शीर्षक,विवरण
७ विश्वविद्यालय अस्तव्यस्त,"संस्कृतमा प्रशासनिक र शैक्षिक काम ठप्पनेपाल संस्कृत विश्वविद्यालय (नेसंवि) पदाधिकारीविहीन हुँदा प्रशासनिक तथा शैक्षिक काम ठप्प छन् । उपकुलपति कुलप्रसाद कोइरालाको भदौ ६, कुलसचिव कार्तिकेय झाको भदौ २७ र शिक्षाध्यक्ष रमेशप्रसाद ढकालको असोज १७ मा कार्यकाल सकिएको हो । सेवा आयोगका अध्यक्ष वेणीमाधव ढकाल र सदस्य श्रीधर मजगैयाको वैशाख १५ मै कार्यकाल पूरा भएको थियो । तीन महिनाका लागि शिक्षाध्यक्ष ढकाललाई उपकुलपति र सहप्राध्यापक माधव अधिकारीलाई कुलसचिवको जिम्मेवारी दिइएकामा मंसिर ६ देखि उक्त अवधि पनि सकिएको छ । नेतृत्व तहका कोही पनि पदाधिकारी नहुँदा अनुदान आयोगमा समन्वय, सम्पर्क गर्ने, बजेट निकासा गर्ने र तलब खुवाउनेजस्ता समस्या रहेको ढकालले बताए । निर्णायक भूमिका निर्वाह गर्ने जिम्मेवार मानिस नहुँदा नीति निर्माण तहका काम अवरुद्ध छन्, उनले भने, लामो समय पदाधिकारी खाली हुँदा विश्वविद्यालयलाई गति लिन समस्या भएको छ ।पदाधिकारी नियुक्तिमा ढिलाइ हुँदा नतिजा प्रकाशन, शैक्षिक प्रमाणपत्र वितरण, शैक्षिक क्यालेन्डर तयारी, दीक्षान्त समारोहलगायतका काम प्रभावित भइरहेको अधिकारीले बताए । शैक्षिक, प्रशासनिक र आर्थिक काम सबै रोकिएका छन्, उनले भने, लामो समय यसरी नै खाली भए समस्या हुन्छ ।विश्वविद्यालय यसरी खाली राख्न नहुने सेवा आयोगका पूर्वअध्यक्ष वेणीमाधव ढकालले बताए । धेरै समय खाली राख्दा नियमित काम प्रभावित हुन्छन्, जसलाई नियुक्त गर्नुपर्ने हो, छिटो गर्दा राम्रो हुने थियो, उनले भने, यसमा सरोकारवालाको समयमै ध्यानाकर्षण हुन आवश्यक छ ।सुदूरपश्चिमाञ्चलमा नौ महिनादेखि तालासुदूरपश्चिमाञ्चल विश्वविद्यालयको केन्द्रीय कार्यालयमा नौ महिनादेखि तालाबन्दी गरिएका कारण प्रशासनिक कामकाज ठप्प छ । नीतिगत र शैक्षिक कार्यक्रमसमेत प्रभावित भएका छन् । प्रधानमन्त्री कार्यालयले अघिल्लो पुस २७ गते उपकुलपति भूषण श्रेष्ठ र रजिस्ट्रार द्विजराज भट्टलाई जिम्मेवारीमुक्त गरी चैत २७ मा विज्ञान तथा प्रविधि संकायका डिन प्राध्यापक डा पूर्णबहादुर चन्दलाई उपकुलपति र शिक्षा संकायका डिन डा गोविन्द बिष्टलाई रजिस्ट्रारको कामकाज गर्ने जिम्मेवारी दिएपछि नेविसंघले ताला लगाएको हो । राजनीतिक हस्तक्षेप भएको र एउटै संस्थामा दुईदुई उपकुलपति र रजिस्ट्रार राखेर आर्थिक भार बढाउने काम भएको आरोप उसले लगाएको छ ।उपकुलपतिको काम गर्ने जिम्मा पाएका चन्दको कार्यकाल पनि पुस ५ मा सकिइसकेको छ । त्यसपछि रजिस्ट्रार बिष्टले प्रशासनिक काम हेरिरहेका छन् । हामीले ताला खुलाउने विषयमा विद्यार्थी संगठन र राजनीतिक दलसँग पटकपटक छलफल गरिसकेका छौं, बिष्टले भने, ताला खुलाउन भने सकेका छैनौं । उनले उपकुलपति नियुक्त भएपछि ताला खुलाउन ठोस रूपमा पहल हुने आशा व्यक्त गरे । उनका अनुसार केन्द्रीय कार्यालयसँगै रजिस्ट्रारको कार्यकक्ष, परीक्षा नियन्त्रकको कार्यकक्ष र विश्वविद्यालयको नवनिर्मित केन्द्रीय कार्यालयमा समेत ताला लागेको छ । विश्वविद्यालयमा यति लामो समयसम्म ताला लागेको यो पहिलो पटक भने होइन । यसअघि पनि कहिले कर्मचारी भर्नाको विरोध त कहिले प्रशासनिक कामकाजकै विरोध र कतिपय बेला उपकुलपति र रजिस्ट्रारकै विरोधमा कैयौं पटक केन्द्रीय कार्यालयमा ताला लागिसकेको छ । पठनपाठन सुरु भएयता ८ वर्षको अवधिमा विश्वविद्यालयमा २४ पटक गरी साढे ४ सय दिनभन्दा बढी केन्द्रीय कार्यालयमा ताला लागेको छ । सबैभन्दा बढी समय ताला लागेको अहिल्यै हो । तालाबन्दी भए पनि पठनपाठन भने नरोकिएको रजिस्ट्रार बिष्टले बताए ।नेकपाभित्रै भागबन्डा मिलेनसत्तारूढ नेकपाभित्र भागबन्डा नमिल्दा ६ विश्वविद्यालयमा उपकुलपति नियुक्ति प्रक्रियामा ढिलाइ हुँदै गएको छ । ती विश्वविद्यालय चार महिनादेखि कामुका भरमा चलिरहेका छन् । पदाधिकारी नियुक्त गर्न नसकेपछि तीन महिनाका लागि दिइएको कायममुकायम उपकुलपतिको जिम्मेवारीको म्याद थप गर्न थालिएको छ । नेकपाको शीर्ष नेतृत्वबीच नियुक्तिका विषयमा भागबन्डा नमिल्दा उपकुलपतिको नाम सिफारिस समितिसमेत कामविहीन बनेका छन् । शीर्ष नेताहरूको सहमति नहुँदा शिक्षामन्त्री गिरिराजमणि पोखरेलको संयोजकत्वमा गठित सिफारिस समितिले सम्भावित उपकुलपतिको नाम पनि सिफारिस गर्न सकेका छैनन् । पूर्वाञ्चल विश्वविद्यालयको उपकुलपतिका लागि तीन जनाको नाम सिफारिस गरिएकोमा कुलपति एवं प्रधानमन्त्री केपी शर्मा ओलीले छलफल हुन बाँकी नै रहेको भन्दै फिर्ता पठाइदिएका छन् । ६ वटै विश्वविद्यालयका उपकुलपति प्याकेजमा टुंगो लगाउने भन्दै सिफारिस समितिलाई रोकिएको एक सदस्यले बताए । पूर्वाञ्चल विश्वविद्यालयका लागि सिफारिस गरिएको नाम फिर्ता पठाएपछि अन्य विश्वविद्यालयका लागि सिफारिस समितिले छनोट र सिफारिस नै गरेको छैन । सिफारिस गर्न सम्भावित उम्मेदवारबारे भने छलफल चलिरहेको ती सदस्यले बताए ।त्रिभुवन विश्वविद्यालयमा नेकपाको पूर्वएमाले खेमाबाट उपकुलपति र रजिस्ट्रार नियुक्त गरिएको छ । ऊक्त नियुत्तिप्रति नेकपाको पूर्वमाओवादी खेमाका प्राध्यापक असन्तुष्ट छन् । असन्तुष्टिबारे पार्टी अध्यक्ष पुष्पकमल दाहाललाई जानकारी गराइएको पूर्वमाओवादी समूहनिकटका प्राध्यापकहरूको भनाइ छ । नियुक्ति हुन बाँकी रेक्टर र अन्य विश्वविद्यालयको उपकुलपतिमा आफ्नो दाबी रहेको पूर्वमाओवादीनिकट प्राध्यापक संगठनका सचिव पूर्ण लामिछानेले बताए ।सबैलाई मिलाएर समेट्नुपर्नेमा एकलौटी गर्न खोजिएको महसुस हुन थालेको छ, नियुक्तिमा ढिलाइ गरेर अनिर्णयको बन्दी बनाइयो, उनले भने, विश्वविद्यालय अस्तव्यस्त भइसक्यो । प्रधानमन्त्रीनिकट स्रोतले प्रमुख प्रतिपक्षी कांग्रेस, पूर्वएमाले र पूर्वमाओवादी खेमालाई समेत समेटेर लैजान छलफल चलिरहेको जनायो । कांग्रेसनिकट प्राध्यापकहरूले त्रिविको रेक्टर आफूहरूले पाउनुपर्ने माग राख्दै आएका छन् । ६ विश्वविद्यालयमा उपकुलपतिसहित अन्य पदाधिकारी, सेवा आयोगका अध्यक्ष र सदस्यसमेत खाली छ । ती सबैमा नियुक्ति प्याकेजमा टुंगो लगाउने गरी छलफल अघि बढेको स्रोतको दाबी छ ।कांग्रेस सभापति शेरबहादुर देउवा र नेकपा अध्यक्ष दाहालसँग समेत छलफल गरेपछि ती विश्वविद्यालयका उपकुलपतिसहित अन्य पदाधिकारीको टुंगो लगाउने आश्वासन प्रधानमन्त्रीले दिएको सिफारिस समितिका एक सदस्यले जानकारी दिए । पूर्वाञ्चल र नेपाल संस्कृत विश्वविद्यालयमा उपकुलपतिसहित सेवा आयोग अध्यक्ष र सदस्य रिक्त छ । कृषि तथा वन विज्ञान, पोखरा, मध्यपश्चिम र सुदूरपश्चिम विश्वविद्यालय उपकुलपतिविहीन छन् । उपकुलपति सिफारिसका लागि शिक्षा मन्त्रालयले सार्वजनिक सूचना प्रकाशित गरेर इच्छुकहरूसँग आवेदन माग गरेको थियो । रोस्टर तयार पार्ने भन्दै आवेदन माग गरिएको सूचीसमेत दुई महिनासम्म सार्वजनिक गरिएको छैन । पोखरा, पूर्वाञ्चल, संस्कृत र कृषि तथा वन विज्ञान विश्वविद्यालयमा शिक्षामन्त्री गिरिराजमणि पोखरेल, सुदूरपश्चिम र मध्यपश्चिम विश्वविद्यालयमा राष्ट्रिय योजना आयोगका शिक्षा हेर्ने सदस्य उषा झाको संयोजकत्वमा सिफारिस समिति बनेका छन् । समितिले ३ जनाको नाम सिफारिस गर्ने र तीमध्ये एक जनालाई कुलपति (प्रधानमन्त्री) ले उपकुलपति नियुक्ति गर्ने प्रावधान छ ।सिफारिस समितिमा संस्कृत विश्वविद्यालयमा यादवप्रकाश लामिछाने, कृषि तथा वनविज्ञान विश्वविद्यालयमा शारदा थपलिया, पुण्य रेग्मी र विष्णुहरि पण्डितको नाममा बढी छलफल भएको छ । सुदूरपश्चिमाञ्चल विश्वविद्यालयमा रमेश भट्टराई, भारती चन्द र पूर्णबहादुर चन्दको सम्भावना बढी रहेको शिक्षामन्त्रीनिकट स्रोतले जनायो ।पोखरा विश्वविद्यालयका केशरजंग बराल र देवराज अधिकारीमध्ये एकलाई नियुक्त गरिने चर्चा छ । मध्यपश्चिमाञ्चल विश्वविद्यालयमा जनार्दन लामिछाने, केशरसिंह राना र नन्दकुमार सिंहको सम्भावना बढी रहेको स्रोतले उल्लेख गरेको छ । पूर्वाञ्चल विश्वविद्यालयमा सिफारिस गरिएका तीन जनाको नाम गोप्य राखिएको छ । भागबन्डाका क्रममा सम्भावितहरूको जिम्मेवारीको विश्वविद्यालय हेरफेर हुन सक्नेसमेत सिफारिस समितिका ती सदस्यले जनाए ।"
नक्कली भ्याट बिलका मुद्दा सुनुवाइ हुँदै,"एआईटी प्रालि ः मोटर पार्ट्समा कर छली अरुणकुमार चौधरी सञ्चालक रहेको एआईटी कम्पनीमा राजस्व प्रशासनले २०६६ पुस ११ गते आकस्मिक निरीक्षण गरेको थियो । झूटा तथा नक्कली बीजक तयार गरेको आरोप अस्वीकार गर्दै उक्त कम्पनीका प्रतिनिधि अच्युतमणि आचार्यले ती सामान गाडीमा जडान भइसकेको दाबी गरेका थिए । तर राजस्व प्रशासनले नक्कली बिल प्रयोग भएकाले सामान नै नकिनिएको निष्कर्षसहित एक करोड २१ लाखको नक्कली बिल देखाएर कम्पनीले २४ लाख ९५ हजार रुपैयाँ भ्याट छलेको भनी संशोधित कर निर्धारण गरेको थियो । कम्पनीका प्रतिनिधि आचार्यले १३ वटा फर्मसँगको कारोबारस्थल, आधिकारिक व्यक्ति र फोन नम्बर थाहा नभएको बताए । गाडी खरिद गर्ने कर्मचारीले दिने विवरणका आधारमा विश्वास गरिएको बयान दिए । कम्पनीले कर प्रशासनको निर्णय चित्त नबुझाएर राजस्व न्यायाधिकरणमा मुद्दा दियो । राजस्व न्यायाधिकरणले कर छली गरेको पुष्टि भएको भन्दै त्यो तथ्यबाट बाहिर गई करदाताले उन्मुक्ति पाउन नसक्ने फैसला गर्यो । फैसलामा भनिएको छ, खरिद नै नभएको अवस्थामा झूटा नक्कली बीजकको आधारमा खर्च कट्टा अस्वीकृत गरी आफ्नो दाबी पुष्टि हुने कुनै आधिकारिक फर्मको अस्तित्व देखाउन नसकेकाले सुरु कार्यालयको निर्णय सही छ । अरुण इन्टरकन्टिनेन्टल ः मोटर पाटर््समा कर छली अरुण चौधरी सञ्चालक रहेको यो कम्पनीले विभिन्न एसेसेरिजका सामान गाडीमा जडान गरेको भन्दै कर कट्टाको दाबी गरेको थियो । छानबिन हुँदा ३ करोड ६५ लाखको सामान खरिद गरेको देखाई ५० लाख १६ हजार रुपैयाँ भ्याट छलेको ठहरसहित राजस्व प्रशासनले त्यति नै रकम जरिवानासमेत हुने निर्णय गर्यो । छानबिनका क्रममा कम्पनीका तर्फबाट बिल पेस भए पनि कारोबार भएको देखिएन । सामान ल्याएको भनिएको फर्मको अस्तित्व नै नभएको पुष्टि भयो । कम्पनीका प्रतिनिधि गोपीकृष्ण न्यौपानेले बयान गर्दा १७ वटा फर्मको कारोबार गर्ने ठाउँको आधिकारिक व्यक्ति र फोन नम्बर आफूलाई थाहा नभएको बताए । बयानमा उनले गाडी किन्ने, बेच्ने कम्पनीले दिएको विवरणका आधारमा वस्तु पाएको विश्वास गरिएको भन्दै कानुनबमोजिम कर निर्धारण भए मञ्जुर छ भनी स्विकारेका थिए । कर निर्धारणपछि दायर भएको मुद्दाको फैसलामा राजस्व न्यायाधिकरणले निर्णय सदर गर्दै भनेको थियो, झूटा तथा नक्कली बीजकबाट क्रेडिट दाबी गरेको देखिँदा सुरु कार्यालयबाट भएको निर्णय अन्यथा मान्न मिलेन । महेश बानियाँ ः चेक दिएको दाबी, प्रमाण छैन बीएस बानियाँ स्टोर्स एन्ड फर्मका सञ्चालक हुन् महेश बानियाँ । उनको फर्मले आर्थिक वर्ष २०६७६८ मा झूटो बिलका आधारमा भ्याट र आयकर छलेको भनी ५७ हजार ५४८ रुपैयाँ कर र त्यति नै जरिवाना हुने भनी २०६८ चैत ३० गते राजस्व प्रशासनले पर्चा खडा गर्यो । उक्त फर्मले मुकुन्द इन्टरप्राइजेजसँग सामान खरिद गरेको र त्यसको चेक बैंक खातामा जम्मा भएको दाबी गरेको थियो । तर मुकुन्दलाई भुक्तानी दिएको प्रमाण पेस गर्न सकेन । उक्त कम्पनीबाट सिमेन्ट किनेको भनिए पनि कारोबार पुष्टि भएन । नक्कली भनी लगाइएको आरोपलाई करदाताले कारोबारबाट पुष्टि गर्न सकेन, न्यायाधिकरणको २०७० साउन २८ गतेको फैसलामा भनिएको छ, चेकबाट भुक्तानी गरेको भनेका आधारमा मात्रै कारोबारको पुष्टि हुँदैन । पुनरावलोकन समितिको निर्णय सदर हुने ठहर्छ ।शंकर अक्सिजन ग्यास ः १० वटा फर्मका नक्कली बिल भ्याट छलेको आरोपमा २२ लाख १३ हजार रुपैयाँ थप दस्तुर र त्यति नै जरिवाना निर्धारण भएको शंकर अक्सिजन ग्यासले आस्था ट्रेडिङलगायत १० वटा नक्कली फर्मको बिल प्रयोग गरेको खुलेको थियो । उसले प्यानमा दर्ता गरेकासँग मात्रै सामान किनेको र चेकबाट भुक्तानी भएको दाबी गर्यो । तर ती फर्मबाट जारी बिलहरूमा कुनै पनि वस्तु तथा सेवा खरिद भएको प्रमाण पेस भएन । शंकरलाल अग्रवाल सञ्चालक रहेको कम्पनीले सामान बेच्ने फर्मको सम्पर्क नं र ठेगाना खुलाउन सकेन अनि चेक दिएको भने पनि प्रमाण र विवरण पेस गर्न सकेन । राजस्व न्यायाधिकरणले २०६९ कात्तिक २० गते राजस्व प्रशासनकै निर्णय सदर गरेको थियो ।कसरी छलिन्छ ?मूल्य अभिवृद्धिकर प्रणालीमा हरेक कारोबारमा १३ प्रतिशतका दरले कर लाग्छ । तर व्यापारीले बिक्रीपछि आफूले तिरेको भ्याट रकम फिर्ता पाउँछन् । उदाहरणका लागि, क भन्ने सप्लायर्सले ख सप्लायर्स नामको कम्पनीलाई कुनै घडी बेच्छ । त्यस क्रममा सय रुपैयाँ अंकित घडीको १३ रुपैयाँ भ्याट तिरिन्छ । ख ले उक्त घडी ग सप्लायर्सलाई बेचेपछि त्यसअघि नै भ्याट तिरिएकाले ख भन्ने सप्लायर्सले दोहोर्याएर भ्याट तिर्नुपर्दैन । त्यो रकम फिर्ता पाएसरह हो । मानौं कुनै कम्पनीले कागजी रूपमा मात्रै खडा भएको अर्को कम्पनीबाट सामान किनेको नाममा नक्कली बिल लियो । त्यसले गर्दा उक्त स्टेसनरीले भ्याटबापत नक्कली कम्पनीलाई १३ प्रतिशत रकम नतिरे हुने भयो । अर्कोतर्फ खरिदमा खर्च देखाएपछि मुनाफा कम देखिने भयो । अनि आयकर पनि कम तिरे पुग्यो । सय रुपैयाँको नक्कली भ्याट बिल पेस गर्दा १३ प्रतिशत भ्याटसहित २५ प्रतिशत आयकर गरी कुल ३८ प्रतिशतसम्म कर छली हुन्छ"
नकिनीकनै नयाँ लुगा,"स्टोरमा ८ सयदेखि १५ हजार रुपैयाँसम्म पर्ने कपडा रहेको उनले जानकारी दिए । तपाईंले पनि प्रयोग गरेको कपडा पनि भाडामा दिन सक्नुहुन्छ । त्यसका लागि कपडाको डिजाइन, बिल र कहिले किनेको लगायत हेरेपछि मात्र स्टोरमा राखिन्छ, उनी भन्छन्, जसलाई एन्टिडोटले २५ देखि ४० प्रतिशतसम्म मूल्यांकन दिन्छ । यसरी भाडामा दिइने लुगा सफा र सुरक्षित हुने व्यवस्था मिलाइएको उनको दाबी छ ।कसैलाई अरूले लगाएको कपडाले एलर्जी तथा छालाको रोग सर्ने समस्याको विषयमा हामी सचेत छौं, उनले स्पष्ट पारे, हामीले ड्राई क्लिनिङ गर्दा यी सबै समस्यालाई ध्यान दिएका हुन्छौं । अर्को कपडा बुक गर्दा हामीले ग्राहकको नागरिकता वा लाइसेन्स कार्ड लिएका हुन्छौं । थापा एक्लैले सुरु गरेको एन्डिडोटमा उनीसहित पाँचजना कार्यरत छन् ।कपडा भाडाको व्यवसायलाई नयाँ व्यवसायका रूपमा अघि बढाउने उनी एक मात्र होइनन् । बानेश्वर शंखमूल रोडस्थित कपडा रेन्ट ले पनि एक वर्षदेखि सेवा दिइरहेको छ । २ लाख रुपैयाँ लगानीमा समुन्द्रराज अर्यालले साथीसँग मिलेर यो व्यवसाय थालेका हुन् । बिजनेसमा स्नातक उनलाई आफैं केही गर्ने चाहनाले व्यवसायी बनाएको हो । नौलो लागेको आइडिया मा काम गर्दा सफल हुनेमा सुरुमा आफैं पनि ढुक्क थिएनन् ।"
'लातको भूत बातले मान्दैन',"(जनकपुरसर्लाही)  प्रदेश सांसद सञ्जयकुमार यादवले सर्लाहीको कविलासी नगरपालिकाका प्रमुख प्रशासकीय अधिकृतलाई मोसो दलेर हातखुट्टा भाँचिदिने धम्की दिएका छन् । सांसद यादवको धम्कीपछि अधिकृत रामकुमार महतो असुरक्षित महसुस गर्दै १२ दिनदेखि कार्यालय गएका छैनन् । प्रदेश २ सरकारमा रहेको समाजवादी पार्टीका सांसद यादवले नगरपरिषद् रोक्न दबाब दिँदै प्रशासकीय अधिकृत महतोलाई धम्की दिएका हुन् । आफूले जिल्लाको सीडीओ, एलडीओलाई समेत नटेरेको बताउँदै नगरपालिकाको सामान्य कर्मचारी भएर कुरा नटेर्ने भन्दै महतोलाई गत आइतबार भौतिक कारबाही गर्ने धम्की दिएको अडियो रेकर्डले पुष्टि गरेको छ । प्रशासकीय अधिकृत महतोलाई जे पनि गरिदिने भन्दै धम्क्याएपछि मोबाइल वार्ताको रेकर्डसहित सर्लाही जिल्ला प्रशासन कार्यालयमा उजुरी परेको छ । लातको भूत बातले मान्दैन भन्दै सांसद यादवले कर्मचारी महतोसित नगरपालिकाको काम र बजेट आफूसित सोधेर मात्र गर्नु भन्दै धम्क्याएका संवाद उक्त अडियो रेकर्डमा छ । मोबाइल वार्तामा सांसद यादवले प्रशासकीय अधिकृत महतोलाई राजनीति नगर्न चेतावनी दिँदै हातखुट्टा भाँचिदिने धम्की दिएका छन् । नगरपालिकाको परिषद् नगर्न भन्दै प्रशासकीय अधिकृत महतोलाई सांसद यादवले फोनमा यसरी धम्क्याए, कानुन तिम्रो घरमा बन्छ । बहुमत मेरो औंठाको मुनि छ । एकएक पैसाको हिसाब चाहिन्छ । सारा हिसाबकिताब चाहिन्छ । परिषद् स्थगित गर । म सांसद हुँ, मलाई हिसाब नदिने ? सबै भ्रमभूत म निकाल्दिन्छु । नगरपालिका छोडेर जाऊ । दुर्घटना हुन्छ तिमीसँग । प्रेमले कुरा गर्दा तिमीले बुझेनौं । कविलासी नगरपालिकाका उपमेयर राधादेवी यादव सांसद यादवकी भाउजू हुन् । यादव पनि त्यही क्षेत्रबाट प्रदेश सांसदमा निर्वाचित भएका हुन् । उपमेयर राधादेवी समाजवादी र मेयर कौशलकिशोर यादव राष्ट्रिय जनता पार्टीबाट निर्वाचित हुन् । उपमेयरको निहुँमा सांसद यादवले कविलासी नगरपालिकाको प्रशासकीय, कानुनी र बजेटको काममा समेत हस्तक्षेप गरिरहेका छन् । सांसद यादवले प्रशासकीय अधिकृत महतोलाई आफ्नो काम गर्न धेरैपटक धम्क्याए । ज्यानै मार्नेसम्मको धम्की दिएपछि महतोले नगरप्रमुख कौशल किशोर यादवलाई लिएर सीडीओ र जिल्ला समन्वय समितिमा पुगेर सुरक्षाको माग गरेका छन् । सर्लाहीका प्रमुख जिल्ला अधिकारी मोहनबहादुर जीसीले सांसद यादव र अधिकृत महतो दुवै पक्षको कुरा सुनेर विवाद मिलाउने प्रयास भइरहेको बताए । जिल्ला सुरक्षा समितिको बैठक बसेर अधिकृत महतोलाई भरपर्दो सुरक्षा बन्दोबस्त मिलाइएको पनि उनले खुलाए । यादव पुरानो गुन्डा हो । सांसद भएपछि झन् लाइसेन्सप्राप्त गुन्डा भए, कविलासीका नगरप्रमुख यादवले भने, कर्मचारीलाई खुलेआम धम्क्याउँदा पनि प्रहरी प्रशासनले केही गर्न सकेको छैन । सांसद यादवले यसअघि पनि कविलासी नगरपालिकाका प्रशासकीय अधिकृतलाई कुटपिट गरेका छन् । गत वर्षको जेठमा कविलासीका प्रमुख प्रशासकीय अधिकृत नवीन श्रीवास्तवलाई सांसद यादवले कार्यालयमै पुगेर कुटपिट गरे । त्यतिबेला कार्यादेशमा जबर्जस्ती सही गराउँदै सांसद यादवले श्रीवास्तवलाई कुटपिट गरेका थिए । सांसदको कुटाइबाट श्रीवास्तवको हात नै भाँच्चियो । घटनापछि कर्मचारी आन्दोलित भएका थिए । सर्लाही प्रशासनमा छलफल गरेर त्यो मामिला सुल्झेको घोषणा गरिएको थियो । घटनापछि श्रीवास्तव सरुवा गराएर अन्तै गए, उनको ठाउँमा निमित्त प्रमुख प्रशासकीय अधिकृत गोपालसिंह घले पुगे । घलेसित पनि सांसद यादव रुखो प्रस्तुत भए । आफ्नो कुरा नमाने हातखुट्टा भाँचिदिने भनेर सांसद यादवले घलेलाई पनि धम्क्याए । असुरक्षा भन्दै घले पनि सरुवा गराएर हिँडे । त्यसपछि रामप्रसाद सापकोटा प्रशासकीय अधिकृत भएर पुगे । सापकोटालाई पनि सांसद यादवले रवाफ देखाए । काम गर्न त्रास रहेको भन्दै सापकोटा हाजिर भएको दुई दिनमै सरुवा गराएर अन्तै गए । महतो गत माघ २३ मा प्रमुख प्रशासकीय अधिकृत भएर आएका हुन् । सांसद यादवले ज्यान मार्ने धम्की दिएपछि उनी कार्यालय जान सकेका छैन् । परिषद् रोकिएको छ । नगरपालिकाका काम सबै ठप्प छ । मेरो कुरा नमान्ने अधिकृतको हातनाकको हड्डी भाँचेको छु । सीडीओएलडीओ, एसपीलाई त टेर्दिनँ, सांसद यादवले महतोलाई धम्क्याउँदै भनेका छन्, परिषद् रोकेनौं भने इतिहास बदल्ने दुर्घटना हुन्छ । सबै भूत उतारिदिन्छु । थाहा छैन, म सांसद हुँ । यो सर्लाही जिल्ला हो । यहाँका सीडीओ, एलडीओ, एसपीको बाउसम्मले केही गर्न सक्दैन । कविलासी नगरपालिका आउने कर्मचारी र अधिकृतलाई सांसद यादवले निरन्तर धम्की दिइरहेको नगरप्रमुख यादवले बताए । सबै प्रशासकीय अधिकृतसित सांसद यादव गुन्डागर्दी शैलीमै प्रस्तुत हुन्छन्, नगरप्रमुख यादवले भने । प्रशासकीय अधिकृतलाई स्थानीय तह सञ्चालन ऐनअनुसार नगरको निर्वाचित जनप्रतिनिधिको मातहतमा रहेर काम गर्न भनिए पनि सांसद यादवले मेयरभन्दा आफू ठूलो रहेको भन्दै हिसाबकिताब आफूलाई बुझाउन दबाब र धम्की दिने गरेका छन् ।प्रदेश सांसद यादवले भने कविलासी नगरपालिका अनियमिततामा डुबेको र विकास निर्माण प्रभावित बनेकाले निर्वाचित सांसदको हैसियतले त्यसो नगर्न आग्रह मात्र गरेको दाबी गर्छन् । उनले प्रशासकिय अधिकृत र नगर प्रमुख मिलेर अनियमितता गरिरहेको आरोप पनि लगाए । म यस क्षेत्रको निर्वाचित प्रदेश सांसद हुँ । मैले मेरो नगरपालिकाको हिसाब माग्नु गलत हैन । प्रमुखले हिसाब बुझाउनैपर्छ, उनले भने, जनतालाई हिसाब दिइएन भने गलहत्याएर लिन्छु । हिसाब मागेपछि मलाई पैसा मागेको भनेर चरित्रहत्या गर्ने षड्यन्त्र गरियो ।"
तीन दलले तोके उम्मेदवार,"काठमाडौं (कास) कांग्रेसले राष्ट्रिय सभा निर्वाचनका लागि सातै प्रदेशमा उम्मेदवार तय गरेको छ । १८ सिटका लागि हुन लागेको निर्वाचनमा कांग्रेसले १६ सिटमा उम्मेदवार उठाएको छ, दुई सिट समाजवादीलाई छाडेको छ ।प्रदेश २ मा कांग्रेस र समाजवादीले तालमेल गरी दुईदुई सिटमा उम्मेदवार उठाएका छन् । दुई सिटमा कांग्रेसले महिलाबाट महोत्तरीकी नागिना यादव र अपांग कोटाबाट धनुषाका भोला पञ्जियारलाई उम्मेदवार बनाएको छ । समाजवादीले दलितबाट वर्तमान सांसद रामप्रित पासवानलाई अघि सारेको छ । अर्को उम्मेदवार भने उसले घोषणा गर्न सकेको छैन । समाजवादीका महासचिव रामसहायप्रसाद यादवका अनुसार पार्टी अध्यक्ष उपेन्द्र यादवलाई उम्मेदवार चयनको जिम्मा दिइएको छ ।प्रदेश २ मै राजपाले मृगेन्द्रसिंह यादव र शेखर सिंहलाई उम्मेदवार बनाएको छ । पूर्वमन्त्रीसमेत रहेका यादव अध्यक्षमण्डलका संयोजक राजेन्द्र महतोनिकट हुन् भने सिंह शरदसिंह भण्डारीनिकट हुन् । राजपाले नेकपासँगको गठबन्धनमा उम्मेदवार घोषणा गरेको हो । यो प्रदेशमा यसअघि पनि राजपाका दुई सांसदले जितेका थिए । आफ्ना दुई सिट सुरक्षित गराउनकै लागि उसले नेकपासँग गठबन्धन गरेको हो । यसअघि एकएक सिट जितेका कांग्रेस र समाजवादीलाई भने सिट जोगाउन मुस्किल पर्ने देखिन्छ । कांग्रेसले प्रदेश १ मा दलितबाट पाँचथरका नीरबहादुर विश्वकर्मा, महिलाबाट मीना पुलामी मगर र अन्यबाट राजेन्द्र घिमिरे, प्रदेश ३ मा सिन्धुपालञ्चोकका हरिशरण श्रेष्ठ अन्यबाट र चितवनकी छलकुमारी शर्मा उपाध्याय महिलाबाट, गण्डकीमा अन्यबाट स्याङ्जाका सूर्यप्रसाद रेग्मी र महिलाबाट म्याग्दीकी विमला गौचन, प्रदेश ५ मा अन्यबाट अर्घाखाँचीका बालकृष्ण पाण्डे, महिलाबाट दाङकी गिरिजा न्यौपाने र अल्पसंख्यक तथा अपांगताबाट बाँकेका मेराज हलवाई उम्मेदवार तोकेको छ । त्यसैगरी कर्णालीबाट सुर्खेतका डिल्लीराम पाठक अन्यबाट र महिलाबाट सुर्खेतकी सावित्री पौडेल तथा सुदूरपश्चिमबाट बैतडीका प्रताप ठगुन्ना अन्य र कैलालीकी तुलसी देवकोटा महिलाबाट उम्मेदवार भएका छन् ।"
सत्य निरूपणमा पुराना नदोहोरिने,"(काठमाडौं)  सत्य निरूपण तथा मेलमिलाप आयोग र बेपत्ता पारिएका व्यक्तिहरूको छानबिन आयोगमा पुराना आयुक्तलाई नदोहोर्याइने भएको छ । सिफारिस समितिको शुक्रबार बसेको बैठकले पदाधिकारीमा पुरानाहरू नदोहोर्याउने सहमति गर्नुका साथै बुधबार बैठक गरेर नाम छनोट गर्ने निर्णय गरेको छ । पीडितहरू र नागरिक समाजबाट समेत विरोध भएकाले पुरानालाई नदोहोर्याउन नहुने निष्कर्षमा पुगेको समितिका एक सदस्यले बताए । बुधबार हुने बैठकमा पुरानाबाहेकका नाममाथि छलफल हुनेछ, उनले भने । नेपाल ल क्याम्पसका सहप्राध्यापक गणेशदत्त भट्टलाई सत्य निरूपण तथा मेलमिलाप आयोगको अध्यक्षमा र सदस्यमा गंगाधर अधिकारीलाई नियुक्त गरी बाँकी दुवै आयोगमा पुरानैलाई दोहोर्याउने राजनीतिक सहमति भएलगत्तै समितिले गत महिना पदाधिकारी सिफारिस गर्ने तयारी गरेको थियो । त्यसका लागि समितिले ६१ जना योग्य उम्मेदवारहरूको सूची सार्वजनिकसमेत गरिसकेको छ । पीडितहरूले पुरानालाई ल्याउन नहुने भनेपछि सिफारिस समितिका संयोजक ओमप्रकाश मिश्र अमेरिका हिँडेका थिए । एक महिनापछि हालै फर्किएका मिश्रले शुक्रबार बैठक डाकेका हुन् । शान्ति सम्झौताको तेह्रौं वर्षगाँठका दिन पीडितहरूसँगको अन्तरसंवादमा नेकपा अध्यक्ष पुष्पकमल दाहालले पुरानैलाई दोहोर्याउनुपर्छ भन्नेमा आफू सुरुदेखि नै नरहेको भनेका थिए । लगत्तै पीडितहरूले कांग्रेस नेताहरूलाई भेटेर पुरानालाई दोहोर्याए आफूहरूलाई मान्य नहुने बताएका थिए । त्यसपछि कांग्रेस पनि नयाँ अनुहारलाई नै समितिले सिफारिस गर्नुपर्ने पक्षमा पुगेको छ । पुरानालाई नल्याउने कुरा सकारात्मक छ, तर त्यसो भन्दैमा जस्तो पायो उस्तोलाई नियुक्त गर्नुभएन, पीडितहरूको संगठन द्वन्द्वपीडित साझा चौतारीका संस्थापक अध्यक्ष सुमन अधिकारीले भने, समितिले सूचीकृत गरेका मानिसमा संक्रमणकालीन न्यायको योग्यता भएका नै छैनन् । त्यसैले यो प्रक्रिया फेरबदल गरेर क्षमतावान आयुक्तहरूको खोजी सुरु गर्नुपर्छ । सत्य निरूपण र बेपत्ता आयोग २०७१ माघमा गठन गरिएका थिए । ६५ हजार हाराहारी उजुरी परेकामा आयोगले चार वर्षसम्म पनि छानबिन गर्न सकेनन् ।राजनीतिक इसारामा आयुक्तहरूले काम गर्न नसकेको भन्दै द्वन्द्व पीडितहरूले तीव्र विरोध गरेपछि र अन्तर्राष्ट्रिय समुदायले पटकपटक खबरदारी गरेपछि सरकारले गत माघ २५ गते सत्य निरूपण तथा मेलमिलाप आयोग ऐन दोस्रो पटक संशोधन गर्दै आयुक्तहरूको पदावधि सकिने तथा आयोग भने रहिरहने व्यवस्था गरेको थियो । संशोधित ऐनअनुसार दुवै आयोगमा नयाँ पदाधिकारी नियुक्त गर्नु सरकारको कर्तव्य हो । सर्वोच्च अदालतका पूर्वप्रधानन्यायाधीश मिश्रको नेतृत्वमा ५ सदस्यीय सिफारिस समिति सरकारले २०७५ चैत १२ गते बनाएको थियो । समितिले दरखास्त आह्वान गरेका ५७ मध्ये ५४ र त्यसमा थप ७ गरी ६१ उम्मेदवारको सूची मंसिर पहिलो साता प्रकाशन गरेको थियो ।"
गुप्तचरको निगरानीमा आईएनजीओ,"(काठमाडौं)  राष्ट्रिय अनुसन्धान विभाग (राअवि) ले सन्दिग्ध गतिविधि र राष्ट्र हितविपरीत काम गरेको आशंकामा नेपालमा क्रियाशील अन्तर्राष्ट्रिय गैरसरकारी संस्था (आईएनजीओ) माथि सूक्ष्म अनुसन्धान सुरु गरेको छ ।आईएनजीओको आवरणमा अन्तर्राष्ट्रिय आतंकवादी, विखण्डनकारी र राष्ट्र हितविरुद्धका समूहबाट रकम भित्रिएको आशंकामा राअवि (गुप्तचर) ले अनुसन्धान थालेको हो । पूर्वन्यायाधीश मोहनरमण भट्टराई नेतृत्वको जाँचबुझ आयोगले अलकायदा, आईएसआईएसलगायत अन्तर्राष्ट्रिय आतंकवादी समूहले धार्मिक संघसंस्था र अन्य आवरणमा लगानी भित्र्याउन सक्ने भन्दै सूक्ष्म अनुसन्धान गर्न सरकारलाई सुझाव दिएको थियो । नेपालमा २ सय ५० भन्दा बढी आईएनजीओ सक्रिय छन् । अनुसन्धानमा परेका आईएनजीओको नाम गोप्य राखिएको छ । धार्मिक गतिविधि, मानवअधिकार, लैंगिक समानता, शरणार्थी समस्यालगायत विषयमा केन्द्रित भएर भित्रिएका आईएनजीओ अनुसन्धानको दायरामा परेका हुन् । खासगरी आईएनजीओले परिचालन गरेको खर्च र त्यसले राष्ट्र हितमा पारेको प्रतिकूल असरका विषयमा केन्द्रित रहेर अनुसन्धान भइरहेको छ, स्रोतले भन्यो, केहीको विवरण संकलन गरिसकेका छौं, यस विषयमा छिट्टै निष्कर्षमा पुग्छौं ।गृह मन्त्रालयका प्रवक्ता केदारनाथ शर्माले गैरसरकारी संस्थाका शंकास्पद गतिविधिको अनुसन्धान गर्नकै लागि उसका अचल सम्पत्ति बेचबिखनमा रोक लगाइएको बताए । जाँचबुझ र अनुसन्धानले पूर्णता नपाएसम्म रोक्का निर्णय यथावत् रहन्छ, उनले भने । महालेखापरीक्षकको कार्यालयले समेत २०७६ वैशाखमा आईएनजीओले सरकारलाई छलेर ३ वर्षमा करिब १ खर्ब २ अर्ब रुपैयाँ अपचलन गरेको भन्दै त्यस्तो रकम फिर्ता गर्न सरकारलाई निर्देशन दिएको थियो । जाँचबुझ आयोग, महालेखा र गृह मन्त्रालयले नै आईएनजीओको रकम दुरुपयोग भएको भन्दै सत्यतथ्य बुझ्नुपर्ने भनेकाले अध्ययनअनुसन्धान भइरहेको छ, प्रधानमन्त्री कार्यालय स्रोतले भन्यो, आईएनजीओ र नेपालमा खर्च गर्ने जिम्मा पाएका संस्थाका व्यक्ति पनि अनुसन्धानको दायरामा छन् ।राअविले शंका लागेका आईएनजीओको अनुसन्धानकै लागि सम्पत्ति शुद्धीकरण अनुसन्धान विभागमार्फत केही वाणिज्य बैंकबाट विवरणसमेत झिकाइसकेको छ । महालेखाले आईएनजीओले भित्र्याएको रकमको हिसाब माग्दा पनि वाणिज्य बैंकहरूले दिन अटेर गरेका थिए । राष्ट्र बैंकमार्फत कारबाहीको चेतावनीपछि बैंकहरूले बल्ल विवरण उपलब्ध गराएका थिए । विवरणअनुसार आईएनजीओले नबिल बैंकबाट मात्रै ३ वर्षमा करिब ६० अर्ब र बाँकी २७ बैंकबाट करिब ४२ अर्ब रुपैयाँ भित्र्याएका थिए ।समाज कल्याण परिषद्बाट आईएनजीओहरूले आव ०७२७३ देखि ०७४७५ सम्ममा ५८ अर्ब ५८ करोड ६२ लाख ८९ हजार रुपैयाँ बराबरको परियोजना स्वीकृत गराएका थिए । तर यो अवधिमा विदेशबाट आईएनजीओले १ खर्ब ५३ अर्ब ७२ करोड ५२ लाख ७० हजार रुपैयाँ भित्र्याएको देखिएको छ । जुन अर्थ मन्त्रालयको एड म्यानेजमेन्ट प्लेटफर्म (एएमपी) मा देखाइएको विवरणभन्दा १ खर्ब २ अर्ब बढी हो । सरकारलाई देखाएको भन्दा अस्वाभाविक रूपमा बढी रकम भित्रिनुले आईएनजीओका कामकारबाही सन्दिग्ध छन् भन्ने पुष्टि हुन्छ, स्रोतले भन्यो, यसैको हिसाबकिताब खोजी गर्ने क्रममा छौं । स्रोतका अनुसार राअविले सम्पत्ति शुद्धीकरण, प्रहरीको आतंकवाद र संगठित अपराध अनुसन्धान गर्ने युनिटबाट आईएनजीओको अनुसन्धानमा सहयोग लिइरहेको छ । सन्दिग्ध र आतंकवादी समूहसँग साँठगाँठ, अकुत आर्जन, राष्ट्रिय हितविपरीत गतिविधि सञ्चालनलगायतको आशंकामा गएको साउनबाट विभिन्न व्यक्ति तथा संस्थाका आर्थिक विवरण पनि संकलन गरिसकेको छ ।सुरक्षा विज्ञ तथा नेपाली सेनाका पूर्वसहायक रथी सुरेश शर्माले निहित स्वार्थ लिएर भित्रिएका आईएनजीओमाथि गुप्तचरले सूक्ष्म अनुसन्धान र निगरानी गर्नु जायज भएको बताए । कुनै धार्मिक, राजनीतिक वा अन्य कुनै स्वार्थ बोकेर आएका आईएनजीओलाई सरकारले कार्यस्वीकृति नै दिनु हुँदैन, शर्माले कान्तिपुरसँग भने, यस्ता संस्था आतंकवादी, विखण्डनकारी वा राष्ट्र हितविरोधी गतिविधिलाई सघाउन भित्रिएका हुन सक्छन् । सरकारले अघि सारेका सामाजिक काममा सहयोगी बन्छु भनेर आएका संघसंस्थालाई एउटै बास्केटमा राखेर भने हेर्न नहुने उनले बताए ।प्रधानमन्त्री कार्यालय स्रोतका अनुसार राअविले सम्पत्ति शुद्धीकरण अनुसन्धान विभागसँग समन्वय गरेर आईएनजीओ, उसले भित्र्याएको रकम, नेपालमा परिचालित उसका एनजीओको समग्र आर्थिक कारोबारमा अनुसन्धान भइरहेको छ । राअविले एनजीओमार्फत सञ्चालित वित्तीय र स्वास्थ्य संस्था माथिसमेत अनुसन्धान गरिरहेको छ । प्रधानमन्त्री कार्यालयका अनुसार २५ वटा वित्तीय संस्थाले करिब २ अर्ब ५० करोड पुँजीको फाइनान्स तथा सहकारी सञ्चालन गरेका छन् । त्यस्तै आईएनजीओबाट भित्र्याइएको रकमबाट सर्त र सम्झौताविपरीत स्वास्थ्य संस्था सञ्चालन गरेका छन् । त्यसको हिसाब पारदर्शी छैन ।गृहमन्त्री रामबहादुर थापाले २०७६ साउन २४ गते मन्त्रीस्तरीय निर्णयबाट गैरसरकारी संघसंस्थाका घरजग्गा, सवारी, सेयरलगायत अचल सम्पत्ति बेचबिखनमा रोक लगाएका थिए । २०७५ जेठमा गृहमन्त्री थापाले नै एनजीओ र आईएनजीओको चल अचल सम्पत्ति संकलन गरेर पठाउन सचिव प्रेमकुमार राईमार्फत मुलुकभरका प्रशासन कार्यालयलाई निर्देशन दिएका थिए । एक साता नबित्दै असार ४ गते आफ्नै निर्णयबाट पछि हट्दै गृहमन्त्री थापाले सम्पत्ति विवरण संकलन तत्कालका लागि स्थगित गर्न अर्को परिपत्र गरेका थिए ।"
७ तलाभन्दा अग्लो घर बनाउन नपाइने,"(काठमाडौं)  उपत्यकाको अति संवेदनशील र संवेदनशील क्षेत्रमा सात तलाभन्दा अग्ला घर बनाउन नपाइने भएको छ । गृह मन्त्रालयले असारमा गठन गरेको छानबिन समितिले सिंहदरबार, सुरक्षा निकायको मुख्यालय, राष्ट्रपति, उपराष्ट्रपति, प्रधानमन्त्री, सभामुखको निवास र कार्यालय, कारागारलाई संवेदनशील र अति संवेदनशीलमा वर्गीकरण गरेको छ । ती क्षेत्रवरिपरि बढीमा सात तलासम्म मात्रै घर बनाउन दिनुपर्ने सुझाव समितिले दिएको छ । सिंहदरबारको दक्षिण गेटछेउ नौतले भवन बनेपछि गृह मन्त्रालयले जिल्ला प्रशासन कार्यालय काठमाडौंका तत्कालीन प्रमुख जिल्ला अधिकारी रामप्रसाद आचार्यको संयोजकत्वमा नौ सदस्यीय अध्ययन समिति गठन गरेको थियो । समितिले अति संवेदनशील र संवेदनशील क्षेत्रको पर्खालबाट एक सय मिटर दूरीसम्म चार तला (४० फिट), एक सयदेखि दुई सय मिटरको दूरीमा पाँच तला (५० फिट) र दुई सयदेखि पाँच सय मिटरभित्र सात तला (७० फिट) सम्म मात्रै घर बनाउन दिनुपर्ने सिफारिस गरेको छ । विगतमा नारायणहिटी क्षेत्रबाहेक अन्यत्र कति उचाइको घर बनाउने भन्ने छुट्टै मापदण्ड तोकिएको थिएन, समितिका एक सदस्यले भने, संवेदनशील र अति संवेदनशील क्षेत्रको अध्ययन गरी कति तलासम्म घर बनाउन पाउने भन्ने सिफारिस गरेका छौं । यस विषयमा नीतिगत निर्णय चाँडै होला । समितिले प्रतिवेदन दिएको ६ महिना भए पनि कार्यान्वयन भने भएको छैन । समितिले यस्ता क्षेत्रको पाँच सय मिटरसम्म बन्ने जुनसुकै भवनको निर्माण हुँदा पनि जिल्ला सुरक्षा समितिबाट अनुमति लिनुपर्ने प्रावधान राख्न सुझाव दिएको छ । समितिमा काठमाडौं महानगरपालिकाका भवन निर्माण विभाग प्रमुख पनि थिए । समितिमा काठमाडौं प्रहरी प्रमुख, संघीय सचिवालय निर्माण तथा व्यवस्थापन कार्यालय, पुरातत्त्व विभाग, सेनाको चण्डीदल गण, सशस्त्र प्रहरी बल १८ नम्बर गण, राष्ट्रिय अनुसन्धान विभाग काठमाडौंका प्रतिनिधि सदस्य र जिल्ला प्रशासन कार्यालय काठमाडौंका सहायक प्रमुख जिल्ला अधिकारी सदस्य सचिव थिए । समितिले दिएको सुझावलाई मन्त्रिपरिषद्ले निर्णय गरेपछि स्थानीय तहले पनि नियम बनाएर कार्यान्वयन गर्नुपर्ने हुन्छ । सरकारले यो सुझाव कार्यान्वयन गर्न निर्णय गरेपछि कुन ठाउँमा कति अग्लो घर बनाउन दिने भन्ने निर्णय गर्न हामीलाई सहज हुनेछ, महानगरका एक प्राविधिकले भने, अहिले त सिंहदरबार र राष्ट्रपति कार्यालय नजिक बनेको अग्लो घरको मात्रै कुरा उठिराखेको छ । जग्गाअनुसार कति अग्लो बनाउन पाइने भन्ने महानगरको मापदण्ड मात्रै कार्यान्वयन गरिरहेका छौं । निश्चित ठाउँ तोकेर कति तला बनाउन पाउने भन्ने कुनै कानुनी प्रावधान छैन । अहिले जुनसुकै क्षेत्रमा घर बनाउँदा नगरपालिकाको वडा र भवन निर्माण इजाजत विभागबाट स्वीकृति लिए पुग्छ । यदि गृह मन्त्रालयले गठन गरेको छानबिन समितिको सुझाव कार्यान्वयन हुने हो भने सिंहदरबार, कारागार, राष्ट्रपति, उपराष्ट्रपति, प्रधानमन्त्री, सभामुखलगायत पदाधिकारीको निवास र कार्यालयवरिपरि घर बनाउँदा जिल्ला सुरक्षा समितिबाट पनि अनुमति लिनुपर्ने हुन्छ । समितिमा प्रमुख जिल्ला अधिकारीको संयोजकत्वमा सेना, प्रहरी, सशस्त्र, राष्ट्रिय अनुसन्धान विभागका जिल्ला प्रमुख हुन्छन् । अनुमति लिनुपर्ने कानुनी व्यवस्था नभए पनि सिंहदरबारवरिपरि भवन बन्नुअघि जिल्ला प्रशासनमा छलफल भने सुरु भइसकेको छ । हिमालयन जनरल इन्स्योरेन्सले बनाउन लागेको भवनको विषयमा गृह मन्त्रालय र जिल्ला प्रशासनमा छलफल जारी छ । अध्ययन समितिले संवेदनशील र अति संवेदनशील क्षेत्रमा निर्माणाधीन र निर्माण भइसकेका अग्ला भवनको समेत गणना गरेको थियो । ललितपुरको नख्खु कारागार, केन्द्रीय कारागार सुन्धारा, डिल्लीबजार कारागार, सिंहदरबार, शीतलनिवास, लैनचौरस्थित उपराष्ट्रपति कार्यालय, प्रधानमन्त्री कार्यालय बालुवाटार, प्रहरी, सेना, सशस्त्र प्रहरी मुख्यालयवरिपरि एक सय ५० भन्दा बढी अग्ला भवन पाइएको अध्ययनमा सहभागी एक सदस्यले बताए । यसअघि जति भवन बनेका छन्, नियमअनुसार अनुमति लिएर बनाइएका छन्, उनले भने, अब कतिसम्म अग्लो बनाउन दिने भनेर हामीले सिफारिस गरेका हौं । लैनचौरस्थित समाजकल्याण परिषद्को भवनमा उपराष्ट्रपतिको कार्यालय बनाउनुअघि नै छेउमा अग्लो भवन बनेको थियो । अध्ययन समितिले यो सुझाव दिनुअघि नै प्रहरी मुख्यालय, सिंहदरबारवरिपरि अग्ला भवन बनिसकेका थिए । प्रतिवेदनका आधारमा सिंहदरबारअगाडिको नौतले भवन अधिग्रहण गर्ने चर्चासमेत चलेको थियो तर यसको प्रक्रिया सुरु भएको छैन । यो भवनमा अहिले होटल सञ्चालन गरिएको छ । भवनको नौ तला अनुमति लिएरै बनाएको महानगरले जनाएको छ । महानगरबाट पास भएको नक्सामा भवनको पछिल्लो भागमा जिल्ला प्रशासनको सीमातिर खुला ठाउँ छाडिएको थियो तर अहिले नौतले भवनमै जोडेर अर्को पक्की संरचना बनाइरहँदा पनि महानगरले कारबाहीको दायरामा ल्याउन सकेको छैन । खुला ठाउँ छोड्नुपर्ने भागमा फलामको ट्रस्ट राखेर कतै कोठा निकालिएको छ भने कतै भर्याङ बनाइएको छ । यस विषयमा उजुरी परेकाले कारबाही प्रक्रियामा रहेको महानगरले जनाएको छ ।"
नेकपा सांसद पार्टी निर्णयविरुद्ध नजाने,"मकवानपुर (कास) राजधानी र नामकरणका विषयमा पार्टी सचिवालयले गरेको निर्णयअनुसार नै नेकपा प्रदेश ३ का सांसद अगाडि बढ्ने भएका छन् । हेटौंडामा जारी नेकपा प्रदेश ३ संसदीय दलको बैठकमा बोल्ने अधिकांश सांसदले पार्टी सचिवालयको निर्णयप्रति आपत्ति जनाए पनि पार्टीको निर्देशनविरुद्ध नजाने बताए । नेकपा सचिवालयले प्रदेश ३ को राजधानी हेटौंडा र नाम वाग्मती राख्ने निर्णय गरेको थियो । उक्त निर्णयसँगै विशेषगरी काभ्रे, भक्तपुर र रसुवाका सांसदले आपत्ति जनाएका थिए । शनिबारको बैठकमा बोल्ने मकवानपुर, ललितपुर, सिन्धुली, चितवन र काठमाडौंका सांसदले पार्टी सचिवालयले गरेको निर्णयलाई स्विकारेर अगाडि बढ्नुपर्ने धारणा राखे । सचिवालय बैठकको निर्णय र निर्देशनको पालना नगर्नु भनेको पार्टी अध्यक्षद्वयको राजीनामा माग्नुसरह हो, सांसद प्रेमबहादुर पुलामीले भने, कम्युनिस्ट कार्यकर्ताले पार्टीको निर्णय र निर्देशन नमान्ने भन्ने कुरै हुँदैन । अर्का सांसद राजेन्द्र पाण्डेले भने पार्टीले संवैधानिक रूपमै प्रदेशसभाको अधिकारमाथि प्रहार गरेको भन्दै उक्त निर्णय सच्याउनुपर्नेमा जोड दिएको बैठकमा सहभागी एक नेताले बताए । पार्टीभन्दा संविधान ठूलो भएकाले संविधानमाथि प्रहार गर्नु हुँदैन, पाण्डेले भनेका थिए । बैठकमा सहभागी कतिपय सांसदले अब मन्त्रिपरिषद्समेत विस्तार गर्न जरुरी रहेको बताएका थिए । स्थायी राजधानी हुने हो भने मुख्यमन्त्रीले सम्हालिरहेको मन्त्रालय अरूलाई जिम्मेवारी दिनुपर्छ, राज्यमन्त्रीसमेत बनाउनुपर्छ भन्ने आवाज पनि उठ्यो, ती सांसदले भने । शनिबारको बैठकमा २३ जनाले प्रदेशसभा सांसदले प्रदेशको राजधानी र नामकरणका विषयमा धारणा राखेका थिए । शुक्रबारबाट सुरु भएको बैठक आइतबार पनि चल्ने भएको छ ।"
शालीनदीमा पनि कंक्रिटसंरचना,"(काठमाडौं)  माधवनारायण स्वस्थानी व्रत तथा शालीनदी सुधार समिति यतिबेला मेला व्यवस्थापनमा व्यस्त छ । नदी छेउमा सिमेन्ट प्रयोग गरेर पेटी बनाउने, पहिले राखिएका ढुंगा झिकेर सिमेन्ट प्रयोग गर्ने काम भइरहेको छ । पेटी बनाउँदा आधुनिक तरिकाले टिपकार गरिएको छ । भक्तजनको सहजताका लागि नदीमै पक्की ड्याम बनाइने समितिले बताइरहँदा सम्पदा संरक्षणकर्मीले भने शालीनदी क्षेत्रको मौलिकता मासिने गरी निर्माण भइरहेको भन्दै विरोध जनाएका छन् । यही वर्ष निर्माण सम्पन्न गर्ने लक्ष्य राखिएको उक्त ड्यामले नदीको मौलिकता मासिने संरक्षणकर्मी गगन रञ्जितकारले बताए । हामीले विरोध गरिरहेका छौं तर काम भइरहेको छ, उनले भने, ड्याम बनाएर पोखरी पो बनाउने भए, कलकल बग्ने नदीमा नुहाउनुको मज्जा बेग्लै थियो । अब यो प्राकृतिक होइन कृत्रिम पोखरी हुने भयो । स्वस्थानी मन्दिरभन्दा करिब ५० मिटर तल पर्छ नुहाउने ठाउँ । उत्तरतिरको गल्छीमा पानी झर्ने ठाउँ बनाइएको छ । दुईतिर अग्लो पहाडको बीचमा मनमोहक गल्छी देखिन्थ्यो, रञ्जितकारले भने, ती गल्छीमा अनेक किसिमका चरा हुन्थे । अहिले यहाँ कुनै पनि चरा आउँदैनन् । आधुनिक निर्माण सामग्री प्रयोग गरिएकाले नदीबाट पश्चिमतिरको भागको पर्खाल कुरूप देखिन्छ । नदीको छेउदेखि स्वस्थानी मन्दिरसम्मकै भित्तामा टिपकार गरिएको छ । पर्खालमाथि स्टिलको बार लगाइएको छ । समितिका महासचिव एलपी श्रेष्ठले भने यहाँको मौलिकता हराउन नदिन आफूहरू सचेत भएको बताए । पहिल्यै धेरै संरचना बिग्रिएका छन्, उनले भने, हामी त्यसलाई पनि सच्याउँछौं । सिमेन्टको प्लास्टर उप्काएर ढुंगा छाप्छौं । ०७३ सालमा अघिल्लो समितिले नदी क्षेत्रको प्राचीनता मासिने गरी काम गरेको उनको आरोप छ । समिति हरेक दुई वर्षमा परिवर्तन हुने व्यवस्था छ । श्रेष्ठका अनुसार गुरुयोजना बनाएरै यहाँ काम भइरहेको छ । नदी र पार्क विभाजन गरेर काम अघि बढाइने उनले जानकारी दिए । संरक्षणकर्मीले भने धार्मिक स्थललाई व्यापारिक ढंगबाट सोचेर पार्कर्को अवधारणा ल्याइएको बताएका छन् । यहाँ त माधवनारायणको महत्त्व देखाउनुपर्ने हो, रञ्जितकार भन्छन्, सेवा भावनाले वृद्धाश्रम बनाउनुपर्ने हो तर व्यापारिक उद्देश्यले काम भइरहेको छ । पुरातत्त्व विभागले यहाँको मौलिकता र प्राचीनतालाई असर गर्ने गरी काम नहुने बताएको छ । हामीले धर्म संस्कृति जोगाउने हो, विभागका सिनियर डिभिजनल इन्जिनियर सम्पत्त घिमिरेले भने, यहाँ व्यावसायिक आश्रम राख्न दिँदैनौं । यहाँका नदी, सम्पदा र पार्कसमेत व्यवस्थित गर्न विभिन्न निकायले बजेट विनियोजन गरिसकेका छन् । सांसद कोषबाट पूर्वप्रधानमन्त्री तथा यही क्षेत्रका संघीय सांसद माधवकुमार नेपालले २५ लाख रुपैयाँ उपलब्ध गराएका छन् । पुरातत्त्व विभाग र सहरी विकास मन्त्रालयबाट १ करोड २५ लाख रुपैयाँ, नगरपालिकाबाट ६० लाख विनियोजन गरेको महासचिव श्रेष्ठले जानकारी दिए । पूर्वप्रधानमन्त्री नेपालले शालीनदी पार्क आफ्नो सपना भएको बताए । यहाँ गुरुयोजना बनाएर पार्क बनाउन लागेकामा मलाई खुसी लागेको छ, उनी भन्छन्, यो हिन्दु धर्मावलम्बीका लागि महत्त्वपूर्ण ठाउँ हो । यसलाई सांस्कृतिक ग्रामका रूपमा विकसित गर्नुपर्छ । गुरुयोजनामा माधवनारायण मन्दिरलाई ठूलो बनाउने, चन्द्रावतीको शिला व्यवस्थित गर्ने, भीमसेन मन्दिर, सरस्वती मन्दिर र दुईवटा पोखरी संरक्षणलगायत छन् । शालीनदी स्तम्भ व्यवस्थित बनाउने, रुद्राक्ष रोप्ने, मेलालाई चाहिने लप्सी रोप्नेलगायत योजना पनि छन् । महिलाले लिने कठिन व्रतमध्येमा पर्छ माधवनारायण व्रत । एक महिनासम्म नुनसमेत नखाएर व्रत बस्ने चलन छ । शालीनदीमै यसरी बस्ने महिलाको संख्या दुई सयभन्दा बढी हुने श्रेष्ठले जानकारी दिए ।"
चन्दामा रोक,"काठमाडौं (कास) माधवनारायण स्वस्थानी व्रत तथा शालिनदी सुधार समितिले चन्दा संकलनमा रोक लगाएको छ । समितिका वरिष्ठ उपाध्यक्ष जीवनमान सिंले साँखुमा देशविदेशबाट आउने भक्तजनलाई चन्दा मागेर कसैले दुःख नदिऊन् भनेर यस्तो व्यवस्था गरेको बताए । उनले भने, समितिले मात्र संकलन गर्न पाउँछ, अरूले पाउँदैनन् । स्वस्थानी व्रत पुस २५ बाट सुरु हुँदै छ । समितिले भक्तजनको सुविधालाई मध्यनजर गरेर साँखु बस व्यवसायी संघसँग मिलेर राति ९ बजेसम्म सार्वजनिक यातायात चलाउने व्यवस्था पनि मिलाएको छ । साँखु क्षेत्रमा ९० वटा बस सञ्चालनमा छन् । यसबाहेक थप ३५ गाडी पनि व्यवस्था गरेको समितिले जनाएको छ । झगडा हुन नदिन सामुदायिक प्रहरी सेवा केन्द्र र महानगरीय प्रहरी प्रभाग साँखुअन्तर्गत विशेष टोली परिचालन गर्ने समितिले निर्णय गरेको छ । मेला भर्न आउनेको नाम, सम्पर्क नम्बर र ठेगाना दर्ता गरी बसोबासको व्यवस्था मिलाउन समितिले सहजीकरण गर्ने जनाएको छ । मेला एक महिनासम्म चल्छ ।"
चालकलाई चप्पल निषेध,"काठमाडौं (कास) यातायात व्यवस्था विभागले सवारीसाधन चलाउँदा चप्पल लगाउन नपाइने व्यवस्था गरेको छ । दुर्घटना न्यूनीकरण गर्न भन्दै विभागले चालकलाई अनिवार्य जुत्ता लगाउन आग्रह गरेको हो । विभागले चारपांग्रे सवारीको अगाडिको सिसामा स्टिकर र अन्य सामग्री टाँस गर्नसमेत प्रतिबन्ध लगाएको छ । सिसा नै ढाक्ने गरी कुनै सामग्री टाँस्दा र झुन्ड्याउँदा चालकलाई अगाडि सडकका वस्तु हेर्न समस्या हुने विभागको ठहर छ । यसबाहेक क्याबिनमा अनावश्यक सजावटका सामान र म्युजिक सिस्टम नराख्न पनि विभागले आग्रह गरेको छ । लामो दूरीका यात्रुवाहक सवारीको ढोकामै यात्रु क्षमता र सवारी यात्रुको संख्या टाँस्न पनि विभागले आग्रह गरेको छ । त्यस्तै, यात्रुवाहक सवारी चलाउने चालकको फोटो र अनुमतिपत्रको विवरणसमेत सबैले देख्ने ठाउँमा टाँस्नुपर्ने व्यवस्था विभागले गरेको छ । चालकलाई जिम्मेवार बनाउन यो प्रावधान ल्याइएको विभागका महानिर्देशक गोगनबहादुर हमालले बताए । लामो दूरीमा सञ्चालन हुने सार्वजनिक सवारी साधनमा प्रयोग हुने रिसोलिङ गरेको टायर अगाडि राख्नुपर्ने नियम बनाइएको छ । अघिल्लो भागमा कमजोर टायर राख्दा दुर्घटना हुने सम्भावना भएकाले कडाइ गर्न लागेको हमालको भनाइ छ । सवारी साधनको भित्र र बाहिर सबैखालको स्लोगन राख्न पनि नपाइने व्यवस्था विभागले गरेको छ ।"
हवाई फायर गरेर ३ जना पक्राउ,"हेटौंडा (कास) प्रहरीले हवाई फायर गरेर ३२ केजी गाँजासहित तीन जनालाई पक्राउ गरेको छ । पक्राउ पर्नेमा भारतको मोतिहारी जिल्ला पूर्वी चम्पारण कुडुवा चैनपुर बारवा बस्ने ३७ वर्षीय दीलिपकुमार सिंह, मोतिहारी रघुनाथपुर बस्ने १८ वर्षीय उज्ज्वलकुमार ठाकुर र रौतहटको यमुनामाई गाउँपालिका४ का २४ वर्षीय विकास सिंह छन् ।हेटौंडा उपमहानगरपालिका१५ स्थित रातोमाटे चेक प्वाइन्टबाट उनीहरू पक्राउ परेका हुन् । पथलैयातर्फ जाँदै गरेको डीएल ३ सीएक्सयु ४१७२ नम्बरको भारतीय कार रोक्दा उनीहरू भागेपछि नियन्त्रणमा लिन हवाई फायर गरिएको प्रहरीले जनाएको छ । यसैगरी, मकवानपुरको राक्सिराङ गाउँपालिका५ का ३५ वर्षीय राजकुमार मोक्तान २१ केजी गाँजासहित समातिएका छन् ।"
स्कुटरको ठक्करबाट कन्टेनर सहचालकको मृत्यु,भक्तपुर (कास) भक्तपुर१ सिर्जनानगरमा स्कुटरको ठक्करबाट कन्टेनरका सहचालकको मृत्यु भएको छ । काठमाडौंबाट भक्तपुरतर्फ आउँदै गरेको एनएल ०१ एडी ५९१८ नम्बरको कन्टेनर ब्याक गर्ने क्रममा सोही दिशाबाट आइरहेको बा९२प ३४०९ नम्बरको स्कुटरले ठक्कर दिँदा कन्टेनरका सहचालक फरकुवाबाद भारतका २५ वर्षीय नरेन्द्र पालको मृत्यु भएको प्रहरी निरीक्षक झलक शर्माले बताए । सूर्यविनायक नगरपालिका९ नलिञ्चोकका ३८ वर्षीय वसन्त देउजा पक्राउ परेका छन् ।
५ वर्षमा १०२ बेपत्ता,"नुवाकोट (कास) नुवाकोटमा पाँच वर्षयता एक सय दुईजना बेपत्ता भएका छन् । त्यसमध्ये महिला ५१, पुरुष ४६ र बालिका पाँच जना छन् । उक्त अवधिमा पाँच सय ७३ जना हराएका थिए । त्यसमध्ये चार सय ७१ जना फेला परे । प्रहरीको तथ्यांकअनुसार ०७५७६ मा बालबालिका बढी हराएका छन् । यो वर्ष १३ बालक र ३६ बालिका हराए । वार्षिक रूपमा नौदेखि ३६ जना बालबालिका हराउने गरेको प्रहरीको भनाइ छ । हराएका अधिकांश बालक गाडीमा खलासी काम गर्ने र केही होटलका काम गर्ने गरेका छन् । हराएका कतिपय पुरुष नदीमा डुबेको अवस्थामा पनि फेला पर्ने गरेको मुद्दा फाँटका प्रहरी निरीक्षक बलराम श्रेष्ठले बताए । हराएपछि कतिपय अवस्थामा परिवारले चासो कम दिन थालेको पाइएको प्रहरीको भनाइ छ । आर्थिक अवस्था कमजोर भएका, तनावका रहेकाहरू हराउने गरेको जिल्ला प्रहरी कार्यालय प्रमुख एसपी अविनारायण काफ्लेले बताए । परिवारमा सुमधुर सम्बन्ध रहेमा हराउँदैनन्, उनले भने, मान्छेलाई आर्थिक अभाव र सामाजिक सञ्जालले तनाव बढाएकाले पनि घर छाडेर हिँड्छन् ।"
भक्तपुर क्याम्पसलाई नयाँ भवन,भक्तपुर (कास) लायन्स क्लब अन्तर्राष्ट्रिय फाउन्डेसनले भक्तपुर बहुमुखी क्याम्पसलाई नयाँ भवन निर्माण गरी हस्तान्तरण गरेको छ । भवन अन्तर्राष्ट्रिय बहुजिल्ला ३२५ अन्तर्गतको डिजास्टर रिलिफ एन्ड रिकन्स्ट्रक्सन कमिटीले बनाएको हो । कमिटीले दोस्रो चरणमा गरेको आठवटा विद्यालय पुनर्निर्माणमध्ये भक्तपुर बहुमुखी क्याम्पस एक हो । भवन दुईतले आठकोठे छ । कक्षाकोठा सञ्चालनका लागि डेस्क बेन्चसमेत क्लबले उपलब्ध गराएको छ ।
उखु किसान फेरि काठमाडौं आउनु नपरोस्,"सरकारसित पाँचबुँदे सम्झौता गरेसँगै दुई सातादेखि काठमाडौंमा धर्नारत उखु किसानहरूको आन्दोलन अहिलेलाई टुंगिएको छ । यो आन्दोलनसँगै उठेका केही ज्वलन्त सवालहरू भने त्यतिबेला मात्रै टुंगिन्छन्, जतिबेला सबै उखु किसानले भनिएकै अवधिमा अहिलेसम्मको सम्पूर्ण रकम पाउनेछन्, सरकारी अनुदान सहज ढंगले उपलब्ध हुन थाल्नेछ, उखु बिक्रीको रकम स्वचालित प्रणालीबाट भुक्तानी हुने थिति बस्नेछ र कृषिप्रधान देशमा नगदे बाली भनिने उखु लगाउनेहरूले नै वर्षौं उधारोमा कारोबार गर्नुपर्ने अवस्था सधैंका लागि अन्त्य हुनेछ । यस्तो वातावरण निर्माणका लागि उखु उद्योगीहरूलाई जिम्मेवार बनाउन सरकार यो सम्झौता कार्यान्वयनमा दृढ रहनुपर्छ । उखु किसानहरू उसै काठमाडौंको पुसे झरीमा रुझेर बिरामी पर्दै आन्दोलन गर्न आएका थिएनन् । पातलो कपडाका भरमा काठमाडौं आएका उनीहरूका लागि यहाँ न खानपानको ठेगान थियो न बसोबासको । तैपनि जब राज्यको बेथितिका कारण वर्षौंदेखि उद्योगीले बक्यौता रकम तिरेनन्, बिचौलियाले भेदभाव गरे र स्थानीय स्तरमै संघर्ष गर्दा सरकारले वास्ता गरेन, तब उनीहरू ऋण खोजेरै पनि काठमाडौं आउन बाध्य भएका थिए । यसकै लागि उनीहरू गाउँठाउँमै अनशनसमेत बसेका थिए । प्रमुख जिल्ला अधिकारी, प्रहरी र स्थानीय निकायसहितको रोहवरमा उखुको बक्यौता तत्काल भुक्तानी गराउने सहमति हुँदा पनि उद्योगीहरूले नटेरेपछि मात्रै संघीय राजधानी आएका थिए उनीहरू ।किसानहरूले सरकारी अनुदान र उखु उद्योगको गरी अढाई अर्ब रुपैयाँ पाउन बाँकी छ । अन्नपूर्ण सुगर मिलबाट मात्रै १२ हजार किसानले ०७० सालदेखिको करिब ५० करोड रुपैयाँ लिन बाँकी छ । श्रीराम सुगर मिलले ४२ करोड, इन्दिरा सुगर मिलले १० करोड, लम्बिनीले करिब ४ करोड र महालक्ष्मी सुगर मिलले १२ करोड रुपैयाँ तिर्न बाँकी छ । एकै किसानको १० देखि ५० लाख रुपैयाँसम्म छ । चर्को ब्याजमा ऋण लिएर बाली लगाएका कति किसान जग्गा नै लिलाम हुने अवस्थामा पुगेका छन् । उद्योग मन्क्रालयका अनुसार यो आन्दोलनका त्रममा उद्योगहरूले साढे ६ करोड रुपैयाँ भुक्तानी गरेका छन् । माघ ७ भित्र सबै भुक्तानी दिलाउने सम्झौतासँगै किसानहरूले आन्दोलनका कार्यक्रम स्थगन गरेका हुन् । तोकिएको समयमा सम्पूर्ण रकम उपलब्ध नभए माघ ८ देखि पुनः आन्दोलन गर्ने चेतावनी उनीहरूको छ । उद्योग मन्त्रीसहितको प्रयास र छलफलमा भएको यस सम्झौताको पालना अहिलेको प्रमुख सर्त हो । कसैगरी किसानले रकम पाएनन् भने यो सहमति उनीहरूमाथिको धोका हुनेछ । तसर्थ, तोकिएकै समयमा भुक्तानी व्यवस्था मिलाउन उद्योग, वाणिज्य तथा आपूर्ति मन्त्रालयले ठोस रूपमै आवश्यक समन्वय र सहजीकरण गर्न आवश्यक छ । पहिले पनि यस्ता सम्झौता भएका थिए, तर किसानको पैसा उठ्न बाँकी नै रह्यो । यसपटक त्यस्तो प्रवृत्ति दोहोरिनु हुँदैन, मसी सुक्यो, बाचा भुल्यो को मारमा यो सम्झौता पर्नु हुँदैन । फेरि पनि यही माग लिएर उनीहरू काठमाडौं आउनुपर्यो भने यो देशमा सरकार भएको अनुभूति अरू आम किसानलाई पनि हुनेछैन । त्यसैले जसरी हुन्छ, उखु किसानलाई उद्योगीबाट पाउन बाँकी र सरकारी अनुदानबापतको रकम सहज ढंगले उपलब्ध गराउनुपर्छ । सम्झौतामा उखुको उत्पादकत्व वृद्धि गर्ने, किसानलाई समयमै मल, बीउलगायत मेसिन उपलब्ध गराउने पनि उल्लेख छ । नेपाली चिनी उद्योगीलाई आत्मनिर्भर र चिनी निर्यात गर्न सक्ने बनाउन उद्योगको सहउत्पादनको उपयोग, उखुबापतको रकम भुक्तानी गर्न चिनी उद्योगलाई आवश्यक चालु पुँजी र नगद प्रवाहको व्यवस्थाका उपाय सिफारिस गर्ने भनिएको छ । र, उखु खरिदबिक्रीको रकम तुरुन्त भुक्तानी हुने स्वचालित प्रणालीमा ल्याउने प्रतिबद्धता जनाइएको छ । भुक्तानी समस्याको दिगो समाधानका लागि स्वचालित प्रणाली कार्यान्वयनमा ल्याई उखु तौल गरेको १५ दिनभित्रै किसानलाई रकम तिर्ने व्यवस्था बसाल्नैपर्छ । यसका लागि सरकार र उद्योगीहरू दुवै गम्भीर भएर लाग्न आवश्यक छ । मुलुक संवैधानिक रूपमै समाजवादउन्मुख छ । समाजवादलाई नै आदर्श मान्ने दल सत्तामा छ । देशका अधिकांश जनता खेतीकिसानी गर्छन् । तैपनि गरिखाने किसानहरू आफ्नो बालीको रकम उठाउन काठमाडौं आउनुपर्छ भने योभन्दा ठूलो दुःख के हुन सक्छ ? समाजवादउन्मुख राज्यमा त जसको कोही छैन, उसका लागि राज्य र सरकार हुनुपर्छ । जब किसान, मजदुर समस्यामा हुन्छन्, तब उनीहरूको ढाडसका लागि राज्य उभिनुपर्छ । उनीहरू घरीघरी समस्यामा नपरून् भनेर प्रणाली विकसित गर्नुपर्छ । यदि सरकारको साथ किसानहरूलाई हुने हो भने उनीहरू उद्योगी र बिचौलियाबाट प्रताडित हुने अवस्थै आउँदैन । तर सरकार, बरु स्वेदशी उद्योगलाई प्रवर्द्धनका नाममा चाडबाडको मुखमा पनि चिनी आयातमा परिमाणात्मक बन्देज लगाउँछ तर त्यसबाट उद्योगीलाई पुग्ने लाभको हिस्सा किसानसँग पनि पुग्नुपर्छ भन्ने सोच राख्दैन । अनि स्वाभाविक प्रश्न उठ्छ, उसको किसानलाई हेर्ने नीतिमा र समाजवादप्रतिको प्रतिबद्धतामा । त्यसैले आफ्नो नीति र प्रतिबद्धताबाट विचलित नभएको प्रमाणित गर्न पनि सरकारले किसानसँग भएको सम्झौता जुनसुकै हालतमा कार्यान्वयन गराउनुपर्छ ।"
न्याय सम्पादनमा चुनौती,"फौजदारी कसुरको आरोप लागेको कुनै व्यक्तिउपर अनुसन्धानको विधि परम्परागत हुनु र न्यायमूर्तिहरूलाई जागिर जोगाउनकै लागि भीडको स्वरलाई दृष्टिगत गरी थुनामा बसी पुर्पक्ष गर्ने आदेश दिनैपर्ने बाध्यता आइलाग्नु हाम्रो न्यायिक क्षेत्रका लागि विडम्बना बनिरहेको छ । यस्तो अभ्यासका कारण कैयौं निर्दोष त्यसै थुनिन विवश भइरहेका छन् । अर्कातर्फ, राजनीतिक नेतृत्वको एउटै फोनका भरमा अपराधीहरू छुट्न सक्छन् । यस्तो न्यायिक शैलीमा सुधार हुनु नितान्त जरुरी छ । कानुन कडा बनाए पनि भीडबाट जोगिन गरी गरिने आदेश वा फैसला दिने अभ्यासका कारण वास्तविक न्याय प्राप्ति हुन सक्दैन । नेपाली फौजदारी न्याय सम्पादनमा यस्तै चुनौती देखा पर्दै गएको छ, जसको समाधानका उपाय खोज्न ढिलो गर्नु हुँदैन । न्याय र न्यायालयप्रतिको सम्मान, आस्था र विश्वास जोगाइराख्ने दायित्व हामी सबैको हो भन्ने भुल्नु हुँदैन । अधिवक्ता फुर्पा तामाङ, ठूलो भार्खु, रसुवा"
कांग्रेसमा गुटउपगुटको जालो,"कांग्रेस मुलुककै पुरानो राजनीतिक पार्टी भए पनि गुटउपगुटका कारण यो चिरा पर्दै आएको छ । अहिले पनि कांग्रेसका केही नेता सानेपामा त केही महाराजगन्जमा समानान्तर बैठक बस्नुले दलभित्र सबै कुरा ठीक छैन भन्ने पुष्टि गरेको छ । देउवा समूह, पौडेल समूह, सिटौला समूह, कोइराला समूहसँगै अन्य ससाना गुटका कारण कांग्रेस धमिरा लागेको रुख जस्तै बन्न पुगेको छ । तल्लो स्तरका कार्यकर्ताहरूमा अन्योल छाएको छ । गत चुनावमा गुटउपगुटकै कारण कतिपय क्षेत्रमा घात र अन्तर्घात भयो । कांग्रेसका कतिपय नेता पुरातनपन्थी रहेकैले समस्या उब्जेको हो । आन्तरिक लोकतन्त्रको अभावले कांग्रेस कमजोर हुँदै गएको छ । व्यक्तिवाद, परिवारवाद, नातावाद, कृपावाद हावी रहेकाले पार्टी एउटै भए पनि सबैको मन एक हुन सकेको छैन । यो चरित्र र दृष्टिकोण परिवर्तन गर्दै, परिवर्तन र अग्रगमनलाई आत्मसात् गर्दै अगाडि बढे मात्र कांग्रेस लाभको स्थितिमा हुनेछ । रेशमकुमार सुनुवार, एलएलबी दोस्रो वर्ष, नेपाल ल कलेज, काठमाडौं"
शंकास्पद लगानी,"सरकारद्वारा गठित एउटा जाँचबुझ आयोगले अन्तर्राष्ट्रिय गैरसरकारी संस्थामार्फत देशमा भित्रिने लगानीमा अन्तर्राष्ट्रिय आतंकवादी संगठनको पनि हात हुन सक्ने भन्नुले हाम्रो देशको सुरक्षा अवस्था कस्तो छ भनी चित्रण गरेको छ । भारतको नागरिकतासम्बन्धी संशोधनमा मुसलमान समुदायलाई विभेद गरिएको पृष्ठभूमिमा आयोगको अध्ययनले अर्थ राख्छ । त्यसैले मुस्लिम आतंकवादी संगठनहरूले नेपाली भूमि र नेपाली गैरसरकारी संस्थाहरूलाई प्रयोग गर्न नसकुन् भनी सुरक्षा निकायहरूले बढी सतर्कता अपनाउनुपर्ने देखिन्छ । भर्खरै देखिएको रोहिंग्या आप्रवासी समस्या, मस्जिद र मदरसा आदिलाई सहयोगको निहुँमा यस्तो लगानी भित्रिने बढी सम्भावना भएकाले यसतर्फ बेलैमा सरकार र नियमनकारी निकायको ध्यान पुगोस् । महेन्द्रसिंह बम, टीकापुर१, कैलाली"
अधुरो उत्तर मार्क्सवादको,"रमेश केसी लिखित मार्क्सवाद मात्र उत्तर होइन मननयोग्य लाग्यो । कार्ल मार्क्सको कम्युनिस्ट घोषणापत्र निस्केको १०० वर्षभन्दा बढी भइसकेकाले यसको उपयोगिता घट्दै गएको साँचो छ । अहिले प्रविधि यतिविघ्न रफ्तारमा दौडिएला भनी मार्क्सले सोचेकासम्म थिएनन् । अबको शोषण बेग्लै प्रकारले हुँदै छ र यसको निराकरण पनि फरक किसिमले हुनुपर्छ । तर लेखकले भने जस्तो मार्क्सवादको औचित्य समाप्त भइहालेको छैन । मार्क्सवादले जति शोषितहरूलाई बिउँझायो, शोषकहरूलाई पनि त्यति नै सोचमग्न बनायो । अनि युरोप र अमेरिकामा उत्पादन र वितरणको ढाँचा बदलियो, तिनले कामदारहरूलाई उत्पादनमा जस्तै वितरणमा पनि हिस्सा तोकिदिए र कम्युनिष्ट घोषणा पत्रबाट उब्जेको आँधीबेहरी शान्त पारे । तसर्थ मार्क्सवादको औचित्य सिद्ध गर्न अब परम्परागत ढाँचामा नभई बदलिँदो परिस्थिति अनुकूल इमानदारीका साथ लागू गर्नुपर्छ । केदारनाथ त्रिपाठी, बूढानीलकण्ठ, काठमाडौं"
एमसीसी र बीआरआईको भड्खालो,"चीनले अघि सारेको बीआरआई अवधारणालाई नेपालले स्वीकार गरिसके पनि अमेरिकी सहयोग प्रोजेक्ट एमसीसीलाई आत्मसात् गर्ने कि नगर्ने भन्ने सन्दर्भमा भने नेतृत्व तह कुहिरोभित्रको काग बनिरहेको भान भएको छ । अमेरिकी दूतावासले एमसीसी प्रोजेक्ट इन्डोप्यासिफिक रणनीति सँग जोडिएको भनी बताइरहँदा हाम्रा परराष्ट्रमन्त्री भने ऊक्त कार्यत्रम पूर्वाधार विकाससँग जोडिएको विशुद्ध आयोजना भनेर झ्याली पिटिरहेका छन् । उनले यस्तो जिकिर गरे पनि सत्तारूढ दल नेकपाका कतिपय शीर्ष नेता एवं पूर्वमन्त्रीहरू सन्तुष्ट छैनन् । उता, नेकपाले एमसीसी विधेयक पारित हुन नदिए कडा प्रतिकारमा उत्रने घोषणा नेपाली कांग्रेसले गरेको छ । यहाँनिर, वैचारिक धरातलको ठूलो हिस्सा बोकेको, कूटनीतिक समृद्धिको इतिहास सम्हालेको नेपाली कांग्रेससँग केही प्रश्न राख्नैपर्ने हुन्छ । के ५०५५ अर्ब रुपैयाँबाट पूर्वाधार विकासमा कायापलट होला ? उक्तरको छिमेकी चिढिएर सीमा क्षेत्रमा अतित्रमण गर्न थाल्यो भने नेपाली कांग्रेसले रोक्न सक्ला ? अनुदान पाइने भएपछि दायाँबायाँ नहेरी हात पसार्ने बानीको अन्त्य नहुँदा नेपाल अधोगतितर्फ धकेलिएको होइन ? कांग्रेसको हालीमुहाली भएको बेला निजीकरणका नाममा राष्ट्रिय गौरवका झन्डै ३,००० उद्योगधन्दाको अस्तित्व मेटिएको कालो इतिहास स्वाभिमानी नेपालीले बिर्सन सक्लान् ? यावत् कारणले गर्दा मुलुकलाई महासंकटबाट जोगाउन नेपाली कांग्रेस समेतको संलग्नतामा अविलम्ब कूटनीतिक प्रयास थाल्नुपर्छ, अन्तर्राष्ट्रिय मामिलामा सबै राजनीतिक दल एकजुट भई एउटै स्वर निकाल्न सक्नुपर्छ । छिमेकीलाई चिढ्याएर आफूखुसी गर्दा भड्खालोमा नपरिएला भन्न सकिँदैन । भुवनेश्वर शर्मा, चन्द्रागिरि२, काठमाडौं"
बाठा मोदी र शुभकामना,"अंग्रेजी नयाँ वर्ष २०२० का उपलक्ष्यमा भारतीय प्रधानमन्त्री नरेन्द्र मोदीले छिमेकी देशका प्रमुखहरूलाई शुभकामना दिएका समाचारले भारतीय पत्रपत्रिका रंगिए । तिनले चीन र पाकिस्तानका नेतालाई शुभकामना नदिएको उल्लेख गरे पनि भारत सरकारले यसको पुष्टि गरेको छैन । हाम्रा प्रधानमन्त्री केपी शर्मा ओली मोदीको शुभकामना पाउने भाग्यमानी मा पर्नुभयो । शुभकामना फोनमा मोदीले छिमेक प्रथम नीति अन्तर्गत क्षेत्रीय शान्ति र सुरक्षाप्रति प्रतिबद्धता जाहेर गरेको पढ्न पाइयो । तर त्यो नीति छिमेकको सीमा मिच्नमा कि सम्बन्ध सुधार्नमा ? हाम्रो पश्चिमी सीमा मिचेको भारतले सोको सट्टामा झापादेखि बंगलादेशसम्मको दूरीमा सडक, रेल लिक बन्ने र गोदामहरूसमेत बनाउन पुग्ने जमिन दिन सक्छ ? मोदी निकै बाठा छन् है ! जगदीशराज बराल, तीनटोलिया, विराटनगर१३शुभकामना फोनवार्तामा प्रधानमन्त्री ओलीले कालापानीबारे पनि कुरा गरेको राष्ट्रिय सभाका प्रमुख सचेतक खेमलाल भट्टराईले संसदमा बताएका छन् । यथार्थ न सरकार न सरकारका प्रवक्ता न त ओलीको सचिवालयले नै बताएको छ । कालापानी समस्या समाधान गरौं भनेर मोदीसमक्ष कुरा राखेको भए त्यसलाई लुकाउनुपर्ने कारण छैन । यो कुरै ननिकाली मोदीसँग केबल नयाँ वर्षको शुभकामना मात्र आदानप्रदान भएको भए त्यसको औचित्य छैन । कालापानी देशको जल्दोबल्दो समस्या हो, तर ओली यसलाई सुल्झाउनपट्टि नलागी कहिले राष्ट्रिय सभा सदस्यको नाम चयन गर्ने र कहिले आफूलाई मन नपरेका मन्त्री बदल्ने त कहिले आफ्नो सचिवालय सदस्य फेर्नेर् जस्ता झिनामसिना कुरामा मात्र अल्झिरहेका छन् । प्रधानमन्त्री वा परराष्ट्र मन्त्रीलाई निकास निकाल्न आफ्ना भारतीय समकक्षीसँग कालापानीबारे सीधा कुरा गर्न केले रोकिराखेको हो ? सबै राजनीतिक पार्टी र जनताले साथ दिइरहेको यो बेलासमेत भारतसँग दह्रो कुरा गर्न नसके कहिले गर्ने ? आम जनताले बुझ्ने भाषामा सरकारले जवाफ दिनुपर्यो । पहिले सीमा कब्जा गर्ने अनि वार्ताका नाममा वर्षौं झुलाउने भारतको नीति रहँदै आएको छ, हेक्का रहोस् । गोपाल देवकोटा, जोरपाटी, काठमाडौं"
"संसद, एमसीसी र नेकपा कचिंगल","संघीय संसदको पाँचौं अधिवेशन ४ पुसबाट प्रारम्भ भएको छ । दुई साता नाघिसक्दा पनि यसले कुनै गति लिन सकेको छैन । प्रतिनिधिसभामा सभामुखको पद रिक्त छ । नयाँ सभामुखको निर्वाचन कहिले हुन्छ अझै टुङ्गो छैन । यसले सत्तारूढ दल नेकपाको निर्णय पर्खिबसेको छ । त्यसमाथि माघ १८ गते राष्ट्रिय सभाका एक तिहाइ सदस्यका लागि चुनाव हुँदै छ । दलहरूलाई चुनाव लागेको छ । सो सम्पन्न नभएसम्म संसद अधिवेशनले कुनै गति लिने अपेक्षा गर्न सकिन्न । संसदको हिउँदे अधिवेशनलाई विधेयक अधिवेशन भन्ने चलन छ । अघिल्लो अधिवेशनदेखिकै विधेयकहरू विचाराधीन छन् । मानव अधिकार, नागरिकका मौलिक हक प्रभावित हुने सूचना प्रविधि, गोपनीयता, आम सञ्चारसँग जोडिएका कतिपय विधेयक विवादित छन् । विधेयकहरू मात्र होइन संसदबाट पारित कानुनसमेत गम्भीर विवादको घेरामा तानिएको छ । नेपाल ट्रस्ट ऐनमा केही महिना पहिले भएको संशोधनको आडमा कानुन बमोजिम भएको दाबी गर्दै सरकारले संसदीय बहुमतको दुरुपयोग र कानुनी राज्यको मर्यादा तोडेको छ । यदि ऐनको पूर्ववत् उद्देश्य संशोधनबाट परिवर्तन गरिएको छैन भने ट्रस्टको सम्पत्ति विद्यालय, महाविद्यालय, विश्वविद्यालयजस्ता शैक्षिक तथा प्राज्ञिक संस्थाको हितमा प्रयोग गर्नुपर्ने व्यवस्था छ । तर अहिले यति समूहको अनुकूल हुने गरी सरकारले जेजस्तो सम्झौता गरेको छ, त्यो नितान्त व्यापारिक प्रयोजनका लागि हो र त्यसबाट केही राजस्व मात्र सरकारले पाउँछ । कानुनी राज्य अर्थात् कानुनमा व्यवस्था भएअनुसार सरकारले काम गर्नुपर्ने कुरा लोकतन्त्रको आधारभूत मान्यता हो । तर कानुन कस्तो छ, कसरी बनेको छ वा परिवर्तन भएको छ भन्ने प्रश्न पनि उत्तिकै महत्त्वको हुन्छ । सत्तारूढ दलले संसदीय बहुमतको उपयोग गरी आफ्नो अनुकूलताका लागि जस्तो पनि कानुन बनाउने वा संशोधन गर्ने कुरा लोकतन्त्रसम्मत होइन । खराब कानुन स्वीकार्य हुँदैन । यसको करेक्सन प्रणालीगत अर्थात् संसद वा न्यायालयबाट हुन्छ, हुँदैन भन्न सकिने स्थिति छैन । यसका लागि नागरिक आन्दोलनमै निस्कन पर्ने हो भने संसद, संविधान वा राजनीतिक प्रणालीको के अर्थ रह्यो ?यो अधिवेशनको अर्को मुख्य कार्यसूची नेपालका लागि संयुक्त राज्य अमेरिकाको सहयोगसम्बन्धी सम्झौता मिलेनियम च्यालेन्ज कम्पाक्ट (एमसीसी) को संसदीय अनुमोदन हो । दुई वर्षभन्दा बढी भयो नेपालले यो सम्झौता गरेको । आगामी जुन महिनाबाट यसको कार्यान्वयन हुने कुरा सार्वजनिक रूपमा घोषणासमेत भइसकेको छ । सम्झौताअनुसार यसको कार्यान्वयनका लागि मन्त्रिपरिषद्ले नेपालका तर्फबाट स्वायत्त निकायका रूपमा मिलेनियम च्यालेन्ज अकाउन्ट नेपाल (एमसीएनेपाल) समेत गठन गरेको छ । अर्थात् यसको कार्यान्वयनका लागि सरकार प्रतिबद्ध छ । तर सत्तारूढ दल यसको संसदीय अनुमोदनलाई लिएर विवादको नाटक मञ्चन गर्दै छ । प्रतिनिधिसभामा दर्ता भएको एमसीसी सम्झौताको नेपाली प्रतिलाई मैले दोहोर्याईतेहर्याई पढें । गत असोजमा नेपाल सरकारका तर्फबाट अर्थमन्त्री युवराज खतिवडा र अमेरिकी सरकारका एमसीसी प्रतिनिधिले हस्ताक्षर गरेको यसको कार्यान्वयन सम्झौता पनि हेरें । थप जानकारीका लागि अमेरिकी कंग्रेस (व्यवस्थापिका) ले पारित गरेको एमसीसी ऐन पनि हेरें । यसको संसदीय अनुमोदन किन आवश्यक भयो बुझ्न सकिन्न । यी दस्तावेजमा कतै पनि यसलाई संसदबाट अनुमोदन हुनुपर्छ भनेर लेखेको पाइन्न । सम्झौता लागू हुनुपूर्व नेपाल पक्षले पूरा गर्नुपर्ने सर्तहरूमा पनि संसदबाट यसको अनुमोदन गर्नुपर्ने उल्लेख छैन । अनुसूची ५ को (ख) मा सरकारले संघीय संसदमा विद्युतीय नियमन आयोगसम्बन्धी विधेयक पारित भएको वा विधेयक पारित गर्ने काममा एमसीसी सन्तुष्ट हुने गरी प्रगति भएको कुराको प्रमाण पेस गरेको हुनुपर्ने भन्ने मात्र उल्लेख छ । अमेरिकी कंग्रेस (व्यवस्थापिका) ले सन् २००३ मा पारित गरेको एमसीसीसम्बन्धी ऐन र यसको पछिल्लो संशोधनमा समेत यो सहयोग प्राप्त गर्न सम्बन्धित देशको संसदले सम्झौता अनुमोदन गरेको हुनुपर्छ भन्ने उल्लेख छैन । यो ऐनले एमसीसी परियोजनामा कुनै देशको राष्ट्रिय सरकार मात्र होइन, प्रादेशिक, क्षेत्रीय, गैरसरकारी संस्था र निजी क्षेत्रका निकाय पनि सहभागी हुन सक्छन् भनेको छ । यसको अर्थ हो, यो कार्यक्रम बहुपक्षीय आर्थिक विकासका लागि नितान्त द्विपक्षीय सहयोग केन्द्रित विषय भएको गैरसैनिक सहयोग सम्झौता हो । यस्तो सहयोग कार्यान्वयनका लागि सरकार अर्थात् कार्यकारी निकाय पर्याप्त मानिन्छ ।संसदीय अनुमोदनको कुरा कसरी आयो विचारणीय छ । हाम्रो संविधानको धारा २७९ अनुसार संसदीय स्वीकृति वा समर्थन आकर्षित गर्ने सम्झौता होइन यो । संसदलाई जानकारी दिनु एउटा कुरा हो, तर अनुमोदन फरक विषय हो । तसर्थ प्रश्न उठ्छ, यो संविधान, कानुन वा प्रस्तुत सम्झौताका कुन प्रावधान वा आवश्यकताका आधारमा अनुमोदन आवश्यक भयो ? यसको विधिसम्मत उत्तर पाइन्न । पक्ष, विपक्षमा मत प्रकट गरिरहेका दल, सांसद वा गुट उपगुटले पनि यो प्रश्न उठाएका छैनन् । प्रतिनिधिसभामा यो सम्झौता दर्तासम्म भएको छ, यसका प्रतिहरू सांसदलाई वितरण गरिएको छ । कुनै मन्त्रीले यसलाई सदनमा प्रस्तुत गरिसकेका छैनन् । यसको अगाडिको संसदीय प्रक्रिया के हुन्छ, संसदले कुनै सूचना जारी गरेको छैन । नेपालको संसदमा दुई सदन छन् । संसदीय अनुमोदनका लागि के प्रतिनिधिसभा मात्र पर्याप्त छ ? यसको अनुमोदनका लागि सामान्य वा दुई तिहाइ कति बहुमतको समर्थन चाहिन्छ ? राष्ट्रिय सभा वा संयुक्त सदनको अनुमोदन चाहिने हो, प्रस्ट छैन । अघिल्लो अधिवेशनमा यो सम्झौता मतदानका लागि प्रस्तुत हुन नसकेकोमा प्रधानमन्त्री केपी ओलीलाई चित्त बुझेको थिएन भनेर प्रचारित भएको थियो । पूर्वसभामुख कृष्णबहादुर महरालाई संसद सचिवालयकी कर्मचारीको यौन शोषण गरेको अभियोग लागेपछि तत्काल राजीनामा गर्न प्रधानमन्त्रीको पनि जोड थियो भन्ने समाचार लेख्ने सञ्चार माध्यम प्रायः सबैले एमसीसीलाई तत्काल संसदीय कार्यसूचीमा नराखेकोमा उनी महरासँग असन्तुष्ट थिए समेत उल्लेख गरेका थिए । यसको अर्थ, के हाम्रो संसदका एजेन्डा यसैगरी तय हुन्छन् ?यो सम्झौताले मुख्य रूपमा नेपालको विद्युत् आपूर्तिमा सुधार र ऊर्जा व्यापारको सहजीकरण तथा सडक सञ्जाल अभिवृद्धि एवं गुणस्तर कायम गर्ने दुईवटा उद्देश्य राखेको देखिन्छ । बहुवर्षीय र नेपालको विकासलाई दिगो आधार दिने प्रकृतिको भएकाले यसको प्रभावकारी कार्यान्वयनका लागि नयाँ कानुन तथा भइरहेकामा परिवर्तन अपेक्षित देखिन्छ । त्यसका लागि विश्वसनीय प्रतिबद्धता खोजेको छ । अनुमान गर्न सकिन्छ, नेपालमा भइरहने सत्ता हेरफेर, मन्त्री हेरफेर, कर्मचारी र ठेक्कापट्टा हेरफेरको जे बदनियत छ, त्यसबारे अमेरिका लगायत कुनै पनि द्विपक्षीय, बहुपक्षीय सहयोगी मुलुक वा दातृ निकाय अनभिज्ञ छैनन् । सायद यस्तै प्रवृत्तिबाट सम्झौता कार्यान्वयनमा आउन सक्ने अस्थिरता र प्रतिकूल प्रभावलाई न्यून गर्न संसदीय अनुमोदन अमेरिकी सरकारले खोजेको हुनुपर्छ । कार्यान्वयनमा नेपालको बलियो प्रतिबद्धता खोज्नु स्वाभाविक हो । एमसीसी परियोजनामा सहभागी अन्य देशले यसको संसदीय अनुमोदन गरेको समाचार प्रसारित भएका छन् । ती अनुमोदनको सत्यतथ्य के छ, ती कस्ता प्रकृतिका छन्, त्यसबारेमा थप अध्ययन यो सानो आलेखमा सम्भव भएन । यसको अनुमोदनलाई लिएर नेपालमा निकै गरमागरम मत अभिव्यक्त भइराखेका छन् । सामाजिक सञ्जालमा पनि यसबारे आआफ्ना बुझाइ प्रचारित भएका छन् । यी प्रचारबाजीमा आंशिक वा गलत बुझाइ, शीतयुद्धकालीन विश्व मानसिकता हावी भएको देख्न पाइन्छ । लाग्छ, पछिल्लो समय विश्व राजनीतिमा विकसित भइरहेको अमेरिकाचीन शीतयुद्ध मानसिकताको नेपालमा चर्को प्रभाव छ । यो स्तम्भ लेख्न बसिरहँदा चिनियाँ राजदूत होउ यान्छीका विचारहरू सञ्चार छापामा जताततै छाइराखेका थिए । त्यसमा पनि एमसीसी नै शीर्षक बनेको देखिन्थ्यो । होउले यसलाई अनुमोदन गर्नेनगर्ने कुरा नेपालको आन्तरिक मामिला हो भनेर निष्पक्षता देखाउन खोजे पनि त्यसप्रति चिनियाँ चासो रहेको कुरा उनका अभिव्यक्तिबाट प्रस्ट हुन्छन् । नेपालको विकासका प्रमुख खम्बा मानिने ऊर्जा र सडक सञ्जाललाई यो सम्झौताले मुख्य विषय बनाएको हुँदा चीनको चासो आकर्षित हुने कुरा बुझ्न सकिन्छ । त्यसबाट प्रत्यक्ष र परोक्ष रूपमा हाम्रा व्यवहार प्रभावित हुन्छन् ।सम्झौतालाई लिएर सत्तारूढ नेकपामा निकै चर्को बहस र विवाद देखिन्छ । यो विवादमा गुटगत आग्रह र वैचारिक झुकाव दुवैले प्रभाव पारेका छन् । नेकपामा अध्यक्ष एवं प्रधानमन्त्री ओलीसँग असहमत गुटका लागि यो सम्झौता आलोचनाको खुराक भएको छ । वैचारिक रुझान राख्नेहरूको बुझाइ छ, यसले नेपालको परराष्ट्र सम्बन्ध, अन्तर्राष्ट्रिय प्रतिरक्षा झुकाव लगायतका कुरा प्रभावित र विचलित हुन्छन् । यसलाई स्विकार्नु भनेको नेपाल अमेरिकी प्रतिरक्षा ध्रुवमा प्रवेश गर्नु हो, हामी अमेरिकाले अघि सारेको इन्डोप्यासिफिक स्ट्राटेजी (आईपीपीएस) मा सम्मिलित हुनेछौं । लाग्छ, नेपालको कम्युनिस्ट वृत्तमा सन् ६० र ७० दशकका वैचारिक मान्यताको पुनर्जागरण भइरहेछ । हामी चाहिनेभन्दा बढी उत्साहित भएर हाम्रा झुकावलाई प्रदर्शन गर्दैछौं । नेकपाभित्रको यो विवाद सतही छ, यसलाई अस्वीकार गर्ने हिम्मत र जोखिम मोल्ने क्षमता न सरकारसँग छ, न सत्तारूढ दलसँग नै । ५० करोड डलर सहयोग राशि बोकेको यो सम्झौता निश्चय पनि ठूलो हो । तर सहयोग रकम धेरै छ भन्दैमा यसका गुणदोष केलाउनु पर्दैन भन्ने होइन । सम्झौताको कार्यान्वयन र यसको प्रतिफललाई सुनिश्चित गर्न सम्झौताले केही कडा सर्त अवश्य राखेको छ । ती हाम्रो हित अनुकूल भए, नभएकोमा जति पनि प्रश्न गर्न सकिन्छ । यो सम्झौताअनुसार कार्यान्वयन गरिने कतिपय परियोजनामा भारत सरकारले समर्थन गरेको हुनुपर्ने भनेर उल्लेख छ । कतिपयलाई लाग्न सक्छ, यसले हामीलाई भारतपरस्त बनाउने भयो । तर यो व्यवस्था खासगरी बुटवलगोरखपुर अन्तरसीमा प्रसारण लाइन निर्माणका सम्बन्धमा देखिन्छ, सम्झौताका सबै परियोजनाका लागि होइन । सम्झौताको अन्तर्राष्ट्रिय कानुनी हैसियत, यसले आकर्षित गर्ने बौद्धिक सम्पत्तिमाथिको स्वामित्व लगायत धेरै कुरामा प्रयोग भएका शब्द, वाक्य र तिनका अर्थलाई लिएर विवाद गर्ने ठाउँ धेरै छन् । विवाद नआउँदा यी कुरा ठूला होइनन् तर विवाद आएपछि शब्द र वाक्य नै बढी आधिकारिक हुन्छन् । सरकार र प्रशासनमा बस्नेले निरन्तर यसमा ध्यान पुर्याउनुपर्ने हुन्छ ।कुनै पनि विदेशी सहयोग निःसर्त हुन्छ भन्ने कुरा हाम्रो मनोकांक्षा माक्र हो । त्यसमाथि शत्ति राष्ट्रहरूले अघि सारेका बहुदेशीय सहयोग परियोजना चाहे त्यो एमसीसी होस् वा बीआरआई उनीहरूको निहित उद्देश्य र आकांक्षाबाट अलग हुँदैनन् । अर्को देशले दिने सहयोगका भरमा कसैले पनि समृद्धि हासिल गरेका छैनन् । चाहिन्न तिम्रो सहयोग भन्न सक्ने हाम्रो न अवस्था छ, न हिम्मत नै । उसका कतिपय सर्तलाई आफ्नो राष्ट्रिय स्वार्थ र हितप्रतिकूल नहुने गरी उपयोग गर्न सक्ने ठाउँ छ कि छैन भनेर हेर्ने, विचार गर्ने मुख्य कुरा हो । यसको कार्यान्वयन पक्षमा हामी कति प्रबल र सक्षम हुन्छौं त्यो महत्त्वपूर्ण हुन्छ, ध्यान त्यतातिर पनि केन्द्रित हुनु जरुरी छ ।"
नेता खोज्ने कि नीति ?,"नीतिमा जोडअसल चरित्र र नियत भएका व्यक्तिलाई नेता मान्ने चाहना राख्नु अस्वाभाविक होइन । तर यस्तो चाहना राख्दै गर्दा यसलाई दोहन गरेर अमुक व्यक्ति हाम्रो शासक बन्न आइनलागोस् भन्नेबारे चाहिँ हामीले हेक्का राख्नुपर्छ । लोकतान्त्रिक विधिबाटै त्यस्तो चाहना पूरा गराउनेतर्फ उन्मुख हुनु बढी बुद्धिमानी हुन्छ ।यसका लागि हामीले असल व्यक्ति मात्र नेतृत्वमा आउन सक्ने र खराब आचरण भएका व्यक्तिलाई नेतृत्वबाट हटाउन सक्ने नीतिलाई विधिको रूप दिन सक्नुपर्छ । फौजदारी कसुर गरेको, लैंगिक हिंसामा प्रवृत्त भएको, भ्रष्टाचार गरेको व्यक्तिलाई चुनावमा उम्मेदवार बन्न अथवा सार्वजनिक पद धारण गर्न अयोग्य ठहर गर्ने विधिलाई संस्थागत गरिनुपर्छ । सुशासनका लागि सामूहिक पहल गरेर हामीले त्यस्तो विधिलाई अझ सबल बनाउँदै लैजानुपर्छ । विधिलाई सर्वोपरि मान्दै गर्दा व्यक्तिको महत्त्व ठ्याम्मै हुँदैन भनेको चाहिँ होइन । लोकतन्क्रमा व्यत्तिको पनि महत्त्वपूर्ण भूमिका हुन्छ । त्यसैले नेतृत्वका आकांक्षीमध्ये सबल पात्रहरू नेतृत्व तहमा उक्लिन सक्ने विधि संस्थागत गर्ने गरी अग्रसरता लिनु अहिलेको टड्कारो आवश्यकता हो । नेताको जन्म कोठेविमर्श अथवा टेलिभिजन कार्यक्रमबाट हुन सक्दैन । आन्दोलनको रापबाट गुज्रिनु नेताका लागि अनिवार्य हुन्छ । राजनीतिक अधिकार संस्थागत भइसकेकाले नेपालमा राजनीतिक आन्दोलनको चरण समाप्त भइसकेको छ, तर योग्य मानिस नेतृत्वमा आउने प्रक्रियाको अन्त्य भइसकेको छैन । कुशासन, भ्रष्टाचार, सामाजिकसांस्कृतिक विभेद, अविकास, धनी र गरिबबीचको बढ्दो खाडललगायत समस्याले नेपाली समाजमा अझै जरा गाडिरहेका छन् । त्यस्ता समस्याविरुद्ध सामाजिक आन्दोलनलाई घनीभूत बनाउन सकियो भने आन्दोलनको रापबाट खारिएर कुशल नेतृत्व पंक्ति उदाउने सम्भावना प्रबल छ । दलहरूभित्र नेतृत्व चयन गर्ने विधिलाई अझ लोकतान्त्रिक, पारदर्शी र समावेशी तुल्याउँदै गयौं भने यसले पनि असल नेताको अभावलाई शनैःशनैः सम्बोधन गर्दै जानेछ ।"
खेती धान्ने महिलाहरू,सुजाता तामाङ
ईपीएस चित्रकारको कथा,"(सोल)  दक्षिण कोरियाको राजधानी सोलदेखि ४० किलोमिटर टाढा पर्ने छनान सहरमा छ कृष्णबहादुर सुनारको कम्पनी । उनको कम्पनीमा हुन्डाई गाडीको ब्रेक बन्छ । सोमबारदेखि शुक्रबार बिहान ८ बजेबाट बेलुकीको ८ बजेसम्म काम चल्छ भने शनिबार र आइतबार बिहान ८ बजेबाट बेलुकी ५ बजेसम्म । थोरै फुर्सत छ । त्यही समयमा उनी मनैदेखि चाहेको काम चित्र कोर्छन् । यसरी व्यस्त जिन्दगीको बचेको समयमा कोरेका चित्रको एकल प्रर्दशनी यतिबेला दक्षिण कोरियाको थेजन सहरको सगरमाथा रेस्टुरेन्टको हलमा भइरहेको छ । सुनार नेपाल हुँदा मूर्ति बनाउँथे । उनको आफ्नै मूर्तिको पसल थियो । व्यापार ठिकै थियो । खानेबस्ने चल्थ्यो । ललितकला क्याम्पसमा स्नातक तहको अध्ययन गर्दै थिए । पहिलो र दोस्रो वर्ष पास पनि भए । तेस्रो वर्ष परीक्षा हुने समयमै कोरियन भाषाको पनि परीक्षा हुने भो । घरमा छलफल गरे । भाषाको जाँच दिने कि ललितकलाको ? श्रीमतीले दुई छोरी देखाउँदै भविष्य बनाउनु पर्दैन ? भनिन् । उनलाई पनि लाग्यो आफ्नोभन्दा छोरीहरूको जिम्मेवारी राम्रोसँग लिनुपर्छ । भाषा राम्रै थियो । उनी पास भए । ललितकलाको परीक्षा दिने रहर मनैमा मारे । संयोग कस्तो भने उनी कोरिया आउने दिन नेपालमा महाभूकम्प गयो । उनी नेपालको एयरपोर्टमा तीन दिन बसे । हामी त एयरपोर्टमै बन्दी जस्तो, उनले कथा सुनाए, बाहिर जान पनि नपाइने । सँगै बसेकाले फोन ल्याएका थिए । त्यहींबाट बल्ल बल्ल काठमाडौंमै बस्ने श्रीमतीसँग कुरा गरे । परिवारको हालखबर सोधे । सबै ठिकै भएको सुनेपछि मन ढुक्क भयो । ईपीएस लेखेको टोपी र ज्याकेट लगाएका ४० जनाको ग्रुप थियौं । टोपी ज्याकेट खोल्न पनि नदिने, उनले भने, अर्काको देशमा नोकरी गर्न हिंडेको मान्छे भन्ने चिनाउने टोपी ज्याकेट लगाएर बस्दा अलि अलि आत्मग्लानि जस्तो हुँदो रहेछ । त्यो त सुरुवात मात्रै रहेछ । कोरियामा आएपछि पहिले पहिले कोरियनले गाली गर्थ्यो । खुब नमज्जा लाग्ने तर बानी पर्ने रहेछ समयसँगै । अझै उनी एयरपोर्टकै सम्झनामा थिए । कोरियामा खान बोकेको चाउचाउ खाएर दिन कट्यो । दोस्रो दिन बेलुकी खाना खुवाउनुपर्यो भन्यौं । दालभात दिने भनियो तर पर्खंदा पर्खंदा उनी निदाए । त्यही बेला दालभात बाँडेछन् । साथीभाइले पनि बोलाएनन् । खाना खाने कत्रो इच्छा थियो, पूरा भएन, उनले सुनाए । तेस्रो दिनको राति जिन्दगीमा पहिलो पटक प्लेन चढे उनी । काठमाडौंलाई फन्को मार्दै प्लेन अकासियो । झ्यालबाट तल हेर्दा कतै कतै मात्रै उज्यालो देखिन्थ्यो । मलाई त काठमाडौं क्यान्भास जस्तो लाग्यो । भर्खरै स्याड थिममा चित्र कोरे जस्तो । कालो रङले दुःख देखाए जस्तो । म पनि दुःखी नै थिएँ, कुराकानी क्रममा उनी भावुक देखिए । प्लेन मलेसियामा तीन दिन बसेर बल्ल दक्षिण कोरिया आयो । उनको व्यस्त जिन्दगी पनि सुरु भइगयो । चित्र र मूर्ति बनाउने काम सायद उनको रगतमै थियो । बाग्लुङको जैमनी गाउँमा बा आरनका काम गर्थे । अझै गर्छन् । उनका बा हँसिया, चक्कु, कोदालीका डिजाइन कपीमा लेख्थे । थोरै फलाममा राम्रो सामान कसरी निकाल्न सकिन्छ भनेर फरक फरक चित्र बनाइरहन्थे । उनी घरका जेठा छोरा । स्कुल नगएको दिन बालाई सहयोग गर्नुपर्थ्यो । त्यही बेलादेखि सामानको डिजाइन म गर्न थालेँ, उनले सम्झे, मेरा लागि त्यही नै चित्र कोर्ने पहिलो मेसो थियो । चित्रकला र मूर्तिकलाको प्राज्ञिक ज्ञान भने ललितकला क्याम्पसमा आईएफए पढ्दा भयो । नेपाली कलाकार लैनसिंह वाङ्देल, शशिविक्रम शाह, किरण मानन्धरका बारेमा जाने । विदेशी कलाकार पाब्लो पिकासो, भ्यान गस, लियोनार्दो दा भिन्ची, फ्रिडा काहुलोबारे थोरै भए पनि जाने सिके, पहिला किन पढ्नुपर्छ होला चित्र र मूर्ति बनाउन पनि भन्थेँ । पढ्दै जाँदा थाहा भो, औपचारिक पढाइले कलालाई हेर्ने नजर फेर्ने रहेछ ।उनले कक्षाका साथीहरूसँग मिलेर ग्रुपमा मूर्तिकला प्रदर्शनीमा पनि भाग लिए । कोरिया उड्ने बेलैमा रङ, ब्रुस बोकेरै आएका थिए उनी । फुर्सद भयो कि पेन्टिङ गर्थे । उनको चित्रकला कोरियामा भएका नेपाली रेस्टुरेन्टमा देख्न सकिन्छ । कतै ल्यान्डस्केप चित्र कोरेका छन्, कतै पोट्रेट । मैले यहाँका ५ वटाजति रेस्टुरेन्टका लागि चित्र दिएको छु, उनले भने, उहाँहरूले प्रायः माग्ने भनेको नेपालको हिमाल, टिपिकल गाउँ र फ्यामली प्रोट्रेट हुन् । एक्रलिक पेन्टिङ गरिरहेका सुनारका प्रदर्शनीमा राखिएका चित्र धार्मिक आस्था बोकेका छन् । एक दर्जनभन्दा बढी चित्र राखिएको प्रदर्शनीमा बुद्धको प्रतीकसँगै शान्ति, माया, जीवनचक्र, धर्म र प्रकृतिलाई प्रतिबिम्बित गरेका छन् । त्यस्तै मातृत्व, प्राकृतिक सौन्दर्यसँगै कोरियन जीवनको व्यस्ततालाई पनि चित्रमा समेटिएको छ । सुनारको चित्रकला प्रदर्शनी हेरेपछि कोरियन राष्ट्रिय चित्रकार संघका अध्यक्ष चित्रकार दु सि योङले मानवीयता र सामाजिक अनुभव, मूल्यमान्यता र ऐतिहासिक चेत देखिने र प्रवासी कामदारहरूको पीडामय जीवनमा सिर्जनात्मक खुराक भएको उल्लेख गरेका छन् । चित्रकला प्रर्दशनीपछि नेपाली साहित्यकारहरूको मूर्ति बनाउने काम पाएका छन् उनले । उनलाई नेपाल कोरिया कल्चर सेन्टरले साथ दिएको छ । विदेशमा हाम्रा नेपाली साहित्यकारको मूर्ति बनाउन पाउनु मेरा लागि सम्मानको कुरा हो, उनले भने, फेब्रुअरी महिनाभरि त्यही काम गर्छु । सेन्टरका संस्थापक छन् कोरियन कवि किम ह्याङह्यो र लेखक तथा पत्रकार मञ्जु गुरुङ । सेन्टरमार्फत यसअघि केही चित्रकार नेपालबाट आएर कोरियामा प्रदर्शनी गरेको भए पनि ईपीएसमार्फत आएको प्रतिभाको भने यो नै कोरियामा पहिलो कला प्रदर्शनी रहेको किमले बताए । हामी कला, साहित्य र संस्कृतिमार्फत दुई देशलाई जोड्न चाहन्छौं, किमले भने, यही क्रममा कृष्णजीलाई भेटायौं ।"
कारागारभित्रको कारा,"(काठमाडौं)  पूर्वप्रधानन्यायाधीश भइसकेपछि सुशीला कार्कीले आत्मसंस्मरणात्मक कृति न्याय प्रकाशित गर्दै आफूलाई लेखन क्षेक्रमा सत्रिय हुन चाहेको संकेत दिएकी थिइन् । सोही संकेतलाई यतिबेला उनले नयाँ उपन्यास कारा ल्याएर पुष्टि गरिदिएकी छन् । शनिबार पूर्वडिआइजी रमेश खरेल र न्यायाधीश सपना मल्ल प्रधानसहित लेखक कार्कीले पुस्तकको संयुक्त लोकार्पण गरेका हुन् । लेखक कार्कीले २०४७ को जनआन्दोलनपूर्व जेल पर्दाको कारागार र त्यहाँका कैदी, बन्दीको अनुभुतिलाई आख्यानका रूपमा ल्याएकी हुन् । पुस्तक समीक्षा गर्ने क्रममा खरेलले उपन्यासमा समेटिएका पात्रको साङ्गोपाङ्गो केलाउँदै ती पात्रले मन छोएको टिप्पणी गरे । कारागारभित्रको नेक्सस कति माथिसम्म हुन्थ्यो भन्ने कुरा त्यहाँभित्रको अर्कै संसारलाई लेखिकाले आफूले देखे, भोगेका कुरालाई उपन्यासमार्फत् साझेदार गर्नुभएको छ, खरेलले पुस्तकको मन परेका केही अंशसमेत वाचन गर्दै थपे, लेखिकाले पहिलेको (पञ्चायतकालको) कारागारको अवस्था र अहिलेको बीच तुलना गर्दा झन् झन् बिग्रिँदै गएको बताउनुभएको छ । हुन पनि कारागार प्रशासनमा खराब आचरण भएका प्रहरी, कर्मचारीहरू यसको नेक्ससमा रमाइरहेका छन्, जबकि गतिलाहरू जानै चाहन्नन् । कारागारमा देखिएको यस्तो बेथितिले समाजको बेथिति, दण्डहीनता, विसंगतिको पनि प्रक्षेपण गर्छ । यसलाई समयमै हल गरिएन भने बारम्बार दोहोरिरहन्छ । उनले उपन्यास पढिरहँदा आफैं नै ती घटना र पात्रसँग भिडिरहेको अनुभव गरेको टिप्पणी गर्दै भने, लेखिकाले पञ्चायतकालीन अवस्थाको जसरी चित्रण गर्नुभएको छ, अहिलेको अवस्थाबारे पनि यस्तै गहकिलो पुस्तक आओस् भन्ने चाहन्छु । त्यसैगरी सर्वोच्च अदालतकी न्यायाधीश सपना मल्ल प्रधानले पनि कारा को विषयगत प्रस्तुतिको प्रशंसा गरिन् । पुस्तक विवेचना गर्ने क्रममा उनले भनिन्, यो उपन्यासले पाठकलाई केवल मनोरञ्जन दिने वा भावनात्मक बनाउने मात्रै गर्दैन, बरु यसले नीति निर्माणलाई पनि निर्देशित गर्छ । हिजोको सामाजिक, सांस्कृतिक, राजनीतिक अवस्थासँगै कारागार प्रशासन र न्यायिक प्रशासनमाथि पनि प्रश्न गरेको छ । उनले उपन्यासमा कारागारभित्रका महिला कैदी, बन्दीको अवस्थाको मात्रै चित्रण नभई राजनीतिक प्रसंग पनि जोडिएको बताउँदै भनिन्, स्वच्छन्दता, समानता प्रत्येक व्यक्तिका लागि महत्त्वपूर्ण छ । लेखिकाले स्वच्छन्दता र समानताका लागि कारागारका माध्यमबाट पात्र प्रस्तुत गर्नुभएको छ, त्यो प्रस्तुति केवल उपन्यासका पात्रका नभई वास्तविक पीडाका अभिव्यक्ति हुन् । न्यायको आवाज पनि हुन् ।लेखक कार्कीले जेल बस्दा लेखिएको डायरीलाई नै कारा का रूपमा ल्याउन पाएकामा खुसी व्यक्त गरिन् । मलाई लागेको थिएन, यो पुस्तक योग्य पनि होला भनेर । डायरीका रूपमा टिपोट गरेर राखिएका कुरा श्रीमान्लाई देखाएँ, उहाँले ठिकै छ मात्र भन्नुभयो । त्यसपछि माया मारेको थिएँ, कुनैबेला पत्रकार कल्पना ढकालले हेरेपछि पुस्तकका रूपमा छाप्न तयार हुनुभयो, लेखकले कारा को लोकार्पणपछि भनिन्, यसमा मैले आफ्ना अनुभव पात्रका माध्यमबाट अभिव्यक्त गरेकी हुँ । यसका घटना तथा पात्र यथार्थ हुन्, कुनै काल्पनिक छैन । किताब पब्लिकेसनले प्रकाशन गरेको कारा को शनिबार राजधानीस्थित प्रज्ञा प्रतिष्ठान भवनमा लोकार्फण कार्यक्रमसँगै अन्तर्त्रियासमेत गरिएको थियो ।"
हामी नियन्त्रित छौं,"(काठमाडौं)  हामी समाजमा मानवका रूपमा छौं । हाम्रो आफ्नै परिवार छ, संस्कार, रीतिरिवाज, कुल, खान्दान, जात, स्तर यी विविध पक्ष हामीसँगै प्रत्यक्ष जोडिएका छन् । मानिस स्वतन्त्र भएको जति नै बहाना गरे पनि यी सबैबाट हामी कतै टाढा जान सक्दैनौं । मानवीय पक्षलाई पन्छाए पनि प्रकृति हामीसँगै जताततै छ । हामी त्यसैमा निहित छौं । शनिबार अनामनगरस्थित मण्डला थिएटरभित्र टेरिटोरियम समूहले प्रस्तुत गरेको पर्फमेन्स आर्ट मा त्यस्तै अनौठो दृश्य झल्किरहेका थिए । उक्त दृश्य केही हप्ताअघि मात्र नर्वेबाट आएकी नेपाली रंगकर्मी दुर्गा विश्वकर्मा, टेरिटोरियम समूहका ओस्टेन एले, सारंगीवादक किरण नेपालीले पर्फमेन्स आर्टमार्फत प्रस्तुत गरेका थिए । नर्वेमा पर्फमेन्स आर्टअध्ययनरत रंगकर्मी विश्वकर्माले नौलो प्रस्तुतिका रूपमा टेरिटोरियम प्रस्तुति ल्याएकी हुन् । चिसो र सिमसिमे पानीले शरीर कठ्याङ्ग्रिँदै थिएटरभित्र प्रवेश गरेलगत्तै त्यहाँको वातावरणले मनमा एक किसिमको कौतुहल पैदा गरिरहेको थियो । मण्डलाको स्टेजभित्र पर्फमेन्समा जारी रहेका दृश्यले बाहिर र भित्रको मौसम आम दर्शकलाई उस्तै लागिरहेको भान हुन्थ्यो । त्यहाँ कहिले पानी परेको दृश्य देखिन्थ्यो भने कहिले बादल गर्जेको आवाज सुनिन्थ्यो । एकोहोरो मीठो सारंगीको धुनलाई बेसुरले बजिरहेको अर्को संगीतले छायामा पारिरहेको थियो । सारंगी रेट्ने नेपाली आफ्नै सुरमा थिए भने अर्कोतर्फ कोलाहल मच्चाउने धुनसँगै एलेको अस्पष्ट संवादले माहोल बिथोलिरहेको थियो । अर्को अनौठो पक्ष त थिएटरमा सधैं मिलेर बस्ने दर्शक यत्रतत्र छरिएर बसेका थिए । चराको प्वाँखैप्वाँख जहाँतहीँ छरिएका थिए । त्यस्तैमा एउटी बेचैन युवती छटपटिँदै पृष्ठभूमिमा देखा पर्छिन् । युवती केही खोजी गरेको हाउभाउसहित दर्शकबीच देखा परेर केही आवाजले इसारा गर्छिन् । उनको आवाजमाथि कसैको नियन्त्रण छ र उनी त्यसैको खोजीमा रहेको दृश्यले इंगित गरिरहेको थियो । उनी जति स्वर उचो गर्न खोज्छिन्, त्यति नै कोलाहलको ध्वनि बढ्दै जान्छ । केही क्षण हराएपछि पुनः उनी ठूलो भाँडा (खड्कुलो) मा पानीसहित उपस्थित हुन्छिन् । पानीमा उनी रमाउन खोज्छिन् । शरीरमा पानी छर्कंदै त्यसको स्पर्श महसुस गर्छिन् । छरेको प्वाँखलाई नियाल्दै हेरिरहँदा उनको वातावरणलाई अर्थहीन संवाद र संगीत सिर्जना गर्ने युवाले बिथोल्दै आफ्नो बाटो लाग्छ । युवती उही शून्य अवस्थामा रहन्छिन् ।युवतीको भूमिकामा रंगकर्मी विश्वकर्मा स्वयं थिइन् । एलेको अस्पष्ट संवाद, नेपालीको सारंगी धुन र रंगकर्मी विश्वकर्माले शरीरको हाउभाउबाटै विश्वमा मानवको सामाजिक तथा व्यक्तिगत पहिचान, स्तर र सम्बन्धहरूबाट जेलिरहेको आवाजको खोजी गरेको भान हुन्थ्यो । रंगकर्मी विश्वकर्माले डर र त्रासमा नियन्त्रित महिला शरीरको अस्तित्वलाई खोजेकी थिइन् । तीनै जनाको प्रस्तुतिमा दर्शकले माया, दुःख, आशा, द्विविधालाई देखेर त्यसलाई आफ्नै ढंगले महसुस र अनुभव गर्ने उनले विश्वास व्यक्त गरिन् । त्यसका लागि नै दर्शकका लागि एउटा निश्चित स्थान नतोकिएको उनले खुलाइन् । रंगमञ्चमा अधिकांश पात्रको संवादका माध्यमबाट नै एउटै लय र बाटामा गइरहेको परम्परालाई फरकपना ल्याउने उद्देश्यले मण्डलामा संगीत, अस्पष्ट संवाद, ध्वनि र शरीरको चालमार्फत प्रस्तुति दिने जमर्को गरिएको रंगकर्मी सोमनाथ खनालले उल्लेख गरे । कलाकारका लागि पनि केही फरक भएकाले दर्शकलाई बुझाउन केही कठिन रहेको खनालको बुझाइ छ । रंगमञ्चमा नौलो माध्यममा दर्शकलाई शिक्षित र जागरुक बनाउनु हाम्रो दायित्व हो, उनले भने । दर्शकले बिस्तारै बुΣदै जानेछन् भन्ने पक्षमा उनी विश्वस्त छिन् । टेरिटोरियम समूहमा एलेसँग नर्वेका जान्ने होम, जेन हुस्टाक र गुनहिल माथे ओलाससेन कलाकार आबद्ध छन् । एलेलगायत होम, हुस्टाक पनि प्रस्तुति हेर्नका लागि मण्डलामा उपस्थित थिए । विश्वकर्माका अनुसार शनिबार दुई शो मञ्चन गरेको यस समूहले आइतबारदेखि तीन दिन नेपाली ३० जना रंगकर्मीहरूसँग त्यस्तै आर्ट फर्ममा वर्कसप गरी मंगलबार साँझ पनि मण्डलामा पुनः प्रस्तुति दिनेछन् ।"
प्रसाद को वर्चस्व,"(ललितपुर)  पाँचौं संस्करणको कामना फिल्म अवार्डमा फिल्म प्रसाद ले महत्त्वपूर्ण विधामा अवार्ड जित्दै वर्चस्व राखेको छ । शनिबार ललितपुरस्थित हेरिटेज गार्डेनमा आयोजित अवार्ड कार्यक्रममा प्रसाद ले उत्कृष्ट फिल्मसहित पाँच विधामा अवार्ड जितेको हो । उत्कृष्ट फिल्मसहित प्रसाद जोडी नम्रता श्रेष्ठ र विपिन कार्कीले अभिनेताअभिनेत्रीको अवार्ड पाए । त्यसैगरी, निर्देशकमा दिनेश राउत र पटकथा लेखकमा सुशील पौडेलले पनि प्रसाद बाटै कामना अवार्ड जितेका थिए ।अभिनेता, निर्माता, निर्देशक तथा गीतकार नीर शाहलाई एक लाख रुपैयाँसहित कलातर्फको कीर्तिमय दीर्घ योगदान सम्मान तथा मेकअप आर्टिस्ट सन्तु तामाङलाई एक लाख रुपैयाँकै पर्दा पछाडिको कलाकारतर्फको कीर्तिमय दीर्घ योगदान सम्मान समर्पण गरिएको थियो ।प्रतिस्पर्धात्मक २६ र अन्य ९ गरी ३५ विधामा अवार्ड प्रदान गरिएको उक्त समारोहमा सर्वाधिक १५ विधाको मनोनयनमा परेको नाइँ नभन्नु ल ५ ले पनि सहअभिनेत्रीमा प्रियंका कार्की, बाल कलाकार सेड्रिना शर्मा, गीतकार दिनेश थापा, संगीतकार वसन्त सापकोटा तथा छायांकनमा पुरुषोत्तम प्रधान गरी पाँच विधामै अवार्ड चुमेको थियो । अभिनेता राजेश हमालले सुरुवाती सञ्चालन गरेको अवार्ड समारोहलाई सांगीतिक बनाउने क्रममा भुवन केसी र गौरी मल्लको गायनदेखि मिथिला शर्मासम्मको नृत्यले वजन थपेको थियो । छक्का पन्जा ३ ले हास्यकलाकार (केदार घिमिरे), नृत्य निर्देशक (कविराज गहतराज), संवाद (दीपक, जितु, केदार) र ध्वनि मिश्रण (सुनयमान श्रेष्ठ) गरी ३ विधाको अवार्ड जित्यो । त्यसैगरी डमरुको डन्डीबियो ले नवनिर्देशक (छेतेन गुरुङ) सँगै कथा (खगेन्द्र लामिछाने), पार्श्व संगीत (एलिस कार्की) र सम्पादन (निमेष श्रेष्ठ) गरी ४ विधाको अवार्ड चुमेको हो । साइँली बाट दयाहाङ राईले सहअभिनेताको अवार्ड जित्दा यसै फिल्मबाट पार्श्व गायकमा हेमन्त राना भाग्यशाली रहे । बोबी बाट उमेश थापाले नवअभिनेता र ए मेरो हजुर बाट सुहाना थापाले नवअभिनेत्रीको अवार्ड जित्न सफल रहे । प्रमोद अग्रहरी कथा काठमाडौं बाट वर्षको सर्वोत्कृष्ट खलपात्र ठहरिए भने फिल्म भिलेन ले द्वन्द्व निर्देशनमा शुक्रराज शाह, बाँध मायाले ले पार्श्व गायिकामा अञ्जु पन्त र चक्कर ले शृंगारमा श्याम लामालाई अवार्ड दिलाएको थियो । समारोहमा हरि लाई जुरी अवार्ड प्रदान गरिएको थियो । त्यसैगरी क्रिटिक्स अवार्डको संगीततर्फ न्ह्यू बज्राचार्य, रंगमञ्चतर्फ सिर्जना सुब्बा र फेसनतर्फ ज्ञानीशोभा तुलाधरलाई अवार्ड प्रदान गरिएको समारोहमा स्वस्तिमा खड्काले पपुलर च्वाइस अवार्ड जितिन् ।"
नाचघरमा शर्माको सिर्जना,"काठमाडौं (कास) राष्ट्रिय नाचघरको नियमित रचना वाचन शृंखला स्रष्टा र सिर्जना मा कवि शान्ति शर्मा प्रस्तुत भइन् । गजलमा समेत उत्तिकै पोख्त शर्माले एकल कविता प्रस्तुति क्रममा विविध विषयका एक दर्जन सिर्जना सुनाइन् । उनका कविता प्रायः नारी सुलभतासँगै प्राकृतिक सौन्दर्य र मानवीय संवेदना केन्द्रित थिए । प्रेमबिछोड मिश्रित कविता सुनाउँदा दर्शकश्रोता गम्भीर भए । वाचनमा उनलाई कवि लक्ष्मी रुम्बा, टीएन भट्ट, प्रकाश बस्नेत गफाडी, शिवराम खड्का र जंग पहाडीले पनि सघाए । वरिष्ठ कवि तुलसी दिवसले शर्माका कवितामा इमानदारी पाइने बताए । सोलुखुम्बुमा जन्मिएकी शर्माले उतैको बिम्ब, परिवेश तथा वातावरण कवितामा उतारेका कारण अर्ग्यानिक आभास हुने पनि उनले दाबी गरे । प्राडा कुमार कोइरालाले समीक्षात्मक टिप्पणी गर्दै शर्माका कविता नरम र मिठासपूर्ण रहेको बताए । स्रष्टा ज्ञानुवाकर पौडेल, सनतकुमार वस्ती, प्रकट पंगेनी शिव, राजुबाबु श्रेष्ठलगायतले पनि शर्माको लेखनको प्रशंसा गरे ।"
पारिजात सम्झेर,"काठमाडौं(कास) पारिजात स्मृति केन्द्रले सार्थक जनसंगीत प्रतिष्ठान र इन्द्रेणी सांस्कृतिक समाजसँग मिलेर गीत, संगीत र कवितालाई जोडेर मासिक शृंखला सिर्जना यात्रा सुरु गरेको छ । अघिल्लो महिनादेखि सुरु गरिएको शृंखलाको फुस संस्करण क्रममा शुत्रबार कवि विमल निभा, शार्दूल भट्टराई, पुरुषोत्तम सुवेदी, राम विनय, देविका तिमल्सिना, नन्दु उप्रेती, मिल्सन राई लगायतले कविता सुनाए । त्यस्तै गायक रामेश, रायन, मधु गुरुङ, माधव प्रधान, सुरेन्द्र श्रेष्ठ, पवित्रा घर्ती, मीना महर्जन, वीरप्रसाद भन्सारी, उदय श्रेष्ठलगायतले गीत सुनाए । गीत विभिन्न सामाजिक मुद्दा र जागरणमा आधारित थिए । गायक रामेशले मायाप्रेमको मात्र नभई समाजसित जोडिने कला, साहित्य र संगीत प्रस्तुति सुरुवात भएकामा आयोजकलाई बधाई दिए । केन्द्रका अध्यक्ष एवं नेपाल संगीत तथा नाट्य प्रज्ञा प्रतिष्ठानका कुलपति रायनले आफूहरूले समाजसित कलाका अनेक विधा जोड्न चाहेको बताए ।"
युद्ध टार्न सुलेमानीमाथि आक्रमण : ट्रम्प,"वासिङटन अमेरिकी राष्ट्रपति डोनाल्ड ट्रम्पले युद्ध रोक्नका लागि इरानका ऊच्च सैन्य कमान्डर कासिम सुलेमानीलाई मारेको बताएका छन् । इरानी सेनाका मेजर जर्नेल कासिम सुलेमानी इराकमा शुक्रबार अमेरिकी सेनाले गरेको हवाई आत्रमणमा मारिएका थिए । फ्लोरिडास्थित आफ्नो रिसोर्टमा प्रेस सम्मेलनमा बोल्दै ट्रम्पले भने, अमेरिकाल युद्ध सुरु गर्न होइन, अन्त्यका लागि सुलेमानीलाई मारेको हो । सुलेमानी र इरानसमर्थित विद्रोही नेताहरू दुइटा कारमा बग्दादस्थित विमानस्थलबाट बाहिर निस्कँदै गर्दा आक्रमणमा परेका हुन् । उनीहरूलाई अमेरिकी सेनाले ड्रोनबाट क्षेप्यास्त्र प्रहार गरेको थियो । आक्रमणमा इरानसमर्थित विद्रोही समूह हसेद अलशाबीका उपप्रमुख अबु महदी अलमुहान्दिस र अन्य ४ जना पनि मारिएका थिए । अमेरिकी सेनाले गरेको चुस्त आक्रमणमले संसारकै एक नम्बरको आतंकवादी कासिम सुलेमानी मारिदियो, राष्ट्रपति ट्रम्पले आक्रमणबारे झने, सुलेमानीले अमेरिकी कूटनीतिज्ञ तथा अधिकारीमाथि क्रूर आत्रमण गर्दै थिए । हामीले त्यो थाहा पायौं र सिध्याइदियौं । ट्रम्पले सुलेमानीको मृत्युसँगै आतंकको शासन समाप्त भएको समेत दाबी गरे । इरानले सुलेमानीको मृत्युका लागि जिम्मेवारसँग कडा बदला लिने चेतावनी दिइसकेको छ । सुलेमानीको मृत्युपछि इरानी सर्वोच्च नेता आयोतुल्लाह अलि खामेनीले विज्ञप्तिमार्फत भनेका छन्, उनी ईश्वरकहाँ जाँदैमा उनको लक्ष्य वा यात्रा रोकिँदैन । उनी र अन्य सहिदको रगत लतपतिएका अपराधीमाथि कडा बदला लिइनेछ । संयुक्त राष्ट्रसंघका लागि इरानी राजदूत मजिद तख्तरभान्चीले अन्तर्राष्ट्रिय कानुनअनुसार तेहरानसँग आत्मरक्षाको अधिकार सुरक्षित रहेको उल्लेख गर्दै सुरक्षा परिषद्लाई पत्र पठाएको जनाइएको छ । यसैबीच, इराकी सरकारी टेलिभिजनले सुलेमानी मारिएको केही घण्टापछि अर्को हवाई आक्रमण भएको जनाएको छ । इराकी सैन्य स्रोतलाई उल्लेख गर्दै समाचार संस्था रोयटर्सले शनिबार बिहान इराकी विद्रोही समूहलक्षित आक्रमणमा छ जना मारिएका छन् । अमेरिकी अधिकारीहरूले सावधानी अपनाउन मध्यपूर्वमा थप ३ हजार सैन्य दस्ता पठाइने बताएका छन् । इराकमा शनिबार गरिएको शोकसभामा हजारौं मानिस उपस्थित भएको जनाइएको छ । शोकसभामा उपस्थित मानिसले सुलेमानी र इरानी सर्वोच्च नेता आयोतुल्लाह अलि खामेनीका फोटा बोकेका थिए । सुलेमानीको शव अन्त्येष्टिका लागि इरान पठाइने जनाइएको छ । इरानले सुलेमानीको मृत्युमा तीन दिन राष्ट्रिय शोक मनाउने घोषणा गरिसकेको छ ।अमेरिकी सेनाको आक्रमणमा अबु महदी अलमुहान्दिसको पनि मृत्यु भएको थियो । इरानले छिमेकी इराकमा रहेका विभिन्न समूहका सिया विद्रोही समूहलाई समर्थन गर्दै आएको छ । उनले इरानले समर्थन गर्दै आएको कताइब हेजबुल्लाह समूहको नेतृत्व गर्दै आएका थिए । ऊक्त समूहले गरेको आत्रमणमा गतसाता अमेरिकी ठेकेदारको मृत्यु भएको वासिङटनको दाबी छ । को थिए सुलेमानी ?सुलेमानी इरानको इस्लामिक रेभोलुसनरी गार्ड्स कर्प्स (आईआरजीसी) अन्तर्गतको विशेष दस्ता कुड्सका कमान्डर थिए । उनी सिधै सर्वोच्च नेता आयोतुल्लाह अलि खामेनीको नेतृत्वमा काम गर्थे ।सुलेमानीले सन् १९९८ देखि इरानको कुड्स नामक विशेष दस्ताको नेतृत्व गर्दै आएका थिए । उक्त दस्ताले देशबाहिर गोप्य गतिविधि गर्ने बताइएको छ । जनरल सुलेमानीले सिरियामा बसर अलअसदको सत्ता टिकाउन र इराकमा आईएसविरुद्धको संघर्षमा विशेष भूमिका खेलेका थिए । उनले सन् १९८० को दशकमा भएको इरानइराक युद्धसमेत लडेका थिए । सीएनएनका पत्रकार निक प्याटन वाल्सका अनुसार मध्यपूर्वमा इस्लामिक स्टेट (आईएस) विरुद्धको लडाइँमा सुलेमानीले महत्त्वपूर्ण भूमिका निर्वाह गरेका थिए । इरानी संविधानअनुसार देशको इस्लामिक राजनीतिक व्यवस्थाको रक्षा गर्न बाह्य हस्तक्षेप रोक्ने उद्देश्यले सन् १९७९ मा आईआरजीसी गठन गरिएको हो । आईआरजीसीमा जल, स्थल र हवाई गरी १ लाख २५ हजार सेना छन् । देशको सीमा रक्षा गर्ने जिम्मेवारी भने इरानी सेनालाई दिइएको छ ।खामेनी निकट सुलेमानीलाई इरानको भविष्यको नेताका रूपमा समेत हेरिएको थियो । सन् २००३ मा अमेरिकी सेनाको आक्रमणपछि सद्दाम हुसेनको पतन भएपछि कुड्स मध्यपूर्वमा शक्तिशाली बन्दै गएको हो । इरानलाई समर्थन गर्ने अन्य देशका विद्रोही समूहलाई कुड्सले हातहतियार तथा आर्थिक सहयोग दिँदै आएको बताइन्छ ।"
तपाईसँग हात मिलाउँदैनौं,"म साँच्चिकै तपाईसँग हात मिलाउन चाहन्नँ ।तपाईंले अब यहाँका एउटै भोट पाउनुहुन्नतपाईं बाहिरिनुभयो ।अहिले मरेका मानिसबारे तपाईंको धारणा के छ, प्रधानमन्त्रीज्यू ? आफ्नो सर्वस्व गुमाएका मानिसबारे तपाईंको धारणा के छ ?डढेलो प्रभावित क्षेत्रको भ्रमणमा निस्केका अस्ट्रेलियाली प्रधानमन्त्रीले सामना गरेका स्थानीयका भनाई हुन् यी । करिब ४ महिनादेखि फैलिएको ढडेलो प्रभावित क्षेत्र न्यु साउथ वेल्सको कोबार्गोका स्थानीयले प्रधानमन्क्री स्कट मरिसनसँग आत्रोश पोखेका हुन् तर तीमध्ये दुईजनाका प्रतिक्रियाले भने मरिसनलाई निकै लाजमर्दो भयो । उनीहरूका प्रतिक्रियाले अन्य मानिसको समेत ध्यान खिच्यो । भ्रमणका क्रममा मरिसनले एक महिलालाई सोधे, तपार्इंलाई कस्तो छ ? ती महिलाले मरिसनसँग हात मिलाउन अस्वीकार गरिन् र भनिन्, यदि रुरल फायर सर्भिसलाई दिँदै आएको बजेट थपे मात्र म तपार्इंसँग हात मिलाउँछु । कैयौं मानिसले आफ्ना घर गुमाएका छन् । त्यसलगत्तै मरिसनले उनको हात उठाएर मिलाए र भने, म बुझ्छु भन्ने मरिसनको भनाइ प्रतिक्रियामा उनले भनिन्, हामीलाई थप सहयोग आवश्यक छ । महिलाको हात उठाउँदै मिलाएपछि मरिसनको सामाजिक सञ्जालमा निकै आलोचना भइरहेको छ । त्यसैगरी, एक अग्निनियन्त्रकले पनि मरिसनसँग हात मिलाउन अस्वीकार गरेको जनाइएको छ । त्यसपछि मरिसनले आफ्ना सहयोगलाई भने, मेरो तर्फबाट उसलाई भनिदिनु म साँच्चिकै दुःखी छु । मलाई थाहा छ, ऊ निकै थाकेको छ । त्यसलगत्तै एक स्थानीय अधिकारीले मरिसनलाई भने, होइन, होइन, उसको घर आगलागीले ध्वस्त भयो । सामाजिक सञ्जाल तथा सञ्चार माध्यममा भाइरल भएका माथिका दृश्यपछि प्रधानमन्त्री मरिसनप्रति मानिसहरू निकै रुष्ट भएका छन् । पीडितले यसअघि मरिसनले डढेलो नियन्त्रणका लागि आवश्यक पहल नगरेको, जलवायु परिवर्तनका असर बेवास्ता गरेको तथा देश डढेलोको चपेटामा परेका बेला बिदा मनाउन अमेरिकाको हवाई पुगेका भन्दै निकै आलोचना गरेका थिए । अस्ट्रेलियामा सेप्टेम्बर पहिलो सातादेखि फैलिएको डढेलोका कारण हालसम्म २० जना मासिनको ज्यान गइसकेको छ । केही हराइरहेका छन् । डढेलोका कारण न्यु साउथ वेल्स र भिक्टोरिया राज्यमा एक हजार दुई सय घर खरानी भएका छन् भने दसौं लाख हेक्टर वनक्षेत्र सखाप भएको छ । ५० लाखभन्दा बढी वन्यजन्तु मरेको अनुमान गरिएको छ । न्यु साउथ वेल्स राज्य डढेलोको केन्द्रमा रहेको भए पनि सबैजसो राज्य र क्षेक्रमा दर्जनौं डढेलो सत्रिय छन् । डढेलो अनियन्त्रित भएपछि न्यु साउथ वेल्स राज्यमा शुक्रबारदेखि एक साताका लागि संकटकाल घोषणा गरिसकिएको छ । सिड्नी वरपरका क्षेत्रमा तापक्रम बढ्दै गएको र तीव्र गतिमा हावा चलेकाले डढेलोको जोखिम झन् बढेको जनाइएको छ । अस्ट्रेलियाको सबैभन्दा ठूलो सहर सिड्नी न्यु साउथ वेल्सको राजधानी हो । त्यसैगरी, डढेलोपछिको धूवाँ र खरानीका कारण सिड्नी र राजधानी क्यानबेरामा वायु प्रदूषणको तह जोखिमपूर्ण विन्दुमा पुगेको छ । आगामी केही साता गर्मी र डढेलोको जोखिम बढ्ने अधिकारीहरूको चेतावनीपछि मानिसहरू निकै त्रसित छन् । यसैबीच, प्रधानमन्त्री स्कट मरिसनले डढेलो नियन्त्रणका लागि ३ हजार सेना परिचालन गरिएको बताएका छन् ।एजेन्सी"
मुख्यमन्त्रीले चप्पल लगाएपछि,"राँची चप्पल लगाएर गार्ड अफ अनर लिएपछि विवादित झारखण्डका मुख्यमन्त्री हेमन्त सोरेनले शनिबार स्पष्टीकरण दिएका छन् । सोरेनले झारखण्डको सिद्ध पीठ रजरप्पा मन्दिर परिसरमा बिहीबार गार्ड अफ अनर लिएका थिए तर उनको तस्बिर सार्वजनिक भएपछि समाजिक सञ्जाल प्रयोगकर्ताहरू उनको पक्षविपक्षमा उत्रेका थिए । केही सामाजिक सञ्जाल प्रयोगकर्ताले सोरेनले पदीय मर्यादा कायम नगरेको दाबी गरेका छन् । कतिपयले भने सोरेनको सादगी को खुलेरै प्रशंसा गरेका छन् । सामाजिक सञ्जालमा चर्चा भएपछि भने सोरेनले शनिबार यसबारे प्रतिक्रिया दिएका छन् । आफूले चप्पल लगाएको बारे सामाजिक सञ्जाल ट्वीटरमा आफूले रूढिवादी परम्परामा विश्वास नगर्ने बताएका छन् । यो ब्रिटिसहरूले चलाएको चलन हो । म यसमा विश्वास गर्दिनँ, उनले लेखेका छन्, म विशिष्ट व्यक्तिको सम्मानमा हुने यस्तो परम्पराको अन्त्य गर्न प्रतिबद्ध छु । त्यसकारण प्रहरीहरूले जनसेवामा थप समय खर्चन सकुन् । आफ्नो साधारण छविका कारण सोरेन चर्चामा आएको यो पहिलो घटना भने होइन । यसअघि उनले समर्थकलाई आफ्नो स्वागतमा पुष्पगुच्छा प्रयोग नगर्न सल्लाह दिएका थिए । उनले भनेका थिए, त्यसको साटो मलाई स्वागत गर्न पुस्तक दिने गर्नुस्, जुन मलाई निकै काम लाग्छ । झारखण्ड मुक्ति मोर्चाका नेता सोरेन गत डिसेम्बर २९ मा झाखण्डको मुख्यमन्त्री बनेका हुन् । उनको नेतृत्वको गठबन्धन सरकारमा कंग्रेस र राष्ट्रिय जनता दल सामेल छन् । राँचीस्थित बिरला इन्स्टिच्युट अफ टेक्नोलोजीमा मेकानिकल इन्जिनियरिङ अध्ययन सुरु गरेका भए पनि सोरेनले पढाइ भने पूरा गरेनन् ।"
बेलायतमा बायोमेट्रिक भुक्तानी,"(लन्डन)  डेबिट क्रेडिट कार्ड र इन्टरनेटले भुक्तानी सहज हुँदै जाँदा बेलायतको एउटा बैंकले नयाँ बायोमेट्रिक प्रविधि विकास गरेको छ । रोयल बैंक अफ स्कटल्यान्डले एक सय पाउन्डसम्मको कारोबारका लागि कार्ड वा मोबाइल फोन नचाहिने गरी बायोमेट्रिक प्रविधि विकास गरेको हो । बैंकले ग्राहकको औंला छाप (फिंगर प्रिन्ट) ले कारोबार प्रमाणित हुने गरी बायोमेट्रिक फोब (सानो डब्बा) को सफल परीक्षण गरेको छ । उक्त फोब साँचोको झुप्पामा हाल्न सकिन्छ र चाहेका बेला भुक्तानी दिन फिंगर प्रिन्ट हाल्न मिल्ने गरी डिजाइन गरिएको छ । यस प्रविधिको विकासले बढ्दो रूपमा भइरहेको चोरी तथा अनैतिक गतिविधि (फ्रड) नियन्त्रण हुने विश्वास गरिएको छ ।रोयल बैंक अफ स्कटल्यान्डले यस प्रविधिको सफल परीक्षण भएको जनाए पनि कहिलेदेखि आमग्राहकले सुविधा पाउने हुन् भन्नेबारे केही बताएको छैन । जर्मनीमा अवस्थित जिसेक डिभिरेन्ट मोबाइल सेक्युरिटी कम्पनीले यस प्रणालीबारे काम गरिरहेको छ । हाल भइरहेको कन्ट्याक्ट लेस तथा पिन नम्बर भुक्तानी प्रणालीको दुरुपयोग अत्यधिक भइरहँदा फिंगर प्रिन्ट प्रविधिले निकै सुधार गर्ने अपेक्षा बैंकले गरेको छ । प्रत्येक मानिसको फिंगर प्रिन्ट अलग हुने र यस्तो प्रविधिले आपराधिक क्रियाकलाप कम हुने लन्डनका अर्थ व्यवस्थापन विज्ञ विकलचन्द्र आचार्य बताउँछन् । बढ्दो बैंकिङ प्रविधिले गर्दा पश्चिमी देशहरूमा नगद कारोबार घट्ने क्रममा छ । पहिलो भुक्तानी कार्ड सन् १९५० मा अमेरिकामा डाइनर्स क्लबको नामबाट सुरु भएको थियो । पछि सन् १९५८ मा अमेरिकन एक्सप्रेस आयो । यी दुवै चार्ज कार्ड थिए जहाँ महिनाको अन्तिममा ग्राहकले पूरा रकम भुक्तानी गर्नुपर्थ्यो तर यो कार्डलाई त्यसबेला क्रेडिट कार्ड भनेर चिनिन्थ्यो । सन् १९७३ मा पहिलो इलेक्ट्रोनिक कारोबारको प्रमाणीकरण अमेरिकाको क्यालिफोर्नियास्थित भिजा डेटा सेन्टरमा भएको थियो । सन् १९७५ मा फ्रेन्च आविष्कारक रोनाल्ड मोरेनोले चिप कार्डको विकास गरेका थिए, जसलाई स्मार्ट कार्ड भनेर पनि चिनिन्छ । यसले बैंकिङ क्षेक्रमा माइत्रोप्रेसेसर गर्न ठूलो परिवर्तन ल्यायो । फ्रान्समा सन् १९९२ मा यस्तो प्रविधि डेबिटकार्ड प्रयोगका लागि अनिवार्य बनाइयो । बेलायतमा भुक्तानीका लागि चिप र पिन कार्ड सन् २००४ मा सुरुवात गरी सन् २००६ देखि अनिवार्य बनाइएको थियो । यस्तो प्रविधिले ग्राहकको हस्ताक्षर सजिलै नक्कल गरी दुरुपयोग हुने जोखिम धेरै कम गरेको छ तर न्यून भए पनि सजिलै दुरुपयोग पनि भइरहेको छ । इन्टरनेट विकासले गर्दा कार्ड भुक्तानीमा वायरलेस तथा कन्ट्याक्ट लेस सिस्टम विकास भएको थियो ।"
एकै दिनमा सच्यायो अध्यागमनले परिपत्र,"काठमाडौं (कास) एउटा मुलुकको रोजगार भिसा अवधि कायम रहेको तर श्रमस्वीकृति नलिएको व्यक्तिलाई भिजिट भिसामा प्रस्थान अनुमति दिने कि नदिने भन्ने विषयमा अध्यागमन विभागले एकै दिन फरकफरक परिपत्र गरेको भेटिएको छ । गत कात्तिक २६ गते गृह मन्त्रालयले गरेको मन्त्रीस्तरीय निर्णयलाई थप प्रस्ट पार्ने भन्दै विभागले पुस ७ मा गरेको परिपत्रमा गृहले आपत्ति जनाएपछि अघिल्लो परिपत्रलाई उल्टाइएको हो । चलानी नम्बर ६४९ को पत्रमा विभागले विमानस्थल अध्यागमनका नाममा पहिलो परिपत्र गरेको थियो । विभागका महानिर्देशक ईश्वरराज पौडेलको हस्ताक्षर रहेको परिपत्रमा खाडीका ६ देश र मलेसियाको रोजगार भिसा प्राप्त गरेको तर श्रमस्वीकृति नपाएको व्यक्ति ती मुलुकमा पर्यटक भिसामा जान खोजे अनुमति नदिने व्यहोरा थियो । उक्त परिपत्रमा गृहसचिव प्रेमकुमार राईले आपत्ति जनाएपछि महानिर्देशक पौडेलले अघिल्लो पत्रको निर्देशन उल्टाउने गरी सोही दिन दोस्रो पत्र काटेका हुन् । चलानी नम्बर ६५१ रहेको दोस्रो पत्रमा निर्णय कार्यान्वयन नगर्ने सम्बन्धमा भन्ने विषय राखिएको छ । दोस्रो पत्रमा एउटा मुलुकको म्यादसहितको रोजगार भिसावाहकले श्रमस्वीकृति नलिएको अवस्थामा सोही मुलुक वा अन्य मुलुकमा भिजिट भिसामा जान दिने सम्बन्धमा अन्योल भएको उल्लेख छ । दोस्रो पत्रमा लेखिएको छ, यो विषय हाल गृह मन्त्रालयसमेत पठाई छलफलकै क्रममा रहेको हुँदा हाललाई उक्त निर्णय कार्यान्वयन नगर्न अनुरोध छ ।आफैंले दिएको निर्देशन उल्ट्याउनुपर्ने अवस्थामा उनी किन पुगे त ? स्रोतका अनुसार मन्त्रीस्तरीय निर्णय उल्टाएको भन्दै अध्यागमनकै कर्मचारीले गृहसचिव राईलाई ब्रिफिङ गरेपछि राईले उक्त कुरा गृहमन्त्री रामबहादुर थापासमक्ष पुर्याएका थिए । त्यसलगत्तै गृहकै निर्देशनमा महानिर्देशक पौडेललाई परिपत्र उल्टाउन निर्देशन दिइएको थियो । श्रम विभाग स्रोतका अनुसार व्यक्तिगत पहलमा श्रमस्वीकृति लिने अनि सोही मुलुकमा रोजगार भिसामा पठाउने सेटिङमा अध्यागमनकै केही कर्मचारीको संलग्नता देखिन्छ । महानिर्देशकको परिपत्रले त्यस्तो सेटिङ कमजोर हुने भएपछि केही कर्मचारीले त्यसविरुद्ध गृहसचिवलाई गुहारेका थिए । पुस ३ मा पनि दुबईको पर्यटक भिसा देखाएर कतार पुग्न खोजेका ९ नेपालीलाई विमानस्थल अध्यागमनको सुरक्षामा खटिएका प्रहरीले पक्राउ गरेका थिए । ती नौ जनासँग कतारको रोजगार भिसा थियो तर उनीहरूले श्रमस्वीकृति नलिईकन पर्यटक भिसामा कुवेत हुँदै दुबई पुग्ने र त्यहाँबाट कतार जाने योजना बनाएका थिए । अध्यागमन कक्ष पार गरेका नौ जनाको गतिविधि शंकास्पद देखिएपछि प्रहरीले उनीहरूको खानतलासी गरेको थियो । सोही क्रममा उनीहरूको साथबाट कतारको कामदार भिसा र अन्य कागजात फेला परेको थियो । यसअघि घरेलु महिला कामदारका निम्ति प्रतिबन्धित देशमा उडाउन संगठित समूहले झन्डै यस्तै शैलीमा विमानस्थल अध्यागमनका कर्मचारीलाई झुक्याएका थिए । असोज १२ मा पाँच नेपाली महिलाले नक्कली भारतीय मतदाता परिचयपत्र लिएर भारत जाने भन्दै अध्यागमन पार गरेका थिए । विमानस्थलको अन्तिम सुरक्षा कक्षमा जाँचका क्रममा मात्रै उनीहरू नेपाली भएको र अध्यागमन जाँच गर्नकै निम्ति मात्र उनीहरूले नक्कली भारतीय मतदाता परिचयपत्र देखाएर परिचय छल्न बुर्का लगाएको खुलेको थियो । एयर इन्डियाको बोर्डिङ पास देखाएर अध्यागमन जाँच पास गरेका पाँचै जना महिलाको साथबाट प्रहरीले ओमनको भिसा र ओमन एयरको बोर्डिङ पास लुकाएको खुल्यो ।"
मेयरसहित २१ लाई जरिवाना,"रौतहट (कास) झूटो विवरण पेस गरी जन्मसिद्ध आधारमा भारतीयलाई नेपाली नागरिकता दिलाउन सहयोग पुर्याएको ठहर गर्दै जिल्ला अदालत गौरले कटहरिया नगरपालिकाका मेयर सियाराम कुशवाहासहित २१ जनालाई जरिवाना फैसला गरेको छ । भारत विहारको सेमरी चम्पारण घर भई साबिक हथियाही गाविस७ बस्ने मीर हसन देवान फकिरका छोरा हाफिज देवान र अली महमद देवानलाई नागरिकता दिलाउन साक्षी बसेकालाई अदालतले २५२५ हजार जरिवाना गरेको हो । २०६३ फागुन २७ मा टोली गाउँ पुग्दा देवानद्वयलाई नागरिकता दिलाउन कुशवाहा तत्कालीन माओवादीको प्रतिनिधिका रूपमा साक्षी थिए । जरिवानामा पर्नेमा तत्कालीन पार्टी प्रतिनिधि तथा भलाद्मी भनिएका किशोरीप्रसाद कुशवाहा, विनोद कर्ण, पुनीत ठाकुर शर्मा, जफरुल देवान, तत्कालीन गाविस सचिव मनोज झा, हथियाहीका बसरुल देवान, रामआधार पण्डित, चन्द्रकिशोर ठाकुर, अली अकबर देवान, शेख वजिल, हारुन देवान, रामएकवाल ठाकुर, भैरोलाल महतो, जगदीश राय यादव, मन्जुर बरै, रूपनारायण चौधरी, जिकरुल देवान, शेख हासिम, ओजिर देवान, सीताराम दास तत्मा र सेराजुल देवान छन् । हाफिजले ३२३०६५२१ र अलीले ३२३०६५२८ नम्बरको नागरिकता लिएका थिए । अदालतले नागरिकता बदर गरी ५०५० हजारका दरले जरिवानाको फैसला गरेको छ । २०७२ भदौ २९ मा मुद्दा दर्ता भएको थियो । कुशवाहाले फैसलाविरुद्ध पुनरावेदन गर्ने बताएका छन् ।"
दिएको खर्च नगरी थप बजेट माग,"(काठमाडौं)  सरकारले चालु आर्थिक वर्षको प्रथम चौमासका लागि विनियोजित बजेट खासै खर्च गर्न नसकेका विभिन्न मन्त्रालय तथा सरकारी निकायहहरूले सरकारसँग थप रकम माग भने गरिरहेका छन् । विभिन्न निकायहरूले बजेट बाहिरका कार्यक्रमहरूका लागि हालसम्म करिब २० अर्ब रुपैयाँ थप रकम मागेको अर्थ मन्त्रालयको तथ्यांक छ । जब कि सबै मन्त्रालयले हालसम्म विनियोजित बजेटको करिब १५ प्रतिशत अर्थात् २ खर्ब २६ अर्ब रुपैयाँ मात्रै खर्च गरेका छन् । खर्च कम गरे पनि १६ मन्त्रालय, आयोग र निकायले थप रकम माग गरेका हुन् । सरकारले चालु आवका लागि १५ खर्ब ३२ अर्ब ९६ करोड विनियोजन गरेको थियो । त्यसमध्ये ४ खर्ब ८ अर्ब विकास खर्च छ । विकास खर्चका हिसाबले सरकारी निकायहरूले पुँजीगत खर्च ६ दशमलव ०६ प्रतिशत मात्रै खर्च गर्न सफल भएका छन् । चालु भने विनियोजितको तुलनामा झन्डै २१ प्रतिशत खर्च भएको छ । मन्त्रालयले प्रतिनिधिसभाको अर्थ समितिमा उपलब्ध गराएको चालु आर्थिक वर्षको चौमासिक विवरणमा सडक, खानेपानी, सूचना सञ्चार, यातयातको क्षेत्रको खर्च झन् निराशाजनक छ । तर सोही क्षेत्रसँग सम्बन्धित सबै मन्त्रालयले ३३ अर्बभन्दा बढी रकम माग गरेका छन् । विकासे मन्त्रालयहरूको भौतिक प्रगति कम हुँदा खर्च रकम पनि न्यून भएको छ । भौतिक विकासको जिम्मा पाएका भौतिक पूर्वाधार तथा यातायातले ३ अर्ब ४६ करोड, सहरी विकासले ३ अर्ब ९ करोड, रक्षाले ३ अर्ब ५७ करोड, युवा तथा खेलकुद मन्त्रालयले ३ अर्ब १६ करोड थप रकम माग गरेका हुन् । योजना आयोगले ४ अर्ब ७५ करोड माग गरेको छ । प्रथम चौमासिक बजेट खर्चको अवस्था, लक्ष्य र पुँजीगत खर्च गर्न सरकारले गरेका प्रयास सम्बन्धमा समितिमा भएको छलफलमा अर्थ सचिव राजन खनालले काम सकिए पनि भुक्तानी दिन बाँकी रहेकाले विकास बजेटको खर्च प्रतिशत कम देखिएको स्पष्टीकरण दिए । यस अवधिमा भौतिकले ६, सहरी विकासले १८, खेलकुदले १९, रक्षा मन्त्रालयले १ प्रतिशत र योजना आयोगअन्तर्गत १ दशमलव ४७ प्रतिशत पुँजीगत खर्च गरेको देखिन्छ । स्वास्थ्यबाहेक सबैजसो मन्त्रालयले थप रकम माग गरेका छन् । यस अवधिमा प्रदेशले १३ दशमलव २९ र स्थानीय तहले २६ दशमलव १८ प्रतिशत पुँजीगत खर्च गरेका छन् । प्रदेश र स्थानीयले भने थप रकम माग गरेका छैनन् । विनियोजित बजेटबाहेक यसअघि पनि ६ मन्त्रालयले ७ अर्ब ७० करोड थप रकम माग गरेकामा २ अर्ब ३६ करोड भुक्तानी गरिसकेको छ । भुक्तानी गरेको र माग भएको कुल रकम २२ अर्ब ४० करोड रुपैयाँ देखिन्छ । चौमासिक अवधिमा गरेको खर्चभन्दा करिब २० अर्ब थप रकम माग गरिएको छ ।प्रतिनिधिसभाको अर्थ समितिले बुधबार आयोजना गरेको छलफलमा विज्ञहरूले छ महिनामा नभएको खर्च कहिले हुन्छ भन्ने प्रश्न गरेका थिए । उनीहरूले विकास आयोजनाको कार्यान्वयन र निकासा छिटो गर्न जेठ १५ मा बजेट भाषण गर्ने नीति बसाले पनि कार्यान्वयन पक्षमा संरचनात्मक समस्या नहटेको बताए । आयोजनाले बनाएका क्यालेन्डर अनुसार किन खर्च भएन ? योजना आयोगका पूर्वउपाध्यक्ष शंकर शर्माले भने, त्यसबारे मसिनो ढंगले केसस्टडी गर्नुपर्छ । चौमासिक राजस्व लक्ष्य ३ खर्ब ३० अर्ब ३५ करोड १८ लाख रहेकामा २ खर्ब ५६ अर्ब ७६ करोड ९८ लाख संकलन भएको अर्थ मन्त्रालयको भनाइ छ । मन्त्रालयहरूले रकमान्तर गर्ने प्रवृत्तिलाई निरुत्साहित गर्नुपर्ने पूर्व अर्थ सचिव शान्तराज सुवेदी बताउँछन् । ठूला आयोजानको बजेट खर्चमा ध्यान नदिने र खुद्रा योजनामा खर्च गर्ने प्रवृत्ति रहेको उनको भनाइ छ । पुसमाघमा सुरु नहुने आयोजनालाई कार्यान्वयन गर्नैहुन्न । तालिकाअनुसारको काम, नतिजामुखी अनुगमन एवं तोकिएको विभागीय प्रमुखलाई पुरस्कृत र सजाय गर्ने नीति प्रभावकारी नहुँदा बजेट खर्चमा प्रगति हुन नसकेको हो, उनले भने ।"
जसले किवी देशभर फैलाए,"उनी किवीको बिरुवा रोपेर आफ्नो देश फर्किहाले । श्यामले त्यो बोटको नाम के हो र फल खान मिल्छ कि मिल्दैन भन्नेसमेत थाहा पाएनन् । चन्द्रमानले यो बोट देखेपछि आफूले युरोपमा खाएको किवी फल यही हो भनेर सम्झिए । उनले यो खान मिल्ने फल भनेर बताए । चरिकोटको उचाइमा किवी फलेको देखेपछि उनलाई यसको खेती अध्ययन गर्ने हुटहुटी जाग्यो । र त्रिभुवन विश्वविद्यालयमा किवी फलको खेतीसम्बन्धी विषयमा स्नातकोत्तरका लागि शोधपत्रको प्रस्ताव गरे । त्रिविले तुरुन्तै सहमति जनायो । त्यसपछि उनी किवीबारे अध्ययन गर्न भारतको कुल्लु मनालीसम्म पुगे । भारतको सोलानस्थित कृषि विश्वविद्यालयमा उनले महिनौं अध्ययन गरे । भर्खरै किवी फल्न थालेको इलाम र अन्य भूगागको स्थलगत अध्ययन गरे । सोलान विश्वविद्यालयका प्राध्यापकले नेपालमा किवीको अधिक सम्भावना भएको भन्दै प्रोत्साहन गरे ।श्रेष्ठको शोधपत्रले पूर्णता पायो । त्यसपछि दोलखामा उनले किवीका बेर्ना उत्पादन र खेतीसम्बन्धी तालिम आयोजना गरे । सुरुमा रामेछाप, धनकुटा, इलामका किसान तालिममा सहभागी भए । रोपेको तीन वर्षपछि किवी फल्न थाल्यो । नेपालमा उत्पादन हुन थालेको किवीले सुरुसुरुमा प्रतिकिलो १ हजार ५ सयसम्म मूल्य पायो । धेरै नेपालीले किवी कस्तो फल हो भनेरै चिनेका थिएनन् । खेतीसँगै किवीको गुण र यसमा पाइने पौष्टिक तत्त्वबारे उनले किसानकै माध्यमबाट प्रचार थाले । दुई वर्षअघिको कृषि मन्त्रालयको तथ्यांकअनुसार नेपालमा ५५१ हेक्टरमा किवीको खेती गरिएको छ । वार्षिक एक लाखभन्दा बढी बेर्ना बिक्री भएअनुसार हालसम्म १ हजार ६ सय हेक्टरभन्दा बढीमा विस्तार भइसकेको अनुमान छ ।श्रेष्ठ चार वर्षदेखि बागबानी केन्द्र फाप्लुका प्रमुख छन् । उनले आएर रोपेको एउटै किवीको बोटले यस वर्ष अधिकत ११७ किलोसम्म उत्पादन दिएको छ । बेर्ना उत्पादनका लागि स्रोत केन्द्र बनाउने उनको उद्देश्य छ । यस वर्ष उनले दुई हजार हाराहारीमा बेर्ना उत्पादन गरे । अर्को वर्ष २० हजार उत्पादन गर्ने उनको तयारी छ । किवीका बेर्नाको माग यति धेरै छ कि यस वर्ष मात्र किसानले ३० हजार बोट मागेका छन् । हामीसँग दुई हजारभन्दा बढी छैनन्, श्रेष्ठले भने । पहाडी भूगाग अर्थात् समुद्री सतहदेखि १ हजार ३ सयदेखि २ हजार ४ सय मिटर उचाइ किवी खेतीका लागि सबैभन्दा उपयुक्त मानिन्छ । कोल्डस्टोर निर्माण गरेर भण्डारण गर्न सके किवी ६ महिनासम्म बिग्रिँदैन । विदेशी बजारमा यसको माग अत्यधिक भएकाले नेपालमा उत्पादन बढाउन सके निर्यातको सम्भावना उत्तिकै छ । अहिले सरकारी बागबानी केन्द्र कीर्तिपुर, दोलखा, फाप्लु र दामनमा किवीका बेर्ना उत्पादन गरिँदै आएको छ । केही किसानले निजी फार्ममा बेर्ना उत्पादन गरी त्यसको बिक्रीबाट राम्रो आम्दानी गरिरहेका छन् । एक दशकअघि नेपालमा किवीको सम्भावना छ भनेर सरकारलाई बजेट विनियोजन गर्न लगाउँदा उनले मुखेन्जी जवाफ पाउँथे, नेपालमा किवी खेतीको आकर्षण छैन, यो सम्भव हुँदैन ।"
"अनुदान बढ्यो, उत्पादन बढेन","(पर्वत)  फलेबास नगरपालिका६ देवीस्थानका चेतनाथ शर्माले दुई वर्षअघि हलगोरु बेचेर यान्त्रिक हलो किने । प्रधानमन्त्री कृषि आधुनिकीकरण परियोजनाले ५० प्रतिशत अनुदानमा दिएको हलो किन्न उनी आफूले पनि ७५ हजार रुपैयाँ लगानी गरे । फलेबासकै टंकनाथ रिजालले अनुदानकै हलो ल्याएर जोत्न थालेको छ वर्ष भयो । आठ वर्षयता शर्मा र रिजाल जस्ता छ सयभन्दा बढी किसानको घरमा यान्त्रिक हलो पुगेको छ । कृषिमा आधुनिकीकरण र यन्त्रीकरण भित्र्याउन तत्कालीन जिल्ला कृषि विकास कार्यालयले मात्रै ८ वर्षमा करिब २५ करोड रुपैयाँ अनुदानमा लगानी भएको छ । तर कृषि उत्पादनका हिसाबले तरकारी र फलफूलबाहेक लगानीअनुसारको प्रतिफल आउन नसकेको कृषि प्राविधिक बताउँछन् । सरकारले यन्त्रीकरण, मल, बीउबिजन, प्राविधिक उपकरण, सिँचाइलगायतमा गरेको लगानीअनुरूप प्रतिफल नहुँदा कृषिलाई व्यावसायिक रूपमै अँगाल्ने युवाको संख्या बढ्न सकेको छैन । कतिपयले अनुदानकै लागि फर्म दर्ता गर्ने, झोले संस्थाका नाममा अनुदान लिने, अनुदानका कार्यक्रम सकिएपछि पुरानो फार्म स्थगित गरेर पुनः नयाँ दर्ता गरेर अनुदानकै लागि शक्ति केन्द्र धाउनेलगायत संस्कारका कारण कृषिमा अपेक्षित लाभ लिन नसकिएको जानकार बताउँछन् । त्यसबाहेक अनुदानका कार्यक्रमले सामूहिक, सहकारी तथा संस्थागत खेतीमा जोड दिन नसक्दा अपेक्षित रूपमा उत्पादन बढ्न नसकेको हो । आठ वर्षमा धानबाहेक हिउँदे खेतीको उत्पादन क्रमशः घट्दो रहेको कृषि ज्ञान केन्द्र पर्वतको तथ्यांक छ । मुख्य बालीका रूपमा रहेको धानकै उत्पादनसमेत सन्तोषजनक छैन । धानको उत्पादन बर्सेनि दुईदेखि पाँच प्रतिशतसम्म घट्दो क्रममा छ, केन्द्र प्रमुख वासुदेव रेग्मी भन्छन्, यसमा धेरै कारण छन् । खेत बाँझो राख्ने, झाडी र बुट्यानले ढाक्ने, खेत मासेर फलफूल तथा तरकारी लगाउनेलगायत कारणले धानको क्षेत्रफलै घट्दै गएको उनको दाबी छ । ०६९ सालमा करिब नौ हजार हेक्टरमा बर्खे धानको लगाइएकामा अघिल्लो वर्ष धान फल्ने क्षेत्रफल पाँच सय हेक्टर घटेको रेग्मीले बताए ।पर्वतको जनसंख्याको अनुपातमा वर्षभरि ३१ हजार ८ सय ९२ टन खाद्यान्न आवश्यक हुने उनले जानकारी दिए । धान, मकै, कोदो, गहुँसमेतको उत्पादन जोड्दा २९ हजार ४ सय ६५ हेक्टर मात्रै उत्पादन हुन्छ । अझै २ हजार ४ सय २७ टन खाद्यान्न अपुग हुन्छ । तरकारी, फलफूल र आलुमा भने उत्पादन सन्तोषजनक छ । ज्ञान केन्द्रकै तथ्यांकअनुसार १३ हजार टन तरकारी आवश्यक पर्नेमा ९ हजार ५ सय टन उत्पादन हुन्छ । ४ हजार ८ सय टन दलहन बाली आवश्यक पर्नेमा ५ सय टन मात्रै उत्पादन हुन्छ । १ हजार ६ सय टन तेलहन आवश्यक पर्नेमा १२० टन मात्रै फल्छ । कृषि क्षेत्रअन्तर्गत उत्पादन, मल, बीउ, सिँचाइ, रोगकिराको नियन्त्रणलगायतमा भएको राज्यको लगानीको तुलनामा उत्पादन निकै निराशाजनक भएको प्राविधिक बताउँछन् । कृषिमा चालु वर्ष मात्रै करिब २३ करोडको बजेट छ । जसमध्ये करिब १७ करोड पुँजीगत हो । यो बजेटले साना सिँचाइ, यन्त्रीकरण, प्रोत्साहन, बीउमललगायत अनुदानमा खर्च हुन्छ । अनुदानले मात्रै बढ्दैन उत्पादनकेन्द्र प्रमुख रेग्मीले एउटै कार्यालयमा आठ वर्ष बिताए । कार्यालय प्रमुखको जिम्मेवारी सम्हालेदेखि जिल्लामा कृषिको यन्त्रीकरण र आधुनिकीकरणमा लागेका रेग्मीले हालसम्म जिल्लामा करिब साढे चार सय यान्त्रिक हलो (पावर टिलर) वितरण गरिसकेका छन् । तत्कालीन जिल्ला कृषि विकास कार्यालय हुँदै संघीयतापछि बागलुङ र पर्वत कार्य क्षेत्र रहने गरी सञ्चालनमा आएको कृषि ज्ञान केन्द्रको नेतृत्व पनि उनै रेग्मीले सम्हालेका छन् । संघीयताअघि जिल्लाका ५५ गाविसमा आफैं पुग्ने गरेका रेग्मीलाई केही समय अलि सहज भयो । स्थानीय तहमा कृषिका शाखा खुले । वडैपिच्छे कृषि जेटीए पुगे । बीचमा करिब एक वर्ष जिम्मेवारीविहीन जस्तै भए पनि गत वर्षदेखि दुई जिल्लाका १७ वटा स्थानीय तहमा कृषिको यन्त्रीकरणमा काम गरिरहेका छन् । स्थानीय निर्वाचनपछिको एक वर्षमा पर्वतका स्थानीय तहले मात्रै करिब दुई सय यान्त्रिक हलो वितरण गरेको उनी बताउँछन् । प्रधानमन्त्री कृषि आधुनिकीकरण परियोजनाका पकेट, ब्लक, जोन कार्यक्रम सञ्चालन भएपछि ती परियोजनाले पनि किसानलाई उपकरणमा दिने अनुदानको कुनै लेखाजोखा छैन । चार वर्षअघि फलेबासमा सञ्चालित मकै जोन कार्यान्वयन इकाई कार्यालयबाट मात्रै सयभन्दा बढी यान्त्रिक हलो वितरण भएको छ । त्यसबाहेक ट्र्याक्टर, मकै छोडाउने, मेसिन, साना सिँचाइ, मल, बीउ, भण्डारणलगायतमा खर्च भएको छ । सबै लगानी उत्पादनमा मात्रै हुँदैन, रेग्मी भन्छन्, कुनै आज गरेको लगानीको प्रतिफल १० वर्षपछि आउने पनि हुन्छ ।उत्पादन बढाउन अनुदान नभएर प्रोत्साहन आवश्यक हुने किसानको भनाइ छ । फलाएको चिजले उचित मूल्य र सहज बजार पाउनुपर्छ, व्यावसायिक किसान काशीराम पराजुलीले भने, अनुदान त अहिले दियो, अर्को वर्ष हुँदैन । अनुदान लिन पल्केकाले उत्पादन होइन, बर्सेनि अनुदान मात्रै खोज्छ । नपाएपछि खेती छोडिदिन्छ । दुई दशकदेखि तरकारी खेतीमा सक्रिय पराजुलीले अनुदान सिधै नभई प्रोत्साहनका रूपमा दिनुपर्ने बताउँछन् । सित्तैमा पाउने कुनै पनि वस्तुको महत्त्व नहुने भएकाले अनुदानले उत्पादन नबढ्ने जलजला७ का एकनारायण पौडेलको दाबी छ । अनुदानकै लागि दर्ता हुन्छन् फार्मपछिल्लो समय सरकारलाई छलेर व्यावसायिक फार्म दर्ता गर्ने क्रम बढेको छ । फार्म दर्ता गरेर केही जाँगर देखाउनेले अनुदानका लागि राम्रै कागजपत्र पेस गर्छन् । जसले काम गर्दैन, उसका डकुमेन्ट धेरै गुणस्तरीय हुन्छन्, केही समयअघिको एक प्रसंगमा भेटेरिनरी अस्पताल तथा पशु सेवा विज्ञ केन्द्र बाग्लुङका प्रमुख शम्भुराज पाण्डेले भनेका थिए, डकुमेन्ट चिटिक्क हुनेलाई अनुदान दिँदा गम्भीर अध्ययन गर्नुपर्छ । गत असोजमा पशुपालनका विभिन्न शीर्षकमा भेटेरिनरी अस्पतालले आह्वान गरेको अनुदान कार्यक्रममा निवेदन दिनेको संख्या मागको तुलनामा करिब १० गुणा बढी थियो । असोजमै कृषि ज्ञान केन्द्र पर्वतले आह्वान गरेको अनुदान कार्यक्रममा समेत निवेदन दिनेमा कृषि यन्त्रीकरण शीर्षकका सबैभन्दा बढी थिए । १५ लाख बजेट भएको कृषि यन्त्रीकरणमा पावर टिलर, घरेलु मिनी मिल, धान चुट्ने थ्रेसर, मकै रोप्ने मेसिनलगायत उपकरणका लागि मात्रै ५२२ निवेदन परेका थिए । साना सिँचाइका १ सय ४१, ग्रिन हाउस ६७ र मोडल फार्म २६९ माग भएका छन् । आव ०७५७६ को अन्त्यसम्ममा पर्वतमा मात्रै ४ हजार ६ सय ६७ उद्योग दर्ता भएको घरेलु तथा साना उद्योग कार्यालयको तथ्यांक छ । उद्योगतर्फ २ हजार २ सय ६ र वाणिज्यतर्फ २ हजार ४ सय ६८ वटा फार्म दर्ता भएको कार्यालयले जानकारी दिएको छ । अनुदानका लागि फर्म दर्ता हुनेमा कुस्मा र फलेबास नगरपालिका, जलजला र मोदी गाउँपालिकाका धेरै छन् । उत्पादनमूलक उद्योगतर्फ कुस्मामा ९८३ दर्ता भएका छन् । त्यस्तै फलेबासमा २५३, मोदीमा २८३ र जलजलामा ३०७ दर्ता भएका छन् । बिहादीमा १४७, पैयुँमा १ सय ८२ र महाशिला गाउँपालिकामा ५१ वटा मात्रै दर्ता भएका छन् । दर्ता भएकै हैसियतमा कृषि तथा पशु कार्यालयमा अनुदान लिन पनि कुस्मा, फलेबास, मोदी र जलजलाबाट धेरै आवेदन पर्ने गरेका छन् । किन बढ्दैन उत्पादन ?दुई दशकयता गाउँ रिक्तिने त्रम बढ्दो छ । काम गर्न सक्ने युवाको जमात गाउँबाट घट्दो क्रममा छ । कृषिमा उत्पादनमूलक जनशक्तिका रूपमा रहेका युवा गाउँमा नभएपछि मुख्य जग्गाजमिन बूढाबूढीको जिम्मामा हुन्छ । उमेर ढल्केकाले खेतबारीमा खटेर काम गर्न सक्दैनन् । भएका खेतबारीमा रुखबिरुवा बढेका छन् । केही जाँगरिला किसानले लगाएको बालीमा पनि पाक्ने बेलामा बाँदर आतंक बढ्दो छ । कुनै बाली पनि सद्दे थन्क्याउनै पाइन्न, कुस्मा१० पिपलटारीकी शारदा अधिकारीले भनिन्, घरभित्रकै अन्न पनि रहँदैन । बारीको के कुरा गर्नु । पछिल्ला केही वर्षयता जिल्लाका सबैजसो गाउँमा बाँदर आतंक बढ्दो छ । बाँदरबाट वाक्क भएपछि महाशिला गाउँपालिकाले अघिल्लो वर्ष ३० लाख बजेट नै विनियोजन गरेर नियन्त्रणको प्रयास थालेको थियो । तर सफल नभएपछि चालु वर्ष कार्यक्रम स्थगन गरेको गाउँपालिकाका फ्रवक्ता जीवनवित्रम उचै ठकुरीले बताए । बाँदर समातेर चितवन राष्ट्रिय निकुञ्जमा पठाउने भनिएकामा निकुञ्जले लिन नमानेपछि गाउँपालिकाले योजनालाई निरन्तरता दिन सकेन । खेती लगाउने जनशक्ति घट्दै गएपछि गाउँमा बस्नेहरू पनि बजारकै खाद्यान्नमा भर पर्नुपर्ने बाध्यता भयो । प्राकृतिक तथा बाँदरलगायतबाट हुने क्षतिको परिपूरण नहुँदा पनि खेती गर्ने जाँगर कम हुँदै गएको किसानको गुनासो छ । अघिल्लो वर्ष गाउँभरिको मकै असिनाले सखाप पार्यो, फलेबास३ का कृष्णप्रसाद तिवारीले भने, नगरप्रमुखले क्षतिपूर्ति दिन्छु भन्नुभयो । अर्को सिजन आउने बेला भइसक्यो क्षतिपूर्तिको कुरै सेलायो । बिमा वा अन्य कुनै माध्यमबाट बालीमा हुने क्षतिको दाबी भुक्तानीको ग्यारेन्टी नभए उत्पादनमा लगाव घट्दै जाने निश्चित भएको अगुवा किसान बताउँछन् ।"
वाणिज्य बैंकको सेयरमा रुचि घट्यो,"काठमाडौं (कास) वाणिज्य बैंकको सेयरमा लगानीकर्ताको रुचि कम देखिएको छ । गत साता सेयर बजारमा भएको कारोबारमा बैंकिङ समूहको कारोबार हिस्सा घट्नुले पनि त्यही देखाउँछ । नेप्सेको तथ्यांकअनुसार गत साता सेयर बजारमा २ अर्ब ३९ करोड रुपैयाँ बराबरको सेयर कारोबार भएको छ । गत साताको तुलनामा कारोबार रकम १५ प्रतिशत घटेको हो । साताको कुल कारोबारमध्ये ६० करोड ५५ लाख रुपैयाँ बराबरको सेयर वाणिज्य बैंक समूहको छ । यो कुल साप्ताहिक कारोबारको करिब २५३१ प्रतिशत मात्र हो । यो हालसम्मकै कम हो । सामान्य अवस्थामा बैंकिङ समूहले कुल साप्ताहिक सेयर कारोबारको करिब ५० प्रतिशतभन्दा धेरै हिस्सा ओगट्दै आएको थियो । तर पछिल्ला ५६ महिनायता यस्तो हिस्सामा निकै उतारचढाव देखिँदै आएको छ । कहिले यस्तो हिस्सा बढेर कुल कारोबारको ६४ प्रतिशतसम्म पुगेको छ भने कहिले २५ प्रतिशतसम्म झरेको छ । यसअघि साप्ताहिक कारोबारमा यो समूहको हिस्सा सबैभन्दा कम ३८ प्रतिशत थियो । हाल बजारमा २६ वाणिज्य बैंकका सेयर सूचीकृत छन् । ग्लोबल आईएमई र जनता बैंकको मर्जरपछि सूचीकृत बैंक संख्या २६ मा झरेको हो । सरकारको पूर्ण स्वामित्वको राष्ट्रिय वाणिज्य बैंकको सेयर दोस्रो बजारमा सूचीकृत छैन । कारोबारका आधारमा साताका प्रमुख १० कम्पनीमा तीन वटा मात्र बैंक पर्नुले पनि बैकको सेयरमा लगानीकर्ताको रुचि कम भएको पुष्टि हुने जानकारहरू बताउँछन् । धेरै कारोबार गर्ने साताका प्रमुख १० कम्पनीमा बैंकिङ समूहबाट एनआईसी एसिया, एनएमबी बैंक र नबिल बैंक मात्र परेका छन् । बाँकी सात कम्पनी बिमा, उत्पादन तथा प्रशोधन, ऋणपत्र र लघुवित्त समूहका कम्पनी छन् । बैंकिङ समूहको हिस्सा घटेसँगै लघुवित्त र बिमा समूहको कारोबार हिस्सा बढेको छ । यो साता बिमा समूहको कारोबार हिस्सा करिब साढे २३ प्रतिशत र लघुवित्तको ९ प्रतिशत छ । दुवै हिस्सा गत साताको तुलनाका बढी हो । यो साता उत्पादन तथा प्रशोधन समूहको कारोबार हिस्सा साढे १२ प्रतिशत छ । गत साता यो समूहको कारोबार हिस्सा १३ प्रतिशत थियो । गत साता नेप्से परिसूचक सामान्य प्रतिशतले ऋणात्मक देखिएको छ । साताको पहिलो दिन (आइतबार) को तुलनामा बिहीबारसम्म नेप्से ३७८ प्रतिशतले बढेको देखिन्छ । पाँच दिनको कारोबारमा तीन दिन बजार घट्यो भने दुई दिन बढ्यो । तीन दिनमा नेप्से १०२ अंक घट्यो भने दुई दिनमा नेप्से ९ अंक घट्यो । घट्नेभन्दा बढने सूचक कम भएपछि साप्ताहिक कारोबारमा नेप्से सामान्य अंकले ऋणात्मक रह्यो । साताको अन्तिम दिन नेप्से १ हजार १ सय ६६२८ विन्दुमा बन्द भएको छ । यो साता नेपाल स्टक एक्सचेन्जको कारोबार कक्ष नियमित कारोबारका लागि पाँचै दिन खुला रह्यो । केही परिमाणमा संस्थागत ऋणपत्रको किनबेच भए । सरकारी ऋणपत्रको भने कारोबार भएन ।"
जापानले २३ सय कामदार लैजाने,"काठमाडौं (कास) जापानले दुई हजारभन्दा बढी नेपाली कामदार लैजान यही सातादेखि छनोट प्रक्रिया सुरु गर्ने भएको छ । जापानी सरकारका तर्फबाट जापान फाउन्डेसनले जनवरीमा १ हजार र आगामी मार्चमा १ हजार ३ सय नेपाली कामदार लैजान छनोट प्रक्रिया सुरु गर्न लागेको हो ।फाउन्डेसनले सूचना जारी गरी कामदार छनोटका लागि परीक्षा तालिका सार्वजनिक गरेको छ । तालिकाअनुसार फाउन्डेसनले पहिलो चरणमा एक हजार कामदार छनोट गर्न जनवरी ७८, १४१६, २१२३, २८२९ तारिखमा भाषा परीक्षा लिनेछ । दोस्रो चरणमा आगामी मार्च ३५, ९१२ र १५१९ तारिखमा भाषा परीक्षा लिइने सूचनामा उल्लेख छ । फाउन्डेसनले परीक्षा शुल्क २५ सय रुपैयाँ तोकेको छ । फाउन्डेसनले कम्प्युटरमा आधारित प्रणालीबाट लिखित, सीप परीक्षणलगायत परीक्षा लिनेछ । परीक्षार्थीले साधारण बोलीचाली तथा प्रस्तुति, जापानी भाषा सुनाइ र पढाइमा उत्तीर्ण हुनुपर्नेछ । दैनिक जीवनमा आइपर्ने कामका लागि जापानी भाषा सहजै बुझ्ने, बोल्ने र लेख्न सक्ने तथा आफ्नो र वरिपरिको परिस्थितिबारे जापानी भाषामा अभिव्यक्त गर्न सक्ने हुनुपर्ने सूचनामा उल्लेख छ । २ सय ५० पूर्णांकको परीक्षामा उत्तीर्ण हुन न्यूनतम २ सय अंक ल्याउनुपर्छ । नेपाली नागरिकता, राहदानी वा सवारी चालक परिचयपत्र पेस गरेर भाषा परीक्षामा सहभागी हुन सकिने सूचनामा उल्लेख छ । फाउन्डेसनले डिल्लीबजारस्थित युनिभर्सल ल्याङ्वेज एन्ड कम्प्युटर इन्स्टिच्युटमा परीक्षा सञ्चालन गरिने जनाएको छ । गत चैतमा नेपाल र जापानबीच कामदार लैजानेसम्बन्धी समझदारी भएको थियो । जापानले अघिल्लो वर्षदेखि विभिन्न १४ क्षेत्रमा विदेशी कामदार ल्याउने नीति लागू गरेको छ ।"
दोहोरो शतकमा अस्ट्रेलिया बलियो,"सिड्नी मार्नस लाबसच्यानको दोहोरो शतकको जवाफमा अस्ट्रेलियाले शनिबार तेस्रो टेस्टमा राम्रो सुरुआत गरेको छ । लाबसच्यानले २ सय १५ रन बनाउँदै टेस्ट क्रिकेटमा आफ्नो उच्च स्कोर बनाएपछि अस्ट्रेलियाले न्युजिल्यान्डविरुद्ध दोस्रो दिन ४ सय ५४ रन बनाएको थियो । अस्ट्रेलियाको इनिङ्स चियाको ठीकअगाडि रोकिनु पहिले तेस्रो नम्बरमा ब्याटिङ गरेका लाबसच्यानले सानदार ब्याटिङ प्रदर्शन देखाएका थिए । १ सय ९९ रनमा पुगेपछि अर्को रन स्कोर गर्न उनलाई २० मिनेट लागेको थियो । कोलिन डी ग्रान्डहोमको बलमा एज लागि स्लिपबाट बल गएपछि लाबसच्यानले आफ्नो दोहोरो शतक पूरा गरेका थिए । उनले ३ सय ६३ बल खेल्दै दोहोरो शतक पूरा गर्नेक्रममा १९ चौका र एक छक्का प्रहार गरे । इनिङ्सका क्रममा लाबसच्यानले गत नोभेम्बरमा पाकिस्तानविरूद्ध ब्रिसवेनमा बनाएको आफ्नो १ सय ८५ रनको व्यक्तिगत स्कोर उछिनेका थिए । गत वर्ष उनले टेस्ट क्रिकेटमा सबैभन्दा बढी १ हजार १ सय ४ रन बनाएका थिए । सन् २०१९ लाई उनले जसरी बिदाइ गरेका थिए, त्यही फर्म उनले २०२० मा देखाउन सुरु गरेका हुन् । लेग स्पिनर टड एस्टलले उनलाई कट एन्ड बोल्ड गरेपछि न्युजिल्यान्डलाई राहत भएको थियो । कप्तान टिम पेन ३५ रनमा आउट भए । पेनले ९२ बलको सामना गर्दै लाबसच्यानसँग ७९ रनको साझेदारी गरेपछि अस्ट्रेलियाले कुल योगफलमा ४ सय रन कटाएको थियो । तल्लोक्रममा प्याट कुमिन्सले २१ बलमा २२ रन बनाई निल वाग्नरको बलमा बोल्ड भए । वाग्नरले ६६ रन खर्चेर ३ विकेट लिए । डी ग्रान्डहोमले पनि ३ विकेट लिए । जवाफमा २९ ओभर खेलेको न्युजिल्यान्डले विनाक्षति ६३ रन बनाएको छ । टम लाथम २६ र मेलबर्नको टेस्टमा शतक बनाएका टम ब्लुन्डेल ३४ रन बनाई क्रिजमा छन् । दक्षिण अफ्रिका दबाबमाकेपटाउन दक्षिण अफ्रिकाले इंग्ल्यान्डविरूद्धको दोस्रो टेस्टमा कमजोर प्रदर्शन गरेको छ । दोस्रो दिनको खेल समाप्त हुँदा घरेलु टोलीले ८ विकेट गुमाई २ सय १५ रन बनाएको छ । टोली इंग्ल्यान्डको पहिलो इनिङ्सभन्दा ५४ रनले पछाडि छ । तीव्र गतिका बलर जेम्स एन्डरसनले केशव महाराजलाई ४ रनमा आउट गरेपछि शनिबारको खेल सकिएको थियो । भेट्रान एन्डरसनले १६४ ओभरमा ३४ रन खर्चेर ३ विकेट लिए । अर्का भेट्रान स्टुवार्ट ब्रोड र साम कुरानले २२ तथा डोमिनिक बेसले १ विकेट लिए । दक्षिण अफ्रिकाबाट ओपनर डिन एल्गरले ८८ र रसी भान डेर डुसानले ६८ रन बनाए । क्विन्टन डी कक २० र कप्तान फाफ डु प्लेसिस १ रनमा आउट भए । इंग्ल्यान्डका फिल्डर बेन स्टोक्सले ४ क्याच लिइसकेका छन् । यसअघि इंग्ल्यान्डको पहिलो इनिङ्स २ सय ६९ रनमा रोकिएको थियो । इंग्ल्यान्डबाट ओली पोप ६१ रन बनाई अविजित रहे । स्टोक्सले ४७, जो डेन्लीले ३८, कप्तान जो रुटले ३५, डम सिब्लीले ३४ र जोस बटलरले २९ रन बनाएका थिए । दक्षिण अफ्रिकाबाट कागिसो राबाडाले ३, भेर्नोन फिलान्डर, एनरिच नोर्टजे र ड्वाइन प्रेटोरिउसले २२ विकेट लिए ।"
क्रसकन्ट्रीका अब्बल,"(बागलुङ)  उमेरले ३८ वर्षका भए । अविवाहित दुर्गाराज बुढाले नेपालका अधिकांस जिल्ला घुमिसके । देशभित्रका अधिकांस जिल्ला पैदल नै घुमेको उनको अनुभव छ । पुरानो जमानाको भएकाले उनले पैदल हिँडेका होइनन् । उनी म्याराथन धावक हुन् । त्यसैले धेरै स्थानमा दौडेर जितेका छन् । पुर्ख्यौली घर रुकुम भएका दुर्गा वर्षमा बढीमा दुइपटक गाउँ पुग्छन् । नत्र घुमन्ते जस्तै छन् । जहाँ दौड प्रतियोगिता हुन्छ भन्ने सुन्छन् उतै पुग्छन् । दौडकै कारण उनले दर्जन बढी देश पनि घुमे । म्याराथन धावकको रूपमा ती देशमा पुगेर उनले पदक जितेर ल्याएका छन् । म्याराथनभित्र पनि उनले सिधा बाटो मात्र दौडेका छैनन् । विशेष गरी एडभेन्चर ट्रेल र क्रसकन्ट्री म्याराथन उनको रोजाइ हो । उनले यसै वर्ष तेन्जिङहिलारी एभरेस्ट म्याराथन जितेका थिए । ४२ दशमलब १९५ किमिको दुरी उनले ३ घण्टा ५२ मिनेटमा पार गरेका थिए । उकालो, ओरालो, भीरपाखा, खोला, खोल्सी, हिमाल र तराईसम्मको दौडको दुरी तय गरिएको प्रतियोगितालाई क्रसकन्ट्री म्याराथन भनिन्छ । यस्ता दौड झन्डै उनले दर्जनौं पटक दौडेका छन् । १ सय ५० भन्दा बढी प्रमाणपत्र थुप्रिसकेका छन् । ७५ पदक छन् । छैटौं बागलुङ महोत्सवको अवसरमा यहाँ आयोजित हाफ म्याराथन पनि दुर्गाले जिते । उनले २१ किमि दुरी १ घण्टा ९ मिनेटमा पार गरेका थिए । कालीगण्डकी किनारको मालढुंगादेखि बागलुङको पञ्चकोटसम्मको दौडमा भाग लिएका ३५ प्रतियोगीलाई पछाडि पारेर उनले म्याराथन जितेका थिए । बागलुङको बुर्तिवाङ हुँदै घर जान हिँडेका उनले दौड प्रतियोगितामा भाग लिएका थिए । विजेता बनेर उनले ३० हजार रुपैयाँ पुरस्कार हात पारे । डिसेम्बरमा चीनमा भएको जिआउजी एडभेन्चर ट्रेल रनिङमा नेपालको प्रतिनिधित्व गर्दै रजत पदक जितेर फर्केका दुर्गाले घर नपुग्दै बाटैमा अर्को पुरस्कार थापेका हुन् । नेपालबाट गएका ६ खेलाडीसहित विश्वका १ सय बढी खेलाडीबाट उनी दोस्रो नम्बरमा परेका थिए । ५० किमी लामो दुरी उनले ६ घण्टा ४६ मिनेटमा पार गरेका थिए । प्रथम भने चीनकै खेलाडी भए । वैशाख १ मा प्युठानमा भएको क्रसकन्ट्री दौडमा पनि उनी प्रथम भएका थिए । भदौमा गोरखाको लिगलिगकोटदेखि गोरखा दरबारसम्मको क्रसकन्ट्री दौड पनि उनैले जिते । पुरस्कार थाप्दा उनले व्यक्तिगत रूपमा फाइदा भए पनि देशले फाइदा पुग्ने काम गर्नुपर्ने सुझाए । नेपालमा दर्जनौं क्रसकन्ट्री र एडभेन्चर दौड गर्न सकिन्छ, तर भएको छैन, उनले भने, ढोरपाटन, अन्नपूर्ण संरक्षण क्षेत्रलगायतका दर्जन बढी स्थानमा यस्ता दौड गर्न सकिए विश्वभरका खेलाडी आउने वातावरण बन्छ । नेपाल भ्रमण वर्ष सफल पार्न एडभेन्चर प्रतियोगिता गर्न सकिने उनले बताए । त्यसका लागि राष्ट्रिय खेलकुद परिषद्लाई आफूले सुझाव दिएको उनले सुनाए । नेपाललाई खेल गन्तव्य बनाउने र केही उच्च हिमाली क्षेत्रमा मैदान बनाएर शीतकालिन ओलम्पिक खेल सन्चालन गर्न सकिने उनले सुझाव छ । त्यसका लागि आफूले राखेप र गण्डकी प्रदेश सरकारलाई समेत सुझाव दिएको बताए । गण्डकी प्रदेश सरकारको अगुवाइमा भएको छनोट खेलमा नेपालकै उत्कृष्ट भएर उनी चीन गएका थिए । १६ वर्षको छँदा उनी पाल्पामा आईए पढ्न जाँदा रुकुमदेखि ३ दिन पैदलमै गएका थिए । त्यति बेला रुकुमको कमलपोखरी सहिदपार्कसम्मको हाफ म्याराथनमा भाग लिए । उनले पहिलो पटकमै हुँदै १२ हजार नगद पुरस्कार जिते । त्यो पुरस्कारले मलाई निद्रा लागेन, त्यसपछि म नियमित दौडन थालें, दुर्गाले भने, कहिल्यै २ हजार देख्न नसक्ने परिवारमा १२ हजार पाउनु ठूलो उपलब्धि थियो । त्यसपछि उनलाई हिँड्न र दौडन खुब मनपर्यो । पिता शशिराम, माता तप बुढा र दाजुभाइले पनि साथ दिएको उनले बताए । नियमित हिँड्ने अभ्यास गर्दागर्दै अहिले म्याराथन धावकको रूपमा चिनिएको उनले स्मरण गराए । अहिले उनी दौडेरै जीवन चलाउन सकिने बताउँछन् । घाइते भइयो भने भन्न सकिन्न, तर दौडेर कमाई गर्न पनि सकिन्छ, उनले भने । भ्रमण वर्षका लागि एडभेन्चर दौड ट्रेकिङ जस्तै आर्कषण गर्ने खेलको रूपमा विकास हुनसक्ने बुढाको भनाइलाई यहाँका खेलक्षेत्रले पनि स्विकार गरेको छ । यस्ता खेल विकास गरे पनि नेपालले पर्यटन प्रवर्द्धन गर्न सक्छ, जिल्ला खेलकुद विकास समितिका अध्यक्ष धनबहादुर परियारले भने, पर्यटक भनेको घुम्न आउने मात्र नभई खेलको माध्यमबाट आउने पनि हुन्छन् । उनीहरूलाई आकर्षित गर्दा नेपालीको आयश्रोत पनि बढ्छ । ओलम्पिकमा साहसिक खेल जोड्न सके नेपालीको स्वर्ण पदक आशा बढ्ने उनले बताए ।"
भक्तपुरविरुद्ध ललितपुरको जित,"काठमाडौं (कास) जावलाखेल भलिबल प्रशिक्षण केन्द्रमा शनिबारदेखि महानगर कप महिला तथा पुरुष भलिबल प्रतियोगितामा सुरु भएको छ । पुरुषतर्फ आयोजक ललितपुर महानगर र गोदावरी नगरपालिका विजयी भएका छन् । ललितपुरले भक्तपुर नगरपालिकालाई ३१ को सेटमा पराजित गर्यो । ललितपुरले पहिलो सेट ३२३० ले आफ्नो पक्षमा पार्यो । तर भक्तपुरले २७२५ ले दोस्रो सेट जितेर खेल बराबरी गरेको थियो । त्यसपछि ललितपुरले २५१६, २५२१ ले तेस्रो र चौथो सेटमा कब्जा जमाउँदै खेल जित्यो । गोदावरीले धुलिखेललाई २५१२, २५२२, २५२३ को सोझो सेटमा हराएको थियो ।कागेश्वरीले कीर्तिपुर नगरपालिकालाई २५१०, २५१०, २५६ को सेटमा हराएको थियो । महिलातर्फको पहिलो खेलमा बनेपा नगरपालिकाले गुप्तेश्वर नगरपालिकाबाट वाकओभर पायो । चन्द्रागिरि नगरपालिका र आयोजक ललितपुर महानगरबीचको खेल वर्षाका कारण स्थगित भएको छ । यो मंगलबार खेलाइने आयोजक ललितपुर महानगरपालिकाले जनाएको छ ।"
चारदिने टेस्टको विरोधमा कोहली,"आईसीसी र उसको प्रस्तावको पक्षमा रहेका राष्ट्रिय संघहरूको भनाइ यो छ कि क्रिकेटको वार्षिक क्यालेन्डर सहज बनाउन पनि चारदिने टेस्ट आवश्यक छ । किनभने टेस्ट, एकदिवसीय र ट्वान्टी२० अन्तर्राष्ट्रिय र प्रिमियर लिगहरूको संख्या बढ्दो क्रममा छ ।"
सन्दीपको तीन विकेट,(काठमाडौं)  अस्ट्रेलियाको विगबास क्रिकेट लिगमा मेलबर्न स्टार्सबाट खेलिरहेका नेपाली युवा बलर सन्दीप लामिछानेले सहरिया प्रतिद्वन्द्वी मेलबर्न रेनेगेट्ससँगको खेलमा ३ विकेट लिएका छन् । मांसपेसीको दुखाइका कारण सिड्नी थन्डर्ससँगको अघिल्लो खेल गुमाएका सन्दीपले शनिबार उत्कृष्ट पुनरागमन गरेका थिए ।टस जितेर ब्याटिङ गरेको घरेलु टोली रेनेगेट्सविरुद्ध स्टार्सका स्पिनरहरू हाबी भए । सन्दीपले ४ ओभरमा २६ रन खर्चिए । सातौं र नवौं ओभर बलिङ गरेका सन्दीपले विकेट लिन सकेनन् । क्रमशः ७ र १२ रन खर्चिए । १४ ओभरसम्म रेनेगेट्स २ विकेट क्षतिमा १ सय १५ रन बनाएर ठूलो स्कोरतर्फ लक्षित थियो । यस्तोमा बलिङको जिम्मा पाएका सन्दीपले १५ औं ओभरमा २ विकेट झारे । ओभरको तेस्रो बलमा उनले क्रिजमा टिकिरहेका शन मार्सलाई नाथान कल्टर नाइलको हातबाट क्याचआउट गराए । मार्सले ३३ बलमा ४३ रन बनाएर खेलिरहेका थिए । सन्दीपले पाँचौं बलमा डानियल क्रिस्टियनको स्टम्प उडाइदिए । क्रिस्टियन गोल्डेन डकआउट भए । सन्दीपले यो ओभरमा ४ रनमात्र खर्चिएका थिए । यसपछि रेनेडेट्सको लगातार विकेट झरिरह्यो । पछिल्ला ६ ओभरमा रेनेगेट्सले ७ विकेट खेर फाल्दै २७ रनमात्र थप्न सक्यो । १७ औं ओभरमा आफ्नो अन्तिम स्पेल बलिङ गरेका सन्दीपले टस कुपरलाई पनि एलबीडब्लू धरापमा पारे । सन्दीपले ५ खेलमा आफ्नो विकेटसंख्या ६ पुर्याएका छन् । १ सय ४३ रनको लक्ष्य स्टार्सले ७ बलअगावै २ विकेट गुमाएर भेट्टायो । यसक्रममा ओपनर मार्कस स्टोइनिसले ६८ र कप्तान ग्लेन म्याक्सवेलले ४० रनको अविजित इनिङ्स खेले । १० अंकसहित अगाडि रहेको स्टार्सको छैटौं खेलमा पाँचौं जित हो । अर्कोतर्फ रेनेगेट्सको छैटौं खेलसम्म जितविहीन यात्रा कायमै रह्यो ।
प्रदेश ३ सेमिफाइनलमा,"(इटहरी)  मनमोहन मेमारियल लिग (एमएमएल) एकदिवसीय राष्ट्रिय क्रिकेट लिगमा शनिबार प्रदेश १ लाई पराजित गर्दै प्रदेश ३ सेमिफाइनलमा पुगेको छ । पहिलो क्वाटरफाइनलमा प्रदेश ३ ले ७ विकेटको जित पायो । मैदान भिजेका कारण खेल ढिलो सुरु हुनुका साथै २८ ओभरमा छोट्याइएको थियो । १ सय ४५ रनको लक्ष्य पाएको प्रदेश ३ ले २ ओभर बाँकी रहँदै ३ विकेट गुमाएर सफलता पाएको थियो । प्रदेश ३ को जितमा कप्तान सुवास खकुरेलले अविजित ८५ रनको उत्कृष्ट इनिङ्स खेलेका थिए । उनले ७३ बलमा ७ चौका र ५ छक्का प्रहार गरे । रित गौतमले १७, आदिल खानले ११ र इशान पाण्डेले ५ रन बटुलेका थिए । जितेन्द्रसिंह ठकुरी १७ रनमा अविजित रहे । प्रदेश १ का शुभंकर उराँवले २ र दीपेश कँडेलले १ विकेट लिए । टस जितेर प्रदेश ३ ले फिल्डिङ रोजेपछि ब्याटिङ गर्न आएको प्रदेश १ ले २८ ओभरमा सबै विकेट गुमाई १ सय ४४ रन जोडेको थियो । कप्तान पुष्प थापाले अर्धशतकीय इनिङ्स खेले । उनले ४१ बलमा ५ चौका र २ छक्का प्रहार गर्दै ५० रन बनाए । मिनास थापाले २०, फिर्दोष अन्सारीले १८ र राज थापाले १० रन जोडे । अन्य ब्याट्सम्यानले दोहोरो अंकमा रन जोडन सकेनन् । टोलीले ३१ अतिरिक्त रन पाएको थियो । प्रदेश ३ का तीव्र गतिका बलर नन्दन यादवले ४ विकेट लिए । रामनरेश गिरीले २, प्रतिश जिसी, इशान पाण्डे र जितेन्द्रसिंहले समान १ विकेट लिए । म्याद अफ द म्याच सुवास खकुरेल भए । उनले ३ हजार ५ सय र ट्रफी जिते । आइतबार साबिक विजेता त्रिभुवन आर्मी र एपीएफबीच प्रतिस्पर्धा हुनेछ ।"
सिन्धुपाल्चोक च्याम्पियन,"सिन्धुपाल्चोक (कास) १३ औं राष्ट्रिय सोतोकान करातेको प्रदेशस्तरीय प्रतियोगिता मेयर कपमा सिन्धुपाल्चोकले टिम च्याम्पियनको उपाधि जितेको छ । नेपाल कराते संघ, नेपाल सोतोकान कराते संघ र बाह्रबिसे नगरपालिकाको संयुक्त आयोजनामा भएको मेयर कपमा आयोजक टिम नै विजयी भएको हो । सात प्रदेशका २ सय प्रतिस्पर्धी सहभागी प्रतियोगितामा एक प्रदेशबाट १७ खेलाडीले विभिन्न विधामा भाग लिएका थिए । पूर्वमन्त्री मोहनबहादुर बस्नेत र बाह्रबिसे नगरका मेयर निमफुन्जो शेर्पाले विजेता खेलाडीलाई पुरस्कृत गरे । विजेता सिन्धुपाल्चोकले एक लाख, दोस्रो भएको प्रदेश ३ ले ७५ हजार, तेस्रो भएको प्रदेश २ ले ५० हजारसहित ट्रफी पुरस्कार पाए । प्रतियोगिताका उत्कृष्ट खेलाडीमा महिलातर्फ वर्षा केसी र पुरुषतर्फ प्रदीप राई चुनिएका थिए ।"
पोखरामा रेफ्री कोर्स,"पोखरा (कास) अखिल नेपाल फुटबल संघले रेफ्रीको भूमिकालाई मध्यनजर गर्दै शनिबारदेखि कास्कीको पोखरामा गण्डकी प्रदेशस्तरीय एन्फा रेफ्री कोर्स सुरु गरेको छ । पुस २५ सम्म चल्ने कोर्समा गण्डकी प्रदेशका एन्फा आबद्ध कास्की, स्याङ्जा, बागलुङ, नवलपुर, तनहुँ, गोरखा, मनाङ र लमजुङका ४१ प्रशिक्षार्थी छन् । प्रशिक्षणमा फिफाको लज अफ द गेमका साथै फिटनेससम्बन्धी प्रशिक्षण दिइने छ । दुवै परीक्षामा उत्तीर्ण हुनेले एन्फा रेफ्री ब्याच पाउनेछन् । पूर्व फिफा रेफ्री सुरेन्द्र सिख्राकार र फिफा रेफ्री सुदीश पाण्डेले टेक्निकलसम्बन्धी प्रशिक्षण दिनेछन् भने पूर्व फिफा सहायक रेफ्री किरण गिरीले फिटनेस प्रशिक्षण दिनेछन् ।"
त्रिवेणी र भगवती फाइनल भिड्ने,(लमजुङ)  बेंसीसहरमा आयोजित २८ औं त्रिवेणी कप फुटबल प्रतियोगितामा शनिबार आयोजक त्रिवेणी युवा क्लब हरियो र श्री भगवती क्लब टोखा ( काठमाडौं) फाइनलमा पुगेका छन् । आयोजक त्रिवेणी क्लब बेंसीसहरस्थित सहजी खेल मैदानमा शनिबार समाज कल्याण केन्द्र काठमाडौंलाई ४२ ले हराउँदै उपाधि नजिक पुगेको हो । निर्धारित ९० मिनेटमा दुवै पक्षबाट गोल हुन नसकेपछि खेल टाइब्रेकरमा पुगेको थियो । टाइब्रेकरमा दुई खेलाडीको प्रहार पोस्टबाहिर पुग्दा समाज कल्याणले फाइनल पुग्ने मौका चुकाएको हो । दोस्रो खेलमा भगवती क्लबले सामना युवा क्लव तुरतुरे (तनहुँ) लाई ३० ले हराएको थियो ।फाइनल आइतबार हुनेछ । शुक्रबारको खेल वर्षाका कारण रोकिएको थियो । विजेता टिमले ३ लाख र त्रिवेणी कप जित्नेछ । उपविजेताले १ लाख ५० हजार तथा सेमिफाइनल पराजित दुई टिमले समान ५० हजार पाउनेछन् । सर्वोत्कृष्ट र सर्वाधिक गोलकर्ताले १५१५ हजार पाउने आयोजक त्रिवेणीका अध्यक्ष सिजन श्रेष्ठले बताए ।
इन्टरनेटको कुलत,"इन्टरनेटमा ६ घण्टा १ शारीरिक र मानसिक समस्या देखिन सक्छइन्टरनेटको प्रयोग सामाजिक सञ्जाल चलाउन वा युट्युब हेर्न र अनलाइन गेम खेल्ने काममा मात्रै गर्नु ठीक होइन । सर्वेक्षणमा सहभागी विद्यार्थीमध्ये ७१८ प्रतिशत छात्र र २८२ प्रतिशत छात्राले औसतमा दैनिक ६ घण्टा इन्टनरेट प्रयोग गर्ने गरेको सर्वेक्षणले देखाएको छ । सर्वेक्षणले २१५० प्रतिशत बालबालिकाले दैनिक एक घण्टाभन्दा कम, २१ प्रतिशतले दैनिक घण्टाभन्दा धेरै, १५ प्रतिशतले दैनिक एकदेखि तीन घण्टा मोबाइलमार्फत इन्टरनेट चलाउने गरेको देखिन्छ । लामो समयसम्म इन्टरनेटमा झुन्डिँदा शारीरिक र मानसिक समस्या देखिन सक्छ । किताब पढ्ने र खेलकुदजन्य गतिविधि कम गर्नु, इन्टरनेटमा मात्रै धेरैभन्दा धेरै समय झुन्डिने गर्नुलाई इन्टरनेट कुलत पनि भनिन्छ । बालबालिकासम्बन्धी काम गर्ने अमेरिकास्थित संस्था चाइल्ड माइन्ट इन्स्टिच्युट का निर्देशक न्युरोसाइकोलजिस्ट डाक्टर म्याथु क्रुगर इन्टरनेटमा झुन्डिराख्ने कुलतले गर्दा दिमागमा रासायनिक प्रतिक्रिया उत्पन्न हुने र सहनशील हुने क्षमता कम हुँदै जाने बताउँछन् । उनी मोबाइल, कम्प्युटर, ल्यापटप वा प्याडको स्क्रिनमा धेरैभन्दा धेरै समय हेरिराख्ने कामले स्वाभाविक विकास क्रमलाई असर पार्ने बताउँछन् । बेलायतको अफकम नामक संस्थाले ५ देखि १५ वर्षका बालबालिकामाझ गरेको सन् २०१९ को सर्वेक्षणले बालबालिकाको अनलाइनमा झुन्डिने समय घट्दै गएको निष्कर्ष निकालेको छ । सन् २०१८ मा औसतमा दैनिक दुई घण्टा ११ मिनेट समय बालबालिकाले इन्टरनेट माध्यममा बिताउँथे । २०१९ मा यो समय अझै घटेर करिब आधा घण्टामा सीमित भएको छ । यो भनेको नेपालका बालबालिकाले अनलाइनमा बिताउने औसत समयभन्दा धेरै कम हो ।"
"म घान्द्रुक पुगें, तिमी नि ?","परिवारसँग हालै घान्द्रुक घुम्न जाने मौका पाएँ । काठमाडौंबाट गएका हामी म, बाबा, आमा र दिदी पोखरा डाँडाको नाक घरबाट घान्द्रुकतर्फ लाग्यौं । पोखराको पृथ्वी चोक सिम्पानी हुँदै जाँदै थियौं । ठाउँ ठाउँमा बाटोको छेउमा बाख्राका हूल र मानिस देखिन्थे । ती मैले ठानेको बाख्राका हूल त मनाङ, मुस्ताङबाट बेच्न ल्याइएका च्याङ्ग्रा रहेछन् र मानिसहरू तिनलाई किन्न आएका रहेछन् । पछि आमाले भन्नु भएपछि थाहा पाएँ । हामी हेम्जा हुँदै लुम्ले पुग्यौं । लुम्ले नेपालको सबैभन्दा धेरै पानी पर्ने ठाउँ भएको बाबाले बताउनुभयो । हामी पुग्दा सिमसिम पानी परिरहेकै थियो । हामी नयाँ पुल हुँदै बिरेठाँटी पुग्यौं र खाजा खायौं । अगाडिको बाटो कच्ची र अप्ठेरो भएकाले हाम्रो गाडी त्यहींको एक होटलमा राखियो । अनि घान्द्रुक जाने बसमा चढ्यौं । बस मोदी खोला तरेर उकालो लाग्यो । बसको झ्यालबाट बाहिर हेर्दा धेरै मानिस लौरी टेक्दै हिँडेका देखिन्थे । ती मानिस पदयात्रामा गएर फर्किएका विदेशी पर्यटक भएको आमाले बताउनुभयो । हरिया पहाड, झरनाहरू, मोदीखोला, धान खेतहरू र गाउँ बस्ती हेर्दै हामी बेलुकी पाँच बजे घान्द्रुक पुग्यौं । त्यहाँको मौसम काठमाडौंभन्दा जाडो रहेछ । होटल हाग्री आई मा बास बस्यौं । धेरै थाकेकाले खाना खाएर छिट्टै सुत्यौं । भोलिपल्ट बिहान ६ बजे बाबाले हामीलाई उठाउनुभयो र बाहिर जान तयार हुन भन्नुभयो । त्यसपछि होटलको छतमा गयौं । बाहिर अलिअलि उज्यालो भएको थियो । हिजो कुहिरो र बादलले छोपिएको हिमाल सफा र सुन्दर देखिएको थियो । त्यसपछि घान्द्रुक गाउँ घुम्न निस्क्यौं । बाबाले चिनेको घान्द्रुककै एक जना अंकलले हामीलाई गाउँ घुमाइदिनुभयो । ढुंगाको छाना भएका कलात्मक घरहरू, ढुंगा छापिएका हिँड्ने बाटोहरू, सुन्दर झरनाहरू, नजिकै देखिने अन्नपूर्ण हिमाल, मीठो आलुका परिकार मलाई निकै मन पर्यो । गाउँ घुमिसकेपछि होटल फर्कियौं । होटलमा नास्ता खाएर पोखरा फर्कन तयार भयौं । १० बजे घान्द्रुकबाट पोखरा फर्कने बस चढ्यौं । बिरेठाँटी झरेर खाना खायौं र पोखरातर्फ लाग्यौं । घान्द्रुक धेरै सुन्दर र रमाइलो रहेछ । मैले यो यात्राबाट धेरै कुरा सिक्न र जान्न पाएँ । साथीहरू, तिमीहरू पनि घुम्न जाऊ है । किनकि, यो नेपाल भ्रमण वर्ष २०२० पनि हो । देशको पर्यटन विकासमा हामी सबै मिलेर साथ दिन सक्छौं ।  रितिमा सापकोटा, कक्षा ३पाठशाला नेपाल, ललितपुर"
ठन्डी,"बाक्लो हुस्सु हटी अबकति बेला लाग्ला घाम ?चिसो छल्नै गाह्रो हुनेकस्तो ठन्डीयाम ? कृपा सिग्देल, कक्षा३फ्रेन्डसिप पब्लिक स्कुल, स्याङ्जा"
आगो,"तातो आगो तापेर चिसो जति फालेर,शरीर न्यानो राखौंचिसोबाट बचौं  मधुसूदन लामिछाने, कक्षा : ३न्यु सिरस स्कुल, तारकेश्वर १०, काठमाडौं"
ल्होसार,"जम्मा भई आँगनीमासोरठी र घाटु नाचीहाँसीखुसी मान्यौं ल्होसारमनभरि सद्भाव साँची  सविना गुरूङ, कक्षा४भूपू सैनिक स्कुल, धरान"
जब मस्तिष्कले अन्तरिक्ष सम्झियो,"सरिता रम्तेल, कक्षा : ८पञ्चकन्या मावि, काठमाडौं"
फर्कियो रुरु,"हेमन्त ऋतु सुरु भएपछि चिसो हावा बहन थाल्यो । मानिसलगायत जीवजन्तुले जाडोको महसुस गरिहाले । जाडो दिनानुदिन बढ्दै गयो । स्कुल पनि बन्द भयो । स्कुल बन्द भएपछि मदन गाउँका धेरैजना बेंसी झरे । मुना वनका चराचुरुंगी पनि जाडो छल्न टाढाटाढा गएकाले गाउँमा चिरबिर आवाज बिरानो भयो । दिनानुदिन मदन गाउँ सुनसान हुँदै गयो । एक दिन बिहानैदेखि आकाशमा सेतो बादल लाग्यो । मध्याह्नतिर बादल कालो भयो र साँझपख पानी बनेर पृथ्वीमा पोखियो । लगत्तै मुना वन र मदन गाउँमा फुरुरु हिउँ पर्यो । चिसोले मदन गाउँमा बसी नसक्नुभयो । साँझ परेपछि गौरवका बुबा दहीप्रसाद निक्कै जाडो मान्दै घरभित्र पसे । अनि भने, अब गाउँमा बस्न सकिँदैन, हामी पनि भोलि नै बेंसी झर्नुपर्छ । गौरवकी आमा टिकीमायाले पनि हो मा हो मिलाउँदै भनिन्, मैले त अस्ति नै बेंसी झरौं भनेको, हजुरले मान्नुभएन । जाडोले हाम्रा नानीबाबुलाई जाती गर्दैन जस्तो छ भोलि नै बेंसी झरौं है । चुल्होमा आगो तापेर बसेका गौरव, गणेश र गरिमा बुबाआमाको कुरा सुनेर फुरुङ्ग भए । अनि कानेखुसी गर्न थाले म चल्ला बोक्छु ।म मने डोहोर्याउँछु ।म सुरीलाई बोक्छु । गुडियालाई पनि सँगै लाने है । भोलिपल्ट उज्यालो भएसँगै बेंसी झर्ने तयारी सुरु भो । अन्नपातको पोको तयार भयो । सिरक डसना कसिए । फुङ्लोभित्र कुखुराका चल्ला राखिए । छिनभरमै खोरबाट हुरुरुरु निस्किएर भेडाबाख्राको ताँती लाग्यो । दहीप्रसाद सिरक डसना बोकेर अघि हिँडे । बीचमा भेडाबाख्राको ताँती र सबैभन्दा पछि अन्नपात बोकेर टिकीमाया । अनि सुरी, चल्ला र परेवा बोकेर गौरव, गणेश र गरिमा लागे । मध्याह्न ढल्किन लाग्दा उनीहरू बेंसी पुगे । साँझ परुन्जेल बस्ने र भेडाबाख्रा बाँध्ने ठाउँ तयार भयो । टिकीमायाले खाना पकाउन लागिन् ।थाहा भयो मुने बाटोमै छुटेछ । सबैले भेडाबाख्राको हुलमा खोजे भेटेनन् । सबैले मुने बाटोमै छुटेको ठहर गरे । गौरवलाई ठूलो पीर पर्यो । गौरवका बाले भोलि बिहानै खोज्न जाने वचन दिए । तर मुनेको पीरले गौरवले बेलुका खासै खाना खाएनन् । भोलिपल्ट बिहानै मुने खोज्न दहीप्रसाद पहाड चढे । घरमै पुगे तर भेटेनन् । गौरवलाई अब के भन्ने होला भन्ने उनलाई ठूलो फसाद पर्यो । निराश हुँदै बेंसी झरे । मुने नभेटिएको कुरा गौरवलाई थाहा भयो । उनले मनमनै सोचिरहे, बिचरा मने यो जाडोमा कहाँ गयो होला ? के खायो होला ? न बाघैले पो खायो कि १ गौरवको मनमा गहिरो पीर परिरह्यो । त्यही दिन बेलुकीपख एकजना बटुवा गौरवको कटेरीनजिकै आए । उनको साथमा सानो छोरो थियो । छोराको नाम रुरु रहेछ । ती बटुवाले गौरवका बासँग भने, हाम्रो घर ऊ त्यो पारी हो । मेरो छोरो रुरुलाई यति धेरै भेडाबाख्रा निक्कै मन पर्यो अरे । तपार्इंका उमेर मिल्ने छोराछोरी पनि साथी बनाएर खेल्न रमाइलो हुन्छ रे । रुरुले यहीँ बस्ने जिद्दी गर्यो । गौरवका बाले बटुवाको प्रस्ताव सहजै स्विकारे । रुरुलाई त्यहीँ छाडेर बटुवा आफ्नो घरतिर लाग्यो । रुरु त्यहीँ रमाएर बस्यो । रुरुले मुने हराएको थाहा पायो । उसले भोलि बिहानै सबै मिलेर मुने खोज्न जाने बतायो । गौरवको मन केही हलुका भयो । भोलिपल्ट बिहानै गौरवकी फुपू तिलहरी बेंसी झरिन् । उनले पहाडको घरमा मुने एक्लै देखेको तर कसैको पो हो कि भनेर वास्ता नगरेको बताइन् । गौरवले खुसी सम्हाल्न सकेनन् । उनले फुरुङ्ग हुँदै भने, तिलहरी दिदी, त्यो हाम्रै मुने हो । बाटोमा छुटेछ । बरु लिन गइहालौं । गौरवका बा पहाड चढे । गौरव, गणेश र रुरु पनि दहीप्रसादसँगै पहाड चढे । उनीहरू मध्याह्न पहाडको घर पुगे । मुने खोर बाहिर बसेको रहेछ । मुनेलाई देख्दा सबैजना खुसी भए । मुनेले पनि चिनेझैं खुसीले करायो म्याँयाँम्याँयाँ। मुनेलाई बोकेर दहीप्रसाद र सबैजना बेंसी झरे । साँझ पर्न लागेको थियो । मुनेलाई देखेर टिकीमाया र तिलहरी पनि खुसी भए । टिकीमायाले भनिन्, बिचरा जनावरलाई पनि आफू जन्मेको, हुर्केको ठाउँ कति प्यारो हगि ? बाटोमा छुटे पनि आफू जन्मेकै ठाउँमा गएर बसेछ बिचरो मुने । टिकीमायाको कुरा सुनेर रुरुलाई निक्कै लाज लाग्यो । उसको अनुहार लाजले रातो भयो । मनेलाई भेडाबाख्राको हुलमा राखियो । सबैजना बेलुकाको खाना खाएर सुते । बिचरा जनावरलाई पनि आफू जन्मेको ठाउँ कति प्यारो भन्ने टिकीमायाको भनाइ रातभरि रुरुको मनमा खेलिरह्यो । रुरुले पनि मनमनै सोच्यो, मैले झन्डै आफू जन्मेको ठाउँ भुलेको । मुनेले सम्झाइदियो । अब कहिल्यै आफू जन्मेको ठाउँ भुल्नेछैन । भोलि नै आफ्नो ठाउँ फर्किन्छु । रुरुलाई त्यो रात मीठो निद्रा परेन । ऊ लाजले थला पर्यो, अनि भोलिको मिर्मिरे उज्यालोको प्रतीक्षा गर्यो । भोलिपल्ट दहीप्रसादको परिवार निद्राबाट ब्युँझनुअघि नै मिर्मिरे उज्यालोमै रुरु सुटुक्क आफ्नै गाउँ फर्कियो ।"
