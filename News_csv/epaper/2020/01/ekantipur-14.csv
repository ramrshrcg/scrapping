शीर्षक,विवरण
कर र जरिवाना अर्बभन्दा बढी,"नक्कली भ्याट बिलको प्रयोग बढेको सूचना सार्वजनिक भएपछि ०६७ पुस ८ मा आन्तरिक राजस्व विभागले छानबिन समिति गठन गरेको थियो । विभागका तत्कालीन उपमहानिर्देशक लक्ष्मण अर्यालको संयोजकत्वमा गठित समितिले ३ अर्ब २५ करोड रुपैयाँको कर छली भएको प्रारम्भिक नतिजा निकालेको थियो । पछि अनुसन्धान हुँदै जाँदा ५ सय १८ वटा व्यापारिक फर्मले नक्कली भ्याट बिल बनाई कर छलेको घटनामा ३ अर्ब ७ करोड रुपैयाँ भ्याट, ३ अर्ब ३३ करोड रुपैयाँ आयकर र २० करोड ५० लाख रुपैयाँ अन्तःशुल्क निर्धारण गरिएको थियो । यसबाट कुल ६ अर्ब ५९ करोड रुपैयाँ कर निर्धारण भयो । त्यतिबेलाका मुद्दामध्ये ५ वटाको सोमबार फैसला भएको हो ।"
"फाइल गायब, जग्गा घूस","३७ जना मोहीबाट उनीहरूले करिब ३० रोपनी जग्गा हत्याए ।कानुनी व्यवस्थाअनुसार जग्गाधनीको आधा भाग मोहीले पाउने अवस्था थियो । मोहीलाई करकापमा पारेका शोभाकान्त र रामकुमारहरूले मुद्दा जितेमा आधा जग्गा आफूहरूलाई दिनुपर्ने लिखत गराएका थिए । यति भइसकेपछि मोहीको भागमा पर्ने बाँकी जग्गासमेत उनीहरूले कौडीको भाउमा हत्याए, स्रोतले भन्यो । शोभाकान्त र रामकुमारहरूले जग्गामा मोहीको विवाद टुंगो लाग्नुअघि नै राणा परिवारसँग रोपनीको १६ लाख रुपैयाँका दरले रकम दिएर बुकिङ गरेका थिए । मोहीहरूसँग रोपनीको १६ लाख रुपैयाँका दरले कागज गरेका थिए, मोहीले जितेको अवस्थामा त्यसको आधा मात्रै तिरे पुग्ने भएको थियो ।जग्गा घूस सरकारी जग्गा व्यक्तिका नाममा दर्ता गर्ने क्रममा कम्तीमा १५ रोपनी जग्गा घूस बापत लेनदेन भएको खुलेको थियो । घूस लिने अधिकांश तत्कालीन उच्च पदस्थ पदाधिकारीका परिवारका सदस्य एवं नातेदार छन् । करिब २४ रोपनी जग्गा घूसबापत उनीहरूका आफन्त र नातेदारका नाममा सित्तैमा दिइएको थियो, भूमि व्यवस्था तथा सहकारी मन्त्रालयका एक उच्च अधिकारीले भने, हालैको बकसपत्रका नाममा भएको कारोबार हेर्दा करिब १५ रोपनी जग्गा त्यसरी कारोबार भएको भेटिन्छ । उपहार पाउनेहरू ८१० जना भेटिएका छन् भने अरूको खोजी भइरहेको छ । सरकारले पञ्चायतकालमा अधिग्रहण गरेर लिएको जग्गालाई जफत गरेको भन्ने अर्थ लगाई डिल्लीबजार मालपोत कार्यालयबाट ०४९ सालमा दुई चरणमा १ सय १२ रोपनी ४ आना जग्गा राणा परिवारका नाममा फिर्ता भएको थियो । फिर्ताको क्रम सुरु हुनासाथ त्योमध्येको केही जग्गा बकसपत्र गरी आफन्तका नाममा समेत नामसारी गरिएको थियो ।०४९ कात्तिक २५ मा मिसिल नम्बर १०२४ बाट सरकारी जग्गा व्यक्तिका नाममा दर्ता गरेपछि एक साताभित्रै तीनपटक व्यक्तिका नाममा बकसपत्र गरी जग्गा हस्तान्तरण भएको छ । जसअनुसार मंसिर १ गते २७ र २८ नम्बरको कित्ताबाट एक रोपनी १० आना र दुई रोपनी आठ आना जग्गा बकसपत्रमार्फत बाँडिएको छ । शैलजा, हाटक र हेमनशमशेर राणाले आफ्नो नामको ५६ आना जग्गा गोठाटार६ ठेगाना भएकी मिठुदेवी पसाई र नवलपरासी तमहरिया८ ठेगाना भएका इन्द्रबहादुर थापाका नाममा बकसपत्र गरेका थिए । यी दुईका नाममा आएको जग्गा चैत २३ मा सगोलनामा भई सरस्वतीकुमारी श्रेष्ठ र शान्ति मल्ल प्रधानांगको नाम थपिएको देखिन्छ ।सोही दिन अर्को शंकास्पद हस्तान्तरण पनि भएको छ । ११ आना र ५३ आना गरी कुल ६४ आनाको दुई कित्ता जग्गा तीनै जना राणाले भुवनकुमारी चापागाईं अनि उर्मिला शाहका नाममा बकसपत्र गरिदिएका थिए । चापागाईं गृह मन्त्रालयका अवकाश प्राप्त सहसचिव गेहनाथ भण्डारीकी पत्नी हुन् भने शाह पूर्वसहसचिव एवं निर्वाचन आयोगका निवर्तमान आयुक्त सुधीरकुमार शाहकी पत्नी हुन् । त्यही दिन सित्तैमा अर्को कारोबारसमेत भएको छ । कित्ता नम्बर १८ को ३० आना (एक रोपनी १४ आना) जग्गा शैलजा, हाटक र हेमनबाट दुई व्यक्तिका नाममा बकस स्वरूप गएको छ । जग्गा पाउनेहरू ताप्लेजुङ २ का खिमादेवी आङबुहाङ अनि तेह्रथुमका मोहनप्रसाद भट्टराई हुन् । १० आना जग्गा शैलजा, हाटक र हेमनले उर्मिला शाह र सोदाकुमारी चापागाईंका नाममा गयो । त्यतिबेला भक्तपुरको मालपोत कार्यालयका प्रमुख रहेका सुधीरकुमार शाहकी पत्नीका नाममा दोस्रोपटक जग्गा उपहारका रूपमा गयो भने गृहका अधिकारी गेहनाथ भण्डारीले यसपटक पत्नीको नाममा नभई सासू सोदाकुमारी चापागाईंका नाममा जग्गा राखिदिए । अर्को ३६ नम्बरको कित्ताबाट एक रोपनी जग्गा तीन राणा परिवारबाट उर्मिला शाह र भुवनकुमारी चापागाईंका नाममा गयो ।आधामा मोही, बाँकीमा किर्तेभौतिक पूर्वाधार मन्त्रालयले मोहीहरूको अनुसूची बनाउने क्रममा विभिन्न नामहरू परिवर्तन गरेको तथ्य देखिन्छ । नाम परिवर्तनकै आधारमा खडा गरिएका मोहीले आधाआधा जग्गा उनीहरूले पाए । मीनबहादुर आलेमगरको नाम भएकामा मचानानी महर्जनका नाममा मोही कायम भयो । धनबहादुरका नाममा भएकामा श्रीकृष्ण महर्जनले पाए । सीआईबी स्रोतले भन्यो, यसरी खडा गरिएका मोहीका नाममा आएका सबै सम्पत्ति शोभाकान्त ढकाल, रामकुमार सुवेदी र परिवारका नाममा आयो । पछि त्यसमा भाटभटेनीका सञ्चालक मीनबहादुर गुरुङ जोडिए ।०६७ वैशाख ३१ गतेको मन्त्रिपरिषद्ले निर्णय गरेपछि त्यसका आधारमा खडा गरिएका मोहीहरूले धमाधम निवेदन दिएर जग्गा हात पारे । बदमासी कतिसम्म थियो भने ०६७ असार ८ मा मोही देवनारायण महर्जनका नाममा जग्गा दर्ताका लागि निवेदन पर्यो । उनले निवेदनमै, यो कित्ताको आधा मोहीलाई दिई आधा मलाई दिनू भन्ने व्यहोरा राखेका थिए । कित्ता नम्बर १०६ को पर्ती जग्गाबाट मोहीलाई भाग लगाउने क्रममा दुई टुक्रा बनाइयो । मोही खडा गरिएका ग्वाराभाइ महर्जनको ५४८ नम्बरको कित्ता आयो । बाँकी ५४९ नम्बरको कित्ता सरकारको हुनुपर्नेमा भूमाफिया सुवेदी र ढकालकी पत्नी क्रमशः माधवी सुवेदी र उमा ढकालका नाममा नामसारी भयो । सीआईबी स्रोतले भन्यो, यो मोही नै नभएको जग्गा हो । कित्ताकाटकै क्रममा २४३ नम्बरको कित्ता सरकारका नाममा हुनुपर्नेमा उमा ढकाल र माधवी सुवेदीका नाममा दर्ता भयो । अनि १४२ नम्बरको कित्ता श्रीकृष्ण महर्जनका नाममा दर्ता गरी बाँकीमा उमा र माधवीका नाममा दर्ता भयो । भूमाफिया भनेर किटान गरिएका रामकुमार सुवेदीले लक्ष्मी ढकालका नाममा ११५ नम्बरको कित्ता पाउनुपर्ने भनी निवेदन दिए, कुनै अध्ययनअनुसन्धान नगरी निवेदन सदर भएर जग्गा दर्ता भयो । लक्ष्मी, शोभाकान्त ढकालकी छोरी हुन् ।अर्को निवेदनमा कुनै सरोकार नभएकी लक्ष्मी ढकालले निवेदन दिएकामा निवेदनअनुसार एक रोपनी जग्गा उनका नाममा गयो । कित्ता नम्बर १, ३ र १२ को जग्गा मोही द्वारिका महर्जनले आफ्ना नाममा दर्ता गरे । बाँकी आधा जग्गा उनले बिनाआधार डीएलएफ कम्पनीलाई दिनु भनी निवेदन लेखे । त्यही निवेदकका आधारमा बाँकी सरकारी हुनुपर्ने जग्गा उक्त कम्पनीका नाममा भयो । त्यसैगरी रजनी पनेरुले पनि जग्गा पाइन् । यस्ता धन्दामा मालपोत कार्यालयका तत्कालीन प्रमुख हरिकृष्ण तिमिल्सिना प्रयोग भएका थिए, सीआईबीका एक अधिकारीले भने ।अब प्रतिवेदनको तयारी ब्युरोले सोमबार अनुसन्धानक्रममा तयार पारिएको प्रतिवेदनको मस्यौदाबारे प्रहरी महानिरीक्षक (आईजीपी) सर्वेन्द्र खनाललाई ब्रिफिङ गरेको छ । ब्युरोका डीआईजी नीरजबहादुर शाही अनि अनुसन्धान समितिका संयोजक एसपी बेलबहादुर पाण्डेलगायतले प्रतिवेदनको मस्यौदाबारे ब्रिफिङ गरेका थिए । गृह मन्त्रालयको निर्देशनअनुसार छानबिन गरेको सीआईबीले बुझाउने प्रतिवेदन गृह मन्त्रालयले थप कार्यान्वयनका लागि आवश्यक निर्णय गर्न सक्छ । कार्यान्वयनका लागि अख्तियार पठाउने एउटा विकल्प हुन सक्छ । किर्ते, ठगी जस्ता अन्य फौजदारी अभियोगमा कारबाही गर्नुपर्ने भएमा फेरि प्रहरीमा नै प्रतिवेदन पठाउनुपर्ने हुन्छ । तर अहिलेसम्मको अवस्था हेर्दा किर्ते अनि ठगीको आरोपमा कारबाही अघि बढाउने सम्भावना निकै कम छ । अनियमिततामाथि छानबिनका क्रममा ब्युरोले अख्तियारका प्रमुख आयुक्त भइसकेका तत्कालीन पूर्वसचिव दीप बस्न्यात, पूर्वमुख्यसचिव लीलामणि पौडेल, पूर्वसचिवद्वय छविराज पन्त, दिनेशहरि अधिकारी, भूमाफिया किटान गरिएका डा शोभाकान्त ढकाल र रामकुमार सुवेदी, भाटभटेनी सुपरमार्केटका सञ्चालक मीनबहादुर गुरुङ, सरकारी जग्गामा मोही कायम गरिएका व्यक्तिलगायतसँग बयान लिइसकेको छ । हामीले १० महिना लामो अनुसन्धानका क्रममा ८० जना आरोपितसँग बयान लिएका छौं, नक्कली मोही बनाइएका र केही कर्मचारीले आर्थिक प्रलोभनमा परेर काम गरेको स्विकारे पनि माथिल्लो तहका कर्मचारी, भूमाफिया र तत्कालीन भोगाधिकारीले कानुनअनुसार नै खरिदबिक्री गरेको जिकिर गरेका छन्, ब्युरोका अधिकारीको भनाइ उद्धृत गर्दै प्रहरी प्रधान कार्यालय स्रोतले भन्यो, ब्युरोले तयार पारेको मस्यौदालाई पूर्णता दिन निर्देशन छ, केही दिनभित्रै यसले पूर्णता पाउनेछ । जग्गा हिनामिनाको अनुसन्धान गर्ने समयावधि सोमबारसम्म थियो ।०७५ फागुन २८ गते सरकारले ब्युरोलाई ललिता निवासको जग्गा हिनामिना प्रकरणको अनुसन्धान गर्न ब्युरोलाई जिम्मा दिएको थियो । ०७६ जेठ २८ भित्र अनुसन्धान प्रतिवेदन बुझाउने गरी जिम्मा दिइए पनि काम नसकिएपछि मन्त्रिपरिषद्ले ३ पटकमा २२ महिना र गत मंसिरमा १ महिनाको समय थपेको थियो । सुवर्णशमशेरका सन्तानहरू रुक्मशमशेर, हेमाद्रीशमशेर र हाटकशमशेरले गत वैशाख १९ गते विज्ञप्तिमार्फत सरकारी दाबी गलत भन्दै कानुनअनुसार नै बेचबिखन गरेको दाबी गरेका थिए । तर ०२१ सालमा सरकारले मुआब्जा तिरेर अधिग्रहण गरिसकेको जग्गा राणा परिवारले राजनीतिक पहुँच, भूमाफिया र कर्मचारीको सेटिङमा ०४९ सालमा फिर्ता लिएका थिए । ०४७ सालमा तत्कालीन सरकारले सुवर्णशमशेरको जफत भएको घरजग्गा मात्रै कानुनी प्रक्रिया मिलाएर फिर्ता दिने निर्णय गरेको थियो । त्यसलाई गलत अर्थ लगार्ई मालपोत, नापी, गुठी, समरजंग कम्पनीलगायत कार्यालयका कर्मचारी र पहिलेका भोगाधिकारीको मिलेमतोमा सरकारी जग्गा व्यक्तिका नाममा कायम गरिएको हो । त्यसको १३ वर्षपछि ०६१ मा राणा परिवारले भूमाफिया किटान गरिएका रामकुमार सुवेदी र शोभाकान्त ढकाल तथा भाटभटेनी सुपरमार्केटका अध्यक्ष मीनबहादुर गुरुङलाई जग्गा सस्तोमा बेचेको अनुसन्धानबाट खुलेको छ । सरकारी जग्गा हात पारेपछि भूमाफिया र व्यापारीले ललिता निवासको जग्गा प्लटिङ गरेर नेता, व्यापारी, वकिल, कर्मचारीलगायत करिब डेढ सय जनाका नाममा बिक्री गरिसकेका छन् । ललिता निवास क्षेत्रको सबै जग्गा अहिले भने किनबेचमा रोक्का छ ।"
जब गोठबाट सर्प निस्कियो,"छाउगोठ भत्काउने अभियान स्थानीय महिलाको सहयोगले मात्रै सम्भव भएको पञ्चदेवल विनायक नगरपालिकाकी उपप्रमुख अम्बिका चलाउने बताउँछिन् । प्रहरी र जनप्रतिनिधिले जबर्जस्ती भत्काएको होइन । विशेषगरी आमा समूह र स्थानीयकै साथ पाएका छौं । यसले सकारात्मक सन्देश दिएको छ, उनले भनिन्, छाउपडी कुप्रथा कुनै व्यक्ति र सम्प्रदायको मात्रै समस्या होइन । यो राज्यको समस्या हो । जुगौं जुगदेखिको मानसिकता तोड्ने बेला सहज हुँदैन ।छाउगोठ भत्काएपछि महिलाहरू कहाँ बसे, अवस्था के छ र त्रिपाल टाँगेर बसेको अनुगमन गर्ने जिम्मेवारी स्थानीय तहको रहेको उनले बताइन । मानसिकता पनि परिर्वतन पनि हुँदै आएको छ । प्रहरी र जनप्रतिनिधि गाउँमा गएपछि छाउगोठ बस्न कानुनले बन्देज गरेको छ भन्ने गरेको छ भन्ने पनि जानकारी हुँदै आएको छ । पहिले पाँच दिनसम्म आँगनमा नआउने महिलाहरू घरभित्र बस्छौं भन्न सक्ने भएका छन् । यो अभियान जसरी पनि सफल पार्छौं, उनले भनिन् । कानुनको डर नदेखाएसम्म स्थानीयले नमानेको उनी बताउँछिन् ।पढेलेखेका महिलाहरू नै महिनावारीका बेला घरनजिक जान नसको अवस्थामा प्रहरी र जनप्रतिनिधिले जनचेतनासहित छाउगोठ भत्काउने अभियानले राम्रो सन्देश दिएको महिला अगुवाहरूको बुझाइ छ । एक जना महिलाले मात्रै छाउगोठमा नजानुस् भन्दा समाजले एक्लो बनाउँदै आएको थियो । पढेलेखेका महिलाहरू नै नबुझे जस्तो गर्थे, पञ्चदेवल विनायक नगरपालिका८ बारलाकी अगुवा राधिका सञ्ज्यालले आफ्नो अनुभव सुनाइन्, छाउका कुरा गरे अनिष्ट हुन्छ भन्ने समाजमा प्रहरीले गाउँमा चेतनासहित छाउगोठ भत्काउन आएपछि बदलिएको छ । सिंगो गाउँका महिला गोठ भत्काउन तयार भएको बेला २४ जना महिला त्रिपाल टाँगेर बस्न सक्ने अवस्था आउने उनको बुझाइ छ । शतप्रतिशतले भनेको मान्छन् भन्ने छैन । केही महिला त्रिपालमुनि बस्न सक्छन् । उनीहरूलाई सम्झाउन हामी लाग्ने छौं, राधिकाले भनिन् । प्रत्येक टोलमा महिलाहरूलाई क्रियाशील बनाएर अभियान चलाएको विनायक ८ बारलाका वडाध्यक्ष ताराप्रसाद खनाल बताउँछन् । अछाम जिल्लाको सबैभन्दा बढी छाउपडी बार्ने ठाउँ भनेकै बारला हो । यहाँका जनताले गोठ भत्काउने अभियानमा साथ दिन्छन् जस्तो लागेको थिएन, उनले भने, तर अभियान लिएर घरघरमा जाँदा उत्साहजनक सहभागिता र साथ पाइयो । यसलाई जनचेतनासहित निरन्तरता दिन्छौं ।"
बीपी प्रतिष्ठानमा शल्यक्रिया बन्द,"सुनसरी (कास) अक्सिजन प्लान्ट बिग्रिएपछि धरानको बीपी कोइराला स्वास्थ्य विज्ञान प्रतिष्ठानमा शल्यक्रिया सेवा बन्द भएको छ । अक्सिजन प्लान्ट आइतबार राति ११ बजेदेखि बिग्रेर उत्पादन बन्द भएपछि बिरामीको शल्यक्रिया बन्द गरिएको हो । प्रतिष्ठानका चारवटा अपरेसन थिएटरमा जाने अक्सिजनका पाइपमध्ये मुख्य लाइनबाटै आपूर्ति नभएपछि शल्यक्रिया बन्द गर्नुपरेको हो । प्रतिष्ठानमा जनरल, मध्यम र मेजर गरी दैनिक ७० देखि ८० वटा अपरेसन हुने गरेको छ । एक्कासि अक्सिजनको आपूर्ति रोकिएपछि अपरेसन थिएटरमा लगिएका बिरामी पनि फिर्ता गरिएको प्रतिष्ठान स्रोतले जनाएको छ । आकस्मिक र सघन उपचार कक्षमा भने बेग्लै अक्सिजन सिलिन्डर राखिएका छन् । दैनिक तीन हजारजना भन्दा बढी बिरामी उपचारार्थ आउने र हजारभन्दा बढी शय्यामा भर्ना गरेर सेवा दिइने पूर्वाञ्चलकै ठूलो स्वास्थ्य संस्थामा अक्सिजन प्लान्टकै खराबीका कारण अपरेसन रोकिएको प्रतिष्ठान स्थापनायताको पहिलो घटना हो । प्रतिष्ठानको सर्जिकल विभागका प्रमुख डा राकेश गुप्ताले भने, अपरेसन गर्ने बेलामा अक्सिजन आपूर्ति नभएपछि धेरै बिरामीको समय सारेका छौं । यो तत्कालका लागि जोखिम कम गर्ने उपाय हो । अक्सिजन आपूर्ति सहज भएपछि पुनः सेवा पूर्ववत् हुने उनले बताए । आइतबार राति बिग्रेको अक्सिजन प्लान्ट गएको माघ २४ मा जडान गरिएको हो । भारतीय आपूर्तिकर्ता युनिषी इन्डियामार्फत काठमाडौंको डाइग्नोकेनले उपलब्ध गराएको उक्त प्लान्टमा यसअघि समेत तीन पटक खराबी आइसकेको छ । प्रतिष्ठानका इलेक्ट्रोमेड विभागका प्रमुख इन्जिनियर राहुल मिश्रले मर्मत भइरहेको बताए ।"
प्रधानसेनापति र बंगलादेशी राष्ट्रपतिबीच भेट,"काठमाडौं (कास) बंगलादेश भ्रमणमा रहेका प्रधानसेनापति पूर्णचन्द्र थापा र बंगलादेशका राष्ट्रपति मोहम्मद अब्दुल हमिदबीच सोमबार शिष्टाचार भेटवार्ता भएको हो । सैनिक जनसम्पर्क निर्देशनालयका अनुसार थापाले ढाकास्थित नेपाली राजदूतावासले आयोजना गरेको औपचारिक कार्यक्रममा समेत सहभागिता जनाएका थिए । यस्तै, प्रधानसेनापति थापाले बंगलादेशको आर्म्ड फोर्स डिभिजनमा भ्रमण गर्दै विभिन्न सैनिक उच्च पदस्थ व्यक्तित्वसँग भेटवार्ता गरे । थापा चारदिने औपचारिक भ्रमणका लागि आइतबार बंगलादेश गएका हुन् ।"
उपसभामुखको शक्ति !,"उपसभामुख शिवमाया तुम्बाहाङ्फेले राजीनामा नदिए पार्टीले चाहेर पनि पदबाट हटाउन वा थप कारबाही गर्न नसक्ने अवस्था देखिएको छ । उपसभामुख रहेकै कारण उनी दलको ह्वीप र निर्देशनभन्दा बाहिर छिन् । भविष्यमा पार्टीको राजनीतिमा आइपर्ने अप्ठ्याराबाहेक तत्काललाई उनले नचाहेसम्म उपसभामुख पद जाने सम्भावना छैन । नेकपाले राजीनामा गर्न दिएको निर्देशन उनले नमानेपछि उब्जिएको प्रश्न हो पार्टीले उनलाई कारबाही गर्न सक्छ ? सांसद पदबाट निकाल्न सक्छ ? कानुनले भन्छ सक्दैन । उपसभामुख भएपछि दलको साधारण सदस्य पनि नरहेकी उनीमाथि पार्टीले कारबाही गर्न सक्ने अवस्था छैन । राजनीतिक दलसम्बन्धी ऐनले पार्टीले लगाएको ह्वीप उल्लंघन गरेको अवस्थामा पनि सभामुख, उपसभामुखलाई कारबाही गर्न नसकिने व्यवस्था गरेको छ । संविधानमा व्यवस्था भएको पदीय आचरण अनुकूल को काम नगरेको भन्ने व्यवस्थाअन्तर्गत उनलाई उपसभामुखबाट हटाउन प्रतिनिधिसभाको दुई तिहाइ मतबाट मात्र सम्भव छ तर यसका लागि नेकपाको एकल दुई तिहाइ छैन । त्यसमाथि उनले पद अनुकूल आचरण नगरेको ठोस आधारसमेत छैन । यी सबै कानुनी प्रावधान बुझेकाले नै हुन सक्छ तुम्बाहाङ्फेले भन्दै आएकी छन्, राजीनामा दिन्नँ, मलाई महाअभियोग लगाएर हटाउनुस् । उनी सत्तारूढ दल नेकपाको समानुपातिक सूचीबाट निर्वाचित सांसद हुन् । उनलाई सांसदबाट सहजै हटाउन सकिने व्यवस्था कानुनमा छैन । समानुपातिकबाट एक पटक सांसद भइसकेका व्यक्तिलाई पार्टीले चाहँदैमा हटाउन सक्दैन । प्रतिनिधिसभा निर्वाचन ऐनले समानुपातिक निर्वाचन प्रणालीअनुसार निर्वाचित कुनै सदस्यको मृत्यु भएमा, राजीनामा दिएमा, दल त्याग गरेमा मात्र पद रिक्त हुने भनेको छ । पार्टीले फिर्ता बोलाउन सक्ने व्यवस्था कानुनमा छैन । प्रमुख निर्वाचन आयुक्त दिनेश थपलियाले भने, पार्टीलाई मन लागेका बेला समानुपातिकबाट निर्वाचित सांसदको पद रिक्त गराउन सकिने अवस्था कानुनले दिएको छैन । मृत्यु, राजीनामा, दल त्याग वा अन्य कुनै कारणले समानुपातिकबाट निर्वाचित सदस्यको पद रिक्त भएमा सम्बन्धित दलले बन्द सूचीबाट अर्को उम्मेदवारको नाम सिफारिस गर्नुपर्ने कानुनी व्यवस्था छ । प्रत्यक्षतर्फबाट निर्वाचित सदस्यको पद रिक्त भए उपनिर्वाचन हुन्छ, समानुपातिकको रिक्त भए जुन समावेशी आधारमा सुरुमा मनोनयन गरिएको हो, सोही समूहबाट दलले बन्दसूचीबाट नाम सिफारिस गर्ने हो, प्रमुख आयुक्त थपलियाले भने, तर प्रत्यक्ष वा समानुपातिक तर्फबाट निर्वाचित भइसकेकालाई हटाउने विषयमा अलग अलग कानुनी व्यवस्था छैन । दुवैलाई उस्तै प्रक्रिया हो । निर्वाचनका बेला आयोगमा बुझाइएको बन्दसूची प्रतिनिधिसभाको कार्यकालभर मान्य रहने र त्यहाँ नाम रहेका व्यक्ति उक्त अवधिभर उम्मेदवार मानिन्छन् । बन्दसूचीमा रहेका उम्मेदवारको नाम भने दलको सिफारिसमा आयोगले हटाउन सक्ने व्यवस्था छ । निर्वाचन आयुक्त ईश्वरीप्रसाद पौडेलले सांसदमा निर्वाचित नभएका र बन्दसूचीमा उम्मेदवार कायम रहेका व्यक्तिलाई मात्र पार्टीले त्यहाँबाट हटाउन सक्ने बताए । प्रतिनिधिसभा निर्वाचन ऐनको दफा ३० मा समानुपातिकको बन्दसूची कायम रहने र दफा ६० मा समानुपातिकको निर्वाचन परिणाम घोषणासम्बन्धी व्यवस्था छ । आयोगमा राजनीतिक दल र निर्वाचन कानुनसम्बन्धी विषयसमेत हेर्दै आएका आयुक्त पौडेलले समानुपातिकको बन्दसूचीबाट चुनिएका १ सय १० र प्रदेशसभाका ३ सय ३० जना निर्वाचित सांसद नै रहेकाले कानुनमा तिनलाई सहजै परिवर्तन गर्ने वा हटाउने व्यवस्था नरहेको बताए । राजनीतिक दलसम्बन्धी ऐनमा जुन दलबाट निर्वाचित भएको हो, त्यो दल त्याग गरेमा वा पार्टीको ह्वीप नमानेर पार्टीबाट निष्कासन गरिएको अवस्थामा सांसद पद जाने प्रावधान छ तर प्रतिनिधिसभाको सभामुख वा उपसभामुख, राष्ट्रिय सभाका अध्यक्ष वा उपाध्यक्ष, प्रदेशसभाका सभामुख वा उपसभामुखलाई पार्टीको ह्वीप नलाग्ने सोही ऐनको दफा ३३ ले भनेको छ । आयुक्त पौडेलले सभामुख उपसभामुखलाई पार्टीको ह्वीप वा निर्देशन मान्नुपर्ने अवस्थाभन्दा कानुनले बाहिर राखेको बताए । सभामुख, उपसभामुख, अध्यक्ष वा उपाध्यक्ष पदमा निर्वाचित भएका कारण पार्टीको साधारण सदस्यबाट राजीनामा दिएकै कारण ती पदमा रहेका व्यक्तिका हकमा दल त्यागको व्यवस्था पनि आकर्षित हुनेछैन । संसद्का पूर्वसचिव मुकुन्द शर्माले संसद्को कामकारबाहीमा दलीय प्रभाव नपरोस् भनेरै सभामुख र उपसभामुखले दलको सदस्यबाट राजीनामा दिने व्यवस्था रहेको बताए । उहाँहरू दलको सदस्यता त्यागे पनि पार्टीको प्रभावबाट मुक्त भएको अवस्था रहँदैन, कारण हो राजनीतिक भविष्य, उनले भने पार्टीले राजीनामा गर्न दिएको निर्देशनविपरीत पदमा रहेकै कारण तत्कालीन सभामुख तारानाथ रानाभाटको राजनीतिक हविगत त्यसपछि के भो ? सबैलाई थाहा छ । आइतबारको संसद् बैठक चलाउँछु भनेर बाहिर बोलेर पनि सूचना टाँस गरेर उहाँले स्थगित गराउनुभएको छ, त्यो पार्टीकै प्रभावले भएको त हो, उनले भने, कानुनी रूपमा उपसभामुखलाई पार्टीले कारबाही गरेर हटाउन सक्ने अवस्था छैन । उहाँको व्यक्तिगत निर्णय र नैतिकताको विषय हो ।संविधानले सभामुख, उपसभामुख वा अध्यक्ष, उपाध्यक्षमाथि महाअभियोगको स्पष्ट व्यवस्था गरेको छैन । महाअभियोगको सट्टा पदअनुकूल आचरण नगरेको भन्ने व्यवस्था छ । ती पदमा रहेका व्यक्तिले पद अनुकूल आचरण नगरेको भन्ने प्रस्ताव सम्बन्धित सभाको तत्काल कायम रहेको सम्पूर्ण सदस्यको दुई तिहाइ बहुमतबाट पारित भएमा भने पद रिक्त हुने संवैधानिक व्यवस्था छ । प्रतिनिधिसभा नियमावलीमा कुनै सदस्यलाई सभामुख वा उपसभामुखले आफ्नो पदअनुकूल आचरण गरेको छैन भन्ने लागेमा प्रतिनिधिसभामा कायम रहेको सम्पूर्ण सदस्य संख्याको एक चौथाइ सदस्यको समर्थनमा प्रस्ताव पेस गर्न सक्ने प्रावधान छ । नेकपाले संसद्मा दुई तिहाइ पुर्याउन अर्को दलको सहयोग लिनुपर्ने अवस्था छ ।"
सुपुर्दगी सन्धिबिनै कैदी हस्तान्तरण प्रावधान प्रस्ताव,"गृह मन्त्रालयले सुपुर्दगी सन्धिबिनै एक देशले अर्को देशसँग पारस्परिक सहमतिका आधारमा कैदी हस्तान्तरण गर्नसक्ने प्रावधान प्रस्ताव गरेको छ । गृह मन्त्रालयका कानुन महाशाखा प्रमुख (सहसचिव) पुष्कर सापकोटाको संयोजकत्वमा गठित कार्यदलले अर्को देशमा गएर जेल परेको व्यक्तिलाई सुपुर्दगी सन्धि बिनै हस्तान्तरण गर्न मिल्ने सुझावसहितको प्रतिवेदन तयार पारेको हो । गृहले कैदी हस्तान्तरणसम्बन्धी अध्ययन प्रतिवेदन थप राय र परामर्शका लागि परराष्ट्र मन्त्रालय पठाएको छ । परराष्ट्र प्रतिवेदनमा सहमत भए र त्यहीअनुरूप कानुन बने नेपालमा भएका विदेशी कैदीबन्दी पारस्परिक सहमतिका आधारमा सम्बन्धित देशलाई बुझाउन बाटो खुल्नेछ । यसले विदेशी जेलमा रहेका नेपालीलाई पनि फिर्ता गराउन बाटो खोल्ने गृह मन्त्रालयका अधिकारीले बताए । सुपुर्दगी सन्धि नभएको अवस्थामा दुई सार्वभौम मुलुकबीच समझदारी गरेर विभिन्न अपराध कसुरमा अर्को देशमा पुर्पक्षमा वा कैद भुक्तान गरिरहेका व्यक्ति आदानप्रदान गर्न सकिने भनेर प्रतिवेदन तयार पारिएको हो, कार्यदलका संयोजक सापकोटाले भने, यसका लागि अध्यागमन, कारागारलगायत कानुनमा समेत संशोधन गर्नुपर्ने सुझाव दिएका छौं । नेपालले विभिन्न मुलुकसँग अन्तर्देशीय सीमापार अपराध, आतंकवाद, संगठित अपराध अनुसन्धान तथा नियन्त्रण गर्न पारस्परिक कानुनी सहायता आदानप्रदान (एमएलए) सम्बन्धी द्विपक्षीय समझदारी गरे पनि अपराधी तथा कैदी आदानप्रदान गर्ने कानुन बनेको छैन । गृहमन्त्री रामबहादुर थापाले गत भदौमा मन्त्रीस्तरीय निर्णयबाट कैदी हस्तान्तरणसम्बन्धी अध्ययन गर्न सहसचिव सापकोटाको नेतृत्वमा कारागार विभागका महानिर्देशक, परराष्ट्र मन्त्रालयका प्रतिनिधिलगायत सम्मिलित कार्यदल गठन गरेका थिए । गृहले परराष्ट्रलाई प्रतिवेदन चार महिनाअघि नै पठाएको हो । परराष्ट्रले कुनै जवाफ पठाएको छैन । सुपुर्दगी वा यस्तै किसिमका कानुनको अभावमा कतिपय अपराधी अनौपचारिक रूपमा आदानप्रदान गर्नुपरेको गृह मन्त्रालयका एक अधिकारीले बताए । सुपुर्दगी कानुन नभएका कारण नेपाल प्रहरीले विदेशबाट अनौपचारिक रूपमा नेपाली बन्दी वा अपराधी ल्याउने र नेपालबाट पनि त्यस्ता व्यक्ति अरूलाई बुझाउने गरेको छ । मंसिर २८ गतेसम्मको तथ्यांकअनुसार लागूऔषध कारोबार, विदेशी मुद्रा तस्करी, यौन दुराचार, बैंकिङ कसुर, मानव तस्करीलगायत अपराधमा १ हजार २ सय ५५ विदेशी नागरिक नेपालका कारागारमा कैद भुक्तान गरिरहेका छन् । कैदी हस्तान्तरणसम्बन्धी कार्यदलको प्रतिवेदन लागू भए यी व्यक्ति सम्बन्धित देशमा फिर्ता हुने सम्भावना रहन्छ । त्यस्तै विदेशी जेलमा रहेका नेपालीलाई पनि दुई देशका सरकारबीच समझदारी भए सजाय भुक्तानअघि नै स्वदेश फिर्ता गर्न सकिने छ । पछिल्लो पटक पुस ७ गते काठमाडौंबाट पक्राउ परेका १ सय २२ चिनियाँ नागरिकलाई सरकारले निष्कासनका नाममा चीन सरकारलाई अघोषित सुपुर्दगी गरेको थियो ।स्रोतका अनुसार परराष्ट्र मन्त्रालय कार्यदलको सिफारिस तत्काल कार्यान्वयन गर्ने पक्षमा छैन । परराष्ट्र मन्त्रालयका अधिकारी गृह मन्त्रालयले तयार गरेको प्रतिवेदनबारे बोल्न चाहेनन् । एक अधिकारीले प्रतिवेदन अतिसंवेदनशील भएकाले हतारमा निर्णय लिन नहुने बताए । आज एउटा देशसँग यस्तो समझदारी होला, भोलि अर्को देशले पनि समझदारी गरौं भन्लान्, यो विषय कुनै एक मुलुकसँग मात्रै सीमित छैन, परराष्ट्र स्रोतले भन्यो, मुलुकलाई दीर्घकालीन रूपमा असर पुग्ने खालका सन्धिसम्झौता वा समझदारीबारे निर्णय हतारमा लिइनु हुँदैन । परराष्ट्रका सहायक प्रवक्ता सुरेश अधिकारीले भने प्रतिवेदनबारे आफूलाई जानकारी नभएको बताए । कार्यदलले कुन कुन विषयमा के के सिफारिस वा प्रस्ताव गरेको भन्ने विषय गृह मन्त्रालयबाटै बुझ्नुहोला, उनले भने । भारतको गोवामा २०७३ असोज २७ गते आयोजित बहुपक्षीय तथा प्राविधिक सहयोगका लागि बंगालको खाडीका राष्ट्रको प्रयास (बिमस्टेक) स्तरीय आउटरिच सम्मेलनमा सहभागी हुने क्रममा तत्कालीन प्रधानमन्त्री पुष्पकमल दाहालले श्रीलंकाका राष्ट्रपति मैत्रीपाला सिरिसेनासँग दुई देशबीच कैदी हस्तान्तरणको प्रस्ताव अघि सारेका थिए । ललितपुरका चेतबहादुर थापालाई श्रीलंकामा मृत्युदण्डको सजाय सुनाइएपछि प्रधानमन्त्री दाहालले सिरिसेनालाई भिटो प्रयोग गरेर मृत्युदण्डको सजाय फिर्ता लिन आग्रह गरेका थिए । उनले यस्ता व्यक्तिलाई सम्बन्धित देशको कानुनअनुसार नै कारबाही गर्न सकिने बताएका थिए । तर परराष्ट्रका अधिकारीले दाहालले अपरिपक्व प्रस्ताव श्रीलंकाका राष्ट्रपतिसँग गरेको भन्दै असन्तुष्टि जनाए । दाहाल सम्मेलनबाट फर्किएपछि कैदी हस्तान्तरणको विषय उठेको थियो । उनी प्रधानमन्त्रीबाट हटेपछि त्यो विषयमा कुनै छलफल भएको थिएन । गत भदौमा भने गृहमन्त्री थापाले कार्यदल बनाएका हुन् ।"
अवैध क्रसरलाई खोला ठेक्का,"ठेक्का र अनुगमनको जिम्मेवारी बाँडफाँटमा नियमनकारी निकायबीच मतभेदको फाइदा धनुषामा खोलाको अवैध दोहन गर्नेहरूले उठाएका छन् । ठेक्का लगाउने स्थानीय तह र अनुगमन गर्ने सरकारी निकायबीचको मतभेदको फाइदा भने क्रसर सञ्चालकले लिइरहेका हुन् । स्थानीय तहको आन्तरिक आम्दानीको दरिलो स्रोत भन्दै बालुवागिट्टीको उठाउन ठेक्का अनुमति दिन चासो राख्ने जनप्रतिनिधिहरू ठेकेदारका गतिविधि अनुगमनमा उदासीन छन् । क्रसर सञ्चालकको ज्यादती झन् बढेको छ । पुरानो संरचनामा जिल्ला विकास समिति, प्रमुख जिल्ला अधिकारी र घरेलु तथा साना उद्योग कार्यालयले क्रसर उद्योग र उत्खननको अनुगमन गर्थे । नयाँ संरचनामा यी जिम्मेवारी स्थानीय तहमा छ । स्थानीय तहका धेरैजसो पदाधिकारीले आफैं वा नातागोतालाई खोलाजन्य पदार्थ संकलनको ठेक्का दिएका छन् । जिल्ला समन्वय समितिका प्रमुखको नेतृत्वमा रहने अनुगमन समिति पनि सबै अधिकार स्थानीय तहको रहेको भन्दै आफ्नो दायित्वबाट पन्छिने गरेको छ । स्थानीय तहका जनप्रतिनिधिले गम्भीर नहुँदा क्रसर उद्योगले समस्या बढाएको धनुषाका प्रमुख जिल्ला अधिकारी प्रदीप कँणेलले बताए । औरही खोलाको दोहन रोक्न पुग्दा २४ वर्षीय दिलीप महतोको हत्यापछि स्थानीय तहलाई जिल्ला प्रशासन कार्यालय धनुषाले पत्राचार गरी अवैध क्रसरबारे जानकारी मागेको उनले बताए । खोला ठेक्का लगाउँदा स्थानीय तहले उत्खननको मापदण्ड तोके पनि पालना गरेनगरेको अनुगमन हुँदैन । क्रसरले जथाभावी खोस्रेको देखे पनि चुप लागेर बस्छन् । नदीजन्य पदार्थ व्यवस्थापन कार्यविधिअनुसार दुई वर्षको फरकमा प्रारम्भिक वातावरणीय प्रभाव परीक्षण वा वातावरणीय प्रभाव मूल्यांकन र बर्सेनि खोलाजन्य पदार्थ संकलन तथा उत्खननको स्वीकृत लिनुपर्ने व्यवस्था छ । उत्खननका लागि स्थानीय तहले जिल्ला समन्वय समितिको सहमति नलिएको उपप्रमुख दीपक झाले बताए । खोला ठेक्का स्थानीय तहले लगाउने र जिल्ला अनुगमन समितिले अनुगमन गर्ने व्यवस्था भए पनि व्यावहारिक रूपमा कार्यान्वयन भएको छैन, उनले भने, जिससलाई स्थानीय तह, प्रहरी र क्रसर सञ्चालक कसैले टेरेको छैन । कारबाही गर्ने निकाय अनुगमन समितिको निर्णय र निर्देशन स्थानीय तहका जनप्रतिनिधिले मान्दैनन् । अनुमति लिएपछि क्रसर उद्योगले उत्खनन गर्ने क्षेत्र र परिमाण तोकिएको बोर्ड झुन्ड्याएर साँझ ६ बजेअघि नै खोलाबाट बालुवा र ढुंगागिट्टी झिकिसक्नुपर्ने नियममा छ । तर, रातको समयमा खोला दोहन भइरहेको छ । मापदण्ड पूरा नगरेका क्रसरलाई कारबाही गर्न जिल्ला अनुगमन समिति धनुषामा सोमबार बसेको बैठकले निर्णय गरेको प्रमुख रामदेव वनरैताले बताए । अमानतमै खोला सुम्पिँदैमिथिला नगरपालिकाले अमानतमा खोला ठेक्का लगाएर संकलन गरेको राजस्वमा अनियमितता गरेको छ । खोलाबाट निकालिने बालुवा, गिट्टी, रोडा र ग्राभेलको राजस्व संकलन गर्न नगरपालिकाले करारमा कर्मचारी नियुक्त गरेको थियो । ती कर्मचारीले संकलित रकम नगरपालिकामा नबुझाएर अनियमितता गरेको मिथिला नगरपालिकाका प्रमुख प्रशासकीय अधिकृत रामकुमार कार्कीले बताए । अमानत खोला उत्खनन गरी ७८ लाख ७७ हजार ४ सय ३० रुपैयाँ राजस्व संकलन भएको रेकर्डमा छ । तर, नगरपालिकाको बैंक खातामा राजस्वबापत २७ लाख रुपैयाँ मात्र दाखिला भएको प्रमुख प्रशासकीय अधिकृत कार्कीले बताए । नगरपालिकाका निमित प्रमुख प्रशासकीय अधिकृत केशव अधिकार भएको बेला अमानतमा खोला उत्खननको जिम्मा दिइएको थियो । असोज ३ गतेदेखि ३६ दिनसम्म अमानतमा बालुवा, गिट्टी, रोडा र ग्राभेल खोलाबाट निकालिएको थियो । राजस्व संकलनमा अनियमितताबारे उजुरी परेको भए पनि यथार्थ आफूलाई जानकारी नभएको मिथिला नगरप्रमुख हरिनारायण महतोले बताए । कर्मचारीले उठाएको राजस्व नगरपालिकामा दाखिला नगरेको उजुरी परेपछि अनियमितता भएको खुलेको हो । राजस्व संकलनका लागि बिल नं १ देखि ६४९९ काटिएको छ । रसिद ठेलीअनुसार ५१ लाख ७७ हजार ४ सय ३० रुपैयाँ नगरपालिकाको खातामा दाखिला हुन बाँकी देखिन्छ । नगर कार्यपालिकाले खोला ठेक्का नलागेसम्म ४५ दिनका लागि अमानतमा उत्खनन सुरु गरेको थियो । नगर कार्यपालिकाको गत भदौ २६ को बैठकको पहिलो निर्णयमै नगर क्षेत्रभित्रका नदी खोलाबाट आर्थिक वर्ष २०७६७७ का लागि बालुवा, गिट्टी, रोडा र ग्राभेल उत्खनन गरी ३ रुपैयाँ ७५ पैसा प्रतिघनफिटका दरले संकलनका लागि ठेक्काको प्रक्रिया अगाडि बढाउने भन्ने थियो ।निर्णय नं ५ मा नगर क्षेत्रभित्रबाट बग्ने रातु, जलाद, औरही, जग्धर, बसही र बडहरी नदीबाट बालुवा, गिट्टी, रोडा, ग्राभेल बिक्री कर संकलन ठेक्का बन्दोबस्ती प्रक्रिया पूरा नहुञ्जेल बढीमा ४५ दिनसम्म अमानत प्रक्रियाबाट कर संकलन गर्ने उल्लेख छ । गत असोज २ को बैठकको पनि पहिलो निर्णय नै नदीहरूबाट उत्खनन गरिएका बालुवा, गिट्टी, रोडा, ग्राभेल, ढुंगा बिक्री कर उठाउन ठेक्का प्रक्रिया व्यवस्थापन नभएसम्म अघिल्लो बैठककै अमानतबाट उठाउने निर्णयलाई कार्यान्वयन गराउने भन्ने थियो । बैठकले नगरपालिका कर्मचारी आनन्दकुमार अधिकारी र शिवशंकर प्रसाद सिंहलाई व्यवस्थापक, प्रभुराम क्याप्छाकी र विनोदकुमार रायलाई सुपरभाइजर पदमा रहेर फिल्ड निरीक्षकमा राखी कर संकलन सहायक कर्मचारी नियुक्त गर्ने सम्बन्धमा टिप्पणी र आदेश लेखेर आनन्दकुमार श्रेष्ठ, केशवप्रसाद प्रसाईं, शम्भुकुमार डुम्जन र योगेन्द्रकुमार महतोलाई ज्यालादारी सेवामा काम गर्न नियुक्त गरिएको थियो । आधा दर्जन नदीबाट उत्खनन गरिएका प्राकृतिक स्रोतमा बिक्री कर उठाउन तोकिएका कर्मचारीलाई जिम्मेवारी र राजस्व उपशाखामा सयवटा नगदी रसिद उपलब्ध गराइएकोमा ६४ वटा काटिएको छ । नदीखोलाजन्य पदार्थको ठेक्का असोज ३० मा मूल्यांकन समितिको प्रतिवेदनअनुसार जय बजरंग बाबा वासिङलाई दिएको थियो । उक्त बालुवा प्रशोधन उद्योगले मिथिला नगरका ६ वटा नदी उत्खननका लागि ४ करोड ५१ लाखमा ठेक्का सकारेको छ । नगरपालिकाले नवीकरण नभएको उद्योगलाई उत्खनन अनुमति दिएको छ । घरेलु तथा साना उद्योग कार्यालयमा दर्ता भएर नवीकरण नभएको जय बजरंग बालुवा प्रशोधन उद्योगलाई रातु, जलाद, औरही, जग्धर, बसही र बडहरी नदी उत्खननका लागि ठेक्का दिएको हो । मिथिला नगरको बेंगाडावरका बेचन ठाकुर बरही र महोत्तरी सरपल्लोका रामबाबु ठाकुर सञ्चालक रहेको जय बजरंग बालुवा प्रशोधन उद्योग घरेलु कार्यालयमा २०७१ मंसिर १६ मा दर्ता भए पनि नवीकरण नभएको कार्यालय प्रमुख सञ्जीव दुवेले बताए । धनुषा जिल्लाका स्थानीय तहमध्ये यो पटक हत्याको घटना पनि भएको मिथिला नगरपालिकामा सबैभन्दा धेरै संख्यामा क्रसर सञ्चालनमा छन् । नगर क्षेत्र भएर बग्ने ६ नदीमा उत्खनन गर्न घरेलु तथा साना उद्योग कार्यालय धनुषामा दर्ता भएका आठ क्रसर उद्योगमध्ये तीन र १६ बालुवा प्रशोधन केन्द्रमध्ये आठवटा गरी ११ उद्योग मिथिला नगरपालिकामा छन् ।"
वडाध्यक्ष पनि शंकाको घेरामा,"अवैध उत्खनन रोक्न खोलामा पुगेका दिलीप महतोलाई किच्ने टिपर प्रहरीले नियन्त्रणमा लिएको छ । किचेको घटनास्थलबाट नजिकैको चुरियामाई बालुवा प्रशोधन उद्योगमा टिपर पार्किङ गरिएको ठाउँमा रगतको टाटा भेटिएपछि प्रहरीले संकेत घेरा हालेर सुरक्षित राखेको छ ।गत शुक्रबार बिहान धनुषाको औरही खोलामा भइरहेको अवैध दोहन रोक्न साथीसहित पुगेका मिथिला नगरपालिका५ का दिलीपलाई सुरुमा लिभरले घोचेर घाइते बनाएपछि टिपरले टाउको किचेर मारिएको थियो । धनुषा प्रहरीले क्रसर क्षेत्रमा छरपस्ट रगतको नमुना संकलन गरेर परीक्षणका लागि सोमबार विधि विज्ञान प्रयोगशाला पठाएको छ । क्रसरमा प्रहरी खटाइएको छ । रगतको टाटालाई सुरक्षित राखिएको छ, धनुषाका एसपी रमेश बस्नेतले भने, रगतको रिपोर्ट आएपछि अनुसन्धान अलि सजिलो हुनेछ ।प्रहरीले टिपरका सहचालकलाई पनि खोजिरहेको छ । उनी घटनाका प्रत्यक्षदर्शी भएकाले खोजी भइरहेको हो । हत्याको योजना बुन्ने र आक्रमण गर्ने समयमा पनि खलासीको उपस्थिति देखिन्छ, एसपी बस्नेतले भने, घटनापछि ऊ फरार छ । नियन्त्रणमा लिएपछि उसले धेरै भेद खोल्छ । प्रहरीले दिलीपको हत्या घटनामा वडाध्यक्ष श्यामबाबु यादव र रोशन यादवको संलग्नता रहेनरहेकोतर्फ पनि अनुसन्धानलाई केन्द्रित गरेको छ । यादवद्वय दिलीपका साथी हुन् । शुक्रबार बिहान खोलामा जानुअघि तीनै जना चोकमा भेला भएका थिए । पछि वडाध्यक्ष यादव अन्तिम समयमा घरतिर फर्किए । अर्का साथी रोशन भने दिलीपसँगै खोलासम्मै पुगे । पाइल्सको शल्यक्रिया भएकाले रोशन बिस्तारै हिँडे भने दिलीप हतारिंदै खोलामा पुगेका थिए । दिलीप अघिअघि, रोशन पछिपछि । दुवैबीच दुई मिनेट जतिको दूरी थियो । तर रोशन टिपर भएको ठाउँमा पुग्दा दिलीपको हत्या भइसकेको थियो । रोशनले नै फोन गरेपछि घर फर्किएका वडाध्यक्ष श्याम खोलामा पुगेका थिए । रोशन प्रहरीको हिरासतमै छन् । घटनाबारे उनले फरकफरक बयान दिएको र वडाध्यक्ष श्याम बहाना बनाएर खोला नगई घर फर्किएकाले उनीहरू शंकाको घेरामा रहेको प्रहरीको भनाइ छ ।दिलीपको घटनामा वडाध्यक्ष र रोशनको संलग्नता कति छ, त्यो पनि खोज्दै छौं, एसपी बस्नेतले भने, हत्यासँग सम्बन्धित सबै कोणबाट अनुसन्धान हुँदै छ । संलग्न कोही पनि कारबाहीबाट जोगिन्नन् । दिलीप हत्याको सुरुवाती अनुसन्धानमा खटिएका प्रहरी निरीक्षक रामकुमार यादवका अनुसार राति खोला दोहन गर्न खटिएका क्रसर सञ्चालक र टिपरलोडरका चालकले मादक पदार्थ सेवन गरेका थिए । राति अबेरसम्म उनीहरूले क्रसरमै खानपिन गरेको देखिन्छ, इन्स्पेक्टर यादवले भने, दारु खाँदै खोला दोहन गर्दा रहेछन् । क्रसर सञ्चालक र टिपर चालकले पनि रक्सी खाएका थिए । उनका अनुसार दिलीप खोलामा पुग्दा तँ मात्र डिस्टर्ब गर्ने भन्दै क्रसर सञ्चालक विपिन महतोले लिभरले घोचेर घाइते बनाए । दिलीप घाइते भएर ढलेपछि विपिनले टिपर चालकलाई उक्साए । तिमीसँग लाइसेन्स छ । दिलीपको शरीरमा टिपर चलाइदे, विपिनले टिपर चालक मुनिन्द्र महतोलाई ५० हजार रुपैयाँको लोभ दिँदै उक्साए, लाइसेन्स छँदै छ । किचिदिए नि केही हुन्न । सवारी ज्यानमा धेरै सजाय हुन्न । तिमीलाई म छोडाउँछु ।प्रहरीलाई चालक मुनिन्द्रले दिएको प्रारम्भिक बयानमा दिलीप ढलेको स्थानसम्म टिपर ब्याक गरेर टाउको किचेको स्वीकारेका छन् । अनुसन्धानमा खटिएका प्रहरीका अनुसार दिलीपलाई टिपरले किचिरहेका बेला उनका साथी रोशन घटनास्थल पुगिसकेका थिए । उनी त्यहाँबाट फुत्किएर गाउँतिर भाग्दै हल्ला गर्न थाले । रोशनकै हल्ला सुनेर टिपर लिएर अभियुक्तहरू क्रसरतिर भागेका थिए । प्रदेश सरकारको ५ लाखप्रदेश २ को सरकारले खोला दोहन रोक्न गएका दिलीप महतोलाई हत्या गरिएकामा दुःख व्यक्त गर्दै मृतक परिवारलाई ५ लाख रुपैयाँ आर्थिक सहयोग उपलब्ध गराउने निर्णय गरेको छ । परिवारलाई राहतस्वरूप उक्त रकम हस्तान्तरण गर्ने सोमबारको मन्त्रिपरिषद्ले निर्णय गरेको सरकारका प्रवक्ता आन्तरिक मामिला तथा कानुनमन्त्री ज्ञानेन्द्र यादवले बताए ।"
स्थानीय तहमा भ्रष्टाचार बढ्यो,"देशभरका स्थानीय तहमा भ्रष्टाचार बढेको एक सर्वेक्षणले देखाएको छ । अख्तियार दुरुपयोग अनुसन्धान आयोगले देशव्यापी रूपमा गरेको सर्वेक्षणबाट भ्रष्टाचारको आयतन अझै फराकिलो भएको खुलेको हो । सहभागीमध्ये ५५ प्रतिशतले नगदमा भ्रष्टाचार हुने गरेको प्रतिक्रिया दिएका छन् ।आयोगमा आयोजित पत्रकार सम्मेलनमा अख्तियारका प्रवक्ता प्रदीप कोइरालाले स्थानीय तहमा भ्रष्टाचार भएको अनुभव गर्नेको संख्या ५५ प्रतिशत रहेको बताएका छन् । हामी आफू संलग्न नभएर स्वतन्त्र अनुसन्धानकर्तालाई जिम्मेवारी दिएका थियौं, उनले भने, प्रतिवेदन हेर्दा स्थानीय तहमा सुधार गर्नुपर्ने धेरै विषय छन् । विश्वसनीयताका लागि अख्तियारले अन्य स्वतन्त्र निकायलाई सर्वेक्षणको जिम्मेवारी दिएको भन्दै उनले उक्त संस्थाको नाम सार्वजनिक नगरिने स्पष्ट पारे । करिब तीन हजार सेवाग्राहीबीच गरिएको सर्वेक्षणमा १५ प्रतिशतले स्थानीय तहमा भ्रष्टाचार देखेको मात्रै नभई भोगेको पनि प्रतिक्रिया दिएका थिए । २७ प्रतिशत सहभागीका अनुसार निर्वाचनपछि स्थानीय तहमा भ्रष्टाचार झनै बढेको छ । त्यति नै संख्याले निर्वाचनअघिको पुरानो अवस्था नसुध्रेको बताएका छन् । यति हुँदाहुँदै पनि ६७ प्रतिशत सेवाग्राही स्थानीय सरकारको सेवाबाट सन्तुष्ट थिए भने करिब ११ प्रतिशतले असन्तुष्टि जनाए । अरू भने बोल्न चाहेनन् । सेवाग्राहीमध्ये करिब ७२ प्रतिशतले दण्डहीनताका कारण भ्रष्टाचार भएको प्रतिक्रिया दिएका थिए । ३७ प्रतिशतले राजनीतिक संरक्षणलाई त्यसको कारणका रूपमा अर्थ लगाए । ३६ प्रतिशत सहभागीको बुझाइमा निर्वाचनमा धेरै खर्च भएकाले त्यसको शोधभर्ना स्वरूप भ्रष्टाचार हुने गरेको हो । उनीहरूले नातावाद, कृपावाद, गल्ती गर्दा सजाय नहुने, उपभोक्ता समितिको बाहुल्य हुने, अनुगमनको अभावलगायत कारणले भ्रष्टाचार बढेको बताएका थिए । सेवाग्राहीमध्ये करिब ४७ प्रतिशतले योजना निर्माणदेखि कार्यान्वयनमा कर्मचारी अनि स्थानीय तहका पदाधिकारीको मिलेमतोमा भ्रष्टाचार हुने गरेको बताए । त्यसमध्ये एक तिहाइले भ्रष्टाचार नरोकिनुमा नेतृत्वलाई जिम्मेवार ठाने । ३२ प्रतिशतले कर्मचारीलाई दोषी देखाए । सर्वेक्षणमा सहभागीमध्ये ५५३ प्रतिशतले नगदमा भ्रष्टाचार हुने गरेको बताएको अख्तियारले सोमबार सार्वजनिक गरेको प्रतिवेदनमा उल्लेख छ । उनीहरूले संस्थागत भ्रष्टाचार बढेको र नीतिगत रूपमै समेत भ्रष्टाचार गर्ने प्रवृत्ति मौलाएको प्रतिक्रिया दिएका थिए ।मुद्दामा नयाँ रेकर्डअख्तियार दुरुपयोग अनुसन्धान आयोगले २९ वर्षे इतिहासमा गत वर्ष सबैभन्दा बढी भ्रष्टाचार मुद्दा दायर गरेको छ । तर आयल निगमको जग्गा प्रकरण, दरबारमार्गस्थित नेपाल ट्रस्टको जग्गा लिज प्रकरणलगायतका ठूला र रणनीतिक प्रकृतिका अनियमिततामाथिको अनुसन्धान निष्कर्षमा पुर्याउन सकेन ।अख्तियारले राष्ट्रपति विद्या भण्डारीलाई सोमबार बुझाएको वार्षिक प्रतिवेदनमा आर्थिक वर्ष ०७५७६ मा ३ सय ५१ वटा भ्रष्टाचार मुद्दा दायर गरिएको उल्लेख छ । अख्तियारको दाबीअनुसार मुद्दाको सफलता दरले पनि ऐतिहासिक रेकर्ड कायम भएको छ । अघिल्लो वर्ष ६५ प्रतिशत मुद्दामा सफलता मिलेकामा गत वर्ष त्यो दर ८८ प्रतिशत पुगेको अख्तियारको दाबी छ । अख्तियारका प्रवक्ता कोइरालाले विशेष अदालतमा दायर हुने मुद्दालाई सानोठूलो रूपमा हेर्न नहुने बताए । तपाईंहरूको दाबीअनुसार रंगेहात र नक्कली प्रमाणपत्रका विषय मुद्दा नै होइनन् भन्ने होला, उनले भने, तर तिनका कारण समाजमा परेको असर र प्रभाव नजरअन्दाज गर्न मिल्दैन । ती मुद्दा पनि अनुसन्धान गर्न कठिनाइ छैन र ? उनले मुद्दाको धरातल नहेरी राजनीतिक प्रकृतिका मुद्दा दायर गर्न सकेन भन्ने कोणबाट मात्रै अख्तियारको आलोचना गर्न नहुने बताए । गत आर्थिक वर्ष अख्तियारले दायर गरेका भ्रष्टाचार मुद्दामध्ये १ सय ४७ वटा रंगेहात घूससँग सम्बन्धित छन् । नक्कली प्रमाणपत्रका ८८, सार्वजनिक सम्पत्ति नोक्सानीका ३९, गैरकानुनी लाभहानिका ३३, राजस्व हिनामिनाका १०, गैरकानुनी सम्पत्तिका १२ अनि विविध विषयका २२ वटा मुद्दा दायर भएका छन् । अख्तियारले मुद्दा दायरको संख्यामा ऐतिहासिक रेकर्ड कायम राखेको दाबी गरे पनि घूस र नक्कली प्रमाणपत्रका मुद्दाको संख्या मात्रै २ सय ३५ वटा छन् । कुल मुद्दाको दुई तिहाइ साना र लो प्रोफाइल प्रकृतिका छन् ।विशेष अदालतमा मुद्दा दायर गर्ने क्रममा सबै ३ सय ५१ मुद्दामा ८ सय ९४ जना व्यक्तिलाई प्रतिवादी बनाई ४ अर्ब ५ करोड रुपैयाँ बिगो मागदाबी गरेको अख्तियारको वार्षिक प्रतिवेदनमा उल्लेख छ । अख्तियारले अघिल्लो वर्षको तुलनामा मुद्दा र प्रतिवादीको संख्या बढाएको छ । रंगेहातमा कारबाही गर्नुका साथै कतिपय अवस्थामा सेवाग्राहीले नै घूस दिँदादिँदै कर्मचारी पक्राउ परेका थिए । धेरै मिहिनेत नपर्ने, दायर भएका मुद्दा ठहर हुने प्रबल सम्भावना भएकाले रंगेहात घूस र नक्कली प्रमाणपत्रका मुद्दा अख्तियारको सफलता दर बढाउने माध्यम भएका छन् । अख्तियारले अघिल्लो वर्षको तुलनामा गैरकानुनी सम्पत्ति आर्जनका मुद्दाको संख्या केही बढाएको छ । तर यस्ता अनुसन्धानमा पर्ने आरोपितहरू भने प्रशासनिक र राजनीतिक नियुक्तिमा परेका व्यक्ति धेरै छन् । राजनीतिक नेतृत्व मुछिएका भ्रष्टाचारमाथिको छानबिन प्रभावकारी हुन नसकेको आलोचना अख्तियारले खेपिरहेको छ । गैरकानुनी सम्पत्ति आर्जनका उजुरीमाथिको कारबाहीसमेत नेतृत्वभन्दा तल्लो तहका प्रशासनहरूको तहसम्म सीमित छ । वार्षिक प्रतिवेदन बुझाउने क्रममा अख्तियारका प्रमुख आयुक्त नवीनकुमार घिमिरेले अख्तियारले आफ्नो संस्थागत सुदृढीकरणका लागि पनि काम गरेको बताए । प्रतिवेदनमा भ्रष्टाचारको प्रवृत्तिगत विश्लेषण, तीन तहका सरकारलाई भ्रष्टाचार नियन्त्रण गर्न आयोगले दिएका सुझावलगायतका विषय समावेश छन् । अख्तियारको वार्षिक प्रतिवेदनअनुसार आर्थिक वर्ष ०७५७६ मा विशेष अदालतबाट फैसला भएका २ सय ४ मुद्दामध्ये ८८ दशमलव २४ प्रतिशतमा अख्तियारको मागदाबी ठहर भएको छ । यही आंकडालाई आधार मानेर अख्तियारले संवैधानिक जिम्मेवारीमा आफू सफल भएको दाबी गरिरहेको हुन्छ । तर फैसला भएका मुद्दा हेर्दा नक्कली प्रमाणपत्र र रंगेहात घूसका धेरै मुद्दाले अन्य असफल मुद्दाको अनुपातलाई ओझेलमा पारेका छन् । २४ हजार उजुरीमध्ये अख्तियारले करिब ६ हजार उजुरी तामेलीमा राखेको छ । झूटो र प्रमाण नपुगेको, क्षेत्राधिकार नभएको उजुरीलाई अख्तियारले तामेलीमा राख्छ । ८ सय ८१ वटा उजुरीमाथि मात्रै विस्तृत अनुसन्धान भएको छ । करिब आठ हजार उजुरी आवश्यक कारबाहीका लागि सरोकारवाला निकायमा पठाएको छ । अनुचित कार्य माथि कारबाही गर्ने क्षेत्राधिकार कटौतीमा परेसँगै अख्तियारले त्यस्ता काम सरोकारवाला निकायकै जिम्मेवारीमा छाड्ने गरेको छ । नयाँ संविधान जारी भएसँगै अख्तियारको अनुचित कार्य माथि अनुसन्धान गर्ने क्षेत्राधिकार कटौती भएको छ । भ्रष्टाचारका मुद्दा दायर नहुने तर अनियमितता भएका घटनामा अख्तियारले कारबाही गर्न नसक्दा ठूलो संख्याको उजुरी अलपत्र परेको देखिन्छ । उजुरी दर्ता हुँदादेखि मुद्दा दायर गर्दाको अनुपात हेर्दा करिब ४ प्रतिशत उजुरीले मात्रै भ्रष्टाचार मुद्दाको आकार ग्रहण गरेका हुन्छन् । सार्वजनिक निकायमा हुने भ्रष्टाचार नियन्त्रण गर्ने संवैधानिक दायित्व बोकेको अख्तियारको प्रमुख जिम्मेवारी नै भ्रष्टाचारका उजुरीमाथि छानबिन गरी मुद्दा दायर गर्ने हो । उजुरीको अनुपात हेर्दा यो नतिजा निराशाजनक देखिन्छ । भ्रष्टाचार भएको केही न केही प्रमाण भेटिएपछि सुरु हुने विस्तृत अनुसन्धानको आधा हिस्सासमेत विविध कारणले भ्रष्टाचार मुद्दा दायर नभई तामेलीबाट टुंगिन्छ । अघिल्लो वर्षको लगतसमेत जोड्दा ६ सय ५३ वटा फाइलमाथि विस्तृत अनुसन्धान गरेको अख्तियारले ३ सय ५१ वटा फाइलमा मात्रै भ्रष्टाचार मुद्दा दायर गर्न सक्यो । करिब ४६ प्रतिशत फाइलमाथिको अनुसन्धानले मुद्दाको स्वरूप ग्रहण नगरी स्रोत साधनको खर्च भयो । गत एक वर्षको अवधिमा अख्तियारले ठूला र रणनीतिक प्रकृतिका अनियमिततामाथिको अनुसन्धान निष्कर्षमा पुर्याउन सकेन । आयल निगमको जग्गा प्रकरण, दरबारमार्गस्थित नेपाल ट्रस्टको जग्गा लिज प्रकरणलगायतका मुद्दा यसका उदाहरण हुन् । एक वर्षको अवधिमा अख्तियारले आफ्नै आयुक्त राजनारायण पाठकमाथि भ्रष्टाचार मुद्दा चलायो । जुन, आयोगको इतिहासमा महत्त्वपूर्ण उपलब्धि हो । ललिता निवास जग्गा प्रकरणमा आफ्नै पूर्वप्रमुखमाथि समेत अख्तियारले छानबिन गरिरहेको छ । अन्य अनियमितता र रंगेहात उजुरीको अनुसन्धानका क्रममा अख्तियारले न्यायाधीशहरूमाथि समेत छानबिन गर्न न्यायपरिषद्मा पत्र पठाएको छ । यो पाटोलाई सकारात्मक रूपमा हेर्न मिले पनि अन्य कामकारबाही र बेथितिको मुहान भनिने राजनीतिक भ्रष्टाचारमाथिको छानबिनमा भने अख्तियार विगतका वर्षझैं औसत भूमिकामै रह्यो । अख्तियारले यो एक वर्षको अवधिमा आफ्नै ऐन र भ्रष्टाचार नियन्त्रण ऐनको मस्यौदा संसद्मा पेस गर्नका लागि प्रधानमन्त्री तथा मन्त्रिपरिषद् कार्यालयमा पठायो । एक वर्षसम्म पनि सरकारले विधेयकलाई संसद्मा पेस गर्न सकेको छैन । अनुचित कार्य अनि मन्त्रिपरिषद्का नीतिगत निर्णयमाथिको छानबिनमा संवैधानिक बन्देज हटाउनुपर्ने माग गरिरहेको अख्तियारले अहिले भने परिमार्जित ऐन नआएका कारण कतिपय अवस्थामा काम गर्न अप्ठेरो भएको प्रतिक्रिया दिन सहुलियत पाइरहेको छ । १८ सय रुग्ण आयोजना र ठेक्कामाथि अनुसन्धान गरेको अख्तियारले ती ठेक्कामा एक खर्ब १८ अर्ब रुपैयाँ राज्यको लगानी जोखिममा परेको विवरण सार्वजनिक गरेको थियो । त्यसमध्ये करिब ५० वटा फाइलमाथि अख्तियारले अनुसन्धान गरिरहेको छ । तीमध्ये एक हजारभन्दा बढी ठेक्काको दोस्रो पटक म्याद थपेर पनि काम भएको थिएन । पत्रकार सम्मेलनमा अख्तियारका प्रवक्ता कोइरालाले तिनको निरन्तर निगरानी भइरहेको बताए । यो एक वर्षको अवधिमा अख्तियारले सरकारलाई ८१, प्रदेश सरकारलाई १९ र स्थानीय सरकारलाई २० वटा सुझाव दिएको जनाएको छ ।"
परामर्शविरुद्ध सातै प्रदेशमा प्रदर्शन,"सरकारले सत्यनिरूपण तथा मेलमिलाप र बेपत्ता पारिएका व्यक्तिको छानबिन आयोगसम्बन्धी ऐन संशोधनका लागि सुरु गरेको परामर्श देखावटी मात्रै रहेको भन्दै द्वन्द्वपीडितले देशभर प्रदर्शन गरेका छन् । सरकारले सातै प्रदेशमा सीमित व्यक्तिसँग तीन घण्टा समय छुट्याएर सोमबार गरेको परामर्श नाम मात्रैको भएको उनीहरूले बताएका छन् ।हरेक जिल्लामा हामी हजारौं पीडित छौं, सरकार एउटा प्रदेशमा जम्मा पाँच जनासँग कुरा गरेजस्तो गर्छ, द्वन्द्वपीडित साझा चौतारीका संस्थापक अध्यक्ष सुमन अधिकारी भन्छन्, त्यसैले यस्तो देखावटी परामर्शविरुद्ध खबरदारी गर्न हामी बाध्य भयौं । पीडितले सातै प्रदेशमा परामर्श स्थलअगाडि धर्ना दिएका थिए भने काठमाडौंको माइतीघर मण्डलमा विरोध प्रदर्शन गर्दै खबरदारी गरेका थिए । कानुन मन्त्रालयले गत बिहीबार पीडितलाई पत्र लेखेर सातै प्रदेशमा परामर्शका लागि पाँचपाँच जना प्रतिनिधि पठाइदिन आग्रह गरेको थियो । हजारौंको माग र तीमाथि भएको अन्यायको फेहरिस्त पाँच जनाले तीन घण्टामा भन्न असम्भव भएको भन्दै पीडितले कम्तीमा जिल्लाजिल्लामा पुगेर सरकारबाट परामर्श हुनुपर्ने र त्यसअनुसारै ऐन संशोधन गर्नुपर्ने माग गरेका हुन् । सर्वोच्च अदालतले २०७१ मा सत्यनिरूपण ऐनको संशोधन गर्नु भनी आदेश जारी गरेको थियो । हत्या, बलात्कार र अपहरणजस्ता घटना गम्भीर मानव अधिकार उल्लंघनका घटना मान्नुपर्ने र यस्ता घटनामा कुनै हालतमा पनि आममाफी दिन नपाउने गरी कानुन संशोधन हुनुपर्ने सर्वोच्चको आदेश छ । त्यसअनुसारै कानुन संशोधन हुनुपर्ने माग पीडितले गर्दै आएका छन् । संशोधनअघि आफूहरूसँग बृहत् परामर्श पनि हुनुपर्ने उनीहरूको माग छ । सरकारले ९ महिनादेखि रिक्त सत्यनिरूपण र बेपत्ता पारिएका व्यक्तिहरूको छानबिन आयोग गठन गर्ने काम ऐन संशोधनबिना अघि बढ्न नहुने माग पनि उनीहरूको थियो ।दुवै आयोगका पदाधिकारी नियुक्तिका लागि सिफारिस गर्न बनेको समितिले निर्णय गर्नुभन्दा पहिले सर्वोच्चले भनेझैं ऐन संशोधन हुनुपर्ने पीडितहरूको उक्त माग संशोधन गर्न आफू तयार भएको भन्दै सरकारले परामर्श सुरु गरेको हो तर उक्त परामर्श देखाउनका लागि मात्रै भएको भन्दै पीडितहरूले बृहत् रूपमा सकेसम्मका मर्मलाई समेट्ने गरी छलफल हुनुपर्ने माग राखेका हुन् । हामीले देखाउनका लागि परामर्श होस् भनेका होइनौं, चौतारीका अध्यक्ष भागीराम चौधरी भन्छन्, हामी पीडितहरूको अलग अलग समस्या र माग छन्, त्यसको सुनुवाइ हुने गरी ऐन बनाउन कम्तीमा जिल्लासम्म पुगेर पीडितहरू भेला गरी रायसल्लाह संकलन हुनुपर्छ र ऐन त्यसअनुसारै संशोधन गरिनुपर्छ, सरकारले पाँच जना बोलाएर एक दुई घण्टामा काम टुंग्याउन कहाँ पाउँछ ?"
अन्तरसम्बन्ध विधेयकमा सहमति,"संघ, प्रदेश र स्थानीय तहबीचको अन्तरसम्बन्ध व्यवस्थित गर्ने सम्बन्धमा बनेको विधेयक मा सहमति जुटेको छ । अब एकल वा साझा अधिकारको सूचीमा रहेका कुनै पूर्वाधार संरचना निर्माण वा परियोजना बनाउन दुई वा दुईभन्दा बढी प्रदेशले कानुन बनाई संयुक्त रूपमा कार्यान्वयन र सञ्चालन गर्न सक्नेछन् । राष्ट्रिय सभाको विधायन समितिले उक्त विधेयकमा यस्तो व्यवस्था राख्ने सहमति गरेको हो । स्थानीय तहको एकल वा साझा अधिकारका विषयमा पनि दुई वा दुईभन्दा बढी स्थानीय तहले कानुन बनाएर लागू गर्न सक्नेछन् । कुनै तहले यो मेरो सूचीमा परेको छैन, किन काम गर्ने नभनोस् भनेर विधेयकमा स्पष्ट व्याख्या गरिएको हो, विधायन समितिका सदस्य प्रकाश पन्थले भने, यसले सबैको अस्तित्व र सहकार्यलाई जोड दिन्छ । विवाद र समस्या आए मिलेर समाधान गर्न मद्दत गर्छ । तीनै तहका एकल र साझा अधिकार, समन्वय तथा अन्तरसम्बन्धलाई छुट्याउँदै विधायन समितिले सोमबार दफावार छलफल टुंग्याएको हो । हाल तीन तहका सरकारबीच समन्वय र अधिकारको बाँडफाँटबारे स्पष्ट नहुँदा अन्योल र बेथिति हुँदै आएको छ । संघीयता कार्यान्वयनपछि तीन तहलाई समन्वय गर्न बनेको यो नै पहिलो विधेयक हो । विधायन समितिले कम्तीमा एक दर्जन दफाको परिमार्जन तथा ६ वटा नयाँ दफा थप्दै विधेयकलाई अन्तिम रूप दिएको छ । सातै प्रदेश तथा विभिन्न निकायबीच व्यापक छलफल गरेर विधेयकलाई समृद्ध गरेका छौं, समिति सभापति परशुराम मेघी गुरुङले भने, यसले अब तहगत सरकारको कामलाई स्पष्ट रूपमा किटान गर्नेछ । विधेयकमा संघले कानुन बनाउँदा आफ्नो एकल अधिकारको कामको जिम्मा प्रदेश वा स्थानीय सरकारलाई दिने व्यवस्था छ । संघले आफ्नो एकल अधिकारको विषय वा अवशिष्ट (कसैको अधिकारको सूचीमा नपरेको) अधिकारको सम्बन्धमा कानुन बनाउँदा यस्तो विषय वा अधिकारअन्तर्गत कुनै कार्य प्रदेश वा स्थानीय तह वा प्रदेश वा स्थानीय तहको कुनै निकाय वा अधिकारीले गर्ने गरी व्यवस्था गर्न सक्नेछ विधेयकको नयाँ दफामा भनिएको छ । समितिले छलफलबाट टुंगिएको विधेयकबारे दुई दिनमा प्रतिवेदन तयार पार्ने जनाएको छ । प्रधानमन्त्री तथा मन्त्रिपरिषद् कार्यालयले वैशाख २५ गते राष्ट्रिय सभामा प्रस्तुत गरेको विधेयक जेठ १३ गतेदेखि समितिमा छलफलका क्रममा थियो । साझा अधिकारको कार्यान्वयन गर्दा संघीय कानुनअनुसार राष्ट्रियस्तर, राष्ट्रिय महत्त्वका वा एकभन्दा बढी प्रदेशमा विस्तार भएका पूर्वाधार संरचनाहरूको निर्माण, सबै प्रदेशमा समान रूपमा लागू हुने गुणस्तर, मापदण्डको निर्धारण र नियमन हुनेछ । त्यस्तै, कसुर र सजायको निर्धारण संघीय कानुनअनुसार गर्नुपर्ने उल्लेख छ । साझा अधिकारअन्तर्गत प्रदेश कानुनअनुसार प्रदेशस्तरका सडक, विद्युत्, खानेपानी, सिँचाइजस्ता पूर्वाधार संरचनाको निर्माण र सञ्चालन हुने भनिएको छ । त्यस्तै, शिक्षा, स्वास्थ्य, वातावरण विषयमा जनचेनता, रोजगार प्रवर्द्धन, उद्यमशीलताको विकास, सामाजिक सुरक्षा, सार्वजनिक स्वास्थ्य, उपभोक्ता हित र सार्वजनिक सेवा प्रवाहको गुणस्तरको नियमन प्रदेश कानुनअनुसार गर्ने उल्लेख छ । संघीय कानुन नबनेको अवस्थामा उक्त कानुन प्रदेश र स्थानीय तहले छुट्टाछुट्टै बनाउन र कार्यान्वय गर्न सक्नेछन् । तर उक्त कानुन संघले बनाउँदा बाझियो भने ती खारेज भएर संघीय कानुनअनुसार बनाउनुपर्ने समितिमा छलफल भएको छ । एकल अधिकारका विषयमा कानुन बनाउन र कार्यान्वयन गर्न प्रदेश र स्थानीय तह स्वतन्त्र छन् । प्रदेश वा स्थानीय तहले कानुन बनाउँदा त्यस्तो कानुनबमोजिम हुने प्रशासनिक दण्ड जरिवानाको निर्णयमाथि सम्बन्धित जिल्ला अदालतमा पुनरावेदन लाग्ने व्यवस्था गरिएको छ ।प्रधानमन्त्रीको अध्यक्षतामा परिषद्यो ऐनअनुसार संघ, प्रदेश र स्थानीय तहबीचको समन्वय तथा अन्तरसम्बन्ध व्यवस्थित गर्न प्रधानमन्त्रीको अध्यक्षतामा राष्ट्रिय समन्वय परिषद् गठनको व्यवस्था छ । जसमा संघका अर्थ, कानुन, गृह, संघीय मामिला मन्त्रीहरू, सातै प्रदेशमा मुख्यमन्त्री, गाउँपालिका अध्यक्षउपाध्यक्ष, नगरप्रमुखउपप्रमुख वा जिससका प्रमुखउपप्रमुखको प्रतिनिधित्व हुने गरी सदस्य हुने व्यवस्था छ । यस्तै, प्रदेश र स्थानीय तहबीच समन्वय गर्न मुख्यमन्त्रीको संयोजकत्वमा प्रदेश समन्वय परिषद् गठनको व्यवस्था गरिएको छ ।"
विधेयक संशोधन गर्नुपर्छ,"काठमाडौं (कास) मिडिया एक्सन नेपालले स्वतन्त्र पत्रकारितालाई बचाउन संसद्मा रहेको सूचना प्रविधि विधेयक संशोधन हुनुपर्ने बताएको छ । संस्था अध्यक्ष लक्ष्मणदत्त पन्तद्वारा सोमबार जारी विज्ञप्तिमा विधेयकमा मिडियालाई खुम्च्याउने खालका केही विवादास्पद प्रावधानहरूलाई घटाउनुपर्ने उल्लेख छ । उक्त संसद्को तल्लो सदन प्रतिनिधिसभाको सूचना प्रविधि समितिबाट बहुमतका आधारमा पारित भएको छ र उक्त प्रतिवेदन प्रतिनिधिसभामा पेस गर्न बाँकीको अवस्थामा छ । प्रतिनिधिसभाबाट उक्त विधेयक पास भएपछि राष्ट्रिय सभामा पठाइने छ । पन्तले विधेयकका केही व्यवस्थाहरूले नेपालको संविधानको धारा १२, १९ र २८ तथा अन्तर्राष्ट्रिय नागरिक तथा मानव अधिकार सन्धिका विरुद्ध भएको बताएका छन् । विज्ञप्तिमा विधेयकका प्रावधानहरूले स्वतन्त्रतालाई खुम्च्याउने तथा अनुसन्धानात्मक र स्वतन्त्र पत्रकारितालाई निरुत्साहित गर्ने खालको पनि रहेको उल्लेख छ ।"
धर्नामा प्रहरी हस्तक्षेप,"कञ्चनपुर (कास) बलात्कारपछि हत्या गरिएकी बालिका निर्मला पन्तको हत्यारा पत्ता लगाउन माग गर्दै सोमबार जिल्ला अदालतअगाडि धर्ना बसेका महिला अधिकारकर्मीमाथि प्रहरीले हस्तक्षेप गरेको छ । सो क्रममा अधिकारकर्मी शारदा चन्द घाइते भएकी छन् । उनको घाँटी र पेटमा चोट लागेको छ । महाकाली अस्पतालमा उपचार हुन नसकेर उनलाई धनगढी रिफर गरिएको छ । हामी शान्तिपूर्ण रूपमा धर्नामा थियौं, प्रहरीले हामीमाथि दमन गरेको छ, अधिकारकर्मी चन्दले भनिन्, पुरुष प्रहरीले समेत हातपात गरे । डेढ वर्षअघि भएको घटनामा संलग्न हालसम्म पनि पत्ता नलागेको भन्दै उनीहरूले धर्ना दिएका थिए । धर्नाकारीले निर्मलाको न्यायका लागि भएको आन्दोलनमा घाइते भएकाहरूले उपचार खर्च पाउनुपर्नेसमेत माग राखेका छन् । वास्तविक अपराधी पत्ता लगाउनुपर्ने हाम्रो मुख्य माग हो, अर्की अधिकारकर्मी लक्ष्मी मल्लले भनिन् ।"
दुर्घटना नगराउने प्रतिबद्धता,"काभ्रे (कास) सवारी दुर्घटनामा टिपरको संलग्न बढी देखिएपछि प्रहरी र व्यवसायीले टिपर चालकलाई दुर्घटना नगराउने प्रतिबद्धतासहित शपथ खुवाएका छन् । वागमती टिपर व्यवसायी संघ र जिल्ला ट्राफिक प्रहरी कार्यलयले लिखित प्रतिबद्धतासहित शपथ खुवाएका हुन् । जिल्ला ट्राफिक प्रहरी प्रमुख इन्स्पेक्टर विशाल तामाङसमक्ष विभिन्न १० बुँदे प्रतिबद्धता गरेका छन् । चालक आफैं सचेत नभएसम्म दुर्घटना न्यूनीकरण नहुने रहेछ, व्यवसायी संघका अध्यक्ष प्रेम तामाङले भने, थप जिम्मेवार बनाउन यस्तो प्रतिबद्धतासहित शपथ खुवाएका हौं । शपथमा मादक पदार्थ सेवन गरेर सवारीसाधन नचलाउने, तीव्र गतिमा नकुदाउने, जथाभावी ओभरटेक र पार्किङ नगर्ने, संगीतका लागि उफर, झलर र स्टिकर नराख्ने, बस्ती क्षेत्रमा प्रेसर हर्न नबजाउने र पानी चुहाएर सामान ढुवानी नगर्ने उल्लेख छ । क्याबिन र ढालामा यात्रु नराख्ने, गाडी चलाउँदा मोबाइल फोनको प्रयोग नगर्ने, आकस्मिक सेवाका साधन र पैदल यात्रुलाई प्राथमिकता दिने, ट्राफिक नियमको पालना गर्ने र गाडीको कागजपत्र सधैं साथमा राख्ने प्रतिबद्धता चालकहरूले गरेका छन् । प्रमुख जिल्ला अधिकारी श्रवणकुमार तिमल्सिनाले टिपरबारे सर्वसाधारणको धारणा राम्रो बन्न नसकेको भन्दै जिम्मेवार भएर चलाउन अनुरोध गरे ।"
अख्तियारमा घूस मुद्दा धेरै,"मकवानपुर (कास) हेटौंडास्थित अख्तियार दुरुपयोग अनुसन्धान आयोगको कार्यालयमा घूससम्बन्धी मुद्दा सबैभन्दा धेरै पर्ने गरेको एक प्रतिवेदनले देखाएको छ । आयोगको हेटौंडा कार्यालयले सार्वजनिक गरेको वार्षिक प्रतिवेदनमा वर्ष ०७५७६ मा करिब ४ हजार मुद्दा परेकोमा धेरै घूससम्बन्धी रहेको उल्लेख छ । तीमध्ये घूससम्बन्धी ३ सय ५१ मुद्दा रहेका छन् । अघिल्लो आर्थिक वर्षबाट जिम्मेवारी सरेर आएका १ हजार ९९ वटा उजुरीसहित अख्तियारले जम्मा ३ हजार ८ सय ७९ वटा उजुरी फर्छ्योट गरिसकेको जनाएको छ । वागमती प्रदेशका १३ जिल्लाबाट १ हजार २ सय १७ वटा उजुरी चालु आवको लागि जिम्मेवारी सरेर आएका छन् । अख्तियारले कार्यालयमा परेको उजुरीका आधारमा ३ सय ५१ वटा मुद्दा दायर गरेको थियो । त्यस्तै, एक सय ५ वटा मुद्दामाथि सुझाव पठाएको थियो भने १ सय ३७ वटा मुद्दा तामेलीमा राखेको अख्तियार हेटौंडा प्रमुख शिवकुमार कार्कीले बताए । अख्तियारले प्रस्तुत गरेको प्रतिवेदनअनुसार वागमती प्रदेशमा बितेको आर्थिक वर्षमा ३ हजार ९ सय ९७ वटा उजुरी परेका छन् । प्रतिवेदनमाथि टिप्पणी गर्दै वागमती प्रदेशका विष्णु प्रसाईंले राष्ट्रको सम्पत्ति दोहन गर्नेहरूले पहुँच र पैसाको भरमा उन्मुक्ति पाइरहेको भन्दै त्यस्तो प्रवृत्तिको तत्काल अन्त्य गर्नुपर्ने बताए । राष्ट्रको सम्पत्ति दोहन गर्ने जोकोहीलाई पनि कारबाहीको दायरामा ल्याउनुपर्छ, प्रसाईंले भने, ससाना भ्रष्टाचारको मुद्दामा अख्तियारले धेरैलाई समातेर कारबाही गरेको छ, तर केही ठूलो माछाहरू भने उम्किरहेको गुनासो सुनिन्छ । अब उनीहरूलाई पनि समाउने अभियानमा अख्तियारका साथीहरू लाग्नुहोस्, आगामी वर्ष त्यसको प्रगति देख्न चाहन्छु ।रिसिईबी साँध्नकै लागि पनि लान्छना लगाउने प्रवृत्ति बढेको भन्दै त्यसको पनि निष्पक्ष छानबिन गरिनुपर्नेमा उनको जोड थियो । अख्तियारले कारबाही गर्ने डरले कतिपय कर्मचारीले कामै गर्न नमान्ने गरेको भन्दै उनले इमानदार र नियमसंगत काम गर्न डराउनु नपर्ने प्रदेश प्रमुखले बताए । अख्तियार हेटौंडाले एक कार्यक्रम गरी वागमती प्रदेशका प्रमुख प्रसाईंलाई सोमबार प्रतिवेदन बुझाएको थियो ।"
हात्तीको आक्रमणबाट मृत्यु,"मकवानपुर (कास) मकवानपुरको मनहरीमा हात्तीको आक्रमणबाट सोमबार एक वृद्धाको मृत्यु भएको छ । प्रहरीका अनुसार मृत्यु भएकामा मनहरी३, मेलडाँडाकी करिब ७० वर्षीया मैया थापा हुन् । मनहरी३, पर्सा आरक्ष क्षेत्रको जंगलमा आमाछोरी घाँस काट्न जाँदै गर्दा बाटोमा जंगली हात्तीले लखेटेर मैया थापाको ज्यान गएको प्रहरीले जनाएको छ । उक्त स्थान पर्सा राष्ट्रिय निकुञ्जको मध्यवर्ती क्षेत्रमा पर्छ ।"
स्थायी राजधानीले उद्योगीव्यवसायी उत्साहित,"प्रदेश ३ को राजधानी हेटौंडा र नामकरण वागमती प्रदेश भएसँगै यहाँका उद्योगी तथा व्यवसायीहरू उत्साहित छन् । व्यवसायीहरूको छाता संगठन उद्योग वाणिज्य संघ मकवानपुर अध्यक्ष कृष्ण कटुवालले स्थायी राजधानी हेटौंडा तोकिँदा व्यवसायीहरू मात्रै होइन पूरै प्रदेशमा खुसी छाएको बताए । उनले अब व्यवसायीहरूले हेटौंडामा लगानी बढाउने दाबी गरे । हेटौंडा देशकै सबैभन्दा ठूलो औद्योगिक क्षेत्र भएको स्थान पनि हो । अब यहाँ सुविधा सम्पन्न होटल, कम्प्लेक्सहरू खुल्नेछन् भने विभिन्न व्यवसायमा लगानी बढ्नेछन् उनले भने, सडक सञ्जालले जोडिएको हेटौंडालाई थप व्यवस्थित बनाएर अगाडि बढाउने समय आएको छ । कटुवालले हेटौंडामा बैंक तथा वित्तीय संस्थाहरू खुल्ने क्रममा बढ्ने जुन प्रत्यक्ष रूपमा लगानी, रोजगारी र उत्पादनसँग जोडिनेसमेत बताए । उद्योग संघ मकवानपुरका अध्यक्ष लेखराज पोखरेल स्थायी राजधानी भएसँगै अब बन्ने प्रादेशिक औद्योगिक, व्यावसायिक र यातायात नीति व्यवसायीअनुकूल बनाउनुपर्ने बताए । अब बन्ने नीतिहरू व्यवसायी मैत्री बनाउनुपर्छ । हाम्रो प्रदेश अरूभन्दा फरक छ । त्यसैले व्यवसायीमैत्री कानुन बनाएर लगानी भित्र्याउनेतर्फ ध्यान दिन जरुरी छ, उनले भने, औद्योगिक विकासका लागि चाहिने आवश्यक पूर्वाधार र नीति निर्माण गर्नुपर्ने चुनौती हामीलाई थपिएको छ । हेटौंडा१४ मा निर्माण हुन लागेको नयाँ औद्योगिक क्षेत्रको डीपीआर निर्माण गरेर ठूलाठूला उद्योग आउने वातावरण तयार गर्न अब हतार गर्न नहुने उनको भनाइ छ । औद्यागिक क्षेत्रहरू प्रदेश सरकार मातहतमा ल्याएर लगानीमैत्री कानुन निर्माण गरेर अगाडि बढ्नुको विकल्प छैन, उनले थपे ।नारायणी यातायात व्यवसायी संघ हेटौंडाका महासचिव सरोज खनाल राजधानी भएपछि हेटौंडाबासीको काँधमा जिम्मेवारी थपिएको बताए । अब सडक फराकिलो बनाउने, गुणस्तर भौतिक पूर्वाधार निर्माण गर्ने र व्यवसायीहरूलाई थप जिम्मेवार हुनुपर्ने समय आएको छ, उनले भने, स्थायी राजधानी भएसँगै प्रशासनिक समस्या समाधानका लागि मन्त्रालयहरू यहाँ नै हुनेछन् । कानुन निर्माणमा समेत हामीले प्रत्यक्ष रूपमा भूमिका खेल्ने मौका पाउनेछौं । प्रदेशको स्थायी राजधानी र नाम पारित भएको खुसीमा हेटौंडाको विभिन्न स्थानमा स्वागत र्याली निकाल्दै प्रदेशसभाका सबै सांसदहरूलाई धन्यवाद दिइएको छ । यसैगरी, मकवानपुर उद्योग वाणिज्य संघले निर्णयको स्वागत गर्दै बाजागाजासहित बजारका विभिन्न क्षेत्रको परिक्रमा गरेको छ । होटल एसोसिएसन अफ मकवानपुरले बुद्धचोकनजिकै दीप प्रज्वलन गरेको छ । हेटौंडासहित जिल्लाका विभिन्न स्थानमा निर्णयको स्वागत गर्दै दीप प्रज्वलन एवं र्याली दुई दिनदेखि भइरहेका छन् ।"
माथिमाथि शैलुङ्गेमा,गायिका कुन्ती मोक्तानले गाएको गीतमा जस्तो माथिमाथि शैलुङ्गेमा चौरी चराउनेहरू मात्रै हैन अब स्की र स्नोबोर्ड खेल्ने अनि हिउँमा रमाउनेहरू पनि त्यहाॅ सरावरी देखिन थालेको छ । दोलखाको कालिञ्चोकपछि हिउँमा खेल्ने चर्चित गन्तव्य बनिरहेको शैलुङ डाँडा चहलपहल छ । पर्यटकको भीड लागिरहेको छ । सडक र बासको सुविधासॅगै सयवटा ससाना थुम्काहरू रहेको शैलुङमा भीड बढेको स्थानीयहरूले बताए । स्थानीय व्यवसायी गणेश श्रेष्ठ अघिल्ला वर्षहरूभन्दा यो वर्ष हिमपात हुनेबित्तिकै ठूलो संख्यामा पर्यटक आएको बताउँछन् ।एउटा ठूलो मैदानमा सयवटा फरकफरक आकृतिका थुम्का भएको शैलुङ यतिखेर हिउँले सेताम्मे छ । एकपटक परेको हिउँ कम्तीमा पनि तीन महिना बिलाउँदैन । त्यसैले हिउँमा रमाउन पुग्नेहरूका लागि स्की विल्कुलै नयाॅ खेल हो । शैलुङमा हिउँ परेको सूचना पाएलगत्तै नेपाल माउन्टेन एकेडेमीले आफ्ना प्रशिक्षार्थीलाई प्रशिक्षणमा ल्याउँछ । वर्षको तीन महिना शैलुङमा स्की सञ्चालन र प्रशिक्षण हुन सक्ने सम्भाव्यता अध्ययनसमेत भइसकेको एकेडेमीका प्रशिक्षक छिरिङ शेर्पाले बताए । राजधानीबाट १ सय ६ किलोमिटर अरनिको राजमार्ग र पुष्पलाल मार्ग पुगेपछि मुढे बजार आइपुग्छ । त्यहाँबाट पूर्वतिर विस्तार भएको सडकबाट २० किलोमिटर यात्रापछि बेसक्याम्प कालापानी पुगिन्छ । त्यहींबाट पदयात्रा गर्दै शैलुङको टुप्पोमा पुग्दा देखिने ससाना थुम्काले पर्यटकलाई आकर्षित गर्छ । शैलुङ गाउँपालिका अध्यक्ष भरत दुलालले सडक र अन्य पूर्वाधारको विकाससँगै पर्यटकको संख्यामा वृद्धि भएको हो । कालापानीमा निर्माण हुन लागेको होमस्टेपछि झन् पर्यटकको वृद्धि हुने उनी बताउँछन् । समुद्री सतहबाट करिब ३३ सय मिटर अग्लो डाँडा पुग्दा कुनै बेलामा मानिसले बनाएजस्ता एक सयवटा ससाना डाँडाहरू देखिन्छन् । हिमपात भएपछि उक्त सबै ससाना डाँडामा लिपेको जस्तैगरी हिउँ टाँसिन्छ । टाँसिएका हिउँमाथि खेल्ने र तालिम गर्नेहरूले शैलुङ कहिलेकाहीं झपक्कै हुन्छ । हिउँ नहुँदा हरिया दुबोले भरिएको मैदान र थुम्काहरू सुन्दर देखिन्छन् ।
शीतभण्डार १२ वर्षदेखि प्रयोगविहीन,"सिन्धुली (कास) गर्मी मौसममा जुनारको स्वाद आम उपभोक्तालाई चखाउने उद्देश्यका साथ १ करोड रुपैयाँको लागतमा कमलामाई नगरपालिका४ दोभानटारमा निर्मित शीतभण्डार वर्षौयता प्रयोगविहीन छ । मुख्य गरी जुनारलाई नै भण्डारण गर्ने भनिए पनि सञ्चालनमा नआउँदा कृषक र उपभोक्ता दुवै निराश छन् । झन्डै १२ वर्षअघि निर्माण भएको भवनमा दुई सिजन जुनार तथा आलु भण्डारण गरिएको थियो । त्यसपछि खर्च धान्नै नसकेर प्रयोगमा आउन नसकेको सञ्चालकको भनाइ छ । शीतभण्डार प्रयोगमा नआउँदा जुनार, तरकारी तथा अन्य फलफूल भण्डारण गरी बेमौसममा बिक्री गर्न नपाएको गुनासो कृषकको छ । शीतभण्डार भवन निर्माणसँगै उत्साहित कृषक यतिखेर निराश बनेको स्थानीय जुनार कृषक निर्मल रम्तेलले बताए । मौसमी तरकारी तथा फलफूल भण्डारण गरी बेमौसममा बिक्री गर्दा कृषकलाई राम्रै आम्दानी हुन्थ्यो, उनले भने, त्यो सुविधाबाट कृषकहरू वञ्चित छन् । ३ सय ६० टन क्षमताको शीतभण्डार १ करोड लागतमा सम्पन्न भएको निर्माण कार्यमा संलग्न जुनार विकास संघले जनाएको छ । संघका अनुसार लागतमध्ये जापानी राजदूतावासको अनुदान ६० लाख रुपैयाँ र बाँकी रकम तत्कालीन समयमा जिविस, गाविस र जुनार उत्पादक कृषकबाट जुटाइएको हो । शीतभण्डार सञ्चालकसमेत रहेको जुनार विकास संघका निवर्तमान अध्यक्ष दीपक कोइरालाका अनुसार सुरुको वर्षमा समयमै बिमा र विद्युत् मिटर जडान गर्न नसक्दा शीतभण्डार प्रयोगमा आउन नसकेको हो । अहिले भने शीतभण्डारकै जमिनमा जुस उद्योग निर्माणाधीन रहेकाले प्रयोगमा आउन सकेको छैन । गोलान्जोर गााउँपालिका ४ तीनकन्याका कृषक वेगबहादुर आले विदेशीले जुनारलाई नै लक्षित गरेर करोड खर्च गरी निर्माण गरिदिएको भवन प्रयोगमा ल्याउन नसक्नु दुर्भाग्य ठान्छन् । हाम्रो लागि त्यत्रो भवन जुनार राख्न बनाइदिएका छन्, हामीले सञ्चालनमा ल्याउन सकेनौं, उनले भने, शीतभण्डार सञ्चालन नहुँदा गर्मी सिजनमा जुनारको स्वादबाट उपभोक्ता बेखबर भए । सिजनमा यो वर्ष जुनार कृषकले प्रतिदाना ८१० रुपैयाँसम्म पाएका छन् तर शीतभण्डारबाट बेमौसममा बजारमा लैजाँदा २० देखि २५ रुपैयाँसम्म लिन सकिनेमा कृषक ढुक्क थिए ।"
बालमैत्री गाउँपालिका,हेटौंडा (कास) मकवाननपुरस्थित मनहरी गाउँपालिकालाई सोमबार एक समारोहबीच बालमैत्री गाउँपालिका घोषणा गरिएको छ । कार्यक्रमका प्रमुख अतिथि एवं उपप्रधान तथा रक्षामन्त्री ईश्वर पोखरेलले मनहरी गाउँपालिकालाई बालमैत्री गापा भएको घोषणा गरेका हुन् । बालमैत्री हुन आवश्यक सबै सूचक पूरा गरेकाले बालमैत्री घोषणा गरिएको हो । मन्त्री पोखरेलले मुलुकलाई नै बालमैत्री बनाउने सरकारको उद्देश्यअनुरूप मनहरीले उक्त कार्यको सुरुवात गरेकोमा बधाईसमेत दिएका थिए । मनहरीका अध्यक्ष एकराज उप्रेतीको अध्यक्षतामा सञ्चालित उक्त कार्यक्रममा मुख्यमन्त्री डोरमणि पौडैलले प्रदेश सरकारले प्रदेशका सबै पालिकाहरूलाई बालमैत्री बनाउने लक्ष्य रहेको बताए । बालमैत्री गापा घोषणा सँगसँगै यसलाई निरन्तरता दिन सक्रिय र जागरुक हुनुपर्ने औंल्याए । बालमैत्री गाउँपालिका घोषणा गर्नका निम्ति जनप्रतिनिधिहरू डेढ वर्षदेखि खटिएका थिए । मुलुकका ४६० गाउँपालिकामध्ये मनहरीलाई पहिलो बालमैत्री घोषणा गरिएको हो ।
बल्न थाले ट्राफिक लाइट,"काठमाडौं (कास) आठ वर्षअघि बिग्रिएको उपत्यकाको ट्राफिक लाइट बल्न थालेको छ । ०५७ मा जापान सरकारले जडान गरिदिएको लाइट बिग्रिएपछि ०६८ देखि सुचारु थिएन । सिंहरबार, पद्मोदय मोड, बागबजार चोक, तीनकुनेको तीनवटा चोक, बानेश्वर, गौशालाको ट्राफिक लाइट सडक विभागले बल्ने अवस्थाको बनाएको हो । विभागले एउटा लाइट बनाउन कम्तीमा ६ लाख रुपैयाँ खर्च गरेको प्राविधिकले जनाएको छ । उपत्यकामा हुने सवारी दुर्घटना ट्राफिक लाइट नहुनु पनि मुख्य कारण पाइएपछि धमाधम बनाइरहेको छ । सडक विभाग र मर्मतको ठेक्का पाएको कम्पनीसँग समन्वय गरेर आठ वर्षपछि पुनः सञ्चालनमा ल्याउन सफल भयौं, महानगरीय ट्राफिक प्रहरी महाशाखा प्रमुख भीमप्रसाद ढकालले भने, यसले उपत्यकामा हुने दुर्घटना न्यूनीकरणमा सघाउ पुग्नेछ । उनले उपत्यकाको ट्राफिक व्यवस्थापनको जिम्मेवारी सम्हाल्नुअघि नै बानेश्वरको लाइट बनाइसकेको थियो । तर, सञ्चालन नगरी बन्द गरेर राखिएको थियो । ट्राफिक लाइट मर्मतको ठेक्का पाएको यार्सा टेक्नोलोजीका सञ्चालक रामचन्द्र खड्काका अनुसार पुरानो बानेश्वर, मित्रपार्कमा पनि लाइट चल्ने अवस्थामा भएको छ । प्रदेश सरकारको लगानीमा टंकेश्वर र परोपकारमा, ललितपुर महानगरको १६ नम्बर वडा कार्यालयको लगानीमा मंगलबजार चोकनजिकै महापालमा पनि लाइट जडान गरिएको छ । ललितपुर महानगरको ३ नम्बर वडा र निजी कम्पनीको सहकार्यमा पुल्चोकमा पनि लाइट व्यवस्थापन गर्दै छ । काठमाडौं महानगरपालिको लगानीमा महाराजगन्ज चोक र शिक्षण अस्पताल अगाडि जेब्राक्रसमा पैदल यात्रुका लागि लाइट व्यवस्थापन गरिएको छ । साताभित्र थापाथली, कालिमाटी र मित्रपार्कमा पनि लाइट बनाइसक्ने खड्काले बताए । यी सबै लाइटको व्यवस्थापन ट्राफिक प्रहरी महाशाखाको कन्ट्रोल रूममा कनेक्सन गरिएको छ । इन्टरनेटको माध्यमबाट कुन चोकमा कुन लाइट कति समय थपघट गर्ने भन्ने चलाउन सकिन्छ । कति मिनेटपछि लाइट रिभर्स हुने अर्थातर्् काउन्टिङ डिस्प्ले बनाउने अब ट्राफिक प्रहरी कक्षबाटै गर्न सकिन्छ छ, उनले भने । इन्टरनेटका माध्यमले एउटै कोठाबाट व्यवस्थापन गर्न सकिएको उनले बताए । अहिले नयाँ जडान र मर्मत गरिएको ट्राफिक लाइटमा दृष्टिविहीनले समेत बाटो पार गर्न आवाज आउने प्रविधि राखिएको छ । दृष्टिविहीनले समेत जेब्राक्रसमा पुगेपछि बाटो काट्ने समय थाहा पाउने गरी आवाज आउँछ । जसले बाटो खुलेको थाहा हुन्छ, खड्काले भने ।जथाभावी बाटो काट्नेलाई कक्षामहानगरीय ट्राफिक प्रहरी महाशाखाले ज्रेबाक्रस र आकाशेपुलबाट बाटो नकाट्ने पैदल यात्रुलाई सडकमै सचेतना कक्षा लिन थालेको छ । पैदल यात्रुले जथाभावी बाटो काट्दा दुर्घटना बढेपछि ट्राफिक प्रहरीले जनचेतना फैल्याउन तर्फ लागेको हो । महाशाखाले जेब्राक्रसिङ र आकाशेपुल भएको ठाउँमा पनि जथाभावी बाटो काट्नेलाई सोही स्थानमा २० मिनेटको सचेतना लिइने जनाएको छ । यसभन्दा पहिले मादक पदार्थ सेवन गर्ने र ट्राफिक नियम उल्लंघन गर्नेलाई मात्र सचेतना कक्षा लिइन्थ्यो । जेब्राक्रस र आकाशे पुल प्रयाप्त भएको ठाउँमा पनि पैदलयात्रुले जथाभावी बाटो काट्ने भएकाले त्यसलाई निरुत्साहित गर्न यो अभियान सुरु गरेको महाशाखाका प्रवक्ता जिवनकुमार श्रेष्ठले बताए । बाटो काट्नका लागि राखिएका जेब्राक्रस र आकाशेपुल पैदलयात्रुले प्रयोग गरेको छैन, उनले भने, त्यसैले पैदलयात्रुको सुरक्षा र ट्राफिक व्यवस्थापनलाई सहज बनाउन अभियान सुरु गरेको हो ।सोमबार मात्रै भोटाहिटि र रत्नपार्क क्षेत्रमा आकाशेपुल र जेब्राक्रसिङको प्रयोग नगरी बाटो काट्ने एक हजार जनालाई सचेतना कक्षा लिएको महाशाखाले जनाएको छ । जथाभावी बाटो काट्ने पैदलयात्रुलाई सडककै किनारामा भेला गरी सचेतना कक्षा लिइएको प्रवक्त श्रेष्ठले बताए । सचेतना कक्षामा पैदलयात्रुलाई सडक सुरक्षा र ट्राफिक नियमबारे जानकारी गराइएको उनले बताए । त्यस्तै कक्षामा सहभागी पैदलयात्रुकै माध्यमबाट हरेक घरमा सचेतना फैलाउन पर्चा पम्पलेट वितरण गरेको महाशाखाले जनाएको छ । साउनदेखि कातिकसम्म मात्र उपत्यकामा ७६ वटा सवारी दुर्घटना भएको थियो । ती दुर्घटनामा ३२ जना पैदलयात्रुले ज्यान गुमाइसकेका छन् । गत वर्ष दुई सय ५४ सवारी दुर्घटना भएको थियो । जसमा ९३ जना पैदलयात्रुले ज्यान गुमाएको थियो । उपत्यकाको सवारी दुर्घटनामा पैदलयात्रीको धेरै ज्यान जान थालेपछि ट्राफिक उज्यालो अभियान अन्तर्गत पैदलयात्री सुरुक्षा अभियान सञ्चालन गरिएको महाशाखाले जनाएको छ । पैदलयात्रुले बाटोमा हिड्दा, बाटो काट्दा जेब्राक्रसिङ र आकाशेपुलको प्रयोग नगरे त्यस्ता पैदलयात्रुलाई २० मिनेट सचेतना कक्षा लिइने महाशाखा प्रमुख एसएसपी भिमप्रसाद ढकालले बताए । जेब्राक्रसिङमा पनि ध्यान नदिइ बाटो काट्दा पैदलयात्रुले सवारी दुर्घटनामा ज्यान गुमाउनु परेको छ, उनले भने, त्यसैले जेब्राक्रसिङमा पनि कसरी बाटो काट्ने भनि सचेतना कक्षामा सिकाइनेछ ।"
शिवपुरीनागार्जुनको पानीमा शुल्क लागू भएन,"शिवपुरीनागार्जुन राष्ट्रिय निकुञ्जभित्रको पानीमा शुल्क लिने गरी कानुनी व्यवस्था गरिए पनि काठमाडौं उपत्यका खानेपानी लिमिटेड (केयूकेएल) ले तिर्न अस्वीकार गरेको छ । केयूकेएल उक्त व्यवस्थामा पुनरावलोकन गर्न माग गर्दै खानेपानी मन्त्रालयसमक्ष पुगेको छ । गत जेठ पहिलो साता आएको शिवपुरीनागार्जुन राष्ट्रिय निकुञ्ज नियमावली २०७६ को परिच्छेद ७ नियम २६ मा निकुञ्जको जलस्रोत उपयोग गरेबापत् शुल्क तिर्नुपर्ने उल्लेख छ । त्यो व्यवस्थाअनुसार केयूकेएलले गत साउनदेखि नै निकुञ्जलाई शुल्क बुझाउनुपर्ने हो । निकुञ्जका विभिन्न स्थानको पानीको शुल्कबापत् वार्षिक ८ करोड रुपैयाँसम्म जम्मा हुने निकुञ्जको अनुमान छ । उक्त रकम सिधै निकुञ्जको खातामा जम्मा हुन्छ । निकुञ्जको आम्दानीको ५० प्रतिशत रकम निकुञ्जको वरपरका क्षेत्रमा बस्ने (मध्यवर्तीका क्षेत्र) का बासिन्दाको विकासमा खर्च हुने कानुनी व्यवस्था छ । यसलाई वातावरणीय सेवा (पेमेन्ट फर इकोसिस्टम सर्भिसेज) बापत्को भुक्तानी भनिन्छ । यस्तो शुल्क लिने मुलुकका १२ निकुञ्जमध्ये शिवपुरी पहिलो हो । मुलुकका केही सामुदायिक वनमा यो व्यवस्था पहिल्यै लागू भइसकेको छ । बूढानीलकण्ठ पानीमुहानस्थित निकुञ्जको मुख्यालयले शुल्कका लागि गत साउनमै पत्राचार गरे पनि कानुन पालना गर्नुको साटो केयूकेएलले उक्त व्यवस्था खारेजीका लागि पहल गरिदिन खानेपानी मन्त्रालयलाई आग्रह गरेको हो । निकुञ्जका प्रमुख संरक्षण अधिकृत (चिफ वार्डेन) डिलबहादुर पुर्जा पुनले नियमावलीअनुसार ९० दिनभित्र कार्यान्वयन गरिसक्नुपर्ने व्यवस्थाअनुसार शुल्कका लागि १२ साउनमा पत्राचार गरे पनि केयूकेएलले अस्वीकार गर्दै आएको बताए । कानुनमा भएको व्यवस्था कार्यान्वयन गर्नु हाम्रो दायित्व हो, पुनले भने, केयूकेएलले भने शुल्क तिर्न अटेर गर्दै आएको छ । शुल्क नबुझाउनेलाई पानी संकलन गर्न रोक्न सकिने नियमावलीमा व्यवस्था भए पनि मानवीय हिसाबले पानी बन्द भने नगरिएको पुनले बताए । केयूकेएलले शिवपुरीनागार्जुनका १० स्थानबाट वर्षौंदेखि निःशुल्क खानेपानी संकलन गर्दै आएको छ । निकुञ्जका अनुसार विभिन्न स्थानबाट दैनिक ५ करोड लिटर खानेपानी संकलन हुन्छ । त्यसमध्ये ६० प्रतिशत पानी केयूकेएलले संकलन गर्छ । केयूकेएलले प्रतिमहिना १० युनिट अर्थात् १० हजार लिटर उपभोग गर्ने उपभोक्ताबाट १ सय ५० रुपैयाँसम्म शुल्क लिँदै आएको छ । केयूकेएलबाहेक निकुञ्जको मध्यवर्ती क्षेत्रका स्थानीय, विभिन्न उपभोक्ता समूहहरूले पनि वर्षौंदेखि निकुञ्जका विभिन्न स्रोतबाट निःशुल्क रूपमा पानी उपभोग गर्दै आएका छन् । सुन्दरीजल, वागद्वार, ढाप, चिसापानी, ककनी, मुहानपोखरी, गुर्जेभन्ज्याङ र नागार्जुन क्षेत्रका खहरे, नागिनी खोला, रानीवन, इचंगुलगायत पानीका मुख्य स्रोत हुन् ।केयूकेएलले तत्कालीन नेपाल खानेपानी संस्थान र त्यसभन्दा पहिलेको संस्थानद्वारा ०४५ देखि शिवपुरीको पानी काठमाडौंवासीलाई वितरण गर्दै आएको दाबी गर्दै २० प्रतिशत निकुञ्जलाई बुझाउन नसकिने अडान लिएको छ । हालसम्म निकुञ्जलाई कुनै शुल्क बुझाएको देखिन्न केयूकेएलले खानेपानी मन्त्रालयलाई लेखेको पत्रमा छ, यो पानीको प्रयोग निकुञ्ज स्थापना हुनुभन्दा धेरै अगाडिदेखि भइरहेकाले अहिले आएको नियमावली पुनरावलोकन गरिनुपर्छ । निकुञ्ज ०५८ मा स्थापना भएको हो । त्यसअघि, ०४५ मै सरकारले उक्त क्षेत्रलाई शिवपुरी जलाधार क्षेत्रका रूपमा संरक्षण गर्दै आएको थियो । केयूकेएलले ०४५ देखि पानी संकलन गर्दै आएको दाबी गर्दै आएको छ । केयूकेएलले पानीको स्रोतसँग जोडिएका स्थानीय तहका सरकारबाट समेत रोयल्टीका लागि दाबी हुँदै आएको भन्दै थप शुल्क तिर्न अक्षम रहेको उल्लेख गरेको छ । केयूकेएलको आग्रहपछि खानेपानी मन्त्रालयका सचिवस्तरको बैठकले राणाकालीन समयदेखि शिवपुरी जलाधार क्षेत्रबाट बगेर खेर जाने पानी उपयोग गरेको भन्दै पानी संकलन गर्दा वातावरणमा कुनै असर नपुर्याएकाले निकुञ्जले शुल्क दाबी गर्नु उपयुक्त नभएको तर्क गरेको छ । मन्त्रालयका प्रवक्ता सहसचिव रितेशकुमार शाक्यले शुल्क, जरिवाना र करजस्तो विषय नियमावलीमा उल्लेख गरेर संकलन गर्नु नै गलत भएकाले प्रधानमन्त्री कार्यालय, अर्थ र वन तथा वातावरण मन्त्रालयलाई लिखित जानकारी गराइएको बताए । शुल्कको २० प्रतिशत लिने भनेकाले यो ठूलो रकम हो, उनले कान्तिपुरसित भने, यो कार्यान्वयन गर्ने हो भने माथिल्लो स्तरबाट ठूलै निर्णय आवश्यक छ । वन मन्त्रालयका प्रवक्ता सिन्धुप्रसाद ढुंगानाले भने मन्त्रिपरिषद्मा छलफल गरेर ल्याइएको नियमावली भएकाले केयूकेएललगायतले तोकिएको शुल्क तिर्नुको विकल्प नरहेको बताए । नियमावली संशोधन नभएसम्म त्यहाँ उल्लिखित व्यवस्था सबैका हकमा लागू हुन्छ, ढुंगानाले भने, कानुन पालना गर्दिनँ भन्न कसैले पनि पाउँदैन । निकुञ्जभित्रको जलस्रोत प्रयोग गरी पानी संकलन गर्ने निकाय वा समितिले मुहान थुनेर बगेको सबै पानी प्रयोग गर्न नपाउने नियमावलीमा व्यवस्था गरिएको छ । ती निकायले नदी, खोला, पोखरी, तालजस्ता जल भण्डारमा कम्तीमा ५० प्रतिशत पानी अनिवार्य छाड्नुपर्नेछ । त्यसबाहेक सिँचाइ, माछापालनलगायतमा प्रयोग भएको पानी सातामा एक दिन पानी बिदा (वाटर होलिडे) का रूपमा छाड्नुपर्नेछ । काठमाडौं उपत्यकाभित्र दैनिक आवश्यक पर्नेजति खानेपानीको अर्को व्यवस्था भइसकेपछि भने वागमती नदीको हकमा सबै पानी नदीमै छाड्नुपर्ने व्यवस्था छ । पानी प्रयोगको सम्बन्धमा अनुगमन गर्न निकुञ्ज प्रमुखको संयोजकत्वमा जिल्ला समन्वय समिति, मध्यवर्ती क्षेत्र व्यवस्थापन समितिका अध्यक्ष वा तिनले तोकेका समिति सदस्य, निकुञ्जभित्रको खानेपानी उपभोक्ता समितिबाट एक जना गरी अनुगमन समिति बनाइनेछ । निकुञ्जभित्रका सेना, सरकारी विद्यालय, मठमन्दिर एवं मध्यवर्ती क्षेत्रका सार्वजनिक धारालाई भने शुल्क लाग्ने छैन ।के हो वातावरणीय सेवाको भुक्तानी ? प्राकृतिक स्रोतहरूको अत्यधिक र अन्धाधुन्ध प्रयोग हुन थालेपछि वातावरणीय सेवा शुल्कको अवधारणा आएको हो । सिमसारसम्बन्धी महासन्धिले समेत पक्ष मुलुकहरूलाई अग्रसर हुन आकर्षित गरेको छ । नेपाल सिमसार महासन्धिको पक्ष मुलुक हो ।नेपालका २० संरक्षित क्षेत्र (निकुञ्जआरक्ष र संरक्षण क्षेत्र) मध्ये वातावरणीय सेवाको भुक्तानी कार्यान्वयनमा ल्याउने शिवपुरी पहिलो हो । संविधानको धारा ५१ को ६ को (१) मा पनि प्राकृतिक स्रोतको संरक्षण, उपयोग र प्रतिफलको विषय समेटिएको छ ।उक्त धारामा भनिएको छ, राष्ट्रिय हितअनुकूल तथा अन्तर पुस्ता समन्यायको मान्यतालाई आत्मसात् गर्दै देशमा उपलब्ध प्राकृतिक स्रोत, साधनको संरक्षण, सम्वर्द्धन र दिगो रूपमा उपयोग गर्दै स्थानीय समुदायलाई प्राथमिकता र अग्राधिकार दिँदै प्राप्त प्रतिफलहरूको न्यायोचित वितरण गर्नेछ ।वन नीति २०७६ को १०२ मा पनि प्राकृतिक स्रोत, साधनको संरक्षणलगायत वातावरणीय सेवाबाट प्राप्त हुने लाभ वृद्धि गर्दै न्यायोचित वितरण गर्ने समेटिएको छ भने सोही नीतिको कार्यनीतिमा वातावरणीय सेवाको भुक्तानीलाई उपयुक्त कानुनी र संरचनागत व्यवस्था गर्ने तथा वातावरणीय सेवाको पहिचान र भुक्तानीका लागि उपयुक्त संयन्त्र तथा कानुनी व्यवस्था गर्ने समेटिएको छ ।"
सुरक्षाकर्मी खटाई वागमती ब्युटिफिकेसन,"स्थानीयले मुअब्जाको माग गरेर रोकिएको वागमती ब्युटिफिकेसनको काम सुरक्षाकर्मी परिचालन गरेर सुचारु भएको छ । प्रधानमन्त्री केपी शर्मा ओलीको निर्देशनपछि २ सयभन्दा बढी नेपाल प्रहरी र सशस्त्र प्रहरी परिचालन गरी सहरी विकास मन्त्रालयले ९ महिनादेखि बन्द काम सुचारु गरेको हो । विभिन्नपटक वार्ता छलफलपछि काम सूचारु गरेका हौं, अधिकार सम्पन्न वागमती एकीकृत विकास समितिका अध्यक्ष नरेन्द्र बस्नेतले भने, अब कसैबाट त्यस्तो अवरोध छैन, स्थानीयले पनि सहयोग गरेका छन् । मागेअनुसार मुआब्जा दिन नसकिने भन्दै उनले वास्तविक पीडितलाई मुआब्जा दिनुपर्ने नपर्ने विषयमा समितिले मन्त्रालयलाई राय पेस गरिसकेको बताए । सबैले मुआब्जा पाउनुपर्छ भन्ने होइन, काम सुचारुपछि पनि मुआब्जा दिनेनदिने विषयमा छलफल गर्न सकिन्छ नि ? उनले भने । एक महिनाअघि प्रधानमन्त्री ओलीले तत्काल काम सुचारु गर्नर् निर्देशन दिएका थिए । करिब २७ महिनाभित्र काम सम्पन्न हुने गरी कालिका कन्स्ट्रसन कम्पनीले ठेक्का लिए पनि स्थानीयले मुआब्जा विवाद झिकेपछि ब्युटिफिकेसनको काम अलपत्र परेको थियो । पुस महिनाको अन्तिमसम्ममा ठेक्काको अन्तिम म्याद रहेको छ ।काम सुचारु लागि मन्त्रालयले स्थानीय जनप्रतिनिधि, त्यस क्षेत्रका सांसदलगायतलाई पत्राचार गरेपछि काम सञ्चालन गरेको ती अधिकारीले बताए । सार्वजनिक सूचनासमेत जारी गरेर काम अघि बढाएको अधिकार सम्पन्न वागमती एकीकृत विकास समितिका आयोजना प्रमुख लीला ढकालले बताए । ब्युटिफिकेसनलगायत विभिन्न काममा एसियाली विकास बैंक (एडीबी) ले १३ अर्ब रुपैयाँभन्दा बढी आर्थिक सहयोग गरेको छ । मुआब्जा संघर्ष समितिका अध्यक्ष निरञ्जन पुडासैनीले सुरक्षाकर्मी परिचालन गरेर नागरिकको अधिकारलाई सरकारले कुल्चेको आरोप लगाए । शान्तिपूर्ण आन्दोलन जारी छ, उनले भने, सुरक्षाकर्मी परिचालन गरेर हाम्रो आवाजलाई दबाउन खोजेको छ, त्यो कदापि हुँदैन, सघर्ष जारी छ । स्थानीयले वागमती नदीभित्रको १ सय ८८ रोपनीको मुआब्जा मागे गरेको अध्यक्ष बस्नेतले बताए । २२ वर्षअघि तत्कालीन अधिकार सम्पन्न वागमती सभ्यता एकीकृत विकास समितिले किनारका जग्गाको मुआब्जा दिइसकेको छ । आयोजनाले ०७३ देखि परम्परागत शैलीको हरित उद्यान निर्माण अघि बढाएको हो ।"
स्वामी शिवानन्द पक्राउ,"काठमाडौं (कास) योग शिविरमा सहभागी शिष्यलाई विदेश पठाइदिने भन्दै पैसा लिरेर ठगी गरेको आरोपमा शिवानन्द स्वामी भनिने दीपक भण्डारीलाई प्रहरीले सोमबार पक्राउ गरेको छ । प्रहरी उपरीक्षक मुकेशकुमार सिंहका अनुसार काम गर्ने भिसामा चेक रिपब्लिकमा पठाइदिने भन्दै तीन जनाबाट १८ लाख रुपैयाँ र भिजिट भिसामा दुबई पठाउने भन्दै एक जनालाई ठगी गरेको आरोपमा उनी पक्राउ परेका हुन् । टीकाराज पौठाक, सञ्जीवकुमार राई, कृष्णप्रसाद बराललाई १८ लाख रुपैयाँ र सृजना घिमिरेलाई दुबईमा भिजिट भिसामा पठाइदिने भन्दै ३० हजार लिएको पाइएको प्रहरीले जनाएको छ । पैसा लिएपछि सम्पर्कविहीन भएको उजुरी परेपछि नियन्त्रणमा लिएका छौं, सिंहले भने । गुल्मी छत्रकोट गाउँपालिका गैराबारीका भण्डारी काठमाडौंको गैरीधारामा बस्दै आएका थिए ।"
दर्ताबिनाका ६२ बोरा औषधि बरामद,"औषधि व्यवस्था विभागले दर्ता बिनाका ६२ बोरा औषधि बरामद गरेको छ । क्षेत्रपाटीस्थित कृपासुर ड्रग हाउस नामक फार्मेसीको औषधि भण्डारमा छापा मार्दा ठूलो परिमाणमा दर्ताबिनाका औषधि लुकाएर राखिएको भेटिएको हो । विभाग र प्रहरीको लागूऔषध नियन्त्रण ब्युरोको टोलीले आइतबार छापा मारेको थियो । छापा मार्दा भारतका विभिन्न कम्पनीबाट उत्पादित ट्रामा नामक औषधि मात्रै ६२ बोरा र अन्य ७ थरी औषधि पनि ठूलो परिमाणमा लुकाएर राखिएको भेटियो । ट्रामा दुखाइ कम गर्ने कडाखाले औषधि हो । पछिल्लो समय यो औषधि लागूऔषधमा बढी प्रयोग भएको भेटिएको विभागका महानिर्देशक डानारायणप्रसाद ढकालले बताए । काठमाडौं नयाँबजारस्थित मदनमान स्थापितको घरको सटर भाडा लिएर अवैध औषधि भण्डार गरिएको भेटिएको हो । अवैध औषधि बिक्रीमा संलग्न व्यवसायी प्रसोत्तम भण्डारी फरार रहेको ढकालले बताए । यस्ता औषधि भित्र्याउने र बेच्ने व्यक्तिको प्रहरीको सहयोगमा खोजी भइरहेको छ, उनले भने । उनका अनुसार फार्मेसीमा बसेका दुई र शंकास्पद अरू तीनजनालाई प्रहरीले पक्राउ गरेको छ । मोटरसाइकल पार्किङका लागि सटर भाडामा चाहियो भनेका थिए । कहिलेकाहीं मोटसाइकलमा हालेर सामानका काटुर्न लगेको त देख्थेँ, घरधनी स्थापितले भने, यसरी अवैध औषधि थुपारेर राखेको होला भन्ने मैले सोचेको पनि थिइनँ ।केही दिनअघि यो औषधि प्रयोगकर्तालाई प्रहरीले नियन्त्रणमा लिएपछि अनुसन्धान अघि बढाइएको प्रहरीले जनाएको छ । बिनादर्ताका औषधि निरीक्षण गर्दा पहिलोपटक यति ठूलो परिमाणमा भेटिएको उनले बताए । बरामद भएका सबै औषधि विभागले नियन्त्रणमा लिएको छ । यी औषधिबारे विस्तृत अध्ययन गरेपछि मात्रै केही भन्न सकिन्छ, उनले भने, बजारमा अझै यस्ता धेरै औषधि लुकाएर राखिएको शंका छ, अझै अनुगमन गर्दै छौं ।६२ बोरा ट्रामा बाहेक दर्ताबिनाका अरू औषधि पनि भेटिएको उनले बताए । गर्भपतनमा प्रयोग हुने औषधि दुई कार्टुन, यौनशक्ति बढाउने हर्बल चार कार्टुन, निद्रा लगाउने अल्प्राजोलम पाँच बोरा, गर्भनिरोधक चक्की ३ कार्टुन, केही कार्टुन एजर्लीका औषधि पनि बरामद भएका छन् । औषधि ऐन २०३५ अनुसार बिनादर्ताका औषधिको ओसारपसार र बिक्रीवितरण गर्न बन्देज छ । ऐनले बिनादर्ता औषधि बेच्नेलाई ५ वर्ष जेल सजाय र १ लाख जरिवाना तोकेको छ । अपराधको प्रकृति हेरी सजाय र जरिवाना योभन्दा बढी पनि हुन सक्छ, डा ढकालले भने ।"
संसदलाई बन्धक नबनाऊ,"सत्तारूढ प्रमुख दल नेकपाका दुई अध्यक्ष केपी शर्मा ओली र पुष्पकमल दाहालको शक्ति संघर्षका कारण जनप्रतिनिधिमूलक थलो प्रतिनिधिसभा लामो समयदेखि बन्धक बनिरहनु संसदीय लोकतन्त्रकै उपहास हो । सभामुख कसलाई बनाउने भनेर दुई अध्यक्ष निर्णयमा पुग्न नसक्दा प्रतिनिधिसभा बैठक लगातार सरिरहेको छ । पुस ४ मा संसदको हिउँदे अधिवेशन सुरु भएपछि ११ र १६ गते सूचना टाँसेर स्थगित भएको बैठक आइतबार पुनः माघ ६ गतेसम्मका लागि सारिएको छ । संसद यसरी सत्तारूढ दलको आन्तरिक छिनाझपटीमा पिल्सिन मिल्ने अखडा होइन । देश चलाउने विधि बनाउनका लागि जनताले चुनेर पठाएका प्रतिनिधिहरूको थलो कुनै अमुक दलको छायामा पर्नु संसदीय व्यवस्थामा शोभनीय देखिँदैन । तसर्थ, सत्तारूढ दलका दुई अध्यक्षको निर्णयविहीनता र गुटबन्दीको सिकार संसदलाई बनाइनु हुँदैन ।नेकपाका अध्यक्षद्वयले ख्याल गर्नुपर्छ संसद अवरुद्ध भइरहनु नेकपाको कुनै खास कमिटीको बैठक सरेकोसारेको जस्तो सम्बन्धित पार्टी पंक्तिलाई मात्र असर गर्ने विषय होइन । यो शैलीले संसद रोकिँदा हाम्रो संवैधानिक मूल्यमान्यता तथा शक्ति पृथकीकरणको सिद्धान्तमै असर पुग्छ । यसै पनि लामो समय संसद नचल्दा जनआवाज बन्द हुन्छ । सांसदहरूले जनताका सवालहरू संसदमार्फत सरकारसम्म पुर्याउन पाउँदैनन्, अरू सार्वजनिक महत्त्वका विषयमा सरकारको ध्यानाकर्षण गर्नबाट पनि उनीहरू वञ्चित हुन्छन् । संसदमार्फत जनताप्रति उत्तरदायी बन्नुपर्ने सरकार स्वेच्छाचारी बन्न सक्छ । त्यही भएर जनमतको प्रतिनिधित्व गर्ने सबै राजनीतिक दलको साझा थलोलाई यसरी सत्तारूढ दलको कब्जामा रहेको जस्तो स्थितिमा पुर्याइनु हुँदैन । संसद र सरकार राज्यका दुई प्रमुख अंगहरू हुन्, एउटा कानुन बनाउने र अर्को कार्यान्वयन गर्ने सरकार सञ्चालन गर्ने दलभित्रको आपसी द्वन्द्वको मारमा राज्यको एउटा प्रमुख अंग पर्नुपार्नु हुँदैन । संसदलाई सहज रूपमा सञ्चालन गर्ने दायित्वबाट सरकार तथा सत्तारूढ नेकपा र यसको संसदीय दल च्युत हुनु हुँदैन । लगातार संसद अवरुद्ध हुँदा जनप्रतिनिधिमूलक थलोको गरिमामा स्वाभाविक रूपमा प्रश्न उठ्छ । तत्कालीन सभामुख कृष्णबहादुर महराले यौन दुर्व्यवहारको आरोप लागेर राजीनामा दिएकै तीन महिनाभन्दा बढी भइसक्यो । सभामुख कसलाई बनाउने भन्नेबारे गृहकार्य गर्न यसबीचमा प्रशस्त समय थियो । जुनसुकै काम पनि अन्तिम घडीमा या समय बितेपछि गर्ने नेपाली नेताहरूको राष्ट्रिय बानी यसमा पनि निरन्तर रह्यो । संसदको अधिवेशन सुरु भइसकेपछि पनि सभामुखबारे सत्तारूढ दलका नेताहरू टुंगोमा पुगेका छैनन् जसको मार कानुन निर्माणमा परेको छ । बैठक नचलेकाले संसदमा दर्ता भएका २७ वटा विधेयकमाथिको छलफल प्रभावित भएको छ । सभामुख नहुँदा प्रतिनिधिसभाको अघिल्लो अधिवेशनमै पारित सातवटा विधेयक प्रमाणीकरण हुन सकेका छैनन् । यसरी कानुन निर्माणमा ढिलाइ हुँदा राज्य सञ्चालनमा त्यसको दीर्घकालीन असर पर्छ, नेकपा नेतृत्वले यो तथ्य बुझ्नुपर्छ । सभामुख छान्ने काम संविधानतः संसदले गर्ने विषय हो । संविधानको धारा ९१ को उपधारा ३ मा प्रतिनिधिसभाको सभामुख वा उपसभामुखको पद रिक्त भएमा प्रतिनिधिसभाका सदस्यहरूले आफूमध्येबाट प्रतिनिधिसभाको सभामुख र उपसभामुखको निर्वाचन गरी रिक्त स्थानको पूर्ति गर्ने उल्लेख छ । यसरी छान्दा सोही धाराको उपधारा २ अनुसार सभामुख र उपसभामुखमध्ये एक जना महिला हुने गरी गर्नुपर्ने छ र प्रतिनिधिसभाको सभामुख र उपसभामुख फरक फरक दलको प्रतिनिधि हुनुपर्नेछ । तसर्थ, संविधानको मर्मको मध्यनजर गर्दै सत्तारूढ दलले आफ्नो शक्तिको छाया संसदमा पारेर प्रतिनिधिसभा बैठक अवरुद्ध गरिरहनु हुँदैन । जिम्मेवार व्यक्तिहरू दलगत, गुटगत र व्यक्तिगत स्वार्थबाट माथि उठ्ने हो भने न सभामुख चयनमा यत्रो माथापच्ची आवश्यक पर्छ न संसदको सहज सञ्चालनमा । सत्तारूढ दलका सचेत जनप्रतिनिधि पंक्ति पनि यसमा टुलुटुलु हेरेर बस्न मिल्दैन, आफ्नो नेतृत्वलाई घच्घच्याउनुपर्छ । देशको संघीय संसदलाई बन्धक बन्नबाट रोक्नका लागि पहल गर्नु सबैको कर्तव्य हो ।"
दलतन्त्रको अक्टोपस,"अह्रौटे चेष्टाविरुद्धहुन त नेकपा अध्यक्षद्वयको आदेशलाई अस्वीकार गर्ने ढिट अपवाद व्यक्तिले गर्न खोजे, उनीहरूमाथि पनि ह्वीप, आदेश र निर्देशको डन्डा बर्साएर वा खाईपाई आएको पदभन्दा धेरै दिने आश्वासनमा लुटपुट्याएर ढिटपनलाई मत्थर पार्ने क्रम जारी छ । उदाहरणका लागि, दलीय राजनीतिभन्दा पृथक् रहनुपर्नेराख्नुपर्ने सभामुख, उपसभामुख पदधारीहरूलाई समेत सत्ताधारी दलका अध्यक्षद्वय र सचिवालयले मनलाग्दी परिचालन गर्न खोज्दा प्रतिरोध नभएको होइन । तर त्यो प्रतिरोध पनि संवैधानिक पदहरूको स्वायत्तता वा शक्ति पृथकीकरणको सिद्धान्तको रक्षा गर्ने लोकतान्त्रिक मूल्यमान्यताका लागि हो कि आफ्ना लागि उच्चपद सुरक्षित गर्न मात्रै हो, बिस्तारै प्रस्ट हुँदै जानेछ । राष्ट्रपतिको पुट पाएर होस् या स्वविवेकको आवाज सुनेर, उपसभामुख डा शिवमाया तुम्बाहाङ्फेले जसरी सत्ताधारी दल, त्यसमा अध्यक्षद्वय र सचिवालयका पुरुषसत्ताको प्रतिवाद गरिन्, त्यसले दलभित्र र बाहिर प्रतिपक्षीयतालाई नै सबल पार्न सक्छ । यदुवंशी अन्तर्द्वन्द्वका कारण विपक्षी दल कमजोर, दलहरूको बलियो पकड र वैचारिक वर्चस्वका कारण सडक शून्य र लोक लाचार भएर देशमा प्रतिपक्षीयता नै मरेतुल्य भएका बेला उनको प्रतिरोधले सत्ताधारी दलको पुरुषसत्तालाई चुनौती दिएको छ ।संविधान अनुसार उपसभामुख कति बेला पदमुक्त हुनसक्छ भन्ने मतलब नराख्ने र उपसभामुख तुम्बाहाङ्फेलाई एकोहोरो राजीनामा देऊ कि देऊ भन्दै दबाबमा राख्ने नेकपा पुरुषालयले लोकतन्त्रलाई होइन, दलतन्त्रलाई नै बलवान् बनाइरहेको छ । सभामुख वा उपसभामुख र ती पद धारण गरेका संवैधानिक व्यक्तिलाई समेत कुनै राजनीतिक दलका, संसदीय दलका, कुनै अमुक अध्यक्षद्वयका, कुनै सचिवालयका पुरुष नेताका आदेशपालक ठान्ने उपक्रमले लोकतन्त्रबाहेक अरू तन्त्रलाई नै सुदृढ पारिरहेको छ । ती पदाधिकारी कुनै दलबाट निर्वाचित वा मनोनीत भए पनि कुनै बालुवाटार दरबारबाट, कुनै खुमलटार दरबारबाट निर्देशित हुने अदना सांसद, त्यसमा पनि समानुपातिक प्रतिनिधिजस्ता अह्रौटे होइनन् भन्ने संवैधानिक र लोकतान्त्रिक बुझाइ र व्यवहार विकास नहुनु आफैमा लोकतन्त्रइतर तन्त्रको द्योतक हो, नारायणहिटी तन्त्रजस्तै । सभामुख पदका लागि सत्ताधारी दलका दुईतीन उपगुटको चारमहिने खिचातानीबीच संसदलाई नै बन्धक बनाउने उपक्रमले लोकतन्त्रलाई दलतन्त्रको दलदलमा धकेलेको छ । लोकतन्त्रमा शक्ति सन्तुलन र नियन्त्रणका लागि संविधानबाटै सभामुख, उपसभामुख लगायत संवैधानिक अंगको स्वायत्तता, स्वविवेक र पहलकदमीलाई सुरक्षित गरिएको हुन्छ । तर यहाँ त सामान्य संसदीय अभ्याससमेत कुल्चेर ती पदाधिकारीलाई केवल दलका बुख्याःँचा बनाउन खोजिएको छ भने संसदलाई सत्ताधारी दल र सरकारको लाचार छाया मात्रै । जनताको मतबाट चुनिएको सार्वभौम संसद र संवैधानिक अंगको स्वत्वको अपहरणले लोकतन्त्रकै चीरहरणलाई बढावा दिएको छ भने, तिनलाई दलतन्त्रबाट नियन्त्रित निकायका रूपमा विस्तार गरेको छ । तिनलाई दलतन्त्रबाट नियन्त्रित निकायकै रूपमा विकास गर्ने हो भने, सभामुखका लागि गुटीय झमेलाबाट पनि मुक्ति प्राप्त गर्ने हो भने, संसदको बैठक एकाध वर्षका लागि स्थगन गर्दै दुईतिहाइ प्राप्त बालुवाटार दरबारबाट अध्यादेश जारी गर्दै सहजै हुकुमी शासन पनि चलाउन सकिन्छ । दलमा हस्तान्तरित संसदीय सार्वभौमिकताबालुवाटार दरबारले घोषणा नगरे पनि व्यवहारले देखाइरहेको छ सामान्यतया अधिकांश लोकतन्त्रमा मतदान गरेपछि जनताको सार्वभौमिकता संसदमा हस्तान्तरण हुन्छ । खासमा संसदमा बहुमत हासिल गर्ने दलमा हस्तान्तरित हुन्छ । र, अन्ततः लोक र तन्त्रबीचको विभाजनसँगै लोक र लोकतन्त्रमाथि दलतन्त्र हावी हुन्छ । यसको खास अर्थ हो संसदका सबै पद, सबैजसो पहल र निर्णयमाथि दलतन्त्र हावी हुँदा संसदको सार्वभौमिकता नष्ट हुन्छ अनि लोक, संसद र संविधानभन्दा सत्ताधारी दल नै सारमा सार्वभौम बन्न पुग्छ । उदाहरणका लागि, फेरि देखियो संसदको सार्वभौमिकतालाई दलतन्त्रको बन्धक बनाउन त सभामुख पदमा सत्ताधारी दलमा त्रिगुटीय खिचातानी भए पुग्ने रहेछ, बन्दुकको बल नै नचाहिने रहेछ । जनताबाट निर्वाचित संसदमा प्रस्तुत मिडिया, सामाजिक सञ्जाल, सूचना प्रविधि सम्बन्धी कानुनी मस्यौदा र पारित ऐनकानुनले देखाएको छ, राजनीतिक स्थिरताका लागि मतादेश दिइएको करिब दुईतिहाइको सरकारले संसद र सांसदलाई दुरुपयोग गर्दै नागरिक र लोकतन्त्रको सर्वोच्चतालाई नियन्त्रित गर्न सक्ने रहेछ ।लोकतन्त्रबाट दलतन्त्रमा रूपान्तरित हुनुमा दलहरू नै लोकतन्त्रका पर्याय हुन् भन्ने बुझाइले काम गरेको छ । जबकि दलहरू लोकतन्त्रको एक संरचना र माध्यम मात्रै हुन् । लोकतन्त्रका नाममा दलहरूले नागरिकमाथि, नागरिकका अधिकारमाथि, सबै लोकतान्त्रिक संरचना र माध्यममाथि कब्जा गर्नु दलतन्त्र स्थापना हुनु हो, सर्वसत्तावादको चिनोका रूपमा । नागरिक, नागरिकका अधिकार, नागरिकले बनाएका संरचना एक वा एकभन्दा बढी दलको मातहतमा जानु भनेकै दलतन्त्र (फार्टीत्रेसी) स्थापित हुनु हो । नेता एवं चिन्तक प्रदीप गिरीले गणतन्त्रका नाममा देशमा दलतन्त्र हावी भइरहेकामा गम्भीर चिन्ता जनाउँदै दलतन्त्रकै कारण नेपाली समाजबाट राजनीति हराउँदै गएको खतरनाक अवस्थातिर त्यत्तिकै औंल्याएका होइनन् । कुनै पनि समाज र समाजलाई शासन गर्ने तन्त्रमा राजनीति होइन, दल मात्रै प्रभावी रूपमा तलदेखि माथिसम्म छाउँदा आम नागरिकको त के कुरा, नागरिकका प्रतिनिधि भनाउँदा सांसदहरूसमेत गरुडको छायामा परेको सर्प जस्ता हुने तथ्य जगजाहेर भएको छ । सबै पक्षमा दलको जालो र वर्चस्वसभामुख पदका लागि संसदलाई बन्धक बनाउने र त्यसका मूकदर्शक दलहरूको तन्त्रलाई संसदीय राजनीतिको चौघेरामा मात्रै सीमित गरेर हेरियो भने अधुरो दृश्य देखिन्छ । नेपाली राजनीतिमा मात्रै होइन, समाजमा समेत दलतन्त्र भारतीय समाजमा हिन्दुत्वको गेरुवा झन्डा फहराउने सत्ताधारी फासीवादी दल भाजपाको खतरनाक संगठनात्मक जालोजस्तै व्यापक र गहन रूपमा फैलिंँदो छ । आफ्नो पछिल्लो किताबमा दलतन्त्रको फैलिंँदो जालोबारे समाजशास्त्री चैतन्य मिश्रले पटकपटक सचेत गराएका छन् । लोकतन्त्र र आजको मार्क्सवाद मा मिश्रले लेखेका छन्, दलीय द्वारपाल यत्रतत्र छन् । संसदीय समितिमै अन्तरदलीय स्वार्थसमूह तैनाथ छ । कर्मचारी, शिक्षक, प्राध्यापक, विद्यार्थी संगठन र वन उपभोक्ता समितिमा मात्र होइन, आमा समूहमा समेत दलतन्त्र हावी छ । यसको मतलब हो, दलतन्त्रले अक्टोपस शैलीमा हामी आम नागरिकको जीवनका शिक्षा, स्वास्थ्य, रोजगार, सपना र परिकल्पनामाथि समेत कब्जा जमाउँदै छ । दलको टेकोबिना जीवनमा हलचलै गर्न नसकिने र हलचल गरे सत्ताका अरिंगालले टोक्ने दुरवस्था निर्माण हुँदा नागरिकपनको मृत्यु हुन्छ, जसको परिणति हुन्छ लोकतन्त्रको अवसान । त्यसैको एक झलक देखिएको छ, प्रदेश संसदीय दलको ह्वीपमा सांसदहरूको मौन सम्मति र स्थगित प्रतिनिधिसभाका सांसदहरूको लाचारीसँगै सांसदपना वा प्रतिनिधिपना मात्रै होइन, नागरिकपनाको पनि देहान्त को भयावह दृश्य । यस्तो देह लाई जगाउन मुस्किल हुन्छ, किनभने दलतन्त्रको गरुडे छायाले गाँजेपछि सांसदहरूको जनप्रतिनिधिपना नै मर्छ, नागरिकले पनि प्रजा र रैतीमा काँचुली फेर्न थाल्छन्, जो दलतन्त्रका शासकको आश र त्रासमा बाँच्न अभ्यस्त हुन्छन् । त्यही आशे र त्रासे मानसिकताको टाउकामा टेकेर दलतन्त्रको सिंहासन सुदृढ र विस्तृत हुने हो । विवेकका आँखाले हेर्ने होइन, आशे र त्रासे मानसिकताले डोर्याएका मनुवा सांसद वा जनप्रतिनिधि वा मन्त्री नै भए पनि मूक हुन्छ, उसको मुखै हुँदैन । यसरी हामीले नै स्थापित गरेको नागरिकतन्त्र र लोकतन्त्र सुकेनासतिर लम्केको देखेर चिन्तित मिश्रले सबै नागरिकसामु प्रश्न उठाएका छन्, अब गणतन्त्र वा लोकतन्त्र रोज्ने कि दलतन्त्र रोज्ने ?यतिखेर लोकतन्त्रका नाममा दलतन्त्र, दलतन्त्रका नाममा गुटतन्त्र, गुटतन्त्रका नाममा नेतातन्त्र, नेतातन्त्रका नाममा व्यक्तितन्त्र चलिरहेको छ । प्रत्येक दलका व्यवहार र आचरण नियाल्दा लोकतन्त्रको दलतन्त्रीकरण र अन्ततः निजीकरण को भयावह दृश्य प्रस्टै देखिन्छ, जसलाई नेपाली कांग्रेसमा सभापतिको तन्त्र भन्न सकिन्छ भने नेकपामा चाहिंँ अध्यक्षद्वयको तन्त्र । यस्ता निरंकुश तन्त्रले गणतन्त्र वा लोकतन्त्रसँगै नागरिकपनालाई पनि कमजोर पार्दै लगिरहँदा मूकदर्शक भएर बस्ने कि सडकदेखि सदनसम्म प्रतिरोधको आवाज मुखर पार्ने, प्रश्न गणतन्त्रका आम नागरिकसामु ऊठेको छ ।ट्वीटर :"
हामी शराबी सैंया,"शनिबार कोसेलीमा प्रकाशित भूषिता वशिष्ठको मिललवा शराबी सैंया पढेपछि केही लेख्ने प्रेरणा जाग्यो । लेखमा चित्रित रहिमा खातुन आधा आकाशकी एक प्रतिनिधि पात्र हुन् । तर उनलाई प्रतिनिधि मान्ने कसले ? दक्षिण एसियामा नेपाली महिला त्यति प्रताडित छैनन् भन्नेहरूलाई मुगु वा बाजुरा जिल्लाको कुनै गाउँमा एक हप्ता बस्न लगाउनु जरुरी छ । अनि थाहा हुन्छ, नेपाली महिलाका प्रताडना । तारे होटलका सेमिनारहरूमा गरिने पावर प्वाइन्ट प्रिजेन्टेसनलाई नै सम्पूर्ण सत्य मान्ने र त्यसकै आधारमा नीति बनाउने कुरीति रहेसम्म रहिमाहरूले गाउने गरेका गीतमा कुनै परिवर्तन आउने छैन । तर यतिमात्र सबै कुरा होइन । छोरीहरूले मन खोलेर हाँस्न नपाउने र छोराहरूले ढुक्कसँग रुन नपाउने समाज हो हाम्रो । तर छोराहरूले रुन पनि नपाएको पीडा देख्ने र लेख्ने भूषिताहरू कहाँ छन् ?मेरी आमा आफ्नै परिवारका महिलाहरूबाट पीडित थिइन् । उनको पीडा साइकोसोम्याटिक थियो वा अरु केही, त्यसको डायग्नोसिस नहुँदै उनले संसार छोडिन्, कुरै सकियो । तर कुरा सकिँंदैन, किनकि त्यस्ता आमा, दिदी, बहिनीहरू लाखौं छन्, जो महिलाबाटै पीडित छन् । भनिन्छ, विगतमा समाज मातृसत्तात्मक थियो र त्यहाँ पुरुषहरू प्रताडित थिए रे । त्यसैले शारीरिक बलका आधारमा पुरुषले विद्रोह गरे र समाजको सत्ता आफ्नो हातमा लिए । अनि महिलाहरू माथिको प्रताडना सुरु भयो र जारी छ । पछि फेरि यो चक्र घुम्न सक्छ । समाज कि त मातृसत्तात्मक भयो कि पितृसत्तात्मक, मानवसत्तात्मक कहिल्यै हुनसकेन र हुन दिइएन पनि । परिणामस्वरुप हामी पनि कि त लोग्नेमान्छे मात्र भयौं कि त स्वास्नीमान्छे मात्र, मान्छे कहिल्यै हुनसकेनौं । महिलाहरूको त साथी अरु कोही नभए आँसु त छ नि, पुरुषहरूको त त्यो पनि छैन । रोएको कसैले देखे सोझै नामर्द को बिल्ला भिराइदिन्छ, समाजले । अनि रक्सीलाई साथी नबनाए के गरुन् त ? निर्धक्कसँग रुन पाउने हाम्रो प्राकृतिक अधिकार बालककालदेखि नै खोसिदिने आखिर हाम्रै आमा, हजुरआमा, दिदीहरू नै त हुन् । हामी पुरुष बदमास नै हौं, तर पनि यही समाजका उपज हौं । शराबी नै भए पनि सैंया पनि त हौं नि । त्यसैले भूषिताहरूसँग एउटैमात्र अनुरोध छ, कृपया अलिकति सहानुभूति हामीप्रति पनि राखियोस् । रहिमाले गीतमा भनेजस्तै थाल, लोटा बेच्नुभन्दा अघि नै हामीले आफैंलाई बेचिसकेका हुन्छौं । आफैं आत्मालाई बेच्न बाध्य नभएसम्म त घरका थाल, कचौरा कसरी बेच्न सकिन्छ र भूषिता ? त्यसैले भन्न मन लाग्छ सबैतिर मरेर भट्टीमा बाँच्न पुग्छ मान्छे सबैसित हारेर स्वास्नीलाई जित्न पुग्छ मान्छे । श्रीरामसिंह बस्नेत, वनस्थली, काठमाडौं"
शिवमाया किन अयोग्य ?,"करिब ६ महिनादेखि रिक्त प्रतिनिधिसभाको सभामुख पदको निर्वाचन दिनप्रतिदिन अन्योल बन्दै गएको छ भने सभामुख पदको निर्वाचनका लागि बोलाइएको संसद पनि लगातार तीनपटक सूचना टाँसेर स्थगित गरिएको छ । प्रतिपक्षी दलका कारण वा अन्य कुनै कारणले सभामुखको निर्वाचन अन्योलमा परेको नभई संसदमा दुई तिहाइ मत भएको सत्तारूढ नेकपाकै आन्तरिक द्वन्द्वका कारण संसदले नयाँ सभामुख पाउनसकेको छैन । सभामुख पद रिक्त भएपछि उपसभामुखले प्राथमिकता पाउनुपर्ने हो । उपसभामुख शिवमाया तुम्बाहाङ्फे सभामुखका लागि इच्छुक, लामो राजनीतिक संलग्नता, महिला र जनजातिसमेत भएकाले उहाँलाई नै सभामुखमा निर्वाचित गर्नु युक्तिसङ्गत हुन्छ । तर नेकपाले उहाँलाई एकपटक पूर्वजानकारीसम्म नदिई राजीनामा गर्न निर्णय गर्नु र बारम्बार दबाब दिइरहनु गलत हो । पार्टी एकीकरण भइसके पनि पूर्वएमाले र पूर्वमाओवादीको गुटबन्दीका कारण नेकपामा योग्यलाई भन्दा पनि आआफ्ना गुटको पुरुष सांसदलाई नै सभामुख बनाउने चर्चाले महिलाप्रति अन्याय र विभेद भएको अनुभूति सर्वसाधारणले गर्न थालेका छन् । केन्द्रीय संसद, प्रादेशिक संसद र स्थानीय तहका अधिकांश निर्वाचनमा समेत महिलालाई प्रमुख तहमा नभई उपप्रमुखमै सीमित राख्ने मानसिकता पितृसत्तात्मक सोचका कारण उब्जिएको हो र यस्तो सङ्कीर्ण सोचलाई अन्त्य गर्दै जान शिवमायालाई सभामुखमा निर्वाचित गरिनुपर्छ । कूटनीतिज्ञ चाणक्यले साहसं षड्गुणम् अर्थात् पुरुषका तुलनामा महिलाले ६ गुना बढ्ता साहसपूर्वक काम गर्न सक्छन् भनेकाले र मनुले समेत सहस्रेण पितृन् माता गौरवेणातिरिच्यते अर्थात् पितृसत्ताभन्दा मातृसत्ता हजारौं गुनाले पूजित हुन्छ भनेका कारण पितृसत्तात्मक पूर्वाग्रही सोचलाई अन्त्य गर्नु जरुरी छ । मतिप्रसाद ढकाल, गैंडाकोट१, नवलपुरकेही समयदेखि विवाद र गुटबन्दीको कारण सभामुख चयन प्रक्रिया अवरुद्ध छ । उपसभामुख शिवमाया तुम्बाहाङ्फेलाई राजीनामा गराउने कसरतमा एउटा गुट लागे पनि उनले राजीनामा नदिने अडान लिइरहेकी छन् । नेकपाले सभामुख पदको लागि यतिसारो विवाद र गुटबन्दी गरेर संसद बैठकलाई असर पुग्नेगरी अल्झाइराख्नु भन्दा शिवमायालाई नै सभामुख बनाइदिए भइगो नि । जनजाति महिला सभामुख भएर नेकपालाई के बिग्रन्छ र ? महिला अनि जनजाति सभामुख भएपछि समावेशी पनि हुने । उनीसित उपसभामुख भएर संसद चलाएको अनुभव पनि छ । उनी दक्ष, अनुभवी र योग्य छन्, सभामुखको लागि । शिवमाया जस्तो योग्य र उपयुक्त उम्मेदवारलाई पाखा लगाएर नातावाद, कृपावादमा लागेर समावेशिताको खिल्ली किन उडाउने ? पूर्वएमाले र पूर्वमाओवादी पार्टी एक भएर बनेको नेकपा मनबाट एक हुन नसकेको कारण दुई पक्षबीच मुख्य पदहरू कसको पोल्टामा बढी पारे कसलाई बढी लाभ हुने भन्ने मनोदशाको कारण पनि सभामुख पदको चयनमा विवाद देखिएको हो । सभामुख पदलाई लिएर छिनाझम्टी गर्दा दुनियाँसामु लाजको पसारो मात्रै भएन र ? रेशमकुमार सुनुवार, ल कलेज, काठमाडौं"
दुई तिहाइलाई हेप्नी ?,"सोमबार प्रथम पृष्ठमा प्रकाशित वात्स्यायनको हेप्नी ? कार्टुन सटिक छ । कार्टुनले विभिन्न बहानामा लुटिरहने प्रवृत्तिलाई उजागर गरेको छ । आमसञ्चारको माध्यमबाट लुटतन्त्रका खबर बाहिर आउने हुनाले यसलाई सरकारले सूचना प्रविधि विधेयकमार्फत नियन्त्रण गर्ने प्रयास गरेको बुझ्न प्रस्टै सकिन्छ । बडो सटिक तरिकाबाट यो कार्टुनमा लुटतन्त्रको उजागर भएको छ । अहिले अवैध रूपमा प्राकृतिक सम्पदा दोहन भइरहेको छ । खोला, नदीको दोहन, डाँडाकाँडाको दोहन लगायत अवैध तरिकाले विभिन्न क्रसर चलाउने र पैसा कमाउने ध्यानमा लाग्नेहरूको जमात बढ्दै गइरहेको छ । सरकारी जग्गा जथाभावी लिजमा दिने र कमिसन कुम्ल्याउने धावन्तीमा लाग्नेहरूको जमात बढिरहेको छ । अहिले राजनीतिक आडलाई आधार मान्दै विभिन्न समूहले राज्यको सम्पत्ति दोहन गर्ने र आफूलाई शक्तिशाली बनाउने होडमा अगाडि बढिरहेको सन्दर्भमा यस्ता किसिमका गलत प्रवृत्तिको भण्डाफोर गर्ने एकमात्र क्षेत्र भनेको सञ्चार हो र यसलाई सरकारले पचाउन नसक्ने भएपछि सूचना विधेयकबाट ठेगान लगाउने प्रपञ्च रचेको कसै गर्दा पनि लुक्दैन । गोविन्द विक, बुनपा१२ कपन, काठमाडौं"
राष्ट्रिय एकता दिवस रोकिँंदा,"दोस्रो जनआन्दोलन अघिसम्म पुस २७ गते पृथ्वीनारायण शाहको जन्मजयन्तीको अवसर पारेर राष्ट्रिय एकता दिवस मनाइन्थ्यो । तर त्यसपछि कसको निर्देशनमा उनका सालिक तोडिए ? ज्ञानेन्द्र शाह र पृथ्वीनारायणको चरित्र, भूमिका र योगदानलाई एकै प्रकारको हो भनेजस्तो गरी व्यवहार हुनथाले । उनलाई सामन्तवादको प्रतीकको रूपमा बुझाइयो र पुस २७ अर्थात् मनाउँदै आइरहेको एकता दिवसलाई सरकारी तवरबाट पूर्ण बेवास्ता गरियो । सायद कुनै पनि सार्वभौम देशमा आफ्नो देशको निर्माणकर्तालाई यो हदसम्म अपमान गर्दैनन् । आफूलाई महान बुद्धिजीवी ठान्ने केहीले अहिलेको चेतनास्तरको चस्मा लगाएर उनलाई खलनायकको रूपमा मात्र व्याख्या गरेको हास्यास्पद छ । इतिहासलाई जति मेट्न खोज्यो, उतिनै जीवन्त भएर प्रकट हुन्छ । अहिले राष्ट्रिय एकता दिवसप्रति बेवास्ता गरेर नमनाए पनि भावी पुस्ताले पक्कै बुझ्नेछन् र मनाउनेछन् । शिवराज बराल, पोखरा२२, कास्की"
रजस्वलाप्रति कहिलेसम्म अनुदार ?,"पूर्वीय संस्कार एवं जीवनशैली शारीरिकमानसिक स्वास्थ्यका लागि अति विशिष्ट हुनाका साथै जीवनोपयोगी छन् । यस्तो जीवनशैलीमा अभ्यस्त भइसकेका हामीले समयको कुनै क्षणमा आइपुग्दा मानवीयताका दृष्टिले ठूलै कलङ्क पनि सिर्जना गरेका छौँ । त्यो हो नारीलाई हेर्ने दृष्टिकोण र दैनिक जीवनमा गरिने व्यवहार । रजस्वला भएकी महिलालाई बहिष्कार गर्ने प्रचलन त्यस्तै एउटा कलङ्क हो । एक्काइसौँ शताब्दीको विद्युतीय सञ्चारको युगमा आइपुगिसक्दा पनि हाम्रा चेलीहरू रजस्वला भएका बेला बहिष्करणकै स्थितिमा ज्यान गुमाउन बाध्य हुनु समय एवं मानवीय विवेकका दृष्टिले ठूलो कलङ्क हो । यसलाई कहिलेसम्म आत्मसात् गरिरहने ? यसलाई परम्परागत जीवनशैलीकै रूपमा व्याख्या गर्ने हाम्रा लागि परम्परागत कतिपय चालचलनमै देखिएका विचलन सर्वस्वीकार्य हुने तर यसप्रति अनुदार कहिलेसम्म भइरहने ?पहिलो कुरा, तागाधारीहरूले बिहानै उठेर नुवाइधुवाइ गरी गायत्री मन्त्र जप्नुका साथै शालिग्रामको पूजा गर्नुपर्ने अनि भोजन गर्दा सफा सेतो धोती पहिरिनुपर्ने, बोल्न नहुने प्रचलन हामीले नै देखेभोगेको हो । अहिले हामीमध्ये कतिपयका छोराछोरीले गायत्री, शालिग्राम, जनै, धोती भन्ने शब्द नै सुनेका छैनन् । यो स्थितिको सिर्जना कतिपयका लागि बाध्यात्मक हुनसक्छ भने कतिपयका लागि आधुनिक र प्रगतिशील हुने रहरले पनि भूमिका खेलेको देखिन्छ । अझ यसमा वर्तमान पुस्तामा देखा परेको आलस्यपन नै बढी शक्तिशाली भएको पाइन्छ । जुनसुकै बहानामा भए पनि यस्ता स्थितिलाई स्वीकार गर्नसक्ने हामी रजस्वला भएकी चेलीलाई चाहिँ बहिष्करणै गर्नुपर्ने मनस्थितिमा किन छौँ ?अहिले हुने व्रतबन्ध पार्टीलाई नै हेरौं । व्रतबन्ध गरिएको बटुकले भोजन गर्दा बोल्न नहुने, ६ महिनासम्म माछामासु र लसुनप्याजजस्ता गरिष्ठ एवं तामसी भोजन गर्न नहुने भन्ने व्यावहारिक अभ्यास हाम्रै समाजमा थियो । यसबारे शास्त्रीय मर्यादा त अझ कडा हुनुपर्छ । तर अहिले व्रतबन्धका पार्टीमा बार्बिक्यु गर्नु अनि बिजुलीपानीको खोलो बगाउनु अनिवार्यजस्तै भइसकेको छ । एउटा बटुकको कर्म चलाउने कुरामा हाम्रो व्यवहार संस्कृृति एवं परम्पराविरोधी भएको स्थितिले हाम्रो संस्कृतिको संरक्षण गर्यो कि विकृति बढायो ? यस्ता परम्पराविरोधी प्रचलनलाई सहजतापूर्वक स्वीकार गर्ने समाज रजस्वला भएकी चेलीप्रति किन यति कठोर हुन्छ ?हाम्रो समाजमा केक संस्कृतिले पनि व्यापकता पाएको छ । अरू त अरू, गुरुपूर्णिमा जस्ता नितान्त वैदिक प्रचलनमा समेत केक अनिवार्य गर्न थालिएको छ । अझ जिन्दगीभर माछामासु, अन्डा, लसुनप्याजको संसर्गै नगरेका हजुरआमाहजुरबा समेतलाई अन्डायुक्त केक कोच्याउँदा हामी आधुनिक भएर रमिता हेरिरहेका छौँ । यस्ता क्रियाकलापले हामी कस्तो संस्कृति भित्र्याउँदै छौँ ? यिनमा रमाईरमाई भाग लिने सामाजिक ठेकेदारहरूले प्राकृतिक वरदानस्वरूप चेलीहरूलाई प्राप्त शारीरिक अवस्थालाई सहज ढङ्गले व्यवस्थापन गर्न खोज्दा किन विकृतिको पहाडै खसेको देख्छन् ?अहिले बाबुआमाको किरिया बस्ने दिन घटाउनुपर्ने सन्दर्भमा बेलाबेला विवाद र विचारविमर्श भइरहेको पाइन्छ । सृष्टिकर्ता एवं हाम्रा लागि निःस्वार्थ जीवन समर्पित गर्ने बाबुआमालाई तेह्र दिन समर्पण गर्न कठिन भएको भनी यसलाई रूढिसँग गाँसेर अनेक कारण देखाउँदै यसको अवधि घटाउने कसरत गरिँदै छ । शास्त्रीय मर्यादाविरोधी विचार उरालेर किरियाकर्म घटाउनका लागि नयाँ शास्त्र एवं विधिसमेत सिर्जना गर्न पछि नपर्ने समाजसुधारकको दृष्टि एउटी महिलाको प्राकृतिक अवस्थाप्रति किन यति अनुदार देखिएको ? बाबुआमाको किरिया बस्दा कोहीकोही बिरामी भएको निहुँमा यत्रो हल्ला मच्चाएर किरियाकर्मको दिन घटाउन बबन्डर गर्ने बहादुरहरूले छाउगोठमा लगातार चेलीहरूको अवसान हुँदा किन आवाज नउठाएको ?कतिपय बुज्रुकले रजस्वलाका बेला महिलाको शरीर कमजोर हुन्छ भनेर आरामका लागि बार्ने व्यवस्था गरिएको तर्क गर्छन् । यसो भन्नेकै घरमा रजस्वला भएकी महिलालाई चुलाचौकाबाट वञ्चित गरेर घाँस, दाउरा, खनजोत, मेलापात जस्ता झन् शारीरिक दृष्टिले थेग्नै नसक्ने काम गर्न बाध्य पारिएको हुन्छ । मानवताहीन, विवेकहीन यस्ता क्रियाकलापलाई कहिलेसम्म मूकदर्शक भएर हेरिरहने ? अझ कतिपय परिवारमा त त्यस्ती महिलाले काटेर ल्याएको घाँस गाईवस्तुलाई खुवाउन हुने, भकारो सोहोर्न हुने, तर उसलाई दहीदूध दिइयो भने गाईवस्तु बिग्रिन्छन् भन्ने अमानवीय व्यवहारको कहिलेसम्म साक्षी बसिरहने ?आधुनिकता एवं प्रगतिशीलताका नाममा हामीले मौन स्वीकृतिका साथ पाखा लगाएका अति उन्नत, सभ्य, प्रगतिशील, परिष्कृत एवं जीवनोपयोगी परम्पराका केही उदाहरण मात्र हुन् यी । यस्ता अनेक चलनलाई स्थान, समय, परिस्थितिका नाममा पाखा लगाउनुलाई सहज रूपमा लिने हाम्रो समाज महिलाको प्राकृतिक विशिष्टतामा यति क्रूर हुनुपर्ने के कारण छ ?बिहानै उठेर नुवाइधुवाइ गरी ध्यान गर्ने, बासी र फोहोर नखाने, भान्छामा परचक्री एवं फोहोर गर्ने बालबच्चालाई जान नदिने जस्ता जीवनोपयोगी संस्कारलाई चाहिँ प्रगतिशील हुने मोहमा त्यागिदिने अनि महिलालाई मात्र छुवाछूत गरी हेय दृष्टि लगाउने मानसिक सङ्कीर्णता किन ? हामी आफूलाई संस्कृति र परम्पराको रक्षक ठान्छौँ भने माथि उल्लेख गरिए लगायतका सम्पूर्ण विधिव्यवहारलाई आत्मसात् गरौँ । हैन भने महिलाको विशिष्ट अवस्थालाई वर्जित गरेर ऊमाथि मात्र अन्याय नथोपरौँ ।सामाजिक एवं पारम्परिक संस्कारकै कुरा गर्ने हो भने पनि, महिलाकै लागि व्यवस्था भएका अष्ट वर्षा भवेत् गौरी नववर्षा च रोहिणी भन्ने भनाइ र सती प्रथालाई कानुनी रूपमै पाखा लगाइसकेका छौँ । अझ रजस्वला हुनुपूर्व नै कन्यादान गर्ने प्रचलन मेरै पुस्ताले देखेभोगेकै हो । देशका विभिन्न भागमा बडो उत्साहसाथ विधवालाई रातो रङ्गको प्रयोगमा स्वीकृति दिएको पनि हाम्रै पालामा हो । यसबाट थोत्रा सामाजिक मूल्यमान्यता तथा कुसंस्कारहरू धराशायी हुँदै छन् भन्ने शुभसङ्केत चाहिँ देखा पर्न थालेको छ । विधवाले रातो रङ्ग स्वीकृत पाउनु मात्र महिलाविरुद्ध हुने अन्यायको अन्त्य होइन, तर महिला उत्पीडनविरुद्ध उठेका पाइलाहरू अग्रगमनतर्फ बढेको चाहिँ अवश्य हो । हाल प्रशासनिक क्षेत्रमा पोसाकको विकल्पलाई पनि महिला अग्रगमनका लागि सकारात्मक पाइला मान्नुपर्छ । संस्कृति भनेकै कुनै वस्तुलाई परिमार्जन गरेर वा सुसंस्कृत रूप दिएर चम्किलो तुल्याउने काम हो । कुनै स्थान वा जातिविशेषको संस्कृति अर्को स्थान वा जातिविशेषका लागि अनौठो र अग्राह्य हुनसक्ने स्थिति पनि यस संसारमा नभएको होइन । यति हुँदाहुँदै पनि सत्य, अहिंसा, परोपकार, त्याग, बलिदान, मानवतावादी भावनाजस्ता पक्षहरू वहन गर्नसक्ने संस्कृतिचाहिँ सर्वपक्षीय, सर्वजातीय, सर्वराष्ट्रिय, सार्वभौम र सार्वकालिक हुन्छ । मानवतावादी आदर्श बोकेको संस्कृति सबैभन्दा महत्त्वपूर्ण, दीर्घजीवी र शाश्वत हुन्छ । समाजमा देखा परेका यस्ता बिब्ल्याँटा र विवेकहीन क्रियाकलापको अन्त्य गर्दै अघि बढ्ने जिम्मेवारी समयले अबका चेलीको मात्र नभई समकक्षी युवक पुस्ताको काँधमा पनि राखिदिएको छ ।हाम्रो समाजको विकासक्रम हेर्दा, पुरुष वर्गका लागि कुनै कठिनाइ नबेहोरी सहजतापूर्वक सम्पन्न गर्न सकिने प्रचलन पनि क्रमशः त्यागिँदै लगियो र उसलाई फुक्काफाल भएर हिँड्न समाजले सहज वातावरणको सिर्जना गरिदियो । तर महिलाप्रति भएका कठोर एवं विवेकहीन अन्यायलाई सच्याउन कसैले आवश्यक देखेनन् । परम्परा र संस्कृतिका नाममा महिलामाथि थोपरिने अन्याय कायमै राख्नचाहिँ समाजले अहिले पनि सक्दो बल लगाइरहेको छ । अब पनि यथास्थितिमै रहेर रजस्वला भएकी महिलालाई अछूतको व्यवहार गर्न खोज्नु ठूलो भूल हुनेछ ।"
विधेयक : नियत कि अक्षमता,"अब के गर्ने ?विधेयकमा देखिएका कमीकमजोरीलाई संसदीय प्रक्रियाबाट सच्याउन सरकार तयार हुनुपर्छ । प्रतिपक्षले पनि यो प्रक्रियामा सरकारलाई रचनात्मक सहयोग गर्नुपर्छ । प्रतिपक्षले रचनात्मक सहयोग नगरे जनमतको कदर गरेको ठहर्दैन । प्रतिपक्षले के बुझ्नुपर्छ भने, उसको विरोधको पनि सीमा हुन्छ, जतिसुकै हतार गरे पनि संसदको यो कार्यकालभरि ऊ केवल प्रतिपक्ष हो । सरकारलाई प्राप्त जनादेशलाई उसले सहर्ष स्वीकार गर्न सक्नुपर्छ । अनि सरकारले पनि आफ्नो सीमा भुल्नु हुन्न कि, प्रचण्ड बहुमत संविधानको संरक्षण र कार्यान्वयन गर्ने प्रयोजनमा मात्र सीमित छ । बहुमतको आवरणमा गरिने संविधानको थिचोमिचो ग्राह्य हुँदैन । सत्ता र प्रतिपक्षको यो सीमाबीच नै लोकतन्त्र सुदृढ र संस्थागत हुन्छ ।"
किसान र कृत्रिम बजार,"सोभियत कम्युनिस्ट पार्टीको पोलिटब्युरो संसारभर समाजवाद निर्यात गर्ने दीर्घकालीन योजना बनाउने छलफलमा जुटेको हुन्छ । संसारभरका सबै मुलुक कब्जा गर्ने तर न्युजिल्यान्डलाई छोडिदिने कुरा हुन्छ । छलफलबाट अचम्मित तथा उत्तेजित पोलिटब्युरोका कनिष्ठ कमरेडहरूले वरिष्ठलाई सोध्छन्, न्युजिल्यान्डलाई किन छोड्ने ? छोड्न हुँदैन ! तब वरिष्ठले थुमथुम्याउँदै सम्झाउँछन्, होइन, हामीले उत्पादन गरेको वस्तु तथा सेवाको बजारमूल्य थाहा पाउन कुनै न कुनै मुलुकलाई त छोड्नैपर्छ ।आर्थिक विषयमा समाजवाद कति सतही छ भन्ने बुझाउन शीतयुद्धकालीन उपर्युक्त चुट्किला पर्याप्त छ । समाजवादीहरू पुँजीवादीलाई हरेक चीजलाई वस्तु बनाएर त्यसको बजारमूल्य तोक्छन् भन्ने आरोप लगाउँछन् । समाजवादीहरूको वस्तु र बजार भाउ सम्बन्धी अवधारणा सुरुदेखि नै संकुचित छ । प्रकृतिले प्रदान गर्ने भौतिक पदार्थमा मानवीय श्रम र सीप लगाएर मानवोपयोगी बनाएपछि मात्रै त्यो वस्तु बजारमा बिक्रीयोग्य हुन्छ । उनीहरूका अनुसार, यस्ता वस्तुमा नाफा जोडिनु पाप हो । मोटामोटी रूपमा समाजवादीहरूले वकालत गर्ने अर्थशास्त्रको सैद्धान्तिक आधार यही हो । तर कथित समाजवादीहरूका अभ्यासमा यो सैद्धान्तिक अडान प्रतिविम्बित हुँदैन ।स्वघोषित समाजवादीहरूले पुँजीवादीले जस्तै खाना, कपडा, खेलौना, फर्निचर, टेलिभिजन, गाडीजस्ता भौतिक पदार्थको मात्रै होइन, कला, साहित्य, सीप, ज्ञान, रूप, सौन्दर्य, सूचनाजस्ता अभौतिक र अमूर्त सम्पत्तिको समेत बजार देखेका छन् र त्यसको भाउ तोकेका छन्, त्यसलाई बेचेर लाभान्वित पनि भएका छन् । तर उनीहरू नै यो यथार्थलाई स्वीकार गर्दैनन् । मान्छेलाई झुटो कथा भनीभनी आफ्नो पेसा चलाउँछन् ।नेताहरूले चुनावका बेला बजारले गर्नुपर्ने काम आफै गर्छौं भनेर चर्का कुरा गरेका हुन्छन्, जसलाई हामी पत्याउँछौं । जुन कुरा राजनीतिक निर्णयबाट हुँदै हुँदैन, त्यो पनि हुन्छ भनेर पत्याउँछौं । उखु किसानको समस्या पनि हामीले पत्याउनै नहुने, सरकारले समाधान गर्नै नसक्ने धेरै समस्यामध्ये एउटा हो । अहिले सरकारको नियत खराब भएकाले यो समस्या बल्झिएको हो भन्ने धेरैलाई लाग्छ । तर होइन, यो विशुद्ध बजारको समस्या हो । २४ क्यारेटको कम्युनिस्ट सरकार भएकै भए पनि यो समस्या आइलाग्थ्यो । कर, अनुदान, सहायता, संरक्षण, कोटा, दरबन्दी, मूल्य नियन्त्रणजस्ता विषयको सही व्यवस्थापन गर्न नसक्दा उब्जिने कैयौं अविकासमध्ये यो एउटा हो ।अनुदान वा करमार्फत सरकारले गर्ने हस्तक्षेपले कृत्रिम बजार खडा गर्छ । उखु किसान वा चिनी उद्योगीलाई हामीले कृत्रिम बजारमा खेल्न भन्यौं । वास्तविक माग र आपूर्तिको सामना गर्नुपर्दैन भन्यौं । किसान र उद्योगीलाई वास्तविक माग र आपूर्तिको सामना गर्न दिएको भए उनीहरूले प्रचलित बजार मूल्यमा आफूलाई समायोजन गर्दै लैजानुपर्ने थियो । उनीहरूले प्रचलित मूल्यमा फाइदा हुनेनहुने विचार गरेर उत्पादन गर्नेनगर्ने निर्णय गर्थे । सरकारको आश गरेर बस्ने थिएनन् ।हामीले कैयौं पेसाव्यवसायलाई जोगाउने नाममा अनुदान दिइरहेका छौं । चिनी उद्योग र उखु किसान तिनैमध्येका हुन् । सुरुदेखि नै सरकारहरूले चिनी उद्योगलाई बचाउने नीति तथा कार्यक्रम राख्दै आएका छन् । यो कार्यक्रम हालको सरकारले सुरु गरेको होइन । पहिले सरकार आफैले चिनी उद्योग चलाउँथ्यो । सरकारले चलाए पनि निजी क्षेत्रलाई छोडे पनि चिनी उद्योग र उखु किसानलाई दिइएको र दिने भनिएको अनुदानको लागत उपभोक्ताले बेहोर्नुपरेको छ । चिनीमा अहिलेको समयमा सम्भवतः संसारमै सबैभन्दा महँगो मूल्य नेपाली उपभोक्ताले तिरिरहेका छन् । तर उखु किसानले राहत पाएका छैनन् । सरकारसँग उखु किसानलाई राहत दिने कार्यक्रम नभएको होइन ।सरकारले उखुको न्यूनतम मूल्य तोक्छ । त्यसमाथि अनुदान पनि दिन्छ । यो अनुदानले किसानलाई बढी मूल्य दिन्छ, उद्योगीलाई सस्तो कच्चा पदार्थ उपलब्ध गराउँछ । हालै सरकारले हाम्रा उद्योगीको उत्पादन बिक्री होओस्, बाहिरी प्रतिस्पर्धा गर्न नपरोस् भनेर चिनी आयातमा डेढ वर्षजस्तो रोक नै लगाइदियोÙ पहिले आयात महँगो बनाउन भन्सार शुल्क दोब्बर बनाइदिएको थियो । यी कुनै उपायले काम गरेनन् । सरकारी छुट, अनुदान, कोटा संरक्षण आदि एउटा टाइम बम थियो, जुन अहिले आएर विस्फोट भयो । बजारको बललाई रोक्न खोज्ने हाम्रा नीतिनिर्माताको प्रयास असफल भयो । बजारको शक्ति प्राकृतिक हुन्छ, हामीले बेहोर्दै आएको मौसमजस्तै । जाडो, गर्मी, हावाहुरी, झरीलाई आधारभूत रूपमा बदल्न सकिँदैन । हाम्रा आर्थिक कर्महरू प्रकृतिसँग जोडिएका छन् । कृषि, उद्योग, व्यापार, प्रविधि के चाहिँ प्रकृतिसँग जोडिएको छैन ? प्रकृतिमा, हाम्रा आर्थिक व्यवहारमा हामीले नबुझेका धेरै प्रश्न छन् । अर्थशास्त्रले उत्तर नपहिल्याएका धेरै प्रश्न छन् । त्यसैले मैले सब थोक जानेको छु भनी कसैले दाबी गर्छ र हामी पत्याउँछौं भने त्यो हाम्रो भूल हो । निर्णय केन्द्रमा गरियो भने त्यो विकृत हुन्छ । निर्णय जति ठूलो निकायबाट गरिन्छ, त्यसको असर त्यति फराकिलो हुन्छ । हामीले व्यक्तिगत तहमा, समुदायको तहमा गरिने निर्णयहरूलाई स्थान दिएका छैनौं । यस्तो खालको अर्थराजनीतिक दर्शनलाई पछ्याएकै छैनौं ।चिनी उद्योगी र सरकार दुवैले उखु किसानसँग उधारो कारोबार गरे । हामी सबैलाई थाहा भएकै हो, उधारो कारोबार गर्दा मर्कामा पर्ने प्रायः दिने पक्ष हुन्छ । यहाँ दिने पक्ष उखु किसान हुन् । किसानलाई कथित चिनी उद्योगीले मात्र भुक्तानी नदिएका होइनन्, सरकारले पनि लामो समयसम्म बक्यौता राखेको छ ।समाजवादउन्मुख अर्थतन्त्रको कुरा गरिरहेका हामीले बुझ्नुपर्छ समाजवादमा हुने यही हो । संसारमा कुनै पनि मानवोपयोगी वस्तु तथा सेवा उत्पादनको लागत हुन्छ, जुन उपभोक्ताले बेहोर्नैपर्छ । तर समाजवादी भन्छन् हामी यो लागत बेहोर्छौं । तपाईंले खाने खाना, लगाउने लुगा, केटाकेटीको शिक्षा, परिवारको स्वास्थ्यको बिल छिमेकीले आएर तिरिदिएको कल्पना गर्न सक्नुहुन्छ ? तर तपाईं यो काम सरकारले गर्छ भन्यो भने पत्याउनुहुन्छ ।हाम्रा सामु धेरै आर्थिक भ्रम छन्, जुन सरकारी नीतिको प्रभाव तत्काल र लक्षित समूहमा मात्र हेर्दा उत्पन्न हुन्छन् । सरकारले ल्याएको कार्यक्रमले लक्षित समूहलाई तत्काल लाभ दियो भने त्यसलाई सामान्यतया राम्रो भनिन्छ । सार्वजनिक नीतिको प्रभाव यस्तो सपाट हुँदैन । खास गरी अनुदान र सहायताका कार्यक्रमले लक्षित समूहलाई मात्रै असर गर्दैनन् । त्यस्ता कार्यक्रमको प्रभाव दीर्घकालीन पनि हुन्छ । उदाहरणका लागि, सरकारले ५० जनाको एउटा समूहलाई ११ लाख रुपैयाँ दिने निर्णय गर्यो । त्यो समूहका सदस्यमा अतिरिक्त पैसा आयो, जसलाई उनीहरू खानपान, शिक्षा, स्वास्थ्य, मनोरञ्जनमा खर्च गर्न सक्छन् । त्यो पैसा सरकारले कर, शुल्क वा ऋणका रूपमा अर्को समूहबाट उठाउनुपर्ने हुन्छ ।कर वा शुल्कका रूपमा उठाइयो भने, तिर्ने समूहले खाद्य, आवास, शिक्षा, स्वास्थ्य वा मनोरञ्जन सम्बन्धी उपभोग खर्चमा कटौती गर्नुपर्ने हुन्छ । सार्वजनिक ऋणका रूपमा उठाइयो भने, भविष्यको पुस्ताले साउँब्याज भुक्तानी गर्नुपर्ने हुन्छ । यसबाट स्पष्ट देख्न सकिन्छ, सरकारी कार्यक्रमको प्रभाव वा असर लक्षित वर्गमा मात्र खोजेर भेटिँदैन ।त्यसैले असल आर्थिक नीति तर्जुमा गर्दा धेरै आर्थिक भ्रमबाट मुक्त हुन सक्नुपर्छ । सार्वजनिक नीतिको दीर्घकालीन प्रभाव र त्यो पर्नसक्ने सम्भावित समूहबारे विचार गर्नुपर्ने हुन्छ । हाम्रा उखु किसान र चिनी उद्योगीको हकमा पनि यस्तै गलत नीति तर्जुमा भएको छ । नीति गलत मात्रै छैन, बजार शक्तिका विरुद्ध पनि छ ।सबैजसो महादेशमा उखुखेती हुन्छ, त्यहाँ चिनी उद्योगहरू पनि छन् । सबैजसो देशले किसानलाई अनुदान दिएका छन् । हामीभन्दा धनी देशहरूले आफ्ना किसानलाई हामीले भन्दा धेरै गुणा बढी अनुदान दिएका छन् । युरोपको कृषिकर्म संसारमै सबभन्दा बढी अनुदानले संरक्षित छ । त्यहाँ पनि किसान प्रदर्शनमा उत्रिएकै छन्, आफ्ना पशुहरूलाई सडकमा ल्याएका छन्, कृषि उपज सडकमा फ्याँकेका छन्, बाटामा दूध पोखेका छन् ।अनुदानले काम गर्दैन भन्ने यो ज्वलन्त उदाहरण हो । काम गर्ने नै भए पनि हाम्रो सरकारले ककसलाई अनुदान दिनसक्छ ? कुखुरा पाल्नेहरूले केही समयअघि नारायणगढमा कैयौं क्रेट अन्डा फुटाए, कालीमाटीको सडकमा किसानले गोलभेडा मिल्काए, काभ्रेमा किसानले सडकमा दूध पोखे । यस्ता थुप्रै घटना भएका छन् । हामी कुनै पनि पेसाव्यवसाय वा पहिचान समूहको सार्वजनिक कार्यक्रममा गयौं भने, त्यहाँ कर छुट, अनुदान, सहायता, राज्यको संरक्षण माग गरिएको हुन्छ । आयोजकले आफ्नो समूहको संरक्षण राज्यले गर्नुपर्ने माग गरेका हुन्छन्Ù अतिथि बनेका मन्त्री, नेता, प्रशासकहरूले दिन्छौं भनेका हुन्छन् ।सरकारले कसलाई संरक्षण गर्ने ? केटाकेटीलाई, वृद्धवृद्धालाई, बेरोजगारलाई, किसानलाई, उद्योगीलाई, व्यवसायीलाई वा अरू कुनै पेसाकर्मीलाई ? राज्य र नागरिकको सम्बन्धको हिसाबले हेर्दा यी कुनै पनि समूहलाई छुटाउन मिल्दैन । राज्यले सबै समुदायका सबै सदस्यलाई समान तवरले समेट्न सक्दैन । अनुदान, सहायता, कर छुट, कोटा, अनुमतिपत्र आदिले कृत्रिम बजार खडा गर्छन् । कृत्रिम बजार दीर्घकालसम्म टिकाउ हुँदैन ।"
मृत्युदण्डको फैसला उल्टियो,"लाहोर (एजेन्सी) पाकिस्तानको एक अदालतले पूर्वराष्ट्रपति परवेज मुसर्रफलाई सुनाइएको मृत्युदण्डको फैसला उल्टाइदिएको छ । लाहोरस्थित उच्च अदालतले उनलाई मृत्युदण्डको फैसला सुनाउने कानुनी प्रक्रियासमेत असंवैधानिक रहेको निर्णय गरेको छ ।पाकिस्तानको राजधानी इस्लामावादस्थित विशेष अदालतको तीन सदस्यीय इजलासले मुसर्रफलाई देशद्रोहको अभियोगमा गत डिसेम्बर १७ मा मृत्युदण्डको फैसला सुनाएको थियो । त्यसविरुद्ध मुसर्रफले लाहोर उच्च अदालतमा चुनौती दिएका थिए । मुसर्रफले आफ्ना कानुनी सहयोगीमार्फत् आफूविरुद्धको मुद्दाको सुनुवाइका लागि गरिएको विशेष अदालतको गठन असंवैधानिक रहेको र यसले संविधानको धारा १० (क) को उल्लंघन गरेको दाबीसहित लाहोर उच्च अदालतमा पुनरावेदन गरेका थिए ।लाहोर उच्च अदालतका न्यायाधीशहरू सैयद मजाहर अलि अकबर नाकभी, मोहम्मद अमीर भाटी र चौधरी मसुद जहानगीरको तीन सदस्यीय पूर्ण इजलासले मुसर्रफमाथि लगाइएको देशद्रोह को मुद्दा पाकिस्तानी कानुनको भावना अनुकूल नभएको निर्णय गरेको पाकिस्तानी सञ्चार माध्यम डनले उल्लेख गरेको छ । एक अभियोजनकर्ताले अदालतको निर्णयले जनरल मुसर्रफ स्वतन्त्र व्यक्ति थिए भन्ने अर्थ्याएका छन् । सन् २००७ को नोभेम्बर ३ मा संकटकाल घोषणासँगै संविधान निलम्बन गरेपछि मुसर्रफविरुद्ध देशद्रोहको मुद्दा लगाइएको थियो । उक्त मुद्दाको सुनुवाइका क्रममा विशेष अदालतले संविधानको धारा ६ उल्लेख गर्दै मुसर्रफलाई मृत्युदण्डको सजाय सुनाएको थियो । सन् २०१६ मा उपचारका लागि देशबाहिर जाने अनुमति पाएका मुसर्रफ हाल संयुक्त अरब इमिरेट्को दुबईमा छन् । मुसर्रफ सन् २००१ को जुन २० देखि सन् २००८ को अगस्ट १८ सम्म पाकिस्तानको राष्ट्रपति भएका थिए । सन् २००८ मा भएको चुनावमा उनको पराजयसँगै पाकिस्तान पिपुल्स पार्टी नेतृत्वको गठबन्धन सरकार बनेपछि उनी दबाबमा परेका थिए । आफूविरुद्ध महाअभियोग लगाउने प्रक्रिया सुरु भएपछि मुसर्ररफले राजीनामा दिएका थिए ।"
फिलिपिन्समा ज्वालामुखीको त्रास,"मनिला (एजेन्सी) फिलिपिन्सको सक्रिय ज्वालामुखी तालबाट लाभा निस्किन थालेपछि अधिकारीहरूले केही घण्टा वा दिनभित्र डरलाग्दो विस्फोट हुन सक्ने चेतावनी दिएका छन् ।राजधानी मनिलाबाट करिब ६० किलोमिटर दक्षिणमा रहेको तालबाट सोमबार बिहान लाभा निस्किन थालेको हो । अधिकारीका अनुसार ज्वालामुखीको जोखिम बढेसँगै ८ हजार मानिसलाई सुरक्षित स्थानमा सारिएको छ । ताल फिलिपिन्सको दोस्रो बढी सक्रिय ज्वालामुखी हो । तालको बीचमा रहेको द्वीपमा अवस्थित यो विश्वकै साना ज्वालामुखीमध्येको एक हो । ४५० वर्षयता ताल ज्वालामुखी कम्तीमा ३४ पटक विस्फोट भइसकेको छ । ताल ज्वालामुखी २३० वर्गकिलोमिटर क्षेत्र भएको विशाल तालको बीचमा रहेका छ । यसअघि यो सन् १९७७ मा विस्फोट भएको थियो । सन् १९११ मा यसको विस्फोटका कारण एक हजार पाँच सय मानिसको ज्यान गएको थियो । ताल ज्वालामुखी नजिकैको बतांगस प्रान्तमा अधिकारीहरूले संकटकालीन अवस्था को घोषणा गरेका छन् । आइतबार उक्त ज्वालामुखीबाट निकै ठूलो मात्रामा खरानीको थुप्रो निस्केको थियो । त्यस क्रममा निरन्तर आवाज आउनुका साथै कम्पनहरू गएका बीबीसीले उल्लेख गरेको छ । अधिकारीका अनुसार सोमबार बिहानदेखि ७५ वटा कम्पन गएका र तीमध्ये ३२ वटा दुई म्याग्निच्युडभन्दा माथिका थिए । ज्वालामुखी र भूकम्पसम्बन्तधी सरकारी निकायका अनुसार स्थानीय समयअनुसार ज्वालामुखीका कारण करिब दुई घण्टासम्म चट्याङ पर्नुका साथै बिजुली चम्किएको थियो । निकायका निर्देशक रेनाटो सोलिडमले धुवाँको मुस्लो, खरानीको थुप्रो, चट्टानका ससाना टुक्रा र ग्यास ६० किलोमिटरभन्दा बढीको गतिमा निस्केको जनाए । त्यसलगत्तै अधिकारीले विस्फोटको चेतावनीको तह तीनबाट बढाएर चारमा पुर्याएका छन् । चेतावनीको अधिकतम तह पाँच हुन्छ । त्यसका साथै अधिकारीले ज्वालामुखीका कारण सुनामी आउन सक्ने चेतावनी पनि दिएका बीबीसीले उल्लेख गरको छ । रिङ अफ फायर भनिने भूकम्पीय जोखिम रहेको क्षेत्रमा पर्ने फिलिपिन्समा भूकम्प र ज्वालामुखीका घटना सामान्य मानिन्छन् । संयुक्त राष्ट्रसंघका अनुसार ताल ज्वालामुखीको १४ किलोमिटर वरपरको क्षेत्रमा ४ लाख ५० हजार मानिस बसोबास गर्छन् । नजिकैका क्षेत्रमा ज्वालामुखीको खरानी टाढासम्म पुगेर खसेपछि मानिसलाई मास्क लगाउन सुझाव दिइएको छ । मनिलामा मास्कको अभाव हुन थालेको एक स्थानीयवासीले बताए ।जब म मेरो कार भएको स्थानमा पुगेँ, यो खरानीले ढाकिएको देखेँ । म हतारहतार मास्क किन्न पसलमा गएँ तर सकिएको रहेछ, एक स्थानीय एन्जेल बउतिस्ताले भने । सरकारले मास्कका खुद्रा बिक्रेतालाई मूल्य नबढाउन आग्रह गरेको बीबीसीले जनाएको छ । ज्वालामुखीबाट उडेको खरानीका कारण मनिलास्थित अन्तर्राष्ट्रिय विमानस्थलमा आइतबार सबै उडानहरू स्थगित भएका थिए । सोमबार भने केही विमान सेवाले उडान सुचारु गरेका थिए । यद्यपि, अधिकारीले ज्वालामुखीबाट उडेका चट्टानका टुक्रा तथा खरानीका कारण विमानमा क्षति पुग्न सक्ने चेतावनी दिएका जनाइएको छ । राष्ट्रपति रोड्रिगो डुर्टेटेले मनिलामा सबै सरकारी कामकारबाही बन्द गर्न निर्देशन दिएका छन् । त्यहाँका सबै विद्यालय पनि बन्द भएका छन् ।"
पीडितलाई न्याय दिलाउँछु,"अलबर्टा, क्यानडा (एजेन्सी) क्यानडाको प्रधानमन्त्री जस्टिन ट्रुडोले इरानमा गत साता भएको विमान दुर्घटनाका पीडितलाई न्याय दिलाउने प्रतिबद्धता जनाएका छन् । इरानको राजधानी तेहरान नजिकै गतसाता भएको विमान दुर्घटनामा ५७ जना क्यानाडेली नागरिकको ज्यान गएको थियो । इरानी सेनाले भूलवश आफूहरूले क्षेप्यास्त्र प्रहार गरेपछि युक्रेनी विमान दुर्घटना भएको स्वीकार गरिसकेको छ । दुर्घटनामा ८२ जना इरानी र ११ जना युक्रेनीसहित स्विडेन, यूके, अफगानिस्तान र जर्मनीका यात्रुको ज्यान गएको थियो । अल्बर्टन राज्यको राजधानी एडमन्टनमा सोमबार बोल्दै ट्रुडोले दुर्घटनाबारे इरानसँग प्रस्ट जवाफ माग्ने बताए । यस्तो विपत्ति कहिल्यै निम्तनु हुँदैनथ्यो । यो अभूतपूर्व अप्ठेरो समयमा म तपाईंहरूलाई मेरो पूरा समर्थन रहेको प्रतिबद्धता जनाउन चाहन्छु, एडमन्टनको विश्वविद्यालय परिसरमा उपस्थित २ हजार ३ सय मानिसलाई सम्बोधन गर्दै ट्रुडोले भने । हामी जवाफ नपाएसम्म विश्राम लिनेछैनौं, दुर्घटनामा ज्यान गुमाउनेहरूको स्मृतिमा आयोजित कार्यक्रममा उनले भने, तपार्इंहरूको दुःखमा पूरै देश सँगै उभिएको छ । दुर्घटनामा परेका ५७ मध्ये १३ जना एडमन्टनका हुन् । विमानलाई क्षेप्यास्त्र प्रहार गरी खसालिएका विषयमा झुट बोलेको भन्दै इरानको राजधानी तेहरानमा आइतबार सुरु भएको प्रदर्शन चर्केको छ । यसअघि सरकारविरुद्ध कडा नाराबाजी गर्दै सडकमा उत्रिएका प्रदर्शनकारीले इरानी सर्वोच्च नेताको कडा विरोध गरेका बीबीसीले उल्लेख गरको छ । तेहरानका प्रदर्शनमा उत्रेकामाथि इरानी रेभोलुसनरी गार्डअन्तर्गतको दंगा प्रहरीले अश्रुग्यास प्रहार गरेको जनाइएको छ । तेहरान प्रहरी प्रमुख हुसेन रहिमीले प्रदर्शनकारीमाथि बल प्रयोग नगरिएको दाबी गरेका छन् ।"
परिवर्तनशील ऋतु र मन,"मुलुकमा बेरोजगारीको समस्या विकराल बन्दै गइरहेको छ । राजनीतिक बेथितिको चुली उस्तै छ । शक्तिका आडमा आपराधिक क्रियाकलापमा संलग्नहरू झनै फस्टाउँदो अवस्थामा छन् । यस्तो स्थितिमा पनि पुलिस प्रशासन, न्यायालय मौन देखिन्छन् । अभिभावकलाई आफ्नो सन्तानलाई दिने समय छैन । त्यही मौकामा नयाँ पुस्ता सामाजिक सञ्जालभित्र पूरै डुबेका छन्, तिनीहरूलाई त्यसबाट मुक्ति दिलाउन त्यति सहज छैन । अन्ततः मुलुक र परिवारको सामाजिक, आर्थिक, राजनीतिक, पारिवारिक द्वन्द्वमा ऋतुजस्तै मानिसका मन परिवर्तन भइरहेका छन्, जुन मनहरू सपना खोजीमा सलबलाइरहेका छन् । हर्ष, विस्मात्, लोभ, लालच, प्रतिष्ठाका लागि परिवर्तनशील अवस्थामा चक्रजस्तै घुमिरहेका मनहरू यतिखेर कालिकास्थानस्थित सर्वनाम थिएटरमा नाटक ऋतु चर्या मा देख्न सकिन्छ । सर्वनामबाटै प्रशिक्षण लिएका १५ औं ब्याचका प्रशिक्षार्थी रंगकर्मीहरूको लेखन तथा निर्देशनमा गत शनिबारदेखि मञ्चन सुरु भएको नाटकमा सुख खोज्दै जाँदा दुःखमा जेलिएका, माया खोज्दै हिँड्दा घृणा पाएका, प्रविधिसँगै परिवारबाट अलग्गिएका, गाउँबाट सपना खोज्दै सहरमा हराएका, सरकारी जागिरको आसमा घोकन्ते शिक्षामा अल्झिएका थुप्रै पात्र चित्रण छन्, जसका मनहरू स्थिर छैनन् । ऋतु चक्रमा जस्तै तिनीहरूका मनमा कतै वसन्तको जस्तो बहार छाएको छ भने कतै शिशिरको जस्तो तुसारोले भरिएको छ । मञ्चमा एक दर्जनभन्दा बढी पात्र छन् । ती सबै पात्रलाई लेखक आशुतोष आफूले सिर्जना गरेको एउटा कथाभित्र सीमित गर्न खोज्दै छन् । उनको कथा लेखनको प्रारम्भबाटै समाजमा अनेक रूपरंगमा रहेका मानिस प्रतिविम्बित हुँदै जान्छन् । लेखक जीवनलाई ऋतुचर्याका रूपमा परिभाषित गर्दै जान्छ र त्यसलाई आफ्नो पाण्डुलिपिमा उतार्दै जान्छ । उसको पाण्डुलिपिअनुसार अराजक बन्दै गएको राजनीति, अपराधलाई ढाकछोप गर्नतिर लागिरहेको पुलिस प्रशासन, शक्तिकै भरोसामा कानुन र मिडियालाई आफ्ना हातमा लिइरहेको गिरीशजस्ता पात्र जन्मिँदै जान्छन् । त्यही क्रममा जनतालाई भर्याङ बनाई अघि बढिरहेको नेता पनि प्रस्तुत हुन्छ, जसलाई राजनीतिमा सही र गलतको तौलभन्दा पनि हार र जितसँग मात्र सरोकार छ । आशुतोषको कथामा अर्का पात्रहरू पनि आउँछन् । वर्षादजस्ता पात्र सहरमा पढाइ र राम्रो जागिरको खोजीमा छन्, जसलाई गाउँ फर्कने मन छैन । उसकै सहपाठी बादल अधिकारी सरकारी जागिरको लागि लोकसेवामा नाम निकाल्न दिनरात नभनी पढिरहेका छन् । दुवैको सपनामा पूर्णविराम लागेपछि परिवर्तन भएको मनलाई दुईबीचको संवादमा झल्कन्छ । अर्कातिर सानैदेखि होस्टेल जीवन बिताएका हेमन्त भौतिक सुखसयलसँग नजिक भए पनि पारिवारिक मोहबाट टाढा छन् । आफ्ना बाबुले अनेक खुसी दिन खोज्दा पनि उनी अहिलेको निकै प्रचलित पब्जी खेलमै व्यस्त देखिन्छन् । उनलाई परिवार, सम्बन्ध केही पनि वास्ता छैन । शरदजस्ता पात्रहरू अभिनेता बन्ने लहडमा समय खेर गरिरहेका छन् । शिशिरा आफ्नै पतिबाट यौनहिंसा खेपिरहेकी छन् । लेखक आशुतोष यही अधुरा पात्रहरूको कथा पाठकलाई दिन चाहन्छ तर सम्पादकले असहमति जनाउँदै हेमन्तलाई आफ्नै परिवारसँग, शिशिरालाई पतिसँग, वर्षादलाई सहरमा राम्रो पदका काममा लगाउँदै कथाको अन्त्य गर्छ ।नाटकले मूलतः अहिलेको तत्कालीन अवस्थामा युवाले बेहोरिरहेको समस्या र तिनीहरूमा आइरहेको मानसिक विचलनलाई खोतल्ने प्रयास गरेको छ । मानसिक द्वन्द्वमा युवाको मन कसरी परिवर्तन भइरहन्छ भन्ने पक्षलाई नाटकले सबल ढंगमा पस्केको छ । राजनीतिक बेतिथि, जनताको सुरक्षाका नाममा बसेका सुरक्षाकर्मीको गलत प्रवृत्ति, सर्टिफिकेट सिस्टमको शैक्षिक प्रणाली, भौतिक सुखकै लागि दौडिरहेका अभिभावकलाई नाटकले तीखो व्यंग्य गरेको छ । युवाको यथार्थलाई उनीहरूकै भावना र समस्यामा केन्द्रित रहेर पहिलो प्रयासस्वरूप नाटक तयार गरिएको सोही ब्याचका कलाकार प्रितमसागर शर्माले बताए ।नाटकमा विमल लामिछाने, मुस्कान राई (रिभान), शान्ति डगौरा, केवल सुब्बा, रिजेश तामाङ, सन्दीप कार्की, दीपेन्द्र केसी, रमेश वज्राचार्य, सुषमा पाठक, मनीष अर्याल, शोभा कार्की, सुमन गुरुङजस्ता कलाकारहरूको अभिनय रहेको छ । नाटकमा प्रकाश परिकल्पना राज शाहले गरेका छन् भने परिचालन रवीन्द्र डंगोलले गरेका हुन् । ध्वनि परिचालन रिया भारतीले गरेकी छन् । नाटक माघ ५ गतेसम्म मञ्चन हुनेछ ।"
रुइतलाई घिमिरे स्मृति,"रामेछाप (कास) वरिष्ठ नेत्ररोग विषेशज्ञ डा सन्दुक रुइत जगदीश घिमिरे स्मृति पुरस्कारबाट सम्मानित भएका छन् । स्वर्गीय जगदीश घिमिरेको जन्मथलो रामेछापको मन्थलीमा सोमबार आयोजित एक कार्यक्रममा डा रुइतलाई उक्त पुरस्कार प्रदान गरिएको हो । कार्यक्रममा मन्थली नगरपालिकाका प्रमुख रमेशकुमार बस्नेतले सम्मान पत्रसहित ५१ हजार रुपैयाँ राशिको पुरस्कार रुइतलाई हस्तान्तरण गरेका हुन् । जगदीश घिमिरे प्रतिष्ठानकी अध्यक्ष दुर्गा घिमिरेको अध्यक्षतामा भएको कार्यक्रममा पुरस्कार ग्रहण गर्दै रुइतले स्वर्गीय घिमिरेको अगुवाइमा तिलगंगा आँखा केन्द्रले फड्को मारेको स्मरण गरे । समाज सेवा, साहित्य र अन्य समसामयिक विषयमा स्वर्गीय घिमिरेको योजनाको रुइतले प्रशंसा गरे । स्वर्गीय घिमिरे तिलगंगा आँखा प्रतिष्ठानका संस्थापक अध्यक्ष थिए ।"
डीबीको नियत,"काठमाडौं (कास) पत्रकार डीबी खड्काद्वारा लिखित पुस्तक नियत सोमबार लोकार्पण गरिएको छ । अभिनेत्रीत्रय रेखा थापा, स्वस्तिमा खड्का र लक्ष्मी बर्देवाले संयुक्त रूपमा विमोचन गरेको उक्त पुस्तकले रंगीन दुनियाँ भनिने रंगमञ्चदेखि फिल्म क्षेत्रसम्म महिला कलाकारमाथि हुने यौनजन्य हिंसाका दृष्टान्त पस्केका छन् । मैले पुस्तकमार्फत रंगीन क्षेत्रका फोहोरी मान्छेका फोहोरी नियतको सिकार भएका केही महिला पात्रलाई समेट्न खोजेको हुँ, पुस्तकबारे लेखक खड्काले भने, यी दृष्टान्त पात्रमाथि भन्दा पनि प्रवृत्तिमाथि लेखिएका हुन् । यसले पाठकमा एउटा बहस सृजना होस् भन्ने अभिप्राय हो । झन्डै १२ वर्ष लामो रंग पत्रकारिताको अनुभवलाई खड्काले पुस्तकमा समेटेका हुन् । अखबारिय लेखनशैली रहेको नियत मा २० उपशीर्षकसहितका महिला कलाकारमाथिका कथाव्यथाहरू समेटिएका छन् । पुस्तकमा उनले यौन शोषणदेखि दुर्व्यवहारमा परेका दुईतीन महिला कलाकारका व्यथालाई आधार बनाएर आफ्ना धारणा पेस गरेका हुन् ।पुस्तक विमोचनपछिको अन्तरक्रियात्मक कार्यक्रममा वक्ताका रूपमा रहेका अभिनेत्रीत्रयले पनि रंगीन दुनियाँमा महिलाप्रति केही पुरुषहरूले बदनियत राखेर व्यवहार गर्ने गरेको सुनाए । अभिनेत्री थापाले महिला कलाकारलाई सफलता चुम्नेभन्दा सुरक्षित हुने चिन्ताले सताउने गरेको जिकिर गर्दै भनिन्, तर यौनहिंसा र दुर्व्यवहार केवल महिला कलाकारले मात्रै भोगेको छन् भन्न मिल्दैन । यहाँ थुप्रै पुरुष पनि त्यसको सिकार भइरहेका हुन्छन् । तर महिलाले जसरी बोल्न सक्दैनन् । अभिनेत्री खड्काले आफ्नो छवि नै छुच्ची खालको देखिने भएकोले खराब नियत राख्न अहिलेसम्म कसैले आँट नगरेको दाबी गर्दै यस्तो प्रवृत्ति आफूले पनि सुनेको बताइन् ।"
सबिनको तिम्रो लागि,"काठमाडौं (कास) नेपालका ब्रायन एडम्स् भनेर चिनिने सबिन राई र उनको ब्यान्ड द फेरोह को तिम्रो लागि टुबोर्ग ओपन सेसन्स् सिजन २ मा सार्वजनिक भएको छ । सबिन निकै लोकप्रिय गायक तथा गीतकार हुन्, उल्लेखनीय स्टेज प्रस्तुतिहरूको लागि उनलाई चिनिन्छ । उनले सन् १९९२ मा गितार बजाउन सिक्नुका साथै आफ्नो पहिलो एल्बम निकालेका थिए । दोस्रो एल्बम सतह को रिलिजपछि नेपाली संगीत क्षेत्रमा उनको लोकप्रियता व्यापक रूपमा बढ्यो । उनका केही गीतहरू रातारात हिट भए जसले उनलाई थप लोकप्रियता दिलायो । तिम्रो लागि सबिन राईको प्रिय गीतहरूमध्ये एक हो । टुबोर्ग ओपन सेसन्स् २ मा भोकल्समा सबिन, भोकल्स तथा बेसमा जीवन लामा, ड्रम्समा विनोद लामा तामाङ साथै गितारमा जोन श्रेष्ठ र निकेश केसीको साथमा उक्त गीतलाई थप बेजोड रूपमा प्रस्तुत गरिएको छ ।टुबोर्ग ओपन सेसन्स् सिजन २ मा रोहित शाक्य र मनोजकुमार केसीले २६ वटै गीतमा निर्माताको रूपमा नेपाली संगीतको सारलाई पुनर्जीवित गर्दै सँगै सहकार्य गरिरहेका छन् । सिजन २ ले नेपाली संगीतकारसँग गौरवपूर्ण उत्साह मनाउँदै उनीहरूलाई टुबोर्ग ओपनको मञ्चमा ल्याउने क्रम जारी राख्नेछ ।"
दीपिकालाई अर्को आपत्,"बलिउड अभिनेत्री दीपिका पादुकोणलाई यतिबेला समस्याले घेरिरहेको छ । जनवरी ७ मा जवाहरलाल नेहरू विश्वविद्यालयका आन्दोलनकारी घाइते विद्यार्थीलाई भेट्न पुगेपछि दीपिकाविरुद्ध सत्ता पक्ष र उसका कार्यकर्ता भड्केका हुन् । भारतीय जनता पार्टीका प्रवक्ताले त दीपिकाको रिसमा उनी अभिनीत फिल्म छपाक नै बहिष्कार गर्ने अभियान चलाए । विवादको भुमरीमा तानिएकी दीपिकालाई अर्को झट्का तब लाग्यो जब रिलिजको दुई दिनमै छपाक को अनलाइन पाइरेसी भयो । अहिले बलिउडकी पहिलो रोजाइकी अभिनेत्रीमा पर्ने दीपिका महँगो रकम पारिश्रमिक लिनेमा पनि पर्छिन् । यतिबेला दुई दर्जन ब्रान्डका विज्ञापनमा खेलिरहेकी दीपिकाले एउटै विज्ञापनबाट ८ देखि १० करोड भारुसम्म पारिश्रमिक लिने गर्छिन् । तर अब आलोचकहरू उनको विज्ञापनको रोजीरोटीमाथि पनि हमला गर्न थालेका छन् । ट्वीटरमा यतिबेला उनी अभिनीत विज्ञापनमाथि हमला थालिएको छ । दीपिका अभिनीत लक्स साबुनलाई दीपिकारहित हुनुपर्ने माग राख्दै यतिबेला ट्वीटरमा दीपिका हटाओ लक्स बचाओ अभियान छेडिएको छ । आफ्नो उत्पादनप्रति नकारात्मक टिप्पणी बढ्दै जान थालेपछि दीपिका संलग्न केही ब्रान्डले ती उत्पादनको विज्ञापन बजाउन कम गरिदिएका छन् । दीपिकालाई तत्काल हटाइएको खबर नआए पनि विज्ञापनलाई कम गरिनुले दीपिकालाई आर्थिक रूपमा पनि आपत् आइलाग्ने डर देखिएको हो । दीपिका लक्सदेखि कोकाकोला, ब्रिटानिया, ओप्पो, नेसक्याफेलगायत २३ ब्रान्डसँग आबद्ध छिन् । केटी ट्वीटर प्रयोगकर्ताले दीपिकाको तस्बिरसहितको लक्स साबुनको फोटोको क्याप्सनमा अराष्ट्रिय साबुन भनी मिम साझेदार गरेपछि ब्रान्ड कम्पनीहरू हच्किएका हुन् ।ल एजेन्सी"
संगीत यात्रामा कन्दरा,"काठमाडौं (कास) तीन दशकदेखि नेपाली संगीतमा फरकपनसहित क्रियाशील पोखरेली सांगीतिक समूह कन्दरा का गायक विवेक श्रेष्ठ अन्तर्राष्ट्रिय कर्न्सट यात्रा क्रममा छन् । उनले अस्ट्रेलियामा एकल प्रस्तुति दिन लागेका हुन् । राजधानीमा आयोजित पत्रकार सम्मेलनमा जनाइएअनुसार विवेकले आफ्नो सांगीतिक जीवनमा आफूलाई प्रभाव पारेका र सवा सय वर्ष लामो नेपाली संगीतको कालखण्डमा नेपाली संगीतमा योगदान दिएका स्रष्टाका गरी करिब २ दर्जन गीत प्रस्तुत गर्नेछन् । उनैले परिकल्पना गरेको कार्यक्रमको नाम दिइएको छ इयुफोनिक : क्लोज टु माइ हार्ट । नेपाली संगीतप्रति प्रवासी नेपालीमाझ अथाह माया, सद्भाव र लगाव पाइन्छ, उनले नेपालमा भइरहेका संगीत रियालिटी सोहरूलाई प्रवर्द्धनमा समेत प्रवासीहरूको ठूलो भूमिका रहेको बताउँदै भने, त्यत्तिकै स्तरका कार्यक्रम विदेशमा पनि नेपालीमाझ हुनुपर्छ । त्यहीअनुरूप यो कार्यक्रमको परिकल्पना गरेको हुँ । पत्रकार सम्मेलनमा बोल्दै वरिष्ठ गीतकार एवं चलचित्रकर्मी यादव खरेलले पुराना स्रष्टाका सृजना र चर्चा हराउँदै गएको बेला विवेकले अर्थपूर्ण कार्यक्रम गर्न खोजेको दाबी गरे । संगीतकार एवं गीतारवादक अनिल शाहीले विवेकको प्रयासले संसारभर हुने कन्सर्टमा स्तरीयता ल्याउनमा सघाउने दाबी गरे । विस्ले कन्फ्रेन्स एन्ड थिएटर सिड्नीमा फेब्रुअरी १५ तारिख र मेलबर्नमा २२ तारिखका दिन प्रस्तुति हुने पत्रकार सम्मेलनमा जनाइयो । सिड्नीमा सोलाङचर, गुठी अस्ट्रेलिया र पोखरेली समाजले कार्यक्रम गर्नेछन् भने मेलबर्नमा सोलाङचर एक्लैले । कार्यक्रममा विगत दुई दशकदेखि नेपाली कालजयी गीतसंगीत र स्रष्टामा समर्पित रही संगीतको खोजअनुसन्धानमा लागिरहेका रेडियोकर्मी एवं गीतकार भूपेन्द्र खड्काले सहजकर्ताको भूमिका गर्ने बताइएको छ ।"
दोहोरोपन हटाउन छैन पहल,"संघीय संसद्का समितिहरूले एउटै विषयमा पटकपटक छलफल गरिरहेका छन् । धेरैवटा विषयमा दोहोरोपन भए पनि समितिहरूले त्यसलाई हटाउन पहल गरेका छैनन् । समितिहरूबीचको दोहोरोपन हटाउन संसद्मा समिति समन्वय सचिवालय छ तर समितिहरूले आफूले छलफल गर्ने विषयका बारेमा सचिवालयलाई जानकारी नै दिँदैनन् । कुनै समितिले पनि समन्वय गर्दैनन्, मन लागे बैठक हुन लागेको बोधार्थ पठाउँछन्, नभए त्यही पनि माग्नुपर्छ, सचिवालयका उपसचिव झलक शर्मा सापकोटाले भने, छलफल गर्ने विषयबारे थाहै नपाएपछि कसरी दोहोरोपन हटाउने ?प्रतिनिधिसभा नियमावलीको दफा २४१ मा सभामुखको सभापतित्वमा नौ सदस्यीय सचिवालय सञ्चालन तथा व्यवस्थापन समिति को व्यवस्था छ । त्यसको सदस्यमा राष्ट्रिय सभा अध्यक्ष, उपसभामुख, उपाध्यक्ष, महासचिव, दुवै सभाका सचिव, सचिवालय सचिवहरू छन् । सभामुख रिक्त हुँदा राष्ट्रिय सभा अध्यक्षले सभापतिको जिम्मेवारी लिने व्यवस्था छ ।प्रतिनिधिसभा, राष्ट्रिय सभा, संसदीय समिति एवं संयुक्त समितिबीच समन्वय, सहकार्य र सामञ्जस्यता कायम गर्ने र गराउनेछ, नियमावलीको उपदफा ३ को ग मा उल्लेख छ । यो नियम भए पनि व्यवस्थापन समितिको नियमित बैठक हुने गरेको छैन । ०७५ मंसिर र फागुनमा दुईवटा बैठक भए, ती पनि गाडीलगायत सुविधामा केन्द्रित भए, सापकोटाले भने, पहिला पहिला पनि यस्तो समस्या आउँथे । तिनलाई संयुक्त बैठक बसेर हल गरिन्थ्यो । अहिले त्यस्तो हुन सकेको छैन ।व्यवस्थापिका संसद्मा यस्तै समस्या दोहोरिएपछि ०७३ माघ १४ मा महासचिवस्तरीय निर्णयबाट संसदीय समितिहरूबीच कसरी समन्वय गर्ने भनेर एउटा अध्ययन कार्यदल गठन भएको थियो । सहसचिव कृष्णहरि खड्काको संयोजकत्वमा सहसचिव मनोजकुमार गिरी र उपसचिव नारायणप्रसाद ढकाल रहेको समितिले करिब साढे दुई महिना अध्ययन गरी दिएको प्रतिवेदन पनि लागू भएको छैन ।समन्वय नहुँदा एकै विषयमा धेरैवटा समितिले अलगअलग निर्देशन दिँदा कार्यान्वयन गर्ने निकायमा विरोधाभास पैदा हुने गरेको कार्यदलको प्रतिवेदनमा उल्लेख छ । यस्तो हुँदा व्ययभार बढ्ने, समितिको महत्त्वपूर्ण समय त्यत्तिकै खर्च हुने र संसदीय गरिमालाई समेत कमजोर तुल्याउने कार्यदलको प्रतिवेदनले औंल्याएको छ । संघीय संसद्मा १६ वटा समिति छन् ।तत्कालीन व्यवस्थापिका संसद्का तीनवटा समितिमा काबेली ए लगायतका १४ वटा जलविद्युत् आयोजनाका विषयमा क्षेत्राधिकारबारे विवाद हुँदा ती समितिले संयुक्त बैठक गरेको सहसचिव खड्काले स्मरण गराए । तत्कालीन अर्थ समिति सभापति प्रकाश ज्वाला, विकास समिति सभापति रवीन्द्र अधिकारी र कृषि तथा जलस्रोत समिति सभापति गगन थापाले संयुक्त बैठक गरेका थिए । अन्तरसम्बन्धित विषयमा अर्को समितिले छलफल गर्नुपर्दा कुन समितिको क्षेत्राधिकारअन्तर्गतको मन्त्रालयसँग सम्बन्धित विषय हो, त्यही समितिसँग समन्वय गरेर बैठक बस्नुपर्छ, उक्त कार्यदललाई तत्कालीन विकास समिति सभापति अधिकारीले भनेका थिए, यसका लागि पहिला समिति समन्वय सचिवालयले प्रभावकारी भूमिका खेल्नुपर्छ । त्यसपछि राजनीतिक तहबाट समन्वय हुनुपर्छ । राष्ट्रिय सभाको राष्ट्रिय सरोकार तथा समन्वय समितिले सीमा क्षेत्रको विषय आफ्नो कार्यक्षेत्रमा परेको जनाउँदै तीनवटा समितिले छलफल थालिसकेकाले आफूले नगरेको जनाएको छ । संयुक्त रूपमा बैठक नहुँदा ओभरल्याप होला भनेर सीमाबारे छुट्टै बैठक गरेनौं, समिति सभापति दिलकुमारी रावल थापाले कान्तिपुरलाई भनिन्, संयुक्त बैठकको पहल नहुँदा एउटै विषयमा छुट्टाछुट्टै बैठक भएका छन् ।"
स्ववियु निर्वाचनको तयारी थाल्न निर्देशन,काठमाडौं (कास) त्रिभुवन विश्वविद्यालयले स्वतन्त्र विद्यार्थी युनियनको तयारी थाल्न क्याम्पसहरूलाई निर्देशन दिएको छ । उपकुलपति धर्मकान्त बाँस्कोटा र विद्यार्थी कल्याण तथा खेलकुद निर्देशनालयका निर्देशक गंगाबहादुर थापाले क्याम्पस प्रमुखहरूलाई डाकेर फागुन १४ गते निर्वाचन गर्नर् ेगरी तयारी थाल्न भनेका हुन् । छलफलमा क्याम्पस प्रमुखहरू निर्वाचन गराउन सकारात्मक भएका छन् । उनीहरूले स्ववियु निर्वाचनको तयारी र प्रक्रिया अघि बढाउने समेत प्रतिबद्धता जनाएका छन् । निर्वाचन तयारी थाल्न निर्देशनालयले मुलुकभरका क्याम्पसलाई परिपत्र पनि गरेको छ । त्रिवि कार्यकारी परिषद्को निर्णयअनुसार फागुन १४ मा निर्वाचन सम्पन्न गराउन पूर्वतयारीका लागि क्याम्पस प्रमुखलाई निर्देशन दिइएको जानकारी थापाले दिए । घोषणा भएसँगै विद्यार्थी संगठन पनि निर्वाचन गराउन सकारात्मक देखिएका छन् । ०७३ मा निर्वाचित स्ववियु पदाधिकारीको म्याद ०७५ फागुनमा सकिएको थियो । त्यसपछि ६६ महिनाका लागि दुई पटक थपिएको म्याद आगामी फागुन १३ बाट सकिँदै छ । ०७३ मा अधिकांश आंगिक क्याम्पसमा निर्वाचन हुन सकेको थिएन ।त्रिविले विद्यार्थी भर्नालगायतका काम समयसीमाभित्रै सक्न भनेको छ । यतिबेला स्नातकोत्तर तहको भर्ना चलिरहेको छ । त्रिविले एक साताभित्रै निर्वाचनसम्बन्धी कार्यतालिका सार्वजनिक गरेर थप प्रक्रिया अघि बढाउने थापाले जनाए । निर्वाचनका लागि उम्मेदवार बन्न २८ वर्षको उमेर हद तोकिएको छ ।
अपहरण मुद्दाका कैदी जेलबाटै फरार,"रौतहट (कास) अपहरण तथा शरीर बन्धकको अभियोग लागेर गौर कारागारमा कैद भुक्तान गरिरहेका एक कैदी फरार भएका छन् । कैदी भगाएको आरोपमा कारागारका एक कर्मचारीलाई प्रहरीले नियन्त्रणमा लिएको छ । बृन्दावन नगरपालिका २ घर भएका २७ वर्षीय अशोक यादव आइतबार कारागारबाट फरार भएका हुन् । सर्लाहीमा भएको बालक अपहरण मुद्दामा यादवलाई ०७३ सालमा जिल्ला अदालत सर्लाहीले १५ वर्ष कैद सजाय सुनाएको थियो । तीन वर्षदेखि जेल सजाय भोगिरहेका यादव कैदी गन्ने क्रममा कारागारका कार्यालय सहायक एकरामुल हकको मिलेमतोमा भागेको हुन सक्ने जिल्ला प्रहरीका डीएसपी नवीन कार्कीले बताए । घटनाको प्रकृति हेर्दा कारागारकै कर्मचारीको मिलेमतो देखिन्छ । कैदीको संख्या गनिसकेपछि गेटमा ताला नलगाई छाडेको पाइयो, उनले भने, कर्मचारी एकरामुललाई तत्काल नियन्त्रणमा लिई अनुसन्धान थालेका छौं । कैदी भाग्ने बेला सेन्ट्री बस्ने प्रहरी कर्मचारीलाई समेत जिल्ला प्रहरीले निलम्बनको तयारी गरेको छ । १ सय २० जना क्षमताको कारागारमा हाल २ सय ९६ जना रहेको जिल्ला प्रशासन कार्यालय गौरले जनाएको छ । यो निकै पुरानो जीर्ण कारागार हो ।"
प्रहरी भन्दै रकम असुल्ने २ पक्राउ,बिर्तामोड (कास) सीआईबी प्रहरी हुँ भन्दै नगद असुली गर्ने दुई जनालाई प्रहरीले नियन्त्रणमा लिएको छ । पक्राउ पर्नेमा झापा गौरीगन्ज गाउँपालिका१ का २८ वर्षीय पर्शुराम महतो र वडा नं ३ का २० वर्षीय जीवन दास रहेका छन् । बाह्रदशी गाउँपालिका३ राजगढ बजारमा सोमबार व्यापारी अरफाक आलमसँग नगद सात हजार असुली गर्दै गरेको अवस्थामा उनीहरूलाई नियन्त्रणमा लिएको जिल्ला प्रहरीका डीएसपी महेन्द्रकुमार श्रेष्ठले जानकारी दिए । प्रदेश प्रहरी कार्यालय विराटनगरको सीआईबी प्रहरी हुँ भनी डरधम्की देखाई रकम असुली गरिरहेको अवस्थामा इलाका प्रहरी कार्यालय राजगढले नियन्त्रणमा लिएको श्रेष्ठले बताए ।
दूरसञ्चार कम्पनीको सेयर बिक्रीअघि प्राधिकरणको स्वीकृति अनिवार्य,एनसेलको लाभकर विवादसम्बन्धी विभिन्न मुद्दामध्ये सर्वोच्चले २०७५ साल माघ २३ गते एनसेल र आजियाटालाई पुँजीगत लाभकर लाग्ने फैसला गर्दै ३ महिनाभित्र कर निर्धारण गर्न ठूला करदाता कार्यालयलाई आदेश दिएको थियो । एनसेलको ८० प्रतिशत सेयर १ खर्ब ४४ अर्ब ७ करोड रुपैयाँमा बिक्री भएको थियो । यो रकम लाभ हो । यही बिक्रीका रकममा २५ प्रतिशत पुँजीगत लाभकर लाग्ने ठूला करदाता कार्यालयको निष्कर्ष थियो । यही रकमको २५ प्रतिशतलाई लाभ कर मान्दा ३५ अर्ब ९१ करोड ३४ लाख २६ हजार हुन्छ । समयमै कर नबुझाएकाले त्यसमा ५० प्रतिशत अर्थात् १८ अर्ब ३३ करोड ७ लाख ३६ हजार रुपैयाँ जरिवाना लगाइएको ठूला करदाता कार्यालयले बताएको छ । यो अवधिको ब्याज ८ अर्ब ३९ करोड ८ लाख लगाइएको थियो ।जरिवाना र ब्याजसहित कर निर्धारण गर्दा एनसेलको कर दायित्व ६२ अर्ब ६३ करोड ४९ लाख ७५ हजार पुगेको भन्दै ठूला करदाता कार्यालयले कर निर्धारण गरेको थियो । एनसेलले यसअघि नै २३ अर्ब ५७ करोड ४२ लाख ९० हजार रुपैयाँ बुझाइसकेको छ । बाँकी ३९ अर्ब ६ करोड रुपैयाँ बुझाउन ठूला करदाता कार्यालयले पत्राचार गरेको थियो । ठूला करदाताको पत्र लिएर एनसेल पुनः सर्वोच्च अदालत गएपछि सर्वोच्चले १८ अर्ब कम तिर्नुपर्ने फैसला गरेको गरेको हो । एनसेलको मुद्दाका आधारमा सर्वोच्चले १७ अर्ब ९५ करोड तिर्नुपर्ने फैसला मंसिर ५ मा गरेको गरेको थियो । सर्वोच्चको अघिल्लो फैसलाअनुसार सरकारले ०७६ वैशाख ३ गते एनसेललाई कर निर्धारण भएको थियो । त्यो प्रक्रिया गलत भएको भनी एनसेल वैशाख ९ गते सर्वोच्च गएको हो । एनसेलले अग्रिम कर दाखिला गरी पुँजीगत लाभकरबापतको आफ्नो दायित्व पूरा गरेको भनी ठूला करदाता कार्यालयले ०७४ जेठ २१ मा पत्र पठाएको देखिन्छ । ठूला करदाता कार्यालयले ०७४ असार १३ मा टेलियासोनेराका नाममा संशोधित कर निर्धारण गरेको थियो । अदालतमा पुँजीगत लाभकर विचाराधीन रहँदा जेठ २० मा एनसेलले अन्तर्राष्ट्रिय मध्यस्थकर्ता आईसीआईडीमा निवेदन दर्ता गरेको थियो । एनसेलको निवेदनको सुनुवाइ गर्दै आईसीएसआईडीले कर निर्धारण प्रक्रिया रोक्न अन्तरिम आदेश दिएको भए पनि नेपालले अस्वीकार गरेको छ ।
कपडा उद्योगीलाई प्रोत्साहन,"गत आवको मंसिरदेखि असारसम्म कपडा उद्योगीलाई विद्युत् महसुलमा छुट प्रदान गरिएको नेपाल विद्युत् प्राधिकरणका सूचना अधिकारी लीला अर्यालले जानकारी दिइन् । मन्त्रिपरिषद्का निर्णयअनुसार हामीले मंसिरदेखि असारसम्ममका लागि छुट दिएका थियौं, उनले भनिन्, आव ०७६७७ सम्मका लागि स्वीकृत भएको थिएन, अहिले हामीलाई चिठी आइसकेको छ । सबै ठाउँबाट कपडा उद्योगीको सूची मागेको उनले बताइन् । उनका अनुसार सूची आइसकेपछि सरकारको व्यवस्थाअनुसार उद्योगीले छूट पाउनेछन् । सरकारले बजेट भाषणमा कपडा उद्योग भनी सम्बोधन गरे पनि सबैलाई समेट्न नसकेको सरोकारवालाको आरोप छ । सरकारले सबै कपडा उद्योगलाई समेटेको छैन, नेपाल धागो उत्पादक संघका अध्यक्ष पवन गोल्यानले भने, धागो पनि यसअन्तर्गतकै उद्योग हो । धागो उद्योगको निर्यात घटेको अवस्थामा यही सुविधा सबै टेक्सटाइल उद्योगलाई चाहिएको उनले बताए ।"
स्वदेशी उद्योगलाई सुविधैसुविधा,"सरकारले स्वदेशी उद्योगलाई प्रोत्साहन गर्न सेफगाडर््स, एन्टी डम्पिङ तथा काउन्टरभेलिङ ऐन०७६ कार्यान्वयनमा ल्याएको छ । सोमबारदेखि कार्यान्वयनमा आएको ऐनमा आयातित वस्तुमा थप भन्सार महसुलका अतिरिक्त एन्टी डम्पिङ र काउन्टरभेलिङ महसुल लगाउन सक्ने जनाइएको छ । ऐनअनुसार स्वदेशी उद्योगलाई हानिनोक्सानी भए वा पुग्ने देखिए सरकारले अधिकतम ५ वर्षसम्म एन्टिडम्पिङ महसुल लगाउन सक्नेछ । ऐन असोज २७ गते राष्ट्रपति विद्यादेवी भण्डारीले प्रमाणीकरण गरेकी थिइन् । त्यसको ९१ दिनबाट ऐन कार्यान्वयनमा आएको हो । यी तीनै शीर्षकमा एकैपटक महसुल लगाउन मिल्दैन । एउटा शीर्षकमा महसुल लगाएको अवस्थामा अर्कोलाई पनि लागू गर्न मिल्नेछैन । ३ महिनाअघि प्रमाणीकरण भएको थियो । अब कार्यान्वयनमा आएको छ, उद्योग वाणिज्य तथा आपूर्ति मन्त्रालयका सहसचिव महेश आचार्यले भने, राष्ट्रिय उद्योगलाई प्रवर्द्धन गर्नु यसको मुख्य उद्देश्य हो । प्रचलित बजार वस्तुभन्दा सस्तो पर्ने गरी थुपार्ने कारणले उद्योग धराशायी भएको उनले बताए । ऐनमा समावेश नभएका कुरा नियमावलीमार्फत समेटिने उनको भनाइ छ । ३ महिनाभित्र मन्त्रिपरिषद्बाट नियमावली स्वीकृत हुने गरी काम भइरहेको छ, उनले भने । ऐनअनुसार कुनै मालवस्तुको आयातमा अनपेक्षित र स्वाभाविक रूपमा ठूलो परिमाणमा वृद्धि भई स्वदेशी वस्तुले प्रतिस्पर्धा गर्न नसक्ने देखिए उद्योग मन्त्रालयले सेफगार्ड्स उपाय लगाउन सक्नेछ । यसअन्तर्गत प्रचलित कानुनबमोजिम लाग्ने भन्सार महसुलमा अतिरिक्त महसुल लगाइनेछ । बढी आयात भएमा आयातमा पूर्ण वा आंशिक परिमाणात्मक बन्देज लगाइनेछ । मिल्दोजुल्दो वा समरूपका मालवस्तु वा प्रत्यक्ष रूपमा प्रतिस्पर्धी मालवस्तुको कुल आयातको तीन प्रतिशतभन्दा कम परिमाणमा विकासोन्मुख मुलुकबाट आयात भएको मालवस्तुमा सेफगाडर््स उपाय लगाइनेछैन । ऐनअनुसार सेफगार्ड्स लगाउँदा मिल्दोजुल्दो वा समरूपका मालवस्तु वा प्रत्यक्ष रूपमा प्रतिस्पर्धी मालवस्तुमा सामान वा फरकफरक महसुल दर वा परिमाणात्मक महसुल दर लगाउन सकिनेछ । सेफगाडर््स बढीमा ४ वर्षसम्म कायम रहेछ । त्यसपछि पनि अनुसन्धान अधिकारीले सिफारिस गरे सरकारले सेफगार्ड्स महसुल लगाउने अवधि बढीमा चार वर्ष थप्न सक्छ, सोमबार काठमाडौं आयोजित अन्तर्क्रियामा कार्यपत्र प्रस्तुत गर्दै मन्त्रालयका उपसचिव रामकृष्ण अधिकारीले भने, अन्तरिम सेफगार्ड्स उपायको अवधि दुई सय दिनभन्दा बढी हुनेछैन । ऐनअनुसार उत्पादक, निर्यातकर्ताको मुलुक वा स्वायत्त भन्सार क्षेत्रको सामान्य मूल्यभन्दा कम निर्यात मूल्यमा आयात गरी कुनै मालवस्तु डम्पिङ गर्न पाइँदैन । अनुसन्धान अधिकारीले मालवस्तुमा भन्सार महसुलका अतिरिक्त एन्टी डम्पिङ महसुल लगाउन सक्नेछन् । महसुल लगाउनुअघि मालवस्तु डम्पिङ गरिएका कारण स्वदेशी उद्योगलाई हानिनोक्सानी पुगे वा पुग्न सक्ने पर्याप्त आधार र प्रमाण स्पष्ट हुनुपर्छ । अनुसन्धान प्रतिवेदनका आधारमा सरकारले तोकेबमोजिम एन्टी डम्पिङ महसुलको दर निर्धारण हुनेछ । आयातित मालवस्तुको प्रकृतिअनुसार फरकफरक दरमा सरकारले महसुल लगाउन सक्नेछ । यसको अवधि महसुल लगाउन सुरु गरेको मितिले बढीमा ५ वर्षसम्म कायम रहनेछ । डम्पिङ गरिएको मालवस्तुको डम्पिङ मार्जिन दुई प्रतिशतभन्दा कम हुने भए मिल्दोजुल्दो वा कुल आयातको तीन प्रतिशतसम्म हिस्सा रहने गरी कुनै मुलुक वा स्वायत्त भन्सार क्षेत्रबाट आयातित वस्तुमा एन्टी डम्पिङ महसुल लगाइनेछैन ।ऐनअनुसार सरकारले आन्तरिक एन्टी डम्पिङ महसुल लगाउन पनि सक्छ । उक्त महसुलको अवधि भने उत्पादन गर्ने स्वदेशी उद्योगले माग गरेकोमा ६ महिना र अन्य अवस्थामा एक सय २० दिनभन्दा बढी लगाइनेछैन । यीबाहेक स्वेदशी उत्पादनलाई हानि हुनेगरी सहुलियत प्राप्त वा प्रत्यक्ष वा अप्रत्यक्ष अनुदान प्राप्त मालवस्तु आयात गर्न नपाइने ऐनमा उल्लेख छ । सहुलियत र प्रत्यक्ष वा अप्रत्यक्ष रूपमा अनुदान प्राप्त मालवस्तु आयात गरे भन्सार महसुलका अतिरिक्त सरकारले काउन्टरभेलिङ महसुल लगाउन सक्नेछ । बढीमा ५ वर्षसम्मको काउन्टरभेलिङ महसुल लगाइनेछ । अनुसन्धान अधिकृतले चाहे ५ वर्ष म्याद थप्न सक्नेछन् । ऐनमा अन्यत्र जुनसुकै कुरा लेखिए पनि निर्यात प्रयोजनका लागि विशेष आर्थिक क्षेत्र वा निर्यात प्रशोधन क्षेत्रमा मात्र प्रयोग हुने गरी आयातित कच्चा पदार्थसँग सम्बन्धित मालवस्तुको हकमा सरकारले सेफगार्ड्स एन्टी डम्पिङ तथा काउन्टरभेलिङ महसुल नगलाउने गरी छुट दिन सक्नेछ । आयात अनपेक्षित र अस्वाभाविक रूपमा ठूलो परिमाणमा वृद्धि भएकाले स्वदेशी उद्योगमा हुने नोक्सानी रोक्न ऐन ल्याइएको हो । हानिनोक्सानीको आशंकाबाट जोगाउन सेफगार्ड्स उपाय, एन्टी डम्पिङ वा काउन्टरभेलिङ महसुलका माध्यमबाट सरक्षण गर्नेछौं, ऐनमा भनिएको छ, यसले मुलुकको औद्योगिक क्षेत्रको प्रवर्द्धन मात्र होइन, अर्थतन्त्रलाई समेत सुदृढ बनाउँछ ।"
आर्थिक अपराधमा जरिवाना मात्रै ठीक,"काठमाडौं (कास) राजस्व चुहावट नियन्त्रण गर्न कठोर ऐन प्रस्तावित भएको भन्दै आर्थिक अपराधमा जरिवाना मात्र हुनुपर्ने निजी क्षेत्रले माग गरेको छ । भूलवश भएको अपराधमा कैद सजाय हुने व्यवस्थाले नेपालमा उद्योग सञ्चालन गर्ने वातावरण नबन्ने भन्दै नेपाल चेम्बर अफ कमर्सले आर्थिक जरिवाना मात्रै गर्न उपयुक्त हुने भनेको हो । चेम्बरको ७०औं वार्षिकोत्सवका अवसरमा आयोजित कार्यक्रममा अर्थमन्त्री युवराज खतिवडासमक्ष चेम्बरका अध्यक्ष राजेशकाजी श्रेष्ठले सम्पत्ति अभिलेखीकरणका विषयमा कुनै पनि नेपालीले लगानीको स्रोत खुलाउनुपर्ने व्यवस्थाले पनि लगानी हुन नसकेको धारणा राखे । कार्यक्रममा अर्थमन्त्री खतिवडाले गल्ती गर्नेहरू नै कानुनसँग डराउने बताए । यहाँ स्वतन्त्र कानुन र न्यायप्रणाली छ । न्याय सम्पादनमा छिटोछरितो गर्न र अन्याय हुन नदिन सरकार लागिपरेको छ, उनले भने । उद्योग, वाणिज्य तथा आपूर्तिमन्त्री मोतीलाल दुगडले पनि आर्थिक अपराधमा आर्थिक दण्ड दिनुपर्नेमा जोड दिए । निजी क्षेत्रको मनोबल गिराउने काम गर्नु हुँदैन । देश समृद्ध हुन निजी क्षेत्र बलियो हुनुपर्छ, उनले भने ।"
ठेकेदारले बेच्छन् खाद्यको चामल,"खाद्य व्यवस्था तथा व्यापार कम्पनी लिमिटेडले प्रत्येक वर्ष जिल्लाका रुकुमकोट र तकसेरामा चामल आपूर्ति गर्छ । आसपासका सर्वसाधारणलाई लक्ष्य गरेर ठेक्कामार्फत यहाँ ल्याइएको चामल ठेकेदारले नै बेच्दै आएका छन् । खाद्य कम्पनीको बेवास्ताले चामल ढुवानी र बिक्रीवितरणमा समस्या देखिएको हो । जिल्लाको अस्थायी सदरमुकाम रुकुमकोट र पुथाउत्तरगंगा गाउँपालिका१० को तकसेरामा प्रत्येक वर्ष चामल पठाइन्छ । चामल सम्बन्धित ठाउँमा पुग्योपुगेन, बिक्री भयोभएन भनेर खाद्य कम्पनीले वास्ता गर्दैन । अहिलेसम्म सम्बन्धित ठेकेदार कम्पनीले उपलब्ध गराएको प्रतिवेदनका आधारमा चामलको कोटा निर्धारण गरेर आपूर्ति गर्ने परिपाटी छ । रुकुमकोटको शोभा गाउँमा कम्पनीको डिपो कार्यालय छ । डिपोमा कर्मचारी नहुँदा लामो समयदेखि ठेकेदारले चामल बेच्नुपरेको छ । डिपोका लागि एक सुब्बा स्तरका कार्यालय प्रमुख, एक जना सहायक र एक जना कार्यालय सहयोगीको दरबन्दी छ । १९ वर्षदेखि यहाँ कर्मचारी छैनन् । तत्कालीन सशस्त्र द्वन्द्वका क्रममा खाद्य संस्थानको डिपो कार्यालय त्यहाँबाट हटाइएको थियो । त्यसपछि डिपोमा कर्मचारी फर्केका छैनन् । तकसेरामा पनि कर्मचारी छैनन् । ढुवानी ठेक्का लिएकाले नै चामल बिक्री गर्दै आएका छन् । चालु वर्ष रुकुमकोटका लागि सात सय क्विन्टल चामलको ठेक्का स्वीकृत भइसकेको छ । राप्ती बहुसेवा प्रालिले उक्त चामल ढुवानीको जिम्मा पाएको छ । तकसेराका लागि एमबी बिल्डर्सले ठेक्का पाएको छ । यी दुवै ठेकेदार कम्पनीले चामल ढुवानी सकेपछि त्यसको बिक्रीवितरण पनि आफैं गर्दै आएका छन् । अहिले ठेकेदार कम्पनी चामल ढुवानी गर्ने तयारीमा छन् । तकसेरामा भैरहवाबाट चामल ढुवानी गरिन्छ । रुकुमकोटमा दाङको तुलसीपुरबाट चामल ल्याउने गरिएको छ । कर्मचारी तथा कार्यालय नभएकै कारण गत वर्ष कोटा निर्धारण गरेअनुसारको चामल बिक्री भएन । रुकुमकोटमा १ हजार ५ सय क्विन्टल चामलको कोटा निर्धारण भएकामा दुई सय क्विन्टल चामल बिक्री भएको थियो । एक हजार क्विन्टल चामलको कोटा निर्धारण भएको तकसेरामा पाँच सय क्विन्टल चामल मात्रै बिक्री भएको थियो । ठेकेदारले चामल बिक्री गर्ने भएकाले भनेको समयमा उपलब्ध नहुने सिस्ने गाउँपालिका४ का दरिभान बुढाले बताए । चामल बिक्री गर्न केही दिन मात्रै ठेकेदारका मान्छे बस्छन्, उनले भने, टाढाबाट पुग्दापुग्दै उनीहरू उठिहाल्छन् । हामीले चामल पाउन मुस्किल हुन्छ । बजारका मान्छेले खासै खाद्यको चामल नकिन्ने भए पनि गाउँका मान्छेका लागि खाद्य संस्थानकै कार्यालय र कर्मचारी हुँदा सजिलो हुने उनको भनाइ छ । रुकुमकोट तथा तकसेराको चामल ढुवानी तथा अरू व्यवस्थापन रुकुम पश्चिमको शाखाले हेर्दै आएको छ । शोभा गाउँ डिपोका लागि कार्यालय तथा कर्मचारी नहुँदा समस्या भइरहेको शाखा प्रमुख चन्द्रबहादुर खड्काले बताए । ठेकेदार आफैंले चामल बिक्रीवितरण गरे पनि मूल्यमा बद्मासी गर्न नपाउने उनको भनाइ छ । रुकुमकोटमा जिल्ला प्रशासन, जिल्ला प्रहरी, वडा कार्यालय तथा गाउँपालिका प्रतिनिधिसमेतको रोहरबरमा चामल ढुवानी गर्ने र बिक्री गर्ने गरिएको खड्काले जानकारी दिए । तकसेराका सन्दर्भमा पनि सम्बन्धित वडाका जनप्रतिनिधि तथा प्रहरीको रोहबरमा सम्बन्धित ठेकेदार कम्पनीले चामल ढुवानी र बिक्रीवितरण गर्ने हुनाले उपभोक्ता नठगिने उनले बताए ।"
प्राधिकरणबारे निर्णय गर्न कार्यदल,"काठमाडौं (कास) पाँच वर्षभित्र पुनर्निर्माणको काम नसकिने भएपछि राष्ट्रिय पुनर्निर्माण प्राधिकरणको समय थप्ने कि नथप्ने भन्ने विषयमा निर्क्योल गर्न कार्यदल गठन भएको छ । प्राधिकरणको समय ०७७ पुस १२ मा सकिँदै छ । पुनर्निर्माणसम्बन्धी ऐन, ०७२ मा सरकारले आवश्यक ठाने एक वर्ष म्याद थप्न सक्ने प्रावधान छ । अहिलेसम्म निजी आवास पुनर्निर्माण ६२ प्रतिशत सकिएको छ । २५ प्रतिशत जारी र १७ प्रतिशत पुनर्निर्माण भने सुरु हुन बाँकी छ । बालुवाटारमा सोमबार बसेको राष्ट्रिय पुनर्निर्माण प्राधिकरण निर्देशक समिति बैठकले प्राधिकरणका प्रमुख कार्यकारी अधिकृत सुशील ज्ञवालीको संयोजकत्वमा कार्यदल गठन गरेको हो । कार्यदलमा अर्थ, गृह, सहरी विकास, संस्कृति, पर्यटन तथा नागरिक उड्डयन मन्त्रालय, राष्ट्रिय योजना आयोग र प्राधिकरणका सचिव छन् । समग्रमा पुनर्निर्माणको काम सन्तोषजनक छ, कार्यकारी अधिकृत ज्ञवालीले भने, यो कार्यदलले स्रोतको व्यवस्थापन, रकम र समग्र पुनर्निर्माणको अवस्थाबारे अध्ययन गरी प्रतिवेदन तयार पार्नेछ । प्रतिवेदनकै आधारमा समय थप्ने, नथप्ने निर्क्योल हुनेछ । उक्त प्रतिवेदन निर्देशक समितिको अर्को बैठकमा पेस गरिनेछ । पुनर्निर्माणको अवस्था, कार्ययोजना र वित्तीय व्यवस्थापनबारे अध्ययन गरी प्राधिकरणको म्याद थपका विषयमा सिफारिस गर्ने जिम्मेवारी कार्यदललाई दिइएको छ । समग्र पुनर्निर्माणको काम ८३ प्रतिशत सकिएको र निजी आवासमा सबैभन्दा राम्रो प्रगति देखिएको ज्ञवालीको भनाइ छ । आर्थिक अवस्था, राजनीतिक संकट र नाकाबन्दी झेलेर मुलुक संघीयताको नयाँ संरचनामा गएको अवस्थामा पुनर्निर्माणमा ८३ प्रतिशत उपलब्धि हुनु राम्रो रहेको प्रधानमन्त्री केपी शर्मा ओलीले बताए । पुनर्निर्माणका बाँकी काम उपलब्ध बजेटबाट चाँडो सम्पन्न गर्न र स्रोतको सीमामा रहेर वास्तविक योजना बनाई अघि बढ्न उनले निर्देशन दिए ।"
पाम आयल निर्यात समस्या टुंगिन्छ,"काठमाडौं (कास) भारततर्फ पाम आयल निर्यातमा समस्या देखिएपछि आफूहरूले समाधानको प्रयास थालेको उद्योग, वाणिज्य तथा आपूर्ति मन्त्रालयका सचिव वैकुण्ठ अर्यालले बताएका छन् । नेपाल उद्योग परिसंघ (सीएनआई) ले सोमबार काठमाडौंमा आयोजना गरेको देशको समग्र आर्थिक स्थिति र उद्योग व्यवसायमा तत्काल सम्बोधन विषयक कार्यक्रममा उनले निर्यातजन्य वस्तुको उत्पादन बढाउन निकासी गृह निर्माणमा केन्द्रित भएको जानकारी दिए । बल्क कार्गोका लागि विराटनगर र भैरहवा पनि खुला गरिएको उनको भनाइ छ । साथै भारततर्फ जलमार्ग उपयोगका सम्बन्धमा छिट्टै सम्झौता गर्ने तयारी भइरहेको उनले बताए । चीनतर्फको पारवहन सुविधा उपयोग गर्न उनले व्यवसायीलाई आग्रह गरे । अर्थतन्त्रमा देखिएका समस्या समाधानका लागि सरकार र निजी क्षेत्रबीच विश्वासको वातावरण बनाउनुपर्नेमा उनले जोड दिए । कार्यक्रममा अर्थसचिव राजन खनालले पुँजीगत खर्च बढाएर बजारमा माग सिर्जना गर्ने र कानुन सुधारमार्फत लगानीको वातावरण बनाउने बताए ।"
इन्भेस्टमेन्टले सीटी एक्सप्रेस किन्ने,काठमाडौं (कास) इन्भेस्टमेन्ट बैंक (एनआईबीएल)ले सीटी एक्सप्रेस फाइनान्स कम्पनी प्राप्ति (एक्विजिसन) गर्ने भएको छ । यसका लागि दुवै संस्थाबीच सोमबार सहमतिपत्रमा हस्ताक्षर भएको छ । यसअघि एस डेभलपमेन्ट बैंक र जेविल्स फाइनान्स गाभिइसकेको एनआईबीएलले फेरि नयाँ संस्था किन्न लागेको हो । हालको सीटी एक्सप्रेस विगतमा समस्याग्रस्त फाइनान्स कम्पनी हो । सो कम्पनीलाई सीटी ग्रुपले नयाँ व्यवस्थापनसहित सञ्चालनमा ल्याएको थियो । दुई संस्थाबीच पाप्तिको सहमति भए पनि सेयर मिलान अनुपान (स्वाप) डीडीएले तय गर्ने बताइएको छ । यसैबीच एनआईबीएलले सेयरधनीलाई १९ प्रतिशत लाभांश दिने भएको छ । सोमबार सम्पन्न संस्थाको ३३औं वार्षिक साधारणसभाले उक्त प्रस्ताव पारित गरेको हो । जसमध्ये चुक्ता पुँजीको १०५ प्रतिशत बोनस र ८५ प्रतिशत नगद लाभांश छ ।
कामनाओम्नी सहकार्य,काठमाडौं (कास) कामना सेवा विकास बैंक र ओम्नी मोटर्सबीच व्यापार सम्झौता भएको छ । सम्झौताअनुसार ओम्नीमार्फत सिफारिस भई अएका ग्राहकले बैंकका सबै शाखा कार्यालयबाट भारतबेन्ज ब्रान्डका सवारीसाधनमा कर्जा सुविधा लिन सक्छन् । कामनाका प्रमुख कार्यकारी अधिकृत प्रवीण बस्नेत र ओम्नीका निर्देशक उदयन काबराले हस्ताक्षर गरे ।
नबिलको २ करोड बिमा भुक्तानी,काठमाडौं (कास) नबिल बैंकले एक वर्षमा ८६ बचतकर्तालाई २ करोड १ लाख ७५ हजार रुपैयाँ बिमा रकम भुक्तानी गरेको छ । बैंकले बचतकर्तालाई ध्यानमा राखेर मेटलाइफ बिमा कम्पनीको सहकार्यमा ३ लाख रुपैयाँको घातक रोग बिमा तथा ७५ हजार रुपैयाँको मृत्यु बिमाको योजना ०७५ मंसिरमा ल्याएको थियो ।
एनसेलको साप्ताहिक प्याक,काठमाडौं (कास) एनसेलले आफ्ना प्रिपेड ग्राहकका लागि मेरो प्लानअन्तर्गत साप्ताहिक प्लान योजना ल्याएको छ । योजनाअन्तर्गत ग्राहकले सुलभ दरमा डेटा र भ्वाइस सेवा लिन पाउनेछन् । योजनाअन्तर्गत एनसेलले दुई साप्ताहिक प्याकमा २ र ६ जीबी प्लान ल्याएको छ ।
सिटिजन्समा गाभियो सहयोगी,काठमाडौं (कास) सिटिजन्स बैंक इन्टरनसेनलले सहयोगी विकास बैंकलाई प्राप्ति गर्ने सम्झौतामा हस्ताक्षर गरेको छ । काठमाडौंमा सोमबार आयोजित कार्यक्रममा सिटिजन्स बैंकका सञ्चालक तथा मर्जर तथा प्राप्ति समितिका संयोजक प्रबलजंग पाण्डे र सहयोगी बैंकका सञ्चालक तथा मर्जर तथा प्राप्ति समितिका संयोजक डिल्लीप्रकाश घिमिरेले हस्ताक्षर गरे । दुवै बैंकले आफ्नो वार्षिक साधारणसभाबाट प्राप्तिसम्बन्धी विशेष प्रस्ताव पारित गरी राष्ट्र बैंकको अन्तिम स्वीकृतिपछि एकीकृत कारोबार सुरु गर्नेछन् ।
गोरखा र कटारीमा सिद्धार्थका शाखा,"काठमाडौं (कास) सिद्घार्थ बैंकले सोमबार गोरखा बजार र उदयपुरमाको कटारीमा शाखा सञ्चालनमा ल्याएको छ । सर्वसाधारण तथा उद्यमीेमाझ निक्षेप तथा कर्जा कारोबार सुविधा, रकम भुक्तानीलगायत बैंकिङ सेवा पुर्याउने उद्देश्यले शाखा सञ्चालनमा ल्याइएको बैंकले बताएको छ ।"
पेन्सनबाट विद्यार्थीलाई खाजा,"विद्यालयमा ३८ वर्षसम्म बालबालिकालाई सावाँ अक्षर सिकाएर जागिरे जीवनबाट अवकाश पाउँदा उनले गरेको अनुभवमध्ये एउटा हो दिउँसो खाजा खान पाए विद्यार्थीले मन लगाएर पढ्छन् ।आठराई त्रिवेणी गाउँपालिका३ हाङपाङका जनार्दन प्रसार्इंले अनुभवमात्रै गरेनन्, व्यावहारिक रूपमा आफूले गर्न सक्नेसम्म गरिरहेका छन् । फावाखोलाको कालिका प्रावि, सादेवाको सिद्धेश्वरी निमावि, फूलबारीको गुप्तेश्वर मावि हुँदै आफ्नै गाउँ हाङपाङको सरस्वती मावि आएपछि १५ वर्ष पढाएका उनले पेसामै रहँदा त्यसलाई कार्यान्वयन गर्न सकेनन् । एक जनाले मात्रै दिँदा अरू शिक्षकले के भन्लान्, तल्लो कक्षाका लागि दिँदा माथिल्लो कक्षाले हामीलाई चाहिँ किन नदिएको भन्ने सोच्लान् जस्तो लाग्थ्यो । जब अवकाश भए, त्यही दिनबाट आफूले पढाएको अन्तिम विद्यालयमा खाजा कार्यक्रम सुरु गरे । २०६८ मंसिरमा अवकाश भएका उनले अझैसम्म यसलाई निरन्तरता दिएका छन् । अवकाश भएकै दिन खाजा कार्यक्रमका लागि ५० हजार रुपैयाँ विद्यालयलाई बुझाए । आमाबुबाको निधनपछि बरखीको सेता लुगा लगाएका बेला आमा पवित्रा प्रसाईंका नाममा खाजा कार्यक्रम सुरु गरे । उनका आमाबुबाको चार महिनाको अन्तरमा निधन भएको थियो ।उनको योजनाअनुसार विद्यालय पुरी, तरकारी र रोटीलगायतका खाजा खुवाइदिन सहमत भयो । सुरु गर्दा खाजा खाने बालकक्षामा २६ जना विद्यार्थी थिए । अहिले विद्यालयले प्राथमिक तहलाई खाजा खुवाउँछ । नर्सरी तहको जिम्मा भने उनकै छ । विद्यालयले पठाएको बिलको रकम उनी भुक्तान गर्छन् । बालकक्षाकालाई मात्रै खुवाउँदा उनको मासिक १६ हजार रुपैयाँ खर्च हुन्छ । मासिक २५ हजार पेन्सन आउने भएकाले उनले त्यही रकमबाट विद्यालयलाई खाजा खर्च दिने गरेका छन् । मैले पढाउँदाताका पनि हरेक दिन गोजीमा चकलेट, अमला, अम्बाजस्ता फलफूल र मिठाई बोकेर स्कुल पुग्थें, प्रसाईंले भने, नानीहरू झुम्मिन्थे । अवकाश पाए पनि उनीहरूलाई खाजा खुवाउन पाउँदा खुसी लाग्छ ।दुई छोरा र एक छोरीका पिता ६९ वर्षीय प्रसाईं श्रीमती लक्ष्मीका साथ गाउँमै बस्छन् । खाजा कार्यक्रम मात्रै नभएर विद्यालयको भवन निर्माणलगायतमा पनि सहयोग गरेका छन् । आफ्ना भाइ, छोरा, छोरीलाई पनि सहयोगका लागि उत्प्रेरित गर्छन् । उनलाई सहयोगका लागि उनका बुबाले प्रोत्साहित गरेका हुन् । हाङपाङ माविलाई उच्च मावि बनाउँदा ५१ हजार सहयोग गरेका थिए । त्यतिबेला पाँच मन अलैंची बेच्दा नपुगेपछि जनार्दनले दुई महिनाको तलब थपेर सहयोग गरेका थिए । त्यो बेला मासिक तलब ८ हजार थियो । विद्यालय भवन बनाउँदा आफूले ५० हजार दिए । जेठो छोरो फणीन्द्र प्रसाईं (नेपाल प्रहरीको डीएसपी), कान्छो लोकेन्द्र (सशस्त्र प्रहरीमा सई) र छोरी पुष्पलता (धरानमा मावि शिक्षक) लाई २५ हजारका दरले सहयोग गर्न लगाए । भाइहरू खगेन्द्र र तेजेन्द्रले पनि २५ हजारका दरले सहयोग गरे । अवकाशपछि अलैंची खेतीमा लागेका उनले विद्यालयमा अक्षय कोष खडा गर्ने योजना पनि बनाएका थिए । तर अलैंचीको मूल्य घटेर लगानीअनुसारको आम्दानी नभएपछि गर्न सकेका छैनन् । छोराछोरी आफैं गरिखाने भएकाले बाँचुन्जेल सहयोग गर्ने प्रसाईं बताउँछन् । टाढाबाट आउने बालबालिकालाई बिहान १० देखि ४ बजेसम्म बस्दा थकान र भोक लाग्ने भएकाले हरेक विद्यालयमा खाजा कार्यक्रम हुनुपर्ने उनको धारणा छ । खान नपाए दिउँसो १ बजेपछि हाईहाई गर्ने, पढ्नमा मन नलगाउनेजस्ता समस्या बालबालिकामा हुने गरेको उनले सुनाए । दिन बित्दै जाँदा भोकाउँछन् नि, उनले भने, त्यसैले सकेको सहयोग गरेको हुँ ।"
४ राजदूत पद एक वर्षदेखि रिक्त,"काठमाडौं (कास) एक वर्षयता तीन मुलुकमा नेपाली राजदूत नियुक्ति हुन सकेको छैन । थप एक मुलुकमा कामचलाउ हैसियतमा राजदूत कार्यरत छन् । शीर्ष नेताहरूको भागबन्डा नमिल्दा र परराष्ट्र मन्त्रालयले आफ्नो कार्य सञ्चालनमा कूटनीतिक नियुक्तिलाई प्राथमिकतामा नराख्दा यस्तो भएको हो । सेवारत राजदूतलाई राजनीतिक आधारमा फिर्ता बोलाएपछि दक्षिण कोरिया र श्रीलंकामा पद रिक्त छ । दक्षिण अफ्रिकामा रहेका राजदूत अमृतकुमार राईलाई फिर्ता बोलाएर न्युयोर्कस्थित स्थायी प्रतिनिधिमा पदस्थापन गरिएपछि त्यहाँ पनि पद रिक्त भएको हो । अमेरिकाका लागि राजदूत अर्जुन कार्कीको पदावधि आठ महिनाअघि सकिए पनि अर्को व्यवस्था नभएसम्म थपिएकाले कामचलाउ हैसियतमा कार्यरत छन् । तर प्रधानमन्त्री कार्यालय निकटस्थ स्रोतका अनुसार वासिङ्टनस्थित राजदूत कार्कीलाई फिर्ता हुनका लागि अघिल्लो साता मात्रै पनि अर्को चरणको सूचना पठाइएको छ । श्रीलंकामा कार्यरत राजदूत डाविश्वम्भर प्याकुर्याल परराष्ट्र संयन्त्रबाट आवश्यक सहयोग नपाएको दोषारोपणसहित ६ महिनाअघि फिर्ता भएका थिए । उनी कांग्रेस कोटामा नियुक्त भएकाले नेकपाको निर्देशनअनुसार परराष्ट्रले असहयोग गरेको पुष्टि भएको थियो । नेपालका विभिन्न ३० मुलुकमा राजदूतावास, राष्ट्रसंघीय ३ स्थायी नियोग र ६ वटा महावाणिज्य दूतावास सञ्चालनमा छन् । यीमध्ये अघिल्लो सरकारका पालामा राप्रपा कोटामा जापानका लागि राजदूत प्रतिभा राणा, ओमानका लागि तत्कालीन मधेसी जनअधिकार फोरम (लोकतान्त्रिक) को कोटामा शर्मिला ढकाल पराजुली र म्यानमारका लागि कांग्रेस कोटामा भीमकृष्ण उदास मात्रै अहिलेसम्म थमौती मा छन् । तर यस बीचमा मधेसी जनअधिकार लोकतान्त्रिक र कांग्रेसबीच एकता भएपछि ओमानमा कार्यरत राजदूतले वर्तमान सत्तारूढ नेकपालाई समर्थन गर्दै पद बचाउ गरेकी हुन् । अमेरिकास्थित राजदूतको थप पदावधिका आधारमा फिर्ता हुन भनिएको हो, परराष्ट्रका एक कूटनीतिक अधिकारीले भने, यो लटमा ओमन, जापान र म्यानमारबाट पनि राजदूत फिर्ता हुन सक्ने संकेत छ ।यसपछि अर्को चरणमा, अबको ६ महिनापछि जर्मनी, बेलायत, पाकिस्तान, बेल्जियम, ब्राजिल, इजिप्ट र रुससहितका मुलुकमा पनि राजदूत पद रिक्त हुँदै छ । कूटनीतिक सामान्य अभ्यास र प्रक्रियामा ६ महिनाअघि राजदूत चयन प्रक्रिया थालिनुपर्नेमा राजनीतिक पहुँच प्रभावका आधारमा नियुक्ति हुने गरेको छ । परराष्ट्रमन्त्री प्रदीप ज्ञवालीले हाल रिक्त रहेका कूटनीतिक नियोगमा नियुक्तिका लागि राजदूत नाम सिफारिसको प्रक्रिया छिट्टै सुरु हुने जवाफ दिए ।"
देउवालाई सभापति हुन रोकौं,"बिर्तामोड (कास) कांग्रेस महामन्त्री डा शशांक कोइरालाले १४ औं महाधिवेशनमा जसरी भए पनि शेरबहादुर देउवालाई नेतृत्वमा आउनबाट रोक्ने दाबी गरेका छन् । उनले देउवालाई रोक्न सिटौला पक्षसँग सहकार्य हुन सक्ने संकेत गरे । आगामी महाधिवेशनबाट पार्टी नेतृत्व परिवर्तन गर्न जरुरी रहेकाले रामचन्द्र पौडेल र कृष्णप्रसाद सिटौला पक्षबीच सहकार्य जरुरी रहेको उनको धारणा छ । सोमबार झापाको बिर्तामोडमा प्रेस युनियनले आयोजना गरेको पत्रकार भेटघाटमा बोल्दै महामन्त्री कोइरालाले भने, देउवाजी गुटमात्र चलाउने नेता हो । फेरि पनि गुट चलाउन उहाँलाई सभापति बनाउन सकिँदैन । पौडेल र सिटौला पक्षका ५६ जना नेतामध्येबाट आगामी सभापति चयन गर्ने पक्षमा आफूहरू रहेको उनको भनाइ छ । सभापतिको दौडमा म पनि छु । रामचन्द्र पौडेल, कृष्णप्रसाद सिटौला, डा शेखर कोइराला, प्रकाशमान सिंह, रामशरण महतमध्येबाट जसको नाममा सहमति जुट्छ, उसैलाई सभापति मानेर अगाडि बढ्ने गरी हामी गृहकार्यमा छौं, उनले भने । सिटौला पार्टीभित्र माहिर राजनीतिक खेलाडी भएकाले महाधिवेशनसम्म सहकार्यको खेल अर्कै पनि हुन सक्ने उनले आशंका व्यक्त गरे । कोइरालाले पुस ११ को निर्णय सच्याउन सभापति देउवालाई आग्रह गरे । हामीले सभापतिविरुद्ध जिल्ला सभापतिहरूलाई बोलाएर पार्टीभित्र समानान्तर गतिविधि गरेका होइनौं । पार्टी पद्धतिविरुद्धको निर्णयबारे मात्र सल्लाह गरेका हौं, उनले भने ।"
"लगानीमा हानथाप, देखिन्न उपलब्धि","संघीय मामिला तथा स्थानीय विकास मन्त्रालयअन्तर्गत आदिवासी जनजाति उत्थान राष्ट्रिय प्रतिष्ठानले फिरन्ते राउटे समुदायलाई यो वर्षको राहत वितरण गर्ने तयारी थालेको छ । राहतमा राउटेले खाद्यान्न र लत्ताकपडा पाउनेछन् । त्यसनिम्ति प्रतिष्ठानले २ लाख ५० हजार रुपैयाँ बजेट छुट्याएको छ । उनीहरू यतिखेर दैलेख कि सुर्खेतमा छन्, निश्चित छैन, प्रतिष्ठानका योजना प्रमुख दिवस राईले भने, जहाँजहाँ पुगेका छन्, त्यहीँ पुगेर राहत दिने गरिएको छ । प्रतिष्ठानले राउटेलाई राहत वितरण तयारी गरेको यो पहिलो पटक होइन । प्रतिष्ठानकै रेकर्डअनुसार उनीहरूले ०५८ सालदेखि निरन्तर राहत पाउँदै आएका छन् । आदिवासी जनजाति उत्थान राष्ट्रिय प्रतिष्ठान ऐन, २०५८ जारी हुनुअघि राष्ट्रिय जनजाति विकास समितिमार्फत ०५१ सालदेखि वार्षिक राहत वितरण हुँदै आएको थियो । प्रतिष्ठान गठनपछि औपचारिक रूपमा यो वर्ष बाह्रौं पटक राहत वितरण गरिँदै छ । सरकारका विभिन्न निकायले हरेक वर्ष बजेट छुट्याएर राहत तथा सामाजिक सुरक्षा भत्ता वितरण गर्दै आएका छन् । प्रतिष्ठानका अनुसार आर्थिक वर्ष ०६१६२०७४७५ सम्म राउटे समुदायका निम्ति ३६ लाख ३० हजार रुपैयाँ खर्च भएको छ । लगानीअनुसार उपलब्धि भने नदेखिएको विज्ञहरू बताउँछन् । सरकारले ०३९ सालमा डडेल्धुराको आमपानी र रजौरामा राउटे जातिका ३५ घरपरिवारलाई व्यवस्थापन गरी स्थायी बसोबासको व्यवस्था गरेको थियो । अहिले ८५ परिवारमा राउटेको संख्या ४ सय ५० छ । राउटे समुदायकै विकासका लागि नेपाल राउटे विकास संघ स्थापना गरिएको छ, जसको कार्यालय डडेलधुराको पर्शुराम नगरपालिका१२ जोगबुढा आमपानीमा छ । संघका अध्यक्ष दानसिंह राउटेका अनुसार सबैको जन्मदर्ता र नागरिकता छ । केहीको जग्गाधनी पुर्जासमेत छ । सबैले भत्ता बैंकमार्फत पाउँछन् । तर, दैलेखलगायत जिल्लाका राउटेले नागरिकता लिन नमान्दा मगन्ते रूपमा रहन दिनु गलत भएको उनले गुनासो पोखे । संघको तथ्यांकमा भने राउटेको जनसंख्या ६ सय १८ जना छ । प्रतिष्ठानले विगतदेखि डडेल्धुराका राउटेलाई साक्षरता, सशक्तीकरण, बाख्रापालन, कार्यालय सञ्चालनजस्ता शीर्षकमा रकम उपलब्ध गराएको प्रतिवेदनमा छ । प्रतिष्ठानका योजना प्रमुख राई भन्छन्, आय आर्जन, तालिम, शिक्षा केही पनि काम लाग्दैन । झोला र आधुनिक पाल लिँदैनन् । उनीहरूले भनेजस्तो ४०५० वटा टहरालाई पुग्ने पाल बनाउने कपडा दिएपछि आफ्नो अनुकूल बनाउँछन् । उनीहरूका मुखियाले नै राहत सामग्री बाँड्ने गरेका छन् । दुई दशकदेखि राउटेको जनजीवनबारे निरन्तर अध्ययन गर्दै आएका समाजशास्त्री युवराज लुइँटेलका अनुसार डडेलधुरा र दैलेखका राउटेबीच सम्बन्ध छैन । यी दुई कुनै हाँगा पनि होइनन् । त्रिविका सहप्राध्यापकसमेत रहेका लुइँटेल भन्छन्, सामाजिक सुरक्षा भत्ता पाउने भएपछि गणनामा आएका हुन् । मेरो अध्ययनमा राउटेको संख्या १ सय ४८ जना रहेको छ । बाँदरको मासु खाने, गिट्ठाभ्याकुर खाने, काठको कोसी (भाँडो) बनाउने र गाउँलेसँग अन्न साटेर जीविकोपार्जन गर्ने राउटेको जीवनशैली हो । तर सरकारले भत्ता दिन थालेपछि बढी मद्यपान गर्ने गरेको पाइएको लुइँटेल बताउँछन् । त्यसैले राज्यले गैंडा, बाघ गणना गरेजस्तै राउटेको यथार्थ गणना गरेर उनीहरूलाई लोप हुनबाट जोगाउनुपर्छ, उनले भने । उनीहरूको सामूहिक निर्णयलाई सरकारले नियन्त्रणभन्दा पनि अधिकतम प्रवर्द्धन गर्नु उपयुक्त देख्छन्, समाजमानवशास्त्री डम्बर चेम्जोङ । राज्यले राउटेलाई सभ्य बनाउने भन्दा पनि कर प्रणालीमा ल्याउने इच्छा देखिन्छ, उनी भन्छन्, तर राउटेले स्थायी बसोबास गर्न, नागरिकता लिन चाहेका छैनन् । संघका अध्यक्ष दानसिंहले उद्धार गर्ने नाममा एनजीओआईएनजीओले राउटेलाई बिगारेको आरोप लगाए । आरक्षण दिने नाममा राउटेलाई सधैं मगन्तेकै रूपमा लिने गरिएको छ, उनले भने, नागरिकता दिनुपर्छ । हिउँदमा तराईतिर र बर्खामा गर्मी छल्न पहाडको निश्चित ठाउँमा व्यवस्थापन गर्न जरुरी छ । बाँदर मारेर खान छुट दिऊँ, काठको कोसी बनाएर बेच्न पनि दिऊँ तर कुनै पनि एनजीओ, आईएनजीओ राउटे बस्तीमा छिर्न नपाऊन् । हिसाब माग्दै राउटे दुई महिनाअघि कर्णाली प्रदेश सरकारको सामाजिक विकास मन्त्रालयले राउटे समुदायका लागि ३५ थान कोट किनेर दियो । कोटसहित लत्ताकपडाका लागि मन्त्रालयले तीन लाख रुपैयाँ खर्चियो । परम्परागत पोसाकमा रमाउने राउटेले ती कोट प्रयोग नगरेरै थन्क्याएका छन् । सरकारी निकायदेखि गैरसरकारी संघसंस्था र विभिन्न व्यक्तिले राउटे समुदायलाई सहयोग गर्न हानथाप गरिरहेका छन् । तर, अधिकांश लगानी राउटेको इच्छाविपरीत र अपारदर्शी छन् । ०७५ असार ३० गते दैलेखको गुराँस गाउँपालिकाले राउटे समुदायका लागि स्थायी परिचयपत्र वितरण गर्यो । ६० हजार रुपैयाँ खर्चेर बनाइएका परिचयपत्र प्रयोगविहीन छन् । सामाजिक विकास मन्त्रालयले गत आर्थिक वर्षमा न्यानो कपडा, सहभोज, स्वास्थ्य शिविर, पोषण सुधार र बसाइ व्यवस्थापन लगायतमा १५ लाख रुपैयाँ खर्च गरेको तथ्यांक छ । चालु आवमा ५० लाख रुपैयाँ विनियोजन गरेको छ । मूलप्रवाहीकरण शीर्षकमा छुट्याइएको उक्त रकमले परम्परागत सीप संरक्षण, शिक्षा र स्वास्थ्यलगायतमा खर्च गरिने मन्त्रालयको भनाइ छ । लगानीअनुसार राउटेमा परिवर्तन आउनुको साटो परनिर्भरता बढिरहेको छ । अहिले उनीहरू माग्न सहर पस्न थालेका छन् । स्थानीयका अनुसार राउटेलाई जति नै परिवर्तन गर्न खोजे पनि उनीहरू आफ्नो परम्पराअनुसार चल्न छाड्दैनन् । पहिले उनीहरू काठका भाँडा बनाएर खानाको जोहो गर्थे, स्थानीय कमल ओलीले भने, अहिले रक्सी र सूर्तीको कुलतमा लागेर माग्दै हिँड्न थालेका छन् । राउटे फाउन्डेसनकी अध्यक्ष सत्यदेवी अधिकारीले स्थानीय सरकारले राउटेको जिम्मा लिएपछि राउटे हराउने, मदिराले लिप्त हुनेलगायत क्रियाकलाप बढेको बताइन् । राउटे समुदायबाट प्रत्यक्ष फाइदा लिन एनजीओआईएनजीओको आकर्षण निकै बढेको छ, स्थानीय सरकार पनि लालायित बन्दै गएको छ, उनले भनिन्, तर पाँच महिनाअघि हराएको एउटा राउटे युवकको खोजीका लागि सबै मौन छन् । राउटेलाई आफ्नै रीति र परम्पराअनुसार नै बाँच्न दिनुपर्ने उनको भनाइ छ । सामाजिक सेवा केन्द्र (सोसेक) ले एईआईएन नामक सस्थासँग राउटे परियोजनाअन्तर्गत अढाई वर्षको सम्झौता गरेको छ । सन् २०१८ मा लागू भएको परियोजना २०२० सम्म चल्नेछ । राउटे समुदायमा घुम्ती सिकाइ र व्यवहार परिवर्तनका माध्यमबाट अनौपचारिक शिक्षा पद्धतिको विकास गर्न परियोजनाले १० लाख ७७ हजार रकम विनियोजन गरेको छ । त्यस्तै राउटे समुदायको स्वास्थ्य र पोषणको अधिकार प्रवर्द्धनका लागि २० लाख ३० हजार र दीर्घकालीन बसोबास मिलाउन १६ लाख २० हजार रुपैयाँ विनियोजन गरेको छ । विभिन्न उपशीर्षकमा राउटेको हितका लागि ४७ लाख २७ हजार रुपैयाँको परियोजना सञ्चालन गरिएको संस्थाले जनाएको छ । संस्थाका पूर्वअध्यक्ष हिरासिंह थापाले लगानीअनुसार राउटेमा परिवर्तन आएको देख्दा खुसी लाग्ने बताए । शिक्षा र स्वास्थ्यको माध्यमबाट राउटे समुदायको जीवनस्तरमा सुधार ल्याउनु हाम्रो उद्देश्य हो, उनले भने, अहिले राउटे समुदायमा १५ जना बालबालिकाले आफ्नो नाम लेख्न र हस्ताक्षर गर्न सिकिसकेका छन् । केन्द्रले अढाई वर्षको अवधिमा एक करोड २७ लाख रुपैयाँ परियोजनामा खर्च गर्ने उनी बताउँछन् । केन्द्रले परियोजनाअन्तर्गत तीन जना नियमित कर्मचारी र एक जोडी शिक्षक राखिएको जनाएको छ । परियोजनाका एक अहेबले राउटे बस्तीमा नियमित उपचार सेवा दिइरहेका छन् । गत वर्ष केन्द्रले पूर्वमुखियासहित पाँच जनालाई परासामाजिक कार्यकर्ताका रूपमा नियुक्ति दिएको थियो । मासिक तलबको व्यवस्था गरी वन संरक्षणमा सक्रिय बनाइएको संस्थाकी पूर्वअध्यक्ष सीताकुमारी रानाले बताइन् । विभिन्न संघसंस्थाले जनचेतनाका कार्यक्रम गर्दै आए पनि राउटे समुदायमा बाल र अनमेल विवाह व्याप्त छ । तीन महिनाअघि एक साताभित्रै राउटे समुदायमा पाँच बालविवाह भए । गुराँस गाउँपालिका अध्यक्ष खेमराज ओलीले गाउँपालिकाले राउटेका लागि स्थायी परिचयपत्र दिएर राम्रो काम गरेका दाबी गरे । उनीहरू जहाँ गए पनि गुराँस गाउँपालिकाका स्थायी बासिन्दा हुन्, उनले भने, परिचयपत्र वितरणपछि स्थानीय सरकारको अनुमतिबिना कुनै सरकारी गैरसरकारी संस्थाको कार्यक्रम गर्न नदिने नियम बनाइएको छ । गाउँपालिकाले गत वर्ष राउटे समुदायका लागि १० लाख रुपैयाँको कार्यक्रम सञ्चालन गरेको थियो ।पछिल्लो समय राउटेले विभिन्न संघसंस्थाबाट आफ्ना लागि आएको सहयोगको हिसाब माग्न थालेका छन् । समुदायका लागि आउने बजेटमध्ये ३० प्रतिशतमात्र बस्तीमा आउने भएपछि हिसाब माग्न थालिएको राउटे अगुवा बताउँछन् । रकममा चलखेल गरी बस्तीमा काम गर्न थालिएपछि हिसाब मागेर मात्र कार्यक्रम सञ्चालनको स्वीकृति दिन थालिएको पूर्वमुखिया मैनबहादुर शाहीले बताए । सरकारी तथा गैरसरकारी संस्थाले हाम्रो नाम बेच्दै बढी फाइदा लिन थाले, उनले भने, कुल रकमको आधा पैसा पनि हाम्रो बस्तीमा नआउन थालेपछि सबैलाई कार्यक्रमको योजना र रकम माग्न सुरु गरेका हौं । कुलतले बिग्रँदैराउटे समुदायका लागि सरकारले सुरक्षाभत्ता दिँदै आएको छ । तर उनीहरू आफूले बुझेको भत्ता आफ्नै हितमा खर्च गर्दैनन् । अधिकांश भत्ता मदिरा सेवनमै सकिन थालेको छ । मदिरा सेवनकै कारण अधिकांश राउटे सधैं बिरामीजस्ता देखिन्छन् । बालबालिका पनि मदिराको लतमा फस्दै गएका छन् । मदिराकै कारण राउटेको स्वास्थ्य स्थिति जोखिममा पर्न थालेको स्थानीयको भनाइ छ । बस्तीमा मदिरा प्रयोग नगर्ने कमै छन् । राउटे महामुखिया महेन्द्र शाहीले पछिल्लो समयमा राउटे बिग्रिँदै गएको स्विकारे । केही वर्षदेखि राउटेलाई पैसा बाँड्न विभिन्न आईएनजीओ र एनजीओ सक्रिय भए । सडकको छेउमा बस्न नमान्ने, जंगलमै आफूले मेहनत गरेर भाँडाकुँडा बनाएर खाने हामी अहिले परनिर्भर बन्न थाल्यौं, उनले भने, अधिकांशले दिनभर मदिरा सेवन गरेर कामै गर्न छाडे, माग्दै मदिरा सेवन गर्ने बानी धेरै युवामा छ ।राउटेलाई सहयोगका नाममा पैसा तथा सामान दिने प्रचलनका कारण राउटे मगन्ते भएको गुराँस गाउँपालिका८ का मानबहादुर ओलीले बताए । राउटे समुदायलाई आधुनिकीकरणका नाममा दिन प्रतिदिन सरकारी तथा गैरसरकारी निकायले मगन्ते बनाइरहेका छन्, उनले भने, सरकारले भत्ताको नाममा प्रतिमहिना दिने तीन हजार रुपैयाँको सदुपयोग उनीहरूले गर्न सकेका छैनन् । गुराँस गाउँपालिका५ स्थित कान्छी बजार नजिकै राउटे बस्ती छ । एक सय ४७ जना बसोबास गर्दै आइरहेको बस्तीमा बालबालिकाको संख्या ७४ छ ।"
रियललाई सुपर कप,"जेद्दा (एएफपी) थिवाउट कोर्टवा नायक साबित भएपछि रियल म्याड्रिडले आइतबार राति छिमेकी एट्लेटिको म्याड्रिडलाई पेनाल्टी सुटआउटमा पराजित गर्दै ११ औं पल्ट स्पेनी सुपर कप जितेको छ । साउदी अरेबियाली भूमिमा भएको फाइनलमा सुरुआती ९० मिनेट र अतिरिक्त समय गोलरहित बराबरीमा टुंगिएको थियो । टाइब्रेकरमा बेल्जियमका गोलरक्षकले थोमस पार्टीको प्रहार निर्णायक मोडमा रोके । यस अगाडि एट्लेटिकोकै सौल निगुएजको प्रहार पोस्टमा लागेको थियो ।सर्जियो रामोसले विजयी प्रहार गरे । यसले रियल सिजनको पहिलो उपाधि जित्न सफल रह्यो । मैले सही अनुमान गर्न सकें, थोमसको प्रहार यस्तै हुन्थ्यो भन्ने अनुमान थियो, कोर्टवाले पछि भने । यो जितपछि फाइनलमा प्रशिक्षकका रूपमा जिनेदिन जिदानको यात्रा अपराजित रह्यो । उनले फाइनलमा अहिलेसम्म हार खानुपरेको छैन । उनले रियलका लागि तीन युरोपेली च्याम्पियन्स लिग, एकएक क्लब वर्ल्डकप र यूईएफए सुपर कप र अहिले स्पेनी सुपर कप जितेका छन् ।मैले खेलाडीका रूपमा धेरै जितें, अहिले प्रशिक्षकका रूपमा उपाधिहरू जितिरहेको छु । तर यस्तो जितको एक मात्र श्रेय खेलाडीलाई जानुपर्छ, सफलताको लागि कडा मिहिनेत गर्नुपर्छ, यसैअनुसार फल पनि प्राप्त हुन्छ, जिदानले पछि प्रतिक्रिया दिए ।इंग्ल्यान्डलन्डन म्यानचेस्टर सिटीले आइतबार राति इंग्लिस प्रिमियर लिगमा एस्टन भिल्लालाई ६१ ले हरायो । लेस्टर सिटीलाई उछिनेर सिटी दोस्रो स्थानमा उक्लियो । त्यस जितमा सर्जियो अगुइरोले ह्याट्रिक गरे । यसक्रममा उनी प्रिमियर लिगमा सर्वाधिक गोल गर्ने विदेशी खेलाडी पनि बने । यो जितपछि पनि सिटी शीर्षस्थानमा रहेको लिभरपुलभन्दा १४ अंकले पछाडि छ । लिभरपुलले एक खेल पनि कम खेलेको छ । तर सिटीले लिभरपुललाई दबाबमा राख्ने प्रयास भने गरिरहने छ ।सिटीले सुरुआती १० मिनेटमै तीन गोल गरेको थियो । रियाद माहरेजले सुरुमा दुई गोल गरे । तेस्रो गोल अगुइरोको नाममा रह्यो । गाब्रियल जेससले चौथो गोल गरेयता अगुइरोले दुई गोल थप्दै ह्याट्रिक पूरा गरे । दिनको अर्को खेलमा वाटफोर्डले बर्नमाउथलाई ३० ले हराएर रेलिगेसन क्षेत्र छाड्न सफल रह्यो । पुछारका तीन स्थानमा अब एस्टन भिल्ला, बर्नमाउथ र नर्विच छन् । व्यवस्थापकका रूपमा नाइजल पियरसन आएयता वाटफोर्डले ६ लिग खेलबाट १३ अंक बटुलेको छ ।"
युभेन्ट्सको जित,"मिलान क्रिस्टियानो रोनाल्डोले लगातार छैटौं खेलमा गोल गरेपछि इटालियन सिरी ए मा युभेन्ट्सले आइतबार राति एएस रोमालाई २१ ले हराएको छ । जितपछि टोली अंकतालिकामा शीर्षस्थान कब्जा गर्न सफल रह्यो । इन्टर मिलानले अघिल्लो दिन एटलान्टाविरुद्धको खेल बराबरी खेलेको थियो । त्यसकै फाइदास्वरूप युभेन्ट्स लिग तालिकामा २ अंकले अगाडि रहन सक्यो । रोमामा भएको खेलमा युभेन्ट्सले १० मिनेटमा दुई गोल गरेको थियो ।युभेन्ट्सले मेरिह डेमिरल र रोनाल्डोको गोलले सुरुआती अग्रता लिएको थियो । रोमाको तर्फबाट डिएगो पेरोटीले एक गोल फर्काए । हामीले सुरुको एक घण्टा निकै राम्रो खेल्यौं । पछि रोमा खेलमा फर्कन सफल रह्यो । सुरुआती दुई गोल नै महत्त्वपूर्ण रहे, युभेन्ट्स प्रशिक्षक माउरिसियो सारीले भने । टुरिन क्लबको १९ खेलबाट ४८ अंक भएको छ भने इन्टर २ अंक पछाडि दोस्रो स्थानमा छ । लाजियो ४२ अंकमा तेस्रो स्थानमा छ ।"
मलेसियाको सान्त्वना जित,मनमोहन मेमोरियल लिग (एमएमएल) एकदिवसीय रािष्ट्रय क्रिकेटको अन्तिम लिग खेलमा मलेसिया ११ ले सान्त्वना जित हात पारेको छ । इनरुवा रंगशालामा सोमबार समूह चरणको अन्तिम खेलमा मलेसियाले गण्डकी प्रदेशमाथि १ सय ९२ रनको जित पायो । ओसिलो पिचका कारण खेल ४७ ओभरमा छोट्याइएको थियो । टस जितेर ब्याटिङ रोजेको मलेसियाले ८ विकेट गुमाई २ सय ९७ रन बनाएको थियो । २ सय ९८ रनको लक्ष्य पछ्याएको गण्डकीलाई २७२ ओभरमा अलआउट पार्दै मलेसियाले प्रतियोगितामा सुखद अन्त्य गरेको छ । गण्डकी प्रदेशले १ सय ६ रन बनाउँदा सबै विकेट गुमायो । गण्डकीका विपिन खत्रीले सर्वाधिक ४२ रन बनाए । प्रवीण ढकालले १९ र विधान श्रेष्ठले १० रन बनाउनुबाहेक अन्य ब्याट्सम्यानले दोहोरो अंक जोड्न सकेनन् । मलेसियाका सुहारिल फेत्रीले ४ विकेट लिए । अनवर रहमान र विजय उन्नीले ३३ विकेट लिए । त्यसअघि मलेसियाका तीन ब्याट्सम्यानले अर्धशतकीय इनिङ्स खेलेका थिए । मलेसियाका ऐनुल हकिमले ८९ रन बनाए । भुषण साव र विरनदीप सिंहले समान ५० रन जोडेका थिए । अहमद फैजले ३१ रन बनाउँदा मोहम्मद आरिफले २० रन बटुले । गण्डकीका विपिन खत्रीले ३ विकेट लिए । चन्द्रकान्त पौडेलले २ र गोविन्द प्रधानले १ विकेट लिए । मलेसियाका ऐनुल हकिम म्यान अफ म्याच घोषित भए । समूह डी को शीर्षस्थानमा रहँदै सुदूरपश्चिम अन्तिम चारमा पुगिसकेकाले सोमबारको खेल प्रतिष्ठाको लडाइँमात्र थियो । बुधबारदेखि सेमिफाइनल हुनेछ ।
स्टार र लयबिनाको थ्रीस्टार,ए डिभिजन लिग २०७६थ्रीस्टारको प्रदर्शन०० जावलाखेल१० पुलिस१० एपीएफ०२ आर्मी३१ ब्रिगेड ब्वाइज०१ फ्रेन्ड्स
सागका बक्सर सम्मानित,"काठमाडौं (कास) एक्स बक्सर ग्रुप मकाउले १३ औं सागका पदक विजेता बक्सिङ खेलाडीलाई सोमबार नगदसहित सम्मान गरेको छ । नेपाल बक्सिङ संघले सोमबार आयोजना गरेको कार्यक्रममा पदकविजेतालाई राष्ट्रिय खेलकुद परिषद्का उपाध्यक्ष पिताम्बर तिम्सिना र बक्सिङ अध्यक्ष राम अवालेले सम्मान गरे । सागमा बक्सिङले ३ स्वर्ण, ६ रजत र ६ कांस्य जितेको थियो ।स्वर्ण विजेता मीनु गुरुङ, भूपेन्द्र थापा र सनिल शाहीले २०२० हजार, रजत जितेका ललिता महर्जन, माला राई, संगीता सुनार, पुनम रावल, गणेश प्रधान र आशिष दवाडीले जनही १५ हजार तथा कांस्य विजेता सुशील थापा, तेजबहादुर देउवा, पुरन राई, विकास लामा, अर्जुन सिगु र चन्द्रकला थापाले जनही १० हजार रुपैयाँ पाए । पूर्व बक्सर सिन्धुपाल्चोक जिल्ला बक्सिङ संघका अध्यक्ष मानबहादुर भण्डारीले मकाउमा रहेका पूर्व बक्सर मानबहादुर श्रेष्ठमार्फत पुरस्कारका लागि पहल गरेका थिए । सोही अवसरमा बक्सिङ संघले सागमा पदकविहीन भएका दीपक श्रेष्ठ, प्रशिक्षक, निर्णायक र व्यवस्थापकलाई सम्मान गरेको थियो । दीपकलाई १० हजार तथा प्रशिक्षक प्रकाश थापा मगर, एलिसेर राखिमुभ, प्रवीण तुलाधर, दम्बरदत्त भट्ट, किशोर लिम्बु, दीपक महर्जन र सुरेश मल्ललाई जनही ५ हजारसहित सम्मान गरियो । निर्णायक पुष्करराज पन्त, रामचन्द्र थापामगर, धनकुमार मैनाली र ताराराम श्रेष्ठ तथा व्यवस्थापक प्रेम पौजु र प्रमिला राईलाई पनि सम्मान गरियो । पुराना खेलाडी सुरेश आलेमगर र मथुरादास नेवा पनि नगदसहित सम्मानित भए ।"
नेक्सस र एनसीए विजयी,"काठमाडौं (कास) नेक्सस क्रिकेट एकेडेमी र नेपाल क्रिकेट एकेडेमी (एनसीए) ले नेक्सस कप यू१६ क्रिकेट प्रतियोगितामा सोमबार जित हात पारेका छन् । नेक्सस क्रिकेट एकेडेमीको आयोजनामा मुलपानी क्रिकेट मैदानमा नेक्ससले तिलोत्तमा क्रिकेट क्लब बुटवललाई ८ विकेट र एनसीएले बुटवल युथ स्पोर्ट्स क्लबलाई ५५ रनले हराए । टस जितेको एनसीएले २० ओभर खेल्दै ७ विकेट गुमाई १ सय ५३ रन बनायो । नरेन भट्टले ६१ बलमा २ छक्का १० चौका मदतले अविजित ८४ र आशिष सुनुवारले १८ रन बनाए । बुटवलका अजय कुँवरले ४ ओभरमा १७ रन खर्चेर ३ तथा विशाल भुसाल र प्रशान्त पोखरेलले ११ विकेट लिए । जवाफमा बुटवलले ७ विकेट गुमाई ९८ रनमात्र बनाउन सक्यो । गया गैरेले २२ र विशाल भुसालले २१ रन बनाए । एनसीएका सम्भव श्रेष्ठले २, रोनिस थापा, सार्थक न्यौपाने र विजय बुढाले ११ विकेट लिए । म्यान अफ द म्याच एनसीएका नरेन भट्ट भए । दोस्रो खेलमा टस जितेर ब्याटिङ रोजेको तिलोत्तमाले ९ विकेट गुमाई ८१ रन बनायो । अब्जुल खानले १६ र मनीष थापाले १२ रनबाहेक अन्यले दोहोरो अंकमा स्कोर जोड्न सकेनन् । नेक्ससका क्रिस कार्की र भार्गव चटौतले २२ तथा सन्देश पाण्डे र रोबिन क्षेत्रीले ११ विकेट लिए । नेक्ससले ९३ ओभरमै लक्ष्य पूरा गर्यो । म्यान अफ द म्याच विपीन शाही २१ बलमा ३ छक्का ४ चौका हान्दै ४२ रनमा अविजित रहे । विशाल केसीले १८ रन जोडे । तिलोत्तमाका मनीष थापा र निश्चल पराजुलीले ११ विकेट लिए ।"
प्रशिक्षक थापाको आक्रोश,"कतार एयरवेज सहिद स्मारक ए डिभिजन लिगमा सोमबार एनआरटीसँग १० ले पराजित भएपछि पूर्व च्याम्पियन नेपाल पुलिस क्लबका प्रशिक्षक अनन्त थापा निकै आक्रोशित थिए । उनको आक्रोश अरुसँग होइन, आफ्नै खेलाडीसँग थियो । थापाको निष्कर्ष थियो, विपक्षीले राम्रो खेलेर हारेका हैनौं, आफ्नै खेलाडीको खराब प्रदर्शनका कारण ३ अंक गुमेको हो । खेलपछि प्रशिक्षक थापाले जारी लिगमा सोमबार आफ्नो टिमले सबैभन्दा खराब खेल खेलेको स्विकारे । आजको खेल कस्तो भयो भनेर सोधिएको प्रश्नमा उनले भने, यही प्रश्न म मेरा खेलाडीलाई सोध्न लागिरहेको छु कि आज कस्तो खेल खेलेको ?थापाले आफ्नो टिमले क्षमताअनुसार ४० प्रतिशत पनि प्रदर्शन गर्न नसकेको भन्दै दुःख व्यक्त गरे । हामी ३ अंकलाई आएका थियौं र त्यो हाम्रा लागि निकै महत्त्वपूर्ण थियो । तर हामीले अपेक्षा गरेका सिनियर खेलाडीबाटै ठोस प्रदर्शन आउन सकेन, निकै असन्तुष्ट देखिएका पूर्व डिफेन्डर थापाले भने, आज एनआरटीले राम्रो खेलेको होइन, हामीले खराब खेलेर हार्नुपरेको हो । हाम्रा खेलाडीले एकरुपको प्रदर्शन गर्न जरुरी छ । आगामी खेललाई गम्भीर समिक्षाको जरुरी भइसकेको छ ।यो हारले छैटौं चरणको खेल सकिँदा पुलिस सातौं स्थानमा छ । ६ खेलबाट २ जित, २ हार र २ बराबरीपछि पुलिसको ८ अंक छ । अघिल्लो संस्करणको लिगमा अन्तिममा रहेपछि जरिवाना बेहोरेको २ अंक घटाएर एनआरटीको पनि ८ अंक भएको छ । ६ खेलबाट टोलीको ३ जित, २ हार र १ बराबरीको नतिजा निकालेको छ । हामीले च्याम्पियन बन्ने लक्ष्यसाथ लिग सुरु गरेका थियौं । आजको जस्तो खेलले त रेलिगेसन टार्न पनि कठिन हुने अवस्थामा पुगेका छौं, खेलाडी हुँदा पुलिसबाट ए डिभिजन लिग जितेका थापाले थपे, यस्तो त पुलिसको खेल नै होइन । पुलिसको आफ्नै ब्रान्ड छ, त्यसअनुसार खेल्न सकिरहेका छैनन् । पास छैन, मुभमेन्ट छैन, तालमेल छैन । यस्तोमा कसरी राम्रो प्रदर्शन आस गर्न सकिन्छ ?ठीक विपरीत एनआरटीका प्रशिक्षक राजुकाजी शाक्य भने कमजोर प्रदर्शनका बाबजुद टिमले ३ अंक जोड्न सफल भएकोमा खुसी देखिए । १२ महिना प्रशिक्षण गर्न पाउने विभागीय टोलीलाई माथ दिन सकेकामा आफ्ना खेलाडीप्रति उनी सन्तुष्ट थिए । आज मेरा खेलाडीले सोचेअनुसार खेलेका होइनन् । तर हाम्रा लागि ३ अंक महत्त्वपूर्ण हो । दुई खेलाडी पहेँलो कार्डको प्रतिबन्धमा थिए । उनीहरूलाई प्रतिस्थापन गरेकाले राम्रो प्रदर्शन गरे, उनले थपे, प्रशिक्षणका लागि मैदान खोज्दै हिँड्नुपर्ने स्थितिको हाम्रो टिमले वर्षैभर प्रशिक्षण गर्ने टिमलाई हराउन सक्नु, योभन्दा राम्रो नतिजा अरु के हुन्छ ?दशरथ रंगशालामा पहिलो हाफ दुवै टोलीले गतिलो आक्रमण बुन्न सकेन् । दोस्रो हाफमा पुलिसले गोलका दुई राम्रो अवसर खेर फालेको थियो । एनआरटीले पाएको एउटै अवसरमा गोल गर्न सक्यो । ४९ औं मिनेटमा तेज तामाङको कर्नरमा अन्जन राईको हेडर एनआरटीका गोलरक्षक अजित प्रजापति बिट भइसकेको अवस्थामा एरिक विष्टले गोललाइनबाट क्लियर गरिदिए । खेलको इन्ज्युरी समयमा तेजकै ब्याकपासमा अन्जनले करिब २५ यार्डबाट गरेको प्रहार बारमा लागेर बाहिरिएको थियो ।७६ औं मिनेटमा एनआरटीले पाएको गोल अवसरमा दर्शन गुरुङले आकर्षक गोल गरे । राजेश परियारले मध्यक्षेत्रबाट पुलिसका डिफेन्डरलाई नघाएर दिएको लामो पास सदुपयोग गरेका दर्शनले पेनाल्टी एरियाबाट गोल गरेका हुन् । एपीएफ र च्यासलको बराबरीसन्तोष साहुखलले ए डिभिजन लिगमा गोलको शतक पूरा गरे पनि च्यासल युथ क्लबले जारी सिजन अपेक्षाकृत प्रदर्शन गर्न सकिरहेको छैन । टोलीले सोमबार एपीएफसँग गोलरहित बराबरी खेलेको छ । च्यासलको यो लिगमा तेस्रो बराबरी हो । च्यासल टिममा क्षमतावान युवा खेलाडीको नेतृत्व सन्तोषले गरिरहेका छन् । च्यासल खेलमा आधा दर्जनजति अवसरमा चुक्यो । च्यासलका प्रशिक्षक बालगोपाल साहुखलले पनि नतिजाको हिसाबमा टिमको प्रदर्शन खराब रहेको स्विकारे । आजको खेल हाम्रा लागि जित्नैपर्ने थियो । नतिजाको हिसाबमा यो खराब हो । हाम्रा खेलाडीले आक्रामक भएर खेल्न सकेनन् । रेफ्रीको निर्णय पनि निष्पक्ष देखिएन । लिगको सुरुदेखि नै रेफ्रीको निर्णयमा मैले प्रश्न उठाइरहेको छु, उनले थपे, हाम्रो सुरुआत राम्रो थियो । विपक्षीले भन्दा हामीले राम्रो खेलेका हौं । तर पाएका अवसरमा चुक्यौं । प्रशिक्षक साहुखलले सन्तोषलाई सहयोग गर्ने स्ट्राइकरको अभावमा फिनिसिङको समस्या रहेको दोहोर्याए । एपीएफका प्रशिक्षक राजेन्द्र तामाङले भने रणनीति सफल भएको दाबी गरे । च्यासल हाम्रो तुलनामा निकै बलियो टोली हो । सन्तोषसहित क्षमतावान खेलाडी छन् । खेलमा पनि अधिकांश समय बल उनीहरूकै पक्षमा थियो । आज मैले अनुभवी खेलाडीलाई आराम दिएर युवा खेलाडीमाथि प्रयोग गरें । हामी रणनीतिमा सफल भयौं, खेलपछि तामाङले भने ।प्रशिक्षक तामाङले स्टार खेलाडीहरू नहुँदा आफ्नो टिम कमजोर बनेको स्विकारे । ६ खेलबाट च्यासलको ६ र एपीएफको ५ अंक रहेको छ ।"
बुटवल राइनोज विजयी,भैरहवा (कास) नेपाल टेलिकम रुपन्देही सुपर लिग क्रिकेटअन्तर्गत बी डिभिजन खेलमा सोमबार बुटवल राइनोज विजयी भएको छ । बुटवलले लुम्बिनी साक्यान क्लबलाई २९ रनले पराजित गरेको हो । टस जितेको बुटवलले ४० ओभरमध्ये ३३ ओभरमा सबै विकेट गुमाई १ सय ६० रन जोडेको थियो । पदम केसीले ५६ बलमा ७ चौका मदतले ५५ र अरविन सारुले ३८ रन बनाए । लुम्बिनीका सुदीप सुवेदीले ८ ओभरमा १ मेडनसहित २९ रन खर्चेर ५ विकेट लिए । जितनिम्ति १ सय ६१ रनको लक्ष्य पछ्याएको लुम्बिनी साक्यानले ३०२ ओभरमा सबै विकेट गुमाई १ सय ३१ रनमात्र बनायो । प्रदीप कुमारले ३९ र अमजत अलीले २५ रन बनाए । बुटवलका प्रदीप बेल्वासेले ८ ओभरमा ५ विकेट लिए । उनी म्यान अफ द म्याच घोषित भए । अमर श्रेष्ठ र सुदम घमालले २२ विकेट लिए । मंगलबार बुद्ध स्पोटर््स क्लब र प्रोफेसनल मास्टर्स ११ बीच खेल हुनेछ ।
दोस्रो मेयर कप हुने,"बागलुङ (कास) बागलुङ नगरपालिकाले आयोजना गर्ने दोस्रो मेयर कप फुटबलको लोगो सार्वजनिक गरिएको छ । सहिद दिवसका अवसरमा हुने प्रतियोगितालाई राष्ट्रियस्तरको बनाइएको नगरपालिकाले जनाएको छ । पहिला प्रदेशस्तरीय थियो, दोस्रो संस्करणबाट राष्ट्रिय स्तरको बनाइएको छ, नगरप्रमुख जनकराज पौडेलले भने, कम्तीमा १२ देखि २० टिमले भाग लिने छन् । पहिलो संस्करण वालिङ नगरपालिकाले जितेको थियो । यसपालि सबै नगरपालिका, उपमहानगर र महानगरपालिकाले भाग लिन पाउनेछन् । बागलुङ नगरपालिकाले सबै नगरपालिकामा पत्राचार थालेको उपप्रमुख सुरेन्द्र खड्काले बताए । विनियोजित २५ लाख रुपैयाँले प्रतियोगिता गराइने छ । विजेताले कर कटाएर ३ लाख र उपविजेताले २ लाख रुपैयाँ पुरस्कार पाउनेछन् । सेमिफाइनलमा पराजित दुई टिमले ६० हजार रुपैयाँ पाउनेछन् । उत्कृष्ट खेलाडीले १० हजार, हरेक विधाका उत्कृष्टले ५ हजार र म्यान अफ द म्याचले २ हजार पाउनेछन् । अघिल्लो वर्षदेखि थालिए पनि गत वर्ष अखिल नेपाल फुटबल संघको नियमित क्यालेन्डरमा सूचीकृत नभएर खेल हुन सकेको थिएन । स्थानीय तहमा जिल्ला फुटबल संघले संयोजन गरेर केन्द्रीय क्यालेन्डरमा समेत सूचीकृत गरेकाले यो वर्षदेखि भने नियमित हुने पक्का भएको हो ।"
लपु टेनिसमा कार्की,"काठमाडौ (कास) ललितपुर जिल्ला टेनिस संघको अध्यक्षमा दीपककुमार कार्की चयन भएका छन् । सर्वसम्मत चुनिएको ८ सदस्यीय जिल्ला कार्यसमिति उपाध्यक्षमा अजय विष्ट, सचिवमा गौरीशंकर श्रेष्ठ र कोषाध्यक्षमा उज्वल डंगोल छन् । सदस्यमा ज्योति राणा, प्रमिता खड्का विष्ट, प्रवीण देवकोटा र सन्तोष खत्री छन् ।"
अर्किड कप हुने,काठमाडौं (कास) अर्किड पुपिल सेकेन्डरी स्कुलले पाँचौं अर्किड कप अन्तरस्कुल सेभेन ए साइड छात्र फुटबल प्रतियोगिता माघ २४ देखि हुने भएको छ । प्रतियोगितामा ३२ टिमलाई मात्र सहभागी गराइने जनाइएको छ । गत वर्ष ४० टिम सहभागी थिए । विजेताले २० हजार र उपविजेताले १५ हजार रुपैयाँ पुरस्कार प्राप्त गर्नेछन् । तेस्रोले १० हजार र चौथोले ५ हजार पाउनेछन् । चौथो संस्करणमा श्रमशील विजेता भएको थियो ।
