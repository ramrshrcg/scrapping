शीर्षक,विवरण
अख्तियारको क्षेत्राधिकार खुम्च्याइँदै,"सजाय कतै बढ्यो, कतै घट्यो भ्रष्टाचार निवारण विधेयकमा साना प्रकृतिका भ्रष्टाचारमा कसुरको मात्रा बढाइएको छ भने ठूलामा यथावत् राखिएको छ । ५० हजार रुपैयाँसम्म भ्रष्टाचार गरे एक महिनादेखि ६ महिना कैदको प्रस्ताव छ । अहिलेको ऐनमा बढीमा ४ महिनासम्म कैदको व्यवस्था थियो । एक लाख रुपैयाँसम्म भ्रष्टाचार गरे अब एक वर्ष कैद बस्नुपर्नेछ । हालको ऐनमा बढीमा ६ महिना कैद तोकिएको थियो । ५ लाख रुपैयाँसम्म भ्रष्टाचार गर्नेले हाल डेढ वर्षसम्म कैद भोग्नुपर्नेमा अबको विधेयकमा दुई वर्षसम्म कैद प्रस्ताव गरिएको छ । ५ लाख रुपैयाँसम्मलाई साना प्रकृतिको भ्रष्टाचार मान्ने हो भने विधेयकले सजाय बढाएको छ तर त्यसभन्दा माथि भने कसुर घट्दो छ । ५ देखि ५० लाख रुपैयाँसम्म भ्रष्टाचार गर्नेले यसअघि डेढ वर्षदेखि ६ वर्षसम्म कैद बस्नुपर्ने थियो भने अब दुई वर्षदेखि चार वर्ष सजाय भोगे पुग्छ । ५० लाख देखि एक करोडसम्म भ्रष्टाचार गरे ४ वर्षदेखि ८ वर्षसम्म सजाय प्रस्ताव गरिएको छ, हाल ६ देखि ८ वर्षसम्म कैद सजाय छ । एक करोड रुपैयाँमाथिको भ्रष्टाचारमा सजाय यथावत राखिएको छ । यो व्यवस्थाले रंगेहात घूस, नक्कली प्रमाणपत्रजस्ता साना प्रकृतिका भ्रष्टाचारमा सजाय थपिएको छ भने ठूला र शक्तिकेन्द्रको संरक्षणमा गरिने भ्रष्टाचारमा सजाय बढाएर त्यसतर्फ निरुत्साहित गर्न पहल गरिएको छैन तर गैरकानुनी सम्पत्ति आर्जनको कसुरमा दुई वर्षसम्म कैद व्यवस्था भएकामा एकदेखि ३ वर्ष कैद प्रस्ताव गरिएको छ । अख्तियारको हालको ऐनमा घूसखोरीको उजुरी परे आयोगबाट रकम उपलब्ध गराउन सकिने व्यवस्था छैन तर कार्यविधि बनाएर अख्तियारले रंगेहात का कारबाही गरिरहेको छ । अख्तियारले कानुनी दायराभन्दा बाहिर गई कामकारबाही गरेको भन्दै यसबारे सर्वोच्च अदालतमा मुद्दासमेत पुगिसकेको छ । यही पृष्ठभूमिमा अख्तियारले नयाँ विधेयकमा घूसखोरीको सूचना आए रकम उपलब्ध गराउन सकिने व्यवस्थासमेत थपेको छ । श्रव्यदृश्य फाइललाई पनि आयोगले प्रमाणका रूपमा ग्रहण गर्ने व्यवस्था विधेयकमा छ । विधेयकमा भ्रष्टाचारका केही कसुर थपिएका छन् । गैरकानुनी लाभ, सार्वजनिक खरिद अनि परीक्षासम्बन्धी कसुरको व्यवस्था थपिएका छन् । पदीय हैसियत दुरुपयोग गर्ने र सरकारी निकायमा रहँदा कुनै निर्णय नगरी हानिनोक्सानी पुर्याउनेलाई सजाय व्यवस्था गरिएको छ । कम्पनी, फर्म जस्ता कानुनी व्यक्ति लाई पनि कारबाहीको दायरामा ल्याई ३ वर्षसम्म विभिन्न सुविधा रोक्न सकिने प्रस्ताव विधेयकमा छ । भ्रष्टाचार गरेर विदेशमा सम्पत्ति वा प्रमाण लुकाए पारस्परिक साझेदारी वा सन्धि भएका मुलुकसँग सयुक्त अनुसधान गर्न सकिने व्यवस्था थपिएको छ । यसअघि कानुनी पूर्वाधारबिनै अख्तियारले नक्कली पोलिमर नोट छपाइको अनियमिततामा यस्तो प्रकारको अभ्यास गरेको थियो । सूचना प्रविधिका औजारलाई भ्रष्टाचारको उजुरीमाथिको अनुसन्धानमा प्रयोग गर्न कानुनी पूर्वाधार तयार गर्न खोजिएको छ । डिजिटल अभिलेख माग्न सक्ने, डिजिटल फरेन्सिक प्रयोगशाला स्थापना गर्न सक्ने र वास्तविक अवस्था लुकाई गरिने अनुसन्धान (अन्डर कभर अपरेसन) गर्न सक्ने प्रावधानलाई विधेयकमा राखिएको छ । अख्तियारले आफ्ना मुद्दाको बहस पैरवीका लागि अन्य कानुन व्यवसायीसमेत नियुक्त गर्न सक्नेछ भन्ने व्यवस्था विधेयकमा छ । सरकारवादी मुद्दाको कानुनी प्रतिरक्षा गर्ने संवैधानिक दायित्व महान्यायाधिवक्ता र उनी मातहतका सरकारी वकिलहरूसँग छ तर अख्तियारले त्यसबाहेक छुट्टै कानुन व्यवसायी नियुक्त गर्ने व्यवस्था राख्न खोजिएको हो । विधेयक संशोधनको उद्देश्य र कारण खण्डमा प्रधानमन्त्री केपी शर्मा ओलीले उल्लेख गरेका छन्, यसबाट भ्रष्टाचार निवारण भई मुलुकले लिएको समृद्ध नेपाल, सुखी नेपालीको लक्ष्य हासिल गर्न सहयोग पुग्ने भएकाले विधेयक संघीय संसद्समक्ष पेस गर्नुपरेको हो ।"
सम्पत्ति विवरण बुझाउनु नपर्ने !,"सरकारले सार्वजनिक पदमा रहेका व्यक्तिले नियुक्त भएको र बर्सेनि आर्थिक वर्ष सकिएको ६० दिनभित्र सम्पत्ति विवरण बुझाउनुपर्ने बाध्यकारी व्यवस्था हटाउन लागेको छ । सार्वजनिक पद धारण गरेका व्यक्तिले हरेक वर्ष सम्पत्ति विवरण बुझाउनुपर्ने भ्रष्टाचार निवारण ऐन २०५९ को बाध्यकारी व्यवस्थालाई संशोधन विधेयकमा खुकुलो बनाउँदै सरकारको स्वविवेकभित्र राखिएको छ । विधेयकमा सरकारले तोकेको खास समय र खास तहका व्यक्तिले मात्र सम्पत्ति विवरण बुझाए पुग्ने भनिएको छ । ऐनको दफा ५० को सम्पत्ति विवरण बुझाउनुपर्ने बाध्यकारी व्यवस्थालाई परिमार्जन गर्न प्रस्ताव गर्दै विधेयकमा अनसुन्धान अधिकारीले नेपाल राजपत्रमा सूचना प्रकाशन गरी खास तह, समूह, निकाय वा संस्थामा कार्यरत राष्ट्रसेवकलाई आफ्नो वा आफ्नो परिवारका नाममा रहेको सम्पत्तिको स्रोत वा निस्सासहितको अद्यावधिक विवरण कुनै खासखास अवधिमा पेस गर्नुपर्ने वा पेस गर्नु नपर्ने गरी तोक्न सक्नेछ भन्ने प्रावधान राखिएको छ । हरेक वर्ष विवरण बुझाउँदा सार्वजनिक पदमा रहेका व्यक्तिको सम्पत्ति कसरी बढिरहेको छ भनेर सहजै हेर्न सकिन्थ्यो र यसले अनुसन्धानमा समेत मद्दत गर्थ्यो । भ्रष्टाचार निवारण ऐन २०५९ मा सम्पत्ति विवरण हरेक वर्ष अद्यावधिक नगर्नेलाई पाँच हजार जरिवाना हुने व्यवस्थासमेत छ ।"
'हामीलाई सताएर सरकारले के पाउँछ ?',"जन्मजात दृष्टिविहीन भावना परियार झरीका कारण डेराबाट बाहिर निस्कनै सकेकी थिइनन् । गोजी पनि रित्तिँदै गएको थियो । बुधबार बिहान ६ बजे नै उनी श्रीमान्सँग जोरपाटीको डेराबाट जमल आइपुगिन् । आकाशे पुलको एक छेउमा अल्पदृष्टियुक्त श्रीमान्सँगै बसेर गीत गाउन थालिन् । अचानक आएका प्रहरीले स्पिकर र माइक खोस्न थाले । एकछिन तानातान नै भयो, उनले सुनाइन्, बरु मलाई मार तर स्पिकर दिन्न भनेर कराएँ । बाटोका यात्रुले पनि मेरै पक्षमा कुरा गरेपछि प्रहरीले छाडिदियो ।१५ र १२ वर्षका दुई छोरा हुर्काइरहेकी भावनाले आफू कुनै रहरले सडकमा गीत गाउन नआएको बताइन् । कति दिनपछि आको, त्यहीँमाथि आज १६ जीबीको पेनड्राइभ हरायो । अब कसरी गीत गाउने ? कसरी परिवारको मुख टाल्ने ? काठमाडौंमा दृष्टिविहीनलाई डेरा पाउन पनि मुस्किल रहेको र पाइहाले पनि समयमै भाडा नतिर्दा घरबेटीले निकालिदिने समस्या रहेको उनले सुनाइन् ।समाज कल्याण विभागका निर्देशक कुँवर भने दृष्टिविहीनहरूको कुरा सुनेर साध्य हुने खालको नभएको बताउँछन् । कान्तिपुरसँगको कुराकानीमा उनले भने, यिनीहरूको कुरा सुन्ने हो भने त पागल बनाउँछन् । मासुभात खै भन्छन्, मासिक ५० हजार सरकारले दिनुपर्छ भन्छन्, त्यस्तो नि साध्य हुन्छ ?"
राष्ट्रिय सभा निर्वाचन आज,"त्यसअनुसार राष्ट्रिय सभामा हाल रहेका नेकपाका ३९ मध्ये ८, कांग्रेसका १३ मध्ये ७, राजपाका २ मध्ये २ र समाजवादीका २ मध्ये १ जनाको दुईवर्षे पदावधि सकिन लागेको हो । अब निर्वाचित हुनेको पदावधि ६ वर्ष हुनेछ । उनीहरूले आगामी फागुन २१ गतेबाट जिम्मेवारी सम्हाल्नेछन् । राष्ट्रिय सभाका लागि प्रदेशसभा सदस्य ५ सय ५० र स्थानीय तहका प्रमुख, उपप्रमुख, अध्यक्ष र उपाध्यक्ष १ हजार ५ सय ६ जनासमेत कुल मतदाताको संख्या २ हजार ५६ छ । प्रदेशसभा सदस्यको ४८ र स्थानीय तहका मतदाताको मतभार १८ निर्धारित छ । यसपटक प्रदेशगत रूपमा प्रत्येक क्लस्टरबाट एकएक जना मात्रै चुनिने भएकाले बढी मत ल्याउने व्यक्तिले चुनाव जित्ने आयुक्त दाहालले बताए । एउटै क्लस्टरबाट एकभन्दा बढी व्यक्ति चुनिनुपर्ने अवस्थामा एकल संक्रमणीय विधिद्वारा मतगणना हुन्थ्यो ।प्रदेश १ मा महिला, दलित र अन्य समूह गरी तीन सदस्यका लागि निर्वाचन हुँदै छ । ९ जना उम्मेदवार छन् । त्यहाँ प्रदेशसभाका ९३ र स्थानीय तहका २ सय ८४ मतदाता छन् । प्रदेश २ मा महिला, दलित, अपांगता भएका व्यक्ति वा अल्पसंख्यक र अन्य समूहका ११ जना गरी चार सदस्यका लागि निर्वाचन हुन लागेको हो । ती पदका लागि ८ जना उम्मेदवार छन् । प्रदेशसभा सदस्य १ सय ७ र स्थानीय तहका २ सय ७२ जना मतदाता छन् । प्रदेश २ मा नेकपाराजपा तथा कांग्रेससमाजवादी अलगअलग गठबन्धन बनाएर चुनावमा होमिएका छन् । अन्य प्रदेशमा नेकपाको सहज बहुमत देखिए पनि यहाँ दुई गठबन्धनबीचको मतान्तर धेरै फराकिलो नभएकाले चुनावी प्रतिस्पर्धा बढी देखिएको छ ।वागमती र गण्डकी प्रदेशमा महिला र अन्य समूहका ११ जनाका लागि चुनाव हुन लागेको हो । वागमतीमा ६ र गण्डकीमा ५ जना उम्मेदवार छन् । वागमतीमा प्रदेशसभाका १ सय १० र स्थानीय तहका २ सय ३८ जना मतदाता छन् । त्यस्तै गण्डकीमा प्रदेशसभा सदस्य ६० र स्थानीय तहका १ सय ७० मतदाता छन् । प्रदेश ५ मा महिला र अपांगता भएका व्यक्ति वा अल्पसंख्यक तथा अन्य समूहका रिक्त हुने तीन पदका लागि चुनाव हुँदै छ । ती पदका लागि ९ जना उम्मेदवार छन् । प्रदेशसभाका ८७ र स्थानीय तहका २ सय १८ मतदाता छन् । कर्णाली प्रदेशमा महिला र अन्य समूहका दुई पदका लागि चार जना उम्मेदवार छन् । प्रदेशसभाका ४० र स्थानीय तहका १ सय ५८ मतदाता छन् । सुदूरपश्चिममा महिला र अन्य समूहका दुई सिटका लागि चुनाव हुँदै छ । त्यहाँ चार प्रतिस्पर्धी छन् । प्रदेशसभाका ५३ र स्थानीय तहका १ सय ७६ जना मतदाता छन् ।"
"स्याउलाको टेको, बारीको बास","(वीरेन्द्रनगर)  महिनावारी भएकी उनी घरभित्र होइन, नजिकै बारीमा बसिन् । स्याउलाको टेको लगाएर चिसो भुइँमा रात काट्न छाउगोठभन्दा कष्टकर भयो । छाउगोठ भत्किएपछि घरभित्र सुत्न पाउँछु भन्ने लागेको थियो तर सकिएन, पञ्चपुरी६, बाबियाचौरकी किमसरा विकले भनिन्, चिसो लाग्यो । शीतलहरले सतायो ।छाउपडीविरुद्धको अभियानमा साताअघि गाउँ पसेको प्रहरी टोलीले उनको पनि छाउगोठ भत्काएको थियो । गोठ भत्काउन अघि सरेको जत्थाका कुरा सुन्दा उनलाई अब महिनावारीका बेला घरैमा बसौंला भन्ने लागेको थियो । टोली गयो । महिनावारी भयो तर परम्परा निर्वाहको किशोरावस्थादेखिको चलनलाई उनले त्याग्न सकिनन् । महिनावारीका बेला परिवारका सदस्यलाई न उनले म घरभित्रै बस्छु भन्न सकिन् न त कसैले बाहिर नजाऊ नै भने । त्यसैले उनी बारीमा पुगिन्, रूखका स्याउला झारेर गाडिन् । त्यसैमा सकसका साथ मुन्टो लुकाइन् । भित्र बसे देउताको डर, बहिर बसे चिसोले ज्यान लैजाने अवस्था भयो, उनले भनिन् । छाउगोठ भत्काउने अभियान थालेपछि अहिले थुप्रै महिलाको नियति विकको जस्तै भएको छ । महिनावारीका बेला किशोरी र महिला घरमा बस्दैनन् । बाहिरको छाउगोठ भत्काइएका छन् । कानुनी कारबाहीका डरले हतार हतार पुनः छाउगोठ उभ्याउने हिम्मत कसैमा छैन । बारी र कान्लामा कतै स्याउला बारेर, कतै त्रिपाल टाँगेर बसेका देखिन्छन् । उनीहरूको अवस्था स्थानीय प्रशासनबाट छिपेको छैन तर कसैले पनि त्यसको सोधखोज भने गरेको छैन । जिल्ला प्रशासन कार्यालयका अनुसार यसपटक पश्चिम सुर्खेतमा १ हजार १ सय ६० वटा छाउगोठ भत्काइएका छन् । त्यसमध्येको एक गोठ हो यशोदा विष्टको तर उनले छाउगोठको विकल्प नहुँदा साह्रै सास्ती भएको बताइन् । छाउगोठमै बसेर महिलाहरू मरेको, बलात्कृत भएको त सुन्छौं, उनले भनिन्, तैपनि हाम्रो मनले छाउ भएका बेला घरभित्र पस्न मान्दैन । देउता रिसाएर पिर पार्छन् भन्ने डरले महिनावारीका बेला घरबाहिरै रात काट्ने गरेको उनले बताइन् ।यसपटक प्रहरीप्रशासन नै अभियानमा लागेकाले पहिले जसरी उनीहरू भत्काएर हिँडेलगत्तै गोठ ठडिन नपाएको पञ्चपुरी२ का गणेश विकले बताए । गोठ भत्किए पनि महिलाहरू घरभित्र पस्न सकेका छैनन्, उनले भने, मनको डर नभत्काउँदासम्म कसरी हट्नु छाउप्रथा । घरपरिवारले बाधा विरोध नगर्ने जस्ता लाग्ने शिक्षित परिवारका महिला पनि बाहिरै बसेको देखिने उनले बताए । पञ्चपुरी४ का वडाध्यक्ष प्रेमबहादुर शाहीले आफ्नो वडाका २ सय २६ छाउगोठ भत्काइएको बताए । पहिलेदेखि मान्दै आएको भएर चाँडै सुधार आउन गाह्रो छ, उनले भने, बिस्तारै समाजको सोच परिवर्तन हुन्छ होला तर कहिले भन्ने पो अप्ठ्यारो भयो । छाउगोठ भत्काउन गाउँमा अभियानको अगुवाइ गरेकी बाबियाचौरकी ३४ वर्षीया नैनकला विक एक महिना नपुग्दै निराश छिन् । छाउ भएका बेला आफू घरभित्र पसे पनि छिमेकका महिला बाहिरै बसेको देख्नु पर्दा दिक्क लागेको उनले बताइन् । पञ्चपुरीका नगर प्रमुख उपेन्द्रबहादुर थापाले छाउपडी प्रथा हटाउन चुनौती भए पनि लागी नपर्दा अझै वर्षौंसम्म सुधार आउन गाह्रो रहेको बताए । घरभित्रै सुरक्षित र सफा कोठामा बसाल्न सुझाव दिएका छौं, उनले भने । छाउगोठ भत्काउने अभियान करिब पाँच वर्षअघि पनि पश्चिम सुर्खेतमा जोडतोडसाथ चलाइएको थियो । गैरसरकारी संघसंस्थाको अगुवाइमा स्थानीय स्तरमा संगठित किशोरी समूह, आमा समूहका साथै प्रहरीप्रशासन पनि अभियानमा सरिक थिए । त्यो बेला भत्काइएका छाउगोठ फेरि ठडिए । अभियानकी गाविसस्तरीय संयोजक दुर्गा गाहाका अनुसार उतिबेला पश्चिम सुर्खेतका बस्तीमा भएका करिब ७० प्रतिशत छाउगोठ भत्काइएका थिए । अभियान सकियो, छाउगोठहरू फेरि ठडिन थाले, उनले भनिन्, अहिले फेरि भत्काउन थालिएका छन् तर मान्छेको दिमागमा गडेको छाउप्रथा नहटाउँदासम्म गोठ भत्काएर मात्रै सुधार नहुने देखियो । प्रथा मान्दै आएकाको सोच परिवर्तनमा अहिले पनि तीनै तहका सरकारको प्रस्ट र प्रभावकारी रणनीति देखिँदैन । कुप्रथा कायम रहेका सुर्खेतका बराहताल, चौकुने र पञ्चपुरीले यसविरुद्ध स्पष्ट नीति बनाएका छैनन् । न त बजेट नै छुट्याएका छन् । चौकुने गाउँपालिकाले महिला सशक्तीकरण, विभिन्न कुरीति अन्त्यका लागि सचेतनामूलक कार्यक्रममा २० लाख रुपैयाँ विनियोजन गरेको छ । यहीभित्र छाउपडी न्यूनीकरण कार्यक्रम पनि रहेको गाउँपालिका अध्यक्ष धीरबहादुर शाही बताउँछन् । महिनावारी भएका महिलालाई घरमै राख्ने धामीझाँक्रीलाई पुरस्कार दिने घोषणा गरेका छौं, उनले भने । कर्णाली प्रदेश सरकारसँग पनि छाउपडी प्रथाविरुद्ध कुनै स्पष्ट कार्यक्रम छैन । सामाजिक विकासमन्त्री दल रावल आगामी आर्थिक वर्षदेखि बजेट छुट्याएरै यसविरुद्ध अभियान चलाउने बताउँछन् । जन्मजात दिमागमा बसेको कुप्रथाको मनोविज्ञानमा परिवर्तन नआइ प्रथा अन्त्य हुँदैन, उनले भने, यसका लागि चेतनामूलक कार्यक्रम गर्न बजेट छुट्याएरै अघि बढ्छौँ । हालै सम्पन्न प्रदेश समन्वय परिषद्ले पनि छाउपडीजस्ता सामाजिक कुरीति हटाउने प्रतिबद्धता जनाएको उनले बताए । संघीय सरकारको अभियान भने आक्रामक छ । गृह मन्त्रालयले छाउपडी प्रथालाई निरन्तरता दिने व्यक्तिहरूको सामाजिक सुरक्षा भत्ता रोक्न र अभियानविरुद्ध लाग्नेलाई कारबाही गर्न निर्देशन दिएको छ । प्रभावित क्षेत्रमा विभिन्न संयन्त्र परिचालन गर्ने, समाजका अगुवाहरूको घरमा छाउगोठ भत्काउने, समुदाय तहबाटै अभियान सशक्त सञ्चालन गर्ने, धामीझाँक्रीलाई प्रशिक्षण तथा अभिमुखीकरण गर्ने र अवरोध गर्नेलाई नियन्त्रणमा लिनेजस्ता गतिविधि गर्न मन्त्रालयले भनेको छ । त्यसैले प्रहरी गाउँ पसेर छाउगोठ भत्काइरहेका छन् । छाउगोठ भत्काएपछि ती परिवारले के गर्छन् भनेर फर्केर हेर्ने चासो भने स्थानीय प्रशासनलाई भएको देखिँदैन । महिला बालबालिका तथा ज्येष्ठ नागरिक मन्त्रालय र प्रदेशको सामाजिक विकास मन्त्रालयको आयोजनामा छाउपडी अन्त्यका लागि बुधबार वीरेन्द्रनगरको एक होटलमा आयोजित कार्यक्रममा स्थानीयदेखि संघीय सरकारका प्रतिनिधिहरूले भेला भएर प्रतिबद्धता जनाएका छन् । संघीय, कर्णाली सरकार र स्थानीय तहका जनप्रतिनिधिले कुप्रथा हटाउन लागिपर्ने जनाएका हुन् । कार्यक्रममा सहभागीहरूले छाउगोठमा नबस्नेलाई पुरस्कृत गर्ने र छाउपडी पूर्ण रूपमा निर्मूल पार्ने स्थानीय तहलाई सामाजिक विकास मन्त्रालयको तर्फको बजेट बढाउनेलगायत सिर्जनशील काम गर्नुपर्ने पनि सुझाव दिएका छन् ।"
राजनीतिक आडमा अवैध क्रसर,"(काँकडभिट्टा)  झापा बिर्तामोडका केदार गिरी कांग्रेसका क्रियाशील सदस्य हुन् । उनी नेपाल लोकतान्त्रिक निर्माण व्यवसायी संघ झापाका पूर्वअध्यक्ष पनि हुन् । उनले एक दशकदेखि बिर्तामोड६ बुट्टाबारी चिया बगान नजिक मापदण्ड मिचेर क्रसर उद्योग चलाइरहेका छन् ।गौरादह१ मा जेपी बालुवा प्रशोधन केन्द्र छ । यसका सञ्चालक हुन् जगत राई । पाडाजुँगीगौरीगन्ज सडक खण्डअन्तर्गत गुरुङ चोकैमा यो केन्द्र छ । बालुवा प्रशोधन केन्द्रका नाममा स्वीकृति लिइएको छ तर त्यहाँ बालुवा मात्रै चालिँदैन, गिट्टी, ढुंगा र रोडासमेत प्रशोधन हुन्छ । उद्योगको नजिकै घना बस्ती छ । त्यसको परवाह न सञ्चालकलाई छ, न स्थानीयलाई । राई प्रदेश १ का आन्तरिक मामिला तथा कानुनमन्त्री हिक्मत कार्कीनिकट मानिन्छन् । गिरी र राई जस्तै राजनीतिक पहुँच भएका झापाका केही व्यक्तिले राजनीतिक आडमा खुलेआम अवैध क्रसर सञ्चालन गरिरहेका छन् । ती कोही कांग्रेस, नेकपालगायत पार्टीमा संलग्न छन् । कोही भने तिनका नाम चलेका नेतानिकट छन् ।गिरीको कञ्चनजंघा क्रसर उद्योग पूर्वपश्चिम राजमार्गसँगै जोडिएको छ । क्रसर उद्योग सञ्चालन मापदण्डअनुसार खोलाको किनारभन्दा ५ सय मिटर, हाइटेन्सन लाइनभन्दा सय मिटर, राजमार्गबाट ५ सय मिटर र शिक्षण संस्था, सुरक्षा निकायलगायतका क्षेत्रबाट २ किलोमिटर बाहिर मात्रै क्रसर उद्योग सञ्चालन गर्न पाइन्छ । मापदण्डविपरीतको क्रसर हटाउन घरेलु तथा साना उद्योग कार्यालय भद्रपुरले दर्जनौं पटक ताकेता गरेको छ । राजनीतिक नेतृत्व र प्रशासनसँगको सम्बन्धका कारण कार्यान्वयन गर्नै मान्दैनन्, घरेलु कार्यालय स्रोतले भन्यो । घरेलु तथा साना उद्योग कार्यालय झापाले दुई महिना अघिसमेत क्रसर हटाउन अनुरोधसहितको पत्र पठाएको थियो । पत्रको बेवास्ता गरेको कार्यालय प्रमुख छविलाल खतिवडाले बताए । गिरीले भने क्रसर उद्योग हटाउने आशयको पत्र कसैले नपठाएको दाबी गरेका छन् । कांग्रेसकै अर्का जिल्लास्तरका नेता शेरबहादुर थापाले पनि अर्जुनधाराको टाङटिङ खोला किनारमै निर्धक्क रूपमा जयकाली भगवती रोडा उद्योग सञ्चालन गरेका छन् । मापदण्डअनुसार खोला किनारमा क्रसर सञ्चालन गर्न मिल्दैन । दमक नगरपालिकाभित्र पर्ने मावा खोला क्षेत्रमा तीन उद्योग छन् । तीनै वटा नेकपानिकट कार्यकर्ताको हो । दमकका राजकुमार थापाको दमक९ को बेतेनी खोला किनारमा एआरआर कंक्रिट उद्योग छ । उनका दाजु गुणराजले दमक३ स्थित मावा खोलाको बगरमा टीएचओ बालुवा प्रशोधन केन्द्र र भान्जा विनोद थापाले इन्द्रभवानी बालुवा प्रशोधन केन्द्र चलाएका छन् ।राजकुमार तत्कालीन एमाले युवा संघ झापा क्षेत्र नम्बर ५ का अध्यक्ष थिए । हाल उनी युवा संघका प्रदेश सदस्य हुन् ।बालुवा प्रशोधन र कंक्रिट उद्योग भनेर घरेलुमा दर्ता भएको राजकुमारले बताए । तर बालुवा प्रशोधनका नाममा कतिपय उद्योगले क्रसर नै सञ्चालन गरेको पाइएको छ । अब अनुगमन गरी नवीकरण रोक्का गर्छौं, घरेलु कार्यालयका प्रमुख खतिवडाले बताए । घरेलु तथा साना उद्योग कार्यालय झापाका अनुसार १२ वटा क्रसर उद्योग दर्ता छन् । मापदण्ड नपुगेका कारण ५ वटा उद्योग यसअघि नै बन्द भइसकेका छन् । जिल्ला समन्वय समिति झापाका प्रमुख सोमनाथ पोर्तेलले सबै क्रसर मापदण्डविपरीत सञ्चालन भइरहेको दाबी गरे । मापदण्ड पूरा गरेर सञ्चालन गर्न पत्र लेखेका छौं । कसैले टेरेका छैनन्, उनले भने ।"
महोत्तरीका सबै क्रसर बन्द गर्ने निर्णय,"धनुषा (कास) क्रसर उद्योगहरूले अवैध उत्खनन गरेको ठहर गर्दै जिल्ला अनुगमन समितिको बैठकले महोत्तरीले जिल्लाका सबै क्रसर उद्योग तत्कालका लागि बन्द गर्ने निर्णय गरेको छ । नदीजन्य पदार्थको उत्खनन तथा क्रसर र बालुवा प्रशोधन केन्द्रबारे गुनासो बढेपछि मंगलबार अनुगमन समितिको बैठक बसेको थियो । स्थानीय तहले आफ्नो क्षेत्रका क्रसरको विवरण, स्टक र अनुमतिपत्रलगायतका कागजातसँगै मापदण्ड पूरा गरेको प्रमाणित गरी नपठाएसम्म बन्द गर्ने निर्णय गरिएको समितिका संयोजक सुरेशप्रसाद सिंहले बताए । विवरण पेस गरेर मापदण्ड पूरा गरेको यकिन भएपछि पनि दिउँसो मात्रै उत्खनन गर्न दिन सकिने निर्णय भएको छ । क्रसर उद्योग र नदीजन्य पदार्थको उत्खननलाई व्यवस्थित गर्न यस्तो नगरी नहुने भयो, उनले भने, २०७६ असार मसान्तसम्मको विवरण माग्यौं, पठाएनन् । त्यसैले विवरण नपठाएसम्म सबै क्रसर उद्योग तथा बालुवा प्रशोधन केन्द्र तत्काल बन्द गरी जिल्ला समन्वय समितिको कार्यालयमा जानकारी पठाउन स्थानीय तहका प्रमुखलाई निर्देशन दिएका छौं ।बैठकको निर्णयअनुसार स्थानीय तहहरूले पाँच दिनभित्र आफ्नो क्षेत्रभित्रको विवरण जिल्ला समन्वय समितिमा पेस गर्नुपर्नेछ । स्थानीय तहले नदीजन्य पदार्थ ठेक्का लगाउँदा सबैले देखिने गरी ठेक्का लिने फर्म तथा व्यवसायीको नाम, कुल ठेक्का अंक, परिमाण साइनबोर्ड राखेर प्रत्येक १५१५ दिनमा उत्खनन गरेको परिमाण नगरपालिकाबाट प्रमाणित गरी पठाउने र त्यसका लागि स्थानीय तहले एक जना कर्मचारी तोकी सम्पर्क नम्बर अनुगमन समितिलाई उपलब्ध गराउनुपर्ने निर्णय पनि समितिले गरेको छ । बैठकले सम्बद्ध उद्योगको अनुगमनका लागि जिल्ला समन्वय समितिका शाखा अधिकृतको संयोजकत्वमा सात सदस्य उपसमिति पनि बनाएको छ । उपसमितिमा जिल्ला प्रशासन कार्यालयका शाखा अधिकृत, जिल्ला प्रहरी प्रतिनिधि, सशस्त्र प्रहरी बलको अधिकृत, डिभिजन वन कार्यालयको अधिकृत सदस्य र जिल्ला घरेलु उद्योग कार्यालयको प्रमुखलाई सदस्यसचिव तोकिएको छ । अनुगमन उपसमितिलाई जिल्लामा आर्थिक वर्ष २०७४७५ देखि दर्ता भएका सम्बद्ध उद्योग, स्थानीय तहबाट भएको सिफारिस मापदण्ड र अवस्थाबारे छानबिन गरी प्रतिवेदन बुझाउने जिम्मेवारी पनि तोकिएको छ । प्रदेश २ का आन्तरिक मामिला तथा कानुनमन्त्री ज्ञानेन्द्र यादवले सम्बन्धित पक्ष गैरजिम्मेवार हुँदा क्रसर उद्योगले प्राकृतिक स्रोतको दोहन गरेको बताएका छन् । मापदण्डविपरीत सञ्चालन भएका क्रसर अब कसैको पनि संरक्षणमा चल्न पाउँदैन, उनले भने, अवैध उत्खनन कडाइका साथ रोक्छौं । प्राकृतिक स्रोतको अनधिकृत दोहन रोक्न आठवटै जिल्लाका मापदण्डविपरीतका क्रसर उद्योग रोक्न प्रदेश सरकारले परिपत्र गरेको उनले बताए ।"
आठ भारतीयको मृत्यु कार्बन मोनोअक्साइडले,"विभागले छानबिन गर्नेआठ भारतीय पर्यटकको मृत्युका सम्बन्धमा पर्यटन विभागले छानबिन गर्ने भएको छ । पर्यटकको सुरक्षामा रिसोर्टका तर्फबाट कमीकमजोरी भएको होहोइन लगायत विषयमा छानबिन हुने संस्कृति, पर्यटन तथा नागरिक उड्डयनमन्त्री योगेश भट्टराईले बताए । यो घटना गम्भीर छ, भट्टराईले कान्तिपुरसित भने, एउटै कोठामा आठ जना किन सुताइयो, कसको कमीकमजोरी भएको हो, हेरिन्छ । छानबिन समितिले स्थलगत अध्ययन गरी १५ दिनभित्र प्रतिवेदन बुझाउनुपर्नेछ ।छानबिन समितिको संयोजक विभागको होटल शाखाका निर्देशक सुरेन्द्र थापालाई तोकिएको छ । यसमा स्वास्थ्य तथा जनसंख्या मन्त्रालय, होटल संघ नेपाल र पर्यटक प्रहरी प्रमुख (निरीक्षक) र होटल विभागकै शाखा अधिकृत तिलक रिजाल सदस्य छन् । यसैबीच आठै जनाको शव बुधबार एयर इन्डियाको जहाजबाट दिल्ली लगिँदै छ ।"
रगत र र्यालको नमुना हङकङ पठाइयो,"काठमाडौं (कास) चीनमा निमोनिया उत्पन्न गर्ने नयाँ भाइरस (नोबेल कोरोना भाइरस) देखिएपछि त्यहाँबाट आएका एक शंकास्पद नेपाली विद्यार्थीको रगत र घाँटीको र्यालको नमुना विशेष परीक्षणका लागि हङकङ पठाइएको छ । ज्वरो, खोकीलगायत लक्षण देखिएकाले ती विद्यार्थीको रगत र र्यालको नमुना विश्व स्वास्थ्य संगठन (डब्लूएचको) को समन्वयमा हङकङ पठाइएको इपिडिमियोलोजी तथा रोग नियन्त्रण महाशाखा (ईडीसीडी) का डा हेमन्तचन्द्र ओझाले बताए । उक्त परीक्षणको प्रतिवेदन आएपछि मात्र ती विद्यार्थी नोबेल कोरोना भाइरसबाट संक्रमित रहेनरहेको स्पष्ट हुनेछ । शुक्रराज ट्रोपिकल तथा सरुवा रोग अस्पतालमा अन्य बिरामीभन्दा अलग (आइसोलेसन) राखेर उनको उपचार गरिएको थियो ।"
बमसहित चन्द कार्यकर्ता पक्राउ,"संखुवासभा (कास) रेडबुलको बट्टा र प्रेसर कुकरमा बनाएको बमसहित प्रहरीले एक जनालाई पक्राउ गरेको छ । चन्द समूहका कार्यकर्ता सोमबहादुर तामाङलाई प्रहरीले मंगलबार सभापोखरी गाउँपालिका ३, सुनाम्लाबाट पक्राउ गरेको हो । जिल्ला प्रहरी कार्यालयले बुधबार पत्रकार सम्मेलन गरी मादी नगरपालिका ५, मूलखर्कका तामाङलाई सार्वजनिक गरेको थियो । उनको साथबाट प्रहरीले एक क्वाइल कालो तार, प्लास्टिकले मोडिएको बम, ३३ नम्बरको डेटोनेटर ९ थान, सकेट बम एक थान, रातो सेफ्टी फ्युज दुई इन्च र अन्य बन्दोबस्तीका सामग्री फेला पारेको प्रहरीले जनाएको छ ।"
परराष्ट्रमन्त्री ढाका जाँदै,"काठमाडौं (कास) परराष्ट्रमन्त्री प्रदीप ज्ञवाली फागुनको पहिलो साता बंगलादेश भ्रमणमा जाने भएका छन् । बंगलादेशका विदेश मन्त्री एके अब्दुल मोमेनको निमन्त्रणामा भ्रमणमा जान लागेका परराष्ट्रमन्त्री ज्ञवालीले हवाई, सडक, जलमार्ग र रेल्वे सम्पर्कबारे द्विपक्षीय वार्ता गर्ने एजेन्डा तय भएको छ । ढाकास्थित नेपाली राजदूत डा वंशीधर मिश्रका अनुसार मन्त्री ज्ञवालीको फागुन ६७ मा हुन लागेको भ्रमणमा गत मंसिर दोस्रो साता बंगलादेशका राष्ट्रपति अब्दुल हमिदको नेपालको औपचारिक भ्रमण क्रममा भएका समझदारीका आधारमा द्विदेशीय कनेक्टिभिटी का क्षेत्रमा विशेष सम्झौता हुने भएको छ । बंगलादेशको सैदपुर र पूर्वी नेपालको विराटनगर हवाई उडान सुरु गर्नेबारे कुराकानी अघि बढेको छ, राजदूत मिश्रले कान्तिपुरसँग फोनमा भने, बंगलादेशइन्डियानेपाल (बीआईएन) यातायात सम्झौताका लागि यो चरणमा बंगलादेशसँग कुराकानी हुँदै छ ।"
गैंडाबारे अध्ययन गर्न टोली चीन जाँदै,काठमाडौं (कास) चीनमा मरेको एकसिंगे गैंडा सोल्टी बारे अध्ययन गर्न नेपाली प्राविधिक टोली अर्को साता सांघाई जाँदै छ । वन तथा वातावरणमन्त्री शक्तिबहादुर बस्नेतले पशु चिकित्सक र निकुञ्जका प्राविधिकसहितको टोलीलाई चीन पठाउन लागिएको जानकारी दिए । सांघाई पार्कले मरेको गैंडाबारे अध्ययनका लागि प्राविधिक पठाइदिन नेपाललाई आग्रह गरेको थियो । चीनसँग गैंडामा काम गरेका जनशक्ति छैन । चीनको सांघाई पार्कमा राखिएका भाले सोल्टी र पोथी मितिनी मध्ये करिब साढे चार वर्षको भाले गत साता मरेको थियो । ती जोडी नेपालले २०७५ भदौमा उपहारका रूपमा चीन सरकारलाई दिएको थियो ।
देउवाको विकल्प निधि !,"(काठमाडौं)  कांग्रेसमा केन्द्रीय कार्यसमितिले गत महिना बहुमतका आधारमा गरेको निर्णयलाई लिएर चुलिएको विवाद अझै मत्थर भएको छैन । संस्थापनइतर पक्षका पदाधिकारी तथा सदस्यहरूको अनुपस्थितिमा गरिएका निर्णयमध्ये विधानका दफा निलम्बन विवाद र ध्रुवीकरणको मुख्य केन्द्रमा छ । इतरपक्षले विधानका दफा निलम्बन गरेर क्रियाशील सदस्यता वितरण खुला गरिनु र विभागको संख्या २८ बाट बढाएर ४७ पुर्याइनुका पछि सभापति शेरबहादुर देउवाको १४ औं महाधिवेशन प्रभावित पार्ने योजना रहेका आशंका गरिरहेका छन् । नेता मीनेन्द्र रिजालका अनुसार सबै विभाग गठन गर्दा २४ सय नेता तथा कार्यकर्ताको व्यवस्थापन हुन्छ । त्यसमा संस्थापनइतर पक्षलाई ४० प्रतिशत छाड्दा पनि आफ्नो पक्षको मात्रै साढे १४ सय नेता कार्यकर्ताको व्यवस्थापन गर्न सकिन्छ । यसले महाधिवेशनलाई ठूलो प्रभाव पार्न सकिन्छ भन्ने सभापतिलाई लागेको छ, रिजालले भने, नत्र दुई महिनामा गठन गरिनुपर्ने विभाग चार वर्षको कार्यकाल सकिँदा विधानले तोकेभन्दा १९ बढी विभाग गठन गर्नुको अर्थ के ? क्रियाशील सदस्यले वडा, नगर र गाउँपालिकाबाट क्षेत्रीय प्रतिनिधि चयन गर्छन् । तिनै क्षेत्रीय प्रतिनिधिले महाधिवेशन प्रतिनिधि निर्वाचित गर्छन् । तिनै प्रतिनिधि नै केन्द्रीय महाधिवेशनका मतदाता हुन्छन् । त्यसैले क्रियाशील सदस्यता वितरण अपारदर्शी बनाउनै विधानका दफा निलम्बन गरिएको रिजालसहित देउवाविरोधी खेमाको छ । कार्यकालको आखिरी समयमा भ्रातृसंस्था र पार्टी संरचनाको गठन, पुनर्गठन गर्न खोजिनुको पछि आफूविरुद्ध लाग्दै आएको ढिलासुस्तीको आरोपको खण्डन गर्ने र कार्यकर्ता व्यवस्थापन गर्ने मुद्दासँगै जोडिएको उनीहरूको बुझाइ छ । गत पुस ११ गतेको केन्द्रीय कार्यसमिति निर्णयले सिर्जना गरेको विवाद मिलाउने प्रयास अहिले जारी छ । विवाद मिलाउने आधार के त ? वरिष्ठ नेता रामचन्द्र पौडेलको संक्षिप्त जवाफ छ, फेयर इलेक्सन । आगामी महाधिवेशनमा देउवा नै उम्मेदवार हुन्छन् भन्नेमा संस्थापनइतर पक्ष निश्चिन्त छ । संस्थापनपक्षीय अधिकांश नेता पनि उनको उम्मेदवारीप्रति शंका गर्दैनन् । त्यसैले देउवालाई एकलौटी गर्न नदिने संस्थापनइतर पक्षको तयारी देखिन्छ भने अर्कोतर्फ आफूविरुद्धको असन्तुष्टि चिरेर अनुकूल परिस्थिति बनाउन देउवा हरतरहको तयारीमा अग्रसर छन् । बेलाबखत नेतृत्व छाड्न सुझाव दिनेहरूप्रति देउवा ज्योतिषीको भविष्यवाणी सुनाउँछन् । ज्योतिषीले मलाई सात पटक प्रधानमन्त्री बन्ने योग छ भनेका छन्, उनको रेडिमेड जबाफ हुने गर्छ । भावी नेतृत्वका लागि संस्थापनइतर समूहमा धेरैको आकांक्षा देखिन्छ । वरिष्ठ नेता पौडेल, महामन्त्री शशांक कोइराला, केन्द्रीय सदस्य शेखर कोइराला मुख्य चर्चामा छन् । संस्थापन पक्षमा देउवाको विकल्प कोही नदेखिए पनि भित्रभित्रै उपसभापति विमलेन्द्र निधिले आकांक्षा देखिएका छन् । समाजमा देउवाको इमेज सकारात्मक छैन । पार्टीको तल्ला तहमा समेत उनीप्रति आकर्षण गिर्दो छ । बाह्य परिस्थितिसमेत अनुकूल छैन । खास गरी पछिल्ला समय भारतसँग देउवाको सम्बन्ध राम्रो नभएको जानकार बताउँछन् । भारतले मिचेको नेपाली भूभाग कालापानीका विषयमा देउवाबाट केही समयअघि आएको अभिव्यक्तिलाई त्यसैको संकेतका रूपमा लिइएको छ । दोहोर्याएर सभापति बन्न देउवाका लागि जोखिम पनि छ । संस्थापनइतर पक्ष एक ठाउँमा आए देउवा उम्मेदवार हुन नसक्ने आकलनसमेत कतिपय नेता गर्छन् । त्यस्तो अवस्थामा उपसभापति निधि नै देउवा समूहबाट स्वाभाविक उम्मेदवार हुन् । निधिलाई अघि बढ्न केन्द्रीय सदस्य प्रदीप गिरिलगायत केही नेताले सुर्याएका छन् । उनी आफैं पनि यसैपटक उम्मेदवारका लागि वातवरण बनाउने सोचमा देखिन्छन् तर देउवाले बाटो छाडिदिने सम्भावना कम छ । सभापति देउवाले निधिलाई १३ औं महाधिवेशनकै बेला अर्कोपटक तिमी नै हो भन्नुभएको थियो, त्यही आधारले पनि उहाँले भित्रभित्र नेतृत्वको आकांक्षा राखेको हुन सक्छ, देउवानिकट एक नेताले भने, अहिलेसम्मको तयारी भने सभापतिले आफ्नै लागि गरिरहनुभएको छ । यसैपटक प्रतिस्पर्धा नगरे अर्कोपटक आफ्नो पुस्ता नै पछि पर्ने चिन्ता निधिमा देखिन्छ । अहिल्यै प्रतिस्पर्धा नगरे त्यसपछिका अधिवेशनमा धेरै पछि पर्न सकिने आकलन निधिले गर्न थालेका छन् । देउवाले स्वाभाविक दाबी छाडिदिए आफ्नो नेतृत्वमा देउवापत्नी आरजु राणालाई महामन्त्रीमा राखेर टिम बनाउने सोचमा निधि छन् । त्यसको छनक उनले पार्टीको केन्द्रीय नीति तथा प्रशिक्षण प्रतिष्ठानमा आफू पछिको वरीयतामा आरजुलाई राखेरै दिइसकेका छन् । ०७४ को चुनावमा कैलाली ५ मा पराजित आरजुलाई निधिले प्रतिष्ठानले केही समयअघि प्रदेशस्तरमा आयोजना गरेको प्रशिक्षणमा प्रमुख वक्ताकै रूपमा अघि सारेका थिए । पोखरा, भक्तपुर, हेटौंडा, सुर्खेत धुलिखेलमा आयोजना भएका प्रशिक्षणमा आरजुले जनतासँग सम्पर्क र चुनाव कसरी जित्न सकिन्छ भन्ने विषयमा प्रशिक्षण दिएकी थिइन् । उनले जुन शीर्षकमा प्रशिक्षण दिइन्, त्यसै विषयमा पार्टीमा आलोचनासमेत भएको थियो । आरजुमा पनि नेतृत्वमा आउने महत्त्वाकांक्षा निकै जागेको छ, यो प्रशिक्षण त्यसैको संकेत हो, देउवानिकट एक नेताकै भनाइ छ, निधिकै नेतृत्वमा आरजुलाई महामन्त्री बनाएर टिम बनाउने कसरत पनि नभएको होइन । देउवालाई चुनौती दिएर उम्मेदवारी दिने पक्षमा भने निधि छैनन् । परिस्थिति बुझाएर फकाउने र त्यसो गर्दा देउवा तयार भए आफू उम्मेदवार हुने उनको मनसाय देखिन्छ । देउवा नै उम्मेदवार भए उनी पदाधिकारी नभई केन्द्रीय सदस्यमा मात्रै चुनाव लड्ने मनस्थितिमा छन् । देउवा आफूले दाबी छाडिदिँदा आफ्नो समूह छिन्नभिन्न हुन सक्ने तर्फ सचेत छन् । आफ्नो समूहलाई छिन्नभिन्न पारेर शक्ति विकेन्द्रित गराउन उनी चाहँदैनन् । देउवानिकट केन्द्रीय सदस्य श्याम घिमिरे संस्थापनमा सभापति देउवाको विकल्प र चुनौती दिन सक्ने कोही पात्र अघि नसरेको दाबी गर्छन् । भित्रभित्रै आकांक्षा होलान् तर उहाँ (देउवा) ले नछाडेसम्म चुनौती दिन सक्ने उम्मेदवार मैले देखेको छैन, उनले भने, सभापतिले छाड्नुभयो भने उपसभापति निधि स्वाभाविक उम्मेदवार हो । घिमिरेका अनुसार सभापति देउवाको अहिलेसम्मको तयारी आफ्नै लागि भएको हो ।"
सीको किताब सार्वजनिक गर्दै नेकपा नेताले भने एमसीसीको डीपीआर चाहियो,"काठमाडौं (कास) सत्तारूढ दल नेकपाका नेताहरूले अमेरिकी सहयोग निकाय मिलेनियम च्यालेन्ज कर्पोरेसन (एमसीसी) अन्तर्गत सञ्चालन हुने परियोजनाको विस्तृत परियोजना प्रतिवेदन (डीपीआर) सार्वजनिक गर्न माग गरेका छन् । पार्टी बैठकमै चर्को कुरा उठाएका उनीहरूले बुधबार चीनका राष्ट्रपति सी चिनफिङको भाषण संग्रह सार्वजनिक गर्न राजधानीमा आयोजित कार्यक्रममा डीपीआर सार्वजनिक गर्नुपर्ने बताएका हुन् ।स्थायी कमिटी सदस्य लीलामणि पोखरेल, मुकुन्द न्यौपाने, संसदीय दलका प्रमुख सचेतक देव गुरुङ, केन्द्रीय सदस्य जगन्नाथ खतिवडाले अमेरिकी दूतावासको स्पष्टीकरणको भरमा एमसीसी सम्झौतालाई संसद्बाट अनुमोदनको प्रक्रियामा लैजान नसकिने टिप्पणी गरे । चीनतर्फबाट आउने रेललाई रोक्नका लागि अमेरिकाले प्रसारण बनाउन नुवाकोटबाट हेटौंडा, तनहुँ, पाल्पा हुँदै बुटवलको रुट रोजेको उनीहरूको आरोप छ । हामीले चीनबाट रेल ल्याउने कुरा गरेका छौं, त्यही रेलको बाटोमा पार्ने गरी प्रसारण लाइन बनाउने तय गरिएको छ, पुष्पलाल मित्रता केन्द्रद्वारा आयोजित कार्यक्रममा स्थायी कमिटी सदस्य पोखरेलले भने । उनले एमसीसीको डीपीआर सार्वजनिक नगरेकामा आपत्ति जनाए । प्रसारण लाइन काठमाडौंको लप्सीफेदी हुँदै नुवाकोट रातमाटे पुर्याउने र त्यसपछि हेटौंडा हुँदै तनहुँबाट बुटवल जोड्नुको उद्देश्य के हो, यसैबाट छर्लंग हुन्छ, उनले भने, त्यसैले डीपीआर चाहिन्छ । पोखरेलले एमसीसीको उद्देश्यबारे प्रस्ट पार्न सञ्चारमाध्यम डराएको आरोप लगाए ।नेकपा प्रमुख सचेतक गुरुङले संसारभर साम्राज्यवादी गतिविधि बढिरहेकाले त्यसकै बाछिटा आइपुगेको बताए । अर्का स्थायी कमिटी सदस्य न्यौपानेले समाजवादी बाटोमा सरकारका काम अघि नबढेको भन्दै अहिले आइरहेको विदेशी सहयोग सम्झौतामा प्रश्न उठाए । केन्द्रीय सदस्य खतिवडाले एमसीसी परियोजनामा संलग्न रहने अमेरिकी नागरिकलाई फौजदारी अपराधमा संलग्न भए पनि नेपालमा मुद्दा चलाउन नपाउने सम्झौताको सर्त आपत्तिजनक भएको बताए । सम्झौताकै सर्तहरूका कारण पछि नेपालमा आयोजना सुरक्षामा आफ्नै सुरक्षाकर्मी मात्र राख्न नपाउने अवस्था आउनेतर्फ सचेत हुनुपर्ने उनले बताए ।नेकपाका नेताकार्यकर्ता उपस्थित कार्यक्रममा एमसीसीबारे कडा टिप्पणी गरेका नेताहरूले चीनचाहिँ समाजवादको पवित्र उद्देश्यले संसारको मानव कल्याणका लागि अघि बढिरहेका भन्दै प्रशंसा गरे । उनीहरूले चीनले सञ्चालन गरेको बीआरआई सही खालको नीति भएको बताए । त्यस अवसरमा चीनका राष्ट्रपति सी चिनफिङको भाषणहरूको संग्रह भाग एक र भाग दुई सार्वजनिक गरिएको थियो ।"
जो रेलमै छुटेका थिए,"(भैरहवा)  विपन्न परिवारका थुप्रै जना नोकरीका लागि भारत पस्दै गरेको अमरबहादुर सुनारले देखेका थिए । सातवर्षे छोरो र श्रीमती लिएर उनी पनि त्यतै हान्निए । गन्तव्यमा नपुग्दै परिवारमा विपत्ति आइलाग्यो । छोरा अर्जुन रेल स्टेसनबाट छुट्टिए । कहाँ गए, पत्तो लागेन । बाँकेको राप्तीसोनारी गाउँपालिका४ बैजपुरको सुनार परिवार त्यसपछि धेरै दिन विक्षिप्त नै बन्यो । अमर र लक्ष्मीदेवी छोराको खोजीमा धेरै भौतारिए । न छोराको पत्तो लाग्यो, न घर फिर्न मन । १२ वर्षपछि खोलो पनि फर्कन्छ भन्ने नेपाली आहान अहिले आएर सुनार दम्पतीका लागि चरितार्थ भयो । रेलमा हराएका छोरा भेटिएपछि यस्तो भएको हो । छोरो पाउँदा खुसीको सीमा नै छैन, आमा लक्ष्मीदेवीले भनिन्, दिनरात छोरो सम्झेर रोएर बित्थ्यो । विगत सम्झेर उनका आँखा टिलपिलाए । सुनार दम्पतीले छोरो डोर्याएर ०६४ सालमा गाउँ छाडेका थिए । डुंगाबाट राप्ती तरे । त्यसपछि नेपालगन्ज हुँदै सीमावर्ती रुपैडिया नाका पुगे । त्यहाँबाट उनीहरू रेलमा लुधियाना पुगेका थिए । लुधियानाबाट अर्को रेल चढ्नुपर्ने थियो । रेल परिवर्तन गर्ने क्रममा ठेलमठेल थियो । पहिला छोरालाई चढाए । भीडमा अमर र लक्ष्मीले उक्लन नपाउँदै रेल गुडिहाल्यो । छोरा रेलमा छुटे । दम्पती स्टेसनमा बिलखबन्दमा परे । त्यसबेला अमरबहादुर हिन्दी प्रस्ट बुझ्न र बोल्न जान्दैनथे । खोज्न कता जाने ? श्रीमतीलाई कहाँ लैजाने ? कसलाई गुहार्ने । म त लगलग काम्न थालेँ, अमरले त्यो दिन सम्झिए, दिमागले काम गर्न छाड्यो । उनीहरूको छटपटी देख्ने धेरै थिए । सुन्ने कोही भएन । छोरोसँग बिछोडिएपछि सम्हालिन धेरै दिन लाग्यो । आश मारिसकेका थिएनन् । अमर लुधियानामै एउटा घरमा चौकीदारको काम गर्न थाले । कति रात खाना पनि खाएनौं, सुत्न पनि सुतेनौं, उनी भन्छन्, दिन बित्यो, वर्ष बित्यो । हामीले छोरो भेटिने आशै मारेका थियौं । डेढ वर्षअघि भारतको नयाँदिल्लीस्थित प्रवासी नेपाली मित्र मञ्चले भारतबाट उद्धार गरेर परिवारमा पुनःस्थापना गराउन यहाँ चारजना किशोर ल्यायो । उनीहरूको पुनःस्थापनाका लागि पहल गर्न बालकल्याण समिति देवरियाले दिल्लीस्थित नेपाली राजदूतावासलाई पत्राचार गरेको थियो । दूतावासले मञ्चलाई जानकारी गराएपछि उनीहरूलाई नेपाल ल्याएर परिवारमा पुनःस्थापनाका लागि पहल गरेको मञ्चका अध्यक्ष दुर्गाप्रसाद अर्यालले बताए । चारमध्ये एकजना अर्जुन रहेछन् । उनको नाम फेरिएर सन्तोषकुमार भएको थियो । भारतको उत्तरप्रदेश देवरियास्थित बाल संरक्षण गृहमा रहेका ती चार जनालाई मञ्चले रुपन्देही प्रशासनमा बुझायो । प्रशासनले अभिभावक फेला नपर्दासम्म चारै जनालाई कोटिहवास्थित अविनाश अनाथ आश्रमको जिम्मा लगाएको थियो । अन्य तीन किशोरका अभिभावक फेला परे । ती परिवारमा पुनःस्थापित भए । अर्जुनका लागि खोजी भइरहेको थियो । देवरियाको गृहमा भारतका विभिन्न ठाउँ अलपत्र अवस्थामा फेला परेका बालबालिकालाई राखिन्छ । उनीहरूका परिवार र अभिभावकको खोजी गर्दै पुनःस्थापनाको पहल गरिन्छ । चारै जना आफ्नो नाम, ठेगाना र अभिभावकका बारेमा बताउन नसक्ने अवस्थामा भेटिएका थिए, अर्जुनलाई अभिभावकको जिम्मा लगाउने क्रममा यहाँ आइपुगेका अर्यालले कान्तिपुरसित भने, हराएका बालबालिकालाई परिवारसँग पुनर्मिलन गराउन सक्दा धेरै खुसी लाग्छ । अविनाश अनाथ आश्रम कोटिहवाका प्रमुख कृष्ण ज्ञवाली अर्जुनका परिवार र अभिभावक पत्ता लगाउन खटिएका थिए । घरपरिवारका बारेमा सोध्दा अर्जुन नदी, डुंगा, केही पर रहेको झोलुंगे पुल र कुसुम भन्ने ठाउँ मात्र याद भएको बताउँथे । कुसुम भनेपछि बाँके जिल्लामा ध्यान दिन थालियो । बालबालिका तथा खोजतलास केन्द्र दाङमा पनि ज्ञवालीले समन्वय गर्दा केही पत्ता लागेको थिएन । एक दिन ज्ञवाली बाँकेको कुसुम नै पुगे । त्यहाँ उनको भैरहवाबुटवल सडकमा काम गर्ने एक मजदुरसँग कुराकानी भयो । ती मजदुरले आफ्नो घर बाँकेको राप्ती भएको बताए । उनको गाउँबाट कुनै बालक हराएको बारेमा सोध्दा ती मजदुरले १२१३ वर्षअघि छिमेकीको बच्चा हराएको सुनाए । ती मजदुरले हराएका बालकका हजुरबुबा पनि आफूसितै काम गर्ने बताए । त्यसपछि ज्ञवालीले हजुरबुबालाई बोलाएर अर्जुनलाई देखाए । उनले अर्जुन आफ्नो नाति भएको बताए, ज्ञवालीले भने, उनीमार्फत् बाबुआमाका बारेमा जानकारी बटुल्यौं । फोन नम्बर पत्ता लगाएपछि लुधियानामा रहेका अमरसँग सम्पर्क भयो । अमरले आफ्नो छोरो हराएको घटना विवरण फोनबाट सुनाए । अर्जुनको शरीरमा भएका खत वा कुनै प्रमाणका बारेमा सोध्दा अमरले बायाँ खुट्टा र टाउकामा चोट भएको बताए । सबै प्रमाण मिलेपछि अमर दम्पतीलाई छोरा लिन लुधियानाबाट बोलाइएको थियो । आश्रममा छोरा भेट्दा आमा लक्ष्मीका आँसु धेरैबेर थामिएनन् । बाबु र छोरा अंकमालमा बाँधिए । मंगलबार सबै कानुनी प्रक्रिया पूरा भयो । त्यसपछि जिल्ला प्रहरी कार्यालयबाट खुसी हुँदै परिवार गृहजिल्ला फर्कियो । भैरहवाबाट हिँड्ने बेलामा अमरले भने, अब आमाछोरालाई यहीँ राख्छु । लुधियाना जाने कि नजाने निश्चित छैन ।"
नारायणगढमुग्लिन सडकमा नयाँ पहिरो,"चितवन (कास) नारायणगढमुग्लिन सडक भएर यात्रा गर्नेहरूले बुधबार ठूलो हैरानी बेहोर्नुपर्यो । मंगलबार राति गएको पहिरो ६ घन्टामा नै हटाए पनि सडकमा लागेको गाडीको जामले यात्रु मर्कामा परे । नारायणगढबाट काम विशेषले गोरखा हिँडेका अधिवक्ता उद्धव लोहनी चार घन्टामा मुग्लिन पुगे । अरू बेला बढीमा एक घन्टामा यो बाटो पार हुन्छ । सडक आयोजनाका अधिकारीहरू नसोचेको ठाउँमा अचानक सुक्खा पहिरो खसेको बताउँछन् । सडकलाई दुई लेनको फराकिलो बनाउन ठाउँठाउँमा पहाड काटिएको थियो । पहाड काट्दा २९ ठाउँमा पहिरो गएर यात्रुले सास्ती बेहोर्नुपरेको थियो । अघिल्लो वर्ष धेरै ठाउँमा पहिरो नियन्त्रणको काम सकिएको थियो । बाँकी रहेको आठ ठाउँमा यो वर्ष काम भइरहेको छ । तर मंगलबार राति त्योभन्दा नयाँ ठाउँमा पहिरो गएको सडक आयोजनाका सूचना अधिकारी इन्जिनियर शिव खनालले बताए । तीन नम्बर पुल नजिक नारायणगढबाट सवा ३४ किलो मिटर पर मुग्लिनतर्फ पहिरो खसेको हो । यो ठाउँमा सडक विस्तार गर्ने बेलामा पनि पहाड काटिएको थिएन । धेरै नै कडा चट्टान भएका कारण त्यसै छाडेका थियौं, खनालले भने, तर अचानक सुक्खा पहिरो खस्यो । सडकमा तीन सय घन मिटरजति ढुंगा खसेको उनले बताए । बुधबार बिहान पहिरो पूरै सफा गरेर गाडी खुलाएको उनले जानकारी दिए । यो सडक हुँदै दैनिक १० हजारको हाराहारीमा यात्रुबस र समान बोकेका ट्रक ओहोरदोहोर गर्छन् । यात्रु र समान बोक्ने गाडीहरूको भरपर्दो मार्ग भएका कारण यसलाई राजधानी जोड्ने लाइफलाइन पनि भनिन्छ । त्यसैले पहिरो गएर गाडी अवरुद्ध हुँदा यसको असर ठूलो पर्ने गरेको छ ।केरुङरसुवागढी खुल्योरसुवा पहिरोको कारण अवरुद्ध केरुङरसुवागढी सडक खण्ड बुधबारबाट सञ्चालनमा आएको छ । चीनतर्फको भूभाग केरुङरसुवागढी सडक खण्डको दुई ठाउँमा पहिरो जाँदा शुक्रबारदेखि यातायत ठप्प भएको थियो । सडकमा थुप्रिएको पहिरो पन्छाइएपछि बुधबार दिउँसोबाट यातायात सञ्चालनमा आएको प्रमुख जिल्ला अधिकारी अर्जुन भण्डारीले बताए । ठोङसाभन्दा करिब २ किलोमिटर मुनि र नाकाभन्दा ६ किलोमिटर माथि सुक्खा पहिरो गएको थियो ।"
महाभारत गाउँपालिका साक्षर घोषित,"काभ्रे (कास) डाँडापारि क्षेत्रको महाभारत गाउँपालिका साक्षर घोषित भएको छ । राष्ट्रिय जनगणना ०६८ अनुसार १५ देखि ५९ वर्ष उमेर समूहका १८ हजार २ सय ८३ मध्ये आर्थिक वर्ष ०७४७५ सम्म १७ हजार ९ सय १४ जनसंख्या साक्षर भएको आधारमा घोषणा गरिएको हो । सो जनसंख्याको ९७ दशमलव ९८ प्रतिशत हो । मापदण्डअनुसार ९५ प्रतिशत जनसंख्या साक्षर भएपछि घोषणा गर्न मिल्ने प्रावधान छ । गाउँपालिका अध्यक्ष कान्छालाल जिम्बाका अनुसार ०६८ सालसम्ममा ७८ दशमलव १९ प्रतिशत मात्रै साक्षर थिए । ०६७ सालको सर्वेक्षणले ३ हजार ९ सय ८८ निरक्षर देखाएपछि ०७० सालमा ७ सय २०, ०६९ मा ६ सय ७९ र ०७० सालमा १ हजार ७ सय ६२ जना साक्षर भएका थिए । आर्थिक वर्ष ०७१७२ मा विद्यार्थी परिचालन गरेर १ सय ८८ जना साक्षर गराइएको थियो । ०७४७५ मा २ सय ७० गरी १७ हजार ९ सय जना साक्षर भएपछि गाउँपालिकालाई साक्षर घोषणा गरिएको हो । साक्षर घोषणा भएको महाभारत नवौं स्थानीय तह हो । जिल्ला शिक्षा समितिका अध्यक्षसमेत रहेका जिल्ला समन्वय समिति प्रमुख उद्धव केसीका अनुसार नमोबुद्ध नगरपालिकाले माघ १२ गते घोषणाको तयारी गरेको छ ।"
हटेनन् भूकम्पका भग्नावशेष,"(रामेछाप)  भूकम्प गएको साढे चार बर्ष बित्यो । भूकम्पका भग्नावशेष भने गाउँबाट हटेका छैनन् । हेर्दै डरलाग्दा र भूकम्प सम्झाउने भग्नावशेष गाउँमा जस्ताको तस्तै छन् ।भूकम्पले क्षति पुर्याएका घर बस्न योग्य छैनन् । तर अधिकांश सर्वसाधारणले क्षतिग्रस्त घर भत्काउन जाँगर चलाएका छैनन् । आफै भत्किएका बाहेक अधिकांश घर ठाडै राखिएको छ । ती भग्नावशेषभित्रै सरसामान राखिएका छन् । थोत्रा भएका भग्नावशेषमा मानिसहरूको जाउआउ भइरहेको छ । बालबालिका र वृद्धवद्धा जोखिमको वास्ता नगरी ढल्न लागेका घर वरिपरि नै भेटिन्छन् । जोखिमयुक्त घर राख्दा कुनै पनि दिन दुर्घटना हुन सक्छ, नेपाल रेडक्रस सोसाइटी जिल्ला शाखा रामेछापका सभापति शिवकुमार कार्कीले भने, सुरक्षाको दृष्टिले त्यस्ता संरचना माया गरेर राख्नु हुँदैन । जोखिमयुक्त घर भत्काउँदा काठपात प्रयोग गर्न सकिने अवस्था हुँदाहुँदै पनि त्यस्तालाई नछोएर पीडितहरूले अलग्गै खर्च गरेको उनी बताउँछन् । भएका काठ कुहिएका छन् । ढुंगा त्यहीँ छन् । क्षतिग्रस्त घर छाडेर सबै नयाँ सामग्री प्रयोग गरी साना घर बनाउने अभियान नै चलेको कार्कीले बताए ।जिल्लामा पुनर्निर्माण कार्य करिब समाप्तितिर गएको छ । ढुंगामाटोको जोडाइमा बनेका प्रायः घर काम नलाग्ने भन्दै जिल्लाका नेताहरूले समेत जोखिमजन्य संरचना भत्काउन पहल गरेका छैनन् । गाउँमा केवल अनुदानलाई सुविधाको रूपमा लिने गरिएको छ । थोत्रो घर अहिले हो या भोलि लड्ने अवस्थामा छ, तैपनि भत्काउन मान्दैनन्, भीरपानीका खड्गबहादुर श्रेष्ठले भने, भत्काउँदा सुरक्षामात्र होइन, भूकम्पको त्रासदी मेटिने थियो । उठ्नासाथ भत्किएको घर हेर्नुपर्ने र कहिले किच्ला भनेर डराउनुपर्ने अवस्था कहिलेसम्म ?रामेछापमा अनुदान लिएर करिब ४५ हजार घर पुनर्निर्माण भएका छन् । यो तथ्यांकले सबैका पुराना घर छैनन् भन्ने देखाउँछ । तर गाउँमा पुराना र नयाँ घर सराबरी देखिन्छन् । धेरैको पुराना घरमै बसोबास छ । थोरै चर्किएका घरलाई पुरै नष्ट भनेर अनुदान लिएका लाभग्राहीले नयाँ घरको प्रयोग गरिसकेका छैनन् । पुराना भत्काएर मात्र नयाँ घरको अनुदान दिनुपर्नेमा प्राधिकरणले उक्त कार्यमा चासो नदिएपछि साबिकका घर ठडिएकै अवस्थामा बसेका हुन् । सद्दे घर भए पनि धेरैले अनुदान लिएर एककोठे या दुईकोठे घर बनाएका छन् । एक महिनायता भने जिल्लामा केही घर भत्किएका छन् । राष्ट्रिय पुनर्निर्माण प्राधिकरणले साविकमा मर्मत गरेर हुने सूचीमा राखेका घर भत्काएर नयाँ बनाएको भए तीन लाख नै अनुदान उपलब्ध गराउने व्यवस्था लागू गरेपछि त्यस्तो सूचीमा रहेका पीडितले घर भत्काएका हुन् । केहीले भने अझै घर जस्ताको तस्तै राखेर बनावटी फोटो देखाई ३ लाखका लागि कागजात पेस गरेको समेत पाइएको छ । जिल्ला आयोजना कार्यान्वयन इकाई (भवन) रामेछापका आयोजना प्रमुख वीरबहादुर रावलका अनुसार पछिल्लो अवधिमा जिल्लामा झन्डै एक हजारको हाराहारीमा घर भत्किएको तथ्यांक प्राप्त भएको छ । गाउँबाट तथ्यांक आउने र त्यसलाई जाँच गर्ने काम भइरहेको उनले बताए ।"
बेल्जियमकी राजकुमारी चितवनमा,"चितवन (कास) नेपाल भ्रमणमा रहेकी बेल्जियमकी राजकुमारी अस्ट्रिड बुधबार चितवन आइपुगेकी छन् । राजकुमारी अस्ट्रिडलाई भरतपुर विमानस्थलमा भरतपुर महानगरपालिकाकी मेयर रेनु दाहाल, उपमेयर पार्वती शाह ठकुरीलगायत सरकारी अधिकारीहरूले स्वागत गरे । त्यसलगत्तै नवलपरासीमा आयोजित औपचारिक कार्यक्रममा सरिक हुन गएकी राजकुमारी फर्केर निजी भ्रमणमा चितवनमै व्यस्त रहनेछिन् । उनी शुक्रबार काठमाडौं फर्कने कार्यक्रम छ । बेल्जियमका लागि नेपाली राजदूत लोकबहादुर थापाले शुक्रबार फर्कने कार्यक्रम रहे पनि चितवनमा औपचारिक कार्यक्रम नभएको जानकारी दिए । वागमती प्रदेशको उद्योग, पर्यटन तथा वनमन्त्री अरुण नेपालले प्रदेशको पर्यटकीय गतिविधि र सम्भावनाबारे राजकुमारी अष्ट्रिडलाई जानकारी गराउनेछन् । बिहीबार चितवन राष्ट्रिय निकुञ्ज अवलोकन गर्ने कार्यक्रम रहेको प्रदेश मन्त्रालय स्रोतले जानकारी दिएको छ । तर निकुञ्जका अधिकारी भने यसबारेमा बेखबर छन् । केही भएको भए संघीय मन्त्रालयमार्फत खबर आउँथ्यो होला । हामीलाई अहिलेसम्म त्यस्तो खबर छैन, निकुञ्जका प्रमुख संरक्षण अधिकृत नारायण रुपाखेतीले भने ।"
गाउँपालिका आफ्नै भवनमा,"काभ्रे (कास) जिल्लाको विकट डाँडापारि क्षेत्रको महाभारत गाउँपालिकाले गठन भएको ३३ महिनापछि आफ्नो भवनबाट सेवा सुरु गरेको छ । ०७४ वैशाखमा भएको निर्वाचनपछि बाँसको अस्थायी टहराबाट सेवा दिन थालेको गाउँपालिकाले केही समय आजाद आधारभूत विद्यालयका लागि युनिसेफले बनाइदिएको अस्थायी सिकाइ केन्द्रका आठ कोठा भाडामा लिएको थियो । गाउँपालिकाको केन्द्र देवीटारमा १ करोड ७० लाखको लागतमा २४ कोठा र एक हलसहितको संरचना निर्माण गरेर सेवा सुरुवात गरेको अध्यक्ष कान्छालाल जिम्बाले जानकारी दिए । नयाँ भवनमा कर्मचारीका लागि आठ कोठाको आवास निर्माण गरिएको छ । भवन निर्माणका लागि स्थानीयले १६ रोपनी जग्गा उपलब्ध गराएका थिए । निःशुल्क जग्गा उपलब्ध गराउने सुनबहादुर बल, बुम्बादोर्जे लामा, काजीमान मुक्तान, दर्जमान मुक्तान, बोरसमान मुक्तान, भीमबहादुर थिङ, बखतमान माझी, जगतबहादुर माझी, जगतबहादुर अस्तानी, पदमबहादुर माझी, लवध्वज वाइवा, बमबहादुर अस्तानी र छेवाङ दोर्जे लामालाई पूर्वमन्त्री जनार्दन शर्माले प्रशंसापत्रसहित दोसल्ला ओढाएर सम्मान गरेका थिए ।"
रेफ्री विवादमा हत्या,"धादिङ (कास) वडास्तरीय फुटबल प्रतियोगितामा विवाद हुँदा खनियाबाँस४ घाम्साका ३३ वर्षीय सन्तबहादुर तामाङको हत्या भएको छ । खनियाबाँस४ कुण्डलीखेतमा गुराँस युवा क्लबले आयोजना गरेको अन्तर वडा फुटबल प्रतियोगितामा रेफ्री राख्ने विषयमा विवाद चर्किएको थियो । हत्याको आरोपमा प्रहरीले रेफ्री रहेका नेत्रावती१ मार्पाक थलाका राम तामाङ र उनका भाइ रोशन तामाङलाई नियन्त्रणमा लिएको छ । घटना मंगलबार राति करिब ११ बजे एक होटलनजिकै भएको थियो । भिडन्त छुटाउन गएका होटल सञ्चालक पानमाया तामाङ दम्पती, रतन तामाङ र फले गुरुङ घाइते भएका छन् । सख्त घाइते भएका रतनलाई उपचारका लागि काठमाडौं लगिएको छ । आरोपित राम नेपाली सेनाका भगौडासमेत रहेको र प्रहरीको भनाइ छ ।"
श्रीमान्लाई सम्झाइदिनु भनिरहन्थिन्,"(हेटौंडा)  हेटौंडा उपमहानगरपालिका१८ का २८ वर्षीय यज्ञराज (हरि) अधिकारीले पत्नी मीनाको शनिबार हत्या गरी घरनजिक पोखरीमा फालिदिए । मादक पदार्थ सेवन गरेर धारिलो हतियारले टाउकोमा हिर्काएर उनको हत्या गरिएको थियो । २१ वर्षीया मीनालाई उनले समयदेखि मादक पदार्थ सेवन गरी कुटपिट गर्दै आएका थिए । केही दिनअघि मात्र पूर्वगाविस अध्यक्षसमेत रहेका छिमेकी केशव पण्डितले घरमा एकै ठाउँ राखेर सम्झाइबुझाइ गरेका थिए । मादक पदार्थ नपिउने र पत्नीसँग झगडा नगर्ने यज्ञराजले बाचासमेत गरेका थिए । बिहान बाटोमा भेट्दा हाँसीखुसी नै थिइन्, पण्डितले भने, अरू बेला भेट्दा श्रीमान्लाई सम्झाइदिनुपर्यो दाइ भन्थिन् तर शनिबार केही पनि भनिनन् । आइतबार बिहान घरनजिक उनको शव पो देखियो ।पतिले सधैं कुटपिट गर्ने गरेको भन्दै मीनाले दुईअघि जिल्ला प्रहरी कार्यालय हेटौंडामा उजुरी दिएकी थिइन् । त्यबेला यज्ञराज तीन रात हिरासत बसेका थिए । ६ महिनासम्म तारेख धाइरहे । त्यति हुँदा पनि उनी सुध्रिएनन् । मादक पदार्थ सेवन गरी पत्नीसँग झगडा गर्ने क्रम रोकिएन । गाउँलेको अनुरोधमा स्थानीय माध्यमिक विद्यालयमा करिब तीन महिनाअघि मीनाले परिचरमा जागिर खाएकी थिइन् । त्यही पैसाले घरखर्च चलाउँदै आएकी थिइन् । कैलाली माइती भएकी मीनाको १६ वर्षको उमेरमा यज्ञराजसँग विवाह भएको थियो । उनका दुई वर्षका छोरा र पाँच वर्षकी छोरी छन् । बालबालिका यतिबेला सहाराविहीन बनेका छन् । आमा उनीहरूले गुमाइसके, बाबुलाई प्रहरीले आइतबार पक्राउ गरेको छ । घरमा आमाबाबु र दुई छोराछोरी मात्र बस्थे । तीन वर्षअघि यज्ञराजकी आमाको रहस्यमय मृत्यु भएको थियो । यज्ञराजका बाबु हेटौंडामा एक्लै बस्दै आएका छन् । छोराको व्यवहारदेखि वाक्क भएर उनी एक्लै बसेका हुन्, छिमेकी पण्डितले भने । थाहा नगरपालिका५ का ४५ वर्षीय देवबहादुर लामाले पनि मादक पदार्थ सेवनकै कारण ४९ वर्षीया पत्नी सावित्री तामाङको गत कात्तिक ९ मा हत्या गरेका थिए । छिमेकीको पास्नीमा पतिपत्नी दुवै गएका थिए । पत्नी सावित्री चाँडै घर आएर सुतिन् । पति देवबहादुर घरमा राति ढिला आए । सुतिरहेकी पत्नीलाई रक्सीको मातमा गजबारले हिर्काएर उनले हत्या गरे । देवबहादुरले मादक पदार्थ सेवन गरेपछि पत्नीसँग निहुँ खोजेर सधैं झगडा गर्ने गरेको प्रहरीको भनाइ छ ।मादक पदार्थ सेवनका कारण महिलाहरूको अपमान, कुटपिट मात्र होइन, ज्यानैसमेत जाने गरेको छ, माइती नेपाल मकवानपुरकी कार्यक्रम संयोजक माया लामाले भनिन्, अधिकांश महिला हिंसा मादक पदार्थ सेवनका कारणले हुने गरेको छ । जिल्ला प्रहरी कार्यालय हेटौंडामा रहेको महिला सेलमा चालु आवको पाँच महिनामा एक सय २८ वटा महिला हिंसाका घटना दर्ता भएका छन् । दर्ता भएकामध्ये पतिले मादक पदार्थ सेवन गरेर कुटपिट गरेको र घरबाट निकालेको घटना अधिकांश छन् । पतिले मादक पदार्थ सेवन गरेकै कारण पत्नीले विविध हिंसा बेहोर्नुपरेको छ, महिला सेलका सइ ताराकृष्ण भट्टराईले भने, घरेलु हिंसाको मुख्य जड मादक पदार्थ सेवन देखिएको छ । गत आवमा महिला सेलमा दुई सय ९३ उजुरी परेको थियो ।"
रातो बत्तीमै बाटो काट्छन् पैदलयात्रु,"(काठमाडौं)  बानेश्वरको मुख्य चोकमा पैदलयात्रुले बाटो काट्न ३ मिनेट २० सेकेन्डसम्म पर्खनुपर्छ । यसबीच बाटो काट्नेको संख्या बाक्लै भइसक्छ । पारिपट्टिको ट्राफिक चिह्नमा हरियो बत्ती बलेपछि मात्रै ट्राफिक प्रहरीले बाटो काट्ने अनुमति दिन्छन् । नबलुन्जेल छेउमा उभिएर बस्न आग्रह गरिरहन्छन् । यही दृश्य मंगलबार पनि वारि र पारि दुवैतिर देखियो । रातो बत्ती बलेपछि यात्रुहरू रोकिए । एक युवक भने ट्राफिक प्रहरीको निर्देशन नटेरी बाटो काट्न थाले । उनी रहेछन्, कोटेश्वर बस्ने महेश न्यौपाने । उनलाई प्रहरीले रोकिन आग्रह गरे । ट्राफिक लाइट हेरेर मात्र बाटो काटौं, नियमको पालना गरौं, प्रहरी भनिरहेका थिए, हतार गर्दा क्षति हुन सक्छ । तर, न्यौपाने भनिरहेका थिए, पुरानो बानेश्वरमा साथी पर्खिरहेका छन् । रातो बत्ती बले पनि खाली सडक देखेर बाटो काट्ने प्रयास गरेको हुँ । न्यौपाने अघि सरेपछि अरू केही पैदलयात्रु पनि बाटो काट्ने तयारीमा थिए तर प्रहरीले छेउमै गएर सम्झाएपछि रोकिए । एक जना भन्दै थिए, ट्राफिकको नियम मान्नु कि बत्तीको ? कहिले बत्तीले हिँड्न संकेत दिँदा पनि ट्राफिकले दिँदैन । बानेश्वरका तीन ठाउँमा ट्राफिक लाइट छन् । मुख्य चोक, शंखमुल जाने सडक र तीनकुने जाने सडकमा । सडकको बीचमा बसेर एक ट्राफिक प्रहरीले दुवैतर्फका पैदलयात्रुलाई लाइट देखाइरहेका हुन्छन् । ट्राफिक लाइट हेरेर बाटो काट्नुपर्छ भन्दै उनीहरू सम्झाइरहेका पनि हुन्छन्, तर बाटो पार गर्न कोसिस गर्ने पैदलयात्रु कोही न कोही देखा परिहाल्छन् । मुख्य चोकमै बाटो पार गर्न खोज्ने पैदलयात्रुले अन्य ठाउँमा बत्तीअनुसार चल्दैनन् । शंखमुल सडकखण्डमा गौशालाका निशान्त जोशीले हत्तारिँदै बाटो पार गरे । उनले त्यहाँ राखिएका बत्तीको वास्ता गरेनन् । अन्य समयमा चोकमा मात्र केन्द्रित हुने ट्राफिक प्रहरी मंगलबार शंखमुलमा पनि थिए । देखेसम्म उनीहरूले जोशीजस्ता यात्रुलाई बत्तीअनुसार हिँड्न सम्झाइरहेका थिए । सिहंदरबारअगाडिको जेब्राक्रसमा पनि उस्तै दृश्य देखियो । त्यहाँ कोही ट्राफिक प्रहरी थिएनन् । त्यसैले पार गर्न सक्नेहरू जसरी भए पनि बत्तीको संकेतको बेवास्ता गर्दै बाटो पार गरिरहेका थिए ।पैदलयात्रु पनि सचेत छैनन् जेब्राक्रसमा सवारीसाधनले पैदलयात्रुलाई महत्त्व नदिएको गुनासो सुनिने गरे पनि बाटो काट्दा पैदलयात्रु पनि सचेत देखिएनन् । अधिकांश पैदलयात्रु सवारीसाधनलाई हात नदेखाई बाटो काटिरहेका हुन्छन् । मैतिदेवीकी संगीता राईले ट्राफिक बत्तीको वास्ता नगरी बाटो काटिन् । सिंहदरबारअगाडिको जेब्राक्रसमा सवारीसाधन गुड्दागुड्दै आफ्नै सुरमा उनी पार भइन् । हतार हुन्छ, जसरी भए पनि सडक पार त गर्नैपर्यो नि, उनले भनिन्, ट्राफिक लाइट एक महिना बल्छ अर्को महिना हराउँछ, याद नै हुँदैन । महानगरीय ट्राफिक प्रहरी महाशाखाले यतिबेला ट्राफिक उज्यालो कार्यक्रम अन्तर्गत पैदलयात्रुलाई पनि सचेतना कक्षा लिइरहेको जनाएको छ । जेब्राक्रस र आकाशेपुलको प्रयोग नगर्ने र सवारी दुर्घटनामा पैदलयात्रुले ज्यान गुमाउने घटना बढेपछि सचेतना कक्षा सुरु गरेको महाशाखाका प्रवक्ता जीवन श्रेष्ठले बताए । जेब्राक्रसमा पनि ध्यान नदिई बाटो काट्नेको कमी छैन, उनले भने, त्यसैले अहिले सचेतना कक्षा लिइरहेका छौं । उनका अनुसार पैदलयात्रु तीन किसिमका छन्, जेब्राक्रसिङ र अकाशेपुलबाट मात्र बाटो काट्ने, थाहा भएर पनि त्यसको प्रयोग नगर्ने र जथाभावी बाटो काट्ने । महाशाखाले भोटाहिटी र वीर अस्पतालअगाडि मात्र सचेतना कक्षा लिइरहेको छ । ट्राफिक लाइटसँगै प्रहरी पनि खटाएर बत्तीको पालना गर्नेगराउने गरेका छौं, श्रेष्ठले भने, तर जनशक्तिको अभावले गर्दा सबै ठाउँमा गर्न सकिँदैन ।"
ब्युँताइयो पूर्णचण्डी पोखरी,"(ललितपुर)  वरिपरि बस्ती । उत्तरतर्फ अग्लो रुख । पोखरीको चारैतिर फलामको बार । पोखरीको आधाभन्दा बढी भागमा पानीको सतह । वैशाखसम्म सुक्खा चौरलाई ललितपुर महानगरपालिकाले पुरानै पोखरीको रूपमा पूर्णचण्डीलाई ब्युँताएको हो । २ रोपनी ३ आनाको जग्गामा पोखरी बनाइएको छ । प्राचीन स्वरूपअनुसार नै पोखरी पुनर्निर्माण गरिएपछि स्थानीय बासिन्दा खुसी छन् । पोखरी वरिपरिको पर्खालमा चुना सुर्कीजस्ता प्राचीन निर्माण सामग्री प्रयोग गरिएका छन् । पोखरीको पिँधमा कालोमाटो राखिएको छ । बल्खुदेखि कालो माटो ल्याएर पानी अड्याइएको छ । पोखरी वरिपरिबाट वर्षायामको पानी भित्र जान्छ भने बाहिर फिल्टर गरेर पाइपबाट पानी जाने व्यवस्था मिलाइएको छ । पोखरीमा सधैं पानी रहन डिप बोरिङ गर्ने तयारी भइरहेको उपभोक्ता समितिका सदस्य उद्धव मुल्मीले जानकारी दिए । पोखरी ब्युँतिएपछि वरिपरिका इनारसमेत रसाउन थालेको स्थानीय अशोक श्रेष्ठले बताए । मेरो घरको इनार यतिबेला सुकिसक्थ्यो । यो वर्ष प्रशस्त पानी आइरहेको छ, उनले भने, मंगलबजारको ढुंगेधारा पनि यही पोखरीको पानीले रिचार्ज हुन्छ भन्ने सुनेका छौं, हेर्दै जाऊँ यसको प्रभाव कहाँसम्म पर्ने हो । पोखरी वरिपरि ३८ वटा इनार छन् । ललितपुर महानगरपालिका कार्यालयबाट मंगलबजार जाने बाटोमै पर्ने यो पोखरी ३० वर्षअघि सुकेको थियो । सुक्खा केही भागमा पार्क बनाइएको थियो । सुक्खा पोखरीको पुनर्निर्माण गत वैशाखबाट सुरु भएको हो । भदौबाट पोखरीमा पानी जमाउन थालियो । वरिपरिको निर्माण अधुरै रहे पनि पोखरीमा भने पानी जमाइएको छ । पोखरी बनाउन महानगरले १ करोड रूपैयाँ खर्च गरेको छ । पोखरीमा पर्यटक आकर्षित गर्न वाटर फाउन्टेनसमेत राख्ने तयारी भएको छ । यसका लागि नगरपालिकाले ३ लाख रूपैयाँ विनियोजन गरिसकेको छ । पूर्णचण्डी मन्दिरबाट दुईवटा पर्यटक मार्गसमेत खोलिएका छन् । मंगलबजार आउने पर्यटकलाई यतातिर पनि आकर्षित गर्छौं, श्रेष्ठले भने, पर्यटकलाई थप एक दिन अलमल्याउने गन्तव्य हुन्छ अब यहाँ । पोखरीसँगै पूर्णचण्डी मन्दिर छ । पूर्णचण्डी बुङमतीका प्रसिद्ध रातो मत्स्येन्द्रनाथको कुलदेवता मानिन्छ । विगतमा पोखरी सुक्नुको मुख्य कारण राजकुलो सुक्नु र पोखरीको वरिपरि फूल रोप्नु रहेको श्रेष्ठले बताए । एकजनाले पोखरीको छेउमा फूल रोप्छु भन्यो, उनले भने, पछि त्यो फूल बढ्दै गयो । बढ्दै गएपछि त्यसको जराले माटो अठ्याउँदै गयो । अनि पोखरी सुक्यो । यीमध्ये अहिले पूर्णचण्डी र पिम्बाहल पोखरीमात्र अस्तित्वमा छन् । न्हु पोखरी सुक्खा छ । महानगरले यो पोखरीलाई पनि बनाइरहेको छ । तः पुखु रहेको जग्गामा निजी भवन बनाइएका छन् । निजी भवनको एक छेउमा पिण्ड चढाउने प्रयोजनको लागि सानो पोखरी बनाइएको छ । यो ठूलो तीर्थ थियो, पूर्णचण्डी टोल सुधार समितिका सचिव जोनकृष्ण जोशीले भने, अहिले पनि पिण्ड सेलाउन आउनेको भीड लाग्छ । त्यही भएर त्यहाँ सानो पोखरी बनाइदिएका छन् ।"
स्वघोषित कुष्ठरोगीलाई पुरस्कार,"(काठमाडौं)  बूढानीलकण्ठ नगरपालिकाले कुष्ठरोगी स्वघोषणा गर्नेलाई १० हजार रुपैयाँ पुरस्कार घोषणा गरेको छ । कुष्ठरोग निवारणसम्बन्धी कार्यक्रममा शुक्रबार नगरपालिका प्रमुख उद्धवप्रसाद खरेलले पुरस्कार घोषणा गरेका हुन् । समाजले अपहेलना गर्ने डरले घरमै लुकेर बसेका कुष्ठरोगीलाई उपचारमा प्रेरित गर्ने उद्देश्यले पुरस्कारको व्यवस्था गरिएको उनले बताए । उपचार निःशुल्क छ भन्ने थाहा हुँदाहुँदै पनि बिरामी जाँदैनन् । यो रोग सामान्य हो र उपचार सम्भव छ भन्ने जनचेतना फैलाउन हामीले यस्तो नीति अपनाएका हौं, उनले भने, हाम्रो नगरपालिकामा कोही कुष्ठरोगी लुकेर नबसून् ।नगरपालिकाले कुष्ठरोगका बिरामीको खोजपड्तालसमेत गर्ने भएको छ । रोगबारे थाहा नभएर घरभित्रै लुकेका बिरामीलाई उपचारमा ल्याउन नगरपालिकाले यस्तो पहल गर्न लागेको हो । स्थानीय संघसंस्था, स्वास्थ्य चौकी र स्वास्थ्य स्वयंसेविकाको सहकार्यमा बिरामी खोजिने नगरपालिकाका जनस्वास्थ्य अधिकृत कुमारप्रसाद दाहालले बताए । स्वास्थ्यकर्मीसहितको टोली लिएर घरदैलोमा जान्छौं, दाहालले भने, बिरामी भेटिए उपचार गर्ने र औषधि खुवाउने गर्छौं । पहिलो चरणमा सुकुम्बासी र गरिब समुदायमा बिरामीको खोजी हुनेछ । नगरपालिकामा रहेको स्वास्थ्य प्रवर्द्धन केन्द्रका स्वास्थ्यकर्मीसमेत अभियानमा खटिनेछन् । बिरामीलाई उपचारका साथै जीवन निर्वाहका लागि आवश्यक रकमसमेत दिनेछौं, दाहालले भने । रोग लागेकै कारण परिवार र समाजले बहिष्कार गरेका करिब ५० बिरामी संघसस्थाले चलाएको गृहमा आश्रित छन् । ती गृहलाई नगरपालिकाले सघाउने भएको छ । त्यहाँ बिरामी अत्यन्तै अभावमा बसेका छन् रे, दाहालले भने, अब त्यहाँ आवश्यक औषधिको व्यवस्था गर्छौं, अन्य शाखासँग समन्वय गरेर बस्नेखानेको पनि पहल हुनेछ । पहिलो चरणमा ती बस्तीमा घाउ सफा गर्ने दुई सेट स्वास्थ्यसामग्री दिने उनले बताए । नगरभित्रका प्रत्येक विद्यालयमा नर्सबाट कुष्ठरोगबारे सूचना दिन तयारी भइरहेको छ । यसका लागि एक विद्यालय एक नर्स कार्यक्रम पूर्ण रूपमा लागू हुने उनले बताए । जनचेतनाले नै बिरामीमाथि हुने लाञ्छना हट्छ, उनले भने, अब कुष्ठरोगका लागि बजेट नै छुट्याएर काम गर्नेछौं ।"
छुरा प्रहारबाट किशोरको हत्या,भक्तपुर (कास) भक्तपुर नगरपालिका६ भोलाछेंमा छुरा प्रहारबाट एक किशोरको हत्या भएको छ । बुधबार साँझ भक्तपुर१० चोखा कमलविनायकका १५ वर्षीय रोहन सुवालको हत्या भएको हो । घटनामा संलग्न १५ र १६ वर्षका दुई किशोरलाई सिद्धपोखरीस्थित कान्तिपुर गेस्ट हाउसबाट नियन्त्रणमा लिइएको महानगरीय प्रहरी परिसर भक्तपुरका प्रमुख एसपी सविन प्रधानले बताए । ४५ जना सँगै बसेर मदिरा सेवन गरेको र सामान्य विवादका कारण सुवालको छातीमा छुरा प्रहार गरेको प्रारम्भिक अनुसन्धानबाट खुलेको छ । सख्त घाइते सुवाललाई भक्तपुर अस्पताल लगिए पनि चिकित्सकले मृत घोषणा गरेका थिए । प्रहार गरेको छुरा कालोपाटीबाट बरामद भएको एसपी प्रधानले बताए ।
नगरकोटमा तीनदिने महोत्सव,भक्तपुर (कास) नेपाल भ्रमण वर्ष २०२० लाई लक्षित गर्दै नगरकोट नाल्दुम पर्यटन विकास समितिले तीनदिने नगरकोट महोत्सव गर्ने भएको छ । सोनम ल्होसारको समेत अवसर पारी माघ १० देखि १२ सम्म दोस्रो नगरकोट महोत्सव गर्न लागेको समितिका अध्यक्ष नवीन गुरुङले बताए । महोत्सवमा स्थानीय मौलिकता झल्किने विभिन्न प्रस्तुतिका साथै लोपोन्मुख बाजागाजा र स्थानीय परिकारलगायत करिब ५० वटा स्टल राखिने उनले बताए ।
महानगरवासीलाई निःशुल्क मिर्गौला उपचार,"काठमाडौं (कास) काठमाडौं महानगरपालिकाले नगरवासीलाई छाउनीको वीरेन्द्र अस्पतालबाट मिर्गौलाको निःशुल्क उपचार सेवा दिन सुरु गरेको छ । मंगलबार डल्लु निवासी ६२ वर्षीया चन्द्रादेवी महर्जनको हेमोडायलसिस गरेर यो सेवा थालिएको हो । महानगरवासीको स्वास्थ्य सेवा प्रवाहलाई सहज बनाउन हेमोडायलसिस सेवाका लागि आवश्यक मेसिन, भौतिक पूर्वाधार र जनशक्ति थप गर्न अस्पताललाई ३ करोड रुपैयाँ प्रदान गर्ने सम्झौता भएको छ । महानगरले डेढ करोड रुपैयाँ अस्पताललाई उपलब्ध गराइसकेको छ । गरिब जनताले सहजै सेवा प्राप्त गरुन् भनेर अस्पतालको सहकार्यमा स्वास्थ्य सेवा सञ्चालन गरिएको हो, मेयर विद्यासुन्दर शाक्यले भने ।पहिलो चरणमा छाउनीमा उपलब्ध स्रोत साधनबाटै दैनिक चार जनालाई सेवा दिने अस्पतालले जनाएको छ । जनशक्ति र उपकरण थप भएपछि प्रतिदिन ९ देखि १२ जनासम्म बिरामीको लागि हेमोडायलसिस सेवा दिने अस्पतालको योजना छ । छाउनीबाट ज्येष्ठ नागरिकका लागि ओपीडी र आपतकालीन स्वास्थ्य सेवा पनि बढाउँदै लगिने महानगरले जनाएको छ ।"
आचारसंहिताको वैधता,"नेकपा संगठन विभागले पार्टी नेता, कार्यकर्ता र सदस्यहरूका लागि जारी गरेको आचारसंहितामाथि प्रश्नहरू उठ्न थालेका छन् । मननयोग्य के छ भने यी प्रश्न आचारसंहिताको अन्तर्वस्तुमाथि होइन, यसलाई जारी गर्ने नेतृत्व स्वयंको आचारलाई लिएर उठेका हुन् । कुनै पनि संगठनले आफ्ना सदस्यहरूका लागि आचारसंहिता लागू गर्नु अन्यथा होइन । तर यसको वैधता र पालनाको विषय बढी महत्त्वपूर्ण हुन्छ, नत्र संहिता हुनु र नहुनु उस्तै हो । पहिलो, जब आचारसंहिता जारी गर्ने तथा यसलाई कार्यान्वयन गराउने दायित्व भएको नेतृत्व पंक्तिकै आम छवि अनुत्तरित प्रश्नहरूले घेरिएको हुन्छ, तब यस्तो संहिता स्वयंले जन्मँदै वैधता गुमाउन पुग्छ । दोस्रो, संहिता कसका लागि भन्ने प्रश्न पनि स्वाभाविक रूपमा उठ्छ भोलि यो सम्पूर्ण पार्टी पंक्तिमा लागू हुन्छ कि, पहुँचविहीन तल्लो तहका कार्यकर्ताका हकमा मात्र ? तेस्रो, आचारसंहिता कोरा आदर्शले भरिएको छ कि व्यावहारिक भन्ने विषयले पनि यसको पालनामा फरक पार्छ ।आचारसंहिताको अन्तर्वस्तु र यसलाई जारी गर्ने नेकपाका शीर्ष नेताहरूले टेकेको धरातलबीचको अन्तर नै धेरैलाई हास्यास्पद लागेको छ । आचारसंहितामा ऋण, सापटी वा आर्थिक लेनदेनमा विचार पुर्याएर काम गर्नुपर्ने भनिएको छ । भ्रष्टाचार, कालोबजारी, गैरकानुनी कमिसन, करछली, अनियमितताजस्ता अपराध नगर्ने र त्यस्ता केही सूचना भए सरकारलाई जानकारी गराउनुपर्ने उल्लेख छ । संहिताका यी प्रावधानलाई लिएर नेकपाभित्रै प्रश्न उठ्न थालिसकेको छ यसप्रति पहिलो जवाफदेही नेतृत्व पंक्ति नै हुनुपर्छ, जसको आडमा या नाम भजाएर व्यापारी, उद्योगी, ठेकेदार, बिचौलिया आदिले अनियमितता गरिरहेका छन् । यस्तो अवस्थामा, आफ्नो नाम भजाएर देशको कानुन हातमा लिनेहरूलाई राज्यको नियमनभित्र ल्याउन दलका शीर्ष नेताहरूले अग्रसरता देखाउन नसकेमा यो संहिता केवल एक ढोंग हुनेछ ।महत्त्वपूर्ण सवाल त, शीर्ष नेतृत्व पंक्तिको आम्दानीको स्रोत र खर्चको एकएक हिसाब पारदर्शी हुनुपर्छ । यसो भएमात्रै विवादास्पद व्यक्तिहरूसँगको संगतसंसर्गको अर्थअनर्थ खुल्न जान्छ । कि त दलका शीर्ष पदाधिकारीहरूलाई जोसित पनि बसउठमा छुट छ भन्नुपर्यो कि अहिलेसम्मका क्रियाकलापप्रति आत्मालोचना गरेर आगामी दिनमा आफूलाई सच्याउने प्रतिबद्धता व्यक्त गर्नुपर्यो । अनि मात्रै आचारसंहिताको अर्थ रहन्छ, नत्र यो जग हँसाउने काम मात्रै हुन्छ । आचारसंहिताले आफ्ना सदस्यले सादा जीवन र उच्च विचारलाई प्राथमिकतामा राख्नुपर्ने भनेको छ । विचार त सबैको उच्च नै होला, जीवन कति सादा छ भन्नेचाहिँ अधिकांश नेताको विगत र वर्तमानले बताइहाल्छ । तत्कालीन भूमिगत माले र युद्धरत माओवादी नेताहरूको आचार र जीवनशैली कस्तो थियो, अहिले कस्तो छ ? आचारसंहिताले कल्पना गर्न खोजेको जस्तो कि अरू नै भन्ने खुला किताबजस्तै छ । फेरि, यदि आफ्नै पसिनाले कमाएको, स्रोत खुलेको र लाग्दो कर तिरेको सम्पत्तिको प्रयोग छ भने त त्यसलाई अन्यथा मान्न नमिल्ला, नेकपाले बरु यी पक्षहरू खुलाउन जोड दिने कि ! अचेल दलकै केन्द्रीय सदस्यहरूले नै नेतृत्वलाई भेट्न पाइरहेका छैनन् । नेताहरूले नियुक्ति, सरुवा, बढुवा र व्यापारिक प्रयोजनका भेट मात्रै गरेको उनीहरूको गुनासो छ । संस्कार माथिजस्तो छ, तल पनि त्यही सञ्चार हुँदै जाने हो, विरासत सर्दै जाने हो । शुद्धीकरण तलबाट सम्भव हुँदैन, त्यसैले पहिले नेतृत्व नै सुध्रिनुपर्छ । विरोधाभास कतिसम्म छ भने, आचारसंहिताले सामूहिकताको विकास गर्ने भने पनि यही संहिता नै केन्द्रीय कमिटीमा छलफल नगराई पारित गरिएको छ । सार्वजनिक कार्यक्रममा पद विशेषका लागि कुर्सी नै फरक राख्नेदेखि राज्यको नीतिनियम मिचेर सुरक्षाकर्मी अघिपछि लगाउने पनि आचरणजन्य समस्या तल होइन, माथि नै देखिएका छन् । आचारसंहितामा कसैलाई पनि हेलाहोचो, एकारान्त तथा तँ भन्न पूर्ण रूपले बन्द गर्नुपर्ने उल्लेख छ । छोरी, छोराको विवाहलाई सरल, मितव्ययी बनाउनुपर्ने भनिएको छ । रूपमा राम्रा भए पनि यी प्रावधान कति व्यावहारिक हुन्छन्, नेताहरूले नै यसलाई कसरी पछ्याउँछन् ? अव्यावहारिक भएकैले भोलि यो जन्तीको संख्या तोक्ने पञ्चायतकालीन सामाजिक व्यवहार सुधार कानुनजस्तो बन्नु हुँदैन । आचारसंहिताका ११ वटै बुँदा आदर्शवादी छन् । संहिता मूलतः नैतिक बन्धन हो, यो कोरा आदर्शभन्दा पनि कार्यान्वयनमा आउन सक्ने ढंगको बनाइनुपर्छ । र, यो संगठनको माथिल्लो पंक्तिबाटै लागू हुनुपर्छ । मुहान धमिलै रहिरहने हो भने, सुनकै टुटी हाले पनि धाराबाट सङ्लो पानी बग्दैन । माथिल्लो पंक्तिको आचारमा प्रश्न उठुन्जेल तल्लो पंक्ति अनुशासित बन्दैमा दलमा शुद्धीकरण आउँदैन । नेकपामात्र होइन, सबै राजनीतिक दलका हकमा यही नियम लागू हुन्छ ।"
खराब आँखाले खराबै देख्छ,"मंगलबार प्रकाशित सरिता तिवारीको स्वस्थानी कथाको विकथनमा नारी जातिलाई पुरुषको निष्कण्टक दासत्व बोक्न सिकाउने स्वस्थानी कथा कुनै पनि अर्थमा संस्कृति र धर्म होइन भनी उल्लेख गरिएको छ । पाँच सय वर्षदेखि श्रद्धापूर्वक घरघरमा गरिँंदै आएको स्वस्थानी व्रत, कथावाचन र श्रवणको परम्परा संस्कृति नभएर के हुने हो ? कसैले आआफ्नो श्रद्धा या धारणाले धर्म ठम्याएर समाजमा चलिआएको परम्परालाई मानेर गरेको कर्मलाई आलोचना गर्नु सान्दर्भिक देखिन्न । कथा, पुराण या धर्मशास्त्रसँग सम्बन्धित विषयमा नारी जातिलाई अवमूल्य गरेको कुरामात्र खोतलेर विद्वता दर्शाउनुको अर्थ छैन । नारी पुजिएका प्रशस्त प्रसंग पनि उत्तिकै पाइन्छन् । लेखकले भनेजस्तो स्वस्थानीको किताबलाई स्त्रीद्वेषी भनेर लाञ्छना लगाउनु उपयुक्त होइन । महेशप्रसाद ढुंगाना, नयाँबानेश्वर, काठमाडौं"
पर्यटकहरूको सुरक्षा चासो,"दक्षिण भारतबाट नेपाल घुम्न आएका १५ पर्यटकमध्ये ८ जनाको दामनस्थित एक होटलको कोठामा निसासिएर मृत्यु भएको खबर निकै दुःखद बनेको छ । केरलाबाट नेपालको मकवानपुर दामनमा हिउँ र सूर्योदयको दृश्यावलोकनको इच्छा लिएर होटल एभरेष्ट पानोरमामा सुतेका ८ जना पर्यटकहरूले अर्को बिहानी देख्न पाएनन् । घटनाको कारक तत्त्व ग्यास चलित हिटर र झ्यालढोका बन्द हुनुलाई भनिए पनि पर्यटकहरूलाई राम्ररी सुसूचित गर्न नसक्नु हो । महँंगा र स्तरीय होटलहरू वातानुकूलित नहुनु पनि ठूलो कमजोरीको रूपमा रहेको देखिन्छ । पदयात्रामा गएका ७ जना कोरियाली पर्यटक हिमपात र हिमपहिरोमा हराएको घटनाले भर्खरै सुरु भएको भिजिट नेपाल २०२० लाई समेत गिज्याइरहेको छ । महेन्द्रसिंह बम, टीकापुर१, कैलाली"
मुद्दा सुल्झाउने बेला,"भारतीय प्रधानमन्त्री नरेन्द्र मोदी र नेपालका प्रधानमन्त्री केपी शर्मा ओलीले विराटनगरस्थित एकीकृत भन्सार जाँच चौकीको संयुक्त रूपमा स्वीच थिचेर उद्घाटन गरेपछि भिडियो कन्फ्रेन्समा ओलीले नेपाल र भारतबीच थाती रहेका मुद्दा सुल्झाउने समय आएको छ भन्ने जोड दिए । नेपाल र भारत नजिकका छिमेकी हुन् । छिमेकी राष्ट्र भए पनि भारतले समयसमयमा नाकाबन्दी लगाउने, सीमा मिच्ने, हेप्ने गर्दै आएकाले नेपालभारतको सम्बन्धलाई थप जटिल बनाउँदै आएको देखिन्छ । भारतले लगाएको नाकाबन्दी नेपालीले अहिलेसम्म पनि बिर्सनसकेका छैनन् । पछिल्लो समय नेपालको भूमि लिम्पियाधुरालाई समेटेर नयाँ नक्सा प्रकाशित गरेपछि यसको धेरै विरोध भइरहेको छ । रेशमकुमार सुनुवार, नेपाल ल कलेज, काठमाडौं"
कोटेश्वरको जाम घटाउने उपाय,"आजभोलि काठमाडौंको सबैभन्दा जाम कोटेश्वरमा हुन्छ । पहिले कोटेश्वर चोकमा आकाशेपुल नबनाएर अलि उत्तरतर्फ बनाउने र नयाँबानेश्वर, संसद भवन पश्चिम अर्थात् थापागाउँ, अनामनगर जाने सडकमा बनाउनेलाई सम्भव भए गोदबा तक्मा दिनुपर्ने हो । यी दुई ठाउँ सर्वाधिक सडक पार गर्ने स्थानमा पर्छन् । तर नयाँबानेश्वर चोकको अहिले धेरै पैदलयात्री पार गर्ने ठाउँमा आकाशेपुल निर्माण गरे दैनिक हजारौंले राहत पाउँथे । उसरी नै कोटेश्वर चोक चौकी अगाडि बनाएर बरु छेउमा अलि ठूलो आकारको प्रहरीले चौबिसै घन्टा पहरा दिन मिल्ने पोस्ट बनाएको भए चोक आसपासको गतिविधि प्रत्यक्ष निगरानीमा पर्न सक्थे । त्यही सोच नयाँबानेश्वरको हकमा पनि सम्भव थियो । तर दुवै आकाशेपुल बेकामे बनेका छन् । कोटेश्वर क्षेत्र अरनिको राजमार्ग र बीपी राजमार्गको प्रवेशबिन्दु भएकोले चाप बढेको हो । मङ्गलबारको अंकमा वडाध्यक्षसहित सडक विभागले पेप्सीतर्फ जानेका लागि र जडिबुटीबाट आउनेका लागि ट्राफिक प्रहरी कार्यालय क्षेत्र सडक विस्तार गरी अल्पकालीन सहज उपाय निकाल्न लागेका रहेछन् । पेप्सीकोलाबाट आएर कोटेश्वरतर्फ बढ्नेका लागि जडिबुटी प्रशोधनको प्रवेशद्वारबाट लौहकिन्थली पुलतर्फ मोडाएर पुल मुनिबाट दक्षिणतर्फ निकालेर बालकुमारीतर्फ जानेका लागि खोलाको छेउछेउ जाने र कोटेश्वर आउनेका लागि हल भएको सडक हुँदै पेट्रोल पम्प आउने गरे यसले एकहदसम्म जाम हटाउन सम्भव हुन्छ । लौहकिन्थलीबाट आएर बालकुमारीसातदोबाटो जानेका लागि आँखा अस्पताल भएर नवनिर्मित पुल तरेर बालकुमारी पुल निस्कने वा निजी सवारी र मोटरसाइकलका लागि सोही पुल भएर पश्चिम सिधा अगाडिको सडक भएर खोलाको किनारैकिनार शङ्खमूल भएर नयाँबानेश्वर निस्कने र शङ्खमूल भएर कुपन्डोल तथा प्रसूतिगृह जाने सडक सुझाउन सकिन्छ । भक्तपुरको सल्लाघारी चौर कम्तीमा बीपी राजमार्ग भएर चल्ने सवारीका लागि बस तथा माइक्रो पार्क अस्थायी समाधान हुनसक्छ । श्रीकृष्ण राजवंशी, सुनकोसी३, सिन्धुली"
सदाचार कसका लागि ?,"नेकपा अध्यक्षद्वयले हालै आफ्ना कार्यकर्ताहरूका लागि ११ बुँदे आचारसंहिता जारी गरेका छन् । सदाचार कायम गर्न आचारसंहिता बनाउनु नराम्रो होइन । तर आचारसंहिता हात्तीको देखाउने दाँत जस्तो हुनु पनि राम्रो होइन । आचारसंहिता साना कार्यकर्ताहरूको मुख थुन्नमात्र ल्याइएको हो भने त्यो झनै राम्रो होइन । हिजोआज आचारसंहिता ठूलाबडा नेताहरूले अनुशरण नगर्दा शोकेसमा सजाउने वस्तुसरह बन्न पुगेको छ । आचारसंहितामा श्रमलाई माया गर्नुपर्ने, मासिक रूपमा बैठक वा वनभोज जस्ता कार्यक्रम गरी सल्लाह, छलफल गर्ने र कामको आलोचना गर्ने वातावरण निर्माण गर्नुपर्नेर् ेबताइएको छ । त्यस्तो भन्ने अध्यक्षद्वयले पार्टीको केन्द्रीय कमिटीको बैठक आजसम्म कतिपटक गरे ? कुनै पनि महत्त्वपूर्ण निर्णय लिँंदा पार्टीभित्र आन्तरिक छलफल चलाए ? यसको उत्तर दिनुपर्छ ।दिगम्बर झा, मदन खरेल, लक्ष्मीबहादुर निरालाजस्ता पात्रलाई नियुक्ति दिंँदा होस् वा यति होल्डिङ्सलाई गोकर्ण रिसोर्ट कौडीको मूल्यमा दिंँदा नै किन नहोस्, के कहिल्यै पार्टीभित्र छलफल चलाइयो ? शिवमायाको ठाउँमा अग्निी सापकोटालाई सभामुख सिफारिस गर्दा वा अष्टलक्ष्मी शाक्यको ठाउँमा डोरमणि पौडेललाई मुख्यमन्त्री बनाउँदा के पार्टी केन्द्रीय कमिटीमा छलफल चलाइयो ? आफूहरू अन्य सदस्यहरूसँग खासै छलफल नगरी मनपरी निर्णय गर्ने अनि तल्ला कमिटी र कार्यकर्ताहरूलाई यो गर र ऊ गर, छलफल गर भनेर कुन नैतिकताले भन्न मिल्छ ? अध्यक्षद्वयलाई विशेष कुर्सीको व्यवस्था र अन्यलाई साधारण दिने केन्द्रीय नेतृत्वले सबैलाई समान र सम्मानजनक व्यवहार गर भनेर कसरी भन्न मिल्ला ? केन्द्रले भ्रष्ट पात्र र भ्रष्टाचारलाई बढावा दिने अनि तल्ला कार्यकर्ताहरूलाई भ्रष्टाचारजन्य कार्यमा सरिक नहोऊ भनेर कुन मुखले भन्ने ? पार्टीमा आलोचनाको वातावरण निर्माण गर भन्ने तर सरकारले मनपरी निर्णय गरेर पार्टीको छवि बिगारेको भनेर माधवकुमार नेपाल, अमृतकुमार बोहरा, भीम रावल, अष्टलक्ष्मी शाक्य, शिवमाया तुम्बाहाङ्फेले आलोचना गर्दा त्यसलाई किन ग्रहण गर्न नसकेको ? अध्यक्षद्वय ओली र प्रचण्डले स्पष्ट जवाफ दिनसके मात्र उनीहरूलाई आचारसंहिता पालना गर भन्ने नैतिक अधिकार हुनेछ । अन्यथा आफूहरू भ्रष्टाचारजन्य कार्यमा सरिक हुने, भ्रष्ट पात्रहरूलाई सरकारी नियुक्ति र संवैधानिक पदमा पुर्याउने, पार्टी बैठक नबोलाउने र सामन्ती संस्कार देखाउने अनि तलका कार्यकर्ताहरूलाई मात्र आचारसंहिता पालना गर भन्नुको कुनै औचित्य छैन । गोपाल देवकोटा, जोरपाटी, काठमाडौंनेकपाभित्र यो आचारसंहिता लागू होलानहोला, त्यो त हेर्न नै बाँकी नै छ । तर अहिलेको अवस्थालाई नियाल्दा यो आचारसंहिता सामान्य कार्यकर्ताका लागिमात्रै बनेजस्तो छ । आचारसंहितामा भएका व्यवस्थाभित्र नेकपाका उच्च तहका नेताहरू नै पर्दैनन् । उक्त आचारसंहितामा उल्लेख भएका आदर्शवादी पक्षको पालना हुने देखिँंदैन । सर्वहारा वर्गको नेतृत्व गरेर १० वर्ष सशस्त्र युद्धमा होमिएर आएका प्रचण्डलाई अहिले कुनै कोणबाट पनि सर्वहाराको नेता भन्न सुहाउँदैन । उनी आलिशान महलमा रमाउँदै आफ्ना नजिककालाई राज्यका उच्च तहमा पुर्याउन सफल भएका छन् । महलको छानो हेर्दा टोपी खस्ने, एसी जडान रूममा सुत्ने, करोडौंको गाडीमा हुइँकिने, अगौटेपछौटेको लाइनमा हिँड्ने पनि सर्वहारा वर्गको नेता हुनसक्छ ? अहिले पनि कतिपय दुर्गम गाउँमा फोन सुविधा छैन, तर सर्वहारा वर्गका नेताको हातमा ब्रान्डेड मोबाइलका कुरा गरिसाध्य छैन, अनि कसरी आदर्शवादी नेता हुनसक्छ ? जति नै आदर्शवादी भाषण गरे पनि, सर्वहारा वर्गको नेतृत्व गर्छु भने पनि वास्तविक रूपमा कतैबाट पनि उच्च तहका नेताहरूको विलासितासँग नजरअन्दाज गर्न सकिन्न । नेताहरूले बाहिर बोल्ने र भित्र देखाउने प्रवृत्ति धेरै फरक पाइन्छ । सर्वहारा वर्गको नेतालाई भेट्न त परै जाओस्, अनुहारसम्म पनि हेर्न मिल्दैन टिभीमा बाहेक । नेकपाका उच्च तहका नेताहरूको सम्पत्तिले पूरै एउटा नमुना बस्ती नै बसाउन पुग्छ होला, अनि कसरी आदर्श नेता हुन्छ ? यो आचारसंहिताका आदर्श वाक्यले उच्च नेतृत्वलाई नै खिल्ली उडाएको छ । उनीहरूले आयोजना गर्ने एकरातको रात्रिभोजको रकमले ५०० जना गरिब बालबालिकालाई सामुदायिक विद्यालयमा पढ्न पुग्छ । उच्च नेताको छोराछोरीको विवाहमा खर्चिने पैसा, गहनागुरिया र भोजमा खर्चिने रकमले एउटा सिङ्गै गाउँमा खानेपानीको योजना सम्पन्न हुन्छ । अनि कसरी आदर्श नेता भन्ने ? उच्च नेताका नातिनातिनाहरूको छेवर तथा पास्नीमा हुने खर्चको आधामात्र रकम खर्च गर्दा पूरै गाउँ नै बिजुलीले झलमल हुनसक्छ । अनि कसरी भन्ने सर्वहारा वर्गको नेता ? त्यसकारण नेकपाका उच्च नेतृत्वले जारी गरेको आचारसंहिता अब आफैबाट पालना गर्ने थिति बसाउन जरुरी छ । यो आचारसंहिता तलबाट माथि होइन, माथिदेखि तल लागू गर्ने साहस गर्नुपर्छ । गोविन्द विक, बुनपा१२, कपन, काठमाडौं"
कांग्रेसमा विरासतको प्रश्न,"केही समयअघि निरञ्जन कोइरालासँग बौद्ध महांकालस्थित उनको निवासमा भेट्दा उनले सोधेको एउटा प्रश्नले मलाई झस्काएको थियो । निरञ्जनको प्रश्न सोझो थियो, समकालीन नेपाली समाजमा बीपीको स्थान के छ ? के उहाँ अहिले पनि उत्तिकै लोकप्रिय हुनुहुन्छ ? मैले निरञ्जनलाई जवाफ दिएको थिएँ, बीपी नेपाली समाजमा अहिले पनि सर्वप्रिय हुनुहुन्छ । नेपालको लोकतान्त्रिक आन्दोलनका सर्वमान्य नेता । नेपालका गाउँघरका साधारण मानिसलाई पनि उहाँको नाउँ कण्ठ छ । कांग्रेस भनेपछि जनताले उहाँलाई नै सम्झिन्छन् र चिन्छन् । बीपी नेपाली समाजसंँग जोडिनुभएको छ ।यतिबेला कोइराला परिवारका प्रमुख प्रतिनिधि सदस्य हुन्, निरञ्जन । उनी दिल्ली, गोवा र काठमाडौंमा बस्छन् । काठमाडौंमा चाहिँ कहिलेकाहीं मात्र ओर्लिन्छन् । स्वर्गीय केशवप्रसाद कोइराला र कांग्रेसकी महिला नेत्री स्वर्गीय नोना कोइरालाका जेठा सुपुत्र निरञ्जन कांग्रेस केन्द्रीय कार्यसमितिका सदस्य तथा पूर्वसांसद शेखर कोइरालाका दाजु हुन् ।निरञ्जनले किन मसँग यो प्रश्न गरे ? यो मेरालागि आश्चर्यजनक विषय थिएन । उनीसँगको मेरो चिनजान लामो र घनिष्ठ छ । हामीबीच प्रेमभाव छ । उनको र मेरो पनि युवावस्थामा हामी मिलेर केही समाजवादी पाठ्य सामग्री तयार गरेका थियौं । बीपी कोइरालाको सैद्धान्तिक दृढता, समाजवादी चिन्तन र लोकतन्त्रप्रतिको प्रतिबद्धताबाट प्रभावित थिए उनी । हामीबीच त्यतिबेलाको सम्बन्ध अहिले पनि यथावत थियो । निरञ्जनलाई थाहा थियो, द्वन्द्वकालमा म टेलिभिजन कार्यक्रम चलाउँथेँ । नेपालका ७५ जिल्ला र महत्त्वपूर्ण गाउँमा गएर जनतासँग प्रत्यक्ष कुरा गर्ने र देशमा स्थायी शान्तिको सम्भावना खोज्ने काममा म लागेको थिएँ । शान्तिपूर्ण ढंगबाट राज्यको रूपान्तरण कसरी हुन्छ ? यो मेरो खोज थियो । दुर्भाग्य, त्यो खोज खोज नै रह्यो । राज्यको रूपान्तरणको प्रयत्नमा देशका प्रमुख दलहरूले कुनै सरोकार राखेनन् । निरञ्जनको प्रश्नको गूढ आशय बुझ्न मलाई समय लागेन । नोना कोइराला र गिरिजाप्रसाद कोइरालाको निधनपछि कोइराला निवासमा एक प्रकारको राजनीतिक रिक्तता छाएको थियो । राजनीतिमा लागेको भए निरञ्जन सफल राजनीतिज्ञ हुन्थे होलान् । उनले त्यसमा मन लगाएनन् । तैपनि आफ्नो कुल र परिवारको चिन्ता त सबैलाई लागिहाल्छ । उनलाई लाग्यो होला, अब कोइरालाहरूको पारिवारिक विरासतको राजनीति कसरी चल्छ ? उनको प्रश्नको अर्थ यो पनि हुनसक्छ कि पछिल्लो समय जति पनि परिवर्तन भयो, नेपालमा त्यसको मूलकर्ता त कान्छा काका गिरिजाप्रसाद कोइराला नै हुन् । विद्रोही माओवादीसँग साहसिक सम्झौता उनैले गरे । आन्दोलनको माध्यमबाट राजालाई भंग गरेको संसद पुनःस्थापित गर्न बाध्य तुल्याए । संक्रमणकालीन समयमा राजाको कार्यभार आफैले सम्हाले । संविधानसभाको चुनाव गराए । संविधानसभाको निर्णयबाट राजालाई सधैंका लागि विदा गरे । नेपाल संसारको नवीनतम गणतान्त्रिक देशका रूपमा स्थापित भयो । जीवनको पछिल्लो चरणमा परिवर्तनका लागि यति धेरै काम गरेका गिरिजाप्रसादका अगाडि बीपी कोइरालाको के विरासत होला ? आखिर जे चमक हुन्छ, त्यो शक्तिमा नै हुन्छ । गिरिजाप्रसाद कोइरालाको यत्रो प्रभाव भएको बेला बीपी कोइरालालाई कसले सम्झेला र ? यो सबैको मनमा खेल्ने प्रश्न हो । तर समय निर्मम हुन्छ । गणतन्त्रका पिताका रूपमा पूजित हुनुपर्ने नेता गिरिजाप्रसादले औपचारिक सम्मान त पाएका छन् । तर त्यो सम्मानमा रौनक छैन । जनताबाट पाउने अथाह स्नेह उनको भागमा परेको छैन । त्यसका हकदार अहिले पनि बीपी कोइराला नै हुनुहुन्छ । भलै, राजा महेन्द्रले सेना लगाएर प्रधानमन्त्रीका रूपमा बन्दी बनाइँदा उहाँको समर्थनमा एउटै जुलुस निस्किएन वा प्रदर्शन भएन । यो अलग प्रश्न हो । राजाको हातमा बन्धक परेको देशलाई लोकतान्त्रिक उन्मुक्ति दिन बीपी कोइरालाले पछिल्लो समय लिनुभएको रणनीति प्रभावकारी भयो ।कांग्रेसका साधारण कार्यकर्ताहरूले बीपी कोइरालाको विकल्पमा कोही अर्को नेता पनि हुनसक्छ भन्ने सोचेको देखिएको छैन । अहिले कांग्रेसको सत्ता ओगटेर बसेका शेरबहादुर देउवाको संस्थापन पक्ष र रामचन्द्र पौडेलको प्रतिपक्ष यो विवादमा पर्न चाहेको छैन । यो सत्य हो, माओवादीलाई पेलेरै जानुपर्थ्यो भन्ने नेताहरूको कमी छैन, कांग्रेसमा । माओवादीसँगको सहमति र सहकार्यमा ल्याइएको धर्मनिरपेक्ष राज्य, गणतान्त्रिक राष्ट्रको अवधारणाका विपक्षीहरू पनि धेरै छन् । कांग्रेसको अहिलेको समस्याको चुरो यही हो । समाज छ्यालब्याल भइसकेको छ । राजनीतिमा परिवर्तनका संवाहक भनेर चिनिने युवा वर्गको पकड बढ्दो छ । तर यसका कथित नेतागण परिवर्तनका लागि तयार छैनन् । कांग्रेस सभापति देउवालाई सभापतिको कुर्सीमा टाँसिएर बस्नु छ । देउवाका प्रखर विरोधी मानिएका रामचन्द्र पौडेललाई आफ्नो लगातारको पराजयको बदला लिनु छ । यस्तो हिसाबले राजनीतिक दल चल्न सक्दैनन् ।कांग्रेसमा विरासतको प्रश्न अझै एकदुई पुस्ता कायम रहने देखिन्छ । विरासतको राजनीति त्यतिबेला निरुत्साहित हुन्छ, जब सामान्य जनताले आफूले पत्याएका नेताले देखाएका सपना पूरा गर्ने ल्याकत भएका देशभक्त र इमानदार मानिसलाई नेतृत्व तहमा देख्न पाउनेछ । त्यस्ता व्यक्तिहरू नभेटिएसम्म कांग्रेसमा सुधार सम्भव हुँदैन । अहिले कांग्रेसको राजनीतिमा कोइराला परिवारका तीनजना सदस्य सक्रिय छन् । बीपी कोइरालाका कान्छा छोरा शशांक कोइराला कांग्रेसको योभन्दा अघिको महाधिवेशनमा नेपाली कांग्रेसको महामन्त्रीमा निर्वाचित भएका हुन् । हिजोआज उनको राजनीतिक सक्रियता बढ्दै गएको छ । उनी राजनीतिमा आफूलाई बीपीका कान्छा छोराका रूपमा मात्रै प्रस्तुत गर्न चाहँदैनन् । जे भए पनि उनको मूल कार्यसूची बीपीले व्याख्या गर्नुभएको समाजवादी कार्यक्रमहरूको कार्यान्वयन नै रहेको छ । उनले आफ्नो कार्यक्षेत्र नवलपुर जिल्लालाई बनाएका छन् । तर उनको लोकप्रियताको दायरा निर्वाचन क्षेत्रमा मात्रै सीमित छैन । उनी सकेसम्म धेरै कांग्रेस कार्यकर्ताको घरआँगनमा पुग्न चाहन्छन् । पहिलेको नवलपरासी जिल्लामा नेपाली कांग्रेसका नामी नेता स्वर्गीय सूर्यभक्त अधिकारी परिवारको दृढ समर्थन छ, शशांकलाई । स्वर्गीय अधिकारी बीपीका कर्मठ अनुयायी थिए । विरासतका अर्का हकदार हुन्, डा शेखर कोइराला । उनले देशको राजनीतिमा विद्यार्थीका रूपमा पनि र डाक्टरका रूपमा पनि प्रत्यक्ष संलग्नता राखेनन् । तर प्रजातन्त्र प्राप्तिको लडाइँमा उनको अप्रत्यक्ष संलग्नतालाई पनि गौण मान्न सकिँंदैन । उनी कालाजरका विशेषज्ञ डाक्टर हुन् । चिकित्सा सेवाको क्षेत्रमा मात्र होइन, शिक्षण संस्थानको व्यवस्थापनमा पनि उनको त्यतिकै प्रभावशाली भूमिका छ । धरानमा स्थापित बीपी कोइराला स्वास्थ्य विज्ञान प्रतिष्ठानका रजिष्ट्रारदेखि उपकुलपतिसम्मको नेतृत्वदायी भूमिका निर्वहन गरिसकेका छन्, उनले । डा शेखर प्रत्यक्ष राजनीतिमा हेलिएको त्यति लामो समय भएको छैन । माओवादीसँग सम्झौता वार्ताको क्रममा गिरिजाप्रसाद कोइरालाले कृष्णप्रसाद सिटौलासँगै डा शेखरलाई पनि खटाएका थिए । अर्धभूमिगत अवस्थामा सिकलेसमा रहेका माओवादी नेता प्रचण्ड र बाबुरामलाई बालुवाटारमा अवतरण गराउने मुख्य पात्र शेखर र सिटौला थिए । योभन्दा अघिल्लो संसदमा मोरङबाट निर्वाचित भएका शेखरले यो पटकको साम्यवादी छालको प्रतिरोध गर्न सकेनन् । अहिले सभापति शेरबहादुर देउवालाई पदबाट अपदस्थ गराएर कांग्रेसलाई स्वच्छ छवि दिने योजनामा सक्रिय छन्, डा शेखर । यही सिलसिलामा उनी हरेक जिल्लामा दुई दिन बिताउने कार्यक्रम लिएर जिल्ला भ्रमणमा लागिरहेका छन् ।बिरामी नभएकी भए सुजाता कोइरालाले आफ्नो आक्रामक शैलीले कोइराला विरासतमाथिको आफ्नो अधिकार र हकदाबी गर्ने थिइन् होला । गिरिजाप्रसादकी सुपुत्री हुन्, सुजाता । उनलाई उनका पिता गिरिजाप्रसाद कोइराला आफ्नो उत्तराधिकारीका रूपमा स्थापित गर्न चाहन्थे । तर समयले उनलाई साथ दिएन । सेना प्रमुख रुक्मांगद कटवाललाई पदबाट हटाउने प्रधानमन्त्री पुष्पकमल दाहाल प्रचण्ड को निर्णयलाई राष्ट्रपति रामवरण यादवले उल्ट्याइदिएपछि प्रचण्डले राजीनामा गरे । त्यसपछि एमाले नेता माधवकुमार नेपालको नेतृत्वमा बनेको सरकारको उपप्रधानमन्त्रीका रूपमा सुजाता कोइराला सरकारमा कांग्रेस पक्षको नेता बनिन् । पछिल्लो समय सुजाता निकै बिरामी भइन् । अहिले पनि उनको राजनीतिक तृष्णा मरेको जस्तो देखिँदैन । कांग्रेसको आगामी महाधिवेशनमा उनले आफूलाई उम्मेदवारका रूपमा प्रस्तुत गरिन् भने पनि आश्चर्य हुने छैन ।कोइराला विरासतको विवरण यही हो । कांग्रेस पार्टी अहिले जुन अवस्थामा देखिएको छ, त्यसलाई हेर्दा अहिलेका नेताहरूले अहिलेकै गतिविधिले यसलाई अगाडि बढाउन सक्ने देखिँंदैन । कांग्रेस केन्द्रीय समितिका सदस्यहरूको उमेर, राजनीतिक अडान, प्रतिबद्धता केही छैन । नेताहरूको नजर मात्र पावर मा केन्द्रित रहेको छ । पार्टीभित्र र पार्टीबाहिर र अन्तरपार्टी भागबन्डाले पार्टीहरूलाई मात्र होइन, पद्धतिलाई नै ध्वस्त पारेको छ । यो त सबैले अनुभूति गरेकै विषय हो ।"
"जनताको जित, नेता पराजित","मधेशमा जे भइरहेको छ, त्यो ठीक भइरहेको छैन । यो कुरा सत्ता प्रतिष्ठान र मधेशी समाजभित्रबाटै उठिरहेको छ । संस्थापन शक्तिबाट योजनाबद्ध रूपमा पहिला मधेशी दल र तिनका नेतागणको साख समाप्त पारियोÙ अब मधेश विद्रोहलाई नै तेजहीन बताउन ठूलो कसरत गरिँदै छ । मधेशको मुक्तियुद्धको अतीत यसको पहिलो सिकार हुँदै छ । एकले अर्को थरीलाई दोषी देख्ने मध्यमवर्गीय मधेशीहरूको सनातन चरित्रबाट यहाँका राजनीतिक नेताहरू नै मुक्त छैनन् । आम मधेशीहरू भने ऐतिहासिक अन्योलको भुमरीमा छन् । यही बेला एक थरी संस्थापन वृत्त नेपालको राजनीतिक व्याकरणलाई नै परिवर्तन गर्ने एकसूत्रीय अभियानमा लागिरहेका छन् । बहुसांस्कृतिक, बहुधार्मिक, बहुभाषिक तथा अन्य विविधताको बाहुल्य रहेको राष्ट्रमा संघीय लोकतान्त्रिक गणतन्त्र साधन मात्र नभएर साध्य नै हो । तर अहिलेको सत्ता प्रतिष्ठानले यसप्रति दुराग्रह राख्छ । चन्द्रमातिरको यात्रा उलिन्काठमा गरिँदैन भन्ने कुरा सत्तामुखी मधेशी दलहरूले नबुझे जस्तो गरे पनि मधेशीहरूले राम्ररी बुझिसकेका छन् । मधेशी समुदायको खास उल्लेख किन गर्नुपरेको हो भने, तिनकै संघर्षका कारण संघीयता आएको हो ।मधेश विद्रोहको १३ वर्ष पुग्न लाग्दा यसको प्रभाव ह्रास हुँदै गएको छ । मधेश विद्रोहले खोजेको न्याय, समानता र मुक्तिका मुद्दा कचल्टिएका छन् । विद्रोहको समीक्षा गर्दा मधेशी भनिने दलहरू जहिले पनि संस्थापनलाई नै मुख्य दोषी ठहर गर्छन् । यिनका नेताकार्यकर्ताको होस खुल्ने बेलासम्म यहाँको राजनीतिक परिवेशमा आधारभूत परिवर्तन हुने सम्भावना खासै छैन । जुनसुकै मधेशी दलको सत्तालिप्सा घटेको संकेत भेट्टाउन गाह्रो छ । हिजोअस्तिसम्म चर्काचर्का कुरा गर्ने गिन्तीमा रहेका नागरिक अगुवाहरू आजकल आआफ्नै परिबन्दमा छन् । डरलाग्दो वास्तविकता त के हो भने, मधेशी दलहरूले साबिकको एमालेको चरित्रलाई अनुसरण गर्न थालेका छन् । राजनीतिशास्त्रीहरू भन्छन् जस्तो विधिप्रविधि अपनाइयो, निष्कर्ष त्यस्तै आउँछ ।मधेशी समाज नै आफ्नै निकट इतिहासबाट विमुख छ । रौतहटको दुर्गा भगवती गाउँपालिकाका एक शिक्षक भन्दै थिए, हमारी इस इतिहासविमुखता ने हमसे बहुत सारा कुछ छिन लिया है, जिसकी नए शोषणविहीन समाज के निर्माण के लिए हमें बडी जरुरत थी । प्रदेश २ मा मधेशी दलहरूकै गठबन्धन सरकार छ । उता, संघीय सत्ताबाट एउटा दलको बहिर्गमन नहुँदै सत्तारूढ दलसँग चुनावी रणनीतिक साझेदारी गर्न अर्को दल तैनाथ भयो । तर पनि दोस्रो तहका नेताहरू पराजित मनोविज्ञान लिएर बसिरहेका छन् । बहुसंख्यक मधेशीजनमा समेत पराजय भाव गहिरिएको छ । यो हारबाट पाठ सिक्नैपर्छ । तर त्यसका निम्ति विगतका विद्रोहको सीमा र सिर्जनाबारे सिंहावलोकन गर्न तयार हुनुपर्छ ।मधेशी राजनीतिमा जिल्लैपिच्छे आफूलाई गुमाएर मूल्यनिष्ठ संघर्ष गर्नेहरूको लामो निरन्तरता रहेको छ । प्रजातान्त्रिक र वामपन्थी आन्दोलनमा मधेशीहरूले महत्त्वपूर्ण भूमिका निर्वाह गरे पनि जसले मधेशका मुद्दा उठाउने कोसिस गरे, तिनलाई भूमिकाविहीन बनाइयो । कसैले राजनीति छाडे, कसैले मातृदल छाडे र नयाँ सांगठनिक सम्भावनाको खोजी सुरु गरे । विसं २०४६ पूर्वको अवस्था यस्तै थियो । सुरु दशकमै मूलधारको मधेशी राजनीतिका रूपमा उदाएको तराई कांग्रेस र त्यसका नेता वेदानन्द झालाई आत्मसमर्पणको राजनीतिको प्रतीकका रूपमा ठड्याउने मधेशमा फेसन नै छ । त्योसँग जोडिएका दुइटा पक्ष भने भुल्नु हुन्न । पहिलो, तराई कांग्रेसमा आबद्ध कैयौं प्रभावशाली नेतागण वेदानन्दसँगै पञ्चायतको राजनीतिमा छिरेनन् । दोस्रो, २०१५ को पहिलो आमनिर्वाचनमा संसदका १०९ स्थानमध्ये तराईका २१ स्थानमा यो दलले उम्मेदवार खडा गरेको थियो, तर एउटै सिट जित्न सकेन । २०४६ पछिको मधेशी राजनीतिमा मुख्यतः तीन चरण आयो । संसदीय काल, ८ जेठ २०५९ मा संसद विघटनपछि उत्कर्षमा पुगेको शाहीकाल र २०६३ पछि । २०४८ पछिको चुनावी राजनीतिमा नेपाल सद्भावना पार्टीलाई मतादेश प्राप्त भयो । त्यतिखेर मधेश राजनीतिको पर्याय यही दल थियो । संसदीय गतिविधिमा यस दलको भूमिका उल्लेखनीय नै मानियो । २०५१ को मध्यावधि निर्वाचनपश्चात् संसदमा कुनै एक दलको बहुमत आएन । त्रिशंकु संसदको मूलबाट निस्केको फोहोरी राजनीतिमा यो दलसमेत पस्यो । शाहीकालमा कोको विसर्जित भए र मधेश विद्रोहको भीडमा छिरेर चोखिए, त्यो कम खोजको विषय होइन । मधेश आन्दोलनका क्रममा आफ्नो सामाजिक स्वीकार्यताका लागि छिर्न आएकाहरू, विभिन्न शक्तिकेन्द्रद्वारा परिचालितहरू, अन्य दलमा अवसर पाएर विवादित भैसकेकाहरू, छोटो बाटोबाट राजनीतिमा स्थापित हुन चाहनेहरू तथा गलत मान्छेहरूले प्रवेशका लागि खुला अवसर पाए । मधेशी राजनीतिलाई आकर्षक पेसाका रूपमा लिएर करिअर बनाउन पनि कैयौं आए । यसका बावजुद मधेशी जनताको ऐतिहासिक सहभागिता र सहादतले गर्दा एकपछिको अर्को आन्दोलन व्यापक रह्यो । २०४६ पछिको चरणमा मतादेश देखियो, २०६३ पछि त मतादेश र जनादेश दुवै प्राप्त भयो, जो नेपालको राज्य र समाजलाई अग्रगामी दिशातर्फ उन्मुख गराउने अभूतपूर्व अवसर पनि भयो । तर त्यस्तो प्रतिफल पाएको नेतृत्व वर्ग अहिले हारको मनोदशामा छ र आत्मघाततिर पटकपटक उन्मुख हुँदै छ । मधेशीको रगतसँग सौदाबाजी गर्ने को हो ? गाउँदेहातमा सुनिन थालेको यो प्रश्नले आगामी राजनीतिक माहोलको सूचना दिन्छ ।तेस्रो मधेश आन्दोलनका क्रममा सीमानाकामा शरण लिई संघर्ष गर्नु तत्कालीन बाध्यता थियो । राज्य संयन्त्रमा प्रतिशोध देखियो । शान्तिपूर्ण आन्दोलनलाई दमन गरेरै समाप्त पार्न खोजियो । तर नाकाकस्सी लम्बिएको परिस्थितिलाई जिल्लाविशेषका नेताहरूले गलत ढंगले कमाउने अवसरका रूपमा लिए । यस्ता कथाहरू भुइँतहसम्म पोखिए । यसका बावजुद निर्वाचनमार्फत जनताले उही नेतृत्वलाई साथ दिए । त्यतिखेर नेताहरूको कमजोरीले आन्दोलनको नैतिक पुँजीमा ह्रास आयो । आन्दोलनमा जनताले आफूलाई दलहरूको कित्तामा राखेका थिएनन्, तर नेताहरूले दूतावास धाउँदा होस् वा बालुवाटार, जहिले पनि आफ्नो महत्त्वाकांक्षालाई प्राथमिकतामा राखे । यसैले आन्दोलन उचाइमा पुगेर पनि जनअपेक्षा सन्तुष्ट हुन सकेन । यो अहिलेको नेतृत्व पंक्तिको असफलता हो । जनताको साथ पाएर पनि जनताको परीक्षामा अनुत्तीर्ण अहिलेको नेतृत्व टिकाउ हुने आधार कम छ । यी नेताहरू खहरे भेलझैं उदाए अनि हराए । यिनले लिने रणनीति सधैं उपयोगी हुन नसक्ने बुझाइ भुइँतहमा त्यसै व्याप्त भएको होइन । बरु मधेशी जनअधिकार मञ्च दलका रूपमा परिवर्तित नभएको भए वा तराई मधेश लोकतान्त्रिक पार्टी एउटा अभियानकै रूपमा संविधान नबन्दासम्म रहिरहेको भए बढी प्रभावकारी हुने थिए । मधेशले जे पाएको छ, त्यो सडकको जनदबाबले गर्दा पाएको हो । सार्थक उपलब्धि पाउनुपूर्व नै चुनावी राजनीतिमा छिर्दा महँंगो चुनाव, खर्चिला कार्यकर्ता तथा खुट्टा तानातान गर्ने तनावले अनेक विसंगति निम्त्यायो ।मधेशका नेता आन्दोलनमा सफल देखिए, तर त्यसलाई अवतरण गराउन असफल भए । २०६३ मा विद्रोह सशक्त र प्रभावशाली भयो, सम्झौताचाहिँ रापताप सेलाएको र नेतागण लुकीछिपी भाग्दै गरेको पृष्ठभूमिमा भयो । २०६४ फागुन १४ मा राज्यपक्ष र मधेशी मोर्चाबीच आठबुँदे सहमति त भयो, तर साक्षी र सहजकर्ता बाह्य शक्ति हुन पुगे । यस्तै, संविधानप्रतिको असन्तुष्टिलाई लिएर भएको तेस्रो आन्दोलन सहमतिमै नपुगी तुहियो । यसको कारण हो नेपालको सामाजिकभौगोलिक सम्बन्धलाई बेवास्ता गर्नु, राज्यपोषित वर्गको अन्तर्राष्ट्रिय सम्बन्ध र स्वार्थलाई हेक्का नराख्नु, माग, दाबी र आधार छुट्याउन नसक्नु, भारतको स्वार्थ, सहानुभूति र सरोकारलाई मिसमास पार्नु, मधेशभित्रको आन्तरिक द्वन्द्वको वास्ता नगर्नु र नेतृत्व पंक्तिको निजी महत्त्वाकांक्षा प्रबल हुनु । यसरी एउटा व्यापक उद्देश्यका लागि भएको आन्दोलन नेतृत्वको रणनीतिक चूकले गर्दा फगत चुनावी राजनीतिको फोहोरी खेलमा परिणत भयो ।मधेश विद्रोह नेपाललाई ऐक्यबद्ध राख्ने, सामञ्जस्यको व्याकरण बनाउने, संघीयतामार्फत सम्प्रभुताको अभ्यास गर्ने, लोकतन्त्रलाई फराकिलो बनाउने शासकीय ढाँचाको अनुष्ठान थियो । यो नेपालमा शासन गर्न पुर्पुरोमा लेखेर आउनुपर्ने नियतिको भ्रम चिर्ने हस्तक्षेप थियो । राष्ट्रियताको मानकलाई यहाँका बासिन्दाको भरोसामा तय गराउने हुँकार थियो । तर कहिले यसलाई कुनै दलविशेषको विरुद्धमा त कहिले कुनै समुदायको विरोधमा मोड्ने यत्न हुँदै रह्यो । यसैले जनताले जित्दै गए पनि नेताहरू हार्दै गए । मधेश विद्रोहमा यहाँका जनताको स्वस्फूर्त सहभागिता र सहादतको उचित मूल्यांकन बेगरको शासन व्यवस्थाले नेपालको अन्तर्निहित बहुलतालाई समेट्न सक्दैन ।"
"प्रधानमन्त्रीजी, मुटु नभएको को हो ?","यसै पनि म जनता हुँ, र थप, म मुटुको उपचार गर्ने कर्म गर्छु । तसर्थ मलाई थरीथरीका मुटुबारे थाहा हुनु स्वाभाविकै हो । मकहाँ आआफ्ना मुटुको हालत केकस्तो छ भनेर जँचाउन आउनेको मात्र हैन, सहकर्मीहरूमार्फत अन्य महानुभावको मुटु (र त्यसैका आधारमा सामान्यतया मन पनि) को हालतबारे पनि मलाई धेरथोर जानकारी भइरहेकै हुन्छ । नयाँ आएका मुटुबारे सोधखोज गर्ने हाम्रा आफ्नै तरिका हुन्छन् र सोही अनुसार आवश्यक जाँचहरू गरेर मुटुको अवस्था निर्क्योल गरिन्छ ।र, केही दिनअघि मेरो देशका प्रधानमन्त्रीले बडो भावुक भएर देशमा सरकारले गरेका राम्रा कामबारे लेख्दिने आफूले खोजेजस्तै मन र मुटु भएका सम्पादक नभेटेकामा चिन्ता व्यक्त गर्नुभएछ । मैले जनता, चोर, हत्यारा, नेता, सम्पादक लगायत सबैका मुटु छाम्ने मौका पाएको हुँदा मेरो अनुभव यता पनि काम लाग्न सक्ने देखेर स्वयं प्रधानमन्त्रीको मुटुको अवस्था कस्तो होला भनेर सोधखोज गरेको छु ।स्वास्थ्य विज्ञान अनुसार, मुटु नभएको मानिस त जन्मनै सक्दैन । तसर्थ मुटु नभएका भन्नाले उहाँले आफूले चाहेजस्तो मुटु नभएका भन्न खोज्नुभएको भनेर बुझ्नुपर्छ । नेपाली विश्वास अनुसार, मन पनि भनिने मानिसको मुटु लगभग उसकै मुठीको आकारको हुन्छ । त्यसमा दायाँतिरका दुइटा कोठामा अक्सिजन कम भएको नीलो रगत बग्छ भने देब्रेतिरका दुइटामा फोक्सोमार्फत कार्बनडाइअक्साइड फालेर अक्सिजनले भरिपूर्ण भएको रातो रगत बन्छ । गर्भमै समस्या भएर कहिलेकाहीँ दुवैतिर उस्तै नीलो रगत बग्न पनि सक्छ भने कहिलेकाहीँ बहावमा अवरोध पनि आउन सक्छ । जन्मपछि पनि कहिले भल्व बिग्रेर त कहिले कुनै कोषले खान नपाएर समस्या भइराख्छ ।अनि विज्ञानले मानवमुटुलाई फुल्ने र खुम्चिने प्रक्रियाका दुइटा पम्प एउटै ठाउँमा जोडिएको साधारण यन्त्र हो भनेर मात्र बुझ्छ । मुटुका दुवै पम्पका कामको एकअर्कामा तालमेल (सिंक्रोनाइजेसन) हुनुपर्छ र तिनले एकैनासले काम नगरे मुटु फेल हुन्छ ।हुन त दुई जना पाइलट मिलेर देशरूपी जहाजलाई आफ्नै तालले उडाइरहनुभएका यहाँहरूलाई थाहै होला, दुवै पक्षको समन्वय नभए जहाजको के हालत हुन्छ भनेर त, तैपनि भनूँ, अमेरिकी सहायता लिने कि नलिने भनेर भइरहेको गलफत्तीमा दलकै मुटुले राम्ररी पम्प गर्न सकिरहेको छैन । तपाईं विकास गर्ने पैसो अमेरिकाबाट आउनेछ भनेर हौसिइरहँदा अर्का पाइलट साम्राज्यवाद कि के वाद देख्दै छन् । तपाईंहरूकै मुटुका पम्पहरू चैँ सिंक्रोनाइज्ड छन् नि ?मलाई निर्मला काण्ड, सिन्डिकेट काण्ड, सुन काण्ड, वाइडबडी काण्ड वा बालुवाटारै काण्डका कुरा गरेर तपाईंलाई खिस्सी गर्ने मन छैन । मलाई त तपाईं नेकपा (क) को मात्र नेता नभएर राजनेता भएको हेरेरै मर्ने इच्छा छ । तपाईंलाई सत्तामा हुँदा र नहुँदाका बखत जन्मदिनमा शुभकामना दिने भीड र जनतामा भेद नै थाहा छैन वा त्यसमा रमाइरहनुभएको छ भनेर त कसरी मान्न सक्छु र ? छिमेकीको ५६ इन्चको छातीका तुलनामा तपाईंसँग पनि कमसेकम ६० इन्चको छातीभित्र एउटा ठूलो मुटु छ भन्ने मेरो मान्यतालाई कसरी गलत भन्न सक्छु र ? वचन पनि मनको विम्ब मानिन्छ । तपाईंका वचन सम्झाऊँ ? बयलगाडादेखि आँप झर्नेसम्म, सुपर झापालीदेखि गैँडासम्म, डल्ला फ्याँक्नेदेखि अलच्छिना सरकारसम्मका आफ्ना वचनको घृतछायामा आफ्नो शरीरभित्र कस्तो मन वा मुटु रहेछ भनेर कहिल्यै आफैँ सोच्नुभएको छ ?बहुधा नेपाली मलाई केही भएकै छैन भनेर मुटु गधाको जत्रै हुँदासम्म अपरेसन गर्न चाहन्नन् । घरबेटी बाबै र भान्से बाहुनले गरेका भ्रष्टाचारले छियाछिया पारेको भल्व लिक हुन थाले अपरेसन नै गर्नुपर्छ । यसरी भ्रष्टाचारीको अनुहारै नदेखेकाले तपाईं निर्धक्क हुनुभएको त हैन ? एक पटक इकोकार्डियोग्राफी गराउनुस्Ù के थाहा, भल्व नै फेर्ने दिन आइसकेको हो कि ?तपाईंलाई सम्झाऊँ है, दुई वर्षअघि चुनाव जित्नेबित्तिकै हेलिकप्टर चढेर रसुवागढी पुग्नुभएको कुरो । दुई वर्षमा उः, यताबाट त्यता हुँदै चिनियाँ रेल काठमाडौँ पुग्छ भनेर सोझ्याएको औँलाले अझसम्म पनि मेरो नाक छुन्छ । कुस्मामा रेल स्टेसन हुने कुरोदेखि लुम्बिनी र पोखराका चुच्चे रेल, हनुमाननगरका पानीजहाज कत्ति कुरा छन् है सम्झाउनुपर्ने ! सपना देख्न फाफुरालाई रत्नपार्कमै सुताए पुगिहाल्थ्यो नि, हामीलाई त काम चाहिएको थियो । काम गर्नुभो ? अँ, फ्याट्ट स्विच थिचेर घरघरमा ग्यास भनेर विराटनगरमा गोबरग्यासमा पतन हुनबाहेक के चैँ गर्नुभो ? बाहुनीको पेट्रोलखानी जाने बाटो भनेर राखिएको साइनबोर्ड देख्दा तपाईंको मन लज्जाले पानीपानी हुन्न ? अझ त्यसैलाई महान् उपलब्धि भन्दै गर्दा तपाईंको मुटु कामेन ? त्यस्तो पानीआन्द्रे र कमजोर मुटु लिएर अर्काको मुटुको साइज खोज्ने ? मुटुमा ह्याउ खोज्ने ?म अलिअलि लेख्छु पनि । नेपाली भाषामा मुटु हुनु र उदार हृदय हुनु उस्तै विम्ब सुनिए पनि साहित्यिक लवजमा भन्ने हो भने फरक बुझाउन पनि सकिन्छ । देशलाई सर्वोपरि ठानेर सर्वजन हिताय गर्ने मानिसलाई उदार हृदयको भन्न सकिन्छ भने जिउँदै मानिसलाई गिँड्ने, काट्ने वा भट्टामा पोल्ने दुस्साहस भएकालाई ठूलो मुटु भएका भनेर बुझ्न पनि सकिन्छ । यस अर्थमा तपाईंको मुटु कुन वर्गमा पर्छ र तपाईंले खोजेका मुटुहरू कस्ता हुन् भनेर अझ प्रस्टसँग भन्दिनुभए ती सम्पादकहरूलाई पनि सजिलो हुन्थ्यो नि ! यसै पनि तपाईंलाई थाहा भएकै कुरो हो, कलेजको डिग्रीले मात्र बुद्धि पलाइदिन कहाँ सक्दो रहेछ र ? तर एउटा कुरो नि, प्रशंसा सुन्न फगत कान भए पुग्छ भने आलोचना सुन्न मुटु नै चाहिन्छ । सम्पादकसँग त्यसको अभाव हो वा आफैँसँग भनेर गुनासो गर्नुअघि सोच्नु नै भएको थियो होला ।पहिल्यै थालिएका र स्वतः कुनै न कुनै दिन पूरा हुने मेलम्ची वा जनकपुरको रेल तपाईंकै शासनकालमा पूरा हुँदा ई, मैले गरेँ भनेर छाती खोली हावाले भरिएको यामानको नक्कली मुटु देखाएकैले जनताले वाह ! क्या दिलदार ! भन्दिन्छन् भन्ने सोच्नुभएको हो ? हाम्रा गाउँमा एक जना रामनाथ गुरु हुनुहुन्थ्यो । गाउँघरतिर सार्वजनिक चौतारो वा मन्दिर जे बने पनि अन्तिमको इँटा हाल्ने बेला टुप्लुक्क आइपुग्ने अनि भोलिपल्टदेखि मैले गर्दा फलानो मन्दिर बन्यो भनेर सधैँ र सबैतिर भन्दै हिँड्ने बानी भएका । तपाईंले कहिल्यै सोच्नुभएको छ, हाम्रा गाउँलेले त तपाईंमा तिनै रामनाथ गुरुको आत्मा सरेको शंका गर्न थालिसके भनेर ?तपाईं अहोरात्र देशको समृद्धिका लागि खटिरहनुपर्ने मान्छे । केही महिनाअघिसम्म दैनिक बीस घण्टा त तपाईं देशलाई दिँदै हुनुहुन्थ्यो । र पनि देश सोचेजस्तो अगाडि बढेको पाइएन भनेर पनि गुनासो गर्दै हुनुहुन्थ्यो । तर आजकल त तपाईंलाई हप्तामा दुई दिन डायलायसिस गर्नुपर्छ । थप आठदश घण्टा देशका लागि काम गर्न नसक्ने हुनुभएको छ । फेरि डायलायसिस नगरे रगतमा पोटासियमको मात्रा बढेर मुटुको गतिमा गडबडी हुनसक्छ । गति कम भए पेस मेकर पनि राख्नुपर्ने हुनसक्छ । तपाईं हाम्रो आशाको केन्द्र हुनुहुन्छ, त्यसैले यस्ता कुरामा अलिक सजग रहनुहोला भन्ने अनुरोध पनि छ ।आजका दिनमा तपाईं तीन वर्ष यस देशलाई हाँक्ने पदमा बसिसक्नुभयो । देशका अरू भागभन्दा तपाईंलाई पनि आफ्नै निर्वाचन क्षेत्र प्यारो होला । त्यही दमकमा स्तरीय त छाड्दिनुस्, सरकारी अस्पतालधरि छैन नि ! ढुकुरपानीमा भ्युटावर र बडेमानको मूर्तिमा गर्व गर्न बेफ्वाँकमै सरकारको अर्बौं रुपैयाँ खन्याउँदै गर्दा कहिल्यै सोच्नुभो, शिक्षा र स्वास्थ्यमा सहज पहुँच पो प्राथमिकतामा पर्नुपर्ने भनेर ? त्यता कुनै सरकारी स्कुल वा कलेजबाट जनतालाई स्तरीय शिक्षा दिलाएर निजीको भर हटाउनुभो ? एउटा कुरा सम्झाऊँ, बरु अरूको मुटुको उति वास्तै नराख्ने गिरिजाप्रसादले तीन वर्षभित्रै धरानको बीपी र भरतपुरको बीपी अस्पताल खोल्ने सबै काम गरिसकेका थिए ।बजारमा सञ्चार विधेयक त सामाजिक सञ्जाल नियमनको विधेयकबारे बग्रेल्ती असन्तोषका स्वरहरू सुनेर मेरो देब्रे छाती अलिक चसक्क गरिरहेको छ । ऐन बनेर मेरो त्यो छातीभित्र भएको मुटुमै प्रहार नगरोस् भनेर अलिक हतारहतार म आफ्ना प्रधानमन्त्रीलाई उहाँकै मुटुबारे प्रश्न गरिरहेछु । हुन त उहाँले अरूलाई गर्न मिल्ने प्रश्न जनताले पनि गर्न मिल्नुपर्ने हो । कि त मुटु देब्रेतिर भएकाले गर्न नमिल्ने भनेर लेख्नुपर्यो । अँ, साँच्ची, सरहरूको मुटु त भए पनि देब्रेतिर नै छ नि ? केहीको त दाहिनेतिर पनि हुन्छ भनेर यकिन गर्न खोजेको, अन्यथा हैन नै ।भनिन्छ, लोकतन्त्रमा पत्रकारिता स्थायी प्रतिपक्ष हो र यो स्वतन्त्र रहनुपर्छ । त्यसरी नै अधिनायकवादी सरकारलाई आफूसँग असहमति राख्ने विचारहरू पत्रपत्रिकामा आएको फिटिक्कै मन पर्दैन । अनि देशको प्रतिपक्षी राजनीतिक दल मस्त सुतेका बेला जाबा सातआठ जना सम्पादक त छन्, सरकारका बेथितिबारे यस्सो लेख्दिने ! असहमतिका विचारहरू कहिलेकाहीँ लेख्दिने ! बाँकी बग्रेल्ती त तपाईंकै प्रशंसाको पुल बाँधेर कहिले युरोप त कहिले चीनतिर घुमेका फोटा राखिराख्छन् त । कि यहाँले तिनलाई पत्रकार नै मान्नुहुन्न ? हुन त स्तुति गाउन पालिएका भाटलाई कुन चैँ राजाले भारदारी विद्वान् ठानेका थिए र ? भर्खरै बालुवाटारको सरकारी निवासमै पत्रकारमध्ये आफ्ना दल समर्थकलाई बोलाएर मुठी उज्याउन लगाई शपथ खुवाउँदा तिनका छाती चिरेर भित्र चियाउनुभएकै थियो होला । उहिले हामी दमक बस्दा बजारको बजरंगीको सैलुनमा हनुमानले छाती चिरेर देखाउँदा त्यहाँ राम र सीता भेटिएको तर मुटु नभएको एउटा ठूलो पोस्टर थियो । याद छ नि ? ती बालुवाटारशपथीहरूकै जस्तो छाती चिरेर ती केही थान सम्पादकभित्र खासमा हेर्न चैँ के खोज्नुभएको हो ?मास्क लगाएपछि हतपती मान्छे चिनिँदैन । तर मुटु कस्तो र कत्रो छ भनेर नजानून् भनेर मास्क लगाउन उचित हुन्न । अनि आजकल त मास्क यसै पनि जनताले लगाउन छाडिसके । तर पनि तपाईं मास्क लगाएर अझ मेरो मुटु त कसैले देखेकै छैन भन्ने भ्रममा बसिरहने नै हो ? भ्रमले शासकलाई कहाँ पुर्याउँछ भनेर अन्दाज गर्न त त्यो असलहरूले मात्र देख्ने दैविक पहिरनवाला कथा पढ्नुभएकै होला ।साँच्चै, यी दुई वर्ष प्रशंसायोग्य कुन चैँ काम गर्नुभो ? आहुतिले भनेझैँ, चीनले बनाइदिएको कोटेश्वरकलंकी सडक उद्घाटन गर्नबाहेक अलिक गर्व गर्नलायक केही छ ? अब पोलपोलमा आएको समृद्धि देखिनस् नभन्दिनुहोला, प्लिजÙ त्यस कुरामा प्रशंसा गर्न छातीभित्र मुटु हैन, भक्ति चाहिन्छ ।तपाईंले आफ्नो अहिलेसम्मको कार्यकालमा सरकारी नियुक्ति कतै दल नहेरेर गर्नुभो ? भागबन्डाका ती दुई आयोगबाहेक कुनै कतै उदाहरण छ ? कतै दल नहेरी सक्षमताका आधारमा नियुक्ति दिनुभो ? भारदारले भनेका भरमा दल नमिलेकाहरूलाई सकेसम्म बरखास्त गर्न खोज्नुभएन र ? दल त के, आफ्नै गुटको हुनुपर्छ भनेर संसदलाई नै महिनादिनसम्म बन्धक बनाउँदा कुनै दिन आफूभित्र चियाउनुभयो, मुटु र मन कस्तो र कत्रो रहेछ भनेर ? उहिले देशभक्त वा सक्षम हुनलाई सोभियत संघमा सोभियत कम्युनिस्ट पार्टीको सदस्यता पहिलो मापदण्ड मानिन्थ्यो । सायद चीनमा अझ पनि होला । तपाईंको पनि यो देशमा देशलाई माया गर्ने हुन वा काम गर्न सक्षम हुन पहिला नेपाल कम्युनिस्ट पार्टीको सदस्यता लिनैपर्छ भन्ने दर्शन हो ? तपाईंको चित्त यत्रै हो ? हो भने आफ्नो मन पनि अलिक फराकिलो बनाउन नसक्नेले अर्काको मन र मुटुबारे कमसेकम गुनासो त नगर्दिनुस् !केही वर्षदेखि देखिआएको कुरो हो, आफू सत्तामा हुँदा र नहुँदा दुर्घटनालाई तपाईंले फरक आँखाले हेरिरहनुभएको छ । हरेक मृत्युमा सबैभन्दा पहिला मनमा त्यो मेरो कार्यकर्ता हो वा होइन भनेर आउँछ भने त्यो पाषाण हृदय हो । अनि तपाईंलाई थाहै होला, ढुंगाको चैँ साँच्चै मुटु हुन्न ।भारतले नक्सामा हाम्रो भूमि समेटेर राखिसकेपछि के गर्नुभो ? हो, छिमेकीले त्यो जमिनको भोगचलन उहिल्यैदेखि गरेको थियो रे । तर हालसाबिक गरेर त्यो जमिन आफ्नोमा पारेको त तपाईंकै पालामा हो नि ! कसैले नसुनेको फोनमा गुनासो गर्नुभो भनेर पत्याउँ कि केही नसके म पनि आफ्नो सो भूमिलाई आफ्नै देशमा राखेर नक्सा सार्वजनिक गर्छु भनेर सुर्रिनुभो ? हुन त जाबो नक्सामा त कोर्ने जिगर नभएकासँग मुटुको के खोजीनिती भो र ?हुन त तपाईंजस्ता विद्वान्लाई यति कुरो के थाहा नहोला र, तैपनि फेरि दोहोर्याऊँ, तपाईंले यतिलाई सरकारी जमिन नियम मिलाएर दिँदाका दिन तपाईंको मन उदार भएको देखिए पनि त्यो उदारता देखाउने मनकै मुटु चैँ त्यही दिन निकै नेपालीले खुम्चिएको पाए । जनताले तपाईंलाई राज्यको सम्पत्तिको सुरक्षा र सुव्यवस्था गर्न पठाएका हुन्, न कि मनलाग्दी गर्न । हो, यहाँ चैँ तपाईंको नीलो रगत बग्ने कोठाहरू मात्र भएको आधा मुटु भेटिन्छ ।नसरुद्दिनको कथा पढ्नुभएको छ नि ? लिनु र दिनु शब्दको चक्करमा इनारबाट बाहिर निस्किन नचाहने कृपण मुल्लाको ? तपाईंले मेरो यो कुरो मानेनन्, त्यो कुरो दिएनन् भनेर गुनासो गर्दा कहिल्यै सोच्नुभो, मैले चैँ के दिएँ, जसको उनीहरू प्रशंसा गरून् भनेर ? हो, मेरामा जँचाउन आइपुगेका सम्पादकहरूका पनि ठूला मुटु छैनन् । कहिले चन्द्रागिरि त कहिले बैंक, कहिले एनजीओ त कहिले विमान र कहिले विमानस्थलले तिनीहरूको पनि इमानमा अलिअलि खोट लाइसकेकै बुझिन्छ । उनीहरू पनि जनताले सोचेजति स्वतन्त्र रहेनछन् । तर अझ पनि तिनका साँघुरिएका मुटुमा चैँ रातो र नीलो रगत बग्ने चारै कोठा बाँकी रहेछन् है !तपाईंलाई थाहै छ, जनताले सदा तपाईंलाई पत्याइरहे । तपाईंका एकपछि अर्का मन्त्री अक्षम हुँदा पनि, तपाईंबाट निगाह भई नियुक्ति पाएकाहरू खत्तम निस्किँदा पनि तपाईं सदा चिप्लो माछाजस्तै हरेक अपजसबाट उम्किइरहनुभयो । थाहै होला, पानीमा बाँच्ने माछाको मुटुमा दुइटा मात्र कोठा हुन्छन् ।अरू त छाड्दिनुस्, सभामुखको उम्मेदवार चयनमा पनि अलिकति आफ्नै मुटु नियाल्न मन लाग्नुपर्ने हो । सक्षमताको परिभाषा फगत को कुन गुटको र को कोसँग कति नजिक छ भन्ने बनाउँदा सामान्य मुटुलाई त अलिकति धक लाग्नुपर्ने हो । हुन त अर्का अध्यक्षले भनेजस्तै भ्यागुते छलाङले समृद्धि ल्याउन लम्पसार परेका मुटुहरूका बारेमा के कुरागराइ भो र ? अँ, भ्यागुताको मुटुमा जम्मा तीन वटा मात्र कोठा हुन्छन् है !एउटा गुह्य कुरो भनूँ, बिकिनी किलर भनेर कुख्यात भएको चार्ल्स शोभराजको मुटु औसतभन्दा ठूलो थियो । यस्तै मुटुको पो खोजीमा हुनुहुन्थ्यो कि ? हैन भने पनि आफूसँग माखाको पित्तजत्रो मुटु र मन भएपछि अर्कासँग भँगेराकै जत्रो मुटुको चाहना हुनु पनि अस्वाभाविक हो । छाड्दिनुस् के, भो नखोज्नुस् ठूलो मुटु ! फेरि एउटा कुरा भनूँ, झिँगाको शरीरमा हाम्रोजस्तो मुटु नै हुँदैन र त्यसलाई मार्दा निस्किएको रातो झोल पनि अर्कालाई चुसेको रगत मात्रै हो ।बरु अस्तिका दिनदेखि मलाई तपाईंले भनेजस्तो, कसैको डरभर नमानी लागेको कुरा भन्न र गर्न सक्ने मुटु त कमरेड दीपक मनाङेको पो छ कि जस्तो लाग्न थालेको छ । तपाईंहरूले जारी गरेको आचारसंहिता तात्तातै छँदै उनले जे गरे, त्यो दण्डनीय होइन भने, मननीय वा अनुकरणीय केही त पक्कै होला । वा, कुनै दिन मुलुकमा यतिपत्र वा अरू कुनै नाममा पत्रिका निस्किएला र त्यहाँ मुटु भएका पत्रकार र सम्पादक भेटिएलान् । शुझकामना !ट्वीटर ः"
कोरोना भाइरस पाँच देशमा,"बेइजिङ चीनबाट सुरु भएको कोरोना भाइरसको संक्रमण अन्य चार देश पुगेको छ । थाइल्यान्डले नयाँ कोरोना भाइरसका चार संक्रमित पाइएको पुष्टि गरेको छ । जसमा, एक थाई नागरिक र तीन चिनियाँ पर्यटक छन् । जापान, दक्षिण कोरिया र अमेरिकामा पनि एकएकजना संक्रमित भेटिएका छन् । सबै संक्रमित चिनियाँ सहर वुहानका वा त्यहाँबाट फर्किएका मानिस भएको उनीहरूको भनाइ छ । भाइरसको उद्गमस्थल चीनमा भने ४ सयबढी संक्रमित भेटिएको पुष्टि भएको छ । नयाँ भाइरसका कारण ९ जनाको मृत्यु भइसकेको छ । मर्ने सबैजना चीनको हुबेई प्रान्तका भएको स्वास्थ्य अधिकारीहरूले बताएका छन् । हुबेईकै प्रादेशिक राजधानी वुहानबाट गत महिना नयाँ कोरोना भाइरस उत्पत्ति भएको थियो । नयाँ भाइरसले महामारीको रूप लिन थालेपछि चिनियाँ स्वास्थ्य अधिकारीहरूले वुहानका मानिसलाई भीडभाडमा नजान र सार्वजनिक भेला नगर्न आग्रह गरेका छन् । विभिन्न १३ स्थानमा नयाँ प्रकृतिको कोरोना भाइरस संक्रमित ४ सय ४० भेटिएको पुष्टि भएको छ, चिनियाँ राष्ट्रिय स्वास्थ्य आयोगका उपनिर्देशक ली बिनले बताए । नयाँ भाइरस मानिसदेखि मानिससम्म सरिसकेको छ र यसले स्वास्थ्यकर्मीलाई समेत संक्रमित बनाएको छ, स्वास्थ्यविज्ञसँगको पत्रकार सम्मेलनमा उनले भने । यसअघि यो भाइरस जनवारबाट मानिसमा मात्रै सर्ने र मानिसदेखि मानिसमा नसर्ने भएकाले आत्ति हाल्नुपर्ने अवस्था नरहेको चीनले जनाएको थियो । संक्रमितको सेवामा खटिएका स्वास्थ्यकर्मीमा समेत भाइरस सरेको पाइएपछि चिन्ता व्यक्त गरिएको छ । रुघाखोकी र त्योभन्दा गम्भीर बिरामी गराउन सक्ने नयाँ खालको कोरोना भाइरस सन् २००२ देखि २००३ सम्म दर्जनौं राष्ट्रमा फैलिएको सार्स प्रकृतिकै छ । सार्सका कारण त्यसबेला ८ सय जनाको मृत्यु भएको थियो । कतिपय स्वास्थ्यविज्ञले भने नयाँ कोरोना भाइरस र मध्यपूर्वी रेस्पिरेटरी सिन्ड्रोमलाई दाजेका छन् । रेस्पिरेटरी सिन्ड्रोम पनि एक प्रकारको कोरोना भाइरस नै हो जुन मानिसबाट मानिसमा अति सजिलै सर्दैन र यो भाइरस ऊँटबाट मानिसमा सर्ने गरेको छ । यसैबीच, ताइवानले पनि एकजना संक्रमित भेटिएको बताएको छ । पर्यटकका रूपमा अधिकांश चिनियाँ नागरिक भित्रिने उत्तर कोरियाले भने सबै विदेशी नागरिकलाई आफ्नो देश प्रवेशमा प्रतिबन्ध लगाएको छ । सार्स महामारीका बेला पनि सन् २००३ मा उत्तर कोरियाले आफ्नो सीमा बन्द गरेको थियो । चिनियाँ नयाँ वर्ष नजिकिँदै गर्दा नयाँ भाइरस फैलिएपछि कैयौं राष्ट्रले पनि चीनबाट आउने मानिसलाई विमानस्थलमै स्क्रिनिङ गर्न थालिसकेका छन् । नयाँ वर्षका बेला लाखौं चिनियाँ देशभित्रै र बाहिर यात्रा गर्छन् । भाइरसको प्रकोपलाई अन्तर्राष्ट्रिय आपत्काल घोषणा गर्ने बेला भइसकेको केही विज्ञले बताएका छन् । अक्सफोर्ड विश्वविद्यालय इमर्जिङ इन्फेक्सियस डिजिज का प्राध्यापक डा पिटर हर्बीले कुनै पनि रोगका कारण अन्तर्राष्ट्रिय आपत्काल घोषणा गर्न तीनवटा मापदण्ड छन्, प्रकोप असाधारण हुनुपर्छ, अन्तर्राष्ट्रिय प्रसारको जोखिम हुनुपर्छ र आवश्यक विश्वव्यापी समन्वयात्मक प्रतिक्रिया हुनुपर्छ । नयाँ भाइरसले यी तीनवटै मापदण्ड पूरा गरिसकेको मलाई लाग्छ, उनले भने । उता, प्रकोप फैलिएको चिनियाँ सहर वुहानमा अनुहारमा लगाउने मास्क किन्नेको लामो लाम लाग्न थालेको छ । औषधि पसलहरूले एकजना ग्राहकलाई एउटा मात्रै मास्कको प्याकेट बेच्न थालेका छन् । भाइरस नसरोस् भनेर मास्क किनेको वुहानवासीले बताएका छन् । आफूमात्रै नभई बालबालिकाका लागि पनि आवश्यक पर्ने भएकाले थुप्र्रै मास्क किनको उनीहरूको भनाइ छ ।"
फोन ह्याक प्रकरणमा साउदी युवराज,"दुबई अर्बपति व्यापारी जेफ बेजोसको फोन ह्याक प्रकरणमा साउदी युवराज मोहम्मद बिन सलमानको संलग्नता रहेको राष्ट्र संघका विज्ञहरूले आरोप लगाएका छन् । युवराज सलमानले प्रयोग गर्ने फोनबाट पठाइएको फाइल स्वीकार गरेसँगै अमेजन र द वासिङ्टन पोस्ट का मालिक बेजोसको फोन ह्याक भएको विज्ञहरूले बुधबार बताएका हुन् । आफूहरूले प्राप्त गरेको सूचनाबारे अमेरिका र अन्य सरोकारवालाले तत्काल अनुसन्धान गर्नुपर्ने उनीहरूको भनाइ छ । उनीहरूका अनुसार साउदी युवराजको ह्वाट्सएप अकाउन्टबाट मे २०१८ मा पठाइएको एमपीफोर भिडियो फाइल प्राप्त गर्नेबित्तिकै बेजोसको फोन ह्याक भएको थियो । हामीले प्राप्त गरेको सूचनाले बेजोसमाथि सुपरिवेक्षण गर्ने काममा साउदी युवराजको सम्भावित संलग्नता रहेको बताउँछ, राष्ट्रसंघका स्वतन्त्र विज्ञहरूले बताएका छन् । अमेरिकास्थित साउदी दूतावासले भने आरोपलाई वाहियात भन्दै यसबारे विस्तृत अनुसन्धान हुनुपर्ने माग गरेको छ । बेजोसको मोबाइल ह्याक भएको केही समयपछि अक्टोबर महिनामा वासिङ्टन पोस्ट का एक पत्रकार जमाल खसोग्जीको टर्कीस्थित साउदी महावाणिज्य दूतावासमा हत्या भएको थियो । खसोग्जी शक्तिशाली साउदी राजपरिवारका कडा आलोचक थिए । उनको हत्यापछि साउदी सरकार र बेजोसबीच कटुतापूर्ण सम्बन्ध रहँदै आएको छ । पत्रकार खसोग्जीको हत्याको अनुसन्धान गर्न छोडेर साउदी अरब बेजोसविरुद्ध लागेको राष्ट्र संघका विज्ञहरूले बताएका छन् । खसोग्जीको हत्याबारे अनुसन्धान गर्नुपर्ने बेला साउदी अरबले वासिङ्टन पोस्टका मालिक भएकै कारण बेजोस र अमेजनविरुद्ध अनलाइन अभियान चलाइरहेको थियो । फोन ह्याक भएको विषयमा बेजोसले सार्वजनिक रूपमै बोलेका थिए । उनले त्यसबेला आफ्ना गोप्य तस्बिर र विवाहत्तोर सम्बन्धका मोबाइल सन्देश सार्वजनिक गरिदिने धम्की आएको बताएका थिए । राष्ट्र संघका विज्ञहरूले बेजोसले बोक्ने आइफोनको सन् २०१९ मा गरिएको डिजिटल फोरेन्सिक विश्लेषणलाई पुनरावलोकन गरेर यस्तो निष्कर्ष निकालेका हुन् । यस विषयमा अनुसन्धान गर्न राष्ट्र संघले स्वतन्त्र विज्ञहरू नियुक्त गरेको थियो ।"
ब्रेक्जिटपछि नयाँ आप्रवासन प्रणाली,"(लन्डन)  बेलायतले यस वर्षको अन्त्यसम्ममा अस्ट्रेलियाको जस्तो प्वाइन्ट बेस्ड आप्रवासन प्रणाली लागू गर्ने तयारी गरेको छ । जनवरी ३१ मा युरोपेली संघ (ईयू) बाट औपचारिक रूपमा बाहिरिएपछि उसले नयाँ आप्रवासन प्रणाली लागू गर्ने तयारी गरेको हो ।गृहमन्त्री प्रीति पटेलले मन्त्रिपरिषद्को आगामी बैठकमा अध्यागमन मुद्दा पेस गर्ने बेलायती अखबारले जनाएका छन् । शैक्षिक योग्यता, भाषिक दक्षता र कामको अनुभव भएका दक्ष आप्रवासीलाई प्राथमिकता दिने यस प्रणालीमा प्वाइन्टका आधारमा भिसा दिने प्रावधान छ । निवर्तमान प्रधानमन्त्री टेरेजा मेले व्यापारिक समूहको दबाबपछि विद्यमान नियम केही समय कायमै राख्न गरेको प्रतिज्ञाविपरीत बोरिस जोनसन नेतृत्वको वर्तमान सरकारले दुई वर्षअघि नै यो प्रणाली लागू गर्न लागेको हो ।गृहमन्त्री पटेल २०२० को अन्त्यसम्ममा अदक्ष कामदारका अधिकारलाई कडाइ गर्न चाहन्छिन् । विश्वभरबाट दक्ष जनशक्ति बेलायत भित्र्याउन प्रेरित गर्ने र अदक्षहरूको संख्या घटाउने सरकारको योजना छ । बेलायती प्रधानमन्त्री बोरिस जोनसनले सोमबार सबै आप्रवासीलाई समान व्यवहार गर्ने प्रतिबद्धता व्यक्त गरेका छन् । यूके अफ्रिका लगानी शिखर सम्मेलन लाई सम्बोधन गर्दै प्रधानमन्त्री जोनसनले भनेका छन्, हामीले कुन देशको पासपोर्ट हो भनेर हेर्ने छैनौं, पासपोर्टभन्दा बढी मानिसलाई महत्त्व दिनेछौं । पछिल्लो योजनाले प्रधानमन्त्री जोनसन र बेलायती उद्योगीहरूको छाता संगठन कन्फेडेरेसन अफ ब्रिटिस इन्डस्ट्री बीच भने द्वन्द्व हुन सक्छ । महासंघले कम्पनीहरूलाई नयाँ अध्यागमन प्रणाली अपनाउन कम्तीमा दुई वर्ष समय आवश्यक हुने बताउँदै आएको छ । ३१ जनवरीमा ईयूबाट अलग्गिएपछि ३१ डिसेम्बर २०२० सम्म संक्रमणकालीन अवस्था रहन्छ । त्यसपछि युरोपेली मुलुकका नागरिकलाई बेलायतमा खुला आवतजावत गर्न बन्द हुनेछ । अहिले ईयूआबद्ध २८ देशका नागरिकलाई बेलायत र युरोपेली मुलुक आउन, जान र काम गर्न वर्क परमिट आवश्यक छैन । तर, ईयूबाहेकका अन्य देशका मानिसलाई वर्क परमिट लिन शैक्षिक योग्यता, कम्पनीबाट जब अफर र सटिर्फिकेट अफ स्पोन्सरसिपका साथै तोकिएको तलबमान जरुरी छ ।युनिभर्सिटी अफ नर्थहयाम्पटनमा अन्तर्राष्ट्रिय व्यापार तथा रणनीतिका लेक्चरर डा बुद्धि पाठक ब्रेक्जिटपछि अध्यागमनमा सबैलाई समान व्यवहार गरिनु सकारात्मक ठान्छन् । नेपालबाट पनि दक्ष जनशक्ति बेलायत आउने अवसरको ढोका खुल्छ, पाठकले भने, हुन त यहाँ अहिले पनि प्वाइन्ट बेस्ड सिस्टम नभएको होइन तर ईयू नागरिकलाई समेत परिवर्तित नियम लागू हुने भएपछि नेपालजस्ता विकासोन्मुख देश लाभान्वित हुन सक्छन् ।यसैबीच, बेलायतमा रहेका ९ लाख ईयू नागरिकले ब्रेक्जिटपछि बेलायतमै स्थायी रूपमा बस्न आवश्यक सेटल्ड स्टाटस का लागि अझै आवेदन नदिएको गार्डियन समाचारपत्रले जनाएको छ । युरोपेली संसद्ले ब्रेक्जिटपछि ईयू नागरिकलाई हाउजिङ र रोजगारीमा भेदभाव हुन सक्ने जोखिमप्रति चासो व्यक्त गरेलगत्तै उक्त तथ्यांक आएको हो । बेलायती गृह मन्त्रालयको तथ्यांकमा गत डिसेम्बरसम्म २७ लाख ईयू नागरिकले मात्र सेटल्ड स्टाटस का लागि आवेदन दिएका छन् । ईयू सदस्य राष्ट्रहरूका नागरिकलाई मात्र दिइएको यो विशेष अध्यागमन स्किम गत मार्च, २०१९ देखि सुरु भएको हो र यसको समयसीमा ३० जुन, २०२१ सम्म छ । यदि बेलायत ईयूबाट बिनाकुनै सम्झौता बाहिरिए ३१ डिसेम्बर, २०२० भित्र आवेदन दिइसक्नुपर्नेछ । बेलायतमा ३० देखि ३६ लाखसम्म ईयू मुलुकका नागरिक रहेको अनुमान छ । उता, हजारौं ईयूआवद्ध राष्ट्रका नागरिकलाई ब्रेक्जिटपछिको स्टाटस प्रमाण माग्दै अहिले नै जागिर, अस्पताल, हाउजिङ, स्कुल, बैंक, काउन्सिल आदि सरकारी निकायमा सेवाबाट वञ्चित गरिएको समाचार पनि आएका छन् । द थ्री मिलियन नामक अभियान समूहले ३ हजार १ सय ७१ जना ईयू नागरिक र तिनका परिवारमा गरेको सर्वेक्षणले यस्तो तथ्य उजागर गरेको हो ।"
सुनुवाइका नियम पारित,"वासिङ्टन अमेरिकी राष्ट्रपति डोनाल्ड ट्रम्पमाथिको महाअभियोग सुनुवाइ प्रक्रिया अघि बढाउन आधारभूत नियम पारित भएको छ । डेमोक्र्याट र रिपब्लिकन सदस्यबीच माथिल्लो सदन सिनेट मा बुधबार आगामी सुनुवाइ प्रक्रिया कसरी बढाउने भन्नेबारे चर्काचर्की भएको थियो । बहस १३ घण्टासम्म चलेको थियो । बहसका क्रममा नियम पारित गर्न दुवै पक्ष सहमत भए पनि महाअभियोग सुनुवाइमा थप प्रत्यक्षदर्शीका भनाइलाई अस्वीकार गरिनेछ । रिपब्लिकन सांसदहरूले प्रत्यक्षदर्शी उभ्याउने डेमोक्र्याटको मागलाई अस्वीकार गरेका हुन् । महाअभियोग प्रक्रियाको पहिलो दिन पारित नियमअनुसार दुवै पक्षलाई सुरुआती तर्क राख्न २४ घण्टाको समय दिइनेछ । यो प्रक्रिया बुधबार दिउँसोबाट प्रारम्भ हुनेछ । यो सकिएसँगै सम्भवतः अर्को साताको सुरुदेखि सिनेटरहरूले प्रश्न सोध्ने मौका पाउनेछन् । उनीहरूलाई १६ घण्टाको समय दिइएको छ । माथिल्लो सदन सिनेटमा महाअभियोग सुनुवाइ हुने ट्रम्प तेस्रो राष्ट्रपति हुन् । सिनेटमा रिपब्लिकन सांसदको बहुमत रहेकाले महाअभियोग प्रस्ताव पारित हुने सम्भावना निकै कम छ । ट्रम्पमाथि शक्तिको दुरुपयोग र संसदीय जाँचबुझमा अवरोध पुर्याएको आरोप छ । उनले भने आफूले केही गल्ती नगरेको बताउँदै आएका छन् । डेमोक्र्याट नेतृत्वको तल्लो सदन हाउस अफ रिप्रिजेन्टेटिभ्स ले ट्रम्पविरुद्ध गत महिना महाअभियोग लगाएको थियो । त्यसयता उनीमाथि सुनुवाइ चलिरहेको छ । सिनेटमा सुनुवाइ प्रक्रियाबारे बहस चलिरहँदा ट्रम्प भने स्विट्जरल्यान्डको डाभोसमा थिए । वर्ल्ड इकोनमिक फोरमको सम्मेलनमा सहभागी हुन उनी त्यहाँ पुगेका हुन् । मेरो कानुनी समूहले धेरै राम्रो काम गरिरहेको छ, सिनेटमा भएको बहस उद्धृत गर्दै उनले भने । सिनेटमा भएको बहसको नेतृत्व प्रधानन्यायाधीश जोन रोबर्टस्ले गरेका थिए । उनले एकातर्फ महाअभियोग व्यवस्थापक भनिएका हाउस डेमोक्र्याट र अकोतर्फ ट्रम्पको कानुनी समूहलाई राखेका थिए । हाउस डेमोक्र्याटले अभियोजनकर्ताको भूमिका निर्वाह गरेका थिए भने ट्रम्पका कानुनी समूहले डिफेन्स को भूमिका निर्वाह गरेका थिए । दुई पक्षबीच बहस चलिरहँदा सिनेटरहरू भने चुपचाप थिए । प्रधानन्यायाधीशसमक्ष तटस्थ न्याय को सपथ लिएकाले उनीहरू चुप थिए । सिनेटमा मोबाइल फोन वा अन्य विद्युतीय उपकरण लान दिइएको थिएन ।"
चित्रकलामा नयाँपन कहिले ?,"(काठमाडौं)  पछिल्लो समय चित्रकला विधा फस्टाएझैं देखिन्छ । बढ्दै गइरहेको ललितकला कलेजहरूले नयाँ पुस्ता जन्माइरहेका पनि छन् । समीक्षकहरू भने कलाकर्मीको संख्या मात्रै बढिरहेको दाबी गर्छन् । उनीहरूका अनुसार नेपाली ललितकलामा गुणात्मकता र नयाँ अवधारणागत काम खासै भइरहेको छैन । राजधानीका विभिन्न आर्ट ग्यालरीहरूमा नियमितजस्तै भइरहने चित्रकला प्रदर्शनीहरू अवलोकन गर्ने हो भने पनि यस्तै भान हुन्छ । अधिकांश चित्रकारले गर्ने प्रदर्शनीहरूमा समानझैं लाग्ने कलाकृति देख्न सकिन्छ, चित्रहरूमा प्रयुक्त रंग, थोरै आकारप्रकार र परिवेशमा केही भिन्नताबाहेक । धेरैले विषयगत रूपमा तत्कालीन सामाजिक, राजनीतिक, सांस्कृतिकसँगै प्राकृतिक र मानवीय पक्षको बोध गरे पनि अभिव्यक्ति शैलीको हिसाबबाट भने खासै नौलोपन भेटिँदैन । यस्तै मत राख्छन् चित्रकार एवं कला समीक्षक मुकेश मल्ल । उनका अनुसार नेपाली कला विधाले उत्तरआधुनिकतालाई पछ्याउने जमर्को गरे पनि सिर्जनात्मक र नयाँ अवधारणालाई निरन्तरता दिन भने चित्रकारहरूले सकिरहेका छैनन् । यतिखेर हाम्रो चित्रकला र अन्य कलाका अन्य विधा कतातिर गइरहेको छ भन्नेबारे खोजी र छलफल गर्न जरुरी रहेको उनको बुझाइ छ । विकसित मुलुकको तुलनामा नेपालमा कलाप्रति नै स्पष्ट अवधारणा नरहेको उनको मत छ । हाम्रोमा कसैलाई मन लाग्यो भने एक घण्टामा नै एउटा चित्र तयार गरिदिन सक्छ, उनी भन्छन्, यस्तोमा कलाप्रतिको गहिरो भाव, ज्ञान र सिर्जनशीलताको हुने त कुरै भएन । एउटै विषयवस्तु र माध्यम भए पनि नेपालीहरूको भन्दा युरोपियन तथा चिनियाँ चित्रकारहरूको कलाकृतिमा सिर्जनशील कौशल परैबाट छुटिने उनको अनुभव छ । विदेशी चित्रकारहरूमा विषयवस्तुप्रति गहन अध्ययन, सिर्जनात्मक ज्ञान र कलाको गहन भाव पाइन्छ, उनी भन्छन्, कला हतारमा भन्दा पनि गहनतासँग डुबेर मात्र सिर्जना हुन्छ । अर्धअमूर्त शैलीका चित्रलाई निरन्तरता दिइरहेका अर्का अग्रज चित्रकार किरण मानन्धर नयाँ सिर्जनाको बाधक भने राज्य नै रहेको दाबी गर्छन् । नेपाल ललितकला प्रज्ञा प्रतिष्ठानका पूर्वकुलपतिसमेत रहेका उनी कला विधालाई राज्यले उद्योगको रूपमा विकास गरेमात्र कलाकारहरूको सिर्जनशीलतामा ऊर्जा मिल्ने सुनाउँछन् । उनको विचारमा अहिले सहर विकासको नाममा उपत्यकामा महानगरपालिकाले घर, बिजुली बत्तीजस्ता मापदण्ड तोकेजस्तै कलालाई पनि त्यसरी नै प्राथमिकतामा राख्नुपर्छ । कला भनेको देशको मुटु हो, उनी भन्छन्, यसलाई शृंगार र अलंकारको रूपमा राज्यले हेर्नु हुँदैन ।मानन्धरजस्तै अर्का चित्रकार रवीन्द्र श्रेष्ठको पनि राज्यप्रति नै गुनासो छ । उनी कलालाई गहनाभन्दा पनि सांस्कृतिक र सिर्जनशील उत्पादनको रूपमा राज्यले हेर्नुपर्ने धारणा राख्छन् । उनले गत नोभेम्बरमा बेइजिङमा सम्पन्न सेरामिक्स आर्ट प्रदर्शनीमा चिनियाँ चित्रकारसँग एउटै प्लेटमा चित्र बनाएका थिए । अहिले नेपाली चित्रकला डिजिटल र उत्तरआधुनिकताको चरणको पनि सुरुवातीकै अवस्थामा रहेकोले केही अन्योलता आएको उनको ठम्याइ छ । अर्कोतिर नेपाली चित्रकारलाई बाह्य मुलुकमा गई नौला सिर्जना अध्ययन गर्ने अवसर राज्यस्तरबाट खासै छैन । आर्थिक भार आफैंले बोकेर केही चित्रकारले अन्य मुलुकमा गएर हेर्ने, बुΣने, अध्ययन गर्ने प्रयास गरे पनि सबैका लागि यो सम्भव नभएको उनी दुःखेसो गर्छन् । विकसित मुलुकमा कलाकृति सिर्जनाका लागि आर्ट भिलेजकै रूपमा छुट्टै स्थानहरू तोकिएको हुन्छ, उनी भन्छन्, हाम्रोमा यस्तो त अवधारणा पनि बनेको छैन । यसको प्रत्यक्ष असर कलाकारका सिर्जनामा पर्ने उनको ठहर छ । कला प्रदर्शनीका लागि पनि सरकारी स्पेसको रूपमा आर्ट काउन्सिल मात्र छ, उनी भन्छन्, साँच्चिकै कलाकर्मीले सोचेजस्तै ठूला कलाकृतिहरू सिर्जना गर्ने हो भने त्यहाँ प्रदर्शन नै सम्भव हुँदैन । अर्को कुरा, मुलुकभरकै सबै चित्रकारहरू संघीय राजधानीमै नै केन्द्रित छन् । मुलुकमा प्रदेश सरकारहरू भए पनि तिनले कला, साहित्य र संस्कृतिलाई खासै प्राथमिकतामा राखेका छैनन् । सरकारी निकाय ललितकला प्रज्ञा प्रतिष्ठानका चित्रकला विभागका प्रमुख सुषमा राजभण्डारी भने अहिलेको नेपाली चित्रकलाको अवस्था निकै सकारात्मक बन्दै गइरहेको दाबी गर्छिन् । पछिल्लो समय नेपाली चित्रकलाले हराउँदै गएको सांस्कृतिक सम्पदा र मानवीय संवेदनालाई सूक्ष्म ढंगबाट उठान गर्ने आएको उनको दाबी छ । कलाले पर्यटन प्रवर्द्धनमा पनि सघाइरहेको छ । उनका अनुसार अहिले नेपाली चित्रकारहरूले मौलिक परम्परा र बाहिरिया प्रभावको फ्युजनलाई कलामा उतार्दै आएका छन् । कलाकर्मीहरूलेले परम्परागत मौलिकतालाई नछोडी समसामयिक शैलीबाट भावहरू अभिव्यक्त गर्दै आएका छन्, उनको ठम्याइ छ, अहिलेको समय नै यस्तै हो । यसलाई सकारात्मक रूपमा लिनुपर्छ ।"
षडानन्द पुरस्कार घोषणा,"काठमाडौं (कास) आबाल ब्रह्मचारी षडानन्द प्रतिष्ठानले २०७६ सालका विभिन्न पुरस्कार घोषणा गरेको छ । प्रतिष्ठानका अनुसार, १ लाख रुपैयाँसहितको षडानन्द राष्ट्रिय पुरस्कार प्रा चूडामणि बन्धुलाई अर्पण गरिने भएको छ । नेपाली भाषा, लोक संस्कृति, साहित्य तथा शिक्षाका क्षेत्रमा क्रियाशील बन्धुका नेपाली र अंग्रेजी भाषामा विविध विधाका ३० पुस्तक प्रकाशित छन् । त्यस्तै, साहित्यकार सोमराज अभयलाई ३५ हजार रुपैयाँसहितको षडानन्द क्षेत्रीय पुरस्कार दिइने भएको छ । भोजपुरको टक्सारस्थित यशोधरा माध्यमिक विद्यालयले १५ हजार रुपैयाँ रहेको षडानन्द उत्कृष्ट विद्यालय पुरस्कार पाउने भएको छ । दिङ्लाको षडानन्द माविका विद्यार्थी अपेक्षा श्रेष्ठ र नवीन भट्टराईले ५५ हजार रुपैयाँको षडानन्द संस्कृत छात्रवृत्ति प्राप्त गर्ने भएका छन् । सबै पुरस्कार षडानन्दको १८५ औं जन्मजयन्ती पारेर आउँदो फागुन ३ मा काठमाडौंमा वितरण गरिने प्रतिष्ठान सचिव प्रा लालनाथ सुवेदीले जनाए ।"
समलिंगी आयुष्मान,"बितेको वर्ष बलिउडमा सबैभन्दा बढी कसैलाई सफलता मिल्यो भने त्यो अभिनेता आयुष्मान खुरानालाई नै थियो । सन् २०१२ मा विक्की डोनर बाट डेब्यु गर्दै उनी वीर्यदाताको भूमिकामा देखिएका थिए । चुनौतीपूर्ण भूमिकालाई पहिलो कदमबाटै सफलता चखाएका आयुष्मानले त्यसपछि यस्तै पृथक शैलीका भूमिका मात्रै रोजेनन्, ती चरित्र र भूमिकालाई दर्शकमाझ चर्चित नै बनाइदिए । २०१७ को शुभ मंगल सावधान मा यौनरोगी, २०१८ को अन्धाधुन मा दृष्टिविहीन र गतवर्षका ड्रिम गर्ल मा युवती र बाला मा तालु खुईले युवकको चरित्रमा एकपछि अर्को गर्दै भिन्नाभिन्नै शैलीमा देखिएका आयुष्मान अहिलेका सर्वाधिक सफल अभिनेता हुन् ।तिनै आयुष्मान २०२० मा पनि रोकिने छाँटकाँटमा छैनन् । भर्खरै उनको नयाँ फिल्म शुभ मंगल ज्यादा सावधान को ट्रेलरले नै उधुम मच्चाइसकेको छ । कारण, यस फिल्ममा उनी पुरुष समलिंगी गे को भूमिकामा देखिँदै छन् । पूर्वीय समाजमा अझै पनि समलिंगी हुनु र त्यसलाई व्यक्त गर्नु ठूलो जोखिमको विषय मानिन्छ । सहजै स्वीकार गरिँदैन । जेहोस्, सफलताको चाङमाथि बसेका आयुष्मानले रिलमै भए पनि गे बन्न सहजै स्वीकार गरिदिए । फिल्म समीक्षक अनर्ब बनर्जी स्टार एक्टरले प्रायः जोखिम मोल्न नचाहने गरेको धारणा राख्दै भन्छन्, हरेक कलाकारका लागि सुरुवाती फिल्म छान्नु जुवा खेले बराबर हुन्छ । तर आयुष्मान भने विक्की डोनर जस्तो फिल्मबाटै अलग परिचयसहित कमाल देखाएका कलाकार हुन् । उनका फिल्मका विषय गम्भीर तर प्रस्तुति हास्य रसले भरिएका हुनाले पनि दर्शकले सहजै बुझ्ने र मज्जा लिने खालका हुने गर्छन् । अब त फरक विषयवस्तुमा कसैले फिल्म बनाउन चाह्यो भने नै ती प्रोजेक्ट सिधै आयुष्मानसमक्ष ठोक्किन आउने अवस्था रहेको बताइन्छ । जब कि कैयौं कलाकारहरू फरक खालका कथा, पटकथाको खोजीमा भौंतारिरहेका हुन्छन् ।हुन त फिल्ममा गे चरित्र दर्शकका लागि नौलो हैन । अलिगढ मा मनोज बाजपेयी, स्टुडेन्ट अफ द इयर मा ऋषि कपुर, कपुर एन्ड द सन्स मा फब्बाद खानजस्ता कलाकारले सहायक चरित्रका रूपमा समलिंगी भूमिका पस्किसकेका छन् । तर नेसनल अवार्ड विजयी अभिनेता भईकन पनि आयुष्मानले गे चरित्रलाई मुख्य भूमिकामा नै अपनाएर यसपटक निडरता प्रस्तुत गरेका छन् ।"
भ्रष्टाचारविरुद्ध कमान्डर,"काठमाडौं (कास) फिल्म कमान्डर ले भ्रष्टचार र कालोबजारीविरुद्ध आवाज बुलन्द गरेको यसका निर्देशक विवेक सापकोटाले बताएका छन् । यसै शुक्रबारदेखि प्रदर्शनमा आउन लागेको उक्त फिल्मका बारेमा जानकारी दिन आयोजित पत्रकार भेटघाटमा सापकोटाले फिल्ममा एक्सन, लभ र सेन्टिमेन्ट रहेको सुनाए । सापकोटाले नै निर्माण गरेको कमान्डर को पटकथा पनि उनी आफैंले लेखेका हुन् । फिल्ममा मनोरञ्जनका साथै देशप्रेमको सन्देश पनि छ, निर्देशक सापकोटाले भने, समसामयिक राजनीति, भ्रष्टाचार, तस्करी, कालोबजारीलगायतका सामाजिक बेथितिविरुद्धको प्रतिनिधि आवाजलाई फिल्ममा प्रस्तुत गरेका छौं । फिल्ममा अनुपविक्रम शाही, रविन तामाङ, साधना सिल्वाल, ध्रुव कोइराला, श्रीराम पुडासैनी, प्रेम शर्मा, दिनेश केसी, कालु राना, तेजा ऐर, सगुन थापालगायतको अभिनय रहेको छ । यसै फिल्मबाट नायिकाका रूपमा डेब्यु गर्न लागेकी सगुनले फिल्मबाट निकै आशावादी रहेको सुनाइन् । सुपेरियर फिल्मस्को ब्यानरमा निर्माण भएको फिल्मलाई दिव्य सुवेदीले खिचेका हुन् । फिल्ममा श्री श्रेष्ठको द्वन्द्व, पवित्रा आचार्यको कोरियोग्राफी तथा मनोज चौलागाईंको शब्द र संगीत रहेको छ ।"
चापागाइँको रोइला,"काठमाडौं (कास) लोक दोहोरी गायक लक्ष्मण चापागाईंको रोइला भाका आधारित नयाा गीत मायालु रापाकोट भिडियोसहित आएको छ । गायक चापागाईंकै लय तथा शब्द रहेको गीतमा अर्जुनकुमार पोखरेलको संगीत संयोजन रहेको छ । गायनमा लोक गायिका सिर्जना सुवेदीले पनि सघाएकी छन् । गीतको भिडियोमा गायक चापागाईंसँगै लक्ष्मण भुसाल, खुसी रामदाम र प्रतिसा लामा लगायतको अभिनय छ । सागर गौतमले छायांकन गरेको भिडियोको निर्देशन सन्तोष भुजेल गरेका हुन् । पश्चिम नेपालको प्रचलित रोइला भाकामा गाइएको उक्त गीतमा स्याङ्जाको अर्जुनचौपारी गाउँपालिकामा रहेका पर्यटकीय, सांस्कृतिक तथा धार्मिक स्थललाई गीतका माध्यमबाट चिनाउने काम गरेको गायक चापागाईंले बताए ।"
अस्ट्रेलियामा नेपाली सम्पदा,"काठमाडौं (कास) अस्ट्रेलियाको सिड्नीमा फेसन अफ हेरिटेज हुने भएको छ । नेपाली सम्पदालाई फेसन सोमार्फत प्रवासमा बस्ने नेपाली र अस्ट्रेलियालीबीच उजागर गर्ने उद्देश्यले एएसएपी इन्टरटेन्टमेन्टले उक्त कार्यक्रम गर्न लागेको हो । एएसएपीका सीईओ सन्तोष अधिकारीले फेब्रुअरी २९ मा हुने उक्त कार्यक्रममा नेपालबाट डिजाइनर अमितेश कर्ण र सुकनिता चौलागार्इंको उपस्थिति हुने जनाए । एक दर्जनभन्दा बढी मोडलहरूको सहभागिता रहने सोमा फेसन आइकन तथा कलाकार प्रशान्त ताम्राकार, गायक धीरज राई, गायिका प्राप्ति तुलाचनको विशेष सहभागिता रहने भएको छ । यस कार्यक्रमले नेपाल भ्रमण वर्ष २०२० को प्रचारप्रसारमा सघाउ पुर्याउनुका साथै नेपाली संस्कृति र सम्पदा संरक्षण र प्रवर्द्धन हुने आयोजकको बताएको छ ।"
नीतिनिर्माणको पहुँचबाहिर युवा,"काठमाडौं (कास) क्षमता र दक्षता विकासका लागि सरकारले बजेट बाँडफाँट, नीति तथा कार्यक्रम निर्माण र कार्यान्वयनको पहुँचबाहिर राख्ने गरेको गुनासो युवाले गरेका छन् । राष्ट्रिय युवा सम्मेलनमा उनीहरूले युवाअनुकूल व्यवहार राज्यबाट नपाएको बताए । सिन्धुलीबाट सम्मेलनमा सहभागी हुन आएका २१ वर्षीय रामकाजी घलानले भने, हामी भोलिको नेतृत्व हौं भने आज नेतृत्व र क्षमता विकास गर्न सरकारले सहयोग गर्नुपर्छ । खप्तडछान्ना गाउँपालिका, बझाङकी २० वर्षीया शिल्पाकुमारी सुनारले किशोरीहरूलाई स्यानिटरी प्याड वितरण, जनचेतना अभिवृद्धि कार्यक्रम गर्न २ लाख ६५ हजारको बजेटको प्रस्ताव गरे पनि गाउँपालिकाले बेवास्ता गरेको सुनाइन् । गाउँपालिकाले किशोरी, महिला शीर्षकमा छुट्याएको बजेट सडक खन्न खर्च गरेको थाहा पाएपछि किशोरी सञ्जालका तर्फबाट प्रस्ताव पेस गरेकी थिएँ, उनले भने । आर्थिक सर्वेक्षण २०७५७६ अनुसार युवा नेतृत्वको क्षमता विकास र अभ्यास गर्दै राष्ट्रको विकासमा युवा परिचालन गर्न ५५ स्थानीय तहका ७ सय ८१ वडामा युवा क्लब गठन भएका छन् । तर क्लबलाई सक्रिय राख्न स्थानीय सरकारले अविश्वास गर्ने गरेको भोजपुरका युवा अभियन्ता लक्ष्मण चौहानले बताए ।"
निजामती विधेयक समितिमै अलपत्र,"काठमाडौं (कास) सहमति भएका विषयमा म बाधक बन्दिनँ, केही विषयमा संविधानमा भएका प्रावधान हेरेर अन्य निकायसँग पनि छलफल गर्नुपर्छ, त्यसका लागि कम्तीमा चार दिनको समय चाहिन्छ, प्रतिनिधिसभाको राज्य व्यवस्था तथा सुशासन समितिमा संघीय मामिला तथा सामान्य प्रशासनमन्त्री हृदयेश त्रिपाठीले यस्तो अभिव्यक्ति दिएको २३ दिन बितेको छ । संघीय निजामती सेवाको गठन सञ्चालन र सर्तसम्बन्धी विधेयकका विवादित प्रावधानमा सहमति जुटाउन उनले गत पुस १४ सम्मको समय मागेका थिए । त्रिपाठीको प्रस्ताव स्विकार्दै समिति सभापति शशि श्रेष्ठले उक्त समयमा सबै विषयमा सहमति जुटाउन निर्देशन दिएकी थिइन् । त्यसयता समिति र मन्त्रालयमा यस विषयमा कुनै छलफल भएको छैन । संघीय मामिला मन्त्रालयले पेस गरेको उक्त विधेयक गत फागुनदेखि समितिमा विचाराधीन छ । विधेयक एक वर्षदेखि समितिमा अल्झिँदा कर्मचारी परिचालनमा कठिनाइ भएको छ । प्रदेश र स्थानीय तहमा कर्मचारीको भर्ना र परिचालनमा बढी समस्या भएको छ, मन्त्रालयका एक अधिकारीले भने । संघीय निजामती छाता ऐन भएकाले प्रदेश निजामती ऐन बनाउन सकिएको छैन । ऐन नबनेकाले कर्मचारीलाई खटाएको ठाउँमा पठाउनसमेत नसकिएको ती अधिकारीले बताए । विधेयक अड्काएर कर्मचारी खटनपटनमा कठिन भएको भन्दै सत्तारूढ पार्टीकै नेताहरूले आलोचना गर्न थालेका छन् । गत पुस २० गते राष्ट्रिय सभाअन्तर्गतको राष्ट्रिय सरोकार तथा दिगो विकास समितिमा नेकपाका नेता दीनानाथ शर्माले विधेयक रोक्ने को हो भन्ने प्रश्नसमेत गरेका थिए । संघीय मामिला मन्त्रालयका सचिव यादव कोइरालाले विधेयक छलफलका क्रममा रहेको जानकारी दिएका थिए । बैठकमा सांसदहरूले कर्णाली प्रदेशमा कर्मचारी नगएको भन्दै आक्रोश पोखेका थिए । विधेयकमा सेवा अवधि, प्रदेश मन्त्रालयको सचिव र स्थानीय तहमा प्रशासकीय अधिकृत केन्द्रबाट पठाउने वा नपठाउने, आरक्षण सिट संख्याको प्रतिशत, ट्रेड युनियन अधिकार, स्वास्थ्य सेवाका कर्मचारीको व्यवस्थापन, परराष्ट्र सेवालाई एउटै क्लस्टरमा राख्नेनराख्ने, बढुवासम्बन्धी प्रावधानलगायत विषयमा सहमति जुटेको छैन । पछिल्लो समय केही सांसदले खसआर्यलाई समेत आरक्षण प्रतिशत छुट्याउनुपर्ने मागलाई दबाबका रूपमा राख्दै आएका छन् । विधेयक पेस गर्ने लालबाबु पण्डित मन्त्रीबाट हटेपछि त्रिपाठीले विवादित विषय शीर्ष राजनीतिक नेतृत्वसँग छलफल गरेर टुंग्याउने बताएका थिए । मन्त्री त्रिपाठीले बुधबार साँझ कान्तिपुरसँग केही प्राविधिक कारणले छलफल रोकिएको बताए । उनले भने, राष्ट्रिय सभाको निर्वाचन र सभामुख चयनले ढिलाइ भएको हो । विधेयकका प्रावधानका विषयमा प्रधानमन्त्री केपी शर्मा ओलीसँग पनि सामान्य कुरा भएको उनले बताए । विधेयकका विषयमा धेरैको चासो भएको भन्दै उनले यसलाई छिटो टुंग्याउने बताए । समिति सभापति श्रेष्ठले विधेयकलाई छिटो टुंग्याउन मन्त्रालयलाई ताकेता गरिरहेको बताइन् । उनले भनिन्, मन्त्रीज्यूसँग समय माग गरिरहेका छौं ।"
तीन उखु मिलको कारोबार रोक्का,"एभरेस्टले बैंक खाता उपलब्ध नभएका किसानको मात्र बाँकी रहेको जनाएपछि मन्त्रालयले छुट दिएको बताएको छ । बैंक खाता उपलब्ध गराएका किसानलाई सबै भुक्तानी गरेको एभरेस्टको दाबी छ । वाग्मती खाडसारी, बाबा बैजुनाथलगायत उखु मिल सम्पर्कमा नआए पनि खाता रोक्का गरिएको छैन । मन्त्रालयले भने श्रीराम र महालक्ष्मीले छिट्टै भुक्तानी गर्ने सम्झौता गरेको दाबी गरेको छ । अन्य उद्योगका हकमा गृहलाई पुनः पत्राचार गरिएको प्रवक्ता भट्टराईले बताए । सरकार र उखु किसानबीच भएको सम्झौता सकिँदा किसानले १६ प्रतिशत मात्रै भुक्तानी पाएका छन् । अहिलेसम्म किसानले १६ करोड १४ लाख रुपैयाँ मात्रै पाएका छन् । मन्त्रालयले भने सहमतिपछि भुक्तानीको परिमाण उत्साहजनक भएको दाबी गरेको छ । मन्त्रालयको चाहना शतप्रतिशत भए पनि १५ दिनको अवधिमा १६ करोडभन्दा बढी भुक्तानी भएको छ, भट्टराईले भने, यो १५ दिनभित्रको उपलब्धि राम्रै हो । म्याद थप्ने भनेको म्याद गुजार्ने हो । अब आफूहरू कडा रूपमा प्रस्तुत हुने उनको भनाइ छ । हामी अब किसान र मिलबीच सहजीकरणको काम पनि गर्छौं, उनले भने । मन्त्रालयका अनुसार उखु किसान र चिनी मिलका समस्या दिगो रूपमा समाधान गर्न गठित कार्यदलले कार्य विवरणबमोजिम काम गरिरहेको छ ।"
कर्णाली तीन वर्षभित्र उज्यालो!,(वीरेन्द्रनगर)  कर्णालीलाई तीन वर्षभित्र अँध्यारोमुक्त बनाउने गरी प्रदेश सरकारले कर्णाली उज्यालो कार्यक्रम सुरु गरेको छ । कार्यक्रमअन्तर्गत १९ लघु तथा साना जलविद्युत् आयोजना बन्न लागेका हुन् । कर्णालीका सबै जिल्लालाई तीन वर्षभित्र अँध्यारोमुक्त बनाउने गरी कार्यक्रम सुरु गरिएको प्रदेश सरकारले जनाएको छ । मंगलबार मुख्यमन्त्री तथा मन्त्रिपरिषद् कार्यालय र वैकल्पिक ऊर्जा प्रवर्द्धन केन्द्रबीच कर्णाली उज्यालो कार्यक्रम कार्यान्वयनका लागि समझदारीपत्रमा हस्ताक्षर भएको छ । प्रदेश सरकारले कार्यक्रम कार्यान्वयनका लागि ५० करोड ९ लाख रुपैयाँ विनियोजन गरेको छ । कार्यक्रम कार्यान्वयनका लागि मुख्यमन्त्री तथा मन्त्रिपरिषद् कार्यालयकी सचिव लक्ष्मीकुमारी बस्नेत र वैकल्पिक ऊर्जा प्रवर्द्धन केन्द्रका कार्यकारी निर्देशक मधुसूदन अधिकारीले समझदारीपत्रमा हस्ताक्षर गरे । कार्यक्रम कार्यान्वयनका लागि मुख्यमन्त्री कार्यालयमा कार्यान्वयन इकाई स्थापना गर्ने निर्णय गरिएको छ । वैकल्पिक ऊर्जा प्रवर्द्धन केन्द्रले कार्यक्रममा प्राविधिक सहयोग उपलब्ध गराउने केन्द्रका कार्यक्रम संयोजक दीपक पौड्यालले जानकारी दिए । कार्यक्रम कार्यान्वयनको पहिलो चरणमा आर्थिक तथा प्राविधिक कारणले निर्माण पूरा हुन नसकेका विभिन्न लघु तथा साना जलविद्युत् आयोजना निर्माण गरिने सचिव बस्नेतले बताइन् । वैकल्पिक ऊर्जा प्रवर्द्धन केन्द्रले उपभोक्ता समितिमार्फत लघु तथा साना जलविद्युत् आयोजना सम्पन्न गरी विद्युत् उत्पादन गर्ने काम गरेको थियो । उपभोक्ता समितिले अनुदान पाए पनि आफूहरूले आर्थिक स्रोत जुटाउन नसक्दा बीचमै अलपत्र आयोजनालाई पहिलो चरणमा सम्पन्न गर्ने उनको भनाइ छ । यसका लागि १९ वटा योजनाको अध्ययन गरी काम अगाडि बढाइनेछ । कर्णालीका ग्रामीण क्षेत्रमा राष्ट्रिय विद्युत् प्रसारण लाइन विस्तार गर्न समय लाग्ने भएकाले तत्कालका लागि साना जलविद्युत् आयोजना निर्माण आवश्यक रहेको मुख्यमन्त्री महेन्द्रबहादुर शाहीले बताए । कर्णाली उज्यालो कार्यक्रम कार्यान्वयनमा ढिलासुस्ती र लापरबाही नगर्न उनले निर्देशन दिए । सरकारले कार्यक्रम कार्यान्वयनका लागि कर्णाली उज्यालो कार्यक्रम कार्यान्वयन कार्यविधि पनि स्वीकृत गरिसकेको छ । प्रदेश सरकारको तथ्यांकअनुसार कर्णालीमा ७३ प्रतिशत बासिन्दा अझै अँध्यारोमा बस्न बाध्य छन् । ७३ मध्ये ३७ प्रतिशतले मुस्किलले नवीकरणीय ऊर्जाबाट केही उज्यालो पाएका छन् । बाँकी अहिले पनि टुकीकै भरमा बस्नुपरेको भन्दै प्रदेश सरकारले उज्यालो कार्यक्रम सुरु गरेको हो । आव ०७५७६ को आर्थिक सर्वेक्षणअनुसार कर्णाली प्रदेशका २७ प्रतिशत जनसंख्यामा मात्रै राष्ट्रिय प्रसारण लाइनको पहुँच पुगेको छ । कर्णाली प्रदेशका ६ नगरपालिका र ३७ गाउँपालिकामा विद्युत्को पहुँच छैन । उज्यालो कार्यक्रम कार्यविधिमा विद्युत् विस्तार गर्नुभन्दा अगाडि विद्युत्बाट वञ्चित जनसंख्या पहिचान गर्ने उल्लेख छ । कार्यक्रमबाट लाभान्वित हुन कसैले झुट विवरण पेस गरेमा कानुनबमोजिम कारबाही गरिने कार्यविधिमा उल्लेख छ । कार्यक्रम कार्यान्वयनका लागि स्थायी बसोवास गरिरहेको स्थानमा विद्युत् पहुँचसम्बन्धी प्रतिवेदनका आधारमा लाभग्राही छनोट गरिने मुख्यमन्त्री कार्यालयले जनाएको छ ।कर्णालीका केही जिल्लामा राष्ट्रिय प्रसारणको ३३ केभी लाइन विस्तारको काम चालू छ । यसअन्तर्गत त्रिपुरेश्वरजयदुर्गेश जेभी काठमाडौंले जिम्मा लिएको सुर्खेतबाबियाचौर र दुल्लुकालीकोट खण्डको काम आगामी वैशाखसम्म सकिनेछ । त्यस्तै दैलेखदुल्लु र दैलेखजुम्ला खण्डको कामको जिम्मा न्यू छिम्तीसतार्की कन्स्ट्रक्सनले लिएको छ । दैलेखदुल्लु खण्डको काम चैतसम्म सक्ने विद्युत् प्राधिकरणको योजना छ । दैलेखजुम्ला खण्डको काम ०७८ जेठसम्म सक्ने गरी निर्माण कम्पनीले जिम्मा लिएको हो ।
दूधकोसी प्रभावित असन्तुष्ट,"(काठमाडौंओखलढुंगा)  ऊर्जा, जलस्रोत तथा सिँचाइमन्त्री वर्षमान पुनले गत पुस तेस्रो साता दूधकोसीमा निर्माण हुने जलाशययुक्त विद्युत् आयोजना अवलोकनपछि आयोजित सुनुवाइ कार्यक्रममा आयोजना प्रभावितलाई चित्तबुझ्दो मुआब्जा दिने घोषणा गरे । दूधकोसी तल्लो भेगका बासिन्दाले भने आफूहरूलाई प्रभावित क्षेत्रमा नपारिएको भन्दै असन्तुष्टि जनाएका छन् । सुनुवाइ कार्यक्रममा दूधकोसी किनाराबाट ओखलढुंगातर्फका स्थानीयलाई आयोजनाबारे कुनै जानकारी नदिइएको र आफूहरूलाई प्रभावित क्षेत्रमा पनि नराखिएको स्थानीयले गुनासो गरे । ओखलढुंगाको चिसंखुगढी गाउँपालिकालाई मात्र प्रभावित क्षेत्रमा राखिएको उनीहरूको भनाइ छ । जलविद्युत् आयोजनास्थल खोटाङको उत्तरी क्षेत्रमा पर्ने रावाबेसी गाउँपालिका३ लामीडाँडा र ओखलढुंगाको चिसंखुगढी गाउँपालिका६ भदौरेको सिमानामा छ । आयोजनाले निर्माणस्थलभन्दा तल ओखलढुंगातर्फ सिद्धिचरण नगरपालिका१ तलुवा, मानेभन्ज्याङ गाउँपालिका१ मोली, २ वाक्सा, ३ उँबु र ४ थाक्लेलाई प्रभावित क्षेत्रमा पारेको छैन । खोटाङको हलेसी तुवाचुङ नगरपालिकाअन्तर्गत बाहुनीडाँडा, च्याम्टार, बडहरे, मंगलटार क्षेत्रलाई समेत प्रभावित क्षेत्रमा राखिएको छैन । विस्तृत परियोजना प्रतिवेदन (डीपीआर) ले डुबान हुने क्षेत्रलाई मात्र प्रभावित क्षेत्रमा पारेको छ । ६३५ मेगावाटको आयोजनाका लागि जलाशय निर्माण गरी पहाड छेडेर भित्री बाटो (सुरुङ) बाट खोटाङको तल्लो भेग धितुङमा निकास दिएर बिजुली गरिनेछ । आयोजना सम्पन्न भएसँगै दूधकोसी किनार करिब ३० किलोमिटर क्षेत्र सुनकोसी संगमस्थल जोर्तीघाटसम्म सुक्खा हुने स्थानीय बताउँछन् । उत्तरपूर्वबाट दक्षिणपश्चिम बग्ने दूधकोसी नदीको उद्गम सगरमाथालगायत हिमालय क्षेत्र हो । सोलुखुम्बुबाट बगेर आउने दूधकोसी नदी खोटाङ र ओखलढुंगा जिल्ला भई बग्छ । दूधकोसी विद्युत् योजना बन्दा १० प्रतिशत मात्र पानी छाडिए नदी खोलामा परिणत हुने स्थानीय बताउँछन् । बाँध निर्माणस्थलभन्दा तल अति प्रभावित क्षेत्रका रूपमा राख्न तीनबुँदे निर्णय गरेको मानेभन्ज्याङ गाउँपालिका प्रमुख मोतीराज राईको भनाइ छ । नदी सुक्दा तल्लो क्षेत्र सुक्खा हुने, नदीजन्य कच्चा पदार्थबाट हुने आम्दानीको स्रोत घट्ने र जलाशय फुटेमा तल्लो क्षेत्र अति प्रभावित हुने उनले बताए । पूर्वसांसद रामहरि खतिवडा पनि नदी तटको तल्लो भेगलाई अति प्रभावित क्षेत्रका रूपमा नराखिनुलाई अन्यायका रूपमा अर्थ्याउँछन् । हामी विकास विरोधी होइनौं, जलाशय निर्माणस्थलभन्दा तल्लो भेगका नागरिकलाई हाइड्रो परियोजनाले समान न्याय दिनुपर्छ, उनले भने । जलाशयभन्दा तल्लो क्षेत्रलाई पनि प्रभावित क्षेत्रका रूपमा राख्न ध्यानाकर्षण गराएको प्रतिनिधिसभाका सांसद यज्ञराज सुनुवारले बताए । अहिले डुबानमा पर्ने ठाउँलाई मात्र प्रभावित क्षेत्रमा राखिएको रहेछ, उनले भने, त्यसैले प्रत्यक्ष असर पर्ने क्षेत्रलाई प्रभावित क्षेत्रमा राख्न र २० प्रतिशत पानी छाड्न ध्यानाकर्षण गराएको छु ।आयोजना प्रमुख वसन्त श्रेष्ठले पनि आयोजनाको बाँध निर्माण गर्दा जलाशयबाट घरजग्गा डुब्ने र पुनर्वास गर्नुपर्नेलाई मात्र प्रभावित क्षेत्रमा पारिएको दाबी गरे । बाँधभन्दा तल कम्तीमा १० प्रतिशत पानी छाड्छौं, उनले भने । स्थानीयलाई सार्वजनिक सूचनामार्फत सुनुवाइमा खबर गरेको उल्लेख गर्दै आयोजना प्रमुख श्रेष्ठले इकोसिस्टम प्रभावित नहुने गरी आयोजना निर्माण हुने बताए । बाँधभन्दा मुनि नदी तटका बस्तीलाई बिजुलीको ट्रान्समिसन लाइनले मात्र प्रभावित तुल्याउने डीपीआरमा उल्लेख रहेको उनको भनाइ छ । दूधकोसी हाइड्रो परियोजना प्रदेश १ र नेपालको अर्थतन्त्रका लागि महत्त्वपूर्ण रहेको कृषिविद् मदन राईले उल्लेख गरे । सबैले सकारात्मक रूपमा लिन जरुरी छ, खोटाङ, ओखलढुंगा र सोलु जिल्लाको प्रभाव क्षेत्रमा पर्ने परियोजनाप्रति उनी भन्छन्, खोटाङको धितुङमा ६ सय मेगावाट बिजुली निस्कने योजनाको काम निकै रफ्तारमा अघि बढेको छ । तीन जिल्लाकै प्रभाव क्षेत्रमा परे पनि खोटाङ भाग्यमानी मान्नुपर्छ । धेरैजसो काम र उत्पादन हुने जिल्ला खोटाङमा पर्नेछ । यसको बाँध लामीडाँडाको रभुवाघाटमा निर्माण हुनेछ । दुई सय मिटर अग्लो बाँध र ताल करिब २० वर्ग किलोमिटर फराकिलो हुने उनले बताए । डीपीआरले खोटाङ, ओखलढुंगा र सोलुखुम्बुका १ हजार १ सय ४० घरधुरी प्रभावित हुने देखाएको छ । ७६ हजार रोपनी जग्गा डुबानमा पर्नेछ । मन्त्री पुनले भने प्रभावित सबैको चित्त बुझाएर मुआब्जा वितरण गर्ने आश्वासन दिएका छन् । खोटाङको लामीडाँडाको रभुवाघाटमा १६० मिटर अग्लो बाँध रहने जलाशयबाट १३ दशमलव ५ किलोमिटर लामो सुरुङमार्गबाट धितुङमा पानी खसाएर विद्युत् उत्पादन गरिनेछ ।"
"इलामको पर्यटन विकासमा चर्चा बढी, काम कम","(इलाम)  भ्रमण वर्ष सुरु भइसकेको छ । आन्तरिकसहित बाह्य पर्यटकका लागि उत्तम गन्तव्य मानिएको इलामका विभिन्न क्षेत्रको प्रचार र विकासका लागि काम पनि भइरहेका छन् । तर व्यावसायिक पर्यटन विकासमा लागेको डेढ दशकभन्दा बढी भइसक्दा पनि सकारात्मक परिणाम देखिएको छैन । विशेषगरी आन्तरिक पर्यटकले यहाँको पर्यटन टिकाएका छन् । विदेशी पर्यटक कमै मात्र इलाम भित्रिएको तथ्यांक छ । भारत पश्चिम बंगाल यहाँबाट नजिकै पर्छ । उनीहरूको रोजाइमा इलाम त्यति परेको छैन । कोलकातासहित पश्चिम बंगालका विभिन्न पर्यटनकर्मी र ट्राभल एजेन्सीले इलामका भूभागमा धेरै बंगाली पर्यटक ल्याउन सकिने बताइरहेका छन् । उनीहरूले फरक किसिमले इलामको पर्यटन क्षेत्रलाई विकास गर्नुपर्ने बताइरहेका छन् । तर परिणाममुखी काम हुन सकेको छैन ।बंगाली पर्यटकले खोजे जस्तो हिमाल दार्जिलिङ र सिक्कम क्षेत्रबाट मज्जाले देखिन्छ । परम्परागत पहाडी नेपाली संस्कृति, परम्परा र जीवनशैली पनि उतै पाइन्छ । बंगाली पर्यटकलाई नेपाल तान्न यीसहित उता नपाइने फरक स्वाद इलाममा पस्कन सक्नुपर्छ, कोलकाताका पर्यटनविद् राज वशु भन्छन्, एडभेन्चर, धार्मिक विशेषता, संस्कृतिक विविधता, अतिथि सत्कारलगायत विषयले पर्यटक आकर्षित गर्न सकिन्छ ।सूर्योदय र हिमाल दृश्यावलोकनसँगै ऐतिहासिक चिया बगान, जातजातिका संस्कृति, धार्मिक स्थल, नगदे बालीको लोभलाग्दो खेती, हराभरा पहाड, पुरातात्त्विक र ऐतिहासिक वस्तु, जैविक विविधता, दुर्लभ जन्तु र पन्छीलाई देखाएर पर्यटक आकर्षित गर्न सकिने उनको भनाइ छ । लोपोन्मुख लेप्चा जातिको संस्कृतिबारे चर्चा हुने गरे पनि त्यसको संरक्षण प्रयास कमै देखिएको छ । रेडपान्डा पाइने उत्तरी जंगलको संरक्षण र व्यवस्थापन, जैविक विविधतालाई असर पर्ने गरी हुने विकास निर्माण जस्ता काममा पनि ठोस योजना एवं सोच आवश्यक भएको सारोकारवालाको भनाइ छ । पर्यटकीय स्थलको गुरुयोजना बनेको वर्षौं बित्यो । तर त्यसअनुसार काम भएको छैन ।पर्यटकीय विकास नहुनुको मूख्य कारण यही हो, पर्यटन विकासका लागि क्रियाशील धर्म गौतमले भने । सडक, आवास गृह, खानेपानी, शौचालयजस्ता अत्यावश्यक पूर्वाधार बन्न नसक्नु र हरेक पर्यटन क्षेत्रको टुर प्याकेज नहुँदा अथाह सम्भावनाबीच पनि पर्यटनले गति लिन सकेको छैन । ०६० सालमा इलाम महोत्सव सञ्चालन भएयता यहाँको पर्यटनमा जागरण आएको हो । उति बेला सदरमुकामसँगै प्रमुख पर्यटकीय केन्द्रहरू माईपोखरी, श्रीअन्तु, कन्याम, करफोक, पशुपतिनगर, फिक्कललगायतमा विविध कार्यक्रम आयोजना गरियो । पर्यटन विकासका लागि अब्बल माध्यम महोत्सवलाई मानेर सिद्धिथुम्का, माबु, गजुरमुखी, माङमालुङ, माईमझुवा सलकपुरलगायत स्थानमा पनि महोत्सव गरिए । महोत्सवले प्रचार बढे पनि भौतिक पूर्वाधार विकासमा खासै नसघाएको सरोकारवाला बताउँछन् । महोत्सवले फाइदाभन्दा नोक्सानी धेरै भएपछि विकल्पको खोजी गर्नुपर्ने विज्ञहरू सुझाउँछन् । सूर्योदय दृश्यावलोकनका लागि प्रख्यात अन्तुमा पर्यटक आउनुमा महोत्सवले अर्थ राख्दैन । चियाबारीको सौन्दर्यसँग रमाउनेलाई पनि कन्याममा कुनै बारबेलाले छेकेको छैन । त्यहाँको आकर्षणको चर्चा फैलिएसँगै त्यस क्षेत्रमा भने व्यावसायिक पर्यटनको विकास भएको छ । पूर्वाधारमा मात्र केन्द्रितपर्यटकीय केन्द्रका लागि अत्यावश्यक पूर्वाधार विकासको काम भए पनि सँगसँगै जोडिने प्रवर्द्धनात्मक काममा भने उति चासो दिएको पाइँदैन । भ्रमण वर्षको समयमा पनि दीर्घकालसम्म पर्यटक आवागमनको वातावरण बनाउन व्यवस्थित एवं सर्वसुलभ टुर प्याकेज, होटल र होमस्टेमा पर्यटकमैत्री व्यवहार, सवारी सधानको राम्रो व्यवस्था, दक्ष पथ प्रदर्शक, शान्ति सुरक्षाजस्ता विषयमा ध्यान नपुगेको पाइएको हो । तामझामभन्दा पर्यटकलाई लोभ्याउने र रैथाने वस्तु र उत्पादन प्रवर्द्धन गर्ने खालका कार्यक्रममा स्थानीय सरकारले सघाउनुपर्ने जौवारीका पर्यटन व्यवसायी पेम्बा शेर्पाले बताए । निष्प्रभावी अध्यागमन केन्द्रलामो पहल र प्रतीक्षापछि सीमावर्ती पशुपतिनगर फाटकमा अध्यागमन केन्द्र खुलेको छ । दार्जिलिङलगायतका क्षेत्र घुमघामका लागि आएका भारतबाहेकका पर्यटक नेपाल आउन सहज हुने ठानिए पनि भारततर्फ नखुल्दा सेवा सञ्चालन हुन सकेको छैन । भारतले पहल गर्ने आश्वासन दिएपछि दबाब बढाउने उद्देश्यले नेपालले एकतर्फी रूपमा केन्द्र सञ्चालनमा ल्याएको हो ।भारततर्फ केन्द्र नखुलेसम्म कार्यालयले यो रुटबाट पर्यटक बढाउने उपाय गर्न सकेको छैन । यताबाट प्रक्रिया पूरा गरेर पठाए पनि भारततर्फ अध्यागमन केन्द्र नहुँदा कुनै पनि पर्यटक प्रवेश गर्न सक्दैनन् । ०५७ सालमा पनि सरकारले पशुपतिनगर फाटकमा अध्यागमन कार्यालय स्थापना गरेको थियो । पूर्वी सीमावर्ती पशुपतिनगर नाकामा अध्यागमन केन्द्र स्थापनापछि बजार पुरानै अवस्थामा पुग्ने आशमा स्थानीय छन् । सूर्योदय नगरपालिकालाई प्रदेश सरकारले पर्यटीय नगरसमेत घोषणा गरेकाले अध्यागमन केन्द्रले सेवा थाल्दा प्रत्यक्ष रूपमा सिंगो इलाम र पूर्वी पहाडका पर्यटकीय क्षेत्रमा प्रभाव पर्ने यहाँका बासिन्दाको अपेक्षा छ ।"
'खर्च घटाउन विश्वविद्यालयमा सम्मेलन',"(काठमाडौं)  गैरआवासीय नेपाली संघ (एनआरएनए) दोस्रो विज्ञ सम्मेलनको तयारीमा छ । पहिलो सम्मेलन सोल्टी होटलमा आयोजना गर्दा दर्ता शुल्क महँगो भएको भन्दै आलोचना भएको थियो । यस पटक भने खर्च कम गर्ने गरी संघले काठमाडौं विश्वविद्यालयमा सम्मेलन आयोजना गर्न लागिएको जनाएको छ । सम्मेलन अक्टोबरमा हुने गैरआवासीय नेपाली संघका महासचिव हेमराज शर्माले बताए । विश्वविद्यालयमा सम्मेलन गर्दा सहभागीको संख्यासमेत बढ्ने उनको दाबी छ । यसैबीच संघको एक टोलीले बुधबार काठमाडौं विश्वविद्यालयका उपकुलपति, डिन, विभागीय प्रमुखलगायत पदाधिकारीसँग छलफल गरेको छ । संघका पदाधिकारीसहित काठमाडौं विश्वविद्यालय पुगेको टोलीले सम्मेलनलाई उपलब्धिमूलक बनाउनेबारे छलफल गरेको महासचिव शर्माले बताए । यसअघि संघले एनआरएन विज्ञ सम्मेलनबारे परराष्ट्रमन्त्री प्रदीप ज्ञवालीलगायत सरकारका उच्च अधिकारीसँग छलफल गरेको थियो ।"
बजारमा रियलमी फाइभ आई,काठमाडौं (कास) स्मार्टफोन ब्रान्ड रियलमीले आफ्नो रियलमी फाइभ सिरिजअन्तर्गतको नयाँ क्वाड क्यामेरा फोन रियलमी फाइभ आई नेपाली बजारमा ल्याएको छ । ५ हजार एमएच ब्याट्रीका साथमा रियलमी फाइभ आईले ३० दिने स्ट्यान्डबाई प्रदान गर्छ । यसको स्लिम बडीमा नयाँ सनराइज डिजाइन प्रयोग गरिएको छ । नेपाली बजारमा यसको मूल्य २० हजार ९ सय ९० रुपैयाँ तोकिएको छ ।
एनसेलको 'टुरिस्ट सिम',काठमाडौं (कास) एनसेलले भ्रमण वर्ष २०२० को अवसरमा विभिन्न देशबाट आउने पर्यटकका लागि टुरिस्ट सिम सञ्चालनमा ल्याएको छ । योजनाअन्तर्गत विदेशी पर्यटकले सजिलै टुरिस्ट सिम लिएर सबै नेटवर्कमा कल गर्न मिल्ने अल नेटवर्क टक टाइम र डेटा बन्डलिङ गरिएको प्याक लिन सक्छन् ।
एनआईसीको त्रिपक्षीय सम्झौता,काठमाडौं (कास) एनआईसी एसिया बैंकले इन्फ्रासफ्ट टेक्नोलोजी भारत र एम्निल टेक्नोलोजीसँग एएमएल (एन्टी मनी लन्डरिङ) र सीएफटी (कम्ब्याटिङ टेरोरिस्ट फाइनान्सिङ) सोलुसन खरिद गर्ने त्रिपक्षीय सम्झौता गरेको छ । सम्झौताअनुसार दुई कम्पनीले बैंकलाई अन्तर्राष्ट्रियस्तरको एएमएल र सीएफटी सोलुसन उपलब्ध गराउनेछन् ।
महालक्ष्मीको नयाँ योजना,"काठमाडौं (कास) महालक्ष्मी लाइफ इन्स्योरेन्सले वार्षिकोत्सवका अवसरमा सामूहिक म्यादी जीवन बिमा योजना ल्याएको छ । योजनामा एउटै बिमालेखबाट संगठित संस्थानको कर्मचारी, ऋणी, लगानीकर्ता, निक्षेपकर्ता वा सदस्यको म्यादी बिमा गर्न सकिन्छ । बिमा लेखमा ऐच्छिक सुविधाअन्तर्गत कारणबस समूहका सदस्यको मृत्यु भए थप बिमांक बराबर रकम फ्रदान गरिनेछ ।"
लाइनरको आधिकारिक वित्रेता आईएमएस,"काठमाडौं (कास) आईएमएस ग्रुप नेपालका आगि लाइनर फ्लक्सको आधिकारिक विक्रेता बन्ने भएको छ । यो ब्रान्डको हेडफोनले वायरलेस, हाइपर डेफिनेसन, अडियो प्रदान गर्ने कम्पनीले जनाएको छ ।"
एनआरएनलाई अस्पतालमा छुट,काठमाडौं (कास) नेचुरोपेथी अस्पताल वसन्धुराले गैरआवासीय नेपाली संघसँग एनआरएनलाई छुट दिने सम्बन्धमा सम्झौता गरेको छ । संघका प्रमुख कार्यकारी अधिकृत हेमन्तकुमार दवाडी र अस्पतालका अध्यक्ष गणेश पाण्डेबीच भएको सम्झौतामा एनआरएनले उपचार खर्चमा १० देखि २५ प्रतिशतसम्म छुट पाउनेछन् ।
सनराइजले सिर्जनालाई प्राप्ति गर्ने,काठमाडौं (कास) सनराइज बैंक लिमिटेडले सिर्जना फाइनान्सलाई प्राप्ति गर्ने भएको छ । बुधबार बसेको दुवैतर्फका सञ्चालक समिति बैठकले फाइनान्सलाई सैद्धान्तिक रूपमा प्राप्ति गर्नेसम्बन्धी सम्झौता गरेको हो ।
महासंघआईएलओ सम्झौता,"काठमाडौं (कास) नेपाल उद्योग वाणिज्य महासंघ र अन्तर्राष्ट्रिय श्रम संगठन (आईएलओ) बीच श्रम सम्बन्ध सुधार, सामाजिक संवाद र व्यावसायिक वातावरण विकाससम्बन्धी कार्यक्रम सञ्चालन गर्ने सम्बन्धमा सम्झौता भएको छ ।"
बुद्धको राजविराज उडान,"काठमाडौं (कास) बुद्ध एयरले शनिबारदेखि काठमाडौंबाट राजविराज उडान गर्ने भएको छ । उडानले सप्तरी, उदयपुर, सिरहा तथा सुनसरीलगायत क्षेत्रका यात्रुलाई सुविधा पुग्नेछ । राजविराज उडानले सीमापारिका सहर सुपौल, निर्मली, वीरपुर, राघोपुर, पिपरा, मधेपुरा, प्रतापगन्ज, झन्झारपुर, सकरी, घोघडिया, लौकहालाई पनि सजिलैसँग जोड्न सकिने बुद्ध एयरले जारी गरेको विज्ञप्तिमा उल्लेख छ । यो रुटको उडान अवधि झन्डै ३५ मिनेट हाराहारी रहनेछ ।"
आमाछोरी हत्या गर्नेलाई आजीवन कारावास,(उदयपुर)  त्रियुगा९ चौकीबारीमा साढे तीन वर्षअघि आमाछोरीको हत्याका आरोपितलाई जिल्ला अदालत उदयपुरले आजीवन कारावासको फैसला सुनाएको छ । अदालतले पीडितलाई एक लाख रुपैयाँ क्षतिपूर्ति उपलब्ध गराउने फैसलासमेत गरेको छ । हत्या आरोपमा पक्राउ परी पुर्पक्षका लागि थुनामा रहेका ४० वर्षीय रामहरि साहलाई आजीवन कारावासको सजाय सुनाइएको हो । उनको साथमा फेला परेको सुनको रिङ र मंगलसूत्र पीडितको भएको कसुरदारले स्वीकार गरेकाले पीडित परिवारलाई नै फिर्ता दिन आदेशसमेत दिएको अदालतका स्रेस्तेदार राजकुमार आचार्यले बताए । साहले ०७६ असोज २४ गते साँझ २८ वर्षीया गोमा भनिने शारदा चौधरी र उनकी ६ वर्षीया छोरी रचना चौधरीलाई धारिलो हतियार प्रयोग गरी हत्या गरेको भन्दै अदालतमा मुद्दा दायर भएको थियो । घरमा आमा र छोरी मात्रै बसेको थाहा पाएका साहले हत्या गर्ने योजना बनाएका थिए । उनी एक्लैले आमाछोरीको हत्या गरी फरार भएका थिए । उनलाई प्रहरीले असोज २५ मा मोतिगडाबाट पक्राउ गरेको थियो । साहले प्रहरीसँगको बयानमा विगत लामो समयदेखि शारदासँग प्रेम सम्बन्ध रहेको र विवाह अस्वीकार गरेपछि हत्या गरेको स्विकारेका छन् । मृतकसँगको सम्बन्धपछि जेठी पत्नीलाई सिरहा घरमा छोडेर विवाह गर्ने योजनाका साथ मोतिगडामा बस्दै आएका साहले प्रेम सम्बन्ध विवाहमा परिणत नभएपछि हत्या गरेको प्रहरीसमक्ष बयान दिएका थिए । आमाको हत्या गरेको छोरीले देखेपछि छोरीलाई पनि हत्या गरेको बयानमा उल्लेख छ । सिरहाको लहान नगरपालिका ८ स्थायी घर भई उदयपुरको त्रियुगा३ मोतिगडामा साहले व्यापार गर्दै आएका थिए । जिल्ला न्यायाधीश दीपक खनालको एकल इजलासले मंगलबार साहविरुद्ध फैसला सुनाएको हो ।
सातै प्रदेशमा क्षयरोग रेफरल केन्द्र,"(काठमाडौं)  जटिल क्षयरोगका बिरामीले उपचारका लागि राजधानी धाउन नपरोस् भनेर देशका सातै प्रदेशमा क्षयरोग उपचार रेफरल केन्द्र निर्माण गरिने भएको छ । जटिल क्षयरोगका बिरामीले उपचारका लागि राजधानी धाउनुपर्ने बाध्यता अन्त्य गर्न सरकारले आगामी दुई वर्षभित्र सबै प्रदेशमा रिफरल केन्द्र बनाउन लागेको हो । यसै योजनाअनुसार सुदूरपश्चिम प्रदेशमा केन्द्र उद्घाटन भइसकेको छ । त्यहाँ भवन निर्माण भइसकेको भक्तपुरस्थित राष्ट्रिय क्षयरोग केन्द्रका निर्देशक डा सागरकुमार राजभण्डारीले बताए । प्रदेश सरकार, गैरसरकारी संस्था र केन्द्रीय सरकारको सहकार्यमा रेफरल केन्द्र बन्नेछन्, यस्ता केन्द्रबाट बिरामीले आवाससहितको उपचार सेवा पाउनेछन्, उनले भने ।यसका लागि केन्द्रले प्रदेशलाई उपकरण दिने, औषधि दिने र आर्थिक सहयोग गर्ने उनले बताए । भक्तपुरको क्षयरोग केन्द्रलाई पनि रेफरल केन्द्र बनाउन एक सय शय्याको अस्पताल निर्माण हुँदै छ । कालीमाटीस्थित नेपाल क्षयरोग निवारण संस्था पनि रेफरल केन्द्रमा परिणत हुने राजभण्डारीले बताए । सरकारले हालसम्म जटिल क्षयरोगका बिरामीलाई होस्टल (डीआरहोम) मा राखेर औषधि खुवाउने र परामर्श दिने गरिरहेको थियो । क्षयरोगको विभिन्न टेस्ट गर्न निःशुल्क औषधि खानका लागि घरबाट धाइरहन नपरोस् भनेर सरकारले बिरामीलाई होस्टलमा राखेर उपचार गरिरहेको थियो । होस्टल सेवा बन्द गरेर ठूला रेफरल केन्द्रमा परिणत गरिने डा राजभण्डारीले बताए । बिरामी होस्टलमा राख्दा बिरामीमाथि हुने सामाजिक विभेद झनै बढ्यो, उनले भने, होस्टलमा बसेर घर फर्केका बिरामीलाई परिवार र समाजमा स्थापित हुन गाह्रो भयो । रेफरल केन्द्रबाट बिरामीले छातीरोग विशेषज्ञ चिकित्सक सेवा पाउनेछन् । तीनवटा प्रदेशमा रेफरल ल्याबबहुऔषधि प्रतिरोध (एमडीआर) क्षयरोग पहिचानका लागि बिरामीले केन्द्र धाउने समस्या पनि लामो समय रहनेछैन । सरकारले कर्णालीमा सुर्खेतस्थित प्रदेश अस्पताल, प्रदेश १ मा धरानको बीपी कोइराला स्वास्थ्य विज्ञान प्रतिष्ठान, गण्डकीमा पोखरास्थित क्षेत्रीय क्षयरोग केन्द्रमा यस्ता ल्याब निर्माण भइसकेको छ भने सुदूरपश्चिममा निर्माण भइरहेको छ । यस्ता ल्याबबाट बिरामीको शरीरमा कतिवटा औषधिको प्रतिरोध छ पत्ता लगाउने व्यवस्था हुने निर्देशक राजभण्डारीले बताए ।"
रोकियो प्रत्यारोपण,"(काठमाडौं)  धनकुमारी राजवंशीले आफ्ना दुवै मिर्गौलाले काम गर्न छाडेको वर्ष दिनअघि थाहा पाएकी हुन् । झापाको गौरीगन्ज गाउँपालिका२ की उनी यतिबेला शिक्षण अस्पताल महाराजगन्जमा नियमित धाइरहेकी छन् । धापासीमा डेरा लिएकी छन् । उनको उपचारमा सघाउन माइती र घरतर्फका आफन्त पनि काठमाडौंमै बसिरहेका छन् । मिर्गौलाले काम गर्न छाडेपछि चिकित्सकले फेर्न सल्लाह दिए । मिर्गौला कसले दिने ? कसैले आँट गर्नै सकेनन् । उनकी आमा फूलवती तम्सिइन् । ज्वाइँले पनि दिन्छु त भन्नुभएको थियो । उहाँ त मजदुरी गर्ने मान्छे, फूलवती भन्छिन्, मैले मिर्गौला दिँदा काम गर्न नसक्ने भएँ भने पनि उहाँले पाल्नु हुन्छ भनेर ज्वाइँलाई जाँच गराउन पनि दिएको छैन । चिकित्सकले फूलवतीले छोरी धनकुमारीलाई मिर्गौला दिन मिल्ने सिफारिस पनि गर्यो । मिर्गौला प्रत्यारोपण गर्न चिकित्सकको सिफारिससहित सबै कागजपत्र तयार गरेर दुई महिनाअघि अस्पताल प्रशासनलाई समेत बुझाइयो । बैठक नबसेकाले प्रत्यारोपण नभएको भन्दै हामीलाई बोलाएकै छैन, उनले भनिन् । छोरीको अवस्था झन् बिग्रँदै गएको उनले बताइन् । प्रत्यारोपण चाँडै होला भन्ठानेका थियौं । छोरी झन् सिकिस्तै भएपछि १५ दिन भयो अस्पतालमा भर्ना गरेका छौं, उनले भनिन् । प्रत्यारोपण अनिश्चित भएपछि ज्वाइँ र अर्की छोरीलाई छाडेर फूलवती भने गाउँ गएकी छन् । जिल्ला प्रशासन कार्यालय काठमाडौंका प्रतिनिधि नजाँदा प्रत्यारोपण स्वीकृत समितिको बैठक बस्नै नसकेको अस्पतालले जनाएको छ । त्रिवि प्रत्यारोपण स्वीकृत समिति सदस्यसचिव सुदर्शन बस्न्यातले बैठकले मिर्गौला दिने र लिनेको स्वीकृत गर्नेबित्तिकै धनकुमारीको मिर्गौला प्रत्यारोपण हुने बताए । बैठकले स्वीकृत गर्नेबित्तिकै पहिलो नम्बरमा धनकुमारीको पालो रहेको उनले बताए । बैठक नबसेकै कारण हेटौंडा रातोमाटेका सुनील लामाको पनि मिर्गौला प्रत्यारोपण हुन सकेको छैन । पाँच वर्षअघि मिर्गौला फेल भएको जानकारी पाएका उनको भक्तपुर दूधपाटीस्थित सहिद धर्मभक्त राष्ट्रिय प्रत्यारोपण केन्द्रमा डायलसिस भइरहेको छ । जडीबुटीमा कोठा लिएर बसेका उनले पनि शिक्षण अस्पतालमा प्रत्यारोपण गराउन चाहे । सबै कागज पेस गरे । प्रत्यारोपण स्वीकृत समितिको बैठक नबसेकै कारण उनको पनि प्रत्यारोपण हुन नसकेको बस्न्यातले बताए । बैठक बस्दा बोलाउँछु भन्थ्यो । कुरेको कुरेकै छौं । दुईपटक त बैठक कहिले बस्छ भनेर सोध्नसमेत गएँ, अंग दिन तयार सुनीलकी आमा रूपा वाइबाले भनिन्, बैठक बसेको भए मेरो छोराको प्रत्यारोपण भइसक्थ्यो । टिचिङ अस्पतालमा मात्रै प्रत्यारोपणको अन्तिम स्वीकृतका लागि १५ जना पर्खाइमा छन् । काठमाडौं प्रशासनको प्रतिनिधि कात्तिकदेखि आउनै छाडेको अस्पतालले जनाएको छ । अस्पतालमा हरेक शुक्रबार समितिको बैठक बस्थ्यो । समितिमा स्वास्थ्य संस्थाले तोकेको चिकित्सक संयोजक रहने समितिमा जिल्ला प्रशासन कार्यालयका अधिकृत, स्वास्थ्य संस्थाका प्रशासन शाखा प्रमुख, कानुनी सल्लाहकार रहने मानव अंग प्रत्यारोपण नियमावलीमा उल्लेख छ ।ललितपुरको निदान अस्पतालमा यस्तै समितिले स्वीकृत गरेको भन्दा फरक व्यक्तिको मिर्गौला निकालेको पाइएपछि समितिका संयोजक र सदस्य कारबाहीमा परेपछि अन्य अस्पतालका समितिका सदस्यहरू बैठकमा बस्न मानेका छैनन् । नियमावलीअनुसार नजिकका नातेदारले मात्रै किड्नी दिन मिल्छ । तर, निदानमा नाता नपर्ने व्यक्तिको किड्नी झिकेको पाइएको थियो । शिक्षण अस्पताल महाराजगन्जका प्रत्यारोपण स्वीकृत समितिका सदस्यसचिव बस्न्यात प्रशासन प्रतिनिधि पठाइदिन भन्दै बुधबार प्रमुख जिल्ला अधिकारी जनकराज दाहाललाई भेट्न पुगेका थिए । गल्ती नभए पनि प्रशासनका साथीहरू कारबाहीमा परे भन्दै बैठकमा जानै मान्दैनन्, दाहालले भने, हामी चाँडै बैठकमा प्रतिनिधि पठाउँछौं ।भक्तपुरको प्रत्यारोपण केन्द्रले एक साताअघि र टिचिङ अस्पतालले मंगलबार स्वास्थ्य मन्त्रालयमा स्वीकृत समितिको बैठकमा प्रशासनको प्रतिनिधि आउनै छाडेको भन्दै अर्को विकल्प सुझावका लागि पत्र पठाएको मन्त्रालयका कानुन शाखाका उपसचिव पुष्कर नेपालले बताए । समस्या के हो ? भनेर हामीले बुधबार छलफल राखेका थियौं, उनले भने, बिरामीको आफन्तबाहेक अरूले किड्नी दिनै नमिल्ने कडा प्रावधान के राख्न सकिन्छ ? भनेर छलफल भइरहेको छ । समितिमा प्रशासनको प्रतिनिधि बैठकमा जान छाडेपछि गृह मन्त्रालयमा गृहमन्त्री र स्वास्थ्यमन्त्रीसहितको बैठक बसेर स्वीकृत समितिलाई थप बलियो बनाउने, अंग लिने र दिनेको बायोमेट्रिक गराउने कानुनी प्रावधान राख्न सुझाव दिएको थियो । यही सुझावका आधारमा स्वास्थ्य मन्त्रालयले नियमावलीको संशोधन गर्न मस्यौदासमेत तयार गरिसकेको छ । मस्यौदामा स्थानीय तहबाट सिफारिस लिनसमेत स्वास्थ्यकर्मीसहितको छुट्टै सिफारिस समिति बनाउने, ल्याप्चे, हस्ताक्षर, फोटो र सिफारिससहितको सिलबन्दी अस्पतालमा पठाउने व्यवस्था प्रस्ताव गरिएको छ । यसबाहेक अस्पतालको प्रत्यारोपण स्वीकृत समितिले बायोमेट्रिक लिने व्यवस्था थप गर्न लागिएको छ । अस्पतालले अप्रेसनमा लैजानुअघि पनि बायोमेट्रिक गर्ने कानुनी व्यवस्था गर्न लागिएको हो ।"
निदानका निर्देशकसहित पाँचै आरोपित रिहा,"काठमाडौं (कास) उच्च अदालत पाटनले गैरकानुनी रूपमा मिर्गौला प्रत्यारोपण गरेको अभियोग लागेका ललितपुरको निदान अस्पतालका कार्यकारी निर्देशक विपेन्द्र प्रधान र चिकित्सक राजेश पन्तसहित पाँचै जनालाई रिहा गरेको छ । ललितपुर जिल्ला अदालतको आदेशमा पुर्पक्षका लागि थुनामा परेका ५ जनामध्ये २ जनालाई धरौटीमा र तीन जनालाई साधारण तारेखमा रिहा गरिएको हो ।आदेशअनुसार डा पन्त, मिर्गौला प्रत्यारोपण गराएका शंकरलाल लामा र ललितपुर जिल्ला प्रशासन कार्यालयका तत्कालीन शाखा अधिकृत रामचन्द्र आले साधारण तारेखमा छुटेका छन्, अस्पतालका कानुनी सल्लाहकार कुमोदकुमार भट्टराई ९ लाख र कार्यकारी निर्देशक विपेन्द्र प्रधान ५ लाख धरौटीमा रिहा भएका हुन् ।नक्कली भान्जा बनाएर मिर्गौला प्रत्यारोपण गराएको अभियोगमा ललितपुर जिल्ला अदालतले उनीहरूलाई पुर्पक्षका लागि थुनामा पठाएको थियो । जिल्ला अदालतको थुनछेक आदेशविरुद्ध पाँचै जना उच्च अदालत गएका थिए । नेपाल प्रहरीको मानव बेचबिखन अपराध ब्युरोले घटनाको अनुसन्धान गरी गैरकानुनी रूपमा मिर्गौला प्रत्यारोपण गराएको अभियोगमा ५ जनाविरुद्ध मुद्दा दायर गरेको थियो । शंकरलालका आफ्नै भान्जा भन्दै नक्कली कागजातका आधारमा अर्कै व्यक्तिको मिर्गौला झिकी प्रत्यारोपण गराइएको थियो ।"
मनाङेविरुद्ध अभद्र व्यवहार आरोपमा जाहेरी,"पोखरा (कास) सार्वजनिक स्थलमा हातपात गरेका गण्डकी प्रदेशसभा सदस्य दीपक मनाङे भनिने राजीव गुरुङविरुद्ध कास्की प्रहरीमा बुधबार अभद्र व्यवहार आरोपमा जाहेरी परेको छ । कास्की फुटबल संघका अध्यक्ष मिलन गुरुङले उनीविरुद्ध जाहेरी दिएको प्रहरीले जनाएको छ । मनाङेले मंगलबार पोखराको भण्डारढिक रंगशालामा गण्डकी प्रदेशस्तरीय मुख्यमन्त्री कप लिग फुटबल प्रतियोगिता उद्घाटन हुनुअघि मिलनमाथि हातपात गरेका थिए । सार्वजनिक स्थलमा अभद्र व्यवहार गरेको भन्दै प्रदेशसभा सदस्य गुरुङविरुद्ध जाहेरी परेको छ, कास्की प्रहरी प्रवक्ता डीएसपी राजकुमार केसीले भने, अनुसन्धानबाट जे गर्नुपर्छ, त्यहीअनुसार अघि बढ्छौं । मुलुकी अपराध संहिता ०७४ मा सार्वजनिक स्थान वा प्रवेश गर्न कानुनी अधिकार नभएको ठाउँमा पसेर कसैलाई अभद्र व्यवहार गरे एक वर्षसम्म कैद वा १० हजार रुपैयाँसम्म जरिवाना वा दुवै सजाय हुने व्यवस्था छ । गण्डकी प्रदेशसभाका सभामुख नेत्रनाथ अधिकारीले सांसद गुरुङविरुद्ध प्रहरीमा जाहेरी परेको कुनै जानकारी नआएको बताए । गण्डकी प्रदेशसभा नियमावलीको नियम २०५ मा प्रदेशसभा सदस्य पक्राउसम्बन्धी जानकारी दिनुपर्ने व्यवस्था छ । उक्त नियमको उपनियम १ मा संविधानको धारा १८७ (६) को व्यवस्था बमोजिम सभाको कुनै सदस्य पक्राउ गरिएको सूचना प्राप्त भए सभामुखले त्यसको जानकारी सभालाई तत्काल दिनुपर्ने व्यवस्था छ । संविधानको उक्त उपधारामा प्रदेशसभा सदस्यलाई अधिवेशन बोलाइएको सूचना जारी भएपछि अधिवेशन अन्त्य नभएसम्म पक्राउ नगरिने उल्लेख छ तर फौजदारी अभियोगमा कानुनबमोजिम पक्राउ गर्न उक्त उपधाराले बाधा पुर्याउँदैन ।"
दूरी छोट्याउँदै मछिन्द्र,आजका खेलहिमालयन शेर्पाविरुद्ध थ्रीस्टारसमय ः १२ बजेजावलाखेलविरुद्ध एपीएफसमय ः १५ बजेदशरथ रंगशाला
नेपालले इंग्ल्यान्ड सी सँग खेल्ने,काठमाडौं (कास) नेपाली राष्ट्रिय फुटबल टिमले इंग्ल्यान्ड सी सँग दुई मैत्रीपूर्ण खेल खेल्ने भएको छ । इंग्ल्यान्ड सी त्यहाँको पाँचौं डिभिजनमा खेल्ने व्यावसायिक र यू२३ स्तरका खेलाडीले भरिएको टिम हुने गर्छ । त्यसमध्ये पहिलो खेल यसै वर्षको मे महिनामा इंग्ल्यान्डमा हुनेछ । दोस्रो खेल भने काठमाडौंमा सन् २०२१ मा हुनेछ ।यसका लागि अखिल नेपाल फुटबल संघ (एन्फा) र इंग्लिस एफएले बुधबार सम्झौता गरेका छन् । सम्झौतामा एन्फा अध्यक्ष कर्माछिरिङ शेर्पा र इंग्लिस एफएका हेड अफ नेसनल लिग लरेन्स जोन्सले हस्ताक्षर गरेका हुन् । त्यस अवसरमा अध्यक्ष शेर्पाले नेपाल र इंग्ल्यान्ड सी बीच हुने खेल ऐतिहासिक हुने दाबी गरे । इंग्लिस फुटबलमा सी टिमको ठूलो महत्त्व रहेको छ र यसमा उदीयमान खेलाडीले स्थान पाउने गर्छ । यही टिमबाट खेल्दै लेस्टर सिटीका अहिलेका स्टार खेलाडी जेमी भार्डी माथिल्लो डिभिजनसम्म पुगेका थिए । यस्तै एन्ड्र्युल ग्रेले पनि यही टिमबाट खेलिसकेका छन् । इंग्ल्यान्डमा हुने खेलको निश्चित मिति तोक्न बाँकी रहे पनि प्रतिस्पर्धा एन्डरसटको मैदानमा हुनेछ ।
खेलकुदमा गुण्डाराज,"(पोखरा)  बक्यौता रकम तिर्नुको सट्टा कास्की जिल्ला फुटबल संघ अध्यक्ष मिलन गुरुङले आइतबार पोखरा क्रियटिभ अवार्ड हाउसका सञ्चालकलाई हातपात गरे । उनै गुरुङ मंगलबार गण्डकी प्रदेश सांसद राजीव गुरुङ (दीपक मनाङे) बाट कुटिए । मनाङेले पोखरामा भइरहेको मुख्यमन्त्री कप लिग फुटबलमा मनाङका खेलाडीको व्यवस्थापन नगरेको झोंकमा गुरुङलाई झापड र लात्ती प्रहार गरेका थिए । त्यसो त संघका अध्यक्ष गुरुङ झगडामा मुछिएको पहिलोपल्ट भने होइन । प्रतियोगिता गर्ने, रकम बुझाउनुपर्ने ठाउँमा नबुझाउने र पैसा माग्दा गुण्डागर्दी शैली प्रदर्शन गरेर कुटपिटमै उत्रिने उनको स्वभाव हो । अपशब्द उनको मुखमै झुडिन्छ । २०७४ माघ २ मा कास्की फुटबल संघको सातौं अधिवेशनबाट उनी अध्यक्षमा निर्वाचित भए । उनी अघि गोपीबहादुर भट्टराई अध्यक्ष हुँदा कार्यसमितिमा थिए । गुरुङको गुण्डागर्दी शैलीले आजित भएका भट्टराईले राजीनामा दिएपछि प्रथम उपाध्यक्ष धर्म लामिछानेले कार्यबाहक अध्यक्षको जिम्मा लिए । निर्वाचित भएपछि गुरुङ कार्यसमितिमा एक्लै हाबी हुने गरेका छन् । पदाधिकारीको भूमिका निस्कृयजस्तै छ । उनी अध्यक्ष भएपछि दुईपल्ट मनकामनापोखरा कप फुटबल प्रतियोगिता भयो । सातौं संस्करण फागुन १ देखि १० सम्म हुँदै छ । तयारी सुरु भइसकेको छ । तर अघिल्लो संस्करणकै तिनुपर्ने रकम बाँकी भएकाले विवाद उब्जिएको छ । पोखरा नयाँबजारमा रहेको पोखरा क्रियटिभ हाउसका सञ्चालक रामकृष्ण पौडेलका अनुसार संघबाट उनले १० लाख रुपैयाँ पाउनुपर्नेछ । अघिल्लो संस्करणमा संघले लगेको सिल्ड, मेडल, प्रमाणपत्र लगायत सामग्रीको झन्डै १२ लाख रुपैयाँमध्ये उनले २ लाखमात्रै पाएका छन् । गुरुङ एन्फा प्रदेश लिग समितिको कोषाध्यक्ष बनाइएका छन् । समितिले पोखराको भण्डारढिक रंगशालामा मंगलबारदेखि गण्डकी प्रदेशस्तरीय लिग फुटबल गरिरहेको छ । प्रतियोगितामा आवश्यक सामग्री लिन आइतबार गुरुङ क्रियटिभ हाउस पुगेका थिए । सञ्चालक पौडेलले पहिलेको बक्यौता रकम मागेपछि गुरुङ हातपातमै उत्रिए । पौडेलले आइतबार नै जिल्ला प्रहरी कार्यालयमा गुरुङविरुद्ध ठाडो उजुरी दिए । गुरुङले हातपात गर्दै गरेको सीसीटीभी फुटेज आफूसँग सुरक्षित रहेको उनी बताउँछन् । पदाधिकारीले भूमिका नपाउँदा संघको हिसाबकिताब भद्रगोल छ । पोखरा कप आयोजना गर्दा विभिन्न होटलमा खेलाडी राखेको खर्च गुरुङले अहिलेसम्म बुझाएका छैनन् । लेकसाइडको होटल गुडविलमा ४ लाख ८० हजार बुझाउन बाँकी छ । होटल टास्क, होली हेभेन, माउन्ट कैलाश, देउराली ट्राभल्समा समेत उनले उधारो तिरेका छैनन् । रकम माग्दा गुडविल होटलका म्यानेजरलाई उनले उल्टै मुक्का हानेका थिए । छैटौं संस्करणको प्रतियोगिताको उपविजेता एपीएफले पुरस्कारवापतको पूरै रकम एक वर्षपछि मात्रै पायो । उत्कृष्ट खेलाडी एपीएफकै राजु नगरकोटीले एक वर्षपछि आफ्नो पुरस्कार पाए । एपीएफका टिम म्यानेजर अमित मल्लले बल्लबल्ल एक वर्षपछि बाँकी रकम पाएको बताए । मनकामनापोखरा कप घाटामा गएपछि रकम तिर्न केही ढिलो भएको संघ कास्की अध्यक्ष गुरुङ बताउँछन् । केही होटललाई तिर्न बाँकी छ, यो ठूलो कुरा होइन, उनले भने, क्रियटिभ अवार्ड हाउसको सामानमा महँगो रेट लगाएको आशंकामा अलि अलि भनाभन भएको हो । बढी रकम माग्दा फाइल फर्कियो १३ औं दक्षिण एसियाली खेलकुद (साग) अन्तर्गत महिला फुटबल पोखरा रंगशालामा थियो । मैदान तयार भइसकेको थिएन । खेलाडीको चेन्जिङ रूमसमेत तयार थिएन । संघले मैदान व्यवस्थापनको जिम्मा लियो । काठको अस्थायी चेन्जिङ रूम बनायो । फुटबल मैदानको दुबो स्याहारसम्भार गर्ने, चेन्जिङ रूम बनाएवापत् संघले १८ लाख रुपैयाँबराबरको बिल पेश गर्यो । १० लाख ५० हजार रुपैयाँ सागअघि नै निकासा भइसकेको थियो । चेन्जिङ रूम बनाउने भारतीयले पैसा पाएनन् । संघसँग पैसा माग्दा गुरुङले ती भारतीयलाई पनि भकुरे । पश्चिमाञ्चल क्षेत्रीय खेलकुद विकास समितिका उपनिर्देशक कृष्ण तिमिल्सिनाले बिलभौचर खेलकुद मन्त्रालयमा पठाए पनि नमिलेको भन्दै फिर्ता आएको बताए । उहाँहरू (संघ) लाई बिल भौचर मिलाउन पटकपटक बोलाए पनि आउनुभएको छैन, उनले भने । सागकै बेलामा रंगशालाभित्र फुटबल प्रशिक्षण मैदान बनाउने जिम्मा संघले पायो । ९२ लाख रुपैयाँ बजेट विनियोजन भयो । मैदान बनाउन उपभोक्ता समिति गठन भयो । संघले ३० लाख रुपैयाँ पेश्की बुझ्यो । साग सकिएसँगै काम पनि रोकियो । राष्ट्रिय खेलकुद परिषद्का बोर्ड सदस्य राजेश गुरुङले उपभोक्ता समितिले काम नगरेपछि दुई दिनअघि स्वतस्फूर्त रूपमा काम अगाडि बढाएको जानकारी दिए । अब खेलकुदप्रेमी, विज्ञ, विभिन्न क्लब, सामाजिक संघसंस्थाको सहभागितामा प्रशिक्षण केन्द्र बनाउँछौं, उनले भने ।विवादित मुख्यमन्त्री कप लिग प्रदेश सांसद राजीव गुरुङ (दीपक मनाङे) ले एन्फा कास्की अध्यक्ष मिलन गुरुङलाई मैदानमै भकुरेपछि गण्डकी प्रदेशस्तरीय मुख्यमन्त्री कप विवादमा तानियो । आयोजकले भ्रष्टाचार गरेको तर आफ्ना खेलाडीको उचित व्यवस्थापन नगरेको मनाङेले आरोप लगाए । उनले आफूले झापड हानेर ठीकै गरेको सहर्ष स्वीकार्छन् । बुधबार उनले पोखरामा पत्रकार सम्मेलन गरेर आयोजकले मुख्यमन्त्रीकै बेइज्जत गरेको बताए । ४ गते खेल हुन्छ भनेर बोलाउने अनि फेरि खेल ७ गते सार्ने, टाइसिटमा पनि फिक्सिङ गर्ने, खेलाडीलाई लजिङफुडिङको व्यवस्था नगर्ने, खेलाडीलाई मैदान उपलब्ध नगराउने अनि ठूलो कुरा गरेर हुन्छ, उनले भने, मुख्यमन्त्री कप भनेको छ, बद्नाम गरेको छ । झापड मैले होइन, अझै मुख्यमन्त्रीले हान्नुपर्ने हो ।सर्वसाधारणले नेतालाई कुट्दा समर्थन गर्ने पत्रकारले सांसदले ठगलाई कुट्दा ठूलो ईस्यु बनाएको उनको आरोप थियो । मलाई कुटेकामा कुनै पछुतो छैन । तपाईहरूलाई कुटेर बेठीक गर्यो भन्ने लाग्छ भने तपाईहरूको प्रोबलम हो । मलाई एकदमै राम्रो लागेको छ, उनले भने । उनले एन्फा अध्यक्ष कर्मा छिरिङलाई झापड हान्न खोज्दा नभेटेपछि रिसको झोंकमा मिलन गुरुङलाई हानेको स्वीकारे । मिलनले बुधबारै उनीविरुद्ध कास्की प्रहरीमा उजुरी दिएका छन् ।एन्फा केन्द्रीय उपाध्यक्ष कृष्ण थापा प्रदेश लिग समितिको अध्यक्ष भएर आएका छन् । अनियमिततामा मुछिएकै व्यक्तिलाई लिग समितिको कोषाध्यक्ष बनाइनु जायज नभएको उनले बताए । प्रदेश लिगअघि विभिन्न जिल्लामा भएका लिगमध्ये कास्कीका विजेता, उपविजेता र रेफ्रीले समेत हालसम्म रकम नपाएको उनको गुनासो छ । एन्फाका सदस्य नभएका जिल्लाबाट पनि क्लबलाई खेलाइएको छ, उनले भने, यो विधानविपरीत हो । तर लिग समितिका अध्यक्ष थापाले सबै जिल्लाबाट सहभागी गराउने मुख्यमन्त्री पृथ्वीसुब्बा गुरुङको चाहना भएकाले त्यसो गरिएको बताए । गण्डकीका ११ मध्ये मुस्ताङ, पर्वत र म्याग्दीमा जिल्ला फुटबल संघ छैन । प्रतियोगितामा तीन जिल्लाका क्लबलाई छनोट चरणमा प्रतिस्पर्धा गराएर एक जिल्ला सहभागी गराइएको छ ।"
प्रदेश ३ खेलकुद चैतमा,"(मकवानपुर)  वागमती प्रदेश सरकारले चैतको अन्तिम तेस्रो साता प्रथम वागमती खेलकुद प्रतियोगिता आयोजना गर्ने भएको छ ।प्रदेश खेलकुद विकास परिषद् अध्यक्ष तथा सामाजिक विकासमन्त्री युवराज दुलालको अध्यक्षतामा बुधबार बसेको बैठकले चैत २१ देखि २८ सम्म प्रदेशको राजधानी हेटौंडा र चितवनमा खेलकुद प्रतियोगिता गर्ने निर्णय गरेको हो । परिषद्का सदस्यसचिव सूर्यलाल भण्डारीका अनुसार प्रतियोगितामा आठ खेलमा स्पर्धा गराइने छ । फुटबल, भलिबल, क्रिकेट, तेक्वान्दो, कराते, बक्सिङ र एथलेटिक्सको आयोजना गरिनेट । खेलकुदको भौतिक संरचना हेरेर कुन स्थानमा कुन प्रतियोगिता खेलाइने निधो गर्नेछौं । हामीले आयोजना गर्ने खेलहरू हाम्रो प्राथमिकताका खेल हुन् । हेटौंडा र चितवनमा पौडीपोखरी नभएको कारण प्रतियोगितामा पौडी समावेश गर्न सकेनौं, सदस्यसचिव भण्डारीले भने । प्रतियोगितामा १ सय ७८ स्वर्णका लागि प्रतिस्पर्धा गराइने छ ।उनका अनुसार प्रतियोगितामा २ हजार ६ सय खेलाडी सहभागी हुनेछन् । १३ जिल्लाबाट सबै स्पर्धामा खेलाडी सहभागी हुनेछन् । हामीले करिब ८ करोड रुपैयाँ खर्च अनुमान गरेका हौं । प्रतियोगिताबाट प्रदेशको टिम तयार पारिनेछ । प्रत्येक दुई वर्षमा हुने राष्ट्रिय खेलकुदमा सहभागिता गराउन समेत यस प्रतियोगिताबाट प्रदेशस्तरीय टोली तयार पारिनेछ । यो प्रतियोगिता प्रत्येक वर्ष गर्ने निर्णयसमेत बैठकले गरेको छ । भण्डारीका अनुसार प्रतियोगिताका लागि आवश्यक खेलाडी छनोट प्रक्रिया अगाडि बढाउन समेत सबै जिल्लालाई आग्रह गरिएको छ ।प्रतियोगिताको उद्घाटन हेटौंडामा र समापन चितवनमा गरिने तय भएको छ । प्रतियोगितालक्षित गरेर हामीले गौरीटार निर्माणलाई तीव्र बनाइरहेका छौं । धेरै खेल हेटौंडामा हुनेछ । विशेष गरी फुटबल र एथ्लेटिक्स, उनले भने ।बैठकले प्रदेशका सबै जिल्लामा रिक्त रहेको जिल्ला खेलकुद विकास समितिमा अध्यक्षसमेत मनोनीत गरेको छ । बैठकले काठमाडौंमा अरुण बस्नेत, सिन्धुपाल्चोकमा शिव देउजा, मकवानपुरमा सानु लामा, चितवनमा प्रह्लाद प्रधान, सिन्धुलीमा खड्गरन्जन मगर, धादिङमा प्रतापसिं तामाङ, रसुवामा दावा तामाङ, काभ्रेपलान्चोकमा मानवीर लामा, नुवाकोटमा बुद्धिमान तामाङ, ललितपुरमा भरतप्रसाद पराजुली, रामेछापमा राजेश श्रेष्ठ, दोलखामा रोहित खड्का र भक्तपुरमा श्रीभक्त कासिवालाई अध्यक्षमा मनोनीत गरेको हो ।"
आर्मीविरुद्ध एपीएफ भिड्ने,"काठमाडौं (कास) पाँचौं आरबीबीएनभीए राष्ट्रिय क्लब महिला तथा पुरुष भलिबल च्याम्पियनसिपमा त्रिभुवन आर्मी क्लब र एपीएफ क्लब सेमिफाइनलमा भिड्ने भएका छन् । पुरुषतर्फको अर्को सेमिफाइनलमा नेपाल पुलिस क्लबले हेल्प नेपाल स्पोर्ट्स क्लबसँग प्रतिस्पर्धा गर्नेछ । बुधबार क्वाटरफाइनलमा आर्मीले मणिमुकुन्द भलिबल क्लबलाई २५१९, २५१८, २५१७ को सोझो सेटमा हरायो । एपीएफले बुद्धटोल युवा भलिबल क्लबविरुद्ध २५१८, २५१७, २५११ को जित रच्यो । पुलिस क्लबले नयाँबजार सामाजिक युवा क्लबलाई २५११, २५९, २५१२ ले र हेल्प नेपालले बुलबुले रारा क्लबलाई २५१६, २५२०, २५१९ ले हराए । सेमिफाइनल बिहीबार हुनेछ । महिलातर्फ एपीएफ र नेपाल पुलिस तथा न्यु डायमन्ड स्पोर्ट्स र त्रिभुवन आर्मी फाइनल पुग्नका लागि प्रतिस्पर्धा गर्नेछन्"
इस्टर्न ओपनमा बलभद्र अगाडि,"(सुनसरी)  धरानमा जारी सूर्य नेपाल इस्टर्न ओपन गल्फको दोस्रो दिन बुधबार स्थानीय गल्फर बलभद्र राईले अग्रता लिएका छन् । उनले अर्का स्थानीय एमेच्योर नीरज तामाङलाई एक स्ट्रोकले पछि पारेका छन् । पहिलो दिन नीरज अगाडि थिए ।निर्वाणा कन्ट्री क्लबको गल्फ कोर्समा बलभद्रले बुधबार ५ अन्डर ६५ स्कोर जोड्दै समग्रमा ६ अन्डर १ सय ३४ स्कोर बनाए । उनले फ्रन्टनाइनमा ३ अन्डर ३३ र ब्याकनाइनमा २ अन्डर ३२ स्कोर बनाए । फ्रन्टनाइनको दोस्रो, पाँचौं, छैटौं र नवौं होलमा बर्डी गरेका उनले चौथो होलमा बोगी खेप्न पुगे । ब्याकनाइनको १७ र १८ औं होलमा बर्डी खेल्दै बलभद्र शीर्षस्थानमा पुग्न सफल भए ।एमेच्योर नीरज तामाङ १ ओभर ७१ स्कोर जोडे । उनले समग्रमा ५ अन्डर १ सय ३५ स्कोर बनाए । उनलाई धरानकै प्रोटर्न शुक्रबहादुर राईले ३ अन्डर १ सय ३७ स्कोरसाथ पछ्याएका छन् । शुक्रले दोस्रो दिन इभन पार ७० स्कोर जोडे । प्रोतर्फ तेस्रो स्थानमा रहेका शिवराम श्रेष्ठले इभन पार खेल्दै समग्रमा १ ओभर १ सय ४१ स्कोर बनाए ।कुल ४ ओभर १ सय ४४ स्कोर जोड्दै संयुक्त चौथो स्थानमा शिवकुमार माझी, दिनेश प्रजापति र धनबहादुर थापा छन् भने ५ ओभर १ सय ४५ स्कोरसहित भुवन नगरकोटी र सन्जय लामा संयुक्त सातौं स्थानमा छन् । ६ ओभर १ सय ४६ स्कोर जोड्दै जयराम श्रेष्ठ र दीपक मगर नवौंमा रहँदा एमेच्योरतर्फ नीरजपछि दोस्रो स्थानमा रहेका सुन्दर राईले ७ ओभर १ सय ४७ स्कोर जोडेका छन् ।कट स्कोर १३ ओभर १ सय ५३ रहेकामा २५ व्यावसायिक र ६ एमेच्योर गल्फरले अन्तिम दिन प्रतिस्पर्धा गर्नेछन् । कट बनाउनेमा प्रोतर्फ विपीन तामाङ, विनोद तामाङ, कृष्णमान राजवाहक, पशुपति शर्मा, टंकबहादुर कार्की, सूर्यप्रसाद शर्मा, रवि खड्का, भुवन रोक्का, रामे मगर, दीपक आचार्य, देवराज पाख्रिन, थामबहादुर राई, संजिवबहादुर नेपाली, भीमसेन चौलागाईं र सुनील केसी छन् । एमेच्योरतर्फ नीरज र सुन्दरसँगै शुक्रराज राई, युवराज भुजेल, जीवन राई र रितेश तामाङले प्रतिस्पर्धा गर्नेछन् ।कुल पुरस्कार राशि ७ लाख रुपैयाँ रहेको सूर्य नेपाल गल्फ टुर २०१९२० अन्तर्गत यो दोस्रो प्रतियोगिताको हो । सूर्य नेपाल प्रालिको प्रायोजन तथा नेपाल व्यावसायिक गल्फर्स संघको आयोजनामा जारी प्रतियोगिता विजेताले १ लाख २५ हजार रुपैयाँ प्राप्त गर्नेछन् । उपविजेताले ७५ हजार तथा तेस्रोले ५५ हजार पाउने छन् । शीर्ष २४ प्रो गल्फरले नगद पुरस्कार जित्नेछन् ।"
एसिया कप कराते हुने,काठमाडौं (कास) प्रथम एसिया कप खुला अन्तर्राष्ट्रिय फुल कन्ट्याक्ट कराते माघ १० र ११ गते काठमाडौंमा हुने भएको छ । नेपाल क्योकुसिनसेईसिन काईकान कराते संघले प्रतियोगिता गर्न लागेको हो । ललितपुर सातदोबाटोस्थित कराँते कभर्डहलमा हुने स्पर्धामा नेपालसहित दर्जन राष्ट्रका खेलाडीले भाग लिने आयोजकले जनाएको छ । महिला तथा पुरुषतर्फ १४ तौल समूहमा प्रतिस्पर्धा हुनेछ । खुला तौलका स्वर्ण विजेता महिला र पुरुष खेलाडीले जनही एक लाख रुपैयाँ प्राप्त गर्नेछन् । विश्व क्योकुसिन कराते महासंघ जापानका अध्यक्ष सेइसिन इवासितासहित ५ जना नेपाल आएका छन् ।
फिजम कप अर्को साता,"काठमाडौं (कास) संस्थागत विद्यालय सञ्चालकको मञ्च (फिजम) को आयोजनामा नवौं फिजम कप अन्तरस्कुल फुटबल सोमबार सुरु हुँदै छ । प्रतियोगितामा २१ छात्र टिमले भाग लिनेछन् । मोनास्टिक, भीमेश्वर एकेडेमी, ग्रिनविच, नेक्सस, न्यु होलीक्रस, कम्यक, ग्रामर, नेपाल तारा, हेब्रोन, न्यु भिजन, दीपिका स्कुल, भीभीएम, स्वर्णिम तारा, बेस्ट ग्रुप भिजन, ग्लोबल, माउन्ट सेब, प्रज्ञा, अर्किड, रत्नशिक्षा, अन्नपूर्ण र लाइसियम छन् । नकआउट आधारमा हुने प्रतियोगिता पेप्सीकोलास्थित टाउन प्लानिङको मैदानमा हुनेछ ।"
