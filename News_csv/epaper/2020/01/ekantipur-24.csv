शीर्षक,विवरण
स्थानीय तहमा अचाक्ली कर,"जसोतसो उनले कर त बुझाए तर सन्तुष्ट छैनन् । सुकेटार जाने सडकले काटेको जमिनमा लगाउने गरिएको कोदो र मकैले वर्षभरिमा यत्तिका रकम आम्दानी हुँदैन । उनले भने, मेरो जग्गा तपाईंहरू नै राख्नुहोस् भनेर नगरपालिकालाई जिम्मा लगाउनुपर्छ जस्तो भएको छ । राजेन्द्र र गणेश मात्रै नभएर कर तिर्ने हरेकले स्थानीय सरकारले लगाएको कर अचाक्ली भएको गुनासो गरिरहेका छन् । यही वर्ष नगर राजपत्र प्रकाशित गरेर नगरपालिकाले बढी कर लिन थालेको हो । नगरपालिकाका प्रमुख प्रशासकीय अधिकृत महेश तिमल्सिनाले केन्द्र सरकारले दिएको परिधिमा रहेर कर निर्धारण गरिएको दाबी गरे । उनले भने, सरकारले नगरपालिकाको वार्षिक आन्तरिक आय कम्तीमा तीन करोड रुपैयाँ हुनुपर्ने अन्यथा अनुदान रकममा हेरफेर हुने भनेकाले पनि करवृद्धि गर्नुपरेको हो । इलाम नगरपालिका सिङ्फ्रिङका मिलन भण्डारीले ५२ रोपनी ७ आना जग्गाको एकीकृत सम्पत्ति कर आर्थिक वर्ष ०७४७५ मा ५ सय ५० रुपैयाँ तिरेका थिए । आर्थिक वर्ष ०७६७७ मा उनले यही जग्गाको ४ हजार २३६ रुपैयाँ कर तिरे । नगरपालिका भए पनि ग्रामीण क्षेत्रमा उनको घरजग्गा छ । घरसम्म पुग्ने सडक कालोपत्रे भए यही जमिनको कर प्रतिआना ५० रुपैयाँका दरले ४१ हजार ९५० तिर्नुपर्ने नगरकै कर्मचारीबाट जानकारी पाएपछि उनी झनै डराएका छन् । उनको केही जमिनमा खेतीपाती छ भने केही पाखोबारी छ । कालोपत्रे सडक त चाहिएको छ तर करको कुरा सुनेपछि मनै भरंग भएको छ, उनले भने । यसअघि इलाम नगरपालिकाले पेट्रोलियम पदार्थमा प्रतिलिटर ५० पैसाका दरले कर लगाएको थियो तर नगरवासीको तीव्र विवादका कारण त्यसलाई हटाएको छ । यसअघि लिँदै आएको दमकलको २० प्रतिशत कर खारेज गरेको छ । सडकबत्तीको २० प्रतिशत कर पनि हटाएको छ तर व्यवसाय करमा भने १० प्रतिशत वृद्धि गरेको छ । नगरपालिकाले करवृद्धि गर्दा सेवासुविधा र पूर्वाधार विकास पनि उत्तिकै हुने अपेक्षा नगरवासीले गरेका थिए । त्यतातिर भने खासै काम भएको छैन । यसअघि प्रतिरोपनी ३ रुपैयाँ तिरेको स्थानमा अहिले ६४ भएको छ, इलाम नगरपालिकाका एक वडाध्यक्षले भने, सेवासुविधा चाहिँ बढाउन सकिएको छैन, बासिन्दालाई कसरी सन्तुष्ट पार्ने ? बढी उठाउने मात्रै ध्याउन्न खोटाङका विभिन्न पालिकाले स्थानीय सरकार सञ्चालनका लागि भन्दै अनेक किसिमका कर संकलनलाई तीव्रता दिएका छन् । दिक्तेल रूपाकोट मझुवागढी नगरपालिकाले व्यक्तिगत पसल दर्ताबापत एक सय २० रुपैयाँदेखि ५ हजार ५ सय रुपैयाँसम्म कर लिने गरेको छ । कृषि, सहकारीलगायत विभिन्न फर्म तथा उद्योग दर्ताबापत एक हजार ६ सय ५० रुपैयाँ कर लिने गरेको छ । ढुंगा, गिट्टी, बालुवालगायतमा पनि कर उठाइएको छ । निजी खानीको बालुवाबाट प्रतिट्रक सात सय, ढुंगा प्रतिट्रक छ सय र गिट्टी प्रतिट्रक एक हजार ५ सय रुपैयाँ लिने गरेको नगरपालिकाका राजस्व शाखा प्रमुख ढुण्डीराज पाण्डेले बताए । त्यसैगरी, सार्वजनिक जग्गाको गिट्टी प्रतिट्रक तीन हजार, ग्राबेल गिट्टी प्रतिट्रक २ हजार ५ सय, माटो मिसिएको मिनगिट्टी प्रतिट्रक २ हजार एक सय, ढुंगा प्रतिट्रक एक हजार २ सय, बालुवा प्रतिट्रक २ हजार एक सय लिने गरेको उनले जानकारी दिए । हलेसी तुवाचुङ नगरपालिकाले पनि कर संकलनलाई तीव्रता दिएको छ । पसल, उद्योग दर्तालगायतमा कर लिन सुरु गरेको हलेसी तुवाचुङ नगरपालिकाका प्रमुख इवन राईले बताए । पसलको पाँच सयदेखि एक हजार ६ सय ५० रुपैयाँसम्म, उद्योग दर्ताका लागि सात सय रुपैयाँ र बालुवाको प्रतिट्रक सात सय रुपैयाँ लिने गरिएको उनले जनाए । रावाबेंसी गाउँपालिकाले भने यातायातमा मात्र कर लिँदै आएको छ । पालिकाका प्रमुख प्रशासकीय अधिकृत रेखबहादुर थापाका अनुसार सुमोबाट ४० रुपैयाँ तथा बसबाट एक सय रुपैयाँका दरले रकम लिने गरिएको छ । गाउँपालिका क्षेत्रबाट अवैध रूपमा ढुंगा, गिट्टी, बालुवालगायत सामग्री सदरमुकाम दिक्तेल लगिरहेका नौ वटा ट्र्याक्टर जिल्ला समन्वय समिति खोटाङले पक्राउ गरेपछि त्यो काम बन्द गरिएको थापाले जनाए । कतिपय गाउँपालिकामा भर्खर संरचना बन्दै गरेकाले करसम्बन्धी योजना निर्माणको चरणमै रहेको अध्यक्षहरूले बताएका छन् ।"
पालिकैपिच्छे फरकफरक,"पालिकाले जथाभाबी कर निर्धारण गर्दा समस्या भएको जुम्लाका बासिन्दाको पनि गुनासो छ । पालिकाले स्याउ निकासीदेखि पशु उपचार र चरन क्षेत्रमा समेत कर लगाउने गरेका छन् । घरपालुवा पशुको उपचारमा शुल्क तोकिएकामा गुठीचौरका बासिन्दा आक्रोशित बनेका छन् । त्यहाँ गाईभैंसीको २०, भेडाबाख्राको १०, हात्ती, घोडा, खच्चडको ५० रुपैयाँ उपचार कर कायम गरिएको छ । कृतिम गर्भाधानबापत ५० रुपैयाँ कर कायम गरिएको गाउँपालिकाले जनाएको छ ।यसअघि निःशुल्क पशुचौपाया चराउँदै आएका जुम्लाका किसानले जुनसुकै वन क्षेत्रमा पशु चराए पनि कर तिर्नुपर्नेछ । जिल्लाका पालिकाले तयार गरेको अर्थसम्बन्धी प्रस्ताव कार्यान्वयन गर्न बनेको आर्थिक ऐन२०७५ मा वन तथा पाटन क्षेत्रमा पशु चराए कर असुल्ने उल्लेख छ । राजपत्रमा प्रकाशित आर्थिक वर्ष ०७५७६ को अर्थसम्बन्धी प्रस्ताव कार्यान्वयन गर्न स्थानीय कर तथा शुल्क संकलन गर्ने निर्णयअनुसार स्थानीयले पशु चराए कर तिर्नपर्ने व्यवस्था गरिएको हो ।चन्दननाथ नगरपालिकाले फोहोरका लागि कर संकलन गर्दै आए पनि एक महिनादेखि फोहोर नउठाएको स्थानीय खडक श्रेष्ठले बताए । स्थानीय सरकारले जुनसुकै वस्तु र व्यवसायमा पनि महँगो कर लगाएका छन्, उनले भने, सुविधा भने पहिलेको भन्दा पनि कम छ । केन्द्रले दिने अनुदानकै भरमा गाउँपालिका सञ्चालन गर्न नसकिने भन्दै जनप्रतिनिधिले जथाभाबी कर निर्धारण गरेको उनी बताउँछन् । उनका अनुसार हिमा गाउँपालिकाले निर्माण सामग्रीमा समेत कर लगाएको छ । पालिकाले भूमि, घरबहालसँगै व्यावसायिक करमा पनि महँगो शुल्क तोकेका छन् । स्याउ निकासीका लागि जिल्ला समन्वय समितिले आठवटै पालिकाका जनप्रतिनिधिलाई बोलाएर कर लगाउने निर्णय गरेको थियो । अहिले हरेक स्थानीय तहले प्रतिकिलो ५० पैसा स्याउको कर असुलिरहेका छन् ।मुगुको मुगुमकार्मारोङ गाउँपालिकाले पाटन क्षेत्रमा यार्सा टिप्न जाने मानिसबाट बर्सेनि कर संकलन गर्दै आइरहेको छ । यस वर्ष यार्सा संकलकबाट करिब एक करोड रुपैयाँ कर संकलन गरिएको गाउँपालिकाले जनाएको छ । जिल्ला बाहिरका बासिन्दालाई दुई हजार र स्थानीयलाई एक हजार रुपैयाँ कर कायम गरिएको हो । गाउँपालिकाले संकलन गरेको यार्सा करको सदुपयोग नभएको स्थानीयको गुनासो छ । संकलकबाट चर्को कर असुल गरिए पनि पाटन क्षेत्रमा कुनै सुविधा नभएको स्थानीय बताउँछन् । गाउँपालिका अध्यक्ष छिरिङक्याप्ने लामाका अनुसार यार्सा पाइने सानो कोइकी, ठूलो कोइकी, रिमार, चाल्ने, च्याकु, टाके, महलेखलगायत क्षेत्रमा बर्सेनि हजारौं मानिस यार्सा टिप्न जान्छन् । यार्सा कर नै गाउँपालिकाको प्रमुख आयस्रोत बनेको छ, उनले भने, केन्द्रको अनुदानले सामान्य विकास निर्माण गर्न पनि सकिँदैन, यार्सा संकलकबाट कर नउठाए आम्दानी शून्य हुन्छ । यार्सा संकलकबाट उठेको रकमको ४० प्रतिशत वडा नं २ को विकासका लागि खर्च गरिरहेको उनको भनाइ छ ।तीन गुणा बढ्यो सल्यानमा पालिकाले सिफारिस शुल्क गत वर्षको भन्दा तीन गुणा बढाएका छन् । गत वर्ष जन्मदर्ता गराउँदा ५० रुपैयाँ शुल्क लाग्थ्यो । अहिले दुई सय रुपैयाँ तिर्नॅपर्छ । नागरिकता सिफारिसबापत सल्यानमा दुई सयदेखि पाँच सय रुपैयाँ स्थानीय सरकारलाई कर तिर्नुपर्ने बाध्यता छ । बोझिलो करका कारण सामान्य व्यवसाय सञ्चालन गर्न र सरकारी सेवा लिन समस्या भएको ढोरपीपलका देवराज खड्काले बताए । तीन वर्षअघिसम्म १० रोपनी खेतको मालपोत बुझाउँदा बढीमा दुई सय पर्थ्यो, उनले भने, अहिले त्यो शुल्क तीन हजारसम्म पुगेको छ । उत्पादन नहुने बाँझो जग्गाको बर्सेनि कर तिर्नुपर्ने बाध्यता रहेको उनले बताए । कर्मचारी पाल्ने बहानामा स्थानीयलाई करको मारमा पार्न नहुने उनी बताउँछन् ।सानो व्यवसाय सञ्चालनका लागि सिफारिस लिनसमेत गाउँपालिकालाई एक हजार पाँच सय शुल्क तिर्नुपर्ने बाध्यता रहेको दार्मा गाउँपालिकाका नवीन खड्काले बताए । कुनै कृषि उपज जिल्लाबाहिर पठाउनुपरे ठाउँठाउँमा कर तिर्नुपर्ने बाध्यता छ, उनले भने, एक स्थानीय तहभन्दा अर्को स्थानीय तहमा फरक दरको कर हुन्छ, कति ठाउँ कर बुझाउनु ?"
अतिक्रमित जग्गा फिर्ता गरिँदै,"प्रतिवेदनमा भनिएको छ, नेपालगन्जका जनसमुदायसमेत यस प्रकारले मन्दिरको जग्गा व्यक्तिका नाममा गएको कारणले आक्रोशित रहेको अवस्थामा पुजारीहरूको उक्त कार्य र जग्गा कमाउने व्यक्तिहरूका नाममा दर्ता गर्ने काम भ्रष्टाचारजन्य कसुर भएकाले अख्तियारबाट थप अनुसन्धान कारबाही हुन । प्रतिवेदनमा उक्त जग्गा पहिलेकै अवस्थामा बागेश्वरी गुठीका नाममा कायम गर्न मालपोत कार्यालय बाँकेलाई निर्देशन दिन सुझाव दिएको छ । आयोगले व्यक्तिका नाममा दर्ता भएको जग्गा गुठीका नाममा कायम गर्न गुठी संस्थानलाई निर्देशन दिन सुझाव दिएको छ भने मन्दिरको भोग र फिल्डबुकमा बागेश्वरी मन्दिरका नाममा रहेका कित्ता नम्बर ९० र १६३ को जग्गा मन्दिरका नाममा जग्गाधनी दर्ता स्रेस्ता तयार गर्न सुझाव दिएको छ । शंकरप्रसाद उपाध्यायले २०१३ जेठ १४ गते मन्दिरलाई दानपत्र पारित गरी दिएको जग्गा २०२५ सालमा नापी हुँदा शंकर प्रसादका नाममा नापी भई उनका श्रीमतीहरूका नाममा नामसारी भएकाले त्यो जग्गा गुठीकै नाममा दर्ता गर्न पनि सुझाव दिएको छ । पुनर्वास कम्पनीको जग्गा, बाँके नेपाल पुनर्वास कम्पनी बाँकेले २०२२ सालमा कानुनविपरीत जग्गा बाँडेको थियो । विन्द्रप्रसाद कुर्मी र हनुमानदास कुर्मीले आफ्ना नाममा जग्गा दर्ता गर्न गरेको प्रयास असफल भएपछि निलाकुमार ढुंगेल र मीना उपाध्यायलाई बकस दिएको भनी जग्गा दर्ता गराउन सफल भए । उक्त अनियमिततामा पुनर्वास कम्पनी बाँकेका योजना प्रमुख दिनेशराज शर्मा संलग्न भएको प्रतिवेदनमा उल्लेख छ । अख्तियारले शर्मालाई भ्रष्टाचार आरोपमा कारबाही अघि बढाउन र ढुंगेल र उपाध्यायका नाममा रहेको ६ कित्ता जग्गा सरकारका नाममा फिर्ता गर्न निर्देशन दिएको छ । बाघभैरव सामुदायिक वन, मकवानपुर २०४४ सालमा वन क्षेत्र कायम भएको झन्डै दुई बिघा जग्गा २०६२ सालमा शम्भुप्रसाद घिमिरेले आफ्नो नाममा दर्ता गराएका थिए । प्रतिवेदनमा भनिएको छ, वन क्षेत्रको जग्गा दर्ता गराउने काममा संलग्न कर्मचारी र व्यक्तिहरूलाई भ्रष्टाचारको कसुरमा कारबाही अघि बढाउनका निम्ति पठाउने । आयोगले उक्त जग्गा शम्भुप्रसाद घिमिरेका नामको दर्ता बदर गरी सरकारी वन क्षेत्र कायम गर्न सिफारिस गरेको छ । सुकुम्बासीका नाममा जग्गा, रौतहट तत्कालीन गाउँ पञ्चायत कार्यालयले स्थानीय विद्यालयलाई आर्थिक स्रोतका रूपमा जग्गा उपलब्ध गराएको थियो । जग्गाको बाली विद्यालयलाई तिर्ने गरी विभिन्न व्यक्तिलाई कमाउन दिएको जग्गा वर्षौंदेखि विद्यालयले उपयोग गरेको थियो । करिब तीन बिघा जग्गा सुकुम्बासी भन्न नमिल्ने गलत व्यक्तिहरूलाई सुकुम्बासी समस्या समाधान आयोगले उपलब्ध गराएको प्रतिवेदनमा उल्लेख छ । उनीहरूको उक्त जग्गामा भोगसमेत थिएन । आयोगले शंकर चौधरी, सुमित्रादेवी सापकोटा र नवराज खुलालका नाममा दर्ता जग्गा सरकारीकरण गर्न सुझाव दिएको छ । सरकारी सम्पत्ति हानि नोक्सानी गरी व्यक्तिविशेषलाई फाइदा पुर्याउने काम गरेको भन्दै सुकुम्बासी समस्या समाधान आयोगका पदाधिकारीमाथि कारबाही गर्न सिफारिस पनि गरिएको छ । पदाधिकारीहरूको नाम भने खुलेको छैन । बुट्यानको जग्गा व्यक्तिलाई, भोजपुर भोजपुरको तत्कालीन याङपाङ गाविसको करिब ३ रोपनी जग्गा व्यक्तिका नाममा दर्ता भएको भेटिएको छ । बुट्यान भनी किटान गरिएको सरकारी जग्गा ३० वर्षभन्दा बढी समयपछि डम्बरबहादुर खत्रीका नाममा दर्ता भएको भेटियो । मालपोत कार्यालय, भोजपुरले यससम्बन्धी निर्णयको फाइल नभेटिएको जवाफ दियो । अधिकार प्राप्त निकायबाट थप छानबिन गरी दर्ता बदर गर्न आयोगले सुझाव दिएको छ । प्रतिवेदनमा भनिएको छ, दोषीलाई भ्रष्टाचारतर्फ कारबाही अघि बढाउनुपर्ने देखिएको छ ।सर्दु जलाधार क्षेत्र, सुनसरी २०३३ मा धरानको खानेपानीको स्रोतका लागि सर्दु जलाधार क्षेत्र विकास गरियो । त्यहाँको आवादी हटाई बस्तीसमेत मोरङको बयरवनमा सारिएको थियो । सर्दु जलाधार क्षेत्रमा वृक्षरोपण गर्ने गरी तत्कालीन राजा वीरेन्द्रबाट हुकुम भएको थियो । केही व्यक्तिले अन्यत्रको जग्गा लिई बिक्री गरी फेरि त्यही ठाउँमा आई जग्गा हडपेका थिए । सट्टा जग्गा पाएको व्यहोरालाई लुकाएर कर्मचारीहरूसँग सेटिङ गरी स्रेस्ता गायब गर्ने, च्यात्ने काम गरेको प्रतिवेदनमा उल्लेख छ । आयोगले थप अनुसन्धान गरी दोहोरो फाइदा लिने व्यक्तिसँग मिलेमतो गरी जग्गा हिनामिना गर्नेलाई भ्रष्टाचार र ठगीमा मुद्दा चलाउन सिफारिस गरेको छ । लक्ष्मीनारायण मन्दिर गुठी, बबरमहल, काठमाडौं१९४९ सालको शिलालेखमा लक्ष्मीनारायणको मन्दिर र त्यसको गुठी रहेको भनी उल्लेख भएको जग्गा व्यक्तिका नाममा दर्ता भएको भेटियो । २०२० मंसिर ५ गते मालअड्डाबाट पारित लिखतमा लक्ष्मीनारायण रहेको फूलबारीसहितको पर्खाल चारै दिशातिर घेरेको भनी उल्लेख छ । उक्त जग्गा गोपाल श्रेष्ठले राजीनामा पारित गरी लिएको र उनको मृत्युपछि श्रीमती इन्दिरा श्रेष्ठ र जयपाल श्रेष्ठका नाममा नामसारी भई दर्ता रहेको छ । आयोगले उक्त जग्गा गुठीका नाममा ल्याउन गुठी संस्थानलाई निर्देशन दिन सुझाव दिएको छ । अनधिकृत रूपमा व्यक्तिका नाममा गुठीको जग्गा पारित गर्ने मालपोत कार्यालय, पर्साका कर्मचारीहरू र जमिनको स्वामित्व ग्रहण गर्ने व्यक्तिमाथि भ्रष्टाचारको आरोपमा कारबाही गर्न अख्तियारमा पत्राचार गर्नुपर्ने सुझाव आयोगको छ । लक्ष्मीनारायण मठ, रूपन्देही रूपन्देहीको लक्ष्मीनारायण मठको जग्गा २०७६ वैशाख १५ गते महन्थ जगन्नाथ दास वैष्णवले सञ्जयप्रसाद पाण्डे र उदयमान पाण्डेलाई राजीनामा पारित गराई बाँडेको भेटियो । मठको जग्गालाई निजी जस्तो गरी बिक्री गरेको समेत देखिएको आयोगको ठहर छ । गुठी संस्थानले उक्त जग्गा गुठीका नाममा कायम गर्ने निर्णय गरिसकेको छ । प्रतिवेदनमा भनिएको छ, मटियानी मठअन्तर्गत साविकदेखि हालसम्म कहाँकहाँ केकति जग्गा छन्, पत्ता लगाई ती गुठीका जग्गा हिनामिना हुनबाट बच्ने गरी मठकै नाममा कायम गर्न गुठी संस्थानलाई नेपाल सरकारले निर्देशन दिनुपर्ने । आयोगले गुठीको जग्गा स्रेस्ता सच्याई हक हस्तान्तरण गर्नेगराउनेमाथि भ्रष्टाचारको कारबाही अघि बढाउन सुझाव दिएको छ । हजारियाको सरकारी जग्गा, सर्लाही सर्लाहीको बरहथवा नगरपालिकाको हजारियामा रहेको सरकारी जग्गा व्यक्तिका नाममा दर्ता गरेको भेटियो । करिब ६ बिघा जग्गा जगदेव महतोका नाममा लालपुर्जा बनेको फेला परेपछि छानबिन हुँदा जंगल लेखिएको जग्गा कित्ताकाट गरेर व्यक्तिका नाममा दर्ता गरेको भेटियो । आयोगले छानबिन गरेको थाहा भएपछि सर्लाहीको मालपोत कार्यालयले दर्ता बदरको निर्णय गर्यो । तर आयोगले संलग्नहरूमाथि भ्रष्टाचार र किर्तेको आरोपमा कारबाही गर्न सिफारिस गरेको छ । काम नसकेपछि सरकारले ६ महिना म्याद थप गरिदिएको आयोगले अहिले विभिन्न उजुरीमाथि अनुसन्धान गरिरहेको छ । एकैसाथ प्रतिवेदन बुझाउँदा कार्यान्वयन गर्न ढिलाइ हुने भएकाले आयोगले चरणबद्ध रूपमा काम सक्ने र प्रतिवेदन पनि बुझाउँदै जाने रणनीति लिएको छ ।"
राष्ट्रिय सभामा नेकपा थप मजबुत,विजयीहरू : प्रदेश १ : इन्दिरादेवी गौतम (नेकपा) गोपी सार्की अछामी (नेकपा) देवेन्द्र दाहाल (नेकपा) प्रदेश २ : तुलसाकुमारी दाहाल (नेकपा) राधेश्याम पासवान (नेकपा) मृगेन्द्रकुमार सिंह यादव (राजपा) शेखरकुमार सिंह (राजपा) वागमती : गंगाकुमारी बेल्वासे (नेकपा) वेदुराम भुसाल (नेकपा)गण्डकी : भगवती न्यौपाने (नेकपा) नारायणकाजी श्रेष्ठ (नेकपा) प्रदेश ५ : विमला घिमिरे (नेकपा) गोपाल भट्टराई (नेकपा) जगप्रसाद शर्मा (नेकपा) कर्णाली : सुमित्रा बीसी (नेकपा) मायाप्रसाद शर्मा (नेकपा) सुदूरपश्चिम : तारामान स्वाँर (नेकपा) शारदादेवी भट्ट (नेकपा)
"निम्तो बाँडिन्, बिहे हुन पाएन","आधा घण्टापछि पार्वती र देवकीले फोन गर्दा उनको मोबाइल अफ थियो । हामीले प्रहरीलाई पनि यस विषयमा खबर गरेका थियौं, पार्वतीले भनिन्, ढिलो गरी दुर्घटनाबारे खबर पायौं, अस्पतालमा पुगेर हेर्दा रमिता नै रहिछन् । रमिता क्याम्पसका साथीहरूलाई बिहेको कार्ड दिन गएकी थिइन् । कार्ड बाँडेर साइकलमा फर्कंदै गर्दा पूर्वपश्चिम राजमार्गअन्तर्गत कञ्चनपुरको भीमदत्त नगरपालिका४ भानु चोक नजिकै बिहीबार साँझ समान दिशाबाट आएको से१क ८८७ नम्बरको टिपरले ठक्कर दिँदा उनको घटनास्थलमै मृत्यु भएको हो ।हामी पनि भोलि पहाड जाने तयारीमा थियौं, त्यसकै लागि सामान जुटाइरहेको थिएँ, रमिताका दाजु महेश भट्टले भने, अचानक यो खबर सुनेपछि मेरो त होस हवासै हराएको छ । उनी महेन्द्रनगरमै बस चालकको काम गर्छन् । बहिनीको डेरा रहेको भीमदत्त नगरपालिका१८ गोबरिया क्षेत्रमा उनको बसोबास थियो । बिहीबार साँझ महेश बहिनी रमिताकै कोठामा विवाहका लागि पहाड लैजाने समान मिलाउने काम गरिरहेका थिए । खरिद भएको र अपुग सामानको लिस्ट बनाइरहेका थिए । दुर्घटनाको खबर सुनेपछि उनी हतारहतार दौडेर महाकाली अस्पताल पुगे । टिपरको ठक्करबाट युवतीको मृत्युपछि महेन्द्रनगरको अवस्था तनावग्रस्त बनेको छ । घटनापछि आक्रोशित स्थानीयले टिपरमाथि ढुंगा प्रहार गरेका छन् । ढुंगा प्रहारबाट ठक्कर दिने र अर्को एक गरी दुई टिपरमा क्षति पुगेको छ । महेन्द्रनगरको भानु चोकमा अबेरसम्मै ढुंगामुढा प्रहार भइरहेको थियो । स्थानीयले भानु चोक नजिकै टायर बालेर प्रदर्शन गरिरहेका छन् । तनावग्रस्त बनेको अवस्था नियन्त्रण गर्न प्रहरीले करिब एक दर्जन अश्रुग्यास प्रहार गरेको छ । जिल्ला प्रहरी कार्यालय कञ्चनपुरका एसपी मुकुन्द मरासिनीका अनुसार घटना हुँदा फरार भएका टिपर चालकलाई पनि नियन्त्रणमा लिइएको छ ।"
जर्मनीको घरजग्गा बेच्न राजदूतलाई अख्तियारी,"(काठमाडौं)  पश्चिम जर्मनीको पुरानो राजधानी बोनस्थित तत्कालीन नेपाली दूतावासको घरजग्गा उपयोगहीन भएको २० वर्षपछि नेपाल सरकारले बिक्री गर्नका लागि बर्लिनस्थित नेपाली राजदूतलाई अख्तियारी दिएको छ ।पूर्वी र पश्चिमी जर्मनी एकीकरण भएर राजधानी बर्लिन सरेपछि सन् २००० यता बोनमा रहेको नेपाली दूतावासको घरजग्गा मूल्यहीन बनेको हो । २ हजार ८ सय ४६ वर्गमिटर जग्गामा बनेको दुई घरसहितको सम्पत्ति बिक्री गर्ने भनेर २० वर्षयता परराष्ट्र मन्त्रालय, महालेखा, संसदीय समिति र अरू विज्ञका झन्डै एक दर्जन टोली बोन पुगिसकेका छन् । परराष्ट्रको युरोप महाशाखाका अनुसार यस्ता भ्रमणमा मात्रै सरकारले झन्डै २ करोड रुपैयाँ खर्च गरिसकेको छ । यसबाहेक उक्त घरजग्गाको सुरक्षा, बिजुली र चौकीदारीका लागि वार्षिक १० हजार युरोका दरमा खर्च हुँदै आएको छ । अहिलेको मूल्यमा झन्डै २५ करोड रुपैयाँ आउन सक्ने भनिए पनि दुईमध्ये एक घर भत्किसकेको र राजदूत निवाससमेत जीर्ण भइसकेकाले मूल्य पाउन मुस्किल रहेको एक पूर्वराजदूतले बताए । बर्लिनस्थित दूतावास वा राजदूतलाई यसैगरी घरजग्गा बिक्रीमा अख्तियारी दिइएको भए धेरै अघि बिक्री भइसक्ने थियो, जर्मनीका लागि पूर्वराजदूत सुरेश प्रधानले कान्तिपुरसँग भने, तर बोनस्थित घरजग्गा अध्ययन भ्रमणका नाममा खर्च गर्ने एउटा स्थल मात्रै बन्यो । पूर्वराजदूत प्रधानका अनुसार सात वर्षअघि उनकै पालामा पनि जर्मन सरकारको विदेश मन्त्रालय र बोन नगरपालिकाको समन्वयमा उक्त घरजग्गा बिक्री गर्न सहजीकरण प्रक्रिया अघि बढेको थियो । तर परराष्ट्र मन्त्रालयले निजी रियल स्टेटलाई बिक्री गर्न दिने भन्दै सम्पूर्ण प्रक्रिया पन्छाइएको थियो । त्यसरी सरकारी प्रक्रिया पन्छाउने काम भयो भनेर मैले नोट अफ डिसेन्ट लेखेको थिएँ, उनले भने ।प्रतिनिधिसभाको सार्वजनिक लेखा समितिद्वारा गठित उपसमितिका सदस्यसहितको एक टोली गत भदौमा बोनस्थित नेपाली दूतावासको प्रयोगविहीन घरजग्गा अवलोकनमा गएको थियो । हामीले उक्त घरजग्गा तत्काल बेच्न सुझाव दिएका थियौं, उपसमिति संयोजक राजन केसीले भने । भ्रमणपछि कार्यदलले आफ्नो प्रतिवेदन भने सार्वजनिक गरेको छैन । उक्त घरजग्गा बिक्री गर्न बर्लिनस्थित राजदूतलाई अख्तियारी दिइएको सरकारी निर्णयबारे आफू बेखबर रहेको राजदूत रमेश खनालले बताए । उनी चारवर्षे कार्यकाल पूरा गरेर आगामी भदौमा घर फर्कंदै छन् । जर्मनीस्थित अवैतनिक महावाणिज्यदूत राम थापाले धेरै अघि भइसक्नुपर्ने सरकारको निर्णय ढिलो गरी आएको प्रतिक्रिया दिए । यो सकारात्मक कुरा हो तर फेरि प्रक्रिया र निर्देशनका नाममा अरू ढिलाइ गर्नु हुन्न, उनले भने । सन् १९६५ मा जर्मनीमा दूतावास खोल्ने निर्णय भएपछि बोनमा एउटा घरसहितको जग्गा सरकारले खरिद गरेको थियो । ७ लाख ५० हजार मार्कमा घर (चान्सलरी) खरिद भएको विभिन्न प्रतिवेदनमा उल्लेख छ । यो घरजग्गासँगै बेलायतस्थित नेपाली दूतावाससमेत बिक्री गर्ने भन्दै बेलायत, जर्मनी, फ्रान्ससहितका कूटनीतिक नियोगका पदाधिकारी सम्मिलित कार्यदल बनाइने गरेको थियो । म जर्मनीमा राजदूत छँदा बोनको घरजग्गा खरिदमा दुईपटक खरिदकर्ता पार्टी खोजेको थिएँ तर यता उक्त बिक्रीबारेको प्रस्ताव मन्त्रिपरिषद्मा लगिएन, पूर्वराजदूत डा मदनकुमार भट्टराईले भने, बोनस्थित घरजग्गाले हाम्रा लागि डुलुवा कूटनीति को प्रतिनिधित्व गर्दै आएको छ । अब मूल्यकै हिसाबमा पनि विगतको जस्तो उल्लेख्य स्थिति नरहेको बताउँदै पूर्वराजदूत भट्टराईले सरकारी अनिच्छा कै कारण बोनको सम्पत्ति उपयोगहीन भएको बताए । उक्त स्थल लागूपदार्थ सेवन गर्नेहरूका लागि केन्द्र बनेको र अवैध गतिविधि हुने गरेको भन्दै स्थानीयवासीले बर्लिनस्थित दूतावासमा उजुरी गर्दै आएका छन् । तिब्बतका ४० नेपालीलाई राहदानीनेपाल सरकारले तिब्बतका विभिन्न स्थानमा परम्परागत रूपमा बस्दै आएका नागरिकताविहीन हस्तलिखित राहदानीवाहक नेपालीलाई राहदानी जारी गर्न स्वीकृति दिएको छ ।ल्हासास्थित महावाणिज्य दूतका कन्सुलर अधिकृत जिम्सन रुम्दाली राईका अनुसार तिब्बतका विकट भूभाग र भित्री बस्तीहरूमा वर्षौर् ंवर्षदेखि बस्दै आएका नेपालीका लागि राहदानी उपलब्ध गराउन प्रक्रिया अघि बढाइएको छ । ३४ पुस्ताअघि व्यापारव्यवसायका लागि तिब्बत आएका र यतै बसोबास गर्ने नेपालीका हकमा राहदानी दिने भनिएको हो, अधिकृत राईले भने, तर उनीहरू नेपाली भाषासमेत बोल्न नसक्ने र नेपाली पहिचानको धेरै आधारसमेत नभएकाले यो काममा केही ढिलाइ हुन सक्छ । राईका अनुसार ल्हासास्थित महावाणिज्य दूतावासको रेकर्डमा यस्ता नेपालीको संख्या ४० जति छ ।"
निगमको अध्यक्षमा अधिकारी,"काठमाडौं (कास) सरकारले नेपाल वायुसेवा निगमका कार्यकारी अध्यक्ष मदन खरेलको राजीनामा स्वीकृत गरी संस्कृति, पर्यटन तथा नागरिक उड्डयन मन्त्रालयका सचिव केदारबहादुर अधिकारीलाई अध्यक्षको जिम्मेवारी दिएको छ । मन्त्रिपरिषद्को बिहीबार बसेको बैठकले डेढ वर्षमै निगमको संगठनात्मक संरचना परिवर्तन गरी पुनः सञ्चालक समितिको अध्यक्षको जिम्मेवारी पर्यटन सचिवलाई दिएको हो । कार्यकारी अध्यक्षको राजीनामा स्वीकृत भएसँगै निगममा कार्यकारी प्रमुखका रूपमा प्रबन्ध निर्देशकको नियुक्ति गर्ने बाटो खुलेको छ ।"
परराष्ट्र र श्रमलाई समन्वयको जिम्मा,"काठमाडौं (कास) अमेरिका र इरानका कारण पश्चिम एसियामा उत्पन्न तनावका कारण प्रभावित नेपालीसँग समन्वय गर्न मन्त्रिपरिषद्ले परराष्ट्र र श्रम, रोजगार तथा सामाजिक सुरक्षा मन्त्रालयलाई जिम्मा दिएको छ । इराकको राजधानी बगदादस्थित विमानस्थलमा अमेरिकी सेनाले पुस १८ गते गरेको ड्रोन आक्रमणमा इरानी सैन्य कमान्डर कासिम सुलेमानी मारिएपछि उक्त क्षेत्रमा तनाव चर्केको हो । सुलेमानीको हत्यापछि इराक र खाडी क्षेत्रमा कार्यरत नेपालीको अवस्थाबारे जानकारी लिन र सहयोगका लागि समन्वय गर्न मन्त्रिपरिषद्ले तीन सातापछि परराष्ट्र र श्रम मन्त्रालयलाई जिम्मा दिएको हो । मन्त्रिपरिषद्का निर्णय सार्वजनिक गर्ने क्रममा बिहीबार सञ्चार तथा सूचना प्रविधिमन्त्री गोकुलप्रसाद बाँस्कोटाले समन्वयको जिम्मा दिएको जनाएका हुन् । इराकको कुर्दिस्तानमा हाल करिब १५ हजार तथा लेवनान, इजरायल, जोर्डन तथा खाडी क्षेत्रमा १३ लाखभन्दा बढी नेपाली रहेको अनुमान छ । पश्चिम एसियामा विकसित घटनाक्रमबारे परराष्ट्र मन्त्रालयको सम्बन्धित महाशाखाले जानकारी लिई मूल्यांकन गर्ने र सम्बन्धित निकायसँग समन्वय गर्ने मन्त्रिपरिषद्को निर्णयमा जनाइएको छ । उल्लिखित घटनाक्रममा सम्बन्धित मुलुक हेर्ने नेपाली दूतावासलाई विशेष ध्यान दिएर काम गर्न निर्देशन दिने निर्णय गरिएको छ, मन्त्रिपरिषद्को निर्णयमा उल्लेख छ ।"
सिद्धबाबा लाई थुनामा राख्न आदेश,मोरङ (कास) अनुयायीलाई बलात्कार गरेको आरोपमा मुद्दा खेपिरहेका सुनसरीको बराहक्षेत्र चतरास्थित रामानन्दाचार्य सेवापीठका संरक्षक सिद्धबाबा भनिने ४५ वर्षीय कृष्णबहादुर गिरीलाई पुर्पक्षका लागि थुनामा राख्न विराटनगर उच्च अदालतले आदेश दिएको छ । पीडित भनिएकी महिलाका तर्फबाट परेको निवेदनमा सुनुवाइ गर्दै अदालतले बिहीबार यस्तो आदेश दिएको हो ।मुख्य न्यायाधीश तिलप्रसाद श्रेष्ठ र न्यायाधीश प्रेमबहादुर कार्कीको इजलासले फौजदारी संहिता ०७४ को दफा ६७ को उपदफा (१) ख बमोजिम पुर्पक्षका लागि थुनामा राख्न आदेश गरेको हो । अदालतले अनुचित ढंगले आरोपितलाई अस्पतालमा नराख्नसमेत आदेश गरेको छ । अदालतमा सुनुवाइ भइरहेकै बेला उनी बिहीबारै जोगबनी नाका हुँदै भारततर्फ लागेका छन् । प्रहरी स्रोतका अनुसार आफ्ना सुरक्षा गार्डलाई जोगबनी नाकाबाट फर्काएर उनी भारत पसेका थिए । गिरी आफ्ना केही अनुयायीसहित ग१च ८१५७ नम्बरको जिपमा भारत गएको प्रहरी स्रोतले जनाएको छ ।
मन्त्रिपरिषद् विस्तारको तयारी,"मकवानपुर (कास) स्थायी राजधानी र नामकरणको विषय टुंगिएसँगै वागमती प्रदेश सरकार मन्त्रिपरिषद् विस्तारको तयारीमा जुटेको छ । रिक्त रहेको भौतिक पूर्वाधार विकास मन्त्रीसहित केही राज्यमन्त्री थप गर्न नेकपाभित्र आन्तरिक छलफल सुरु भएको छ । यसबारे पार्टीभित्र परामर्श थालिसकेको मुख्यमन्त्री डोरमणि पौडेलले बताए । तत्कालीन भौतिक पूर्वाधार विकासमन्त्री केशव स्थापितलाई एक वर्षअघि नै बर्खास्त गरिए पनि हालसम्म मन्त्री नियुक्त गरिएको छैन । मन्त्रालयको जिम्मेवारी मुख्यमन्त्री पौडेल आफैंले लिइरहेका छन् । मन्त्रालय नै थप गर्ने सम्भावना भने छैन, रिक्त मन्त्रालयमा मन्त्री र अन्यमा राज्यमन्त्री थप्ने तयारी भइरहेको छ, नेकपाका सांसद दीपक निरौलाले भने, संविधानअनुसार प्रदेशमा मन्त्रालय नै पनि थप गर्न सकिन्छ तर, यसको लागि संघीय सरकारको स्वीकृति चाहिन्छ । एक वर्षदेखि रिक्त रहेको भौतिक पूर्वाधार मन्त्रालयलको जिम्मेवारीमा नेकपा संसदीय दलका प्रमुख सचेतक रामेश्वर फुयाँलको सम्भावना बलियो रहेको बताइएको छ । फुयाँल यसअघि संविधानसभा सदस्य भइसकेका छन् । नेकपाभित्र राज्यमन्त्रीका लागि पनि रस्साकस्सी सुरु भएको छ । मन्त्रिपरिषद्मा महिलाको सहभागिता शून्य भएको भन्दै प्रदेशसभामा समेत आलोचना भइरहेको बेला नेकपाकी नेता कुमारी मोक्तानले राज्यमन्त्री पाउने प्रबल सम्भावना रहेको स्रोतको दाबी छ । ०६४ सालको संविधानसभा निर्वाचनमा पनि उनी मकवानपुरबाट निर्वाचित भएकी थिइन् । पूर्वमाओवादीबाट चितवनकी कञ्चन खनाल, दोलखाका विशाल खड्काले पनि राज्यमन्त्रीको दाबी गरिरहेका छन् । प्रदेशसभा बस्दैप्रदेश राजधानी र नामकरणपछि पुस २७ गतेबाट स्थगित प्रदेशसभा बैठक माघ १२ गते बस्ने भएको छ । सभामुख सानुकुमार श्रेष्ठका अनुसार बैठक दिउँसो ३ बजे बस्नेछ । प्रदेशसभामा केही विधेयक दर्ता हुने क्रममा छन् । बैठकको बाँकीे कार्यसूची भने कार्यव्यवस्था परामर्श समितिको बैठक बसेपछि तय हुनेछ, उनले भने । प्रदेशसभाले हालसम्म ४५ वटा कानुन निर्माण गरिसकेको छ । प्रदेशसभाको पाँचौं अधिवेशन विशेष गरी निजामति, प्रहरी तथा पर्यटन विधेयक निर्माणमा केन्द्रित हुनेछ । हाल प्रदेशसभाअन्तर्गत समितिमा समेत आवश्यक छलफलका लागि विधेयक उपलब्ध छैनन् ।"
भैरवीमा सुनको छाना हाल्न बाँकी,"नुवाकोट (कास) विदुर नगरपालिका२ स्थित पुरानो सदरमुकाम डाँडामा रहेको लिच्छविकालीन भैरवी मन्दिरको पुनर्निर्माण अन्तिम चरणमा पुगेको छ । भूकम्पले मन्दिरको पूर्वीमोडामा क्षति पुगेको थियो । जिल्लाको ठूलो शक्तिपीठको रूपमा रहेको मन्दिरको पुनर्निर्माण ०७३ सालबाट पुरातत्व विभागले थालेको हो । मन्दिरको टुँडाल, काष्ठकलाका मूर्ति, तल्लो छाना र माथिल्लो छाना छाउन काठ राखिसकिएको छ । माथिल्लो छानाको लागि सुन लेपन गरिएको मोलम्बा छाना बाँकी रहेको निर्माण व्यवसायी ध्रुव श्रेष्ठले बताए ।४ करोड ६३ लाख रुपैयाँ लागतमा मन्दिर पुनर्निर्माण भइरहेको छ । पुरानो डिजाइनमा जस्ताको तस्तै पुनर्निर्माण सकिने पुरातत्व विभागले जनाएको छ । विदुरबाट ६ किलोमिटर उत्तरपूर्वी पुरानो सदरमुकामस्थित नुवाकोट डाँडामा रहेको मन्दिर १४औं शताब्दीमा जगज्योति मल्लले पुनर्निर्माण गराएको इतिहासमा उल्लेख छ । नुवाकोट विजय गर्नुपूर्व गोरखाका राजा पृथ्वीनारायण शाहलाई नुवाकोटकी भैरवीले सपनामा पूजा गरेमा नुवाकोट राज्य विजयी हुने बताएपछि गोप्य रूपमा भैरवीको पूजा गर्न लगाएर कान्तिपुर अधीनस्थ नुवाकोट जितेको जनविश्वास यद्यपि छ ।"
आज सार्वजनिक बिदा,"हेटौंडा (कास) वागमती प्रदेश सरकारले शुक्रबार सार्वजनिक बिदा दिएको छ । आन्तरिक मामिला तथा कानुन मन्त्रालयले बिदाको सार्वजनिक सूचना जारी गरेको छ । पुस २७ गते बसेको मन्त्रिपरिषद् बैठकले तामाङ समुदायको महत्त्वपूर्ण पर्व सोनाम ल्होसारको अवसरमा माघ १० गते बिदा दिने निर्णय गरेको थियो । १३ जिल्ला रहेको यस प्रदेशमा सबैभन्दा बढी तामाङ समुदायको बसोबास रहेको छ । साढे २० प्रतिशत तामाङ समुदाय, १८ प्रतिशत ब्राह्मण, १७ प्रतिशत क्षेत्री, १६ प्रतिशत नेवार समुदाय वागमती प्रदेशमा बस्छन् ।"
काठमाडौं विश्वविद्यालयमा 'जुँगाको लडाइँ',"(काभ्रे)  प्राध्यापक र कर्मचारीको तालाबन्दीका कारण पुस १६ गतेबाट ठप्प काठमाडौं विश्वविद्यालयको पठनपाठन अझै सञ्चालन हुन सकेको छैन । माघ ५ मा भएको कार्यकारी परिषद्को बैठकले माघ १३ गते बस्ने विशेष सभामा सहमति कार्यान्वयन गर्ने आशयको प्रस्ताव तयार गरेपछि प्राध्यापक र कर्मचारी सकरात्मक भए पनि ताला अझै खुलाएका छैनन् । साउन २३ गतेबाट सुरु भएको प्राध्यापकको आन्दोलन ४२ दिनपछि सहमतिमा टुंगिएको थियो । भदौ ३० को सहमतिमा काठमाडौं विश्वविद्यालय प्राध्यापक संघ (कुपा) र कर्मचारी संघ (कुसा) लाई पारित गर्ने, विश्वविद्यालय सभामा प्रतिनिधित्व गराउने, आर्थिक तथा नीतिगत भ्रष्टाचार छानबिन गर्ने र वृत्ति विकासलगायतका विषय थिए । तर आफूलाई अलमल्याउन सहमति गरेको र कार्यान्वयन गर्न तत्परता नदेखाएको भन्दै प्राध्यापक र कर्मचारीले शैक्षिक र प्रशासनिक कार्यालयमा अनिश्चितकालीन तालाबन्दी गरे । यसअघिका आन्दोलनमा प्रशासनिक कार्यालयमा मात्रै तालाबन्दी गर्दै आएका उनीहरूले डीन कार्यालय, अन्य स्कुल, परीक्षा नियन्त्रणको कार्यालय, टेक्निकल ट्रेनिङ सेन्टरसहित प्रशासकीय भवनमा समेत तालाबन्दी गरी विज्ञप्ति टाँसेका छन् ।तालाबन्दीका कारण पठनपाठन मात्रै नभई परीक्षासमेत प्रभावित भएको छ । आन्दोलन नटुंगिएपछि विश्वविद्यालयले माघ १३ गतेसम्म जाडो बिदा दिएको सूचना जारी गरेको छ । पटकपटक सम्झौता भए पनि कार्यान्वयन नभएको भन्दै सशंकित भएका प्राध्यापक र कर्मचारी कुलपतिसमेत रहेका प्रधानमन्त्री केपी शर्मा ओलीको अध्यक्षतामा बस्ने विशेष सभा पर्खिरहेका छन् । हाम्रा एजेन्डा विशेष सभामा लैजाने सहमति सकारात्मक हो, तर पटकपटक सहमति गर्ने तर निर्णय नगर्ने प्रवृत्तिले हामी अझै सशंकित छौं, काठमाडौं विश्वविद्यालय प्राध्यापक संघका सभापति वेदमणि दाहालले भने, सहमति गर्ने तर कार्यान्वयन नगर्ने स्थिति फेरि बन्यो भने आन्दोलनमा जानुको विकल्प छैन, त्यसले विश्वविद्यालयलाई धरासायी बनाउँछ । प्राध्यापक संघका सल्लाहकार समेत रहेका पूर्व अध्यक्ष विभूतिरञ्जन झाका अनुसार सहमति गरेर कार्यान्वयन नगर्ने विश्वविद्यालय प्रशासनको पुरानै रोग हो । आन्दोलन दबाउन सहमति गर्ने तर कार्यान्वयन नगर्ने विश्वविद्यालयको नियत नै हो, उनले भने, १४ वर्षदेखि एउटै माग उठाउँदै आएका छौं, व्यवस्थापन सहमति पनि गर्छ तर कार्यान्वयन भने गर्दैन । झा अनुसार, २०६२६३ सालमा संघ गठन भएपछि उठाएका माग र भएको सहमति १४ वर्षपछि पनि एउटै छ, तर कार्यान्वयन भएको छैन । प्राध्यापक र कर्मचारी संघमार्फत बाह्य राजनीतिक प्रभाव भित्रिने बुझाइ केयू व्यवस्थापनको छ । सोही कारण पटकपटक कुपा र कुसालाई मान्यता दिने सहमति गरेर पनि कार्यान्वयन गरेको छैन । केयूका रजिस्ट्रार सुबोध शर्माले सहमति कार्यान्वयका लागि आफूहरू सकरात्मक भएको बताए । माघ १३ गते बस्ने विशेष सभाले यसबारे निर्णय लिने उनको भनाइ छ । प्राध्यापक र कर्मचारीसँग भएका सहमति विशेष सभामा लैजाने कार्यकारी परिषद्ले निर्णय गरेको छ, ती समस्या विशेष सभाबाट सम्बोधन हुने ठूलो अपेक्षा गरेका छौं, शर्माले भने, व्यवस्थापन, प्राध्यापक र कर्मचारीबीच देखिएको विश्वासको संकट समाधान हुनेछ ।"
काष्ठमण्डपलाई थप ५ करोड,काठमाडौं (कास) काष्ठमण्डप पुनर्निर्माणका लागि काठमाडौं महानगरपालिकाले थप ५ करोड रुपैयाँ उपलब्ध गराएको छ । महानगर प्रमुख विद्यासुन्दर शाक्यले काष्ठमण्डप पुनर्निर्माण समितिका संयोजक राजेश शाक्यलाई उक्त रकम हस्तान्तरण गरे । महानगरले समितिलाई यसअघि ५ लाख र ५ करोड गरी दुई किस्तामा रकम उपलब्ध गराइसकेको छ । काठमाडौं महानगरको अनुदानमा उपभोक्ता समितिमार्फत काष्ठमण्डप निर्माण भइरहेको छ । रकम हस्तान्तरण गर्दै मेयर शाक्यले आफ्नो कार्यकालमै काठमाडौंका सबै सम्पदा निर्माण सम्पन्न गर्ने बताए । ०७२ को भूकम्पले काष्ठमण्डप ध्वस्त बनाएको थियो । लामो समयको विवादले काम रोकिएपछि निर्माणको जिम्मा समितिले लिने र अनुदान काठमाडौं महानगरपालिकाले दिने सम्झौतापछि पुनर्निर्माणले गति लिएको हो । यसअघि ०२७ सालतिर काष्ठमण्डपको जीर्णोद्धार भएको थियो । वागमती प्रदेशका सांसदसमेत रहेका संयोजक शाक्यले ५५ प्रतिशत काम सकिएको जानकारी दिए । अर्को आर्थिक वर्षभित्र काम सक्ने लक्ष्य राखिएको उनको भनाइ छ ।
गेटबाटै प्रहरी सेवा,"काठमाडौं (कास) महानगरीय प्रहरीले नागरिक सहजकर्ता सेवा सुरु गरेको छ । मातहतका कार्यालयमा आउने सेवाग्राहीको सहजीकरणका लागि बुधबारदेखि सेवा सुरु भएको हो । न्यायका लागि आउने सेवाग्राहीलाई सहज, पारदर्शी र छिटोछरितो सेवा दिन नयाँ कार्यक्रम सुरु गरिएको महानगरीय प्रहरी कार्यालय रानीपोखरीका प्रमुख डीआईजी विश्वराज पोखरेलले बताए । उपत्यकास्थित हरेक मुद्दा चल्ने प्रहरी कार्यालयमा कार्यालय समयमा नागरिक सहजकर्ताको ब्याच लगाई गेटबाटै सेवा दिने उद्देश्य रहेको उनको भनाइ छ । पहिलो चरणमा तीनवटै महानगरीय प्रहरी परिसर, महानगरीय ट्राफिक प्रहरी महाशाखा, महानगरीय अपराध महाशाखा, ललितपुर र भक्तपुर ट्राफिक परिसर, महानगरीय प्रहरी परिसर मातहतका सबै वृत्त र प्रभागमा कार्यक्रम सुरु गरिएको हो ।"
इन्सपेक्टरविरुद्ध मुद्दा,काठमाडौं (कास) अख्तियार दुरुपयोग अनुसन्धान आयोगले सशस्त्र प्रहरीको सीमा सुरक्षा बलका निरीक्षक अमृत थापासहित दुई जनाविरुद्ध बिहीबार विशेष अदालतमा भ्रष्टाचार मुद्दा दायर गरेको छ । सशस्त्र प्रहरी बल बीओपी मोरङका कार्यालय प्रमुख थापा र जवान शशितनारायण विश्वासले भारतबाट प्याज ल्याउने व्यापारीसित घूस लिने गरेको पुष्टि भएकाले मुद्दा दायर गरिएको अख्तियारले जनाएको छ । मुद्दा दायर भएसँगै दुवै निलम्बित भएका छन् ।
कलिलैमा गर्भनिरोधक औषधि,"(काठमाडौं)  बालाजुको होटलबाट एक महिनाअघि १७ किशोरीलाई प्रहरीले उद्धार गर्यो । ग्राहकसँग बसिरहेको अवस्थामा उद्धार गरिएका उनीहरूको जाँच गर्दा पाखुरामा इम्प्लान्ट (परिवार नियोजनको साधन) राखिएको भेटियो । एक किशोरीले दुई वर्षदेखि इम्प्लान्ट प्रयोग गरिरहेको प्रहरीलाई बताइन् । वेटरको काम दिन्छु भनेर राखेका होटल साहुले ग्राहकसँग यौनसम्बन्ध राख्न लगाएको उनको भनाइ थियो ।हेला सहन नसकेर तीन वर्षअघि घरबाट भागेँ, उनले भनिन्, भाँडा माझेर भए पनि एक्लो ज्यान पाल्छु भनेर काठमाडौं आएँ । केही समय उनले वेटरको काम गरिन्, जसबापत् मासिक चार हजार पारिश्रमिक पाउँथिन् । बाध्यताले होटलमा काम गर्दा दुई वर्षयता शारीरिक शोषणमा परेको उनले दुखेसो पोखिन् । जबरजस्ती यौन र गर्भ रोक्न प्रयोग गरिएका औषधिले संक्रमण भएर उनको पाठेघरमा घाउ भएको छ । अहिले उनी शक्ति समूहको पुनर्स्थापना केन्द्रमा आश्रय लिएर बसेकी छिन् । स्त्रीरोग विशेषज्ञ डा कृतिपाल सुवेदीका अनुसार कलिलो उमेरमै गर्भनिरोधकका साधन प्रयोग गर्दा महिलाको स्वास्थ्यमा दीर्घकालसम्म असर गर्छ । साधन प्रयोग गर्नु भनेको यौनक्रियामा सक्रिय हुनु हो । सानै उमेरमा यौनमा सक्रिय हुनु र गर्भनिरोधका साधन प्रयोग गर्दा शरीरमा हार्मोनको सन्तुलन बिगारिदिन्छ, उनले भने, पाठेघरको संक्रमण हुँदै क्यान्सरसम्म भएर ज्यान जान सक्छ । गर्भनिरोधक साधन प्रयोग गरेकै कारण नुवाकोटकी १४ वर्षीया अर्की किशोरी पनि पाठेघरको संक्रमण खेप्दै छिन् । सानै छँदा बाबुआमाको काख छुटेपछि उनलाई छिमेकीले पालेका थिए । बजारमा काम लगाइदिने भन्दै गाउँकै एक व्यक्तिले एक होटलमा छोडिदिए । त्यहाँ भाँडा माझ्नुको साटो ग्राहक रिझाउने काम लगाएको उनले बताइन् । उनले भनिन्, हरेक दिन साहुले औषधिको चक्की खान दिन्थे तर मलाई के दिएको भनेर थाहा थिएन । कलिलै उमेरमा यौनकार्यमा संलग्न भएको र गर्भनिरोधक औषधि प्रयोगका कारण उनमा महिनावारी अनियमित हुने, सेतो पानी बग्ने र पाठेघरको संक्रमण जस्ता समस्याबाट पीडित छिन् । डा सुवेदीका अनुसार सानै उमेरमा परिवार नियोजनका साधन प्रयोगले कालान्तरमा बाँझोपन पनि निम्तिन सक्छ । राष्ट्रिय मानवअधिकार आयोगले २०७६ मा गरेको अध्यननअनुसार मनोरञ्जन तथा सत्कार सेवा व्यवसायअन्तर्गत पर्ने डान्सबार, दोहोरी साँझ, रोधी, मसाज पार्लर, क्याबिन, गेस्ट हाउस, डिस्को आदि व्यवसायमा महिला र बालबालिकामाथि जबरजस्ती यौन शोषण हुने गरेको उल्लेख छ । अध्ययनले ५६ श्रमिकमध्ये १० जनाले इच्छाविपरीत शारीरिक सम्पर्क गर्न बाध्य रहेको देखाएको छ । जागिर जाने डरले महिला र बालिकाले ग्राहकसँग यौन सम्बन्ध राख्नुपर्ने बाध्यता हुने प्रतिवेदनमा उल्लेख छ । आयोगकी मानवअधिकार अधिकृत यशोदा बञ्जाडेका अनुसार देशका प्रमुख पर्यटकीय एवं सहरी क्षेत्र इटहरी, धरान, काठमाडौं पोखरा, बुटवललगायतका क्षेत्रमा मनोरञ्जन तथा सत्कार व्यवसायको बढ्दो संख्यासँगै त्यहाँ बालबालिकामाथि जबर्जस्ती श्रम र यौन शोषण हुने गरेको छ । अन्तर्राष्ट्रिय संस्था द फ्रिडम फन्डले सन् २०१९ मा काठमाडौं उपत्यकाका मनोरञ्जन व्यवसायमा गरेको अध्ययनअनुसार मनोरञ्जन क्षेत्रमा काम गर्ने ५० हजारमध्ये ८० प्रतिशत महिला छन् । १७ प्रतिशत १८ वर्षभन्दा कम उमेरका बालबालिका श्रम गर्छन् । ६ प्रतिशतले यौन शोषण भोगेको र ६० प्रतिशत यौन शोषण हुने वातावरणमा काम गरिरहेको अध्ययनले देखाएको छ ।"
दृष्टिविहीनसित केको दुश्मनी ?,"काठमाडौंका सडकहरूमा हिजोआज दृष्टिविहीनहरूले निर्बाध गीत गाएर माग्न पाउँदैनन् । महानगरको आदेशमा आएका प्रहरीहरूले उनीहरूको माइक र स्पिकर खोस्छन्, झपार्छन् र आइन्दा यसरी सडकमा नगाउन चेतावनी दिन्छन् । महानगरले बुधबार मात्रै रत्नपार्क र सुन्धारा क्षेत्रका सडक छेउमा गीत गाउने सात दृष्टिविहीन समूहको माइक र स्पिकर खोसेको छ । त्यसपछि ह्वाइट केन को सहारामा महानगरपालिका पुगेको दृष्टिविहीनको समूहलाई त्यहाँका कर्मचारीले सडक छेउछाउमा गीत गाएर नमाग्न सतर्क गराएका छन् ।सडकबाट उठाइएका दृष्टिविहीनले सोधेका छन्, हामीलाई उठाएर सरकारले के पाउँछ ? सरकारसित यसको चित्तबुझ्दो जवाफ छैन । सडकमा गीत गाएर माग्न नपाइने र यस्तो काम कानुनविपरीत हुने महानगरको जिकिर छ । मुलुकी अपराध संहिता, २०७४ को दफा १२६ मा सडकमा बसेर भिक्षा माग्न वा माग्न लगाउन नहुने व्यवस्था छ । महानगरले कानुनको यही व्यवस्थामा टेकेर दृष्टिविहीनमाथि अन्यायपूर्ण दृष्टि राखेको छ । महानगरपालिकाले गत मंसिर २९ मै सडकमा बसेर गीत गाउनेहरूलाई विकल्प खोज्न भन्दै अटेर गरे पक्राउ गरिने चेतावनी दिएको थियो । त्यही दिन प्रहरी परिसर काठमाडौंले बौद्ध परिसरबाहिर माग्न बसेका र गीत गाइरहेका करिब २२ दृष्टिविहीनलाई पक्रेको थियो । वैकल्पिक व्यवस्थाबिनै सहर व्यवस्थित बनाउने नाममा कानुनको एउटा टेको टेकेर महानगरले मानवताको खम्बा भाँचेको छ । सरकारले चाल्ने कदम त दृष्टिविहीनको हितमा पो हुनुपर्छ । उनीहरूलाई चित्त बुझाएर मात्रै सडकबाट हटाइनुपर्छ । आखिर, उनीहरूले केके न अपराध गरेका पनि होइनन्, राज्यलाई ठूलै हानि हुने गरी कुनै कानुन मिचेका पनि होइनन् । सडकमा आफ्नो कला देखाएर माग्ने प्रचलन संसारमा जहाँतहीँ छ, यो काठमाडौंमा मात्र नौलो होइन । फेरि, उनीहरू चिच्याएर, कसैको पिछा गरेर जबर्जस्ती कोट्याएर माग्ने पनि गर्दैनन्, कुनै थलोमा बसेर आफ्नो प्रतिभा देखाएर मनकारीहरूसित भाँडो थाप्ने मात्रै हुन् । एक हिसाबले उनीहरूले मागेको भन्दा पनि आफ्नो प्रतिभा बेचेका हुन् । व्यावसायिक गायकगायिकाभन्दा फरक यति हो, उनीहरूले प्रतिभा बेच्ने मञ्च सडकपेटीलाई बनाएका छन् ।सरकारले बुझेजस्तो जारी नेपाल भ्रमण वर्ष सफल बनाउनका लागि सबभन्दा ठूलो अवरोध सडकमा गाएर माग्न बसेका दृष्टिविहीनहरू होइनन् । पर्यटकहरूलाई नमज्जा धूलो उडिरहेको, जताततै फोहोर थुप्रिरहेको र खाल्डैखाल्डा भएको सडक देख्दा लाग्छ कि पेटीमा गीत गाएर मागिरहेका दृष्टिविहीनहरू भेट्दा ? पर्यटकहरूलाई दुःख मिटरमा जान नमान्ने र लाग्दोभन्दा बढी भाडा लिने ट्याक्सी अनि आउनेजाने ठेगान नहुने र कोच्चिएर यात्रा गर्नुपर्ने सार्वजनिक माइक्रोबस देख्दा लाग्छ कि सडकमा माग्नेहरू भेट्दा ? सायद सरकार यसमा अलमलमा छ, उसले सही खुट्याउन सकेजस्तो देखिँदैन ।सहरलाई सहरजस्तै बनाउने अनि पर्यटकहरूको चित्त आकर्षित गर्ने सयौं उपाय छन्, सरकार ती सबै बाटाहरूलाई छोडेर निरुपाय भई सडकमा आएकाहरूलाई हतोत्साही गर्न लागिपरेको छ, जुन शोभनीय र मानवोचित दुवै देखिँदैन । यी दृष्टिविहीनहरूले भनेका छन् हामी गरिखाने कुनै विकल्प नभएर सडकमा आएका हौं, सडकको धूलो खाने रहरले होइन । यस्तो अवस्थामा सरकारले उनीहरूलाई हठात् सडकबाट हटाउने भन्दा पनि सडकसम्म आउनै नपर्ने विकल्प पो दिनुपर्छ । सरकारले त्यस्तो वैकल्पिक व्यवस्था गर्नुपर्छ, जसले दृष्टिविहीन खुसी होउन्, उनीहरूको परिवारले भरोसा पाउन् र सडक पनि सरकारले चाहेजस्तै होओस् ।महानगरपालिकाले काम गरेर खान नसक्नेलाई आश्रममा राखेर खानेबस्ने व्यवस्था मिलाइदिने त भनेको छ । तर, घरपरिवार भएका कतिपय दृष्टिविहीनहरूलाई त्यति गर्नु मात्रै समाधान होइन, उनीहरूमा आश्रित परिवारबारे पनि सोच्नुपर्छ । सडकमा बसेर गीत गाउने दृष्टिविहीनका अनुसार उनीहरूको संख्या करिब दुई सय छ । अधिकांश कमजोर आर्थिक हैसियतका र गीत गाएर जम्मा भएको पैसाले गुजारा चलाउने छन् । त्यसैले, आश्रित परिवारलाई धान्न सक्ने गरी विकल्पको व्यवस्था नगरी सरकारले दृष्टिविहीनहरूलाई सडकबाट चलाउनु उपयुक्त हुँदैन । उचित विकल्प नदिई गरिखाने मेलो बन्द गरिदिनु कानुनको कुनै एउटा दफाअन्तर्गत सही भएको व्याख्या गर्न सकिएला, तर लोक कल्याणकारी राज्यको मर्म र समाजवादउन्मुख संविधानको भावनाअनुकूल ठहर्याउन सकिँदैन । पूर्ण दृष्टिविहीनहरूले सरकारबाट मासिक १६ सय रुपैयाँ भत्ता पाउँछन् तर त्यतिले उनीहरूको गर्जो टर्दैन । त्यसैले, सरकारले उनीहरूका लागि कि रोजीरोटीको व्यवस्था गर्नुपर्छ कि पुग्दो भत्ता दिनुपर्छ अनि मात्रै सडक खाली गर भन्न सुहाउँछ ।"
कांग्रेसमा सभापतिको दाबेदार,"नेपाली कांग्रेसमा आउने महाधिवेशनमा को सभापति बन्न दौड सुरु भएको छ । अहिले रणनीतिक खेल र योजनाहरू विभिन्न गुटमा चलिरहेको छ । सभापति शेरबहादुर देउवा गुटबाट देउवाको विकल्पमा विमलेन्द्र निधिलाई हेरिएको छ । देउवाले यदि सभापति पद छाडेमा देउवा गुटबाट निधि निर्विकल्प रूपमा सभापति दौडमा अगाडि आउन सक्ने आँकलन गरिएको छ । यद्यपि देउवाको अहिलेसम्मको तयारी र रणनीति हेर्दा सभापति पदको मैदान खाली गर्ने लक्षण देखिंँदैन । निधि सभापतिको दौडमा अगाडि आए देउवा गुटभित्र थप अन्य उपगुट बन्ने सम्भावना पनि नभएको होइन । यस्तो भयो भने देउवा गुटका लागि हानिकारक बन्न सक्छ । देउवा नै सभापतिमा अगाडि बढे यो गुट बलियो हुने तर देउवाको कार्यशैली त्यति राम्रो भने छैन । यता शेखर कोइराला लगायतका अन्य गुटका नेताहरू भेला पारेर रामचन्द्र पौडेल पनि सभापति पदमा आउन सक्ने सम्भावना छ । कोइराला परिवारबाटै सभापति पदका लागि प्रयास भइरहेको कुरा पनि बाहिर आइरहेको छ । राजनीतिमा जे पनि हुनसक्ने कुराको अनुमान लगाउन सकिन्छ । सिटौला गुटबाट सिटौला स्वयम् या गगन थापाले सभापतिको दाबी गर्न सक्छन् । पारिवारिक विरासत या गुटउपगुटबाट नै कांग्रेसमा सभापति हुने देखिन्छ । कांग्रेसलाई गुटउपगुटको भागबन्डाले ध्वस्त पार्दैछ । रेशमकुमार सुनुवार, नेपाल ल कलेज, काठमाडौं"
दलालहरूको कब्जामा कृषि कार्यक्रम,"राज्यले कृषि क्षेत्रको विकासको लागि वर्षेनि ठूलो धनराशि खर्च गर्दै आइरहेको भए पनि त्यो लगानी किसानका लागि कागलाई बेल पाक्यो हर्ष न विस्मात जस्तै भएको छ । जुन उद्देश्यका लागि यति ठूलो रकम खर्च गरिरहेको छ, ती निकायहरू परिणाम दिनेभन्दा पनि प्रक्रिया पुर्याउन मात्रै केन्द्रित देखिन्छन् । कृषि क्षेत्रको आधुनिकीकरण, व्यावसायीकरण र औद्योगीकरण गर्न भनी बनाइएका योजनाहरू काजगमा मात्रै सीमित छन् । वास्तविक किसानहरू अहिले पनि परम्परागत तरिकाले खेतीपाती गर्दै जीविका धानिरहेका छन् भने केही व्यावसायिक तरिकाले कृषि पेसामा लागेका युवा तथा किसानहरूमा पनि निराशाको वातावरण छ । किसानका लागि भनेर राज्यले अनुदान, सहुलियत ऋण, प्राविधिक तथा आर्थिक सहयोगका कार्यक्रम ल्याएको भए पनि केही झोले किसानहरू जो किसानको नाइकेमा गणना भएका छन्, नेताहरूको पछिपछि धाउँछन्, किसानहरूका विषयमा ठूलठूला कुरा गर्छन्, तर तर काढ्छन् । वास्तविक किसान भने हेरेको हेर्यै भएका छन् । संकल्प नेपाली, नारायण नगरपालिका, दैलेख"
"आफैं शरणार्थी, अरूलाई शरण दिने ?","नेकपा अध्यक्ष पुष्पकमल दाहालले आफ्नै निवासमा पार्टी प्रवेश कार्यक्रममा बोल्दै पूर्व सहयात्री बाबुराम भट्टराई, उपेन्द्र यादव र अशोक राई लगायतलाई नेकपामा आउन आग्रह गरे । प्रचण्ड आफै माओवादीलाई ध्वस्त पारेर एमालेको घरमा शरण लिन पुगेका हुन् भन्ने कुरामा उनका भक्त बाहेक अरुको दुईमत नहोला । उनलाई त्यो घरमा घरमूलीले कहिलेसम्म शरण दिने हुन्, कुनै निश्चित छैन । बाबुरामले प्रचण्डलाई छाडेपछि नै उनी बिच्किएका हुन् । बाबुरामभन्दा पहिले नै मोहन वैद्यले प्रचण्डको साथ छाडिसकेका थिए । सशस्त्र युद्धका योजनाकार बाबुराम र गुरु वैद्यलाई दायाँबायाँका सहयात्रीले साथ छाडेपछि जनयुद्धका नेतृत्वकर्ता प्रचण्डको मात्रै दिमागले पार्टी सञ्चालन गर्ने ह्याउ नपुगेकै देखिन्छ । किनकि उनले तत्कालील माओवादीका महाशत्रु केपी शर्मा ओलीलाई धेरैले त्याग र बलिदान गरेर ल्याएको पार्टी सुम्पिए । नेतृत्वमा आफू रहे पनि बाबुराम र वैद्यको योजना र रणनीति अनुसार अगाडि बढ्दै आएका प्रचण्डलाई उनीहरू दुवैको साथ र सहयोगबिना अगाडि बढ्न निकै अप्ठ्यारो परेको थियो । आफ्नो नेतृत्वमा रहेको पार्टी एमालेमा लगेर मिसाएपछि करिब डेढ वर्ष आलंकारिक हैसियतमा रहेका प्रचण्डलाई ओलीले पार्टी सञ्चालनको कार्यकारिणी अधिकार दिएपछि एकपटक निभ्ने बेलाको दीयोजसरी प्रचण्ड चम्किएका छन् । त्यसैको चमकमा उनले नेकपाको सर्वेसर्वा आफूमात्र भएजसरी छोडिजानेहरूलाई पनि आफ्नो चुलोमा सहभागी हुन आग्रह गरेका छन् । जबकि उनले बालिरहेको चुलो कहिलेसम्म बल्छ, उनी आफै अन्योलमा छन् । सुजन देवकोटा, पालुङटार४, गोरखा"
पशुपति विश्वविद्यालय: ज्ञानको थलो,"दिवाकर आचार्यको यस्तो बनोस् पशुपति विश्वविद्यालय पढेपछि पूर्वीय ज्ञान, दर्शन, धर्म, संस्कार, संस्कृतिले पुनर्जीवन पाउने हो कि भन्ने आस पलाएको छ । केही समयअघि पशुपति हिन्दु विश्वविद्यालयको अवधारणा सार्वजनिक भएसँगै प्राज्ञिक जगतबीच खुल्दुली बढेको थियो । विश्वभर छरिएर रहेका एक अर्बभन्दा बढी हिन्दुहरूमध्ये पशुपतिनाथको नाम नसुन्ने कोही नहोलान् । दुर्लभ शैवशक्ति, ध्यान र तपस्या, इहलोक र परलोकको चिन्तादेखि बेफिक्र रहने आराध्यदेवका दुर्लभ विशेषताहरूको गहन अध्ययन, खोजतलास गर्न पौराणिक ज्ञानका अध्येताबाट मात्र सम्भव हुन्छ । पौराणिक कला, संगीत, धर्मदर्शन, इतिहाससंस्कृति, पुरातत्त्व, अध्यात्मजस्ता विधाहरूको पुनरुत्थान गर्न विशिष्ठ प्रकारको शिक्षण संस्थाको संलग्नताबिना सम्भव देखिंँदैन । संस्कृत भाषा, पौराणिक ज्ञान, पूर्वीय संस्कार, यिनीहरूको आयाम र उपादेयता बारेका जानकारहरू दुर्लभ बन्दै गएका छन्, यतिबेला । तसर्थ विश्वविद्यालय स्थापना गर्नुअधि प्राज्ञिक स्रोत, साधनको प्राप्ति, कार्यक्षेत्र र त्यसको विस्तार, विश्वविद्यालय स्थापना गर्न उपयुक्त स्थान निर्धारण हुनु जरुरी छ । तर दुःखको कुरा दाङस्थित संस्कृत र लुम्बिनीस्थित लुम्बिनी बौद्ध विश्वविद्यालयहरू यतिबेला बलियाहरूको हुतुतु खेल्ने ठाउँ बनेका छन् । त्यहाँ राजनीतिक जुवा उत्कर्षमा पुगेको छ, प्राज्ञहरूमाथि निर्मम तरिकाबाट तुरूप प्रहार भइरहेको छ ।पशुपति विश्वविद्यालय स्थापना भए पनि संस्कार, संस्कृति, अध्यात्ममाथि ताण्डव मच्चाउन पल्केकाहरूले विध्वंस नमच्चाउलान् भन्न सकिँंदैन । राजनीतिक हस्तक्षेप, नियुक्तिलाई स्थान नदिने, सञ्चालनमा प्राज्ञहरूको मात्र सहयोग लिने, हरतरहबाट सक्षम र स्वायत्त संस्था बनाउने अवधारणा अघि सार्नुपर्छ । देशभरिका गुरुकुल शिक्षा, विश्वविद्यालयहरूलाई पनि यो विश्वविद्यालयले दिशानिर्देश गरिरहने व्यवस्था मिलाउनुपर्छ । सो बाहेक पूर्वीय दर्शन, ज्ञान, संस्कारलाई विश्वभर चिनाउने, विभिन्न भाषामा प्रवचन दिने, तालिमहरू सञ्चालन गर्ने र सबैको आकर्षण बढाउने प्रकारले विश्वविद्यालय स्थापना गर्दा मुलुककै छवि उच्च बन्ने देखिन्छ । भुवनेश्वर शर्मा, चन्द्रागिरि२, काठमाडौं"
कस्तो शासन हो यो ?,"सर्वप्रथम निम्नलिखित परिदृश्य हेर्नुहोस् । त्यसपछि तत्कालै केही गर्न नसके पनि अनुमानसम्म गर्न सकिन्छ, देश कता जाँदैछ ।  रेशम चौधरी थुनामा छन् । तर उनलाई संसद सदस्यको सपथ ग्रहण गराइएको छ । उनी थुनाभित्रका संसद सदस्य भएका छन् । पूर्वसभामुख कृष्णबहादुर महरा यौन दुर्व्यवहार काण्डको अभियोग लागेर जेलमा छन् । उनीमाथि मुद्दा चलिरहेको छ ।  हाल नेकपा, पूर्वमाओवादी नेता अग्नि सापकोटा महराको राजीनामाका कारण रिक्त सभामुख पदका सर्वसम्मत उम्मेदवार बनाइएका छन् । साथै सर्वत्र चर्चा छ, उनीमाथि सर्वोच्च अदालतमा हत्या अभियोगमा मुद्दा विचाराधीन छ । प्रतिपक्ष नेपाली कांग्रेसले पनि आफ्नोतर्फबाट उम्मेदवार नदिएर उनैलाई सभामुख सकारेकोले उनी निर्विरोध सभामुख हुने निश्चितप्रायः भएको छ ।  हाल नेकपाका दुईमध्ये एक अध्यक्ष पुष्पकमल दाहालले द्वन्द्वकालमा मारिएका १७ हजारमध्ये ५ हजारको जिम्मा आफूले लिने बताएका छन् । तर उनी पार्टी अध्यक्ष र संसद सदस्य यथावतै छन् । प्रचण्ड स्वयंले यति गम्भीर खुलासा गरिरहँदा पनि कुनै दलमा चाइँचुइँ केही छैन । गायिका आस्था राउतले एयरपोर्ट सुरक्षामा कार्यरत प्रहरीमाथि अभद्र व्यवहार गरेको सीसी टिभी फुटेज सार्वजनिकमात्र भएको छैन, घटनामाथि अनुसन्धान भइरहेको छ । तर उस्तै प्रकृतिको केही महिना अघिको पारस शाह प्रकरणचाहिँं कुनै मुद्दा नै बनेन । प्रतिपक्ष कांग्रेस राजनीतिक खपतका लागि नेकपाले देशलाई अधिनायकवादतर्फ लगिरहेको भनेर सुनाउँछ । तर यस्तै सभामुख चयन प्रकरणमा जस्तै, प्रधानमन्त्री ओलीकै भाषामा, कांग्रेस नेकपाको सहयोगी दलभन्दा फरक नपर्ने स्थानमा स्थापित हुनगइरहेको देखिएको छ । संस्थापन त संस्थापन, असन्तुष्ट पक्षको पनि बोल्ती बन्द छ । मधेशकेन्द्री दलहरू पनि कुनै न कुनै प्रकारले नेकपासँगै कार्यसहकार्य गरिरहेका छन् । बाहिर आफ्ना समर्थक पंक्ति बचाइराख्न मात्र विरोध गरेजस्तो गर्छन् । सर्वत्र चर्चा छ, भित्रभित्रै भागशान्ति मिलाइएको छ । एवंप्रकारले मधेशकेन्द्री समेत सत्ताका सहयोगी दल नै बन्न पुगेका छन् । संसदमा जनताको असन्तुष्टिलाई प्रतिपक्षले प्रतिनिधित्व गर्छ । तर संसदीय प्रतिपक्ष चिनियाँ जनकांग्रेसको आलंकारिक प्रतिपक्षजस्तै भएको छ । यहाँ उल्लिखित प्रतिनिधि परिदृश्यले आफ्नो टिप्पणी आफैं गर्छन् । अतिरिक्त टिप्पणीको आवश्यकता छैन । तथापि यस परिदृश्यका चल्ते गम्भीर प्रकृतिका पद्धतिगत प्रश्न अवश्य उठ्छन् । नेपाल कम्युनिस्ट पार्टी (नेकपा) का अध्यक्ष केपी शर्मा ओली प्रधानमन्त्री भएको यो देशमा कस्तो शासन छ ? यहाँ कानुनद्वारा (रुल बाइ ल) शासन छ कि कानुन अर्थात् विधिको शासन (रुल अफ ल) छ ? अथवा कानुन केवल देखावटी हो, सबै कामकुरा तजविजी चल्छ । आफू अनुकूल चल्छ ? के शासनसत्ता अथवा कुनै ओहदा प्राप्त भएपछि जे गरे पनि हुन्छ ?कानुनद्वारा (रुल बाइ ल) र विधिको शासन (रुल अफ ल) फरक हुन्छन् । कानुनद्वारा हुने शासनमा शासकसत्ताधारी, पहुँचवाला, ठूलाबडा भनिनेहरूमाथि कारबाही हुँदैन । विधिको शासनमा कानुन सबैभन्दा माथि हुन्छ । आलेखको सुरुमा बिन्दुमा राखिएका सन्दर्भ त्यही क्रममा मनमा उपस्थित भएका हुन् । म यी प्रश्न धेरै दिनदेखि आफूसँग लिएर हिँंडिरहेको छु । देशमा जनादेश प्राप्त कम्युनिस्ट सरकार छ । यो भन्नु अथवा भनिरहनुपर्ने कुरै होइन । सबैलाई थाहै छ । जनादेश पाएर बनेको जोसुकैको सरकार होस्, त्यसलाई लोकतान्त्रिक विधिबाट बनेको हुँदा लोकतन्त्रप्रति प्रतिबद्ध रहन्छ, रहनुपर्छ भनेर मान्नैपर्छ । फेरि जोसुकैले जेसुकै भने पनि व्यक्ति ओलीको लोकतन्त्रप्रतिको निष्ठामाथि म शंका गर्दिन र मजस्तै धेरै लोकतन्त्रप्रेमी पनि गर्दैनन् । तर एमाले र माओवादी एकीकरणपछि बनेको नेकपाको शासकीय प्रवृत्ति निर्वाचित प्रतिनिधिहरूको शासनजस्तो नभएर सत्ताकब्जा शैलीको छ । सत्ताकब्जा गर्नेले विधिको शासन मान्दैन । त्यस्तोमा मिलेमतोमा होस्, डरत्रास, आफ्नै कमजोरी अथवा थुनुवामा परेर प्रतिपक्ष लुप्त हुन्छ । यस्तोमा कानुन तल हुन्छ, शासक माथि हुन्छन् । भन्न लोकतन्त्र भनिरहे पनि यसका अंगप्रत्यंग सबै कुँजिएका हुन्छन् । लोकतन्त्रको माला त जपिन्छ, तर त्यो जीवन्त रहँदैन, प्राविधिक हुनजान्छ । तब के नेकपा मुखले लोकतन्त्र भनीभनी जानचाहिँं एकतन्त्री शासनतर्फ चाहेको हो ? यदि त्यस्तै हो भने त्यो पनि भनिहाल्नु उचित हुन्छ, किनभने यसबाट मानिसलाई यो हुनचाहिंँ लोकतन्त्र होइन, तर दुनियाँका आँखामा छारो हाल्नमात्र साइनबोर्ड लोकतन्त्र राखेको हो भन्ने प्रस्ट हुन्छ । प्रस्ट नहुँदा दुनियाँलाई बढी कष्ट हुन्छ, मानसिक पनि । फेरि शासनमा बस्नेलाई झन् असजिलो हुन्छ । एकतन्त्री शासन गर्ने मनसुवा भईभई त्यसैलाई लोकतन्त्र भनिरहनुपर्दा धेरै ढाँट्नुपर्छ, धेरै । पाइलैपिच्छे ढाँटिरहनु, ढाँट्नुपर्ने बाध्यता उपस्थित हुनु स्वयं ढाँटकै स्वास्थ्यका लागि पनि हानिकारक हुन्छ । ढाँट्ने बानी पर्यो भने सम्पूर्ण मानसिक अवस्थामा समेत विचलन आउँछ । किनभने ढाँटमा दर्ता हुनु त छँदैछ, वैज्ञानिक अनुसन्धानले केसम्म पत्ता लगाएको छ भने ढाँट्दा शरीरमा एक किसिमको हानिकारक रसायन उत्पन्न हुन्छ र त्यसले क्रमैसँग अंगप्रत्यंगलाई शिथिल बनाउँदै लान्छ । फलस्वरुप मस्तिष्कले पनि सहज काम गर्न सक्दैन । त्यसैले निर्वाचनसिर्वाचन वैधताका लागिमात्रै गरिएको हो, यो शासन कम्युनिस्टकै हो, त्यो पनि जनादेश प्राप्त । नियत एकतन्त्री नै हो र एकतन्त्री शासन नै चलाउँछौं भने हुन्छ । यसले कित्ताकाट गर्न सजिलो हुन्छ, कम्युनिस्टैकम्युनिस्ट एकातिर र शेष अरुलाई गोलबद्ध हुन, एकजुट हुन मार्गप्रशस्त हुन्छ । गोलबद्ध नभए पनि ठिकै छ, जतिन्जेल भ्याइन्छ, एकछत्र कम्युनिस्ट शासन चलाउनु, बस्नु । किन पर्खनु, प्रतिपक्षमा पुगेको कांग्रेसजस्तो सहयोगी दल भएकै बेला गरिहाल्नु !म यहाँ यसो गर्नु, त्यसो नगर्नु, सच्चिनु भन्दै भन्दिन । मात्र अनुरोध गर्छु, लोकतन्त्र अनुरुप आचरण नगर्ने भए, यो लोकतन्त्र हो भनेर नढाँट्नु । लोकतन्त्रमा विश्वास छैन भन्ने सकार्नु र सकार्नु किनपर्छ भने माथि पनि भनियो, ढाँट्दा स्वास्थ्यमाथि प्रतिकूल असर पर्ने त छँदैछ, जो जे हो, त्यही र त्यस्तै सग्लो देखिनु परन्तुमा देशका लागि राम्रो हुन्छ । सकार्नु किन राम्रो हुन्छ भने उहिल्यै यो देशमा जहानियाँ राणाशासन थियो । जहानियाँ शासन जस्तो हुनुपर्थ्यो, त्यो त्यस्तै थियो । जहानियाँले नागरिक अधिकारको सम्मान गर्नु त उदेक हुन्थ्यो । गरेनन् । जहानियाँ शासन विरुद्ध नागरिक स्वतन्त्रता पक्षधर गोलबद्ध भए । अन्ततः २००७ सालमा राणाशासन अन्त्य भयो ।त्यस्तै निर्दलवादी हुकुमी राजाको शासन हुँदा त्यो जस्तो हुनुपर्थ्यो, त्यस्तै थियो । निर्दलवादी हुकुमी राजाहरूको हुकुम तीस वर्ष चल्यो । हुकुम अन्तर्गत नै सबै नेपाली पञ्च हुन्, सबै पञ्च नेपाली भन्ने लहरै चल्यो । जो पञ्च थिएनन् र हुकुमी राजाका चरअनुचर थिएनन्, ती गोलबद्ध भए । छ्यालिस सालमा जनआन्दोलन भयो, त्यसपछि राजा सार्वभौमसत्ता जनतालाई बुझाएर नारायणहिटीमा गन्गनाउँदै बसे । २०५८ जेठ १९ मा भएको दरबार हत्याकाण्डमा तत्कालीन राजाको सवंश विनाशपछि उनका भाइ राजा भए । उनले आफू हुकुमी राजा कहलाउन निकै फुर्तीफार्ती गरे, तर त्यो फुर्तीफार्ती यति घातक भयो कि राजसंस्थाको अवशेष नै बढारियो । देश गणतन्त्र भयो ।माथिका दृष्टान्त किनभने नेकपाको नियत यदि सत्ताकब्जा शैलीमा एकतन्त्री शासन चलाउने नै भए, त्यही गरोस् । भनेरै गरोस् र घोषित रूपमै गरोस् । संसदमा बल पुग्नेगरी संख्या छँदैछ । प्रतिपक्ष पनि नामको मात्र, प्रकारान्तरमा, प्रधानमन्त्री ओलीकै शब्दमा सहयोगीको भूमिका निर्वाह गरिरहेको छ । प्रतिपक्ष प्रतिपक्षका रूपमा न प्रदेशमा देखिएको छ, न केन्द्रमा । यसर्थ नेकपासँग आज संविधान संशोधनमात्र होइन, फेर्ने नै शक्ति छ । एमालेका सत्ताराजनीति पारंगत नेता र माओवादीका सुरुङयुद्धविज्ञ लडाकु एकैसाथ छन्, उनीहरूलाई छलाङ हान्न पनि आउँछ । यसर्थ छद्म खेल खेल्नुभन्दा जे गर्न मन छ, जस्तो नियत छ, त्यही गर्नु उपयुक्त हुन्छ । त्यसो गर्दा कि नेकपा एकतन्त्री सत्ता सञ्चालन गर्न समर्थ हुन्छ कि भने वार कि पार हुन्छ । यदि नियत एकतन्त्री हो भने लोकतन्त्रको अभिनय नगरिदिनुहोस् कृपया । यदि त्यसो होइन, नियत सफा छ भने एकै प्रकृतिका विषयमा फरकफरक मापदण्ड किन ? किन रेशम चौधरीलाई एउटा मापदण्ड, अग्नि सापकोटालाई अर्कै ? नेकपाका अध्यक्ष प्रचण्डले ५ हजार मानिसको हत्याको जिम्मा लिन्छु सम्भवतः आवेगवश बोले होलान्, तर जिम्मै लिइसकेपछि विषय त गम्भीर भयो । के यसमा राज्यको कानुन आकर्षित भएन ? विधिको शासन छ भने मुद्दाहरू किनारा नलागुन्जेल पदबाट पृथक त कमसेकम बस्नैपर्छ ।त्यसैले दुर्भाग्यवश हरेक लक्षणले के देखाउँछ भने यहाँ कानुनद्वारा छ, कानुनको शासन छैन । शासनसत्ताको अँगालोमा बस्नेलाई उन्मुक्ति तर शेष अरुलाई कानुन लाग्छ, यसले समात्छ । उस्तै प्रकृतिका घटनामा कसैलाई उन्मुक्ति र कसैलाई सजाय छ । सीसी टिभीले एयरपोर्टमा कसैलाई देख्छ, कसैलाई देख्दैन । विधिको शासनमा त यस्तो हुँदैन । लोकतन्त्रको शासनचाहिँं विधिको शासन हो, जहाँ राष्ट्रपति, प्रधानमन्त्रीमाथि पनि कानुनको बरोबर दृष्टि हुन्छ र एउटा अति सामान्य मानिसलाई पनि त्यही कानुनले हेरिरहेको हुन्छ । उपचार पनि त्यसैले दिन्छ । लोकतान्त्रिक राज्यमा राष्ट्रपति, प्रधानमन्त्रीको जीउज्यान र सामान्य मानिसको प्राणरक्षा गर्नु एउटै दायित्वभित्र पर्छ ।लोकतन्त्रमा कोही पनि विधिभन्दा माथि हुँदैन । विश्वकै शक्तिशाली मुलुक संयुक्त राज्य अमेरिकाका राष्ट्रपति पनि कानुनभन्दा माथि छैनन्, मुनि नै छन् । त्यहाँका हालका राष्ट्रपति डोनाल्ड ट्रम्पले पद अनुकूल आचरण नगरेकोले उनलाई महाअभियोगद्वारा हटाउनुपर्छ भनेर घमासान बहस भइरहेको छ । यसपूर्व, धेरै अघि, राष्ट्रपति रिचार्ड निक्सनमाथि महाअभियोग लगाइएको तर मतदानपूर्व नै उनले राजीनामा दिएका थिए । त्यस्तै राष्ट्रपति बिल क्लिन्टनमाथि मोनिका लेबिन्स्की प्रकरणमा राष्ट्रलाई ढाँटेको अभियोगमा महाअभियोगको प्रक्रिया अघि बढाइएको थियो । अमेरिकामा कानुनको शासन सर्वोपरि भएकाले यस्तो भएको हो । यहाँ के छ ? के जहानियाँ राणाशासन र राजाको हुकुमी शासनमा जस्तै विधिको मर्दन नै भइरहने हो ? हो भने हो भन्नुहोस् । होइन भने के हो, त्यो त भन्नुहोस् । यसमा मेरो पूर्वाग्रह, दुराग्रह केही छैन, जे हो, त्यही भन्नुहोस् । भनेपछि यो यस्तै हो भन्ने आश्वस्तता मिल्छ तथा र त्यही बिन्दुबाट एउटा नयाँ विमर्श प्रारम्भ गर्न सजिलो हुन्छ ।"
टार्न सकिन्छ आत्महत्या,"त्रिशूलीमा सामूहिक पारिवारिक आत्महत्याको त्यो भयावह तस्बिर अझै मेटिन सकेको छैन, मेरो मनमस्तिष्कबाट । दुई कलिला नानीहरूसहित नदीमा फाल हाल्न ती दम्पतीलाई केले विवश गरायो होला ?तथ्यांकगत रूपमा विश्वव्यापी रूपमै बढ्दै गएको छ आत्महत्या । नेपालमा पनि उकालिइरहेकै छ । नेपाल प्रहरीको रेकर्डले देखाउँछ, एक दशकयता करिब दोब्बर नै भएको छ, आत्महत्यादर नेपालमा । सरदर प्रतिदिन ८ बाट १६ पुगेको छ, आत्महत्याको संख्यागणना । किशोरयुवावर्ग (१५२९ उमेरसमूह) मा अझै बढी छ यो । माथि उल्लेख भएझैं सामूहिक आत्महत्याको यथार्थ विवरण उपलब्ध नभए पनि यस्ता घटना दुर्लभ भने छैनन्, नेपाली समाजमा । पोहोर चितवनमा अनि परार काभ्रेका दुई ठाउँमै परिवारका सबै जनाले एकैसाथ आत्महत्या गरेको समाचार आएको थियो ।विश्वइतिहास हेर्दा पनि, धार्मिकसाम्प्रदायिक अनुबन्धनमा परेर अथवा समुन्नत भविष्य अनि आदर्श संसार या मुक्ति को कामना गरी या अन्धविश्वासको चपेटामा परेर सामूहिक रूपमै मृत्युवरण गरेका कैयौं सन्दर्भ पाइन्छन् । हाम्रै संस्कृतिपरम्परामा देखिएका सतीप्रथा, जोहर, संन्यासमरण या मोक्षमार्ग आदि पनि सामूहिक आत्महत्याकै प्रकार रहेकामा अन्यथा छैन । त्यस्तै, राजनीतिक कारणले आत्मघाती विस्फोट गराउने या सामूहिक आत्मदाह गर्ने जस्ता उदाहरण पनि यदाकदा देख्नसुन्न पाइन्छन् । तत्कालीन शासनसत्ताको विरोधमा सामाजिकसांस्कृतिक सुधारको माग राखेर संघर्षरत महिलाहरूले योगमायाको नेतृत्वमा अरुण नदीमा फाल हाली आत्महत्या गरेको इतिहास पनि हाम्रो नै हो । तर सुरुमा उल्लेख गरिए जस्तो हृदयविदारक समाचार भने त्यस्तो सामूहिक आत्महत्या हुँदै होइन ।आर्थिक दुरवस्था, व्यापारमा घाटा, तीव्र महत्त्वाकांक्षा, अरूको देखासिकी गर्ने प्रवृत्ति, धैर्यमा कमी, स्वास्थ्य समस्या अनि पारिवारिक सम्बन्धहरूमा आउने उतारचढाव आदि कारणले पारिवारिक आत्महत्या बढ्दै गएको छ । त्रिशूली प्रकरणमा अत्यधिक ऋणभारको डरले थिचिएपछि त्यो परिवार आत्महत्या जस्तो दुरूह निर्णय लिन बाध्य भएको प्रतीत हुन्छ । हुन पनि, विश्व स्वास्थ्य संगठनले जनाएझैं, आत्महत्याको ७८ प्रतिशत कारण आर्थिक नै हुने गर्छ । त्यस्तै, डिप्रेसनजस्ता मानसिक रोग अनि व्यक्तित्वजन्य समस्या पनि आत्महत्याका कारक मानिएका छन् ।आत्महत्या गर्ने प्रवृत्ति संक्रामक नै पनि हुन सक्छ । सामूहिक आत्महत्यामा यही संक्रामकता नै प्रमुख माध्यम हुन सक्ने अनुमान छ । प्रत्यक्ष या अप्रत्यक्ष रूपमा, अनि सामाजिक या व्यक्तिगत सामीप्य वा सम्बन्धहरूका कारण आत्महत्या गर्ने विचार, इच्छा या प्रवृत्ति एक व्यक्तिबाट अर्कोमा सर्न सक्छ । वाइफाई, स्मार्टफोन अनि सामाजिक सञ्जालको व्यापकता रहेको आजको समाजमा यसलाई गम्भीर बहसको विषय बनाइनुपर्छ । किशोर वर्गमा झनै भयावह रूपमा फैलन सक्छ, यो प्रवृत्ति ।एकअर्काको नक्कल गर्ने प्रवृत्ति, अझ ठूलाबडाको अनुकरण गर्ने चलनले पनि सामूहिक आत्महत्यामा बढोत्तरी ल्याउन सक्छ । हारेका योद्धाहरूले सामूहिक आत्महत्या गर्ने गरेको इतिहासमा पढिएको पनि हो । त्यस्तै, राजनीतिक नेता या सिनेकर्मीहरू जस्ता प्रसिद्ध व्यक्तिको आत्महत्याको खबरले अन्य व्यक्तिलाई पनि त्यसतर्फ प्रवृत्त गराउन सक्ने अध्ययनहरूले औंल्याएका छन् । व्यक्तिगत स्वार्थभन्दा समूहगत स्वार्थ हावी भएको अवस्थामा या एकै किसिमका चिन्ता या तनावले ग्रस्त समूह (प्रायशः परिवारका सदस्यहरू) एकैसाथ मर्न तम्सिन सक्ने तथ्य पनि मनोवैज्ञानिकहरूले औंल्याएका छन् । माथिको पारिवारिक आत्महत्याको प्रसंगमा यही कारकले काम गरेको हुनसक्छ ।यस्ता घटनाहरू दोहोरिन नदिन के गर्नुपर्ला त ?आत्महत्याबारे कुरै गर्न नहुने या त्यसलाई लुकाउनैपर्ने गलत धारणा समाजमा व्याप्त छ, जुन गलत हो । अतः आत्महत्याको सम्भावना भएका व्यक्ति या समूहको पहिचान गरेर तिनलाई आफ्ना भावना या तनावजन्य परिस्थितिबारे खुलासा गर्न सक्ने वातावरण बनाइदिनुपर्छ । आत्महत्याको प्रयास असफल भएर अस्पतालमा ल्याइएका व्यक्तिहरूलाई मनोविमर्श या आवश्यक निदानजन्य क्रियाकलापमा समावेश गराउनुपर्छ । स्कुलकलेजमा मानसिक स्वास्थ्य अनि आत्महत्याबारे सुसूचित गराउने कार्यक्रम सञ्चालन गर्नुपर्छ ।हाम्रा सामाजिक एवं सांस्कृतिक विधिव्यवहार आदिले पनि आत्महत्या न्यूनीकरण गराउन सक्छन् । प्रौढावस्था या वयस्क समूहहरूसँग अनुभव आदानप्रदान गर्नेगराउने अनि श्रीमद्भगवद्गीता जस्ता आध्यात्मिक स्रोतसन्दर्भहरूको अध्ययनसत्संग आदिका माध्यमले तनाव व्यवस्थापन गराई आत्महत्या न्यूनीकरणमा मद्दत पुर्याउन सकिन्छ ।आत्महत्या संक्रामक हुनसक्ने तथ्यलाई बेवास्ता गर्न सकिन्न । गरिबी, असमानता, आर्थिक दुरवस्था जस्ता आत्महत्याका सामाजिक कारकहरूको निराकरण गर्न त दृढ राजनीतिक इच्छाशक्तिकै आवश्यकता पर्छ । रिसाल धुलिखेल अस्पतालका मानसिक रोग विशेषज्ञ हुन् ।"
पितृसत्ता र आचारसंहिता,"चार महिना अर्थात् असोज १५ देखि खाली रहेको सभामुख पदका लागि निर्वाचन प्रक्रिया अगाडि बढेको छ । सम्भवतः माघ १२ पछि प्रतिनिधिसभाले नयाँ सभामुख पाउनेछ र त्यसको केही दिनमा उपसभामुख । नेतृत्व सहज र स्थापित बाटो हिँडेको भए एक महिनाअघि नै यो काम भइसक्थ्यो । तर सहज मार्ग छाडेर सकसपूर्ण बाटो अवलम्बन गरिएका कारण संसदको लामो समय खेर गएको छ । तत्कालीन सभामुखको व्यक्तिगत आचरणमा लागेको आरोपपछि अनुसन्धान अवधिभरको लागि भन्ने वाक्यांशसहितको राजीनामापत्र आयो । तर राजीनामा अवधि तोकेर नहुने भन्दै उक्त वाक्यांश हटाउन लगाएर मात्र स्वीकृत गरिएपछि चर्चा चल्न थाल्यो, उपसभामुख शिवमाया तुम्बाहाङ्फेको सुझबुझपूर्ण क्षमताको । सभामुख पद खाली हुनेबित्तिकै अर्को चर्चा पनि सुरु भयो अब उपसभामुखले राजीनामा दिएर मन्त्री लिने र सभामुखमा दलले अर्को व्यक्ति चयन गर्ने छ । उक्त चर्चाको खण्डन हुने गरी तुम्बाहाङ्फेले सञ्चार माध्यमबाटै स्पष्ट गर्नुभयो, म उपसभामुख पद मन्त्री पदसँग साट्दिनँ । बरु म आफै सभामुख पदका लागि स्वाभाविक दाबेदार हुँ । यसलाई बाह्य समाजले प्रशंसा गर्यो । तर, दलभित्रबाट नजानिँदो तवरले राजीनामाका लागि दबाब सिर्जना हुन थाल्यो । समयसँगै सभामुखको दाबेदारका रूपमा मैदानमा अरू थुप्रै नाम पनि चर्चामा आए । त्यसपछि सञ्चार माध्यममार्फत बढ्दै गएको दबाबलाई मत्थर पार्दै तुम्बाहाङ्फेले अर्को प्रश्न गर्दै भन्नुभयो, अर्काले गरेको गल्तीको सजाय मैले किन पाउने ? अरूका कमजोरीका कारण ममाथि अन्याय हुनु हुँदैन ।दलले यस सन्दर्भमा औपचारिक चर्चा नथालेपछि बाहिर मानिसहरूमा खुलदुली बढ्नु स्वाभाविकै थियो । दलका नेताहरूको रोजाइमा अरू नै व्यक्ति (पुरुषहरू) को नाम रहेको कुरा प्रायः सञ्चार माध्यममा आई नै रह्यो । त्यहीबीच उपसभामुख तुम्बाहाङ्फेको पनि दाबी रहेको छ भन्ने कुराले भने हरेक समाचारको अन्त्यमा निरन्तरता पनि पाई नै रह्यो । अन्ततः मंसिर २६ गते राष्ट्रपतिबाट पुस ४ गतेका लागि संसद अधिवेशन आह्वान भएको सूचना आयो । तर पनि सभामुखको चयन दलको औपचारिक विषय बनेन । बरु उपसभामुखमाथि राजीनामा दिन र संसदको काम नगर्न दबाब बढ्न थाल्यो ।यस क्रममा कास्की २ बाट प्रतिनिधिसभा सदस्यमा निर्वाचित विद्या भट्टराईलाई शपथ खुवाउनुपर्ने भयो । उपसभामुखलाई उक्त कामबाट रोक्ने प्रयत्न भयो । तर, पुस ४ मा सुरु हुने बैठकमा विद्याले भाग लिन पाउनुपर्ने र उपसभामुखबाट त्यो काम सम्पन्न गर्न संविधानको कुन धाराले रोकेको छ भन्ने प्रश्न अगाडि सारिएपछि उक्त बाटो खुल्यो । पुस १ मा विद्या भट्टराईको शपथ भयो । ४ गते संसद अधिवेशन सुरु गर्नु थियो । संसद नियमावली अनुसार उपसभामुखले बैठकको सुरुआत र अन्त्य गर्न नमिल्ने भएकाले अधिवेशन थालनी हुनुपुर्व नै राजीनामा दिएर ज्येष्ठ सदस्यको अध्यक्षतामा बैठक बस्नुपर्छ भनी फेरि अर्को चर्चा गरियो । संविधानको धारा उद्धृत गर्दै सभामुखको अनुपस्थितिमा उपसभामुखले सभाको अध्यक्षता गर्ने प्रावधान रहेको र संविधानसँग बाझिएको हदसम्म नियमावली निष्क्रिय हुने तर्कका आधारमा उपसभामुखले बैठकको अध्यक्षता आफैले गर्ने अडान राखेपछि अन्ततः सहमति भयो । फेरि प्रश्न उठ्यो, बैठकको कार्यसूची तयार गर्न बस्ने कार्यव्यवस्था परामर्श समितिको बैठकको अध्यक्षता उपसभामुखले गर्न मिल्दैन । तसर्थ कानुनका ज्ञाता भनिएका व्यक्तिहरूबाट समेत अनौपचारिक बैठक बसेर कार्यसूची बनाउँदा राम्रो हुन्छ भन्ने सुझाव आए । तर, संसदको मूल बैठकको अध्यक्षता गर्न मिल्ने अनि त्यही सञ्चालन गर्न कार्यसूची बनाउन बस्ने परामर्श समितिको बैठकको अध्यक्षता चाहिँ गर्न नमिल्ने कसरी हुन्छ भन्ने प्रश्न उठेपछि अन्ततः दलहरूबीच छलफल गरेर टुंग्याउने कुरा भयो । पुस ४ गते एक बजे कार्यव्यवस्था परामर्श समितिको बैठक बस्यो । प्रमुख प्रतिपक्ष नेपाली कांग्रेसकी सचेतक पुष्पा भुसालले परामर्श समितिको अध्यक्षता गर्न अवरोध नहुने तर्क गरेपछि उपसभामुखको अध्यक्षतामा औपचारिक बैठक बसेर कार्यसूची तय भयो । त्यसपछिको विषय थियो, संसदमा खाली रहेको सभामुखको निर्वाचन प्रक्रियाको थालनी । उक्त प्रक्रिया सुरु गर्ने कार्यसूचीसहित पुस ११ का लागि बैठक बोलाइयो । बैठक बस्नुपूर्व नै उपसभामुखले राजीनामा दिनुपर्छ र अध्यक्षता ज्येष्ठ सदस्यले गर्नुपर्छ भन्ने गाइँगुइँ फेरि सुरु भयो । यस सन्दर्भमा पुनः उपसभामुख तुम्बाहाङ्फेले दुइटा कुरा राख्नुभयो । एक, संविधानले नेतृत्वविहीन संसदको परिकल्पना नगरेका कारण सत्तापक्षीय दलले सभामुख लिने निर्णय गरी उम्मेदवार तय गरेपछि मात्र राजीनामा दिएर मार्गप्रशस्त गर्ने । दुई, अबको संसद बैठकको अध्यक्षता आफैले गर्ने र राजीनामा त्यहीँ दिने । तर, नेकपाकै कतिपय नेताबाट उक्त कुरालाई बेवास्ता गरी उपसभामुखले राजीनामा नदिएका कारण संसद चल्न नसकेको कुरा सञ्चार माध्यममार्फत सार्वजनिक गर्दै दबाब सिर्जना गर्ने प्रयत्न भयो । सहमति नभएपछि पुस ११ को बैठक १६ गतेका लागि सारियो । त्यति बेलासम्म सत्तापक्षीय दलले सभामुखको नाम होइन, पद आफूले लिनेसम्म पनि औपचारिक निर्णय गरेको थिएन । बैठक पुनः २७ गतेका लागि सारिएको सूचना टाँसियो । अन्ततः २६ गते नेकपाको सचिवालय बैठकले सभामुख आफ्नो दलले लिने र उपसभामुखलाई राजीनामा दिन निर्देशन दिने निर्णय गरेको समाचार आयो । यस विषयमा तुम्बाहाङ्फेले उपसभामुख पद कुनै दलको नभएकोले निर्देशन दिन नमिल्ने र सभामुखको उम्मेदवार चयन नभई आफूले राजीनामा नदिने जानकारी दलका नेतालाई गराउनुभयो । यसपछि केही वरिष्ठ नेताले राजीनामा नदिए संविधान अनुसार अगाडि बढ्ने र कनिष्ठहरूले समानुपातिक सूचीबाट सांसद बनेकाले दलले सांसदबाटै फिर्ता बेलाउन सक्नेसम्मका कुरा गरे । तर, संविधानको धारा र कानुनको दफा समाएर अडिग तुम्बाहाङ्फेले दलका नेताहरूलाई भेटेर फेरि पनि आफ्नो अडान दोहोर्याउँदै आफूलाई उपसभामुखबाट हटाउन तीन विकल्प रहेको जानकारी गराउनुभयो सभामुखको उम्मेदवारको नाम तय गरिए आफैले राजीनामा दिने । अन्यथा संविधान बमोजिम महाभियोग लगाएर दुईतिहाइबाट हटाउन सक्ने कि सांसद पदबाटै फिर्ता बोलाएर पद खाली गराउन सकिने । पहिलो विकल्पमा आफू तयार रहेको । दोस्रो र तेस्रो विकल्पमा जान चाहे दल अगाडि बढ्न सक्ने र उक्त कुरा आफ्ना लागि स्वीकार्य हुने । यहाँसम्म आउँदा उपसभामुख तुम्बाहाङ्फेले नेताहरूसँग होस् वा सञ्चार माध्यममा, आफू सभामुखका लागि योग्य भएको, विगतको नजिर र वर्तमानको दायित्वका आधारमा पनि पहिलो दाबी आफ्नै रहेको कुरा राखी नै रहनुभयो । पुस २७ को बैठक पुनः माघ ६ गतेका लागि सारियो । नेतृत्वले न त उहाँ अयोग्य भएको कारण देखाउन सक्यो, न योग्यताको कदर नै गर्न सक्यो । अध्ययनका क्रममा १२ वर्ष पहिले आफूले निकालेको राजतन्त्रभन्दा पितृसत्ता जब्बर रहेको र नेपालको राजनीतिक प्रणालीमा महिला शून्य र न्यून रहेको निचोड अझै सान्दर्भिक रहेको दाबी गर्दै र यसको सजीव प्रमाणका रूपमा नेकपाको महिलाशून्य सचिवालयलाई इंगित गर्दै तुम्बाहाङ्फेले महिला शून्य भएकै कारण सचिवालयले सभामुखबारे निर्णय गरिरहँदा उपसभामुखको पनि निरन्तर दाबी रहेको छ भन्ने कुरा छलफलको एजेन्डासम्म नबनाएको नजिर प्रस्तुत गर्नुभयो ।स्मरणीय छ, संसदमा सभामुख चयन विषयमा बहस चलिरहँदा असोज ३० देखि नेकपाको संगठन विभाग भने आन्तरिक आचारसंहिताबारे छलफल चलाउँदै थियो । माघ ५ मै जारी भइसकेको आचारसंहिताको बुँदा नम्बर ५ मा भनिएको छ, समाजमा रहेका कुरीति, रूढिवादी संस्कार, भेदभाव, छुवाछूत र महिलामाथि हुने हिंसाका विरुद्ध सधैँ खडा हुनुपर्छ । त्यस किसिमका गलत व्यवहार अन्त्य गर्न सांस्कृतिक सचेतना अभियान सञ्चालन गर्न सधैँ प्रयत्न गर्नुपर्छ । कुनै पनि पार्टी सदस्यले महिला हिंसा र छुवाछूतपूर्ण व्यवहार गरेको प्रमाणित भएमा तुरुन्तै पार्टीबाट निष्कासन गर्नुपर्छ र त्यस्तो व्यक्तिलाई जनप्रतिनिधिमूलक निकायमा उम्मेदवार बन्न बन्देज लगाउनुपर्छ ।यसलाई सायद संयोग नै भन्नुपर्छ, यता संसदमा एउटी महिलाको आफू महिला भएकै कारण मात्र होइन, चर्चामा रहेका अरू कुनै पनि दाबेदारभन्दा योग्यता, क्षमता, अनुभव र राजनीतिक पृष्ठभूमि समेतका आधारमा कमजोर नभएको, दलले पाँच वर्षका लागि संसदको नेतृत्व गर्न पठाएको र (आफ्ना कारणले होइन, सम्बन्धित व्यक्तिकै कारण आचारमाथि लागेको आरोप का कारण) खाली भएको ठाउँमा आफूले नेतृत्व गर्न पाउनुपर्ने भन्ने दाबी कायम थियो । दलका वरिष्ठदेखि कनिष्ठ सदस्यसम्मबाट राजनीतिक रूपमा हिंसाजन्य अभिव्यक्तिमार्फत दबाब जारी थियो । राजीनामा दिँदै गर्दा तुम्बाहाङ्फेको प्रश्न थियो त्यो दबाब हिंसाको दर्जामा पर्छ कि पर्दैन ? र, यस विषयमा यो आचारसंहिता आकर्षित हुन्छ कि हुँदैन ?आज यो आम नागरिकबीच चासोको विषय बनेको छ । सायद निकट भविष्यमा हुन लागेको नेकपाको केन्द्रीय कमिटी बैठकमा पनि यो विषयले प्रवेश पाउनेछ । र, सत्तासीन दल भएका कारण यसबारेको निचोडबाट आम नागरिकसमेत जानकार र लाभान्वित हुनेछन् । साथै नेकपाले जारी गरेको आचारसंहिता अनुसार यसको शिरदेखि तीरसम्मका सदस्यको आचरण हुनेनहुने र यसको कार्यान्वयन सबैका लागि समान रूपमा भएनभएको हिसाब अबका दिनमा आम नागरिकले समेत राख्नेछन् भन्ने हेक्का सबैमा रहने अपेक्षा गर्न सकिन्छ ।"
पिटरको मुद्दामा सजाय घटाइयो,"(काठमाडौं)  बाल यौन दुराचारको मुद्दामा थुनामा परेका क्यानडेली नागरिक पिटर डल्गलिसको मुद्दामा उच्च अदालत पाटनले फैसला गरेको छ । उच्चले यसअघि जिल्ला अदालत काभ्रेले गरेको नौ वर्षको कैद सजायको फैसलालाई एक वर्ष घटाएर आठ वर्ष कायम गरेको छ । उच्चको फैसलाले पिटरको बाल यौन दुराचारमा संलग्नता रहेको तथ्यलाई थप स्थापित गरेको छ । न्यायाधीशद्वय रामप्रसाद ओली र मीना गौतम सेढाईंको संयुक्त इजलासले यस्तो फैसला गरेको हो । फैसलाको पूर्णपाठ तयार नभएकाले सजाय घटाउने आधार थाहा हुन सकेन ।नेपाल प्रहरीको केन्द्रीय अनुसन्धान ब्युरोका डीएसपी कविद कटवाल नेतृत्वको टोलीले ०७४ चैत २४ मा काभ्रेको मण्डन देउपुर नगरपालिका१ स्थित घरबाट पिटरलाई दुई बालकसहित पक्राउ गरेर मुद्दा चलाएको थियो । कोठामा भेटिएका दुई बालकले प्रहरी र अदालतमा आफूहरूलाई पिटरले यौन दुराचार गरेको बयान दिएका थिए । उक्त मुद्दामा असार २३ मा जिल्ला अदालत काभ्रेले अभियुक्तलाई नौ वर्ष कैद सजाय फैसला गरेको थियो । फैसलाविरुद्ध पिटर उच्च अदालत गएका थिए । बाल यौन दुराचार आरोपमा नेपालमा पक्राउ परेका विदेशीहरूमध्ये पिटर हाइप्रोफाइल मानिन्छन् । त्यसैले पनि दिल्लीस्थित क्यानडेली उच्चायुक्त कार्यालयले पिटरको मुद्दामा कूटनीतिक चासो देखाएको थियो । उच्चायुक्तको कार्यालयले परराष्ट्र मन्त्रालयलाई कूटनीतिक नोट लेखेर आफ्ना नागरिक पिटरका हकमा बाँकी कैद क्यानडामै भुक्तान गर्ने गरी बुझाउन आग्रह गरेको थियो । जिल्ला अदालतमा पिटरको मुद्दाको अन्तिम फैसला हुँदा उच्चायुक्त कार्यालयका मिनिस्टर काउन्सिलर अमान्डा स्ट्रोहन र महावाणिज्यदूत भेरोनिक देसहाइस स्वयं उपस्थित भएका थिए । उनीहरूलाई इजलासमा उपस्थित हुने व्यवस्था मिलाइदिन दिल्लीस्थित क्यानडेली राजदूतावासले ०७६ असार १८ मा परराष्ट्र मन्त्रालयलाई कूटनीतिक नोट लेखेको थियो । सोही अनुरोधलाई सदर गर्दै असार १९ मा परराष्ट्र मन्त्रालयले कानुन, न्याय तथा संसदीय मामिला मन्त्रालयलाई पत्राचार गरेको थियो । पत्राचारको यही शृंखलापछि दुई उच्च कूटनीतिक अधिकारीको इजलासमा उपस्थिति सम्भव भएको थियो ।स्ट्रिट किड्स इन्टरनेसनल नामक संस्था खोलेर युद्धपीडित र सडक बालबालिकाको हक अधिकारको क्षेत्रमा काम गर्दै आएका क्यानडेली नागरिक पिटर जोन डल्गलिसले लामो समय संयुक्त राष्ट्रसंघअन्तर्गत रहेर काम गरिसकेका छन् । सन् २०१५ अघिसम्म पिटर यूएन ह्याबिट्याटको अफगानिस्तान प्रतिनिधिका रूपमा काम गर्दै आएका थिए । उनले सन् २०१६ मा क्यानडा सरकारले नागरिकलाई प्रदान गर्ने सर्वोच्च नागरिक सम्मान पाएका र तीनवटा अनररी डक्टरेटको उपाधि पाएका थिए ।"
प्रअमाथि यौन दुर्व्यवहारको आरोप,मोरङ (कास) विराटनगर ८ स्थित मदरसा रजाए मुस्तफा आधारभूत विद्यालयका मौलवी अर्थात् प्रधानाध्यापक अमिरुद्दिन मियाँमाथि आफ्ना दुई छात्रालाई यौन दुर्व्यवहार गरेको आरोप लागेको छ । आफ्नै कार्यकक्षमा बोलाएर छात्रामाथि यौन दुर्व्यवहार गरेको आरोप लागेपछि मियाँ फरार भएका छन् । दुवै छात्राका अभिभावकले बिहीबार मियाँविरुद्ध जिल्ला प्रहरी कार्यालय मोरङमा किटानी जाहेरी दिएका छन् । कक्षा ५ र कक्षा ६ का ती छात्रालाई मियाँले फरकफरक दिन यौन दुर्व्यवहार गरेको प्रारम्भिक अनुसन्धानबाट खुलेको जिल्ला प्रहरी कार्यालयका प्रवक्ता लोकदर्शन थापाले बताए ।
किन मर्छन् गैंडा?,"(काठमाडौं)  चितवन राष्ट्रिय निकुञ्जमा एकसिंगे गैंडा मर्ने क्रम बढेपछि राष्ट्रिय निकुञ्ज विभाग त्यसको कारण खोज्न लागिपरेको छ । निकुञ्जमा बर्सेनि भित्रिने डेढ लाखभन्दा बढी पर्यटकको प्रमुख आकर्षण गैंडा हो । त्यसबाट वार्षिक ३० करोड रुपैयाँभन्दा बढी राजस्व जम्मा हुन्छ । विश्वमै चितवन एकसिंगे गैंडाको दोस्रो ठूलो बासस्थान भएको निकुञ्ज हो । पहिलो भारतको काजीरंगा नेसनल पार्क हो । चितवनमा गैंडा मर्नुको कारण र बासस्थान तथा आहारको अवस्था बारे अध्ययन गर्न विभागले सूचीकृत ६ वटा संस्थासँग विस्तृत प्रस्ताव आह्वान गरेको छ । इन्भाइरोन्मेन्ट एन्ड डेभलपमेन्ट रिसर्च सेन्टर, लुम्बिनी इन्भाइरोन्मेन्टल सर्भिसेज, ग्रिन गभर्नेन्स नेपाल, सामुदायिक विकासका लागि प्राकृतिक स्रोत र रक भिजन प्रालि विभागमा सूचीकृत छन् । विभागका उपसचिव विष्णुप्रसाद श्रेष्ठका अनुसार एक महिनाको समय दिएर संस्थाहरूसँग अध्ययनको प्रस्ताव मागिएको हो । माघ १० भित्र विस्तृत प्रस्ताव दिन भनेका छौं, उनले भने, अध्ययन विधि, अध्ययनमा सहभागी हुने विशेषज्ञहरू, विगतको अनुभवलगायतलाई आधार मानेर संस्था चयन गरिनेछ । चोरीसिकारबाहेक विभिन्न कारणले गैंडा मर्ने क्रम बढेपछि विभागले कारण पत्ता लगाउन विशेषज्ञ परिचालन गरी विस्तृत अध्ययन गराउन खोजेको हो । एकसिंगे गैंडामा विद्यावारिधि गरेका शान्तराज ज्ञवाली र नरेश सुवेदी तथा वन्यजन्तुविद् बाबुराम लामिछानेको अध्ययनअनुसार चितवन निकुञ्जमा बर्सेनि दुई प्रतिशतका दरले गैंडाको आहार, घाँसे मैदान, पानीका घोल र तालतलैया विनाश भइरहेका छन् । माइकेनिया म्याकारान्था नामक मिचाहा वनस्पति फैलँदा गैंडाले मन पराउने घाँसे प्रजाति र पानीका घोल छोपिएका छन् । त्यसको प्रत्यक्ष असर गैंडाको विचरणमा परेको उनीहरूको विश्लेषण छ । ९५२६३ वर्ग किलोमिटरमा फैलिएको चितवन निकुञ्जमा गैंडाको मुख्य बासस्थान २५ प्रतिशत मात्र छ । विभागका इकोलोजिस्ट हरिभद्र आचार्य अध्ययनका लागि चयन गरिएका संस्थालाई विभाग र निकुञ्जसँग समन्वय गरेर काम गर्ने जिम्मेवारी दिइनेछ । असारसम्ममा अध्ययन सकेर विभागलाई प्रतिवेदन बुझाउनुपर्ने हुन्छ, उनले भने । ०७१ को गणनाअनुसार देशभर ६ सय ४५ गैंडा थिए । चितवन निकुञ्जमा मात्र ६ सय ५ वटा थिए । गणनापछिका पाँच वर्षमा चोरीसिकारका कारण गैंडा नमरे पनि प्राकृतिक कारणले मर्ने धेरै छन् । पानीका घोल, दलदल, किसानका बारी र विद्युतीय तारबारमा परेर गैंडा मर्ने क्रम बढेपछि सरकारलाई चुनौती थपिएको छ । गत आर्थिक वर्ष ०७५७६ मा मात्रै प्राकृतिक कारणबाट चितवन निकुञ्जमा ४३ वटा गैंडा मरेका थिए । त्यही अवधिमा बर्दियामा जम्मा दुई वटा गैंडा मरेका थिए । चालु आर्थिक वर्षमा चितवनमा १० गैंडा मरेका छन् । उपसचिव श्रेष्ठका अनुसार आठवटा निकुञ्जको भित्री भाग (कोर एरिया) र मध्यवर्ती क्षेत्र तथा दुई वटा डिभिजन वन कार्यालय चितवनले व्यवस्थापन तथा संरक्षण गर्ने वन क्षेत्रमा मरेका हुन् । आव २०७३७४ मा २५ र २०७४७५ मा चितवन निकुञ्ज र मध्यवर्ती क्षेत्रमा २६ गैंडा मरेका थिए ।सरकारले आगामी फागुनदेखि चितवनसहित, पर्सा, बर्दिया र शुक्लाफाँटा निकुञ्जमा गैंडा गणना गर्दै छ । चितवन र बर्दियामा पर्यटन प्रवर्द्धनमा एकसिंगे गैंडा र बाघको महत्त्वपूर्ण भूमिका छ । सगरमाथा र अन्नपूर्ण पदयात्रापछि धेरै पर्यटक चितवन जान्छन् । चितवनमा वन्यजन्तु सफारी नै मुख्य आकर्षण हो । वन्यजन्तु विज्ञहरूको पछिल्लो अध्ययनले चितवन निकुञ्जका धेरै गैंडा पूर्वी क्षेत्रमा पर्ने सौराहा आसपासबाट पश्चिम क्षेत्रतिर सरेका छन् । एकै स्थानमा गैंडाको घनत्व बढेकाले एकआपसमै द्वन्द्व बढेको र केही गैंडा जुधेरसमेत मर्ने गरेको उनीहरूको भनाइ छ । विभागले दातृ संस्थाहरूको आर्थिक सहयोगमा चितवन निकुञ्जले धान्न सक्ने एकसिंगे गैंडा र पाटे बाघको संख्या (क्यारिङ क्यापासिटी) बारे पनि एक वर्षदेखि अध्ययन गरिरहेको छ ।"
न्याय खोज्दै दिदीबहिनी,"(बागलुङ)  जैमिनी नगरपालिका९ पैयुँथन्थापका बाबु मनबहादुर दर्जीले दशकअघि दोस्रो बिहे गरेपछि १९ वर्षीया हीरा र १७ वर्षीया सविता परियार पढ्ने, लेख्ने समयमा मजदुरी गर्न बाध्य भए । फूलमायाले श्रीमान्सँग सम्बन्ध विच्छेद गरेपछि मनबहादुरले छोरी पढाउने भनेर मासिक ४ हजार रुपैयाँ दिने सम्झौता गरेका थिए । सम्बन्ध विच्छेदमा उनले अंश भने पाइनन् । छोरीका लागि दिने भनेको मासिक ४ हजारसमेत दर्जीले दिएनन् । सुरुमा ५० हजार रुपैयाँको खाता खोलिदिएका दर्जीले पछि रकम झिकेर लगे । अहिले खोजी गर्दा उक्त खाता र रकम कतै भेटिँदैन । मासिक ४ हजार पाउनका लागि दुई छोरीले बाबुविरुद्ध २०७४ साउनमा जिल्ला अदालतमा मुद्दा दिएका थिए । अदालतले खर्च भराउने आदेश दियो । तर मनबहादुरले नदिएपछि फूलमायाले मजदुरी गरेर छोरी पढाइन् । छोरी हुर्काउन दुःखजिलो गरेकी आमाले पनि उनीहरूलाई चटक्कै छाडेर २ वर्षअघि विवाह गरिन् । कक्षा ११ मा पढ्ने सविता कानुनले बालिकाकै वर्गमा छिन् । हीरा पनि पाको भइसकेकी छैनन् । उनी स्नातक प्रथम वर्षमा अध्ययनरत छिन् । आफन्त कोही नभएका दिदीबहिनी हाल आफ्नै बाबुआमाविरुद्ध अदालत धाइरहेका हुन् । आमाले छाड्दा हीरा १७ र सविता १५ वर्षका मात्र थिए । पढ्ने, लेख्ने समय अभिभावकविहीन भएपछि उनीहरूको जीवन कहालीलाग्दो भयो । खाने, लाउने पीरले पढाइसमेत बिग्रियो । अर्कै विवाह गरे पनि कहिलेकाहीँ सामान्य खर्च दिएकी फूलमायाबाट पनि साथ पाइँदैन भन्ने लागेपछि दिदीबहिनी अधिकारका लागि लड्न तम्सिए । बागलुङ बार एसोसिएसनले उनीहरूको समस्या बुझेपछि निःशुल्क कानुनी सहायता समितिमा पठायो । सहन्यायाधिवक्ता अध्यक्ष रहने समितिले उनीहरूको मुद्दा निःशुल्क हेरिदिने निर्णय गर्यो । वर्षभरिमा ४० हजार रुपैयाँभन्दा कम आयस्रोत हुने, पीडित तथा विपन्न परिवारको मुद्दा समितिले हेर्ने चलन छ, समितिका अधिवक्ता हरिनारायण रेग्मीले भने । २०७५ वैशाखमा जिल्ला अदालतमा उनीहरूले बाबुविरुद्ध अंश मुद्दा दिए । तर कान्छी आमा कमलाले दुई छोरीलाई अंश नदिन भरमग्दुर प्रयास गरिन् । दर्जीले पनि आफ्नो नाउँको घर, खेत कान्छीकै नाउँमा नामसारी गरिसकेका रहेछन् । मुलुकी देवानी संहिताले कान्छी आमाको नाउँको भए पनि अंश दिनुपर्ने प्रावधान राखेको छ । कानुनी रूपमा अंश पाउने कुरामा छलफल भइरहेको छ, तर आफ्नै आमाबाबुभन्दा बाहिरको व्यक्तिसँग भएको सम्पत्तिका लागि धेरै मिहिनेत गर्नुपर्ने भएको छ, रेग्मीले भने ।"
प्रदेश सांसद गुरुङ पक्राउ,"पोखरा (कास) गण्डकी प्रदेशसभा सदस्य दीपक मनाङे भनिने राजीव गुरुङ पक्राउ परेका छन् । कास्की फुटबल संघका अध्यक्ष मिलन गुरुङमाथि अभद्र व्यवहार गरेको आरोपमा उनलाई पोखराको लेकसाइडस्थित एक होटलबाट बिहीबार प्रहरीले पक्राउ गरेको हो ।फुटबल संघका अध्यक्ष मिलनले सांसद राजीवविरुद्ध बुधबार प्रहरीमा जाहेरी दिएका थिए । जाहेरीपछि प्रहरीले कास्की जिल्ला प्रशासनसँग पक्राउ गर्न अनुमति लिएको थियो । राजीव कास्की प्रहरीको हिरासतमा छन् । पक्राउ पर्नुअघि दिउँसो सवा १२ बजेतिर उनले राष्ट्रिय सभा सदस्यका लागि भएको निर्वाचनमा मतदान गरेका थिए । लेकसाइडको एक होटलमा खाना खाइरहेका बेला पक्राउ गरिएको हो, कास्की प्रहरी प्रवक्ता डीएसपी राजकुमार केसीले भने, जाहेरीअनुसार अनुसन्धान गरिरहेका छौं । सांसद राजीव पक्राउ परेको सूचना गण्डकी प्रदेशसभाका सभामुख नेत्रनाथ अधिकारीलाई जानकारी गराएको उनले बताए ।सांसद राजीवले मंगलबार पोखराको भण्डारढिक रंगशालामा गण्डकी प्रदेशस्तरीय मुख्यमन्त्री कप लिग फुटबल प्रतियोगिताको उद्घाटनका बेला मिलनमाथि हातपात गरेका थिए । संघ अध्यक्ष मिलनले मुलुकी अपराध संहिता २०७४ को दफा ११८ अनुसार सार्वजनिक स्थलमा अभद्र व्यवहार गरेको भन्दै सांसद राजीवविरुद्ध जाहेरी दिएका थिए । सार्वजनिक स्थान वा प्रवेश गर्न कानुनी अधिकार नभएका ठाउँमा पसेर कसैलाई अभद्र व्यवहार गरेको पुष्टि भए एक वर्षसम्म कैद वा १० हजार रुपैयाँसम्म जरिवाना वा दुवै सजाय हुने व्यवस्था संहितामा छ ।स्वतन्त्र उम्मेदवार बनेर मनाङबाट प्रदेशसभा सदस्यमा निर्वाचित भएका राजीव पछि नेकपामा प्रवेश गरेका थिए । उनी यसअघि पनि पटकपटक पक्राउ परेका थिए । ०६० पुस ११ मा चक्रे मिलनलाई धारिलो हतियार प्रयोग गरेको अभियोगमा उनी पक्राउ परेका थिए । उनलाई २०६९ साउन २८ मा तत्कालीन पुनरावेदन अदालत पाटनले ज्यान मार्ने उद्योग मुद्दामा पाँच वर्ष कैद सजाय तोकेको थियो ।"
'रोहिंग्या नरसंहार' रोक्न आदेश,"अन्तर्रार्ष्ट्रिय न्याय अदालत (आईसीजे) ले रोहिंग्यामाथिको नरसंहार तत्काल रोक्नेबारे ठोस उपाय अपनाउन म्यान्मारलाई म्यान्मारलाई आदेश दिएको हो । म्यान्मारमा रहेका रोहिंग्या अत्यन्तै दयनीय अवस्थामा रहेको भन्ने निष्कर्षमा अन्तर्राष्ट्रिय न्याय अदालतको पुगेको छ, अदालतका अध्यक्ष न्यायाधीश अब्दुलकावी अहमद युसफले भने, रोहिंग्या समुदायमाथिको नरसंहार तत्काल रोक्ने उपाय अवलम्बन गर्न म्यान्मारलाई न्यायाधीशहरूको सर्वसम्मत फैसला भएको छ ।रोहिंग्या समुदायलाई जोगाउने उद्देश्यले बिहीबार गरेको आदेश कानुनी रूपमा बाध्यात्मक रहेको र यसले म्यान्मारमा अन्तर्राष्ट्रिय उत्तरदायित्व सिर्जना गरेको आईसीजेले जिकिर गरेको छ । बिहीबार एक घण्टा लामो बहसपछि न्यायाधीशहरूले म्यान्मारलाई अदालतको आदेश कार्यान्वयनमा के कदम चालिएको छ भन्नेबारे चार महिनाभित्र प्रतिवेदन पेस गर्न पनि भनेको छ । त्यसपछि, विश्व अदातलमार्फत मुद्दा विस्तारै अघि बढ्दै जाँदा प्रत्येक ६६ महिनामा जानकारी गराउन पनि उसले भनेको छ । न्यायालयमा भएको सर्वसम्मत निर्णयलाई विभिन्न अधिकारवादीहरूले स्वागत गरेका छन् । आइसिजेले म्यान्मारलाई रोहिंग्यामाथिको नरसंहार रोक्न ठोस कदम चाल्न दिएको आदेश विश्वमा सबैभन्दा धेरै सताइएका मानिसमाथि थप अत्याचार रोक्नका लागि ऐतिहासिक कदम हो, न्युयोर्क आधारित ह्युमन राइट्स वाचका अन्तर्राष्ट्रिय न्याय उपनिर्देशकले बताएका छन् । नरसंहारसम्बन्धी मुद्दा अगाडि बढ्दै जाँदा सरोकारवाला सरकारहरू र राष्ट्र संघका अन्य निकायले आदेश कार्यान्वयन गराउनका लागि तत्परता देखाउनुपर्छ ।रोहिंग्यामाथि म्यान्मारले नरसंहार गरेको आरोप लगाउँदै मुस्लिम राष्ट्रहरूका संगठनका तर्फबाट अफ्रिकी राष्ट्र गाम्बियाले जाहेर गरेको मुद्दामा फैसला गर्दै अन्तर्राष्ट्रिय अदालतले बिहीबारको आदेश दिएको हो । आईसीजेमा गतमहिना भएको सुनुवाइमा म्यान्मारमाथि आरोप लगाउनेहरूले विभिन्न प्रमाण पेस गरेका थिए । म्यान्मारका सेनाले सञ्चालन गरेको हत्या अभियान, बलात्कार र विध्वंसले नरसंहार नै भएको पुष्टि भएको उनीहरूको तर्क थियो । आफ्ना भनाइ पुष्टि गर्नर् ती आरोपकर्ताहरूले रोहिंग्या समुदायको बासस्थान रहेको म्यान्मारको रखाइन राज्यको नक्सा, भूउपग्रहीय तस्बिर र गाफ्रिक फोटाहरू प्रयोग गरेका थिए । डिसेम्बरको सुनुवाइमा म्यान्मारकी प्रजातन्त्रवादी नेतृ आङसान सुची पनि सहभागी थिइन् । उनले आफैंलाई १५ वर्ष घरमा नजरबन्द गरेको सेनाले रखाइनमा चलाएको अभियानको प्रतिरक्षा गर्दै उनीहरूले गल्ती नगरेको दाबी गरेकी थिइन् । सेनाले रोहिंग्या विद्रोहीमाथि मात्रै कारबाही गरेको उनको जिकिर थियो । त्यसबेला अन्तर्राष्ट्रिय अदालतसमक्ष नेतृ सुचीले नरसंहारको मुद्दा खारेज गर्न र कुनै पनि आरोपमाथि म्यान्मारको सैन्य न्याय प्रणालीलाई अनुसन्धान गर्न दिन भनेकी थिइन् । सुचीले आफ्ना अधिकारीहरूमाथि व्यक्तिगत आरोप लगाइएको भन्दै आईसीजेसमक्ष प्रतिवाद पनि गरेकी थिइन् । म्यान्मारको स्टेट काउन्सिलरका रूपमा सरकारको नेतृत्व गरिरहेकी सुचीलाई सन् १९९१ को नोबेल शान्ति पुरस्कार प्रदान गरिएको थियो । तत्कालीन म्यान्मारको सत्तारुढ जुन्ता सरकारको शासनकालमा प्रजातन्त्र र मानव अधिकारको वकालत गरेको भन्दै उनलाई उक्त पुरस्कार प्रदान गरिएको थियो । आईसीजेमा भएको बिहीबारको सुनुवाइमा भने सुची उपस्थित थिइनन् । बौद्ध धर्मावलम्बीको बाहुल्य रहेको म्यान्मारले लामो समयदेखि अल्पसंख्यक रोहिंग्या मुसलमानलाई बंगलादेशबाट आएको बंगाली भन्दै आएको छ । रोहिंग्याका पुस्तौंपुस्ता म्यान्मारमै बसेको भए पनि यस्तो आरोप लाग्दै आएको छ । सन् १९८२ देखि लगभग सबै रोहिंग्यालाई नागरिकता दिन पनि म्यान्मारले अस्वीकार गर्दै आएको छ । यही कारणले उनीहरू राज्यविहीन अवस्थामा छन् । यतिमात्रै नभई उनीहरूलाई आवतजावतको स्वतन्त्रता र अन्य आधारभूत अधिकारमा समेत म्यान्मार सरकारले रोक लगाएको छ । लामो समयदेखि राज्यविहीन अवस्थामा रहेका केही रोहिंग्याले म्यान्मारमा सशस्त्र संघर्ष पनि गरिरहेका छन् । सन् २०१७ को अगस्टमा सोही समूहले म्यान्मारको रखाइन राज्यका केही प्रहरी चौकीमा आक्रमण गरे । सुरक्षा चौकीमा आक्रमण भएपछि आक्रोशित म्यान्मारले रोहिंग्या विद्रोही समूहलाई सखाप पार्ने भन्दै अभियान चलायो । सरकारी सेनाले विद्रोहीलाई नभई सम्रग रोहिंग्या समुदायमाथि नै बल प्रयोग गरको आरोप अन्तर्राष्ट्रिय समुदायले लगाउँदै आएका छन् । राष्ट्र संघका अनुसन्धानकर्ताहरूले पनि म्यान्मारले रोहिंग्या अल्पसंख्यकमाथि अधिक बल प्रयोग गरेको बताउँदै आएको छ । सरकारी सेनाले रोहिंग्याको घर जलाएको, ठूलो संख्यामा सो समुदायका युवाहरूको हत्या गरेको, बलात्कार गरेको लगायतका आरोप लाग्दै आएका छन् । सरकारी सेनाको कारबाहीबाट बच्न रखाइन राज्य छोडेर भाग्नेको संख्या १० लाखभन्दा बढी रहेको बताइन्छ । ७ लाख रोहिंग्या त छिमेकी बंगलादेशमै शरणार्थी जीवन बिताइरहेका छन् भने केही देशभित्रै आन्तरिक शरणार्थी बनेका छन् ।आईसीजेको बिहीबारको फैसला म्यान्मार सरकारले गठन गरेको स्वतन्त्र आयोगको प्रतिवेदन सार्वजनिक भएको दुई दिनपछि आएको छ । प्रतिवेदनमा रोहिंग्या विद्रोहीविरुद्ध सेनाले चलाएको कारबाहीमा सुरक्षा फौजले युद्ध अपराध गरेको जस्तो देखिएको उल्लेख छ । यद्यपि उक्त नरसंहार पूर्वयोजनाबमोजिम नै थियो वा त्यत्तिकै भएको थियो भन्नेबारे भने प्रतिवेदन बोलेको छैन । यसबारेको पूर्ण प्रतिवेदन पनि सार्वजनिक गरिएको छैन । सरकारी प्रतिवदेनको अधिकारवादीहरूले व्यापक विरोध गरेका छन् । म्यान्मार सरकारसँग नजिक भएर राजनीतिक रूपमा काम गरेका आयोगका सदस्यहरूको अपारदर्शी अनुसन्धानबाट के नै अपेक्षा गर्न सकिन्थ्यो र ? ह्युमन राइट्स वाचका एसिया उपनिर्देशक फिल रोबर्टसनले प्रश्न गरेका छन् । तत्काल रोहिंग्या अल्पसंख्यकमाथि नरसंहार रोक्न ठोस कदम चाल्न आईसीजेले म्यान्मारलाई भने पनि यस मुद्दाको अन्तिम फैसला आउन कैयौं वर्ष लाग्न सक्ने बताइन्छ । विश्व अदालतको आदेश कानुनी रूपमा बाध्यात्मक भए पनि कार्यान्वयन गराउन आवश्यक परे राष्ट्र संघको राजनीतिक दबाब चाहिन्छ । म्यान्मारले रोहिंग्या समस्याबारे अनुसन्धान गर्न माग गरिरहेको राष्ट्र संघीय निकायलाई समेत सहजै पहुँच नदिरहेको बेला आईसीजेको बिहीबारको फैसला कार्यान्वयन हुनेमा शंका व्यक्त गरिएका छन् ।"
गर्भवतीलाई अमेरिका प्रवेशमा कडाइ,"वासिङ्टन संयुक्त राज्य अमेरिका प्रवेश गर्न चाहने गर्भवती महिलालाई अप्ठेरो हुने गरी ट्रम्प प्रशासनले बिहीबार नयाँ भिसा नियम सार्वजनिक गरेको छ । बच्चा जन्माउनका लागि मात्रै अमेरिका आउन लागेको भन्ने कन्सुलर अधिकृतहरूलाई लाग्यो भने आवेदकका पर्यटक भिसा अस्वीकृत गरिने संघीय रजिस्टरले जारी गरेको नयाँ नियममा भनिएको छ । बच्चा जन्माउनभन्दा पनि मेडिकल आवश्यकताले मात्र अमेरिका जान लागेको भन्ने आवेदकका भनाइलाई चिर्न अत्यन्तै अप्ठेरो हुने गरेको थियो । मेडिकल आवश्यकताले अमेरिका जान आवेदन दिनेलाई अन्य विदेशीलाई झैं उनीहरूले त्यसका लागि पैसा खर्च गर्न सक्छन् वा सक्दैनन् भनेर हेरिनेछ । त्यसमा उनीहरूको यातायात र अमेरिका बस्दाको खर्च गर्न सक्ने क्षमतालाई पनि हेरिनेछ, संघीय रजिस्टरले जनाएको छ । राष्ट्रपति डोनाल्ड ट्रम्पको जन्म पर्यटन प्रतिबन्ध गर्ने उद्देश्यलाई साकार बनाउन नयाँ भिसा नियम आएको हो । बच्चा जन्माउनकै लागि गर्भवती महिला अमेरिका प्रवेश गर्ने र जन्मका आधारमा पासपोर्ट माग्ने गरेको भन्दै ट्रम्पले उनीहरूको भिसालाई कडाइ गर्ने यसअघि नै बताउँदै आएका थिए । बर्थ टुरिजम अर्थात् जन्म पर्यटन एजेन्सी सञ्चालकलाई किर्ते गरेको र कर छलेका आधारमा पक्राउ गरिएको केही घटना भए पनि अमेरिकामा बच्चा जन्माउन जानुलाई मौलिक रूपमा कानुनी अभ्यास मानिन्छ । र, भिसाका लागि आवेदन दिँदा महिलाहरूले सत्य नै बोल्ने गरेका छन् । उनीहरूले कन्सुलरसमक्ष चिकित्सक र अस्पतालसँग गरिएका हस्ताक्षरयुक्त करार पनि देखाउने गरेका छन् । अमेरिकी विदेश मन्त्रालयले बच्चाले बालिग भएपछि नागरिकता पाउने वातावरण बनाउनका लागि मात्रै अमेरिका प्रवेश गर्नु भनेको बर्थ टुरिजम भएको आरोप लगाउँदै यो कार्य अवैधानिक भएको जिकिर गरेको छ । उसका अनुसार बिहीबार सार्वजनिक नयाँ नियम शुक्रबारबाटै कार्यान्वयनमा आउनेछ ।"
अग्निनियन्त्रक विमान दुर्घटना,सिड्नी अस्ट्रेलियाको आगो निभाउने कार्यमा खटिएको एउटा अग्निनियन्त्रक विमान बिहीबार दुर्घटनामा परेको छ । दुर्घटनाका कारण विमानमा सवार चालक दलमा रहेका तीन जना अमेरिकीको मृत्यु भएको छ । क्यानाडाली कम्पनीको सी१३० हर्कुलस विमान लयाको सिड्नीबाट दक्षिणपश्चिममा पर्ने स्लोई मोनारो क्षेत्रमा खटिएको थियो । न्यु साउथ वेल्सको ग्रामीण अग्निनियन्त्रण सेवाका आयुक्त सेन फिट्सिमन्सले दुर्घटनामा चालक दलका तीनै जना सदस्यको मृत्यु भएको र उनीहरू संयुक्त राज्य अमेरिकाका बासिन्दा रहेको जानकारी दिएका छन् । अस्ट्रेलियामा लागेको विनाशकारी डढेलो नियन्त्रणमा सघाउन उनीहरूलाई संयुक्त राज्य अमेरिका सरकारले त्यहाँ खटाएको थियो । अस्ट्रेलियामा गत सेप्टेम्बरबाट सुरु भएको विनाशकारी डढेलोमा परेर कम्तीमा ३२ जनाको मृत्यु भइसकेको छ ।
कोरोना भाइरसले चीनका ३ सहर बन्द,"बेइजिङ नयाँ कोरोना भाइरसको प्रकोप रोक्न चीनले बिहीबार तीन ठूला सहरमा यातायात सेवा बन्द गरेको छ । प्राणघातक नयाँ भाइरसको संक्रमण फैलनबाट रोक्न १ करोड १० लाख जनसंख्या रहेको वुहान सहरका साथै कुल ८५ लाख जनसंख्या भएको ह्वाङ गाङ र इजौ सहरमा यातायात सञ्चालनमा बन्देज लगाइएको हो । चीन सरकारले यी तीनवटै सहरका मानिसलाई अन्यत्र नजान पनि भनेको छ । प्रशासनले सुरुमा नयाँ कोरोना भाइरस उत्पत्ति भएको वुहान सहरमा यातायात बन्देज लगाउने निर्णय गरेको थियो । त्यसको केही समयपछि वुहानको छिमेकमा पर्ने ह्वाङ गाङ र इजौमा पनि यातायात बन्देजको निर्णय आएको थियो । प्रहरी, एसडब्लूएटी समूह र अधैसैनिक बललाई वुहानका रेल स्टेसनको सुरक्षामा राखिएको छ । स्थानीय समयअनुसार बिहीबार बिहान १० बजेबाटै स्टेसनका प्रवेशद्वारमा फलामे छेकबारले बन्द गरिएको थियो । अन्तिम रेलका लागि टिकट भएकालाई मात्रै प्रवेश दिइएको थियो । सहरका लगभग सबैजसो सडक, सपिङ मल, रेस्टुरेन्ट र अन्य सार्वजनिकस्थल बलजफ्ती बन्द गराइएका छन् । रेल स्टेसनबाहेक विमानस्थल, फेरी सेवा, सबवे र बस सेवा पनि बन्द गरिएका थिए ।ह्वाङ गाङ र इजौमा पनि शुक्रबारबाट यस्तै कदम चालिनेछ । ह्वाङ गाङमा थिएटर, इन्टरनेट क्याफे र मनोरञ्जनका अन्य केन्द्र पनि बन्द गर्न आदेश दिइएको छ । मलाई लाग्छ १ करोड १० लाख जनसंख्यालाई रोक्न खोज्नु नयाँ काम हो, सहरका यातायात सेवा बन्द गर्ने निर्णयबारे चीनका लागि विश्व स्वास्थ्य संगठनका प्रतिनिधि गाउडेन गालियाले एपीसँगको अन्तरवार्तामा भने, सार्वजनिक स्वास्थ्यमा आएको संकट रोक्न यस्ताखाले गतिविधि यस पहिले कहिले गरिएको थिएन । यस्तो अवस्थामा यो कदमले काम गर्छ वा गर्दैन भनेर हामी ठ्याक्कै भन्न सक्दैनौं । नयाँ कोरोना भाइरसको प्रकोप फैलन थालेपछि राजधानी बेइजिङमा पनि सतर्कता अपनाइएको छ । प्रशासनले प्रमुख गतिविधि सबै स्थगन गरेको छ । महामारीलाई रोकथाम र नियन्त्रण गर्न सबै प्रमुख गतिविधि रोकिएको बेइजिङको संस्कृति र पर्यटन ब्युरोले जनाएको छ । यसैबीच, वुहानले भाइरस प्रभावितलाई मात्रै उपचार गर्न ६ दिनभित्र नयाँ अस्पताल बनाउने भएको छ । नयाँ प्रकृतिको कोरोना भाइरस पहिलो पटक गत महिना चीनको औद्योगिक र यातायात हब हुबेई प्रान्तको हुवानमा देखिएको थियो । लगभग एक महिनाको अवधिमा चीनभर ५ सय ७१ संक्रमित भेटिएका छन्, जसमध्ये बहुमत वुहानकै रहेका छन् । भाइरसकै कारण १७ जनाको मृत्यु भइसकेको छ । मारिने सबै चिनियाँ नागरिक भएको र उनीहरू वुहान वा त्यस वरपरकै हुन् । मारिनेमध्ये सबैभन्दा बढी उमेरको व्यक्ति ८९ वर्ष र कम ४८ वर्षको रहेका छन् । चीनबाट सुरु भएको नयाँ कोरोना भाइरसको संक्रमण अन्य देशमा पनि पुगेको छ । अमेरिका, जापान, दक्षिण कोरिया र थाइल्यान्डमा भाइरस संक्रमित भेटिएको पुष्टि सम्बन्धित देशका स्वास्थ्य कार्यालयहरूले गरिसकेका छन् । संक्रमित सबै वुहान वा वुहानबाट फर्किएका मानिस हुन् । यसैबीच, मकाउमा नयाँ भाइरसको संक्रमित भेटिएको भोलिपल्ट हङकङमा पनि एकजना संक्रमित भेटिएको बिहीबार पुष्टि गरिएको छ । सिंगापुर र भियतनामले पनि नयाँ कोरोना भाइरस संक्रमित भेटिएको जनाएको छ । चीनबाट कम्तीमा ७ राष्ट्रमा फैलिएको नयाँ कोरोना भाइरसलाई लिएर विश्व स्वास्थ्य आपत्काल घोषणा गर्ने वा नगर्ने भन्नेबारे बुधबार स्विट्जरल्यान्डको जेनेभास्थित विश्व स्वास्थ्य संगठनमा बैठक बसेको थियो ।"
नेपाली युवाको शव अलपत्र,(बेइजिङ)  चीनको हेबेई प्रान्तस्थित वुहानमा मृत्यु भएका दोलखाका पुस्कर खड्काको शव नेपाल फर्काउन समस्या भएको छ । शव फिर्ता गर्न ठूलो रकम लाग्ने भएकाले समस्या भएको चीनमै रहेका उनका आफन्त धनबहादुर कार्कीले बताए । मृतकको शव नेपाल लैजान आवश्यक ठूलो परिमाणको रकम जुटाउनका लागि नेपालस्थित जिम्मेवार निकाय र बेइजिङस्थित नेपाली दूतावासमार्फत पहल भइरहेको उनले जानकारी दिए । कोरोना भाइरसका कारण वुहानका सबै जसो क्षेत्र बन्द भएका कारण पनि उनको शव फर्काउन समस्या भइरहेको बेइजिङस्थित नेपाली दूतावासले बताएको छ । एक दशकदेखि चीनमा कार्यरत करिब ४० वर्षीय खड्काको बसेकै होटलमा गत आइतबार निधन भएको थियो । कोरोना भाइरसको उत्पत्ति भएको वुहानस्थित भारतीय रेस्टुरेन्टमा उनी कार्यरत थिए । अस्पतालको प्रारम्भिक प्रतिवेदन अनुसार खड्काको कोरोना भाइरसका कारण नभएर अन्य कारणले नै मृत्यु भएको हो । भारतीय रेस्टुरेन्टले ड्युटीबाहिरको घटना भएकाले क्षतिपूर्ति नबेहोर्ने बताएको छ ।
नेपाली नियोगमा हटलाइन,"बेइजिङस्थित नेपाली दूतावासले कोरोना भाइरसको संक्रमणप्रति सचेत रहन आग्रह गर्दै विभिन्न नेपाली नियोगमा आकस्मिक सेवाका लागि हटलाइन सेवाको व्यवस्था गरेको छ । दूतावासले बिहीबार एउटा सूचना जारी गर्दै दूतावाससहित क्वाङ्चौस्थित नेपाली महावाणिज्य दूतावास, ल्हासास्थित नेपाली महावाणिज्य दूतावास, हङकङस्थित नेपाली महावाणिज्य दूतावास र सांघाईस्थित अवैतनिक नेपाली वाणिज्य दूतावासमा आपत्कालीन सहयोगका लागि हटलाइनको व्यवस्था गरेको जनाएको हो । संक्रमितको सम्पर्कमा नआउन, सकेसम्म भाइरस प्रभावित क्षेत्रको यात्रा नगर्न, जनावर र खासगरी नपकाएको मासुको सम्पर्कबाट टाढै रहन दूतावासले सचेत गराएको छ ।"
तम पनि सुतना छौ कि छाउपडीका गोठ ?,"(डडेलधुरा)  डाँको लाउ कि हृदयमै व सुन्तली बोटतम पनि सुतना छौ कि छाउपडीका गोठपछिल्लो पटक गौरा महोत्सवमा उनले महिला कलाकारसँग डेउडा गाउँदाको गीत हो यो । यसको अर्थ हुन्छ यो कुप्रथाको पीडा सुनिदिने कोही छैन । सुन्तला टिप्दै बोटसँग गुनासो गर्दै हृदयदेखि डाँको छोडेर रुने गर्छु । के तिमी पनि छाउपडीका गोठमा सुत्छौ ? उनले डेउडामार्फत सोधेको प्रश्नको डेउडीया महिलाले यसरी उत्तर दिइन् पहिली बाटी चलिआयो परम्परा बाबा रिसाउने हुन्छुयो खुवाउन निको होइन देउता रिसाउने हुन् तीन घण्टा लगातार चलेको डेउडा दोहरीमा छाउपडीका कुरा मात्र आएनन् । सुदूरपश्चिमको संस्कृतिभित्र रहेका कुप्रथा, कुरीति जातीय विभेद, महिलाप्रति हुने हिंसा र विविधखाले विभेदका विषयमा उनले डेउडा भने । दर्शक मुग्ध भए । कुरीति र कुप्रथा समाजका लागि सबैभन्दा डरलाग्दो रोग भएको उनले डेउडाबाटै चर्चा गरे । उनी अर्थात् पछिल्लो समय सुदूरपश्चिमका चर्चित युवा डेउडा गायक केशव पाण्डेय ।उनका हालसम्म कुनै एल्वम बजारमा आाएका छैनन् । व्यावसायिक रूपमा पनि उनी गाउँदैनन् । तर चाडपर्व, मेलाजात्रा, संघसंस्थाले आयोजना गरेका कार्यक्रम र खासगरी हुक्का चिलिममार्फत उनी दैनिक डेउडा गाउँछन् । जहाँ पुग्छन् सामाजिक परिवर्तनका लागि डेेउडाका माध्यमले कुरीति र कुप्रथाविरुद्ध दरिलो प्रहार गर्छन् । मायाप्रीतिका गीत गाएर मनोरञ्जन गर्ने, गराउने र साथी दौँतरीसँग खेल्ने, घुम्ने उमेरमा पाण्डेयले परिवर्तनका गीत लेखे । संस्कृति र सभ्यताको संरक्षणका लागि डेउडा गाए । कुरीति र कुप्रथाकाविरुद्ध अभियान सञ्चालन गरे । दशकअघि उनी लोकप्रिय हुक्का चिलिम कार्यक्रमसँग जोडिएपछि परिवर्तनका लागि गाउने अभियान नै सुरु गरे । समाजको एउटा तप्कामा डेउडिया पाण्डेयको अभियानले यस्तो गहिरो छाप पर्यो कि श्रोताको सहयोगले ४३ बर्षको युवा उमेरमा उनले डेउडा महाकाव्य लेख्न सके । डोटेली संस्कृति र सभ्यता, यस क्षेत्रका परम्परा, सुदूरमा रहेका पौराणिक, पुरातात्त्विक महत्त्वका स्थल तथा इतिहाससँगै समाजमा रहेका कुप्रथाका विषयमा डेउडा लेख्दालेख्दै १० हजार बढी गीत भएको डेउडा साहित्यको पुस्तक तिलहरी महाकाव्य बन्यो । पाण्डेयले डेउडामै सुदूरको वैदिक, पौराणिक, ऐतिहासिक र आधुनिक कालको वर्णन गरेका छन, तिलहरी डेउडा महाकाव्यमा । कुन कालखण्डमा समाज कस्तो थियो ?, प्रथा र परम्परा कस्ता थिए ?, किन हाम्रा सांस्कृतिक प्रथा परम्परा कुप्रथामा परिणत भए ? लगायतका धेरै प्रश्नको उत्तर पाउन सकिन्छ यस महाकाव्यमा ।डडेलधुरामा रहेको धार्मिकस्थल भागेश्वर धुरानजिकै चुल्ल गाउँमा उनी जन्मिएका हुन् । ३ वर्षको उमेरमै आमा गुमाएका पाण्डेयले पहिलो पटक ११ वर्षको उमेरमा असिग्राम माध्यमिक विद्यालय रुपालमा डेउडा गाएपछि तत्कालीन प्रधानाध्यापक हिक्मत ठकुराठीले उनलाई उच्च शिक्षासम्म निःशुल्क पढाउने घोषणा गरेका थिए । डेउडीया पाण्डेयले भने, पहिलो पटक गाएर प्रथम भएपछि सबैले हौसला दिए । तर घरमा बुवाले हप्काउनुभयो । बाहुनको छोराले भाँणले जस्तै गाउँदै हिँड्ने भन्न थालेको उनले बताए । बुवाले हप्काएपछि मेरो मनमा जातीय विभेदप्रति गहिरो चोट लाग्यो, पाण्डेय भन्छन्, संयोग यस्तो जुट्यो कि डेउडा गाउने प्रेरणाका पात्र बने जगी लुहार । बुबा दामोदर पाण्डेय कट्टर सनातनी ब्राह्मण । त्यसैमा रुढिवादी कुप्रथाले गाँजिएको तत्कालीन सुदूरको समाजमा जगी लुहारहरूसँग डेउडा गाउँदागाउँदै धेरै कुरा जान्ने सुन्ने भएपछि यसैलाई आफ्नो जीवनको लक्ष्य बनाएको उनले सम्झिए ।डेउडा डेढ पाइलाको खेल मात्र होइन । न त यो मनोरञ्जनको उच्छृंखल माध्यम हो । पाण्डेयले भने, डेउडा सिंगो संस्कृति हो । जसले कर्णालीदेखि सुदूरपश्चिम हुँदै भारतको कुमाउ गडवाल र हिमाञ्चलसम्मलाई सांस्कृतिक रूपमा जोड्ने गर्छ । प्राचीन डोटी राज्यको इतिहास, संस्कृति र सभ्यताको संगम हो डेउडा । उनले भने, स्मार्ट सभ्यता सुरु भएदेखिको मौखिक लोककाव्य पनि हो डेउडा । दुधेभाषा अमर हुन्छ, जसले मानव सभ्यताको पहिचान गराउँछ । डेउडा पनि सभ्यताको परिचय गराउने माध्यम हो । मौखिक रूपमा इतिहास जीवन्त राख्ने लोक इतिहास हो डेउडा । पुर्खाको ज्ञान र सीप बाँड्ने सजिलो माध्यम पनि हो डेउडा । पाण्डेय भन्छन्, पछिल्लो पुस्ताले यसलाई विकृत बनाउँदै उच्छृंखल मनोरञ्जनको साधनका रूपमा विकसित गर्ने प्रयास गरिरहेका छन् ।पछिल्लो पुस्ताबीच पाण्डेयले डेउडाको परिभाषा नै परिवर्तन गर्न थालेका छन्, वरिष्ठ डेउडा गायक शालीभान पाल भन्छन्, धेरैले मनोरञ्जन र पेसागत रूपमा गाए । तर कलिलो उमेरमै पाण्डेयले भने डेउडालाई परिवर्तनको माध्यम बनाएर देखाए । डडेलधुरा मात्र होइन सुदूरका हरेक जिल्लामा हुने जात्रा र पर्वमा उनी पुग्छन् । परिवर्तनका लागि गाउँछन् । वरिष्ठ गायक शालीभानले भने, मैले ७२ वर्षसम्म डेउडा गाएर पनि सन्तुष्ट हुन सकिनँ । तर पाण्डेयले गाउने डेउडाले धेरै पटक मुग्ध भएको छु, तृप्त भएको छु । डेउडा गायनका नायक शालीभान मात्र होइन । पाण्डेयका डेउडा सुन्ने र पढ्ने धेरै उनको क्षमता अनि तुरुन्तै गीत रचेर गाउने कला देखेर मुग्ध हुन्छन् । डडेलधुरा, बैतडी, दार्चुला, बाजुरादेखि डोटी अछामसम्मका धेरै मेला जात्रामा उनले गाएका परिवर्तनका डेउडा गाइने गरिन्छ । सामाजिक विकृति र विसंगतिका विरुद्ध हुने हरेक कार्यक्रममा उनले रचेका डेउडा सुन्न सकिन्छ । सुदूरका जुनसुकै जिल्लामा हुने ठूलासाना सांस्कृतिक कार्यक्रम, जात्रा र मेलाका प्रमुख आकर्षण हुन्छन् उनी । आधुनिकताका नाममा आफ्नो संस्कृति र सभ्यतालाई बिर्संदै गएको युवा पुस्ताकामाझ आफ्नो संस्कृति र सभ्यता संरक्षणमा आफ्नै मौलिकता बोकेर पनि चर्चित हुन सकिन्छ भन्ने प्रेरणाका पात्र पनि बनेका छन् डेउडीया पाण्डेय । कुराकानी सक्ने क्रममा उनले गाए दुई बिसी तीनका फेर अव मेरी हिटाइहौस र रंगका दिन बाइगे कति छटाइ"
सम्झिइन् तारादेवी,"(काठमाडौं)  हलको ठूलो ब्यानरमा ठूलो तस्बिरसहित लेखिएको थियो, सम्झनामा तारादेवी । नेपाली आधुनिक, लोक तथा फिल्मी गीतसंगीतको क्षेत्रमा गायिका तारादेवीको अतुलनीय योगदान छ । उनै स्वरकिन्नरीको कर्मलाई बिहीबार राजधानीको राष्ट्रिय सभागृहको हलमा अग्रजदेखि नयाँ पुस्ताका संगीतप्रेमीले उनकै गीत गाएर सम्झिए । तारादेवीको निधन भएको झन्डै डेढ दशक बित्न लाग्दा पनि उनका कालजयी गीत उकाली ओरालीहरूमा, फूलको थुँगा, शुभकामना सबैको मनमस्तिष्कमा ताजै छन् । १४ औं पुण्यस्मृतिका अवसरमा तारादेवी स्मृति फाउन्डेसनले गरेको कार्यक्रममा एक दर्जनभन्दा बढी गायकगायिकाले तारादेवीद्वारा स्वरबद्ध गीत गाए । अग्रज गायिका ज्ञानु राणादेखि रेकिसा केसीसम्मकाले सुमधुर गीत पस्के । गायिका राणाले धर्मराज थापाको शब्द तथा नातिकाजीको संगीतमा रहेको तारादेवीको कालीपारे दाइ कति राम्रो गीत गाइन् । अर्की गायिका संगीता थापाले माधव घिमिरेको शब्द तथा नातिकाजीकै संगीत रहेको गीत फूलको थुँगा, यादव खरेलको शब्द तथा शिवशंकर मानन्धरको संगीत रहेको नौ सय खोला तरेर जाने गीत प्रस्तुत गर्दा माहोल निकै भावुक बनेको थियो ।प्रस्तुतिकै क्रममा बिमला गुरुङले चाँदनी शाहको शब्द तथा नातिकाजीको संगीत रहेको मनको निश्चलतामा अडेर, सरस्वती मानन्धरले शाहकै शब्द तथा नातिकाजीको संगीत रहेको शुभकामना, गीता पाण्डेले किरण खरेलको शब्द तथा शिवशंकरको संगीत रहेको हिमालको काखमा छ सानो मेरो गाउँ प्रस्तुत गरे । कार्यक्रममा डेढ दर्जनभन्दा बढी वाद्यवादक समूहको सहायतामा प्राश्ना शाक्य, सरिता शाही, विष्णु चेम्जोङ, लाबोनी चक्रवर्ती, राजीव परियार, आरती गोले, जिना रसाइली, रेकिसालगायतका पुराना र नयाँ गायकगायिकाले तारादेवीका गीत सुनाए । आस्था कला केन्द्रलका कलाकारले तारादेवीकै यो नेपाली शिर उचाली र तिम्रा पाउहरूमा गाए । फाउन्डेसनले कार्यक्रममा तीन स्रष्टालाई सम्मान समेत गर्यो । नेपाली संगीत तथा साहित्यमा पाँच दशक योगदान पुर्याएबापत भैरवबहादुर थापालाई दिइएको सम्मान उनकी पत्नी धर्मदेवी थापाले ग्रहण गरिन् । त्यस्तै, कालजयी गीतका संगीत सिर्जना गरेका नातिकाजीलाई पनि सम्मान प्रदान गरिएको थियो । नातिकाजी संगीत कोषकै अध्यक्ष संगीतकार शम्भुजित बाँस्कोटाले उक्त सम्मान ग्रहण गरे । रचनामार्फत संगीत क्षेत्रमा योगदान गरेका गीतकार किरण खरेललाई पनि फाउन्डेसनले सम्मान गरेका थियो । उपप्रधान तथा रक्षामन्त्री ईश्वर पोखरेल, सहरी राज्यमन्त्री रामवीर मानन्धर, काठमाडौं महानगरपालिकाका मेयर विद्यासुन्दर शाक्य र फाउन्डेसनका अध्यक्ष दीपक केसीलगायतकाले सम्मानित सबै स्रष्टालाई सम्मानपत्रसहित जनही २५ हजार रुपैयाँ हस्तान्तरण गरे ।सम्मान ग्रहण गर्दै संगीतकार बाँस्कोटाले तारादेवीलाई गायिकासँगै संगीतकारका रूपमा पनि सम्झिनुपर्ने उल्लेख गर्दै फाउन्डेसनले यसबारे पनि खोजी गर्ने आशा व्यक्त गरे । उपप्रधान तथा रक्षामन्त्री पोखरेलले तारादेवीको भौतिक शरीर नभए पनि उनको योगदान हामीमाझ मुलुककै सम्पत्तिको रूपमा रहेको उल्लेख गरे । कलाले एकता ल्याउने काम गर्नुपर्ने तर्क गर्दै भने, यो विधामा राजनीतिको रोग सरेर फुट्नु हुँदैन । कला र यसलाई विकास गर्ने कुनै पनि ठोस निर्णयलाई आफूले सम्बोधन गर्ने उनले प्रतिबद्धता जाहेर गरे । उनलाई समर्थन गर्दै मेयर शाक्यले पनि कला विकासमा महानगरले सक्दो पहल गर्ने जनाए ।"
इजरायलसँग साहित्यिक सम्बन्ध,"काठमाडौं (कास) नेपाल प्रज्ञा प्रतिष्ठान र इजरायलको हिब्रु राइटर्स एसोसिएसनबीच द्विपक्षीय साहित्यिक तथा सांस्कृतिक सहकार्यका लागि समझदारीपत्रमा हस्ताक्षर भएको छ । हिब्रु राइटर्स एसोसिएसनको निम्तो मान्न इजरायल पुगेका प्रतिष्ठानका कुलपति गंगाप्रसाद उप्रेती र हिब्रु राइटर्स एसोसिएसनका उपाध्यक्ष अजमौन एनिभले तेलअबिभस्थित नेपाली राजदूतावासमा द्विपक्षीय समझदारीपत्रमा हस्ताक्षर गरेका हुन् । समझदारीपत्रमा दुई देशबीच साहित्यिक तथा प्राज्ञिक आदानप्रदान एवं सद्भाव भ्रमण गर्ने, साहित्य तथा संस्कृति सम्मेलन गर्ने, कृति अनुवाद तथा प्रकाशन गर्नेलगायत बुँदा छन् । हस्ताक्षर समारोहमा इजरायलका लागि नेपाली राजदूत डा अञ्जान शाक्य, कुलपति उप्रेतीको नेतृत्वमा इजरायल भ्रमण दलमा संलग्न प्रतिष्ठानका प्राज्ञ परिषद् सदस्य डा देवी नेपाल र त्रिवि अंग्रेजी विभागका पूर्वप्रमुख प्राडा अम्मराज जोशीका साथै इजरायल सरकार परराष्ट्र मन्त्रालयका दक्षिणपूर्व एसिया शाखाका निर्देशक एवं नेपालका लागि इजरायली पूर्वराजदूत यारोन माएर, परराष्ट्र मन्त्रालयका सांस्कृतिक कूटनीति ब्युरोका प्रमुख जिवनेवो कुलमान तथा कूटनीतिक नियोगका सदस्यको उपस्थिति रहेको प्रतिष्ठानले विज्ञप्तिमा जनाएको छ ।"
पुलिस बन्ने हृतिकको चाहना,"दुई दशकअघि फिल्म कहो ना प्यार हें बाट बलिउडमा अभिनेताका रूपमा पाइला सुरु गर्दै हृतिक रोशनले सफलता पाए । बुबा राकेशले छोरालाई ब्रेक मात्रै दिएनन्, अभिनेताको लामो दौडको घोडाका रूपमा दर्शकमाझ चिनाइदिए । हृतिक थोरै फिल्म खेल्छन्, खेलेका जतिमा मन लगाएर काम गर्छन् र सफलता पनि पाउँछन् । उनका पछिल्ला दुई फिल्म सुपर ३० र वार जनराका हिसाबले भिन्न प्रकृतिका फिल्म भए पनि हृतिकले दुवैबाट सफलता पाए । सुपर ३० मा एक गणितज्ञको भूमिका निर्वाह गरेका उनले वार मा भने एक्सन हिरोको छविमा देखिएका छन् ।एक्सन र डान्समा निपुण मानिने हृतिकलाई खासमा पुलिसको भूमिकाले मन पगालेको रहेछ । हालै, उनले आफूले अहिलेसम्म प्रहरी अधिकृतको भूमिका निर्वाह गर्न नपाएको तर खेल्ने चाहना अत्यन्तै रहेको बताएका छन् । यस्तो चाहना बढ्नुको कारण भने मुम्बई पुलिस रहेछ । मुम्बई पुलिसको कामको तारिफ गर्दै हृतिकले भनेका छन्, बस्नका लागि मुम्बई संसारका उत्कृष्ट सहरमध्येको एक हो । र, यो सबै हुनुको कारण केवल मुम्बई पुलिस फोर्स हो । अभिनेताले मुम्बई पुलिसकै विषयमा गतवर्ष सोनी टेलिभिजनको सिरिज उमंग मा काम गर्न चाहे पनि नसकेको र यस वर्ष जसरी पनि गर्ने दाबी गर्दै थपे, मेरो अहिलेसम्मको फिल्मी करिअरमा सबै प्रकारका भूमिकाहरू निर्वाह गरें । तर पनि प्रहरी अधिकृतको भूमिकामा काम गर्ने मौका कहिल्यै पाइनँ ।"
नेतृत्वमा पुग्न सकेनन् महिला,"(काठमाडौं)  नेपालमा निजामती सेवामा प्रवेश गर्ने महिलाको संख्या १२ वर्षमा दोब्बर भएको छ । आर्थिक सर्वेक्षणअनुसार आर्थिक वर्ष ०६४०६५ मा निजामती सेवामा महिला करिब १२ प्रतिशत थिए, ०७५०७६ सम्म आइपुग्दा यो संख्या २४७ प्रतिशत पुगेको छ । महिला सहभागिता बर्सेनि करिब एक प्रतिशतका दरले बढिरहेको छ ।निजामती सेवा ऐनमा ४५ प्रतिशत आरक्षणको व्यवस्था छ । त्यसमध्ये ३३ प्रतिशत अनिवार्य महिलाका लागि छुट्याइएको छ । समावेशी नीतिकै कारण लोकसेवा आयोगको परीक्षा पास गरेर निजामती सेवामा प्रवेश गर्नेको संख्या बढ्दै गएको देखिन्छ । समावेशी नीति लागू भएको दशक बितिसक्दा पनि निर्णायक तह (सचिव, सहसचिव, उपसचिव तथा अधिकृत) मा भने महिला सहभागिता न्यून छ । निजामती किताबखानाको पुस २४ को तथ्यांकअनुसार सचिवमा महिला ३ जना (४३४ प्रतिशत) मात्रै छन् जबकि पुरुषको संख्या ६६ छ । सहसचिव, उपसचिव र शाखा अधिकृतमा महिला १ हजार ८ सय ९५ छन्, पुरुष १२ हजार ३ सय ४ छन् । जिल्ला हाँक्ने ७७ प्रमुख जिल्ला अधिकारीमध्ये महिला ८ जना छन् । लोकसेवा आयोगकी सदस्य विन्द्रा हाडा भट्टराई भन्छिन्, ०६६ सालमा लागू भएको आरक्षण व्यवस्थाले महिला संख्या बढ्दै छ, सचिवसहसचिवलगायत पदमा बढुवा भएर जाने भएकाले त्यहाँ पुग्न समय लाग्छ । आगामी १० वर्षभित्र निर्णायक भूमिकामा पुग्ने महिला कर्मचारीको सहभागिता उल्लेख्य हुने उनले बताइन् । राजनीतिमा पनि महिला सहभागिता बढ्दो छ तर नीतिनिर्माण तहमा उल्लेख्य उपस्थिति छैन । ०६३ को व्यवस्थापिका संसद्मा १२ महिला सांसद थिए । ०६४ को संविधानसभा निर्वाचनमा ६ सय १ सदस्यमध्ये १ सय ९७ (३४ प्रतिशत) महिला निर्वाचित भए । ०७० मा यो संख्या १ सय ७६ जना (२९ प्रतिशत) मा झर्यो । यसका बाबजुद पनि यूएन वुमनको सन् २०१७ को प्रतिवेदनअनुसार व्यवस्थापिका संसद्मा महिला प्रतिनिधित्व हुने दक्षिण एसियाली मुलुकमा नेपाल पहिलो स्थानमा रह्यो । ०७४ को निर्वाचनपछि संघीय र प्रादेशिक संसद्मा ३३ प्रतिशत महिला सहभागिता छ, स्थानीय तहमा ४१ प्रतिशत । स्थानीय तहको सन्दर्भमा प्रत्येक वडामा कम्तीमा दुई महिला सदस्य हुनुपर्ने संवैधानिक व्यवस्था र प्रमुखउपप्रमुखमा एक महिला उम्मेदवार हुनुपर्ने कानुनी व्यवस्थाले महिला संख्या बढाएको छ ।पहिलोपटकको संविधानसभामा २४ मध्ये ८ वटा अर्थात् ३३ प्रतिशत समितिको नेतृत्व महिलाले पाए । अहिले संसद्को विषयगततर्फ प्रतिनिधिसभामा १०, राष्ट्रिय सभामा ४ र दुवै सभाका संयुक्त २ गरी १६ मध्ये ९ समितिको नेृतत्व महिला (५६ प्रतिशत) ले गरिरहेका छन् । २५ सदस्यीय मन्त्रिपरिषद्मा यसअघि ४ जना अर्थात् १६ प्रतिशत मात्रै महिला मन्त्री थिए । केपी शर्मा ओलीले सरकारको नेतृत्व सम्हालेको २१ महिनापछि पहिलोपटक मन्त्रिपरिषद् पुनर्गठन गरी दुई महिला मन्त्री हटाइएपछि ८ प्रतिशतमा झरेको छ । राज्यका मुख्य पाँच पद राष्ट्रपति, उपराष्ट्रपति, प्रधानमन्त्री, प्रधानन्यायाधीश र सभामुखमध्ये एकमा मात्रै महिला छिन् । ०७४ को निर्वाचनअघि यीमध्ये तीनमा महिला थिए । संसद्मा रहेका मुख्य राजनीतिक दलको नेतृत्वमै महिला सहभागिता कम छ । मुख्य दल नेकपामा दुई अध्यक्ष र वरिष्ठ नेता सबै पुरुष छन् । नौ सदस्यीय सचिवालयमा एक जना पनि महिला छैनन् । ४५ सदस्यीय स्थायी कमिटीमा दुई जना र ४ सय ४५ सदस्यीय केन्द्रीय कमिटीमा ७४ जना महिला छन् । दोस्रो ठूलो दल कांग्रेसको सभापति, उपसभापति, महामन्त्री र सहमहामन्त्री पुरुष छन् । कोषाध्यक्ष पद महिलालाई दिइएको भए पनि ८४ सदस्यीय केन्द्रीय कार्यसमितिमा १७ जना महिला छन् । ७७ जिल्ला सभापतिमा महिला तीन जना मात्रै छन् ।समाजवादीको ४ सय ३२ सदस्यीय केन्द्रीय समितिमा ५१ जना र ६ वटा पार्टी एकीकरण भएर बनेको राजपाको ७ सय ६५ सदस्यीय केन्द्रीय समितिमा १ सय २४ जना महिला छन् । संविधानमा व्यवस्था भएको समानुपातिक समावेशी सिद्धान्तअनुसार राज्यका हरेक निकायमा ३३ प्रतिशत महिला हुनुपर्ने भए पनि दलहरूले त्यो कार्यान्वयन गरेका छैनन् । नौ वटा संवैधानिक आयोग (अख्तियार, लोकसेवा, निर्वाचन, मानव अधिकार, प्राकृतिक स्रोत तथा वित्त, समावेशी, मधेसी, थारू र मुस्लिम आयोग) मा चार जना मात्रै महिला आयुक्त छन्, अध्यक्षसहित पुरुषको संख्या १८ जना छ ।नेतृत्वमा पुग्न प्रतिस्पर्धा गर्ने महिलाको संख्या पुरुषको तुलनामा बढी देखिन्छ । निजामती सेवामा प्रतिस्पर्धा गर्ने महिला संख्या उल्लेखनीय रहेको लोकसेवा आयोगको तथ्यांकले देखाउँछ । आर्थिक वर्ष ०७४०७५ मा आयोगको परीक्षामा दरखास्त दिने महिला ५२ प्रतिशत अर्थात् २ लाख ९६ हजार ७ सय थिए । एकातर्फ प्रतिस्पर्धामा महिला बढ्दै छन्, अर्कातर्फ संवैधानिक अधिकार कटौती भइरहेको देखिन्छ । मानव अधिकार आयोगकी सदस्य मोहना अन्सारी भन्छिन्, महिलाको सहभागिता र नेतृत्वका लागि ल्याएको ३३ प्रतिशत आरक्षण बाध्यकारी हुने व्यवस्था कटौती गरिनुले महिलाको नेतृत्व त के कुरा, सहभागितामै नकारात्मक असर पर्छ । मानव अधिकार आयोग गठनकै व्यवस्थामा यो विषय लागू हुन्छ । ०६३ को अन्तरिम संविधानमा आयोगको अध्यक्ष र सदस्यको नियुक्ति गर्दा महिलासहित विविधता कायम गर्नुपर्ने उल्लेख थियो । ०७२ को संविधानमा यसलाई कटौती गरिएको छ । आयोगको पदाधिकारी हुन ४५ वर्ष उमेर पार गरेको हुनुपर्ने व्यवस्था तोकिएको छ । महिला अनिवार्यताको कटौती र उमेर हदको व्यवस्थाले महिलाले अवसर पाउने सम्भावना देखिन्न, अन्सारीले भनिन् ।संविधानविद् विपिन अधिकारीका अनुसार आरक्षण व्यवस्थाले गर्दा सार्वजनिक निकायमा महिला सहभागिता बढे पनि माथिल्लो पदका लागि उम्मेदवार कम छन् । बढुवा प्रक्रियाका आधारमा माथिल्लो पदमा पुग्ने प्रणालीले गर्दा त्यो पदमा प्रतिस्पर्धा गर्ने उल्लेख्य महिला संख्या छैन, उनले भने, यसको विकल्पमा ती पदमा खुला प्रतिस्पर्धाको बाटो हो, त्यो सरकारले खोलेको छैन । अधिकारीले संविधानको आरक्षण व्यवस्थासँगै महिलाको क्षमता अभिवृद्धि गराउनु आवश्यक हुने बताएका छन् ।"
उद्योगको क्षमता उपयोग घट्यो,"काठमाडौं क्षेत्रमा प्रशोधित दूध, पस्मिना, चाउचाउ, औषधिजन्य वस्तु र जुत्तालगायतको उत्पादन हुँदै आएको छ । विराटनगर क्षेत्रमा वनस्पति घिउ तथा तेल, अन्य खाद्य पदार्थ, जुटका सामान, धातुका उपकरण, सिमेन्टलगायतको उत्पादन प्रमुख छ । जनकपुर क्षेत्रमा मदिरा, कागज र सिमेन्ट उत्पादन हुने गरेको छ । वीरगन्ज क्षेत्रमा वनस्पति घिउ तथा तेल, प्रशोधित दूध, पशुदाना, हल्का पेय पदार्थ, चुरोट, लत्ताकपडा, सिमेन्ट, प्रशोधित छाला, औषधि, फलामको छड तथा पत्तीको उत्पादन हुने गरेको प्रतिवेदनमा जनाइएको छ । यस्तै पोखरा क्षेत्रमा बिस्कुट, चाउचाउ तथा सिद्धार्थनगर क्षेत्रमा गहुँको पिठो, बियर, औषधि, सिमेन्ट प्रमुख रूपमा उत्पादन हुँदै आएको छ । नेपालगन्ज क्षेत्रमा तोरीको तेल, गहुँको पिठो, सिमेन्ट तथा धनगढी क्षेत्रमा गहुँको पिठो, चिरेको काठ, रोजिनलगायत उत्पादन हुँदै आएको बताइएको छ ।यो राष्ट्र बैंकको नियमित अध्ययन प्रतिवेदन हो । राष्ट्र बैंक अनुसन्धान विभागले गर्ने उक्त अध्ययनमा काठमाडौं उपत्यका बाहिरका कार्यालय (विराटनगर, जनकपुर, वीरगन्ज, पोखरा, सिद्धार्थनगर, नेपालगन्ज र धनगढी) बाट तोकिएका ५७ जिल्लामा गरिएको स्थलगत सर्वेक्षण र अन्तर्क्रियाका आधारमा ६६ महिनामा प्रतिवेदन तयार पारिन्छ । गत वर्ष खाद्य तथा अन्य बालीले ढाकेको भूक्षेत्र परिवर्तन भएको छैन । सो अवधिमा उत्पादन भने ५ प्रतिशतले बढेको छ । प्रमुख खाद्यान्न बालीमध्ये धान उत्पादन ९५ प्रतिशत, गहुँ १ प्रतिशत र जौको उत्पादन १०१ प्रतिशतले बढेको छ । मकै उत्पादन ०९ प्रतिशत र कोदो उत्पादन ०६ प्रतिशतले घटेको देखिन्छ । समीक्षा अवधिमा तरकारी उत्पादन १६ प्रतिशतले घटेको छ भने पशुजन्य उत्पादनअन्तर्गत दूध, मासु र अन्डा उत्पादन क्रमशः ३३, १६ र ४३ प्रतिशतले बढेको छ ।यस्तै, ऊन उत्पादन २९ प्रतिशतले घटेको छ भने वनजन्य उत्पादनअन्तर्गत काठको उत्पादन १५९ प्रतिशतले बढेको प्रतिवेदनले देखाएको छ । सो अवधिमा बैंक तथा वित्तीय संस्थाले कुल प्रवाहित कर्जाको ५७ प्रतिशत मात्र कृषि क्षेत्रमा प्रवाह गरेका छन् । यो राष्ट्र बैंकले बैंक तथा वित्तीय संस्थालाई कृषिमा प्रवाह गर्न दिएको न्यूनतम निर्देशनभन्दा पनि कम हो ।"
निर्माण व्यवसायीसँग ठेक्काको १ माग्दै पत्र,उनका अनुसार निर्माण व्यवसायीले चन्दा आतंकबारे जानकारी गराएका र यसबारे मन्त्रालय गम्भीर भई सुरक्षाको प्रत्याभूति दिन लागिपरेको छ । निर्माण व्यवसायीले सरकारले व्यवसायी र उपकरणलाई सुरक्षाको प्रत्याभूति दिनुपर्ने माग गर्दै आएका छन् । केही वर्षयता निर्माणमा प्रयोग हुने उपकरणमा आगजनी र निर्माणस्थलमा बम राखेर त्रसित बनाएको भन्दै सुरक्षाको माग गरेका हुन् । आगजनीबाट २० करोडभन्दा बढीको उपकरणमा क्षति भएको छ । चन्द समूहलाई मागेको रकम नदिँदा आगजनी र निर्माणस्थलमा बम राखेर त्रसित पार्ने गरिएको छ ।
सुनकोसीमरिन अब राष्ट्रिय गौरवको आयोजना,"काठमाडौं (कास) सुनकोसी मरिन बहुउद्देश्यीय आयोजनालाई सरकारले राष्ट्रिय गौरवको आयोजनाका रूपमा राख्न स्वीकृति दिएको छ । माघ ६ मा बसेको मन्त्रिपरिषद् बैठकले उक्त आयोजनालाई राष्ट्रिय गौरवको आयोजनाका रूपमा अघि बढाउन स्वीकृति दिएको र निर्माणका लागि स्रोत सुनिश्चित गरी शीघ्र कार्यान्वयन गर्ने निर्णय भएको सरकारका प्रवक्ता गोकुल बाँस्कोटाले बिहीबार जानकारी दिए ।सुनकोसी नदीको पानी मरिन खोलामा झारेर तराईका ५ जिल्ला बारा, रौतहट, सर्लाही, धनुषा र महोत्तरीमा वर्षैभरि सिँचाइ सुविधा पुर्याउने र विद्युत् उत्पादन गर्ने आयोजनाको लक्ष्य छ । आयोजना निर्माण गर्न ऋण लिने ऊर्जा, जलस्रोत तथा सिँचाइ मन्त्रालयको तयारी छ । ऊर्जाले लगानी जुटाइदिन अर्थ मन्त्रालयलाई पत्राचार गरिसकेको जनाएको छ । मन्त्रालयका सहप्रवक्ता गोकर्ण पन्थका अनुसार आयोजनालाई लगानी जुटाउने विषय ऊर्जा र अर्थ मन्त्रालयको उच्च प्राथमिकतामा छ । लगानी जुटिसकेपछि ठेक्का प्रक्रिया सुरु हुनेछ ।आयोजना प्रमुख सुशील आचार्यका अनुसार बिहीबार नै वन तथा वातावरण संरक्षण मन्त्रालयले आयोजनाको वातावरणीय अध्ययन प्रतिवेदन (ईआईए) पनि स्वीकृत गरेको छ । आयोजनाको विद्युत् गृह बन्ने क्षेत्रमा मुआब्जा वितरण भइरहेको र ड्याम बन्ने क्षेत्रको जग्गाको विवरण लिने काम सकिएको उनले जानकारी दिए । आयोजनाको सुरुङको डिजाइन तयार भइसकेको र हेडवर्क्सको डिजाइन तयार हुन केही महिना लाग्ने आचार्यले बताए । आयोजनाबाट २८ दशमलव ६२ मेगावाट विद्युत् उत्पादन हुनेछ । आयोजना निर्माणका लागि बहुवर्षीय ठेक्का आह्वान गर्न राष्ट्रिय योजना आयोगबाट स्वीकृति प्राप्त भइसकेको ऊर्जा मन्त्रालयले जनाएको छ ।सरकारले चालु आर्थिक वर्षको बजेटमा सुनकोसी मरिनलाई राष्ट्रिय गौरवको आयोजनाका रूपमा निर्माण गर्ने भन्दै साढे २ अर्ब रुपैयाँ विनियोजन गरेको थियो । सो रकमबाट आयोजना प्रभावितलाई मुआब्जा वितरण गर्ने कार्य जारी छ ।आयोजना निर्माणका लागि करिब ८४ अर्ब लागत अनुमान गरिएको छ । आयोजनाले तराईमा थप ८० हजार हेक्टर जमिनमा वर्षभरि सिँचाइ सुविधा पुग्ने अनुमान छ । अहिले वागमती सिँचाइ आयोजनाबाट तराईको ४० हजार हेक्टर जमिनमा मात्रै सिँचाइ सुविधा पुगेको छ ।सिन्धुलीको सुनकोसी गाउँपालिका६ को कानढुंग्री नजिक सुनकोसी नदीमा १२ मिटर उचाइको बाँध बनाएर ६७ क्युसेक पानी १३ किलोमिटर सुरुङमार्फत कमलामाई नगरपालिका२ को कसुमटारस्थित मरिन खोलामा खसालिनेछ ।"
पर्यटक आगमन बढ्यो,"(काठमाडौं)  सन् २०१९ मा ११ लाख ९७ हजार १ सय ९१ पर्यटक नेपाल घुम्न आएका छन् । अध्यागमन विभागका अनुसार ९ लाख ९५ हजार हवाईमार्गबाट र २ लाख १३ हजार पर्यटक सडकमार्गबाट नेपाल आएका हुन् ।सन् २०१८ को तुलनामा २०१९ मा पर्यटक आगमन २ प्रतिशतले बढेको छ । २०१८ मा ११ लाख ७३ हजार पर्यटक आएका थिए । यस वर्ष नेपाल सरकारले २० लाख पर्यटक भित्र्याउने लक्ष्यसहित नेपाल भ्रमण वर्ष अभियान सुरु गरेको छ ।गत वर्ष नेपालमा सर्वाधिक पर्यटक आउने मुलुकमा भारत सबैभन्दा अगाडि छ । भारतबाट २ लाख ५४ हजार पर्यटक नेपाल भ्रमणमा आएका विभागको तथ्यांकमा उल्लेख छ । चीनबाट १ लाख ६९ हजार, अमेरिकाबाट ९३ हजार, बेलायतबाट ६१ हजार, श्रीलंकाबाट ५५ हजार, थाइल्यान्डबाट ४१ हजार, अस्ट्रेलियाबाट ३८ हजार, जर्मनीबाट ३६ हजार, म्यानमारबाट ३६ हजार र फ्रान्सबाट ३० हजार पर्यटक नेपाल घुम्न आएका छन् । विभागका अनुसार गत वर्ष १ सय ७० भन्दा बढी देशका पर्यटक नेपाल आएका थिए ।सडकमार्गबाट आउने पर्यटकका लागि ७ वटा नाका छन् । जसमा सबैभन्दा धेरै रसुवागढीबाट २६ हजार नेपाल भित्रिएको देखिन्छ । भैरहवाबाट १६ हजार, काँकडभित्ताबाट ८ हजार, गड्डाचौकीबाट ३ हजार पर्यटक नेपाल आउँदा वीरगन्जबाट १ हजार १ सय, नेपालगन्जबाट ४ सय र धनगढीबाट १ सय ८ पर्यटक सडकमार्ग हुँदै नेपाल आएका छन् ।"
'गेम चेन्जररेनो ट्राइबर' सार्वजनिक,"काठमाडौं (कास) युरोपियन ब्रान्ड रेनोले बुधबार गेम चेन्जररेनो ट्राइबर कार सार्वजनिक गरेको छ । यसमा अल्ट्रा मोड्युलर, इन्धन खपत गर्ने तथा विभिन्न आधुनिक र व्यावहारिक विशेषता रहेको कम्पनीले जनाएको छ । यो आरएक्सई, आरएक्सएल र आरएक्सजेड मोडलमा उपलब्ध छ । नेपाली बजारमा यसको मूल्य २८ लाख २० हजार रुपैयाँ तोकिएको कम्पनीले जनाएको छ ।"
'धन वर्षा' योजनाको समय थप,काठमाडौं (कास) अर्घाखाँची सिमेन्टले धन वर्षा योजनाको समय थप गरेको छ । दुई महिना अगाडि ल्याएको योजनाको समय थप गरिएको हो ।योजनाअन्तर्गत ग्राहकले अर्घाखाँचीको ओपीसी वा पीपीसीको १५ बोरा सिमेन्ट खरिदमा एक स्क््रयाच कुपन पाउँछन् । जसलाई स्क््रयाच गरी १ सयदेखि १ लाख रुपैयाँसम्मको नगद उपहार पाउने कम्पनीले जनाएको छ । अर्घाखाँचीले उद्योग स्थापनाको पाँचौं वर्षको अवसरमा मंसिर ८ देखि माघ ८ सम्मका लागि सो योजना ल्याएको हो ।
महिन्द्रालाई 'उच्चतम फाइभ स्टार सुरक्षा रेटिङ',काठमाडौं (कास) महिन्द्रा ग्रुपको महिन्द्रा एन्ड महिन्द्रा कम्प्याक्ट एसयूभी एक्सयूभी३०० ले ग्लोबल एनसीएपीद्वारा उच्चतम फाइभ स्टार सुरक्षा रेटिङ पाएको छ । यो विश्वव्यापी सम्मानसहित एक्सयूभी३०० ग्लोबल एनसीएपीद्वारा परीक्षण गरिएका सबै फाइभ स्टार रेटिङ प्राप्त भारतीय सवारी साधनमध्ये सबैभन्दा धेरै अंक प्राप्त गर्ने पहिलो सवारी साधन बनेको कम्पनीले दाबी गरेको छ ।
ग्लोबलका दुई नयाँ शाखा,काठमाडौं (कास) ग्लोबल आईएमई बैंकले बिहीबारबाट काठमाडौंको टोखा र कपिलवस्तुको कृष्णनगरमा दुई नयाँ शाखा सञ्चालनमा ल्याएको छ । योसहित बैंकको शाखा संख्या २६९ पुगेको छ ।
युनाइटेडको अध्यक्षमा रविभक्त,काठमाडौं (कास) युनाइटेड इन्स्योरेन्स कम्पनीको सञ्चालक समितिको अध्यक्षमा रविभक्त श्रेष्ठ चयन भएका छन् । श्रेष्ठले यसअघि पर्यटन तथा नागरिक उड्ययन सहायकमन्त्री र नेपाल उद्योग वाणिज्य महासंघको अध्यक्षसमेतको जिम्मेवारी बहन गरिसकेका छन् ।
इन्भेस्टमेन्ट र चिरायुबीच सहकार्य,"काठमाडौं (कास) नेपाल इन्भेस्टमेन्ट बैंक र चिरायु नेसनल अस्पताल तथा मेडिकल इन्स्टिच्युटबीच सम्झौता भएको छ । बैंकका कार्डवाहक, कर्मचारी तथा सेयरधनीलाई स्वास्थ्य सेवामा छुट दिने सम्बन्धमा सम्झौता भएको हो । सम्झौतापत्रमा बैंकका नायब महाप्रबन्धक विजेन्द्र सुवाल र अस्पतालका सञ्चालन निर्देशक चण्डेश्वर नन्दराज वैद्यले हस्ताक्षर गरेका थिए ।"
देवःका दुई शाखा सञ्चालनमा,काठमाडौं (कास) देवः विकास बैंकले बुधबारबाट खजुरा गाउँपालिकाको रिमझिम र घोराही उपमहानगरपालिकामा दुई नयाँ शाखा सञ्चालनमा ल्याएको छ ।
सार्वजनिक सेवामा भ्रष्टाचार 'उस्तै',"(काठमाडौं)  राजनीतिक स्थायित्व र राज्यका केही निकायको सक्रियताका कारण मुलुकमा भ्रष्टाचार नियन्त्रणका क्षेत्रमा केही सकारात्मक संकेत ट्रान्सपरेन्सी इन्टरनेसनल (टीआई) को अध्ययन सर्वेक्षणले देखाएको छ । टीआईले बिहीबार सार्वजनिक गरेको सन् २०१९ को भ्रष्टाचार अवधारणा सूचकांक (करप्सन पर्सेप्स इन्डेक्ससीपीआई) मा नेपाल विश्वव्यापी वरीयताक्रममा गत वर्षभन्दा ११ स्थान माथि उक्लिएको छ । सन् २०१९ को प्रतिवेदनअनुसार नेपालले ३४ अंक पाएको छ । गत वर्ष ३१ अंक पाएको नेपाल यो सुधारसँगै १२४ औं स्थानबाट ११३ औं स्थानमा उक्लिएको छ । भ्रष्टाचारमा संलग्नमाथि कारबाही, व्यापारिक क्षेत्रमा हुने भ्रष्टाचार र राजस्व चुहावटका क्षेत्रमा केही सकारात्मक नतिजा देखिएका छन् भने सार्वजनिक सेवा क्षेत्रमा सुधार र व्यापारिक क्षेत्रमा हुने घुसखोरीमा नियन्त्रण भएको छैन । वरीयताक्रम ११ औं स्थानले अगाडि आउँदासमेत दक्षिण एसियाकै राम्रा मुलुकको तुलनामा नेपालको अवस्था सन्तोषजनक छैन । सुशासनमै नाम चलेका अन्य मुलुकसँग दाँज्दा नेपालको अवस्था टिठलाग्दो देखिन्छ । टीआई नेपालका अध्यक्ष खेमराज रेग्मीले सार्वजनिक पद दुरुपयोगमा भ्रष्टाचारविरोधी निकायहरूको कारबाही, न्यायपालिकाका कामकारबाही, कर असुलीसम्बन्धी निर्णयलगायतका कारण नेपालको स्कोरमा केही सुधार आएको सर्वेक्षणले इंगित गरेको बताए । तर सरकारले भ्रष्टाचारविरोधी प्रतिबद्धताअनुरूप काम नगर्नु मुलुकको प्रमुख समस्या छँदै छ । केही सुधारका बावजुद नेपाल भ्रष्टाचार व्याप्त मुलुकहरूको श्रेणीमै छ, उनले भने । सार्वजनिक क्षेत्र र व्यापार व्यवसायमा भ्रष्टाचार र अधिकारको दुरुपयोग यथावत् रहेको उल्लेख गर्दै उनले राज्य सञ्चालनमा सीमित समूहको पकड रहनु र राजनीतिक क्षेत्र भ्रष्टाचार नियन्त्रणमा गम्भीर नहुनु अहिलेको प्रमुख चुनौती रहेको बताए । सार्वजनिक क्षेत्रमा पारदर्शिता, जवाफदेहिता र भ्रष्टाचार, नेपालमा सार्वजनिक पद दुरुपयोग गर्नेमाथि कारबाही, सेवाका लागि दिनुपर्ने घूस, सरकार, न्यायालय र संसद्का प्रतिनिधिले गर्ने पदको दुरुपयोग, व्यापारव्यवसायमा भ्रष्टाचार, राजनीतिक क्षेत्रमा जवाफदेहिताजस्ता विषयमा सर्वेक्षणलाई आधार बनाइएको थियो ।केमा सुध्रियो, केमा उस्तै ? ट्रान्सपरेन्सी इन्टरनेसनलका अनुसार, नेपालको सूचकांक तयार पार्न लिइएका ६ वटा आधारमध्ये दुइटामा नेपालको अवस्था उस्तै छ भने अरूमा सुधार भएको छ । सार्वजनिक क्षेत्रको कामकारबाहीको अवस्था उस्तै छ । सार्वजनिक क्षेत्रको काम कारबाहीको निगरानीको स्थिति विश्लेषण गर्ने विश्व बैंकले ८ वर्षदेखि नेपाललाई ३५ अंक दिइरहेको छ । सार्वजनिक क्षेत्र सरकारसँग प्रत्यक्ष सरोकार राख्ने विषय हो । केही वर्षदेखि सार्वजनिक क्षेत्रको अवस्था उही रहनु भनेको सरकारले आम तहमा अनुभूत हुने गरी सुधार गर्न नसक्नु हो । आम नागरिकसँग प्रत्यक्ष सरोकार राख्ने सार्वजनिक क्षेत्रमा सुधार भएको भए मुलुकको अवस्था अझै सुध्रिन्थ्यो । वर्ल्ड इकोनमिक फोरमको अंक गत वर्षको तुलनामा यसपालि निकै राम्रो छ । गत वर्ष ३३ अंक पाएको नेपालले यसपटक ४० अंक पाएको छ । उक्त संस्थाले आयात निर्यात, सार्वजनिक सेवा, कर भुक्तानी, ठेक्कापट्टा र न्यायका लागि दिनुपर्ने घूसका विषयवस्तुको सर्वेक्षण गर्छ । व्यापार, व्यवसाय, आयात निर्यातमा भ्रष्टाचारको अवस्था मूल्यांकन गर्ने ग्लोबल इनसाइटले यसपटक गत वर्षझैं ३५ अंक दिएको छ । यसबाट व्यापार, व्यवसाय र आयात निर्यातमा हुने घुसखोरी नघटेको देखिन्छ । सार्वजनिक पद दुरुपयोगमा कारबाही र राज्यका निकायबाट नियन्त्रणको स्थिति मापन गर्ने बर्टेल्सम्यान फाउन्डेसनले गत वर्ष २५ अंक दिएकामा यसपटक बढाएर २९ पुर्याएको छ । सरकार, न्यायालय, संसद् र सुरक्षा निकायको प्रतिनिधिले निजी स्वार्थका लागि पद दुरुपयोग गरेको अवस्था मापन गर्ने वर्ल्ड जस्टिस प्रोजेक्टले गत वर्षभन्दा ३ अंक बढाएर यसपटक ३५ दिएको छ । भेराइटिज अफ डेमोक्रेसी (भीडेम) प्रोजेक्टले राजनीतिक भ्रष्टाचारको मापन गर्छ, जसअनुसार नेपालले गत वर्ष २५ अंक पाएकामा यसपटक २९ पाएको छ । अंकमा सुधार देखिए पनि यथार्थमा राजनीतिक क्षेत्रको भ्रष्टाचार नियन्त्रणमा खासै पहल भएको देखिँदैन । कसरी सुधार देखियो त ? हामीलाई पनि यो चासोको विषय भयो । राजनीतिक भ्रष्टाचार भन्ने शीर्षकमा व्यवस्थापिका, कार्यपालिका र न्यायपालिकाको नेतृत्व र त्यससँग सम्बन्धित सुशासनको विषय पर्दो रहेछ, टीआई नेपालका कार्यकारी निर्देशक आशिष थापाले भने, यी क्षेत्रको कामकारबाही केलाउँदा केही सुधार देखिएकाले अंक बढेको हुनुपर्छ । समग्रमा गत वर्षको तुलनामा नेपालले दुई क्षेत्रबाहेक सबैमा केही न केही सुधार गरेको छ, त्यसले औसत अंक (सीपीआई) पनि बढाएको देखिन्छ । तर टीआईले ४ भन्दा कम अंकको सुधारलाई गणनायोग्य मान्दैन । कसरी सुधार ?भ्रष्टाचारको अवधारणा सूचकांकमा नेपालको अवस्था केही सुध्रनुमा भ्रष्टाचारविरुद्ध स्थापित राज्यका निकायहरूको क्रियाशीलता प्रमुख आधार देखिएको छ । आयात निर्यातमा हुने घुसखोरी घटेको छ । राजस्व चुहावट र न्याय प्राप्तिका लागि हुने घुसखोरी नियन्त्रण भएको हो । सार्वजनिक पद दुरुपयोगको कारबाहीमा पनि यो वर्ष उल्लेख्य सुधार छ । भ्रष्टाचारको आरोपमा अख्तियारले आफ्नै पूर्वआयुक्त राजनारायण पाठकमाथि विशेष अदालतमा मुद्दा चलाएको छ भने अर्का एक पूर्वप्रमुख आयुक्त अनुसन्धानको दायरामा छन् । गत वर्ष नै प्रमाणपत्र तथा चारित्रिक विषयमा विवादमा परेपछि प्रधानन्यायाधीशका लागि भएको संसदीय सुनुवाइबाट सर्वोच्च अदालतका वरिष्ठतम न्यायाधीश दीपकराज जोशी अस्वीकृत भएका थिए । सम्पत्ति शुद्धीकरण विभागले पनि अघिल्लो वर्षको तुलनामा केही क्षेत्रमा हात हाल्न खोजेको छ । राजस्व अनुसन्धान विभागले केही ठूला करछलीका फाइलमाथि अनुसन्धान गरिरहेको छ । करछली, राजस्व चुहावटलगायतका क्षेत्रमा भएका केही फैसलालाई टीआईले नोटिस मा लिएको देखिन्छ । टीआई नेपालको उपाध्यक्षसमेत रहेकी वरिष्ठ अधिवक्ता सविता भण्डारीले भनिन्, मुलुकमा भ्रष्टाचार व्याप्त रहेकामा कसैको विमति छैन । पछिल्लो प्रतिवेदनले त्यसको मात्रामा केही कमी भएको देखिएको मात्रै हो । सरकारको कामकारबाहीकै कारण भन्दा पनि भ्रष्टाचार नियन्त्रणमा क्रियाशील राज्यका अन्य निकायहरूको सक्रियताले नेपालले आफ्नो छवि केही सुधार गरेको हो । यसमा सरकारले लिने क्रेडिट बारे जहिले पनि विवाद हुने गरेको छ । भ्रष्टाचार बढ्दा आफ्नो मात्रै भूमिका नहुने बताउने सरकारले सुशासनको अवस्था सुधार हुँदा भने जहिल्यै आफूले जस लिने गरेको छ । अख्तियार दुरुपयोग अनुसन्धान आयोगको अवस्था पनि यस्तै छ ।भ्रष्टाचारका विषयमा अनुसन्धान गरिरहेका त्रिभुवन विश्वविद्यालयका अध्यापक दिपेश घिमिरेका अनुसार लोकतन्त्र, कानुनी शासनजस्ता सूचकहरूका आधारमा समेत मूल्यांकन गर्ने अध्येताहरूको सर्वेक्षणमा कतिपय अवस्थामा अलि फरक नतिजा देखिन सक्छ । हामीले यहाँ बसेर जे देखेको हुन सक्छ अथवा जे महसुस गर्छौं, उनीहरूले नदेख्न सक्छन्, उनले कान्तिपुरसित भने, सर्वेक्षणमा सहभागीले व्यक्त गर्ने प्रतिक्रियाका आधारमा यसको लेखाजोखा हुन्छ । कतिपय नीतिगत तहका भ्रष्टाचारबारे आममानिस जानकार हुँदैनन् । त्यसैले कहिलेकाहीँ सर्वेक्षणको नतिजा यथार्थभन्दा अलि फरक हुन सक्छ । कसरी हुन्छ मापन ? नागरिक र सेवाग्राहीले व्यक्त गर्ने अवधारणाका आधारमा तय गरिने सीपीआई प्रतिवेदन तयार गर्ने क्रममा टीआई नेपाल आफैं प्रत्यक्ष संलग्न हुँदैन । विभिन्न अन्तर्राष्ट्रिय गैरसरकारी संस्था र दातृ निकायहरूले गर्ने सर्वेक्षणका क्रममा संकलन गरिने सूचनालाई विश्लेषण गरेर समग्र सूचकांक निकालिन्छ । सन् २०१९ मा नेपालका लागि सीपीआई तयार गर्ने क्रममा ६ वटा संस्था संलग्न भएको टीआई नेपालका कार्यकारी निर्देशक आशिष थापाले बताए । उनका अनुसार, विश्व बैंक, वर्ल्ड इकोनमिक फोरम, ग्लोबल इनसाइट, बर्टेल्सम्यान फाउन्डेसन, वर्ल्ड जस्टिस प्रोजेक्ट र भेराइटिज अफ डेमोक्रेसी (भीडेम) प्रोजेक्ट यसपटकको सर्वेक्षणमा सहभागी थिए । यीमध्ये भीडेम प्रोजेक्ट सर्वेक्षणमा चौथोपटक सहभागी भएको हो । यी सबै संस्थाले दिएको अंकको औसत निकालेर सूचकांक तयार गरिन्छ । यी निकायका तथ्यांकमध्ये कतिपय सन् २०१९ को मध्यसम्मका छन् भने केहीमा सन् २०२० का ताजा अद्यावधिक सूचनासमेत छन् । तर समग्रमा करिब ६ महिनासम्मको तथ्यांक विश्लेषण भएको हो । अहिलेको तुलनामा त्यतिबेला सरकारको कामकारबाहीमाथि त्यति धेरै प्रश्न उठेको थिएन । यति समूहको राजनीतिक स्वार्थ, नागरिक स्वतन्त्रतामाथि अंकुश लगाउने विधेयकहरू, सेक्युरिटी प्रिन्टिङ प्रेस, टेलिकम लाइसेन्ससम्बन्धी निर्णयजस्ता अनियमितताका घटना सार्वजनिक हुनुअघिको तथ्यांकका आधारमा नेपालको अंक गणना भएको हो । टीआई नेपालका अध्यक्ष रेग्मीले भने, पछिल्ला घटनाक्रमको नतिजा सायद अर्को वर्ष देखिएला । टीआईले सन् १९९५ देखि प्रत्येक वर्ष सीपीआई सार्वजनिक गर्दै आएको छ । नेपाल सन् २००४ देखि यो सूचीमा समावेश हुँदै आएको छ । सन् २०१९ मा २२ देशले आफ्नो अंकमा राम्रो सुधार गरेका छन् भने २१ देशको अंक अझ तल झरेको छ । सूचकांकबारे टिप्पणी गर्दै ट्रान्सपरेन्सी इन्टरनेसनलकी अध्यक्ष डेलिया फरेरा रुवियाले भ्रष्टाचार रोक्न चुनावी खर्चमा चन्दा र सहयोगबाट सिर्जना हुने भ्रष्टाचार तथा राजनीतिक व्यवस्थामा पर्ने पैसाको प्रभाव नियन्त्रण हुनुपर्ने बताएकी छन् । दक्षिण एसियामा नेपाल कता ? नेपालको स्थिति दक्षिण एसियाली मुलुकहरूमा भुटान, भारत र श्रीलंकापछिको चौथो स्थानमा छ । दक्षिण एसियाली मुलुकहरूको तुलना गर्दा नेपालको अवस्था सुधारिएको हो । सूचकांकअनुसार, भुटानको ६८, भारतको ४१, श्रीलंकाको ३८, नेपालको ३४, पाकिस्तानको ३२ र माल्दिभ्सको २९, बंगलादेशको २६ र अफगानिस्तानको १६ अंक छ । गत वर्षको तुलनामा पाकिस्तान र माल्दिभ्स केही खस्केका छन् भने अरू मुलुकहरूको अवस्था करिब उस्तै छ । १०० पूर्णांक मानी तयार गरिने सूचकांकमा ५० भन्दा कम अंक पाउने मुलुकहरू भ्रष्टाचारग्रस्त मानिन्छन् । सबैभन्दा बढी डेनमार्क र न्युजिल्यान्डको समान ८७ अंक छ । त्यसपछि फिनल्यान्डको ८६ अंक छ । सिंगापुर, स्विडेन, स्विट्जरल्यान्डले पनि भ्रष्टाचार नहुने राम्रा मुलुकको छविलाई कायम राखेका छन् । १८३ वटा मुलुकमा सर्वेक्षण गरिएकामा सबभन्दा पुछारमा रहेको सोमालियाले ९ अंक पाएको छ ।"
काठमाडौंबाट छोङछिङ सिधा उडान,"काठमाडौं (कास) नेपाली र चिनियाँको संयुक्त लगानीमा स्थापित हिमालय एयरलाइन्सले बिहीबारदेखि काठमाडौंछोङछिङकाठमाडौं सिधा उडान सुरु गरेको छ । चिनियाँ नयाँ वर्षको पूर्वसन्ध्यामा हिमालयले चीनभित्र पाँचौं गन्तव्यका रूपमा छोङछिङ उडान थालेको हो । त्रिभुवन अन्तर्राष्ट्रिय विमानस्थलमा बिहीबार बिहान आयोजित कार्यक्रममा संस्कृति, पर्यटन तथा नागरिक उड्डयनमन्त्री योगेश भट्टराई र नेपालस्थित चिनियाँ राजदूत होउ याङ्छीले उडानको औपचारिक उद्घाटन गरेका हुन् । नेपालबाट चीनको पर्यटकीय सहर छोङछिङमा सिधा उडान सेवा भर्ने हिमालय पहिलो हवाई सेवा कम्पनी हो । सिधा हवाई सेवा सुरु भएपछि आगामी दिनमा दुवै सहरमा पर्यटकीय आवागमनमा उल्लेख्य टेवा पुग्ने कम्पनीले जनाएको छ । उडान उद्घाटनपछि आयोजित पत्रकार सम्मेलनमा बोल्दै संस्कृति पर्यटन तथा नागरिक उड्डयनमन्त्री योगेश भट्टराईले हिमालय एयरलाइन्सको सेवा विस्तारबाट नेपाल र चीनबीच पर्यटन क्षेत्रको विकासमा महत्त्वपूर्ण भूमिका खेल्ने बताए । कार्यक्रममा नेपालस्थित चिनियाँ राजदूत होउ याङ्छीले थप उडानले अबका दिनमा दुई देशका जनता र संस्कृतिलाई अझ मजबुत बनाउने तथा पर्यटन र व्यापार वृद्धि हुने बताइन् । हिमालय एयरलाइन्सका अध्यक्ष झाउ इनयोङले नयाँ उडान गन्तव्य चिनियाँ पर्यटकका लागि नयाँ वर्षको उपहारजस्तै भएको बताए ।"
रेलमा विदेशी कर्मचारी राख्न स्वीकृति,"काठमाडौं (कास) सरकारले जयननगरजनकपुरकुर्था रेलमा काम गर्ने कर्मचारी भर्नाका लागि स्वीकृति दिएको छ । माघ ६ मा बसेको मन्त्रिपरिषद् बैठकले रेल सञ्चालनका लागि आवश्यक दक्ष श्रमिक नेपाली नागरिकबाट आपूर्ति हुन नसके श्रम ऐन २०७४ को दफा, २२ बमोजिम २६ जना विदेशी श्रमिक नियुक्त गर्न नेपाल रेल्वे कम्पनीलाई सैद्धान्तिक स्वीकृत दिने निर्णय गरेको हो ।बिहीबार सञ्चार तथा सूचना प्रविधिमन्त्री गोकुल बाँस्कोटाले मन्त्रिपरिषद्को निर्णय सुनाउँदै ४५ पदका लागि २२६ जनाको दरबन्दीमा औचित्य र आवश्यकताअनुसार प्रतिस्पर्धात्मक प्रक्रियाको माध्यमबाट नेपाल रेलवे कम्पनीका लागि करारमा भर्ना गर्न सैद्धान्तिक स्वीकृति प्रदान गरिएको जानकारी दिए । मन्त्रिपरिषद्ले निर्णय गरेसँगै कम्पनीमा कर्मचारी भर्नाका लागि बाटो खुला भएको छ । माघ तेस्रो साता जयनगरजनकपुरकुर्था खण्डमा रेल सञ्चालनमा आउने निश्चित भए पनि अहिलेसम्म कर्मचारी भर्ना गरिएको छैन । रेल विभागले लामो समयदेखि दुई सय कर्मचारी भर्ना गर्नुपर्ने माग राख्दै आएको थियो । भारतमा रेल सेट निर्माण भएर नेपाल ल्याउने अन्तिम तयारी भइरहेको छ । तर कर्मचारीको टुंगो नलाग्दा रेल सञ्चालन हुनेनहुनेमा अन्योल छ । मन्त्रिपरिषद्को निर्णय हामीसँग आइसकेको छैन, रेल विभागका महानिर्देशक बलराम मिश्रले भने, कर्मचारी भर्ना गर्ने बाटो त खुल्यो तर भर्नाको प्रक्रिया लामो हुने देखिएको छ ।उनले निर्णयबारे जानकारी नआएकाले यसबारे बुझेर कर्मचारी भर्नाको प्रक्रिया अगाडि बढाइने बताए । अहिलेसम्म रेल स्टेसनका लागि कर्मचारी भर्ना गरिएको छैन । आठ वटा स्टेसनका लागि कर्मचारी चाहिने विभागले जनाएको छ । दुईमध्ये पहिलो चरणमा एक मात्र रेल सेट नेपाल ल्याइनेछ । रेल गुडाउन भौतिक रूपले हामी तयार छौं, उनले भने, रेलसम्बन्धी नियम कानुन बन्ने क्रममै छन्, अब कर्मचारी भर्ना गरेपछि सबै समस्या बिस्तारै समाधान हुँदै जानेछन् । उनले विदेशी कर्मचारी भनिएको ठाउँमा भारतका विज्ञ कर्मचारी भर्ना गरिने स्पष्ट पारे । यता रेलवे सम्बन्धमा व्यवस्था गर्न बनेको विधेयक राष्ट्रिय सभामा विचारधीन छ । त्यस्तै कर्मचारी विनियमावली मन्त्रिपरिषद् बैठकमा लग्ने तयारी गरिएको छ । पहिलो चरणमा करारमा थोरै कर्मचारी नियुक्त गरिनेछ, उनले भने ।"
रोहित थप दुई वर्ष पर्सिजामै,राजु घिसिङ
नयाँ प्रशिक्षक,"पर्सिजालाई उपाधि दिलाएका ब्राजिली प्रशिक्षक स्टेफानो स्युगुराले नै बालीलाई पहिलोपल्ट लिग च्याम्पियन बनाएका हुन् । उनी बाहिरिएपछि संकटमा परेको पर्सिजाले एउटै सिजन (२०१९) बुल्गेरियाली इभान कोलेभ, स्पेनी जुलिया साएज र ब्राजिली एड्सन टाभारेसलाई मुख्य प्रशिक्षकको जिम्मेवारी दियो । सिजनको अन्त्यतिर आएर पर्सिजाले केही सुधारिएको प्रदर्शन गरेको थियो । गत सेप्टेम्बरमा भित्रिएका टाभारेसको सम्झौता सिजनको समाप्तिसँगै सकियो र उनी लिग वानकै अर्को क्लब बोर्नेओमा आबद्ध भइसकेका छन् । पर्सिजाले ब्राजिलकै सर्जियो फारियसलाई नयाँ सिजनको लागि भित्र्याएको छ । इजिप्टको प्रिमियर लिग क्लब एल गइस गत नोभेम्बरमा छाडेका उनी ब्राजिलको यू१७ र यू२० राष्ट्रिय टिमका पूर्वप्रशिक्षक पनि हुन् । इन्डियन सुपर लिगको नर्थइस्ट युनाइटेड २०१६ मा सम्हालेका ५२ वर्षीय उनले दक्षिण कोरियाली क्लब पोहाङ स्टिलर्सलाई एएफसी च्याम्पियन्स लिगको उपाधि दिलाएका थिए ।ब्राजिल, चीन, दुबई, साउदी अरेबिया र सुडानका विभिन्न क्लब पनि सम्हालिसकेका फारियसलाई अहिले इन्डोनेसयन फुटबलकै हेभिवेट प्रशिक्षक मानिएको छ ।"
चन्द्रपुर र चौदण्डीगढी भिड्दै,"(रौतहट)  चन्द्रनिगाहपुरस्थित शेरबहादुर दर्लामी स्मृति खेलमैदानमा शुक्रबारदेखि उपमेयर कप राष्ट्रिय महिला लिग फुटबल प्रतियोगिता हुँदै छ । अखिल नेपाल फुटबल संघको कार्यक्रमअनुसार रौतहट जिल्ला फुटबल संघले प्रतियोगिता आयोजना गरेको हो । देशभरका उत्कृष्ट ८ नगरपालिकाले सहभागिता जनाउने प्रतियोगिता माघ १८ सम्म चल्नेछ । प्रतियोगितामा दैनिक दुई खेल हुनेछ । शुक्रबार उद्घाटन खेलमा चन्द्रपुर नगरपालिकाले चौदण्डीगढी नगरपालिकासँग प्रतिस्पर्धा हुनेछ । महिला फुटबलको उर्वरभूमि मानिने रौतहटमा देशका विभिन्न ८ नगरपालिकाले भाग लिएको संघका अध्यक्ष भगवान दर्लामीले बताए । प्रतियोगिताको सबै तयारी पूरा भइसकेको छ, उनले भने, शुक्रबारदेखि चन्द्रनिगाहपुर फुटबलमय हुनेछ । सबै टिम आइसकेका छन् । २०७५ सालमा अखिल नेपाल फुटबल संघले राजधानीमा आयोजना गरेको उपमेयर राष्ट्रिय महिला फुटबलको सुपर ८ मा पुग्न सफल टिमलाई यो प्रतियोगितामा समावेश गरिएको छ । प्रतियोगितामा सुपर ४ मा पुग्ने टिमले तीन विभागीय क्लबसँग प्रतिस्पर्धा गर्नेछन् । विजेताले ३ लाख र उपविजेताले १ लाख ५० हजार रुपैयाँ प्राप्त गर्नेछन् । सेमिफाइनल पुग्ने दुई टिमले जनही ५० हजार पुरस्कार पाउने आयोजक संघ रौतहटका महासचिव मधुकुमार धितालले बताए । उत्कृष्ट खेलाडीलाई वुमन अफ द सिरिज घोषणा गर्दै यामाहा मोटरसाइकलले एक थान स्कुटी पुरस्कार प्रदान गर्नेछ । विधागत उत्कृष्ट ५ खेलाडीले जनही १५ हजार पाउने छन् । प्रत्येक खेलको वुमन अफ द म्याचले ५ हजार पाउने छन् ।प्रतियोगिताको समूह क मा बाह्रबिसे नगरपालिका (सिन्धुपाल्चोक), चन्द्रपुर नगरपालिका (रौतहट), विदूर नगरपालिका (नुवाकोट) र चौदण्डीगढी नगरपालिका (उदयपुर) तथा समूह ख मा वालिङ नगरपालिका (स्याङ्जा), बाँसगढि नगरपालिका (बर्दिया), वीरेन्द्रनगर नगरपालिका (सुर्खेत) र विराटनगर महानगरपालिका (मोरङ) रहेका छन् । प्रतियोगिताका लागि पुस १४ मा चन्द्रपुर नगरपालिकाका मेयर रामचन्द्र चौधरी, एन्फाका अध्यक्ष कर्माछिरिङ शेर्पा र रौतहट जिल्ला फुटबल संघका प्रतिनिधिबीच तीन वर्षका लागि सम्झौता भएको थियो । प्रतियोगिता गर्न चन्द्रपुर नगरपालिकाले २० लाख रुपैया र एन्फाले १५ लाख रुपैयाँ सहयोग गरेका छन् ।"
मादी कपको तयारी,"संखुवासभा (कास) हाङथुम क्लब मादीको आयोजनामा माघ १६ देखि आमन्त्रित मादी कप फुटबल प्रतियोगिता हुने भएको छ । प्रतियोगितामा संखुवासभाको ३ टिमसहित मोरङ, सुनसरी, झापा, धनकुटा र तेह्रथुमका टिम सहभागी हुने अध्यक्ष असिम जिमीले बताए । आयोजक हाङथुमले तीन दशकअघिबाट फुटबल नियमित हुँदै आएको जनाएको छ । पर्यटन वर्ष २०२० लाई मध्यनजर गरेर प्रतियोगिता गर्न लागिएको अध्यक्ष जिमीले बताए । हाङथुम क्लबको मैदानमा हुने प्रतियोगिता विजेताले १ लाख १५ हजार र उपविजेताले ७५ हजार रुपैयाँ पुरस्कार पाउनेछन् ।"
होराइजन सेमिफाइनलमा,भैरहवा (कास) तिरुपति क्रिकेट क्लब भैरहवालाई ३ विकेटले पराजित गर्दै न्यु होराइजन क्रिकेट क्लब बुटवल यहाँ भइरहेको नेपाल टेलिकम रूपन्देही सुपर लिग क्रिकेटको सेमिफाइनलमा पुगेको छ । स्थानीय सिद्धार्थ रंगशालामा बिहीबार टस जितेको तिरुपतिले २३ ओभरमा ४ विकेट गुमाएर १ सय ६ रन बनायो । जवाफमा न्यु होराइजनले २१४ ओभरमा ७ विकेट गुमाई लक्ष्य पूरा गरेको थियो । २ विकेट र २२ रन बनाएका प्रदीप ऐरी म्यान अफ द म्याच भए ।
एम्सलाई उपाधि,"सुनसरी (कास) हिसान बास्केटबल च्याम्पियनसिपको महिलातर्फ डिपो स्कुल र पुरुषतर्फ एम्स एकेडेमीले उपाधि जितेका छन् । आफ्नै कोर्टमा बिहीबार फाइनलमा डिपोले धरान उमाविलाई २६१० स्कोरले पराजित गर्दै उपाधि जित्यो । पुरुषमा एम्सले डिपो स्कुललाई ३५३४ को झिनो स्कारले हराएर उपाधि जित्यो । म्यान अफ द म्याच डिपोकी लियालिसा श्रेष्ठ घोषित भइन् । उत्कृष्ट खेलाडी र सर्वाधिक स्कोरर डिपोकी तनु राई भइन् भने उदीयमान खेलाडी धरान उमाविकी शकुन्तला राई भइन् । पुरुषतर्फ म्यान अफ द म्याच डिपोका वैभव योगी, उदीयमान खेलाडी डिपोका लुप राई, सर्वाधिक स्कोरर एम्सका सविन राई र उत्कृष्ट खेलाडी एम्सकै अभिमान राई घोषित भए ।"
एनआईसीको सहयोग,काठमाडौं (कास) एनआईसी एसिया बैंकले एपीएफ क्लबबाट १३ औं दक्षिण एसियाली खेलकुदमा पदक जितेका खेलाडीलाई नगद पुरस्कार प्रदानका लागि ९ लाख ९५ हजार रुपैयाँ सहयोग उपलब्ध गराएको छ । सशस्त्र प्रहरी बलको १९ औं स्थापना दिवसको अवसरमा बिहीबार बैंकका सहायक कार्यकारी प्रमुख सन्तोषकुमार राठीले एपीएफ क्लबका अध्यक्ष सशस्त्र प्रहरी उपरीक्षक तुलसीराम दाहाललाई उक्त रकमको चेक हस्तान्तरण गरे ।
हिमरश्मि विजयी,काठमाडौं (कास) हिमरश्मिले पाँचौं ओप्स खेलकुदको ब्वाइज फुटबलमा बिहीबार फेरील्यान्डलाई १० गोलले पराजित गरेको छ ।
नेपाल सोझै ग्लोबल छनोटमा,"काठमाडौं (कास) अर्को वर्ष भारतमा हुने आईसीसी पुरुष ट्वान्टी२० विश्वकपका लागि नेपालले सिधै ग्लोबल छनोट खेल्ने भएको छ । सन् २०२१ मा हुने ट्वान्टी२० विश्वकपमा कुल १६ राष्ट्रको सहभागिता रहनेछ । यसै वर्ष अस्ट्रेलियामा ट्वान्टी२० विश्वकप हुनेछ । त्यसको पुछारमा रहेका चार टोली, क्षेत्रीय छनोटबाट आएका टोलीसहित जिम्बावे, नेपाल, यूएई र हङकङले ग्लोबल छनोटमा सोझै खेल्ने भएको विश्व क्रिकेटको सर्वोच्च निकाय आईसीसीले बिहीबार जनाएको छ । क्षेत्रीय छनोटबाट एसिया, अमेरिका र युरोप क्षेत्रका २२ तथा अफ्रिका र इस्ट एसिया प्यासिफिकका ११ टोली ग्लोबल छनोटमा पुग्नेछन् । २०२० को जनवरी १ यता ट्वान्टी२० अन्तर्राष्ट्रिय वरीयताका आधारमा नेपालसहित जिम्बावे, यूएई र हङकङलाई ग्लोबल छनोटमा सोझै प्रवेश दिइएको हो । हालको वरीयतामा जिम्बावे ११, नेपाल १२, यूएई १५ र हङकङ २० औं स्थानमा छ । ग्लोबल छनोटमा १६ टोलीले प्रतिस्पर्धा गर्नेछन् । त्यसका शीर्ष चार टोली भारतमा हुने ट्वान्टी२० विश्वकपमा पुग्नेछन् । अस्ट्रेलियामा हुने ट्वान्टी२० विश्वकपको दोस्रो चरणमा पुग्ने १२ टोली २०२१ मा हुने संस्करणलाई स्वतः छनोट हुनेछ । त्यसमा अस्ट्रेलियालाई सोझै प्रवेश दिइएको छ । अस्ट्रेलिया हाल शीर्षस्थानमा छ । आईसीसीले आठ राष्ट्रसम्मिलित च्याम्पियन्स ट्रफीलाई प्रतिस्थापन गर्दै लगातार दुई वर्ष ट्वान्टी२० विश्वकप आयोजना गर्न लागेको हो । गत संस्करणमा नेपाल रिजनल छनोटमै पराजित भएपछि ग्लोबल छनोटमा पुग्न सकेको थिएन । रिजनल छनोटमा नेपालले कतार र सिंगापुरससँग हार बेहोरेको थियो । नेपालले त्यसभन्दा अघि २०१२, २०१३ र २०१५ मा ग्लोबल छनोट खेलेको थियो ।"
एपीएफविरुद्ध फेरि न्यु डायमन्ड भिड्ने,"(काठमाडौं)  महिला भलिबलका चिरप्रतिद्वन्द्वी एपीएफ र न्यु डायमन्ड स्पोर्ट्स क्लबबीच पाँचौं आरबीबीएनभीए राष्ट्रिय क्लब महिला भलिबल च्याम्पियनसिपको उपाधि भिडन्त हुने भएको छ । त्रिपुरेश्वरस्थित राखेप कभर्डहलमा बिहीबार सेमिफाइनलमा एपीएफले अर्को विभागिय टोली नेपाल पुलिस क्लबलाई २५१५, २५१६, २५२२ को सोझो सेटमा हराएको थियो । अर्को खेलमा न्यु डायमन्डले भने त्रिभुवन आर्मी क्लबलाई नै सोझो सेटमै हरायो । डायमन्डले २५१५, २५२२, २५१३ को नतिजा निकालेको थियो सोही प्रतियोगिताको पुरुषतर्फ सेमिफाइनलमा एपीएफले त्रिभुवन आर्मी क्लबलाई पन्छाएको छ । अघिल्लो संस्करण विजेता आर्मीमाथि एपीएफले २५२२, २५२२, २६२४ को सेटमा नतिजा निकाल्यो । अब एपीएफले उपाधिका हेल्प नेपाल स्पोर्ट्स क्लबसँग प्रतिस्पर्धा गर्नेछ । तीन भारतीय र भारतीय सेनाका नेपाली खेलाडीसम्मिलित हेल्प नेपालले नेपाल पुलिस क्लबलाई २५२१, २५१६, २५१५ ले पराजित हरायो । हेल्प नेपालले गत संस्करणमा सहभागिता जनाए पनि खेलाडी विवादका कारण प्रतियोगिता बीचमै छाडेको थियो ।च्याम्पियनसिपका शीर्ष तीन स्थानका विजेताले क्रमशः २ लाख, १ लाख र ५० हजार रुपैयाँ प्राप्त गर्नेछन् । विधागत उत्कृष्ट खेलाडीले जनही १० हजार र सर्वोत्कृष्ट खेलाडीले २५ हजार प्राप्त गर्नेछन् । दुवैको फाइनल शुक्रबार हुनेछ ।"
दूरी कम गर्दै थ्रीस्टार,"(काठमाडौं)  थ्रीस्टारले दशरथ रंगशालामा बिहीबार हिमालयन शेर्पा क्लबलाई ३१ ले पन्छाउँदै अगाडि रहेका आर्मी र मछिन्द्रसँगको दूरी २ अंकमा छोट्याएको छ । थ्रीस्टार ८ खेलमा चौथो जित रच्दै १४ अंक जोड्दै शीर्ष तीनमा उक्लिएको हो । आर्मी र मछिन्द्रको १६१६ अंक छ । एक खेल कम खेलेको आर्मी गोल अन्तरका आधारमा शीर्षस्थानमा छ । एक खेल कम खेलेका मनाङ (१३) र एनआरटी (११) सँग थ्रीस्टारलाई उछिन्ने अवसर छ ।दिनको पहिलो खेलमा सुशील राईले छैटौं मिनेटमै गोलको खाता खोलेका थिए । मनाङविरुद्ध २२ मा टुंगिएको खेलमा दुवै गोल गरेका भारतीय फरवार्ड लालराम मावियाको पासमा सुशीलले गोल गरेपछि थ्रीस्टार अगाडि बढेको थियो । तीन मिनेटको इन्ज्युरी समयको पहिलो मिनेटमै पेनाल्टी क्षेत्रनजिकबाट फ्रिकिकमा स्टेफन समिरले दर्शनीय गोल गर्दै हिमालयन शेर्पालाई ११ को स्थितिमा पुर्याएका थिए । तर, त्यसको एक मिनेटभित्रै सन्जोग राईले उत्कृष्ट प्रदर्शन गर्दै गोल गरेपछि थ्रीस्टारले पहिलो हाफमा २१ को अग्रता लियो । वासिउ हाजमतले ५० औं मिनेटमा गोल गरेपछि थ्रीस्टारले ३ अंक पक्का गरेको थियो । उनले निशान राईले तीन डिफेन्स छक्याउँदै दिएको बल गोलमा परिणत गर्दै थ्रीस्टारलाई ३१ ले अघि बढाएका थिए । उक्त खेलमा सन्जोग राई म्यान अफ द म्याच चुनिए ।राम्रो खेल देखाउन नसके पनि ३ अंक जोडेका छौं । यसले हामीलाई उपाधि होडमा कायमै राखेको छ । यो खेल जित्न नसकेको भए उपाधि प्रतिस्पर्धाबाट हामी बाहिर भएजस्तै हुन्थ्यो, थ्रीस्टारका प्रशिक्षक मेघराज केसीले भने, एउटै खेलमा तीन गोल गर्नु राम्रो हो । तर, हामीले अरु सात अवसर पनि गुमाएको पनि बिर्सनुहुँदैन । टिममा सुधार आवश्यक भएको उल्ल्खे गर्दै उनले भने, जस्तो प्रतिद्वन्द्वी उस्तै खेल्ने नेपाली टिमको स्वभाव नै हो । हामीले पनि राम्रो टिमविरुद्ध राम्रो र कमजोरविरुद्ध उस्तै खेल खेलिरहेका छौं । उनको टिमले ४ जित, २ बराबरी र २ हारको नतिजा निकालेको छ । तेस्रो हारपछि हिमालयन शेर्पाका प्रशिक्षक सन्जीव बुढाथोकीले भने, खेलाडीले अनुशासनमा रहेर खेलेन । प्रदर्शन झुर नै भयो । हिमालयन शेर्पा ७ अंकसहित ११ औं स्थानमा छ ।"
जावलाखेलको फड्को,"काठमाडौं प्रभु जावलाखेल युथ क्लब कतार एयरवेज सहिद स्मारक लिगमा पुनः शीर्ष ६ भित्र उक्लिएको छ । एकसमय तेस्रो स्थानमा रहेको जावलाखेलले मछिन्द्र र नेपाल पुलिस क्लबसँगको पछिल्लो दुई खेल गुमाएपछि अंकतालिकामा तल झरेको थियो । १० खेलाडीमा समेटिएको जावलाखेल बिहीबार एपीएफ क्लबलाई १० ले पराजित गरी पाँचौं स्थानमा उक्लन सफल भयो । ८ खेलको समाप्तिमा जावलाखेलसँग १२ अंक छ । त्रिभुवन आर्मी १६, मछिन्द्र १६, थ्रीस्टार १४ र मनाङ मर्स्याङ्दी १३ अंकसहित शीर्ष चार स्थानमा छन् । दशरथ रंगशालामा जावलाखेलले अधिकांश समय बल नियन्त्रणमा लिए पनि पहिलो हाफमा खासै गतिलो आक्रामण गर्न सकेन । आशिष लामाले पहिलो हाफमा वान भर्सेज वान अवसर गुमाउनु एपीएफका लागि दुर्भाग्य बन्यो । खुला रूपमा रहेका उनले अगाडि बढाउँदै गरेको प्रहार जावलाखेलका गोलरक्षक टेकेन्द्र थापाले उत्कृष्ट बचाउ गरे । तर उनै टेकेन्द्रले ५७ औं मिनेटमा रातो कार्डपछि खेल नाटकीय बनेको थियो । आशिषले अगाडि बढाएको बल पेनाल्टी बक्सबाहिर गएर हातले छोएपछि टेकेन्द्रलाई फिफा रेफ्री कविन व्यञ्जनकारले सिधा रातो कार्ड देखाए । टेकेन्द्रको स्थान लिन आएका वैकल्पिक गोलरक्षक अरुण ब्लोनले मात्र नभई जावलाखेल टिमले नै एक खेलाडी बढी रहेको एपीएफमाथि दबाब बनाएको थियो ।अफ्रिकन खेलाडी फोडे फोफानाले एपीएफका गोलरक्षक राजु योगीलाई जिल्याउँदै जावलाखेलबाट महत्त्वपूर्ण गोल गरे । म्यान अफ द म्याच उनले प्रहार गर्नुअघि गोलरक्षक राजुले दिशा परिवर्तन गर्दा गोल हुन पुग्यो । जावलाखेलका प्रशिक्षक नरेश थापाले १० खेलाडीमा आफ्नो टोलीले उत्कृष्ट खेलेको जनाए । उनले यस खेलमा जित हात पार्न नसकेको भए आफ्नो टोलीमाथि उल्टो रेलिगेसन दबाब थपिने जनाए । एपीएफ ५ अंकसहित पुछारबाट दोस्रो स्थानमा छ । एपीएफका प्रशिक्षक राजेन्द्र तामाङले आफ्नो टोलीले सोचेअनुरुप खेल्न नसक्दा रेलिगेसन दबाब बढेको बताए ।"
बलभद्र च्याम्पियन,"(सुनसरी)  धरानस्थित निर्वाणा कन्ट्री क्लबको गल्फ कोर्समा बिहीबार सूर्य नेपाल इस्टर्न ओपनको उपाधि प्रो बलभद्र राईले जितेका छन् । यो सूर्य नेपाल गल्फ टुर २०१९२० अन्तर्गतको दोस्रो प्रतियोगिता हो । धरानका स्थानीय व्यावसायिक गल्फर बलभद्रले नेपालका नम्बर एक प्रो शिवराम श्रेष्ठलाई ४ स्ट्रोकले पछाडि उपाधि जितेका हुन् । उनले १ लाख २५ हजार रुपैयाँ पुरस्कार प्राप्त गरे । बलभद्रको यो दोस्रो गल्फ उपाधि हो । उनले यसअघि २००८०९ को वेस्टर्न ओपन उपाधि जितेका थिए । बलभद्रले अन्तिम दिन ३ अन्डर ६७ स्कोर जोड्दै समग्रमा ९ अन्डर २ सय १ को स्कोर बनाएर उपाधिमाथि कब्जा जमाए ।निर्वाणा कन्ट्री क्लबको गल्फ कोर्समा उनले खेलको पहिलो दिन १ अन्डर ६९, दोस्रो दिन ५ अन्डर ६५, तेस्रो दिन फ्रन्टनाइनको चौथो होलमा बोगीसहित १ ओभर ३७ खेलेका थिए । उनले ११, १६, १७ र १८ औं होलमा उत्कृष्ट पटिङसहित बर्डी गर्दै ब्याकनाइनमा ४ बर्डीसहित ४ अन्डर ३० स्कोर बनाए । शिवरामले ६ अन्डर ६४ स्कोर गर्दै दोस्रो स्थानमा चित्त बुझाए । पहिलो र दोस्रो दिन औसत प्रदर्शन गरेका शिवरामले फ्रन्टनाइनमा २ अन्डर ३४ तथा ब्याकनाइनमा ४ अन्डर ३० स्कोरमात्र जोडे । उपविजेतामा सीमित शिवरामले ७५ हजार रुपैयाँ पाए । स्थानीय गल्फर नीरज तामाङ एमेच्योरतर्फ च्याम्पियन बने । उनले अन्तिम दिन १ ओभर ७१ स्कोर गर्दै समग्रमा ४ अन्डर २ सय ६ स्कोरसहित उपाधि हात पारे । एमेच्योरतर्फ अर्का स्थानीय गल्फर शुक्रराज राई १३ ओभर २ सय २३ स्कोर जोड्दै दोस्रो भए भने १५ ओभर २ सय २५ स्कोर जोडेका सुन्दर राई तेस्रो भए । बिहीबार अपेक्षा विपरीत खराब प्रदर्शन गर्दै ४ ओभर ७४ स्कोरमात्र जोडेका प्रोटर्न गल्फर शुक्रबहादुर तेस्रो स्थानमा रहे । उनले ५५ हजार रुपैयाँ हात पारे । धनबहादुर थापा (२१४) ले चौथो स्थान हासिल गरे । उनले ४५ हजार थापे । शिवकुमार माझी र सूर्यप्रसाद शर्माले ६ ओभर २ सय १६ स्कोरसहित संयुक्त पाँचौं स्थान ओगट्दै जनही ३५ हजार ५ सय रुपैयाँमा चित्त बुझाए । सातौं स्थानमा आएका दिनेश प्रजापतिले ३१ हजार तथा संयुक्त आठौं स्थानका जयराम श्रेष्ठ र रवि खड्काले २८ हजार रुपैयाँ पाए । सन्जय लामा र दीपक मगर संयुक्त दसौं स्थानमा रहेर २३ हजार २ सय ५० रुपैयाँ जित्न सफल भए ।विजयी खेलाडीलाई सूर्य नेपालका मार्केटिङ म्यानेजर बालकिशन गुरुङ, धरान उपमहानगरका प्रमुख तथा नेपाल गल्फ संघका उपाध्यक्ष तिलक राईलगायतले खेलाडीलाई पुरस्कृत गरे ।"
आईसीसी लिग २ कान्तिपुर टीभीमा,"(काठमाडौं)  कान्तिपुर टिभीले नेपालमा हुने आईसीसी विश्वकप क्रिकेट लिग २ का सबै खेलको प्रत्यक्ष प्रसारण गर्ने भएको छ । लिग २ मा नेपालले पहिलो पटक खेल्न लागेको हो । नेपालसहित अमेरिका, ओमानसम्मिलित त्रिकोणात्मक प्रतियोगिता माघ २२ देखि २९ सम्म कीर्तिपुरस्थित त्रिवि क्रिकेट मैदानमा हुनेछ । यस शृंखलामा ६ खेल हुनेछ ।नेपालले घरेलु भूमिमा पहिलोपल्ट एकदिवसीय अन्तर्राष्ट्रिय क्रिकेट खेल्न लागेको हो । सन् २०१८ मा जिम्बावेमा भएको विश्वकप छनोटबाट एकदिवसीय अन्तर्राष्ट्रिय मान्यता पाए पनि नेपालले घरेलु भूमिमा भने यो आधिकारिक खेल खेल्न पाएको थिएन । लिग २ का सबै खेल कान्तिपुर टेलिभिजनमा प्रत्यक्ष प्रसारण गर्न बिहीबार नेपाल क्रिकेट संघ (क्यान) र कान्तिपुर मिडिया ग्रुप (केएमजी) बीच सम्झौता भएको छ । क्यानका महासचिव अशोकनाथ प्याकुर्याल र केएमजीका नायब महाप्रबन्धक महेश स्वाँरले सम्झौतापत्रमा हस्ताक्षर गरे । सम्झौताअनुसार कान्तिपुर टीभीले लिग २ का सबै ६ खेलको प्रत्यक्ष प्रसारण गर्नेछ । त्यसमा नेपालले अमेरिका र ओमानसँग २२ खेल खेल्नेछ । नेपालले माघ २२ मा ओमानसँग खेल्दै लिग २ को सुरु गर्नेछ । सन् २०२३ को विश्वकपको छनोट आधार रहेको ३ वर्षे यस प्रतियोगितामा अमेरिकाले ८ र ओमानले ६ खेल खेलिसकेका छन् । अमेरिका लिग २ मा ८ मध्ये ६ खेल जितेर शीर्षस्थानमा छ । ओमान ८ अंकसहित चौथो स्थानमा छ ।"
सन्तानै संगीतमा,"३७ वर्षीय कान्छा प्रशान्त मामा घर पुग्दा किशोरकुमारका गीतहरू खुब सुन्थे । ४५ वर्षीय सृजन धरान आएपछि प्रशान्तले उनीबाटै विभिन्न गायकका गीतहरू सुने । उनलाई पनि गितार बजाउन मन लाग्यो । पछि दुवै दाजुहरूसँग अलिअलि गर्दै बजाउन सिके । एसएलसीपछि उनी काठमाडौं गए । अनामनगरमा उनको सांगीतिक सर्कल बन्यो । त्यहीँका साथीहरूसँग मिलेर भूमि ब्यान्ड स्थापना गरे । २०५६५७ सालतिर उनले त्यही ब्यान्डमार्फत तिम्रो मायाको सागरमा गीत पनि रेकर्ड गराए । ब्यान्ड लोकप्रिय बनिरहेको थियो । उनी लागूऔषधमा फसे । लागूऔषधबाट बाहिर निस्किन प्रशान्तलाई निकै समय लाग्यो । लागूऔषधमुक्त बनेपछि उनी पुनः संगीतमै फर्किए । उनले डिसेवल, जंगे लगायत विभिन्न ब्यान्डसँग मिलेर काम गरे । २०७० सालदेखि उनी धरानकै द आउटसाइडर ब्यान्डमा आबद्ध भए । उनले पहिला गाएको गीत पन्छी ब्यान्डकै गीत बनाएर गाए । चार वर्षपछि ब्यान्ड छाडेका उनले आफ्नै माइला दाजु रोशनसँग मिलेर ऊर्जा नेपाल ब्यान्डसँग पनि काम गरिरहेका छन् । उनी गिरीश खतिवडा, गंगा वरदान लगायतसँग मिलेर पनि गीतहरू गरिरहेका छन् । तीनै जना दाजुभाइ संगीत क्षेत्रमा हुँदा आफूलाई धेरै सजिलो भएको बताउँछन् प्रशान्त । उनी सन्तानै संगीतमा लाग्नुलाई आमाको महत्त्वपूर्ण देन मान्छन् । आमा क्लासिकल गीतहरू अहिले पनि रातभर सुन्नु हुन्छ, उनी भन्छन्, सानोमा हामीले बरु खान राम्रो पाइनौं होला तर आमाले दाजुहरूलाई महँगो गितार किनिदिनुहुन्थ्यो । अहिले पनि भिडियो गर्न आमाले सहयोग गर्नु हुन्छ ।धरानमै बसेर विभिन्न कार्यक्रम गर्दै र विदेशका कार्यक्रममा सहभागी हुँदै आएका प्रशान्त यहीँ बसेर आफ्नो पहिचान बनाउन लागिरहेका छन् । पहिला पो मिडियादेखि स्टुडियोसम्म काठमाडौंमा केन्द्रीकृत थिएँ र जानुपर्ने बाध्यता थियो, उनी भन्छन्, काठमाडौंमा बस्ने सबै कलाकार हिट भएका छैनन् । बाहिरै बस्नेले पनि राम्रो गरिरहेका छन् ।"
पाँच रेकर्डको अपेक्षा,घरेलु मैदानमा सबभन्दा बढी जितलिभरपुलले घरेलु मैदानमा लगातार १८ खेल जितेको छ । यसको कीर्तिमान पनि म्यानचेस्टर सिटीकै नाममा छ । उसले २०१११२ को सिजन लगातार २० खेल जितेको थियो । यो रेकर्डलाई उछिन्न लिभरपुलले एन्फिल्डमा अब वेस्टह्याम र साउथह्याम्पटनलाई पराजित गर्नै पर्छ । स्रोत : सोसाइटीडटनेट
चर्चामा फेसियल रिकग्निसन,यस्ता प्रविधिलाई ३ देखि ५ वर्षसम्म गरिने प्रतिबन्धका कारण यस्ता प्रविधिको प्रभावलाई मूल्यांकन गर्न उपयुक्त विधि पत्ता लगाइसक्नुपर्ने युरोपियन कमिसनको प्रतिवेदनमा उल्लेख छ ।बेलायतसहितका केही देशमा प्रहरीले सार्वजनिक स्थलमा फेसियल रिगग्निसन सुविधासहितको क्यामेरा राखेर सर्वसाधारणलाई अनुगमन गर्दै आएको छ । बेलायतमा सार्वजनिक स्थानमा राखिएको फेसियल रिकग्निसनसहितको सीसीटीभी फुटेज हटाउनुपर्ने माग हुँदै आएको छ । यसले व्यक्तिको गोपनीयताको अधिकार हनन गरेको विरोधीहरूको मत छ । फेसियल रिकग्निसनलाई कुनै देशले सार्वजनिक रूपमा जानकारी दिएर प्रयोग गरिरहेका छन् भने कुनैले सर्वसाधारणलाई जानकारी नदिई यसको प्रयोग गरिरहेका छन् । यसको विरोधीहरूको मतलाई मान्ने हो भने फेसियल रिकग्निसन प्रविधि विश्वसनीय भइसकेको छैन । यस्तो क्यामेराले सार्वजनिक स्थानमा रहेका मानिसहरूको अनुहारलाई पहिचान गर्दै प्रहरी वा अन्य निकायको डाटाबेसमा रहेको व्यक्तिहरूसँग तत्कालै तुलना गर्छ । यस्तो अवस्थामा अलिअलि अनुहार मिलेकै भरमा प्रहरीले धेरै व्यक्तिहरूलाई शंकाको आधारमा पक्राउ गरिरहेका छन् । युरोपमा फेसियल रिकग्निसन प्रविधिलाई केही वर्ष प्रतिबन्ध लगाउने र उपयुक्त नियम बनाएपछि मात्रै फुकुवा गर्ने बहस चलिरहँदा चीनले भने नयाँ नियम जारी गरेको छ । चीनले आफ्नो देशको मेडिकल स्टोरमा फेसियल रिकग्निसन क्यामेरा राख्नै पर्ने नयाँ नियम जारी गरेको छ जसका कारण कसैले लागूऔषध बनाउनका लागि औषधि किन्न नपाउन् । कडा खालको औषधि किन्दा खरिदकर्ताले मेडिकल स्टोरमा रहेको क्यामेरामा आफ्नो मुहार स्क्यान गर्नुपर्ने व्यवस्था लागू गर्न लागिएको हो ।एआईसम्बन्धी प्रविधिलाई नियमन गर्नुपर्ने यो बहसमा गुगलको प्यारेन्ट कम्पनी अल्फावेटका सीईओ सुन्दर पिचाई पनि सहमत छन् । उनले यसै साता एक लेखमार्फत एआईसम्बन्धी प्रविधिलाई सरकारी निकाय वा अन्तर्राष्ट्रिय कुनै निकायले नियमन गर्नुपर्ने विचार राखेका छन् । एआई प्रविधिमार्फत मानिसको जीवनमा पार्ने प्रभावको सकारात्मक र नकारात्मक पक्षको विश्लेषण गरी त्यसलाई नियमन गर्नुपर्ने उनको धारणा छ । उनले डिप फेक (अरूको मुहार मिल्ने भिडियो) जस्ता प्रविधिले भविष्यमा समस्या निम्त्याउन सक्ने आकलन गरेका छन् । सार्वजनिक भएका केही डिप फेक भिडियोमा चल्तीका सेलेब्रिटीहरूको अनुहार र हाउभाउ ठ्याक्कै मिल्ने गरी अश्लील भिडियो बनाउने लहरले समस्या पनि निम्त्याउँदै गएको छ ।
परम्परागत सोचमाथि व्यङ्ग्य,"गाउँमा पढाउँदै आएकी सरिता मिससँग कथित तल्लो जातका एक केटोको प्रेम मौलाएको थाहा पाउनासाथ देउराली गाउँमा यी दुईलाई दोषी ठहराइन्छ । गाउँले जम्मा हुन्छन् । छिमेकी गाउँबाट आएका उक्त केटालाई गाउँका जवान ध्रुवे भकुर्न थाल्छन् । कतिले कालो मोसो दलेर गाउँ डुलाउने सजाय सुनाउँछन् । यो समस्या कसरी समाधान गर्ने भन्नेमा गाउँले अलमलमा छन् । छेउमा अमिलो मुख पारेर यी सबै दृश्य नियालिरहेका छन् झिम्के (अंकित खड्का) । झिम्के नै अगाडि सरेर उक्त केटोलाई सम्झाएर घर फर्काइदिन्छन् । गाउँको इज्जत झिम्केले जोगाउँछ । नाटक झिम्के मामा को दृश्य हो यो । झिम्के देउराली गाउँको प्यारो नाम हो । भैपरी आउने समस्याको समाधान हो, झिम्के । कुन गाउँबाट देउराली झरे झिम्के, कसैलाई थाहा छैन । गाउँको विकास निर्माणमा झिम्केकै बढी हात छ । गाउँमा कुलो खन्नुपर्यो वा मन्दिर बनाउनुपर्यो झिम्केकै पहलमा काम सम्पन्न हुन्छ । जन्ती र मलामी जता जानुपर्यो, उतै हाजिर भइदिन्छन् झिम्के ।देउराली गाउँकै कमला घिमिरे (काव्य बराल) को नाता पर्ने भाइ झिम्केले कमलाका श्रीमान् टीकाराम घिमिरे (अनुप न्यौपाने) लाई रगत दिएर बचाएका हुन्छन् । झिम्केकी दिदी कमलाकै घरमा बस्दै आएकी छन् । उनको साथमा एउटा झोला कहिल्यै छुट्दैन । झोलामा एउटा बाँसुरी । शिरमा टोपी पहिरेका उनका कपाल भने कान तलसम्म झरेको छ । मीठो वचन बोल्ने झिम्के सबै गाउँलेको वास्ता गर्छन् । एक दिन गाउँलेले आफूसँगै खाने, पिउने, हिँड्ने त्यही झिम्केको रहस्य थाहा पाउँछ । झिम्के पानी नचल्ने समूह का हुन्छन् । रहस्य थाहा पाएपछि गाउँभरि हल्ला फैलिन्छ । सरिता मिससँग प्रेम सम्बन्ध राखेका उक्त केटालाई कालोमोसो दल्नुपर्ने निर्णय सुनाउने देउरालीका गाउँलेले अब झिम्केविरुद्ध के सजाय सुनाउलान् त ?नाटक यही विषय वरपर घुमेको छ । नेपाली समाजमा व्याप्त मनोविज्ञानलाई निर्देशक प्रदीपकुमार चौधरीले नाटकमा हुबहु प्रस्तुत गरेका छन् । अझै पनि जात, धर्म अनि लैंगिकतालाई लिएर विभेद गर्ने समाजलाई नाटकले व्यङ्ग्य गर्छ । कर्मले जितेर जन्मले हारेका ती पात्रहरूको प्रतिनिधि हो, झिम्के । अन्धविश्वासको चपेटामा परेका झिम्केहरूको कथा प्रदीपले नाटकमार्फत भनेका छन् । आजको दिनसम्म पनि समाजमा जातपात र छुवाछूतको भावना गढेर बसेको छ । विज्ञान र प्रविधिमा समाजले फड्को मार्यो । अज्ञानताबीच शिक्षितहरू जन्मिए । पँधेरो एउटै बनाइए पनि हाम्रो समाजमा छुवाछूत भने हटेको छैन । हिजो बोलीमा छुवाछूत हुन्थ्यो, आज व्यवहारमा कायम छ त्यो । नेपाली समाजको यही द्वैध चरित्रलाई अधिवक्ता दुर्गाप्रसाद पाण्डेले नाटकमा समावेश गरेका छन् । सामाजिक संरचना अझै पनि विभेदकारी छ । समयसँगै भेदभावको प्रवृत्ति पनि फरक भएको छ । आज झिम्केहरूलाई दैलोमै सीमित राखिन्न होला, तर पनि समानताको दैलो नाघ्न सकेको छैन । अझै पनि सोचाइमा भेदभाव देखिन्छ । यस्तै सोचहरूलाई प्रहार गर्छ नाटक झिम्के मामा ले । दलित भएकै कारण सबैको प्यारो रहेका झिम्के, छिःछि दुरदुरका पात्रमा परिवर्तन भइदिन्छन् । सबैको मलामीमा पुग्ने झिम्केको अन्तिम संस्कार गर्न देउराली गाउँका कथित माथिल्लो जातका कोही आउँदैनन् । जातकै कारण भेदभाव गरिने सोच अनि व्यवहार नाटकमा झल्किएको छ । कमलालाई छोराले सोध्छ, मामालाई किन कसैले नउठाएको, मामाले सबैलाई उठाइदिनुहुन्थ्यो पहिला त । आमा, मामा सार्की भएर नउठाएको हो । सार्की मान्छे होइन हो आमा ?यो मार्मिक दृश्यमा निकै घतलाग्दो प्रश्न उठाइएको छ । आखिर नाटकमा देखाइएका झिम्केहरू टीकाराम, ध्रुवे अनि सरिता मिसजस्तै मानिस हुन् । तर उनीहरूलाई मानिसको जस्तो व्यवहार गरिन्न । यही व्यवहार बोकेको समाज हो, देउराली गाउँ । देउरालीले वर्तमान समाजको प्रतिनिधित्व गर्छ । सारा गाउँलेलाई गंगाजलको पानी छम्किँदा पनि नचोखिने पाप लाग्यो । म बेंसी झरें ध्रुवे । झिम्केले बनाएको यो मन्दिरमा अब कसले पूजा गर्ने हो, त्यसैलाई ल्याएर राख्नु भन्नु टीकारामलाई, गाउँको पुजारी यसो भन्दै बेंसी लाग्छ । जबकि झिम्केको यथार्थ थाहा नपाउँदासम्म त्यही झिम्केले बनाएको मन्दिरमा उनले वर्षौं पूजा गर्थे । यो समाजले अहिलेसम्म परम्परागत सोचाइ बोकेर कसरी कुनै मानिसलाई विभेद गर्छ, नाटकमा देखाइएको छ । यस्ता दृश्य अझै पनि समाजमा मञ्चन हुन्छन् । झिम्केजस्ता पात्रहरू अझै पनि यथावत् नै छन् । झिम्के मामा को यो कथाले दर्शकलाई नाटकमा बाँधेर राख्छ । नाटकमा प्रयोग गरिएका दुई अर्थे संवाद झर्को लाग्ने किसिमको छ । प्रप्स मा मिहिनेत देखिन्छ । कति दृश्यमा प्रप्स अलमल्याउने किसिमको पनि छ । प्रकाश र पार्श्व ध्वनिमा मिहिनेत पुगेन । झिम्केको भूमिकामा फिट छन्, अंकित । अभिनयमा अब्बल छन् अंकित, नाटकबाट उनले सावित गरेका छन् । टीकारामको भूमिका निर्वाह गरेका अनुपको अभिनय पात्रमा निहित नै छ । संयोग गुरागाईंले पुजारीको पात्रलाई न्याय गरेका छन् ।"
सिक्सजीमा जापान,विश्वभर नै फाइभजी प्रविधिको निर्माण र अनुसन्धानमा चासो भइरहेका बेला जापानले भने त्यसपछिको प्रविधिको अनुसन्धान थाल्ने भएको छ । जापान सरकारले सिक्सजीका लागि अनुसन्धान टोली गठन गर्ने घोषणा गरेको छ ।सन् २०३० भित्र सिक्सजी प्रविधि विकास गरिसक्ने जापानको लक्ष्य छ । जापानअघि नै चीनले पनि यस्तैखाले अनुसन्धान गर्ने निकाय गठन गरी फाइभजी पछिको प्रविधिको अनुसन्धान सुरु गरिसकेको छ । अहिले भने फोरजीलाई विस्थापित गर्दै फाइभजी प्रविधि राख्नका लागि विभिन्न देशका कम्पनीहरूबीच होडबाजी छ । केही सीमित देशले मात्र फाइभजी प्रविधिलाई सुरु गर्ने तयारी गरेका छन् । फाइभजी प्रविधि नै अहिले चल्तीमा रहेको फोरजीभन्दा सयौं गुणा तीव्र हुनेछ भने त्यसपछिको प्रविधि सिक्सजी कति धेरै तीव्र होला ? यो भने अनुसन्धानपछि नै पत्ता लाग्नेछ ।
असहिष्णुताकी सिकार,"कोइमोई डटकमका अनुसार छपाक को घरेलु बजारको कलेक्सन रिलिजको पहिलो साता भारु २८ करोडमा सीमित भयो । यही अवधिमा तानाजी ले भारु १ सय २८ करोडको व्यापार गर्यो । दोस्रो साताको कमाइमा पनि तानाजी नै अगाडि छ । महिला सशक्तीकरणको अभियान हो, छपाक । राज्य संरचना, प्रहरी प्रशासन र समाजका अन्य तप्का हिंसापीडित महिलाप्रति कति अनुदार छ भन्ने दृष्टान्त हो, छपाक । अनेक शारीरिक र मानसिक सास्ती सामना गरेर आफूमाथिको अत्याचारविरुद्ध आवाज उठाउने युवतीको आत्मविश्वासको प्रतिबिम्ब हो, छपाक । निःसन्देह यसले कर छुटलगायत अन्य सरकारी सुविधाको हक राख्छ तर केन्द्र सरकारकै अघोषित निषेध र बहिष्कार बेहोर्नुपर्यो । कांग्रेसको सरकार भएका दुई राज्य मध्यप्रदेश र राजस्थानमा मात्र कर छुट भयो ।भाजपाले शासन गरिरहेको हरियाणा र उत्तर प्रदेशमा चाहिँ तानाजी को कर छुटको घोषणा गरियो, जबकि यी सबै राज्य महिला हिंसाको रेकर्डमा अगाडि आउँछन् । बक्सअफिसमा असफल बनाउन त छपाक र दीपिकामाथि आक्रमण भयो नै । व्यावसायिक उत्पादनको विज्ञापनबाट समेत उनलाई किनाराकृत गर्न थालिएको छ । असहिष्णुताबारे बोलेपछि कुनै समय शाहरुख खान र आमिर खान यसरी पिल्सिनुपरेको थियो । कतिसम्म भने, इन्टरनेट मुभी डाटाबेस (आईएमडीबी) मा छपाक को रेटिङ घटाउनसमेत भाजपाभक्तहरू लागिपरे । कति दूषित हर्कत ! छपाक की हिरोइनमात्र होइनन्, दीपिका । निर्माता पनि हुन्, त्यसैले फ्लप हुँदा दोहोरो मारमा परेकी छन् । उनीमाथि यस्तो अन्याय पर्दासमेत बलिउडका ठूला नामहरू कोही बोलेनन्, न त दीपिका स्वयंले कुनै प्रतिक्रिया दिएकी छन् । पद्मावत खेलेपछि पनि हिन्दु अतिवादीबाट हमला सहनुपरेको थियो उनले । तर छपाक ले आमदर्शकमा भने उनको साख वृद्धिमा भूमिका खेलेको छ । यति संवेदनशील विषयमा आफ्नै लगानीमा फिल्म बनाएर आफैं खेल्नु चानचुने आँट हो र ?"
