शीर्षक,विवरण
यतिसँग सरकारको साइनो,"तर नेपालले ओलीको कुरा सुनेनन् । त्यतिखेर नेपाल ट्रस्टको जग्गा भाडामा दिने काम नै केही समयका लागि बन्द गरिएको थियो । अन्ततः २०६७ सालमा एलएम सुभिर ब्रदर्सको सेयर खरिद गर्न यति समूह सफल भयो । लगत्तै मन्त्रिपरिषद्मा पहिलो प्रस्ताव नै गोकर्ण फरेस्ट रिसोर्टको लिज अवधि बढाउनुपर्छ भनेर गएको थियो । तत्कालीन गृहमन्त्री एवं ट्रस्टका अध्यक्ष भीम रावल रिसोर्टको लिज अवधि बढाउनेबारे मन्त्रिपरिषद्मा प्रस्ताव आए पनि त्यतिखेर कुनै निर्णय नभएको सम्झिन्छन् । सुभिरका तर्फबाट लिज अवधि बढाउने प्रस्ताव आएको थियो तर केही गर्न सकिन्न भनेर हामीले निर्णय गरेनौं, रावलले कान्तिपुरसँग भने ।ओलीसँग यति समूहको निकटताको अर्को उदाहरण हो २०६८ मा उनका विश्वासपात्र गोकुल बाँस्कोटा पासाङ ल्हामु शेर्पा पर्वतारोहण प्रतिष्ठानको सदस्यमा चुनिनु । २०६८ वैशाख १७ गते बाँस्कोटालाई प्रतिष्ठानको सदस्य चयन गरियो । कृपासुर शेर्पा अध्यक्षमै दोहोरिए । यति समूहसँग ओलीसँगै बाँस्कोटा पनि नजिक भए । हाल सरकारमा प्रवक्तासमेत रहेका उनी यति बारे सरकारले गरेका निर्णयको बचाउमा बोलिरहन्छन् ।२०६९ कात्तिकमा ओली गम्भीर बिरामी परे । उनलाई एयर एम्बुलेन्सबाट दिल्लीको मेदान्त अस्पताल पुर्याइयो । दुई सातापछि स्वदेश फर्किए । त्यसको केही दिनमै फेरि बिरामी भएपछि उनी उपचारका लागि सिंगापुर गए । ओली त्यो उपचारको स्मरण अहिले पनि आफू निकटस्थहरूसँग गरिरन्छन् । त्यो बेला मलाई आङछिरिङले बेस्सरी स्याहारसुसार गरेका थिए, ओलीको भनाइ उद्धृत गर्दै उनीनिकट एक नेताले भने ।गोकर्ण रिसोर्ट यति समूहले सञ्चालन गर्न थालेपछि एमालेका नेताहरू बारम्बार त्यहाँ गइरहन्थे । २०६७ यता उनीहरूको आउजाउ अझ बाक्लिन थाल्यो । पार्टीका महत्त्वपूर्ण छलफल र बैठकहरू त्यहीं हुन थाले । त्यतिखेर संविधानका गम्भीर अन्तरवस्तु र सत्ता समीकरण फेरबदलका बैठकहरू पनि धेरैपटक गोकर्ण रिसोर्टमा भए । त्यही रिसोर्टमा बसेर एमाले नेताहरूले गरेको नाचगानको तस्बिर लामो समयसम्म आलोचित र विवादित बनिरह्यो ।०६४ सालको पहिलो संविधानसभा निर्वाचनमा पराजित भएका ओली ०७० को दोस्रो संविधानसभा चुनावमा सबभन्दा ठूलो मतान्तरबाट विजयी भए । हेलिकप्टर चढेर चुनावी अभियान चलाउनेहरूमध्ये ओली अग्रपंक्तिमा थिए । उनी यति समूहले सञ्चालन गरेको एयर डाइनेस्टीको हेलिकप्टर नै प्रयोग गर्थे । लगत्तै अध्यक्ष झलनाथ खनाललाई पराजित गर्दै ओली एमाले संसदीय दलका नेता बने, २०७१ मा माधवकुमार नेपाललाई हराएर पार्टी अध्यक्ष भए र राजनीति सुरु गरेको झन्डै ४० वर्षमा शक्तिशाली नेताका रूपमा उदाए ।केपी शर्मा ओली र आङछिरिङ शेर्पाको सम्बन्धको प्रभाव २०७०७२ सालको सुशील कोइराला नेतृत्वको सरकारमा पनि पर्यो । त्यतिखेर एमालेले आफ्नो भागमा परेको संस्कृति, पर्यटन तथा नागरिक उड्डयन मन्त्रालयमा तीन पटक मन्त्री हेरफेर गर्यो । पहिले माधवकुमार नेपाल समूहका भीम आचार्य थिए, उनलाई हटाएर झलनाथ खनालनिकट दीपक अमात्य पर्यटनमन्त्री बनाइए । पछि अमात्य पनि हटे र २०७२ जेठ ८ गते ओलीको सिफारिसमा कृपासुर शेर्पा संस्कृति, पर्यटन तथा नागरिक उड्डयनमन्त्री बने । शेर्पा त्यो बेला पासाङ ल्हामु पर्वतारोहण प्रतिष्ठानका अध्यक्ष थिए । त्यसैको फलस्वरूप एमाले पार्टी कार्यालय साउन २३ गते धुम्बाराहीस्थित प्रतिष्ठानको कार्यालयमा सर्यो । प्रतिष्ठानलाई उक्त जग्गा २०५१ सालमा तत्कालीन एमाले अध्यक्ष मनमोहन अधिकारी नेतृत्वको सरकारले नै दिएको थियो ।२०७२ वैशाख १२ को भूकम्पले बल्खुस्थित पार्टी मुख्यालय भत्काएपछि एमाले पार्टी कार्यालय भवनको खोजीमा थियो । तत्कालीन एमाले महासचिव ईश्वर पोखरेल पार्टी कार्यालय खोज्ने समितिका संयोजक थिए । सदस्यहरूमा प्रदीप ज्ञवाली, रवीन्द्र अधिकारी, विष्णु रिमाल, योगेश भट्टराईलगायत थिए । यीमध्येका एक नेताको दाबी छ यति समूहका आङछिरिङ शेर्पाले नै उनीहरूलाई एमाले मुख्यालय प्रतिष्ठानको कार्यालयमा सार्न आग्रह गरेका थिए । ती नेताले भने, एमालेले हामीलाई धेरै गुन लगायो, अहिले हामी सहयोग गर्न चाहन्छौं, केही समय पार्टी कार्यालय प्रतिष्ठानकै भवनमा राख्नू भनेपछि हामी त्यहाँ सरेका हौं ।तत्कालीन एमाले उपाध्यक्ष विद्या भण्डारी भने त्यतिखेर पार्टी कार्यालय धुम्बाराहीमा सार्न नहुने पक्षमा थिइन् । बरु बल्खुकै भवन छिट्टै पुनर्निर्माण गर्ने र त्यतिन्जेल त्यही परिसरमा बारबेर गरेर पार्टी कार्यालय सञ्चालन गर्नुपर्ने उनको जिकिर थियो । अर्कातर्फ एमालेका कतिपय नेताहरूको प्रयासमा ललितपुरको च्यासलस्थित तुल्सीलाल अमात्य स्मृति प्रतिष्ठानमा पार्टी कार्यालय सञ्चालन गर्ने लगभग निश्चित भइसकेको थियो । तर अध्यक्ष ओली र महासचिव पोखरेलले पार्टी कार्यालय धुम्बाराहीमै सार्ने निधो गरे । धुम्बाराहीमा पार्टी कार्यालय सारेकामा असन्तुष्ट भण्डारी राष्ट्रपति हुनुअघि पार्टी नेताका रूपमा धुम्बाराहीको कार्यालयमा गइनन् । धेरैजसो बैठक त्यो बेला ओलीको बालकोटस्थित निवासमा बस्थ्यो । पुरानो घर साँघुरो भए पनि नयाँ घरमा पार्टीका मुख्य नेताहरूसहित बैठक बस्न सक्ने हल थियो । पासाङ ल्हामु प्रतिष्ठानका तत्कालीन अध्यक्ष कृपासुर शेर्पा पनि प्रतिष्ठानको कार्यालय आङछिरिङ र उनका दाजु लाक्पा सोनाम शेर्पाले एमालेलाई दिएको बताउँछन् । यति समूहको व्यापार अहिले सोनामको हातमा छ । म अध्यक्ष मात्रै थिएँ, धेरै निर्णय उनीहरूकै हुन्थ्यो, प्रतिष्ठानको कार्यालय छिरिङहरूले नै एमालेलाई दिएका हुन्, शेर्पाले कान्तिपुरलाई भने । मन्त्री बनाएबापत प्रतिष्ठानको कार्यालय एमालेलाई दिएको भन्ने टिप्पणीप्रति शेर्पाको जवाफ छ, म एमालेबाटै निर्वाचित सांसद हुँ, मलाई मन्त्री हुन कसैले सिफारिस गर्नै पर्दैन, आफ्नै खुबीले भएको हुँ । यद्यपि शेर्पा एमाले राजनीति थालेको छोटो अवधिमै सांसद र मन्त्री हुन पाउनेमध्येमा पर्छन् । २०७२ असोज २४ गते ओली पहिलो पटक प्रधानमन्त्री चुनिए । चैत ७ गते छिमेकी मुलुक चीनको भ्रमणमा गए । त्यतिखेर उनी परीक्षण उडानसमेत नगरेको यति समूहको लगानी रहेको हिमालय एयरलाइन्सबाट चीन उडेका थिए । उनी दोस्रो कार्यकालका लागि प्रधानमन्त्री भएपछि पनि हिमालयकै जहाजबाट २०७५ असार ५ गते चीन गए । दुवै भ्रमण दलमा ओलीसँगै यति समूहका आङछिरिङ शेर्पा पनि थिए । प्रधानमन्त्री दोस्रो पटक चीन जाँदा पनि हिमालय एयरलाइन्सले चीनका लागि उडानको अनुमति पाइसकेको थिएन । यो एयरलाइन्सले ०७५ कात्तिकमा मात्र चीनको चोङकिङका लागि अनुमति पायो, अनि पछि बेइजिङलगायत अन्यत्रको । एमाले हुँदै नेकपा नेतृत्वसँगको निकटताका आधारमा यति समूहले अरू थुप्रै पर्यटकीय क्षेत्रमा हात हालिरहेको थियो । २०७५ फागुन १५ गते पर्यटनमन्त्री रवीन्द्र अधिकारी र यति समूहका आङछिरिङ शेर्पा प्रधानमन्त्रीको जन्मस्थल तेह्रथुमको चुहानडाँडामा विमानस्थल निर्माणका लागि सम्भाव्यता अध्ययन गर्न गएका थिए । ताप्लेजुङ हुँदै फर्किंदा एयर डाइनेस्टीको हेलिकप्टर दुर्घटनामा पर्यो र उनीहरूको निधन भयो । अधिकारीले चुहानडाँडामा गरेको अन्तिम भाषणमा भनेका थिए, प्रधानमन्त्रीज्यूको सल्लाह र निर्देशनमा म विमानस्थल अवलोकन गर्न आएको हुँ । उक्त विमानस्थल निर्माणमा यति समूहको पनि सक्रियता थियो । आङछिरिङ शेर्पाप्रति प्रधानमन्त्री ओलीको सदाशयता उनको निधनपछि पनि देखियो । सरकारले आङछिरिङको स्मृतिमा विहार बनाउन लुम्बिनीको विहार क्षेत्रमा करिब चार बिघा जग्गा उपलव्ध गरायो । प्रधानमन्त्री ओली आफैं त्यहाँ गएर गत जेठ ४ गते आङछिरिङविहार निर्माणको शिलान्यास गरे । लुम्बिनी गुरुयोजनाअनुसार बौद्ध धर्मावलम्बी मुलुकलाई मात्र यस्तो प्लट उपलब्ध गराउन मिल्छ । त्यो नियम मिचेर व्यक्तिका नाममा विहार बनाउन जग्गा दिइएपछि लुम्बिनी विकास कोषकै कर्मचारी विरोधमा उत्रिएका थिए । आङछिरिङ शेर्पाको निधनपछि पनि उनको परिवारका सदस्यलाई लाभ हुने गरी सरकारले एकपछि अर्को निर्णय गर्दै गयो । पहिलो फड्कोका रूपमा आङछिरिङकी भतिजी अर्थात् सोनाम र पासाङ ल्हामुकी जेठी छोरी दावाफुटी शेर्पालाई गत जेठमा स्पेनका लागि राजदूत सिफारिस गरियो । अमेरिकाको अध्ययन सकेर फर्किएकी दावाफुटी पासाङ ल्हामु प्रतिष्ठानको अध्यक्ष भइन् । राजनीति र कूटनीतिमा प्रत्यक्ष नजोडिएकी उनलाई प्रधानमन्त्री र यति समूहको सम्बन्धका आधारमा राजदूत बनाइएको नेकपाका एक नेताले उल्लेख गरे । गत मंसिर २३ को मन्त्रिपरिषद्ले भाडा अवधि ६ वर्ष बाँकी छँदै यति समूहलाई गोकर्ण रिसोर्ट भाडामा दिने निर्णय गर्यो । त्यसका लागि नेकपाको सरकार बनेलगत्तै कानुनी र प्राविधिक आधारहरू तयार पार्दै आएको देखिन्छ । २०७५ फागुनमा संसद्ले नेपाल ट्रस्ट ऐन, २०६४ को दफा ५(३ख) लाई संशोधन गरेर अवधि समाप्त हुनुअगावै सरकारले लिजको अवधि थप गर्न सक्ने व्यवस्था गर्यो । संशोधन विधेयक दर्ता गराउनुअघिसम्म ऐन लिजको अवधि बढाउने विषयमा मौन थियो । त्यतिमात्र होइन, गृहमन्त्री अध्यक्ष रहने गरी आएको नेपाल ट्रस्टको अध्यक्ष प्रधानमन्त्रीले चाहेको मन्त्री हुने गरी २०७५ फागुन १९ गते कानुन संशोधन गरियो । प्रधानमन्त्री ओलीले उपप्रधान एवम् रक्षामन्त्री ईश्वर पोखरेललाई ट्रस्टको अध्यक्ष बनाए । अध्यक्षकै सिफारिसमा गोकर्ण रिसोर्टलाई १ अर्ब २२ करोड ३२ लाख ६४ हजार १६६ रुपैयाँमा बाँकी ३० वर्षका लागि लिजमा दिने निर्णय गरियो । कालीमाटी, लुम्बिनीलगायत ठाउँमा रहेको नेपाल ट्रस्टको जग्गा पनि यति समूहले व्यावसायिक प्रयोजनमा प्रयोग गरिरहेको छ ।प्रधानमन्त्री ओली र यति समूहबीचको सम्बन्ध पर्यटन क्षेत्रका अन्य नियुक्तिहरूमा पनि झल्किने गरेको छ । पछिल्लो उदाहरणका रूपमा यति समूहको सल्लाहकार रहेका र प्रतिष्ठानको अघिल्लो कार्यसमितिका महासचिव बच्चुनारायण श्रेष्ठ भिजिट नेपाल २०२० को सदस्यसचिवका रूपमा हालसालै नियुक्त भएका छन् ।नेपाल ट्रस्टका कतिपय जग्गा यति समूहलाई लिजमा दिने कतिपय निर्णय तत्कालीन शेरबहादुर देउवा र पुष्पकमल दाहाल नेतृत्वको सरकारका पालामा पनि भएको देखिन्छ । तर एमाले हँॅदै नेकपासँगको करिब अढाई दशक पुरानो सम्बन्धबाट भने शेर्पा परिवारले सबभन्दा बढी सहुलियत पाउँदै आएको छ ।"
ऐन संशोधन सबै यतिका पक्षमा,"सरकारले सञ्चालक नियुक्त गरेपछि उनीहरू निर्णयका लागि स्वतन्त्र हुनुपर्थ्यो, उपाध्यायले कान्तिपुरसित भने, ट्रस्टले गरिसकेको निर्णय फेरि मन्त्रिपरिषद्बाट निर्णय हुनुपर्ने व्यवस्था गलत हो । नीतिगत निर्णयको स्वरूप दिएर उत्तरदायी हुनुपर्ने व्यवस्थाबाट उन्मुक्ति दिने काम भयो ।व्यापारिक लाभको वाक्यांश थप २०६४ मा जारी भएको नेपाल ट्रस्ट ऐनको दफा ५ मा सम्पत्ति उपभोगसम्बन्धी व्यवस्था थियो । जसमा ट्रस्टको सम्पत्ति व्यापक र सर्वोत्तम सार्वजनिक लाभ हुने गरी राष्ट्रहितमा प्रयोग हुनेछ भनिएको थियो । दफा ५ को उपदफा २ मा विद्यालयदेखि विश्वविद्यालयसम्मका संस्थाहरू खडा गर्न सकिने भन्ने व्यवस्था थियो । गत वर्षको संशोधनमा उपदफाको खण्ड क मा पछि क १ थप गरियो । राष्ट्रिय हितअनुकूल तथा ट्रस्टलाई फाइदा हुने गरी पर्यटकीय र व्यावसायिक कार्य सञ्चालन गर्न सकिने व्यवस्था थपियो । त्यति बेलाको संशोधन गोकर्ण फरेस्ट रिसोर्टको जग्गा यति समूहलाई म्याद थपका लागि तयार पारिएको कानुनी पूर्वाधार थियो, कानुन मन्त्रालय स्रोतले भन्यो, पर्यटकीय क्षेत्रमा लगानी गर्न सकिने भन्ने कानुनी व्यवस्थाले यति समूहलाई लिज थप्न झनै अनुकूल भयो । नत्र यो बेला किन ऐन संशोधन हुनुपर्थ्यो र ?कार्यविधि मासेर ऐन ट्रस्ट ऐनको दफा ५ को उपदफा ३ मा ट्रस्टको सम्पत्ति व्यवस्थापनसम्बन्धी प्रावधान छ । त्यसका लागि सञ्चालक समितिले तोकिएअनुसार कार्यक्रम सञ्चालन गर्नुपर्थ्यो । त्यस्ता कार्यक्रम सञ्चालनका लागि २०६३ सालमा ट्रस्टको सम्पत्ति भाडालिजमा लगाउने कार्यविधि २०६३ बनेको थियो । ट्रस्टको सम्पत्ति लिजभाडामा लगाउनेबारे विस्तृत कार्यविधि र प्रक्रिया समेटिएको उक्त व्यवस्था खण्डन हुने गरी ऐन संशोधन गरियो । उपदफा ३ मा क र ख प्रावधान थपिएको छ । क अनुसार, समितिले ट्रस्टको सम्पत्ति कुनै व्यक्ति वा संस्थालाई ट्रस्टको सिफारिसमा सरकारले तोकिएको अवधिका लागि लिजमा दिन सक्नेछ । उपदफा ३ को ख मा अवधि बाँकी छँदै ट्रस्टले लिज अवधि थप्न सरकारलाई सिफारिस गर्न सक्ने व्यवस्था गरियो । त्यसका लागि लिजमा लिनेले थप पुँजीसहित विद्यमान संरचना मर्मत सम्भार गरी सञ्चालन गर्न चाहेको हुनुपर्यो भने त्यसबाट ट्रस्टलाई आर्थिक लाभ हुने सुनिश्चित हुनुपर्यो । त्यही व्यवस्थामा टेकेर ट्रस्ट सञ्चालक समितिले ६ वर्ष अवधि बढाउन सिफारिस गर्यो भने मन्त्रिपरिषद्ले त्यसलाई अनुमोदन गर्यो । यससम्बन्धी कागजातको अध्ययन गरेका ट्रस्टका कर्मचारीको भनाइमा मर्मत सम्भार शब्दको गलत व्याख्या गरी नयाँ संरचना बनाउने निर्णय भएको छ । अर्कोतर्फ, ट्रस्टलाई आर्थिक लाभ हुने सुनिश्चितता देखाउन एक चार्टर्ड एकाउन्टेन्टलाई आर्थिक लाभहानिको लेखाजोखा गर्न लगाइएको छ । ती कर्मचारीको भनाइमा गोकर्णको सम्पत्तिमात्रै मूल्यांकन गर्न छानिएको फर्मले अहिले नेपाल ट्रस्टको सबै सम्पत्तिको अध्ययन गरिरहेको छ ।सञ्चालकहरू नै फेरबदल ट्रस्टबाट सरुवा भइसकेका एक अधिकृतका अनुसार सरकार पुरानै कानुनी संरचनामा भए पनि यतिलाई दिइएको लिजको अवधि जबर्जस्ती बढाउन चाहन्थ्यो । त्यसका लागि ट्रस्टको सञ्चालक समितिमा रहेका पदाधिकारीहरूलाई दबाब पर्यो । जथाभाबी निर्णय गर्दा भ्रष्टाचारको उजुरी परेर अख्तियार धाउनुपर्ने भन्दै सचिवहरूले नियम कानुनविपरीत निर्णय गर्न नचाहेपछि सरकारले कानुन मन्त्रालयबाट सञ्चालक समितिको स्वरूप नै परिवर्तन गर्ने प्रस्ताव पठायो । गृहमन्त्रीको नेतृत्वमा गठन हुने सञ्चालक समितिमा त्यसपछि प्रधानमन्त्रीले तोकेका मन्त्री अध्यक्ष हुने भए । सत्ता साझेदारीमा प्रधानमन्त्री प्रतिकूलको गृहमन्त्री भए आफूअनुकूल कोष सञ्चालन गर्न कठिन हुने अवस्थामा प्रधानमन्त्रीले तोकेको मन्त्री नै अध्यक्ष हुने व्यवस्थाले सहज बन्यो । प्रधानमन्त्रीले कोषको अध्यक्षमा गृहमन्त्री रामबहादुर थापाको साटो रक्षामन्त्री ईश्वर पोखरेललाई तोक्ने मौका पाए । कोषका ती पूर्वसञ्चालक भन्छन्, यस्तो व्यवस्थाबाट सत्ता स्वार्थको अनुकूल निर्णय गराउन कठिन हुने कुरै भएन । पुरानो कानुनी व्यवस्थाअनुसार गृहमन्त्रीको अध्यक्षतामा गठन हुने सञ्चालक समितिमा मुख्य सचिव उपाध्यक्ष हुन्थे भने गृह, कानुन, अर्थ, समाज कल्याण, शिक्षा र स्वास्थ्य मन्त्रालयका सचिवहरू पदेन सदस्य रहन्थे । सरकारले नियुक्त गरेका दुई महिला सदस्यसहित चार जना अनि ट्रस्टका सचिव कोषका सदस्य सचिव रहन्थे । कुनै राजनीतिक प्रकृतिको दबाब आए हामी सल्लाह गरेर कहिले को, अनि कहिले को अनुपस्थित भएर उनीहरूको स्वार्थका प्रस्ताव तुहाइदिन्थ्यौं, कोषको सञ्चालक समितिमा बसेका एक तत्कालीन सचिवले भने, हाम्रो यो व्यवहार ती स्वार्थयुक्त समूहलाई असह्य भएको थियो । नयाँ व्यवस्थामा भने प्रधानमन्त्री कार्यालय र नेपाल ट्रस्ट कार्यालयका सचिवबाहेक चार जना व्यक्तिलाई सरकारले सञ्चालकका रूपमा नियुक्त गर्ने भनिएको छ । नेपाल ट्रस्टको सहसचिव सदस्य सचिव हुने व्यवस्था पनि राखिएको छ । यसबाट मन्त्रीसहित सरकारले तोकेका चार जना व्यक्ति सञ्चालक समितिमा रहने भएपछि दुई जना सचिव विपक्षमै उभिए पनि निर्णय गर्न कुनै गाह्रो हुने भएन । गत साता ट्रस्टका सचिव गजेन्द्र ठाकुरले पत्रकार सम्मेलनमा व्यक्त गरेको भनाइले पनि त्यसको पुष्टि गर्छ । यतिका वर्षमा हेर्नुभयो भने वर्षमा २३ वटाभन्दा बढी बैठकै बस्न सकेन, उनले भनेका थिए, नयाँ व्यवस्था आएपछि भने ५६ वटा बैठक बसिसकेको छ । यो रफ्तार हामी अझै बढाउँछौं ।"
भारतको सीमा रक्षा गर्दा फेरि मारिए नेपाली,सुरेजराज न्यौपाने
'एकैछिनमा फोन गर्छु भनेका थिए',"सानुका अनुसार परिवारजनले साथी र सेनाको अफिसमा फोन गर्दा घटना भएको छ भन्ने मात्र जानकारी गराइएको थियो । पछि बडी लिन आउनुहुन्छ कि के गर्नुहुन्छ ? भनेर उतैबाट फोन आयो । अर्जुनको मृत्युको खबर पाएपछि उनका बुबा कृष्ण, श्रीमती सरिता र नातेदारसहित पाँच जना बुधबार साँझ झापाको काँकडभिट्टातिर लागेका छन् । भारतीय सेनाले काँकडभिट्टासम्म शव ल्याइदिने भनेको छ । अर्जुन परिवारका एक्ला छोरा हुन् । छरछिमेक यो घटना पत्याउन तयार छैनन् । अर्जुनका विषयमा सोध्दा स्थानीय राजु रानामगर आक्रोशित भए । मरेको पो छैन कि ? तपाईंहरू शव नआई मरेको भनेर लेख्नुहुन्छ, उनले भने । अर्जुन दुई वर्षको छँदा उनकी आमाको मृत्यु भएको थियो । उनलाई बुबाले खेतीकिसानी गरेर पढाए, हुर्काए । ११ कक्षा पढ्दापढ्दै उनी भारतीय सेनामा भर्ती भएका थिए । तेस्रो पटकको प्रयासमा भर्ती हुँदा परिवारमा खुसीको सीमा थिएन । त्यसपछि अर्जुनले घरपरिवारलाई दुःख नहोस् भनेर घरमा पालेका एक हल गोरु बेचिदिए । उनी बुबालाई टेलिफोन गरेर धेरै दुःख नगर्न सुझाव दिइरहन्थे । भारतीय सेनामा कार्यरत स्थानीय नरजङ राना मगरले टेलिफोनमा भने, लाहुरे हुन उनले धेरै दुःख गरेका थिए । साह्रै मिलनसार थिए । जम्मुकश्मीरको रजौरी जिल्लाको सीमा क्षेत्र नौसेरामा अर्जुनको मृत्यु भएको हो । भारतीय सेनाका जनसम्पर्क अधिकृत देवेन्द्र आनन्दका अनुसार मंगलबारको घटनामा अर्जुनसँगै भारतीय नागरिक सावन्त सन्दीप रघुनाथको पनि मृत्यु भएको छ । ठूलो परिमाणमा हातहतियारसहित आएका आतंकवादीको आक्रमणबाट दुवै जनाले ज्यान गुमाएको आनन्दले बताए । दुवै जना बहादुर र जिम्मेवार सिपाही थिए, उनले भारतीय सञ्चारमाध्यमसँग भनेका छन् ।"
जब श्रीमान्ले ढाडस दिए,"(काठमाडौं)  गत मंसिरको मध्यतिर भेट्दा नै अदालतप्रति उनको भरोसा भास्सिइसकेको थियो । उनले मलाई बारम्बार भनिरहिन्, उसको पहुँच माथिसम्म छ, मलाई न्याय मिल्दैन । मैले दोहोर्याइरहें तपाईंले पेस गर्नुभएको प्रमाण र उनैले स्विकारेको गल्तीका कारण पीडकलाई सजाय हुन्छ ।काठमाडौंको उनकै डेरामा यो भलाकुसारी गर्दा सिद्धबाबा नामले चिनिने पीडक मोरङको विराट नर्सिङ होममा आराम गरिरहेका थिए । पीडितले उजुरी दर्ता गरेको जानकारी पाउनेबित्तिकै उनी बिरामी भएर त्यहाँ पुगेका थिए । पछि तीन लाख धरौटीमा थुनाबाट होइन, अस्पतालबाट निस्किए ।अदालत र पुलिस प्रशासन नै शंकाको घेरामा पर्ने गरी भएको यो आदेशको खबर बाहिरिएपछि मैले फेरि एकपटक उनको उही पीडा, उही आँसु र उही साहसलाई सम्झिएँ र फोन गरें, फोनमा पनि भेटमा जस्तै उनलाई दिनका लागि मसँग ढाडसबाहेक अर्को कुरा थिएन । उनीसँग यसपटक प्रहरी र न्यायालयप्रति गुनासो मात्रै बाँकी रहेछ । सम्भवतः अबको यात्रा झन् कठिन छ भन्ने सोचेर उनले भनिन्, म पोलिग्राफ बयानका लागि तयार छु, पीडकसँग पनि त्यसै गरियोस् । उनका हरेक आधारलाई कमजोर बनाउने गरी नयाँनयाँ प्रपञ्चहरू रचिएपछि उनी यो विकल्पका लागि पनि तयार भएकी हुन् ।िसाथीहरूले जतिखेर पनि गुरुकै कुरा गर्न थाले । भेटमा योग, साधना, भक्तिभावबाहेक कुरै हुन छोड्यो । सानैदेखि धर्मकर्ममा विश्वास गर्ने उनी साथीहरूको कुराले लोभिइन् । काठमाडौं सोह्रखुट्टे बस्ने उनलाई बालाजुमा रहेको आश्रम उति टाढा थिएन । त्यसमाथि दिनभरि श्रीमान् काममा र साना छोराहरू स्कुल गएपछिको फुर्सदिलो समय गुरुको प्रवचन सुनेर कट्ने कुराले उत्साहित नै थिइन् । त्यसैले गत वर्ष वैशाखदेखि उनी बालाजुस्थित आश्रम धाउन थालिन् । कहिले चतराधामबाट मुख्य गुरु सिद्धबाबा यतै आउँथे, कहिले बालाजुकै गुरु विश्वप्रकाश पण्डितले साधना गराउँथे ।उनमा मात्रै होइन, भक्तिभाव उनका श्रीमान्मा पनि जाग्यो । उनीहरू सिद्धबाबाका परम भक्त भए, सँगसँगै आश्रम जान थाले । कोठामा अरू भगवान्हरूसँगै सिद्धबाबाको पनि तस्बिर राखेर पुज्न थाले । जतिखेर पनि योग, साधना, भक्ति र सिद्धबाबाको मात्रै गुणगान हुने परिवेशमा उनीहरू मात्रै होइन, धेरै भक्तजन सिद्धबाबालाई भगवान्कै रूपमा लिन्थे र उनको पाउमा घप्लक्कै शिर निहुराइदिन्थे । सिद्धबाबा बासनाबाट उपासनातिर जानुपर्छ भन्थे, आगो र स्त्रीलाई छुँदै छुन्न भन्थे । अरू पनि मीठामीठा कुरा गर्थे, जसका कारण भक्तजन मोहित थिए । आश्रमका अग्रजहरू जतिखेर पनि गुरुलाई नै सम्झिनु, उनकै नाममा कविता लेख्नु, उनकै आराधना गर्नु, उनकै गीत गाउनु भनेर उर्दी गरिरहन्थे । त्यही माहोलमा अभ्यस्त भइसकेकी उनी पनि भगवान् भनेकै सिद्धबाबा हुन् भन्ने निचोडमा पुगिसकेकी थिइन् । गत असोजको अन्तिम साता चतराधाम आश्रमबाट भक्तजनहरूलाई पाथीभरा दर्शनका लागि लैजाने खबर आयो । उनलाई पनि जान मन लाग्यो, श्रीमान्सँग सल्लाह गरिन् र सुनसरीको चतरा पुगिन् । त्यहाँबाट करिब २ सय ५० जना भक्तजनलाई पाथीभरा दर्शनका लागि लगियो । त्यसको अगुवाइ उनै सिद्धबाबाले गरे । पाथीभरा पुगेपछि बाबासँग उनको छोटो कुराकानी भयो । उनका अनुसार सिद्धबाबाले एक्लै आयौ कि श्रीमान्सित भनेर सोधेका थिए । उनले एक्लै आएको बताएकी थिइन् । टोली कात्तिक १ गते सुनसरीको हनुमान मन्दिर आश्रममा फर्कियो । फर्किंदा नै गुरुले आश्रममा धेरै काम भएकाले केही दिदीबहिनी सेवाका लागि दुईचार दिन यहीं बस्नु भनेका थिए, उनले भनिन्, त्यसमा म पनि परें । सिद्धबाबा आफ्ना अनुयायीसँग फेसबुकमा जोडिएका थिए । अनुयायीहरूले सोधेका प्रश्नको जवाफ म्यासेन्जरमै दिन्थे । चतरा जानुअघि उनले पनि बेलाबखत म्यासेन्जरमा गुरुसँग कुरा गरेकी थिइन् । पछि तिनै कुरालाई लिएर उनीमाथि चौतर्फी दबाब र प्रहार पनि भए । उनलाई मानसिक सन्तुलन बिग्रिएकाले त्यसो गर्न थालेको आक्षेप लगाइयो । सिद्धबाबाका अनुयायी र कुरा नबुझी धारणा बनाउनेहरूको चेपुवामा परिन् उनी । अनि त्यो घटना कसरी भयो ? सायद मैले उनको घाउ बल्झाइदिएँ, उनी एकछिन मौन रहिन् । त्यसपछि उनको ओठबाट निस्किएको घटनाको बयान र आँखाबाट झरेको आँसुको गतिले प्रतिस्पर्धा गरिरहे, म एकटकले उनलाई हेरिरहें ।कात्तिक ३ गते साँझ उनी आश्रमको काम सकेर बाहिर टहलिँदै थिइन् । सिद्धबाबासँग जम्काभेट भयो । उनले मोबाइल नम्बर मागे, उपयुक्त समयमा दर्शन दिन्छु भने । उनी खुसी भइन् । किनभने श्रीमान्ले पनि आश्रम पुगेका बेला एकदुई दिन बढी बसेर भए पनि गुरुलाई भेटेरै आऊ भनेका थिए । उनी दिनभरिको कामले थकानमा थिइन्, झपक्कै निदाइछन् । त्यही राति साढे ११ बजे फोन आएको रहेछ, थाहा पाइनन् । म्यासेन्जरमा गुरुले किन चुपचाप भनेर म्यासेज पनि छोडेका रहेछन् । त्यो पनि भोलिपल्ट ब्युँझिएपछि मात्रै देखिन् । निदाइसकेकाले थाहा पाइनँ गुरुदेव भनेर जवाफ पठाइन् ।कात्तिक ४ गते राति साढे ११ बजे उनको म्यासेन्जरमा सिद्धबाबाको फोन आयो । संयोगले त्यो रात उनी जागै थिइन् । फोन उठाइन् । उनलाई राति १२ः२० मा कुटीमा बोलाए । यति राति गुरुले किन बोलाउनुभयो भन्ने प्रश्न उनको मनमा नआएको होइन तर भगवान् त जतिखेर पनि सक्रिय हुन्छन् नि भन्ने भावले जित्यो । स्त्री र आगो छुन्न भन्ने गुरुको संकल्पका कारण उनी ढुक्क थिइन् । आफूले मानिरहेको आस्थामाथिको भरोसाले उनलाई मध्यरातमा सिद्धबाबाको कोठासम्म पुर्यायो ।त्यो समयको उनको स्मृतिले भन्छ उनी गुरुका अघिल्तिर नतमस्तक भइन् । अरू भक्तजनले जस्तै आफ्नो शिर गुरुको खुट्टामा लगेर ठोकाइन्, आशिष थापिन् र भुइँमा थुचुक्क बसिन् । सोफामा बसेका बाबाले उनको टाउकोबाट स्पर्श सुरु गरे । तर जब संवेदनशील अंगहरूमा बाबाका हात सलबलाउन थाले, उनी झस्किइन्, तर्किइन् र भनिन्, गुरु म यस्तो गर्न आएको हैन । जसै उनले प्रतिरोध गर्न थालिन्, बाबाले उनलाई एक चड्कन हाने र चर्को स्वरमा नबोल्न उर्दी जारी गरे ।यहाँ साधुमहात्माहरू छन्, चर्को स्वरमा बोलेर हल्ला नगर्, उनी त्यो बेला सिद्धबाबाले भनेको कुरा सम्झिन्छिन्, भगवान्सँग साक्षात्कार गर्ने मौका पाएकी छेस्, यसको सदुपयोग गर् ।कुरा त्यतिमै मात्र पनि रोकिएन । त्यसपछि उसले मलाई जबर्जस्ती अठ्याएर सोफामा लग्यो र बलात्कार गर्यो, उनले भनिन्, मैले धेरैपटक उसको हात हटाउने प्रयास गरें तर निरीह भएँ । यो राति १२ः२० देखि १ः१५ बीचको समय थियो । त्यसपछि बाबाले भने, भगवान्सँग साक्षात्कार भनेको यही हो, यसबारे बाहिर कसैलाई भनिस् भने तेरो श्रीमान् र बच्चाहरूमाथि अनिष्ट हुन्छ । यस्तो साक्षात्कार भक्तभन्दा पनि भगवान्को इच्छामा हुने तर्क गर्दै बाबाले भने, मेरो इच्छा थिएन भनिस्, म तँसँग रुष्ट छु ।उनी त्यहाँबाट दुईवटा प्रश्न बोकेर बाहिर निस्किइन् । एक जुन कुरा मेरो श्रीमान्सँग भइरहेको छ, त्यही कुरालाई भगवान्सँगको साक्षात्कार भन्न कसरी मिल्छ ? दुई भगवान्ले भक्तको इच्छाविपरीत जबर्जस्ती पनि गर्न सक्छ ?मलाई बाँच्न पनि मन लागेन, उनी भन्छिन् । सायद त्यसै कारण कात्तिक ५ को साँझपख उनी कोसी किनारमा गएर धेरै बेर टोलाइन्, जलिरहेको शव हेरिन् । त्यही बेला उनका दुई नाबालक छोराको अनुहार आँखा अघिल्तिर नाच्न थाले । मर्ने चाहना शवबाटै निस्किएको धूवाँको मुस्लोझैं आकाशमै हरायो । तर बाबाको कोठाबाट निस्किँदा उनको मनमा उठेका दुई प्रश्न मनमै रहे, ती प्रश्नको आगोले उनी भित्रभित्र जलिरहेकी थिइन् ।यिनै प्रश्नहरूको भारीले थिचिएर उनी काठमाडौं फर्किइन् । फर्किएकै भोलिपल्ट नजिकै मेडिकल सञ्चालन गर्ने एकजना दिदीलाई फोन गरिन्, जो उनीसँगै आश्रम गइरहन्थिन् । उनले पहिलोपटक ती दिदीलाई घटनाको बेलिविस्तार लगाइन् । दिदीले उनको कुरा पत्याइन् तर भगवान्ले प्रारब्ध मेट्न त्यसो गरेको हुन सक्ने भन्दै कतै नबताउन सुझाव दिइन् ।आफ्नो शरीर परीक्षणका लागि अस्पताल लैजान जिद्दी गरेपछि ती दिदीले उनलाई क्षेत्रपाटी अस्पताल लैजाने भइन् । कात्तिक ७ गते दिउँसो २ बजेको टिकट काटेर अस्पताल पुगेका उनीहरूको कुरा सुनेपछि डाक्टरले उपचार गर्नै मानिनन् । बरु यस्ता घटना बाहिर नल्याउन सल्लाह दिइन् । यस्तो विषय हल्ला गर्न हुन्न, समाजले के भन्छ ? श्रीमान्ले छोडिदिए भने के हुन्छ ? ती महिला डाक्टरले भनेको उनले सुनाइन् । डाक्टरले परीक्षण गर्न नमानेपछि उनी टिकट काटेको पैसा फिर्ता लिएर फर्किइन् । मेडिकलकी ती दिदी घरीघरी उनलाई भगवान्को साक्षात्कार हो, बाहिर हल्ला गर्दै नगर्नू भनेर सम्झाइरहन्थिन् ।उनले आश्रममै गइरहने गीता गुनी भन्ने अर्की साथीलाई यही घटना बताउन पशुपति मन्दिर लगिन् । मेरो कुरा यत्तिकै पत्याउँदिनन् भनेर पशुपति साक्षी राख्न त्यहाँ लगेकी हुँ, उनी भन्छिन् । गीताले पनि उनलाई कतै कुरा नफुत्काउन सल्लाह दिइन्, कसम नै खुवाइन् । अहिले तिनै गीता सिद्धबाबाको बचाउ र उनका विरुद्धमा बोल्न थालिसकेकी छन् ।बालाजुको आश्रममा पुगेर अर्की एकजना दिदीसँग भेटिन् र आफ्ना कुरा राखिन् । ती दिदीले सम्झाएपछि बल्ल उनमा साहस भरियो । सिद्धबाबा भगवान् हो भन्ने भ्रम आफ्नो दिमागबाट निकाल, आफ्नो परिवार सम्हाल, ती दिदीले भनेको सम्झिँदै उनी बताउँछिन्, त्यसले श्राप दिन सक्दैन, दियो भने पनि लाग्दैन ।एकातिर अप्रत्याशित घटना, अर्कोतिर घटना लुकाउन सरसंगातीको दबाब । यी पिरलोको तोडले उनी श्रीमान्सँग टाढिँदै गएकी थिइन् । त्यो रात पनि उनी गीताकै घरमा बस्न गइन् । संयोगले फेसबुक चलाउने मोबाइल घरमै छुटेको रहेछ । श्रीमान्ले उनको फेसबुक हेरेछन् । सिद्धबाबालाई उनले मलाई किन यस्तो गरेको भनेर पठाएको म्यासेज पनि देखेछन् । श्रीमान्ले नै सोधपुछ गरेपछि बल्ल उनले सबै विवरण सुनाइन् । उनका श्रीमान्ले अरूले झैं उनलाई अविश्वास गरेनन्, घटना लुकाउन दबाब दिएनन् । न्याय पाउन उनले थालेको लडाइँमा श्रीमान् पनि जोडिए । अहिले पनि उनलाई श्रीमान्ले उत्तिकै साथ दिइरहेका छन् । अदालत होस् या प्रहरी या अधिकारकर्मी नै खोज्न किन नपरोस्, हरपाइलामा श्रीमान् साथमै रहन्छन् । घटनाबारे कुरा गर्न उनीहरू बालाजुस्थित आश्रम पुगे । आश्रमका साधकहरूले घटना बाहिर ल्याए हिन्दु धर्ममाथि नै प्रहार हुने भन्दै घटनालाई त्यहीं मिलाउन दबाब दिए । सिद्धबाबालाई बोलाएर सबैका अगाडि माफी मगाउने प्रतिबद्धता पनि जनाए । तर १५ दिन पुगिसक्दा पनि त्यसबारे कुनै चालचुल गरेनन् । बरु बारम्बार कोठामा आउँदै उनलाई फकाउन थाले । यसरी भगवान्ले साक्षात्कार गर्नु त ठूलो भाग्य हो भन्दै सम्झाउन थाले । कतिले बाबाको ठूल्ठूला मान्छेहरूसँग सम्बन्ध छ भनेर नेताहरूसँग खिचिएका तस्बिर देखाउन थाले । कतिले सम्पत्तिले पुलिस र न्यायालय पनि किनिदिन सक्ने भन्दै डर देखाइरहे । उनी झन्झन् अत्तालिन थालिन् ।गत मंसिर ६ मा उनको काठमाडौंस्थित कोठामा तीन जना प्रहरी आइपुगे । तीमध्ये दुई पुरुष र एक महिला थिए । त्यतिखेर उनी भर्खर स्कुलबाट आएका छोराहरूलाई खाजा खुवाउन लागेकी थिइन् । प्रहरी भित्र छिरे र ड्यामडुम ढोका लगाए । उनलाई लछारपछार गर्न थाले, सरसामान छताछुल्ल पारिदिए । छोराहरू खाजा खाँदाखाँदै रोकिएर रुन थाले । ढोका खोल्न खोजिन्, पुलिसले भाग्न खोजेको भनेर फेरि तथानाम भन्न थाले । उनले लगाउने क्रिमका बारेमा सोधे । त्यसको एकछिन अघि मात्रै राम्रो जुत्ता र लुगा लगाएका मान्छेहरू क्रिम बेच्न उनको ढोकासम्म आइपुगेका थिए । उनलाई थाहा छैन, त्यो क्रिम बेच्न आउने र खानतलासी गर्न आउने प्रहरीका बीचमा केही सम्बन्ध छछैन । उनलाई त्यतिखेर क्रिम नकिनेर आफू जोगिएँ भन्ने लागेको छ ।प्रहरी पनि घरमा आउन थालेपछि यी दम्पतीले सिद्धबाबाका विरुद्ध उजुरी हाल्ने निर्णय गरे । त्यसका लागि मंसिर ७ गते उनीहरू महानगरीय प्रहरी परिसर काठमाडौं पुगे । परिसरले केन्द्रीय अनुसन्धान ब्युरोमा पठायो । घटना सुनसरीको भएकाले त्यहीं उजुरी हाल्नु भन्ने ब्युरोको सुझावअनुसार उनीहरू ९ गतेको रात्रिबसमा सुनसरी गए । जिल्ला प्रहरी कार्यालयमा उनीहरूलाई १० गते दिनभर कुराइयो । ११ गते उजुरी दर्ता गरेर काठमाडौं फर्किर्ए ।सिद्धबाबाको चलखेल जारी नै थियो । उनलाई नयाँनयाँ मान्छेले फोन गर्दै उजुरी फिर्ता लिन धम्की दिइरहे । घर, जग्गा र पैसाको अफर आइरह्यो । उनका दाइलाई पनि काठमाडौं झिकाएर अनेक प्रलोभन देखाए । दाइलाई दिनभरि गाडीमा हालेर काठमाडौं घुमाएछन्, उजुरी फिर्ता लिए घर र पैसा दिने लोभ देखाएछन्, उनले भनिन् । त्यो काममा सिद्धबाबाका अनुयायीहरू भोला बराल, दीपक भण्डारी र दीपक भट्टराई विशेष रूपमा खटिए ।न्यायभन्दा ठूलो केही होइन, आश्रममा अरूलाई केही नहोस् भनेर हामी लड्नैपर्छ, उनको श्रीमान्को निष्कर्ष थियो । यही आडभरोसाले उनी न्यायका लागि लड्ने निष्कर्षमा पुगिन् । तर जिल्ला अदालत सुनसरीले उनको प्रमाण र बयानलाई नजरअन्दाज गरिदियो, सिद्धबाबा तीन लाख धरौटीमा छुटे । जिल्ला अदालतको आदेश चित्त नबुझेपछि उनको मुद्दा उच्च अदालत विराटनगरमा पुगेको छ । उच्च अदालतमा निवेदन गएको छ तर उनको शक्ति त्योभन्दा पनि धेरै छ भन्छन्, खोइ न्याय मिल्छ कि मिल्दैन π प्रहरी प्रशासन र न्यायपालिकामथि उनको गम्भीर संशय छ । र, यसपालिको संवादमा पनि मैले उनीसँग त्यही कुरा दोहोर्याएँ, नआत्तिनुस् तपाईंले जित्नुपर्ने लडाइँ हो यो ।"
उच्च अदालतमा मुद्दा दर्ता,"सुनसरी (कास) बलात्कार आरोप लागेका सिद्धबाबा भनिने कृष्णबहादुर गिरीलाई तीन लाख रुपैयाँ घरौटीमा छाड्ने सुनसरी जिल्ला अदालतको आदेशविरुद्ध सरकारी वकिलको कार्यालयले उच्च अदालतमा मुद्दा दर्ता गरेको छ । जिल्ला अदालतको निर्णय त्रुटिपूर्ण रहेको भन्दै उच्च अदालतमा मुद्दा दर्ता गरिएको हो । सुनसरी जिल्ला अदालतका न्यायाधीश राधाकृष्ण उप्रेतीको इजलासले गत सोमबार गिरीलाई तीन लाख धरौटीमा छाड्न आदेश दिएको थियो । सुनसरीका न्यायाधिवक्ता गोकुल निरौलाका अनुसार जिल्ला अदालतको आदेश कानुन, प्रमाण र तथ्यमा आधारित नभएकाले थुनछेक बहसपछिको आदेशप्रति चित्त नबुझी प्रतिवादीलाई थुनामा राखी पुर्पक्ष गर्नुपर्छ भन्ने माग राखेर मुद्दा दर्ता गरिएको हो ।"
मनलाग्दी लेख्नी ?,"काठमाडौं (कास) सञ्चार तथा सूचना प्रविधिमन्त्री गोकुलप्रसाद बाँस्कोटाले सूचना प्रविधिको सम्बन्धमा व्यवस्था गर्न बनेको विधेयक बारे सञ्चार माध्यममा आएका टिप्पणीप्रति असहमति जनाएका छन् । मन्त्रिपरिषद्ले पुस १४ मा गरेको निर्णय सार्वजनिक गर्न बिहीबार आयोजित पत्रकार सम्मेलनमा उनले भने, विधेयकबारे बढ्तै नकारात्मक र भ्रम सिर्जना गर्ने खालले समाचार आएको छ, तथ्यहरू छोप्ने र भ्रमहरू छर्ने स्थिति देखियो, उनले भने, कानुनी व्यवस्थालाई छोपेर आफूलाई जे मन लाग्यो त्यो लेख्नी ?सरकारले सबैलाई तह लगाउन विधेयक ल्याएको भन्ने भ्रम फिँजाइएको दाबी गर्दै उनले विधेयकमा उल्लेखित शब्दहरू नलुकाउन आग्रह गरे । हप्काउने, जिस्काउने, तर्साउनेभन्दा अगाडि निरन्तर भन्ने शब्द छ, त्यसलाई खुसुक्क लुकाएर सरकारविरुद्ध नागरिकलाई उचाल्न सकिन्छ कि भनेर फोस्रो प्रयास गरिएको छ, उनले भने, सत्यहरू छोपेर चलाइएको हल्ला केही समयपछि बेलुन जस्तो फुस्स हुन्छ ।सूचना प्रविधि विधेयक डिजिटल हस्ताक्षर, साइबर सुरक्षा, सैन्य सेक्युरिटी, विद्युतीय माध्यमबाट हुने हिंसा, अश्लील सामग्रीलगायतका विषयमा भएको उनले बताए । इजिप्टका चार नागरिक निष्कासित सरकारले गैरकानुनी रूपमा बसेका ४ जना इजिप्टका नागरिकलाई भिसा दस्तुर तथा विलम्ब शुल्क ४ हजार ६ सय ४० अमेरिकी डलर र अधिकतम जरिवाना २ लाख रुपैयाँ मिनाहा गरी निष्कासन गर्ने निर्णय गरेको छ । दोस्रो चरणको चक्रपथ विस्तार परियोजनाका लागि कलंकीमहाराजगन्जधोबीखोला खण्डको ३१३१ मिटर कायम गर्ने गरी जग्गा अधिग्रहण गर्न स्वीकृत दिएको छ । सरकारले स्थानीय तहमा प्रशासनिक भवन पूर्वाधार विकास कार्यक्रम सञ्चालन कार्यविधि र राष्ट्रपति महिला उत्थान जीविकोपार्जन सुधार कार्यक्रम सञ्चालन कार्यविधि स्वीकृत गरेको छ ।"
डीएमएमसीएच सिट निर्धारण,"काठमाडौं (कास) नेपाल मेडिकल काउन्सिलले काठमाडौं विश्वविद्यालयबाट सम्बन्धनप्राप्त मेडिकल कलेजहरूमा सञ्चालन हुने डीएमएमसीएच कार्यक्रमहरूको सिट निर्धारण गरेको छ । निरीक्षण टोलीको प्रतिवेदन तथा शिक्षा समितिको सिफारिसका आधारमा सिट निर्धारण गरिएको काउन्सिलले जनाएको छ । मणिपाल कलेज अफ मेडिकल साइन्सेज पोखरामा डीएम कार्डियोलोजीमा एक सिट, कलेज अफ मेडिकल साइन्सेज भरतपुरमा डीएम ग्यास्ट्रोइन्टेरोलोजी, डीएम नेफ्रोलोजी, एमसीएच युरोलोजी, एमसीएच सर्जिकल ग्यास्ट्रोइन्टेरोलोजीमा एकएक सिट निर्धारण गरिएको काउन्सिलका रजिस्ट्रार डाकृष्णप्रसाद अधिकारीले जानकारी दिए । काठमाडौं मेडिकल कलेज सिनामंगलमा एमसीएच, प्लास्टिक सर्जरी र नेपाल मेडिकल कलेज जोरपाटीमा डीएम नेफ्रोलोजीमा एकएक सिट निर्धारण गरिएको छ ।यसैबीच काउन्सिलले चिकित्सा शिक्षा आयोगको पत्रअनुसार काठमाडौं विश्वविद्यालयबाट सम्बन्धनप्राप्त कलेजहरूमा सञ्चालन हुने डीएमएमसीएच कार्यक्रमहरूको विषयमा प्रारम्भिक निरीक्षण प्रतिवेदन तथा शिक्षा समितिको सिफारिसका आधारमा उक्त विषय पढाइ हुनेवा नहुने निर्णयसमेत गरेको छ । यसअन्तर्गत मणिपालमा डीएम नेफ्रोलोजी, नोबेल मेडिकल कलेज विराटनगरमा डीएम नेफ्रोलोजी र डीएम कार्डियोलोजी, काठमाडौं मेडिकल कलेजमा एमसीएच युरोलोजी र एमसीएच सर्जिकल ग्यास्ट्रोइन्टेरोलोजी तथा नेपाल मेडिकल कलेजमा एमसीएच युरोलोजी विषयको पढाइ सञ्चालन गर्न सकिने विषयमा काउन्सिल सकारात्मक रहेको जानकारी काठमाडौं विश्वविद्यालय र चिकित्सा शिक्षा आयोगमा पठाउने निर्णयसमेत काउन्सिलले गरेको छ । यस्तै काउन्सिलले लुम्बिनी मेडिकल कलेज पाल्पामा प्रस्तावित एमसीएच युरोलोजी तथा काठमाडौं मेडिकल कलेज सिनामंगल काठमाडौंमा प्रस्तावित एससीएच न्युरो सर्जरी विषयको कार्यक्रम सञ्चालन गर्न नमिल्ने व्यहोरा काठमाडौं विश्वविद्यालयलाई जानकारी गराउने निर्णयसमेत गरेको छ ।"
एसपीलाई १२ घण्टाभित्र चितवन छाड्न आदेश,"काठमाडौं (कास) प्रहरी प्रधान कार्यालयले पुस ४ मा २४ जना एसपीको सरुवा गर्यो । सरुवा सूचीमा परेका केही जिल्ला प्रहरी प्रमुखहरू एकवर्षर् ेअवधि पूरा गरेका थिए भने ६ महिनाअघि मात्रै सरुवा भएका एसपीको पनि त्यसमा नाम देखियो । सरुवा हुनेमध्ये एक थिए चितवन प्रहरी प्रमुख एसपी दानबहादुर मल्ल । ०७६ जेठ १२ मा चितवन प्रहरी प्रमुखमा मल्ललाई सरुवा गरिएको थियो । नेकपा अध्यक्ष तथा पूर्वप्रधानमन्त्री पुष्पकमल दाहालसँग निकट रहेका भनिएका मल्लले त्यतिबेला आफूले रोजेकै ठाउँ पाएका थिए । तर ६ महिनामै उनको सरुवा भयो । पुस ४ मा प्रहरी प्रधान कार्यालयले निकालेको सरुवामा उनलाई त्रिभुवन अन्तर्राष्ट्रिय विमानस्थल खटाइयो । उनको ठाउँमा इन्टरपोल शाखाका एसपी गंगा पन्तलाई पठाइयो । सरुवा भएका अन्य एसपीहरू नयाँ कायम गरिएको दरबन्दीअनुसार कार्यक्षेत्र खटिइसके । सँगै सरुवा भएका एसपी मल्लले भने चितवन छाड्न मानेनन् । मल्ललाई विमानस्थलका एसपी कृष्णप्रसाद कोइरालाको ठाउँमा सरुवा गरिएको थियो ।त्यसपछि प्रहरी प्रधान कार्यालयले मौखिक रूपमा उनलाई चितवनबाट बिदा भएर आउन निर्देशन दियो । त्यसको पनि उनले अटेर गरे । स्रोतका अनुसार मल्लले सुप्रिमो ले नभनी आफू सरुवा भएको ठाउँमा नजाने प्रहरी प्रधान कार्यालयका अधिकारीलाई जानकारी दिएका थिए । मल्लले इंगित गरेका सुप्रिमो सत्तारूढ नेकपाका अध्यक्ष तथा पूर्वप्रधानमन्त्री पुष्पकमल दाहाल हुन् । तत्कालीन माओवादी अध्यक्षसमेत रहेका दाहाल शान्ति प्रक्रियामा आएपछि मल्ल अंगरक्षकका रूपमा खटिए । इन्स्पेक्टर र डीएसपी हुँदा उनी करिब एक दशक दाहालको अंगरक्षक बनेका थिए । त्यसक्रममा पारिवारिक सम्बन्धका रूपमा दाहाललाई उनी बुबा भन्छन् ।मल्लले दाहाललाई सुप्रिमो भन्दै कुरा गर्ने गरेको उनीबारेका जानकार एसपीहरू नै बताउँछन् । मल्लले त्यही पहुँचका आधारमा सरुवा भएको ठाउँमा नगएर अटेर गरेको प्रहरी प्रधान कार्यालय स्रोतको भनाइ छ । सरुवाको तीन साता बित्न लाग्दा पनि कार्यक्षेत्र नगएपछि बुधबार प्रहरी प्रधान कार्यालयको निर्देशनमा प्रदेश ३ प्रहरी कार्यालय हेटौंडाले मल्ललाई १२ घण्टाभित्र चितवन छोडेर सरुवा भएको दरबन्दीमा हाजिर हुन निर्देशन दियो । यस्तो निर्देशन फौजमा कहिलेकाहीं मात्रै हुने गर्छ । आफूलाई आएको निर्देशनपत्रको गोपनीयतासमेत ख्याल नगरी एसपी मल्लले सामाजिक सञ्जाल (फेसबुक) मा सार्वजनिक गरे । आन्तरिक नीति निर्देशन सामाजिक सञ्जालमा पोस्ट गरेर गोपनीयता भंग गरेको कसुरमा उनलाई कारबाही हुन सक्छ । प्रहरीमा बर्दी लगाएको तस्बिरसमेत सामाजिक सञ्जालमा राख्न नपाइने आचारसंहिता छ । मल्लले सुरक्षाकर्मीको सञ्जाल मै आफूलाई आएको चेतावनीयुक्त पत्र सार्वजनिक गरेका थिए । यस विषयमा बुझ्न खोज्दा मल्लको मोबाइल स्वीच अफ भएकाले सम्पर्क हुन सकेन । प्रदेश ३ प्रहरी प्रवक्ता एसपी अरुण पौडेलले हस्ताक्षर गरेको पत्रमा भनिएको छ, यस कार्यालयको सिनं ८०३४ को सञ्चार तहाँ कार्यालयमा प्राप्त भएकै छ । सो सम्बन्धमा प्रहरी उपरीक्षक दानबहादुर मल्ललाई हालसम्म पनि सरुवा भएको दरबन्दीमा रवाना गरेको जानकारी यस कार्यालयमा प्राप्त हुन नआएकाले तहाँ कार्यालयमा कार्यरत प्रहरी नायब उपरीक्षकलाई कार्यालयको सम्पूर्ण चार्ज बुझाई १२ घण्टाभित्र ठेकिएको दरबन्दीमा रवाना गरी सोको जानकारी तालुक कार्यालय तथा यस कार्यालयमा समेत दिनुहुन निर्देशानुसार अनुरोध छ ।प्रदेश प्रहरी कार्यालयले चितवन प्रहरीलाई पठाएको पत्रको बोधार्थ प्रहरी प्रधान कार्यालय महानिरीक्षकको सचिवालय र कर्मचारी प्रशासन शाखालाई पनि दिएको छ । पत्रबारे प्रहरी प्रधान कार्यालय र प्रदेश ३ कार्यालय स्रोतले एकै किसिमको प्रतिक्रिया दिँदै निर्देशनअनुसार मल्ल शुक्रबार सरुवा भएको स्थानमा हाजिर हुनुपर्छ ।"
राष्ट्रिय सभाका १६ सिटमा डेढ सयको प्रस्ताव,"काठमाडौं (कास) राष्ट्रिय सभा सदस्यका आकांक्षीको संख्या धेरै भएपछि नेकपालाई उम्मेदवार टुंगो लगाउन सकस भएको छ । बिहीबार करिब ४ घण्टा बसेको नेकपा सचिवालय बैठकले राष्ट्रिय सभा सदस्यको उम्मेदवार छान्न सकेन । बैठकमा ९ जना सचिवालय सदस्यले आआफ्नोतर्फबाट उम्मेदवारको नाम प्रस्ताव गरेका छन् । सबै सचिवालय सदस्यले सिफारिस गरेका नामको संख्या जोड्दा डेढ सयभन्दा धेरै भएपछि बिहीबार उम्मेदवार टुंगो लगाउन सकिएन, एक सचिवालय सदस्यले कान्तिपुरसँग भने । उनका अनुसार कार्यकर्तालाई देखाउनकै लागि पनि कतिपय सदस्यले नाम प्रस्ताव गरेका छन् । प्रवक्ता नारायणकाजी श्रेष्ठले बिहीबारको बैठक राष्ट्रिय सभा उम्मेदवार तय गर्ने विषयमा केन्द्रित रहेको बताए । राष्ट्रिय सभाका सदस्यको उम्मेदवारीबारे छलफल भयो, विभिन्न प्रदेशबाट प्रस्ताव र सुझाव आएका छन्, उनले भने, शुक्रबार बिहान बैठक बसेर टुंगो लगाइन्छ ।"
सांसद शाहविरुद्ध ज्यान मार्ने प्रयासको उजुरी,"कपिलवस्तु (कास) कपिलवस्तु३ का सांसद अभिषेकप्रताप शाहविरुद्ध ज्यान मार्ने प्रयास गरेको आरोप लागेको छ । कृष्णनगर नगरपालिकाका श्याम मिश्राले उनीविरुद्ध प्रहरीमा जाहेरी दिएका हुन् । बिहीबार जाहेरी दर्ता भयो, जिल्लाका निमित्त प्रहरी प्रमुख नायब उपरीक्षक सुनील मल्लले भने, शाहलाई पक्राउ गर्ने अनुमति लिन शुक्रबार अदालत जान्छौं । गत पुस ५ मा श्याम मिश्रामाथि कृष्णनगरस्थित सांसद शाहको घरमा कुटपिट भएको थियो । मिश्राले सांसद शाह र उनका सवारी चालक सोनु कहार भन्ने शशि कश्यपले आफूलाई ज्यान मार्ने उद्देश्यले कुटपिट गरेको आरोप लगाएका छन् । मिश्रा गत स्थानीय निर्वाचनमा राप्रपाबाट कृष्णनगर नगरपालिकाको प्रमुखका उम्मेदवार बनेका थिए । कांग्रेसबाट निर्वाचित सांसद शाहले भने मिश्राले लगाएको आरोप निराधार र चरित्र हत्या गर्ने उद्देश्यले प्रेरित भएको बताए ।"
देशभर वर्षा र हिमपात,काठमाडौं (कास) जल तथा मौसम पूर्वानुमान महाशाखाले शुक्रबार देशभरि बदली भई वर्षा हुनुका साथै उच्च पहाडी तथा हिमाली भागमा भारी हिमपात हुने अनुमान गरेको छ । बिहीबार साँझदेखि नै देशका केही भागमा वर्षा सुरु भएको छ भने उच्च पहाडी भागका विभिन्न स्थानमा हिमपात सुरु भइसकेको छ । उच्च पहाडी तथा हिमाली भूभागमा मध्यमदेखि भारी हिमपात र पहाडी तथा तराईका केही स्थानमा वर्षाको सम्भावना रहेको महाशाखाले जनाएको छ । शनिबार दिउँसो बदली हुने र उच्च पहाडी तथा हिमाली भूभागमा हल्कादेखि मध्यम हिमपात र पहाडी तथा तराईका केही ठाउँमा वर्षाको सम्भावना रहेको महाशाखाले उल्लेख गरेको छ ।
कांग्रेसमा समानान्तर बैठक,"(काठमाडौं)  कांग्रेस सभापति शेरबहादुर देउवाले राष्ट्रिय सभा निर्वाचनसम्बन्धी एजेन्डा राखेर बिहीबार पार्टी केन्द्रीय कार्यालय सानेपामा दिउँसो २ बजे बोलाएको बैठकमा वरिष्ठ नेता रामचन्द्र पौडेल पक्ष उपस्थित भएन । बरु, पौडेल पक्षको बैठक महाराजगन्जस्थित महामन्त्री शशांक कोइराला निवासमा बस्यो । सानेपामा बैठक अपराह्न ४ बजे बसेर दुई घण्टासम्म चलेको थियो भने पौडेल पक्षको ३ बजेदेखि साँझ साढे ७ बजेसम्म बैठक भयो । पूर्वमहामन्त्री कृष्णप्रसाद सिटौला पक्ष कुनै पनि बैठकमा सहभागी भएन । मुद्दामा पौडल पक्षसँगै रहे पनि आफ्नो समूहको अस्तित्व जोगाउन कुनै पनि बैठकमा सहभागी नभएको सिटौलानिकट सदस्यहरूको भनाइ छ । सिटौलाले मंगलबार पार्टी सभापति देउवालाई लिखित पत्र दिँदै पुस ११ गतेको कार्यसमितिको निर्णय अविलम्ब सच्याउन माग गरेका छन् । पौडेल पक्षले पनि उक्त निर्णय सच्याउनुपर्ने माग अघि सार्दै आएको छ । संस्थापनइतर पक्षको बहिष्कारका बीच पुस ११ मा केन्द्रीय कार्यसमिति बैठकले महाधिवेशनको कार्यतालिका घोषणा गर्नुका साथै क्रियाशील सदस्यतासम्बन्धी विधानमा केही प्रावधान निलम्बन गर्ने, विभागको संख्या बढाउने र तरुण दलको कार्यकाल थप ६ महिना बढाउने निर्णय गरेको थियो । पौडेल र सिटौला पक्षले राष्ट्रिय निर्वाचनको घोषणा र संसद्मा नियम निलम्बन गर्नसमेत प्रतिपक्षसँग परामर्श गरिने प्रचलन रहेको भन्दै पार्टीभित्र एकलौटी निर्णय गरेर महाधिवेशन कब्जा गर्ने नियत राखिएको टिप्पणी गर्दै आएका छन् । सभापति देउवाले पौडेल र सिटौला पक्षले उठाउँदै आएको मागमा छलफल गर्न तयार भएको प्रतिक्रिया दिए पनि बैठकको निर्णय सच्याउन भने तयार देखिएका छैनन् । बुधबार मोरङमा देउवाले निर्णय नसच्चिने उल्लेख गर्दै तोकिएकै मितिमा महाधिवेशन हुने बताएका थिए । उनले विभाग र नेविसंघ गठन गर्दा भागबन्डा मिलाउने आशय प्रकट गर्दै आएका छन् । त्यसका लागि उनले उपसभापति विमलेन्द्र निधिलाई जिम्मेवारी दिएका छन् । तर अघिल्लो निर्णय नसच्याएसम्म भागबन्डामा सहभागी नहुने पौडेल पक्षको अडान छ । पौडेल पक्षले विभाग र भ्रातृसंस्थाहरूको गठन तथा पुनर्गठन विधानविपरीत गर्न नदिन दबाब दिने भएको छ । बिहीबारको केन्द्रीय कार्यसमिति बैठकमा असन्तुष्ट पक्षले उठाएका विषयवस्तुमा खासै चर्चा भएन । बैठकमा अधिकतरले पार्टी हितविपरीत गतिविधि गर्ने र बोल्नेलाई अनुशासनको कारबाही हुनुपर्ने माग गरेका थिए । बालकृष्ण खाँण, मीन विश्वकर्मा, फरमुल्ला मन्सुर, भीष्म आङदम्बे, रमेश लेखक, हरि नेपाललगायतले बोलेका थिए । मन्सुरले पदाधिकारी बैठकमा पौडेल र सिटौलालाई के हैसियतमा बोलाउने भन्दै प्रश्न गरेका थिए । उनीहरू (पौडेल र सिटौला) पनि केन्द्रीय सदस्य, हामी पनि केन्द्रीय सदस्य, पदाधिकारी बैठकमा पौडेल र सिटौलालाई बोलाउने हो भने हामीलाई पनि बोलाउनुपर्छ, उनले भनेका थिए । बैठकले राष्ट्रिय सभा सदस्य निर्वाचनका लागि उम्मेदवारको नाम सिफारिस गर्न प्रदेश १ मा ज्ञानेन्द्रबहादुर कार्की, २ मा आनन्द ढुंगाना, ३ मा सहमहामन्त्री प्र्रकाशशरण महत, गण्डकी प्रदेशमा गोपालमान श्रेष्ठ, ५ मा बालकृष्ण खाॅण, कर्णाली प्रदेशमा जीवनबहादुर शाही र सुदूरपश्चिम प्रदेशमा एनपी सावदलाई जिम्मेवारी दिइएको छ । सबै देउवानिकट हुन् । नाम सिफारिसका लागि बोलाउने बैठकमा पौडेल पक्ष उपस्थित नहुने भएको छ । कांग्रेसले नागरिक अधिकार हनन गर्नेगरी ल्याइएको भन्दै सूचना प्रविधि विधेयक तथा नेपाल विशेष सेवा गठन र सञ्चालनसम्बन्धी विधेयकको विरोधमा सरकारलाई ज्ञापनपत्र बुझाउने निर्णय गरेको छ । कांग्रेसले जिल्ला प्रशासन कार्यालयमार्फत पुस २८ गते ज्ञापनत्र बुझाउने निर्णय गरेको हो ।"
सीमा विवाद टुंग्याउन निर्देशन,"(काठमाडौं)  राष्ट्रिय सभाले भारतसँगको सीमा विवाद समाधानका लागि उच्चस्तरीय राजनीतिक पहलकदमी गर्न सरकारलाई निर्देशन दिएको छ । दार्चुलाको कालापानी, लिपुलेक र लिम्पियाधुरा नेपालको अविभाज्य भूमि रहेको भन्दै सभाले त्यहाँको समस्या निराकरणमा भूमिका खेल्न भनेको हो ।सत्ता र प्रतिपक्ष दुवै मिलेर सीमा विवाद समाधानका लागि बिहीबार सभामा प्रस्तुत गरेको संकल्प प्रस्ताव सर्वसम्मत रूपमा पारित भएको छ । नेकपा सांसद खिमलाल भट्टराई प्रस्तावक र कांग्रेस सांसद सरिता प्रसाईं समर्थक रहेको प्रस्तावलाई कार्यान्वयनमा ल्याउन सभाध्यक्ष गणेशप्रसाद तिमल्सिनाले सरकारलाई निर्देशन दिएका हुन् । सभाले प्रस्तावमा माग गरिएअनुसार कालापानी विवादका सन्दर्भमा सरकारलाई चारबुँदे निर्देशन दिएको छ । कूटनीतिक पहललाई अझै सशक्त रूपमा अघि बढाउन, उच्चस्तरीय राजनीतिक पहलकदमी गर्न, सम्पूर्ण राजनीतिक दल र नेपाली जनताको अभूतपूर्व एकता कायम राख्न भनिएको छ । सबै सीमामा देखिएका समस्याको समाधान राष्ट्रिय सहमतिका साथ अघि बढाउन तथा नेपालभारत उच्चस्तरीय प्राविधिक समितिद्वारा सीमासम्बन्धी समस्या समाधानमा गरिएको पहललाई निष्कर्षमा पुर्याउन भूमिका खेल्न सरकारलाई निर्देश गरिएको छ । नेपालको भूभाग अक्षुण्ण राख्ने र कालापनी क्षेत्रमा वर्षौंदेखि रहँदै आएका भारतीय सेना हटाउन राष्ट्रको आवाज एकताबद्ध बनाउन संकल्प प्रस्ताव प्रस्तुत गरिएको प्रस्तावमा उल्लेख छ । कालापानी, लिपुलेक र लिम्पियाधुरा क्षेत्रलाई आफ्नो भूभाग रहेको जनाउ दिने गरी भारतले गत नोभेम्बर २ मा आफ्नो राजनीतिक नक्सा सार्वजनिक गरेको थियो । संकल्प प्रस्ताव प्रस्तुत गर्दै भट्टराईले सीमाको विषय जीवनमरणको भएकाले एक इन्च भूभाग पनि छाड्न नसकिने उल्लेख गरेका थिए । समर्थक प्रसाईंले लगभग चार सय वर्ग किलोमिटर नेपाली भूभाग भारतले आफ्नो नक्सामा पारेको सन्दर्भ सह्य नभएको उल्लेख गरिन् । उनले सबैले एक स्वरमा आग्रह गर्दा सरकारले अपेक्षित परिणाम ल्याउन नसकेको बताइन् ।समस्या समाधानमा निरन्तर सक्रिय छौं ः परराष्ट्रमन्त्रीपरराष्ट्रमन्त्री प्रदीपकुमार ज्ञवालीले कालापानी क्षेत्रको सीमा विवादबारे भारतसँग कूटनीतिक माध्यमबाट छलफल भइरहेको बताए । त्यहाँ विवाद छ भन्ने कुरा भारतले पनि स्वीकार गरेर वार्तामा बस्ने स्विकारोक्ति दिएको छ, उनले भने, हामी वार्ताका लागि उपयुक्त तिथि तय गर्न परामर्शमा छौं । उनले दुई देशका प्रधानमन्त्रीबीच कुराकानी भइरहेको र दुईबीच व्यक्तिगत समझदारी पनि रहेकाले त्यसले समस्या समाधानमा सहयोग पुर्याउने उल्लेख गरे । उनले सुगौली सन्धिले नेपालको पूर्वी र पश्चिमी सीमा निर्धारण गरेको र त्यसयता कुनै फेरबदल नभएको बताए । सन् १८५० को दशकपछि भारतले सिमाना सार्दै गरेको देखिएको उनले बताए । सुगौली सन्धिपछि दुईपटक नक्सामा अतिक्रमण भएको देखिन्छ, उनले भने, पहिला नक्साबाट र पछि व्यवहारबाट नेपालको भूमि अतिक्रमित भएको देखिन्छ । ॅउखुको भुक्तानी माघ पहिलो साताभित्रउद्योग वाणिज्य तथा आपूर्तिमन्त्री लेखराज भट्टले उखु किसानको बक्यौताको भुक्तानी माघ पहिलो साताभित्र भइसक्ने बताए । राष्ट्रिय सभामा उनले पुस २५ भित्र ८० प्रतिशत र माघ पहिलो साताभित्र सबै बक्यौता किसानले पाइसक्ने दाबी गरे ।"
कालापानीमाथि भारतको फेरि दाबी,"काठमाडौं (कास) भारतीय विदेश मन्त्रालयका प्रवक्ता रविश कुमारले कालापानी क्षेत्र भारतकै रहेको दाबी गरेका छन् । साप्ताहिक मिडिया ब्रिफिङ क्रममा बिहीबार उनले भारतको मानचित्रले नै कालापानी क्षेत्र भारतको सार्वभौम क्षेत्र भएको स्पष्ट दर्शाएको बताए । नयाँ नक्सामा नेपालसँग जोडिएको हाम्रो सीमामा कुनै फेरबदल गरेका छैनौं, उनले भने । सीमा समस्याबारे छिमेकीका गुनासा भारतीय नीतिअनुसार वार्ताद्वारा समाधान गर्ने कुरामा भारत सरकार दृढ रहेको उनले दोहोर्याए । उनले भने, छिमेकी राष्ट्रसँग मैत्रीपूर्ण द्विपक्षीय सम्बन्धको मध्यनजर गर्दै वार्ताका माध्यमबाट सीमाका विषय हल गर्ने प्रतिबद्धता दोहोर्याउँछौं ।रविशले नेपाल र भारतका प्रधानमन्त्रीबीच बुधबार भएको छलफलमा कालापानीको विषय उठ्यो कि उठेन भन्नेबारे आफूलाई जानकारी नभएको बताए । सिमानाबारे भारतको स्पष्ट नीति रहेको बताउँदै उनले नेपालसँगको सीमा समस्याको समाधान हाल रहेका दुवै मुलुकका संयुक्त संयन्त्रले गर्ने स्पष्ट पारे ।"
मुख्यसचिवलाई घरमै सशस्त्रको ट्यांकरको पानी,"काठमाडौं (कास) सशस्त्र प्रहरी बलले आफ्नो ट्यांकरमार्फत मुख्यसचिव लोकदर्शन रेग्मीलाई नियमित रूपमा खानेपानी आपूर्ति गर्दै आएको भेटिएको छ । सशस्त्रले साताको एकपटक राजधानीको कोटेश्वरस्थित रेग्मीको घरमा एक ट्यांकर पानी आपूर्ति गरिदिने गरेको स्रोतले बतायो । रेग्मीले सरकारी निकायको ट्यांकरबाट आउने पानी र ढुवानी शुल्क केही तिर्नु पर्दैन । सशस्त्रले निःशुल्क रूपमा उनलाई अनधिकृत रूपमा यस्तो सुविधा उपलब्ध गराएको हो । मुख्यसचिव या कुनै पनि प्रशासनिक अधिकारीले सरकारी निकायबाट निःशुल्क रूपमा खानेपानी या अन्य सुविधा लिनु आफैंमा कानुनविपरीत हो । कुनै पनि सरकारी अधिकारीले मातहतको या आफ्नो पहुँच भएको कार्यालयबाट अनधिकृत कुनै सुविधा लिन मिल्दैन, प्रधानमन्त्री कार्यालय स्रोतले भन्यो । रेग्मी ०७३ भदौ १९ देखि ०७४ कात्तिक ७ सम्म गृहसचिव हुँदा सशस्त्रका तत्कालीन नेतृत्वले चाकडीस्वरूप साताको एकपटक ट्यांकरबाट पानी लगिदिन थालेको हो । मुख्यसचिवमा बढुवा भएपछि पनि चाकडीको क्रम रोकिएन, सशस्त्रका एक अधिकारीले कान्तिपुरसित भने । बिहीबार बिहान सशस्त्र प्रहरीका जवान र चालकले बा १ झ ३५९६ नम्बरको ट्यांकरबाट पाइपको सहायताले रेग्मीको घरको खानेपानी ट्यांकीमा पानी हालिरहेको भेटिएको थियो । मुख्यालय र गणहरूलाई पानी आवश्यक पर्दा ओसार्नका लागि सशस्त्रले ट्यांकर खरिद गरेको हो । ती ट्यांकरको दुरुपयोग गर्दै सशस्त्रको नेतृत्व र माथिल्लो तहका अधिकारीले मुख्यसचिव रेग्मीसहित आफूले चाकडी गर्नुपर्ने अरू ठूलाबडाका घरमा समेत पानी पुर्याइदिने गरेको छ, सशस्त्र प्रहरी स्रोतले भन्यो, सशस्त्रले आफ्नै बजेटबाट चालक, सहयोगी, इन्धनलगायतका सबै खर्च बेहोर्छ, ठूलाबडाले कुनै खर्च बेहोर्नु पर्दैन । रेग्मीका छिमेकीमात्र होइन सिंगै राजधानीवासी काठमाडौं उपत्यका खानेपानी लिमिटेड (केयूकेएल) ले धारामा सातामा एकपटक दिने अपुग पानीले चित्त बुझाउन बाध्य छन् । पानीले नपुगे पैसा तिरेर निजी ट्यांकरबाट पानी झिकाउनुपर्छ । सशस्त्र प्रहरीका सहायक प्रवक्ता अजयकुमार छत्कुलीले आफ्नो संगठनको ट्यांकरले मुख्यसचिवको घरमा बिहीबार पानी पुर्याएको स्वीकार गरे । अप्ठ्यारो पर्दा र खानेपानीको अभाव हुँदा सशस्त्रको ट्यांकरले टोलटोलमा पानी वितरण गर्ने गरेको छ । यो सामान्य कुरा हो, उनले भने । सशस्त्रको ट्यांकरले मुख्यसचिवको घरमा पानी पुर्याउँदा टोलवासी र अन्यत्र किन नदिएको भन्ने प्रश्नमा भने उनी बोल्न चाहेनन् ।"
फुटपाथ महानगरले बनाउने,"काठमाडौं (कास) काठमाडौं महानगरपालिकाले आफ्नो क्षेत्रभित्रको फुटपाथ निर्माण गर्ने भएको छ । बिहीबार बसेको महानगरको ३९औं कार्यपालिका बैठकले महानगर क्षेत्रभित्रका पैदलमार्ग वडा तहबाट सम्भव हुने वडाबाटै र अन्यका हकमा महानगरबाट मर्मत, सम्भार तथा व्यवस्थापन गर्ने निर्णय गरेको हो । फराकिलो सडकमा पनि फुटपाथ नहुँदा गत वर्ष एक सय ९० जना पैदलयात्रुले ज्यान गुमाएका थिए । बैठकले सार्वजनिक शौचालय निर्माणको काम अघि बढाउन महानगरकी उपप्रमुख हरिप्रभा खड्गी श्रेष्ठलाई जिम्मेवारी दिएको छ । त्यस्तै सार्वजनिक निजी साझेदारी कार्यक्रमअन्तर्गत पाँचवटा सार्वजनिक शौचालयसहित ३६ वटा बस स्ट्यान्ड निर्माण गर्न अनुमति दिने निर्णयसमेत गरेको छ । बैठकले वडा नं ३२ मा दर्ता भएर सञ्चालन हुँदाहुँदै सञ्चालक बेपत्ता भएको हिरो बचत तथा ऋण सहकारी संस्थालाई समस्याग्रस्त सहकारी घोषणा गर्ने भएको छ ।"
मतदानको मिति टुंगो लागेन,"(मकवानपुर)  कार्यव्यवस्था तथा परामर्श समितिको बिहीबार बसेको बैठकले प्रदेश ३ को स्थायी राजधानी र नामकरणका लागि गरिने मतदानको मिति टुंगो लगाउन सकेन । सभामुख सानुकुमार श्रेष्ठले राखेको प्रदेशसभाअन्तर्गत समितिको बैठकमा सत्तारुढ दलका सांसदबीच मतदानको मितिबारे मतभेद भएपछि बैठक बिनानिष्कर्ष टुंगिएको हो । बैठकको सुरुवातमै सभामुख श्रेष्ठले पुस २१ र २२ गतेको प्रदेशसभा बैठकबाट राजधानी र नामकरणको विषय टुंग्याउने गरी कार्यतालिका पेस गरेका थिए । तर, नेकपाका मुख्य सचेतक रामेश्वर फुयाँल, आन्तरिक मामिला तथा कानुनमन्त्री शालिकराम जम्मकट्टेल, सांसद राजेन्द्र पाण्डेबीच विवाद भएपछि कार्यतालिकाका विषयमा कुनै सहमति हुन सकेन । पाण्डेले राजधानीका विषयमा सबै सांसदले बोल्नुपर्ने भएकाले नेकपाको केन्द्रीय बैठक अगाडि टुंग्याउन नहुने भन्दै सात दिन पछाडि सार्न आग्रह गरेका थिए । मन्त्री जम्मकट्टेलले पनि पाण्डेको भनाइलाई समर्थन गरेको बैठकमा सहभागी एक सांसदले बताए । मुख्य सचेतक फुयाँलले भने तत्काल यस विषयलाई टुंग्याएर अगाडि बढ्न जरुरी रहेको तर्क प्रस्तुत गरेका थिए । बैठकमा सहभागी सबै राय बुझेपछि सभामुखले यस विषयमा अर्को बैठक राख्ने गरी बैठक सकियो । यस विषयमा सदनमा आफ्नो कुरा राख्न पाउनुपर्ने अधिकांशको भनाइ छ, बैठकमा सहभागी विवेकशील नेपाली दलका सांसद रमेश पौड्यालले भने । हिउँदे अधिवेशन २१ गतेबाट सुरु गर्ने र प्रदेशको नामकरणका लागि निर्माण गरिएको कार्यविधि अगाडि बढाउने विषयमा भने सबैको सहमति रह्यो तर मतदानको मिति भने अझै तोकिएको छैन ।दलहरू आन्तरिक कसरतमास्थायी राजधानी र नामकरणको विषय टुंग्याउन प्रदेशसभामा प्रतिनिधित्व गर्ने दलहरू आन्तरिक कसरतमा जुटेका छन् । सत्तारूढ नेकपाको सचिवालय बैठकले प्रदेश ३ को स्थायी राजधानी हेटौंडा र नाम वाग्मती राख्ने निर्णय गरेसँगै दलहरूको सक्रियता बढेको हो । प्रदेशसभा सचिवालयले प्रदेशसभाको बैठक पुस २१ गते दिउँसो ३ बजेको लागि बोलाइसकेको छ ।सत्तारूढ दल नेकपा र प्रमुख प्रतीपक्षी नेपाली कांग्रेसले शुक्रबारका लागि संसदीय दलको बैठक आह्वान गरेका छन् । नेकपाले प्रदेश मुकाम हेटौंडास्थित मुख्यमन्त्री डोरमणि पौडेलको निवासमा बैठक डाकेको छ । त्यसका लागि प्रदेश संसदीय समितिका सदस्य हेटौंडामा जम्मा भइसकेका छन् । नेपाली कांग्रेस प्रदेश ३ को संसदीय दलको बैठक पनि शुक्रबार दिउँसो २ बजे काठमाडौंमा बस्ने संसदीय दलका नेता इन्द्रबहादुर बानियाँले जानकारी दिए । उनले बैठकको मुख्य एजेन्डा स्थायी राजधानी र नाम नै रहेको बताए । त्यसबाहेक अब सुरु हुने हिउँदे अधिवेशनका विषयमा पनि बैठकमा छलफल हुनेछन् । सरकारको कामको पनि हामी समीक्षा गर्छौं, उनले भने । प्रदेश ३ को प्रदेशसभामा ६ वटा दल र एकजना स्वतन्त्र सांसद रहेका छन् । प्रदेशसभामा रहेको कुल एक सय १० सांसदमध्ये नेकपाको ८० मत रहेको छ भने कांग्रेसको २२, विवकेशील साझाको तीन, नेपाल मजदुर किसान पार्टीको दुई, राप्रपा संयुक्त र राप्रपा नेपालको एकएक मत रहेको छ । एक स्वतन्त्र (तत्कालीन नयाँ शक्तिबाट निर्वाचित) सांसद रहेका छन् । प्रदेश स्थायी राजधानीका लागि मतदान भए ७४ मत भए पुग्छ । ०७५ वैशाख १४ प्रदेशसभाको बैठकले स्थायी राजधानी र नामकरणका लागि दीपक निरौलाको संयोजकत्वमा १० सदस्यीय विशेष समिति गठन गरेको थियो । समितिले सभामुख सानुकुमार श्रेष्ठलाई ०७५ असार २६ गते प्रतिवेदन बुझाएको थियो ।"
हात्ती सुन्दरी बनिन् बबकिनकली,"चितवन (कास) भनिन्छ, हात्तीको लम्काइ र घोडाको चक्काइ मिल्दैन । यसको अर्थ, हात्तीको आफ्नै चाल हुन्छ । तर, बिहीबार सौराहामा हात्तीले बिरालो चाल (क्याट वाक) देखाउँदा दर्शक चकित परे । पाँच हात्ती सुन्दरी हुने प्रतिस्पर्धामा उत्रिएका थिए । माहुतेको इसारामा उनीहरूले आआफ्नो कला पस्किए । सबैलाई उछिन्ने बबकिनकलीलाई हात्ती सुन्दरीको उपाधि प्राप्त भयो । सौराहामा सञ्चालन हुने हात्ती महोत्सवका अनेक गतिविधिमध्ये हात्ती सुन्दरी पनि एक हो । निर्णायकले विभिन्न १० वटा मापदण्डका आधारमा हात्ती सुन्दरी घोषणा गर्छन् । क्याट वाक भनेको हात्तीको हिँडाइको चाल कत्तिको मिलेको छ भनेर जाँच्ने आधार हो । हात्तीले माहुतेबाट आउने आदेश कत्तिको पालना गर्छ भन्ने पनि हामी हेर्छौं, निर्णायकमध्येका परमानन्द गर्गले भने, यसले हात्ती र माहुतेबीच कस्तो सम्बन्ध छ भन्ने देखाउँछ । बबकिनकली १० वर्षकी पोथी हात्ती हुन् । प्रेम चौधरी यसका माहुते । कार्यक्रम भएको हुँदा सिँगारेर ल्याएको हो । अरू बेला सधैं यसरी सिँगार्ने काम हुँदैन, उनले भने, यसको खानपान, स्वास्थ्य र तनावमा परे नपरेको सबै ख्याल राखेर व्यवहार गर्नुपर्छ । मान्छेको माया पाए हात्तीले पनि माया नै गर्छ । निर्णायकहरूले हात्तीको सिँगारपटार, नङको सफाइ, आँखा, कान र सुँड सफा भए नभएको, माहुतेको अनुभव र अनुशासनजस्ता कुरा विश्लेषण गरेर नम्बर दिएका थिए । उमेरका आधारमा हात्तीको छालाको चिल्लो र चमक, फुर्तिलोपना र अनुशासन तथा हिँडाइजस्ता कुरालाई आधार मानिएको थियो । बबकिनकलीले ६९ दशमलव ३३ अंक ल्याएर विजेता हुँदा ५८ नम्बर ल्याएर ३२ वर्षकी चम्पाकली उपविजेता भइन् । त्यसैगरी २६ वर्षकी जयमतिकली ५२ दशमलव ६७ नम्बर ल्याएर तेस्रो भइन् । हात्ती र माहुतेबीच कसरी राम्रो सम्बन्ध बनाउने भनेर यस्तो कार्यक्रम गरेका हौं । राम्रो स्याहार पुर्याए आफ्नो हात्ती अगाडि आउँछ भन्ने भावना माहुतेमा पर्नेछ, युनाइटेड हात्ती सञ्चालक सहकारी संस्थाका अध्यक्ष ऋषि तिवारीले भने । क्रिसमस र अंग्रेजी नयाँ वर्षको अवसर पारेर सन् २००४ देखि सुरु भएको हात्ती महोत्सवमा २०१० देखि हात्ती सुन्दरी प्रतियोगिता जोडिएको हो । सौराहामा सुरुमा तीन दिनको हात्ती दौड प्रतियोगिता हुन्थ्यो । पशु कल्याण र पशु अधिकारको क्षेत्रमा सक्रिय संघसंस्थाले हात्ती दौडाउनु हात्तीको स्वभाव प्रतिकूल हुने कुरा उठाएपछि नाम बदलेर हात्ती महोत्सव राखिएको हो । हात्ती दौडलाई इलिफेन्ट फास्टवाक नाम दिइएको छ । महोत्सव शुक्रबार सकिनेछ ।"
चक्रपथ विस्तार गर्न स्वीकृति,"काठमाडौं (कास) चक्रपथको दोस्रो खण्डअन्तर्गत कलंकीधोबीखोला सडक सीमामा पर्ने जग्गा अधिग्रहण गर्न बाटो खुलेको छ । चीन सरकारको सहयोगमा बन्न लागेको सडक विस्तार गर्न सरकारले स्वीकृति प्रदान गरेको हो । चक्रपथको मापदण्ड सडकको मध्यभागबाट दायाँबायाँ ३१३१ मिटर छ । मध्यभागबाट २५२५ मिटर बनाइँदै छ । बाँकी ६६ मिटर ट्र्याक रोड नेपाल सरकारले बनाउनेछ । अब सरकारले सडकको किनाराबाट दायाँबायाँ १६१६ मिटर जग्गा अधिग्रहण गरिने काठमाडौं उपत्यका नगर विकास प्राधिकरणका प्रमुख भाइकाजी तिवारीले बताए । अधिग्रहण गर्नुपर्ने जग्गा २२ रोपनी छ, जसमा ३५ वटा घर परेका छन् । मुआब्जाको प्रारम्भिक मूल्यांकन २ अर्ब ७ करोड रुपैयाँ आएको छ, तिवारीले भने, सरकारी मूल्यांकन आनाको ४० लाख छ । हामीले ६० लाख गरेका छौं । मुआब्जाको अन्तिम निर्धारण भने प्रमुख जिल्ला अधिकारीको अध्यक्षतामा गठित मुआब्जा निर्धारण समितिले गर्नेछ । सडकमा पर्ने बिजुलीका पोल, खानेपानीका पाइप हटाउन पनि पत्र पठाइसकेको सडक विभागले बताएको छ । विभागका प्रमुख केशव शर्माले खानेपानीको पाइप हटाउन टेन्डर भइसकेको बताए । एक साताभित्र रुख पनि कटान गर्न सकिन्छ, उनले भने, तीन महिनाभित्रमा डिजाइनको काम सुरु हुन्छ । योजनाका अनुसार कलंकीधोबीखोलाअन्तर्गत सार्नुपर्ने बिजुलीका पोल एक हजार वटा छन् । दुई हजार एक सय वटा रुख छन् । चक्रपथको दोस्रो खण्ड ११ दशमलव ६ किमि छ । सडकको ४ लेन ५० किमि प्रतिघण्टा र सर्भिस लेन २० किमि प्रतिघण्टाको गतिमा सवारीसाधन गुड्ने किसिमले डिजाइन तयार गरिने चक्रपथ सुधार योजनाले जनाएको छ ।"
आत्महत्या दुरुत्साहनमा ३ वर्ष कैद,"हेटौंडा (कास) आत्महत्या दुरुत्साहनमा एक युवकलाई जिल्ला अदालत मकवानपुरले तीन वर्ष कैद सुनाएको छ । न्यायाधीश सीता शर्मा अधिकारीको बिहीबार बसेको इजलासले हेटौंडा उपमहानगरपालिका१६ का २४ वर्षीय राजकुमार रुम्बालाई कैद फैसला गरेको हो । पत्नी रजनीले आत्महत्या गर्नेसम्मको परिस्थिति खडा गरेको ठहर गर्दै उनलाई आत्महत्या दुरुत्साहनमा सजाय तोकिएको हो । रजनीले ०७६ जेठ १५ गते झुन्डेर आत्महत्या गरेकी थिइन् । अभियुक्त भीमफेदी कारागारमा छन् । अदालतमा दर्ता भएका चार वटा आत्महत्या दुरुत्साहन मुद्दामा फैसला भएको यो पहिलो मुद्दा हो । यस्तै, बालिकालाई बलात्कार गरेको ठहर गर्दै जिल्ला अदालतले एक युवकलाई १३ वर्ष कैद फैसला गरेको छ । न्यायाधीश अधिकारीकै इजलासले हेटौंडा उपमहानगरपालिका५ का २८ वर्षीय बालकृष्ण तिमल्सिनालाई उक्त सजाय तोकेको हो । उनले ०७६ जेठ २८ गते १४ वर्षकी बालिकालाई बलात्कार गरेका थिए । अदालतले पीडितलाई राज्यकोषबाट ३५ हजार रुपैयाँ क्षतिपूर्ति उपलब्ध गराउन पनि आदेश गरेको स्रेस्तेदार केशवराज कौशिकले बताए ।"
बालकलाई जन्मकैद,सिन्धुली हत्या अभियोगमा पक्राउ परेका एक १५ वर्षीय बालकलाई जिल्ला अदालत सिन्धुलीले जन्मकैद फैसला गरेको छ । न्यायाधीश किरणप्रसाद शिवाकोटीको इजलासले मरिण गाउँपालिका१ आहालेकी १३ वर्षीया बालिका छलिमाया मोक्तानको हत्यामा संलग्न भएको अभियोगमा बालकलाई जन्मकैद सुनाएको हो । सबै प्रमाण पुगेकाले जन्मकैद लागू हुने भए पनि नाबालक भएकाले जन्मकैदको आधा १४ वर्ष १० महिना ७ दिन कैद हुने गरी फैसला गरिएको हो । बालिकाले यौन प्रस्ताव अस्वीकार गरेपछि उनले गत असोज २ गते घाँटी थिचेर हत्या गरेका थिए । बालक १८ वर्षको नहुन्जेल बालसुधार गृह भक्तपुरमा र त्यसपछि कारगारमा कैद भुक्तान गर्ने अदालतले जनाएको छ ।
झडपमा घाइते,"नुवाकोट (कास) लिखु गाउँपालिका५ थानसिङमा उपभोक्ता समिति गठन गर्ने क्रममा झडप भएको छ । बिहीबार दिउँसो झडप हुँदा गाउँपालिका तरुण दलका अध्यक्ष निर्भीक पाठकसहित आधा दर्जन स्थानीय घाइते भएका छन् । तीन जनाको अवस्था गम्भीर छ । अध्यक्ष पाठकलाई पछाडिबाट धारिलो हतियार प्रहार गरिएको नेविसंघका अध्यक्ष उत्तम पाठकले जानकारी दिए । झपडका क्रममा एउटा गाडीमा समेत तोडफोड गरिएको छ । दोबाटे आठबीसे डीबगैंचा जाने सडक निर्माण उपभोक्ता समिति गठन गर्न लाग्दा झडप भएको हो । घाइतेलाई उपचारका लागि काठमाडौं लगिएको छ । लिखु ५, ६ र ककनी गाउँपालिका ८ जोड्ने उक्त सडक निर्माण गर्न गाउँपालिकाले ३० लाख रुपैयाँ विनियोजन गरेको छ ।"
सुनिन छाड्यो सुरिलो स्वर,"(काठमाडौं)  बिहान सबेरै उठ्थे । साउन्ड सिस्टमको झोला भिर्थे अनि जोरपाटीबाट रत्नपार्क जाने गाडी चढ्थे । घामको झुल्कोमा रत्नपार्क, जमल आसपास आइपुग्ने सुर्खेत पञ्चपुरे२ का विमल खत्रीले तीन वर्षको हिउँदबर्खा काठमाडौंका सडकमै बिताए । उनी जहाँ बस्थे, बिहानदेखि बेलुकासम्म सुरिलो भाकामा गीत गाइरहन्थे । नजिकबाट ओहोरदोहोर गर्ने कतिपय सुरिलो स्वर सुनेर प्लास्टिकको ढक्कीमा पैसा झारिदिन्थे । कतिचाहिँ देखेको नदेख्यै गर्थे तर विमललाई त्यसको हेक्का हुँदैनथ्यो । उनको गीत ककसले सुनिरहेका छन् ? भेउ पाउँदैनथे । पाऊन् पनि कसरी, उनी दुवै आँखाले देख्न सक्दैनन् ।घाम डुब्नुअघि नै उनी जम्मा भएको पैसा पोको पार्छन् अनि डेरा फर्कन्छन् । बिहानको समय धेरै सहयोग हुने भएकाले पैसा उठ्ने लोभमा उनले बिहानी खाना नखाएको धेरै भइसक्यो । चाउमिन, ममःको भरमा बिहानको खाना टार्छौं । बेलुका भने कोठामा पकाएर खान्छौं, उनले भने । सडकमा गीत गाएरै एउटा कोठाको मासिक तीन हजार दुई सय भाडा तिर्थे उनी । गाउँमा ६८ वर्षीय बुबा टेकबहादुर र ६६ वर्षीया आमा रमीका लागि खर्च पनि यतैबाट पठाउँथे । उनको गीत गाउने थलो थियो जमल । जब गीत गाइरहेका बेला काठमाडौं महानगरपालिकाका प्रहरीले एउटा चोटिलो सन्देश छाडेर गए, त्यसयता उनी र उनका दृष्टिविहीन साथीको अनुहार ओइलाएको छ ।एक साताअघि ती नगरप्रहरीले भनेका थिए, अब सडकमा गाएर माग्न पाइँदैन । यस्तो काम नरोके पुलिस लगाएर उठाउँछौं । उनीहरूले दिएको सन्देश छोटो थियो तर विमलको अन्तरहृदयमा यसले नराम्ररी घोच्यो । त्यो रात उनी निदाउन सकेनन् । जबरजस्ती सडकमा गाउन जाऊँ भने उठाएर लैजाला भन्ने डर छ, डरमिश्रित आवाजमा उनले भने । गीत नगाए अर्थ जुट्दैन, त्यो नभए हातमुख जोडिन्न । जमलमा गीत गाउँदै आएका उनी डराउँदै गल्लीभित्र छिरेर गाउन थालेका थिए । १०१५ घरको बीचमा गाउन बस्दा पनि प्रहरी लगाइदिने धम्की आएपछि अबको विकल्प के गर्ने भनेर उनी सोच्दै छन् । मंसिर २९ मा १४ जना दृष्टिविहीनलाई बौद्ध स्तूपबाट उठाएपछि उनीजस्ता दृष्टिविहीन थप त्रसित भएका छन् । औंसी पूर्णिमामा बौद्धमा हामी माग्न जान्थ्यौं । प्रहरी लगाएर उठायो, टुसालमा कोठा लिएर पशुपतिमा गाउने दृष्टिविहीन धमेन्द्र गुप्ताले भने, अहिले मलाई बौद्ध स्तूपअगाडिको बाटोबाट चियाउन पनि दिँदैन । घर पठाउने खर्चसमेत नभएपछि विमल र उनका साथी यम गुरुङ बुधबार काठमाडौंको मीनभवन पुगेका थिए । सडकमा गाउन नदिने भए पनि बाँच्न त पर्यो नि । बिमा गरेको रकम फिर्ता गरेर भए पनि बुबाआमालाई खर्च पठाउनु छ, उनीहरूले भने । काठमाडौं महानगरपालिकाले माग्न नपाउने भन्दै दृष्टिविहीनलाई पनि सडकबाट हट्न चेतावनी दिइसकेको छ । यसरी मागेर नै जीविकोपार्जन गर्न पाइँदैन भनेका छौं । उठाइहालेका छैनौं, नगर प्रहरी प्रमुख धनपति सापकोटाले भने, उनीहरूको चाहनाअनुसार सीप सिकाएर रोजगार बनाउन खोजिरहेका छौं । विकासित देशमा पनि गाएर माग्न त पाइँदैन । सुनधारास्थित नेपाल वायु सेवा निगमको भवनअगाडि गीत गाउने रामेछापका मीनबहादुर तामाङ भने आफ्नो कामलाई माग्नेसँग तुलना गर्न नहुने तर्क गर्छन् । हामीले आफ्नो प्रस्तुति देखाउँदा कसैले सहयोग गर्छ भने यसलाई मागेको भन्न मिल्दैन, उनले भने, खान पाइएन, उपचार गर्न पाइएन भनेर हामी सडकमा माग्न बसेका छैनौं । घोक्रो सुक्ने गरी आफ्नो प्रस्तुति देखाउँछौं । मन लाग्नेले पैसा दिन्छन् । आफूलाई हरेक महिना एक हजार रुपैयाँ सहयोग गर्नेहरू पनि रहेको उनले सुनाए । बिहीबार उनले गाडीको ब्याट्री बोकेका थिए भने श्रीमती कल्पनाले स्पिकर बोकेकी थिइन् । उनीहरूलाई भने कसैले सडकमा बसेर नगाऊ भनेका छैनन् तर उठाइहाल्ने हो कि भन्ने चिन्ता छ । सडकमा दोहोरी र आधुनिक गीत गाउँछु, बिहीबार भृकुटीमण्डपमा भेटिएका उनी भन्छन्, बाटामा हिंड्नेसँग जबरजस्ती मागेको पनि होइन । आफ्नो प्रतिभा देखाएका हौं । उनले १० वर्ष काठमाडौंको एक निजी विद्यालयमा रिसेप्सनमा काम गरे । त्यसपछि रोजगारीका लागि उनी धेरैतिर धाए । केही विकल्प नपाएपछि सडकमा गाउन थालेँ, उनले भने, सरकारले रोजगारीको व्यवस्था गरिदिए सडकमा बस्ने रहर छैन । संखुवासभाकी सुजाता राईले सडकमा गीत गाएर प्यारालाइसिस भएका ससुराको उपचार गर्ने र घरखर्च धान्ने गरेको बताइन् । रत्नपार्क र जमलमा गाउन छाडेर उनको समूह अहिले पशुपतिमा गाउँछ । महानगरले पशुपतिवरिपरि माग्न नपाइने भन्दै माइकिङ गरेपछि उनलाई ससुराको उपचार र घरखर्च कसरी जुटाउने भन्ने चिन्ताले सताउन थालेको छ । गीत गाएर माग्दा हामीले के अपराध गर्यौं ? उनले भनिन्, अपराधीलाई जस्तो प्रहरी लगाएर समाउने धम्की दिइरहेका छन् । उनका श्रीमान् पनि आँखा देख्दैनन् । दुवैले सडकमा गाएर जुटाएको पैसाले परिवार पाल्ने गरेका छन् । गीत गाएर नै दिनमा हजार१२ सय कमाउने गरेको उनले बताइन् । उनीहरूजस्ता दृष्टिविहीन पशुपतिमा एकै ठाउँमा बसेर गाउँछन् । संकलित रकम बेलुका दामासाही बाँड्छन् । अन्य सडकमा भने एक्लाएक्लै गाउँछन् । पहिले जमल बसेर गीत गाउने पाल्पाकी सीता परियार त्यहाँ जान छाडेको एक साता भयो । महानगरले चेतावनी दिएपछि उनी डराएकी हुन् । भृकुटीमण्डपमा गीत गाएर माग्न बस्ने नारायण सिग्देल भने भृकुटीमण्डपस्थित राष्ट्रिय सभागृहअगाडि मानिस तौलिने मेसिन राखेर गाइरहेका हुन्छन् । बिहीबार पनि स्पिकर र मेसिनसहित उनलाई हामीले भेट्टायौं । उनी बनेपाबाट दैनिक काठमाडौं आउँछन् । दिनभर गीत सुनाउँछन् । उनले गाएर कमाएको पैसाको पर्खाइमा हुन्छन्, दुई सन्तान र श्रीमती । म खाली हात जाँदा मेरो परिवार भोकै हुन्छ, उनले भने । गीत गाएरै दैनिक कम्तीमा पाँच सयसम्म कमाउने गरेको उनले बताए । दृष्टिविहीनले सहजै रोजगारी नपाएपछि सडकमा गाउने कामलाई जिउने माध्यम बनाएका छन् । उनीहरू चर्को घाम भन्दैनन् । पसिना पुछ्दै गाइरहेका हुन्छन् । जाडो फाटेका कपडा लगाएरै प्रतिभा प्रस्तुत गरिरहेका हुन्छन् । विकसित मुलुकमा पनि यसरी सार्वजनिक स्थलमा आफ्नो प्रतिभा देखाएर रकम जुटाउनेहरू हुने गरेका छन् । हाम्रो क्षमताको कदर हुँदो हो त योग्यता र सीपका आधारमा सरकारले रोजगार दिइहाल्थ्यो नि, रामेछापका मीनबहादुरले भने । दाङकी रोमा खड्कासँग निमावि तहको अध्यापन लाइसेन्ससमेत छ । दाङको महेन्द्र बहुमुखी क्याम्पसबाट बीएड गरेकी उनले लाइसेन्स लिए पनि पढाउने काम नपाएपछि सडकमा गाउन निस्कनुपरेको बताइन् । सडकमा गीत गाउन लाइसेन्स लिएजस्तो भयो । यहाँ पनि गाउन नदिने भन्दै छन्, उनले दुखेसो गरिन्, अरू काम केही छैन । घर कसरी चलाउनु ? कतिपय दृष्टिविहीनले त संगीत सिकेका पनि छन् । यसैमध्येका हुन्, पर्साका उमेश चौधरी । उनले वीरगन्जमै संगीत कक्षा लिए । काठमाडौं आए र काम खोजे । केही काम नपाएपछि सडकमा गाउँथे, दुई दिनअघि महानगरका प्रहरी आएर गाएर पैसा नमाग्न भनेका छन्, उनले भने, आश्रममा लैजाने भन्दै थिए । मलाई मात्रै खान दिएर भएन, श्रीमती र दुई वर्षका छोरालाई के गर्नुहुन्छ भनेर सोधेँ । जवाफ नदिई फर्के ।काठमाडौं महानगरपालिकाले सडकमा गाएर पैसा उठाउन नदिने भएपछि २७ जना दृष्टिविहीन बिहीबार भृकुटीमण्डपमा भेटिए । उनीहरूको चिन्ता महानगरले उठाए कहाँ जाने, के काम गर्ने भन्ने छ । यीमध्ये पोखराका कृष्ण विश्वकर्मा भने बाँच्नै मन नभएको जस्ता शब्द राखेर तयार पारेका गीत गुनगुनाइरहेका थिए मनमा माया सम्झन मन छैनदुवै आँखा नदेख्ने भएर संसारमा बाँच्न मन छैन"
भ्रमण वर्ष : चुनौतीका चाङ,"२० लाख पर्यटक भित्र्याउने अनि पर्यटनलाई अर्थतन्त्रको एक प्रमुख आधार बनाउने महत्त्वाकांक्षी लक्ष्य बोकेको नेपाल भ्रमण वर्ष २०२० अभियान उचित तयारीबिनै बुधबार सुरु भइसकेको छ । सरकारी तयारी कति कमजोर छ भन्ने छनक काठमाडौंको दशरथ रंगशालामा आयोजित शुभारम्भ कार्यक्रममै देखिन्थ्यो । करिब तीन दर्जन मुलुकका पर्यटनमन्त्री निम्त्याइएकामा समारोहमा चार देशका मन्त्री र सात देशबाट अरू अतिथि मात्रै सहभागी भए । निम्ता ढिला दिइएकै कारण केही देशबाट पर्यटनमन्त्री आउन सकेका थिएनन् । समारोह स्थल कति अव्यवस्थित थियो भने राष्ट्रपतिदेखि विदेशी अतिथिसमेतको स्वागतमा समन्वय देखिएन । दर्शक अभावमा प्याराफिट खाली थियो, विदेशी अतिथि बोल्दा सहभागीहरू बाहिरिन थालिसकेका थिए । पर्यटन विकासका लागि सरकार र निजी क्षेत्रबीच उचित तालमेल चाहिन्छ, जुन शुभारम्भ कार्यक्रममै देखिएन ।सन् २०१९ मा १२ लाख हाराहारी विदेशी पर्यटक नेपाल आएको अनुमान छ । यस हिसाबले थप आठ लाख पर्यटक भित्र्याउनु निकै चुनौतीपूर्ण भए पनि त्यसअनुरूप आवश्यक प्रबन्ध र सुधार भएगरेको देखिँदैन । सबभन्दा महत्त्वपूर्ण पक्ष त पूर्वाधारमा कुनै ठोस सुधार भएको छैन । त्रिभुवन अन्तर्राष्ट्रिय विमानस्थललाई सामान्य ढंगले सुधार्नेबाहेक यसबीचमा कुनै उल्लेखनीय काम भएको छैन । काठमाडौंसहित मुख्य पर्यटकीय गन्तव्यहरूमै बाटाघाटा राम्रा छैनन् । ट्याक्सीलगायत सार्वजनिक यातायात सेवा व्यवस्थित छैनन् । पोखरा र भैरहवाका अन्तर्राष्ट्रिय विमानस्थलको निर्माण यसबीचमा पूरा हुन सकेनन् । एकातिर, लक्षित बजारमा पुग्दो प्रचारप्रसार नभएको पनि सरोकारवालाको गुनासो छ भने अर्कोतिर, पर्यटकको बसाइ र आम्दानी कति बढाउने भन्ने स्पष्ट योजना सरकारसित देखिँदैन । सन् २०१७ मा एक पर्यटकले दैनिक औसत ५४ अमेरिकी डलर खर्च गरेकामा २०१८ मा ४४ डलरमा झर्यो । पर्यटन व्यवसायीहरूको गुनासो छ, कति विदेशीले त आन्तरिक पर्यटकको जति पनि खर्च गर्दैनन् । त्यसकारण संख्यात्मकमात्र होइन, नेपाललाई बढी खर्च गर्न सक्ने पर्यटक चाहिएको छ । अनि मात्र पर्यटन व्यवसाय फस्टाउन, यस क्षेत्रमा रोजगारी अवसरहरू बढ्न र देशको अर्थतन्त्रमा पनि योगदान थपिन सक्छ । बढी खर्च गर्न सक्ने पर्यटकको स्रोत बजार पहिल्याएर त्यहीअनुसारका कार्यक्रम अघि बढाउन आवश्यक छ । धेरै पर्यटक भित्र्याउन नेपालले दुई पक्षमा जोड दिन आवश्यक छ एउटा, पर्यटन सेवामा विविधता, अर्को, सबै याममा पर्यटक भित्र्याउने कार्यक्रम । पर्वतारोहण, पदयात्रा र साहसिक पर्यटनका लागि मात्र नभएर धार्मिक, प्राकृतिक र सांस्कृतिक पर्यटकका लागि पनि नेपाललाई गन्तव्य बनाउन सक्नुपर्छ । व्यवसायीहरूले पर्यटकहरूलाई सिर्जनशील सेवा प्रदान गर्न सक्नुपर्छ, सरकारले यसमा सघाउनुपर्छ । नेपाल हिन्दु र बौद्ध दुवै धर्मावलम्बीको तीर्थस्थल पनि भएकाले भारत र बौद्ध धर्मावलम्बी मुलुकहरूबाट पर्यटकलाई आकर्षित गर्ने कार्यक्रम ल्याउन आवश्यक छ । नेपालमा विशेषगरी चैतवैशाखमा पर्वतारोही र कात्तिकमंसिरमा पदयात्री ओइरिन्छन् । तर नेपालको भौगोलिक विविधता सबै मौसमका लागि उचित छ, सरकार र निजी क्षेत्रले त्यहीअनुसारका कार्यक्रमहरू अघि सार्न सक्नुपर्छ । गर्मी याममा तापक्रम धेरै हुने मुलुकका पर्यटकलाई यहाँका हिमाली र पहाडी गन्तव्यहरूमा आकर्षित गर्न सकिन्छ । जाडो मौसममा चितवन र बर्दिया राष्ट्रिय निकुञ्जदेखि लुम्बिनी र जनकपुरजस्ता सम्पदा सहरहरूको प्रवर्द्धन गर्न सकिन्छ ।पर्यटन नेपालका लागि तुलनात्मक लाभको एउटा क्षेत्र हो । यसलाई अर्थतन्त्रको बलियो आधारकै रूपमा अघि बढाउने भएपछि सरकारले संख्यात्मक र गुणात्मक दुवै हिसाबले पर्यटक बढाउने गरी नीतिगत सुधार गर्न आवश्यक छ । काठमाडौंमा हवाई इन्धनको मूल्य अन्य देशको तुलनामा बढी भएकाले विमान भाडाकै कारण पर्यटकलाई नेपाल यात्रा महँगो परिरहेको छ । यसमा पर्यटनका लागि सरकारले सहुलियत दिने व्यवस्था गर्न सक्छ । राति विमानस्थल प्रयोग गर्ने विमानलाई विशेष छुट दिएर पनि भाडा कम गर्ने उपाय खोज्न सकिन्छ । निजी व्यवसायीहरूले बढी खर्च गर्नेर् मुलुकबाट एकैपटक धेरै पर्यटक सँगै आउँदा निश्चित छुट दिनेजस्ता कार्यक्रम सञ्चालन गर्न सक्छन् । निजी क्षेत्र अन्तर्राष्ट्रिय बजारमा गइरहेको छ, सरकारले उसलाई सघाउने कार्यक्रम सञ्चालन गर्नुपर्छ । मुलुक संघीयतामा गइसकेपछि सबैजसो प्रदेश र स्थानीय तहहरूले कृषि र पर्यटनको नारा दिएका छन् । नाराले मात्र पर्यटक बढ्दैनन् । उनीहरूसमक्ष सिर्जनशील सेवा प्रस्तुत गर्न सक्नुपर्छ । नेपाललाई ब्रान्डिङ गर्न सजिलो छ । प्रकृतिदेखि विविध संस्कृति, चाडपर्व, जात्रालगायत अनेकौं अमूर्त सम्पदा र प्रमुख धार्मिक स्थलहरू पर्यटनका लागि आकर्षणका केन्द्र बन्न सक्छन् । तर गन्तव्य भएर मात्र पुग्दैन, त्यसबारे लक्षित पर्यटकले थाहा पाउनुपर्छ र सहज, सुलभ अनि सुरक्षित भ्रमण गर्ने वातावरण हुनुपर्छ । त्यसैले भ्रमण वर्षलाई लक्ष्यअनुसार सफल तुल्याउन सरकारले आफ्ना निकाय र निजी क्षेत्रसित उचित समन्वय गर्नुपर्छ । र, नेपाल आएका पाहुनाहरूलाई भ्रमणको भरपुर आनन्द लिने वातावरण सिर्जना गर्नुपर्छ ।"
'विद्यार्थीले राजनीति गर्ने होइन',"प्रधानमन्त्री केपी शर्मा ओलीले स्कुले विद्यार्थीहरूको भेटमा भने, विद्यार्थीले राजनीति गर्ने होइन, पढ्ने हो । विद्यार्थीले राजनीति गर्ने होइन, पढ्ने नै हो । तर उनै ओलीको सरकारले कतिपय त्यस्ता ठाउँमा कोही प्रमुख अतिथि पुग्दा घन्टौँसम्म स्कुले विद्यार्थीलाई चर्को घाममा लामबद्ध बनाएर तिनै राजनीतिक व्यक्तिको स्वागत गर्न भनेर उभ्याएको दृष्टान्त कहीं कतै छिपेको छैन । सरकारी विद्यालयकै विद्यार्थीलाई त्यस्ता कतिपय राजनीतिक कार्यक्रममा संलग्न गराएको पाइन्छ । विद्यार्थीलाई राजनीतिबाट टाढै राख्ने हो भने हरेक क्याम्पसमा किन चाहियो, स्वतन्त्र विद्यार्थी युनियन ? आपसी कलहबीच किन चाहियो, राजनीतिक दलका विभिन्न भ्रातृ संगठन ? विद्यार्थीहरूको विभिन्न संगठन नभएको भए सायद प्रधानमन्त्रीकै पार्टीको एकता प्रक्रिया आजसम्म टुङ्गिसक्थ्यो होला । विद्यार्थीले राजनीति गर्नहुन्न भन्ने पनि प्रधानमन्त्री नै र फेरि आफ्नै पार्टीले विभिन्न तहमा विद्यार्थीहरूलाई राजनीतिक नियुक्ति दिनुले प्रधानमन्त्रीको बोली र व्यवहारबीच मेल नखाएको देखिन्छ । विद्यार्थीले राजनीति गर्ने होइन, तर विद्यालयको पाठ्यक्रम अनुसार राजनीतिक कुरा जान्नुपर्ने आवश्यकता देखिन्छ । सुजन देवकोटा, पालुङटार४, गोरखा"
संसद्को अवमूल्यन,"नेकपा अध्यक्षद्वय केपी शर्मा ओली र पुष्पकमल दाहालको दलगत स्वार्थका कारण कसलाई सभामुख बनाउने भन्ने विषयले लामो समयदेखि रिक्त भएको सभामुखको कुर्सीमा को आउने र कसले सभामुख पाउने थाहा छैन । प्रजातन्त्रको सुन्दर पक्ष संसद बैठकलाई कहिलेसम्म बन्धक राख्ने हुन्, थाहा छैन । यतिखेर संसदबाट हुनुपर्ने अनगिन्ती काम रोकिएका छन् । उनैका स्वार्थले देशका यी अनगिन्ती कामभन्दा पनि यिनीहरू आफ्नै डम्पु बजाउन मस्त देखिएका छन् । प्रतिपक्षको रूपमा रहेको नेपाली कांग्रेस आफ्नै अन्तरकलहमा रुमलिएको छ । फेरि पनि एउटै सवाल राजनीतिक दल र त्यसका नेताहरू कसका र केका लागि बाँचिरहेका छन् ? समृद्ध राष्ट्र निर्माणमा वा आफू र आफ्ना भनिएकाहरू र आफ्नै पार्टीका लागि अनुत्तरित प्रश्न पछिल्लो समय यिनीहरूको व्यवहारले प्रस्ट भइसकेको छ । तथापि आमनागरिक बाध्य छन्, यिनीहरूतर्फ नै आशा गर्न । किनकि आमनागरिकसँग अन्य बाटहरू पनि छैनन् । अन्ततः संसदलाई यसरी बन्धक बनाउनु भनेको तीन करोड नेपालीको अपमान गर्नु हो । रामकृष्ण बराल, जोरपाटी२, काठमाडौं"
चिनी मिल मालिकको ज्यादती,"पक्राउको चेतावनीपछि चिनी उद्योगीहरू सम्पर्कमा आएको र न्याय पाउन किसानहरूले ऋण काढेरै भए पनि राजधानीसम्म पुगेर आन्दोलन गर्नुपरेको खबरले कानुन कार्यान्वयन गराउन हर्कतनै गर्नुपर्ने नियति प्रस्ट देखियो । सरकारले चिनी मिल मालिकहरूलाई पक्राउ गरेरै भए पनि किसानको भुक्तानी गराउने चेतावनी दिएपछि एकाएक हराएका चिनी मालिकहरू सम्पर्कमा आउन थालेका छन् । उनीहरूले तत्कालै रकम भुक्तानी गर्नेकुरा समेत बताउनुलाई सकारात्मक मान्न सकिन्छ । तर किसानले उखु मिलमा लैजाने बित्तिकै भुक्तानी पाउनुपर्ने नैसर्गिक अधिकार स्थापित गर्नुपर्ने होइन र ? राज्यले दिनुपर्ने अनुदान सिधै किसानसम्म पुग्नुपर्ने, चिनी मिल मालिकले उखुलिने बित्तिकै भुक्तानी गर्नुपर्ने, सबैको रोहवरमा कार्यविधि बनाइनुपर्ने विषयमा समझदारी बनाई लागू नगरे फेरि पनि ऋण काढेर किसानहरू काठमाडौं गएर आन्दोलन गर्नुपर्ने बाध्यता आउन सक्छ । सरकारी स्वामित्वको लुम्बिनी चिनी मिलसमेत विवादमा आउनुले मिलमालिकहरू कसको बलमा चलेका छन् भन्ने बहससमेत जन्माइदिएको छ । एउटै उद्योगले करोडौं भुक्तानी गर्न बाँकी देखिनुले यस क्षेत्रमा हुने गरेको अनियमितताको मात्रा सहजै अनुमान गर्न सकिन्छ । तुलसीराम खरेल, विर्तामोड, झापा"
'तपोवनले आफूखुसी सडक बनाएको छैन',"बुधबार प्रकाशित तपोवनले फिर्ता गरेन वन समाचारप्रति ओशो तपोवनको असहमति रहेको व्यहोरा अनुरोध गर्दै समाचारका कारण आम जनमानसमा पर्नगएको भ्रमलाई निवारण गर्न अत्यावश्यक भएकोले बुँदागत रूपमा हाम्रो असहमति जनाउँछौं । १ ओशो तपोवन धार्मिक वन शिवपुरी नागार्जुन राष्ट्रिय निकुञ्ज मध्यवर्ती क्षेत्र कायम हुनु अगाडि नै नेपाल सरकारमा विधिवत दर्ता भई अविछिन्न रूपमा रहिआएको छ । २ ओशो तपोवनले आफूखुसी सडक लगायत भौतिक संरचना बनाएको भन्ने कुरा झुठ हो । बाटो, पुल आदि भौतिक संरचनाहरू बनाउने कार्य सरकारको हो र सरकारले नै वार्षिक कार्यक्रमको रातो किताबमा बजेट व्यवस्थापन गरी नियम मुताबिक नै पहिलेदेखि नै सञ्चालनमा रहिरहेको कच्ची बाटो आदि संरचनाहरूको स्तरोन्नति गर्ने कार्यमात्र भएको हो । सुदीप पौडेल, सदस्य सचिव, ओशो तपोवनओशो तपोवनले तत्कालीन जिल्ला वन कार्यालय, काठमाडौंबाट धार्मिक वनका रूपमा पाएको ३७ रोपनी वन क्षेत्रलाई सुरुका केही वर्ष वनका रूपमा मात्र छोड्यो । तर पछिल्लो केही वर्षयता भने ओशोप्रेमीहरूको संख्या बाक्लिन थालेपछि उसको आँखा धार्मिक वनका रूपमा पाएको ३७ रोपनीलाई प्रयोग गर्नेतिर सोझिएको देखिन्छ । वन क्षेत्र हुँदै परम्परागत बाटो भत्काएर पक्की सडक, मोटरेबल पुल र सुविधायुक्त व्यावसायिक भवनमा जोड्ने सडक बनाएको छ । राष्ट्रिय निकुञ्ज तथा वन्यजन्तु संरक्षण विभागबाट गठन भएको छानबिन समितिले पनि ती कार्यलाई मध्यवर्ती क्षेत्र व्यवस्थापन नियमावली विपरीत ठहर गरेको छ । समितिले तत्कालीन निकुञ्ज प्रमुख कमलजंग कुँवरले गरेको निर्णय सदर गर्दै धार्मिक वन फिर्ता लिने भनी गरेको निर्णय कार्यान्वयन गराउन सुझावसमेत दिएको छ । त्यही प्रतिवेदनमा आधारित भएर समाचार लेखिएको हो । संवाददाता"
समृद्धिको धरहरा !,"बिहीबार प्रकाशित समृद्धिको धरहरा कार्टुन एकदम सटिक लाग्यो । यसले प्रधानमन्त्री केपी शर्मा ओलीको सुखी नेपाली, समृद्ध नेपालको सपनालाई स्पष्ट रूपमा उजागर गरेको छ । धरहरामा लेखिएको समृद्धि व्यङ्ग्यात्मक रूपमा देखिन्छ । यसबाट सरसर्ती अनुमान लगाउन सकिन्छ कि समृद्ध नेपालको भोलुम त्यत्ति ठूलो छैन अथवा समृद्ध नेपाल बनाउन बाधक तत्त्वहरू केके हुन् भन्नेजस्ता विषयहरू कार्टुनमा देख्न सकिन्छ । तत्कालीन नेपाल कम्युनिष्ट पार्टी एमालेबाट आफू प्रधानमन्त्री भएपछि ओलीले सुखी नेपाली तथा समृद्ध नेपालको सपना बाँडेका थिए । तर ओलीले भनेजस्तो सुखी नेपाली तथा समृद्ध नेपालको सपना पूरा हुने छाँटकाँट अहिलेको अवस्थालाई हेर्ने हो भने देखिँंदैन । किनभने ओली सरकारले बाहिर जति विकासका कुरा गरेर भाषण गरे पनि त्यस अनुसार काम भएको छैन । वाइड बडी प्रकरणमा भ्रष्टाचार गर्नेलाई ओलीले कठघरामा उभ्याउन सकेनन् । उल्टै अघिल्लो सरकारको काम थियो भनेर त्यसमा मुछिएकाहरूको बचाउमा ओली देखिए । ओलीकै नेतृत्वमा भएको सरकारले ३३ किलो सुन काण्ड बाहिर ल्यायो, तर उक्त काण्डमा नाम जोडिएकाहरूलाई कारबाही गरिएन । अहिलेसम्म ३३ किलो सुन कहाँ छ ? त्यसको मुख्य योजनाकार को थियो ? भन्ने कुरा आजसम्म पत्ता लगाएनन् । निर्मला बलात्कार प्रकरणमा पनि ओली चुके, किनभने आजसम्म निर्मलालाई बलात्कार गरी हत्या गर्ने व्यक्ति उच्च तहका हुन् भन्ने कुरा बाहिर आयो, तर हत्यारा अहिलेसम्म पत्ता लागेन । यसमा पनि ओलीलाई धक्का लाग्यो । नेपाल ट्रस्टको सम्पत्ति प्रकरण र गोकर्ण रिसोर्टको जग्गा लिजमा दिएर भ्रष्टाचार गरेको कुरामा पनि ओली सरकार चुक्यो । विवादमा मुछिएकाहरूलाई कानुनको कठाघरामा उभ्यान नसक्नु नै ओली सरकारका लागि अविश्वासको पल्लाभारी हुँदै गयो । ठेक्का लिएर योजना अलपत्र पारेर कालो सूचीमा पर्ने पप्पु कन्स्ट्रक्सनलाई कारबाही गर्नुको साटो उसैलाई फेरि योजना सुम्पिनाले पनि ओली सरकारलाई धक्का लाग्यो । संविधानले दिएको अधिकारलाई नै कुण्ठित पार्नेगरी विधेयकहरू ल्याउने काम पनि ओली सरकारबाट भयो । यी यावत् काण्डले ओलीको समृद्धि सपना असफल हुने बाटोमा छ । गोविन्द विक, बुनपा१२, कपन, काठमाडौं"
मोदीको महाभारत,"अघिल्लो वर्ष २०१९ मा झारखण्डसमेत अन्य ५ वटा राज्यहरूको विधानसभा निर्वाचनमा लज्जास्पद हारपछि डिसेम्बर २२ का दिन भारतीय जनता पार्टी (भाजपा) ले दिल्लीको रामलीला मैदानमा विशाल आमसभा आयोजना गर्यो । आगामी फेब्रुअरीमा हुने दिल्लीकै विधानसभा चुनावलाई समेत लक्षित गरी संघीय प्रधानमन्त्री नरेन्द्र मोदीले नागरिकता संशोधन कानुन विरुद्ध अल्पसंख्यक मुसलमानहरूलाई प्रतिपक्षी कांग्रेस दलका नेताहरूले भड्काएर आन्दोलित गराएको आरोप लगाए । प्रतिपक्षीहरूको दुष्प्रचार विरुद्ध भाजपा सरकारले आउँदा दिनहरूमा राष्ट्रव्यापी जनसभा र पत्रकार सम्मेलन गरी जनतालाई सुसूचित गर्ने अभियान थालनी गर्ने मोदीले जानकारी गराए । सन् २०२० देखि २०२१ बीच ७ राज्यहरूमा हुने विद्यानसभा निर्वाचनको पूर्वारम्भ भन्न मिल्छ, उक्त जनसभालाई । यसैले पनि हुनसक्छ, मोदीले आफ्नो सम्बोधनमा उल्लेख गरेको नागरिकता संशोधन कानुन तथा राष्ट्रिय नागरिक पञ्जीकरणको मुद्दा २० करोड मुसलमानहरूको विरोधमा नभई एक अर्बभन्दा बढी जनसंख्या भएको हिन्दुहरूलाई बृहत योजना अन्तर्गत आकर्षित गरी अब हुने विधानसभा तथा लोकसभा (२०२४) को चुनाव जित्ने रणनीति भएको विश्लेषण पनि गरिएको छ । त्यो त भयो टाढाको कुरा, तत्कालको निम्ति आउँदो विधानसभाको चुनाव जित्नु नै मोदीको लोकप्रियतावादी छवि र भाजपाको नीतिको सार्थकताकै निम्ति अपरिहार्य भएको छ । तसर्थ रामलीला मैदानको सम्बोधनसितै मोदीको सोम्यानसिप को अर्को चरण प्रारम्भ भएको छ ।प्रधानमन्त्री मोदीको लोकप्रियतावादी छविको पहिचान घरभित्र मात्र नभई विश्व राजनीतिक मञ्चमा समेत छाएको छ । उनी हंगेरीका ओर्बन, पोल्यान्डका काज्यान्स्की, रूसका पुटिन, इजरायलका नेतान्याहु, टर्कीका इर्डोगन, फिलिपिन्सका डुतेर्ता, ब्राजिलका बेल्सेनाते, बेलायतका जोन्सन र अमेरिकाका ट्रम्पजस्ता सरकार तथा राष्ट्रप्रमुखहरूको समकक्षी मात्र होइन, राज्य सञ्चालन प्रक्रियामा समान वैचारिक धारणा भएका नेता हुन् । ती मुलुकहरूमा राष्ट्र निर्माणको ऐतिहासिक विविधताको अनुभव र राजनीतिक, सांस्कृतिक विशिष्टता भिन्न छन् । तर सबै निर्वाचित सरकारहरू चरम दक्षिणपन्थी लोकप्रियतावादी अवधारणा तथा बहुमतीय राष्ट्रवादबाट प्रभावित छन् । सन् २००३ मा प्रकाशित एक्सट्रिम राइट पार्टिज इन युरोप पुस्तकका लेखक पियरो इग्नेजीले चरम दक्षिणपन्थी दलहरूको चारित्रिक विश्लेषण गर्दै त्यस्ता दलहरू राष्ट्रवाद, रैथानेवाद, जातिवाद, आप्रवासीहरूप्रति चरम विद्वेष र घृणाका साथै नौलो प्रवृत्तिको लोकतान्त्रिक शासकीय व्यवस्था अति बलियो राष्ट्र र शक्तिशाली नेतृत्वको पक्षमा हुन्छन् भनी औंल्याएका छन् । भारतमा भाजपाको नेतृत्वको झुकाव र राजनीतिक प्रवृत्ति इग्नेजीको विचार प्रयुक्त छ । लोकप्रियतावादी दल तथा नेतृत्वको निम्ति निर्वाचनको कम महत्त्व हुँदैन । सत्ता वैधानिकताको निम्ति जननिर्वाचित हुनु लोकप्रियतावादी नेतृत्वको लागि अनिवार्य हुन्छ । लोकप्रियतावादीहरूको निम्ति निर्वाचित प्रतिनिधि हुनुको मुख्य फाइदा सत्तामा दलको अगुवाइ गरेपछि उनीहरू संवैधानिक संरचनाकै विपरीत राज्यका सम्पूर्ण संस्था वा निकायहरू निर्वाचित कार्यकारीको सहयोगी हुनुपर्ने दाबी गर्ने हैसियत राख्न सक्छन् । किनकि गैरनिर्वाचित संस्थाहरू कार्यकारीको विपक्षमा रहन सक्दैनन् । त्यसैले न्यायपालिकाको संस्थागत स्वायत्ततासमेत संविधानप्रदत्त शक्ति सन्तुलनको अवधारणा विपरीत सञ्चालित हुनुपर्ने लोकप्रियतावादी नेतृत्वको भनाइ रहेको छ । अंकुशहीन नेतृत्वको आकांक्षाकै कारण लोकप्रियतावादीहरू लोकतान्त्रिक संस्थाहरू भत्काउन उद्यत रहन्छन् । उनीहरू आफ्नो समूहभन्दा बेग्लै जातीय, धार्मिक, नश्लीय अल्पसंख्यक तथा आप्रवासीहरूप्रति अनुदार तथा असहिष्णु हुन्छन् । चरम दक्षिणपन्थी लोकप्रियतावादीहरू अल्पसंख्यकको संवैधानिक अधिकारबाट बन्देजरहित बहुमतीय राष्ट्रवाद रुचाउँछन्, बहुलवाद होइन । उनीहरू न्यायधिक स्वाधीनता, अल्पसंख्यक र सीमान्तीकृत समूहको राजनीतिक हकअधिकार, लैंगिक समानता र प्रेस स्वतन्त्रता जस्ता लोकतान्त्रिक मर्यादामा आघात गर्छन् र आल्हादित हुन्छन् । खासगरी प्रेस स्वतन्त्रता नै लोकप्रियतावादी नेताहरूको निम्ति अजात शत्रु हुन्छ । त्यसैले प्रेस कुण्ठित गर्न भरसक उपाय रच्छन् । पत्रकारिताको निम्ति रोमन म्यागसेसे पुरस्कार जितेका भारतीय पत्रकार रविश कुमारको भनाइ मिडिया अहिले तिनको हातमा छ, जसको काम पत्रकारिता होइन यहाँ सान्दर्भिक छ ।लोकप्रियतावादी नेतृत्वको उदयको पछाडि वास्तवमा उदारवादी लोकतान्त्रिक पद्धतिमा देखापरेका कमीकमजोरीहरू नै कारक तत्त्व हुन् । लोकतान्त्रिक अभ्यासको क्रममा अस्वाभाविक तथा असंगत राजनीतिक गठबन्धनले गर्दा संस्थाहरू प्रभावहीन हुँदै जानुसितै अनियन्त्रित तवरले बढ्दो भ्रष्टाचार तीमध्ये केही कारण हुन् । भारतीय राष्ट्रिय कांग्रेसको सट्टा भाजपातिर मतदाताहरू आकर्षित हुनु उक्त दलको सम्भ्रान्त वर्गप्रतिको वितृष्णा नै प्रमुख कारण ठहरिएको छ । मोदीले गुजरातको मुख्यमन्त्री कालदेखि नै भ्रष्टाचार विरोधी अभियानलाई कांग्रेस विरोधी अभियानमा परिवर्तन गर्न सफल हुनुकै नतिजा २०१४ मा भाजपाले आमनिर्वाचन जित्नु रहेको तथ्य विवादरहित छ । तर मोदीको सबका साथ सबका विकास को नाराले भरिएको पहिलो ५ वर्षे कार्यकालले न सबका साथ नै लियो, न विकास नै गर्यो । जनताको एजेन्डाको सट्टा पार्टीको एजेन्डा क्रियाशील गर्न खोज्दा मोदीको २०१४ देखि २०१८ बीच भारतमा लोकतन्त्रको सूचकांक २०१४ को २७ औं स्थानबाट खस्केर २०१८ मा ४१ औं स्थानमा पुगेको दुर्दशापूर्ण अवस्थाको चित्रण इकोनोमिस्ट इन्टेलिजेन्स युनिट, २०१९ लन्डनको १६७ मुलुकको सर्वेक्षण प्रतिवेदनले देखाएको छ । तैपनि मोदीको लोकप्रियतावादी नीतिको पकड सांगठनिक तवरमै मतदातामा कति सुदृढ छ भन्ने तथ्य २०१९ को निर्वाचनको अपार बहुमतले पुष्टि गरेको छ । यसैले पनि दोस्रो कार्यकालमा मोदीले लिएको राजनीतिक निर्णयहरूले भारतीय लोकतन्त्रको क्षितिजमा सम्भावना र चुनौतीहरूको भेल बगाएको छ ।भारतमा अहिले जसरी नागरिकता संशोधन कानुनको विरोधमा जनता राष्ट्रव्यापी रूपमा आन्दोलित भएका छन्, त्यसलाई लोकप्रियतावादसितको विद्रोह भन्न सकिन्छ । मोदीको बहुमतीय राष्ट्रवादले राष्ट्रियताको समावेशी अवधारणालाई समेत असमावेशी भाषामा परिवर्तित गर्न खोज्दैछ । कुनै पनि व्यक्तिको धर्म, जातीयता, लिंगसित नभई संविधानप्रदत्त कानुनी समानतासित आबद्धताले प्रदान गर्ने राष्ट्रिय पहिचानजस्तो संवेदनशील विषयसित जोडिने नागरिकता धार्मिक आधारमा वर्गीकरण गरेर दिने बहुमतीय निर्णयको कारण अल्पसंख्यक समुदाय, खासगरी मुसलमानहरू आफ्ना नैसर्गिक अधिकारबाट बेदखल हुने सम्भावनाले विरोधमा उत्रेका छन् । तर विरोध मुसलमान समुदायमा मात्र सीमित छैन । अन्य धर्मावलम्बीहरूसमेत सामेल छन् । जागरुक युवा समुदाय नागरिकता संशोधन कानुन र राष्ट्रिय नागरिक पञ्जीकरणकै विपक्षमा ओइरिएका छन् । हुन त केन्द्रसहित १५ राज्यमा मात्र भाजपाको शासकीय बाहुल्यता रहेको सन्दर्भमा बहुमतीय राष्ट्रवादको आधारमा कश्मीरमा जस्तो चरम राज्य दमनको अभ्यास दोहोरिने अवस्था अहिले देखिँंदैन । जनतामाथि अनाहकमा पार्टीको एजेन्डा बलजफ्ती लाद्न खोजेमा त्यसले व्यापक असहमति मात्र होइन, अन्त्यहीन आक्रोश पनि जन्माउनेछ । त्यो राष्ट्रकै निम्ति अनिष्ट हुनसक्छ । कारण धर्मनिरपेक्ष भारतको नागरिकतालाई धर्मसित जोड्ने कानुनको क्रियाशीलताले कतै जर्मन सिटिजनसिप प्रोजेक्ट ले १९३३ देखि यहुदीहरूको नागरिकता खोस्ने गरेझैं बर्मेली (म्यानमार) नागरिकता कानुनले १९८२ मा रोहिंग्याहरूको नागरिकता लुछ्ने काम गरेजस्तै भारतका मुसलमान समुदायको नागरिक अधिकार पनि रद्द गर्ने त होइन भन्ने आशंका चुलिएको छ । भारतभरि नै फैलिएको असहजताले मुलुक कुरुक्षेत्र हुने र महाभारतको शृंखला दोहोरिने सम्भावना करिब ३ हप्ता अघिदेखिको विरोध प्रदर्शनले संकेत गर्छ । जब बहुमतीय राष्ट्रवादीहरूले विपक्षीहरूलाई कि त सहरिया नक्सलवादी कि इस्लामिक जेहादी कि अराष्ट्रिय हुनुको संज्ञा दिए, त्यसले गृहयुद्धकै घोषणा गरेको आभास दियो । उत्तर प्रदेशको मेरठ सहरमा प्रहरीले प्रदर्शनकारीहरूलाई पाकिस्तान जाओ भनी हकार्नुले यही पुष्टि गर्छ । नागरिकता संशोधन कानुनमा अन्तरनिहित वञ्चितीकरण र विदेभीकरणको आगोमा घिउ थप्ने काम यस्ता लाञ्छनाले नै गर्छ ।नेताहरूले राज्यशक्तिको अहंकार ग्रस्त बोल्ने झुठ र फरेव जनताले नबुझेका होइनन् । भारतीय जनताले वास्तविकता बुझेका छन् । आम नागरिकले बहुमतद्वारा चुनाव जिताएका पार्टीको नेतृत्वप्रति विश्वास हराउँदै जानुको कारण मोदीले संविधानको मर्मसमेत कुल्चेर पार्टी स्वार्थलाई प्रश्रय दिनु भएको छ । नागरिकता संशोधन कानुन भारतको मुसलमान विरोधी नभई अफगानिस्तान, पाकिस्तान र बंगलादेशजस्ता इस्लामिक राष्ट्रहरूमा प्रताडित गरी धपाइएका मुसलमान बाहेक अन्य धर्मावलम्बीहरूलाई उनीहरूले चाहेमा ६ महिनाभित्र नागरिकता दिने व्यवस्था गर्न ल्याइएको भने पनि श्रीलंकामा सिंहला राष्ट्रवादको चपेटामा परी भारतको तमिलनाडु राज्यमा आश्रय लिई बसेका अधिकांश तमिल हिन्दुहरूबारे भने कानुन मौन रहनुले उक्त कानुन मुसलमान विरोधी भएको सबैको ठहर छ । राजनीतिक स्थायित्व र विकासको निम्ति भारतमा सामाजिक एकता, लैंगिक समानता र सहिष्णुता अपरिहार्य छ । मुलुकको १४ प्रतिशत मुसलमान नागरिकलाई एकमुष्ट रूपमा अनागरिक घोषणा गर्ने प्रपञ्चसहित तर्जुमा गरिएको संविधान संशोधन कानुनले गृहकलहको निम्ति शत्रु पहिल्याएको छ । उक्त संघीय कानुनको विपक्षमा विधानसभाबाटै विधेयक पारित गरी विरोध जनाउने केरला पहिलो राज्य भएको छ । यो क्रम अरु राज्यहरूमा पनि जारी हुने आशा छ । आउँदा दिनहरूमा मोदीको निम्ति यो सशक्त चुनौती हुनेछ ।बितेको वर्ष २०१९ भारतको निम्ति विडम्बनापूर्ण वर्ष रह्यो । पाँचवटा राज्यमा भाजपाले विधानसभा चुनाव हार्यो । आमचुनाव भने अविस्मरणीय बहुमतले जित्यो । पुलवा र बालाकोटको दुर्भाग्यपूर्ण घटनाक्रमले मोदीको पुरुषार्थ जगाउन सघायो । जसको पहिलो सिकार संविधानप्रदत्त कश्मीरको स्वायत्तताको अधिकार भयो । वास्तवमा कश्मीर भारतीय राजनीतिमा धर्मनिरपेक्षताको ऐना थियो । धारा ३७० को खारेजीले कश्मीरको स्वायत्तता मात्र हरण गरेन, त्यसले धर्मनिरपेक्ष भारतलाई धार्मिक राज्यमा परिवर्तन गर्ने पहल गर्यो । फलस्वरुप संवैधानिक मर्यादा विपरीत नागरिकता संशोधन कानुनले मुलुकलाई कौरव (बहुमत) र पाण्डव (अल्पमत) मा विभाजित गरी महाभारत ब्युँताएको छ । दुर्योधन र दुशासन स्पष्ट दृष्टिगोचर भइसके पनि भीम र अर्जुन भने अहिले प्रतिरोधको रणनीति बुन्नमै व्यस्त छन् । त्यसैले अब मोदीले चाहेजसरी बहुमतीय राष्ट्रवादको वञ्चितीकरण नीतिको वर्चस्व नरहन पनि सक्छ । तर भारतीय राजनीतिमा लोकप्रियतावाद भने हावी नै रहनेछ ।"
बालबालिकालाई बुझौं,"बालापनको बुझाइम खेलूँ कहाँ ? म उफ्रूँ कहाँ ? म गाऊँ कहाँ ? म बोलूँ कहाँ ? कुरा गर्छु, आमालाई झर्को लाग्छ । खेल्न थाल्छु त बुबालाई झ्वाँक चल्छ । उफ्रन्छु त बस् भन्छन्, गाउँछु त चुपलाग् भन्छन् । अब तपाईं नै भन्नुस्, म कहाँ जाऊँ ? के गरूँ ? गिजुभाइ लिखित दिवास्वप्नमा रहेका यी बालप्रश्नले बाल्यकालको असह्य पीडा र मनोभावनात्मक संकट बुझाउँछन् । बालबच्चा हुर्काउनु जटिल तथा निकै चुनौतीपूर्ण हुन्छ । बालबालिकाको मनोभावना बुझेर त्यही अनुरूप व्यवहार गर्न सकियो भने तिनमा सकारात्मक भावनाको विकास हुँदै जान्छ । बालबच्चालाई तिनको विचार र भावना व्यक्त गर्ने अवसर दिनुपर्छ । तिनका पीडा र असन्तोष सुनिदिनुपर्छ, अनि सही र गलत छुट्याइदिनुपर्छ । गलत गरेमा गल्ती महसुस गराउनुपर्छ ।"
पार्टीपत्रकारको व्यावसायिक पगरी,"तत्कालीन नेपाल कम्युनिष्ट पार्टी (माओवादी) ले मूलधारको राजनीतिमा आएको केही समयपछि आफ्नो दलीय पकड सबल बनाउन सञ्चार माध्यममा लगानी गर्यो । पत्रकारितामा अनुभव भएका र काठमाडौंमा उपलब्ध पार्टी कार्यकर्तालाई दैनिक र साप्ताहिक अखबार, टेलिभिजनदेखि अनलाइन समाचार पोर्टलसम्म सञ्चालन गर्ने तारतम्य मिलायो । त्यसका साथै व्यावसायिक रूपमा खोलिएका केही दैनिक अखबारलाई आर्थिक सहयोग गरेर आफू अनुकूलको समाचार सम्प्रेषण गराउने कोसिस गर्यो । यी दुवै तरिका अपनाउँदा पनि तत्कालीन माओवादी सफल हुन सकेन । न माओवादीका एजेन्डा सर्वग्राह्य बने, न चुनावी सफलता हासिल हुनसक्यो । व्यावसायिक सञ्चार माध्यमले आफ्ना एजेन्डालाई स्थान नदिने एवं पार्टीको आलोचना गर्ने भयका कारण आफ्नै सञ्चार माध्यम आवश्यक हुन्छ भन्ने तत्कालीन माओवादीको बुझाइ थियो । कर्पोरेट सञ्चार माध्यमले बुर्जुवा वर्गको स्वार्थलाई सर्वोपरी मान्छन्, तिनले जनताको पक्षमा पत्रकारिता गर्दैनन् भन्ने व्याख्या उनीहरू गर्थे । आधारभूत जनताका आवाज बुलन्द बनाउने एवं तिनको पक्षमा राजनीति गर्ने दललाई सहयोग पुर्याउने उद्देश्यले त्यस्ता सञ्चार माध्यम स्थापना गर्न आवश्यक रहेको उनीहरूको ठम्याइ थियो । जनताको असली आवाज उठाउने दल एवं नेताको बदनामी गर्न खोज्ने बुर्जुवा मिडियाको पोल खोल्ने पनि उनीहरूको उद्देश्य हुन्थ्यो । त्यसो त जनयुद्ध दौरान पनि उनीहरूले विभिन्न नामका साप्ताहिक र मासिक अखबार प्रकाशन गरेका थिए । नेपालका कम्युनिष्ट पार्टीले दलीय कार्यक्रम एवं विचारलाई प्रधानता दिएर अखबार सञ्चालन गरेको रोचक इतिहास छ । सानाठूला सबै कम्युनिष्ट पार्टीले मुखपत्रको नाममा त्यस्ता अखबारलाई केही समय सफलतापूर्वक सञ्चालन गरेका थिए । तीमध्ये एकाध पत्रिका अन्तरक्रियात्मक एवं वैचारिक सामग्री जुटाएका कारण सबैका लागि उपयोगी एवं पठनीय पनि बनेका थिए । दर्जनौं लेखक एवं पत्रकार हुर्काउनमा पनि त्यस्ता प्रकाशनले योगदान गरेका हुन् । तर तिनले आफ्ना उद्देश्यको घोषणा गर्थे, ती आफूलाई छद्म रूपमा व्यावसायिक भन्दैनथे । उदाहरणका रूपमा जनएकता साप्ताहिक वा मूल्याङ्कन मासिकलाई लिन सकिन्छ । मूल्याङ्कनले त आफूले प्रकाशन गरेका सामग्रीबारे सञ्चालन गरेको अन्तरक्रिया पनि प्रकाशन गर्थ्यो । यद्यपि यस्ता अखबारका समेत सीमा र समस्या नभएका होइनन् । मूलधारको राजनीतिमा आएपछिको माओवादीले पुरानो रीत छोडेर नयाँ ढर्रा अपनायो । सो पार्टीको संलग्नतामा सञ्चालित त्यस्ता सञ्चार माध्यमले आफूलाई दलीय मुखपत्र भनेनन्, बरु व्यावसायिक आवरण धारण गरे । पार्टीको सिद्धान्तनिष्ठ कार्यकर्तासँग जनादेश र कलमका पुराना स्मृति ताजै थिए, उनीहरू त्यस्ता प्रकाशनका उपयोगिता सम्झाउन खोजिरहन्थे । तर, पार्टीका बाठा कार्यकर्तामा अर्कै प्रवृत्ति हावी भयो । उनीहरूले पत्रकारितामार्फत दलीय स्वार्थको रक्षा गर्ने तर आवरणमा व्यावसायिक देखिने जुक्ति सुझाए, त्यस्तै संस्था स्थापना गरे । त्यस्ता संस्थामा व्यावसायिक पत्रकारितामा अनुभव भएका पत्रकारलाई समावेश गराइएको हुन्थ्यो । तर, मुख्य लगाम पार्टीबफादार कार्यकर्ताको हातमै रहन्थ्यो । सामान्य अवस्थामा व्यावसायिकजस्तो केही काम गरे पनि, चुनावको बेला होस् वा कुनै पेचिलो मुद्दामा सार्वजनिक बहस चलेको याम होस्, ती सबै दलीय मुखपत्र बन्थे । वैचारिकता कम, संकीर्ण दलीय स्वार्थ ज्यादा हावी हुन्थे । संविधानसभाको दोस्रो निर्वाचन अघिसम्म माओवादीनिकट एक टिभीले आफ्नो प्राइम टाइम पार्टी अध्यक्ष प्रचण्डको महिमामण्डनमा समर्पण गर्यो । अन्तरक्रियात्मक कार्यक्रमलाई समेत पार्टीप्रोपगान्डामा रूपान्तरण गर्यो । सो टिभीका पत्रकार रिपोर्टिङका लागि दौडाहामा हिँड्दैनथे । बरु पार्टी अध्यक्षका भाषण सुनाउन एवं उनले आफ्ना कार्यकर्तासँग गरेका छलफल दुनियाँलाई सुनाउन अध्यक्षसँगै ठाउँठाउँ घुम्थे । माओवादीले उठाएका राजनीतिक मुद्दालाई समेत ओझेल पार्नेगरी नेता विशेषको चर्चालाई प्राथमिकता दिन्थे । तत्कालीन माओवादीले उठाएका सबै सवालबारे नागरिकसँग अन्तरक्रिया गर्नु अत्यन्त आवश्यक थियो । संघीयता, समानुपातिक समावेशीता, धर्मनिरपेक्षता जस्ता विषयमा पार्टी नेता र नागरिकबीच घनिभूत छलफल नहुँदा नेतृत्व र नागरिक दुवैमा ठूला भ्रम व्याप्त थिए । ती विषयबारे जनताका राय सुन्न, आफ्ना विचार उनीहरू समक्ष बुझिनेगरी सम्प्रेषण गर्नसक्दा त्यस्ता कतिपय भ्रम हट्न सक्थे । तर माओवादीनिकट टिभीले यस्तो संवाद स्थापित गर्ने कुनै काम गरेन । बरु सस्तो प्रोपगान्डामा सम्पूर्ण ऊर्जा, स्रोत र समय खर्च गर्यो । सम्भवतः यस्ता टिभीले चलाएको प्रायोजित हल्लालाई नै पार्टी नेतृत्वले आफ्नो लोकप्रियता सम्झ्यो । टिभीले सिर्जना गरेको भ्रममा लुटपुटिएर उनीहरूले संविधानसभाको दोस्रो निर्वाचन जित्ने सपना देखेका थिए । निर्वाचन परिणामको प्रारम्भिक चरणमै त्यो सपना भ्रम सावित हुनथाल्यो । यथार्थको सामना गर्न उनीहरूलाई गाह्रो पर्यो, धाँधलीका कथा हालेर पत्रकार सम्मेलन गरे । हार प्रमाणित हुनु थियो, भयो । निर्वाचन हारे तर आफ्ना कमजोरी स्वीकारेनन्, सच्याएनन् । बरु फुट र विलयका शृङ्खला सुरु गरे । पार्टी निकट टिभीले आफ्ना रीत छोडेनन् । तत्कालीन माओवादीले मूलधारको राजनीतिमा आफूलाई रत्याउँदै जाँदा त्यसरी खोलिएका अखबार एवं टिभी पार्टीका रहेनन्, गुटका मुखपत्र बने । एमालेमा विलय भएर नेकपा बन्न पुग्दा ती माओवादीमय सञ्चार माध्यम नेताविशेषको भागबन्डामा परेका छन् । केही समयसम्म गुटको स्वार्थमा सञ्चालित कुनै अखबार, अनलाइन न्युज पोर्टल वा टिभी अब नेताको स्वार्थलाई सर्वोपरी मानेर चल्न थालेका छन् । गैरकम्युनिष्ट नेताका पनि आआफ्ना अनलाइन नभएका होइनन्, तर यो प्रवृत्ति सबभन्दा ज्यादा नेकपा नेताहरूमा छ । गुटबाट नेता विशेषका खल्तीमा पुगिसक्दा पनि त्यस्ता सञ्चार संस्थाले आफूलाई व्यावसायिक भएको बताउन छोड्दैनन्, एबीसी भाष्यको उपयोग गर्न पछि पर्दैनन् । यी संस्थामा कार्यरत पत्रकारले पनि व्यावसायिकताको पगरी गुँथेकै छन् । पूर्व एमालेको मिडियाकहानी माओवादीभन्दा केही परिष्कृत होला, धेरै फरक छैन । तत्कालीन एमालेनिकट मानिने सञ्चार माध्यममा काम गरेका पत्रकारले आफूलाई व्यावसायिक रूपमा सफल तुल्याएका उदाहरण धेरै होलान् । तर, पार्टी संलग्नतालाई कायमै राखेर व्यावसायिक सञ्चारगृहमा कार्यरत एमालेपत्रकारले हम्मेसी दलीय स्वार्थ त्याग्न सक्दैनन् । त्यसको अर्थ ती पत्रकार पार्टीले दस्तावेजमा स्वीकारेको मार्क्सवाद वा लेनिनवाद अनुरुप समाचार लेख्छन् भन्ने होइन । बरु तिनले मूलतः आफू निकट गुट वा नेताको स्वार्थलाई प्रधान मानेर सूचना सम्प्रेषण गर्ने कोसिस गर्छन् । पत्रकारका भेषमा खटिने ती कार्यकर्ता खास अवस्थामा मिडिया मालिक र नेतृत्वबीच सम्बन्ध स्थापित गर्ने सेतु बन्छन् । पार्टी नेतृत्वको जोडबलमा व्यावसायिक सञ्चारगृहमा जागिर खान सफल भएका कतिपय पत्रकार पार्टी सत्तामा भएका बेला सरकारी जागिर खान हतारिएका दृष्टान्त धेरै छन् । तीमध्ये धेरैजसो सत्ता समीकरण बदलिएपछि फर्केर व्यावसायिक पत्रकार बन्न आइपुग्छन् । आफू निकट नेता वा गुटका स्वार्थ सिंहदरबार वा बालुवाटार परिसरमा छाडेर आउन सक्दैनन् । गुटगत स्वार्थले लछ्याप्रै भिजेका औंलाले किबोर्ड चलाएर व्यावसायिक समाचार लेख्न थाल्छन् । लोकतन्त्र दलतन्त्रमा पतित भएको बेला स्वतन्त्र पत्रकारिताको स्पेस साँघुरो बन्नु स्वाभाविक छ । प्रेस संगठन नामको दलीय संगठनमा आबद्ध पार्टीपत्रकारले आफ्ना अध्यक्ष अघिल्तिर उभिएर दलतन्त्रको रक्षार्थ कटिबद्ध हुने सपथ खानु उति नै स्वाभाविक । सम्भव भएजति सबै स्पेसमा एवं सबै तरिकाले तिनले दलतन्त्रको रक्षा गर्नेछन् । लोकतन्त्रको पुनःस्थापनाका लागि उठाइएका हर सवाललाई अवैध तुल्याउन खटिनेछन् । दलतन्त्रको आलोचना गर्ने बौद्धिकहरूलाई विकास विरोधी, नकारात्मक एवं देशद्रोही जस्ता फत्तुर लगाएर हरबखत बदनामी गर्न खोज्नुलाई सामान्य मानिएको त्यसै होइन । अलोकतान्त्रिक विधेयकलाई स्वाभाविक मानिएको त्यसै होइन । लोकतान्त्रिक व्यवस्था भनिएको नेपालमा बरु लोकतन्त्र नै अस्वाभाविक र असामान्य भएको छ ।"
'टु प्लस वान' प्रस्ताव र नेपालको हित,"नेपाल कम्युनिष्ट पार्टी (नेकपा) का करिब चार दर्जन नेताहरू सहितको एक डफ्फाको नेतृत्व गर्दै कार्यकारी भनिएका अध्यक्ष पुष्पकमल दाहालको चीन भ्रमण अन्तिम अवस्थामा आएर स्थगित भएको छ । यो स्थगित भनिए पनि खासमा रोकिएको भन्ने कुरा छ, मुख्यगरी पश्चिमा दूतावासहरूको दबाबमा । यसैबीच एक कार्यक्रममा नेता दाहालले चिनियाँ नेतृत्वद्वारा प्रस्तावित टु प्लस वान प्रस्ताव अर्थात चीनइन्डिया प्लस नेपाल स्वीकार्य नहुने आशयको वक्तव्य दिएपछि त्यसले कूटनीतिक वृत्तमा नयाँ बहस थालनी गरेको छ । भारतले समेत आधिकारिक धारणा सार्वजनिक नगरेको र नेपाल सरकारको तर्फबाट पनि ठोस जवाफ नआइसकेको अवस्थामा दाहालले किन यो वक्तव्यको झटारो फ्याँके भन्ने प्रश्न स्वाभाविक रूपमा उठेको छ । यस आलेखमा टु प्लस वान प्रस्ताव र यो नेपालको दीर्घकालीन हितमा कति लाभदायिक छ भन्ने सन्दर्भमा चर्चा गर्न खोजिएको छ । वास्तवमा, टु प्लस वान प्रस्ताव चिनियाँ राष्ट्रपति सी चीनफिङको दक्षिण एसियामा चीन र भारतको सहकार्यमा यस क्षेत्रका अन्य मुलुकहरूसँग साझेदारी अगाडि बढाउने प्रस्ताव हो । भारतीय प्रधानमन्त्री नरेन्द्र मोदीसँगको पहिलो अनौपचारिक वुहान वार्ताको अवसरमा चिनियाँ राष्ट्रपति सीले टु प्लस वान प्रस्ताव मोदी समक्ष प्रस्तुत गरेका थिए । यसमा मोदीले प्रस्तावमा छलफल गर्न सकिने मात्र जवाफ दिएको बताइन्छ । दक्षिण एसियालाई आफ्नो प्रभाव क्षेत्रको रूपमा देख्ने भारतीय संस्थापन पक्षले सीको प्रस्तावलाई दक्षिण एसियामा आफ्नो भूमिका बढाउँदै लैजाने चिनियाँ चालबाजीको रूपका लिएको बताइन्छ । टु प्लस वान प्रस्तावमा नेपाल सन्दर्भ चीन र भारत प्लस नेपाल भएर जोडिन्छ । दक्षिण एसियामा भूरणनीतिक अवस्थितिमा रहेको नेपाललाई मुख्यगरी चिनियाँ सत्ताले सी नेतृत्व आएसँंगै विशेष महत्त्वमा राखेको छ । दक्षिण एसिया प्रवेश विन्दुमात्र नभई नेपालसहित बाँकी दक्षिण एसियाली मुलुकमा अन्य शक्तिराष्ट्रहरूको प्रभाव घटाउन र आफू विरोधी गतिविधि निस्तेज गर्न चीनले बलियो उपस्थिति खोज्दै गएको जानकारहरूको विश्लेषण छ । केही वर्षयता सामान्य छलफलमा रहँदै आएको चीननेपालभारत त्रिपक्षीय साझेदारीबारे भारतीय संस्थापन पक्ष एवं विज्ञहरूले समेत खासै चासो नदेखाएपछि नेपालमा पनि यस बारेको बहस धुमिल हुँदै गएको थियो । त्रिपक्षीय साझेदारीमा भारतले बहसमा आउने संकेत रत्तिभर नदेखाएपछि चीनले नयाँ प्रस्तावमार्फत भारतलाई मनाउन खोजेको बुझ्न कठिन छैन । चीन र भारत बीचको प्रतिस्पर्धाको जतिसुकै कुरा गरे पनि भारतलाई चिढ्याएर दक्षिण एसियामा रचनात्मक उपस्थिति जनाउने बेइजिङको रणनीति देखिँदैन । बरु ठूलो बजार क्षेत्र भारतलाई विश्वासमा लिएर मात्र चीनले साझेदारी अगाडि बढाउन चाहेको देखिन्छ । यसका पछाडि दुई कारण छन् एक, भारतलाई साथमा लिएर अगाडि बढ्दा सिङ्गो भारतसहित दक्षिण एसियामा आफ्नो उपस्थिति दीर्घकालीन रूपमा फाइदाजनक हुने र दोस्रो, भारतलाई क्षेत्रीय रूपमा विश्वास लिन सकिएमा अमेरिका, युरोपेली मुलुकहरू लगायतबाट हुनसक्ने चीन विरोधी गतिविधि नियन्त्रण वा निस्तेज गर्न सकिने । चिनियाँ विदेशमन्त्री वाड यीले गत अक्टोबर १३ मा टु प्लस वान प्रस्ताव सम्बन्धमा चिनियाँ धारणाबारे थप प्रस्ट पारेका थिए । प्रधानमन्त्री केपी शर्मा ओलीको गत सालको चीन भ्रमणताका चिनियाँ राष्ट्रपति सीले वुहानमा मोदीसँग भएको कुराकानीबारे उल्लेख गर्दै टु प्लस वान प्रस्तावमा नेपालको धारणाबारे चासो राखेको बताइन्छ । त्यसमा ओलीले मुलुकभित्र यस विषयमा छलफल गरेर जानकारी गराउने जवाफ दिएको बताइन्छ । नेपालचीन मामिलाका कतिपय जानकार टु प्लस वान प्रस्तावले नेपाललाई सार्वभौम मुलुकको हैसियतमा नराख्ने र आर्थिक एवं कूटनीतिक हिसावबाट निम्न अवस्थामा अवस्थिति गराउने भन्दै यो प्रस्ताव स्वीकार गर्न नहुने तर्क गर्छन् । टु प्लस वानमा जाँदा नेपालले द्विपक्षीय किसिमले डिल गर्ने क्षमता पनि गुमाउँदै जाने उनीहरूको थप चिन्ता छ । चिनियाँ भनाइमा टु प्लस वान मा जाँदा आपसी विश्वास कायम हुने, दक्षिण एसियाकै शान्ति, विकास र स्थिरतामा मद्दत पुग्ने, साझेदारी बढ्ने र सभ्यताहरूबीच विविध आदानप्रदान हुने अवसर प्राप्त हुन्छ । यो कुनै जिरो सम गेम वा भूराजनीतिक रणनीतिक योजना नभई आपसी साझेदारी बढाउने प्रस्ताव भएको चिनियाँ स्पष्टोक्ति छ । विश्वकै दोस्रो आर्थिक शक्ति चीन यतिखेर लगानी क्षमता, प्रविधि र अनुभव विश्व समुदायमाझ प्रस्तुत गर्ने हैसियतमा छ । नेपालजस्ता मुलुकहरूले शक्तिराष्ट्रहरूको द्वन्द्वमा नपरी राष्ट्रिय स्वार्थ र आवश्यकता अनुसार सबै पक्षबाट लाभ लिन सक्नुपर्छ । चीनले प्रत्येक दुई वर्षमा भारतको कुल जीडीपी बराबर आफ्नो अर्थतन्त्र थप्दै जान्छ । अमेरिकासँग भन्दा बढी वैदेशिक मुद्रा सञ्चिती रहेको चीनले बेल्ट एन्ड रोड इनिसियटिभ (बीआरआई) मार्फत विश्वमाझ आफूलाई थप सशक्त ढंगबाट साझेदारी प्रस्तुत गरिरहेको छ । बीआरआईमा सम्मिलित नभए पनि एसियाली इन्फास्ट्रक्चर इन्भेष्टमेन्ट बैंक, न्यु डेभलपमेन्ट बैंक लगायतका चीनको दरिलो आर्थिक हिस्सा रहेका संयन्त्रहरूबाट भारतले फाइदा लिइरहेको छ । भारतले चाहे पनि वा नचाहे पनि चीनले दक्षिण एसियाका भुटान बाहेक सबै मुलुकहरूमा एक किसिमले दरिलो उपस्थिति बनाइसकेको सन्दर्भमा चीनसँग साझेदारी गरेरै अगाडि बढ्दा भारतलाई आर्थिक एवं राजनीतिक दुवै हिसाबले हितकारी हुने एकथरी जानकारहरूको सुझाव छ । दक्षिण एसियामा पश्चिमाको दबदबा दीर्घकालीन रूपमा भारतीय सभ्यता र समृद्धिको लागि हानिकारक नै रहेको केही भारतीय बुद्धिजीवीहरूको भनाइ छ । बरु धर्म र राजनीतिक विचारलाई द्विपक्षीय सम्बन्धको आधार नबनाउने चीनसँग नै सचेततापूर्वक सहकार्य गर्दा भारतको स्थिरता र विकासमा योगदान पुग्नेमा उनीहरूको जोड छ । यतिखेर एसियाका विकासशील मुलुकहरू बाह्य लगानी भित्र्याउन विभिन्न योजना एवं रणनीति अनुरुप लागिपरेका छन् । एसियन डेभलपमेन्ट बैंकका अनुसार सन् २०३० सम्म एसियाली मुलुकहरूको पूर्वाधारमा लगानीका लागि मात्रै २६ ट्रिलियन डलर जरुरत देखिन्छ । यसका लागि मुलुकहरूबीच थप साझेदारी र आपसी विश्वास कायम हुनुपर्ने प्राथमिक विषय हुन आउँछ । अन्तर्राष्ट्रिय मुद्राकोषका (२०१८) अनुसार अपर्याप्त लगानी नै अल्पविकसित एवं विकासशील मुलुकहरूको विकास र स्थिरतामा देखिएको प्रमुख बाधक हो । टु प्लस वान ठूला योजना, परियोजना एवं कार्यक्रमहरू कार्यान्वयनका लागि सहयोगी बन्न सक्छ । नेपालको भूराजनीतिक अवस्थाले पनि भारतीय उपस्थितिलाई अस्वीकार गर्ने स्थिति नरहेको तितो यर्थाथलाई चीनले राम्रोसँग बुझेको कारणले पनि टु प्लस वान प्रस्ताव अनुसार नेपालको दीर्घकालीन हित हुने योजनामा साझेदारी गरेर अगाडि बढ्दा लाभ हुने देखिन्छ । दोस्रो, लामो समयदेखि नेपालको विकासमा बाधक एवं चिनियाँ उपस्थितिको विरोधी भनिएको भारतको पनि प्रत्यक्ष संलग्नता हुँदा ती कार्यक्रमहरू कार्यान्वयन गर्न पनि सहज हुनुका साथै वस्तु वा सेवा निर्यातमा सहजता आउन सक्छ । मुख्यगरी टु प्लस वान लाई सानातिना मुद्दामा केन्द्रित नबनाई ठूला र राष्ट्रिय महत्त्वका योजनाको कार्यान्यनमा फाइदा हुनेगरी नेपालले उपयोग गर्नु हितकारी देखिन्छ । २१ औं शताव्दीमा द्वन्द्व बढाएर होइन, जति सक्यो मिल्ने कुरामा साझेदारी खोजेर अगाडि बढ्दा सबैले जित्ने अवस्था सिर्जना हुन्छ । केही महिनाअघि अमेरिकी विदेश मन्त्रालयका उच्च अधिकारी किरोन स्किनरले अमेरिका र चीन बीचको प्रतिस्पर्धालाई सभ्यताहरू बीचको द्वन्द्वसित तुलना गरेपछि चिनियाँ अधिकारी एवं विद्वानहरूले कडा आपत्ति जनाएका थिए । सभ्यताहरू बीचको मेलमिलाप, सहकार्य र साझेदारीले मात्र विश्वमा शान्ति, स्थिरता र दिगो विकास हासिल गर्न सकिने चिनियाँ ठम्याइ छ । त्रिपक्षीय सहकार्यको कुरा भारतले घुमाउरो पाराले अस्वीकार गरिसकेको अवस्थामा टु प्लस वान प्रस्ताव अगाडि बढ्नसकेमा दक्षिण एसियामा नेपाल लगायतका मुलुकहरूले लाभ प्राप्त गर्न सक्छन् । यो आर्थिक सन्दर्भमा मात्र नभई राजनीतिक स्थिरता, सुरक्षा, शान्ति र रणनीतिक लाभका लागि पनि उपयोगी हुनसक्छ, यदि उपयुक्त कूटनीतिक कौशल प्रस्तुत गर्नसकेमा । चीनले पनि बुझेको र दक्षिण एसियाली मामिलामा तितो यथार्थ हो कि, यस क्षेत्रमा भारतको पनि विश्वास लिएर अगाडि बढाइएका कार्यक्रमहरू राजनीतिक एवं रणनीतिक किसिमबाट कम जोखिमपूर्ण र ज्यादा उपयोगी हुनसक्छ । नेपाली नेतृत्वले भविष्यमा आफ्ना राष्ट्रिय आवश्यकता र प्राथमिकतालाई केन्द्रमा राखेका टु प्लस वान प्रस्ताव अनुसार अगाडि बढ्दा आन्तरिक अवस्था एवं क्षेत्रीय सन्दर्भ दुवै स्थितिमा फलदायी नै हुने देखिन्छ । शर्मा चीनको सिचुवान प्रान्तस्थित लसान नर्मल विश्वविद्यालयका सहप्राध्यापक एवं सेन्टर फर ट्रान्स हिमालय स्टडिजका सिनियर रिसर्च फेलो हुन् । ट्वीटर :"
अलग गुड न्युज,रीना मोक्तान
पर्यटकलाई संस्कृति,"(काठमाडौं)  लाखे नृत्यु, डम्फु सेलो अनि धिमेको ताल । राजधानीका बौद्धवासीहरू कोही नाच्दै त कोही गाउँदै सडकमा निस्किँदा पयर्टकहरूका क्यामेरा स्वचालित झैं बने । पयर्टन वर्षलाई स्वागत गर्दै बौद्धका विभिन्न समुदाय आआफ्ना मौलिक परिधानमा निस्केका थिए । र्याली गर्दै बौद्ध महाचैत्यभित्र प्रवेश गरेका उनीहरूले बुधबार दिउँसो बौद्ध परिसरमै सांस्कृतिक प्रस्तुति दिए, जहाँ तामाङ, नेवार, गुरुङ, शेर्पादेखि भोट संस्कृतिसम्म झल्किन्थ्यो । पर्यटकलाई संस्कृतिमार्फत स्वागत गर्न खोजेका हौं, बौद्धनाथ क्षेत्र विकास समितिका अध्यक्ष चन्द्रमान लामाले भने, भौतिक चिनारीभन्दा सांस्कृतिक चिनारीको महत्त्व ठूलो हुन्छ । समितिकै आह्वानमा बुधबार बौद्धवासी सांस्कृतिक झाँकीसहित सडकमा उत्रेका हुन् । र्यालीमा विभिन्न बौद्ध सम्प्रदायका धर्मगुरु, संघसंस्था, कलाकार, बैन्डबाजा समूहसँगै लाखे, धिमे र डम्फु नाच समूह पनि थिए । र्यालीपछिको औपचारिक सभामा संघीय सांसद कृष्णबहादुर राई, प्रदेशसभा सदस्य छिरिङ दोर्जे लामालगायतले पर्यटन र संस्कृतिबारे प्रकाश पारे । समितिकै अगुवाइमा बिहीबार बौद्ध परिसरमा भिजिट नेपाल २०२० को लोगो आर्ट गरी २ हजार २० वटा दीप प्रज्वलन गरिएको थियो भने बौद्ध मण्डलामा १० हजार छ्योमे (बत्ती) बालिएको थियो । अब एक सातासम्म निरन्तर सांस्कृतिक कार्यक्रम गर्दै छौं, समितिका अध्यक्ष लामाले भने, हरेक दिन भिन्नाभिन्नै समुदायको संस्कृति केन्द्रित रहेर गीत, संगीत र अन्य कला प्रस्तुति हुनेछ । पयर्टनलाई संस्कृतिसित जोड्दै समितिले वर्षभरि विभिन्न सिर्जनात्मक गतिविधिसमेत गर्ने योजना बनाइरहेको अध्यक्ष लामाले जनाए ।"
मोतीरामपछि लेखनाथ,"काठमाडौं (कास) नेपाली भाषासाहित्यमा भानुभक्त आचार्यपछि मोतीराम भट्टको चर्चा हुन्छ । यसपछि कुन स्रष्टाको नाम आउँछ ? वाङ्मय शताब्दी पुरुष एवं संस्कृतिविद सत्यमोहन जोशी भन्छन् मोतीरामपछि कविशिरोमणि लेखनाथ पौड्यालको योगदान विशेष लाग्छ । कविता विधामा उनको योगदान अब्बल छ । नेपाल प्रज्ञाप्रतिष्ठानद्वारा कविशिरोमणि पौड्यालको १३६ आौं जन्मजयन्तीको अवसरमा राजधानीमा आयोजित प्रवचनमा जोशीले ६५ वर्षअघि हालको सैनिक मञ्च रहेको टुँडिखेलमा कविशिरोमणिको भव्य नागरिक रथारोहण गरिएको सम्झे ।त्यो रथयात्रा नेपालकै साहित्यिक इतिहासमा पहिलो पटक थियो, उनले भने । उसबेला नै पौड्यालले साहित्य मन्दिरको अवधारणा अघि सारेको बताउँदै २०१४ सालमा नेपाल प्रज्ञाप्रतिष्ठानको स्थापना भएपछि त्यो सपना पनि पूरा भएको जोशीले बताए । प्रतिष्ठानका सदस्य सचिव प्रा जगत्प्रसाद उपाध्यायले पौड्यालका कविता लालित्य र परिस्कृतिका हिसाबले अहिलेसम्मकै उत्कृष्ट रहेको दाबी गरे । प्रतिष्ठानका संस्थापक सदस्यसमेत रहेका कविशिरोमणिमा प्राणीवादी दर्शन, आध्यात्मिक चिन्तन र सर्वोदय भावना रहेको उनले बताए ।"
न्यु साउथ वेल्समा ७ दिन संकटकाल,"सिड्नी डढेलोको खतरा झन् बढेपछि अस्ट्रेलियाको न्यु साउथ वेल्स राज्यमा एक साता लामो संकटकाल घोषणा गरिएको छ । स्थानीय समयअनुसार शुक्रबार बिहान ८ बजेदेखि सुरु हुने संकटकाल सात दिनसम्म रहने बताइएको छ ।डढेलोको चपेटामा परेका स्थानीयले अस्ट्रेलियाली प्रधानमन्त्री स्कट मरिसनलाई आफ्नो क्षेत्रमा आउनबाट रोकेको जनाइएको छ । न्यु साउथ वेल्सको कोबार्गोका एक स्थानीयले भने, मरिसनले अब भोट पाउनेछैनन् । गत साता उक्त क्षेत्रका दुई जनाले डढेलोका कारण ज्यान गुमाएका थिए भने दर्जनौं परिवारले आफ्नो घर गुमाएका थिए । अन्तर्राष्ट्रिय सञ्चार माध्यमका अनुसार सिड्नी वरपरका क्षेत्रमा आगामी साता तापक्रम झन् बढ्ने र तीव्र गतिको हावा चल्ने मौसम विभागले पूर्वानुमान गरेको छ, जसका कारण डढेलोको खतरा झन् बढ्ने चेतावनीसमेत जारी गरिएको छ । न्यु साउथ वेल्सको राजधानी सिड्नी अस्ट्रेलियाको सबैभन्दा ठूलो सहर हो ।सेप्टेम्बर पहिलो सातादेखि फैलिएको डढेलोका कारण अस्ट्रेलियामा हालसम्म १८ जनाको ज्यान गइसकेको छ । न्यु साउथ वेल्स र भिक्टोरिया राज्यमा एक हजार दुई सय घर खरानी भएका छन् । न्यु साउथ वेल्स र भिक्टोरियामा आपतकालीन स्तरका एक दर्जनभन्दा बढी डढेलो सक्रिय छन् । अधिकारीका अनुसार डढेलोको प्रभाव थप बढेपछि यसै साता मात्रै कम्तीमा १७ जना मानिस हराइरहेका छन् । जोखिमपूर्ण मानिएका न्यु साउथ वेल्सका विभिन्न सहरबाट हजारौं मानिस विस्थापित भएका छन् । राजमार्ग बन्द भएपछि कपितय स्थानमा अत्यावश्यक सामानको अभाव हुन थालेको जनाइएको छ । मल्लाकुटाको तटीय क्षेत्रमा उद्धारको पर्खाइमा रहेका मानिसलाई प्रहरीले डुंगाको सहयोगले पुर्याइएको पानी तथा खानेकुरा बाँडेको बीबीसीले जनाएको छ । मानिसलाई सुरक्षित स्थानमा लैजाने कार्यलाई अहिलेसम्मकै सबैभन्दा ठूलो स्थानान्तरण भनिएको छ । प्रान्तीय सरकारले अगामी साता डढेलोले थप क्षति पुर्याउने जनाएको छ ।न्यु साउथ वेल्सका पर्यटकीय क्षेत्रबाट हजारौं मानिसलाई अन्यत्र सारिएको छ । बीबीसीका अनुसार भिक्टोरियामा करिब ४ हजार मानिस डढेलोको जोखिम रहेको स्थानमा फसेका छन् । राज्य सरकार प्रमुख डानियल एन्ड्रियुजले उनीहरूको उद्धारका लागि पानीजहाजको व्यवस्था गरिएको जनाएका छन् । उनका अनुसार जहाजले एक खेपमा आठ सय मानिस ओसार्नेछ । डढेलोका कारण गत साता सयौं घर ध्वस्त भएका थिए । यसअघि अधिकारीहरूले न्यु साउथ वेल्सको २६० किलोमिटर लामो तटीय क्षेत्र शनिबारभन्दा अघि खाली गर्न निर्देशन दिएका थिए । उक्त चेतावनीपछि क्यानबेरा र सिड्नी जाने सडकमा गाडीको लाम लागेको छ भने राजमार्गका पेट्रोल पम्पमा इन्धन भर्न घण्टौं लाग्न थालेको छ । डढेलोको धूवाँका कारण बिहीबार राजधानी क्यानबेराको वायु प्रदूषणको तह उच्च पुगेको छ । अस्ट्रेलियाको हुलाक कार्यालयले पत्रसम्बन्धी कार्य अगामी सूचना जारी नभएसम्मका लागि बन्द गरेको छ ।बढ्दो गर्मीसँगैको तीव्र वायुका कारण डढेलो झन् फैलिरहेको जनाइएको छ । आगामी केही साता यसको असर थप बढ्न सक्ने अधिकारीहरूको चेतावनीपछि मानिसमा थप त्रास बढेको स्थानीय सञ्चार माध्यमले उल्लेख गरेका छन् ।"
हेलिकप्टर दुर्घटनामा सेनाप्रमुखसहित ८ को मृत्यु,"ताईपेई ताइवानमा बिहीबार भएको हेलिकप्टर दुर्घटनामा सेनाप्रमुखसहित ८ जनाको ज्यान गएको छ । अधिकारीका अनुसार ताईवानको उत्तरपूर्वी क्षेत्रका लागि उडेको सैनिक हेलिकप्टर खराब मौसमका कारण राजधानी ताइपेई नजिकै आपतकालीन अवतरणका क्रममा दुर्घटनामा परेको हो । त्यस क्रममा सैनिक जनरल शेन यीमिङ र अन्य ७ जना सैनिकको ज्यान गएको हो । अधिकारीका अनुसार मृत्यु हुनेमध्ये अधिकांश वरिष्ठ सैनिक अधिकारीहरू छन् । हेलिकप्टरमा १२ जना थिए । ताइवानले हवाई सेनाले दुर्घटनापछि दुइटा हेलिकप्टरमा ८० जना सैनिक उद्धारका लागि पठाएको थियो । यद्यपि, प्रतिकूल मौसमका कारण उद्धारमा कठिनाइ भएको जनाइको छ । दुर्घटनामा परेको हेलिकप्टर सन् २०१० मा अमेरिकामा बनाइएको थियो । दुर्घटनाको समाचार सार्वजनिक भएसँगै ताइवानका राष्ट्रपति साई इङवेनले आफ्नो चुनावी अभियान रद्द गरेका छन् । ताइवानमा जनवरी ११ मा राष्ट्रपतीय चुनाव हुँदै छ ।"
ऋण पनि पाउन्नन् किसान,"रामनगर गाउँपालिका५ का रामाकान्त रायले तीन वर्षअघि डेढ बिघामा उखु खेती लगाएका थिए । त्यहाँ उत्पादित ६ सय क्विन्टल उखु दुई वर्षअघि अन्नपूर्ण चिनी उद्योगमा बिक्री गरे पनि अहिलेसम्म उनले भुक्तानी पाएका छैनन् । गतवर्ष बगदहस्थित महालक्ष्मीमा पनि तीन सय क्विन्टल उखु बिक्री गरे । त्यसको पनि भुक्तानी भएको छैन । यसले घरव्यवहार धान्न मुस्किल परेको छ नै, घरमा कोही बिरामी पर्दा झनै समस्या थपियो । श्रीमती बिरामी पर्दा उपचार खर्च दिन रायले आग्रह गरेका थिए । तर उनको माग सुनुवाइ भएन । विशेषगरी अन्नपूर्ण र महालक्ष्मी चिनी उद्योगमा उखु बेचेका किसानलाई आपत्विपदमा गाउँका साहुले पनि पत्याउन छाडेको किसानको गुनासो छ । हामी उखु किसानलाई गाउँका साहुले समेत पत्याउन छाडे, बेला बखत ऋण लिन जाँदा उखु किसान भएकै कारणले पाइँदैन, रायले भने । तीनवटा चिनी उद्योग रहेको सर्लाही मुलुकमै सबैभन्दा बढी उखु खेती हुने जिल्ला हो । यस वर्ष २६ हजार हेक्टर क्षेत्रफलमा ५० हजार किसानले उखु खेती गरेका छन् ।"
पूरै कर नतिरी एनसेललाई फ्रिक्वेन्सी दिने तयारी,"(काठमाडौं)  ठूला करदाता कार्यालयले निर्धारण गरेको २२ अर्ब ४४ करोड लाभकर र यससँग सम्बन्धित ब्याज तथा जरिवाना पूरै नतिरी एनसेललाई फ्रिक्वेन्सी दिने तयारी भएको छ । ठूला करदाता कार्यालयले निर्धारण गरेकोमध्ये ४ अर्ब ५० करोड मात्रै तिरेको एनसेलले बाँकी रकम किस्तामा तिर्ने सुविधा पाएको छ ।ठूला करदाता कार्यालयबाट किस्तामा लाभकर तिर्ने सुविधा पाएको एनसेललाई फ्रिक्वेन्सी भने दिन गृहकार्य नेपाल दूरसञ्चार प्राधिकरणले थालेको छ । पूरै कर नतिरी एनसेललाई फ्रिक्वेन्सी दिए प्राधिकरणकै निर्णय र संसदीय समितिको निर्देशन विपरीत हुनेछ । एनसेलले लाभकर तिरेको हो वा होइन र किस्ताको सुविधा पाएको हो कि होइन भनेर हामीले ठूला करदाता कार्यालयलाई पत्र पठाएका छौं, नेपाल दूरसञ्चार प्राधिकरणका अध्यक्ष पुरुषोत्तम खनालले भने, ठूला करदाता कार्यालयले किस्तामा तिर्ने सुविधा दिएको हो भनेमा हामी फ्रिक्वेन्सी दिन्छौं ।एनसेलले मंगलबार ठूला करदाता कार्यालयलाई साढे ४ अर्ब लाभकर तिरेर बाँकी रकम किस्तामा तिर्ने सुविधा माग गरेको थियो । एनसेलको अनुरोधअनुसार ठूला करदाता कार्यालयले उसलाई यो आवभित्र तिर्ने सुविधा दिएको छ । ठूला करदाता कार्यालयलाई लाभकर तिरेको जानकारी गराएपछि प्राधिकरणले आधिकारिकताका लागि ठूला करदाता कार्यालयलाई पत्र लेखेको हो ।प्राधिकरणको मंसिर १५ मा बसेको सञ्चालक समिति बैठकले एनसेलले लाभकर तिरे मात्रै १८०० मेगाहर्ज ब्यान्डको फ्रिक्वेन्सी प्रयोग गर्न दिने निर्णय गरेको थियो । प्राधिकरणले पुस २ मा गरेको फ्रिक्वेन्सी लिलामीका सन्दर्भमा सञ्चालक समितिले यस्तो निर्णय गरेको हो । सञ्चालक समितिले फ्रिक्वेन्सी लिलामीमा एनसेलले जितेमा १५ दिनभित्र लाभकर तिरेमा मात्रै उसलाई फ्रिक्वेन्सी प्रयोगको अनुमति दिने निर्णय गरेको थियो ।प्राधिकरणले पुस २ मा गरेको १८०० मेगाहर्ज ब्यान्डको फ्रिक्वेन्सी लिलामीमा एनसेलले प्रतिमेगाहर्ज ५ करोड ८० लाख रुपैयाँ कबुलेर लिलामी जितेको थियो । प्राधिकरणले गठन गरेको लिलामी समितिले एनसेलले लिलामी जितेको सिफारिस गरेको भए पनि प्राधिकरण सञ्चालक समितिले एनसेललाई फ्रिक्वेन्सी दिने निर्णय गरेको छैन । प्राधिकरणको निर्णयअनुसार एनसेलले बिहीबारसम्ममा लाभकर बुझाइसक्नुपर्ने थियो । तर एनसेलले समय सकिनु दुई दिनअघि नै ठूला करदाता कार्यालयमा लाभकरको करिब २० प्रतिशत रकम तिरेर किस्तामा तिर्ने सुविधा पाएको छ । एनसेलले अब १८०० मेगाहर्ज ब्यान्डमा ९ मेगाहर्जसम्म फ्रिक्वेन्सी लिन पाउँछ । प्राधिकरणले यो ब्यान्डमा तोकेको सीमा २० मेगाहर्जमध्ये ११ मेगाहर्ज एनसेलले अहिले प्रयोग गरिरहेको छ ।प्राधिकरणले एनसेललाई लाभकर तिरे मात्रै फ्रिक्वेन्सी दिने निर्णय गरेको भए पनि कम्पनीले भने फ्रिक्वेन्सीबापतको रकम भने माग्दै नमागी सरकारी खातामा रकम जम्मा गरिसकेको छ । फ्रिक्वेन्सी लिलामीको दुई दिनपछि पुस ४ मा एनसेलले सञ्चार तथा सूचना प्रविधि मन्त्रालयको राजस्व खातामा फ्रिक्वेन्सीबापत भन्दै ९ मेगाहर्जका लागि ५२ करोड २० लाख रुपैयाँ दाखिला गरेको थियो ।एनसेलले मन्त्रालय र प्राधिकरणमा आफूले फ्रिक्वेन्सीबापतको रकम तिरिसकेको र आफू लिलामी प्रक्रियाको विजयी भएको भन्दै लाभकर नतिरी फ्रिक्वेन्सी दिन दबाब दिएको थियो । प्राधिकरणले गत वर्ष नै फ्रिक्वेन्सी लिलामीको सूचना प्रकाशन गरेको भए पनि सर्वोच्च अदालतमा परेको मुद्दाका कारण एक वर्ष थाती राख्दै यो वर्ष पुनः सुरु गरेको हो । प्राधिकरणले सुरुमा प्रकाशन गरेको लिलामी सूचनाका आधारमा एनसेलले प्रक्रियामा भाग लिन नपाउने भए पनि प्राधिकरणले पछि आफ्नै पूर्वसर्त संशोधन गरी एनसेललाई लिलामीमा भाग लिन दिएको थियो । एनसेललाई लिलामी प्रक्रियामा सहभागी गराउने निर्णय संसद्को अर्थ समिति र प्राधिकरणले बनाएकै सर्तविपरीत थियो । संसद्को अर्थ समितिले ०७३ जेठ २१ मा एनसेलबाट सम्पूर्ण कर असुली गरेपछि मात्रै कम्पनीको पुँजी वृद्धिलगायत व्यावसायिक योजनाप्रस्ताव अघि बढाउन उद्योग मन्त्रालय र सूचना तथा सञ्चार मन्त्रालयलाई निर्देशन दिएको थियो ।गत वर्ष माघ २७ गते बसेको अर्थ समितिको बैठकले बक्यौता रकम असुल नभएसम्म ती कम्पनीहरूलाई थप सुविधा र पुँजी वृद्धिलगायत सेवा विस्तार गर्न अनुमति नदिन निर्देशन दिएको थियो । प्राधिकरणले ०७५ पुस ४ मा फ्रिक्वेन्सी लिलामीका लागि सार्वजनिक सूचना प्रकाशन गरेको थियो । उक्त सूचनामा फ्रिक्वेन्सी लिलामीमा भाग लिन चाहने कम्पनीका लागि तीन वटा सर्त तोकिएको थियो । प्राधिकरणको सर्तमा लिलामी प्रक्रियामा भाग लिन चाहनेसँग आधारभूत टेलिफोन सेवा वा मोबाइल सेवाको लाइसेन्स हुनुपर्ने, कुनै पनि खालको बक्यौता हुन नहुने र प्राधिकरणबाट कालोसूचीमा नपरेको हुनुपर्ने उल्लेख छ । प्राधिकरणले गत वर्ष पुस ४ मा ९००, १८०० र २१०० मेगाहर्ज ब्यान्डमा बाँकी रहेको फ्रिक्वेन्सी लिलामीका लागि सूचना जारी गरेको थियो । आफूले पनि फ्रिक्वेन्सी लिलामीमा सहभागी हुन पाउनुपर्ने सर्त राख्दै सीजी टेलिकम्युनिकेसन सर्वोच्च गएपछि लामो समय लिलामी प्रक्रिया स्थगित भएको हो । स्थगित लिलामी प्रक्रियालाई पुनः सुरु गर्न प्राधिकरण सञ्चालक समिति बैठकले मंसिर १५ मा निर्णय गरेको थियो । प्राधिकरणले तोकेको सर्तका कारण एनसेल र नेपाल टेलिकमले मात्रै लिलामी प्रक्रियामा भाग लिएका थिए । ९०० र २१०० मेगाहर्ज ब्यान्डका लागि एनसेलले मात्रै आवेदन दिएका कारण लिलामी प्रक्रिया हुन सकेन ।"
अब एटीएमबाट दिनमा एक लाख,"नयाँ व्यवस्थाअनुसार अब एजेन्ट र सबएजेन्टले प्रतिदिन २५ हजार र प्रतिमहिना १ लाख रुपैयाँसम्म ट्रासन्फर गर्न सक्नेछन् । यसअघि एजेन्ट र सबएजेन्टमार्फत भुक्तानी गर्दा एक पटकमा अधिकतम ५ हजार, प्रतिदिन १५ हजार र मासिक २५ हजार रुपैयाँसम्म मात्र भुक्तानी गर्न पाइने व्यवस्था थियो । वालेटमार्फत हुने भुक्तानीले साना कारोबारसमेत गर्न नपुगेपछि राष्ट्र बैंकले सीमा बढाएको हो । यस्तै बैंकहरूले हरेक एटीएम बुथमा एक जना सुरक्षागार्ड राख्नु नपर्ने भएको छ । यसअघि हरेक एटीएममा चौबीसै घण्टा एक जना सुरक्षा गार्ड राख्नुपर्ने व्यवस्था थियो । राष्ट्र बैंकले आन्तरिक रेमिट्यान्स कम्पनीको भुक्तानी सीमा पनि बढाएर अधिकतम १ लाख रुपैयाँ पुर्याएको छ । उक्त सीमाभन्दा बढी रकम रेमिट्यान्स कम्पनीले पनि बैंक खाताचेकमार्फत भुक्तानी गर्नुपर्नेछ । यसअघि नेपालभित्रै रेमिट्यान्समार्फत पैसा पठाउँदा बढीमा ६० हजार मात्र पठाउन पाउने व्यवस्था थियो । क्रेडिट कार्डबाट नगद कारोबार गर्न पाइने छैन । तर ग्राहकलाई अत्यावश्यक भएको अवस्थामा क्रेडिट कार्डको स्वीकृत सीमा रकमको १० प्रतिशतसम्म नगद झिक्न बाधा पुगेको मानिने छैन, निर्देशनमा भनिएको छ, क्रेडिट कार्डबाट नगद कारोबार गरी कार्डबाट प्रयोग भएको रकम भुक्तानी गर्ने समय समाप्त नहुँदै कार्डमा भएको रकमको सीमा समाप्त भएको अवस्थामा सो रकम बैंकमा जम्मा गरी तोकिएको सीमासम्मको नगद झिक्न बाधा पुगेको मानिने छैन ।"
सवा लाख गुनासो फर्छ्योट,काठमाडौं (कास) राष्ट्रिय पुनर्निर्माण प्राधिकरणले सवा लाख भूकम्पपीडितको गुनासो फर्छ्योट गरेको छ । प्राधिकरण कार्यकारी समितिको शुक्रबार र आइतबार बसेको बैठकबाट १ लाख १३ हजार ४३ जनाको गुनासो फर्छ्योट गर्ने निर्णय भएको हो । बैठकले ७ हजार ४ सय ९४ पुनर्निर्माण लाभग्राही थप्ने निर्णय पनि गरेको छ । पुनः जाँच तथा छुट सर्भेक्षण ०७५ र ०७६ बाट संकलित लगतको विश्लेषण गर्दै लाभग्राही थप गर्ने निर्णय भएको प्राधिकरणका सहप्रवक्ता मनोहर घिमिरेले जानकारी दिए । ३ हजार ७६ प्रबलीकरणमा थप गरिएको र ५२ हजार ९ सय ९८ जना गुनासोकर्तालाई गैरलाभग्राही कायम गर्ने निर्णय भएको उनको भनाइ छ । मंसिर तेस्रो साता बसेको बैठकले ४२ हजार ७ सय ४२ गुनासो सम्बोधन गर्दै ४ हजार ६ सय ४४ लाभग्राही थपेको थियो । यसअनुसार २ हजार ६ सय ९ जनालाई प्रबलीकरण लाभग्राही कायम गरिएको छ । पुस मसान्तभित्र सबै गुनासो पुनरावलोकन गरी निर्णय गरिने सहप्रवक्ता घिमिरले बताए । भूकम्प प्रभावित घरधुरीले सम्बन्धित वडामार्फत अनुदान सम्झौता गरी ५० हजार रुपैयाँ पहिलो किस्ताका रूपमा पाउनेछन् । पुनः जाँच तथा छुट सर्वेक्षणबाट लाभग्राही कायम भएकाले ०७६ माघ मसान्तभित्र अनुदान सम्झौता गरी पहिलो किस्ता लिइसक्नुपर्नेछ ।
अल्लोका स्पोर्ट्स सुज,"(बागलुङ)  कुनै बेला जंगलको चाल्नेसिस्नो उखेलेर फाल्ने गरेकी बागलुङ नगरपालिका४ की लक्ष्मी विकले अहिले त्यसलाई हुर्काउँछिन् । सदरमुकाममै पसल गरेर बसेका चन्द्रबहादुर विकसँग बिहे गरेपछि उनले अल्लोको महत्त्व बुझिन् । अहिले विक दम्पतीले अल्लोका दर्जनभन्दा बढी सामग्री बनाएर बजारमा बेच्ने गरेका छन् । जंगलबाट अल्लो ल्याएपछि उनीहरूले घरमै बसेर काम गर्छन् । अल्लोको सल, स्विटर, कोट, टोपी र झोला बनाएर उनीहरूले राम्रो कमाइ गरेका छन् । उनीहरूले अल्लोका स्पोर्ट्स सुजसमेत बनाएर बिक्रीमा राखेका छन् । युवाहरूले यस्ता जुत्ता खोज्ने गरेको विक दम्पती बताउँछन् । बजारका अन्य फेन्सी सामानकै मूल्यमा अल्लोका सामान पाएपछि धेरैले रुचाएका छन् । पार्टी र स्पोटर््स सुजमा आएको रहेछ, बागलुङका सुदीप राजभण्डारीले भने, अल्लोबाट हरेक प्रकारका सामग्री बन्ने रहेछन् भन्ने कुरा उद्यमीले बनाएर देखाएका छन् । उनीहरूले २ हजार रुपैयाँमा आकर्षक जुत्ता बेचिरहेका छन् । धेरै धुन नपर्ने, ब्रस गरेर सफा गर्न मिल्ने र समयसमयमा धोए पनि खासै फरक नपर्ने गरी जुत्ता बनाएको लक्ष्मीले बताइन् । जुत्ता पछिल्लो र नौलो उत्पादन हो, उनले भनिन्, यसअघि धेरै सामग्री महिलाका लागि मात्र भएकाले पुरुषका लागि जुत्ता बनाएका हौं । महिलाले लगाउने कक सुज र सामान्य जुत्ता पनि बनाएर बेच्न थालेपछि तिनको पनि बिक्री बढेको उनको भनाइ छ । पुर्ख्यौली घर पर्वतको लेसपार भएका चन्द्रबहादुरले केही वर्ष बागलुङकै श्रीनगरटोलमा उद्यम गरेका छन् । अहिले उनको पुर्ख्यौली थलो मोदी गाउँपालिकाको पातीचौरमा पनि पसल राखेका छन् । उनले चाल्ने सिस्नोको धागो र कपडा बनाउँछन् । सामान्य सिस्नोको भने पाउडर बनाएर बिक्री गर्दै आएका छन् । तीन महिनासम्म तालिम लिएपछि सिकेको सीपले अहिले सबै प्रकारका काम गर्न सक्ने भएको छु, उनले भने, श्रीमतीले पनि सबै काम सिकेकी छिन् । उनीहरूले अल्लोसँगै ढाकाका सामग्री पनि बनाउन थालेका छन् । अल्लोको सामान बनाउने क्रममै बागलुङकै ताराखोलाका उद्यमी महिलाले पनि जुत्ता बनाउने सुरु गरेका छन् । ताराखोलामा भने पार्टी सुजका रूपमा जुत्ता तयार हुन्छन् । ताराखोलास्थित सोनाम अल्लो कपडा उत्पादन समूहले पुरुषले लगाउने जुत्ता उत्पादन थालेको चन्द्रबहादुरले बताए । उनीहरूले पनि यसअघि पछ्यौरा, झोला, स्विटर, टोपी र पैसा राख्ने पर्स मात्र बनाउँथे । पुरुषले लगाउने सामग्री कम भएकाले जुत्तामा ध्यान दियौं, अहिले युवायुवती सबैको रोजाइ अल्लो भएको छ, समूहकी सदस्य भीमा रोकाले भनिन्, अल्लोले हाम्रो जीवन व्यावसायिक भएको छ । ताराखोलामा मात्र अल्लोका २ समूहमा ३० महिला सहभागी छन् । उनीहरू स्वरोजगार मात्र भएका छैनन्, परिवारका अन्य सदस्यलाई पनि काम सिकाइरहेका छन् ।"
टीभीएसको एनटर्क १२५ रेस एडिसन,"काठमाडौं (कास) टीभीएस मोटर कम्पनीले टीभीएस एनटर्क १२५ रेस एडिसन स्कुटर पोखरामा सार्वजनिक गरेको छ । स्कुटरमा एलईडी डीआरएल र एलईडी हेडल्याम्प छ । यसमा हजार्ड ल्याम्प अर्थात् आकस्मिक बत्ती पनि छ । स्कुटरमा भाइब्रेन्ट चेकर्ड फ्ल्याग ग्राफिकसँगै रेस इडिसनले टीभीएसको रेसिङ पेडिग्रीलाई झल्काउँछ । यो स्कुटर म्याट ब्ल्याक, मेटालिक ब्ल्याक र मेटालिक रेड रङमा उपलब्ध छ ।"
एनआईसीको क्यास ब्याक अफर,काठमाडौं (कास)एनआईसी एसिया बैंकको कार्डमार्फत कारोबार गरेमा १० प्रतिशत रकम फिर्ता पाइने भएको छ । अफरअन्तर्गत क्यास ब्याक प्राप्त गर्न बैंकको डेबिट एवं क्रेडिट कार्ड वाहकले न्यूनतम ५ सय रुपैयाँको सामान खरिद गर्नुपर्नेछ । नयाँ वर्षका अवसरमा बैंकले यो योजना ल्याएको हो । योजना अवधिमा कम्तीमा पाँच पटकसम्म कारोबार गरिएको हुनुपर्नेछ ।
कतार एयरवेज 'सफल',काठमाडौं (कास) कतार एयरवेजले कम्पनीका लागि सन् २०१९ सफल रहेको जनाएको छ । गत वर्ष एयरलाइनले आफ्नो नेटवर्क विस्तार गर्नुका साथै सेवाका लागि नयाँ जहाज थपेको थियो । पाँचौं पटक विश्वको सर्वश्रेष्ठ एयरलाइन्सका लागि स्काइट्रेक्स पुरस्कार प्राप्त गर्नु २०१९ को सबैभन्दा महत्त्वपूर्ण उपलब्धि रहेको कम्पनीले जनाएको छ ।
सनराइजसाना उद्योग संघ सम्झौता,काठमाडौं (कास) सनराइज बैंक लिमिटेड र भक्तपुर घरेलु तथा साना उद्योग संघबीच सम्झौता भएको छ । केन्द्रीय बैंकको निर्देशनअनुसार उपलब्ध हुने बिमा सुविधासहितको ब्याज अनुदान कर्जा तथा निर्यातमा नगद प्रोत्साहन कोष तथा गैरकोषमा आधारित सहुलियतपूर्ण कर्जा नजिकका बैंकका शाखामार्फत उपलब्ध गराउने सम्झौता भएको छ । संघका अध्यक्ष वीरेन्द्र जटी र बैंकका तर्फबाट व्यापार बैंकिङ प्रमुख हरिप्रसाद आर्चायले सम्झौतापत्रमा हस्ताक्षर गरे ।
वेलकमएडस्टार्टर साझेदारी,काठमाडौं (कास) वेलकम एडभरटाइजिङ र एडस्टार्टर प्रालिले रणनीतिक साझेदारी कायम गर्ने सम्झौता गरेका छन् । नेपाली सञ्चार माध्यममा विज्ञापन बुकिङसंकलक र प्रसारणप्रकाशन गर्ने विषयसम्बन्धी सम्झौतापत्रमा वेलकमका अध्यक्ष निर्मलराज पौडेल र एडस्टार्टरका नेपालस्थित कार्यालय प्रबन्ध निर्देशक निरञ्जन खनालले हस्ताक्षर गरे ।
तनहुँमा तेस्रो पटक ठेक्का गरिँदै,"(काठमाडौं)  दोस्रो पटक गरिएको ठेक्का प्रक्रियामा सहभागी कम्पनीहरू प्राविधिक रूपमा अयोग्य भएको भन्दै तनहुँ जलविद्युत् आयोजनाले पहिलो प्याकेजअन्तर्गतको संरचना निर्माणका लागि तेस्रो पटक टेन्डर गर्ने भएको छ । १४० मेगावाटको आयोजनाको हेडवर्क्स संरचनाका लागि पहिलो पटक गरिएको ठेक्का पाएको इटालियन कम्पनी सीएमसीले भनेको समयमा काम नथालेपछि ठेक्का सम्झौता रद्द हुँदा वैशाखमा दोस्रो पटक ठेक्का आह्वान गरिएको थियो ।दोस्रो पटक गरिएको ठेक्कामा सहभागीहरूको सूची तनहुँ जलविद्युत् आयोजना कार्यालयले दातृ निकाय एसियाली विकास बैंक (एडीबी) मा पठाएको थियो । आयोजनाको बाँधसहितको संरचना (हेडवर्क्स) निर्माणका लागि चार कम्पनीले बोलपत्र पेस गरेका थिए । चीनको चाइना गेजुवा ग्रुप अफ कम्पनी लिमिटेड, सिनो हाइड्रो कर्पोरेसन लिमिटेड, चाइना नेसनल इलेक्ट्रिक इन्जिनियरिङ कर्पोरेसन लिमिटेड, सोङ डा कर्पोरेसन भियतनाम र कालिका कन्ट्रक्सन नेपाल जेभीले बोलपत्र पेस गरेका थिए । एडीबीको खरिद निर्देशिकाअनुसार एकै चरणमा प्राविधिक एवं आर्थिक प्रस्ताव पेस गर्ने गरी बोलपत्र मागिएको थियो ।यी कम्पनीहरूको सूची एडीबीमा पठाइएको र कुनै पनि कम्पनी प्राविधिक रूपमा आयोजना निर्माणका लागि सक्षम नदेखिएपछि पुनः ठेक्का आह्वान गर्ने निर्णय भएको आयोजना प्रमुख प्रदीपकुमार थिकेले जानकारी दिए । तीन साताभित्र आयोजनाले पुनः ठेक्का सूचना प्रकाशित गर्ने उनले बताए । यसअघि कम्पनीले कात्तिक दोस्रो साताभित्र ठेक्का सम्झौता गरी पुसबाट आयोजनास्थलमा निर्माण व्यवसायी कम्पनी परिचालन गर्ने लक्ष्य राखेको थियो । तेस्रो पटक ठेक्का सूचना निकाल्नुपर्ने भएपछि आयोजना निर्माणमा ढिलाइ हुने भएको छ । यसअघि आयोजना सन् २०२५ जुनभित्र सक्ने लक्ष्य रहेको भए पनि अब २०२५ को डिसेम्बरसम्म धकेलिन सक्ने आयोजना प्रमुख थिकेको भनाइ छ । कति समय धकेलिन्छ भन्ने तय हुन बाँकी छ, उनले भने, नयाँ ठेक्का गर्ने बेला यी सबै पक्ष अध्ययन गर्छौं । सुरुमा यो आयोजना सन् २०२३ मा सक्ने लक्ष्य थियो । तर एकपछि अर्को ठेक्का असफल भएपछि आयोजनाको निर्माण पछि धकेलिएको हो ।आयोजनाले पहिलो पटक गरेको टेन्डरमा इटालियन कम्पनी सीएमसीले ठेक्का पाएको थियो । आयोजना र उक्त कम्पनीबीच ०७५ असोज १५ मा ठेक्का सम्झौता भएको थियो । ठेक्का सम्झौताको सर्तअनुसार सीएमसी ठेक्का भएको २८ दिनभित्र आयोजनास्थलमा खटिनुपर्ने थियो । तर इटाली अदालतमा कम्पनी टाट पल्टिने प्रक्रिया सुरु गरेको उक्त कम्पनीले सर्तअनुसार काम नगरेपछि आयोजनाले गत वर्ष फागुन २३ मा एकतर्फी रूपमा ठेक्का सम्झौता रद्द गरेको हो । सीएमसीसँग भएको ठेक्का सम्झौता रद्द गरिएपछि आयोजनाले वैशाखमा १२ गते पुनः अन्तर्राष्ट्रिय टेन्डर आह्वान गरेको थियो । सुरुमा बोलपत्र पेस गर्ने अन्तिम दिन २६ जेठ तोकिएकामा बोलपत्र पेस गर्न इच्छुक कम्पनीले समय थप गर्न माग गरेपछि २८ दिन थपिएको थियो । ठेक्का तोडेलगत्तै सीएमसीसले नेपाल इन्भेस्टमेन्ट बैंकमा राखेको बैंक ग्यारेन्टीबापतको करिब २ अर्ब रकम आयोजनाले लिइसकेको छ । इन्भेस्टमेन्ट बैंकले इटालीको इन्टेसा सान पाओलो बैंकको ग्यारेन्टीमा सीएमसीका लागि बैंक ग्यारेन्टी जारी गरेको थियो । आयोजनाले आफूसँग छलपूर्ण तरिकाले ठेक्का तोडेको भन्दै सीएमसीले बैंक ग्यारेन्टी रोक्का गर्न इटालीको अदालतमा मुद्दा दायर गरेको छ । सोही मुद्दाका कारण इन्भेस्टमेन्ट बैंकले इटालियन बैंकबाट पाउनुपर्ने रकम प्राप्त गर्न सकेको छैन । इटालियन कम्पनी मेलम्ची निर्माणको अन्तिम अवस्थामा काम छाडेर गत वर्ष भागेको थियो । पहिलो चरणको संरचनाअन्तर्गत आयोजनाको १४० मिटर अग्लो कंक्रिट बाँध, नदी फर्काउने दुई वटा सुरुङ, अस्थायी बाँधलगायत संरचना निर्माण गर्नुपर्नेछ । पहिलो प्याकेजको संरचना निर्माणका लागि दातृ निकाय एडीबी र युरोपेली लगानी बैंक (ईआईबी) को सहुलितपूर्ण ऋण परिचालन हुने आयोजनाले जनाएको छ ।आयोजनाको सुरुङ, विद्युत्गृह निर्माण र हाइड्रो मेकानिकल तथा इलेक्ट्रो मेकानिकल उपकरण आपूर्ति, जडान तथा सञ्चालनलगायत दोस्रो प्याकेजका काम गर्न चिनियाँ कम्पनी सिनो हाइड्रो कर्पोरेसन लिमिटेडले आयोजनस्थलमा काम गरिरहेको छ । सिनो हाइड्रोले अहिले आयोजनास्थलमा कार्यालय भवन, श्रमिक आवास गृहलगायत संरचना निर्माण, आयोजनाको प्रवेशमार्ग र अन्य संरचनाको सर्वेक्षण, डिजाइन र निर्माण गरिरहेको छ ।आयोजनाको तेस्रो प्याकेजअन्तर्गत दमौलीबाट चितवनको भरतपुरसम्म २२० केभीको डबल सर्किट प्रसारण लाइन निर्माणका लागि भारतीय कम्पनी केईसी इन्टरनेसनलसँग ठेक्का सम्झौता भइसकेको छ । कम्पनी आयोजनास्थलमा परिचालन भई प्रसारण लाइनको सर्भे गरिरहेको छ ।आयोजनाको लागत ५० करोड ५० लाख अमेरिकी डलर अनुमान गरिएको छ । यसमध्ये एडीबीले १५ करोड, जापान अन्तर्राष्ट्रिय सहयोग नियोग (जाइका) ले १८ करोड ४० लाख, ईआईबीले ८ करोड ५० लाख र नेपाल विद्युत् प्राधिकरणले ८ करोड ७० लाख अमेरिकी डलर बेर्होने गरी वित्तीय व्यवस्थापन गरिएको छ ।"
इटालियन बैंकको अन्तरिम आदेश कायमै,"तनहुँ जलविद्युत् आयोजनाको बैंक ग्यारेन्टीका विषयमा इटालियन बैंकले सीएमसीको पक्षमा अन्तरिम आदेशलाई निरन्तरता दिएको छ । दुई साताअघि इटालीको बैंक ट्रिब्युनल डी बोलोग्नाले अन्तरिम आदेशलाई निरन्तरता दिने फैसला गरेको बैंकका प्रमुख कार्यकारी अधिकृत ज्योति पाण्डेले बताए ।बैंकको आदेशविरुद्ध हामीले अपिल गरेका छौं, उनले भने, ४५ दिनभित्र बैंकले आफ्नो निर्णय सुनाउँछ । उक्त बैंकले आफूहरूको पक्षमा फैसला नगरे पनि त्योभन्दा माथिल्लो बैंकमा जाने विकल्प रहने पाण्डेको भनाइ छ । तनहुँ जलविद्युत् आयोजनाको हेडवर्क्स संरचना निर्माणका लागि ठेक्का पाएको सीएमसीले आयोजनालाई इन्भेस्टमेन्ट बैंकको बैंक ग्यारेन्टी बुझाएको थियो । इटालीको इन्टेसा सानपाओलो बैंकको आदेशमा इन्भेस्टमेन्ट बैंकले बैंक ग्यारेन्टी दिएको थियो । १ सय ४० मेगावाट क्षमताको तनहुँ जलविद्युत् आयोजनाको हेडवर्क्स (नदी फर्काउने र बाँधसहितका संरचना) निर्माण गर्न सीएमसीले २० अर्ब ६४ करोड ५२ लाख रुपैयाँको ठेक्का पाएको थियो । गत वर्ष १५ असोजमा गरिएको ठेक्का सम्झौताअनुसार काम सुरु नगरेको भन्दै आयोजनाले फागुन २३ मा सीएमसीसँग सम्झौता तोडेको थियो । ठेक्काका लागि सीएमसीले नेपाल इन्भेस्टमेन्ट बैंकबाट ८५ करोड १४ लाख १६ हजार रुपैयाँ र ८७ लाख ४९ हजार युरोको कार्य सम्पादन जमानत जारी गराएको थियो । सीएमसीसँग ठेक्का तोडेलगत्तै इन्भेस्टमेन्ट बैंकबाट तनहुँ हाइड्रोपावरले बैंक ग्यारेन्टी रकम लिइसकेको छ । ठेक्का सम्झौताको १० प्रतिशत रकम ठेकेदारले बैंक ग्यारेन्टीबापत राख्नुपर्छ । बैंक ग्यारेन्टीबापतको रकम आयोजनालाई दिएर इन्भेस्टमेन्टले इटालीको बैंकसँग रकम मागेको थियो । सीएमसीले दायर गरेको मुद्दाको सुनुवाइ गर्दै इटालीको बैंक ट्रिब्युनल डी बोलोग्नालेले यसअघि इटालीको बैंक इन्टेसा सानपाओलोलाई बैंक ग्यारेन्टी भुक्तानी रोक्का गर्न आदेश दिँदै तनहुँ हाइड्रो पावरले अवैध तरिकाले बैंक ग्यारेन्टी लिएको हो कि होइन भन्ने विषयमा पनि छानबिन गर्न भनेको थियो । दुई साताअघि मुद्दाको पुनः सुनुवाइ गर्दै इटालीको बैंकले अघिल्लो आदेशलाई नै निरन्तरता दिएको हो । एकल न्यायाधीशको इजलासले सो आदेश दिएको थियो । इन्भेस्टमेन्ट बैंकले गरेको अपिलमा भने अब तीन जना न्यायाधीशको इजलासले सुनुवाइ गर्नेछ ।"
भेडीगोठको जिन्दगी,"(रुकुम पूर्व)  भेडाको बथान लिएर बुकी पाटनमा बस्नु जति रमाइलो छ, त्यत्ति नै जोखिम पनि । कहिलेकाहीँ हिउँ, आँधी या चिप्लो बाटो भेडी गोठालाका लागि काल बनिदिन्छ । भेडा पाल्नु पुथाउत्तरगंगा, भूमे र सिस्ने गाउँपालिकाका लेकाली क्षेत्रका बासिन्दाको परम्परागत पेसा हो । ऊन, दूध र घिउका लागि पनि भेडा पालिन्छ । समस्या त केमा पो छैन र ? पुथाउत्तरगंगा गाउँपालिका१० का टेकबहादुर बुढा मगरले भने, भेडापालनमा पनि धेरै समस्या छन्, जुधिरहेकै छौं । अरू समयभन्दा चिसो समयमा निकै कष्ट हुने उनले सुनाए । उनका अनुसार चिसोबाट आफू जोगिनु, भेडा र सुरक्षामा रहेका कुकुरलाई बचाउनु मुख्य चुनौती हो । पुथाउत्तरगंगा गाउँपालिका१ का कौडा पुनका लागि सधैं हिँडिरहेकै बाटो जीवनको तगारो बनिदियो । गोठबाट घर फर्किंदा दुले र फर्कम्बाबीच पर्ने भीरबाट पुस २ गते खसेका उनको शव तीन दिनपछि शनिबार मात्रै भेटिएको थियो । पुन हिउँको चिप्लोका कारण भीरबाट खसेका थिए । हिउँले बाटो पुरिनु र रुख चढ्नु गोठालाका लागि अर्को जोखिम हो । भेडाका लागि डाले घाँस संकलन गर्न अग्ला र ठूला रुख चढ्नुपर्ने हुन्छ । यसबाट लड्ने जोखिम पनि उत्तिकै हुन्छ । हिमालबाट हिउँसहित आउने चिसो बतासले रुख चढ्नेहरू खस्न पनि सक्छन्, मैकोटका भरतकुमार पुन मगरले बताए । पुथाउत्तरगंगा गाउँपालिकाका १४ वटै वडाका लेकाली क्षेत्रमा भेडा पालिन्छ । यहाँ चरन क्षेत्र पनि प्रशस्त छ । भूमे गाउँपालिकाका १ देखि ४ वडा र ७ नम्बर वडाका केही ठाउँमा भेडा पालिन्छ । सिस्ने गाउँपालिकाका १ र २ वडामा भेडा पाल्ने चलन छ । पुथाउत्तरगंगा१० का वडाध्यक्ष ज्योतिमान गुरुङले भेडापालन स्थानीयको मुख्य र परम्परागत पेसा भएको बताए । उनीहरूलाई चिसो र गर्मी खेप्ने बानी परिसकेको छ । पेसामा रमाउन सक्यो भने मजै छ, उनले भने, यो हाम्रो पेसामात्र नभई परम्परा पनि हो । यो क्षेत्रमा करिब पाँच सय परिवारले ठूलो संख्यामा भेडा पाल्दै आएका छन् । प्रायः सबै मौसममा यहाँका भेडा र भेडी गोठाला हिमालकै काखमा हुन्छन् । स्याल र हिउँचितुवाबाट भेडा बचाउन सबैसँग भोटेकुकुर अनिवार्य हुने पुथाउत्तरगंगा गाउँपालिका१ का निवार पुनले बताए । जिल्लाका तीनवटै स्थानीय तहका हिमालमुनिका पाटन तथा लेकाली क्षेत्रमा भेडा पालिन्छ । कतिले त उनीहरू रुकुम पश्चिम र रोल्पाका लेकाली क्षेत्रमा समेत भेडा चराउन लैजान्छन् । जाडो याममा मान्छे तथा अरू पशुको चहलपहल कम हुन्छ । यस्तो बेला चरन प्रशस्त पाइने भएकाले भेडाको बथानका साथ गोठाला पनि विभिन्न लेक चहार्छन् । चिसो चढ्ने बेला उनीहरू भेडाको बथान लिएर लेक उक्लन्छन् । चिसो छल्न न्याना कपडाका साथै खानेकुरामा पनि निकै ध्यान पुर्याउनुपर्छ । उनीहरूले टिमुर, लसुन र खुर्सानीको व्यवस्था गरेका हुन्छन् । चामल, मकैको पिठो र दाल पनि बोक्छन् । पछिल्लो समय स्लिपिङ ब्याग पनि बोक्ने गरेको भरतकुमारले बताए । चरनका लागि गोठालाहरू गाउँ झर्दैनन् । गाउँनजिकै आए पनि भेडा ल्याउने चलन छैन । कुनै कुनै वर्ष छिमेकी गाउँको बेंसीसम्म भेडा ल्याएर गोठाला झर्ने गरेका छन् । गाउँमा बथानका बथान भेडा पाल्न सम्भव छैन । त्यसैले गोठाला अधिकतम समय लेकमै बिताउने गर्छन् ।"
९ विद्युत् आयोजनालाई जग्गा अधिग्रहण स्वीकृत,"(काठमाडौं)  सरकारले नौ वटा विद्युत् वितरण र प्रसारण आयोजनाका लागि जग्गा प्राप्ति प्रक्रिया सुरु गर्न स्वीकृति दिएको छ । सोमबार बसेको मन्त्रिपरिषद् बैठकले यी आयोजनाका लागि जग्गा प्राप्तिको प्रक्रिया थाल्न स्वीकृति दिएको सरकारका प्रवक्ता एवं सूचनामन्त्री गोकुल बाँस्कोटाले जानकारी दिए । नेपाल विद्युत् प्राधिकरणले निर्माण गरिरहेको भूमहीककोई १३२ केभी प्रसारण लाइन आयोजनाका लागि नवलपरासीमा करिब चार बिघा, प्राधिकरणकै मैनहरिया सम्पत्तिया १३२ केभी प्रसारण लाइन आयोजनाका लागि रूपन्देहीमा करिब ९३ वटा टावर निर्माणका लागि आवश्यक तीन बिघा जग्गा र कर्मचारी सञ्चय कोष प्रवर्द्धक रहेको बेतन कर्णाली अर्धजलाशययुक्त आयोजनाका लागि अछाममा करिब २२ सय रोपनी जग्गा अधिग्रहण प्रक्रिया थाल्न निर्देशन दिएको हो । मन्त्रिपरिषद् बैठकले प्राधिकरणले जाजरकोटमा निर्माण गर्ने वितरण केन्द्रको कार्यालय भवन निर्माणका लागि आवश्यक ७ देखि १० रोपनी जग्गा, विद्युत् उत्पादन कम्पनी लिमिटेड प्रवर्द्धक रहेको किमाथांका अरुण विद्युत् आयोजनाका लागि संखुवासभामा ११० रोपनी जग्गा, फुकोट कर्णाली अर्धजलायशयुक्त आयोजनाका लागि कालिकोट जिल्लामा १ हजार ५ सय रोपनी जग्गा, प्राधिकरणले निर्माण गरिरहेको हेटौंडापरवानीपुर पोखरिया १३२ केभी प्रसारण लाइन आयोजनाका लागि बारा जिल्लामा १० बिघा जग्गा अधिग्रहण गर्ने प्रक्रिया सुरु गर्न स्वीकृति दिएको छ । लेखनाथदमौली २२० केभी प्रसारण लाइन आयोजनाका लागि तनहुँमा १५० रोपनी जग्गा र तनहुँ विद्युत् आयोजनाका लागि विभिन्न स्थानमा करिब ४५ हेक्टर जमिन अधिग्रहणको प्रक्रिया सुरु गर्न स्वीकृति दिइएको हो ।"
राजपत्र अनंकित कर्मचारी नमाग्न परिपत्र,"काठमाडौं (कास) संघीय मामिला तथा सामान्य प्रशासन मन्त्रालयले राजपत्र अनंकित तथा श्रेणीविहीन पदहरूमा तत्काल कर्मचारी माग नगर्न सबै सरकारी निकायलाई परिपत्र गरेको छ ।मन्त्रालयले राष्ट्रपति कार्यालय, उपराष्ट्रपति कार्यालय, प्रधानमन्त्री तथा मन्त्रिपरिषद् कार्यालय, सबै मन्त्रालय, आयोग, बोर्ड, केन्द्र, विभाग, प्राधिकरण, सातवटै प्रदेश प्रमुखका कार्यालय र ७७ वटै जिल्ला समन्वय समितिका कार्यालयलाई नायब सुब्बा, खरिदार, सवारी चालक र कार्यालय सहयोगी माग नगर्न परिपत्र गरेको हो । सरकारी निकायहरूले कर्मचारी पदपूर्ति गर्न आवश्यक भएमा सामान्य प्रशासनमार्फत माग गर्ने र लोकसेवाले परीक्षा लिएर सिफारिस गर्ने कानुनी व्यवस्था छ ।परिपत्रमा लोकसेवा आयोगबाट स्थानीय तहका लागि सिफारिस हुने क्रम जारी रहेको अवस्थामा थप कर्मचारी माग गर्दा आवश्यकताभन्दा बढी पदपूर्ति भई समस्या उत्पन्न हुन सक्ने उल्लेख गर्दै तत्कालका लागि पदपूर्तिसम्बन्धी माग नगर्न आग्रह गरिएको छ । अर्को सूचना जारी नभएसम्मका लागि राजपत्र अनंकित तथा श्रेणीविहीन पद रिक्त भए पनि हाललाई माग फाराम भरेर नपठाउनसमेत परिपत्रमा भनिएको छ ।यसअघि माग भएका पदमा लोकसेवाले सिफारिस नगर्दै स्थानीय तहले पदपूर्तिसम्बन्धी माग फाराम भरेर मन्त्रालयमा पठाउन थालेका छन् । यसबाट कर्मचारीको व्यवस्थापनमा समस्या आउन सक्ने उल्लेख गर्दै मन्त्रालयले तत्काल पदपूर्तिसम्बन्धी माग नगर्न सूचित गरिएको जनाएको छ । राजपत्र अनंकितमा सुब्बा, खरिदार तथा श्रेणीविहीनमा चालक र कार्यालय सहयोगीलगायत पर्छन् ।"
सुभाष उपाधि नजिक,"(काठमाडौं)  सुभाष तामाङले गोकर्ण गल्फ क्लबमा भइरहेको फाल्डो सिरिज नेपाल च्याम्पियनसिपमा बिहीबार ६ अन्डर ६६ खेल्दै १४ स्ट्रोकको अग्रता लिएका छन् । एक ओभर ७३ खेलेका १५ वर्षीय रितेश तामाङ समग्रमा चार ओभर १४८ सहित दोस्रोमा छन् । भारतका अभिराजसिंह चौहानले लगातार चार ओभर ७६ खेले । १७ वर्षे उनी ८ ओभर १५२ सहित तेस्रोमा छन् । १३ वर्षे सद्भाव आचार्यले तीन ओभर ७५ स्कोर गरे । उनी समग्रमा नौ ओभर १५३ को अवस्थामा छन् । १३ औं दक्षिण एसियाली खेलकुदमा दुई स्वर्ण जितेका सुभाषले लगातार तीन पार खेल्दै दोस्रो दिनको सुरुआत गरेका थिए । १७ वर्षीय उनले सुरुका नौ होलमा चार अन्डर ३२ खेल्ने क्रममा होल नं४, ६, ७ र ८ मा एकएक स्ट्रोक जोगाएर बर्डी गरे । उनले पछिल्ला नौ होलको स्कोर दुई अन्डर ३४ मा राखे । त्यसक्रममा ११ औं र १५ औं होलमा बर्डी बनाए ।रितेशले सुरुका नौ होलमा १ ओभर ३७ स्कोर गरे भने पछिल्ला नौ होलमा इभन पार ३६ को कार्ड बनाए । उनले तेस्रो, दसौं र १७ औं होलमा बर्डी गरे भने दोस्रो र आठौंमा एकएक शट बढी खेलेर बोगीमा परे । उनी १४ औं होलमा डबल बोगी गर्नपुगे । अभिराजसिंहले सुरुका नौ होलमा इभन पार ३६ खेलेपनि पछिल्ला नौ होलमा खराब प्रदर्शन गर्दै चार ओभर ४० स्कोर गरे । सद्भावले सुरुका नौ होल १ अन्डर ३५ मा टुंग्याए पनि त्यो लय कायम राख्न सकेनन् र पछिल्ला नौ होलमा चार ओभर ४० स्कोर गरे । पुरुष १७२१ उमेर समूहमा सुदीप तामाङ समग्रमा २८ ओभर १७२ सहित तेस्रोमा छन् भने १२१६ वर्षको स्पर्धामा किसन परियार (३८ ओभर १८२) पनि तेस्रोमै छन् । महिलातर्फ कश्मिरा शाह १८ ओभर १६२ सहित शीर्षस्थानमा छिन् । उनले दोस्रो चरणमा ५ ओभर ७७ स्कोर गरिन् । उनलाई रबिना श्रेष्ठ (३६ ओभर १८०) र प्रतिभा राई (४० ओभर १८४) ले पछ्याइरहेका छन् ।नेपाल गल्फ संघद्वारा आयोजित ५४ होलको प्रतियोगितामा १२ देखि २१ वर्षसम्मका १६ जुनियर खेलाडी सहभागी छन् । तीनै स्पर्धाका विजेताले भियतनामको डानाङस्थित लगुना लाङ कोमा मार्च, २०२० मा हुने १४ औं फाल्डो सिरिज एसिया ग्रान्ड फाइनलमा प्रतिस्पर्धा गर्ने अवसर पाउनेछन् ।"
उदयपुरका पदकधारीको सम्मान,"(उदयपुर)  नेपाल भ्रमण वर्ष २०२० को शुभारम्भसँगै बुधबार चौदण्डीगढी नगरपालिकाले १३ औं दक्षिण एसियाली खेलकुद (साग) का पदक विजेता खेलाडीलाई सम्मान गरेको छ । उदयपुर जिल्लाका खेलाडीलाई सम्मान गरिएको हो । ऐतिहासिक चौदण्डीगढी दरबार क्षेत्रमा विशेष कार्यक्रम गर्दै चौदण्डीगढी नगरपालिकाका बविता श्रेष्ठ, रन्जना राई, बन्दना राई, निशा राई र कविता राईलाई सम्मान गरिएको छ । उनीहरूले सागको महिला ह्यान्डबलमा रजत जितेका थिए । सागको करातेतर्फ स्वर्ण जितेका कटारी नगरपालिकाकी अनुपमा मगर र बेलका नगरपालिकाकी संगीता मगर तथा भारोत्तोलनकी कांस्य विजेता संगीता राई र महिला फुटबलमा रजत जितेकी बेलका नगरपालिका ४ की दीपा राईलाई सम्मान गरिएको हो । नगर प्रमुख खगेन्द्र राईले जनही स्वर्ण विजेतालाई ४०, रजत विजेतालाई ३० र कांस्य विजेतालाई २० हजार रुपैयाँसहित सम्मान पत्र प्रदान गरिएको बताए । जिल्ला ह्यान्डबल उदयपुरका प्रशिक्षक पर्वत गुरुङ, सहायक प्रशिक्षकद्वय बिन्दाकुमारी थापा र पार्वती राईलाई पनि सम्मान गरियो ।"
एपीएफलाई ठूलै राहत,"(काठमाडौं)  खेलाडी छँदा राजेन्द्र तामाङ खुबै हाँसो र ख्यालठट्टा गर्नुपर्ने खालका थिए । खेलाडी छँदा के के मात्र गर्थे, त्यो अहिले सुन्दा किंवदन्ती जस्तै लाग्छ । अहिले प्रशिक्षक भएका छन् । खुबै गम्भीर देखिन्छन् । नहोस् किन पनि, उनको जिम्मामा रहेको एपीएफ क्लबलाई अहिले चलिरहेको सहिद स्मारक लिग ए डिभिजनमा रेलिगेसन चिन्ता छ । बिहीबार सातदोबाटोस्थित एन्फा कम्प्लेक्समा भएको खेल जितेपछि भने प्रशिक्षक र एपीएफ दुवैलाई ठूलो राहत प्राप्त भएको छ । जति बेला यिनै राजेन्द्र पोस्टम्याच कन्फ्रेन्समा उपस्थित भए । उनी अझै चिन्तित थिए । मुखमा हाँसो थिएन । उनले बिहीबार भने, आजको खेल पनि नजितेको भए, हामीलाई निकै गाह्रो हुन्थ्यो । हामी विभागीय टिम हौं, त्यसैले रेलिगेसन चिन्ता बढी हुने गर्छ । उनलाई जितले दिएको सबैभन्दा ठूलो राहत हो, अब एपीएफले रेलिगेसन क्षेत्र छाडेर धेरै हदसम्म मज्जाले आफ्नो स्वाभाविक खेल खेल्न पाउँछ । राजेन्द्रको अबको काम हो, आफ्ना औसत खेलाडीबाट राम्रो प्रदर्शन निकाल्नु । यसपल्टको लिगमा पनि राम्रो गर्न नसकिरहेको एपीएफ अब सम्भवतः रेलिगेसनमा पर्ने छैन । टोलीको प्रतिकूलतामा नाटकीय नतिजा आएन भने । यही तनावले त हो, एपीएफको खेल तलमाथि भएको । यसको ठीक विपरीत सरस्वती क्लबमाथि भने ठूलै धक्का पुगेको छ, एपीएफसँगको खेल गुमाएर । लिगमा तल झर्नबाट बच्ने एउटै उपाय भनेको यस्तै आफू समान क्लबसँग खेल्दा राम्रो नतिजा हो । तर सरस्वती यही काममा असफल भयो । टोलीलाई यो निकै महँगो साबित हुनसक्ने छ । तर सरस्वतीका प्रशिक्षक प्रदीप नेपाल भने क्लबलाई रेलिगेसनको चिन्ता छैन, क्लबले रेलिगेसन पर्नसक्छ भनेर सोचेको पनि छैन भन्छन् । धेरै टिम कम अंकमै छन्, त्यसैले अहिले नै आत्तिनुपर्ने केही छैन, उनले भने, पछि उकास्न सकिन्छ । यो त भयो, हार्ने टिमभन्दा जित्ने टिमलाई भएको चिन्ताको कथा । यो त भए, सबै मैदानबाहिरको कुरा । भित्र के भयो त ? लगातार ४ हारको सामना गरेको सरस्वतीले यसअघिका खेलभन्दा राम्रो भने खेलेको थियो । उसका एकाध प्रहार पोस्टमा लाग्यो र फर्क्यो । त्यसैले धेरै हदसम्म सरस्वती अभाग्यशाली रह्यो । धन्न, ३ सय ६० मिनेटको खडेरीमा पनि एउटा गोल भने निकाल्न सक्यो । इन्ज्युरी समयको तेस्रो मिनेटमा सरस्वतीका लागि विनोद केसीले एक गोल गरे । तर त्यसले नतिजामा केही अर्थ राखेन । किनभने त्यसको ठीक एक मिनेटअगाडि एपीएफका लागि नवीन लामाको पासमा आशिष लामाले टोलीका लागि दोस्रो गोल गरे । उनैले यसअघि ६३ औं मिनेटमा पनि गोल गरे र एपीएफलाई अग्रता दिलाएका हुन् । पूरा खेलको सबैभन्दा उल्लेखनीय पक्ष नै आशिषको दुई गोल रह्यो । तर विश्वास गर्न के गाह्रो थियो भने उनी त्यस खेलका म्यान अफ द म्याच भने भएनन् । अंकतालिकामा एपीएफ जितपछि १० औं स्थानमा उक्लेको छ । टोलीको ४ खेलबाट ४ अंक भएको छ । सरस्वती भने ४ खेलपछि पनि अंकविहीन छ । टोली सबैभन्दा पुछारमा छ । यही स्थितिमा सरस्वतीले रेलिगेसनबाट बच्न सोच्छ भने यसका लागि अहिलेभन्दा धेरै माथिल्लो दर्जाको प्रदर्शन चाहिने छ ।"
विदेशी खेलाडीमाथि एकल अधिकार,"(काठमाडौं)  एभरेस्ट प्रिमियर लिग (ईपीएल) को तेस्रो संस्करणमा विदेशी खेलाडीका लागि एकल अधिकार राखिएको छ । त्यसअनुसार नेपालको अन्य लिगमा पछिल्लो दुई वर्षदेखि खेल्दै आएका विदेशी खेलाडीले ईपीएलमा खेल्न नपाउने भएका हुन् । ईपीएल आयोजकले बिहीबार आउँदो सत्रबाट लागू हुने गरी यो नियम लगाएको छ । पछिल्लो दुई वर्षमा नेपालका अन्य दुई फ्रेन्चाइज लिग धनगढी प्रिमियर लिग र पोखरा प्रिमियर लिगमा खेलेका विदेशी खेलाडीले ईपीएलमा खेल्न पाउने छैनन् । साथै विदेशी खेलाडीका लागि नो अब्जेक्सन सर्टिफिकेट (एनओसी) ल्याउनुपर्ने भएको छ ।यसले भारतबाट कुनै खेलाडी आएर ईपीएलमा खेल्न पाउने छैनन् । भारतले आफ्ना अनुबन्धित खेलाडीलाई अर्को देशमा गएर लिग खेल्ने दिने गरेको छैन । नेपाल आएर खेल्ने खेलाडीहरू अधिकांश अनुबन्धन बाहिरका हुन् । एनओसी नहुने भएपछि भारतका अनुबन्धबाहिरका खेलाडीले पनि ईपीएलमा खेल्न पाउने छैनन् । गत वर्ष ललितपुर प्याट्रियट्सलाई उपाधि दिलाउन सन्नी पटेल, जयकिसन कोल्सावाला, गौरव तोमारले ठूलो भूमिका खेलेका थिए । ईपीएलको नयाँ नियमले पटेल, कोल्सावाला, तोमारसहित पछिल्लो सिजन ईपीएलमा खेलेका भारतीय खेलाडी रविइन्दर सिंह, पुनीत मेहरालगायतले यसपालि काठमाडौंमा हुने फ्रेन्चाइज लिगमा खेल्न पाउने छैनन् । सिंह नेपाली फ्रेन्चाइज लिगमा शतक बनाउने एक्लो विदेशी खेलाडी हुन् । उनले अविजित १ सय २५ रन बनाएपछि गत वर्ष भैरहवा ग्लाडियटर्सले १९४ ओभरमा २ सय १६ रन बनाउदै पोखरा राइनोजसँगको खेल २ बलअगाडि जितेको थियो । फागुन १७ देखि चैत १ सम्म कीर्तिपुरस्थित त्रिवि क्रिकेट मैदानमा हुने भनिएको प्रतियोगिता चैत १ देखि १५ सम्मलाई सारिएको छ । नेपाल क्रिकेट संघ (क्यान) ले ईपीएलको नयाँ मितिलाई स्वीकृति दिएको छ । अन्तर्राष्ट्रिय क्रिकेट परिषद् (आईसीसी) बाट स्वीकृति पाउन पत्रचार गरिसकेको ईपीएलले जनाएको छ । ईपीएलको विज्ञप्तिमा क्यान अध्यक्ष चतुरबहादुर चन्दले आवश्यक सहयोग गर्ने प्रतिवद्धता जनाएका छन् । स्थानीय १८ खेलाडीलाई ईपीएलले ए समूहमा वर्गीकरण गरेको छ । पारस खड्का, ज्ञानेन्द्र मल्ल, दीपेन्द्रसिंह ऐरी, विनोद भण्डारी, करण केसी, शरद भेषावकर, आरिफ शेख, सन्दीप लामिछाने, रोहित पौडेल, ललितनारायण राजवंशी, कुशल भूर्तेल, सुवास खकुरेल, पवन सर्राफ, वसन्त रेग्मी, प्रदीप ऐरी, सुसन भारी, अविनाश बोहरा र सोमपाल कामी यो वर्गीकरणमा परेका छन् । ईपीएलले राष्ट्रिय टोली र घरेलु प्रतियोगिताबाट हालै गरेको प्रदर्शनका आधारमा खेलाडीको वर्गीकरण गरेको ईपीएलले जनाएको छ । यस वर्गीकरणमा परेका खेलाडी न्युनतम २ लाख रुपैयाँमा अर्को टिममा जानसक्ने छन् । त्यसमा जुन टोलीले खेलाडी राखेको हुन्छ त्यो टोलीले आफूलाई आएको भाउ स्विकारेमा खेलाडीलाई अर्को टोलीमा पठाउन सक्ने प्रावधान बनाइएको छ । त्यसमा ६० प्रतिशत खेलाडी र ४० प्रतिशत रकम फ्रेन्चाइज खेलाडीको खातामा जानेछ । खेलाडी ट्रेडलाई वैकिल्पक राखिएको छ र एउटा टोलीले यो नियमअनुसार बढीमा २ खेलाडीमात्र लिन र बेच्न सक्नेछ । ट्रेड विन्डो जनवरी २ देखि ९ सम्म राखिएको छ । ए वर्गीकरणमा नरहेका खेलाडीको हकमा पुरानै नियम यथावत् राखिएको छ । खेलाडीहरूको ट्रेड पहिलोपल्ट नेपाली क्रिकेटमा राखएको र यसले स्टार नेपाली खेलाडीलाई राम्रो मूल्य दिलाउने विश्वास ईपीएलका अध्यक्ष आमिर अख्तरको छ ।"
अर्टेटालाई पहिलो जितको स्वाद,"लन्डन मिकेल अर्टेटाले आर्सनल व्यवस्थापकको रूपमा पहिलो जित हात पारेका छन् । निकै खराब प्रदर्शन गर्दै आएको आर्सनलले इंग्लिस प्रिमियर लिगमा पुरानो परमप्रतिद्वन्द्वी म्यानचेस्टर युनाइटेडलाई २० ले पराजित गरेको हो ।आर्सनलले इमिरेट्स रंगशालामा यस सिजनकै उत्कृष्ट पहिलो ४५ मिनेट खेल्यो र निकोलास पेपे तथा सोक्राटिस पापास्टाथोपोउलुसको गोलमा मध्यान्तरसम्म २० को अग्रता लियो । आर्सनलले खेलको सुरुआत रेलिगेसनभन्दा ४ अंक माथि मात्र रहेर सुरु गरेको थियो । ८७ दिनमा घरेलु मैदानमा पहिलो जित हात पारेपछि अर्टेटाको टोली १० औं स्थानमा उक्लेको छ र पाँचौं स्थानमा रहेको युनाइटेडभन्दा ४ अंकले मात्र पछाडि छ । आइतबारमात्र आर्सनलले १० को अग्रता गुमाई चेल्सीसँग घरेलु मैदानको खेल अन्तिम समयमा २१ ले गुमाएको थियो । यसपालि भने आर्सनलले युनाइटेडको कमजोर प्रदर्शनको फाइदा पनि उठायो । यसले शीर्ष चारमा पर्ने युनाइटेडको लक्ष्यमा ताजा प्रश्न उब्जाइदिएको छ । ओले गनर सोल्सायरले आगामी केही साता पाउल पोग्बालाई पनि गुमाउने छन् । लामो समयको चोटपछि भर्खरै मैदान आएका पोग्बाको एङ्कल शल्यक्रिया गर्नुपर्ने भएको छ । आर्सनलले पहिलोपल्ट पेपे, पिइरे एमरिक अबामेयाङ, एलेक्जान्द्र लाकाजेट र मेसुट ओजिललाई एकै साथ उतारेको थियो । अर्टेटाको यस बहादूरी निर्णयले काम पनि गरेको थियो । पेपेले आठौं मिनेटमा अग्रता दिलाएपछि आर्सनलले खेलमा दबाब जमाएको थियो । लिलेबाट आर्सनलको कीर्तिमानयुक्त ७ करोड २० लाख युरोमा आएका पेपेको यो केबल दोस्रो गोल हो । चौथो स्थानको चेल्सी बुधबार नै भएको खेलमा ब्राइटनसँग रोकिएको फाइदा युनाइटेडले उठाउन सकेन । दोस्रो र तेस्रो स्थानका लेस्टर र म्यानचेस्टर सिटीले विजय हात पारेर तीव्र गतिमा अगाडि रहेको लिभरपुलमाथि दबाब कायमै राखेका छन् । लेस्टरले न्युकासललाई ३० ले र सिटीले एभरटनलाई २१ ले हराए । सिटीबाट दुवै गोल ग्याब्रियल जेससले गरे । लेस्टरको ४५ र सिटीको ४४ अंक छ । यी दुई टोलीभन्दा २ खेल कम खेलेको लिभरपुलको ५५ अंक छ । साउथह्याम्पटनले ड्यानी इङ्सको गोलमा टोटेनहमलाई १० ले स्तब्ध बनायो । नयाँ जिम्मेवारीसाथ आएका डेविड मोयेजले वेस्ट ह्यामलाई बर्नमाउथमाथि ४० को जित दिलाए । एस्टन भिल्लाले बर्नली र वाटफोर्डले उल्भसमाथि २१ को जित हात पार्दै रेलिगेसनबाट जोगिने आशा कायमै राखेका छन् । नर्विच र क्रिस्टल प्यालेसबीचको खेल ११ को बराबरीमा रोकिएको छ ।"
प्रदेश १ विजयी,"(इटहरी)  प्रदेश १ को सर्वाधिक पुरस्कार राशिको मनमोहन स्मृति लिग (एमएमएल) को पहिलो खेलमा प्रदेश १ टिम विजयी भएको छ । बिहीबार प्रदेश १ ले प्रदेश ५ लाई ६८ रनले हरायो । १ सय २१ रनको लक्ष्य पछ््याएको प्रदेश ५ ले १८ ओभरमा सबै विकेट गुमाउँदा ५२ रनमात्र बनायो । प्रदेश १ का दीपेश कँडेलले एक्लैले ६ विकेट लिए । उनले विपक्षी व्याट्सम्यानलाई सस्तैमा समेट्ने क्रममा ७ ओभरमा १ मेडन राख्दै १९ रन खर्चिए । मनोज तामाङ र मुकुन्द यादवले समान २२ विकेट हात पारे । प्रदेश ५ बाट विराट भण्डारीले सर्वाधिक २८ र विशालविक्रम केसीले १२ रन जोडेका थिए । अन्य ब्याट्सम्यानले दोहारो अंकमा रन जोड्न सकेनन् । टस जितेर ब्याटिङ गरेको प्रदेश १ टिमले ३१२ ओभरमा सबै विकेट गुमाई १ सय २० रन बनाएको थियो । फिर्दोष अन्सारीले २३, पुष्प थापा र दिपेश कँडेलले समान २२ तथा लव कामतले ११ रन जोडेका थिए । प्रदेश ५ का विक्रम भुसालले २ मेडन राख्दै २४ रन खर्चदै ५ विकेट लिए । दुर्गेश गुप्ताले २, अनिल खरेल, कृष्ण कार्की र जिनेन्द्र साहनीले ११ विकेट लिएका थिए । अलराउन्ड प्रदर्शन गरेका प्रदेश १ का दीपेश म्यान अफ द म्याच भए । उनले ३ हजार ५ सय रुपैयाँ प्राप्त गरे । उनलाई प्रदेश १ का सामाजिक विकासमन्त्री जीवन घिमिरेले पुरस्कृत गरे । इनरुवा रंगशालामा शुक्रबार प्रदेश ३ र ५ बीच प्रतिस्पर्धा हुनेछ । विजेताले ४ लाख ५ हजार र उपविजेताले २ लाख ५ हजार रुपैयाँ पुरस्कार पाउने छन् ।"
धनकुटामा अभिनन्दन,"(धनकुटा)  १३ औं दक्षिण एसियाली खेलकुद (साग) को फुटबलका राष्ट्रिय कप्तान सुजल श्रेष्ठलगायतका खेलाडीलाई बिहीबार गृह जिल्लामा अभिनन्दन गरिएको छ । सुजल, उसुबाट कांस्य जितेका धनकुटा १ निगालेका चित्रसिंह ठकुरी र निर्णायक खेमराज थापालाई बाजागाजासहित नगरपरिक्रमा गरिएको थियो । सागमा फुटबलमा स्वर्ण जिताउन महत्त्वपूर्ण भूमिका खेलेकाले कप्तान सुजललाई अभिनन्दन गरिएको नगरपालिकाले जनाएको छ ।सुजललाई एक लाख, चित्रसिंहलाई ५० हजार रुपैयाँ प्रदान गरियो । बाल्यकालमा आफूले सिकेको खेलमैदानमा सम्मान थाप्दा सुजल भावुक बनेका थिए । उनले नेपालले फुटबलमा अझ स्तर उकास्न सकिने बताउँदै आफूले सक्दो मिहिनेत गर्ने प्रतिवद्धता जनाए । सुजलका मातापिता रिमा र राजुसहित अन्य खेलाडीका अभिभावकलाई पनि सम्मान गरिएको थियो ।"
बक्सिङ स्वर्णधारी पुरस्कृत,काठमाडौं (कास) १३ औं दक्षिण एसियाली खेलकुद (साग) मा बक्सिङबाट स्वर्ण जितेका खेलाडीलाई बिहीबार नगदसहित सम्मान गरिएको छ । बेलायत आएका पूर्व बक्सिङ खेलाडी कुश बस्नेतको सहयोगमा स्वर्ण विजेता ३ खेलाडीलाई सम्मान गरिएको हो । नेपाल बक्सिङ संघको सहयोगमा कार्यक्रम संयोजन वरिष्ठ प्रशिक्षक ओमकुमार मास्केले गरेका थिए । सागको बक्सिङमा २ पुरुष र १ महिला खेलाडीले नेपाललाई स्वर्ण दिलाएका थिए । पुरुष ६० केजीमा सनिल शाही र ६४ केजीमा भूपेन्द्र थापाले स्वर्ण जितेका थिए । महिला ५४ केजीमा मीनु गुरुङले स्वर्ण जितेकी थिइन् । उनीहरूलाई जनही २५ हजार प्रदान गरियो । बक्सिङका रजत र कांस्य विजेतालाई पनि मायाको चिनो प्रदान गरिएको थियो ।
माघमा किक बक्सिङ,"काठमाडौं (कास) ललितपुर जिल्ला किक बक्सिङ संघको आयोजनामा वीर गणेशमान सिंह स्मृति तेस्रो राष्ट्रिय खुला किक बक्सिङ प्रतियोगिता हुने भएको छ । माघ २ देखि चापागाउँस्थित प्याङगाउँचौरमा तीन दिन चल्ने प्रतियोगितामा विभिन्न १२ टिमका करिब २ सय खेलाडीले भाग लिने आयोजक संघका अध्यक्ष विनोद महर्जनले जानकारी गराए । कराते, उसु, बक्सिङ, तेक्वान्दो, आईटीएफ तेक्वान्दो, फुल कन्ट्याक्ट कराते, मुवाँथाई, किक बक्सिङ र तीन विभागीय टोली (आर्मीप्रहरीएपीएफ) का खेलाडीको सहभागिता रहने छ । पुरुषमा ६ र महिलामा ५ स्पर्धामा प्रतिस्पर्धा हुनेछ । प्रत्येक स्पर्धाका विजेताले ३० हजार, उपविजेताले १५ हजार र तेस्रो हुने दुई खेलाडीले समान ८ हजार रुपैयाँ पुरस्कार पाउने छन् । उत्कृष्ट पुरुषमहिला खेलाडीलाई जनही २५ हजार प्रदान गरिने छ । टिम च्याम्पियन हुनेले १ लाख र दोस्रो हुनेले ५० हजार रुपैयाँ पुरस्कार जित्नेछन् । आयोजक संघका संरक्षक मीनकृष्ण महर्जनले विगतमा भन्दा प्रतियोगितालाई व्यवस्थित पारिने बताए ।"
त्रिवेणी सेमिफाइनलमा,लमजुङ (कास) बेंसीसहरमा भइरहेको २८ औं त्रिवेणी कपमा बिहीबार सामना युवा क्लब तुरतुरे तनहुँ र आयोजक त्रिवेणी हरियो सेमिफाइनलमा पुगेका छन् । यसअघि श्री भगवती क्लब टोखा र समाज कल्याण काठमाडौं सेमिफाइनल पुगिसकेका छन् । बिहीबार दोर्दी गाउँपालिकालाई २० ले हराउँदै आयोजक त्रिवेणी अन्तिम चारमा पुग्यो । सामनाले भने लमजुङ मर्स्याङदी बेंसीसहरलाई ७६ ले हराएको हो । सेमिफाइनलमा भगवतीले सामना र त्रिवेणीले समाज कल्याणसँग शुक्रबार फाइनल पुग्नका लागि प्रतिस्पर्धा गर्ने आयोजक क्लबका अध्यक्ष श्रृजन श्रेष्ठले बताए ।
चिनियाँ प्रशिक्षकमा ताइ,बेइजिङ (एएफपी) चीनले एभरटनका पूर्व मिडफिल्डर ली ताइलाई राष्ट्रिय फुटबल टिमको मुख्य प्रशिक्षकमा नियुक्त गरेको छ । चिनियाँ फुटबल संघले इटालियन प्रशिक्षक मार्सेलो लिप्पीको बर्हिगमनपछि बिहीबार ताइलाई नियुक्त गरेको हो । नोभेम्बरमा लिप्पीले राजीनामा दिएपछि चीन मुख्य प्रशिक्षकविहीन थियो । सन् २०२२ को विश्वकप छनोटअन्तर्गत सिरियासँग २१ ले पराजित भएपछि मार्सेलोले राजीनामा दिएका थिए । पूर्व खेलाडी ताइको काँधमा विश्वकप छनोट अभियानलाई पुनर्जीवित गर्ने रहेको छ । सन् २००२ को विश्वकप खेल्दाका टिम सदस्य ४२ वर्षे ताइले चीनका लागि ९२ खेल खेलेका छन् ।
कस्ता आउँदै छन् फिल्म ?,लालसिंह चड्डायस वर्ष आमिर खानको लालसिंह चड्ढा प्रदर्शनमा आउनेछ । गत वर्षको ठग्स अफ हिन्दुस्तान को असफलतापछि झस्किएका आमिर यस वर्ष लालसिंह चड्ढा मा देखिनेछन् । टम ह्याङ्क्सको फिल्म फरेस्ट गम्प को यो रिमेकमा करिना कपुर पनि मुख्य भूमिकामा छन् । फिल्मलाई सिक्रेट सुपरस्टार का निर्देशक अद्भत चौहानले निर्देशन गरेका छन् । एजेन्सीको सहयोगमा
"नयाँ अनुहार, नयाँ अपेक्षा",तस्बिरहरू : एजेन्सी
