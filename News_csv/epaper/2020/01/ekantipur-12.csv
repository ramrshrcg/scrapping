शीर्षक,विवरण
मालपोतबाटै मुद्दा कमजोर बनाउने खेल,"सरकारले नै सरकारी जग्गा व्यक्तिका नाममा दर्ता भएको भनेर निर्णय बदरको प्रक्रियामा जाने भन्ने सुन्नमा आएको छ, तर त्यसबारे हामीलाई आधिकारिक जानकारी छैन, उच्च सरकारी वकिलको कार्यालय पाटनका प्रमुख सूर्यराज दाहालले कान्तिपुरसित भने, लिखित जवाफमा जग्गा कानुनसम्मत रूपमा नै व्यक्तिका नाममा दर्ता भएको भन्ने जवाफ आएको देखिन्छ । अवस्था अलि अलमल छ । उनले यसबारेमा भूमि व्यवस्था तथा अभिलेख विभाग अनि महान्यायाधिवक्ता कार्यालयमा छलफल भइरहेको बताए । महान्यायाधिवक्ता कार्यालयका प्रवक्ता सञ्जीव रेग्मीले सरकारको आधिकारिक निर्णय वा दृष्टिकोणविपरीत सरकारी निकायहरूले लिखित जवाफ पठाउनु बदमासी हुने प्रतिक्रिया दिए । सरकारी धारणा वा दृष्टिकोण थाहा भइसकेपछि त्यसविपरीत लिखित जवाफ पठाउनु त गलत हो, यसले सरकारी पक्षलाई कमजोर बनाउँछ, सहन्यायाधिवक्ता रेग्मीले कान्तिपुरसित भने, यसबाट मुद्दाको प्रतिरक्षा गर्ने सरकारी वकिललाई समेत गाह्रो हुन्छ । तर अब सरकारी वकिलले सरकारको आधिकारिक धारणाअनुसार मुद्दाको प्रतिरक्षा गर्नुको विकल्प छैन । तत्कालीन छानबिन समितिका संयोजक शारदाप्रसाद त्रितालले समेत केही साताअघि कान्तिपुरसँगको कुराकानीमा मुद्दा कमजोर बनाउन सरकारी निकायको भूमिका पनि रहने गरेको बताएका थिए । प्रतिवादी बनाइएका सरकारी कार्यालयहरूले दिएका जवाफ पनि त्यति स्पष्ट छैनन् । कतिपय घटनामा नक्कली बादी बनेका उदाहरण पनि छन्, त्रितालले भनेका थिए, त्यस्तोमा कमजोर प्रमाण लगाएर मुद्दा हाल्ने, प्रतिवादीले बलियो प्रमाण जुटाउने, अनि प्रतिवादीकै पक्षमा फैसला भएपछि देख्यौ भनेर फैसला लिएर दौडने परिपाटी हुन्छ । यो मुद्दाका निवेदक एवं अधिवक्ता दीपकराज जोशीलाई अख्तियारकै तत्कालीन अनुसन्धान अधिकृतसमेत रहेका हरि जोशीले मुद्दामा पुनरावेदन नगर्न दबाब दिएका थिए । त्यही कारणले उनी अख्तियारबाट महान्यायाधिवक्ता कार्यालय फिर्ता भएका थिए । फैसला के थियो ? जिल्ला अदालत काठमाडौंले आवश्यक प्रमाण र कागजात नझिकाई ललिता निवासको २९९ रोपनी सरकारी जग्गा व्यक्तिकै नाममा दर्ता गरेको निर्णयलाई कानुनसम्मत ठहर्याएको थियो । २०७३ असार १२ गते दर्ता भएको मुद्दामा २०७५ वैशाख १९ गते फैसला भएको थियो । जिल्ला अदालत काठमाडौंका न्यायाधीश रमेशराज पोखरेलले दाबी नपुग्ने फैसला गरेका थिए । २०६६ चैतमा मन्त्रिपरिषद्ले निर्णय गरी २०६७ मंसिरमा बालुवाटारको ललिता निवासको जग्गा १२ जना नक्कली मोही खडा गरी व्यक्तिका नाममा हस्तान्तरण गरिएको थियो । प्रधानमन्त्री निवास विस्तारका क्रममा भूमिसुधार कार्यालयको क्षेत्राधिकारसमेत मालपोत कार्यालयमा सारिएको थियो । यही विवादको व्याख्याका क्रममा न्यायाधीश रमेशराज पोखरेलले मन्त्रिपरिषद्को निर्णय यथास्थितिमा रहेको अवस्थासम्म मालपोत कार्यालयको निर्णयलाई अन्यथा भन्न मिल्ने देखिएन भन्ने व्याख्या गरिदिएका थिए । २०४९ कात्तिक २५ र पुस २३ गते मालपोत कार्यालयले दुई पटक निर्णय गरी बालुवाटारस्थित ललिता निवासको करिब ११३ रोपनी जग्गा विभिन्न राणा परिवारका नाममा हस्तान्तरण भएको थियो । त्यतिबेलाको पञ्चायत सरकारले विशेष परिस्थिति ऐन लगाई २०१८ चैत १० गते रोक्का गरेको थियो । पछि भने जग्गा प्राप्ति ऐन ल्याएर जग्गा अधिग्रहण भयो भने सुवर्णशमशेरको परिवारले पनि मुआब्जा पायो । तर मुआब्जा पाएको अधिकांश प्रमाण योजनाबद्ध रूपमा नष्ट गरिएको छ । जिल्ला अदालतले भने अधिग्रहण र मुआब्जा पाएको विषयलाई सम्बोधन नै गर्न चाहेन । उसले जफत गरिएको सम्पत्ति २०४७ को निर्णयका आधारमा २०४९ मा फिर्ता भएको व्याख्या गर्यो । २०२१ फागुन १९ गते अधिग्रहण भएको निवेदकको दावी छ फैसलामा भनिएको थियो, त्यसअघि २०१८ सालमै रोक्का राखी जफत भएको देखिएको ।"
सभामुख चयन अन्योलमै,"(काठमाडौं)  सत्तारूढ नेकपाले उम्मेदवार टुंगो लगाउन नसकेपछि सभामुख चयन प्रक्रिया अन्योलमा परेको छ । कार्यतालिकाअनुसार सभामुखको निर्वाचन प्रक्रिया सुरु गर्न प्रतिनिधिसभाको बैठक आइतबार बस्नुपर्ने हो । तर नेकपाले उम्मेदवार टुंगो लगाउन नसकेकाले बैठक बोलाउनेनबोलाउने अन्योल बढेको संसद् सचिवालय स्रोतले जनाएको छ ।नेकपाका तर्फबाट अहिलेसम्म खबर आएको छैन, सम्भवतः आइतबार पनि सभामुखको चुनावी प्रक्रियामा जान सकिँदैन होला, संसद् सचिवालय स्रोतले भन्यो, बैठक बोलाएर सभामुखको चुनावी प्रक्रिया अलि ढिलो सुरु गर्न पनि सकिन्छ ।यसअघि दुईपटकसम्म दुई दिनभित्रै सभामुख चयन गर्ने गरी कार्यतालिका तय गरिएको थियो । तर नेकपाले उम्मेदवार टुंगो लगाउन नसकेपछि पुस ११ र १६ मा बोलाइएको संसद् बैठक सूचना टाँसेर स्थगित गरिएको थियो । आइतबारको बैठक सकेसम्म सूचना टाँसेर स्थगित गर्नु नपरोस् भन्ने सोचिएको नेकपा महासचिव विष्णु पौडेलले बताए । ठ्याक्कै भन्न सकिने अवस्था छैन तर अहिलेसम्मको प्रगति हेर्दा आइतबार सभामुख निर्वाचन प्रक्रिया अघि बढ्ला, उनले भने ।यसका लागि आइतबार ज्येष्ठ सदस्यले बैठक चलाउने र उम्मेदवार मनोनयनका लागि साता दिनजति समय दिने गरी प्रक्रिया अघि बढाउने विकल्पबारे सोचिएको संसद् सचिवालय स्रोतको भनाइ छ । संसद्मा बहुमतका आधारमा सभामुख नेकपाकै हुने अवस्था छ । तर उपसभामुख र सभामुख एउटै दलको हुन नहुने संवैधानिक प्रावधान भएकाले यो प्रक्रिया सुरु हुनुअघि उपसभामुख शिवमाया तुम्बाहाङ्फेले राजीनामा दिनुपर्नेछ । उनले आइतबार कार्यव्यवस्था परामर्श समितिको बैठक बस्नुअघि उपसभामुखबाट राजीनामा दिने सम्भावना छ । कान्तिपुरसँगको कुराकानीमा भने तुम्बाहाङ्फेले आफूले राजीनामा दिनेबारे सोचिनसकेको बताइन् । मेरो नेकपा अध्यक्षहरूसँग कुरा भइसकेको छैन, कुराकानीपछि औपचारिक धारणा भन्नेछु, उनले भनिन्, अहिलेसम्मको अवस्थामा भोलि संसद् बैठक चल्छ । सभामुखको चुनावी प्रक्रिया मैले सुरु गर्छु । उनले यही कुरा शुक्रबार दुवै अध्यक्षलाई समेत भनेकी थिइन् । उनले भनेजस्तै आइतबार उनैले सभामुखको चुनावी प्रक्रिया सुरु गरे संविधानको व्यवस्थाअनुसार नेकपाले सभामुखमा उम्मेदवार दिन पाउने छैन ।उनलाई उपसभामुख बनाएको नेकपाले भने राजीनामा गराउने निर्णय गरेको छ । शनिबार प्रधानमन्त्री निवास बालुवाटारमा बसेको नेकपा सचिवालय बैठकले तुम्बाहाङ्फेलाई राजीनामा गराउने निर्णय गरेको प्रवक्ता नारायणकाजी श्रेष्ठले जनाए । नयाँ सभामुखको उम्मेदवार को हुन्छ भन्नेबारे भने कुनै छलफल नभएको श्रेष्ठले बताए । शनिबार यही एउटा मात्रै निर्णय भयो, उपसभामुखज्यूको राजीनामा आएपछि उम्मेदवारबारे छलफल होला, श्रेष्ठले भने ।महासचिव पौडेलले पनि शनिबारको बैठकमा सभामुखबारे छलफल नभएको बताए । व्यक्तिबारे छलफल भएन, पौडेलले भने, तर तपाईंहरूले गज्जबको उम्मेदवार छान्नुभएछ भन्ने गरी उम्मेदवार तय गर्छौं । पौडेल र श्रेष्ठको भनाइलाई आधार मान्ने हो भने नयाँ सभामुख को हुने भन्ने विषयमा अध्यक्षद्वयबाहेक अरूबीच छलफल भएको छैन । प्रधानमन्त्री केपी शर्मा ओलीले पूर्वसभामुख सुवासचन्द्र नेम्वाङलाई भावी सभामुखका रूपमा अघि सारिरहेका छन् । उनको दोस्रो रोजाइ तुम्बाहाङ्फे हुन् । तुम्बाहाङ्फेले आफूलाई सभामुखको स्वाभाविक दाबेदारका रूपमा प्रस्तुत गरेकी पनि छन् । उनलाई नेकपाका नेतृत्वबाहेक अरूको समर्थन छ । दाहालको पहिलो रोजाइ नेकपा स्थायी समिति सदस्य अग्नि सापकोटा हुन् । तुम्बाहाङ्फेका बारेमा समेत प्रधानमन्त्री लचिलो देखिएपछि दाहालले स्थायी समिति सदस्य पम्फा भुसालको नामसमेत सभामुखमा अघि सारेको स्रोतहरूको भनाइ छ ।बैठक सुरु हुनेबित्तिकै प्रधानमन्त्रीले उपसभामुखसँग शुक्रबार भएको भेटबारे नेताहरूलाई करिब आधा घण्टा ब्रिफिङ गरेका थिए । त्यसपछि पहिले उपसभामुखले राजीनामा दिएपछि उहाँसहित सबै उम्मेदवारबारे छलफल गरौं भनेर हामीले यो निर्णय गरेका हौं, सचिवालय स्रोतले भन्यो, तर सचिवालयमा उम्मेदवारको नाम नआउने र अध्यक्षद्वयले टुंगो लगाउन पनि नसक्ने हुँदा सभामुखको अन्योल अझै बढ्ला जस्तो छ ।"
घाइते बनाएपछि टिपरले किचेर हत्या,"परिवारबाट किटानी जाहेरी परेपछि दिलीपको शवको पोस्टमार्टम गरिएको छ । जाहेरी नपर्दा महतोको शव एम्बुलेन्समै थियो ।को हुन् क्रसर सञ्चालक ? चुरियामाई बालुवा प्रशोधन उद्योगका सञ्चालक विपिन महतो गाउँमा पहिला एम्बुलेन्स चालक थिए । पछि ट्याक्टर र टिपर किनेर अन्य क्रसर उद्योगलाई भाडामा दिन थाले । दुई वर्षअघि उनले क्रसर उद्योग सुरु गरेका हुन् ।कांग्रेस समर्थक भए पनि उनले क्रसर उद्योग सञ्चालनपछि नेकपासहित मधेसवादी दलका स्थानीय नेताहरूसँग राम्रो सम्बन्ध बनाएका छन् । अवैध उत्खननको कमाइले उनले केटा पनि पालेका छन् । विपिनको व्यवसायमा दाइ विनोदले समेत सहयोग गर्दै आएका छन् । बालुवा प्रशोधन उद्योगका मुख्य सञ्चालक विपिन नै रहेको स्थानीय बताउँछन् । नगरपालिकाको अनुमतिबिनै विपिनले रातको समय पारेर औरही खोलामा उत्खनन गर्दै आएका थिए । अवैध उत्खननबारे स्थानीय जनप्रतिनिधि, इलाका प्रहरी र जिल्लाका सम्बन्धित सबै जानकार रहेको स्थानीय एक व्यवसायीले दाबी गरे । औरही खोला छेउका अधिकतर क्रसर ३४ महिनादेखि चलेका छन्, ती व्यवसायीले भने, उत्खनन रोक्न र अनुमति दिन नगरपालिका कहिल्यै अगाडि आउँदैन । एजेन्टमार्फत सम्बन्धित सबैबाट तोकिएको रकम पुग्छ । विपिनलाई गाउँ छेउमै क्रसर उद्योग सञ्चालन गर्न मिथिला नगरपालिका ५ का वडाध्यक्ष श्याम यादवले सघाएका थिए । औरहीमा खोला उत्खननका लागि नगरपालिकाले अनुमति नदिए पनि ५ महिनायता उनले अवैध रूपमा उत्खनन गर्दै आएको स्थानीय बताउँछन् । अवैध उत्खननको दिलीपलगायत केहीले विरोध गरे पनि स्थानीय भएकै कारण कसैले उजुरी गर्न सकेको थिएन ।दोषीमाथि कडा कारबाही नभए आन्दोलन गर्ने चेतावनी स्थानीयले दिएका छन् । मृतक दिलीपका बुबा रामजीवनले प्रहरीले घटनास्थलबाट मुचुल्कासमेत नउठाएर हतारमा शव ल्याएको भन्दै आशंका व्यक्त गरे । उनले उद्योगका सञ्चालकसँग मिलेर मुद्दा कमजोर बनाउन खोजेको आरोपसमेत लगाएका छन् ।"
टिपरकै ठक्करले वृद्धाको मृत्यु,"टिपरले ठक्कर दिएर जेब्रा क्रसभन्दा पर ५५ फिट टाढा पुर्याएको अधिकारीले बताए । यसअघि गत असार २ मा टिपरको ठक्करबाट गौरादह७ भेटवाल चोकमा १० वर्षीय बालकको मृत्यु भएको थियो । सुनसरीको तरहरा घर भई गौरादहस्थित मावल घरमा बस्दै आएका ओमराज गिरीलाई पाडाजुँगीगौरीगन्ज सडक क्रस हुने क्रममा मे१ख २७०४ नम्बरको टिपरले ठक्कर दिएको थियो । उनको पनि घटनास्थलमै मृत्यु भएको थियो । तुलनात्मक रूपमा झापामा टिपरबाट हुने दुर्घटनाको संख्या घटेको जिल्ला ट्राफिक प्रहरीका प्रमुख होम अधिकारीले बताए । जिल्लाका मुख्य चोक तथा बजार क्षेत्रमा टाइम कार्ड लागू गरेकाले टिपरबाट हुने दुर्घटना न्यूनीकरण भएको उनको दाबी छ । जिल्लाका मुख्य चोक तथा बजार क्षेत्रमा बिहान साढे ९ देखि र अपराह्न साढे ३ देखि डेढडेढ घण्टा टिपर चलाउन रोक लगाइएको छ । ०७४७५ मा जिल्लामा टिपरको ठक्करबाट नौ जनाको मृत्यु भएपछि हामीले सरोकारवालासँग छलफल गरेर टाइम कार्ड लागू गर्यौं, उनले भने, यसबाट थोरै भए पनि सर्वसाधारणको भीड हुने समयमा टिपर चलाउन रोकिएको छ । जिल्लामा करिब तीन सयवटा टिपर छन् । त्यस्तै व्यापक जनगुनासो आएको भन्दै मोरङको उर्लाबारी नगरपालिकाले नगर क्षेत्रभित्र टिपर सञ्चालनमा कडाइ गर्ने तयारी गरेको छ । जुनसुकै समयमा जथाभावी रूपमा टिपर सञ्चालन भएको स्थानीयको गुनासो रहेकाले कडाइ गर्ने विषयमा छलफल भइरहेको नगरप्रमुख खड्ग फागोले बताए ।"
लालमोहर मात्रै छ साथमा,"नगरपालिकाले नै सार्यो पाखामासालिकलाई पाखामा गोरखा नगरपालिकाले सारेको हो । गोरखा नगरपालिकाका मेयर राजनराज पन्त भन्छन्, ३० फिटको गोरखनाथको सालिक गितारडाँडामा ठड्याउने योजना पाइपलाइनमा छ । बिसे नगर्चीको सालिक गितारडाँडामा राख्दा गोरखनाथको सालिकमा बाधा देखिने भयो ।नगरपालिकाले बिसेको सालिक शिलान्यास गरेको ठाउँमा गोरखनाथ पार्क बनाउने योजना अघि सारेको छ । मेयर पन्त भन्छन्, बिसे नगर्चीको पार्कले भन्दा गोरखनाथको पार्कले बढी आन्तरिक तथा बाह्य पर्यटक भित्र्याउन सक्छौं भन्ने हाम्रो बुझाइ छ । इतिहासलाई पनि सम्मान गर्ने अनि धार्मिक पर्यटक विस्तार गर्ने उद्देश्य हो ।बिसेका सन्तान भने यसरी सालिक कसैले नदेख्ने पाखामा पुर्याइँदा बिसेको इतिहासको अपमान गर्ने बताउँछन् । हामीले राज्यबाट अरू केही मागेका छैनौं । केवल बिसेको सम्मान भएको हेर्न चाहन्छौं । सालिकै बनाउने हो भने कम्तीमा देख्ने ठाउँमा राख्नुपर्यो । इतिहास पनि हो भन्ने अनि लुकाउने पनि गर्न मिल्छ ? शिवशंकर प्रश्न गर्छन् ।तिलकुमारीले सालिक देखिने ठाउँमा राख्नुपर्यो भनेर जनप्रतिनिधि, मेयर पन्त र पुरातत्त्व विभागका हाकिमलाई भेटिन् । सीडीओलाई पनि गुहार लगाइन् । मैले कि देख्ने ठाउँमा राख्नुस् कि मेरै जग्गामा राख्नुस् भनें, कसैले टेरेनन्, उनले भनिन्, कतिले दमाईंको सालिक किन सबैले हेर्नुपर्यो भनेरसमेत भने । उनले थपिन्, मैले संघर्ष गर्न छाडेकी छैन । आखिर दमाईंको खोजी त हुँदो रहेछ नि । इतिहास त सबैलाई चाहिँदो रैछ नि !तिलकुमारीलाई त यो सालिकको बनावटले पनि बिझाएको छ । भन्छिन्, बिसे नगर्चीको पहिचान नै राजालाई बुद्धि दिने व्यक्ति हो । उनको सालिक त हातमा एक रुपैयाँको ढ्याक्क बोकेको हुनुपर्ने । कि लिएको चाहियो कि दिएको । हात त चाहियो नि ! हातै नभएको सालिक कसको हो भन्ने ? परियार सेवा समाजका लागि अमर चित्रकारले २०५२ सालमा एक हातले राजालाई पैसा दिइरहेको बिसे नगर्चीको सालिक बनाएका थिए । यो नै उनले बनाएको अन्तिम सालिक थियो । शिलान्यास हुँदा यही सालिक राख्ने तयारी थियो । तर, पछि नगरपालिकाले बिनाहातको सालिक बनाउन लगाएर राख्यो ।"
९ महिनादेखि समितिमै,"(काठमाडौं)  संघीय निजामती विधेयक प्रतिनिधिसभाको राज्य व्यवस्था तथा सुशासन समितिमा छलफल भएको ९ महिना बिते पनि टुंगोमा पुगेको छैन । एउटै विषयमा एक पटक सहमति गर्ने र फेरि त्यही विषयमा छलफल गर्ने प्रवृत्तिले विधेयक समितिमै अड्किएको हो ।समितिले बिहीबार स्वास्थ्य तथा जनसंख्यामन्त्री भानुभक्त ढकाल र संघीय मामिला तथा सामान्य प्रशासनमन्त्री हृदयेश त्रिपाठीलगायत दुवै मन्त्रालयका सचिव र चिकित्सक क्षेत्रका विज्ञहरूसँग छलफल गरे पनि निष्कर्ष निस्किएन । बैठक सञ्चालन हुँदाहुँदै मन्त्री त्रिपाठी बाहिरिए । स्वास्थ्य समूहका कर्मचारीको समस्यालाई कसरी व्यवस्थापन गर्ने भन्ने विषयमा बिहीबार छलफल गरिएको थियो । बैठकमा मन्त्री ढकाल चिकित्सकको समस्यामा केन्द्रित भएर प्रशासनका कर्मचारीप्रति आक्रामक देखिएपछि समितिले थप छलफल गरेन । उनले चिकित्सकले विशेष सुविधा नपाएकै कारण दुर्गम क्षेत्रमा स्वास्थ्य सेवा पुर्याउन नसकिएको दाबीसमेत गरे । चिकित्सकलाई सरकारले सेवा सुविधाभन्दा पनि तह र पगरी मात्रै दिएको उनको भनाइ थियो । मन्त्री ढकालले विधेयकमा राख्नुपर्ने विषयबारे बोलेनन् । स्वास्थ्य मन्त्रालय विषयवस्तुको तयारी नगरी छलफलमा सहभागी भएको सांसदहरूले बताएका छन् । समितिका एक सदस्यले विधेयकका प्रावधानमा पटकपटक दफाबार छलफल भए पनि नयाँनयाँ प्रस्ताव थप्ने, झिक्ने र परिवर्तन गर्ने क्रम नरोकिएपछि सहमति जुट्न कठिन भएको बताए । समितिकी सभापति शशि श्रेष्ठले सरोकारवाला र सांसदहरूबीच जति धेरै छलफल गर्यो, त्यति नै गतिलो कानुन बन्ने दाबी गर्दै आएकी छन् । राष्ट्रिय सभाअन्तर्गतको दिगो विकास र सुशासन समितिले गत पुस २० गते गरेको छलफलमा नेकपाका नेता दीनानाथ शर्माले निजामती कर्मचारीको विधेयक किन रोकेको भन्दै आक्रोश पोखेका थिए । विधेयकमा प्रस्तावित ट्रेड युनियन अधिकार, ६० वर्षको उमेर हद, स्वास्थ्यका सेवाका कर्मचारीको व्यवस्थापन, परराष्ट्र सेवा हटाउने, क्लस्टरभित्र पनि महिलाको आरक्षण सिट लागू गर्नेलगायत विषयमा सांसदहरूको मत बाझिएको छ । पछिल्लो समय झपट रावललगायत सदस्यले खसआर्यलाई पनि निश्चत प्रतिशत आरक्षण छुट्याउनुपर्ने माग राखेका छन् । सरकारले स्वास्थ्य सेवालाई निजामतीमा लैजाने प्रस्ताव गरेको छ । उक्त प्रस्तावमा समितिमा लगभग सहमति भइसकेको छ । तर अहेब, अनमी, एचए, स्टाफ नर्सको पदस्थापन, वृत्तिविकास र बढुवाको प्रावधानमा सहमति भएको छैन । स्वास्थ्य तथा जनसंख्या सचिव खगराज बरालले अनमी र अहेवको दरबन्दी खारेज गर्न लागेको जानकारी दिएका छन् । समितिका सदस्य दिलेन्द्रप्रसाद बडूका अनुसार स्वास्थ्यका कर्मचारीको समस्या सम्बोधन गर्न थप छलफल आवश्यक रहेको बताए । बिहीबार छलफलका लागि विशेषज्ञको हैसियतमा समितिमा बोलाइएका चिकित्सक तथा सहसचिव रोशन पोखरेलले स्वास्थ्य सेवा र निजामतीमा विभेद रहेको बताएका थिए । विधेयक पेस गर्ने मन्त्री लालबाबु पण्डित पदमुक्त भएपछि नयाँ नेतृत्वले ल्याउने धारणा के हुने भन्नेमा समिति अलमलमा परेको एक सांसदले बताए । गत माघमा संसद् सचिवालयमा दर्ता भएको विधेयक चैत १० गते समितिमा पठाइएको थियो ।"
सिटौला कतापट्टि ?,"(काठमाडौं)  कांग्रेस नेता गोपालमान श्रेष्ठले केही दिनअघि सभापति शेरबहादुर देउवासँग उनकै निवास बूढानीलकण्ठमा एउटा प्र्रश्न तेर्साए, किन तपाईं पूर्वमहामन्त्री कृष्ण सिटौलालाई नेता बनाउनुहुन्छ ? के हैसियतमा उनलाई पदाधिकारी बैठकमा बोलाउनुहुन्छ ?देउवाले ठाडो शैलीमा जवाफ फर्काए, ऊ मसँग चुनाव लड्यो नि त ! श्रेष्ठले थपे, त्यसो भए म पनि तपाईंविरुद्ध चुनाव लड्छु । देउवा रिसाए, जानुस्, लड्नुस् । सिटौलाभन्दा आफू सिनियर भएको तर्क गर्दै श्रेष्ठले पदाधिकारी बैठकमा आफूलाई नडाकिएकामा देउवासँग तीतो पोख्दाको प्रसंग हो ।०७५ चैत २२ मा केन्द्रीय कार्यसम्पादन समिति गठनको विषयमा छलफल गर्न देउवाले आफ्नै निवासमा वरिष्ठ नेता रामचन्द्र पौडेल र सिटौलासहितका नेतालाई बोलाएका थिए । पौडेलले कार्यसम्पादन समितिमा आफ्नो पक्षलाई ४० प्रतिशत दिनुपर्ने माग राखे । त्यसमा सिटौला परेनन् । पौडेलले सिटौला तपाईंतिरै पर्नुहुन्छ है भने । देउवाले मतिर होइन, तपाईंतिरै हो भने । सिटौला झोक्किएर बाहिरिए । आफ्नो अपमान गरेको भन्दै उनले आफू कोहीतिर नरहेको प्रतिक्रिया दिए । म देउवा र पौडेल दुवैतिर छैन । मेरो आफ्नै स्थान छ । कसैको अस्तित्व समाप्त पारेर बजारका खसीबोकाजस्तो भाउ गर्न मिल्दैन, त्यतिबेला सिटौलाले कान्तिपुरसँग भनेका थिए । कांग्रेसको पछिल्लोपटक चर्केको विवादको जड पनि धेरै हदमा सिटौला कतातिर भन्नेसँग जोडिएको छ । गत मंसिर २७ मा बोलाइएको केन्द्रीय कार्यसमिति बैठकमा नौवटा एजेन्डा प्रस्तुत हुँदा केन्द्रीय महाधिवेशनको कार्यतालिका परेन । पौडेल पक्षले त्यसैलाई कारण बनाएर बैठक बहिष्कार गर्यो । सिटौलाले बैठक बहिष्कार र बहुमतबाट बैठक सञ्चालन गर्ने दुवै कदमको तत्काल विरोध गरे । देउवा महाधिवेशनको कार्यतालिकासहित केन्द्रीय विभाग, नेविसंघको गठन र तरुण दलको म्याद थप तथा कार्यसमिति विस्तारको एजेन्डामा पौडेलसँग प्याकेज मै सहमति जुटाउन तयार भए । यसका लागि उपसभापति विमलेन्द्र निधिलाई खटाए । पौडेलले पूर्वमहामन्त्री प्रकाशमान सिंहको नेतृत्वमा हृदयराम थानी र दिलेन्द्र बडू रहेको वार्ता समिति नै बनाए । सिटौलाले अर्कै पार्टीसँग छलफल गर्नेजस्तो गरी वार्ता समिति बनाइएको भन्दै असन्तुष्टि जनाए । दुवै पक्षको वार्ता समितिमा महाधिवेशनको कार्यतालिका, विभागको संख्या थप र तरुण दलको म्याद थप तथा कार्यसमिति विस्तारका विषयमा मोटामोटी सहमतिजस्तै बनेको थियो । तर नेविसंघको भागबन्डामा कुरा अड्कियो । संघको तत्कालीन कार्यसमितिमा सिटौला पक्षको बलियो उपस्थिति थियो । त्यही हैसियतमा सिटौलाले आफ्नो प्रतिनिधित्वको चाहना राखेका थिए । साठी र चालीसको भागबन्डामा उनी कहाँनेर पर्ने भन्ने मुख्य द्वन्द्व नै चल्यो । पौडेल पक्षले पदाधिकारी र सदस्यहरूमै चालीस प्रतिशतको माग गरेको थियो । संस्थापनले साठी प्रतिशत नछाड्ने अडान लियो । सिटौलालाई कसले समेट्ने भन्ने विवाद उठ्यो । १३ औं महाधिवेशनमा देउवासँगै रहेकाले पौडेल पक्ष चालीस प्रतिशतको हिस्साभित्र सिटौला समूह नपर्ने तर्क गर्छ । उसैगरी आफूसँग अलग भएर संस्थापनइतर पक्षमा जोडिसकेको कारण देखाउँदै सिटौला पौडेल पक्षमा रहेको देउवाको तर्क छ । यस्तैमा कुरा नमिलेपछि देउवाले बहिष्कारबीच पुस ११ मा बहुमतबाट महत्त्वपूर्ण निर्णयहरू गरे । पुस ११ को केन्द्रीय कार्यसमितिको निर्णयमा सिटौला पौडेल पक्षसँगै छन् । तर उनले आफ्नो समूह छुट्टै हो भन्ने सन्देश दिन चाहेको देखिन्छ । पौडेल र महामन्त्री शशांक कोइराला निवासमा भएका छलफलमा नगई सिटौलाले बहुमतको निर्णय सच्याउनुपर्ने मागसहित देउवालाई पुस १५ मा छुट्टै पत्र बुझाएका थिए । संस्थापनइतर पक्षीय जिल्ला सभापतिको भेलामा भने उनी सहभागी भए । महाधिवेशनको कार्यतालिका, कार्यविधि र विधानका दफा निलम्बन बहुमतको आडमा गरिएको भन्दै सिटौला सभापति देउवाप्रति आक्रोशित छन् । पार्टी संरचनाका विषयमा भने बारम्बार झेल्नुपर्ने भागबन्डाको कचिंगलका कारण उनले विधानको बाटो समात्न खबरदारी गरेका छन् । विभाग र नेविसंघ गठन विधानअनुसार हुनुपर्ने उनको तर्क छ ।चार वर्षअघि सम्पन्न १३ औं महाधिवेशनमा सिटौला निर्णायक शक्ति थिए । देउवा, पौडेलसँगै उनले सभापतिमा प्रतिस्पर्धा गरेका थिए । तीन प्रतिस्पर्धीमा पहिलो चरणमा ५१ प्रतिशत कसैले ल्याउन नसकेपछि सिटौला बाहिरिए । पहिलो र दोस्रो मत प्राप्त गर्ने देउवा र पौडेलबीचको प्रतिस्पर्धामा उनी देउवाको कित्तामा उभिए । सिटौलाकै सहयोगले देउवा सभापति बन्न सफल भए । करिब दुई वर्षको सहकार्यपछि सिटौलाले देउवाको कित्ता छाडे । चुनावमा आफूलाई सोध्दै नसोधी समानुपातिक सूचीमा राखिएकोमा उनको असन्तुष्टि थियो । देउवाको पार्टी सञ्चालनको कार्यशैलीलाई समेत उनले मन पराएनन् । चुनावमा हारेलगतै उनी इतर समूहमा आइपुगे ।पछिल्ला दुई वर्ष मुद्दाका हिसाबले उनी पौडेलसँगै देखिन्छन् । आधा दर्जनजति भ्रातृ तथा शुभेच्छुक संस्थाको अधिवेशनमा पौडेल र सिटौला पक्षको गठबन्धन बन्यो । दुइटाको गठबन्धनकै कारण अधिवेशन भएका सबैजसोको नेतृत्व इतरपक्षमा पुग्यो । देउवाले त्यसपछि अधिवेशन गराउनसमेत खोजेनन् । करिब दर्जनभन्दा बढी भ्रातृसंस्था वर्षौंदेखि तदर्थवादमा चल्दै आएका छन् । पौडेल र सिटौलबीचको सहकार्य पनि अविश्वासले बढी झेलिएको छ । पौडेल र सिटौलालाई एउटै धारमा ल्याउन अर्जुननरसिंह केसी, शेखर कोइराला, गगन थापा र प्रदीप पौडेल नलागेका होइनन् । तर उनीहरूबीच सम्बन्ध न्यानो छैन । सिटौलाकै कारण आफू सभापति हुन नपाएको तुष पौडेलमा अझै छ । मौका परे फेरि देउवासँगै मिल्ने हो कि भन्ने आशंका पनि उनमा देखिन्छ । दुवै पक्षसँग जोडिन नसक्नुका पछाडि उनका आफ्नै बाध्यता पनि छन् । केन्द्रीय राजनीतिमा चिनिएका अनुहार उनका पछि कम छन् । गगन थापा, प्रदीप पौडेल, शिव हुमागाईं, भीमसेनदास प्रधान र उमाकान्त चौधरी उनका मुख्य खम्बा हुन् । थापा र पौडेल अहिले वरिष्ठ नेता पौडेलसँग निकट देखिन्छन् । आसन्न १४ औं महाधिवेशनमा देउवालाई पार्टी सभापतिबाट रोक्नका लागि पौडेलसिटौलालाई एक ठाउँमा ल्याउने उनीहरूको कसरत जारी छ । हुमागाईं, प्रधान र चौधरी सभापति देउवातर्फ बढी झुकाव राख्छन् । त्यसैले पनि सिटौला अहिले आफ्नै समूह नछाड्ने मुडमा देखिनुभएको हो, उनीनिकट एक केन्द्रीय सदस्यको भनाइ छ, अर्कोतर्फ सिटौलामा पौडेलप्रति विश्वास पटक्कै छैन । चाीलस प्रतिशत पाउनासाथ देउवासँग मिलिहाल्छन् भन्ने उहाँलाई परेको छ ।त्यसो भए सिटौला के गर्लान् त ? फेरि पनि सभापतिमै उम्मेदवारी देलान् या उपसभापतिमै चित्त बुझाउलान् ? संस्थापनइतर पक्षका धेरैजसो नेताहरू पौडेललाई बारम्बार सुझाव दिन्छन् पहिला सिटौलालाई मिलाउनुस् । सभापति देउवालाई उनीनिकट सदस्यहरूले दिने सुझाव पनि उस्तै छ सिटौलालाई मिलाउनुस् । दुवै पक्षका नेताहरूको बुझाइमा आगामी महाधिवेशनमा पनि सिटौला किङमेकर हुन सक्छन् भन्ने छ, जसरी उनी १३ औं महाधिवेशनमा थिए ।सिटौलाले पार्टीभित्रको अहिलेको परिस्थितिलाई घरमूलीले खाइरहने र अरूले हेरिरहने दृश्यसँग चित्रण गरे । घरमूलीको काम त सबैलाई मिलाउने हो, घर भत्काउने होइन । घर भत्किँदा छिमेकीले त मान्दैनन् भने अरू कसले मान्छ ? सिटौलाले भने, म सिद्धान्त, नीति र विचारका आधारमा गर्नुपर्छ भन्छु । उहाँहरू (देउवापौडेल) भागबन्डाको कुरा गर्नुहुन्छ ।अब तपाईं कतातिर हो त भन्ने प्रश्नमा उनले भने, मुद्दाका हिसाबले हामी (पौडेल समूह) एकै ठाउँमा छौं । अहिले सिटौला आफैं पनि पर्ख र हेरको स्थितिमा छन् । उनलाई नजिकबाट नियाल्नेहरू फेरि सभापतिमै प्रतिस्पर्धा गर्ने सम्भावना कम रहेको बताउँछन् । तर पार्टीभित्र कसलाई सघाउने भन्नेमा उनको दृश्य अझै प्रस्ट भइसकेको छैन । धेरैको बुझाइमा उनी कोइराला परिवारसँगै जोडिन चाहेका छन् । त्यसमा पनि शेखर कोइराला उनको पहिलो रोजाइ हुन् । त्यसको संकेत उनले पुस २१ मा धनकुटामा आयोजित कार्यक्रममा दिएका थिए । सिटौला र शेखरले एउटै मञ्चबाट सभापति देउवाको कार्यशैलीको कडा विरोध गरेका थिए ।"
अबको मुख्यसचिव को ?,"(काठमाडौं)  छ महिना अगाडिसम्म प्रधानमन्त्री केपी शर्मा ओलीले आफ्ना विश्वास प्राप्त सचिव प्रेमकुमार राईलाई मुख्यसचिव बनाउन लागेको चर्चा निकै चलेको थियो । गत साउन २१ मा राईभन्दा वरिष्ठ सचिवत्रय अर्जुनकुमार कार्की, दीपेन्द्रनाथ शर्मा र विष्णु लम्सालले ५ वर्षे पदावधि पूरा गरी अनिवार्य अवकाश पाएपछि उनी वरिष्ठताका नाताले समेत मुख्यसचिव हुने बाटो खुलेको मानिएको थियो ।मुख्यसचिव निजामती प्रशासनका ७१ जना विशिष्ट श्रेणी (सचिव) लाई संयोजन गर्ने, सरकारका तर्फबाट निर्देशन दिने तथा मन्त्रिपरिषद् बैठकमा कुन एजेन्डा पेस गर्ने र कुन नगर्ने भनेर निर्णय गर्ने आकर्षक पद हो । मन्त्रिपरिषद्मा सरकार प्रमुखको निकट भएर काम गर्नुपर्ने भएकाले मुख्यसचिव प्रधानमन्त्रीको विश्वासपात्र व्यक्ति नै हुनुपर्ने भएकाले स्वाभाविक रूपमा ओलीको प्रमुख रोजाइमा राई थिए । सरकारले मुख्यसचिव लोकदर्शन रेग्मीलाई आकर्षक मुलुकमा राजदूत नियुक्त गरी पद खाली गराएर राईलाई बढुवा गरी निजामती प्रशासनको नेतृत्व सुम्पने तयारीसमेत सुरु गरेको थियो । प्रधानमन्त्री ओलीले रेग्मीलाई राजदूत हुने मुलुक रोज्नसमेत आग्रह गरिसकेका थिए । राईको उमेरका कारण पूरै तीन वर्ष मुख्यसचिव नहुने भएपछि प्रधानमन्त्री ओली राईलाई मुख्यसचिव बनाउने तयारीबाट पछि हटेका हुन्, मन्त्रिपरिषद् कार्यालय स्रोतले भन्यो । ५८ वर्षे उमेर हदका कारण राई एक वर्षभन्दा कम समय मात्र मुख्यसचिव हुन्थे । राईले सचिवको ५ वर्षे पदावधि पूरा गरी आगामी माघ २१ मा अनिवार्य अवकाश पाउँदै छन् । उनीसँगै एकै दिन बढुवा भएका सचिवत्रय गजेन्द्रकुमार ठाकुर, रामकुमार आचार्य, राजन खनालले समेत सोही दिन अवकाश पाउने छन् । राईसँगै १७ जना सचिवमा बढुवा भएका थिए । अरूले ५८ वर्षे उमेर अवधि पुगी यसअघि नै अनिवार्य अवकाश पाइसकेका छन् ।मुख्यसचिव हुने चर्चा सेलाए पनि राईलाई प्रधानमन्त्री ओलीले अर्को आकर्षक पद अख्तियार दुरुपयोग अनुसन्धान आयोगको प्रमुख आयुक्त बनाउने तयारी गरिरहेको जानकारी स्रोतले दिएको छ । अख्तियारका प्रमुख आयुक्त नवीन घिमिरेले ६५ वर्ष उमेर पूरा गरी आगामी असोज २८ मा अवकाश पाउँदै छन् । राईलाई सचिवबाट अवकाश हुनासाथ सुरुमा अख्तियारको आयुक्तमा नियुक्त गर्ने र घिमिरेले अवकाश पाएपछि प्रमुख आयुक्त बनाउने तयारीमा प्रधानमन्त्री रहेको स्रोतले उल्लेख गरेको छ । अख्तियारमा हाल दुई आयुक्त पद रिक्त छन् । राई मुख्यसचिव बन्ने सम्भावना लगभग सकिएपछि रेग्मीपछि निजामती प्रशासनको नेतृत्वमा को पुग्ला भन्ने चासो उठ्न थालेको छ । राई पछाडिको दोस्रो वरीयताका वरिष्ठ सचिवमा केदारबहादुर अधिकारी, मोहनकृष्ण सापकोटा, महेश दाहाल र शंकर बैरागी छन् । दाहालले ५८ वर्ष उमेर पुगी आगामी जेठमा अवकाश पाउँदै छन् । राईसहितका चार जनाले अवकाश पाएपछि मुख्यसचिव रेग्मीलाई बीचैमा कुनै आकर्षक पदमा नियुक्त गरेर पद खाली गराइयो भने अधिकारी, सापकोटा र बैरागीमध्ये एक मुख्यसचिव हुनेछन् । रेग्मीलाई तीनवर्षे कार्यकाल पूरा हुनुअगावै बिदा गरिएन भने यी चार जनाको मुख्यसचिव हुने ढोका बन्द हुनेछ । २०७४ कात्तिक ४ मा मुख्यसचिव नियुक्त रेग्मीको तीनवर्षे पदावधि आगामी कात्तिक ३ मा पूरा हुँदै छ । सचिव अधिकारी, सापकोटा, दाहाल र बैरागीले आगामी असोज २२ मै ५ वर्षे पदावधि पूरा गरी अवकाश पाउने छन् । उनीहरू २०७२ असोज २३ मा सचिवमा बढुवा भएका हुन् । उनीहरूसँग एकै दिन बढुवा भएका अरू ५ जनाले ५८ वर्ष पूरा गरी अनिवार्य अवकाश पाइसकेका छन् ।मुख्यसचिव रेग्मी तीनवर्षे पदावधि पूरा गरी अनिवार्य अवकाश हुँदा सचिव चन्द्रकुमार घिमिरे सबभन्दा वरिष्ठका नाताले निजामती प्रशासनको नेतृत्वको स्वाभाविक दाबेदार हुनेछन् । उनी २०७२ माघमा सचिवमा बढुवा भएका हुन् । उनीसँगै बढुवा भएका अरू तीन सचिव शशिशेखर श्रेष्ठ, महेन्द्र गुरुङ र शंकर कोइरालाले ५८ वर्ष पूरा गरी यसअघि नै अनिवार्य अवकाश पाइसकेका छन् । रेग्मीले तीनवर्षे पदावधि पूरा गरी अनिवार्य अवकाश पाएका दिन घिमिरे सबभन्दा वरिष्ठ सचिव हुनेछन् । उनीसँगै सचिव भएका अरूले अवकाश पाइसकेका छन् । वरिष्ठका नाताले उनी नै मुख्यसचिव हुने प्रबल सम्भावना रहनेछ, प्रधानमन्त्री तथा मन्त्रिपरिषद् कार्यालय स्रोतले भन्यो । सबभन्दा वरिष्ठ सचिवहरूबाट मुख्यसचिव बनाउने प्रचलन छ ।सरकारले एकैपटक पदोन्नति भएकामध्येबाट वरिष्ठताक्रम मिचेर मुख्यसचिव नियुक्त गर्ने गरे पनि पछिल्लो लटका सचिवबाट भने बढुवा गरेको उदाहरण छैन । सरकारले घिमिरेलाई बनाउन चाहेन भने मुख्यसचिवलाई एक महिना पहिल्यै बिदामा पठाएरसमेत अधिकारी, सापकोटा र बैरागीमध्ये एकलाई मुख्यसचिव बनाउन सक्नेछ ।"
सुटकेस बोक्ने ट्रलीमा कफिन !,"(काठमाडौं)  आबुधाबीमा मृत्यु भएका नारायणप्रसाद पोखरेलको शव लिन नवलपरासीको शिवघाटबाट काठमाडौं आइपुगेका उनका बुबा विनोद त्यस बिहान शोकले त्यसै गलेका थिए । छिमेकी सञ्जीव खनाल र आफन्तसँग बिहानै साढे ७ बजे विमानस्थल पुगेका उनले त्यहाँ एकैछिन सुस्ताउने ठाउँ पनि पाएनन् । छटपटिँदै केही घण्टा कुरेपछि कफिन आइपुग्यो । २०७६ असोज १३ मा कार्यस्थलमै सवारी दुर्घटनामा परेर मृत्यु भएका नारायणप्रसादको शव एक सातापछि नेपाल आइपुगेको थियो । सानो ट्रलीमा कफिनलाई विमानस्थल बाहिर निकाल्नुपर्ने भयो । त्यस्तो ट्रली उनले कहिल्यै गुडाएका थिएनन् । दुइटा ट्रलीमा कफिनलाई सन्तुलन मिलाएर यात्रुको भीड छिचोल्दै बाहिर निस्कँदा एक यात्रुको सुटकेसमा छोइयो । ती यात्रुले रिसाएझैं गरेर उनलाई हेरे । विनोदले शोकको कुरा बताउँदै माफी मागे । ट्रलीलाई सिधा गुडाउँदा ढोकामा कफिन ठोकिँदो रहेछ । छड्के पारेर कफिनलाई बाहिर निकाल्दा गाह्रो हुँदो रैछ, त्यति बेला सँगै रहेका सञ्जीवले सुनाए । त्रिभुवन अन्तर्राष्ट्रिय विमानस्थलमा औसतमा सरदर तीनवटा कफिन भित्रिन्छन् । विमानस्थल कफिन ओसार्न सजिलो हुने ट्रलीको व्यवस्था छैन । आफन्त र परिवारजन भेट्न आतुर यात्रु, सुटकेस र झोला लतार्दै बाहिरिरहेका विदेशी पर्यटकलाई धक्का दिँदै विनोदले जसरी कफिन बाहिर निकाल्नुपर्छ । यही समस्याका सम्बन्धमा परेको रिटमा सुनुवाइ गर्दै हालै सर्वोच्च अदालतले यसलाई असंवेदनशीलता र गैरजिम्मेवारपनाका रूपमा चित्रण गरेको छ । सरकारी थिंक ट्यांक नीति अध्ययन प्रतिष्ठानका कार्यकारी निर्देशक एवं वैदेशिक रोजगारीको क्षेत्रमा लामो समयदेखि काम गर्दै आएका गणेश गुरुङले सुटकेस ओसार्ने ट्रलीमा कफिन ल्याउनु लज्जास्पद रहेको बताए । विमानस्थलमा न मृतकका परिवारलाई सुस्ताउने ठाउँ छ, न कफिन ल्याउने अलग्गै ट्रली छ । यो त विदेशमा काम गरिरहेका लाखौं कामदार र तिनले स्वदेश भित्र्याउने अर्बौं रुपैयाँ रेमिट्यान्सको अपमान हो । कुल गार्हस्थ्य उत्पादनमा ३० प्रतिशत हाराहारी योगदान विदेशमा रहेका कामदारले पठाउने विप्रेषणको छ । केही समयअघि गैरआवासीय नेपाली संघका तत्कालीन अध्यक्ष शेष घलेले कफिन ओसार्न मिल्ने खालको ट्रली व्यवस्था गरिदिने वाचा पनि गरेका थिए । तर विमानस्थल प्रशासनले कागजी प्रक्रियाको लम्मेतान कुरा बताएपछि त्यो काम अघि बढेन । गुरुङले आक्रोश पोखे, ३३ किलो सुनचाहिँ सजिलै भित्रिन्छ तर गरिब नेपाली कामदारको कफिन भने बाहिर ल्याउन त्यति विधि सास्ती हुने ? दूरदराजका गाउँबाट आएकाले दुइटा सुटकेस ओसार्ने ट्रलीमा सन्तुलन मिलाउन नसकेर कफिन झरेको दृश्य गुरुङले देखेका छन् । उनले सुनाए, एक जना महिला छोराको शव लिन एक्लै आएकी थिइन् । उनले कफिन राखिएका दुइटा ट्रलीको सन्तुलन मिलाउन नसकेर पाएको दुःख देखेर मेरो आँखाबाटै आँसु नै आयो ।पर्यटनमन्त्री भएलगत्तै योगेश भट्टराईले निजी क्षेत्रका पर्यटन व्यवसायीसँग अन्तरक्रिया कार्यक्रम राखेका थिए । पर्यटनको विकास र विस्तारमा केन्द्रित छलफलमा हिमालय उद्धार एसोसिएसनका अध्यक्ष नरेन्द्रदेव भट्टले भनेका थिए, देशले पर्यटन भ्रमण वर्ष मनाउँदै छ । तर त्रिभुवन अन्तर्राष्ट्रिय विमानस्थलबाट पर्यटक बाहिरिने र खाडीमा मरेका कामदारको कफिन ओसारिने बाटो एउटै छ । खुसी हुँदै घुम्न निस्केका वा स्वदेश फर्केका मान्छे र कफिनलाई ट्रलीमा गुडाउँदै बाहिर निस्केका आफन्त र परिवारजनको आँसु एकै ठाउँमा देखिनु सुहाउने कुरा भएन । भट्टको कुराले हलमा सन्नाटा छायो तर त्यसपछि यो विषय पनि सेलायो । गत साता सार्वजनिक सर्वोच्च अदालतको फैसलाको पूर्ण पाठले भट्टकै कुरालाई सम्झाइदिएको छ । वैदेशिक रोजगारीमा रहेका कामदारको अधिकारको पैरवी गर्दै आएका संस्था पौरखी नेपाल र सामाजिक न्यायका लागि कानुन तथा नीति नियम मञ्चका तर्फबाट दायर गरिएको मुद्दाको फैसलामा सर्वोच्चले वैदेशिक रोजगारीमा मृत्यु भएका कामदारको शव नेपाल ल्याउँदा व्यवस्थित तरिका अपनाउन सरकारलाई निर्देशन दिइएको छ । शव हस्तान्तरण प्रक्रिया मृत व्यक्ति र परिवारको मानमर्यादा र प्रतिष्ठामा आँच नआउने गरी गर्नसमेत भनिएको छ । विमानस्थलमा शव प्रतीक्षालयको भौतिक संरचना बनाउन वा अन्य उपयुक्त व्यवस्था तत्कालै गर्न पनि आदेश दिइएको छ । प्रवासी नेपाली समन्वय समितिका अध्यक्ष कुल कार्कीले सर्वोच्चको आदेशपछि कामदारको शव हस्तान्तरण प्रक्रियामा सुधार हुने आशा पलाएको बताए । निवेदकका तर्फबाट हरि फुयाँल, केदारप्रसाद दाहाल, वरुण घिमिरे र अनुराग देवकोटालगायतका कानुन व्यवसायीले बहस गरेको यो मुद्दामा सर्वोच्चले वैदेशिक रोजगारीका क्रममा मृत्यु भएका कामदारको शवको पोस्टमार्टम स्वदेशमै गरेर मृत्युको कारण पत्ता लगाउन पनि आदेश दिएको छ । सर्वार्च्चेले श्रम तथा रोजगार मन्त्रालय, वैदेशिक रोजगार विभाग र वैदेशिक रोजगार बोर्डलाई फरकफरक आदेश दिएको छ । सर्वोच्चको आदेशमा भनिएको छ, विप्रेषण ल्याउनमा प्रत्यक्ष योगदान गर्ने मुख्य मुहान प्रवासी नेपालीको मृत्यु भएको खण्डमा शव परीक्षण नहुनु र मृत्युको कारण तिनका परिवारले थाहा नपाउनु न्यायोचित देखिँदैन । अतः प्राकृतिक र अचानक मृत्यु भएका नेपाली प्रवासी कामदारको अनिवार्य रूपमा शव परीक्षण हुनु उपयुक्त हुन्छ । मृत्युको कारण थाहा पाउने अधिकार मृतक परिवारको हुन्छ । सरकारी मुद्दासम्बन्धी ऐन २०४९ को दफा ११ मा नेपालभित्र कसैको दुर्घटना, आत्महत्यालगायतका कारणबाट मृत्यु भए वा शंकास्पद अवस्थामा मृत्यु भए सरकारी खर्चमा शव परीक्षण गर्ने व्यवस्था छ । तर वैदेशिक रोजगारीका क्रममा भएको आत्महत्या, दुर्घटना वा शंकास्पद तवरले भएको मृत्युको हकमा गन्तव्य मुलुकमै वा शव नेपाल ल्याएपछि पोस्टमार्टम रिपोर्टबारे व्यवस्था गर्नेतर्फ सरकारले कुनै चासो दिएको देखिँदैन । यही चासोलाई सम्बोधन गर्न अदालतले नेपाल ल्याइएका शवको सरकारी खर्चमा पुनः पोस्टमार्टम गर्न वैदेशिक रोजगार विभागलाई आदेश दिएको छ । वैदेशिक रोजगार प्रवर्द्धन बोर्डका अनुसार सन् २००८०९ देखि २०१४१५ सम्म वैदेशिक रोजगारीमा मृत्यु भएका कामदारमध्ये २१८ प्रतिशतको मृत्युको कारण मुटु रोग, १९६ प्रतिशतको सामान्य मृत्यु र १८६ प्रतिशतको मृत्युको कारण नखुलेको देखिन्छ । वैदेशिक रोजगारीमा रहेका नेपाली कामदारको अंगभंग र मृत्युमाथि विश्लेषण गर्दै सन् २०१६ को एसिया प्यासिफिक जर्नल अफ पब्लिक हेल्थमा प्रकाशित अध्ययन प्रतिवेदनले नेपाली कामदारको मृत्युलाई अस्वाभाविक ठानेको छ । सर्वोच्चले कामदारको मृत्यु भए पोस्टमार्टमको व्यवस्था अनिवार्य नगरी गन्तव्य मुलुकसँग श्रम सम्झौता नगर्नसमेत भनेको छ । सर्वोच्चले मन्त्रालयलाई भने दिपक्षिय र बहुपक्षिय श्रम सम्झौता गर्दा कामदारको मृत्युको जोखिम घटाउन, विदेशमा रहेका कामदारको प्राकृतिक र अचानक मृत्यु भएका शवको परीक्षण गर्न, मृत्युको कारण मृतकका परिवारलाई दिन र शव पारवहनको सहज उपलब्धता मिलाउन, बिमा र क्षतिपूर्तिसम्बन्धी सर्तहरू अनिवार्य खुलाउन निर्देशन दिएको छ । त्रिभुवन अन्तर्राष्ट्रिय विमानस्थलका महाप्रबन्धक देवेन्द्र केसीले शवलाई कार्गोतिर ल्याएर व्यवस्थापन गर्ने र त्यतैबाट आफन्तलाई जिम्मा लगाउने कि भन्ने विषयमा छलफल भइरहेको सुनाए । महाप्रबन्धक केसीले विमानस्थलका उपमहानिर्देशक देवेन्द्रलाल कर्णलाई यसबारे कार्यविधि बनाउने जिम्मेवारी दिइएको बताए । शव हस्तान्तरण प्रक्रियामा सुधार ल्याउनका लागि संरचनात्मक सुधार गर्न भने बजेट छुट्याइएको छैन ।"
नियोगहरूमा भ्रमण वर्ष प्रचार,"काठमाडौं (कास) नेपाल भ्रमण वर्ष २०२० सुरु भएसँगै विदेशस्थित नेपाली नियोगहरूबाट समेत प्रचारप्रसार सुरु गरिएको छ । संस्कृति, पर्यटन तथा नागरिक उड्डयन मन्त्रालयले परराष्ट्र मन्त्रालयमार्फत विदेशीस्थित स्थायी नियोग, दूतावास र महावाणिज्य दूतावासलाई भ्रमण वर्षको प्रचार गर्न लगाएको हो ।विदेशमा नेपालका ३० दूतावास, संयुक्त राष्ट्रसंघका न्युयोर्क, जेनेभा र भियना गरी तीन स्थायी नियोग छन् भने ६ वटा महावाणिज्य दूतावास छन् । नेपालमा पर्यटक भित्र्याउन प्रचारप्रसार गर्ने माध्यम नै विदेशस्थित कूटनीतिक नियोगहरू रहेकाले सरकारले भ्रमण वर्षको कार्यक्रमहरूलाई जोड दिएको हो । विदेशस्थित अधिकांश नेपाली नियोगले एकपछि अर्को गर्दै भ्रमण वर्षको प्रचारात्मक कार्यक्रम सुरुआत गरेका छन् । परराष्ट्र मन्त्रालयका सहसचिव कुमारराज खरेलका अनुसार धेरै नियोगहरूले बिहीबारै भ्रमण वर्षको कार्यक्रम सुरु गरेका थिए । मस्को र वासिङ्टनमा कार्यक्रम सुरु गर्न बाँकी छ । अस्ट्रेलियामा पर्यटनमन्त्री योगेश भट्टराईले कार्यक्रम सुरु गरिसकेका छन् ।"
अर्थले माग्यो कागजपत्र,"काठमाडौं (कास) प्रतिनिधिसभाको अर्थ समितिले सुरक्षण मुद्रण स्थापनाका लागि फ्रान्स र जर्मनीले पठाएका प्रस्ताव अध्ययन गर्ने भएको छ । समितिले सञ्चार तथा सूचना प्रविधि मन्त्रालयलाई पत्राचार गरेर प्रस्तावको सबै विवरण मागेको छ ।खरिदसम्बन्धी प्रस्ताव र प्रक्रियामा विवाद देखिएकाले अध्ययन सुरु गर्न लागिएको समितिका सचिव सुरेन्द्र अर्यालले बताए । यी दुई देशका कम्पनीले गरेको आर्थिक प्रस्ताव (प्रिन्टिङ मेसिन र सिभिल वर्क) बजार मूल्यभन्दा बढी भएको आवाज उठेपछि संसद्कै सार्वजनिक लेखा समितिले छानबिन गरिरहेको छ । लेखाले हेरिरहेकाले हामीले अहिले अध्ययनका लागि मात्र डकुमेन्ट मागेका हौं, सचिव अर्यालले भने, आवश्यक देखिए छानबिन हुन सक्छ । सरकारले टेन्डर प्रक्रिया नअपनाई जीटूजी (सरकारी तह) बाट सिधै प्रिन्टिङ मेसिन खरिद, त्यसको जडान, स्थापना र भवन निर्माणसमेतको काम फ्रान्सलाई दिन खोजेपछि विवाद उत्पन्न भएको छ । मेसिन खरिद र स्थापनाका लागि बजार मूल्यभन्दा बढीको प्रस्ताव स्विकारेर सरकारले राज्यलाई अर्बौं रुपैयाँ घाटा पार्न लागेको आवाज सरोकारवालाले उठाएपछि लेखाले छानबिन थालेको हो । सरकारले सुरक्षण मुद्रण स्थापना गरेर सोही मेसिनमा राहदानी छाप्ने भन्दै ५० लाख ईपासपोर्ट छपाइको अन्तर्राष्ट्रिय टेन्डर गत भदौमा रद्द गरेको थियो । राहदानी, राजस्व स्टिकर, चालक अनुमतिपत्र, टिकटलगायत सरकारी सामग्री मुलुकभित्रै छपाइ गर्न फ्रान्स सरकारबाट मेसिन खरिद गर्ने र त्यसको स्थापनाका लागि भौतिक संरचना निर्माणको काम पनि उसैलाई दिने तयारी सरकारले गरेको छ । राहदानीलगायत सामग्री छपाइका लागि फ्रान्सको आईएन ग्रुप र जर्मनीको भेरिडस आइडेन्टिटी सोलुसन कम्पनीले गरेको आर्थिक तथा प्राविधिक प्रस्तावअनुसार खरिद प्रक्रिया अघि बढाएमा राज्यलाई बजार मूल्यभन्दा अर्बौं घाटा हुने दाबी सरोकारवाला विज्ञहरूको छ । लेखा समितिले दुवै मुलुकबाट आएको प्रस्तावमा उल्लेखित लागत स्टिमेटका आधार हेर्ने जानकारी दिएको छ । लेखा समितिको पुस २१ को बैठकमा सांसदहरूले सबै कागजपत्र मगाएर अध्ययन गर्न सुझाव दिएका थिए । तत्काल लागत स्टिमेटका सबै कागजपत्र मगाएका छौं, समितिका सचिव रोजनाथ पाण्डेले भने, मन्त्रालयले त्यसको विवरण पठाएपछि छलफलमा थप एजेन्डा तय गरिनेछ । उनका अनुसार पहिलो चरणमा सञ्चार सचिव र सोही मन्त्रालयअन्तर्गतको मुद्रण विकास केन्द्रका कार्यकारी निर्देशकलाई बोलाएर छलफल गरिनेछ ।"
"राजीनामा दिन्नँ, बैठक चलाउँछु","नेकपाले तपाईंलाई राजीनामा गराउने निर्णय गरेछ, जानकारी भयो ?थाहा छैन मलाई । यस्तो निर्णय गर्नुभएछ । ठीक छ, राम्रो हो ।अब नेकपाले सभामुख पाउने बाटो खुल्यो ?बाटो त उहिल्यैदेखि खुलेकै छ नि ! बन्द कहाँ छ त ? नेकपाले निकास निकालेन । अनि बाहिर अनेकथरी चर्चा मात्रै भए ।अब तपाईंको राजीनामा आउँछ त ?आइतबारको संसद् बैठक म चलाइदिन्छु ।बैठक चलाएर राजीनामा दिनुहुन्छ ?त्यसपछाडि नेताहरूसँग कुरा गर्न बाँकी नै छ ।तपाईंको व्यक्तिगत कुरा गर्न बाँकी रह्यो ?मेरो कुरा त छँदै छ नि !नेकपा सचिवालयले निर्णय गर्नुपहिले तपाईंसँग छलफल भएको थियो ?छैन छैन ।त्यसो भए सभामुख निर्वाचन प्रक्रिया अगाडि बढाउनुहुन्छ ?बढाउँछु ।"
राजधानी टुंगो लगाउन आज मतदान,"मकवानपुर (कास) प्रदेश ३ को आइतबार बिहान बस्ने प्रदेशसभा बैठकले स्थायी राजधानीको स्थान र नामकरण टुंग्याउँदै छ । शनिबारको बैठकमा स्थायी राजधानीका लागि मकवानपुरको हेटौंडा र काभ्रेपलाञ्चोकको धुलिखेल प्रस्ताव भएको छ । प्रदेशको नाम वाग्मती मात्र दर्ता भए पनि स्वतन्त्र सांसद प्रेमबहादुर तामाङले विपक्षमा मतदान गर्ने भएपछि नामकरणमा पनि सर्वसम्मत नहुने देखिएको हो ।बैठकमा नेकपा संसदीय दलका नेता तथा मुख्यमन्त्री डोरमणि पौडेलले प्रदेशको राजधानी हेटौंडा प्रस्ताव गरेका थिए । उनको प्रस्तावमा नेपाली कांग्रेस संसदीय दलका नेता इन्द्रबहादुर बानियाँ, राप्रपा नेपालकी रीता माझी, राप्रपा संयुक्तकी रीना गुरुङले समर्थन जनाए । प्रदेशको नाम वाग्मती राख्ने प्रस्ताव नेपाली कांग्रेस संसदीय दलका नेता बानियाँले गरेका थिए । प्रस्तावमा नेकपाका मुख्य सचेतक रामेश्वर फुयाँल, राप्रपा नेपालकी रीता माझी, राप्रपा संयुक्तकी रीना गुरुङ, विवेकशील नेपाली दलका रमेश पौडेल र साझा पार्टीकी शोभा शाक्यले समर्थन गरेका थिए । दुवै प्रस्तावमा नेमकिपाले समर्थन जनाए पनि प्रस्ताव दर्ता प्रक्रियामा भने सहभागी भएनन् । आइतबार बिहान ९ बजेबाट मतदान सुरु हुने सभामुख सानुकुमार श्रेष्ठले जानकारी दिए । आइतबारको बैठकमा प्रस्ताव भएका स्थान र नाममाथि उठेको प्रश्नको जवाफ दिँदै उक्त प्रस्तावलाई निर्णायार्थ पेस गरी मतविभाजनद्वारा टुंग्याउनेछौं, सभामुख श्रेष्ठले भने । राजधानी सम्भाव्यता अध्ययन समितिले काभ्रे, चितवन, नुवाकोट, भक्तपुर र मकवानपुर सिफारिस गरे पनि काभ्रे र मकवानपुरका लागि मात्र मतदान हुनेछ । मकवानपुरका पक्षमा नेकपा, कांग्रेस, नेपाल मजदुर किसान पार्टी, राप्रपा नेपाल र राप्रपा संयुक्त रहेका छन् भने काभ्रेको पक्षमा विवेकशील नेपाली र साझा पार्टी (तत्कालीन विवेकशील साझा पार्टी) रहेका छन् । सदनमा नेकपाको ८०, कांग्रेसको २२, नेमकिपाको दुई, राप्रपा नेपाल र राप्रपा संयुक्तको एकएक मत रहेको छ । प्रदेशसभामा कुल एक सय १० सांसद छन् । स्थायी राजधानी र नामकरणका लागि ७४ मत भए पुग्नेछ । हामी ९९ प्रतिशतसम्म सफल भइसकेका छौं, अझै सहमतिको प्रयास जारी छ, मुख्यमन्त्री पौडेलले भने । कांग्रेस संसदीय दलका नेता बानियाँले यो विषय साझा एजेन्डा भएकाले सत्तापक्ष र प्रतिपक्षी नभनेर एकताबद्ध भएर सर्वसम्मतबाट टुंग्याउन कोसिस गरिएको बताए ।"
सिन्धुलीगढीमा वनभोज खाने बढे,"सिन्धुली (कास) बिहानैदेखि पारिलो घाम लाग्ने अग्लो स्थान । चारैतिर हरियाली । मनमोहक नागबेली सडक पार गरेपछि खुला तथा विशाल चौर । गुराँस र काफलका बोटसमेत पाइने सिन्धुलीगढी आएपछि रौतहटका राजेश यादव फुरुंग भए । पहिला एक्लै घुम्न आएका उनी यसपटक समूहलाई नै कन्भिन्स्ड गरी वनभोजमा आएका थिए । सही ठाउँ रोजिएछ, वनभोजमा रमाइरहेका उनले भने, यहाँको वातावरण घुम्न लायक देखेपछि साथीहरू पनि खुसी छन् ।भ्रमण वर्ष २०२० को घुम्नलायक गन्तव्यभित्र परेको सिन्धुलीगढीमा वनभोज खानेको अलावा घुम्न आउने आन्तरिक तथा बाह्य पर्यटकको चाप बाक्लिँदो छ । सिन्धुलीगढीको परिचय वीरतासँग पनि गाँसिएको छ । साताभरि नै सिन्धुलीगढीमा वनभोज खान आउनेको लर्को लाग्ने गरेको स्थानीय खिलराज देवकोटा बताउँछन् । बिदाको दिनमा भने थामी नसक्नुको चाप हुन्छ, उनले भने, ऐतिहासिक स्थलको अवलोकन र वनभोज खान उपयुक्त ठाउँ भएकाले आकर्षण बढेको छ । गर्मी मौसममा मात्र होइन, जाडामा समेत वनभोजका लागि सिन्धुलीगढी हब बन्दै गएको छ । देशका अन्य स्थानमा जाडो अत्यधिक भई माइनसमा जाँदासमेत सिन्धुलीगढीमा पारिलो घाम लाग्ने गरेको छ । यहाँबाट देखिने हिमालका दृश्य थप आकर्षण हुन् । उँचो स्थानमा भएकाले चारैतिरको दृश्य अवलोकन गर्न सकिने कमलामाई नगरपालिकाका वरिष्ठ सामाजिक विकास अधिकृत एवं सिन्धुलीगढीका अन्वेषणकर्ता सागरकुमार ढकाल बताउँछन् ।"
९ महिनामा ११ बालविवाह रोकियो,"(हेटौंडा)  १५ वर्ष मात्र टेकेकी थिइन्, प्रेमविवाह गरेर स्कुलबाटै भागिन् । विवाह गरेका युवक न उनी पढ्ने स्कुलका हुन्, न त गाउँकै । उनी थिए दाङका । मकवानपुरको मनहरी गाउँपालिकामा विद्युतको काम गर्थे । एक वर्षदेखि चिनजानमा रहेका उनीहरूबीच प्रेम झाँगियो । अन्ततः भागीबिहे गरे । सात कक्षामा अध्ययन गर्ने ती किशोरी असोजको पहिलो साता दाङका २७ वर्षीय युवकसँग भागेकी हुन् । मनहरी गाउँपालिका६ खयरघारीका अधिकांश किशोरीको विवाह कलिलै उमेरमा हुने गरेको छ । यहाँ मागीविवाहभन्दा पनि भागीविवाह चल्दै आएको छ । स्थानीयले खयरघारीकी ती किशोरी प्रेमविवाह गरेर भागेको कुरा गाउँपालिकामा जानकारी गराए । गाउँपालिका अध्यक्ष, उपाध्यक्षसहितका जनप्रतिनिधि किशोरीको घरमा पुगे र अभिभावकलाई भेटे । अभिभावकको सहमतिमा बालविवाह बदर गर्न जनप्रतिनिधिको टोली युवकको घर दाङ नै पुगेको थियो । उनीहरूले बालिकालाई फिर्ता ल्याए । अभिभावकको जिम्मा लगाए । सुरुमा त मानेकी थिइनन्, सम्झाइबुझाइ गरेपछि बल्ल राजी भइन्, गाउँपालिका उपाध्यक्ष मनिला विष्टले भनिन्, यसरी बालविवाह बदर गर्न सफल भयौं । मनहरी३ की १७ वर्षीया किशोरीले पनि २८ वर्षीय युवकसँग प्रेमविवाह गरेकी थिइन् । उक्त विवाहलाई पनि बदर गरी गाउँपालिकाले किशोरीलाई अभिभावकको जिम्मा लगाएको छ । ९ महिनाबीच ६ वटा बालविवाह हुन लागेको अवस्थामा रोक्यौं, गाउँपालिका अध्यक्ष एकराज उप्रेतीले भने, ५ वटा बालविवाह बदर गरेर बालिकाकिशोरीलाई अभिभावकको जिम्मा लगायौं ।गाउँपालिकाका जनप्रतिनिधि बालविवाह र बालश्रमविरुद्ध सशक्त रूपमा जुटेका छन् । पूर्वपश्चिम राजमार्गको काखमा रहेको गाउँपालिकालाई बालमैत्री घोषणा गर्ने उनीहरूको लक्ष्य छ । सोमबार देशकै पहिलो बालमैत्री गाउँपालिका घोषणा गर्न लागिएको अध्यक्ष उप्रेतीले बताए । मुलुकमा रहेका ४ सय ६० गाउँपालिकामध्ये मनहरीलाई देशमै पहिलो बालमैत्री स्थानीय शासन अवलम्बन गरिएको गाउँपालिकाका रूपमा घोषणा गर्न लागेका हौं, उनले भने । अभियानका क्रममा २० वर्षभन्दा कम उमेरमा विवाह गर्न लागेका बालबालिकालाई परामर्श दिई बालविवाह गर्नबाट रोकेको गाउँपालिकाकी उपाध्यक्ष विष्टले बताइन् । बाल सञ्जाल, बाल क्लब, आमा समूह तथा परिचालित अभियानकर्ताबाट बालविवाह हुन लागेको सूचना पत्ता लगाई गाउँपालिकाले त्यसलाई रोक्ने गरेको छ । तथ्यांकअनुसार १५ हजार ७ सय ३९ जना बालबालिका रहेको गाउँपालिकामा पाँच वर्षभित्र (०७० सालदेखि ०७५ सम्म) एक हजार दुई सय १६ जनाले बालविवाह गरेका थिए । बालविवाह र बालश्रम यहाँको मुख्य समस्या हो, अध्यक्ष उप्रेतीले भने, ३, ४ र ६ नम्बर वडा बालविवाहबाट बढी प्रभावित छन् । प्रभावित वडामा घरदैलो कार्यक्रम गरी जनचेतना जगाउने गरिएको उनले बताए । बालमैत्री घोषणा गर्न ३९ वटा सूचक पहिचान गरी गाउँपालिकाले ती सूचक पूरा गर्न अभियान चलाएको छ । बालमैत्री स्थानीय तह हुनका लागि गर्भवती महिलाको अवस्थादेखि नै विशेष ध्यान दिनुपर्ने तोकिएको छ । यस्तै, बच्चा जन्मेको ३५ दिनभित्र दर्ता गर्ने, आवश्यक खोप पूरा गरेको हुनुपर्ने लगायत विषय समेटिएका छन् । हामीले निर्माण गरेको धारा होस् वा विद्यालयका संरचना, सबै बालमैत्री छन्, अध्यक्ष उप्रेतीले थपे, बालबालिकालाई आमन्त्रित सदस्यका रूपमा विद्यालय व्यवस्थापन समितिमा राख्ने, उनीहरूको कुरा सुन्ने, विद्यालयमा बाल सञ्जाल गठनलगायत कार्य पनि गरिरहेका छौं । प्रदेश सरकारले २०८० सालभित्र प्रदेश३ लाई नै बालमैत्री प्रदेश घोषणा गर्ने लक्ष्य लिएको छ । गाउँपालिकाले अभियान सञ्चालन क्रममा मात्रै एक सय ९४ जना बालिबालिकालाई निकृष्ट बालश्रम गर्नबाट मुक्त गरेको थियो । एउटा बच्चा गर्भमा आएदेखि १८ वर्ष नपुग्दासम्म उसले पाउनुपर्ने अधिकारको संरक्षण गर्ने वातावरण बनाएको गाउँपालिकाले दाबी गरेको छ । गरिब, विपन्न र अभिभावक नभएका चार सय ६१ बालबालिकालाई गाउँपालिकाले छात्रवृत्ति प्रदान गरेर स्कुलमा पढ्ने अवसर दिलाएको छ ।"
भोर्लाका पातमा चिच्चरको पोको,"(चितवन)  माघ आउनै लाग्दा थारू समुदायमा माघीको रौनक भित्रिइसकेको छ । माघ १ गते थारूहरूको नयाँ वर्ष पनि हो । पश्चिम तराईका थारूले माघी भने पनि पूर्वी तराईमा खिचडा र चितवन नवलपुरतिर खिचरा भनेर यो पर्व मनाउँछन् । खिचराको मुख्य परिकार माछा र चिच्चर हो । अनदी धानको चामलबाट चिच्चर बनाइन्छ । बाफमा पकाएको अनदीको भात भोर्लाका पातमा पोको पारेर खिचराका दिन माछासँगै खाने चलन छ । अहिले एक त अनदी कम फल्छ, जेनतेन अनदी भेटिए पनि पकाएको चिच्चर केमा पोको पार्ने भन्ने समस्या सुरु भएको छ, थारू कल्याणकारी सभाका पूर्वसल्लाहाकार बासु चौधरीले भने, भोर्लाको पात खोज्न को जंगल जाने ? पहिलेपहिले पुस मसान्तमा अनदीको चिच्चर पकाएर भोर्लाका पातमा पोको पारेर राख्ने र माघे संक्रान्तिमा खाने चलन थियो । यो बिस्तारै हराउँदै छ । वनमा भोर्लाको पात खासै नपाइने भएपछि केराको पात विकल्प बनेको छ । त्यसैले चिच्चरको स्वाद पहिलाको जस्तो नभएको चौधरी बताउँछन् । कुनै समयमा चौधरीले तीनचार बिघामा अनदी धान रोप्थे । गत वर्ष तीन कट्ठामा लगाए । माघी र ठूलो एकादशीमा चिच्चर बनाएर खाने गरिन्छ, पहिला चिच्चर अनेक काममा प्रयोग हुन्थ्यो, उनले भने, अहिले खाने चलन घट्यो, त्यसैले अनदी रोप्न पनि कम हुँदै गयो ।माइतमा कसैको मृत्यु भएमा छोरीचेली चिच्चरको भारी लिएर भेट्न आउँथे । विवाह भएर गएपछि माइत आउँदा ल्याउने कोसेली पनि चिच्चर नै हुन्थ्यो । खेतमा काम गर्नेले पनि खाजाका रूपमा चिच्चर नै खान्थे । यो खाएपछि भोक कम लाग्छ, काम गर्ने तागत आउँछ, चौधरीले भने । अनदीको लट्टे पकाएर पहाडी क्षेत्रमा खाने चलन पनि छ तर चिच्चर फरक विधिले पकाइन्छ । यसमा घिउ, चिनी राखिन्न ।चिच्चर बाफमा पकाएको अनदीको भात नै हो । सबैभन्दा पहिला दुई घण्टाजति चामल भिजाइन्छ । भिजेको चामललाई कसौंडीजस्तै देखिने माटाका भाँडामा राखिन्छ, जसलाई पैनी भनिन्छ । पैनीको तल्लो खण्डमा ठूलो प्वाल हुन्छ । प्वालमा खडाइ बुनेर बनाएको छितरी राखिन्छ, जसले गर्दा चामल खस्न पाउँदैन । तसला अर्थात् ठूलो भड्डुमा भकभकी पानी उमालिन्छ । पानी उम्लेपछि चामल भरेको पैनी तसलामाथि राखिन्छ । तसलामा राखेको पानी उम्लेपछि पैनीमा राखेको चामल बाफले पाक्न थाल्छ, लगभग डेढदुई घण्टापछि चिच्चर पाकेर तयार हुन्छ, खैरहनी जब्कौली गाउँकी सिखनी चौधरीले भनिन् । चिच्चर पाकेपछि भोर्लाका पातमा राखेर पोका बनाइन्छ । ती पोका एक दिनपछि आगामा पोलेर माछासँग खाइन्छ । यसरी खाँदा जाडामा ज्यानमा गर्मी आउँछ, खैरहनी९ बैरनी गाउँकी चन्द्रा चौधरीले भनिन्, चिच्चर पोकाको विशेषता यही नै हो । अहिले चिच्चर पकाउने, पोका बनाउने र खाने क्रम घट्दै गएको छ । थारू कल्याणकारिणी सभा चितवन क्षेत्र नम्बर ७ का अध्यक्ष चूडामणि चौधरीले भने, चितवनका थारू समुदायको विशेष परिकार नै हराउने हो कि भन्ने चिन्ता लाग्न थाल्यो, पर्वको विशेषता जगाउनकै लागि खिचरा महोत्सव आयोजना गरेका हौं । कल्याणकारी सभा क्षेत्र नम्बर ७ ले खैरहनीको जब्कौली चौरमा आइतबार (पुस २७) देखि माघ ८ गतेसम्म सातौं खिचरा महोत्सव गर्दै छ । महोत्सव परिसरमा चिच्चर पोकाको विशाल मूर्ति राख्ने अध्यक्ष चौधरीले बताए ।"
भित्तामा मोटरसाइकल ठोक्किँदा एकको मृत्यु,"दोलखा (कास) श्रीमती र बच्चा लिन ससुराली हिँडेका एक जनाको मोटरसाइकल दुर्घटनामा ज्यान गएको छ । प्रदेश नं ३, ०२००३ नम्बरको मोटरसाइकलमा सवार भीमेश्वर नगरपालिकाको करार सेवाका सबइन्जिनियर २८ वर्षीय मदन थामीको मृत्यु भएको हो । शुक्रबार राति ९ बजे कुथली नजिक भित्तामा ठोक्किएर मोटरसाइकल दुर्घटना हुँदा उनको मृत्यु भएको भीमेश्वर नगरपालिका१ का वडाध्यक्ष बिर्खबहादुर थामीले जानकारी दिए ।"
रत्ननगर महोत्सव,"चितवन (कास) पूर्वी चितवनस्थित रत्ननगरको टिकौली जंगल आडको चौरमा रत्ननगर नगर महोत्सव सुरु भएको छ । रत्ननगर उद्योग वाणिज्य संघले आयोजना गरेको महोत्सव माघ ७ गतेसम्म चल्नेछ । संघका अध्यक्ष राजाराम रेग्मीका अनुसार महोत्सवमा पाँच सय स्टल रहेका छन् । स्टलमा उद्योग, व्यापार, कृषि तथा पर्यटन प्रवर्द्धन, स्थानीय कला संस्कृतिको प्रदर्शनी, स्थानीयस्तरमा उत्पादित वस्तु तथा सेवाको परिचय गराउने सामग्री रहने अध्यक्ष रेग्मीले बताए । महोत्सव पाँच लाखले अवलोकन गर्ने र ५० करोड रुपैयाँभन्दा बढीको कारोबार हुने उनको भनाइ छ । महोत्सव अवधिमा पुस २९ गतेदेखि माघ ४ गतेसम्म टाँडी बजारमा फुड फेस्टिबल हुनेछ । जसमा कुखुराका विभिन्न परिकार रहने अध्यक्ष रेग्मीले बताए । पूर्वअर्थमन्त्री तथा चितवन१ का प्रतिनिधिसभा सदस्य सुरेन्द्र पाण्डेले महोत्सवको शुक्रबार उद्घाटन गरेका थिए ।"
फुटपाथ पसल हटाउने अभियान निष्प्रभावी,"अस्पताल तोडफोड काठमाडौं (कास) उपचार क्रममा सुत्केरीको मृत्यु भएपछि जोरपाटी अत्तरखेलस्थित नेपाल मेडिकल कलेजको शिक्षण अस्पतालमा मृतकका आफन्तले तोडफोड गरेका छन् । बिहीबार राति सुत्केरी गराउने क्रममा भोजपुर षडानन्द नगरपालिका८ की सुनिता राईको मृत्यु भएको थियो । आफन्तले छानबिन गरी दोषीलाई कारबाहीको माग राखेका छन् ।जनप्रशासन संघको अध्यक्षमा बाँस्कोटाकाठमाडौं (कास) राष्ट्रिय सूचना आयोगका निवर्तमान प्रमुख आयुक्त कृष्णहरि बाँस्कोटा जनप्रशासन संघको अध्यक्ष निर्वाचित भएका छन् । पूर्व तथा वर्तमान प्रशासक र जनप्रशासन विषयका अध्यापकहरूको संगठनको साधारणसभाले सर्वसम्मतिबाट दुई वर्षका लागि १५ सदस्यीय नयाँ नेतृत्व छानेको हो । उपाध्यक्षमा यशोधा काफ्ले, महासचिवमा रामशरण चिमोरिया, सचिवमा सुवास शर्मा, कोषाध्यक्षमा तीर्थराज पराजुली निर्वाचित भएका छन् । सदस्यमा मणिराम ओझा, चुडाराज उप्रेती, हिरामणि घिमिरे, जितबहादुर पौडेल, शान्तिलक्ष्मी शाक्य, शेरबहादुर ढुंगाना, दीपक खड्का, विष्णुराज पौडेल, सरोज खनाल र नारायण सुवेदी चयन भएका छन् ।"
सूर्यविनायकले अत्याधुनिक भवन बनाउँदै,"भक्तपुर (कास) सूर्यविनायक नगरपालिकाले लिफ्टसहितको अत्याधुनिक प्रशासनिक भवन निर्माण प्रक्रिया सुरु गरेको छ । सूर्यविनायक५ कटुञ्जेस्थित साबिक महेन्द्र निमाविको भवन भत्काएर प्रशासनिक भवन निर्माण हुने भएको हो । नगरपालिकाले महेन्द्र निमावि र सुशीला भैरव प्राविलाई समायोजन गरी कटुञ्जे आधारभूत विद्यालय बनाएको छ । महेन्द्र निमावि भवन परिसरको १५ रोपनी जग्गामध्ये ६ रोपनी ११ आना २ पैसा ३ दाम क्षेत्रफल नगरपालिकालाई छुट्याइएको छ । २ वटा लिफ्टसहितको सुविधा सम्पन्न भवन ज्येष्ठ नागरिक र अपांगअनुकूल हुने बताइएको छ । करसहित करिब २३ करोड रुपैयाँ लागतमा उक्त भवन बन्ने नगरपालिकाले जनाएको छ । २ सय क्षमताको सभाहल, क्यान्टिन, प्रशासनिक कक्ष, गार्ड हाउस, २ सय सवारीसाधन क्षमताको डबल बेसमेन्ट पार्किङसहित ३२ कोठे भवन निर्माण गर्ने योजनामा उल्लेख छ । चालु आवमा नगरपालिकाले परम्परागत शैलीको कलात्मक ४ तले प्रशासनिक भवन, वडा नम्बर ६ र १० को वडा कार्यालय भवन, ७ वडाको कार्यालय भवनको तला थप कार्यमा समपूरक लगानी ८ करोड ५० लाख रुपैयाँ विनियोजन गरेको छ । नगर कार्यपालिका र वडाका प्रशासनिक भवन निर्माणमा थप २० करोड समपूरक तथा सहलगानी केन्द्र, प्रदेश र जिल्ला समन्वय समितिबाट गर्ने नगरप्रमुख वासुदेव थापाले बताए । जनप्रतिनिधिले स्थानीय तहमा नेतृत्व गरेको दुई वर्ष बित्यो । अझै उनीहरू कार्यालय व्यवस्थापनमा समय खर्चिरहेका छन् । शिक्षा, स्वास्थ्य, कृषि, पशुसेवा, महिला बालबालिकालगायत शाखा भाडाको कोठामा सीमित छन् । न्यायिक समितिका लागि छुट्टै कक्षको व्यवस्थापन हुनुपर्छ तर सूर्यविनायक नगरपालिकाले इजलासको समेत व्यवस्था गर्न सकेको छैन । उपप्रमुख जुना बस्नेतकै कार्यकक्षलाई नै इजलास कक्ष बनाइएको छ । नगरपालिकाको नयाँ प्रशासनिक भवन बनेपछि छुट्टै इजलास कक्ष हुन्छ, उनले भनिन्, कार्यालयमा कार्यरत कर्मचारी एवं महिला सेवाग्राहीका लागि स्तनपान कक्षसमेतको व्यवस्था हुन्छ । हाल नगरपालिकाले टंकप्रसाद आचार्य प्रतिष्ठानको भवनमा मासिक ५० हजार रुपैयाँ भाडा तिरेर कार्यालय सञ्चालन गरिरहेको छ ।"
राहरूलाई कारबाही गरियोस्,"खोलाको अवैध उत्खनन रोक्न पुगेका एक युवालाई टिपरले किचेर हत्या गरिएको घटना सुन्दा पनि जंगलीराजको झल्को आउँछ । कानुनी शासनमा त यति अकल्पनीय र कहालीलाग्दो घटना हुनै सक्दैन, हुनु हुँदैन पनि । यो हृदयविदारक घटनाको छानबिन विस्तृत र बहुकोणबाट हुन आवश्यक छ । यो एउटा सामान्य व्यक्तिको मात्र हत्या होइन, माफियाराजको विरुद्धमा जनताका साझा मुद्दा बोकेर भिडिरहेको एउटा प्रतिनिधि पात्रलाई खत्तम गरिएको घटना हो, जुन प्रकारान्तरले विधिको शासनकै वध हो । यो घटनासँग जोडिएको सम्पूर्ण लहरोको उचित छानबिन भएन भने देशमा जसले जे गरे पनि हुने खराब नजिर बस्नेछ र अराजकताको दुष्चक्र झांगिनेछ, जुन आधुनिक कानुनी राज्यका लागि सबैभन्दा ठूलो चुनौती हुनेछ । धनुषाको मिथिला५ का दिलीप महतो शुक्रबार बिहानै साथी रोशन यादवसित अवैध उत्खनन भइरहेको औरही खोलामा पुग्दा मारिन्छन् । उनलाई जानीजानी टिपरले किचेर मारेको प्रहरीको भनाइ छ खोला किनारामा मान्छे छल्न नसक्ने गरी तीव्र गतिमा गाडी गुड्नै सक्दैन । उनको हत्या गरेर घटनालाई सवारी मुद्दासित जोड्नका लागि पछि टिपर प्रयोग गरियो कि, सुरुमै टिपरले किचियो, यो पाटो थप अनुसन्धानपछि खुल्ला नै । तर, अवैध उत्खननमा संलग्न चुरियामाई बालुवा, गिट्टी प्रशोधन उद्योगका सञ्चालक विपिन महतोले बुधबार मात्रै दिलीपका बुबा रामजीवनलाई छोरालाई सम्झाइदेऊ, नत्र टिपरले किचेर मारिदिन्छु भन्दै धम्क्याएका रहेछन् ।प्रहरीले दिलीपलाई किचेको टिपर र त्यसका चालक महोत्तरीका मुनिन्द्र महतोलाई शुक्रबार र क्रसर सञ्चालक विपिन महतोलाई शनिबार अनुसन्धानका लागि नियन्त्रणमा लिएको छ । अबको सबैभन्दा ठूलो भय यो घटनालाई सवारी दुर्घटनाका रूपमा लिएर ती टिपर चालकलाई मात्रै दोषी करार गर्ने स्थिति निम्त्याइन्छ कि भन्ने हो । एउटा चालकले मात्र यति ठूलो दुस्साहस गर्नै सक्दैन । यत्रो अपराध गर्न उसलाई माथिको ठूलै संरक्षण, ढाडस र उक्साहट आवश्यक पर्छ । र, त्यो माथि भनेको क्रसर सञ्चालक विपिन महतो मात्रै हुन् कि अझ पनि माथि छ भन्ने पनि अनुसन्धान गरी पहिल्याउन आवश्यक छ । किनकि, उनले दिलीपको ज्यान लिने धम्की यसअघि नै दिइसकेका थिए । कानुन हातमा लिएर कसैको ज्यानै लिइदिन्छु भन्न सक्ने उनको शक्तिको स्रोत के हो ? के कुनै गतिलो राजनीतिक संरक्षण बिना कसैमा यति विघ्न शक्तिको उन्माद चढ्न सक्छ ? तसर्थ अनुसन्धानको दिशा यसतर्फ पनि मोडिनुपर्छ । मिथिला नगरपालिकाले औरही खोलाबाट बालुवा, गिट्टी निकाल्न कागजी प्रक्रिया पूरा गरेर ईआई र अनुमतिका लागि जिल्ला समन्वय समितिमा पठाएको प्रतिवेदन स्वीकृत नभएकै अवस्थामा उत्खनन भइरहेको घटनाबाट बुझ्न सकिन्छ, माथिल्लो स्तरमा मिलेमतो बिना यस्तो अवैध धन्धा सञ्चालन हुन सक्दैन । किनकि, यस्तो अवैध उत्खननले प्रकृतिमाथि अनावश्यक दक्खल मात्र पुर्याइरहेको हुँदैन, स्थानीय सरकारले राजस्व पनि गुमाइरहेको हुन्छ । र, खोलाबाट बालुवा, गिट्टी निरन्तर उत्खनन लुकिछिपी गर्न सकिने काम पनि होइन । दिलीपले खोलाको अवैध उत्खनन नगर्न सञ्चालकलाई धेरै पटक आग्रह गरेका थिए । खोलामै पुगेर विवाद गरेका थिए । धम्की र प्रलोभनका बाबजुद पनि उत्खननबाट स्थानीय बस्ती र उब्जनी हुने खेत जोखिममा पर्ने भन्दै अभियान नै थालेका थिए । तैपनि यो क्रम रोकिएको थिएन । नदीजन्य वस्तुहरूको अवैध उत्खनन देशभरकै समस्या हो । खासगरी तराई र चुरे क्षेत्रमा । तराईमा बढ्दो मानवबस्तीका कारण मात्र होइन, छिमेकी भारतको सीमावर्ती राज्यहरूको तीव्र विकासको पार्श्व प्रभावका रूपमा पनि यहाँको प्रकृतिमाथिको दोहन डरलाग्दो छ । र, जुन ढंगले गिटी, बालुवाको अवैध धन्धा भइरहेको छ, त्यसबाट बुझ्न गाह्रो छैन यस्तो दोहनबाट मिल्ने लाभका अंशियारहरू सम्बद्ध उद्योग सञ्चालकहरू मात्र होइनन्, यसलाई संरक्षण गरिरहेकाहरू पनि हुन् । तसर्थ, यस आयामतर्फ पनि राज्यले गतिलो अध्ययनछानबिन गर्न आवश्यक छ । दशक लामो द्वन्द्वपछि देश संक्रमण र शान्तिको बाटोमा हिँड्दा पनि तराईमधेसमा सशस्त्र द्वन्द्व सकिएन । अनेक सशस्त्र समूह र तिनले सञ्चालन गरेका अवैध आर्थिक धन्धा चली नै रहे । यहीबीचमा शृंखलाबद्ध मधेस आन्दोलन मात्र भएन, नयाँ दलहरूको जन्म, नेताकार्यकर्ताको दल अदलबदल पनि भइरह्यो । यसै क्रममा जसरी भए पनि धन कमाएर शक्तिशाली बनेका नाफाखोरहरू राजनीतिको छातामुनि आइपुगे । तीमध्ये धेरै निर्माण व्यवसायी र खोलानदी अनि चुरे दोहन गर्न पल्केकाहरू थिए । यसबाट अपराध र राजनीति छ्यासमिस भयो, अवैध धन्धाले राजनीतिको आड पायो । यसैको पछिल्लो कडीस्वरूप सुरु भयो, आफूअनुकूल नहुनेहरूको आवाज दबाउने उपक्रम, जसको चरम नमुना हो धनुषाको यो बर्बर घटना । त्यसैले, यो हत्याकाण्डको छानबिन गरी हत्याराहरूलाई कारबाही र पीडित परिवारलाई क्षतिपूर्ति दिलाउन त जरुरी छँदै छ, साथै योसँग जोडिएका सबै पक्षको अनुसन्धान गर्न पनि उत्तिकै आवश्यक छ । माफियाहरू बलियो बन्ने र विधिको पक्षमा पैरवी गर्नेहरू निर्धो हुने मात्रै होइन, ज्यानैसमेत गुमाउने यस्तो स्थिति फेरि दोहोरिन दिनु हुँदैन ।"
नेकपाले राष्ट्रको खिल्ली उडायो,"सभामुख पद रिक्त भएको साढे तीन महिना नाघिसक्दा पनि कुनै निर्णयमा पुग्न नसकेर नेकपाले जग हँसाउने काम गरेको छ । यसबाट नेकपाले राष्ट्रको सम्मानलाई होइन, व्यक्तिगत इगो लाई प्राथमिकतामा राखेको प्रस्ट भएको छ । तत्कालीन सभामुख कृष्णबहादुर महरा यौन काण्डमा मुछिनेबित्तिकै पदपूर्ति गर्न सकेको भए यस्तो खिचातानी हुने थिएन । सुवास नेम्वाङलाई च्यापेका केपी ओली र अग्नि सापकोटा नै मेरो बटमलाइन हो भन्दै आएका पुष्पकमल दाहालबीच सहमतिमा पुग्ने विन्दु भनेको उपसभामुख डा शिवमाया तुम्बाहाङ्फे नै हुन् । उनैलाई सभामुख नबनाई नेकपाको साख जोगिने छाँट छैन । यो प्रकरणले अन्तर्राष्ट्रिय क्षेत्रमा नेपालका राजनीतिक दलहरूमा पद र प्रतिष्ठाका निम्ति कति गहिरो लडाइँ चल्न सक्छ भन्ने देखाएको छ, जुन राम्रो कुरा होइन । सुजन देवकोटा, पालुङटार४, गोरखाउपसभामुख पदमा हुँदाहुँदै रिक्त हुन आएको सभामुख पदमा कसलाई चयन गर्ने भन्ने विषय त्यति गम्भीर हुनु नपर्ने हो, तर देशलाई यसैले लामो समयदेखि अनिर्णयको बन्दी बनाइरहेको छ । ठूलो जहाजका दुई पाइलटबीच मतभेदका कारण प्रतिनिधिसभाजस्तो महत्त्वपूर्ण निकाय लामो समयदेखि नेतृत्वविहीन भइरहनु राष्ट्रिय लज्जाको विषय हो । सभामुख प्रतिनिधिसभालाई चाहिने हो, न कि नेकपाका दुई अध्यक्षलाई । महेशप्रसाद ढुंगाना, नयाँ बानेश्वर, काठमाडौंसभामुख कसलाई बनाउने भन्नेबारे सत्तारूढ नेकपाभित्र चुलिँदो द्वन्द्व मतादेश र जनभावनाविरुद्ध छ । डा शिवमाया तुम्बाहाङ्फे जस्ती पढेलेखेकी महिलालाई सभामुख बनाउँदा नेपालको समावेशी चरित्रमा सुगन्ध थपिने थियो । किन चाहिए तिनै सुवास नेम्वाङ र अग्नि सापकोटा ? पार्टी सिस्टममा व्यक्तिको प्रधानता कुनै हालतमा स्वीकार्य हुँदैन, तर अहिले नेकपाभित्र ओली र दाहालले पार्टीलाई व्यक्तिगत इच्छापूर्ति गर्ने भाँडो बनाएका छन् । नेकपा ओली र दाहालको मात्र होइन । पार्टीले यी दुवै नेतालाई लगाम लाउँदै हरेक महत्त्वपूर्ण निर्णय र नियुक्तिबारे केन्द्रीय कमिटीमा छलफल गर्ने परिपाटी बसाउन सक्नुपर्छ । गोपाल देवकोटा, गोकर्णेश्वर८, काठमाडौं"
नेपाल निर्माताको सम्झना,"पुस २७ गते नेपाल निर्माता पृथ्वीनारायण शाहको जन्मजयन्ती । एकीकरण अभियानमा तत्कालीन परिस्थिति र युद्धका तौरतरिकाका कारण पृथ्वीनारायणबाट बलमिच्याइँ र निर्दयताका केही कार्य भए होलान्, तापनि त्यही मात्र उनीप्रति असहिष्णु हुनुको कारण बनिरहनु हुन्न । दक्षिणमा रहेको तत्कालीन इस्ट इन्डिया कम्पनीले भारतीय ससाना राज्यहरूलाई आफूमा विलय गरिरहेका बेला पृथ्वीनारायणले एकीकरण अभियान थालेका थिए । आफूलाई नेपाली भनेर चिनाइरहेकाहरूले र चिनाउन चाहनेहरूले त्यसैले उनीप्रति कृतज्ञ हुनुपर्छ । सबै नेपालीले वर्षौंसम्म मनाउँदै आएको पृथ्वी जयन्ती तथा एकता दिवसलाई हालको सरकारले पनि सम्मानसहित निरन्तरता दिनु जरुरी छ । महेन्द्रसिंह बम, टीकापुर१, कैलाली"
परीक्षाफल कहिले ?,"२०७६ साल साउनमा सम्पन्न बीए दोस्रो वर्षको परीक्षाफल अझै प्रकाशित भएको छैन । तीन महिनामा परीक्षाफल प्रकाशन गर्ने प्रतिबद्धता जनाएको त्रिभुवन विश्वविद्यालयले विद्यार्थीहरूलाई पाँचपाँच महिनासम्म अन्योलमा राख्नु राम्रो होइन । बीए दोस्रो वर्षको परीक्षाफल समयमा नआउँदा, तेस्रो वर्ष उत्तीर्ण भएका तर दोस्रो वर्षको आंशिक परीक्षा दिएका विद्यार्थी स्नातकोत्तर अध्ययनबाट वञ्चित हुने गरेका छन् । यसरी अघिल्लो वर्षको विषय बाँकी रहेकाहरूमा बढीजसो विपन्न परिवारका, महिला, सीमान्तकृत समुदायका छन् । स्ववियु चुनावताका क्याम्पसतिर सलबलाउने विद्यार्थी संगठनहरू यसबारे किन बोल्दैनन् ? सपना परियार, भद्रपुर, झापा"
कावासोती मालपोतमा बेथिति,"गत बिहीबार सिमसिम पानी परेर कठ्याङ्ग्रिएको मौसममा पनि नवलपुरको कावासोतीस्थित मालपोत कार्यालयमा सेवाग्राहीको बाक्लै उपस्थिति थियो । ऋण लिँदा रोक्का गरिएको जग्गा फुकुवा गर्नका लागि म पनि दिनभर त्यतै भौंतारिएँ । निवेदनमा तोक लगाउनैका लागि म साढे दुई घण्टा लाइनमा बसेँ । गैंडाकोट फाँटमा खासै भीडभाड नभए पनि हस्ताक्षर मात्र गरिदिनका लागि कर्मचारीले मलाई डेढ घण्टा झुलाए । दुई बजे तामेली फाँटमा पुग्दा कर्मचारी नास्ता खान गइसकेका थिए र उनलाई सवा दुई घण्टा प्रतीक्षा गर्नुपर्यो । कम्प्युटर फाँट, चेकजाँच फाँटपछि पुनः तोक लगाउने लाइनमै दिनभर उभिँदा कार्यालय समय समाप्त भइसकेको थियो । पुनः मोठ फाँट, दर्ताचलानी फाँट र तोक लगाउने लाइनमै हाकिमको हस्ताक्षर गरेपछि मात्र काम त्यत्तिकै थाती राखेर घर फर्किन म बाध्य भएँ । कावासोतीस्थिति मालपोत कार्यालयमा चरम बेथिति देखेर मैले निमित्त कार्यालय प्रमुख नारायण गैरेसँग गुनासो गरेँ तर मजस्ता निरीह सेवाग्राहीको गुनासो सुन्ने चासो उहाँलाई हुँदै भएन । यस्ता बेथिति हरेक मालपोत कार्यालयमा सेवाग्राहीले भोग्दै आउनुपरेको छ । हरेक मालपोत कर्मचारी र लेखनदासले देखिने गरी आफ्नो परिचयपत्र लगाउनुपर्ने, नागरिक वडापत्र कार्यान्वयनमा ल्याउनुपर्ने, नास्ता खाने समय पूर्णतः निश्चित गर्नुपर्ने, सेवाग्राहीका गुनासा सुन्ने र तिनलाई किनारा लगाउने कक्ष निर्धारण गर्नुपर्ने, सेवासुविधा नदिने तर चर्को रकम असुल्ने लेखनदासको व्यवस्था पूर्णतः खारेज गरी कर्मचारी नै थप गरेर सेवा उपलब्ध गराउनुपर्ने, हरेक फाँटमा सीसीटीभी राख्नुपर्ने, टोकन प्रणाली लागू गरी घन्टौंसम्म लाइनमा उभिनुपर्ने कष्टपूर्ण अवस्थाको अन्त्य गरिनुपर्ने, दुईतिहाइ सरकारले जनतालाई दुईतिहाइ दुःख दिन नहुने र भानुभक्तकालीन भोलिवादलाई तत्काल आजवाद कायम गर्नुपर्ने विषयमा नेपाल सरकारको गम्भीर ध्यानाकर्षण हुनुपर्ने देखिन्छ । डा मतिप्रसाद ढकाल, गैंडाकोट१, विकासचोक, नवलपुर"
दिलीपको ज्यान र अपराधीको मनोबल,"अवैध उत्खननलाई पेसा बनाएका अपराधीहरूको जत्थाले नदी दोहनविरुद्ध लडेका धनुषाको मिथिला५ का दिलीप महतोको हत्या गरेको खबरले निकै पीडा दियो । हाम्रो समाज कतातिर जाँदै छ र दण्डहीनतालाई प्रश्रय दिइरहँदा केसम्म हुँदो रहेछ भन्ने कुराको ज्वलन्त उदाहरण हो यो । कसैलाई कानुनको डर भए पो !बहुदल हुँदै गणतन्त्रसम्म आइपुग्दा हाम्रो देशमा राजनीतिक आडमा प्राकृतिक सम्पदाको अनधिकृत दोहन गरी वातावरण विनाश गर्ने काम तीव्रतम् गतिमा बढेको छ । चुरे क्षेत्रका वन तथा खोलानालाको दोहनमा स्थानीय जनप्रतिनिधि नै संलग्न भएका समाचारहरू नियमितजसो देख्नसुन्न पाइरहिएकै छ । जसलाई पनि पैसा चाहिएको छ, केवल पैसा । आमासमान प्रकृतिको अवैध दोहनमा संलग्नहरूमाथि सरकारले कडा कारबाही नथालेसम्म यो क्रम रोकिनेवाला छैन । साथै खोलानालामा क्रसर र प्रशोधन केन्द्र राख्न अनुमति दिने सम्बन्धित निकायलाई पनि कारबाहीको दायरामा ल्याउनुपर्छ । यस्तै, धनुषाको औराही खोलामा टेन्डरबिनै खोला चोरेर क्रसर चलाएका अपराधीहरूलाई तुरुन्त पक्राउ गरी खोरमा जाक्नुपर्छ र सक्दो सजाय दिनुपर्छ । खोलाको गिट्टी, ढुङ्गा, बालुवा दोहन गरी पैसा कमाउन पल्केका जोसुकैलाई हदैसम्मको कारबाही गरिहाल्ने परम्परा बसाउन नसकेसम्म त्यस्ता अपराधीको मनोबल बढी नै रहनेछ । पैसाका लागि देशको सम्पदा र नागरिकको ज्यान नै लुट्न तम्सिनेहरूलाई राज्यले संरक्षण दिने होइन, कानुनको कठघरामा उभ्याउनुपर्छ । अनि दिलीपको परिवारलाई यथोचित क्षतिपूर्ति दिलाउनुपर्छ । यस्ता अपराधीले राजनीतिक संरक्षण नपाए यस्तो दुष्कर्मले यो हदसम्म निरन्तरता सायद पाउने थिएन । तर राजनीति गर्नेहरूले आफ्नो चरित्र बदल्न के सक्थे ? खोलामा क्रसर सञ्चालन गर्न दिएर मोटो रकम लिनेहरू, राजनीतिक आडमा वन तथा खोला दोहन गर्नेहरूविरुद्ध अब जनता पनि जाग्नुपर्ने भएको छ । अनि मात्र दिलीपप्रति, उनको देशप्रेमप्रति सच्चा श्रद्धाञ्जली हुनेछ । कुसुम न्यौपाने, मध्यविन्दु११, नवलपरासी"
'यति' को प्रगति,"व्यावसायिक समूह यति होल्डिङ्स र उसँग गाँसिएका कम्पनीहरूले राज्यको स्वामित्वमा रहेका विभिन्न स्थानका जमिन राज्यकै निकायहरूलाई प्रयोग गरी हत्याइरहेको खबर केही हप्तायता समाचारहरूमा छाइरहेको छ । सगरमाथा राष्ट्रिय निकुञ्जको बाउन्न रोपनी जमिन मरेका कर्मचारीको हस्ताक्षरसमेत प्रयोग गरी हत्याएको, त्यसका निम्ति अदालतलाई समेत प्रयोग गरेकोदेखि काठमाडौंको दरबार मार्गस्थित नेपाल ट्रस्टको जग्गा भाडामा दिँदा पाँच अर्बभन्दा बढी अनियमितता भएकोसम्म र गोकर्ण रिसोर्टको सत्ताइस सय बयानब्बे रोपनी जमिन विद्यमान ऐन नै संशोधन गरेर सो व्यापारिक समूहलाई सरकारले सुम्पेकोदेखि त्यस व्यापारिक समूहका मृतक आङछिरिङ शेर्पाको स्मृतिमा विहार बनाउन चार बिघा जमिन लुम्बिनीमा उपलब्ध गराई प्रधानमन्त्री ओलीले शिलान्यास गर्न भ्याइसकेकोसम्मका समाचारहरूले वातावारणमा झन्झनाहट पैदा गरेका छन् । अझै यसै ढपका नयाँ खबर आउने क्रम रोकिएको छैन । सुरक्षा मुद्रण प्रेस स्थापना गर्न फ्रान्सेली कम्पनीलाई जिम्मा दिने निर्णय मन्त्रिमण्डलले गरिसकेको छ । त्यस फ्रान्सेली कम्पनीको नेपाली एजेन्ट फेरि यति होल्डिङ्स नै रहेको छ र त्यस प्रकरणमा बाह्र अर्बभन्दा बढी रकम राज्यले अनावश्यक रूपमा खर्चिंदै छ ! व्यावसायिक समूह यति होल्डिङ्स ले राज्यको सम्पत्तिलाई सस्तो मूल्यमा आफ्नो व्यवसायका निम्ति प्रयोग गर्न गरेका हत्कन्डाहरू त्यति आश्चर्यलाग्दा होइनन्, किनभने पुँजीवादी व्यवस्थामा पुँजी बनाउन चाहने प्रत्येक व्यक्ति र कम्पनीले बुताले भ्याएजति हत्कन्डा अपनाउँछन् नै । राज्यका राजनीतिज्ञ र नोकरशाहहरूले सताएको व्यथा र तिनलाई आफ्नो पक्षमा लिन गरेको खर्चका सफल कथाका अनुभव प्रत्येक व्यावसायिक समूहसँग हुन्छन् । यी प्रकरणले छर्लङ्ग पारेको महत्त्वपूर्ण कुराचाहिँ के हो भने समाजवादको नारा भट्ट्याउने पार्टीका नेताहरू खास कम्पनीको दलाल भूमिका पूरा गर्न राज्यको उच्च ओहदामा बसेर क्रियाशील रहेछन् ।यति समूहसँग सम्बन्धित समाचारमा आएका काण्डहरूमध्ये सबैभन्दा महत्त्वपूर्णचाहिँ गोकर्ण रिसोर्ट नै हो, किनभने त्यस प्रकरणमा संसद र मन्त्रिपरिषद् पूरै सहभागी छ । पुँजीवादी संसदीय व्यवस्थामा संसदको सर्वोच्चता सबैभन्दा महिमागान हुने विषय हो, किनभने त्यसैमार्फत आम जनताको अभिमत प्रकट हुने मानिन्छ । व्यावसायिक यति समूहलाई रिसोर्ट सुम्पिनकै लागि पूरै संसदका माननीय दुवै सदनको बहुमतले आँखा चिम्लेर हुन्छ भन्नुले संसदको सर्वोच्चताबारे आलोचनात्मक अध्ययन गर्न रुचाउनेका निम्ति गतिलो प्रसंग जन्माइदिएको छ । प्रचण्ड बहुमतवाला संसद र सरकारको कमान्डरका रूपमा रहेको प्रधानमन्त्री ओलीका तीखा सम्भाषणका कोखमा लुकेका असमाजवादी पीपमय खटिराहरू पनि छ्याल्लब्याल्ल भएर फुटेका छन् । यसअघिका विभिन्न काण्डमा मन्त्रालय, विभाग वा प्राधिकरणका मन्त्री वा कर्मचारी तानिँदै आएका थिए भने गोकर्ण रिसोर्ट काण्डमा सीधै प्रधानमन्त्री केन्द्र भागमा देखा परेका छन् । यस विषयमा संसदको एक समितिमा नेपाल ट्रस्टको नेतृत्वसमेत सम्हालेका रक्षामन्त्री ईश्वर पोखरेलले सबै कुरा कानुन बमोजिम नै भएको बताए । उनले दिएको बयान सत्य नै हो तर त्यो आंशिक सत्य मात्र पो हो । यस सन्दर्भमा कानुन अनुसार काम भयो कि भएन, मुख्य प्रश्न नै होइन । बरु गोकर्ण रिसोर्ट यति समूहलाई दिनकै निम्ति कानुनै संशोधन गर्ने स्तरसम्मको हर्कत भयो, महत्त्वपूर्ण विषय त यो पो हो ! नीतिगत भ्रष्टाचार भनेकै नियमकानुनमा टेकेर गरिने विषय हो र गोकर्ण रिसोर्ट काण्ड एउटा व्यवस्थित नीतिगत भ्रष्टाचार हो भन्ने निष्कर्षमा पुग्न आलोचनात्मक चेत भएको जोकोहीलाई खासै गाह्रो पर्दैन ।यदि यसो हुन्नथ्यो भने, गृहमन्त्रीले नै नेपाल ट्रस्टको नेतृत्व गर्ने पुरानो ऐनको व्यवस्थालाई फेरेर प्रधानमन्त्रीले तोकेको मन्त्री ट्रस्टको नेतृत्वमा रहने गरी ऐन संशोधन गर्नुपर्ने बाध्यता र त्यसको सकारात्मक प्रयोजन के ? गृहमन्त्री रामबहादुर थापा अर्को पार्टीको भए पनि एउटा कुरा, प्रधानमन्त्रीकै पार्टीको र त्यो पनि सबैभन्दा माथिल्लो तहकै सहकर्मी । उनलाई ट्रस्टको नेतृत्वबाट दुई कारणले हटाउनैपर्ने स्थिति आएको सजिलै ठम्याउन सकिन्छ । रामबहादुर थापा नेतृत्वमा रहेका बेला नै यति समूहले गोकर्ण रिसोर्टको अवधि थप्न हालेको निवेदनलाई पुरानो ऐन अनुसार नमिल्ने हुँदा अस्वीकार भएको हुनाले पुनः थापा त्यही कम्पनीलाई दिने गरी तयार हुन नैतिक संकट उत्पन्न हुने भयो, अर्कातिर पूर्वएमालेले यति समूहसँग गर्दै आएको कारोबारबारे भर्खर मात्र एकतापश्चात् भेट भएका थापालाई बेलीविस्तार लाउन पनि अप्ठ्यारो भयो । यति समूहले अवधि बढाउन निवेदन गर्नुभन्दा पहिले नै सरकारको स्वविवेकले ऐन र ट्रस्टको सञ्चालक समिति फेरबदल गर्न आवश्यक ठानेर यो प्रकरण अगाडि बढेको हुन्थ्यो भने यो सवाल उठ्नै सक्दैनथ्यो । तर विषय त त्यसको ठीक विपरीत छ । यति समूहले पहिला निवेदन हाल्छ, त्यसपछि ट्रस्टले अस्वीकार गर्छ । लगत्तै ऐन संशोधनको प्रक्रिया करिब छ महिनाको हाराहारीमा सकिन्छ र नयाँ नेतृत्व मात्रै होइन, बरु यति समूहसम्बद्ध कम्पनीका हिस्सेदारलाई समेत ट्रस्टको सञ्चालक समितिमा नियुक्त गरिन्छ र काम फत्ते पारिन्छ । यस्तो स्थितिमा कानुन बमोजिम नै सबै भएको छ भन्नुको नैतिक घनत्व कति हुन्छ ? विद्यमान कानुन मिचेर वा छलेर गरिने अनियमितताको आकारभन्दा कानुनै प्रयोग गरेर गरिने नीतिगत भ्रष्टाचारको आकार प्रायः ठूलो हुने गर्छ, किनभने यस प्रकारको भ्रष्टाचारमा भ्रष्टाचारीहरू सोझै कानुनी कठघरामा उभिनुपर्ने सम्भावनाबाट टाढा हुने हुनाले उनीहरू सीमाहीन तन्किन खोज्छन् । संसारभरि नै नीतिगत भ्रष्टाचारका सन्दर्भमा देश र जनतालाई फाइदा हुने गतिलो तर्क अघि सारिएको हुन्छ । यस प्रकरणमा पनि हाकाहाकी तर्क गर्न थालिएको छ नेपाल ट्रस्टको जमिन व्यापारिक प्रयोजनका निम्ति दिएर ट्रस्टलाई बढी आम्दानी गर्ने र त्यो पैसा जनहितमा लगानी गर्ने । पुँजीवादी संसदीय राजनीतिमा भन्ने चलन पनि छ नीति मिचेर भ्रष्टाचार गर्ने बदनाम हुन्छ तर नीतिगत भ्रष्टाचार गर्ने व्यक्ति सफल राजनीतिज्ञ बन्छ ! यस प्रकार आज यसो भन्न हिचकिचाउनुपर्ने अवस्था पटक्कै रहेन भ्रष्टाचारको मुख्य नाभि मन्त्रिमण्डल बन्न पुगेको छ र प्रधानमन्त्री ओलीका भ्रष्टाचार गर्दिनँ, भ्रष्टाचारीको मुखसमेत हेर्दिनँ जस्ता बयानहरू फगत बकुल्लाको भजन सावित भएका छन् ।आजको सरकारमा यो प्रवृत्ति घनीभूत रूपमा प्रकट भए पनि यो ओली सरकार र नेपालको मात्र होइन, बरु पुँजीवादी राज्य व्यवस्थामा अन्तर्निहित विश्वव्यापी आम प्रवृत्ति हो । सम्पन्न भनिएका मुलुकमा पार्टीका हर्ताकर्ता उपल्लो पुँजीपति वर्गबाट सोझै आउने हुनाले व्यक्तिगत उत्थान र पार्टी सञ्चालनका निम्ति नियमित भ्रष्टाचार जरुरी हुन्न या कम हुन्छ । त्यस्ता मुलुकमा बढीजसो सिङ्गो वर्गलाई फाइदा हुने गरी नीतिगत भ्रष्टाचार वा क्रियाकलाप बढी हुने गर्छ । तर, विकासशील वा अविकसित देशहरूमा पुँजीवादी राजनीतिले कार्यकारी बन्न लामो राजनीतिक संघर्षबाट गुज्रिनुपरेको पाइन्छ । लामो अभावग्रस्त राजनीतिबाट आएर सत्ताधारी हुन पुगेपछि दुइटा गम्भीर आवश्यकता अगाडि उपस्थित हुन्छन् । एक, व्यक्तिगत वर्ग उत्थानको आवश्यकता । दुई, पुँजीवादी राजनीतिमा अब्बल हुन पार्टी सम्पत्तिमा वृद्धिको आवश्यकता । यी दुवै आवश्यकता वैधानिक र सदाचारपूर्ण कार्यबाट पूरा गर्न सम्भवै हुन्न । नेपालकै विगत तीस वर्षको अवलोकन गर्दा पनि यो स्पष्ट हुन्छ । विसं २०४७ पछि सत्तासीन हुँदा कांग्रेसका नेताकार्यकर्तालाई सानादेखि ठूला भ्रष्टाचारसम्मका आरोप प्रशस्त लागे अनि बिस्तारै साना भ्रष्टाचारका आरोपहरू त्यस पार्टीका नेताका सन्दर्भमा लाग्न कम हुँदै गए । त्यसैगरी त्यति बेला एमालेका कतिपय पुरुष नेताले सुत्केरीले खाने औषधिको समेत बिल बनाएर खाएको स्तरका खबरहरू सार्वजनिक भए, त्यसपछि क्रमशः साना भ्रष्टाचारका आरोप त्यस पार्टीका सन्दर्भमा पनि कम हुँदै गए । माओवादी शान्ति प्रक्रियामा आएको सुरुका दिनहरूमा ठेक्कापट्टा कब्जा गर्न कुदाकुददेखि सानातिना भ्रष्टाचारमा समेत मुछिएका खबरहरू आउँथे तर अब उनीहरूका पनि त्यस्ता खबर कम हुँदै गए । भ्रष्टाचार हुन छाडेर यस्तो भएको हो त ? पटक्कै होइन, बरु सुरुको पुँजीवादी राजनीतिमा आउँदा व्यवस्थापन र वर्ग उत्थानको समस्या चर्को थियो, त्यसैले छरपस्ट भ्रष्टाचारका समाचार बने, तर क्रमशः सत्ताधारी बन्दै गएपछि वर्ग उत्थान र व्यवस्थापनको समस्या समाधान हुँदै गयो । त्यसपछि आज धेरैजसो मामिला नीतिगत स्तरमा प्रकट हुन थाले । शिक्षण अस्पताल सञ्चालन, जलविद्युत्मा कमिसन, राज्यका सम्पत्ति कानुन बनाएर हिनामिना आदिमा किन संलग्न हुनुपर्यो भने ती पार्टीको मुख्य नेतृत्व डफ्फालाई सिङ्गै पुँजीबजारमा हावी भएर राजनीतिमा सफल हुनु छ ।व्यावसायिक समूह यतिको वरपर सत्तासीनहरूले गरेको आर्थिक चलखेलविरुद्ध नेकपा (नेकपा) भित्रको पूर्वमाओवादी पक्ष वा पूर्वएमालेकै अर्को पक्षले विरोध किन गर्दैनन् त ? यसको पनि उत्तर सरलै छ किनभने, अपवादबाहेक उनीहरू पनि त्यसै गरी अर्को व्यापारिक घरानासँग जोडिएका हुन्छन् वा अप्रत्यक्ष आफैं त्यस्तो प्रकरणमा संलग्न हुन्छन् । आज ठूला संसदीय पार्टीका मुख्य नेताको डफ्फाको जीवन र तिनका आआफ्ना अतिरिक्त समूह व्यवस्थापनको मनमौजी खर्च त्यत्तिकै उम्रिएको छैन, कतैबाट त आउनैपर्छ । आम्दानीको स्रोत तीनवटै हुन् । एक, पुर्ख्यौली सम्पत्ति वा व्यवसाय । दुई, आफ्ना नातागोताको व्यवसायलाई राजनीतिक संरक्षण दिएर आम्दानी । तीन, नयाँ व्यापारिक समूह खडा गरेर वा पुरानो घरानालाई राजनीतिक संरक्षण दिएर आम्दानी । यी तीन उपाय गर्न नसक्ने व्यक्ति पुँजीवादी संसदीय राजनीतिको असरदार नेताका रूपमा स्थापित हुनै सक्दैन । कोही केन्द्रीय स्तरमा पुगिहालेछ भने पनि यस्तो गर्न नसक्ने त्यस्तो व्यक्ति अरूको मतमा ल्याप्चे ठोक्ने चल्तापुर्जा मेसिनबाहेक केही बन्न सक्दैन । पुँजीवादी राजनीतिका कतिपय उच्च नेता एउटा ट्याङ्का मात्र भएका थिए भन्ने प्रसङ्गहरू पनि चर्चित छन्, तर बुझ्नैपर्ने कुरा के हो भने त्यस्तो नेताको विशिष्ट व्यक्तिगत स्वभावचाहिँ त्यस्तो हो, उनलाई उपल्लो स्थानमा पुर्याएर स्थापित भएको हेर्न चाहने उनी पछाडिको घराना त फेरि अरू नेताको जस्तै नै हुन्छ । यसबीच आर्थिक अनियमितताका ठूलठूला मुद्दामा प्रमुख प्रतिपक्षका रूपमा रहेको नेपाली कांग्रेसले खैलाबैला मच्चाउन सक्थ्यो, तर एनसेलको कर प्रकरण, बालुवाटारको जग्गा, वाइडबडी जहाजजस्ता विषयमा पनि भिजेको मुसाको आवाजमा मात्र बोल्यो । यति समूहसँगको मामिलामा पनि ऊ निरीह नै देखिन्छ । प्रतिपक्ष यस्तो हुनुका कारण बुझ्न कुनै कठिनाइ छैन, किनभने उसको पनि आधारभूत धन्दा यही हो । त्यसो होइन भने प्रतिपक्षले भेट्टाएका यति ठूला मुद्दामा यति शान्त रवैया कसरी सम्भव हुन्थ्यो र !तसर्थ, पुँजीवादी संसदीय व्यवस्थाको समग्र संरचना र यसको कार्यपद्धतिमै समस्या छ, जसले भ्रष्टाचारजन्य विकृति अनिवार्य रूपमा उत्पादन गरिरहन्छ । त्यसैले आज सरकारकै नेतृत्वमा जुन प्रकारले नीतिगत भ्रष्टाचार छ्यालब्याल भएको छ, त्यसको विरोध गर्नैपर्छ । साथसाथै, पुँजीवादी संसदीय व्यवस्थामै अन्तर्निहित यसको भ्रष्टाचार उत्पादन गर्ने वैचारिकी एवं संरचनाबारे पनि गम्भीर विमर्श जरुरी छ । आज सत्ताधारी पार्टी नेकपा (नेकपा) का विशाल कार्यकर्ता जमात चेतनाको न्यूनता वा व्यवस्थापनको सकसबीच तैं चुप मै चुप होला । त्यही धन्दामा रहेका फरकफरक नेता मण्डलीले मौनता साध्नुमै आफ्नो पनि सुरक्षा देखेका होलान् । तर पार्टीभित्र अन्तरसंघर्ष चलाएर समाजवादतिरै अगाडि जान चाहने र दलाल पुँजीवाद ठीक छैन भन्ने एकाध पात्रहरू पनि त्यहाँ छन् । उनीहरूले चाहिँ कसरी सोच्दै होलान् ? पार्टीभित्र भ्रष्टाचारी प्रवृत्तिसँग पनि अन्तरसंघर्ष सम्भव र जरुरी छ ? अन्तरसंघर्ष त स्ववर्गीय प्रवृत्तिबीच चल्ने हो, के भ्रष्टाचारीहरू श्रमिक वर्गका प्रतिनिधि हुन सक्छन् ?"
गोर्खा मुद्दाबारे वार्ता गर्न दिल्लीको पत्र,"(दार्जिलिङ)  भारतीय गोर्खाका मुद्दाको स्थायी राजनीतिक समाधानबारे कुराकानी गर्न भारतको केन्द्र सरकारले पश्चिम बंगाल सरकारलाई पत्राचार गरेको छ । दार्जिलिङका भाजपा सांसद राजु विष्टले पश्चिम बंगाल सरकारबाट पत्राचारको जवाफ नआएकाले कुराकानीको प्रक्रिया अघि बढ्न नसकेको खुलाएका छन् ।सत्तारूढ दल भारतीय जनता पार्टी (भाजपा) ले भारतीय गोर्खाका दुइटा मुद्दालाई चुनावी घोषणापत्रमा संलग्न गरेको छ । यसमा गोर्खाहरूका ११ जातजातिलाई जनजातिको मान्यता दिने तथा गोर्खाल्यान्ड मुद्दालाई स्थायी राजनीतिक समाधान गर्ने रहेको छ । भारतीय प्रधानमन्त्री नरेन्द्र मोदीले गोर्खाको सपना मेरो सपना भन्दै आएका र भाजपा राजनीतिक दस्ताबेजमा गोर्खाल्यान्डबारे स्थायी राजनीतिक समाधान खोजिने पृष्ठभूमिमा गोर्खा मुद्दा फेरि बल्झिएको हो ।छुट्टै राज्य गोर्खाल्यान्डको आन्दोलन गर्ने दार्जिलिङका सबै दलले अघिल्लो लोकसभा चुनावमा यही मुद्दाका कारण भाजपालाई मत दिएका थिए । बितेको वर्षको अन्तिम महिनामा चलेको शीतकालीन संसद् सत्रमा दार्जिलिङका सांसद राजु विष्टले यसबारे पटकपटक कुरा उठाए पनि केन्द्रीय गृहमन्त्री अमित शाहले गोर्खा मुद्दाबारे पश्चिम बंगाल सरकारसँग कुराकानी अनिवार्य रहेको जनाएका थिए । राज्य सरकारलाई मिचेर कुरा अघि नबढ्ने भएकैले पत्राचार गरिएको हो, सांसद विष्टले भने, तर पत्राचारबारे राज्य सरकार मौन छ, राज्य सरकार कुराकानी गर्न इच्छुक देखिएन ।उनका अनुसार राज्य सरकारको जवाफपछि मात्रै गोर्खा मुद्दाको समाधानबारे कुरा अघि बढ्नेछ । यता गोर्खाल्यान्ड राज्य गठन गर्न आन्दोलित दार्जिलिङका दल भने भाजपाको स्थायी राजनीतिक समाधान बारे अन्योलमा छन् । भाजपालाई दार्जिलिङका गोर्खा जनमुक्ति मोर्चा, क्रान्तिकारी मार्क्सवादी कम्युनिस्ट पार्टीलगायत दलले स्थायी राजनीतिक समाधान बारे आफ्नो नीति प्रस्ट पार्न दबाब दिइरहेका छन् । स्थायी राजनीतिक समाधान, त्यही सपना हो, जो गोर्खाहरूले देख्दै आएका छन्, गोर्खाल्यान्डको नाम नलिई विष्टले जवाफ दिए । विष्टले जनवरी ३१ देखि सुरु हुने संसद्को बजेट सत्रमा पनि स्थायी राजनीतिक समाधान र ११ जातजातिसम्बन्धी मुद्दामा संसद्मा विधेयक नल्याइने स्पष्ट पारेका छन् । यसपटक बजेट सत्रमा दार्जिलिङका चिया श्रमिकको हितमा विधेयक ल्याइनेछ, विष्टले भने ।"
साई ताइवानकी राष्ट्रपति,"ताइपेई ताइवानकी राष्ट्रपति साई इङवेन शनिबार दोस्रो कार्यकालका लागि निर्वाचित भएकी छन् । साईको विजयीलाई पश्चिमा सञ्चार माध्यमले ताइवानका जनताले चीनको अधिनायवादको बढ्दो प्रभावलाई ठाडै अस्वीकार गरिदिएका बताएका छन् । चुनावी अभियान क्रममा उनले ताइवानलाई चीनबाट बचाउने बताएकी थिइन् । निकै प्रतिस्पर्धात्मक हुने ठानिएको चुनावमा साईले आफ्ना प्रतिस्पर्धी हान कुवोयूले भन्दा करिब २० प्रतिशत बढी मत प्राप्त गरेका अन्तर्राष्ट्रिय सञ्चार माध्यमले जनाएका छन् । उनी डेमोक्र्याटिक प्रोग्रेसिभ पार्टी (डीपीपी) की नेतृ हुन् । हरेक राष्ट्रपतीय चुनावसँगै आफ्नो स्वतन्त्र लोकतान्त्रिक जीवनशैली र राष्ट्रका लागि ताइवानले कति खुसी मनाउँछ भन्ने प्रस्ट हुन्छ, ताइपेईको विजयी सभामा बोल्दै साईले भनिन्, यो चुनाव निकै महत्त्वपूर्ण छ । जब ताइवानको स्वतन्त्रता र सार्वभौमिकतामाथि चुनौती पैदा हुन्छ, तब हामी हाम्रो दृढताको स्वर बुलन्द पार्छौं ।ताइवानलाई आफ्नो अभिभाज्य क्षेत्र दाबी गर्दै आएको चीनले आवश्यक परे शक्तिको प्रयोगमार्फत आफ्नो नियन्त्रणमा ल्याउने बताउने गर्छ । ताइवानलाई चीनसँग एकीकरण गर्न अस्वीकार गरेपछि ४ वर्षे कार्यकालमा साई र बेइजिङबीचको सम्बन्ध निकै चिसिएको थियो । चिनियाँ राष्ट्रपति सी चिनफिङले चीन र ताइवानबीच एकीकरण गर्नुको विकल्प नभएको दोहोर्याउने गरेका छन् । ताइवानको केन्द्रीय निर्वाचन आयोगका अनुसार शनिबार सम्पन्न राष्ट्रपतीय चुनावमा साईले ५७१ प्रतिशत मत प्राप्त गरेकी हुन् । आयोगका अनुसार उनले प्राप्त गरेको ७८ लाख मत ताइवानमा हालसम्म भएका छ वटा राष्ट्रपतीय चुनावमा एकजना उम्मेदवारले ल्याएको सबैभन्दा बढी हो । साईका निकटतम प्रतिद्वन्द्वी हानले ३८६ प्रतिशत मत प्राप्त गरे । केही बिग्रेको छैन, हामीले एकत्रित ताइवानको अपेक्षा गरेका छौं र हामी भोलिका दिनमा अवश्य सफल हुनेछौं, चुनावी परिणामपछि हानले समर्थकसँग भने । अर्का प्रतिस्पर्धी जेम्स सोङले भने ४३ प्रतिशत मतदाताको मात्र मन जिते । ताइवानका १ करोड ९० लाख मतदातामध्ये २० देखि २३ वर्ष उमेर समूहका १२ लाखले पहिलोपटक मतदान गरेका हुन् ।"
ओमानी सुल्तान रहेनन्,"तटस्थ नीति करिब पाँच दशक लामो शासनकालमा काबुसले ओमानको राजनीतिमाथि ठूलो प्रभाव कायम राखे । २९ वर्षको उमेर आफ्ना बाबुलाई अपदस्थ गरी करिब ५० लाख जनसंख्या रहेको देशको आधुनिकीकरणका लागि उल्लेख्य भूमिका खेल्नुका साथै विदेशीहरूका लागि पनि ओमानलाई खुला बनाए । रेडियो सुन्न, चस्मा लागाउन, पढ्न वा देश छोड्न रोक लगाउने आफ्ना बाबुको नीतिविपरीत उनले देशको विकास गर्ने र तेलबाट हुने आम्दानी सडक तथा विद्यालय बनाउन खर्चने उद्घोष गरेका थिए । आफ्नो शासनकालको तीन वर्षभित्रै उनले बेलायतको विशेष फौजको सहयोगमा दक्षिणी प्रान्त डोफरमा चलिरहेको विद्रोह अन्त्य गरे । प्रत्यक्ष शासन सन् २०११ मा रोजगारीको व्यवस्था, उचित ज्याला र भ्रष्टाचार अन्त्यको माग गर्दै ओमानका सडकमा हजारौं मानिस उत्रिए । शान्तिपूर्ण रहेको विरोध चर्किंदै गएपछि प्रदर्शनकारीलाई भगाउन सुरक्षाकर्मीले अश्रुग्यास, रबरका गोली प्रहार गरे । प्रदर्शनका क्रममा दुई जनाको ज्यान गयो । दर्जनौं घाइते भए । त्यसका साथै सयौं मानिसलाई गैरकानुनी रूपमा जम्मा भएको र सुल्तानको अवहेलना गरेको आरोपमा मुद्दा चलाइयो । प्रदर्शनका कारण ओमानमा खासै ठूलो राजनीतिक परिर्वतन हुन नसके पनि काबुसले भ्रष्ट भनेर दाबी गरिएका लामो समयदेखि पदमा रहेका मन्त्रीहरूलाई बर्खास्त गरे । त्यसैगरी, सार्वजनिक क्षेत्रमा थप रोजगारी सिर्जना गर्ने प्रतिबद्धता जनाएका थिए ।"
स्वेन चाङ लुम्बिनीमा,"(लुम्बिनी)  स्वेन चाङ चिनियाँ पैदलयात्री हुन् । नेपालीहरू उनलाई ह्वेयङ साङको नामबाट चिन्छन् । पाँचौं शताब्दीमै हिँडेर चीनबाट बुद्धभुमि नेपाल आइपुगेका उनी भिक्षु थिए । नौ वर्षभन्दा लामो समय हिँडेर नेपाल आइपुगेका उनले थप ६ वर्ष भारतको नालन्दामा बसेर बौद्धग्रन्थ समेत अध्ययन गरेको पाइन्छ । बौद्धस्थल भ्रमण गर्ने क्रममा इस्वी सम्वत् ६३६ डिसेम्बर २५ मा उनी लुम्बिनी आएका थिए । लुम्बिनी उद्यानमा उनले देखेका कुरा आफ्नो यात्रा विवरणमा उल्लेख गरेका छन् । उनले गरेको यात्रा वर्णनका आधारमा बुद्धको जन्मस्थल लुम्बिनी नै हो भन्ने बलियो आधार बन्यो । प्रमाणित पनि भयो । ती यात्री १ हजार ३ सय ८४ वर्षपछि केही दिन लुम्बिनीमा दोस्रोपटक देखिए, साँच्चिकै हैन फिल्ममा । चिनियाँ चलचित्र महोत्सवअन्तर्गत डकुमेन्ट्री फिल्ममार्फत उनी देखिएका हुन् । त्यो पनि नेपाली भाषामै । उनले बुद्धस्थलका अध्ययन र भ्रमण किन गरे ? कस्तो कठोर यात्रा थियो त्यतिबेलाको ? ठाउँठाउँमा हिँड्दा चीनका ससाना राज्यका शासकले कस्तो दुःख दिन्थे भन्ने सन्दर्भ फिल्ममा छ । उद्देश्य प्राप्तिका लागि उनी महिनौं मरुभूमिमा हिँडेका थिए । बाटामा चोरडाँकाले अवरोध गरे तर वर्षा, नदी र बाढी छिचोल्दै उनी यात्रा गरिरहे । संघर्ष र त्यागबाट मात्र गन्तव्यमा पुगिन्छ भन्ने सन्देश फिल्ममा छ । चिनियाँ दूतावास र वर्ल्ड कल्चरल नेटले गरेका फेस्टिभलमा उनको यात्रामाथि बनेको फिल्म देखाइएको हो । त्यतिबेला उनले बुद्धस्थलका भ्रमण मात्र गरेनन्, नालन्दाबाट धेरै बौद्ध ग्रन्थ, साहित्य, संस्कृति र इतिहासका पुस्तक लिएर चीन फर्के । आफ्नो मुलुक पुगेपछि तिनको संरक्षणमा लामो समय बिताए । पाली र संस्कृत भाषामा रहेको सम्पदा चिनियाँ भाषामा उल्था गरे, जुन अहिलेसम्मै सुरक्षित छ ।चाङले बाँसबाट बनेको सानो दराज बोकेरै यात्रा थालेका थिए । त्यसमा उनको बन्दोबस्तीका सामान हुन्थे । स्वेन चाङ कस्ता थिए, कसरी यात्रा थाले, लुम्बिनी बौद्ध विश्वविद्यालयका प्राध्यापक इन्द्र काफ्लेले भने, धेरै हदसम्म यो जिज्ञासा फिल्मले मेटाएको छ । फिल्मलाई बेइजिङ सिङहाई बौद्ध संस्कृति आदानप्रदान केन्द्र र चिनियाँ फिल्म कम्पनीले निर्माण गरेका हुन् । १ घण्टा ३० मिनेटको फिल्मका प्रमुख निर्माता चाउ हाईछङ हुन् । बौद्ध परम्परा, संस्कृति, पहिरन र शैलीलाई अनुसरण गरेर बनाइएको फिलम निकै उत्कृष्ट रहेको संस्कृतिविद् डा गीतु गिरीले दाबी गरे । चिनियाँ भाषामै रहेको फिल्म नेपाली दर्शकको सहजताका लागि नेपाली भाषामा डबिङ गरी फेस्टिभलमा देखाइएको वर्ल्ड कल्चरल नेटका अध्यक्ष दीपक सरकारले बताए । उनका अनुसार नेपालमा फिल्मको सारांश मात्र देखाइएको हो । स्वेन चाङका यात्राका डकुमेन्ट्री फिल्म १ सय १४ भाग छन् । फिल्म हेरेपछि इतिहास मात्र नभई लुम्बिनीको पर्यटन प्रवर्द्धनमा समेत टेवा पुग्ने लुम्बिनी होटल संघका महासचिव लीलामणि शर्माले बताए । मनोरञ्जनसँगै शान्ति, शिक्षा, ऊर्जा र लुम्बिनीको पवित्रताको सन्देश फिल्मले दिएको अधिकांश सहभागीले बताए ।"
बाँच्न सिकाउने छपाक,"(काठमाडौं)  यस्तो घटना अरू कसैलाई नहोस् । मजस्तै अरू केटीको मुस्कान नहराओस्, गत भदौ २० गते एसिड आक्रमणमा परेकी १४ वर्षीया मुस्कान खातुनले बोलेका शब्द हुन् यी । यसपछि बलिउड सेलिब्रेटीदेखि विभिन्न क्षेत्रका प्रतिनिधिको ध्यानाकर्षण भयो मुस्कानमाथि । अमिताभ बच्चन, वरुण धवनदेखि नेपालका थुप्रै सेलिब्रेटीले उनको जलेको अनुहारमा मुस्कान कायम राख्न खोजे । प्रेम अस्वीकार गरेकै कारण दुई युवकले उनीमाथि वीरगन्जमा एसिड प्रहार गरेका थिए ।सन् २००५ मा यस्तै एसिड प्रहार भएको थियो भारतमा लक्ष्मी अग्रवालमाथि । उनकै जीवन कथामा आधारित रहेर बलिउड निर्देशक मेघना गुल्जारले बनाएको फिल्म छपाक शुक्रबारबाट प्रदर्शनमा आएको छ । दीपिका पादुकोणले फिल्ममा मालतीको शीर्ष भूमिकामा अभिनय गरेकी छन् । फिल्मले एसिड प्रहार र त्यसपछिको लडाइँको कथा मात्र बोल्दैन, एसिड नै प्रतिबन्ध गर्नुपर्ने अभियान सुरु गर्छ ।१९ वर्षीया मालती (दीपिका) लाई प्रेम प्रस्ताव अस्वीकार गरेकै कारण एसिड प्रहार गरिन्छ । एसिड हान्ने बसिर खान बब्बु विरुद्ध न्यायका लागि लड्छिन् मालती । न्यायसँगै एसिडको खुलेआम बिक्रीवितरणमा प्रतिबन्ध लगाउनुपर्ने आवाज उठाउँछिन् । यसमा उनलाई साथ दिन्छिन् वकिल अर्चना बजाज र सिराज आन्टीले । त्यसबीच एसिड प्रहारविरुद्ध काम गरिरहेको संस्थाका अतुल (विक्रान्त मेसी) सँग उनको भेट हुन्छ । घरको आर्थिक अवस्था नाजुक । त्यसमाथि पियक्कड बाबु । परिवारको जिम्मेवारी पनि मालतीकै काँधमा आइपर्छ ।घर चलाउनुपर्ने जिम्मेवारीसँगै उनी तेजाब प्रतिबन्धको माग गर्दै जनहित याचिका लिएर पुग्छिन् अदालत । उनी यसका लागि कति धाउँछिन्, उनलाई एसिड हान्नेमाथि कारबाही हुन्छ ? उनको अभियान सफल हुन्छ ? के मालतीले खोजेको न्याय पाउँछिन् त ? छपाक ले यसको जवाफ दिन्छ ।छपाक ले एसिड पीडितलाई सहयोग गर्दै आएका अभियन्ता अतुलजस्ता प्रेरणादायी समाजका पात्रलाई पनि उभ्याएको छ । अर्चना अनि सिराजले अझै समाजमा मानवता बाँचेको संकेत गर्छन् । आफैं पीडित भएर पनि न्यायका लागि अग्रसर रहने मालतीमा नेपालका संगीता मगरजस्ता एसिड पीडितको झल्को आउँछ । जो, आफूजस्तै एसिडपीडितलाई हौसला, जीवन जिउने उत्साह बाँड्छिन् ।एसिड प्रहारले मनोबल कमजोर बनाएकाहरूलाई फिल्मले सशक्त भएर हिँड्न उत्प्रेरित गर्छ । बाँच्न सिकाउँछ । संवेदशील फिल्म बनाउन सफल रहेकी मेघनाको खुबी यो फिल्ममा पनि देखिएको छ । उनले यसअघि तलबार र राजी बनाएकी थिइन् । यसपटक फेरि महिला मुद्दामाथि फिल्म बनाएर मेघनाले आफ्नो निर्देशकीय कला देखाएकी छन् । फिल्मले एसिड प्रहारमा परेकी लक्ष्मीको लडाइँ मात्र समेट्दैन, एसिड प्रहारको पीडा, पीडितमाथि पर्ने सामाजिक, मनोवैज्ञानिक असर देखाउँछ । बढ्दै गएको एसिड प्रहारजस्तो जघन्य अपराधमाथि फिल्म बनाउने साहस जुटाएकी मेघनाले न्यायका लागि गर्नुपर्ने संघर्षतिर भने त्यति ध्यान दिएको देखिँदैन । त्यसैले पीडितको असीम पीडा फिल्ममा झल्कँदैन । मालतीको पूर्वकथा राम्रोसँग नआउँदा र पीडकको भूमिका निकै संक्षिप्त हुँदा दर्शकले पात्रको पीडालाई आत्मसात् गर्ने धेरै अवसर पाउँदैनन् ।एसिड आक्रमणपछि मालतीले डाक्टर, यसपालि चाहिँ मेरो कान बनाइदिनु, झुम्का लगाउने ठाउँ भएन भनेको दृश्य मार्मिक छ । एसिडले खाएर वीभत्स भएको अनुहारलाई निकै चलाखीपूर्ण ढंगले खिचिएको छ फिल्ममा । फिल्मको सिनेमाटोग्राफी तारिफयोग्य छ । गुल्जारले लेखेको शीर्ष गीत मर्मस्पर्शी छ ।यो फिल्ममा निर्देशक मेघना जत्तिकै भूमिका अभिनेत्री दीपिकाको पनि छ । पद्मावत जस्तो निकै ठूलो क्यानभास भएको पिरियड ड्रामापछि उनी यो सानो फिल्ममा देखिएकी हुन् । यही फिल्मबाट दीपिका निर्माता पनि बनेबाट उनी यस विषयमा साँच्चिकै गम्भीर छिन् भन्ने देखिन्छ । अभिनयमा पनि उनले आफूलाई अब्बल दर्साएकी छन् । फिल्ममा उनलाई एसिडपीडितमा रूपान्तरण गर्न पनि निकै मेहनत गरिएको छ । फिल्ममा विक्रान्त मेसी दीपिकाको जोडीका रूपमा देखिएका छन् । विक्रान्त पछिल्लो समय उदाएका निकै राम्रा अभिनेता हुन् । लिपिस्टिक अन्डर माइ बुर्खा र डेथ इन द गञ्ज जस्ता फिल्मबाट निस्किएका विक्रान्त यो फिल्मबाट ठूलो दर्शकमाझ पुग्नेछन् । फिल्ममा दीपिकाकी वकिलको भूमिकामा देखिएकी अभिनेत्री मधुरजितले दर्शकको पनि मन जित्छिन् ।छपाक लाई फिल्म मात्रै भन्दा पनि अभियान भनिएको छ । महिलामाथि हुने जघन्य अपराध र क्रूर हिंसा हो एसिड प्रहार । धेरैजसो घटनामा त प्रेम प्रस्ताव अस्वीकार गर्दा प्रतिशोधका रूपमा युवतीहरूको रूप बिगार्ने उद्देश्यले एसिड हान्ने गरेको देखिन्छ । यस्तो क्रूर अपराधविरुद्ध अभियान चलाउनु नै यो फिल्मको सबभन्दा राम्रो पक्ष हो ।"
निर्मलाको 'दरबन्दी,"काठमाडौं (कास) भ्वाइस अफ नेपालको ब्लाइन्ड अडिसनकै क्रममा स्टेजमा रोइन् गायिका निर्मला घिसिङ । संगीतकार दीप श्रेष्ठको प्रश्नले चिमोटे पछि उनले विगत सम्झेकी थिइनन्, जतिबेला उनी छापामारहरूसित जनवादी गीत गाउँदै गाउँबस्ती हिँड्थिन् । १३ वर्षको उमेरमै माओवादी जनयुद्धमा होमिएकी मकवानपुर फापरबारीकी यिनले युद्धकै क्रममा गाउन सिकेकी थिइन्, गुरु थिए दिवंगत गायक खुसीराम पाख्रिन । भ्वाइस अफ नेपालमा सेलेक्ट नहुँदै उनले झन्डै दुई सयभन्दा बढी गीत गाइसकेकी थिइन् र रहर र खबर दुईवटा एकल एल्बम पनि ल्याइसकेकी थिइन् । नकआउट चरणसम्म पुगेर बाहिरिएकी उनले शुक्रबार सेलो आधारित नयाँ गीत कहाँ होला च्याङ्बाको दरबन्दी म्युजिक भिडियोसहित सार्वजनिक गरेकी छन् । सुसन लामाको शब्द तथा संगीत रहेको गीतमा एक अविवाहित तामाङ युवतीको छटपटी समेटिएको छ । आस्याङको छोरा (मामाचेला) ले सगुन लिएर माग्न आउने दिन पर्खिरहेकी मैच्याङले आफ्ना संगिनीहरूसित मनोभाव साट्दै नाच्दाको क्षणलाई अजय स्याङ्तानले म्युजिक भिडियोमा कैद गरेका छन् । नेपाली भाषाकै गीत भए पनि आफूले तामाङ संस्कृतिलाई केन्द्रमा राखेर प्रेमकथा भन्न खोजेको गायिका घिसिङले बताइन् । एल्बम लोकार्पण गर्दै वरिष्ठ सेलो गायक तथा संगीतकार चन्द्रकुमार दोङले लामो समयदेखि निर्मलाको स्वरबाट आफू परिचित रहेको बताए । यसपटक उनले अझ मौलिकतालाई ध्यान दिएकी छन्, उनले भने ।"
जापानबाट चौतारी,ललितपुर (कास) जापानलाई आफ्नो कर्मभूमि बनाएका सांगीतिक क्षेत्रका दुई स्रष्टाले शनिबार राजधानीमा सांगीतिक प्रस्तुति दिएका छन् । ललितपुरको जावलाखेलस्थित डीएभी सभाहलमा शनिबार साँझ बाँसुरीवादक पञ्च लामा र तबलावादक श्रवण लामाले आफ्नो प्रस्तुति दिएका हुन् । डेढ घण्टा लामो प्रस्तुतिमा सयौं संगीतप्रेमी उपस्थित थिए । तीन दशकभन्दा लामो समयदेखि संगीत क्षेत्रमा क्रियाशील दाजुभाइले चौतारी ब्यान्डमार्फत् विभिन्न सांगीतिक कार्यक्रम गर्ने गर्छन् । सर्लाही घुर्कौलीका दाजुभाइले बर्सेनि नेपालमा आफ्नो प्रस्तुति दिँदै आएका छन् । कार्यक्रमका अवसरमा लामा दाजुभाइले विभिन्न सांगीतिक कार्यक्रमबाट उठेको ११ लाख २० हजार रुपैयाँ सर्लाहीको घुर्कौलीमा रहेको द्वन्द्वपीडित बालगृहलाई हस्तान्तरणसमेत गरे । चेतना सन्देशले चलाएको बालगृहमा ५५ जना आश्रित छन् ।
निकुञ्जभित्र फेरि भेटियो मरेको गैंडा,"(चितवन)  चितवन राष्ट्रिय निकुञ्जको कसरा नजिक घटगाई लामिताले क्षेत्रमा अन्दाजी १५२० वर्षको एक पोथी गैंडा मृत फेला परेको छ । निकुञ्जका सहायक संरक्षण अधिकृत गोपालबहादुर घिमिरेका अनुसार शुक्रबार भेटिएको सँगै चालु वर्षको ६ महिनामा संरक्षित क्षेत्र र जोडिएको मध्यवर्ती क्षेत्रमा गरी गैंडा मृत भेटिएको संख्या सात पुगेको छ । शुक्रबार भेटिएको गैंडाको अवस्था हेर्दा १०१५ दिनअघि मरेको अनुमान गरिएको घिमिरेले बताए । चितवनको राष्ट्रिय वन क्षेत्रमा दुई गैंडा मृत फेला परेका थिए । मरेका गैंडाको खाग र खुर सुरक्षित भेटिएका कारण चोरीसिकारीले नभएर कालगति, घाउचोट वा अन्य दुर्घटनामा परेर गैंडा मरेको अनुमान गरिएको छ । अघिल्लो वर्ष सर्वाधिक ४३ गैंडा मरेका थिए ।चितवन निकुञ्जको मध्यवर्ती क्षेत्रअन्तर्गत पर्ने नवलपुरको रतौल गाउँको तोरीबारीमा हालै एउटा गैंडा मृत फेला परेको थियो । करेन्ट लागेर मरेको हुन सक्ने आशंकामा अनुसन्धान भइरहेको छ । घटगाई नजिक घोलमा गडेर गैंडा मरेको हुन सक्ने अधिकृत घिमिरेले जानकारी दिए । एकपछि अर्को मृत गैंडा फेला परे पनि अघिल्लो वर्षको जस्तो चिन्ताजनक अवस्था नरहेको उनको भनाइ छ । निकुञ्ज कार्यालयका अनुसार अघिल्लो वर्ष साउनदेखि पुससम्म निकुञ्जभित्र र मध्यवर्ती क्षेत्रमा २२ तथा चितवनको राष्ट्रिय वन क्षेत्रमा एउटा गरेर २३ गैंडा मरेका थिए । यो वर्ष टिकौली नजिक बरन्डाभार जंगल र पञ्चकन्या सामुदायिक वन क्षेत्रमा गरेर राष्ट्रिय वन क्षेत्रभित्र दुईवटा गैंडा मृत फेला परेका छन् ।भरतपुर डिभिजन वन कार्यालयका प्रमुख विष्णुप्रसाद पौडेलका अनुसार अढाई महिनाअघि एउटा र २२ दिनअघि एउटा गरेर दुई भाले गैंडा राष्ट्रिय वन क्षेत्रमा मृत भेटिएका हुन् । अढाई महिनाअघि भेटिएको गैंडा निकै अशक्त र बूढो थियो । जिउमा घाउचोट पनि थियो । हामीले उपचार गरे पनि बचेन, उनले भने । त्यसपछि मृत फेला परेको गैंडाको फियो सुन्निएको अवस्थामा रहेका कारण आन्तरिक रूपमा कुनै संक्रमण भएको शंका गरिएको उनले बताए । कुनै गम्भीर संक्रमण पो भयो कि भनेर भिसेरा परीक्षणका लागि पठाइएको छ, उनले भने, त्यसको रिपोर्ट आइसकेको छैन । चिसो बढ्दै जाँदा वृद्ध गैंडाहरू मर्नु अस्वाभाविक मान्न नसकिने उनको भनाइ छ । गैंडा लोप हुने अवस्थामा पुगेको दुर्लभ वन्यजन्तु हो । विभिन्न पाँच प्रजातिका गैंडामध्ये ठूलो एकसिंगे गैंडा नेपाल र भारतमात्रै पाइन्छन् । नेपालमा धेरै गैंडा चितवन निकुञ्ज र आसपासको जंगल क्षेत्रमा छन् । ०७२ वैशाखमा भएको गणनाअनुसार देशभर ६ सय ४५ गैंडा रहेकामा चितवन निकुञ्जमा मात्रै ६ सय ५ वटा थिए ।खाग भनिने गैंडाको नाकमाथि हुने सिङ जस्तो अंगका लागि तस्करहरूले गैंडा मार्ने गर्छन् । केही वर्षअघि खागका लागि तस्करहरूले चितवनमा मात्रै वर्षमा नै ३८ वटासम्म गैंडा मारेको इतिहास छ । पछिल्ला वर्षहरूमा तस्करहरूले गैंडा मार्ने क्रम लगभग रोकिएको छ । तर अन्य कारणले अस्वाभाविक रूपमा मर्ने गैंडाको संख्या बढेको छ । ४३ वटा मरेका गैंडा भेटिनुअघि वर्षमा २६ वटासम्म मरेका थिए ।"
सीजीलाई लाइसेन्स नदिनु पूर्वाग्रह,"(काठमाडौं)  बक्यौता तिर्न बाँकी दूरसञ्चार कम्पनीको लाइसेन्स खारेजी निर्णय उल्ट्याएको सरकारले सबै प्रक्रिया पूरा गरेको सीजी टेलिकमलाई भने इजाजत नदिनु पूर्वाग्रह रहेको कांग्रेसले जनाएको छ । कांग्रेसले शनिबार विज्ञप्ति जारी गरी विरोध जनाएको हो । कांग्रेस प्रवक्ता विश्वप्रकाश शर्माले जारी गरेको विज्ञप्तिमा निजी क्षेत्रलाई बढावा दिँदा प्रतिस्पर्धी कम्पनीहरू कसैलाई काखा र कसैलाई पाखा लगाउने नियतप्रति कांग्रेसको गम्भीर विमति रहेको जनाइएको छ । सीजी कम्युनिकेसन्ससँग हाल ग्रामीण दूरसञ्चार सेवाका लागि अनुमति छ । सीजीले देशभर सेवा विस्तारका लागि पटकपटक नेपाल दूरसञ्चार प्राधिकरणमा निवेदन दिए पनि आधारभूत दूरसञ्चार सेवाको अनुमति पत्र पाएको छैन ।तर, गत सोमबार बसेको मन्त्रिपरिषद् बैठकले बक्यौता नतिर्ने दूरसञ्चार कम्पनीहरूको लाइसेन्स खारेज गर्ने प्राधिकरणको निर्णय उल्ट्याएको थियो । उनीहरूलाई बक्यौता तिर्न पाँच वर्षको अवधिसमेत दिएको छ । सरकारको यस्तो निर्णयले नेपाल स्याटलाइट र स्मार्ट टेलिकमको लाइसेन्स खारेजी रोकिएको छ । यी कम्पनीहरूप्रति संकेत गर्दै कांग्रेसले सरकार पूर्वाग्रही बनेको जनाएको हो ।सरकारले केही कम्पनीहरूको अनुमति पत्रबारे निर्णय गरिरहँदा दूरसञ्चार प्राधिकरणको निर्णय, निर्णयमाथिको मुद्दामा सर्वोच्च अदालतले जायज ठहर्याएको तथ्य र संसद्को अर्थ समितिले दिएको निर्देशन समेतलाई कार्यान्वयनमा लगेर राष्ट्रको ढुकुटीमा आउनुपर्ने बक्यौता रकम लिन गम्भीरता नराख्दा त्यसले एकातर्फ समयभित्रै शुल्क लिने दायित्वबाट सरकार विमुख भएको छ, विज्ञप्तिमा भनिएको छ, अर्कोतर्फ यसले अदालत, अर्थ समिति र प्राधिकरण समेतको निर्णय, निर्देशन र प्रयत्नलाई अर्थहीन बनाइदिएको छ ।संसदीय समितिको निर्देशन र प्राधिकरण आफैंले पटकपटक ताकेता गर्दा पनि बक्यौता नतिरेपछि केही महिनाअघि त्यस्ता कम्पनीको अनुमति पत्र खारेजी गर्ने निर्णय गरिएको थियो । दूरसञ्चार ऐनमा रहेको प्रावधानमा टेकेर दुवै कम्पनीले पुनरावलोकनका लागि मन्त्रिपरिषद्मा निवेदन दिएका थिए । सरकारले सम्पूर्ण प्रक्रिया पूरा गरेको र कुनै बक्यौता नरहेको एक प्रतिष्ठित औद्योगिक घरानाप्रति गरेको व्यवहारलाई कांग्रेसले दुःखद रूपमा लिएको छ, विज्ञप्तिमा भनिएको छ, गत वर्ष आयोजना गरिएको लगानी सम्मेलनमा सरकारकै उपस्थितिमा विदेशी साझेदारसँग सीजी कम्युनिकेसनले सम्झौता गरेकाले प्राधिकरणमार्फत प्रक्रिया टुंग्याएर अनुमति दिनुपर्ने विषय प्राथमिकतामा नपर्नु कुनै निश्चित पूर्वाग्रह देखिन्छ । सीजीले देशैभरि दूरसञ्चार सेवा विस्तारका लागि आवश्यक पर्ने आधारभूत दूरसञ्चार सेवा लाइसेन्सका लागि सबै प्रक्रिया पूरा गरेको दाबी गर्दै आएको छ ।पाम निर्यात खुलाउन मागकांग्रेसले भारतीय सरकारबाट रोक लगाइएपछि नेपालमा प्रशोधित पाम आयल भारतमा निर्यात नहुने र उद्योगी व्यवसायीहरूको लगानी जोखिममा पर्ने स्थिति उत्पन्न भएकामा गम्भीर चिन्ता व्यक्त गरेको छ ।कांग्रेस संसदीय दलका तर्फबाट प्रमुख सचेतक बालकृष्ण खाँडद्वारा शुक्रबार जारी विज्ञप्तिमा भारतीय रोकले नेपालमा उत्पादित पाम आयल खेर जाने र उद्योगका श्रमिक तथा कर्मचारीको रोजगारीमा समेत संकट उत्पन्न हुने अवस्थाप्रति गम्भीर भई कूटनीतिक पहल गरेर पुनः निर्यातको निर्बाध वातावरण बनाउन सरकारसित माग गरिएको छ । नेपालबाट निर्यात हुने प्रमुख वस्तुमध्ये पाम आयल एक हो । त्यसले राष्ट्रको अर्थतन्त्रलाई समेत टेवा पुर्याइरहेको छ । यस सम्बन्धमा सरकारले कूटनीतिक पहल गरी नेपालमा प्रशोधित पाम आयल अन्य मुलुकमा निर्यातका लागि सहज वातावरण गराउन ध्यानाकर्षण गराउँछौं, विज्ञप्तिमा छ ।"
निगमका कर्मचारीलाई एक महिनाको तलब पुरस्कार,"विगतको तुलनामा काम नभएको होइन तर समयमै काम नहुँदा व्यवसायीलाई समस्या भयो, उनले भने, २१ करोड रुपैयाँभन्दा कम कारोबार गर्ने व्यवसायीहरू नोक्सानमा छन् । नोक्सान हुँदा वैकल्पिक बाटो रोज्न बाध्य भए ।एलपी ग्यास उद्योग संघका अध्यक्ष गोकुल भण्डारीले सरकारले उद्योगीलाई सहजीकरणभन्दा नियन्त्रण गर्न खोज्दा समस्या भएको बताए । पेट्रोलियम ढुवानी व्यवसायी महासंघका अध्यक्ष खगेश्वर बोहाराले निगमले पहिलो चरणअन्तर्गतको लकिङ प्रणाली कार्यान्वयन गरे पनि दोस्रो चरणमा आलटाल गरेको बताए । पहिलो चरणअन्तर्गत आईओसीको डिपोदेखि निगमडिपोसम्मको पूरा भए पनि निगम डिपोबाट पम्पसम्म कार्यान्वय भएन, उनले भने, पम्पसम्म जाँदा पनि लकिङ चाहिन्छ ।"
घरमा १५ मिटरभन्दा अग्लो टावर राख्न नपाइने,"(काठमाडौं)  सहरी क्षेत्रका आवासीय भवनमा १५ मिटरभन्दा अग्लो टावर निर्माण गर्न नपाइने व्यवस्थासहित नेपाल दूरसञ्चार प्राधिकरणले टावर निर्माण तथा सञ्चालनसम्बन्धी विनियमावली जारी गरेको छ । विनियमावलीले कुनै घरमाथि टावर बनाउँदा उक्त घरको भारबहन क्षमता पनि विज्ञ स्ट्रक्चरल इन्जिनियरबाट अध्ययन गराउनुपर्ने प्रावधान राखेको छ । कार्यविधिले सात मिटरभन्दा अग्लो टावर निर्माणका लागि मापदण्ड तय गर्दै पूर्वस्वीकृति अनिवार्य गरेको छ । सात मिटरभन्दा बढी उचाइ भएका सबै टावर संरचनाहरूको प्रारूप तयार गर्दा कुनै पनि विपद्बाट सुरक्षित हुने पर्याप्त आधारसहितको विवरण उल्लेख गर्नुपर्नेछ, विनियमावलीमा भनिएको छ, त्यस्तो संरचनाको प्रारूप स्वीकृति सम्बन्धित निकायबाट प्रमाणित गराई निर्माण प्रारम्भ हुनुअघि नै प्राधिकरणलाई उपलब्ध गराउनुपर्नेछ ।हाल देशभर विभिन्न दूरसञ्चार कम्पनीका करिब आठ हजार टावर छन् । ती टावरहरू ३ देखि ८० मिटरसम्म अग्ला भएको प्राधिकरणका प्रवक्ता मीनप्रसाद अर्यालले जानकारी दिए । टावर सञ्चालनसम्बन्धी यो विनियमावली पहिलो हो, उनले भने, दूरसञ्चार पूर्वाधार नियमावली २०७४ अनुसार यो विनियमावली तयार पारिएको हो । संवेदनशील स्थानमा राखिने दूरसञ्चार टावरका लागि नेपाल नागरिक उड्डयन प्राधिकरणबाट समेत स्वीकृति लिनुपर्ने व्यवस्था विनियमावलीमा छ । दूरसञ्चार टावर निर्माण गर्दा उड्डयन प्राधिकरणको प्रचलित मापदण्डअनुसार हुनुपर्ने वा जमिनबाट भवन र टावरको संरचनाको उचाइको योग ४५ मिटरभन्दा बढी हुन नहुने विनियमावलीमा उल्लेख छ ।अग्ला टावर निर्माण गर्दा सबै संरचनामा डेढ मिटर वा तीन मिटरसम्म उचाइका सुन्तला र सेवा वा रातो र सेतो रङका धर्काहरू बनाउनुपर्ने विनियमावलीमा उल्लेख छ । एन्टेना रहेको जानकारी गराउन केही समयका लागि झन्डासमेत प्रयोग गर्न सकिने विनियमावलीमा उल्लेख छ । झन्डा राख्दा सुन्तला रङको झन्डा वा एउटा सुन्तला रङको र अर्को सेतो रङको त्रिकोणको संयोजनका रूपमा एन्टेनाको टुप्पोमा राख्नुपर्छ, विनियमावलीमा भनिएको छ । टावर संरचनामा अन्तर्राष्ट्रिय नागरिक उड्ययन संघ तथा नेपाल नागरिक उड्डयन प्राधिकरणले तोकेको अग्ला संरचनामाथि हुनुपर्ने अवरोध सूचक बत्तीसम्बन्धी मापदण्ड पालना गर्नुपर्ने विनियमावलीमा जनाइएको छ । विमानलाई अवरोधक वस्तु जनाउ दिन अग्लो टावर संरचनामा गाढा रातो बत्ती जडान अनिवार्य गरिएको छ । एउटा टावर संरचनाको अपेक्षित अवधि २५ वर्ष मात्रै हुने विनियमावलीमा उल्लेख छ । टावर राख्ने स्थानको छनोट गर्दा जंगल क्षेत्र, मानिस बसोबास गर्ने क्षेत्रभन्दा टाढाको खुला वा सार्वजनिक जग्गा र डाँडाको थुम्कोलाई प्राथमिकता दिनुपर्ने विनियमावलीमा उल्लेख गरिएको छ । यस्तै मानिस बसोबास गर्ने क्षेत्रमा टावर निर्माण तथा जडान गर्नुपर्दा खुला ठाउँ वा पार्कलाई रोज्नुपर्ने विनियमावलीमा जनाइएको छ ।सेवा प्रदायकले सम्भव भएसम्म विद्यालय, अस्पताल वा पुरातात्त्विक महत्त्वको स्थानबाट कम्तीमा १० मिटर टाढा पर्ने गरी टावर निर्माण गर्नुपर्नेछ, विनियमावलीमा भनिएको छ, यस्ता स्थानमा सात मिटरभन्दा अग्ला टावर निर्माण गर्न पाइने छैन ।"
बैंकलाई ब्रोकर लाइसेन्स माग,"(काठमाडौं)  वाणिज्य बैंकहरूको छाता संगठन नेपाल बैंकर्स संघले वाणिज्य बैंकलाई सेयर ब्रोकर लाइसेन्स दिन माग गरेको छ । संघीय संसद्को अर्थ समितिद्वारा गठित उपसमितिलाई पत्र लेखेर संघले यस्तो माग गरेको हो । बैंकको सहायक कम्पनीलाई सेयर ब्रोकरको काम दिनेनदिने भन्ने विषयमा उपसमितिले अध्ययन गरिरहेको छ । नेपाली बैंकिङ क्षेत्र दक्षिण एसियामै उत्कृष्ट रहेको, पुँजीगत आधार र संस्थागत सुशासन राम्रो रहेको र मुलुकभर सञ्जाल रहेकोलगायत कारण सेयर ब्रोकरको काम गर्न सक्ने संघको दाबी छ । यसअघि बैंकले सेयर ब्रोकरको काम गर्न पाउँदैनथे । राष्ट्र बैंकले बैंक तथा वित्तीय संस्थासम्बन्धी ऐन (बाफिया) संशोधन गरी ब्रोकर कारोबार गर्न पाउने बाटो खोलिदिएको छ । त्यसपछि नेप्सेले बैंकको सहायक कम्पनीलाई ब्रोकर लाइसेन्स वितरणका लागि आवेदन आह्वान गर्यो । १२ वटा वाणिज्य बैंकले आवेदन पनि पेश गरेका छन् । त्यसपछि बैंकलाई ब्रोकर लाइसेन्स दिने प्रक्रियाको विरोध भयो । मुद्दा संसद्मा पुग्यो । संसद्को अर्थ समितिले पुँजीबजार तथा मुद्रा बजारसम्बन्धी अध्ययन उपसमिति गठन गरी नेप्सेलाई लाइसेन्स वितरण प्रक्रिया रोक्न निर्देशन दियो । सोही निर्देशनपछि नेप्सेले लाइसेन्स वितरण प्रक्रिया स्थगित गरेको छ । दुई महिनाभित्र प्रतिवेदन बुझाउने गरी उपसमिति समय पाए पनि चार महिनासम्म पनि प्रतिवेदन बुझाएको छैन । अर्थ समितिले रामकुमारी झाँक्रीको संयोजकत्वमा पुँजीबजार तथा मुद्रा बजारसम्बन्धी अध्ययन उपसमिति गठन गरेको छ ।"
कृषि उपजको मूल्य सधैं अस्थिर,"(इलाम)  चुनावअघि सबैजसो राजनीतिक दलको घोषणापत्रमा प्राथमिकतामा परेको विषय थियो कृषि उपजको दिगो बजार प्रवर्द्धन गर्ने । कच्चा पदार्थका रूपमा यहाँको अलैंची, अदुवा, जडीबुटी र कुचोलगायत सामग्री बाहिर निर्यात हुने गरेकाले ती दलले स्वदेशमै उद्योग खोलेर राष्ट्रिय आम्दानी बढाउँदै किसानलाई प्रत्यक्ष लाभ पुर्याउने वाचा गरेका थिए । दुग्ध पदार्थको आम्दानीसमेत जोड्ने हो भने इलामका किसानले वार्षिक ३० अर्ब रुपैयाँभन्दा बढी भित्र्याउँछन् । तर उनीहरूलाई मुख्य टाउको दुखाइ बनेको छ मूल्य अस्थिरता । अघिल्लो वर्ष प्रतिमन ५ सय रुपैयाँमा विक्री गर्न मुस्किल परेको अदुवाले यो वर्ष माउ सिजनमै प्रतिमन ३ हजार रुपैयाँभन्दा धेरै भाउ पायो । रोगको जोखिम र मूल्य कम भएकाले प्रायः किसानले खेती घटाए । तर खेती घटाउँदा मूल्य अकासिएपछि किसान पछुताए । अदुवाको मूल्य अहिले पनि राम्रो छ । किसानले धेरै उत्पादन विक्री गरेका छन् । बीउको समयमा फेरि मूल्य अकासिन्छ । अर्को वर्ष अहिलेको जस्तो मूल्य नआए लगानी डुब्ने जोखिम उत्तिकै छ, इलाम नगरपालिका५ तोरीबारीका कृषक चेतन पोखरेलले भने, मूल्यकै कारण छोप्वा खेती जस्तो भएको छ । प्रतिमन १ लाख रुपैयाँभन्दा धेरैमा विक्री भएको अलैंचीको मूल्य झरेर प्रतिमन २५ हजार रुपैयाँ पुगेको छ । मूल्य धेरै हुँदा किसानले खेतबारी मासेर अलैंची रोपे । अहिले मूल्य ओरालो लाग्दै जाँदा किसानलाई पुनः समस्या भएको हो । पछिल्लो समय उत्पादनको सबैजसो हिस्सा भारतमा खपत भइरहेको छ । आसाम, सिक्किमलगायत क्षेत्रमा अलैंचीको उत्पादन बढेकाले मूल्य घटेको हो, अलैंची व्यवसायी महासंघका महासचिव सुवास भट्टराईले भने, नेपालमा पनि अलैंची खेती व्यापक विस्तार भएको थियो । मूल्य घटे पनि अलैंचीको खपत बढ्न सकेको छैन । अरब तथा युरोपेली देशमा नेपालले सिधै अलैंची विक्री गर्ने प्रयास गरे पनि सफल हुन सकेको छैन । नेपालबाट करिब साढे ४ अर्ब रुपैयाँ बराबरको अलैंची निकासी भएको थियो । बढेन आन्तरिक खपतयहाँका किसानले खेती बालीलाई आधुनिकीकरण गरेर उत्पादन बढाउनेतर्फ त्यति सहुलियत पाएका छैनन् । आफ्नै प्रयासमा जति उत्पादन गर्छन्, त्यसमै पनि वास्तविक मूल्य नपाइने किसानको गुनासो छ । व्यापार तथा निकासी प्रवर्द्धन केन्द्रले गरेको पछिल्लो अध्ययनले पनि यही निष्कर्ष निकालेर सरकारलाई सुझाएको छ । केन्द्रले सात वटै प्रदेशमा अध्ययन गरेको थियो । अध्ययनले निर्यातमा मात्र भर नपरेर यहाँ आवश्यक हुने उत्पादन यहीँ खपत गर्नुपर्ने देखाएको छ । हरेक प्रदेशमा उत्पादित सामग्री एकअर्काको खपतअनुसार कसरी सहजै वितरण गर्न सकिन्छ भन्ने विषयलाई पनि जोड दिएको छ । वार्षिक ३ सय अर्ब रुपैयाँ बराबरको सब्जी र खाद्यान्न आयात भइरहेको अवस्थामा त्यसलाई कम गरेर पनि कृषकमाझ लाभ पुर्याउन सकिने केन्द्रको ठम्याइ छ । उत्पादक धेरै संख्यामा छन् र त्यसलाई बजारसम्म लैजाने पहुँच भने निश्चित व्यक्तिसँग मात्र छ, केन्द्रका कार्यकारी निर्देशक शरदविक्रम राणाले भने, यसको विकल्प भनेको एक्स्पोर्ट गृह हो । सरकारले नै यस्तो भण्डारणको व्यवस्था गरेर मूल्य उच्च भएको सिजनमा निर्यात गर्न सक्नुपर्ने उनको भनाइ छ । नेपालका लागि उपयुक्त बजार हुन सक्ने बंगलादेशसम्म यहाँको उत्पादन पुग्न नसक्नु पनि मूल्य धेरै नपाउनुको कारण भएको सरोकारवाला बताउँछन् । करिब १७ करोड जनसंख्या रहेको बंगलादेशसँग व्यापार बढाउन सरकारले नै ठोस पहल गर्नुपर्ने नेपाल उद्योग वाणिज्य महासंघको भनाइ छ ।बिक्न छाड्यो जडीबुटीअन्य नगदे बालीजस्तै निजी नम्बरी जग्गामा जडीबुटी उत्पादन गरेर मनग्गे आम्दानी गर्दै आएका यहाँका किसान निराश छन् । पाखोरेखो जमिनसहित घरबारीमा पनि जडीबुटी रोपेर कमाइ गर्न थालेका किसानको उत्पादन एकाएक विक्री हुन छाडेपछि समस्या भएको हो । इलाम, पाँचथर र ताप्लेजुङका लेकाली क्षेत्रका बासिन्दाको आम्दानीको मुख्य स्रोत जडीबुटी खेती बजार नपाएपछि खस्किँदो छ । विशेषगरी यस क्षेत्रमा उत्पादन हुने चिराइतो, लोठसल्ला र सतुवाको बजार खस्किँदै गएको छ । सतुवा र चिराइतो मात्रै नभएर कुट्की र मजिठोजस्ता जडीबुटीको बजारमूल्य पनि यस्तै छ । अधिकांश जडीबुटी पहिला भारत र पछि चीन निर्यात हुन थालेका छन् । यो विशेषगरी औषधिका लागि प्रयोग हुने गरेको छ ।"
कुलो बगेपछि हराए रैथाने धान,"(कैलाली)  कुनै बेला मोहन्याल गाउँपालिकाको चुरे फेदका खमिडी, पट्रेनी, जाडखेत, टुप्पा, खरियापानी र नवलपानीलगायत ठाउँमा रैथाने जातका धान रोपिन्थ्यो । ठूलीगाड किनारका यी गाउँका उर्बरखेतमा फल्ने रैथाने जातका धान अहिले हराइसकेका छन् । चालिसको दशकपछि स्थानीयले ठूलो जातको धान लगाउन छाडेका हुन् । ७५ वर्षीय गजबहादुर सेटीका अनुसार बुडेजाडो, तिलडी जाडो र सामेजाडो गरी तीन प्रकारका रैथाने धान लोप भइसकेका छन् । अहिले यी जातको बीउ पाउन मुस्किल छ, सेटीले भने, बासमती चामलजस्तो बास्नायुक्त र खान पनि मीठो हुने मसिनो चामल हुन्थ्यो । भात पनि बढ्थ्यो । २०४० सालमा आएको बाढीले परम्परागत कुलो बगाएपछि स्थानीयले रैथाने धान रोप्न छोडे । कुलोलाई पुनः सञ्चालनमा ल्याउन नसकिने गरी बाढीले बगायो, उनले भने, कुलोको मुहान पनि बग्यो । आकाशे पानीको भरमा खेती लगाउनुपर्दा समस्या भएको हो ।रैथाने धानलाई पानी नियमित चाहिने भएकाले सिँचाइ अभावमा लोप भएको उनले बताए । छिट्टै पाक्ने र ढिलो पाक्ने दुई जातका धान थिए, उनले भने । सेटीका अनुसार जेठमा रोपेर मंसिरमा पाक्थ्यो । अन्य जातको धानको भन्दा पराल लामो हुन्थ्यो । धानको बाला मात्रै काटेर भित्र्याउने चलन थियो । अर्का स्थानीय ६५ वर्षीय तारासिंह ताडीले सिँचाइ नहुँदा किसानले विकासे जातको धान लगाउन सुरु गरेको बताए । उत्पादकत्व कम हुने विकासे धान तीन महिनामै पाक्ने उनको भनाइ छ । बर्खे सिजनमा आकाशे पानीको भरमा रोपाइँ गर्न विकासे धान नै राम्रो छ, उनले भने । ताडीले चालिसको दशकमा बाढीले जाडखेत पनि बगाएको बताए । स्थानीयको आधा खेत बाढीले बगाएको थियो, उनले भने, जाडखेत पूरै बगर भयो । साविकको पन्डौन गाविसमा पर्ने जाडखेत त्यसबेलाको जाड जातको धानको नामबाट रहन गएको उनले बताए । हिड भायौं, गाडका माछा, जाडका भात खान उतिबेला यहाँका बासिन्दाले गाउने गीत नै थियो । यस गीतले पनि जाडको भात कति मीठो हुन्थ्यो भन्ने पुष्टि गर्दैन र ? ताडीले भने, अहिले त ठूली गाडका माछा पनि उहिले जस्तो छैनन्, सकिए । जाडको भात झनै काँ पाउने ? त्यो बेलाको जाड जातको धानको चामलले जुम्लाको मार्सी चामलको जस्तो बजार पाउने गरेको स्थानीय वीरेन्द्र बमले बताए । त्यस जातको धान उतिबेला डोटीको बोगटान र जोरायल क्षेत्रमा पनि लगाइन्थ्यो । अहिले पनि त्यो जातको बीउ खोजेर सरकारले प्रवर्द्धन गर्न सक्छ, उनले भने ।"
माटो परीक्षण प्रयोगशाला स्थापना,"हेटौंडा (कास) मकवानपुरमा पहिलो पटक मकवानपुरगढी गाउँपालिका६ बाघथलीमा माटो परीक्षण प्रयोगशाला स्थापना गरिएको छ । प्रदेश सरकारले गत वर्ष नै उपलब्ध गराएको उपकरण प्रयोग गरेर प्रयोगशाला स्थापना गरिएको गाउँपालिकाका प्राविधिक चन्द्रकान्त चौधरीले बताए । प्रयोगशाला स्थापनापछि अब कृषकले खेतबारीको माटोको प्रांगारिक गुण, अम्लीय तथा क्षारीय गुण, खनिज, फस्फोरस, पोटास र माटाको बनोटबारे थाहा पाउन सक्नेछन् । प्रयोगशालामा माटाको अवस्था परीक्षण गरेर उपयुक्त बाली लगाउन कृषकलाई सहयोग पुग्ने प्राविधिक चौधरीको भनाइ छ । उनका अनुसार प्रयोगशालाबाट एक पटकमा २० वटा माटाको नमुना परीक्षण गर्न सकिन्छ । माटाको परीक्षण गर्न करिब चार सय रुपैयाँ खर्च हुन्छ । गाउँपालिकाले कृषकलाई ७५ प्रतिशत शुल्क छुट दिएको छ । प्रयोगशालाले छिमेकी पालिकाका कृषकलाई पनि सुविधा दिन सकिने गाउँपालिका अध्यक्ष विदुर हुमागार्इंले बताए । प्रदेश सरकारको ३० लाख र गाउँपालिकाको १० लाख गरी ४० लाख लागतमा प्रयोगशाला स्थापना गरिएको हो ।"
अदुवाले पाएन बजार,"(बागलुङ)  हीराबहादुर कालाको बारीमा अहिले प्रशस्त अदुवा छन् । तर, बजार नपाउँदा उनले बेच्न सकेका छैनन् । गलकोट नगरपालिका५ सिमलबोटका उनले गत वर्ष राम्रो भाउमा अदुवा बेचे पनि यसपालि निराश हुनुपरेको हो । उनी मात्र नभई गलकोटस्थित हरिचौरका धेरै किसानले अदुवा र बेसारको मूल्य तथा बजार पाउन नसकेको गुनासो गरे । यहाँ पाखो बारी भएकोले अन्य खेतीभन्दा अदुवा र बेसार राम्रो फल्ने गरेको छ । अघिल्ला वर्षमा भारतीय व्यापारीले खरिद गर्दै आएका थिए, यसपालि माग नआएपछि अदुवा बारीमै थन्किएको हो । नेपाली व्यापारीले भने थोरै मात्र किन्ने हीराबहादुरले बताए । थोरैथोरै विक्री भए पनि धेरै उत्पादन गर्ने किसानहरू मर्कामा परेको उनको भनाइ छ । अदुवालाई सुक्खा स्थानमा राख्दा एक वर्षसम्म कुहिँदैन । तर, बारीमै राख्नुपर्ने भएकोले झरीले कुहिने कालाले बताए । मेहेनत गरेर फलायो, बेच्ने बेलामा कुहाएर फाल्नुपरेको छ, उनले भने, राज्यले किनिदिने र सुरक्षित भण्डारण गरिदिने व्यवस्था भए राम्रो हुन्थ्यो । अदुवा बारीमै राख्दा अर्को खेती समेत लगाउन नपाउने उनले गुनासो गरे । बागलुङका बिहुँ, दगातुम्डाँडा र गलकोट क्षेत्रमा अदुवा र बेसार बढी उत्पादन हुन्छ । अदुवाको मूल्य कहिले प्रतिकेजी १ सय २० त कहिले २५ रुपैयाँसम्म पुग्छ । बागलुङका किसानले उत्पादन गरेको अदुवा एकीकृत गर्दा ५ करोड मूल्यभन्दा बढीको फल्ने गरेको अनुमान छ । यहाँका व्यापारीले किसानबाट प्रतिकेजी अदुवा ६५ देखि ८० रुपैयाँमा खरिद गरेर १ सय २० रुपैयाँमा बेच्छन् । तर ठूलो खपत नहुने भएपछि व्यावसायिक किसानको उत्पादनले बजार पाउन नसकेको हो । सबैभन्दा धेरै बिहुँका किसानले अदुवा फलाउने गरेका छन् । हरेक घरमा दुईदेखि १० क्विन्टलसम्म अदुवा फलाएका छौं, बिहुँका धनपति निउरेले भने, कहिले बजार पाइन्छ, कहिले बारीमै कुहिन्छ । केही अदुवा सुठो बनाएर राख्ने गरेको उनले बताए । भारत निकासी हुने अदुवा व्यापारीले एक वर्ष बिराएर मात्र माग गर्दा किसान अलमलमा परेको उनले बताए । काठेखोलाका वडा नं ५ र ६ मा मात्र झण्डै २ सय किसानले अदुवा खेती गर्दै आएका छन् । केहीले सुकाएर सुठो बनाएर राखेका छन् भने अधिकांश किसानले बारीबाटै अदुवा बेच्छन् । विशेषगरी यहाँका किसानले बारीमा सुन्तला र अदुवा लगाउने गरेका छन् । सुन्तला बारीमा अदुवाको राम्रो उत्पादन हुन्छ । बिहुँमा बोसे जातको अदुवा र गलकोटमा लोकल लगाउँछन् । लामो समय राख्न लोकल अदुवा उपयोगी हुने बागलुङ बजारका खुद्रा व्यापारी खगेन्द्र पौडेलले बताए । गाउँपालिकाले उत्पादन बढाउन किसानलाई अनुदान र प्राविधिक सहयोगको कार्यक्रम बनाएको छ । बजारीकरणका लागि ठूला व्यवसायीको खोजी भइरहेको वडाध्यक्ष युक्तप्रसाद कँडेलले बताए । उत्पादन बढाउने अभियानमा सहयोग गरेका छौं, उनले भने, अदुवाको बजारबारे भने अध्ययन गरेर सहयोग गर्छौं । बागलुङको १ सय हेक्टर जमिनमा लगाएको अदुवाबाट १ हजार २ सय २१ मेट्रिक टन व्यावसायिक अदुवा उत्पादन हुन्छ ।"
एउटै गाउँबाट दुई करोडको सुन्तला,"(पाल्पा)  रैनादेवी छहरा४ सुन्तलावासका युवा कमल घिमिरेलाई सुन्तला बजार पठाउन हतारो छ । उनको परिवार सुन्तला बगानमा खटिएको छ । टिप्न, बोक्न, ग्रेडिङ गर्न, क्यारेटमा मिलाउन र बजार पठाउने काममा उनीहरू लागिपरेका छन् । उनको बगानका पाँच सयभन्दा बढी बोटमा फल लागेका थिए । सिजन ढिला भइसक्यो । अझै पनि बोटमै सुन्तला रहिरहे अर्को वर्ष फल कम लाग्ला कि भन्ने चिन्ताले उनलाई सताएको छ । अब जति भाउ आउँछ, पठाउने योजना बनाएको छु, उनले भने, यस वर्ष राम्रो उत्पादन भएकाले खुसी छौं । दैनिक ८१० जना खेताला लगाएर सुन्तला टिप्ने काम भइरहेको छ । यस वर्ष झन्डै १० लाख रुपैयाँको सुन्तला बिक्री गरिसकेको उनले जानकारी दिए । भाउ पनि राम्रो आएको छ । बोटबाटै प्रतिकिलो ७० रुपैयाँमा सुन्तला बिक्री भइरहेको उनले बताए । उनको बगानमा बुटवल, भैरहवा, नारायणगढसम्मका व्यवसायी आउँछन् । यस वर्ष थप १५ रोपनी जग्गामा सुन्तला लगाउने उनको तयारी छ । गाउँकै चेतनारायण न्यौपानेलाई पनि सुन्तला बजार पठाउने हतारो छ । नजिकका मुझुङ, पालुङमैनादी र भुवनपोखरीलगायत स्थानमा सुन्तला टिपिसकिए पनि उनको बगैंचामा सकिएको छैन । उनीहरूले सिजनमा सस्तोमै सुन्तला बेचिसके । तर अमलावासका किसानले भने अन्तिममा टिप्ने गरेका छन् । भाउ पनि राम्रो पाउने गरेका छन् । सुन्तलावासका घिमिरे र न्यौपाने मात्र होइन, अगुवा कृषक ८० वर्षीय यमनाथ कोइराला गाउँभरिका सबैले सुन्तला बिक्री गरेर मनग्गे आम्दानी गरेको देख्दा कम्ता खुसी छैनन् । किनभने गाउँका सबैको बगान देख्ने उनको सपना ४० वर्षपछि पूरा भएको छ । गाउँका सबै ३० घरपरिवारले साथ दिएकाले सपना पूरा भएको उनको भनाइ छ । सबैका घरमा सुन्तलाका बगान देख्दा मलाई जोस बढेर आउँछ, उनले भने, सबैका घरमा आम्दानी बढेको छ । वर्षको बढीमा दुई महिना दुःख गरेर किसानले ३ लाखदेखि १५ लाख रुपैयाँसम्म कमाएका छन् । अहिले पनि सुन्तलाका बिरुवा बिक्री गरेर कोइरालाले वार्षिक ५ लाख रुपैयाँ आम्दानी गर्छन् । सुन्तला बेच्दा त्यसभन्दा बढी कमाइ हुने गरेको उनका छोरा विष्णुप्रसाद कोइरालाले बताए । सुन्तलालगायत फलफूल बिक्री गरेर गाउँमा वार्षिक २ करोडभन्दा बढी नगद भित्रिन्छ । गाउँकै भोजराज घिमिरेले चार सयभन्दा बढी सुन्तलाका बोटबाट यस वर्ष मात्र १० लाख रुपैयाँभन्दा बढी आम्दानी गरे । गाउँभरि लटरम्मै सुन्तला फलेको देख्दा मान्छेहरू अचम्ममा पर्छन्, उनले भने, सँगै जुनारका बोट पनि पहेंलपुर भएका छन् । आयआर्जनका लागि कागती, दालचिनी र अम्रिसो पनि लगाइएको छ । प्रत्येक घरमा सुन्तला, जुनार, अमिलो र कागतीका बोट छन् । त्यसैले अहिले गाउँबाट कसैलाई खाडी र भारत धाउनुपरेको छैन । एक घरले दुई सयदेखि सात सयसम्म सुन्तलाका बिरुवा लगाएको स्थानीय सुन्तला किसान टीकाराम पोखरेलले जानकारी दिए । जुनार, मुन्तला र अमिलो खेतीबाट पनि आम्दानी हुने गरेको किसान गीता घिमिरेले बताइन् । यहाँबाट वार्षिक ८० हजारभन्दा बढी सुन्तलाका बिरुवा बाहिरी जिल्लामा पठाइन्छ । गत आर्थिक वर्षसम्म जिल्लामा ८५३ हेक्टरमा सुन्तला खेती हुँदै आएको छ । जिल्लामा ५ हजार ६ सय ६० टन सुन्तला उत्पादन हुने अनुमान छ । यसबाट जिल्लामा १० करोडभन्दा बढी नगद भित्रिने गरेको छ ।"
एकै जिल्लामा ४० विद्युत् आयोजना,"(रुकुम पश्चिम)  स्यार्पुतालबाट बगेको पानीबाट ०४५ सालमा २५० किलोवाट क्षमताको विद्युत् आयोजना निर्माण गरियो । बाँफीकोट गाउँपालिकास्थित भाग्लेमा पावर हाउस बनाइएको उक्त आयोजना नजिकै अर्को ठूलो जलविद्युत् आयोजना बनाउन थालिएको छ । ३७ मेगावाटको विद्युत् आयोजना निर्माणका लागि आवश्यक प्रक्रिया अघि बढिसकेको छ । ४ नम्बर वडामा बन्ने उक्त आयोजना स्यार्पुतालकै पानीबाट बन्नेछ । आयोजना निर्माण भए यो नै जिल्लाको ठूलो विद्युत् आयोजना हुनेछ । अहिले बाँफीकोट गाउँपालिकाका १० वडामा यी दुईसहित पाँच विद्युत् आयोजना छन् । चार आयोजनाबाट विद्युत् उत्पादन भइरहेको छ भने एउटा निर्माणाधीन छ । १, २ र ६ नम्बर वडामा लघु जलविद्युत् आयोजना छन् । अहिले बाँफीकोट गाउँपालिकामा ३ सय ५० किलोवाट विद्युत् उत्पादन भइरहेको छ । ३७ मेगावाट विद्युत् उत्पादनको प्रक्रियामा छ । मुसीकोट नगरपालिकामा १० वटा विद्युत् आयोजना छन् । १० वटै विद्युत् आयोजनाबाट उत्पादित विद्युत्बाट गाउँ झिलिमिली छ । १४ वडा रहेको मुसीकोटमा २७० किलोवाट विद्युत् उत्पादन भइरहेको छ । मुसीकोट नगरपालिकाभित्रका प्रायः खोलामा विद्युत् आयोजना बनेका छन् । एउटै खोलामा तीन वटासम्म विद्युत् आयोजना निर्माण गरिएको छ । बाँफीकोट र मुसीकोट मात्रै होइन, जिल्लाका अरू चार स्थानीय तहमा पनि विद्युत् आयोजना छन् । सानीभेरीमा १०, आठबीसकोटमा ६, त्रिवेणीमा ६ र चौरजहारीमा दुई वटा आयोजना सञ्चालनमा छन् । आठबिसकोटका छमध्ये दुई आयोजनाबाट बत्ती बाल्ने अन्तिम तयारी छ । सानीभेरीमा १३२ र आठबिसकोटमा २०२ किलोवाट विद्युत् उत्पादन भइरहेको छ । १०६ किलोवाट उत्पादन हुने अन्तिम तयारीमा छ । त्रिवेणी गाउँपालिकामा २६५ किलोवाट र चौरजहारीमा ७० किलोवाट विद्युत् उत्पादन हुन्छ । जिल्लाभर ३९ विद्युत् आयोजना सञ्चालनमा रहेको जिल्ला समन्वय समितिले जानकारी दिएको छ । केही आयोजना निर्माणकै क्रममा छन् । बनिसकेका आयोजनाबाट जिल्लामा अहिले १ हजार ३ सय ९५ किलोवाट विद्युत् उत्पादन भइरहेको छ । १ सय १० किलोवाट विद्युत् उत्पादन प्रक्रिया अन्तिम चरणमा छ । जिल्लामा छ स्थानीय तहका ७३ वडा छन् । यसमध्ये ५२ वडामा विद्युतीकरण भएको छ । २१ वडामा विद्युत् सुविधा पुग्न सकेको छैन । ती वडामा विद्युत् प्राधिकरणको केन्द्रीय प्रसारण लाइन पनि जोडिएको छ । रुकुम उज्यालो कार्यक्रम मार्फत प्रायः विद्युत् आयोजना बनेका हुन् । रुकुम उज्यालोमार्फत निर्माण भएका विद्युत् आयोजना रुकुम पूर्वमा समेत छन् । ०६५ सालमा रुकुम उज्यालो कार्यक्रम सुरु भएको हो । आधारभूत चरणका सबै कामपछि आव ०६९७० बाट जिल्लाका विभिन्न ठाउँमा योजना निर्माणको काम थालिएको थियो । सुरुको वर्षमा ७ आयोजना निर्माण गरेको कार्यक्रमले आव ०७०७१ मा २१ आयोजना सम्पन्न गरेको थियो ।उपभोक्ताको चासो र जारुकताका कारण छोटो समयमै धेरै विद्युत् आयोजना बनाउन सम्भव भएको तत्कालीन जिल्ला साना तथा लघु जलविद्युत् उपभोक्ता समिति अध्यक्ष गोपेश्वर केसीले बताए । श्रमदानबिना रुकुम उज्यालो कार्यक्रम को कल्पना नै नगरिएको उनको भनाइ छ । प्रत्येक आयोजना निर्माणका लागि प्रतिकिलोवाट २ लाख ५५ हजार अनुदान पाइन्थ्यो । बाँकी सबै उपभोक्ताले श्रमदान गर्नुपर्ने व्यवस्था थियो, उनले भने, तर उपभोक्ता त्यसको दोब्बरतेब्बर श्रमदान गर्न पछि परेनन् ।गाउँगाउँमा जोडिँदै केन्द्रीय लाइन जिल्लामै धेरै विद्युत् आयोजना बने पनि विद्युत् भने अपुग छ । विभिन्न ठाउँमा केन्द्रीय प्रसारण लाइन जडान गरिएको छ । लामो समयको प्रयासपछि मात्रै जिल्लामा केन्द्रीय प्रसारण लाइन जोडिएको थियो । जनार्दन शर्मा ऊर्जामन्त्री भएका बेला रुकुम केन्द्रीय प्रसारण लाइनमा जोडिएको हो । ०७३ कात्तिकमा सदरमुकाम मुसीकोटमा केन्द्रीय प्रसारण लाइन विस्तार गरिएको थियो । स्थानीयस्तरमा उत्पादित विद्युत् अपुग भएपछि केन्द्रीय प्रसारण लाइन जडानको काम भइरहेको आठबिसकोट नगरपालिका प्रमुख गोर्खबहादुर केसीले बताए । यसअघि विद्युतीकरण नभएका ठाउँमा केन्द्रीय प्रसारण लाइन जडान गर्ने काम भइरहेको उनले जनाए । जिल्लाका ८ हजार ४ सय ३२ उपभोक्ताले केन्द्रीय विद्युत् प्रसारण लाइन उपभोग गरिरहेका छन् । विद्युत् प्राधिकरणले जिल्लामै सबस्टेसन निर्माणको काम गरिरहेको छ । मुसीकोट नगरपालिका३ मा बन्दै गरेको उक्त सबस्टेसनले बेलाबेला विद्युत् गइरहने समस्या समाधान गर्नेछ । सबस्टेसन बनेपछि अहिलेको समस्या समाधान हुन्छ नै, स्थानीयस्तरमै उत्पादित विद्युत् पनि केन्द्रीय लाइनमा जोड्न सजिलो हुन्छ, प्रतिनिधिसभा सदस्य शर्माले भने ।"
५३ हिमालमा ९८८ आरोही,"(काठमाडौं)  यसपटकको शरदकालीन आरोहणमा देशभरका ५३ चुचुरामा ९८८ आरोहीले सफलता हात पारेका छन् । पर्यटन विभागका अनुसार नेपालसहित ६४ मुलुकका आरोही चुचुरामा पुगेका हुन् । विभागकी निर्देशक मीरा आचार्यका अनुसार यसपटक ६ हजार मिटर अग्लादेखि सर्वोच्च शिखर सगरमाथासम्मका ५३ हिमाल आरोहण गर्न १ हजार ९ सय ७४ जनाले अनुमति लिएका थिए । यिनमा १ हजार ७ सय ७ पुरुष र २६७ महिला थिए । आरोहीलाई सघाउने कामदार (शेर्पा) मात्रै ७६४ थिए । तीमध्ये ९८८ जनाले मात्रै आरोहण सफल पारेको विभागले जनाएको छ । सफल आरोहण गर्ने विदेशीको संख्या ५६१ छ । यो सिजनमा मनास्लु आरोहणका क्रममा एक पोलिस नागरिक र हिमलुङ आरोहणमा एक जना स्पेनी नागरिकको मृत्यु भएको आचार्यले जानकारी दिइन् । यसपटक सर्वाधिक आरोहण अनुमति आमादब्लम (३४७ जना) का लागि दिइएको थियो । मनास्लुमा २६४, हिमलुङमा ९५, थापापिकमा ८४, सरीबुङमा ६०, थोराङपिकमा ३०, हिमचुलीमा ३१, धौलागिरिमा ३१, मुकोट हिमालमा १८, अन्नपूर्ण चौथोमा ११, ल्होत्सेमा १३ र सगरमाथामा १० जनालाई अनुमति थियो । सगरमाथामा हिमपातका कारण आरोहण हुन सकेन । सबभन्दा धेरै सफल आरोहण गर्ने विदेशीमा चीनका ८९ जना थिए । अमेरिकाका ५२, फ्रान्सका ४३, जर्मनीका ४०, बेलायतका ३५, इटालीका २३, रसियाका २३, जापानका २०, पोल्यान्डका २० र स्विटजरल्यान्डका २३ जनाले पनि हिमाल आरोहण गरेको विभागले जनाएको छ । आरोहण सफल नहुनेमा मेलेसिया, भियतनाम, साउथ अफ्रिका, स्लोभेनिया, बहराइन, क्रोसिया, डेनमार्क र हंगेरीका छन् । यस सिजनमा पाँच वटा भर्जिन हिमालमा आरोहण भएको विभागले जनाएको छ । यिनमा गोरखाको पाङपोचे प्रथम, पाङपोचे दोस्रो, खुम्बु क्षेत्रको हांकु चुली तथा हांगु पिक र दोलखाको लिंकु चुली छन् । सरकारले ४१४ वटा हिमाल अरोहणका लागि खुला गरेको छ । यीमध्ये ७६ वटामा मानव पाइला पुगिसकेका छैनन् । शरदकालीन आरोहणका लागि सबभन्दा धेरै अनुमति गत वर्ष दिइएको थियो । त्यति बेला १ हजार ३ सय ९८ जनाले आरोहण अनुमति लिएका थिए । यस सिजनमा विभागले कम्तीमा ७ करोड रुपैयाँ सलामी दस्तुर सकंलन गरेको छ । यस वर्षको शरदकालीन आरोहण सकिएसँगै हिउँदे सिजन सुरु भएको छ । यसपछि सर्वाधिक आरोहण हुने वसन्तकालीन आरोहण सुरु हुन्छ ।"
भैरहवामा घट्यो भारुको माग,"(भैरहवा)  एकडेढ महिनायता भैरहवा क्षेत्रमा भारतीय मुद्रा (भारु) को माग घटेको छ । यही कारण यहाँस्थित नेपाल राष्ट्र बैंक र मुद्रा सटही काउन्टरमा भारु साट्नेको भीड लाग्न छाडेको छ । यसअघि माग उच्च भएकाले भारु अभाव थियो । बैंक र सटही काउन्टरले मागअनुरूप भारु उपलब्ध गराउन सकेका थिएनन् । सर्वसाधारणलाई निर्धारित विनिमय दरभन्दा धेरै मूल्यमा भारु किन्नुपर्ने बाध्यता थियो । अहिले अवस्था उल्टिएको छ । भारतीय रुपैयाँ फालाफाल छ । बैंक र सटही काउन्टरबाहेक बजारमा भारुसँग कायम गरिएको नेपाली विनिमय दर पाइँदैन । सकभर भारु कसैले लिन चाहँदैनन् । भारतीय मुद्राको कारोबार गर्ने यहाँका तीन दर्जनभन्दा धेरै सटही काउन्टर सुनसान छन् । भारतीय रुपैयाँ खरिद गर्न जोखिम हुन थालेको छ, लुम्बिनी मनी चेन्जरका सञ्चालक चन्द्रकान्त अधिकारीले भने, भारतीय रुपैयाँ माग्ने ग्राहक आउन छाडे । तीन दशकदेखि भारु विनिमय कारोबार गर्दै आएका उनले यही अवस्था कायम रहे सटही काउन्टर व्यवसाय बन्द गर्नुको विकल्प नरहेको बताए । भारतीय रुपैयाँको माग उच्च हुँदा दैनिक झन्डै १ करोड रुपैयाँ हाराहारीमा भारुको बिक्री हुन्थ्यो । दैनिक दुई सय जनाभन्दा धेरै भारु खरिद गर्न आउँथे । अहिले मुस्किलले डेढ लाख भारु खरिद हुने गरेको छ । दिनमा १०१५ जना मात्र भारु खरिद गर्न आउँछन् । भारु खरिद गर्नेभन्दा बिक्री गर्ने धेरै छन् । राष्ट्र बैंकले कायम गरेको विनिमय दरअनुसार १ सय भारु बराबर १६० रुपैयाँ नेपाली पाइन्छ । पहिला भारुको उच्च माग हुँदा बैंक र सटही काउन्टरबाहेक बजारमा १ सय भारुको कारोबार नेपाली १६५ रुपैयाँसम्ममा खरिदबिक्री हुन्थ्यो । सीमावर्ती भारतको सुनौली बजारमा किनमेल गर्न जाने हजारौं नेपाली उपभोक्ताले १ सय भारु बराबरको सामान किन्दा नेपाली १६७ रुपैयाँसम्म तिर्नुपर्थ्यो । व्यापारीले भारुको सट्टा नेपाली रुपैयाँ दिँदा ७ रुपैयाँसम्म बट्टा भनेर अतिरिक्त पैसा लिन्थे । अहिले १ सय भारु नेपाली रुपैयासँग साट्दा बैंक र सटही काउन्टरबाहेक बजारमा १६० रुपैयाँ पाउन मुस्किल पर्छ । अहिले १५७ रुपैयाँ मात्र नेपाली पाइन्छ । कतिपय सटही काउन्टरले भारु साट्न बन्द गरिसकेका छन् । राष्ट्र बैंक सिद्धार्थनगर शाखामा पनि पहिलाको तुलनामा भारतीय मुद्राको माग घटेको छ । तथ्यांकअनुसार अहिले प्रतिदिन सरदर २ देखि ३ लाखसम्म भारु सटही हुने गरेको छ । पहिला प्रतिदिन भारुको बिक्री २० लाख रुपैयाँभन्दा धेरै हुन्थ्यो । राष्ट्र बैंकले १ सय रुपैयाँभन्दा माथिको दरका भारतीय नोटको कारोबार गर्दैन । बैंकले भारु माग गर्नेलाई कडाइ गर्दै प्रयोजन खुलेको निवेदन र परिचयपत्रका आधारमा प्रतिदिन प्रतिव्यक्ति ५ हजार रुपैयाँ मात्र भारु उपलब्ध गराउँथ्यो । यहाँ १ सय भारुको कारोबारमा अतिरिक्त ७ रुपैयाँ नेपाली पाइने भएपछि धेरै जना फरक व्यक्तिलाई परिचयपत्र उपलब्ध गराएर राष्ट्र बैंकमा भारु सटही गर्न थालेका छन् । कतिपय दोहोरो नागरिकता भएकाहरू नेपाली बैंकमा पैसा जम्मा गरेर भारतको बैंकबाट निकाल्दै कारोबार गरिरहेका छन् । अहिले भारुको माग एकदमै घटेको छ, राष्ट्र बैंक सिद्धार्थनगर शाखा प्रमुख कृष्ण भट्टराईले भने, बरु भारतीय रुपैयाँ संकलन हुने क्रम बढेको छ । नेपाल राष्ट्र बैंकले डलर खर्चेर भारतीय रुपैयाँ खरिद गर्नुपर्छ । भैरहवा क्षेत्रमा भारुको उपलब्धता धेरै हुनुको कारण भने खुलेको छैन ।"
व्यवसायको गुणस्तर बढाउन अर्थमन्त्रीको जोड,"जनकपुर (कास) अर्थमन्त्री डा युवराज खतिवडाले पर्यटकको संख्याभन्दा पनि व्यवसाय बढाउन व्यवसायीलाई आग्रह गरेका छन् । जनकपुरधाम उद्योग वाणिज्य संघले शनिबार आयोजना गरेको व्याफार सहजीकरणसम्बन्धी अन्तर्त्रियामा उनले व्यवसायको गुणस्तर सुधार्नुपर्नेमा जोड दिएका हुन् ।धार्मिक पर्यटनका लागि आउनेहरूको बसाइँ कसरी लामो हुन्छ, यस विषयलाई प्राथमिकता दिनुहोस्, उनले भने । मुलुकले भ्रमण वर्ष मनाइरहँदा भारतीय नम्बरका गाडीहरू नेपालमा राख्ने समयसीमा घटाउँदा भारतीय पर्यटकहरूलाई कठिनाइ भएको भन्ने संघका पूर्वअध्यक्षहरूको गुनासोमा अर्थमन्त्रीले यस्तो प्रतिक्रया दिएका हुन् ।कार्यक्रममा मन्त्री खतिवडाले सरकारले स्थानीय उद्योगहरूको संरक्षण गर्न विशेष नीति बनाएको उनले उल्लेख गरे । साथै स्थानीय कागज उद्योगहरूलाई संरक्षण गर्न पुस्तकमा कर लगाएको उनको भनाइ छ । कागज उद्योगलाई संरक्षण गर्न पुस्तकमा १० प्रतिशत कर लगाएका हौं, उनले भने, आफ्नो उद्योग बन्द गराएर अर्काको उद्योग चलाउने कुरा आएन । भारतीय मालसामानमा धेरै कर लगाएकाले सीमावर्ती क्षेत्रमा चोरी पैठारी बढेको व्यवसायीको गुनासो थियो । मन्त्री खतिवडाले जिल्लास्थित सुरक्षा निकायहरूलाई सीमानाकामा हुने गैरकानुनी गतिविधिलाई कडाइका साथ रोक्न निर्देशन दिए ।सीमानाकामा विषादी जाँच प्रयोगशाला नहुँदा व्यवसायीले भोग्नुपरेको आर्थिक क्षतिबारे अर्थमन्त्रीको ध्यानाकर्षण गराएका थिए । व्यवसायीले भन्सार नाकामा भोग्नुपरेको कठिनाइ, घुमुवा प्रहरीको ज्यादती, योगदानमा आधारित सामाजिक सुरक्षा कार्यक्रमका चुनौती र कृषि उपकरणहरूको पैठारीमा भन्सार घटाउनुपर्ने लगायत विषयमा अर्थमन्त्रीको ध्यानाकर्षण गराएका थिए ।"
वायु प्रदूषण सुधार्न कार्ययोजना,"(काठमाडौं)  सरकारले काठमाडौंको वायु प्रदूषणमा सुधार ल्याउन सरकारले पहिलो पटक एकीकृत व्यवस्थापन कार्ययोजना अघि सारेको छ । वन तथा वातावरण मन्त्रालयले मन्त्रिपरिषद्मा पेस गरेको वायु गुणस्तर व्यवस्थापन कार्ययोजना २०७६ मा प्रदूषण नियन्त्रणका लागि विभिन्न सरकारी निकायहरूले गर्नुपर्ने कामका सूची र समयावधि नै तोकिएको छ ।विश्व स्वास्थ्य संगठनका अनुसार सन् २०१८ मा नेपालमा वायु प्रदूषणका कारण ३७ हजार जनाको मृत्यु भएको थियो । वायु प्रदूषणका कारण श्वासप्रश्वाससम्बन्धी रोग दम, ब्रोङकाइटिस, निमोनिया, फोक्सोको क्यान्सरका साथै मुटुरोग, हाइपर टेन्सन, मस्तिष्कघातका बिरामीको संख्या बढ्दै गएको पाइएको छ । डब्लूएचओका अनुसार घरभित्र र घरबाहिरको वायु प्रदूषणका कारण विश्वमा बर्सेनि ७० लाख मानिसको ज्यान जान्छ । सरकारी र अन्य संस्थाको अध्ययनअनुसार काठमाडौंमा वायु प्रदूषणजन्य रोगहरूको जोखिम बढ्दै गइरहेको छ ।कार्ययोजना मन्त्रिपरिषद्बाट स्वीकृत भएपछि तत्काल कार्यान्वयनमा ल्याउने छौं, वन तथा वातावरण मन्त्रालयका प्रवक्ता सहसचिव सिन्धुप्रसाद ढुंगानाले भने, कसले के गर्ने भनेर जिम्मेवारी नै तोकिएकाले कार्ययोजना कार्यान्वयनमा गएपछि काठमाडौंको वायु प्रदूषणमा सुधार आउने अपेक्षा छ । सफा र स्वच्छ वायु भएको काठमाडौं बनाउने परिकल्पनासहितको कार्ययोजना वातावरण विभागले तयार गरेर मन्त्रालय हुँदै मन्त्रिपरिषद्मा पेस गरिएको हो ।यातायात क्षेत्र तथा निर्माण गतिविधिबाट हुने, उद्योग प्रतिष्ठानबाट हुने प्रदूषण न्यूनीकरण, वातावरणीय रूपमा दिगो यातायात प्रणाली, उद्योग प्रतिष्ठानबाट हुने उत्सर्जन, अस्पताल, घरायसी एवं कृषिजन्य फोहोरको वातावरणमैत्री तवरबाट व्यवस्थापन गर्न सरकारले कार्ययोजना अघि सारेको हो । काठमाडौंमा विकराल बन्दै गएको वायु प्रदूषणको समस्या न्यूनीकरणका लागि विज्ञहरूले विगतमा पटकपटक सरकारलाई कार्ययोजनासहित सुझाव दिएका थिए ।विगतका सुझावलाई समेत समेटेर कार्ययोजना अघि बढाएको विभागकी महानिर्देशक आभा श्रेष्ठ कर्णले बताइन् । काठमाडौंमा प्रदूषणको मुख्य स्रोत सवारीसाधनबाट निष्कासन हुने धूवाँ हो ।कार्ययोजनामा सवारीसाधनबाट हुने प्रदूषण नियन्त्रणका लागि गर्नुपर्ने क्रियाकलापको सूची प्रस्ताव गरिएको छ । भित्रिने सवारीसाधनमा युरो४ मापदण्ड तत्कालै लागू गरिनेछ, मन्त्रिपरिषद्मा विचाराधीन कार्ययोजना प्रस्तावमा छ, प्रदूषणसम्बन्धी मापदण्ड लागू गरी पास हुने सवारीसाधनलाई हरियो स्टिकर दिइने छ ।अहिले जस्तोसुकै सवारीसाधनले पनि पैसा खर्च गरेर हरियो स्टिकर टाँस्ने गरेका छन् । नेपालमा अहिले युरो३ मापदण्डका सवारीसाधन भित्रिन्छन् । भित्र्याइने सवारीसाधन नै गुणस्तरीय बनाउन विभागले मापदण्ड बदल्न लागेको हो ।ठूला खाले निर्माण उपकरण तथा सवारीसाधनका लागि अलग्गै युरो मापदण्डको सुरुवात एक वर्षभित्र गरिने प्रस्ताव पनि कार्ययोजनामा छ । सँगै डिजेलबाट चल्ने सवारीसाधनमा डिजेल पार्टिकुलर फिल्टर वा कुनै पनि रसायन प्रयोग नगरी सञ्चालनमा गरिने मेकानिकल पाइप जडान गर्न र त्यसको नियमित मर्मतसम्भार गर्ने कानुनी व्यवस्था गरिँदै छ ।दुई वर्षभित्र वर्कसपहरूको प्रदूषण नियन्त्रणका सम्बन्धमा क्षमता विस्तारका कार्यक्रम कार्यान्वयन गर्ने र तिनको प्रमाणीकरणको व्यवस्था गरिनेछ, कार्ययोजनामा छ । यसको जिम्मेवारी यातायात व्यवस्था विभागलाई दिइने छ । काठमाडौंभरि चल्ने सवारीसाधनको प्रदूषण जाँच गर्न एक वर्षभित्र कम्तीमा दुईवटा प्रदूषण मापन केन्द्र स्थापना गरिने छ ।सँगसँगै सरकारले विद्युतीय तथा स्वच्छ सवारीसाधनमा प्रवर्द्धनमा जोड दिने योजना बनाएको छ । विद्युतीय सवारीसाधनको आयातमा पूर्ण भन्सार छुटको व्यवस्था गरिने छ, कार्ययोजनामा छ, अर्थ मन्त्रालय र भौतिक पूर्वाधार मन्त्रालयसँग सहकार्य गरी यसको टुंगो लगाइने छ ।विद्युतीय सवारीसाधनलाई प्रोत्साहन गर्न एक वर्षभित्र चार्जिङ सुविधा भएका बस टर्मिनलहरू एवं चार्जिङ स्टेसनहरूको विकास गर्ने, पर्यटकीय तथा सांस्कृतिक रूपमा संवेदनशील क्षेत्रमा धूवाँरहित सवारीसाधन, रिक्सा, साइकलमात्र चल्न दिइने उल्लेख छ । अबको ५ वर्षभित्र १० स्थानमा विद्युतीय सवारी रिक्सामात्र चलाइने छ, कार्ययोजनामा छ, पुराना गाडीलाई विद्युतीय गाडीमा परिवर्तन गरिने छ र विद्युतीय सवारीसाधन प्रवर्द्धन गर्न अनुदानको व्यवस्था हुनेछ ।सवारीसाधनको जाँच प्रणाली प्रभावकारी बनाइने र प्रदूषण जाँचका लागि पाँचवटा मोबाइल स्टेसनको व्यवस्था गरिने प्रस्तावमा छ । वातावरण, यातायात व्यवस्था विभाग र प्रदेश ३ को उद्योग, पर्यटन, वन तथा वातावरण मन्त्रालयबीच सहकार्य गरी त्यसलाई प्रभावकारी बनाइने छ ।प्रदूषणरहित परिवहन प्रणालीको विस्तृत सम्भाव्यता अध्ययन गर्ने, दुई वर्षभित्र बस द्रुत परिवहन र ६ लेनभन्दा माथिका सडकमध्ये कम्तीमा कुनै एक स्थानमा परीक्षणका रूपमा बसका लागि छुट्टै लेनको व्यवस्था गरिने प्रस्ताव छ । काठमाडौं दिगो सहरी यातायात परियोजनाले तर्जुमा गरेको सवारी रुट पुनः समायोजन योजना तत्कालै कार्यान्वयन गरिने लक्ष्य छ ।मालवाहकलाई उपत्यकामा निश्चित समयावधिमा मात्र प्रवेश गर्न दिने, बिस्तारै चल्ने गाडीहरू सडकको बायाँतर्फबाट व्यवस्था गर्ने, सडक पेटी निर्माण र सुधार गर्ने, निर्माण सामग्री थुपार्ने चलन रोक्ने लगायत छन् । ट्राफिक जाम बढी हुने ठाउँमा फ्लाइओभर बनाउने, कालोपत्रे नभएका सहायक सडकलाई मुख्य सडकमा जोड्ने, नदी किनारका सडक करिडोर निर्माणलाई प्राथमिकता दिने, थानकोट नजिक मालवाहकका लागि पार्किङस्थल बनाउने, अन्तर सहर बसहरूको बसपार्क चक्रपथबाहिर बनाउने, सहर छिर्ने मुख्य नाकासहित भित्र विभिन्न स्थानमा गाडीका टायर पखाल्न संरचना बनाउने र मेट्रो प्रणालीको विस्तृत डिजाइन गर्नेलगायत छन् । आकाशे बाटो, सबवेलगायत वैकल्पिक आवागमनको व्यवस्था, जमिनमुनिबाट फोन, विद्युत्, पानी, ढलको व्यवस्था गर्ने र पैदल तथा साइकलमैत्री सहर बनाउनेलगायत योजना प्रस्ताव गरिएको छ ।"
आर्सनलको पीडा,लन्डन (एएफपी) आर्सनलका कप्तान पिएरे एमरिक अबामेयाङले खेलमा गोलको खाता खोल्नुका साथै पछि रातो कार्ड पाए पनि टोली शनिबार सेलहर्स्ट पार्कमा इंग्लिस प्रिमियर लिगमा क्रिस्टल प्यालेससँग ११ को बराबरीमा रोकिएको छ । पिएरेले १२ औं मिनेटमा गोलको खाता खोल्दा गनर्सका नयाँ व्यवस्थापक मिकेल अर्टेटा लगातार तेस्रो विजयक्रममा थिए । मध्यान्तरपछिको नवौं मिनेटमा जोर्डन अयुबको प्रहार डिफ्लेक्टेड भएर गोल भएपछि प्यालेसले खेल बराबरीमा ल्याएको थियो । खेल सकिन २३ मिनेट अगाडि पिएरेले ट्याकलका कारण भारमार्फत रातो कार्ड पाएपछि आर्सनल १० खेलाडीमा समेटिएको थियो । प्यालेसका अनुभवी व्यवस्थापक रोय हड्सनले सबैभन्दा कान्छा व्यवस्थापक अर्टेटाको आर्सनलमाथि घरेलु टोलीलाई विजय बनाउने अवसर नपाएका होइनन् । तर हड्सन बराबरीमा चित्त बुझाउन बाध्य भए । यसले आर्सनलको पीडा झन बल्झाएको छ । आर्सनल २२ खेलमा २८ अंकसहित ११ औं स्थानमा छ । प्यालेस २९ अंकसहित १० औं स्थानमा छ । शुक्रबार रातिको खेलमा सेफिल्ड युनाइटेडले वेस्ट ह्यामलाई १० ले पराजित गरी पाँचौं स्थानमा उक्लेको थियो । ओली म्याकबर्नीले ५३ औं मिनेटमा गरेको गोल सेफिल्डलाई विजय दिलाउन पर्याप्त भयो । इन्ज्युरी टाइममा वेस्ट ह्यामले गोल फर्काए पनि भारले त्यसलाई अस्वीकार गरेको थियो ।
हरिकुमार र कान्छीमाया च्याम्पियन,"(तिलोत्तमा)  नेपाली सेनाका हरिकुमार रिमाल शनिबार बुटवलमा आयोजित भिक्ट्री म्याराथन एन्ड युनिटी रनको म्याराथनतर्फ च्याम्पियन भएका छन् । उनले ४२१९५ किलोमिटरको दूरी २ घण्टा ३१ मिनेट ०२ सेकेन्डमा पूरा गरेका थिए । उनलाई पछ्याएका सेनाकै राजन रोकायले २ घण्टा ३२ मिनेट २८ सेकेण्डबाट दोस्रो स्थान प्राप्त गरे । सेनाकै कल्याण बानियाँले २ घण्टा ३७ मिनेट ४ सेकेन्डमा दूरी पार गरेर तेस्रो स्थान भेट्टाए । हरिले १३ औं सागको ५ हजार मिटर दौडमा कांस्य पदक जितेका थिए । महिलातर्फ म्याराथन उपाधि कान्छीमाया कोजुले जितिन् । उनले २ घण्टा ५६ मिनेट ५१ सकेन्डमा दूरी पार गरिन् । कान्छीमायाले दुईसाता अघि काठमाडौं म्याराथनको उपाधि जितेकी थिइन् । उनले काठमाडौं म्याराथनमा उपाधिमा ह्याट्रिक गरेकी हुन् । सेनाकी सरिता वासी ३ घण्टा १२ मिनेट ५७ सकेन्डमा दूरी पार गर्दै दोस्रो भइन् । एपीएफकी कृष्णेश्वरी सिन्तकलाले ३ घण्टा ३२ मिनेट १६ सकेन्डमा दूरी पार गर्दै तेस्रो भइन् । विजेताले १ लाख, उपविजेताले ५० हजार र तेस्रो हुनेले २५ हजार रुपैयाँ पुरस्कार पाए । राष्ट्रिय एकता दिवसको अवसर पारेर सेनाको मध्यपश्चिम पृतना हेडक्वाटर बुटवलले आयोजना गरेको हो । हाफ म्याराथन (२१ किमि) मा पुरुषतर्फ सेनाका गजेन्द्र राईले स्वर्ण जिते । उनले १ घण्टा १२ मिनेट २१ सेकेन्डबाट प्रथम स्थान हासिल गरे । सेनाकै रामजी बस्नेत दोस्रो र मिलन कार्की तेस्रो भए । सोही विधाको महिलातर्फ सेनाकी विश्वरुपा बुढाले स्वर्ण जित्दा १ घण्टा २६ मिनेट ३३ सेकेन्ड लगाइन् । आर्मीकै पूर्णलक्ष्मी न्यौपानेले र नेपाल पुलिसकी रेखा विष्टले कांस्य पदक जिते । दुवैतर्फ हाफ म्याराथन विजेताले ५० हजार, उपविजेताले २५ हजार र तेस्रो हुनेले १५ हजार रुपैयाँ पुरस्कार पाए । १० किमि दौडतर्फ पनि सेनाका खेलाडीले कब्जा जमाए । पुरुषतर्फ शिव रायमाझीले स्वर्ण, श्रीकाश राईले रजत र गणेशसिंह ठकुरीले कांस्य पदक जितेका थिए । महिलातर्फको स्वर्ण सानुमाया कार्कीले जितिन् । उनले सीता सेन र सीता चौधरीलाई पछाडि पारिन् । दुई सीता क्रमशः दोस्रा र तेस्रा भए । १० किमि विजेताले १५, दोस्रोले १० र तेस्रोले ५ हजार रुपैयाँ पुरस्कार पाए ।विजेतालाई उपप्रधान एवं रक्षामन्त्री ईश्वर पोखरेलले पुरस्कृत गरे । बुटवल बहुमुखी क्याम्पसबाट सुरु भई जितगढी किल्लामा पुगेर प्रतियोगिता सकिएको पृतनापति सीताराम खड्काले बताए ।"
कर्फ्यु स्मृति फुटसल,"काठमाडौं (कास) पूर्व युवा खेलाडी कफर््यु रसाइलीको स्मृतिमा आयोजित फुटसल प्रतियोगिता बीवाईसीले जितेको छ । बीवाईसीले शनिबार फाइनलमा एमवाईसीलाई ३२ गोलले पराजित गर्यो । २० टोली सहभागी फुटसल विजेताले ६० र उपविजेताले ३० हजार रुपैयाँ पाए ।एन्फा एकेडेमीका उत्पादन रसाइलीको केही समयअघि फुटसल खेल्नेक्रममै निधन भएको थियो । पहिलो ब्याचका मिडफिल्डर एवं बानेश्वर रिक्रिएसन सेन्टरका अध्यक्ष मानसाजन राजभण्डारीले कफर््युको परिवारलाई सहयोग पुर्याउन फुटसल आयोजना गरिएको बताए । पुरस्कार वितरण कार्यक्रममा कर्फ्युको परिवारलाई १ लाख सहयोग हस्तान्तरण गरियो । कफर््युकी हजुरआमा र बहिनीले सहयोग रकम ग्रहण गरे (तस्बिरमा) । भाटभटेनी सुपरमार्केटका कल्याण गुरुङको तर्फबाट ५५ हजार, घान्द्रुक नेपाली किचेन र पेपे पिजाले ३० हजार सहयोग थिए । फुटसलमा उत्कृष्ट खेलाडी एमवाईसीका विशाल सारु मगर र उत्कृष्ट गोलरक्षक बीवाईसीका विशाल थापा घोषित भए । खेलाडीलाई काठमाडौं महानगर१० का अध्यक्ष रामकुमार केसी, महानगर वृत्त बानेश्वरका प्रहरी नायब उपरीक्षक दुर्गाराज रेग्मी, सामुदायिक सेवाका महासचिव अशोक कार्कीलगायतले पुरस्कृत गरेका थिए ।"
फेरि एपीएफ र डायमन्ड भिड्ने,"काठमाडौ (कास) साबिक विजेता नेपाल एपीएफ क्लब र उपविजेता न्यु डायमण्ड स्पोर्ट्स क्लब तेस्रो होङ्वान्जी न्यु डायमन्ड खुला राष्ट्रिय महिला भलिबलको फाइनल पुगेका छन् । दुवै टोली लगातार तेस्रोपल्ट फाइनल पुगेका हुन् । पहिलो संस्करण एपीएफलाई हराएर न्यु डायमन्डले जितेको थियो । दोस्रोमा एपीएफले बदला लियो ।नयाँ बसपार्कथित ढोरपाटन क्लबको कोर्टमा शनिबार सेमिफाइनलमा एपीएफ विभागीय प्रतिद्वन्द्वी नेपाल पुलिस क्लबलाई २५१४, २५१८, २५१७ को सोझो सेटमा हराएर उपाधि रक्षाको अभियानमा नजिक पुगेको छ ।आयोजक न्यु डायमन्डले त्रिभुवन आर्मी क्लबलाई हराएर एपीएफसँग फेरि फाइनल भिडन्त पक्का गरेको हो । डायमन्डले २५१७, २५१६, २५११ को सेटमा जित पायो ।फाइनल आइतबार हुनेछ । त्यसअघि आइतबारै तेस्रो स्थानमा पुलिस र आर्मीबीच प्रतिस्पर्धा हुनेछ । विजेताले ४ लाख १ हजार १ र उपविजेताले ३ लाख १ हजार १ सय रुपैयाँ पुरस्कार पाउने छन् ।"
प्रिन्स दुवै फाइनलमा पराजित,"काठमाडौं (कास) प्रेसिडेन्ट कप नेपाल इन्टरनेसनल सिरिज ब्याडमिन्टन (यू१९) को पाँचै विधाको स्वर्ण भारतीय खेलाडीले जितेका छन् । पुरुष एकलतर्फ भारतका जुनियर नम्बर एक तथा विश्व जुनियर वरीयताका तेस्रो स्थानमा रहेका मिरबा लुवाङले दुबई इन्टरनेसलन सिरिज विजेता प्रिन्स दाहाललाई २११६, २१२३, २११५ ले पराजित गर्दै उपाधि जिते । मिरबा बंगलादेशमा हालै सम्पन्न बंगलादेश जुनियर सिरिज पनि जितेका थिए । नेपाल ब्याडमिन्टन संघको आयोजनामा भएको प्रतियोगिताको महिला एकलतर्फ भारतकी तस्निम मिरले मलेसियाकी करुपथेभन लेत्सानालाई २११७, २११४ ले हराएर उपाधि जितिन् ।पुरुष युगलतर्फ आर विकास प्रभु र अरुण कार्तिकेको जोडीले नेपालमा प्रिन्स र पेम्बा शेर्पाको जोडीलाई १९२१, २११४, २११६ ले हराए उपाधि जित्यो । महिलातर्फ नन्दा के र सानिया सिकन्दरको जोडीले नेपालका विष्णा विष्ट र प्राश्ना खत्रीको जोडीलाई २१६, २१६ ले पराजित गर्दै स्वर्ण जित्यो । मिक्स डबल्सतर्फ भारतका मुरुगप्पा केएस र सानिया सिकन्दरको जोडीले आफ्नै देशका आयन रशिद र तस्मिन मिरको जोडीलाई २११७, २११४ ले हराएर स्वर्ण जितेको हो ।"
सागका पदकधारी सम्मानित,"काठमाडौं (कास) नेपाल भेट्रान टेबलटेनिस संघले दक्षिण एसियाली खेलकुद (साग) मा हालसम्म पदक जित्ने टेबलटेनिस खेलाडीलाई शनिबार सम्मान गरेको छ । तेस्रोदेखि १३ औं सागमा पदक जित्ने सबै टेबलटेनिस खेलाडीलाई सम्मान गरिएको हो । सागको १३ औं संस्करणसम्म नेपालले टेबलटेनिसमा १ स्वर्ण, ६ रजत र २१ कांस्य जितेको छ । भारतको कोलकातामा सन् १९८७ मा भएको तेस्रो सागदेखि टेबलटेनिस समावेश थियो । त्यतिबेलैदेखि नेपालले भाग लिँदै आएको हो । सिजरिन शाह, गीता क्षेत्री, निलम तुलाधर र पूजा थापाले महिला टिम इभेन्टमा स्वर्ण जितेका थिए । सिजरिन सागमा सबैभन्दा बढी पदक जित्ने नेपाली खेलाडी हुन् । सिजरिनले एक स्वर्णसहित ४ रजत र ३ कांस्य जितेकी छन् । त्यसपछि बढी पदक जित्नेमा धर्ममान वज्राचार्य छन् । उनले १ रजत र ४ कांस्य जितेका छन् । उनी नेपाल भेट्रान टेबलटेनिस संघका उपाध्यक्ष पनि हुन् ।नेपाल ओलम्पिक कमिटीका अध्यक्ष जीवनराम श्रेष्ठ, अखिल नेपाल टेनिस संघका अध्यक्ष चतुरानन्द राजवैद्य, भेट्रान टेबलटेनिस संघकी अध्यक्ष निनु सत्याललगायतले विजेतालाई सम्मान गरे ।मन्देकाजी र लक्ष्मी सम्मानितशिखरदीप बहुउद्देश्यीय सहकारीले शनिबार १३ औं सागका दोहोरो स्वर्ण विजेता करातेका मन्देकाजी श्रेष्ठ र भारोत्तोलनकी कांस्य विजेता लक्ष्मी बनलाई नगदसहित सम्मानित गरेको छ । मन्देकाजीलाई २५ हजार र लक्ष्मीलाई १० हजार प्रदान गरिएको थियो । सहकारी अध्यक्ष केदारनाथ शर्माले खेलाडीको प्रोत्साहन गर्न आफ्नो संस्था सधैं लागिरहने बताए । रिलायन्सको सम्मान रिलायन्स पब्लिक स्कुलले शनिबार १३ औं दक्षिण एसियाली खेलकुदमा पदक विजेता खेलाडीलाई सम्मान गरेको छ । सागमा करातेतर्फ स्वर्ण जितेकी अनु अधिकारी, रजत जितेकी बास्केटबलकी माया स्याङ्तेन र कांस्य जितेकी ब्याडमिन्टनकी जेसिका गुरुङलाई नगदसहित सम्मान गरिएको हो । रिलायन्स एजुकेसन नेटवर्कका अध्यक्ष रवीन्द्रजंग थापाले सागका खेलाडी सम्मान गर्न पाउँदा आफ्नो संस्था गौरवान्वित भएको बताए ।"
बीबीसीएनआईबीएल सहकार्य,"काठमाडौं (कास) नेपाल इन्भेस्टमेन्ट बैंक लिमिटेड (एनआईबीएल) ले ए डिभिजनको फुटबल टोली ब्रिगेड ब्वाइज क्लब (बीबीसी) लाई प्रायोजन गरेको छ । यस सिजनका लागि १२ लाख प्रदान गरी एनआईबीएल प्रायोजक बनेको बीबीसी फुटबल टोलीका व्यवस्थापक अरविन्द गुरुङले कान्तिपुरलाई बताए । राष्ट्रिय टोलीका पूर्व स्टारहरू अनिल गुरुङ, विजय गुरुङलगायतका खेलाडी समावेश गरेको बीबीसी जारी सहिद स्मारक लिगमा दुई जितसहित आठौं स्थानमा छ ।"
ईश्वर र महेन्द्रको जोडी प्रथम,"रुकुम पूर्व (कास) समृद्ध रुकुम पुरुष डबल खुला ब्याडमिन्टनमा रुकुम पश्चिमका ईश्वर रावल र महेन्द्र पुनको जोडी विजयी भएको छ । शनिबार फाइनलमा रुकुम पश्चिमकै विष्णु रेउले र नरेन्द्र बोहराको जोडीलाई हरायो । ईश्वरको जोडीले २११९, २११९ ले सेट जितेको थियो । विजेताले १२ हजार र उपविजेताले ८ हजार रुपैयाँ पुरस्कार पाए । रुकुम पश्चिमका डम्बर थापा र चेतन पुन एवं रुकुम पूर्वका भानु सुनार र केवेन्द्र गौतमको जोडीले सान्त्वना पुरस्कारमा चित्त बुझाए । दुवै जोडीले समान ३ हजार पाए । समृद्ध समाजले तीन वर्षदेखि खुला पुरुष ब्याडमिन्टन गर्दै आएको अध्यक्ष सुबोधराज शेर्पालीले बताए ।"
ज्ञानोदय विजयी,"भैरहवा (कास) टेलिकम रूपन्देही सुपर लिग क्रिकेटको शनिबार तिलोत्तमाको ज्ञानोदय क्रिकेट क्लब ६ विकेटले विजयी भएको छ । सिद्धार्थ रंगशालामा टस जितेको बुटवल युथले ४० ओभरमध्ये २४२ ओभरमा सबै विकेट गुमाई १०४ रन बनायो । कृष्ण गिरीले ३८ र विनीत पौडेलले १६ रन जोडे । ज्ञानोदयका कृष्ण भुसालले ३, अशोक मौर्या र विवेक यादवले २२ विकेट लिए । जवाफमा ज्ञानोदयले २३ ओभरमा ४ विकेट गुमाई १०५ रनको लक्ष्य पार गर्यो । कृष्ण भुसालले २३, क्षितिज गैरेले १२ र लोकेन्द्र सेनले १४ रन बनाए । बुटवलका विनीत पौडेलले २, आरिफ शेख र अजय चौधरीले ११ विकेट लिए ।"
टेनिस टोली फिलिपिन्सतिर,"काठमाडौं (कास) आईटीएफ एसिया यू१४ च्याम्पियनसिपमा भाग लिन चार नेपाली खेलाडी शनिबार फिलिपिन्सको मनिला गएका छन् । जनवरी १३२४ सम्म हुने प्रतियोगितामा आरभसम्राट हाडा र अकी जुवेन रावत, शुभाङ्गीलक्ष्मी शाह र इभा अधिकारीले प्रतिस्पर्धा गर्नेछन् ।"
मनाङलाई शेर्पाको झट्का,"कारबाहीप्रति दुवै प्रशिक्षक असन्तुष्टलिगका दुई शीर्ष टोली मनाङ र मछिन्द्र पाँचौं चरणको खेलमा आमनेसामने भएका थिए । रेफ्रीले अन्तिम सिठी फुकेपछि दुवै टोलीका खेलाडीहरू मैदानमा हात हालाहालको स्थितिमा उत्रिएका थिए । त्यसैको कारबाहीस्वरुप आयोजक अखिल नेपाल फुटबल संघ (एन्फा) ले दुवै टिमका ३३ खेलाडीलाई २ देखि ६ खेलसम्म प्रतिबन्धको कारबाही गरेको थियो । एन्फाको यो निर्णयप्रति दुवै टिमका प्रशिक्षकले शनिबारको खेलपछि असन्तुष्टि व्यक्त गरेका छन् । एन्फाले कुन प्रमाणका आधारमा कारबाही गरेको हो थाहा भएन । विभिन्न भिडियोहरूबाट पनि प्रस्ट हुन्छ कि देवेन्द्र तामाङ त्यहाँ झगडा गर्न होइनन् छुट्याउन गएका थिए । ऊ आफैं पीडित थियो तर उसलाई पनि कारबाही गरिएको छ । झगडामा सहभागी हुनेले कारबाही पाउनुपर्छ तर छानबिन राम्रो हुनुपर्थ्यो, मछिन्द्रका प्रशिक्षक कटुवालको गुनासो थियो । मनाङका प्रशिक्षक धनेश्वर प्रजापतिले पनि एन्फाको झगडाको अनुसन्धान गर्ने प्रणालीप्रति प्रश्न तेर्स्याए । मेरो विचारमा हामीलाई अलि बढी कारबाही भएजस्तो लाग्छ । कसैलाई ५ म्याच, कसैलाई ६ म्याच कसैलाई २ म्याच गरेर कारबाही भनिएको छ । कसरी भिडियो विश्लेषण भयो थाहा भएन, उनले भने । दुवै प्रशिक्षकले मुख्य खेलाडी कारबाहीमा परेपछि टिममा कठिन स्थिति बनेको चाहिँ स्विकारे ।"
बबाल स्टोक्स,"(काठमाडौं)  आधुनिक विश्व क्रिकेटका सबैभन्दा उम्दा खेलाडीमा पर्छन्, भारतीय कप्तान विराट कोहली । डर छ, कतै खेलजीवनबाट संन्यास लिँदासम्म सबै कीर्तिमान उनकै नाममा हुने त होइन ? तर एउटा तथ्य भन्नमा के डर छैन भने उनी जत्तिकै एउटै पुस्ताका खेलाडी हुन्, इंग्ल्यान्डका बेन स्टोक्स । अबको बहस हो, कोहली ठूलो कि स्टोक्स ? यसको उत्तर सजिलो छैन । उत्तर खोज्ने हो भने बढी विवादमाथि विवाद हुनसक्छ ।प्रश्नबाट भागेर पनि त सुख हुन्न । पक्कै पनि कोहली व्यक्तिगत रूपमा निकै उत्कृष्ट खेलाडी हुन्, तर जति बेला टिमलाई गाह्रोसाह्रो हुन्छ, टिम हार्नै लागेको हुन्छ । त्यति बेला सम्झने भनेको त स्टोक्सलाई नै हो । अझ भनौं, स्टोक्स त्यस्ता खेलाडी हुन्, जुन ठूठूला अवसरका लागि बनेका हुन् । यिनै यस्तो बेला राम्रो खेलिदिन्छन्, जति बेला टिमले हार खान खोजेको हुन्छ । तर अचम्मले जित टिमको मुखैमा आइदिन्छ ।त्यो अर्थमा साँच्चै कोहलीभन्दा स्टोक्स नै राम्रो कि ? भर्खर सुरु यो बहसलाई ठ्याक्कै अगाडि बढाउने श्रेय जान्छ, इंग्ल्यान्डकै पूर्व खेलाडी केभिन पिटरसनलाई । यी केपी पनि विवाद निम्त्याउन माहिर छन् । यसपल्ट उनले एउटा यस्तो मुद्दा उठाएका छन्, जसमा दम छ । उनी भन्छन्, स्टोक्स अहिले विश्वकै सबैभन्दा उत्कृष्ट खेलाडी हुन्, कोहलीभन्दा पनि । उनको तर्क छ, कोहलीको ब्याटमात्र चल्छ । स्टोक्सको ब्याटमात्र होइन बल पनि चल्छ । भर्खरै इंग्ल्यान्ड र दक्षिण अफ्रिकाबीच केपटाउनमा सकिएको दोस्रो टेस्ट यिनै अलराउन्डर स्टोक्सको नाममा रह्यो । टेस्टको पाँचौं दिनको अन्तिम सेसन चलिरहेको थियो । इंग्ल्यान्ड जित नजिक त थियो, तर त्यहाँसम्म पुग्न सकिरहेको थिएन । पिच फ्ल्याट थियो र लागिरहेको थियो, यसले बलरलाई मदत गर्दैन । पिटरसनको जन्म दक्षिण अफ्रिकामै भएको हो । तर उनले इंग्ल्यान्डबाट खेले । उनलाई पनि के लागेको थियो भने दक्षिण अफ्रिकाले बराबरी खेल्नेछ ।ठीक यही बेला स्टोक्सले बलिङ जिम्मेवारी पाए । खुरुखुरु दक्षिण अफ्रिकाका अन्तिम तीन विकेट लिए । इंग्ल्यान्ड १ सय ८९ रनले विजयी रह्यो । जित अन्तरमात्र हेर्दा, इंग्ल्यान्डले कति सजिलै जितेजस्तो लाग्नसक्छ । तर होइन, इंग्ल्यान्डले हारले खाइसकेको थियो र टेस्ट बराबरीतर्फ नै अग्रसर थियो । यस्तै बेला त हो, स्टोक्सले हार खान नसक्ने । उनी के बलिङ आक्रमणमा के आए, दक्षिण अफ्रिकाका तीन विकेट सजिलै ढले ।लगत्तै कमेन्ट्रीमा रहेका पिटरसनले भनिहाले, कोहलीभन्दा स्टोक्स नै राम्रो । स्टोक्सले वास्तवमै अलराउन्डको राम्रै भूमिका निभाएका थिए । उनले यो टेस्टमा ४७ बलमा ७२ रन बनाए । त्यसपछि उनले ६ क्याच पनि लिए अनि तीन विकेट पनि । त्यो त झन निर्णायक नै थियो । इंग्लिस टेस्ट टिमका कप्तान हुन्, जो रुट । उनले पनि स्टोक्सको उत्तिकै प्रशंसा गरे । उनको तर्क थियो, स्टोक्स ठूलो अवसरका लागि बनेका खेलाडी हुन् ।रुटले स्टोक्सलाई लिएर के अनुभव गरेका छन् भने उनी जति बढी दबाबम पर्छन्, उत्तिकै राम्रो प्रदर्शन गर्छन् । आखिरमा स्टोक्सलाई लिएर यही एकमात्र त उदाहरण थिएन । इंग्ल्यान्डमै भएको थियो, एकदिवसीय विश्वकप । त्यो इंग्ल्यान्डले जितेको थियो, नाटकीय रूपमा न्युजिल्यान्डलाई हराएर । हराएको भन्न पनि मिल्दैन । त्यो खेल नै त्यस्तो थियो । खाली इंग्ल्यान्डले जितेको मात्र थियो । त्यसका नायक पनि त स्टोक्स नै थिए ।लर्ड्समा त्यस फाइनलको दिन के भएको थियो । सबै क्रिकेटप्रेमीलाई थाहा छ । त्यो एकदिवसीय विश्वकपलगत्तै एसेज शृंखला पनि भयो र त्यसको तेस्रो टेस्टमा स्टोक्सले यस्तै कहिल्यै बिर्सन नसक्ने प्रदर्शन गरे । त्यस टेस्टमा अस्ट्रेलिया जितबाट एक विकेटमात्र टाढा थियो, इंग्ल्यान्डलाई जित्न धेरै लामो बाटो तय गर्नु थियो । यस्तोमा स्टोक्सले अन्तिम विकेटका लागि ज्याक लेचसँग ७६ रनको नाटकीय र अविश्वसनीय नटआउट साझेदारी गरिदिए ।स्टोक्सले १ सय ३५ रन बनाए । इंग्ल्यान्डले सफलतापूर्वक ३ सय ५९ रनको लक्ष्य पछ्याएको थियो । त्यो अर्थमा सन् २०१९ उनका लागि त गज्जब नै रह्यो । उनले सन् २०२० मा पनि उत्तिकै मीठो सुरुआत लिएका छन् । फेरि त्यही केपटाउन टेस्टमा फर्कने हो भने त्यो सुरु हुनु अघिल्लो दिनसम्म स्टोक्सले खेल्न नखेल्ने टुंगो थिएन । उनको बुवा जेरार्ड स्टोक्स सिकिस्त बिरामी थिए । बुवाको स्थितिमा केही सुधार भएपछि स्टोक्स खेल्न तयार भए ।जति बेला इंग्ल्यान्डले टेस्ट जित्यो, स्टोक्सले आफ्नो प्रदर्शन बुवालाई समर्पित गर्न चाहे । जुन स्वाभाविक पनि थियो । स्टोक्स सिनियर आफैं न्युजिल्यान्डका राम्रा रग्बी खेलाडी थिए । पछि प्रशिक्षक पनि भए । स्टोक्सले १२ वर्षको उमेरमा न्युजिल्यान्ड छाडेका थिए, परिवारसँगै । रग्बी निकै जबरदस्त खेल हो । स्टोक्स जुनियरले आफ्नै बुवाबाट सिकेको हुनुपर्छ, खेलमा कहिले पनि हार नखाने । रग्बी प्रशिक्षकका क्रिकेट खेलाडी छोरा त्यसैले तनावपूर्ण स्थितिमा राम्रो खेल्न माहिर छन् ।पिटरसनकै भनाइ आधार मान्ने हो भने क्रिकेटलाई स्टोक्स जस्ता खेलाडी चाहिन्छ । जसले यो खेललाई अझ लोकप्रिय बनाउन मदत गर्छ । स्टोक्सकै प्रदर्शनले इंग्ल्यान्डमा फेरि एकदिवसीय क्रिकेट लोकप्रिय छ । त्यहाँ टेस्ट क्रिकेट लोकप्रिय थियो नै त्यसलाई अझ उचाइ दिने काम स्टोक्सले नै गरे । क्रिकेटको स्वाद त्यतिबेला बढी मीठो हुन्छ, जति बेला यो वास्तवमै अनिश्चित भइदिन्छ । यही अनिश्चितताबीच त जम्ने खेलाडी हुन् स्टोक्स । यी वास्तवमै बबाल छन् ।"
आयोजक नेक्सस र हिमालय विजयी,"काठमाडौं (कास) नेक्सस कप यू१६ क्रिकेटको तेस्रो संस्करण शनिबार मुलपानी क्रिकेट मैदानमा सुरु भएको छ । आयोजक नेक्सस क्रिकेट ऐकेडमी र वाइवाइ ग्रेट हिमालय क्रिकेट एकेडेमी विजयी भए । नेक्ससले हिमालयन क्रिकेट एकेडेमी काठमाडौंलाई ८ विकेट र ग्रेट हिमालयले बालुवाटार क्रिकेट क्लबलाई ५० रनले हराए । पहिलो खेलमा टस जितेको हिमालयनले २० ओभर खेल्दै ६ विकेट गुमाई ८४ रन बनायो । दीपक बोहोराले ३७ र विक्रम जिसीले ११ रन बनाए । नेक्ससका रोबिन क्षेत्री र क्रिस कार्कीले २२ विकेट लिए । नेक्ससले ५५ ओभरमै लक्ष्य पूरा गर्यो । विपिन शाहीले २ छक्का र ६ चौका प्रहार गर्दै ४४ र विशाल केसीले १ छक्का र ३ चौकाबाट २१ रन बनाए । हिमालयनका सुरज जपरेल र सुवास दौत्यालले ११ विकेट लिए । म्यान अफ द म्याच नेक्ससका विपिन बने । दोस्रो खेलमा टस जितेको ग्रेट हिमालयले ६ विकेट गुमाई १ सय ३० रन बनायो । प्रशान्त सिंहले ६ छक्का र ४ चौकामा ६५ र दीपक बोहराले १८ रन बनाए । बालुवाटारका नवीन तामाङ, साहस शाक्य र निकेश गुप्ताले २२ विकेट लिए । बालुवाटार १७२ ओभर खेल्दै ८० रनमै अलआउट भयो । राजन जिसीले १९ र पुजन गौतमले १३ रन बनाए । ग्रेट हिमालयका विशाल पटेल र आरियो पौडेलले ३३ विकेट लिए । म्यान अफ द म्याच अर्धशतक बनाएका प्रशान्त भए । नेपाल क्रिकेट संघका अध्यक्ष चतुरबहादुर चन्दले प्रतियोगिताको उद्घाटन गर्दै एक वर्षभित्र नेपाली क्रिकेटले फड्को मार्ने दाबी गरे ।"
मलेसियामाथि सुदूरपश्चिमको जित,(इटहरी)  मनमोहन मेमोरियल लिग (एमएमएल) एकदिवसीय राष्ट्रिय क्रिकेटको उपाधि दाबेदारका रूपमा हेरिएको पाहुना टिम मलेसिया ११ ले सुदूरपश्चिमसँग ८ विकेटको हार बेहोरेको छ । इनरुवा रंगशालामा शनिबार समूह डी अन्तर्गत पहिलो खेलमा टस जितेर ब्याटिङ रोजेको मलेसिया २२ ओभरमा ४९ रनमै अलआउट भयो । मलेसिया प्रतियोगिताकै न्युन स्कोरमा समेटिएको हो । सुदूरपश्चिमले भने उत्कृष्ट प्रदर्शन गर्दै जित हात पार्यो । पिचको अवस्था बुझ्न नसकेको मलेसिया सुदूरपश्चिमको स्पिन आक्रमण झेल्न नसक्दा सुरुआतबाटै दबाबमा थियो । मलेसियाका लागि विरनदीप सिंहले सर्वाधिक २२ रन बनाए । अन्य ब्याट्सम्यानले दोहोरो अंकमा रन जोड्न सकेनन् । मलेसियन टिमलाई कम रनमा समेट्ने क्रममा स्पिनर शेर मल्लले ५ र विनोद लामाले ४ विकेट लिए । विक्रम ठकुन्नाले १ विकेट हात पारे । मलेसियाले दिएको ५० रनको झिनो लक्ष्य सुदूरपश्चिमले २ विकेट गुमाएर ७२ ओभरमै पूरा गर्यो । लोकेश बम र खड्क बोहराले समान १५ रन बनाए । गजेन्द्र बोहराले ११ र अरुण ऐरीले ६ रन जोडे । मलेसियाका अब्बर रहमान र धिमेन्द्रन मोगनले ११ विकेट लिए । म्यान अफ द म्याच सुदूरपश्चिमका शेर मल्ल घोषित भए । आइतबार सुदूरपश्चिम र गण्डकीबीच प्रतिस्पर्धा हुनेछ । सुदूरपश्चिमले जित निकाल्न सके सेमिफाइनल तय गर्नेछ ।
हिमालका हामी केटाकेटी,"विशेष गरेर शनिबार बिदाको दिन बालबालिका गाईगोरु चराउन वनपाखा जाँदा हिउँ खान्छन् । घरबाट नुन, चिनी, अमिलो लुकाएर लैजान्छन् र हिउँमा मिसाएर बरफ बनाएर रमाउँदै खान्छन् । नुन, चिनी अमिलो मिसाएको हिउँ लालीगुराँसको पातले खान सारै मज्जा आउने रामदेवीले बताइन् । सहरका बालबालिका बरफ खाएर स्वाद मेटाउँछन् भने कर्णालीका बालबालिका हिउँको बरफ बनाएर त्यसको धीत मार्छन् । हिउँमा खेल्नका लागि हिउँ परेको बहाना बनाएर अधिकांश बालबालिका स्कुल नआउने गरेको हेन्निकाँध गाउँस्थित प्राविका प्रधानाध्यापक रंगबहादुर कार्कीले बताए । बढी हिउँ खेल्न रमाउने बालबालिकाहरू बिरामी समेत हुने गरेको स्थानीय स्वास्थ्य चौकीका अहेब जयबहादुर मल्लले बताए । उनका अनुसार चिसोले हातमुख फुट्ने र औंलामा रगत जम्मे समस्या पनि देखिने गरेको छ । कतिपय बालबालिकालाई आँखा पाक्ने, आँखाबाट पानी बग्ने, रुघाखोकी लाग्ने, ज्वरो आउने र घाँटी दुखेर बोल्न असहज हुने गरेको छ । बालबालिकालाई हिउँ धेरैबेरसम्म खेल्न नदिनु राम्रो हो, अहेब मल्लको सुझाव छ ।"
डाँडाको फुटबल,विमल खतिवडा
हिउँ साथी,"जाडो बिदा रमाइलो हिउँसँगै खेल्यौंहिउँको मूर्ति बनाएर देउरालीमा दियौंजमेका ती हिउँभित्र धेरै थिए चित्रहाम्रो देश नेपाल यो निकै विचित्र ।। िपवित्रा दाहाल लोकन्थली, भक्तपुर"
लिन्छु धेरै ज्ञान,"शिक्षकले पढाएकोसुन्छु ध्यान दिईघर आउँछु साथीसँगधेरै ज्ञान लिई । िआयुन भारती, कक्षा४काञ्जीरोवा नेसनल मावि, काठमाडौं"
राष्ट्रनिर्माता,"राज्य एकीकरण गर्नेदूरदर्शी थिए उनीसबलाई जम्मा पारी ल्याएराष्ट्रियताको छानामुनि । िसोनिया रोका, कक्षा५भूपू सैनिक कम्युनिटी एकेडेमी, पाल्पा"
मायालु सुगा,"भर्खरै उड्न मात्र सिकेको सानो सुगा रूखमा बसिरहेको थियो । उसको आँखा पासोमा परेर छटपटाइरहेको मृगमा पर्यो । ऊ हतारहतार उड्दै त्यहाँ पुग्यो । सुगा भाइ मलाई बचाऊ, म मर्न चाहन्नँ, मृगले रुँदै भन्न थाल्यो । सुगा कुनै उपाय निकाल्छु भन्दै भुर्र उड्यो । ऊ आत्तिँदै यताउता मुसा खोज्न थाल्यो । अहँ पाएन । ऊ निराश भएर के गरौँ के नगरौँ भनेर सोचिरहेको थियो । उसले मुसा च्यापेर उडिरहेको कागलाई देख्यो । सकीनसकी उडेर काग नजिकै पुग्यो । मुसो चुइँचुइँ कराइरहेको थियो । सुगाले खुसी हुँदै भन्यो, काग दाइ, बिन्ती मेरो कुरा सुन । त्यो मुसालाई नमार, कराएर मुसा नखसाल, उसको धेरै ठूलो काम छ । तिमी बिस्तारै भुइँमा बस दाइ, म पनि बस्छु । काग रिसाउँदै भुइँमा बसेर मुसालाई खुट्टाले च्याप्दै भन्यो, म धेरै भोको छु, म किन यसलाई नमारौँ ? मार्छु ।सुगाले नम्र भएर भन्यो, तिम्रो पेट भराउने जिम्मा मेरो भयो । म तिमीले जे भन्छौँ त्यही खान दिन्छु । हेर त्यहाँ मृग छटपटाइरहेको छ । छिटो उसलाई छुटाऔं, नत्र पापी सिकारीले उसलाई मार्छन् । कागले रिसाउँदै भन्यो, ल ल ठीक छ । पासो काटेपछि मात्र ।मुसाले आँसु झार्दै भन्यो, म पनि कागको चुच्चाले च्याप्दा केही घाइते भएको छु, त्यत्रो जाल एक्लैले काट्न सक्दिनँ । हामीलाई पक्कै नमार्ने भए त्यहाँ दुलो रहेछ म अरू मुसासँग सहयोग माग्छु । सुगाले खुसी हुँदै भन्यो, तिमीले ठीक भन्यौ । विश्वास गर, तिमीहरूलाई केही हुँदैन । बरु चाँडै गर । अजिंगरको आहारा दैवले पुर्याउँछ भनेको सही रहेछ । अहा १ अब अरू मुसा पनि खान पाइने भयो, यस्तै सोचेर काग साह्रै खुसी भयो ।मुसा नजिकै रहेको दुलामा पस्यो । छिनभरमै तीनवटा मुसा दुलोबाट निस्केर मृग भएतिर खुरुरु दौडिए । सुगा र काग पनि त्यतै उडे । मुसाहरूले ढिलो नगरी जाल काटिदिए । कस्तूरीले खुसी हुँदै भन्यो, मलाई पीडाबाट मुक्त गरिदिएकोमा मुसालगायत सुगा र काग सबैलाई धेरैधेरै धन्यवाद । आफ्ना आमाबाबु र बथानबाट छुट्टाउने त्यही नाथे चितुवा हो । चितुवाले लखेटेपछि भाग्दैभाग्दै म यहाँ आएको त जालमा पो परेँ । अब कहाँ जाऊँ, के गरौँ ?सुगाले नम्र स्वरमा भन्यो, पीर नगर दाइ १ हामी तिम्रो आमालाई खोज्न मद्दत गर्छौँ ।कागले मुसातिर हेर्दै भन्यो, कति आमासामाको कुरा गरेका ? काम सक्की नै हाल्यो । धेरै होइन दुइटा मुसा त म खान्छु नै । सुगाले सम्झाउँदै भन्यो, काग दाइ, तिम्रो गुन हामी कहिल्यै भुल्नेछैनौँ । यस्तो ज्ञानी मुसालाई नखाऊ । मैले तिम्रो आहारा जुटाउन सकिनँ भने बरु मलाई नै खाउला नि हुन्न ?यस्ताको के कुरा सुन्नु, भन्दै काग ठूलो मुसा च्यापेर उड्न खोज्दै थियो, नजिकैको जालमा उसको खुट्टा अड्कियो । दुखेर काँ गरी कराउँदा मुखबाट मुसा फुत्कियो । मुसा बचेकोमा खुसी हुँदै सबैले कागतिर हेरे । काग लाजले निहुरियो । खुट्टाको जाल निकाल्न धेरै कोसिस गर्यो तर सकेन । मृगले सम्झाउँदै भन्यो, हेर काग, दुःखसुख भनेको सबैलाई पर्छ । दुःख अरूलाई मात्र पर्छ भनेर सम्झनु गलत हो । सुगाले सम्झायो, हेर मलाई देखेपछि बूढादेखि बच्चासम्मले जे खान माग्यो त्यही दिन्छन् । म त्यही तिमीलाई खान दिउँला । धन्न तिम्रो खट्टा अड्कियो र मुसाको ज्यान बच्यो नत्र ।त्यही मुसाले डराउँदै जाल काटिदियो । कागले आँसु झार्दै भन्यो, अबदेखि म सोचविचार नगरी कुनै गलत काम गर्दिनँ । मलाई माफ गर साथी हो ।मुसाले नम्र स्वरमा भन्यो, भोकले गर्दा नै हामीले पाप गर्छौँ, काग दाइको कुनै दोष छैन ।मुसातिर हेर्दै सुगाले भन्यो, तिम्रो कुरा त ठीकै हो मुसा भाइ, तर मैले खान दिने कुरा गरेकै थिएँ नि १ लाग्छ तिमीहरू पनि भोका छौ । मुसाले मुन्टो हल्लाएर हो भन्ने संकेत गर्यो । सुगाले सबैतिर हेर्दै भन्यो, ल मुसा र कागको भोक मेटाउने जिम्मा र मृगको आमा भेटाउने जिम्मा मेरो भयो ।सुगाको सुन्दर शरीर, मीठो बोली, सहयोगी भावना देखेर सबै खुसी भए । सबैलाई सुगाको साह्रै माया लाग्यो । मृगले हाँस्दै भन्यो, तिमी सधैँ सबैको प्यारो बन है भाइ १मुसा र कागले पनि त्यसै भने । सुगाले खुसी हुँदै भन्यो, तिमीहरूलाई धेरै धन्यवाद छ । ल उडौँ काग १ मैले धेरै काम गर्नु छ ।काग र सुगासँगै उडे । मुसा र मृगले खुसी हुँदै मायालु सुगा र काग उडेतिर हेरिरहे ।"
