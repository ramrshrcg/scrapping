शीर्षक,विवरण
७ नेपाली फर्किए,"इराकको राजधानी बग्दादस्थित अमेरिकी बेस क्याम्पमा रहेका नेपालीसहित विदेशी कामदारलाई आआफ्नो देश फर्काउन थालिएको छ । उक्त क्याम्प सुरक्षाका हिसाबले उच्च जोखिममा पर्छ । क्याम्पभित्र करिब दुई सय नेपाली कार्यरत छन् । इरान र अमेरिकाबीच तनाव चुलिएपछि बग्दादस्थित अमेरिकी सेनाका लागि सहयोगीको काम गरिरहेका कम्पनीले आवश्यक कामदार राखेर बाँकीलाई आइतबारदेखि पठाउन थालेका हुन् । आइतबार र सोमबार फर्काइएको टोलीमा नेपाली सात जना छन् । कम्पनीले हामीलाई जतिखेर पनि फर्काउने अवस्थामा तैनाथ गरेर राखेको छ, अमेरिकी बेस क्याम्पभित्र स्टोर म्यानेजरका रूपमा कार्यरत सुरज तामाङले कान्तिपुरसँग फोनमा भने, आआफ्नो लगेज प्याक गरेर राखिसकेका छौं । १२ वर्षदेखि क्याम्पमा कार्यरत तामाङले कम्पनीबाट खबर आउनेबित्तिकै इराक छोड्ने तयारीमा आफूहरू रहेको बताए । जतिखेर जे पनि हुन सक्छ भनेर हामीलाई सूचना दिइएको छ, उनले भने, अमेरिकी सेना र हाम्रा लागि अपनाइएको सुरक्षा रणनीति एउटै हो । उनका अनुसार अमेरिकी बेस क्याम्पभित्र धेरै कम्पनी काम गर्छन् । ती कम्पनीले अत्यावश्यक संख्याका कामदारमात्र राखेर बाँकीलाई सामान्य अवस्था बनेपछि बोलाउने सर्तमा फर्काइरहेका छन् । स्थिति यसरी प्रतिकूल भइदिन्छ जस्तो लागेको थिएन, अमेरिकी सेनाको कफी सपमा कार्यरत दोलखाका बद्री खत्रीले भने, अहिलेसम्म सुरक्षित छौं, यहाँबाट छिटो निस्कन पाए हुन्थ्यो । उनी काम गर्ने कफी सप तीन दिनदेखि बन्द छ । सेनाकै अन्डरमा काम गर्ने भए पनि डर लाग्दो रहेछ, उनले भने । क्याम्पभित्र नेपालीहरू खाना बनाउने, सरसफाइ गर्ने र निर्माण कार्यमा संलग्न छन् । यहाँ मासिक ८ सय डलर पाइन्छ । पहिला त ठीकै थियो, एक्कासि अवस्था बिग्रियो, खत्रीले भने । उनका अनुसार क्याम्पबाट बाहिर निस्कने अनुमति छैन । भित्र पनि सबै ठाउँमा जाने पहुँच हुँदैन । त्यसकारण क्याम्पभित्रकै सबै नेपालीसँग भेटघाट हुन पाउँदैन । अमेरिकी बेस क्याम्पबाहिर कार्यरत नेपालीलाई भने रोजगारदाता कम्पनीले नआत्तिन भनेको छ । कम्पनीले सुरक्षाको जिम्मेवारी लिएको छ । तलमाथि केही परे तुरुन्तै पठाइदिने वचन दिएका छन्, बग्दादस्थित गोरल होटलमा ९ वर्षदेखि कार्यरत गोरखाका जितमान गुरुङले फोनमा भने, ढुक्कसँग काम गरिरहेका छौं । उक्त होटलमा १६ जना नेपाली कार्यरत छन् । अवस्था प्रतिकूल बनेपछि होटलमा विदेशी पाहुना आउनेक्रम घटेको छ । बेबिलोन होटलमा कार्यरत गोरखाका कुन्दन घलेले भने, हामी नियमित ड्युटीमै छौं । कम्पनीबाट चिन्ता लिनुपर्ने अवस्था छैन भनिरहेको छ, यही कुरा हामीले परिवारलाई सुनाएका छौं । बेबिलोनमा करिब सय नेपाली कार्यरत छन् । बग्दादबाट टाढा इराकको वार्सास्थित गल्फ क्याटेरिङ कम्पनी (जीसीसी) का क्याम्पबोस झापाका बाला पाण्डेले आफूहरूलाई कम्पनीले सुरक्षाको योजनासहित राखेको बताए । यहाँ २५ नेपाली र अरू विदेशी छन्, उनले भने ।श्रम, रोजगार तथा सामाजिक सुरक्षा मन्त्रालयले इराकमा रहेका नेपालीबारे सूचना संकलन गर्न सोमबार संयन्त्र बनाएको छ । इराक मामिला हेर्ने कुवेतस्थित नेपाली दूतावासले पनि इराकमा रहेका नेपालीसँग सम्पर्क बढाइरहेको छ । नेपाली कामदारसँग सम्पर्क बढाई सूचना लिने काम गरिरहेका छौं, कुवेतका लागि नेपाली राजदूत दुर्गाबहादुर भण्डारीले कान्तिपुरसँग भने । परराष्ट्र मन्त्रालयका प्रवक्ता भरतराज पौड्यालले सम्बन्धित क्षेत्रलाई नजिकबाट हेरेर आवश्यक सूचना उपलब्ध गराउन निर्देशन दिइएको बताए । उक्त निर्देशनअनुसार मन्त्रालयलाई नियमित जानकारी पठाइरहेको दूतावासले जनाएको छ ।"
साइबर अपराध रोक्न सहकार्य गरौं : चीन,"चीनले अन्तर्देशीय साइबर अपराध नियन्त्रणका लागि मिलेर काम गर्न नेपालसँग आग्रह गरेको छ । गृहमन्त्री रामबहादुर थापासहितको आठ सदस्यीय टोलीसँग सोमबार बेइजिङमा भेटवार्ताका क्रममा चिनियाँ स्टेट काउन्सिलर एवं सार्वजनिक सुरक्षामन्त्री चाओ ख चले यस्तो आग्रह गरेका हुन् । गृहमन्त्री थापाको टोली ६ दिने चीन भ्रमणका लागि गत आइतबार साँझ बेइजिङ उत्रिएको थियो । गृहमन्त्री थापाले नेपालमा शंकास्पद गतिविधि गरिरहेका १२२ चिनियाँलाई चीनकै सहयोगमा पक्राउ गरिएको र उनीहरूलाई फर्काउन पहल भइरहेको जानकारी दिएका थिए । चिनियाँ मन्त्री चाओले उनीहरूलाई नेपालको कानुनअनुसार कारबाही गर्न आग्रह गरे । साइबर अपराध रोक्न नेपालले गरेको प्रयासमा चीनको समर्थन रहने उनले बताए । चीनमा पनि साइबर अपराध बढेकाले यो क्षेत्रमा सहकार्य गर्न सकिने र आवश्यक परेको खण्डमा नेपाललाई तालिम वा अन्य सहयोग उपलब्ध गराउने उनको भनाइ थियो । साइबर अपराध रोक्न नेपालले जेजस्तो प्रयास गरेको छ, त्यसमा चीनले साथ दिन्छ, उनले भने । बैठकमा सहभागी गृह मन्त्रालयका प्रवक्ता केदारनाथ शर्माले पक्राउ परेकालाई नेपालको कानुनअनुसार कारबाही गर्न सुझाव दिएको बताए । उनले भने, यसै विषयमा मात्रै भेटवार्ता फोकस भएन तर सन्दर्भ उठेको थियो । पक्राउ परेका चिनियाँका हकमा नेपालको अध्यागमन विभागको कानुन आकर्षित हुने बताउँदै शर्माले भेटवार्तामा सीमापार अपराध नियन्त्रणका कुराहरू भएको बताए । भेटवार्तामा मन्त्री थापाले नेपालको एक चीन नीतिप्रतिको प्रतिबद्धता दोहोर्याएका थिए । यसको चिनियाँ मन्त्रीले खुलेर प्रशंसा गरे । उनले भने, नेपालको भूमि चीनविरोधी गतिविधिमा प्रयोग नहोस् भन्ने हाम्रो चाहना हो, त्यसमा नेपालले सक्दो प्रयास गरिरहेको पाएका छौं ।"
चिनियाँको जरिवाना दूतावासले तिर्ने,"चीनले काठमाडौंबाट पक्राउ परेका आफ्ना १ सय २२ जना नागरिकलाई फिर्ता लैजान यात्रा अनुमतिपत्र (ट्राभल डकुमेन्ट) जारी गरेको छ । सीमापार अपराध, साइबर अपराध, बैंक ह्याकिङलगायत आरोपमा पुस ७ मा काठमाडौंबाट पक्राउ परेका आफ्ना नागरिकलाई फिर्ता लैजान चीनले नेपालस्थित चिनियाँ राजदूतावासमार्फत यात्रा अनुमतिपत्र जारी गरेको हो ।पक्राउ परेका आरोपितले बुझाउने जरिवाना रकम आफैंले तिरिदिने दूतावासले जनाएको छ । प्रहरीले बरामद गरेका १ सय २ थान राहदानी पनि चीनले रद्द (रिभोक) गरिदिएको छ । १ सय २२ जना पक्राउ परे पनि ३० जनाको मात्रै राहदानी फेला परेको थियो । बरामद ७२ वटा राहदानीवाहक व्यक्ति फरार भएको प्रहरीले जनाएको छ । चिनियाँ दूतावासले भने फरार व्यक्तिका नाममा जारी राहदानी पनि रद्द गर्दै उनीहरूलाई अपराधीको सूचीमा राखेको छ । राहदानी रद्द भएसँगै त्यस्ता नागरिक नेपालमा गैरकानुनी बनेको अध्यागमन विभागले जनाएको छ ।विभागका महानिर्देशक ईश्वरराज पौडेलले काठमाडौंस्थित चिनियाँ दूतावासबाट १ सय २२ जनालाई निष्कासन गर्ने गरी ट्राभल डकुमेन्ट जारी भएको बताए । दूतावासले ट्राभल डकुमेन्ट विभागलाई उपलब्ध गराइसकेको छ, रुजु गर्ने काम जारी छ, पौडेलले कान्तिपुरसँग भने, राहदानीबिनै बसेको, पर्यटक भिसा दुरुपयोग तथा संदिग्ध गतिविधिको आरोपमा हुने सजायबारे मंगलबार टुंगो लगाएर सम्भवतः बुधबार निष्कासन गरिनेछ ।निष्कासन गर्न लागिएकालाई लिन बुधबार चाइना साउदर्न र चाइना इस्टर्न का दुई जहाज काठमाडौं आइपुग्ने दूतावासले विभागलाई जानकारी गराएको छ । उच्च सुरक्षा स्रोतका अनुसार जहाजसँगै चिनियाँ सुरक्षाकर्मीको विशेष टोली पनि आउनेछ ।महानिर्देशक पौडेलले अध्यागमन ऐन २०४९ अनुसार चिनियाँलाई निष्कासन गर्न लागिएको बताए । अध्यागमन ऐनको दफा १० को सजायसम्बन्धी व्यवस्थाको ४ नम्बर बुँदामा भनिएको छ, उपदफाहरूमा लेखिएबाहेक यो ऐन वा यसअन्तर्गत बनेको नियमविपरीत कसैले कुनै कार्य गरेमा निजले तिर्नुपर्ने भनी ठहर भएको बिगो रकमसमेत असुल गरी निजलाई महानिर्देशकले ५० हजार रुपैयाँसम्म जरिवाना गर्न सक्नेछ । नेपाल प्रहरी र चिनियाँ प्रहरीको संयुक्त अपरेसनमा मनमैजु, बाँसबारी र बूढानीलकण्ठस्थित १० वटा घरबाट पक्राउ गरिएका चिनियाँलाई सुरुमा साइबर अपराध र गैरकानुनी अनलाइन कारोबारमा अनुसन्धान गरेको प्रहरीले त्यसमा संलग्नता नभेटिएपछि अभद्र व्यवहारको कसुरमा मुद्दा चलाएको थियो । जिल्ला प्रशासन कार्यालय काठमाडौंले आइतबार अभद्र व्यवहारको कसुरमा दोषी देखाउँदै जनही १ हजार रुपैयाँ जरिवाना लिएर चिनियाँलाई रिहा गर्न आदेश दिएको थियो । त्यसलगत्तै अध्यागमन विभागले उनीहरूलाई नियन्त्रणमा लिएको थियो ।नेपालबाट निष्कासनमा पर्न लागेका चिनियाँलाई त्यहाँको प्रहरीले बैंक ह्याकिङ, अनधिकृत अनलाइन कारोबार, दूरसञ्चार सेवाको दुरुपयोग, इन्टरनेट ठगीलगायत संगठित र आर्थिक अपराध कसुरमा कारबाही गर्ने जानकारी गराइसकेको छ । पुस ९ मा चीनको सार्वजनिक सुरक्षा मन्त्रालयले मातहतका उच्च सुरक्षा अधिकारीसहित आयोजना गरेको पत्रकार सम्मेलनमा देशबाहिर बसेर चीनविरोधी गतिविधि गर्ने आफ्ना देशका नागरिकमाथि कारबाही गरिने बताएको छ । नेपालसहित विभिन्न मुलुकमा बसेर सञ्चालन गरेको आर्थिक अपराधमा करिब ५८ बिलियन युआन लगानी भएको उसको दाबी छ । पछिल्लो एक वर्षमा मात्रै नेपालसहित विभिन्न मुलुकको सहयोगमा चीनले आफ्ना ९९ हजार शंकास्पद नागरिकलाई पक्राउ गरिसकेको छ ।"
हिटर र गिजरले ज्यान लेला !,कसरी जोगिने ?
"देउवाले रोक्न खोजे, सकेनन्","कांग्रेस पार्टी मुख्यालयमा संस्थापनइतर पक्ष सोमबार जिल्ला सभापतिको भेलामा जुट्दै गर्दा बूढानीलकण्ठमा बसेर सभापति शेरबहादुर देउवा त्यसलाई रोक्न हरतरहको प्रयत्न गर्दै थिए । देउवाले बिहानै महामन्त्री शशांक कोइरालाई फोन गरेर भेला रोक्न आग्रह गरे । सभापतिहरूको भेला नै चाहिएको भए म आफैं बोलाइदिन्थे, यसरी छुट्टै भेला किन बोलाउनुपर्थ्यो र ? यसलाई रोक्नुपर्यो, देउवाको भनाइ उद्धृत गर्दै स्रोतले भन्यो, केके विषयमा मिलाउनुपर्छ, आउनुहोस् कुरा गरौं तर भेला रोक्नुस् ।जवाफमा शशांक धेरै बोलेनन् । भेला नभएर जिल्ला सभापतिहरूसँग परामर्श मात्रै रहेको प्रस्टीकरण उनले दिए । हामी उहाँहरूसँग परामर्श गर्छौं, तपाईं पनि सहमतिका लागि तयार हुनुहोस्, कोइरालाको जवाफ थियो । भेलामा बढीभन्दा बढी सभापतिलाई उपस्थिति बनाउन संस्थापनइतरका नेताहरू केही दिनदेखि नै खटिएका थिए । उसैगरी उनीहरूलाई रोक्न सभापति देउवा सक्रिय थिए । सभापति र उनी निकट नेताहरूले जिल्लाजिल्लामा फोन गरेर सभापतिहरूलाई नआउन दबाब दिएका थिए । दुवै पक्षको कसरतका बीच भेलाको पहिलो दिन ४३ जिल्ला सभापति सहभागी भए । मंगलबार संख्या अझै बढ्ने नेताहरूको दाबी छ । बढी सभापतिलाई सहभागी गराउन भेला केही दिन जारी राख्ने सोच नेताहरूले बनाएका छन् । केन्द्रीय कार्यसमितिमा देउवाको पकड छ । केन्द्रदेखि तल्ला तहका संरचनामा भने संस्थापनइतर पक्ष हावी छ । विवाद बढ्दै जाँदा जिल्लामा आफ्नै निर्देशन पालना नहुने हो कि भन्ने डर नेतृत्वमा छ, एक नेताले भने, दबाब बढेपछि सभापति केही हच्किनुभएको छ । पुस ११ को निर्णय सच्याएर भए पनि मिलाउने पक्षमा देउवा देखिएको ती नेताको दाबी छ । विधानका धारा निलम्बन गर्ने र कार्यतालिकाबारे नयाँ सहमति कायम गरेर अघि बढ्ने काम सभापतिले गरे सहमति नहुने कुरै छैन, केन्द्रीय सदस्य अर्जुननरसिंह केसीले भने, तर उहाँले प्रयास गर्नुभएको छैन । सहमहामन्त्री प्रकाशशरण महतले भने उपसभापति विमलेन्द्र निधिमार्फत सहमतिका लागि प्रयास भइरहेको बताए । सहमति गरौं भन्ने हो भने ठूलो विषय छैन, तर किन यति विवाद बढाइँदै गएको छ, रहस्यपूर्ण छ, उनले भने । चन्द्र भण्डारी, एनपी सावद, सुरेन्द्र पाण्डे, गगन थापा, धनराज गुरुङलगायतले आइतबार सभापति देउवा र वरिष्ठ नेता रामचन्द्र पौडेललाई भेटेर सहमतिको प्रस्ताव अघि सारेका थिए । भण्डारीले विधानको धारा निलम्बन गर्ने र केन्द्रीय महाधिवशेनबाहेकका तल्ला तहका अधिवेशन तिथि तलमाथि संशोधन गरेर भए पनि सहमतिको प्रयास अघि बढाउन प्रस्ताव गरिएको बताए । तर देउवा र पौडेलबीचमा संवाद हुन नसक्दा त्यसले आकार लिन सकेको छैन । भण्डारीले भने, पार्टीभित्र तीन थरीका कांग्रेस भएकाले सहमति जुटाउन समस्या परिरहेको छ । उनका अनुसार बहुमतका आधारमा पेल्दै जानुपर्छ भन्ने समूह केन्द्रीय कार्यसमितिमा हावी छ । जुन समूहको दबाबकै कारण सभापति देउवाले पुस ११ गते संस्थापनइतर पक्षको बहिष्कारका बीच कार्यतालिका, विधानका धारा निलम्बनसहितका निर्णय लिएका थिए । यस्तै भागबन्डा मिल्यो भने विधान मिचेरै भए पनि सहमतिमा जानुपर्ने धारणा लिएको अर्को कांग्रेस सूमह छ, जुन पौडेल पक्ष हो । संसदीय समिति र केन्द्रीय कार्यसम्पादन समिति गठन गर्दा यस्तै भएको थियो । यसैगरी धारा र विधानअनुसार पार्टी चल्नुपर्छ भन्ने तेस्रो थरी कांग्रेस छ, जसको आवाज केन्द्रीय कार्यसमितिमा मसिनो छ । हामीले यो आवाजलाई चर्को बनाउन नसकेकै हो, उनले भने, अन्ततः अब सबै आउने ठाउँ यसैमा हो । भेलामा जिल्ला सभापतिहरू पार्टी नेतृत्वप्रति मात्र आक्रामक भएनन्, उनीहरूले आफ्नै समूहका नेताको कार्यशैली र व्यवहारप्रति पनि प्रश्न उठाए । पहिलो दिन १४ जिल्लाका सभापतिले धारणा राखे । अधिकांशको प्रश्न थियो, संस्थापनइतर पक्षमा तपार्इंहरू एक भएको हो कि होइन ? संस्थापनइतर पक्ष एक नभए पार्टीको मूल नेतृत्वले अझै पेल्दै जाने उनीहरूको धारणा थियो । गुट उपगुटमै लाग्ने हो भने सबै अभियान काम लाग्दैन, कर्मले एकजुट हुनु भएको हो भने पार्टी सुधारका लागि आशा गर्न सकिन्छ, उनीहरूले भनेका थिए । उनीहरूले भागबन्डा गर्दा आफ्नै समूहका नेताहरूले समेत विधान मिचेको गुनासो पोखे । पार्टीमा भागबन्डा मिल्दा विधान तोड्दा पनि हुने, अघिपछि विधानको कुरा गर्ने ? उनीहरूको भनाइ थियो । सभापति देउवाले पुस ११ को विधान विपरीतका निर्णय नसच्याए केन्द्रको निर्देशन आफूहरूले जिल्लामा नमान्ने चेतावनीसमेत उनीहरूले दिए । कतिपयले सभापतिले केन्द्रीय कार्यसमितिबाट सामूहिक राजीनामा दिएर महाधिवेशन केन्द्रित अभियान चलाउन माग गरेका थिए । बैठकको सुरुमा सभापतिहरूले पार्टी नेतृत्वका लागि ध्यानाकर्षण पत्र सार्वजनिक गरेका थिए । ०७५ पुस ९ गते सम्पन्न महासमिति बैठकको म्यानडेट अनुसार केन्द्रीय पदाधिकारीसहित सदस्यहरू वडाबाटै निर्वाचित हुनुपर्ने र समानुपातिक तथा आरक्षण कोटा एक व्यक्ति एक अवसरका रूपमा लिनुपर्ने प्रावधान राख्नुपर्नेमा पत्रमा जोड दिइएको छ । महासमितिको म्यानडेटलाई केन्द्रीय कार्यसमितिबाट बहुमतले उल्टाएदेखि नै नेतृत्वले विधानविपरीत यात्रा तय गरेको उनीहरूको भनाइ थियो । बैठकमा वरिष्ठ नेता पौडेल, महामन्त्री कोइराला र पूर्वमहामन्त्री प्रकाशमान सिंहले धारणा राखेपछि सभापतिहरूले बोल्ने क्रम सुरु भएको छ । पौडेलले महाधिवेशनका लागि आफूले डेढ वर्षअघिदेखि नै जोड दिँदै आएको स्मरण गराउँदै पुस ११ को निर्णय र त्यसयता भइरहेका विकासक्रमबारे प्रस्ट पारेका थिए । महामन्त्री कोइरालाले पार्टी नेतृत्व एकलौटी रूपमा अघि बढ्न खोजेपछि यस्तो परिस्थिति निर्माण भएको भन्दै एकै मिनेटमा धारणा सकेका थिए । पूर्वमहामन्त्री सिंहले भने महाधिवेशनको कार्यतालिका र पार्टी संरचनामा सहमति जुटाउने प्रयास भइरहेकै बेला एकलौटी रूपमा बैठक बसेर निर्णय लिएको आरोप लगाएका थिए । मंसिर २६ देखि पुस १० सम्म महाधिवेशन कार्यतालिका, नेविसंघ, विभाग गठन र तरुण दलको म्याद थपका विषयमा दुवै पक्षले प्याकेजमै सहमति जुटाउने कसरत गरेका थिए । यी सबै विषय मिलिसकेको थियो । पुस ११ गते पनि सभापतिले मलाई टेलिफोनमार्फत मिलाएरै जानुपर्छ, चालीस प्रतिशत दिन तयार छु भन्नुभएको हो । म निधिलाई भन्छु भन्नुभएको हो, सिंहले बैठकमा भने, तर पछि हठात् रूपमा बैठक राखेर एकपक्षीय रूपमा निर्णय गरियो । धादिङका सभापति रमेश धमलाका अनुसार पुस ११ गतेको निर्णय सच्याउनुपर्ने बटमलाइनमा बैठक अघि बढेको बताए । पहिलो दिनमा तनहुँका वैकुण्ठ न्यौपाने, रोल्पाका अमर पुन, चितवनका जितनारायण श्रेष्ठ, तेह्रथुमका गोविन्द ढुंगाना, पाल्पाका वीरबहादुर राना मगर, कास्कीका कृष्ण केसी, नवलपुरका विष्णु धिताल, सुनसरीका राजीव ढुंगाना, मोरङका डिकबहादुर लिम्बु र झापाका उद्धप थापाले बोलेका छन् । पूर्वमहामन्त्री कृष्णप्रसाद सिटौला धनकुटाको कार्यक्रममा भएकाले उपस्थित थिएनन् । उनीनिकट केन्द्रीय सदस्य र जिल्ला सभापतिहरू बैठकमा सहभागी छन् ।सहमतिमा देउवा अवरोधधनकुटा कांग्रेस नेताहरू कृष्णप्रसाद सिटौला र शेखर कोइरालाले पार्टी नेतृत्वको कडा आलोचना गरेका छन् । नेतृत्वकै कमजोरीका कारण कांग्रेस घर झगडामा फसेको उनीहरूले बताए । सभापति शेरबहादुर देउवाले पार्टीको विधान लत्याएर सहमति र सहकार्यको बाटो अवरोध गरेको बताउँदै उनीहरूले नेतृत्वले समस्या समाधान गर्ने क्षमता गुमाएको आरोपसमेत लगाए । धनकुटाको मौनाबुधुकमा गिरिजाप्रसाद कोइराला फाउन्डेसनले आयोजना गरेको चौबिसे, सहिदभूमि र साँगुरीगढी गाउँपालिका स्तरीय समितिको संयुक्त पदस्थापन कार्यक्रममा बोल्दै उनीहरूले पार्टी आन्तरिक समस्यामा अल्झिएको उल्लेख गरे । कम्युनिस्टसँग लड्नुपर्ने समयमा सभापतिकै कारण कांग्रेस घर झगडामा फस्यो, कोइरालाले भने, राजनीति गर्न संस्कार चाहिन्छ, अहिलेको नेतृत्वले राजनीति संस्कार गुमाइसक्यो । पूर्वमहामन्त्रीसमेत रहेका सिटौलाले कुर्सीमा बसेर विधान लत्याउँदै अगाडि बढेका कारण पार्टीभित्रको सहमति र सहकार्यका लागि देउवा अवरोध भएको आरोप लगाए ।"
चार देशमा श्रम सहचारी नियुक्त,"काठमाडौं (कास) ठूलो संख्यामा नेपाली कार्यरत मध्यपूर्वका चार मुलुकका लागि श्रम, रोजगार तथा सामाजिक सुरक्षा मन्त्रालयले श्रम काउन्सिलर र श्रम सहचारी छनोट गरेको छ । छिट्टै उनीहरू नियुक्तिपत्र बुझेर सम्बन्धित मुलुकमा जाने मन्त्रालयले जनाएको छ ।साउदी अरेबियाको श्रम काउन्सिलरमा उपसचिव जीवनकुमार राई, संयुक्त अरब इमिरेट्स (यूएई) का लागि निर्मला थापा, बहराइनका लागि श्रम सहचारीमा शाखा अधिकृत दामोदर दाहाल र कतारका लागि अनुज गौतम छनोट भएका छन् । श्रम काउन्सिलर र सहचारीले आफू खटिएको मुलुकमा गएर नेपाली कामदार समस्यामा पर्दा उद्धार तथा सहजीकरणको भूमिका निर्वाह गर्नेछन् । काउन्सिलर (श्रम) तथा श्रम सहचारी छनोट तथा नियुक्तिसम्बन्धी कार्यविधि तथा मापदण्ड२०७३ मा भएको व्यवस्थाबमोजिम उनीहरूलाई छनोट गरिएको हो ।मापदण्डअनुसार श्रम मन्त्रालय, वैदेशिक रोजगार विभाग, श्रम विभाग, वैदेशिक रोजगार बोर्ड, सामाजिक सुरक्षा कोष तथा व्यावसायिक तथा सीप विकास तालिम केन्द्र र मातहतका कार्यालयमा कार्यरत उपसचिव र अधिकृतमा मात्र काउन्सिलर र सहचारी छनोट प्रक्रियामा सहभागी हुन पाउने व्यवस्था छ ।"
बैंकमार्फत घूस बुझ्ने इन्जिनियर पक्राउ,काठमाडौं (कास) ठेकेदारसँग बैंक खातामार्फत घूस रकम बुझ्ने गरेका सहरी विकास तथा भवन निर्माण विभागका सिनियर डिभिजनल इन्जिनियर (उपसचिव) पक्राउ परेका छन् ।अख्तियार दुरुपयोग अनुसन्धान आयोगले विभाग मातहतको इलामस्थित डिभिजनल कार्यालयका सुवास बस्नेतलाई सोमबार पक्राउ गरी हिरासतमा राखेको छ । प्रमाण नष्ट गर्न नपाऊन् भनेर उनलाई नियन्त्रणमा लिइएको समेत आयोगले उल्लेख गरेको छ । आयोगले छानबिन थालेपछि उनलाई हालै इलामको डिभिजन कार्यालयबाट विभागमा तानिएको हो ।बस्नेतले ठेकेदारलाई बिलको भुक्तानी गर्ने क्रममा बैंक खातामा घूस रकम जम्मा गर्न बाध्य पार्ने गरेको आयोगले उल्लेख गरेको छ । प्रारम्भिक छानबिनका क्रममा बैंक खातामार्फत ठेकेदारसँग घूस रकम लिने गरेको भेटिएकाले उनलाई नियन्त्रणमा लिइएको जनाइएको छ । अख्तियार स्रोतका अनुसार बस्नेतले अहिलेसम्म लिएको घूस रकम कति छ भन्ने यकिन हुन बाँकी रहेको छ ।
संसदीय समितिको निर्देशन छाउपडी हटाउन निर्मम बन्नू,"प्रतिनिधिसभाको महिला तथा सामाजिक विकास समितिले कर्णाली र सुदूरपश्चिम प्रदेशमा सामाजिक कुसंस्कारका रूपमा व्याप्त छाउपडी प्रथा उन्मूलनका लागि कडाइका साथ काम गर्न गृह मन्त्रालयलाई निर्देशन दिएको छ ।धर्म, संस्कृति र परम्पराका नाममा मानवीय जीवनको क्षति हुनु निकै गम्भीर र दुःखदायी भएकाले कुसंस्कार उन्मूलन गर्न राज्य जति निर्मम हुनुपरे पनि कडाइका साथ काम गर्न गृह मन्त्रालयलाई निर्देशन दिइएको छ, समिति सभापति निरुदेवी पालले भनिन् ।समितिले उक्त अभियान सफल पार्न सामान्य प्रशासन मन्त्रालय तथा महिला, बालबालिका तथा ज्येष्ठ नागरिक मन्त्रालयलाई समन्वयका लागि निर्देशन दिएको छ । जसको घरमा यो प्रथा प्रचलनमा रहेको पाइन्छ, त्यस्तो घरका अभिभावक र छाउगोठमा बस्ने महिलालाई समेत अनिवार्य रूपमा कानुनी कारबाहीको दायरामा तत्काल ल्याउन र कडा कारबाहीको व्यवस्था मिलाउन समिति गृह मन्त्रालय तथा त्यसको समन्वयका लागि संघीय मामिला तथा सामान्य प्रशासन मन्त्रालय र महिला, बालबालिका तथा ज्येष्ठ नागरिक मन्त्रालयलाई निर्देश गर्दछ, सभापति पालले निर्णय सुनाउँदै भनिन् ।यसअघि समितिले टोली बनाई ०७५ माघमा बाजुरालगायत जिल्लामा छाउपडी नियन्त्रणउन्मूलनका लागि भइरहेका कार्यको स्थलगत अध्ययन गरेको थियो । समितिले अध्ययनपछि छाउपडी उन्मूलनको अल्पकालीन र दीर्घकालीन सुझावसहितको प्रतिवेदन कार्यान्वयन गर्न महिला मन्त्रालयलाई पठाएको थियो । उक्त प्रतिवेदनको पूर्ण कार्यान्वयनका लागि महिला मन्त्रालयलाई पुनः निर्देशन दिएको छ । महिला मन्त्रालयले छाउपडी उन्मूलनलाई प्रभावकारी बनाउन सुदूरपश्चिम, कर्णाली प्रदेश र स्थानीय तहसँग समन्वय गर्नुपर्नेछ भने छाउपडी उन्मूलनका लागि आवश्यक पर्ने बजेट शीघ्र उपलब्ध गराउन समितिले अर्थ मन्त्रालयलाई समेत निर्देशन दिएको छ ।१२ सय छाउगोठ भत्काइएमंसिर १५ मा अछामको साँफेबगर ३ सिद्धेश्वरमा २१ वर्षीया पार्वती बुढा रावतको छाउगोठमा मृत्यु भएपछि गृह मन्त्रालयले जनप्रतिनिधि र राजनीतिक दलको सहकार्यमा छाउगोठ भत्काउन थालेको छ । रावतको मृत्युलगत्तै उनका जेठाजु छत्र रावतलाई प्रहरीले पक्राउ गरेको थियो । समितिको सोमबारको बैठकमा बोल्दै गृह सचिव प्रेमकुमार राईले मुलुकी फौजदारी कार्यविधि संहिता २०७४ को व्यवस्थाअनुसार उन्मूलन अभियानमा गृहले कदम चालेको बताए । उनका अनुसार कर्णाली र सुदूरपश्चिममा हालसम्म १ हजार २ सय ७६ छाउगोठ भत्काइएका छन् । अहिलेसम्म अछाममा ९ सय ४९, सुर्खेतमा ३ सय, दैलेखमा १७, बझाङमा ७, सल्यानमा २ र जाजरकोटमा एक छाउगोठ भत्काइएका हुन् । जाजरकोटमा ४ वटा छाउगोठ नष्ट गर्ने तयारी भइरहेको छ । गृह सचिव राईका अनुसार कञ्चनपुर, कैलाली, डडेल्धुरा, बैतडी, दार्चुला, डोल्पा, रुकुम पश्चिममा छाउगोठ छैनन् ।सबैभन्दा बढी छाउगोठ रहेको कर्णाली प्रदेशको राजधानी जिल्ला सुर्खेतमा रहेका १८ सय छाउगोठ भत्काउन विशेष पहल भइरहेको उनले बताए । अहिलेसम्म तीन सय जति नष्ट गरिसकिएको छ, बाँकी गोठलाई केही दिनभित्रमै नष्ट गर्ने गरी काम भइरहेको छ । छाउगोठ भत्काउनका लागि अहिलेसम्म कसैबाट अवरोध आएको छैन । छाउगोठ नष्ट गर्नका लागि सम्बन्धित जिल्लाका जनप्रतिनिधि, संघसंस्था, मानव अधिकारवादी, धार्मिक अगुवा, शिक्षक र विद्यार्थी, युवा क्लब र स्वास्थ्यकर्मीलगायतले सहयोग गरिरहेका छन् ।छाउपडी उन्मूलन गर्ने भनिएका जिल्लाहरूमा जिल्ला प्रशासन कार्यालय र स्थानीय तहबाट पनि छाउगोठ राख्दिनँ वा छाउगोठ बस्न दिनेछैन भन्ने व्यहोराको प्रतिबद्धतामा लिखित हस्ताक्षर गराउने काम पनि सुरु भइसकेको छ ।"
अनुदान पाउन घर भत्काउँदै,"चर्किएका घर मर्मत गरेर बस्ने सूचीमा परेका लाभग्राहीले धमाधम घर भत्काउन थालेका छन् । मर्मत सूचीमा परेकालाई १ लाख अनुदान दिने व्यवस्था छ । अहिले घर भत्काउनेहरू पूर्ण लाभग्राहीजस्तै ३ लाख लिन चाहन्छन् । घर भत्काउँदैमा पूर्ण लाभग्राहीमा पर्ने टुंगो भने छैन । राष्ट्रिय पुनर्निर्माण प्राधिकरणले भूकम्पले घर भत्किएको तर मर्मत गरेर बस्न मिल्ने लाभग्राहीको सूचीमा समावेश भएका पीडितहरूले यसअघि डीपीसी गरेको या घर निर्माण पूरा गरेको भए त्यसलाई पूर्ण लाभग्राहीमा राख्ने निर्णय गरेको थियो । त्यही निर्णयलाई टेकेर पहिल्यै डीपीसी गरेको या घर निर्माण गरिसकेको भन्दै धमाधम घर लडाउन थालिएको हो । घर लडाएर धमाधम डीपीसी गरिँदै छ । धेरैले घर भत्काउन थालेका छन्, गुन्सीमा कार्यरत प्राविधिक लक्ष्मण धामीले भने, कसरी काम गर्ने हो ? घर भत्काउनका लागि जिल्लाका कुनै पनि निकायले स्थानीय तह या पीडितलाई आह्वान गरेका छैनन् । यसअघि बसोबास गर्दै आएको घर भत्काउनेले तत्कालै ३ लाख उपलब्ध गराउन आग्रह गरिरहेका छन् । प्राधिकरणको जिल्ला आयोजना कार्यान्वयन इकाइ (भवन) रामेछापका प्रमुख वीरबहादुर रावलले घर भत्काएको र बनाएको प्रमाण लिएर आएमा उनीहरूको नाम र विवरण माथिल्लो निकायमा पठाइदिने बताए । अनुदान आउनेनआउने जिल्लाले ग्यारेन्टी लिन सक्दैन, रावलले भने, हामीले घर भत्काउनु भनेर कसैलाई पनि भनेका छैनौं, भोलि अनुदान पाएनन् भने त्यसको जिम्मा पनि हामी लिँदैनौं । घर बनाउन अनुदान पाउने सूचीमा नाम नपरेकाले पटकपटक गुनासो गर्दा पनि पुनर्निर्माणको अनुदान पाएका छैनन् । सुरुमा सर्भे गर्दा अनुदान पाउन अयोग्य पीडित भनी प्राविधिकले उल्लेख गरिदिएपछि जतिपटक गुनासो गरे पनि लाभग्राहीमा पर्न नसक्नेहरूको आक्रोश यथावत छ । भूकम्पले घर भत्किएका पनि कतिपय अनुदान पाउने सूचीमा परेका छैनन् । राजनीतिक दलका अगुवा र जनप्रतिनिधिहरूले हरेक सभासमारोहमा त्यस्ता पीडितको उदाहरण दिएर ढुंगामाटोले जोडेका सबै घरलाई लाभग्राहीमा पार्नुपर्ने दबाब दिने गरेका छन् । जिल्लामा ४९ हजार पूर्ण लाभग्राहीमा पर्दा पनि गुनासो हजारौं बाँकी छ । गत साउनमा सकिएको नयाँ सर्भेअनुसार जिल्लामा ७ हजार ५ सय ८१ गुनासो निर्णयका लागि प्राधिकरणमा पठाइएको छ । जिल्ला आयोजना कार्यान्वयन इकाइ (भवन) का इन्जिनियर किशोरविक्रम शाहीका अनुसार जिल्लामा ०७२ को भूकम्पले चर्काएका ७ हजार ५ सय २ वटा घर मर्मत गर्ने सूचीमा छन् । तीमध्ये हालसम्म जम्मा ५ सय २३ जनाले मात्र मर्मत गरेर अनुदान लिन स्थानीय तहसँग सम्झौता गरिसकेका छन् । सम्झौता गर्नेमध्ये पनि अधिकांशले घर मर्मत थालेका छैनन् । सम्झौता गरेको ३ वर्ष बितिसक्दा जिल्लामा हालसम्म १८ वटा घर मात्र मर्मत गरिएका छन् । ढुंगामाटोको घर मर्मत गरेर सबल बनाउनका लागि धेरैले मानिरहेका छैनन् । मर्मतका लागि अनुदान पाउने सूचीमा परेका अधिकांशले पूर्ण लाभग्राही अर्थात ३ लाख लिन पुनर्निर्माण अनुदानका लागि लाभग्राही परिवर्तन गर्न चाहेका छन् । आयोजना प्रमुख रावलका अनुसार त्यस्ता आवेदकको अनुरोधलाई प्राधिकरणमा पठाइएकामा हालसम्म लाभग्राही परिवर्तन भएर आएको छैन । उल्टै प्राधिकरणले मर्मतको कार्यका लागि हरेक वडामा घुम्ती डकर्मी र सामाजिक परिचालकको नियुक्ति गर्दै छ । सामाजिक परिचालकले घर मर्मत गरेर बस्न पीडितलाई मनाउने र घुम्ती डकर्मीले मर्मत कार्यमा अन्य डकर्मीलाई आवश्यक सीप प्रदान गर्ने लक्ष्य प्राधिकरणले लिएको छ ।"
सहमतिमा राजधानी तोकौं,"प्रदेश ३ को हिउँदे अधिवेशन सोमबार सुरु भएको छ । नेकपा सचिवालयले प्रदेशको राजधानी हेटौंडा र नाम वाग्मती कायम गर्ने निर्णय गरेसँगै चार महिनापश्चात् प्रदेशसभाको बैठक राखिएको हो । सोमबार र मंगलबारको बैठकबाट नाम र राजधानी टुंग्याउने गरी तयारी प्रदेशसभाले गरेको भए पनि मंगलबार बैठक नबस्ने भएको छ । कार्यव्यवस्था परामर्श समिति बैठकको निर्णयअनुसार प्रदेशसभाको अर्को बैठक बुधबार दिउँसो ३ बजे बस्नेछ । कार्यव्यवस्था तथा परामर्श समितिको बैठकमा सभामुख सानुकुमार श्रेष्ठले स्थायी राजधानी र नामकरण टुंग्याउने मंगलबार कार्यतालिका प्रस्ताव गरेका थिए । सत्तारूढ नेकपामा राजधानी र नामकारणको विषयमा सहमति नहुँदा बैठक एक दिन पछि धकेलिएको हो । यस अधिवेशनमा राजधानी र नामकरण मुख्य ऐजेन्डाका रूपमा रहेको छ । बैठकको सुरुवातमा प्रदेशसभामा प्रतिनिधित्व गर्ने दलका नेताहरूले आफ्नो धारणा राखेका थिए । सहमतिमा प्रदेशको स्थायी राजधानी र नामकरण टुंग्याउनुपर्नेमा दलका नेताहरूले जोड दिएका छन् । कुनै स्थान विशेषभन्दा पनि सबैलाई पायक पर्ने स्थानमा प्रदेशसभाबाटै सहमतिमा स्थायी राजधानी र नामकरणलाई टुंग्याउनुपर्नेमा विशेष जोड रहेको थियो । बैठकको सुरुवातमा बोल्दै प्रदेश ३ का मुख्यमन्त्री डोरमणि पौडेलले यस अधिवेशनबाट प्रदेशको नाम र राजधानी टुंगो लाग्ने भएकाले ऐतिहासिक हुने बताए । राजधानी र नामको टुंगो लगाउन सहज बनाउने क्रममा केही ढिला भएको हो । संविधानले व्यवस्था गरेअनुरूप मतदान प्रक्रियाबाट टुंगोमा पुर्याइनेछ, उनले भने । यो अधिवेशनले स्थायी राजधानी र नामकरणको निर्णय गर्दा सकेसम्म बिनाविवाद निर्णय भयो भन्ने सन्देश प्रवाह गर्न समेत सबैलाई उनले अनुरोध गरे । प्रमुख प्रतिपक्ष दल नेपाली कांग्रेसका नेता इन्द्रबहादुर बानियाँले नेकपाले आफ्नो प्रदेश संसदीय दललाई निर्देशन दिने प्रक्रिया गलत भएको बताए । उनले संविधानले तीन तहको स्पष्ट कामको विभाजन गरेको भन्दै नेकपाले प्रदेश संसदीय दललाई निर्देशन दिनु प्रक्रियागत रूपमा गलत भएको जनाए । उनले नेपाली कांग्रेसका सभापति एवं तत्कालीन प्रधानमन्त्री शेरबहादुर देउवाले दूरदर्शी ढंगले प्रदेशको राजधानी हेटौंडामा राखेको बताए । बैठकमा विवेकशील नेपाली दलका रमेश पौडेलले प्रदेश सरकारप्रति जनताको आशा गुम्दै गएको दाबी गरे । राजधानी र नामकरण टुंग्याउन सरकार असफल भयो । विकासमा पनि कुनै नौलोपन छैन । सरकार जिम्मेवार र उत्तरदायी भएर अगाडि बढ्न सकेन, उनले भने । सभामा नेमकिपाका सुरेन्द्रराज गोसाईं, राप्रपा नेपालकी रीता माझी, राप्रपा संयुक्तकी रीना गुरुङ तथा स्वतन्त्र सांसद प्रेमबहादुर तामाङले शुभकामना राखेका थिए ।नामकरणसम्बन्धी कार्यविधि पारितसोमबारको प्रदेशसभा बैठकले प्रदेशको नामकरणसम्बन्धी कार्यविधि पारित गरेको छ । सत्तापक्ष नेकपाका प्रमुख सचेत रामेश्वर फुयाँलले प्रदेशसभामा पेस गरेको नामकरणसम्बन्धी कार्यविधिमा प्रमुख प्रतिपक्षी नेपाली कांग्रेसकी मुख्य सचेतक राधा घले र विवेकशीलका संसदीय दलका नेता रमेश पौडेलले समर्थन गरेका थिए । नामकरणसम्बन्धी कार्यविधिमाथि बोल्दै सत्तापक्षीय सांसद राजेन्द्र मानन्धरले हतारमा नामकरणको विषयलाई टुंग्याउन नहुने बताए । उनले कार्यदल गठन गरेर सम्भावित नामहरूको विषयमा पहिचान गरेर अगाडि बढ्न जरुरी रहेको भन्दै यस विषयमा सबै पक्षलाई समेट्नु जरुरी रहेको बताए । सत्तापक्षकै सांसद ओम ग्लानले प्रदेशको पहिचानसहितको नामकरण गरिनुपर्ने औंल्याए । हतारमा कार्यविधि पारित गरी अघि बढ्नु उचित नहुने भन्दै नामकरण गर्दा सोचविचार गरी निर्णय गर्नुपर्ने धारणा राखे । प्रतिपक्षी दलका सांसद नरोत्तम वैद्यले नामकरणका लागि कार्यदल नै गठन गरी १३ वटै जिल्ला नागरिकसँग छलफल गरी प्राप्त सुझावका आधारमा नामकरण टुङ्गो लगाउनुपर्ने बताए ।नेकपा र कांग्रेसको बैठक बस्दै प्रदेशको स्थायी राजधानी र नामकरणको विषयमा सहमति खोज्नका लागि सत्तारूढ नेकपा र प्रमुख प्रतिपक्षी कांग्रेसको संसदीय दलको बैठक मंगलबार बस्ने भएको छ । तीन दिन चलेर स्थगित भएको नेकपाको बैठक र पुनः बस्न थालेको हो । कांग्रेसको बैठक सोमबार बस्ने भने पनि आन्तरिक तयारी नपुगेपछि स्थगित भएको थियो । कांग्रेसको बैठकमा सरकारको समीक्षासाथै स्थान र नामको विषयमा समेत सहमति खोज्ने गरी तयारी भइरहेको सचेतक छिरिङ दोर्जे लामाले बताए । स्रोतका अनुसार नेकपाको प्रस्ताव र कांग्रेसको समर्थनमा राजधानी र नाम तोक्ने गरी समेत कसरत भइरहेको छ । यसैगरी, प्रदेश ३ को स्थायी राजधानी हेटौंडा कायमको माग गर्दै हेटौंडामा र्याली निकालिएको छ । मकवानपुर जिल्लामा रहेको विभिन्न राजनीतिक दलका भ्रातृ संगठन, युवा सञ्जाल, व्यावसायिक संघसंगठन तथा नागरिक अधिकारीकर्मीहरूको अगुवाइमा सोमबार हेटौंडामा दबाबमूलक र्याली निकालेको हो । हेटौंडाको बुद्धचोकबाट सुरु भएको दबाबमूलक र्याली हेटौंडा बजार परिक्रमा गर्दै हेटौंडा१० स्थित प्रदेशसभा सचिवालयमा पुगेको थियो । यसैबीच, काठमाडौंको माइतीघरमा प्रदेश ३ को नाम नेवाः ताम्सालिङ राख्ने पर्ने माग गर्दै विभिन्न जातिय संगठनले प्रदर्शन गरेका छन् ।"
बढी यात्रु नराख्ने सहमति,यातायात व्यवसायीको प्रतिबद्धता
रानीपोखरीको उद्घाटन वैशाख १२ मा !,"काठमाडौं (कास) राष्ट्रिय पुनर्निर्माण प्राधिकरणले रानीपोखरीको पुनर्निर्माण सम्पन्न गरी आउँदो वैशाख १२ मा उद्घाटन हुने जनाएको छ । राष्ट्रिय सभाको राष्ट्रिय सरोकार तथा समन्वय समिति ले सोमबार राखेको बैठकमा प्राधिकरणका प्रमुख कार्यकारी अधिकृत सुशील ज्ञवालीले वैशाख १२ मा उद्घाटन गर्ने गरी तीव्र रूपमा काम भइरहेको बताएका हुन् । रानीपोखरीको काम खाल्डामा गर्नुपर्ने भएकाले प्रगति भएजस्तो नदेखिए पनि द्रुत रूपमा भइरहेको उनले बताए । आउँदो वैशाख १२ मा उद्घाटन गर्ने हिसाबले काम गर्दै छौं, उनले भने, हामीले मौलिकता, पुरानो शैली र सम्पदालाई जोगाएरै काम गरेका छौं । सांसदहरूले रानीपोखरीको काम सुस्त भएको भन्दै प्राधिकरणसँग जवाफ मागेका थिए । यस्तै, प्राधिकरणले सुनधरामा निर्माणाधीन धरहराको ३५ प्रतिशत काम पूरा भएको जनाएको छ । धरहराको चौथो तलाको ढलान पूरा भएको उनले बताए ।"
हरियो स्टिकर लिन ५ घण्टा,"सिन्धुलीका आइते मगर गाडीमा प्रदूषणरहित हरियो स्टिकर टाँस्न आइतबार बिहान ७ बजे सानाठूला सवारी कार्यालय एकान्तकुना पुगे । दिउँसो १२ बजे करिब ५ घण्टापछि उनले कार्यालयका कर्मचारीले प्रदूषणरहित स्टिकर टाँसिदिए । पालो कुर्दा कुर्दा लखतरान भएका उनले भने, हरियो स्टिकर टाँस्न पनि यत्रो हम्मे हम्मे, सरकारले यति सुविधा त दिन सक्दैन भने अरू के देला ? सिन्धुपाल्चोकका राम दुलाल पनि बिहान ८ बजे स्टिकर टाँस्न एकान्तकुना पुगे । उनी पनि करिब ५ घण्टापछि प्रदूषणरहित स्टिकर टाँसेर बाहिरिए । कार्यालयको गेटमा भेटिएका उनले ससाना कामका लागि पनि सर्वसाधारणलाई सरकारले सेवा दिन नसकेको आरोप लगाए । यति धेरै सेवाग्राही जम्मा हुने स्थान छ, न पार्किङको सुविधा छ, न कार्यालयको सेवासुविधा छिटो छरितो छ, कान्तिपुरसँग कुराकानी गर्दै उनले भने, सडकमा पार्किङ गर्नुपर्ने बाध्यता छ, भित्रबाट बाहिर आउँदा ट्राफिक प्रहरीले सडकमा पार्किङ गरेको आरोपमा जरिवानाको चिट काट्छ । नुवाकोटका सुन्दर तामाङ टिपर चालक हुन् । केही दिनअघि बिहान ६ बजेअघि चक्रपथ छाडिसक्नुपर्ने नियमका कारण स्टिकर टाँस्न बिहान ५ बजे एकान्तकुना कार्यालयमा टिपर पुर्याए । १० बजे स्टिकर टाँसेका उनले राती ८ बजेपछि मात्र त्यहाँबाट बाहिरिए । दिउँसो हामीलाई रिङरोड प्रवेश निषेध छ, बिहान ६ बजेअघि त्यहाँ गएपछि राती ८ बजे मात्र बाहिर निस्कनुपर्छ, यो कस्तो नियम हो, योभन्दा ठूलो दण्ड सजाय अरू के हुन सक्छ । सवारीचालक अनुमतिपत्र (लाइसेन्स) र सानाठूला सवारी कार्यालय एकान्तकुनामा रहेका छन् । त्यहाँ दैनिक २ हजारभन्दा बढी सेवाग्राहीले सवारीचालक अनुमतिपत्र र गाडी नवीकरणको दस्तुर (कर) बुझाउँछन् । तर, कार्यालयका सेवाग्राहीले कर तिर्दा अनलाइन सर्वर काम नगरेर कोही कर नतिरी फर्कन्छन् । कर तिरे पनि भुक्तानी गरेको बिल ढिलो प्राप्त हुने जनगुनासो बढ्दै गएका छन् । त्यस सम्बन्धमा गत असोजमा प्रधानमन्त्री तथा मन्त्रिपरिषद् कार्यालयका हेलो सरकारमा गुनासो परेको थियो । अनलाइन प्रणालीले काम नगरेको, कर बुझाउँदा प्रिन्ट लिने शाखामा सिस्टम गयो भनी लामो समय कुराएको भन्ने गुनासो बारम्बार आइरहेको मन्त्रिपरिषद् कार्यालयले भौतिक पूर्वाधार विकास मन्त्रालयल प्रदेश नम्बर हेटौंडालाई पठाएको पत्रमा उल्लेख छ । गत मंसिरमा भीआरएस सर्भरले काम नगरेकाले रसिद भुक्तान गर्न धेरै समय लाग्ने हुँदा सर्वसाधारण र कर्मचारीलाई समेत समस्या परेको भन्ने गुनासो हेलो सरकारमा दर्ता भएको थियो । त्यसपछि तीनपटक भन्दा बढी सानाठूला सवारी कार्यालय एकान्तकुनाले सुशासन प्रत्याभूत गर्नका लागि भीआरएस पद्धतिको क्षमता अभिवृद्धि गर्न पटकपटक पत्र पठाएको देखिन्छ तर त्यसमा कुनै पनि सुनुवाइ नभएको एकान्तकुनास्थित कार्यालयका अधिकारी नै बताउँछन् । पार्किङ र सर्भरको ठूलो समस्या छ तर समाधान गर्ने कसरी ? कसैले सुन्नेवाला छैन, यातायात कार्यालयका एक अधिकारीले भने, सेवाग्राहीलाई सेवा दिन सकेका छैनौं, न पार्किङ छ, न त सर्भर छ, ठूलो समस्या छ । उनका अनुसार सेवा लिन आउँदा सडकबाटै बिचौलियाको चपेटामा सेवाग्राही पर्ने गरेका छन् । कसरी समाधान गर्ने, एकातिर पर्याप्त स्थान छैन, अर्कोतिर यो कार्यालय नै उपयुक्त स्थानमा छैन, त्यसकारण निकै ठूलो समस्या छ, ती अधिकारीले भने, ३ बजेसम्म सेवाग्राहीलाई सेवा दिन हम्मे हम्मे पर्छ, कर तिर्छु भनेर आउँदा पनि सेवाग्राहीलाई समयमै बिल भुक्तानी दिन सकेका छैनौं । सानाठूला कार्यालय एकान्तकुना कार्यालयका सूचना अधिकृत राजन पोखरेलले भीआरएस सर्भर क्षमता अभिवृद्धिका लागि सम्बन्धित कार्यालयमा पठाइसकेको बताए । सेवाग्राहीको गुनासो त आउँछ, त्यसको सम्बोधनका लागि प्रदेश सरकारलाई अनुरोध पठाइसकेको छौं, उनले भने, केही दिनमा समस्या समाधान होला । प्रदेशअन्तर्गत सवारीचालक अनुमति कार्यालय र सानाठूला सवारी कार्यालय गए पनि सर्भरको नियन्त्रण गर्ने काम मीनभवनस्थित यातायात व्यवस्था विभागबाट हुन्छ । विभाग संघीय सरकारको मातहतमा छ । विभागकै सर्भर निकै ढिलो छ । सर्भरको कुरा गर्दा निकै अप्ठ्यारो महसुस हुन्छ, विभागका एक अधिकारीले भने, प्रत्येक कार्यालयबाट गुनासो आउँछ, आएर के गर्ने ? क्षमता पुरानै हो, सेवाको क्षेत्र विस्तार भइसकेको छ । क्षमता अभिवृद्धिका लागि कुरा भइरहेको यातायात व्यवस्था विभागका महानिर्देशक गोगन हमालले जानकारी दिए । क्षमता अभिवृद्धिका लागि काम भइरहेको छ, अब चाँडै अभिवृद्धि हुन्छ, उनले भने, अब धेरै समय पर्खनु पर्दैन ।"
अनुशासनका नाममा अपराध,"अनुशासित र मर्यादित राख्ने नाममा विद्यार्थीलाई दण्ड दिनु शिक्षकको शिक्षणसिकाइप्रतिको प्रतिबद्धता होइन, आपराधिक कसुर हो । तैपनि हाम्रा कतिपय शिक्षकले अझै हातको छडी छाडेका छैनन् । मानौं, उनीहरू विद्यार्थीलाई ज्ञानको उज्यालो देखाउन होइन, सजाय दिनका निम्ति त्यहाँ जाने गरेका हुन् । यसको दुष्परिणाम, अध्ययन गर्न विद्यालय पुगेका विद्यार्थी शिक्षकको निर्घात पिटाइले घाइते हुने क्रम रोकिएको छैन । हालै मात्र, गृहकार्य नगरेको आरोपमा रूपन्देहीको सम्मरीमाई६, पोखरहवास्थित ज्ञानदीप बोर्डिङ स्कुलमा कक्षा ५ मा पढ्ने एक १३ वर्षीय किशोर शिक्षकबाट निर्घात पिटिएका छन् । आँखा र हातमा चोट लागेका उनी विद्यालय जानै डराइरहेका छन् । मुलुकमा बालमैत्री विद्यालयसम्बन्धी विभिन्न अभियान चलाइए पनि सबै शिक्षकले त्यसलाई अनुसरण गरिसकेका छैनन् । केही महिनाअघि रोल्पाको एक विद्यालयकी शिक्षिकाले लट्ठीले हिर्काएर १४ विद्यार्थीको हात भाँचिदिएकी थिइन् । यी त विद्यार्थी गम्भीर रूपमा घाइते भएपछि सार्वजनिक भएका घटना मात्रै हुन् । हाम्रा विद्यालयमा कैयौं विद्यार्थी कुनै न कुनै रूपमा शिक्षकबाट हिंसा भोग्न बाध्य छन् । मूल रूपमा हाम्रा कतिपय शिक्षक अझै प्रेमले होइन, डरले सिकाउन सकिन्छ भन्ने मान्यता राख्छन् । दण्डले बालबालिका सुधार्न सकिने भ्रममा छन् उनीहरू । विद्यार्थीसँग कडा मिजासका साथ प्रस्तुत हुन सकेकोमा गर्व गर्ने यी शिक्षकहरूले जानीनजानी विद्यालयमा भयरहित सिकाइको वातावरण खल्बल्याइरहेका छन् । युनिसेफले सन् २०१८ मा प्रकाशित गरेको एन एभ्रिडे लेसन ः इन्ड भ्वाइलेन्स इन स्कुल शीर्षकको प्रतिवेदनअनुसार नेपालमा प्रत्येक १० बालबालिकामध्ये आठजनाले अनुशासनका नाममा हिंस्रक घटना भोगेका छन्, आफ्ना बाबुआमा, शिक्षक या अभिभावकबाट । दसमध्ये सात बालबालिका मनोवैज्ञानिक त्रासबाट पीडित छन् । १४ प्रतिशतले कडै किसिमको शारीरिक सजाय पाएका छन् । अध्ययनहरूका अनुसार शिक्षक वा विद्यालय प्रशासनले दिने कुनै पनि शारीरिकमानसिक सजायले विद्यार्थीको सिकाइमा सुधार गर्दैन, उल्टो हानि गर्छ । सबभन्दा पहिला त उनीहरूलाई विद्यालय र शिक्षकहरूप्रति नै विरक्ति लाग्न सक्छ । आत्मविश्वास घट्दै जान्छ, हीनताबोध र ग्लानिले सताउनाले सिक्ने क्षमतामा कमी आउँछ । कति त तिरस्कृत भएको सम्झेर असामाजिक क्रियाकलापमा पनि लाग्न सक्छन् । शिक्षकले यसरी दण्ड दिनुको एउटा कारण विगतको हाम्रो सामाजिक बुझाइ पनि हो । कति अभिभावक शिक्षकले हप्काइदप्काइ गरेमा आफ्नो बच्चा सुध्रने मान्यता राख्ने गर्थे । कतिसम्म भने २०४८ को बालबालिका ऐनले त शिक्षकलाई सामान्य तवरले पिट्न छुट नै दिएको थियो । ऐनले भनेको थियो, बाबु, आमा, परिवारको सदस्य, संरक्षक वा शिक्षकले बालकको हितका लागि हप्काएको या सामान्य पिटाइ गरेकोमा यस दफाको उल्लंघन गरेको मानिने छैन । पछि यसलाई सर्वोच्चले अमान्य घोषित गर्यो ।अहिले त कानुनी रूपमै विद्यार्थीलाई पिट्नु बालबालिकाविरुद्धको हिंसा हो । संविधानको धारा ३९ ले बालबालिकालाई घर, विद्यालय वा अन्य जुनसुकै स्थान र अवस्थामा शारीरिक, मानसिक वा अन्य कुनै किसिमको यातना दिन पाइने छैन भनेको छ । बालबालिकासम्बन्धी ऐन, २०७५ ले घर, विद्यालय वा जुनसुकै स्थानमा शारीरिक वा मानसिक दण्ड दिने वा अमयार्दित व्यवहार गर्ने र शारीरिक असर वा चोट पुर्याउनेलाई ५० हजार रुपैयाँसम्म जरिवाना र एक वर्ष कैद सजाय तोकेको छ । शिक्षा नियमावलीले पनि विद्यार्थीलाई शारीरिक वा मानसिक यातना दिन नपाइने भनेको छ । तसर्थ, कानुनी रूपमा बर्जित र बालबालिकाको सिकाइको अवरोधका रूपमा रहेको विद्यार्थीलाई दण्ड दिने चलन रोकिनैपर्छ । विद्यार्थीलाई भयले होइन, प्रेमले सिकाए मात्रै उनीहरूमा आत्मविश्वास जाग्न मद्दत पुग्छ, हीनभावना पलाउँदैन । यसका लागि केही सुधार आवश्यक भएका विद्यार्थीलाई पनि शिक्षकले दण्ड दिने होइन, आफ्ना क्रियाकलापको आत्मसमीक्षा गर्न लगाउनुपर्छ । शिक्षकले सही प्रेरणा दिन सकेमा विद्यार्थीले गल्तीबाटै ज्ञान लिन सक्छन्, जुन सिकाइको एउटा प्रक्रिया नै हो । यसका लागि सबभन्दा पहिले शिक्षक नै सचेत हुनुपर्छ । विद्यालय प्रशासन र स्थानीय सरकारहरूले शिक्षकलाई दण्डरहित शिक्षाबारे प्रशिक्षित गर्नुपर्छ । अभिभावक र समाजले पनि यस पक्षमा निगरानी गर्नुपर्छ । शिक्षकहरू तनावमुक्त भएर मात्र कक्षाकोठामा प्रवेश गर्ने वातावरण निर्माण विद्यालय प्रशासनले गर्नुपर्छ । बालबालिकालाई विद्यालयमा टिकाउनु शिक्षाको एउटा राष्ट्रिय चुनौती हो । विद्यार्थीले यसरी बीचमै कक्षा छाडेर हिँड्नुको एउटा कारण विद्यालयमा दिइने दण्ड हो । तसर्थ, सिक्ने ठाउँमै पिटाइ खाने डर विद्यार्थीलाई हुनुहुँदैन । यस्तो हुँदैन भन्नेमा विद्यार्थी स्वयं ढुक्क हुने वातावरण निर्माण गर्नुपर्छ ।"
जन्मकैद ठट्टा होइन सरकार !,"सू चना प्रविधिसम्बन्धी विधेयक यति बेला चर्चामा छ । कानुन निर्माण संसदको एकलौटी अधिकार क्षेत्रको विषय हो । आवश्यकता र औचित्यका आधारमा संसदले आवश्यक कानुन निर्माण गर्न सक्छ । तर यसको एउटा सर्त, त्यस्तो कानुन खास उद्देश्यका लागि असल नियतले ल्याइएको हुनुपर्छ । कुनै व्यक्ति, पद वा सत्ताको निहित स्वार्थपूर्तिका लागि कानुन निर्माण हुन सक्दैन । कानुन देश र जनताका लागि लेखिने हुँदा कानुन निर्माणको अख्तियारी सरकारलाई नभई जनताका प्रत्यक्ष प्रतिनिधिहरूलाई प्रदान गरिएको हो । विडम्बना, चर्चामा रहेको सूचना प्रविधि सम्बन्धी प्रस्तावित कानुन संसदले देश र जनताका लागिभन्दा पनि सरकारका लागि लेख्दै छ भन्ने देखिन्छ । यो कानुन सरासर नियन्त्रित समाज, नियन्त्रित प्रेस, नियन्त्रित लोकतन्त्र र नियन्त्रित कानुनी शासनतर्फ लक्षित छ । प्रचलित कानुन बमोजिम राज्यविरुद्धको अपराधमा हुने सजाय (स्मरण रहोस्, मुलुकी अपराध संहिताले राज्यविरुद्धको कसुरमा जन्मकैदसम्मको सजाय तोकेको छ, दफा ४९(५)क) अर्थात् जन्मकैदसम्मको अधिकतम सजाय प्रस्ताव गरी ल्याइन लागेको कानुनमा त्यस्तो सजाय तोक्ने निकाय भने सम्पूर्ण रूपमा गैरन्यायिक छ । प्रस्तावित कानुनको दफा ११५ मा नेपाल सरकारले राजपत्रमा सूचना प्रकाशित गरी यस ऐन बमोजिमका मुद्दाको सुरु कारबाही र किनारा गर्न एक जना कानुन सदस्य, एक जना सूचना प्रविधि सदस्य र एक जना वाणिज्य सदस्य रहने गरी तीनसदस्यीय सूचना प्रविधि अदालत गठन गर्ने उल्लेख छ । सरकारको सूचनाबाट फौजदारी कसुरमा व्यक्तिलाई जन्मकैदसम्मको सजाय निर्धारण गर्न सक्ने अदालत वा यस्तै नामको निकाय गठन गर्ने काम सायद आधुनिक लोकतन्त्रको अभ्यासमा अहिलेसम्म कहींकतै भएको छैन । अदालतको बनोट र गठन सम्बन्धी व्यवस्था हास्यास्पद मात्र नभई अत्यन्त खतरनाक र आपत्तिजनक पनि छ । नेपालको संविधानले न्याय सम्बन्धी काम न्यायिक निकायबाट मात्र सम्पादन हुने उल्लेख गरेको छ । खास किसिम र प्रकृतिका मुद्दाहरूका लागि विशिष्टकृत अदालत, न्यायिक निकाय वा न्यायाधिकरणको स्थापना र गठन कानुन बमोजिम हुन सक्ने व्यवस्था संविधानले गरेको देखिन्छ (धारा १५२) । तर जन्मकैदको कुरा त परै छाडौं, सामान्य फौजदारी कसुरमा पनि सजाय निर्धारण गर्न सक्ने निकाय गैरन्यायिक र गैरकानुनी हुन सक्छ भनी संविधानले परिकल्पना गरेको छैन । विशेष प्रकृतिका अदालत र विशिष्टकृत अदालत पृथक् अवधारणा हुन् । संविधानले न्यायिक निकायकै रूपमा गठन हुने सर्तमा विशिष्टकृत अदालतको स्थापनालाई अनुमति दिएको हो । तर, विशेष प्रकृतिका अदालतको गठन संविधानतः निषेधित कार्य हो । त्यही भएर १ वर्षभन्दा बढी कैद सजाय हुने फौजदारी कसुर सम्बन्धी मुद्दा अन्य निकाय को अधिकार क्षेत्रमा नपर्ने भनी संविधानले किटानी गर्नुपरेको हो । विवादित कानुनमा प्रस्ताव गरिएको अदालत अन्य निकायभित्रको संरचना हो । यो न्यायिक, विशिष्टकृत वा न्यायाधिकरणको परिभाषाभित्रको अदालत होइन, आलोचकहरूलाई तह लगाउनका लागि तयार पारिएको सरकारद्वारा गठन हुने खास संरचना मात्रै हो । यस्तो गैरन्यायिक निकायबाट आफ्ना नागरिकलाई जन्मकैदसम्मको सजाय गर्न छुट दिने अख्तियारी संसदले राख्न सक्दैन । त्यस्तो संसद जनताको प्रतिनिधित्व गर्ने सभा कहलाउन पनि सक्दैन । संसद संविधान, कानुन र जनताप्रति जवाफदेही हुन्छ, न कि सरकारप्रति । सरकारको निर्देशनमा चल्ने संसद जनताको संसद हुनै सक्दैन । धेरै अन्तर्राष्ट्रिय मानव अधिकार सम्बन्धी दस्तावेजलाई अनुमोदन र समर्थन गर्ने एसियाली राष्ट्रहरूमा नेपाल अग्रणी स्थानमा छ । तीमध्ये नागरिक तथा राजनीतिक अधिकार सम्बन्धी अन्तर्राष्ट्रिय अनुबन्ध एउटा महत्त्वपूर्ण मानव अधिकार दस्तावेज हो, जसलाई नेपालले १४ मे १९९१ मा बिनाकुनै आरक्षण अनुमोदन गरेको थियो । यो अनुबन्धको धारा १४ ले प्रस्ट रूपमा कानुनद्वारा स्थापित सक्षम, स्वतन्त्र तथा निष्पक्ष न्यायिक निकायन्यायाधिकरणबाट मात्र कुनै व्यक्तिविरुद्धको कुनै फौजदारी अभियोग निर्धारण गर्न सकिने उल्लेख गरेको छ । कानुन र न्याय सम्बन्धी कुनै औपचारिक ज्ञान, तालिम वा विशेषज्ञता नै नभएको एउटा साधारण सूचना प्रविधि व्यक्ति र वाणिज्य विषयको व्यक्तिले कुनै व्यक्तिलाई जन्मकैदसम्मको सजाय कसरी निर्धारण गर्न सक्छ ? त्यस्तो निर्णय कसरी न्यायोचित हुन सक्छ ? संसदको सार्वभौम समितिले यो हदसम्मको कानुन पारित गर्दा प्रचलित संविधान, कानुन र नेपालले अन्तर्राष्ट्रिय समुदायसमक्ष लिखित रूपमा व्यक्त गरेका प्रतिज्ञाहरूलाई किन स्मरण गर्न सकेन ? के नेपालको संसद र यसका समितिहरू सरकार नियन्त्रित र निर्देशित निकायमा परिणत भैसकेका हुन् ? अबका दिनमा संसदले यो कानुनलाई अस्वीकार गरेर मात्र जनतालाई सन्तुष्ट पार्न सक्छ । अदालत गठन सम्बन्धी व्यवस्था मात्र होइन, प्रस्तावित कानुनमा व्यक्तिका गोपनीयता, संविधानले प्रत्याभूत गरेको भिन्न मत राख्न पाउने वैयक्तिक स्वतन्त्रता, सरकार र यसका क्रियाकलापसँग असहमत हुने स्वतन्त्रता, सरकार, सार्वजनिक निकाय र यसका पदाधिकारीहरूको आलोचना गर्न पाउने स्वतन्त्रता जस्ता संविधान र स्वीकृत लोकतन्त्रले अंगीकार गरेका व्यक्तिका न्यूनतम प्रत्याभूतिलाई समेत पूर्णतः संकुचित र निषेधित गरिएको छ । यो कानुन यस्तै रूप र रंगमा संसदले पारित गरेमा हाम्रो मुलुकमा लोकतन्त्र र वैयक्तिक स्वतन्त्रता नामको कुनै चीज बाँकी रहनेछैन, त्याग र बलिदानबाट प्राप्त खुला समाज र खुला लोकतन्त्रको अवसान हुनेछ । प्रस्तावित कानुनमा राष्ट्रिय सूचना प्रविधि केन्द्रको अवधारणा पनि अत्यन्त खतरनाक छ । राष्ट्रिय स्तरमा सबै किसिमका तथ्याङ्क संकलन गरी डाटा डिपोजिटरीको समेत काम गर्न सूचना बैंकको रूपमा कार्य गर्ने अख्तियारी केन्द्रलाई प्रदान गरिएको छ । यस्तो असीमित र अनियन्त्रित अधिकार विधिको शासनको प्रतिकूल मानिन्छ । तर, यो कानुनमा तिमी जतिसुकै माथि होऊ, तिमीभन्दा माथि कानुन छ भन्ने विधिको शासनको मर्मलाई पूर्णतः बेवास्ता गरिएको छ । अर्को खतरनाक व्यवस्था बाधाअड्काउ फुकाउने सम्बन्धी अधिकार हो । संसदले बनाएको कानुनको सार्वभौमिकता संसदमै निहित हुन्छ । संविधान अनुसार कानुन बनाउने सर्वोच्च निकाय संसद मात्र हो । यसरी निर्माण भएको कानुनको अन्तिम व्याख्याता अदालत हुन्छ । संसदले प्रदान गरेको प्रत्यायोजित अधिकार अन्तर्गत सरकारले नियमहरू बनाउन सक्छ । त्यस्ता नियम संविधान, संसद र संसदीय कानुन अधीनस्थ हुन्छन् । संविधान तथा राजनीतिशास्त्रमा यति स्पष्ट रहेको यो मान्यतालाई पूरै बेवास्ता गर्दै सरकारले प्रस्तुत विवादित कानुनको व्याख्या गर्ने अधिकारसमेत आफूमा निहित गरेको छ । कानुन कार्यान्वयनमा कुनै बाधाअड्काउ आएमा त्यस्तो बाधाअड्काउ फुकाउने अधिकार नेपाल सरकारलाई हुने उल्लेख छ (दफा १२९) । यसबाट कुन नियत र सोचका साथ सरकारले यो कानुन अगाडि बढाएको छ, छर्लङ्ग हुन्छ । नेपाल त्यस्तो राष्ट्रको श्रेणीमा पर्छ, जसले विचार तथा अभिव्यक्तिको स्वतन्त्रता (धारा १७ (२)क), सूचनाको हकको स्वतन्त्रता (धारा २७) र सञ्चारको हकको स्वतन्त्रता (धारा १९) लाई छुट्टाछुट्टै मौलिक हकका रूपमा मान्यता दिएको छ । विचार तथा अभिव्यक्तिको स्वतन्त्रताको चीरहरण पटकपटक हुने गरेका सन्दर्भमा संविधानमा धेरै स्पष्टताका साथ यी स्वतन्त्रतालाई संरक्षण गर्न खोजिएको देखिन्छ । सरकारका पटकपटकका यस्ता हर्कतले नेपाली समाजले लामो समयदेखि अंगीकार गर्दै आएको विचार तथा अभिव्यक्ति स्वतन्त्रतासहितको खुल्ला समाजको अन्त्य त हुने होइन भन्ने सन्देह पैदा गराएको छ । निश्चय नै, सबै अधिकार सापेक्षित नै हुने हुँदा स्वतन्त्रताको उपभोगमा उचित बन्देज लगाउने गरी कानुन बनाउन नसकिने होइन, तर त्यस्तो प्रतिबन्धको आधार संविधानमा लेखिएका कुराहरूमध्ये कुनै कार्य गर्नबाट रोक लगाउने उद्देश्यले अभिप्रेरित भएको हुनुपर्छ । संविधानद्वारा प्रत्याभूत अधिकारको उपभोगमा बन्देजहरू लगाउँदा केही निश्चित सर्तको पालना अनिवार्य रूपमा गरिएको हुनुपर्छ । उदाहरणका लागि, त्यस्ता बन्देजहरू उचित र तर्कसंगत हुनुपर्छ । अवलम्बन गर्न खोजिएको बन्देज लोकतान्त्रिक समाजका लागि सुहाउने खालको हुनुपर्छ । त्यस्ता बन्देजहरू समानुपातिकताको सिद्धान्तसँग मेल खाने हुनुपर्छ । त्यस्ता बन्देजहरू कानुनको अख्तियारी अन्तर्गत अवलम्बन गरिएको हुनुपर्छ । त्यस्ता बन्देजहरू लगाउनुपूर्व औपचारिक रूपमै संकटकालीन अवस्थाको घोषणा गरिएको हुनुपर्छ । सामान्य अवस्थामा संविधान तथा कानुनले सुनिश्चित गरेका विशेष प्रकारका अधिकारहरूको उपभोगमा कुनै पनि प्रकारको हस्तक्षेप वा बन्देज स्वीकार्य नहुने अधिकार सम्बन्धी विश्वव्यापी मान्यता हो । जसलाई नागरिक तथा राजनीतिक अधिकार सम्बन्धी अन्तर्राष्ट्रिय अनुबन्धको धारा ४ ले समेत स्पष्ट रूपमा उल्लेख गरेको छ । अन्त्यमा, राजनीतिमा आफूले खनेका खाल्डामा आफै उत्तानो परेका धेरै दृष्टान्त छन् । यो सरकार र संसदले एक कार्यकालका लागि जनादेश प्राप्त गरेको हो । अर्को कार्यकालका लागि जनताले कसलाई जनादेश दिन्छन्, आजै भन्न सकिँदैन । जुन उद्देश्यका लागि यो कानुन चाहियो भनिएको छ, त्यो उद्देश्य भैरहेकै कानुनबाट सजिलै प्राप्त गर्न सकिन्छ । सरकार र संसदले बुझ्नुपर्यो, विद्युतीय माध्यमको प्रयोगमा केही तलमाथि भएकै भन्ने आधारमा आफ्ना नागरिकलाई जन्मकैदको सजाय दिनु ठट्टाको विषय होइन ।"
अरिंगालको गोलामा हात हाल्ने दुःसाहस,"सोमबार प्रकाशित ट्रम्पको आपराधिक आक्रामकता सम्पादकीय अमेरिकी राष्ट्रपति डोनाल्ड ट्रम्पको क्रोध, प्रतिशोध र घमन्डसँग सम्बन्धित छ । हुन पनि ह्वाइट सुप्रिमेसीको जातीय नारा लिएर चुनाव जित्न सफल बनेका अमेरिकी राष्ट्रपति ट्रम्प संसारका सबै देशलाई होच्याउँदै अमेरिका फस्ट भनेर उफ्रँदै हिंँडेको कुरा कसैले बिर्सेका छैनन् । धैर्य गर्न नसक्ने र उन्मादमा वसिभूत भएर हिँंड्ने उनको शैलीले निरन्तरता पाएकै कारण दुई दशकदेखि इरानी सेनाको विशिष्टीकरण इकाइमा कार्यरत मेजर जनरल कासिम सुलेमानी जघन्य हत्याको सिकार बन्न पुगे । मध्यपूर्वको तनाव कम गर्न धेरै अघिदेखि लागिपरेका सुलेमानी इरान र साउदी अरेबियाको सम्बन्ध सुधार गर्ने सिलसिलामा इराक पुगेका बेला गत शुक्रबार विमानस्थलमै अमेरिकी ड्रोन आक्रमणबाट मारिए । राष्ट्रपति ट्रम्पकै निर्देशनमा भएको हत्याले विश्वभरका मानिस स्तब्ध बनेका छन् । निहत्था व्यक्तिमाथि वर्षिएको क्रूरतालाई धिक्कार्न थालेका छन् । हुन त यसअघि अमेरिकाको जनधनमाथि क्षति पुर्याउने ओसामा विन लादेन र आईएसका अबु बक्र अलबग्दादी जस्ता अतिवादी अगुवाहरूलाई नमारेको होइन, तर कुनै आतंकवादी संगठनमा नलागेका, कुनै युद्ध मोर्चामा नरहेका राज्यका जिम्मेवार सैन्य अधिकारीलाई झुक्याएर हत्या गरेकोमा त्यसको जति भर्त्सना गरे पनि पूरा हुने देखिंँदैन । अहिले रूस, चीनजस्ता देशसमेतको समर्थन पाएको इरानमाथि हात हाल्नु अमेरिकाको लागि प्रत्युत्पादक त बन्दैन ? भुवनेश्वर शर्मा, चन्द्रागिरि२, काठमाडौंट्रम्पको आपराधिक आक्रामकता सम्पादकीय मननयोग्य छ । अमेरिका पहिलाको नारा दिने अमेरिकी राष्ट्रपति डोनाल्ड ट्रम्प निन्दनीय काममा उत्रिएका छन् । इरानका मेजर जनरल कासिम सुलेमानीमाथि जुन ढंगले आक्रमण गरेर मारियो, अमेरिकाजस्तो मानव अधिकार र लोकतन्त्रको लागि आवाज उठाउने राष्ट्रको लागि लज्जाको विषय हो । अमेरिकी राष्ट्रपतिको इतिहासलाई नै कलंकित पार्नेगरी यस्तो व्यक्तिहत्यामा अग्रसर हुनुलाई कदापि राम्रो मान्न सकिन्न । योभन्दा खतरनाक कुरा इरानले आफ्ना नागरिक वा कुनै सम्पत्तिमाथि हमला गरे इरानका ५२ स्थानमा भयानक आक्रमण गरेर ध्वस्त बनाइदिने ट्रम्पको जुन चेतावनी छ, यो गम्भीर खालको छ । आगोको सानो फिलिङ्गोले कति विनाश गर्न सक्छ भन्ने कुराको कल्पना गर्न सकिन्न । ट्रम्पमा देखिएको युद्ध उन्मादको आंँकलन गर्ने हो भने विश्वमा जुनसुकै बेला जे पनि हुनसक्ने कालो बादल मडारिइरहेको आभास हुन्छ । महेशप्रसाद ढुंगाना, नयाँवानेश्वर, काठमाडौंट्रम्पको आपराधिक आक्रामकता सम्पादकीय पढ्दा संसारभर नै आवेग, संवेदनारहित र संवादहीन व्यवहार गर्न उद्यत व्यक्ति हुन् भन्ने प्रस्ट हुन्छ । सस्तो चर्चाका लागि जस्तोसुकै हर्कत देखाउन पछि नपर्ने ट्रम्पको आपराधिक आक्रामकता डरलाग्दो खालको छ । हालै ट्रम्पको आदेशमा इरानका एक उच्च सैन्य अधिकारीको हत्या गरिएपछि खाडी क्षेत्रमा नयाँ खाले अशान्ति र अस्थिरता बढेको छ । यसबाट खाडी राष्ट्रभरि नै अमेरिकीप्रति बदलाको भावका ज्वारभाटाहरू तरङ्गित हुनथालेका छन् । ट्रम्पले आफ्नो पदीय मयार्दा र हैसियतलाई अवमूल्यन गर्ने अनेक कार्य गर्दै आएका छन् । इरानी जर्नेलको हत्या गर्ने उनको पछिल्लो आदेश घिनलाग्दो र सनकपूर्ण युद्ध उन्माद बाहेक केही होइन । अन्य कुनै पनि मुलुकका सैन्य अधिकारीलाई विनाकारण र कसुर मार्ने अधिकार अमेरिकी राष्ष्ट्रपति ट्रम्पलाई छँदै छैन । यसले अन्तर्राष्ट्रिय कानुन र मानव अधिकारका आधारभूत मान्यता र मूल्यको पूरै धज्जी उडाएको छ । श्यामसुन्दर कुइँकेल, हाँडीगाउँ, काठमाडौंट्रम्पको आपराधिक आक्रामकता सम्पादकीयमा ट्रम्पको भर्त्सना गरिएको छ । कुनै समय अमेरिकासँग सहकार्य गरेका कासिम सुलेमानी अहिले अमेरिकाको शत्रुको रूपमा प्रस्तुत गरी ड्रोन आक्रमण गरी हत्या गरियो । यसमा पश्चिम एसियाका मुस्लिम राष्ट्रहरू, रूस, चीन लगायतका कतिपय देशले विरोध र भर्त्सना गरेका छन् । इराकमा रहेको अमेरिकी राजदूतवासमा आक्रमण भएपछि यस घटना र अघिका कतिपय घटनामा इरानको हात रहेको अमेरिकी आरोपलाई आधार बनाएर त्यसको बदलास्वरुप कासिम सुलेमानीको हत्या गरिएको तर्क गरिंँदैछ । इरानी सर्वोच्च नेता आयोतुल्लाह अलि खुमेनीले सुलेमानीको हत्याको बदला अमेरिकासित उचित समयमा लिइने उद्घोष गरिसकेका छन् । त्यसको जवाफमा अमेरिकी राष्ट्रपति डोनाल्ड ट्रम्पले यदि इरानले अमेरिकी नागरिक र सम्पत्तिमाथि आक्रमण गरे इरानमाथि आक्रमण गर्ने चेतावनी दिइसकेका छन् । उनले इरानको महत्त्वपूर्ण ५२ स्थानमा आक्रमण गरिने चेतावनी दिएका छन् । इरान र अमेरिका बीचको सम्बन्ध अहिले संकटपूर्ण अवस्थामा छ । कतै तेस्रो विश्वयुद्ध त हुने होइन भन्ने सन्त्रास पनि छाइरहेको छ । यदि इरान र अमेरिकाबीच युद्ध भयो भने त्यसको असर विश्वभर पर्ने देखिन्छ । अहिले युद्ध नहुँदै तेलको भाउ बढिसकेको छ । यदि युद्ध भएमा विश्वमा तेल, ग्यासको मूल्य वृद्धि र अभाव हुनेछ । रेशमकुमार सुनुवार, नेपाल ल कलेज, काठमाडौं"
टुटेको विश्वासको आधार,"पटकपटक तोडिँदै आएको नेकपाको सङ्कल्प पुनः एकपटक तोडिएको छ । सचिवालय बैठक, केन्द्रीय समिति वा पोलिटब्युरो बैठकहरूको सङ्कल्प तोडिएको होइन, दुईजना अध्यक्षले एकदम विश्वसनीय तरिकाले गरेको सङ्कल्प नै तोडिएको छ । केही दिन अघिमात्रै सकिएको नेकपा स्थायी समिति बैठकमा अध्यक्षद्वयले एकताका बाँकी काम १५ दिनमा सक्नेगरी पार्टी पङ्क्तिलाई आश्वस्त तुल्याएका थिए । त्यो १५ दिन पुस २१ गते सकियो, तर ओली, दाहालले पार्टीको एकीकरण होइन, सामान्य एउटा सभामुखको उम्मेदवारसम्म पनि छान्न सकेनन् । यस्ता झुट र छलको खेतीले कति दिन टिक्ला एकताको राजनीति ? हुन त अहिलेसम्मको घटनालाई हेर्दा झुट शब्दको पर्यायवाची नै राजनीति हो रहेछ भन्ने पर्नथालेको छ । पार्टी एकताका बेला ३ महिनाभित्र सक्ने भनेको पार्टी एकताको काम दुई वर्ष हुनलाग्दा पनि भाखा सार्नाले अध्यक्षद्वयले विश्वास गुमाउँदै गएको छ । सुजन देवकोटा, पालुङटार४, गोरखा"
गरिमा धानको बीउ आयातमा गडबडी,"सोमबार प्रकाशित गरिमामा पन्छिँदै मन्त्रालय मा कृषि तथा पशुपन्छी मन्त्रालयले गरिमा धानमा बाला नलागेको विषयमा कारबाही गर्न निर्देश गरेछ । गत असोजमा कृषि अनुसन्धान परिषदनार्कले भारतबाट आयातित सो धानको बीउ नक्कली भएको पुष्टि गरेपछि त्यसबाट पीडित कृषकलाई राहत एवं बीउ आयातकर्तालाई कारबाही वाणिज्य, आपूर्ति तथा उपभोक्ता हित संरक्षण विभागलाई जिम्मा लगाएछ । राष्ट्रिय बीउबिजन समितिले धानको क्षतिको मूल्यांकन गरी गरिमा बीउ आयातकर्तालाई साढे दुई महिनापछि मात्र कारबाही प्रक्रिया थालेको देखिन्छ । १३ जिल्लाका ६० वटा पालिकाका ७ हजार घरधुरीको २३ करोडको क्षति भएपछि कारबाही प्रक्रिया सुरु गरेको देखाए पनि नक्कली धानको विषयमा बीउ आयातकर्ता दाङको सनराइज एग्रिकल्चर रिसर्च सेन्टर प्रालिमाथि थप अनुसन्धान गर्ने भन्दै सो बीउ आयातमा रोक लगाउने निर्णय गरेको देखिन्छ । तर आयात इजाजत खारेजी प्रक्रिया भने बढाइएको देखिँदैन । उता राष्ट्रिय बीउबिजन समितिले पीडित किसानका लागि उचित राहत उपलब्ध गराउन डेढ महिनाअघि गरेको सिफारिसको कार्यान्वयन नभएपछि पुनः दोस्रो पटकको सिफारिसको कार्यान्वयन गर्नसमेत आलटाल गरेको देखिन्छ । पूर्वमन्त्रीले बीउको डीएनए परीक्षण प्रतिवेदनपछि बीउ आयातकर्तालाई मुद्दा चलाउने र अर्थ मन्त्रालयबाट सहमति लिई पीडित किसानलाई क्षतिपूर्ति दिने क्षणिक लोकप्रिय प्रतिबद्धता जनाए । तर त्यसमा आलटाल बाहेक आजसम्म कुनै कारबाही भएको छैन । उल्टै अहिले मन्त्रालय र विभागले १३ जिल्ला र ६० स्थानीय तहमा देखिएको अक्षम्य त्रुटिमाथि कारबाही थाल्नुको साटो पीडित किसानलाई राहत उपलब्ध गराउन पालिका तयार भएको भनी आफू पन्छिँदै प्रदेशस्थानीय सरकारलाई कारबाही थाल्न सिफारिस गरेको देखिन्छ । गंगाराज अर्याल, पाणिनि८, अर्घाखाँची"
कार्यकर्ता र दासमा भिन्नता ?,"राजनीति स्वच्छ, सफा र उद्देश्यमूलक भए तमाम जनताले सुखभोग गर्न पाउँछन् र यो गन्धा, मैला, दूषित र भ्रष्ट बन्यो भने जनता प्रताडित हुन्छन् । नेपालमा अहिले चलेको राजनीतिले आम जनतालाई कति पनि खुसी दिएको छैन । राजनीतिलाई सेवा ठानेर पवित्र उद्देश्य पूर्ति गर्छौं भनेर लागेका दलका नेता र कार्यकर्ताहरूको अकर्मण्यताले राजनीति गन्हाएको छ । गोकर्ण रिसोर्टको अनियमिततामा दुईचार नेताले फाइदा लिए होलान्, तर नेकपामा रहेका २ लाख कार्यकर्ताले के पाए ? किन उनीहरू यो खराब कार्य भएको छ भन्दैनन् ? भष्टाचारको गन्ध लागेको दिगम्बर झालाई ओलीको अध्यक्षतामा बसेको मन्त्रिपरिषदले नियुक्ति गर्ने निर्णय गलत हो भनी नेकपाकै लाखौं कार्यकर्ता किन बोल्दैनन् ? मेडिकल कलेज सञ्चालकहरूले विद्यार्थीहरूलाई करोडौं ठग्दा उपल्ला केही नेता लाभान्वित भए पनि बाँकी हजारौं कार्यकर्ता किन बोल्दैनन् ? कालापानी अतिक्रमणमा सरकारको निस्क्रियताप्रति किन कार्यकर्ताहरू मुख खोल्न सक्दैनन् ? खोजी पस्दा यस्ता सयौं अनियमित काम छन्, जसमा दलका कार्यकर्ताहरू मुखरित हुनसकेका छैनन् । के राजनीतिक दलका कार्यकर्ता भनेका नेताका दास हुन् ? के यसैको लागि तिनले राजनीति गरेका हुन् ? हो भने धिक्कार छ । कार्यकर्ता चनाखो, निःस्वार्थी हुनसके मात्र खराब नेताहरू पछि हट्छन् र देश उँभो लाग्छ । देशलाई आवश्यक परेका बेला दुई शब्द बोल्न नसक्ने दास कार्यकर्ताको उत्पादनले देश कहिल्यै बन्दैन । गोपाल देवकोटा, जोरपाटी, काठमाडौं"
जनगणनामा दलितको पहिचान,"जनसंख्या के हो ? संख्या, समस्या वा स्रोतको भण्डार ? जनसंख्याबारे कुरा गर्दा हामीले सोध्ने वा विचार गर्ने प्रश्न यिनै हुन् । सन् ७०८० को दशकसम्म जनसंख्यालाई समस्याका रूपमा हेरिन्थ्यो । त्यसैले भारत, चीन, इन्डोनेसिया जस्ता पूर्व तथा दक्षिण एसियाली देशहरू गरिबमा गनिन्थे । तर समयसँगै जनसंख्याको परिभाषा फेरिएको छ । जनसंख्यालाई अथाह स्रोतका रूपमा लिएर त्यसको उचित प्रयोग गर्दा उपर्युक्त देशहरू आर्थिकराजनीतिक हिसाबले सबल हुँदै अन्तर्राष्ट्रिय शक्तिमा रूपान्तरण हुँदै छन् । यही कारण वर्तमानलाई एसियाको युग भन्ने गरिन्छ, जबकि दोस्रो विश्वयुद्धपछिको समयलाई अमेरिका र युरोपको युग भनिन्थ्यो । जापान त पहिल्यैदेखि युरोप र अमेरिकाको दाँजोमा थियो नै, चीन र भारत पनि उनीहरूसँग प्रतिस्पर्धा गर्ने हैसियतमा पुगेका छन् । यसका विभिन्न आयाम हुन सक्छन्, तर मूल कारण ती देशमा भएको विशाल जनसंख्या र त्यसको सही उपयोग नै हो । ९० को दशकपछि जनसंख्यामा अर्को आयाम थपिएको छ र त्यो हो शक्ति र पहिचान । जसको जति बढी जनसंख्या छ, त्यसको शक्ति पनि त्यति नै बढी हुन्छ । त्यो नेपालमा प्रमाणित नै भइसकेको छ । राजनीतिक रूपमा त्यसको सबैभन्दा बढी फाइदा लिने समूहमा जनजाति र मधेसी छन् । दलितहरूको जनसंख्यालाई कम आँक्न त मिल्दैन, तर जनसंख्याको अनुपातमा न त उनीहरूले शक्ति आर्जन गर्न सकेका छन्, न पहिचान नै स्थापित गर्न । पछिल्लो उदाहरणका रूपमा समान प्रकृतिका जनजाति प्रतिष्ठान र दलित विकास समितिलाई लिन सकिन्छ । जनजातिहरूको शक्तिलाई बुझेको ओली सरकारले तिनको प्रतिष्ठानलाई छुने आँटसम्म गर्न सकेन, तर दलित विकास समितिलाई खारेज गर्न तम्सिरहेको छ । ओली सरकारले दलितलाई न निर्णायक शक्ति न पहिचान नै स्थापित हुन सकेको समुदाय ठान्नाले यस्तो भएको हुन सक्छ । यो पृष्ठभूमिमा २०७८ मा हुने जनगणनालाई दलितहरूले अवसरका रूपमा लिने कि नलिने ? यसलाई आफ्नो शक्ति र पहिचान स्थापनाको माध्यम बनाउने कि नबनाउने ?पञ्चायत कालमा हामीलाई जनगणनाको महत्त्वबारे थाहा थिएन, हामी सचेत पनि भएनौं । तर २०४८ को जनगणनापछि हामीले त्यसको महत्त्व बुझेका छौं र सचेत पनि छौं । प्रजातन्त्रको सुरुआती चरण भएको हुँदा सो जनगणनामा हाम्रो खासै भूमिका भएन । तर २०५८ पछिको जनगणनामा हामी सचेत मात्रै भएनौं, वास्तविक तथ्यांक ल्याउन तथ्यांक विभागलाई दबाब पनि दियौं । भलै, त्यो प्रभावकारी भएन । जुन बेला हामीले कुनै भूमिका निर्वाह गरेनौं, त्यति बेला दलितको संख्या लगभग १६ प्रतिशत देखिन्थ्यो । तर २०५८ मा त्यो १२८ प्रतिशतमा झर्यो । यसलाई बुझेर हामीले तथ्यांक विभागलाई परामर्श र दबाब दियौं । दलितहरू आफ्नो वास्तविक जात र थरसहित गणकहरूसमक्ष प्रस्तुत होऊन् भनेर देशव्यापी अभियान चलायौं । तथ्यांक विभागले हामीलाई न्याय गरेन, किनभने तथ्यांक संकलनका विभिन्न चरणमा परामर्श दिई त्यसको गुणस्तर तथा विश्वसनीयता कायम गर्न बनेका प्राविधिक तथा राजनीतिक कुनै पनि समितिमा दलितहरूको प्रतिनिधित्व भएन । त्यसमा भएका केही जनसंख्याविद् तथा समाजशास्त्रीहरू दलितका विषयमा जानकार थिए र उनीहरूले हाम्रा सवाल सम्बोधन गर्लान् भन्ने लागेको थियो । तर सम्भवतः उनीहरू एउटै वर्ण र जातिका भएकाले त्यो भूमिका निर्वाह भएन । फलतः तथ्यांक विभागले पहिचान नखुलेका करिब २ लाख दलितसहित जनसंख्या १३ प्रतिशत देखायो । पछि समानुपातिक चुनावमा समावेशी कोटा निर्धारण गर्ने सिलसिलामा निर्वाचन आयोगले दलितको संख्या १३८ प्रतिशत कायम गर्यो । अहिले हामी यसैलाई आधिकारिक तथ्यांक मान्न बाध्य छौं । सरकारले दिने हरेक समावेशी कोटामा पनि यही तथ्यांकलाई आधार बनाइएको छ । दलित आन्दोलनले हाम्रो संख्या २० प्रतिशत रहेको दाबी गरेको छ । त्यसका केही आधार पनि छन् । दलित अधिकारका लागि कार्यरत एउटा गैरसरकारी संस्थाले तथ्यांक विभागका पूर्व तथा बहालवाला कर्मचारीहरूका माध्यमले सिरहा, महोत्तरी, कपिलवस्तु, गुल्मी, सुर्खेत र बैतडीमा नमुना जनगणना गरेको थियो । त्यसमा छ वटै जिल्लामा दलितको संख्या सरकारले निकालेको भन्दा ६ देखि ३ प्रतिशत विन्दुले बढी देखियो । दलितको संख्या ती जिल्लामा सरदर २२ प्रतिशत देखियो । ती तुलनात्मक रूपमा दलितबहुल क्षेत्र भएकाले जनसंख्या केही बढी देखिएकोलाई आधार मान्ने हो भने पनि सरकारले लिएको तथ्यांकमा केही कमीकमजोरी छन् भन्ने प्रमाणित हुन्छ । दलितको संख्या कम देखिनुमा तथ्यांक विभागलाई मात्र दोष दिन मिल्ने अवस्था भने छैन । दलित अधिकारका क्षेत्रमा देखिएका दुइटा प्रवृत्तिमध्ये एउटाले आफूलाई दलितकै रूपमा मात्र प्रस्तुत गर्छ, जसका कारण करिब २ लाख जना पहिचान नखुलेका दलितमा राखिए । दोस्रो, खास गरी सहरमा बसोबास गर्ने दलितहरूले आफ्नो जात खुल्दा डेरा लगायतमा समस्या पर्ने हुँदा गणकहरूलाई वास्तविक जात तथा थर नभन्दा र त्यसलाई स्वभावतः थर मिल्ने बाहुनछेत्रीको समूहमा लगेर राखिदिँदा दलितको संख्या घटेको देखियो ।अहिले तथ्यांक विभागले जनगणनाका लागि तयारी तीव्र पारेको छ । तथ्यांक विभाग अन्तर्गत विभिन्न जातीय समूहको प्रतिनिधित्व हुने गरी एउटा समिति बनाइएको र त्यसमा दलित प्रतिनिधित्वका लागि दलित आयोगबाट प्रतिनिधि बोलाइएको जानकारी पाइएको छ । हामीले गैरसरकारी क्षेत्रबाट भए पनि दलितको प्रतिनिधित्व हुनुपर्ने माग राखेका छौं । दलित आयोग अहिले पदाधिकारीविहीन छ, ओलीको प्राथमिकतामा गठन गर्न बाँकी रहेका आयोगहरूले पूर्णता पाउन सकेका छैनन् । दलित आयोगका उच्चपदस्थ कर्मचारीहरू सबै उपल्ला जातिका छन् । उनीहरूले दलितका नाममा प्रतिनिधित्व गर्दा दलितका सवालले ठाउँ पाउने सम्भावनै देखिँदैन ।तथ्यांक लिनेजस्तो महत्त्वपूर्ण कार्यमा मन्त्री र जनप्रतिनिधिहरूले आवाज उठाउनुपर्ने हो, तर उनीहरूको मौनता पनि बुझिनसक्नु छ । दलितका गैरसरकारी संस्थाहरू त पहिलेदेखि नै जागरुक र सक्रिय थिए नै, अहिले विश्वकर्मा समाज, परियार समाज, मिझार समाज जस्ता जातीय संस्थाहरू पनि सक्रिय हुन थालेका छन् । जनसंख्या भनेको शक्ति र पहिचान हो भन्ने बुझेर जनगणनामा हाम्रो वास्तविक तथ्यांक ल्याउन घरघरमा भएका दलित उत्तरदाताहरूलाई आफ्नो वास्तविक थरगोत्रसहित प्रस्तुत हुन सक्ने वातावरण सिर्जना हुन सके २०७८ को जनगणनामा दलितको वास्तविक तथ्यांक आउन सक्छ ।"
जब प्रचण्डप्रेत बौरिन्छ,"जादुयी कथाका पात्रजस्ता अद्भुत र सम्मोहनकारी मानिस लाग्थे कुनै बेला प्रचण्ड । रक्तिम क्रान्तिको आलम्बबाट खुला राजनीतिको संसदीय सत्ता अभ्यासमा ओर्लंदाको समय ! अनेक रोमाञ्चकारी किस्सा र प्रभावको एकमुस्ट लोमहर्षक व्यक्तित्वका रूपमा उनको नायकी र खलनायकी दुवै यद्यपि अतिरञ्जित लाग्थे, तथापि विलक्षण वाक्पटुता र निर्णयक्षमताले समकालीन राजनीतिमा उनी छिट्टै ग्राह्य मात्रै भएनन्, नेताका रूपमा निर्णायक पनि बने । समयक्रममा क्रान्तिका आकांक्षा र राजनीतिक दाउपेच दुवैको सन्तुलनका घर्षणबीच उनी विचार र आचरणको भयावह कायाकल्पतिर सोझिए । श्रमजीवी जनतासँग गाँसिएको सामूहिक सपनाको यात्राबाट थालिएको उनको यात्रा क्रमागत रूपले करिअर राजनीति धान्ने धन्दामा खुम्चिएको छ । अब यी देश, काल र परिस्थिति अनुसारको सुविधाजनक सम्बोधन पीके अर्थात् पुष्पकमल दाहालमा अवतरण भैसकेका छन् । यो अवतरणलाई सुरक्षित भन्नेहरू कति होलान्, अफसोस र दुर्घटनाको विम्ब मान्नेहरू कति ? तर उनको प्रचण्ड नामसँग गाँसिएको प्राकृतिक चमक र राप निभिसकेको चाहिँ दुनियाँले महसुस गरिसकेको यथार्थ हो ।हेर्दाहेर्दै उनीभित्रको गहिरो खाल्डोमा चुपचाप दफन भयो प्रचण्ड । छविलालबाट पुष्पकमल हुँदै प्रचण्ड ले तय गरेको विचारकल्प उल्टो गतिक्रमले पहाडे, पुरुष, शासक बाहुन मा रूपान्तरण भैरहेको दृश्य देख्न खासै ठूलो अन्तराल कुर्नुपरेन । यति छिट्टै र सजिलै उनको त्यो सम्मोहनकारी कदको ढलान भत्किन्छ भन्ने अनुमान सायदै गरिएको हुँदो हो । भूतपूर्व प्रचण्डलाई बेलाबेला दोहोर्याउन मन लाग्ने एउटा रोचक पदावली छ इतिहासको डिक्टेसन । उनलाई लाग्छ, उनी जेजे गर्दै छन्, त्यो इतिहासको खटन हो । त्यही सोच अनुसार केही समयका लागि, केही स्वार्थलोलुप मानिसका झुन्डहरूका लागि समय आफ्ना जुत्ताको तुनामा बाँधिएर हिँडिरहेको छ जस्तो भ्रम छर्न सफल पनि भएका छन् । उनको जिब्रोमा लगातार दशकौंसम्म उच्चारणको आदत बनिसकेका केही शब्द छन्, केही जार्गन छन् । राजनीतिक विचारको अन्तिम क्रियाकर्मसमेत सकेर मार्सीवाद को विशिष्ट नेपाली मौलिक भाष्यमा भास्सिइसके पनि मार्क्सवादको जपना गरिरहनुपर्ने परिस्थितिको साँघुरो चेपबाट कहिलेकाहीं उनीभित्रको मृत प्रचण्ड जुरुक्क उठ्छ । सचेत लोकलाई थाहा छ, त्यो प्रचण्ड होइन, पुष्पकमल दाहालको जीउमार्फत बौरिएको प्रचण्डप्रेत हो । यहाँनेर नबिर्सी भन्नुपर्ने केही टिप्पणी भने छन् । एक, देशमा राजनीतिक परिवर्तनको एउटा विशिष्ट कालखण्डलाई प्रचण्डले नेतृत्व गरेको विचारले जसरी नयाँ दिशाबोध गराएको थियो, त्यसलाई कदाचित् कम आँक्न सकिन्न । यद्यपि इतिहास निर्माणमा उनको नायकत्व निरपेक्ष व्यक्तिगत नरहेको पनि उत्तिकै सत्य हो, तथापि एउटा खास समयको चेतनालाई तीव्रतर प्रगतिशील रफ्तार र नयाँ फड्को दिने नेतृत्वकर्ता को थियो भन्ने कुराले विशेष अर्थ राख्छ । दुई, इतिहासको निर्माण शासक र ठालु वर्गले होइन, उत्पादक शक्ति अर्थात् श्रमजीवी वर्गले गर्छ र जनताको सच्चा इतिहास नउधिनिकन इतिहासको ज्ञान र वर्तमानमा हरेक वर्ग, लिङ्ग, जाति र समुदायको आत्मसम्मान स्थापित हुँदैन भन्ने कुरालाई आमरूपमै बोध गराउने श्रेय पनि प्रचण्डले नेतृत्व गरेको आन्दोलनलाई नै जान्छ । यस अर्थमा इतिहासको एउटा डिक्टेसन पूरा गर्ने कार्यभारमा प्रचण्ड सफल कर्ता ठहरिएका हुन् भन्न हिचकिचाउनु पर्दैन । इतिहासमा जहाँसम्म उनी सही थिए, त्यो मितिसम्मको जस दिनुपर्छ । तर पछिल्लो समय इतिहासको खटन अनुसार भन्दै आफ्नो आजको स्थान र उभ्याइलाई जेजस्ता तर्क र निष्कर्षका आधारमा उनी व्याख्या गर्छन्, जेजस्ता जार्गन दोहोर्याएर जगत हँसाउँछन्, त्यो विडम्बनापूर्ण मात्रै छैन, कम्युनिस्ट विचारको मन्डीकरण गर्ने र जार्गनहरू बेचेर राजनीतिक पेसा चलाउने घिनलाग्दो खेलसमेत हुन पुगेको छ ।कुनै बेला बिनासोचविचार भावुकता र आवेगको शीघ्र अभिव्यक्ति दिने भावुक नेताका रूपमा उनको खुबै टिप्पणी हुन्थ्यो । कतिपय मानिस उनका अभिव्यक्तिलाई मजाकको विषय पनि बनाउँथे । तर त्यति बेलासम्म उनमा विचार र आन्दोलनप्रतिको निष्ठा जिउँदै र गतिशील छ भन्ने प्रतीत हुन छोडेको थिएन । पार्टीका वैचारिक एजेन्डालाई समग्र मुलुकको एजेन्डाका रूपमा स्थापित गर्न उनको नेतृत्वमा अरू शक्तिसँग भएका रस्साकस्सीले पनि त्यही पुष्टि गरेका हुन् । तर कुन अज्ञात भय, हताशा वा लालचले उनलाई हिजो आफैले ढुलमुले र प्रतिक्रियावादी करार गरेको पार्टीमा विलय हुने प्रस्तावको प्रेरणा दियो ? र, उनी घोषित रूपमै त्यही ढुलमुले र प्रतिक्रियावादी कित्ताको सेवक बन्न दगुरे ? यदि बलियो पार्टी बनाउने उद्देश्य नै थियो भने हिजो छोडेर, फुटेर गएका मित्रहरूलाई डाकेर पार्टी निर्माणको प्रयत्न गर्ने धैर्य किन आएन ?तेस्रो जनआन्दोलनको आह्वान गर्दै काठमाडौं घेर्ने योजनामा राजधानी सहरकै मध्यम वर्गले साथ नदिएपछि जब उनी काठमाडौंका सुकिलामुकिला अर्थात् उनकै शब्दमा बुर्जुवा रियाक्सनरी माथि खनिए, त्यो सहरी मध्यम वर्गबीच आलोचनाको विषय बन्यो । काठमाडौंवासी कतिपय बुद्धिजीवीले आपसमा आफूलाई ओइ सुकिलामुकिला भन्दै सम्बोधन गर्न थाले । त्यसो त मध्यम वर्ग हरेक राजनीतिक क्रान्ति र संघर्षको निर्णायक मानिन्छ, तर सबभन्दा कृतघ्न र अवसरवादी वर्ग पनि यही हो भनिन्छ । ऐनमौकामा यसले दिने र छोड्ने साथले आन्दोलन र क्रान्तिको भविष्य निर्क्योल गर्छन् । काठमाडौंको मध्यमवर्गीय चेतना भलै प्रचण्डसँग चिढिएको होस्, तर त्यो बेला उनी सही थिए । कारण, त्यतिन्जेल आफूले बोकेको विचार र हिँडेको बाटोप्रतिको जवाफदेहिता र दायित्वबाट उनी पलायन भइसकेका थिएनन् । अर्थात्, त्यति बेलासम्म प्रचण्ड को कुनै अंश उनीभित्र जीवितै थियो । जर्ज अर्वेलको प्रसिद्ध उपन्यास एनिमल फार्म मा स्किवलर भन्ने पात्र छ, जो ठूलो क्रान्तिपछि निर्मित आदर्श कम्युनको हर्ताकर्ता हो । र, यसैकारण ऊ अधीनस्थ पशुहरूलाई बारम्बार भनिरहन्छ, पशु हो, हामीले भनेभनेको मान । हामीले भनेभनेको गर । नत्र पुरानो मालिक जोन्स फर्केर आउँछ । पुष्पकमल दाहाल पनि बेलाबेला नागार्जुनबासी ज्ञानेन्द्र शाह र उनका अनुचरका नाम लिएर स्किवलरकै लयमा भयको खेती गरिरहन्छन् । जबकि आनुवंशिक सत्ता राजनीतिमा हिजोका राजालाई माथ गर्ने परिवारमोहले उनको निजत्वको आयाम कति संकुचित हुँदै छ, त्यसलाई इमानपूर्वक आत्मसात् गर्ने उदारताको लेश मात्र पनि उनमा छ झैं लाग्दैन । पुष्पकमल दाहालको जीउमा प्रचण्डप्रेत जुरुक्क बौरिँदो हो र आज पनि उनी बेलाबेला आफ्ना आलोचकलाई बुर्जुवा प्रतिक्रियावादी को तीर फ्याँकिरहन्छन् । उनको जिब्रो र सबकन्सस माइन्ड लाई हिजो अभ्यस्त जार्गन र कटाक्षको आदत हटिसकेको छैन । त्यो वाणीमा फुत्तफुत्त निस्कन्छ र निस्केर लोकले सुन्ने बेलासम्म आफैतिर सोझिएर कुरीकुरी गरिदिन्छ । पछिल्लोपल्ट उनले भने मिडिया बुर्जुवाको हातमा छ, सतर्क हुनुपर्छ । यस्तो भन्ने बेलामा उनी बिर्सन्छन् या बुझ पचाउँछन्, सर्पहरूलाई खेद्दाखेद्दै स्वयम् एउटा सर्प बनेको मानिसको किस्साजस्तो आफ्नै सत्य । हिजोको माओवादी केन्द्रको टिठलाग्दो नेकपाविलोप प्रकरणपछि यो आसेपासे पोषक आर्थिक गुट मात्रै बनेर नवबुर्जुवा वर्गको निर्माण गरिरहेको तथ्य । वर्गीय क्रान्तिले उत्पादन गरेका शब्दको उपयोगिता र महत्त्व उत्तरक्रान्तिकालमा हुँदैन भन्ने होइन, झनै हुन्छ । क्रान्तिपछिको समय प्रतिक्रान्तिको सम्भावित दुर्घटनाबाट जोगिने संवेदनशील काल हो । यो क्रान्तिभन्दा झनै पेचिलो हुन्छ । यति बेला पनि क्रान्ति सतत गति र प्रक्रियामा हुन्छ । त्यो जीवन व्यवहारमा, संस्कृतिमा, आचरणमा लगातार व्यक्त हुन्छ, उत्तिकै इमान र प्रतिबद्धताका साथ । यस्तो चरणमा पनि क्लासिकल कम्युनिस्ट जार्गन उत्तिकै सुन्दर र वस्तुसंगत सुनिन्छन्, जति क्रान्तिकालमा सुनिन्थे । तर हिजोको क्रान्तिको मूलकर्ता नै जब विकृत पुँजीवादको पुच्छर समातेर माफिया र दलालतन्त्रको वैतरणी तर्न उद्यत हुन्छ, त्यस बेला यी शब्द अर्थहीन र हाँसोलाग्दा सुनिन्छन् । माओवादी केन्द्रलाई एमालेमा गाभेपछि एउटै (छाता) कम्युनिस्ट पार्टीको भाष्य बाँड्न खुब रुचि लिन थालेका उनले भनेको ग्रेटर कज श्रमजीवी जनताको भविष्यका लागि हो वा आसेपासे, भ्रष्ट, दलाल पुँजीवादको सुरक्षा र संवर्द्धनका लागि, त्यो घामजत्तिकै छर्लङ्ग छ । मेलम्ची परियोजना होस् या मेडिकल शिक्षा सुधार आन्दोलन, उत्पीडित उखु किसानको आन्दोलन या आफ्नै पार्टीभित्र निर्णायक तहमा महिला नेता स्थापित गर्ने विषय होस् या सभामुख चयनमा देखाइएको वर्तमान उपसभामुखप्रतिको उपेक्षा, पछिल्ला सबै प्रकरणमा उनीभित्रको प्रचण्ड मृतवत् भैसकेको देखिन्छ । यतिखेर उनीसँग श्रमजीवी निर्धानिमुखा, उत्पीडित, उपेक्षितका पक्षमा जुरुक्क ब्युँतिने चमत्कारको कल्पना र आशा कसैले नगरे हुन्छ ।तैपनि पुष्पकमल दाहालभित्र दफन भएको प्रचण्डको प्रेत भने बेलाबेला बौरिन्छ । त्यो प्रेतबौराइले एकैसाथ निष्पादन गर्ने हास्य, रौद्र र करुण रसले दुनियाँ विरक्त हुँदो छ ।"
कृषि कर्जाका व्यवधान,"देशको कुल गार्हस्थ्य उत्पादनमा कृषि क्षेत्रको योगदान घट्दै गए पनि यस क्षेत्रले अझै एक चौथाइभन्दा बढी योगदान दिएको छ । नाफाका लागि गरिने वा ज्यालाको लागि गरिने कामका आधारमा कृषि क्षेत्रले २१५ प्रतिशत श्रमशक्तिलाई रोजगारी दिएको छ । आफ्नो निर्वाहको लागि कृषिमा आश्रितहरू अझै धेरै छन् । यसका बावजुद पनि कृषिक्षेत्र आधुनिक र व्यावसायिक हुनसकेको छैन । कृषि उत्पादनका सम्भावनाहरू उपयोग हुनसकेका छैनन् । उत्पादन बढाउन अन्य कुराका अतिरिक्त कृषि कर्जाको पनि आवश्यकता पर्छ । उत्पादन प्रक्रियामा चाहिने पुँजीको लागि आफ्नो बचतमात्र पर्याप्त हुन नसक्ने हुँदा कर्जाको आवश्यकता पर्छ । कृषि कर्जा विस्तारको लागि केही प्रयास भएका छन् । यसले कृषि कर्जा विस्तारमा केही सुधार ल्याए पनि अझै सन्तोषजनक छैन ।आर्थिक वर्ष २०७५७६ को अन्त्यसम्ममा बैंक तथा वित्तीय संस्थाहरू (वाणिज्य बैंक, विकास बैंक र वित्त कम्पनी) ले कृषि क्षेत्रमा जम्मा १९३ अर्ब ४६ करोड रुपैयाँ कर्जा लगानी गरेका छन् । उक्त रकम अघिल्लो आर्थिक वर्षको अन्त्यको तुलनामा ४२५ प्रतिशत बढी हो । आर्थिक वर्ष २०७४७५ को अन्त्यमा लगानीमा रहेको कृषि कर्जा ५०८ प्रतिशतले बढी थियो । पछिल्ला दुई वर्षमा कृषि क्षेत्रमा गएको कर्जाको वृद्विदर उच्च अंकको छ । यसले कृषि क्षेत्रतर्फ कर्जा प्रवाह सुधार हुँदै गएको संकेत गर्छ । तर, बैंक तथा वित्तीय संस्थाहरूबाट कृषि क्षेत्रमा प्रवाह भएको कर्जा कुल कर्जासँग तुलना गर्दा अझै झिनो अंशमात्र रहेको छ । २०७६ असारसम्म जम्मा कर्जाको ६६ प्रतिशतमात्र कृषि क्षेत्रको कर्जा अंश छ । कृषि क्षेत्रले उत्पादनमा दिएको योगदानको २४ प्रतिशत जतिमात्र कर्जाको अंश प्राप्त गरेको छ । लघुवित्तहरूबाट कृषि क्षेत्रतर्फ उल्लेख्य कर्जा प्रवाह भएको छ । थोक कर्जा प्रवाह बाहेकका लघुवित्तहरूले २०७६ असारसम्म लगानीमा रहेको १९८ अर्ब ४० करोड कर्जामध्ये ४७३ प्रतिशत (९३ अर्ब ९० करोड ) कृषि क्षेत्रमा रहेको छ । लघुवित्तहरूबाट प्रवाह हुने कर्जाको तुलनात्मक रूपमा व्याजदर बढी हुने र कुनै पनि किसिमको सहुलियत नपाउने अवस्था छ । सहकारीहरूबाट पनि कृषि क्षेत्रमा कर्जा प्रवाह हुने गरेको छ । सहकारीहरूको २०७४ असारपछिको तथ्याङ्क उपलब्ध छैन । २०७४ असारसम्म करिब ११ हजार कृषि सहकारी रहेका थिए, जसले २५ अर्ब रुपैयाँ कर्जा लगानी गरेका थिए । यस बाहेक चार हजारभन्दा बढी बहुउद्देश्यीय सहकारी संस्थाहरूले पनि कृषि क्षेत्रमा कर्जा लगानी गरेको हुनुपर्छ । कृषि क्षेत्रतर्फ कर्जा बढाउन सरकारले व्याज अनुदान दिने नीति लिएको छ । विभिन्न समयमा परिमार्जित हुँदै हाल कार्यान्वयनमा सहुलियतपूर्ण कर्जाको लागि व्याज अनुदान सम्बन्धी एकीकृत कार्यविधि २०७५ रहेको छ । जस अनुसार व्यावसायिक कृषि तथा पशुपन्छी पालन गरी ७ वटा क्षेत्रमा सहुलियतपूर्ण कर्जा पाउने व्यवस्था छ । २०७६ मंसिरमा यस कार्यविधिमा संशोधन गरी कपडा उद्योग र प्राविधिक तालिम थपी ९ वटा शीर्षकमा सहुलियत कर्जा प्रवाह गर्ने व्यवस्था गरिएको छ । सहुलियतपूर्ण कर्जाको कार्यविधि अनुसार व्यावसायिक कृषि तथा पशुपन्छी पालनको लागि प्रतिऋणी ५ करोडसम्म कर्जा प्राप्त हुने प्रावधान छ । यसभन्दा बढी कर्जाको लागि नेपाल राष्ट्र बैंकका डेपुटी गभर्नर संयोजक रहेको केन्द्रीय समन्वय तथा अनुगमन समितिको स्वीकृति चाहिन्छ । यस्तो कर्जाको भुक्तानी अवधि बढीमा ५ वर्षको हुने, बैंक तथा वित्तीय संस्थाले आधार दरमा दुई प्रतिशत थपेर व्याजदर कायम गर्नुपर्ने र अन्य कुनै पनि प्रकारका शुल्क लिन नपाउने प्रावधान छ । सरकारले यस प्रकारको कर्जामा ऋणीलाई ५ प्रतिशत व्याज अनुदान दिने व्यवस्था छ । ५ करोडभन्दा बढीको कर्जामा भने व्याज अनुदान २ प्रतिशतमात्र छ । व्यावसायिक कृषि तथा पशुपन्छी कर्जा १० लाखसम्म विनाधितो समूह जमानीमा प्रवाह गर्न सकिने व्यवस्था छ । त्योभन्दा माथिको लागि परियोजना धितोमा प्रवाह गर्न सकिने प्रावधान छ भने यस्तो कर्जाको सुरक्षण गर्नुपर्ने हुन्छ । साथै यस्तो कर्जा प्राप्त गर्न ऋणी १८ वर्ष पुगेको, १० लाखभन्दा बढी कर्जाको लागि अनिवार्य रूपमा संस्था र १ करोडभन्दा बढी कर्जाको लागि कम्पनी हुनुपर्ने प्रावधान छ । १० लाखभन्दा बढी कर्जाको लागि विस्तृत परियोजना प्रस्ताव पेस गर्नुपर्छ । नेपाल राष्ट्र बैंकले पनि बाध्यताकारी रूपमा कृषि कर्जा प्रवाह गर्नुपर्ने व्यवस्था गरेको छ । वाणिज्य बैंकहरूले आफ्नो कुल कर्जाको २५ प्रतिशत उत्पादनशील क्षेत्रमा कर्जा प्रवाह गर्नुपर्ने, त्यसमध्ये २०७६ असारसम्ममा १० प्रतिशत कृषि क्षेत्रमा कर्जा प्रवाह गरेको हुनुपर्ने व्यवस्था गरेको छ । कृषि कर्जाको यो अनुपात नपुर्याउने वाणिज्य बैंकहरूलाई हर्जाना लगाउने व्यवस्था छ । विकास बैंक र वित्त कम्पनीहरूले पनि कृषि लगायतका उत्पादनशील क्षेत्रमा आफ्नो कुल कर्जाको क्रमशः १५ र १० प्रतिशत प्रवाह गर्नुपर्ने प्रावधान छ । स्वस्फुर्त रूपमा बजार प्रणालीबाट कृषि क्षेत्रमा कर्जा प्रवाह हुन नसक्दा नै सरकार र नेपाल राष्ट्र बैंकले बाध्यताकारी व्यवस्था गर्नुपरेको हो । यति गर्दा पनि आशातित रूपमा कृषि क्षेत्रमा कर्जा प्रवाह हुनसकेको छैन । व्यावसायिक कृषि तथा पशुपन्छी कर्जा केही सीमित स्थानका सीमित व्यक्तिहरूले मात्र पाएको देखिन्छ । बैंक तथा वित्तीय संस्थाहरूले न्यूनतम तोकिएको अनुपातमा कृषि कर्जा पुर्याउन पनि गाह्रो मानेको स्थिति छ । कृषि कर्जा प्रवाहको सवालमा माग र आपूर्ति दुवै पक्षमा केही व्यवधान देखिन्छ । अधिकांश कृषि कर्म परम्परागत पाराका छन्, व्यावसायिक हुनसकेका छैनन् । कृषि कार्यमा लाग्नेहरू अनपढ वा कम पढेका हुँदा बैंकिङ ज्ञानको कमी छ, जसले गर्दा बैंकको लागि आवश्यक कागजात व्यवस्था गर्न सक्दैनन् । मनसुनमा आधारित र व्यावसायिक ढंगले सञ्चालनमा नरहेको हुँदा कृषिकार्य अन्य व्यवसायभन्दा जोखिमयुक्त पनि छ । यसो हुँदा बैंक तथा वित्तीय संस्थाहरू कृषि कर्जा प्रवाहमा हिचकिचाउने गर्छन् । कृषि क्षेत्रलाई केन्द्रित गरी कर्जा प्रवाह गर्ने वित्तीय संस्थाको अभावले गर्दा कृषि नाफामुखी बैंकहरू कृषि क्षेत्रतर्फ कर्जा प्रवाह गर्न चाहँदैनन् । पहाड र हिमाली भेगका ज्यादै छरिएका बस्तीले गर्दा पनि बैंकिङ क्षेत्रको विस्तार भए पनि सहज रूपमा पहुँच पुग्नसकेको छैन । यसले पनि कृषि कर्जा प्रवाहमा कठिनाइ भएको छ । मूल्यवान जग्गाजमिन मात्र धितो राखी कर्जा दिने प्रवृत्तिले गर्दा गाउँघरका जग्गा धितोको रूपमा कम स्वीकार गर्नाले पनि कृषि कर्जा प्रवाहमा व्यवधान थपेको छ । कृषि कर्जा प्रवाहमा सुधार ल्याउन एकातर्फ यस क्षेत्रलाई व्यावसायिक र आधुनिक बनाउनुपर्ने खाँचो छ भने अर्कोतर्फ बैंक तथा वित्तीय संस्थाहरूले पनि कृषि क्षेत्रको महत्त्व बुझ्नु जरुरी छ । सुरुवाती चरणमा आवश्यक कर्जा प्रवाह गर्दै यस क्षेत्रलाई आधुनिक र व्यावसायिक बनाउन कृषि सहकारी संस्थाहरूले गहन भूमिका खेल्नुपर्ने देखिन्छ ।किसानहरूलाई कर्जामात्र होइन, उत्पादनदेखि बजारीकरणसम्मको सहयोग आवश्यक छ । यस सन्दर्भमा लघुवित्त संस्थाहरूले पनि गहन भूमिका खेल्न सक्छन् । यिनीहरूले प्रवाह गर्ने कृषि कर्जामा पनि व्याज सहुलियत दिने व्यवस्था हुने हो भने धेरै वास्तविक किसानले राहत पाउन सक्ने थिए । कृषिमा केन्द्रित हुनेगरी प्रदेश सरकारहरूले प्रदेशस्तरीय वित्तीय संस्थाहरू खोल्नु आवश्यक छ । सबैको प्रयास भएमा कृषि क्षेत्र फस्टाई वार्षिक करिब ७७ अर्बको कृषिजन्य आयात प्रतिस्थापन गर्न सहयोग पुग्नेछ ।"
असममा गोर्खाले गुहारे अदालत,"राष्ट्रिय नागरिक पञ्जीकरणको सूचीमा नाम नभएका भारतको असम राज्यका गोर्खा समुदायले अदालत गुहारेका छन् । असम राज्यले यसअघि प्रकाशन गरेको सूचीमा करिब डेढ लाख नेपालीभाषी गोर्खाको नाम समावेश छैन । भारतीय गोर्खाहरूको छाता संगठन भारतीय गोर्खा परिसंघ (भागोप) ले एनआरसीमा नाम नपर्ने गोर्खाका लागि भारतको नागरिक प्रमाणित गर्ने आधार अलग हुनुपर्ने भन्दै सर्वोच्च न्यायालयमा मुद्दा दर्ता गरेको हो । भागोप युवा प्रकोष्ठका राष्ट्रिय सचिव नन्द किराती देवानका अनुसार असम सरकारले एनआरसीको सूचीमा नाम नआएका नेपालीभाषी गोर्खालाई सर्वोच्च न्यायालय अधीनस्थ फरेनर्स ट्राइबुनल (विदेशी अधिकरण) मा अपिल गर्ने आदेश दिएको छ । असमका गोर्खाहरू नेपालबाट छिरेका विदेशी होइनन्, यसकारण एनआरसी सूचीमा छुटेका गोर्खाहरूले फरेनर्स ट्राइबुनलमा अपिल गर्ने प्रश्नै उठ्दैन, देवानले कान्तिपुरलाई बताए, सर्वोच्चले एनआरसीको सूचीमा पर्न अथवा भारतीय नागरिक प्रमाणित गर्न जुन कागजपत्र मागेको थियो, छुटेका गोर्खाहरूसित ती कागजपत्र थिएनन् तर उनीहरूसित भारतको नागरिक प्रमाणित गर्ने अन्य कागजपत्र छन्, त्यहीमार्फत उनीहरूलाई भारतीय नागरिक प्रमाणित गरुन् भन्ने अपिल सर्वोच्चसित गरेका छौं ।देवानका अनुसार एनआरसी लागू गर्ने प्रक्रिया बंगलादेशी अनुप्रवेशकारीलाई लक्ष्य गरेर तय गरिएकाले गोर्खाहरूलाई समस्या परेको हो । सर्वोच्चले तय गरेको आधारअनुसार कागजपत्र नभएकाले नै डेढ लाख गोर्खाहरू सूचीभित्र पर्न सकेनन् । त्यसमा ५० हजार गोर्खा डिभोटर (शंकास्पद मतदाता) समूहमा छन् ।असम सरकारले सूचीमा नआएका १९ लाख व्यक्तिलाई आफूलाई भारतीय नागरिक प्रमाण गर्न फरेनर्स ट्राइब्युनलमा अपिल गर्न भनेका छन् । जबसम्म फरेनर्स ट्राइबुनलले उनीहरूलाई विदेशी प्रमाणित गर्दैन, तबसम्म उनीहरूलाई डिटेन्सन सेन्टर मा लगिनेछैन ।अहिलेसम्म ६ वटा डिटेन्सन सेन्टर बनाइएको छ, अरू ७ वटा सेन्टर बन्ने क्रममा छन् । देवानका अनुसार अहिलेसम्म एकैजना गोर्खालाई पनि डिटेन्सन सेन्टर भने लगिएको छैन । सर्वोच्चको निगरानीमा असमका विभिन्न जिल्लामा अहिले सयवटा फरेनर्स ट्राइबुनल राखिएका छन् । त्यसमा अझ २ सयवटा थप्ने र १९ लाख व्यक्तिको अपिल जाँच्ने बताइएको छ । एनआरसी सूचीमा नआएका १९ लाख स्थानीयलाई १२० दिनभित्र अपिल गरिसक्न सूचना दिइएको थियो तर नागरिक संशोधन ऐनको विरोधमा असममा हिंसा चुलिएकाले यो प्रक्रियामा ढिलाइ भइरहेको छ । यस्तोमा एनआरसी लागू गर्दा संघसंस्थालाई नै सहयोग गर्ने अपिल भएकाले भारतीय गोर्खा परिसंघले सर्वोच्चमा मुद्दा हालेको हो । यसै पनि सन् १९५० को नेपालभारतमैत्री सन्धिका कारण भारतमा बसोबास गरिरहेका नेपालीलाई विदेशी भन्न नसकिने भारतको गृह मन्त्रालयले भर्खरै पनि जनाइसकेको छ तर छुटेकाहरूले फरेनर्स ट्राइबुनलमा नागरिकताका लागि अपिल गर्नेबित्तिकै नेपालबाट छिरेका नेपाली बुझ्न सकिने भएकाले पनि छुटमा परेका गोर्खाहरू संकटमा परेको देवानले बताए । सोमबार सर्वोच्चले गोर्खाको मुद्दामा सुनवाइ गर्नेछ, देवानले भने, त्यसपछि नै असममा छुटेका गोर्खाहरूको भविष्य निर्धारण हुनेछ ।नेपाली भाषाका निम्ति साहित्य अकादमी पुरस्कार प्रापक दुर्गा खतिवडा पहिलो सूचीमा परेनन् तर पछिल्लो सूचीमा भने उनी परे । उनले भने, असममा नेपालबाट होस् वा दार्जिलिङ, कहींबाट छिरेका नेपाली छैनन् । जति पनि सूचीमा परेनन्, उनीहरू कागजपत्र संरक्षण नगरेकाले समस्यमा परेका हुन् । यसैले पनि गोर्खाका निम्ति सूचीमा पर्ने अलग प्रक्रिया हुनुपर्ने माग गरिएको उनको भनाइ छ ।"
सुलेमानीको शवयात्रामा मानवसागर,"तेहरानवासिङ्टन (एजेन्सी) अमेरिकी सेनाको आक्रमणमा इराकमा मारिएका सैनिक कमाण्डर कासिम सुलेमानीको पार्थिव शरीर इरान पुर्याइएपछि आयोजित शवयात्रामा लाखौं मानिस सहभागी भएका छन् । सुलेमानीको तस्बिर बोकेका शोकाकुलको मानव सागर इरानको दक्षिणपश्चिमी सहर अहवाजमा श्रद्धाञ्जलीका लागि जम्मा भएको थियो । त्यहाँबाट उनको पार्थिव शरीरलाई मसहद लगिएको थियो । सुलेमानीको पार्थिव शरीर नजिकै प्रार्थना गर्ने क्रममा इरानी सर्वोच्च नेता आयोतुल्लाह अलि खामेनीसहित वरिष्ठ अधिकारीहरू रोएका थिए । खामेनी सार्वजनिक रूपमै रोएको यो सम्भवतः पहिलो घटना हो । सुलेमानीको अन्त्येष्टि मंगलबार उनको गृहनगर केर्मानमा गर्ने जनाइको छ । सुलेमानी इरानको इस्लामिक रेभलुसनरी गार्ड कोर्प्स (आईआरजीसी) अन्तर्गतको विशेष सैन्य फौज कुड्स का प्रमुख थिए । मध्यपूर्वमा उनको नेतृत्वमा इरानी सैन्य गतिविधिहरू सञ्चालनमा थिए । सुलेमानीका उत्तराधिकारीले अमेरिकालाई मध्यपूर्वबाट खेदाउने चेतावनी दिएका छन् । सहिद सुलेमानीको बाटामा हामी उस्तै जोस जाँगरसहित हिंड्ने बाचा गर्छौंर हाम्रा लागि उनको मृत्युको क्षतिपूर्ति अमेरिकालाई यस क्षेत्रबाट हटाउनु हो, कुड्स प्रमुख इस्माइल कानीले भनेका छन् । परमाणु सम्झौता मान्दैनौंगत शुक्रबार अमेरिकी सेनाले इराकको राजधानी बग्दादमा इरानी वरिष्ठ सैनिक कमान्डर कासिम सुलेमानीलाई मारेपछि मध्यपूर्वमा तनाव चर्केको हो । इरानले आफ्ना प्रभावशाली सैनिक अधिकारीको हत्याको अमेरिकासँग बदला लिने चेतावनी दिइसकेको छ । अमेरिकासँगको तनाव चर्किंदै गएका बेला इरानले सन् २०१५ मा भएको अन्तर्राष्ट्रिय परमाणु सम्झौताका कुनै पनि प्रतिबन्ध नमान्ने घोषणा गरेको छ । इरानले एक वक्तव्य जारी गर्दै उक्त सम्झौतामा तोकिएको युरेनियम प्रवर्द्धनको सीमा अस्वीकार गर्ने जनाएको हो ।सन् २०१५ मा भएको सम्झौतामा इरानको युरेनियम प्रवर्द्धन कार्यक्रमलाई सीमित गर्ने उल्लेख गरिएको छ । तेहरानमा बसेको मन्त्रिपरिषद् बैठकपछि इरानले परमाणु सम्झौतामा व्यवस्था भएअनुसार युरेनियम भण्डारण र प्रवर्द्धनका लागि तोकिएको सीमा को बेवास्ता गर्ने जनाएको हो । अमेरिकी राष्ट्रपति डोनाल्ड ट्रम्पले गत वर्ष उक्त परमाणु सम्झौताबाट अमेरिका बाहिरिने निर्णय गरेका थिए । त्यसपछि अमेरिकाले इरानमाथि लगाउँदै आएको प्रतिबन्ध कडा पारेको थियो । सन् २०१५ को परमाणु सम्झौताका पक्षराष्ट्र जर्मनी, फ्रान्स र बेलायतले संयुक्त वक्तव्य जारी गर्दै इरानलाई सम्झौताको मर्मविपरीतका कदम नचाल्न आग्रह गरेका छन् । चीन र रूस पनि सम्झौताका पक्षराष्ट्र हुन् । अमेरिकी सेना हटाइए इराकविरुद्ध कडा प्रतिबन्धइराकी संसद्ले अमेरिकी सेनालाई देश छोड्न भनेपछि अमेरिकी राष्ट्रपति डोनाल्ड ट्रम्पले इराकविरुद्ध कडा प्रतिबन्ध लगाउने चेतावनी दिएका छन् । हाम्रो त्यहाँ निकै असामान्य महँगो हवाई अखडा छ । त्यो निर्माण गर्न हामीलाई अर्बौं डलर लाग्यो । हामीलाई त्यसको लागत नतिरेसम्म हामी इराक छाड्दैनौं, ट्रम्पले संवाददाताहरूसँग भने । राष्ट्रपतिको विमानमा सञ्चार माध्यमसँग कुरा गर्दै ट्रम्पले यदि इराकले अमेरिकी सेनालाई अमित्रवत् रूपमा देश छोड्न भन्यो भने इराकविरुद्ध प्रतिबन्धहरू लगाउने बताए । हामी उनीहरूले यसअघि कहिल्यै नभोगेको प्रतिबन्ध लगाइदिन्छौं । त्यसले इरानविरुद्धको नाकाबन्दीसमेत फिक्का लाग्नेछ, उनले भने । इस्लामिक स्टेट लडाकुविरुद्ध लड्न बनाइएको अन्तर्राष्ट्रिय गठबन्धनअन्तर्गत हाल इराकमा ५ हजार अमेरिकी सेना छन् । गठबन्धनले आइतबार तत्कालका लागि आईएसविरुद्धको कारबाही स्थगित गरिएको जनाएको थियो । इराकको संसद्ले विदेशी सेनालाई देश छोड्न आह्वान गर्दै एउटा प्रस्ताव पारित गर्यो ।प्रस्ताव बाध्यकारी नभए पनि प्रधानमन्त्री अदेल अब्दुल महदीले आफू इराकबाट अमेरिकी फौजलाई हटाउने पक्षमा रहेको बताएका छन् । अमेरिकी विदेश मन्त्रालयले भने इराकी संसद्ले आफ्नो देशबाट अमेरिकी सैन्यबल हट्नुपर्ने भनी पारित गरेको संकल्प प्रस्तावप्रति निराशा व्यक्त गरेको बीबीसीले उल्लेख गरेको छ ।"
बेलायतमा फस्टाउँदै नेपाली व्यवसाय,"लन्डनका सफल व्यवसायी कुल आचार्यले अघिल्लो सोमबार दक्षिण पश्चिम लन्डनको पटनीमा नयाँ रेस्टुराँ खोले । बेलायतमा होली काउ समूहको यो नवौं तथा पहिलो सिट इन हो । यसअघि आचार्यका सबै रेस्टुराँ टेक अवे थिए । नयाँ रेस्टुराँमा करिब सय सिट छन्, दर्जन बढी कामदार ।बीबीसीका भूतपूर्व कार्यक्रम प्रस्तोता तथा सेलेब्रिटी सेफ एन्सले ह्यारियटले उद्घाटन गर्दै बेलायतमा नेपाली व्यवसायी बढेकामा खुसी व्यक्त गरे । होली काउ समूहका निर्देशक आचार्यले २० वर्ष पहिले बेलायत आएपछि किचन पोर्टर, तन्दुरी सेफ, सेफ हुँदै २००६ मा होली काउ खोलेको स्मरण गरे । व्यवसायमा चुनौती छन् तर सबैको माया र साथले सफल भइरहेको छु, आचार्यले भने । उता, तीन साताअघि ५ जना नेपाली मुछेत्र गुरुङ, अनिल प्रधान, राजेन्द्र प्रधान, कमल गुरुङ र राजु घलेको साझेदारीमा बेलायतको अल्डरसटमा चाइना ओरियन्टल सुपर मार्केट खुल्यो । ८ करोड रुपैयाँ लगानीमा खुलेको सुपरमार्केटमा १२ जना नेपालीले रोजगारी पाएका छन् । लगानीकर्ता कमल गुरुङका अनुसार पसलमा नेपाली, चिनियाँ, कोरियन तथा भियतनामी सामान उपलब्ध छन् । ज्येष्ठ नागरिकले नेपाली खाना रुचाउने र नयाँ पुस्तामा अन्य खानाको लत बसेकाले सबै वर्गको माग पूरा गर्न सुपर मार्केट खोल्यौं, गुरुङले भने । आठ वर्षदेखि इटालियन रेस्टुराँ ओजी (टुडे) सञ्चालन गर्दै आएका व्यवसायी एवं इटालियन सेफ दयानिधि सापकोटाले बेलायतको लेस्टरमै अर्को रेस्टुराँ खोले । उनका अनुसार मिडल्यान्डमा मात्र नेपालीका करिब सय रेस्टुराँ सञ्चालनमा छन् । कामदार अभाव समस्याले अझ हामीले शुद्ध नेपाली खाना दिन सकेका छैनौं, उनले कान्तिपुरसँग भने । रेस्टुराँ व्यवसायमा आएको संकटपछि लन्डनका युवा व्यवसायी दीपेन्द्र कार्कीको ठूलो रकम डुब्यो तर निरन्तरको प्रयासले तंग्रिएका उनका हाल आधा दर्जन रेस्टुराँ सञ्चालनमा छन् । आत्मबल, मिहिनेत र लगावले हरेक क्षेत्रमा सफलता पाउन सकिने रहेछ, उनले भने । हाल महिनैपिच्छे नेपालीका कुनै न कुनै व्यवसाय खुल्ने क्रम जारी छ । विशेष गरी बेलायती सेनाका अधिकृतहरूको प्रशिक्षणका लागि प्रख्यात रोयल मिलिट्री एकेडेमी स्यान्डहर्स्ट आसपासको अल्डरसट टाउनमा नेपाली व्यवसाय बढी खुलेका छन् । यहाँ नेपाली ग्राहक लक्षित गरेर ब्याङक्युटिङ हलदेखि ग्रोसरी, ब्युटी पार्लर, रेस्टुराँ, पब, ककटेल बार, दोहोरी साँझ, सुनचाँदी पसल, प्रोपर्टी, बुटिक, टेलर्स, मोर्गेज, ट्राभल्स एन्ड टुर, क्लिनिङ आदि व्यवसायमा नेपालीको लगानी छ । अल्डरसटमा गोर्खा राजदूत रेस्टुराँ पहिलो नेपाली व्यवसाय मानिन्छ तर अहिले त्यहाँ मात्र नेपालीका करिब ६० व्यवसाय पुगेको स्थानीय पत्रकार पूर्ण गुरुङले जानकारी दिए । ब्रिटेन नेपाल च्याम्बर अफ कमर्स (बीएनसीसी) ले बेलायतमा नेपाली व्यवसाय बढ्नु निकै खुसीको कुरा भएको जनाएको छ । रोजगारी त छँदै छ, यसले बेलायत नेपाल सम्बन्ध अझ प्रगाढ बनाउन पनि भूमिका खेलेको हाम्रो बुझाइ छ, बीएनसीसी उपाध्यक्ष एवं पर्यटन व्यवसायी विराज भट्ट भन्छन् ।"
विद्यार्थी आन्दोलित,"नयाँदिल्ली (एजेन्सी) भारतको दिल्लीस्थित जवाहरलाल नेहरू विश्वविद्यालयमा आइतबार भएको आक्रमणको विरोधमा भारतभर विरोध प्रदर्शन गरिएको छ । विश्वविद्यालयमा आइतबार हातमा लट्ठी, ढुंगा तथा फलामे छड बोकेका मुकुन्डोधारी समूहले छात्रावासमा आक्रमण गरेका थिए । घटनामा घाइते ४० विद्यार्थी तथा छात्रावास कर्मचारीको अस्पतालमा उपचार भइरहेको छ । तीमध्ये २ छात्राको अवस्था चिन्ताजनक रहेको बीबीसी हिन्दीले उल्लेख गरेको छ । भारतीय सञ्चार माध्यमका अनुसार राजधानी नयाँदिल्लीका साथै चण्डीगढ, बैंगलोर, मुम्बई र हैदरावादका कलेजका विद्यार्थी प्रदर्शनमा उत्रेका हुन् । प्रहरीले घटनाबारे छानबिन भइरहेको र केही शंकास्पद व्यक्तिलाई पक्राउ गरिएको जनाएको छ । विद्यार्थीहरूमाथि भएको आक्रमणको सवत्र विरोध भइरहेको छ । विश्वविद्यालयका पूर्वविद्यार्थीसमेत रहेका भारतीय रक्षामन्त्री निर्मला सिथारमण र विदेशमन्त्री एस जयशंकरले पनि घटनाप्रति भर्त्सना गरेका छन् । चण्डीगढस्थित पन्जाव विश्वविद्यालयका विद्यार्थीले घटनाप्रति प्रहरी प्रशासन गम्भीर नभएको आरोप लगाएक छन् । जेएनयूको छात्रावासको शुल्क वृद्धि गरिएछि विद्यार्थीले विरोध प्रदर्शन गर्दै आएका थिए । त्यसयता केही विद्यार्थीलाई धरपकड गरिएको थियो तर विद्यार्थीमाथि भएको आक्रमणबारे प्रहरी मौन छ, विरोधमा सहभागी एक विद्यार्थीले भने । आइतबार आक्रमणको कारणबारे थाहा हुन सकेको छैन् तर जेएनयूको विद्यार्थी युनियनले घटनामा भारतीय सत्तारूढ दल भाजपा निकट अखिल भारतीय विद्यार्थी परिषद् (एबीभीपी) जिम्मेवार रहेको दाबी गर्दै आएको छ । एबीभीपी प्रमुख दुर्गेश कुमारले युनियनको दाबी खण्डन गर्दै आफ्ना सदस्यसमेत घाइते भएको बताएका छन् । बैंगलोरस्थित प्रदर्शनका सहभागीले जेएनयूमा हालसम्मकै दुःखदायी घटना भएको जनाएका छन् । विश्वविद्यालयका पूर्वविद्यार्थीहरूले विरोध प्रदर्शन आयोजना गरेका थिए । त्यसैगरी, दिल्लीस्थित जामिय मिलिया स्लामिया र उत्तर प्रदेशको अलिगाड मुस्लिम विश्वविद्यालयका विद्यार्थीले घटनाको निष्पक्ष छानबिन गरी दोषीमाथि कडा कारबाहीको माग गर्दै प्रदर्शन गरेका हुन् । भारतीय सञ्चार माध्यमका अनुसार हैदरावाद, चेन्नई, अहमदावादका विभिन्न स्थानमा समेत विरोध प्रदर्शन गरिएको थियो ।"
रंगमञ्चमा नाच्दै कुमारी,"हिन्दु धर्मानुसार कुमारी एक जीवित देवी हुन् । रजस्वला हुनेबित्तिकै भने अर्को नाबालिकालाई देवीको रूपमा चुनिने परम्परा छ । तिनै कुमारी सामान्य जीवनमा फर्केपछि विवाह गर्न नहुने, गरेमा केटालाई अनिष्ट हुनेजस्ता मान्यता अझैसम्म कायम छन् । अविवाहित कुमारीको कौमार्यबारे कस्तो धार्मिक कथन छ ? कुमारीले प्रेम गर्नुहुन्छ या हुन्न ? यी सबै प्रश्नको जवाफ खोतल्ने जमर्को गरेको छ नाटक कुमारी द डान्स ड्रामा ले । राजधानीको बत्तीसपुतलीस्थित शिल्पी थिएटरको गोठाले नाटकघरमा झन्डै एक दर्जन रंगकर्मीहरूले कुमारीको कथाव्यथा उधिन्ने प्रयास गरिरहेका छन् । खासमा मञ्जुश्रीले काठमाडौं उपत्यकाको पानीलाई चोभारको डाँडो काटेर बाहिर पठाएपछि उत्पत्ति भएको नेपाल मण्डलको इतिहासमा कुमारीको कौमार्य कथालाई प्रस्तुत गर्न कलाकारहरू लागिपरेका छन् । कथनअनुसार श्वेतकाली र श्वेतभैरवकी पुत्री कुमारी यो लोकमा उपहारका रूपमा आउँछिन् । यसपछि के हुन्छ ? नाटकले नृत्यको भाषामार्फत कथावाचन गर्छ । आइतबारको ग्रान्ड रिहार्सलमा रंगकर्मीहरू कुमारीको कौमार्यलाई दैत्यले प्रेमीको रूपमा हरण गर्न खोजेपछि त्यसबीचमा भएका प्रेमिल वार्तालाप, छल गरेर उनको कौमार्य तोड्न गरिएको प्रयास, आफ्नै प्रेमीलाई वज्रले प्रहार गर्न लागिरहेकी कुमारी जस्ता दृश्य निर्माणमा लागिरहेका थिए । नेपाल मण्डल र नारीको अस्तित्व रक्षाका लागि कुमारीले गरेको त्याग र बलिदानलाई नाटकमा उतार्न खोजेको नाटकका लेखक तथा परिकल्पनाकार चन्द्रमान मुनिकारले बताए । नाटकमा हजारौं वर्षअघिको नेपाल उत्पत्तिको कथा समावेश छन् । विशेषगरी कुमारीको वैवाहिक जीवन, प्रेम र त्यागलाई नाटकले प्रस्ट पार्ने मुनिकारको दाबी छ । कुमारीको प्रेमलाई तत्कालीन समयको युवायुवतीको प्रेमसँग तुलना गर्ने नै हो भने ठीक विपरीत हुने मुनिकारको तर्क छ । कुमारीको पवित्र प्रेमलाई नबुझेरै उनलाई विवाह गर्न नहुने मिथ्या फैलाइरहेको उनको बुझाइ छ । उनी भन्छन्, महिलाकै रूपमा कैयौं कुमारी कौमार्यको अस्तित्व लिएर जन्मिरहेका छन् । उनको कौमार्य कसैले हरण गर्न सक्दैन । सामाजिक, धार्मिक तथा सांस्कृतिक रूपमा अझै पनि प्रचलित यथार्थलाई नाटकले पस्कन खोजेको नाटकका निर्देशक घिमिरे युवराजले उल्लेख गरे । कुमारी, अष्टमातृका देवीका आठवटा रूपलाई हामीले अहिले पनि पुज्दै आइरहेका छौं, उनले भने, काठमाडौंलाई मन्दिरैमन्दिरको सहर भनिए पनि यो किन र कसरी स्थापना गरियो, देवदेवीले यस मण्डलको रक्षा कसरी गरेका थिए भन्ने समग्र पक्ष नाटकले समेट्ने कोसिस गरेको छ । संवादभन्दा पनि नृत्य र शरीरको हाउभाउमार्फत तत्कालीन समयको नेवारी परिवेश र नेपाल मण्डलको कथा भनिने घिमिरेले सुनाए । सुदनमान मुनिकार, ट्रिना कुलु, योहाङ राई, रश्मि महर्जन, सृष्टि शाक्य, भाग्यरथी शाही, नानुमाया महर्जनलगायतको अभिनय रहने नाटक यही शनिबारदेखि मंगलबारसम्म मञ्चन हुनेछ ।"
सांगीतिक मिश्रणसहित आस्तिक,"काठमाडौं (कास) तीन प्रतिभाशाली कलाकार, तीन भिन्न शैली र एक बेजोड गीतका साथ भिन्न सांगीतिक सहकार्य रहेको आस्तिक टुबोर्ग ओपन सेसन्स् सिजन २ मा सार्वजनिक भएको छ । सारंगीवादक किरण नेपाली, इलेक्ट्रोनिक संगीतकार रनजेन झा र र्यापर बालेन शाहको तीन भिन्न सांगीतिक शैलीको उत्तम मिश्रणबाट गीत पूर्ण बनेको छ । आस्तिक भागवत गीताको सार हो । यसले धर्म र कर्ममा नयाँ युग दर्शनको मिश्रण दिन्छ । गीतको संगीत र शब्दहरूले सबै मानवको मनमा भगवान्को बास हुन्छ भन्ने विश्वास प्रस्तुत गर्छ । आस्तिक मा धर्मका नाममा कसरी मानव समाज विभाजित भएको छ भन्ने विषयसमेत प्रस्तुत गरिएको छ । यी सबै बेथितिविरुद्ध शान्तिको सन्देश हो आस्तिक ।टुबोर्ग ओपन सेसन्स् सिजन १ ले नेपाली दर्शकलाई कलाकारको विविध समूहको प्रस्तुतिको साथ ध्यानाकर्षण गर्न सफल रहेको आयोजकको दाबी छ । सिजन १ मा ५ ड्रिम बिग प्रोजेक्टका विजेताको साथै ३६ जना लोकप्रिय कलाकारले ५१ वटा गीत निर्माण गरेका थिए जुन युट्युबमा च्यानल आरबिट्ररीमार्फत अपलोड गरिएको थियो भने १ करोडभन्दा बढी भ्युज संकलन गरेको छ । टुबोर्ग र च्यानल आरबिट्ररीको प्रस्तुति टुबोर्ग ओपन सेसन्स् एक युट्युब सिरिज हो जसमा विभिन्न कलाकारको प्रत्यक्ष रेकर्ड गरिएको प्रस्तुति पेस गरिन्छ ।"
पराजुली र मुकारूङलाई प्रतिभा,"काठमाडौं (कास) नेपाली गीतिकाव्य तथा संस्कृतिका क्षेत्रमा खोज अन्वेषण गरी उल्लेखनीय योगदान दिएबापत गीतकार एवं संस्कृतिकर्मी शुभ मुकारुङलाई प्रतिभा पुरस्कार दिइएको छ । नेपाली प्रतिभा प्रतिष्ठान बेलायतले काठमाडौंमा गरेको समारोहमा उनलाई एक लाख रुपैयाँको पुरस्कार प्रदान गरिएको हो । त्यस्तै २५ हजार रुपैयाँ र दोसल्लासहितको प्रतिभा सम्मान द्वारा भने प्रयोगवादी धाराका वशिष्ट कवि गोपाल पराजुलीलाई दिइयो । नेपाल प्रज्ञाप्रतिष्ठानका पूर्वकुलपति एवम् वरिष्ठ कवि बैरागी काइँलाले पुरस्कार र सम्मान हस्तान्तरण गर्दै विदेशमा क्रियाशील संघसंस्थाले नेपालका रहेका स्रष्टालाई सम्मान गर्ने परिपाटीले अन्तरदेशीय सम्बन्ध वृद्धि हुने बताए । प्राडा गोविन्दराज भट्टराईले नेपाली साहित्यको श्रीवृद्धिमा डायास्पोरामा रहेका संघसंस्था र स्रष्टाहरूको उल्लेखनीय योगदान रहेको दाबी गरे । नेपाल प्रज्ञाप्रतिष्ठानका काव्यविभाग प्रमुख प्राडा हेमनाथ पौडेलले डायास्पोरिक साहित्यको प्रवर्द्धनका लागि प्रज्ञाप्रतिष्ठान पनि लागिपरेको सुनाए । प्रतिभा प्रतिष्ठानका नेपाल संयोजक प्राज्ञ शशी लुमुम्बूले संघको गतिविधि प्रकाश पार्दै सन् २००८ मा बेलायतमा स्थापना भएको प्रतिभा प्रतिष्ठानले अहिलेसम्म २४ स्रष्टालाई सम्मानित तथा पुरस्कृत गरिएको बताए । त्यस्तै प्रतिभा प्रतिष्ठानका महासचिव मिजास तेम्बेले भाषा, साहित्य, कला तथा संस्कृतिको प्रवर्द्धन र विकासमार्फत आफूहरू बेलायतमा नेपाली पहिचान स्थापित गर्न सक्रिय रहेको बताए । कार्यक्रममा गीतकार चूडामणि देवकोटाले पुरस्कृत मुकारुङका योगदानबारे र कवि तथा समालोचक सुरेश हाचेकालीले सम्मानित कवि पराजुलीका बारेमा प्रकाश पारेका थिए ।"
गोल्डेन ग्लोब्स १९१७ उत्कृष्ट,"उत्कृष्ट फिल्म र टेलिभिजन कार्यक्रमका लागि प्रदान गरिने चर्चित अवार्ड गोल्डेन ग्लोब्सको ७७ औं संस्करण आइतबार साँझ अमेरिकाको लस एन्जल्समा सम्पन्न भएको थियो । जसमा फिल्मतर्फ १४ र टेलिभिजनतर्फ ११ विधामा अवार्ड दिइँदै आएको छ । सन् १९४४ देखि सुरु गरिएको गोल्डेन ग्लोब्सलाई ओस्कारपछिको प्रतिष्ठित अवार्ड मानिन्छ । ७७ औं संस्करणमा उत्कृष्ट फिल्मको ड्रामातर्फ १९१७ र म्युजिकलकमेडीतर्फ वन्स अपन अ टाइम इन हलिउड ले बाजी मारे । ड्रामातर्फको उत्कृष्ट अभिनेता र अभिनेत्रीको अवार्ड क्रमशः फिल्म जोकर बाट योकिन फोनिक्स र जुडी का लागि रिनी जेलवेगरले ट्रफी जिते । म्युजिकलकमेडीतर्फ भने अभिनेतामा रकेटम्यान बाट टारोन इगरटन उत्कृष्ट घोषित हुँदा अभिनेत्रीतर्फको अवार्ड द फेयरवेल अभिनेत्री अकवाफिनाले हत्याइन् । चिनियाँ बुबा र दक्षिण कोरियाली आमाकी सन्तान अकवाफिना गोल्डेन ग्लोब्समा अभिनेत्रीको अवार्ड जित्ने पहिलो एसियाली मूलकी कलाकार बनेकी छन् । विदेशीभाषीतर्फको उत्कृष्ट फिल्मको अवार्ड ब्ल्याक कमेडी थ्रिलर जनराको दक्षिण कोरियाली फिल्म प्यारासाइट ले जित्यो । एनिमेटेड फिल्मको अवार्ड भने मिसिङ लिंक ले उचाल्यो । जसले फ्रोजन २, द लायन किङ, टोय स्टोरी ४ जस्ता फिल्मलाई पछि पारेको हो । सहअभिनेता तथा सहअभिनेत्रीतर्फको अवार्ड क्रमशः वन्स अपन अ टाइम इन हलिउड बाट ब्राट पिट र म्यारिज स्टोरी की लाउरा डेर्नले पाए ।उत्कृष्ट निर्देशकको अवार्ड फिल्म १९१७ बाटै साम मेन्डिसले जित्दा पटकथातर्फको अवार्ड भने वन्स अपन अ टाइम इन हलिउड का लागि क्वान्टिन टारेन्टिनोले उचाले ।"
शौचालय जाँदा शिक्षकबाट कुटिए,"परीक्षा हलमा बसेका १८ वर्षीय प्रिन्सु हमाललाई डायरियाको समस्या थियो । सुरुदेखि शौचालय जान खोजेका भए पनि परीक्षा गार्डले अनुमति दिएका थिएनन् । दुई घण्टा भएपछि खपिनसक्नु भएर परीक्षा हलबाट निस्किएर शौचालयतिर लागे । बाहिर निस्कनेबित्तिकै उनको पछाडिबाट कसैले टाउकोमा हाने । फर्केर हेर्दा कम्प्युटर शिक्षक भानुभक्त रेग्मी थिए । मलाई किन पिटेको सर ? भन्दै प्रश्न गर्दा उल्टै मुखमुखै लाग्छस् भन्दै घाँटीमा समाउँदै कुटेको उनले बताए । झन्डै १५ मिनेट शिक्षकको कुटाइ खाएका प्रिन्सुको घाँटी, टाउको र खुटामा चोट लागेको छ । किन पिट्नु भो भन्दा शिक्षकले जवाफ नदिई लात्तैलात्तले कुटेको उनले बताए । नेपालगन्जस्थित आदर्श माविमा १२ कक्षामा पढ्ने कोहलपुरका हमाल सोमबार शिक्षकबाट कुटिएका हुन् । बिनाकारण आफूमाथि कुटपिट भएको भन्दै उनले साथीहरूसँग गुहार मागे । भीडले घेरेपछि प्रहरी पुगेर स्थिति नियन्त्रणमा लिएको हो । शिक्षक रेग्मीको सन्काहा स्वभावले पीडित भएको विद्यार्थीले बताएका छन् । कक्षा १२ मै पढ्ने दीपक केसीले शिक्षक रेग्मीको सन्की स्वभावका कारण आफूले पनि पिटाइ खानुपरेको बताए । कक्षा ११ को परीक्षा चल्दै थियो । कापीमा नबुझेर यहाँ कसको नाम लेख्नुपर्छ सर भनी सोधेका थिए । त्यतिबेला रेग्मीले तेरो बाउको नाम लेख भन्दै टाउकोमा हिर्काएको उनी अझै सम्झन्छन् । साथी प्रिन्सुमाथि कुटपिट भएको यहाँका विद्यार्थीलाई नौलो लागेको छैन । अधिकांशले शिक्षकको मुडमा हरेक विद्यार्थीले कुटाइ खानुपर्ने बाध्यता रहेको बताउँछन् । घटनाको प्रत्यक्षदर्शी नवीनविक्रम चन्दले शिक्षकको दादागिरीका कारण धेरै विद्यार्थीलाई समस्या रहेको बताए । टुरमा जाँदा होस् या स्कुलको कक्षाकोठामा । प्रश्न नगर्दै कुटपिट गर्ने शिक्षकविरुद्ध उनीहरूले जिल्ला प्रहरी कार्यालयमा सोमबार उजुरी दिन पुगेका थिए । कुटपिट गर्न पाइँदैन भनेर जिप्रकामा उजुरी दिएका छौं, कक्षा १२ मा पढ्ने नवीनले भने, कलेजका प्रिन्सिपलले रेस्टिगेट गर्दिन्छु भनेर धम्की पनि दिएका छन् । हामीमाथि अन्याय भएको छ ।पीडित प्रिन्सुको घाँटीमा नीलडाम छन् । टाउकोमा चोट छ । जिल्ला प्रहरी कार्यालय बाँकेका एसपी वीरबहादुर ओलीले हमाललगायतका केही विद्यार्थीले शिक्षकले कुटपिट गरेको भन्दै उजुरी दिएको बताए । पीडितको अवस्था हेर्दा कुटाइ खाएको देखिन्छ, उनले भने, छानबिन गरेरै कानुनी प्रक्रिया अपनाउनुपर्छ ।"
विद्यार्थी पिट्ने शिक्षकलाई मुद्दा,"रूपन्देही (कास) गृहकार्य पूरा नगरेको भन्दै विद्यार्थी कुटेको आरोपमा ज्ञानदीप बोर्डिङ स्कुलका शिक्षक सम्मरीमाई गाउँपालिका६ का शैलेन्द्र बरईलाई प्रहरीले पक्राउ गरेको छ । मुद्दा दर्ता गरेर अनुसन्धान थालिएको इलाका प्रहरी मर्चवारका प्रहरी निरीक्षक पोषणराज ढकालले बताए । शिक्षकको कुटाइबाट गत बुधबार कक्षा ५ का १३ वर्षीय मोहम्मद तौफिक देवान घाइते भएका थिए । विद्यालयले उनको उपचार गरेर घटना लुकाउने प्रयास गरेको थियो । आइतवार घटना सार्वजनिक भएपछि प्रहरीले शिक्षकलाई पक्राउ गरेको हो । किन, के कारण र कुन वस्तुले कुटेको भन्ने अनुसन्धान भइरहेको प्रहरीले जनाएको छ । कुटपिटपछि शिक्षकले नै देवानलाई भैरहवास्थित शिक्षण अस्पताल पुर्याएर उपचार गरेका थिए । अभिभावकले पुनः बिहीबार अस्पताल लगेका थिए । पीडितलाई चौकीमै बोलाएर प्रक्रियागत रूपमा जाहेरी दर्ता गराएको प्रहरी निरीक्षक ढकालले बताए । प्रधानाध्यापक सुरेन्द्र बरईले अनपेक्षित घटनाले विद्यालयका सबैलाई असर पुर्याएको बताए । शिक्षकले गरेको गल्तीले विद्यालय प्रभावित भएको छ, उनले भने ।"
दुवै प्रस्ताव बजार मूल्यभन्दा बढी,"सरकारले स्थापना गर्न लागेको सुरक्षण मुद्रणका विषयमा छलफलका लागि संसद्को लेखा समितिले विज्ञका रूपमा निम्त्याएका दुवै जनाले सरकारले खरिद गर्न लागेको सुरक्षण मुद्रण बजार मूल्यभन्दा महँगो हुन सक्ने बताएका छन् । सरकारले स्थापना गर्न लागेको सुरक्षण मुद्रणका विषयमा उजुरी परेपछि संसद्को लेखा समितिले विज्ञका रूपमा मेसिनरी एन्ड सेक्युरिटी प्रालिका संस्थापक विजय मिश्र र इन्जिनियर सुदीपराज पाण्डेलाई छलफलमा बोलाएको थियो । सञ्चार तथा सूचना प्रविधि मन्त्रालयलाई मन्त्रिपरिषद्ले फ्रान्स र जर्मनीका कम्पनीका तर्फबाट सुरक्षण मुद्रण स्थापनाका लागि आएको प्रस्ताव अध्ययन गरी जीटूजी मोडलमा खरिद गर्न स्वीकृति दिएको एक साता नबित्दै समितिले यसबारे छानबिन थालेको हो । समितिमा परेको उजुरीमा फ्रान्सको कम्पनी इनग्रुपले सेक्युरिटी मुद्रण स्थापनाका लागि २ सय ९५ मिलियन युरो (करिब ३८ अर्ब रुपैयाँ) र जर्मनीको कम्पनीले ३ सय मिलियन युरो (साढे ३८ अर्ब रुपैयाँ) को प्रस्ताव दर्ता गराएको उल्लेख छ ।समितिले उजुरीमा उल्लेख भएको यही मूल्यका आधारमा विज्ञहरूसँग छलफल गरेको थियो । छलफलमा दुवैले यही मूल्यमा खरिद गरिए बजार मूल्यभन्दा ४० प्रतिशतसम्म महँगो हुने धारणा राखेका हुन् । सरकारले सुरक्षण मुद्रण स्थापनाका लागि फ्रान्सेली कम्पनी इनग्रुपसँग गत वर्ष समझदारीपत्रमा हस्ताक्षर गरेको थियो । लगत्तै फ्रान्सेली कम्पनीका तर्फबाट त्यहाँको परराष्ट्र मन्त्रालयले सरकारलाई प्रस्ताव पठाएको थियो । सुरक्षण मुद्रण स्थापनाका लागि जर्मनीको सरकारी कम्पनी बुनडुसक्रराईले अर्को जर्मनी कम्पनी भेरिडोससँग मिलेर संयुक्त प्रस्ताव पठाएको थियो । सञ्चार तथा सूचना प्रविधि मन्त्रालयअन्तर्गतको सुरक्षण मुद्रण केन्द्रले हाल दुवै देशका प्रस्तावमाथि विज्ञ समिति बनाएर छलफल गरिरहेको छ । मन्त्रालयलाई पुस ७ मा बसेको मन्त्रिपरिषद्ले सुरक्षण मुद्रणसम्बन्धी उपकरणहरू जीटूजी विधिबाट खरिद गर्न स्वीकृति दिइसकेको छ । आफूले बनाएको विज्ञ समितिले दिएको निष्कर्षका आधारमा उपयुक्त देशबाट सुरक्षण मुद्रण खरिद गर्ने सञ्चार तथा सूचना प्रविधि मन्त्रालयले बताइरहे पनि यसको लागत र प्रक्रिया भने विवादित छ ।आफ्नै सुरक्षण मुद्रण स्थापना गर्ने भन्दै सरकारले राहदानी विभागले पासपोर्ट छपाइका लागि आह्वान गरेको अन्तर्राष्ट्रिय बोलपत्रसमेत रद्द गरेको थियो । राहदानी विभागले ५० लाख प्रति ईपासपोर्ट छपाइका लागि भदौ १० मा आह्वान गरेको बोलपत्र कात्तिक २७ मा रद्द गरेको हो । समितिमा परेको उजुरीमा हाल सरकारले खरिद गर्न लागेको सुरक्षण मुद्रणको लागत करिब ३ सय मिलियन युरो पर्ने देखिए पनि ती कम्पनीले सन् २०१७ मा लगानी बोर्डमा पेस गरेको प्रस्तावमा भने २ सय मिलियन युरो रकम मात्रै प्रस्ताव गरिएको उल्लेख छ । समितिले सोमबार छलफलमा विज्ञका रूपमा बोलाएका दुवै जनाले सांसदहरूलाई सुरक्षण मुद्रणसम्बन्धी उपकरण, त्यसको गुणस्तर र मूल्यका विषयमा जानकारी गराएका थिए । यही मूल्यमा खरिद गर्ने हो भने बजार मूल्यभन्दा ७ अर्ब रुपैयाँ बढी रकम तिर्नुपर्छ, विज्ञका रूपमा आमन्त्रित मिश्रले भने । नोट छाप्न सक्ने र नछाप्न सक्ने गरी पनि सुरक्षण मुद्रण स्थापना गर्न सकिने विकल्प भएको र प्रतिस्पर्धामार्फत खरिद गरिए लागत सस्तो पर्न सक्ने उनले बताए । फ्रान्स र जर्मनीका कम्पनी आफैंले सुरक्षण मुद्रणसम्बन्धी उपकरण उत्पादन गर्ने र जुन कम्पनीले यस्ता उपकरण उत्पादन गर्छन्, तिनै कम्पनीसँग खरिद गरिनुपर्ने समितिका सदस्य सांसद राजनकुमार केसीको माग छ । मुलुकमा जताततै बदमासी बढिरहेकाले सुरक्षण मुद्रणसम्बन्धी सबै कागजपत्र मगाएर छानबिन गर्नुपर्ने समिति सदस्य धर्मशिला चापागाईंले बताइन् । सुरक्षण मुद्रणसम्बन्धी उपकरण खरिदमा भएको नीतिगत त्रुटिमा समितिले अनुसन्धान गर्नुपर्ने सांसद सूर्यप्रसाद पाठकले धारणा राखे । सरकारले गर्ने सबै कामको विरोध गर्ने भन्ने होइन तर यथार्थमा टेकेर छनबिन हुनुपर्छ, उनले भने । समिति सभापति भरतकुमार शाहले फ्रान्स र जर्मनीले गरेको प्रस्ताव अध्ययन गर्ने र सरोकारलवालालाई झिकाएर छलफल गर्ने निर्णय सुनाएका थिए । समितिका सचिव रोजनाथ पाण्डेका अनुसार प्रेसको गुणस्तर, विश्वबजार मूल्य र प्रतिस्पर्धा गर्दा राज्यलाई हुने फाइदालाई आधार बनाएर समितिले छानबिन अघि बढाइनेछ"
विद्युतीय कार्ड कारोबारमा ७० करोड बाहिरियो,"एटीएमलगायत विद्युतीय कार्डमार्फतको कारोबारमा वार्षिक करिब ७० करोड रुपैयाँ बराबर विदेशी मुद्रा मुलुकबाट बाहिरिने गरेको छ । यो एटीएमलगायत कार्डमार्फत एटीएम मेसिनबाट पैसा झिक्दा र पीओएस कारोबार गर्दा भिसा ले लिने शुल्क हो । यस्तो कारोबारमा सिस्टम उपलब्ध र राफसाफ गरिदिएबापत भिसा लाई निश्चित रकम शुल्कका रूपमा भुक्तानी गर्नुपर्छ । यस्तो शुल्क एउटा बैंकले जारी गरेको कार्ड अर्को बैंकको एटीएममा घुसार्दा बढी र आफ्नोमा निकै कम हुन्छ । त्यही शुल्कबापत गत वर्ष उक्त रकम बाहिरिएको बैंकहरूले जनाएका छन् ।बैंकहरूका अनुसार २७ बैंकले वार्षिक कुल करिब ५० करोड रुपैयाँ भिसालाई भुक्तानी गर्छन् । विकास बैंक, फाइनान्स कम्पनी र पीओएस मेसिनको कारोबारमा भिसाले पाउने रकम पनि जोड्दा वार्षिक करिब ७० करोडभन्दा बढी रकम भिसाले लाने बताइएको छ । यस्ता कारोबारमा बाहिरिने रकमको एकीकृत तथ्यांक छैन, एक बैंकरले भने, वार्षिक ठूलो रकम बाहिरिएको सत्य हो । राष्ट्रिय भुक्तानी प्रणाली स्थापनामार्फत सो रकम नेपालमै रोक्न सकिन्छ । यसका लागि नेपालमै यो प्रणाली सञ्चालन गर्ने गरी कम्पनी स्थापनाको तयारी भएको छ । भिसा विद्युतीय कार्ड सञ्चालनमा कारोबार प्रणाली प्रदायक र राफसाफ गरिदिने अन्तर्राष्ट्रिय संस्था हो । यसले नेपाललगायत विभिन्न राष्ट्रमा यस्तो सेवा दिँदै आएको छ । नेपालमा डेबिट, क्रेडिट, प्रिपेडलगायत कार्ड भिसा सिस्टममार्फत सञ्चालित छन् । यस्तै युनियन पे, मास्टर कार्ड पनि भिसाजस्तै सिस्टम प्रदायक अन्तर्राष्ट्रिय संस्था हुन् । नेपालमा बहुसंख्यक विद्युतीय कार्ड भिसासँग आबद्ध छन् । हाल एउटा बैंकको एटीएम कार्डले अर्को बैंकको एटीएम मेसिनबाट पैसा निकाल्दा प्रतिकारोबार २५ रुपैयाँ लाग्छ । यो रकम तीन भागमा बाँडिन्छ । कार्ड जारी गर्ने बैंक, एटीएमवाला बैंक र भिसा नेटवर्ट । कार्ड जारी गर्ने बैंक र एटीएमवाला बैंकले पाउने रकम नेपालमै रहन्छ । तर भिसा नेटवर्टले पाउने रकम विदेशी मुद्रा (डलर) का रूपमा बाहिरिन्छ । हाल भिसाले प्रतिकारोबार १० देखि १२ रुपैयाँ लैजाने गरेको बैंकरहरूको भनाइ छ । पीओएस मेसिनमा कारोबारको प्रतिशतअनुसार शुल्क लाग्छ । पछिल्लो समयमा बैंक तथा वित्तीय संस्थाले उल्लेख्य संख्यामा एटीएम वृद्धि गरेका छन् । गत कात्तिकसम्म ३ हजार ५ सय २० वटा एटीएम सञ्चालनमा छन् । जसमध्ये वाणिज्य बैंकले ३ हजार १ सय ५७, विकास बैंकले ३ सय १३ र फाइनान्स कम्पनीले ५० वटा एटीएम सञ्चालन गरेका छन् । नेपालमा लघुवित्त वित्तीय संस्थाले एटीएम जारी गर्न पाउँदैनन् ।कात्तिकसम्म ६८ लाख १९ हजार एटीएम कार्ड जारी भएका छन् । तीमध्ये ६५ लाख ५३ हजार वाणिज्य बैंकको मात्र छ । विकास बैंकले २ लाख ३० हजार र फाइनान्स कम्पनीले ३५ हजार एटीएम जारी गरेको राष्ट्र बैंकको तथ्यांक छ । गत कात्तिकसम्म १ लाख ३७ हजार ६ सय क्रेडिट कार्ड र ६३ हजार २ सय डेबिट कार्ड जारी भएका छन् । यही आवमा नेसनल पेमेन्ट स्विच चालु आवमा नेपालमा राष्ट्रिय भुक्तानी प्रणाली (नेसनल पेमेन्ट स्विच) स्थापना हुने भएको छ । भिसा शुल्कबापत वार्षिक ठूलो रकम बाहिरिन थालेपछि राष्ट्र बैंकको नेतृत्वमा उक्त प्रणाली स्थापना हुन लागेको हो । राष्ट्र बैंकले चालु आवको मौद्रिक नीतिमा राष्ट्रिय भुक्तानी प्रणाली स्थापना गर्ने घोषणा गरेको थियो । राष्ट्रिय भुक्तानी द्वारस्विचको विकासमार्फत विद्युतीय भुक्तानी कारोबारको अन्तरआबद्धता सुनिश्चित गरी भुक्तानी कारोबारको राफसाफ स्वदेशमै हुने व्यवस्था गरिनेछ, मौद्रिक नीतिमा भनिएको छ । यही घोषणाअनुसार राष्ट्र बैंकले छलफल अघि बढाएको छ । यसबारे सरकार, बैंक तथा वित्तीय संस्थालगायत सरोकारवालासँग दुईतीन चरणमा छलफल भइसकेको छ, राष्ट्र बैंक भुक्तानी प्रणाली विभाग प्रमुख बमबहादुर मिश्रले भने, अब प्राविधिकसहितको समिति बनाएर अध्ययनको प्रक्रिया अघि बढाउँछौं । उक्त समितिले राष्ट्रिय भुक्तानी द्वारका लागि कति खर्च लाग्ने, लगानी संरचना कस्तो हुने, सुरक्षण व्यवस्थालगायत सबै पक्षबारे यकिन गर्ने मिश्रले बताए । विद्युतीय भुक्तानी कारोबारको अन्तरआबद्धता सुनिश्चित गरी भुक्तानी कारोबारको राफसाफ स्वदेशमै हँदा ठूलो रकम बाहिरिन पाउँदैन, मिश्रले भने, राष्ट्र बैंक एक्लैको लगानी वा बैंक तथा वित्तीय संस्थाको सहभागितामा पनि स्विच स्थापना गर्न सकिन्छ ।नेपालमै राष्ट्रिय भुक्तानी द्वार स्थापना गरिए कार्डको कारोबार शुल्क निकै कम हुने राष्ट्र बैंकको दाबी छ । हाल नेपाल क्लियरिङ हाउस (एनसीएचएल) र नेसनल बैंकिङ इन्स्टिच्युट (एनबीआई) राष्ट्र बैंक र बैंकहरूको संयुक्त लगानीमा सञ्चालित छन् । तुलनात्मक रूपमा ती संस्थाले राम्रो काम गरिरहेका छन् । यसकारण राष्ट्र बैंकले राष्ट्रिय भुक्तानी द्वार पनि त्यही मोडलमा सञ्चालन गर्न खोजेको छ । आफ्नै भुक्तानी द्वार स्थापना सम्बन्धमा बैंक तथा वित्तीय संस्थाबाट पनि सकारात्मक प्रतिक्रिया राष्ट्र बैंकले प्राप्त गरेको छ ।"
दुई दिनमा ३४ अंक बढ्यो नेप्से,"काठमाडौं (कास) पछिल्ला दुई दिन सेयर कारोबार मापक नेप्से परिसूचक ३४३५ अंक माथि उक्लियो । यो वृद्धिले समग्र नेप्से परिसूचक १ हजार २ सय विन्दुमा पुगेको छ । यो पाँच महिनाअघिको अवस्था हो । गत भदौ ९ मा नेप्से परिसूचक १ हजार २ सय ३ विन्दुमा थियो । सोमबार नेप्से परिसूचक १८२६ अंकले बढेको छ । आइतबार यो १६०९ अंकले बढेको थियो । दुई दिन नेप्से दोहोरो अंकले बढेपछि समग्र नेप्से झन्डै साढे ३४ अंकले उकालो लागेको हो । सोमबार सेयर बजारमा निकै उतारचढाव देखियो । बजार खुलेको सुरुको अवस्थामा नेप्से निरन्तर बढे पनि त्यसपछि वृद्धिदर साँघुरिएको थियो । अन्तिम समयमा वृद्धिदरले पुनः गति लिएपछि नेप्सेको वृद्धिदर उच्च भएको हो । लगातार उच्च अंकले बजार बढ्दा लगानीकर्ता उत्साहित भएका छन् । यद्यपि बजार उच्च अंकले बढ्नुको कारण भने छैन । यसकारण एकदुई दिन बजार बढेपछि छिट्टै घटेर पुनः यथास्थितिमा आउने जानकारहरू बताउँछन् । अहिले बजारको वृद्धि स्वाभाविक हो, वृद्धिको आधार नभएकाले उत्साहित भइहाल्ने अवस्था छैन, एक जानकारले भने, आजको वृद्धिमा उत्साहित हुने हो भने भोलि यही दरले बजार घट्दा रोइकराइ गर्ने अधिकार हुँदैन ।सोमबार अधिकांश सेयरमूल्य बढेर कारोबार हुने कम्पनीमा बैंकिङ र लघुवित्त समूहअन्तर्गतका कम्पनी छन् । सोमबार कारोबारमा आएकामध्ये व्यापारबाहेक बाँकी सबै समूहको परिसूचक बढेकाले समग्र नेप्से उच्च अंकले बढ्न सम्भव भएको हो ।"
कान्तिपुर इकोनमिक समिट हुँदै,"नेपाली अर्थतन्त्रसँग जोडिएका विभिन्न विषयमा केन्द्रित रहेर बिहीबार कान्तिपुर इकोनमिक समिट२०२० आयोजना गरिँदै छ । समिटमा राष्ट्रिय योजना आयोगका पूर्वउपाध्यक्ष एवं योजनाविद् पीताम्बर शर्माले नेपाली आर्थिक विकासका सम्भावना, चुनौती र यथार्थको सेरोफेरोमा मुख्य वक्ताका रूपमा सम्बोधन गर्नेछन् । उक्त कार्यक्रममा विभिन्न चार मूल विषयमाथि २० जना वक्ताले आआफ्ना धारणा राख्नेछन् भने बहसमा अन्य सरोकारवालाको पनि सहभागिता हुनेछ ।पहिलो सत्रमा पूर्वाधार विकाससम्बन्धी मुद्दामाथि छलफल गरिनेछ । पूर्वाधार विकासको विद्यमान अवस्था, यसमा हुने ढिलाइ, ठूला परियोजना निर्माणमा देखापरेका अप्ठ्यारा, लगानीका सम्भाव्य स्रोतलगायत विषयमा चर्चा हुनेछ । उक्त सत्रमा योजना आयोगका पूर्वउपाध्यक्ष स्वर्णिम वाग्ले, प्रधानमन्त्रीका प्रमुख सल्लाहकार विष्णु रिमाल, पूर्वअर्थसचिव रामेश्वर खनाल र उद्योग सचिव यामकुमारी खतिवडाले भाग लिने तय भएको छ । उक्त छलफलको सहजीकरण पूर्वाधारसम्बन्धी कानुनका जानकार अधिवक्ता सेमन्त दाहालले गर्नेछन् ।निजी क्षेत्रको मनोबल शीर्षकको दोस्रो सत्रमा निजी क्षेत्रले भोगिरहेका समस्या र सरकारको भूमिकाका सम्बन्धमा छलफल हुनेछ । त्यसमा पूर्वअर्थमन्त्री तथा सत्तारूढ नेकपाका महासचिव विष्णु पौडेल, उद्योगी एवं सांसद विनोद चौधरी, राजस्व सचिव शिशिर ढुंगाना र नेपालभारत उद्योग वाणिज्य संघकी अध्यक्ष सिर्जना राणा सहभागी हुनेछन् । यसको सहजीकरण पत्रकार प्रतीक प्रधानले गर्नेछन् ।वित्तीय क्षेत्र नियमन कि नियन्त्रण ? शीर्षकको तेस्रो सत्रमा राष्ट्र बैंकका गर्भनर चिरञ्जीवी नेपाल, बैंकर्स एसोसिएसनका अध्यक्ष भुवन दाहाल, मेगा र प्रभु बैंकका प्रमुख कार्यकारी अधिकृतहरू अनुपमा खुन्जेली र अशोक शेरचनले भाग लिनेछन् । उक्त सत्रका प्रस्तोता पत्रकार कृष्ण आचार्य हुनेछन् ।नेपाली अर्थतन्त्र ः आजको अवस्था र भोलिको दिशा शीर्षकमा नेपाली अर्थतन्त्रले भोगिरहेका चुनौती, वर्तमान सूचक र आगामी रणनीतिका विषयमा छलफल हुनेछ । उक्त सत्रमा अर्थमन्त्री युवराज खतिवडा, पूर्वअर्थमन्त्रीहरू रामशरण महत र प्रकाशचन्द्र लोहनी तथा नेपाल उद्योग वाणिज्य महासंघकी अध्यक्ष भवानी राणा सहभागी हुनेछन् । अर्थशास्त्री विश्व पौडेलले उक्त सत्रको सहजीकरण गर्नेछन् । मुख्यगरी दिगो आर्थिक विकासका लागि आगामी कार्यदिशा पहिल्याउन यो सम्मेलन आयोजना गरिएको कान्तिपुर मिडिया ग्रुपले जनाएको छ । समिटमा उद्योगी, व्यवसायी, विज्ञ, सरकारी अधिकारी र राजनीतिज्ञहरूको सहभागिता रहनेछ ।"
मुआब्जा ढिलाइको विरोधले ठप्प बन्यो भन्सार,"जग्गाको मुआब्जा प्रक्रिया लम्बिएको भन्दै वीरगन्ज महानगरपालिका२५ सिर्सिया खल्वाटोलावासीले गरेको विरोध प्रदर्शनले भन्सारको काम प्रभावित बनेको छ । सिर्सिया सुक्खा बन्दरगाहमा प्रदर्शनको बढी असर परेको छ । आईसीपी भन्सारमा भने त्यसको प्रभाव कम छ । प्रदर्शनकै कारण आइतबार सुक्खा बन्दरगाह भन्सारमा राजस्व संकलन शून्य रह्यो । सामान्य दिनमा यो भन्सारले ३ देखि ६ करोड रुपैयाँसम्म राजस्व संकलन गर्छ । भन्सार एजेन्ट भन्सारमै प्रवेश गर्न नपाएकाले आइतबार भन्सारको कामकाज ठप्पप्रायः बनेको भन्सार प्रमुख उमेश श्रेष्ठले जानकारी दिए । उक्त दिन मालवस्तु अनलोडसमेत हुन नपाउँदा रेलको नियमित आवागनमा पनि प्रत्यक्ष प्रभाव पर्यो । वीरगन्जमा रेलको आवागमन प्रभावित भए त्यसले कोलकाता र विशाखापट्टनम बन्दरगाहसम्मको रेलवेको नियमित तालिकामा प्रत्यक्ष प्रभाव पार्छ, उनले भने, सोमबार रेलबाट थोरै परिमाणमा मालवस्तु अनलोड हुन थालेको छ । बन्दरगाह परिसरमा हाल ठूलो संख्यामा मालवाहक कन्टेनर र बल्क कार्गो सामान थुप्रिएको छ । आईसीपी भन्सार कार्यालयमा राजस्व असुलीमा असर परेको छैन । तर पनि गन्तव्यसम्म कन्टेनर तथा अन्य मालवस्तु पुर्याएर भारत फर्कने मालवाहक गाडीको आवागमन प्रभावित बनेको कार्यालयका सूचना अधिकृत विमल साहले जानकारी दिए । भारत फर्कने खाली ट्रकको रुट परिवर्तन गर्नुपरेको छ, उनले भने, आईसीपीबाटै भारत जाने गरेका खाली ट्रक वीरगन्ज नाकाबाट भारततर्फ जान लागेका छन् ।सरकारले अधिग्रहण प्रक्रिया अघि बढाए पनि मुआब्जा दिने काममा ढिलाइ गरेको भन्दै सिर्सिया खल्वाटोलावासीले आइतबारदेखि दोस्रो चरणको विरोध प्रदर्शन सुरु गरेका छन् । उनीहरूले बिहान ८ देखि राति ८ बजेसम्म पदम रोडअन्तर्गत सुक्खा बन्दरगाहअगाडि सडकमै बसेर प्रदर्शन गरिरहेका छन् । यसले गर्दा सुक्खा बन्दरगाह र आईसीपी भन्सारमा सवारी आवागमन भएको छैन । सरकारको ०७३ को पुस १७ को निर्णयले स्थानीयको जग्गा अधिग्रहण प्रक्रिया अघि बढेको छ । दुवै संरचनाको बीचमा २ सय ९७ परिवारको करिब १ हजार ४ सय कित्ता जग्गा छ । करिब डेढ दशक अघिदेखि सञ्चालनमा आएको सिर्सिया सुक्खा बन्दरगाह र दुई वर्षदेखि सञ्चालित एकीकृत सुरक्षा जाँच चौकीको बीचमा खल्वाटोला गाउँ र स्थानीयको खेत पर्छ । यो टोललाई अधिग्रहण गरेमा दुवै संरचना जोडिनेछन् । तर स्थानीयको माग भने अधिग्रहण प्रक्रिया छोट्याएर आफूहरूलाई उचित मुआब्जा दिनुपर्नेछ । यसअघि मंसिर १७ देखि २३ सम्म पनि स्थानीयले सडक अवरोध गरेका थिए ।"
उत्पादननिर्यात बढाउन नेपाल ग्याप,"अर्गानिक उत्पादनको नीति विफल भएपछि सरकारले असल कृषि अभ्यास (नेपाल ग्याप) मा जोड दिएको छ । यसका लागि कृषि तथा पशुपन्छी विकास मन्त्रालयले ०७५ असोजमा कार्यान्वयन निर्देशिका जारी गरेको थियो । मन्त्रालयले एक वर्ष ढिलाइ गरी पुस दोस्रो साता ती फर्मलाई प्रमाणपत्र वितरण गरेर काम सुरु थालेको छ । तराईको माटोमा रासायनिक मल नहाल्दा उत्पादन घट्छ । सर्वप्रथम माटोमा प्रांगारिक पदार्थ चाहिन्छ, कृषि तथा पशुपन्छी विकास मन्त्रालयका प्रवक्ता हरिबहादुर केसीले भने, अर्गानिकमा विषादी बन्द नै छ । असल कृषि अभ्यासमा विषादी प्रयोग गर्न पाइन्छ, तर सही मात्रा र परिमाणमा मात्रै । अभ्यासअन्तर्गत पानीमा पाइने कोलिफर्मलगायत अन्य मेटल भएनभएको परीक्षण हुन्छ । तर अर्गानिकमा पानी तथा कोलिफर्म परीक्षण अनिवार्य नभएको मन्त्रालयले बताएको छ । दिगो कृषि उत्पादन गरी उपभोक्ताका लागि स्वच्छ एवं गुणस्तरीय उत्पादनको सुनिश्चितता गर्ने र कृषि व्यापारमा आयात व्यवस्थापन तथा निर्यात प्रवर्द्धन गर्ने ग्यापको उद्देश्य हो । नेपाल ग्यापले कामदारको स्वास्थ्य, सुरक्षा र कल्याणमा पनि जोड दिएको मन्त्रालयको दाबी छ । प्रमाणीकरण भने खाद्य, प्रविधि तथा गुण नियन्त्रण विभागले गर्ने केसीले बताए । विभागले पहिलो चरणअन्तर्गत नागार्जुन नगरपालिका६ रामकोटको मैत्री मंगलम अर्गानिक कृषि फार्म प्रालि, नागार्जुन नगरपालिका८ को विशेष सदावहार कृषि प्रालि र महालक्ष्मी नगरपालिका५ टीकाथलीको कृषि विकास बहुउद्देश्यीय सहकारी संस्थालाई प्रमाणपत्र दिएको छ । मन्त्रालयले बनाएको मापदण्डअनुसार फार्महरूको उत्पादन दुईपटक अडिट गरेर प्रमाणपत्र दिएका छौं, विभागका प्रवक्ता मोहन महर्जनले भने, अब फार्मले मापदण्डअनुसार मात्रै विषादीको मात्रा प्रयोग गर्नुपर्छ । कृषक वा कृषक समूहले सरकारबाट रजिस्टर्ड विषादी मात्रै प्रयोग गर्नुपर्छ । साथै तालिम प्राप्त कामदारले विषादी छर्नुपर्छ । बीउबिजन पनि आधिकारिक पसलबाट मात्रै खरिद गर्नुपर्ने विभागले जानकारी दिएको छ । पानी र माटोको गुणस्तर परीक्षणपछि मात्र ग्यापको लोगो पाइन्छ, महर्जनले भने । अगस्टदेखि पहिलो परीक्षण सुरु भएको उनले बताए । मन्त्रालयका अनुसार असल कृषि अभ्यासले निर्यातमा पनि सहजता ल्याउँछ । नेपाल ग्यापलाई प्रभावकारी बनाउन सरकारले निर्देशिकासमेत जारी गरेको छ । निर्देशिकाअनुसार कार्यान्वयनका लागि सचिवको संयोजकत्वमा निर्देशन समिति छ । समितिले अनुगमन तथा मूल्यांकन गर्नेछ । कृषक वा कृषकको समूहले प्रमाणीकरणको प्रमाणपत्र प्राप्त गरेपछि मात्रै नेपाल ग्यापको चिह्न प्रयोग गर्न पाइन्छ । चिह्न प्रयोग गर्दा प्रमाणित फार्मको सम्बन्धित कृषि उपजका सन्दर्भमा मात्र प्रयोग हुनेतर्फ ध्यान दिनुपर्छ । प्रमाणित नभएका फार्मको कृषि उपजलाई प्रमाणित भएको भन्ने जनाउने गरी चिह्न प्रयोग गर्न हुँदैन । प्रमाणपत्र पाउने कम्पनीले उत्पादन खुला बिक्री गर्न पाइँदैन । एक वर्षसम्म ग्यापको लोगो लगाएर बिक्री गर्नुपर्छ, मन्त्रालयका प्रवक्ता केसीले भने, हरेक वर्ष नवीकरण गर्दै जानुपर्छ । हरेक उत्पादनको परीक्षण हुन्छ ।अहिले पाइलटिङ प्रोजेक्टका रूपमा सुरु भएको मन्त्रालयले जानकारी दिएको छ । परीक्षण खर्चिलो भएकाले सुरुको खर्च मन्त्रालयले नै बेहोर्दै आएको छ । विस्तार परीक्षण शुल्क भने फार्मले नै तिर्नुपर्नेछ । यसका लागि काठमाडौं वरिपरिका १०१५ जना युवालाई तालिम दिइएको छ । सबै प्रदेशका कृषि अधिकृतलाई पनि तालिम दिइएको छ । आगामी वर्ष नेपाल ग्याप प्रमाणपत्र लिने संख्या थप बढ्न सक्छ, केसीले भने, अहिले सचिवालयको जिम्मा खाद्य प्रविधि तथा गुण नियन्त्रण विभागले मात्रै गर्दै आएको छ ।पुस २३ देखि विषादी प्रयोगमुक्त सप्ताहप्लान्ट क्वारेन्टाइन तथा विषादी व्यवस्थापन केन्द्रले पुस २३ देखि विषादी प्रयोग मुक्त सप्ताह कार्यक्रम आयोजना गर्दै छ । विषादी प्रयोग घटाउन, विषादीले मानव स्वास्थ्यमा हुने हानिबारे सचेत गराउन केन्द्रले सप्ताह आयोजना गर्न लागेको हो । प्रदेश ३ लाई लक्ष्य गरी हुने कार्यक्रम पुस २९ गतेसम्म हुनेछ ।"
क्यान इन्फोटेक माघ अन्तिम साता,"चितवन (कास) कम्प्युटर एसोसिएसन महासंघ (क्यान) चितवन शाखाले माघ २४ देखि २८ सम्म नारायणगढको पुरानो सब्जीमण्डीमा सूचना प्रविधि मेला आयोजना गर्ने भएको छ । मेलामा कम्प्युटर हार्डवेयर (कम्प्युटर, ल्यापटप, प्रिन्टर, नेटवर्किङ सामग्री), सफ्टवेयर, सुरक्षासँग सम्बन्धित सामग्री, मोबाइल, स्मार्ट टीभी र उच्च शिक्षासम्बन्धी सेवा प्रदान गर्ने कलेज एवं परामर्शदाताका स्टल रहनेछन् ।मेलामा सूचना प्रविधिसम्बन्धी अन्तर्क्रिया कार्यक्रम, डिजिटल नेपाल प्रविधि प्रदर्शनी तथा प्रतियोगिता, आईटीसम्बन्धी जनचेतना बढाउन विभिन्न क्षेत्रका सूचना प्रविधिमा काम गर्ने व्यक्ति, संघसंस्थाका लागि साइबर सुरक्षासम्बन्धी सेमिनार हुने क्यान चितवन शाखाले सोमबार भरतपुरमा आयोजना गरेको पत्रकार सम्मेलनमा जानकारी दिइयो ।"
सेबोन अध्यक्षमा ढुंगाना,"काठमाडौं (कास) नेपाल धितोपत्र बोर्ड (सेबोन) अध्यक्षमा भीष्मराज ढुंगाना नियुक्त भएका छन् । सोमबार बसेको मन्त्रिपरिषद् बैठकले ढुंगानालाई अध्यक्षमा नियुक्त गर्ने निर्णय गरेको हो । पूर्वअध्यक्ष रेवतबहादुर कार्कीको कार्यकाल सकिएपछि खाली रहेको अध्यक्ष पदमा ढुंगाना नियुक्त भएका हुन् । बोर्ड अध्यक्षको कार्यकाल चार वर्षको हुनेछ । राष्ट्र बैंकका पूर्वकार्यकारी निर्देशक ढुंगाना हाल सेबोनमा विज्ञ सञ्चालक थिए । उनले यसअघि राष्ट्र बैंककै प्रतिनिधित्व गर्दै लामो समय नेप्सेमा सञ्चालकको भूमिका निर्वाह गरेका थिए । बोर्ड अध्यक्षको जिम्मेवारी पाएपछि उनले पुँजीबजारको विकास तथा विस्तारमा प्रतिबद्ध भएर लाग्ने बताए । पुँजीबजारमा स्थिरता, व्यावसायिकता, दायरा विस्तार, संस्थागत सुशासन अभिवृद्धि मेरो प्राथमिकतामा पर्छन्, उनले कान्तिपुरसँग भने । ढुंगानासामु पुँजीबजारको नियमन तथा सुपरिवेक्षणलाई प्रभावकारी बनाउने, कमोडिटी बजार सञ्चालन, बैंकलाई सेयर ब्रोकर लाइसेन्स दिनेनदिने, संस्थागत सुशासन कायम गर्नेलगायत चुनौती छन् ।"
एनआईसीको निक्षेप योजना,"काठमाडौं (कास) एनआईसी एसिया बैंकले न्यु सुपर चामत्कारिक निक्षेप योजना सार्वजनिक गरेको छ । नयाँ वर्षको अवसरमा बिमा सुरक्षा योजना, कर्जाको ब्याजदर तथा प्रशासनिक शुल्कमा छूट, निःशुल्क होम बैंकिङ र लकर सुविधाका साथ बैंकले योजना सञ्चालनमा ल्याएको हो ।"
सनराइजको १३०औं शाखा,काठमाडौं (कास) सनराइज बैंकले कञ्चनपुरको दोधारा चाँदनीमा १३०औं शाखा सञ्चालनमा ल्याएको छ । सोमबार एक समारोहबीच महाकाली नगरपालिकाका मेयर वीरबहादुर सुनार र बैंकका नायब महाप्रबन्धक अपछकुमार यादवले संयक्त रूपमा उद्घाटन गरे ।
नबिलको बिजनेस क्लिनिक,"काठमाडौं (कास) नबिल इन्भेस्टमेन्ट बैंकिङले संस्थागत परामर्शदाता सेवाअन्तर्गत बिजनेस क्लिनिक योजना ल्याएको छ । यो योजना सर्वसाधारण, लगानीकर्ता एवं व्यवसाय सुरु र विस्तार गर्न चाहनेका लागि उपयोगी हुने कम्पनीले बताएको छ । यो क्लिनिक वित्तीय तथा लगानीका क्षेत्रको सम्भावना तथा समस्यालाई पहिचान गरी समाधान गर्न सुरु गरेको परामर्श सेवा हो । ग्राहकले नबिलका लगानी विशेषज्ञद्वारा लगानी तथा वित्तीय परामर्श लिई आफ्नो सम्पत्तिको जोखिम न्यूनीकरण गरी प्रतिफलको उद्देश्य प्राप्त गर्न सक्छन् । यो सेवा शुक्रबार निःशुल्क सञ्चालनमा रहनेछ ।"
मेगाको बचत खाता,"काठमाडौं (कास) मेगा बैंक नेपालले ६५ प्रतिशत ब्याजका साथ मेगा विश्वास र मेगा माया बचत खाताको योजना ल्याएको छ । बचत खातामा निःशुल्क मोबाइल बैंकिङ र डेबिट कार्ड, क्रेडिट कार्डमा ५० प्रतिशत छुट छ ।"
ज्योतिको नयाँ शाखा,काठमाडौं (कास) ज्योति बैंकले काठमाडौं गोंगबुमा नयाँ शाखा सञ्चालनमा ल्याएको छ । काठमाडौं महानगरपालिकाकी उपमेयर हरिप्रभा खड्कीले शाखा कार्यालय उद्घाटन गरेकी थिइन् ।
कर्मचारी टिकाउन कर्णालीमा विशेष भत्ता,"कर्णालीमा कर्मचारी टिकाउन प्रदेश सरकारले विशेष प्रोत्साहन भत्ताको व्यवस्था गरेको छ । कर्मचारीलाई खुसी पारेर सेवा प्रवाहलाई नियमित र प्रभावकारी बनाउन भौगोलिक विकटताका आधारमा प्रोत्साहन भत्ता दिने निर्णय गरेको हो । मुख्यमन्त्री तथा मन्त्रिपरिषद्को कार्यालयका अनुसार दरबन्दीबमोजिमका कर्मचारी नआएपछि विशेष प्रोत्साहन भत्ताको निर्णय गरिएको हो । भौगोलिक विकटताका कारण कर्मचारीका लागि कर्णालीका जिल्लामा कर्मचारी हत्तपत्त जान नमान्ने समस्या धेरै वर्षदेखिको हो । मुलुक संघीय संरचनामा गए पनि कर्मचारी अभावको समस्या यथावत् छ । विकट क्षेत्रमा काम गरेका आधारमा प्रोत्साहन भत्ताका साथै कर्मचारी र तिनका परिवारलाई स्वास्थ्य सेवाका लागि बिमा उपलब्ध गराउने निर्णयसमेत मन्त्रिपरिषद्ले गरेको छ । अस्थायी तथा करारमा कार्यरत महिला कर्मचारीका लागि सुत्केरी बिदा उपलब्ध गराउने निर्णयसमेत गरिएको मुख्यमन्त्री कार्यालयले जनाएको छ । अझै पनि कर्णालीमा १ हजार २ सय १३ जना कर्मचारी अपुग छन् । चालु आर्थिक वर्षको बजेटमा कार्यरत कर्मचारीलाई सेवामा समर्पित र उत्प्रेरित गर्न प्रोत्साहन, भ्रमण, स्वास्थ्य जाँच र उपचारलगायत सुविधा दिइने उल्लेख छ ।दरबन्दीको तुलनामा थोरै संख्या, कार्यबोझ अधिक रहेकाले कर्मचारीको मनोबल बढाई कार्यसम्पादनलाई प्रभावकारी बनाउन प्रदेशसभा र प्रदेश सरकार मातहतका कर्मचारीका लागि सुविधा उपलब्ध गराइने मन्त्रिपरिषद्को पुस ८ को बैठकको निर्णयमा छ । प्रदेश सरकारले चालु वर्ष कर्मचारीको सेवासुविधामा १२ करोड रुपैयाँ विनियोजन गरेको छ । कर्णालीका विभिन्न जिल्लालाई चार भौगोलिक क्षेत्रमा वर्गीकरण गरी माघ १ गतेदेखि लागू हुने गरी थप सेवासुविधा उपलब्ध गराउने निर्णय मन्त्रिपरिषद्ले गरेको हो । चिकित्सकबाहेक सबै तहका कर्मचारीलाई समान दरमा भौगोलिक विभाजनका आधारमा सुर्खेतमा मासिक चार हजार रुपैयाँ थप गरिने छ । त्यस्तै सल्यान, रुकुम पश्चिम, जाजरकोट र दैलेखमा ६ हजार, कालीकोट र जुम्लामा ८ हजार रुपैयाँ थप गरिएको हो । कार्यालयका अनुसार विकट हिमाली जिल्ला मुगु, डोल्पा र हुम्लामा मासिक १० हजार रुपैयाँ कर्मचारीले प्रोत्साहनबापत पाउनेछन् । कर्णालीमा कार्यरत चिकित्सकका लागि भौगोलिक विभाजनका अतिरिक्त तह तथा पदका आधारमा विशेष प्रोत्साहन भत्ता उपलब्ध गराउने निर्णय प्रदेश सरकारले गरेको हो । ११ औं तहका विशेषज्ञ चिकित्सक सुर्खेतमा कार्यरत भए तलबको ७५ प्रतिशत, सल्यान, रुकुम पश्चिम, जाजरकोट र दैलेखमा मासिक ९० प्रतिशत सुविधा पाउनेछन् । कालीकोट र जुम्लामा मासिक १०० प्रतिशत तथा मुगु, डोल्पा र हुम्लामा १ सय ३५ प्रतिशत थप सुविधा दिइनेछ । नवौं र दसौं तहका विशेषज्ञ चिकित्सक सुर्खेतमा भए तलबको ७५ प्रतिशत सल्यान, रुकुम पश्चिम, जाजरकोट र दैलेखमा ८० प्रतिशत प्रोत्साहन भत्ता पाउनेछन् । चिकित्सकलाई कालीकोट र जुम्लामा मासिक ९० प्रतिशत तथा मुगु, डोल्पा र हुम्लामा मासिक १ सय २५ प्रतिशत सुविधा थप्ने निर्णय गरिएको कार्यालयले जनाएको छ । आठौं तहका चिकित्सक सुर्खेतमा कार्यरत भए तलबको ५० प्रतिशत सल्यान, रुकुम पश्चिम, जाजरकोट, दैलेखमा ६० प्रतिशत, कालीकोट र जुम्लामा मासिक ७५ प्रतिशत अतिरिक्त सुविधा पाउनेछन् । मुगु, डोल्पा र हुम्लामा मासिक एक सय प्रतिशतले विशेष सुविधा दिइने भएको हो । सरकारले निजी क्लिनिक सञ्चालन गरेका वा अन्य संस्थामा काम गर्ने चिकित्सकलाई भने यो सुविधा प्रदान गर्ने छैन । यस्तै प्रदेश सरकार र प्रदेशसभा मातहतका कर्मचारी र निजको परिवारका सदस्यलाई स्वास्थ्य बिमा कार्यक्रममा आबद्ध गराउने निर्णय मन्त्रिपरिषद्ले गरेको छ । बिमाका लागि प्रदेश सरकारले नै प्रिमियम रकम भुक्तानी गर्ने व्यवस्था गरिएको छ । कर्णाली प्रदेश सरकारका प्रमुख सचिव केवलप्रसाद भण्डारीका अनुसार प्रमुख सचिव र मन्त्रालयका सचिवलाई भने दोहोरो सुविधा दिइने छैन । उनका अनुसार सचिवहरूलाई अलग प्रोत्साहनको व्यवस्था गरिएकाले प्रदेश सरकारको सुविधा उपलब्ध नगराउने निर्णय गरिएको हो । कर्मचारी अभावले चालु आर्थिक वर्षको मंसिर मसान्तसम्म चालुतर्फको ४०६ प्रतिशत बजेट मात्र खर्च भएको उनले जानकारी दिए । पुँजीगततर्फको ०५८ प्रतिशत मात्र बजेट खर्च भएको छ । यो साह्रै निराशाजनक खर्च हो, उनले भने, चालु आर्थिक वर्षको पाँच महिनामा कुल बजेटको १९० प्रतिशत खर्च हुनुको मुख्य कारण नै कर्मचारी अभाव हो । विशेष प्रोत्साहन भत्ताले कर्मचारीलाई अरू प्रदेशका तुलनामा कर्णालीमा आकर्षित गर्छ, उनले भने, खाद्यान्नको अवस्था अध्ययन गरेर पनि प्रोत्साहन भत्ता बढाइएको हो । प्रदेशसभामा कार्यरत कर्मचारीका लागि प्रदेशको खर्च मापदण्ड निर्देशिका२०७५ बमोजिम हुने दोहोरो नपर्ने गरी खाजा खर्चको व्यवस्था मिलाइएको उनले बताए ।"
वन क्षेत्र प्रयोग गर्दा जग्गा दिनु नपर्ने,"काठमाडौं (कास) विकाससम्बन्धी आयोजनाहरूले वन क्षेत्र प्रयोग गरेबापत सट्टाभर्नास्वरूप जग्गा दिनुपर्ने बाध्यात्मक व्यवस्था हटाइएको छ । नयाँ वन ऐन तथा वन नियमावलीमा विद्युत् आयोजना, विमानस्थल, सिँचाइ आयोजना, अस्पताल, सडकरेल विस्तार आदिका लागि वन क्षेत्र प्रयोग गर्दा तोकिएको शुल्क बुझाए हुने व्यवस्था गरिएको छ । ऐनमा राष्ट्रिय प्राथमिकता प्राप्त आयोजना, लगानी बोर्डबाट स्वीकृत भएको योजना, राष्ट्रिय गौरवका आयोजना सञ्चालन गर्न वन क्षेत्रबाहेक विकल्प नभए योजना सञ्चालन गर्न राष्ट्रिय वन प्रयोग गर्न दिइने उल्लेख छ । अघिल्लो वन ऐन र नियमावलीमा आयोजनाले वन क्षेत्र प्रयोग गरेबापत सट्टाभर्नास्वरूप जग्गा नै उपलब्ध गराउनुपर्ने प्रावधान थियो । नयाँ ऐन र नियमावलीमा यस्तो अनिवार्य व्यवस्थालाई हटाएको हो । ऐनमा आयोजना सञ्चालकले वन क्षेत्र प्रयोग गरेबापत वन विकासका लागि जग्गाको व्यवस्था गर्न आवश्यक पर्ने रकम उपलब्ध गराउन सक्ने उल्लेख छ । ५ वर्षसम्म रुख हुर्काउन तथा सम्भार गर्न आवश्यक पर्ने रकम आयोजना सञ्चालकले उपलब्ध गराउने छ, ऐनमा छ । जग्गा उपलब्ध हुन सकेको अवस्थामा आयोजनाले जग्गा पनि उपलब्ध गराउन पाउनेछ । आयोजनाले वन क्षेत्र उपलब्ध गराएबापतको रकम वन विकास कोष मै जम्मा हुनेछ । वन संरक्षण र संवर्द्धन गर्न एवं अन्य प्रवर्द्धनात्मक कार्यका लागि वन विकास कोष स्थापना गर्ने ऐनमा व्यवस्था छ । वन विकास कोषको रकम वाणिज्य बैंकमा खाता खोली जम्मा गरिनेछ । वन नियमावलीको मस्यौदाको दफा १०९ मा सरकारले कुनै आयोजनाका लागि राष्ट्रिय वन क्षेत्र प्रयोग गर्न र त्यस्तो क्षेत्रबाट रुखबिरुवा तथा अन्य वन पैदावार हटाउन स्वीकृति दिन सकिने व्यवस्था छ । दफा ११० मा वन क्षेत्र प्रयोग गरेबापत रकम बुझाउन सकिने प्रावधान छ । वन नियमावलीमा आयोजनाले वन क्षेत्र प्रयोग गरेबापत सरकारलाई बुझाउनुपर्ने दस्तुरशुल्क तोकिएको छ । त्यस्तो शुल्क तराई, चुरे, भित्री मधेस, पहाड र हिमाली क्षेत्रको वनको फरकफरक छ । वन तथा वातावरण मन्त्रालयका प्रवक्ता सहसचिव सिन्धुप्रसाद ढुंगानाका अनुसार आयोजनाहरूले जम्मा गरेको शुल्क वन क्षेत्र विस्तार र रुख, बिरुवा हुर्काउन तथा तिनको संरक्षण र संवद्धर्नमा खर्च गरिनेछ । ऐन र नियमावलीमा अलग्गै वन विकास कोषको परिकल्पना गरिएको छ । वनसम्बन्धी सबै रकम उक्त कोषमा जम्मा हुनेछ र आवश्यकतानुसार योजना बनाएर खर्च गरिनेछ ।"
बढ्यो चिजको माग,"म्याग्दी (कास) अन्नपूर्ण चक्रीय पदमार्गमा पर्ने अन्नपूर्ण गाउँपालिका६ घारका किसानले उत्पादन गरेको चिजको माग र बिक्री बढेको छ । हिमालय चिज उत्पादन कृषि सहकारीमार्फत उत्पादित चिज नजिकका घोडेपानी, तातोपानीमा मात्र नभई पोखराको लेकसाइडका होटलमा समेत बिक्री हुन थालेपछि किसान उत्साहित छन् । दूध बेचेर दैनिक नगद बुझ्दै आएका किसान आफ्नै समूहले चलाएको चिजको माग बढेपछि ढुक्क भएका हुन् । पुस्तौंदेखिका गाई गोठ राख्ने प्रचलन घटे पनि अन्त्य भएको थिएन । धेरैका घरमा गाईको दूध थियो तर बेच्ने ठाउँ थिएन, सहकारीका सचिव श्याम खड्काले भने, किसान मिलेर चिज उद्योग स्थापना गरेका थियौं । बिक्री हुन्न कि भन्ने डर थियो । तर सजिलै बिक्री भएको छ । किसानले दूध बेचेर मासिक ३०३५ हजार रुपैयाँसम्म आम्दानी गरेको उनले बताए ।"
सूचना प्रविधि विधेयकमा सुधारको माग,"समाजवादी पार्टीले सूचना प्रविधि विधेयकले वाक स्वतन्त्रतालाई अपराधीकरण गर्न खोजेको भन्दै त्यसमा सुधारको माग गरेको छ । उक्त पार्टीले विधेयक मानव अधिकार, नागरिक स्वतन्त्रता, लोकतन्त्र तथा प्रेस स्वतन्त्रताको प्रतिकूल एवं प्रतिगमनकारी रहेको जनाएको छ । पार्टी अध्यक्ष उपेन्द्र यादवले परिमार्जन नगरी विधेयकलाई जारी नगर्न माग गरेका छन् । उनले सोमबार प्रेस विज्ञप्ति जारी गर्दै विधेयकमा रहेका शब्दहरूको बृहत्तर परिभाषा गरी कर्मचारी वा राजनीतिक नेतृत्वलाई मन नपर्ने पोस्टका आधारमा व्यक्तिलाई दण्डित गर्न सकिने सम्भावना औंल्याएका छन् । ऐनको स्वभाव नै सामाजिक सञ्जालमा भएको अन्तरक्रियालाई अपराधीकरण गरिनु रहेको देखिन्छ, विज्ञप्तिमा भनिएको छ, विधेयकमा गरिएका सजायको व्यवस्थाहरूले यसको उद्देश्य सामाजिक सञ्जालको प्रयोगमा नियन्त्रण गर्नु र यसबाट अभिव्यक्ति स्वतन्त्रतालाई संकुचित गर्नु रहेको छ । विज्ञप्तिमा भनिएको छ बृहत् र अस्पष्ट परिभाषा तथा प्रयुक्त द्विअर्थी भाषाले नेपालका सरकारी अधिकारीहरूलाई सामाजिक सञ्जालमाथि नियन्त्रण गर्न अत्यधिक अधिकार दिनेछ । यसले नेपालमा दर्ता नभएका कम्पनीका सामाजिक सञ्जाललाई बन्द गर्ने, सामाजिक सञ्जाललाई निगरानी गर्ने तथा व्यक्तिगत सूचनाहरूसमेत निगरानीमा राख्ने अधिकार दिन्छ । विधेयकले व्यक्तिको अभिव्यक्ति स्वतन्त्रतालाई संकुचित गर्ने वा नियन्त्रण गर्ने अभिप्राय बोकेको देखिएकाले यसलाई परिमार्जन गरिएन भने यसले दूरगामी रूपमा सरकार, राजनीतिक दल वा कर्मचारीतन्त्रले गरेको गैरजवाफदेही कार्यलाई समेत निगरानी गर्न साथै आलोचना गर्न रोक लगाउनेछ ।"
आमाबाबुको हेरचाह नगरे कारबाही,"सन्तान वा हकवालाले आमाबाबुलाई हेरचाह नगरी अलपत्र पारे उनीहरूमाथि कानुनी कारबाही हुने भएको छ । संसद्को महिला तथा सामाजिक समितिबाट आइतबार पारित भएको ज्येष्ठ नागरिकसम्बन्धी (पहिलो संशोधन) विधेयक दुई सभाबाट हुबहु पारित भए बाबुआमाको हेरचाह नगर्नेहरूमाथि स्थानीय तहले बनाउने कार्यविधिका आधारमा कारबाही हुनेछ ।आमाबाबुका लागि सन्तानले न्यूनतम आवश्यकता पूरा हुने गरी आफ्नो पारिश्रमिकबाट निश्चित रकम बैंक खातामा जम्मा गरिदिनुपर्ने प्रावधान विधेयकमा छ तर कति रकम जम्मा गर्ने भन्ने तोकिएको छैन । त्यसको निर्धारण आर्थिक सर्वेक्षण वा नीति तथा कार्यक्रमको आधारमा सरकारले निर्धारण गर्नेछ । तोकिएको रकम जम्मा नगरिए आमाबाबुले स्थानीय तह वा सन्तान कार्यरत निकायमा उजुरी दिन सक्नेछन् । सन्तान वा हकवालालाई कडाइका साथ आमाबाबुप्रतिको जिम्मेवारी बोध गराउन र आमाबाबुलाई बेवारिस बन्न नदिन यस्तो व्यवस्था गर्न लागिएको हो, समिति सभापति निरुदेवी पालले भनिन् । ज्येष्ठ नागरिकको पालनपोषण यथोचित नभएको अवस्थामा सम्बन्धित छिमेकीले समेत स्थानीय तहमा उजुरी दिन सक्ने विधेयकमा उल्लेख छ । उजुरी कार्यान्वयनका लागि सम्बन्धित स्थानीय तहले स्थानीय सरकार सञ्चालन ऐन २०७४ बमोजिम कारबाही गर्न पाउनेछन् । ज्येष्ठ नागरिकसम्बन्धी प्राप्त निवेदन एवं उजुरीको सुनुवाइ सरल एवं द्रुत प्रक्रियाबाट सम्पादन गर्न स्थानीय तहले आवश्यक कार्यविधि बनाएर लागू गर्न सक्नेछन्, विधेयकमा छ । यसअघि समितिमा आएको मूल विधेयकको दफा ८ (क) को उपदफा ११ मा भने तोकिए बमोजिमको रकम जम्मा गर्नुपर्ने दायित्व भएको व्यक्तिले रकम जम्मा नगरे निजको आमाबाबुले निज कार्यरत वा स्थानीय तहमा निवेदन दिने उल्लेख थियो । छलफलपछि सांसदहरूले कार्यविधि बनाई लागू गर्न सक्ने प्रावधान थपेका हुन् । तोकिएको न्यूनतम आम्दानी नभएका सन्तान वा हकवालालाई भने आमाबाबुको हेरचाह गर्नैपर्ने बाध्यता छैन । समिति सभापति पालले संविधानबमोजिम सन्तान वा हकवाला र स्थानीय तहको दायित्वलाई फराकिलो बनाउन बाध्यकारी प्रावधानलाई केही लचिलो बनाइएको बताइन् । सन्तानको आम्दानीअनुसार आमाबाबुलाई हेरचाह गर्नुपर्ने जिम्मेवारी तोकेका छौं, त्यो हैसियत नभएको अवस्थामा स्थानीय तहले ज्येष्ठ नागरिकको संरक्षण गर्नुपर्नेछ, उनले भनिन्, ज्येष्ठ नागरिकको पालनपोषण र हेरचाहको दायित्व संविधानअनुरूप राज्य र स्थानीय सरकारको पनि भएकाले पहिलो दायित्व सन्तानलाई, उसले नसके राज्यलाई तोकिएको हो । संविधानको मौलिक हकअन्तर्गत धारा ४१ मा ज्येष्ठ नागरिकलाई राज्यबाट विशेष संरक्षण तथा सामाजिक सुरक्षाको हक हुने उल्लेख छ । संविधानकै अनुसूची ८ मा स्थानीय तहको अधिकार सूचीअन्तर्गत ज्येष्ठ नागरिकहरूको व्यवस्थापन गर्ने उल्लेख छ । सोहीबमोजिम स्थानीय तहले बेवारिस ज्येष्ठ नागरिकलाई हेरचाह केन्द्रमा राखी पालनपोषण तथा हेरचाह गर्ने व्यवस्था मिलाउनुपर्ने हुन्छ । मूल विधेयकमा रकम जम्मा गर्नुपर्ने विषयमा सार्वजानिक पदधारण गरेका सन्तान लाई बढी बाँधेको थियो । समितिले संशोधित विधेयकमा जैविक वा अजैविक रूपमा कानुनसम्मत तरिकाले सन्तानको हैसियत प्राप्त व्यक्ति सबैलाई ज्येष्ठ नागरिकको हेरचाह गर्नुपर्ने दायित्व तोकिएको छ । सन्तान वा हकवालालाई पालनपोषण, हेरचाह, शिक्षादीक्षा प्रदान नगरिएका वा अभिभावकत्व नदिइएका, घर निकाला गरी खानलाउन नदिई हुर्केका सन्तानलाई ज्येष्ठ नागरिक आमाबाबुको हेरचाह गर्नगराउन स्थानीय तहले बाध्य पार्न सक्नेछैन । समितिको छलफलमा कतिपय सांसदले ज्येष्ठ नागरिकका लागि सन्तान वा हकवालाले आम्दानीको १० प्रतिशत रकम खातामा जम्मा गर्नुपर्ने प्रावधान राख्न प्रस्ताव राखेका थिए । प्रावधान राख्नेनराख्ने भन्नेमा सांसदहरूबीच मत बाझिएको थियो । समितिले विधेयक पारित गर्दा जम्मा गर्नुपर्ने रकम तोक्नुको साटो न्यूनतम आवश्यकता पूरा गर्ने गरी भन्ने व्यवस्था राख्ने सहमति जुटेको थियो । निश्चित रकम तोक्दा कर्णाली र काठमाडौंमा न्यूनतम आवश्यकता पूरा गर्न चाहिने रकम एउटै हुँदैन, वर्षैपिच्छे फेरिरहन्छ, सरकारले बर्सेनि आर्थिक सर्वेक्षण गर्दा होस् वा नीति तथा कार्यक्रम ल्याउँदा परिमार्जित गर्दै मापदण्ड तोक्नुपर्ने हुन्छ, समितिका उपसचिव एकराम गिरीले भने ।विधेयकमा रकम जम्मा गर्नुपर्ने दायित्वका सन्तान वा हकवालाले जम्मा गर्नुपर्ने रकमको विवरण, भौचरभर्पाइको जानकारी सम्बन्धित स्थानीय तह वा आफू कार्यरत निकायमा ३५ दिनभित्रमा दिनुपर्ने उल्लेख छ । यसअघि मूल विधेयकमा ऐन प्रारम्भ भएको १५ दिनभित्रमा जानकारी गराउनुपर्ने उल्लेख थियो । यो व्यावहारिक रूपमा असहज हुने भएकाले ३५ दिनको व्यवस्था राखिएको समितिले बताएको छ । यसैगरी राज्यले ज्येष्ठ नागरिकको सेवासुविधा उपलब्ध गराउने प्रयोजनका लागि सम्बन्धित स्थानीय तहले विस्तृत विवरण अध्यावधिक एवं वर्गीकण गर्नुपर्ने हुन्छ । साथै राज्यले ज्येष्ठ नागरिकको सम्मानमा ज्ञान, सीप, अनुभवको आदानप्रदान गर्नुपर्ने हुन्छ ।यो विधेयमाथि समितिमा करिब ६ महिनासम्म छलफल भएको थियो । यसका लागि १५ वटा औपचारिक र ५ वटा अनौपचारिक बैठक बसेका थिए । औपचारिक बैठक बस्दा ४८ घण्टा छलफल भएको थियो ।"
पाँच अस्पतालको नवीकरण रोकियो,"आधा दर्जनभन्दा बढी अस्पताल सरकारले निर्धारण गरेको मापदण्ड पूरा नगरी सञ्चालन भइरहेका छन् । काठमाडौं वनस्थलीको राष्ट्रिय मिर्गौला उपचार केन्द्र, बौद्धको स्तूपा सामुदायिक अस्पताल, ललितपुरको आनन्दवन अस्पताल, बनेपाको शिर मेमोरियल अस्पताल र धनुषाको लालगढ लेप्रोसी अस्पतालले मापदण्ड पूरा नगरेका हुन् ।स्वास्थ्य संस्था स्थापना, सञ्चालन तथा स्तरोन्नति मापदण्डसम्बन्धी निर्देशिका२०७० पालना गर्न पटकपटक सचेत गराउँदा बेवास्ता गरेपछि स्वास्थ्य सेवा विभागले ती अस्पतालको नवीकरण रोकेको छ । विभागको उपचारात्मक महाशाखाका निर्देशक डा तारानाथ पोखरेलका अनुसार नवीकरण नभएका अस्पतालको जग्गा, भवन र फोहोर व्यवस्थापन मुख्य समस्या छन् । जनशक्ति र उपकरण व्यवस्थित छैनन् । अस्पतालमा ज्येष्ठ नागरिक, बालबालिका तथा अपांगमैत्री हुनुपर्ने, अनिवार्य रूपमा ब्लड बैंक, शवगृह र सुरक्षा व्यवस्था हुनैपर्ने भए पनि अस्पतालले यी नियम मानेका छैनन् । नवीकरण रोकिएका अस्पताललाई सरकारबाट दिइने अनुदान र सेवासमेत रोकिएको विभागले जनाएको छ । विभागअन्तर्गत सरकारी, गैरसरकारी र सहकारीसमेत गरी ८९ अस्पताल छन् । यी अस्पताल ५० देखि दुई सय शय्याका छन् । निर्देशिकामा व्यवस्था भएको प्रावधान त कुनै पनि अस्पतालको पुग्दैन, डा पोखरेलले भने । चितवनका अधिकांश अस्पतालमा भौतिक पूर्वाधार नपुगेको महाशाखाले जनाएको छ । ६ बेड राख्ने कोठमा ८ बेड राखेका र बेडअनुसार जनशक्ति र उपकरण नभएको उनले बताए । कुनै अस्पताल व्यावसायिक भवनमा छन्, कुनै आवासीय भवनबाट चलिरहेका छन्, उनले भने, अस्पतालको संरचना अन्य भवनभन्दा राम्रो हुनुपर्छ । अधिकांश अस्पताल स्वास्थ्य संस्था मात्रै हुन् कि अस्पताल हुन्, स्पष्ट नहुने गरी चलाइएको उनले बताए । अस्पताल मापदण्डसम्बन्धी नयाँ निर्देशिका बनेको ६ वर्ष भयो । राष्ट्रिय मिर्गौला उपचार केन्द्र, स्तूपा सामुदायिक, आनन्दवन, शिर मेमोरियल र लालगढ लेप्रोसी अस्पताल नयाँ निर्देशिका बन्नु अगाडिबाटै सञ्चालन भइरहेका हुन् । मिर्गौला उपचार केन्द्रको आफ्नै भवन नभएका कारण नवीकरण नगरिएको उनले बताए । एक सय शय्याको अस्पतालको आफ्नै जग्गा र भवन हुनैपर्छ, केन्द्रले वर्षौंदेखि भाडाको भवनमा अस्पताल चलाइरहेको छ, उनले भने । आफ्नै जग्गामा भवन बनाएर अस्पताल सञ्चालन नगरेसम्म केन्द्रलाई नवीकरण नगर्ने उनले बताए । आफ्नै भवन भएका अस्पतालले पनि भवनसंहिता पूरा गरेका छैनन्, ती अस्पताललाई भवन पुनर्निर्माण गर्न लगाएका छौं, उनले भने । उनका अनुसार एक सय शय्याका अस्पतालको आफ्नै जग्गा र भवन हुनुपर्ने नियम भए पनि अधिकांशले भाडाको जग्गामा अस्पताल चलाइरहेका छन् ।नयाँ निर्देशिका व्यावहारिक नभएका कारण मापदण्ड पुर्याउन नसकिएको राष्ट्रिय मिर्गौला उपचार केन्द्रका निर्देशक डा ऋषिकुमार काफ्लेले बताए । हाम्रो स्वास्थ्य संस्था गैरनाफामूलक हो । मापदण्ड मान्न हामी तयार छौं तर सेवा मात्रै दिने संस्थाले कसरी जग्गा किनेर भवन बनाउन सक्छ, उनले भने, १० वर्षपहिले नै हामीले जग्गा किनेका हौं । गैरनाफामूलक संस्थाले कहाँबाट पैसा ल्यायो भनेर समाज कल्याण परिषद्ले किचकिच गर्यो । केन्द्रबाट सातामा नौ सय बिरामीले निःशुल्क मिर्गौला डायलसिस सेवा लिइरहेका छन् । नियमित डायलसिस सेवा लिइरहेका बिरामीको जिम्मा लिने भए संस्था बन्द गर्न आफू तयार रहेको डा काफ्लेले बताए । महाशाखाका निर्देशक डा पोखरेलले भने सेवा दिइरहेका संस्थालाई तोकिएको समयभित्र मापदण्डमा नआए मात्रै बन्द गरिने बताए ।"
कमलामाईलाई सफलता,"काठमाडौं (कास) चौतारा नगरपालिका जावलाखेलमा भइरहेको महानगर कप महिलापुरुष भलिबलको सोमबार क्वाटरफाइनलमा पुगेको छ ।चौताराले भक्तपुर नगरपालिकालाई २५१४, २५२१, २५२१ को सोझो सेटमा पराजित गरेको हो । टोली समूह ए बाट अन्तिम आठमा पुगेको छ । चौताराले यसअघिको खेल पनि जितेको थियो । सोही समूहबाट ४ अंक जोडेको आयोजक ललितपुर उपमहानगर पनि क्वाटरफाइनलमा पुगेको । दुवै खेलमा पराजित भक्तपुर भने बाहिरियो ।महालक्ष्मी र पनौती नगरपालिका पनि क्वाटरफाइनल पुगेका छन् । समूह सी बाट महालक्ष्मी विजेता र पनौती उपविजेता हुँदा टोखा बाहिरिएको छ ।समूह डी मा कमलामाई नगरपालिकाले लगातार जित निकालेको छ । सोमबार कमलामाईले गोदावरीलाई २५१३, २५१८, २५१८ को सेटमा हरायो । टोलीको यो दोस्रो जित हो । गोकर्णेश्वरले धुलिखेल नगरपालिकालाई २५२३, २५१४, २५१९ को सेटमा हरायो ।चार टिम रहेको यो समूहमा कमलामाईको ६ अंक छ । गोदावरी र गोकर्णेश्वरको समान ३ अंक छ । धुलिखेलले कुनै जित पाएको छैन । महिलातर्फ चन्द्रागिरिले बनेपालाई २५७, २५९, २५५ को सोझो सेटमा हरायो । समूह ए मा चन्द्रागिरिको पहिलो जित हो । ललितपुरले पनि एक खेल जितेको छ । गोकर्णेश्वरले हेटौंडालाई २५१६, २५११, २५२२ ले पराजित गर्यो । टोलीको यो दोस्रो जित हो । विदुर नगरपालिकाले टोखालाई २५२२, २५५, २३२५, २५९ ले हरायो । समूह बी मा गोकर्णेश्वरको ६ अंक तथा हेटौंडा र विदुरको समान ३ अंक भएको छ ।"
क्लब भलिबल च्याम्पियनसिप हुँदै,"नेपाल भलिबल संघले आयोजना गर्ने आरबीबीएनभीए राष्ट्रिय महिला र पुरुष क्लब च्याम्पियनसिपको पाँचौं संस्करण माघ पहिलो साता काठमाडौंमा हुने भएको छ । राष्ट्रिय वाणिज्य बैंकको मुख्य प्रायोजन रहने प्रतियोगिता क्लब लिगको छनोट प्रतियोगिता पनि हो ।माघ ३ देखि १० सम्म त्रिपुरेश्वरस्थित राखेप कभर्डहलमा हुने प्रतियोगितामा पुरुषतर्फ १२ र महिलातर्फ ८ टोलीको सहभागिता रहनेछ । भलिबल संघले क्लब च्याम्पियनसिपबाट उत्कृष्ट पुरुषतर्फ ८ र महिलातर्फ ६ टोली लिगका लागि छनोट हुने जनाएको छ । संघका महासचिव जितेन्द्रबहादुर चन्दका अनुसार क्लब लिग वैशाखजेठमा गर्ने तयारी छ । भलिबललाई व्यावसायिक, युवापुस्ताप्रति आकर्षण र लोकप्रिय पार्ने उद्देश्यले हुने प्रतियोगितामा सहभागी हरेक टोलीले ३ विदेशी खेलाडी अनुबन्ध गर्न पाउनेछन् । देशभरका इच्छुक क्लबलाई प्रतियोगितामा समावेश गरिएको महासचिव चन्दले बताए । सहभागी टोलीले आफ्नो खर्च आफैंले बेहोर्नुपर्नेछ । महिला र पुरुष दुवैका विजेताले २ लाख, उपविजेताले १ लाख र तेस्रो हुनेले ५० हजार रुपैयाँ पुरस्कार पाउनेछन् । विधागतगर्फ उत्कृष्ट ६ जनाले जनही १० हजार तथा सर्वोत्कृष्ट खेलाडीले २५ हजार रुपैयाँ पुरस्कार पाउनेछन् । २३ लाख बजेट अनुमान गरिएको प्रतियोगितामा पुरस्कारमा राशि ८ लाख ७० हजार खर्च हुनेछ । मुख्य प्रायोजक राष्ट्रिय वाणिज्य बैंकले १२ लाख रुपैयाँ उपलब्ध गराउने छ । बैंकले अर्को संस्करणका लागि समेत प्रायोजन गरिसकेको छ । प्रतियोगितामा पुरुषतर्फ नेपाल पुलिस, एपीएफ क्लब, त्रिभुवन आर्मी, हेल्प नेपाल स्पोटर््स क्लब, मणिमुकुन्द भलिबल क्लब, नयाँबजार भलिबल क्लब, जावलाखेल भलिबल प्रशिक्षण केन्द्र, ढोरपाटन स्पोर्टस क्लब, काभ्रे जिल्ला भलिबल संघ, गण्डकी प्रदेश, आर नाइन भलिबल ग्रुप र पार्वती युवा क्लब छन् । महिलातर्फ नेपाल पुलिस, एपीएफ, आर्मी, न्यु डायमन्ड क्लब, जावलाखेल भलिबल प्रशिक्षण केन्द्र, ढोरपाटन क्लब, चितवन टाइग्रेस र गण्डकी प्रदेश टिम छन् ।"
अस्ट्रेलियाको क्लिन स्विप,"सिड्नी (एएफपी) नाथन लायनले ५० रन खर्चेर ५ विकेट लिँदै खेलमा कुल १० विकेट लिएपछि अस्ट्रेलियाले सोमबार तेस्रो तथा अन्तिम टेस्टमा न्युजिल्यान्डलाई २ सय ७९ रनले पराजित गरेको छ । साथै अस्ट्रेलियाले शृंखला ३० ले क्लिन स्विप पनि गरेको छ ।अस्ट्रेलियाको सशक्त बलिङ आक्रामणको अफ स्पिनर लायनले नेतृत्व गरेपछि न्युजिल्यान्डको दोस्रो इनिङ्स १ सय ३६ रनमै खुम्चिएको थियो । अस्ट्रेलियाले पर्थ र मेलबर्नको पहिलो दुई टेस्टमा जस्तै न्युजिल्यान्डमाथि ठूलो अन्तरको जित हात पारेको हो । अस्ट्रेलिया यस सिजनमा अपराजित छ । टोलीले यसक्रममा घरेलु मैदानमा खेलेको सबै पाँच टेस्टमा विजय हात पार्नेक्रममा पाकिस्तानसँगको दुई टेस्टमा पनि जित हात पारेको थियो । इंग्ल्यान्डमा खेलिएको एसेज शृंखलामा भने अस्ट्रेलिया २२ को बराबरीमा रोकिएको थियो । अस्ट्रेलियाको टेस्ट टोलीका लागि यो सिजन निकै राम्रो रह्यो, लायनले भने, यसको सदस्य बन्न पाउनु विशेष हो । हामीले प्रभावशाली, गुणस्तरीय खेल खेलेका थियौं । ब्याट्सम्यानले आफ्नो भूमिका निभाउँदै हामी बलरलाई पर्याप्त अवसर दिएका थिए ।अस्ट्रेलियाले २१७२ मा आफ्नो दोस्रो इनिङ्स समाप्तिको घोषणा गरेको थियो । डेविड वार्नर १ सय ११ रन बनाई अविजित रहे । उनको यो २४ औं टेस्ट शतक हो । मार्नस लाबसच्यान आउट भएसँगै अस्ट्रेलियाका कप्तान टिम पेनले इनिङ्स समाप्तिको घोषणा गरेका थिए । ४ रनमा जीवनदान पाएका लाबसच्यानले ७४ बलमा ५९ रन बनाए । पहिलो इनिङ्समा २ सय १५ रन बनाएका उनी नै म्यान अफ द म्याचमा चुनिए । सिड्नी क्रिकेट मैदानको घुमाउरो पिचमा न्युजिल्यान्डले जितनिम्ति ४ सय १६ रन बनाउनुपर्ने कठिन चुनौती पाएको थियो । मिचेल स्टार्कले सानदार बलिङ प्रदर्शन गरेपछि न्युजिल्यान्ड सुरुदेखि नै दबाबमा आयो । उनले २५ रन खर्चेर ३ विकेट लिएको प्रदर्शनमा लायनले कसिलो साथ दिएका थिए । उनीहरू सबै क्षेत्रमा क्लिनिकल देखिए, पहिलो टेस्टपछि उनीहरूले हामीलाई एकपछि अर्को सत्रमा दबाबमा राखे, न्युजिल्यान्डका कप्तान केन विलियम्सनले भने । भाइरस संक्रमणका कारण उनले यो टेस्ट भने खेलेका थिएनन् । मध्यसत्रमा स्टार्क र लायनले २२ विकेट लिएपछि न्युजिल्यान्ड २७४ को स्थितिमा पुगिसकेको थियो । स्टार्कले दुवै ओपनर टम लाथम र टम ब्लुन्डेललाई ५ ओभरभित्र आउट गरे । प्वाइन्टमा लायनले स्तरीय क्याच लिएर ब्लुन्डेललाई पेभेलियन फर्काए भने कार्यबाहक कप्तान लाथम एलबीडब्लूको निर्णयमा रिभ्यू गुमाए । लायनले आफ्नो पहिलो ओभरमा जित रावललाई १२ रनमा रिभ्यूबाटै आउट गरे । पहिलो इनिङ्समा उच्च स्कोर बनाएका ग्लेन फिलिप्स शून्यमा लायनको बलमा विकेटकिपर पेनको हातबाट क्याच भए । रोस टेलर २२ रन बनाई प्याट कुमिन्सको बलमा आउट भए । सोक्रममा टेलर न्युजिल्यान्डबाट सबैभन्दा टेस्ट रन बनाउने ब्याट्सम्यान बने । स्टेफन फ्लेमिङको ७ हजार १ सय ७२ रनलाई उछिनेका टेलरको उनको भन्दा २ रन बढी छ । ठूलो शट प्रहार गर्ने कोलिन डी ग्रान्डहोमले लायनको बलमा छक्का प्रहार गर्दै आफ्नो अर्धशतक पूरा गरे । तर अर्को बलमा उनले मिडविकेटमा जो बर्न्सलाई क्याच दिन पुगे । डी ग्रान्डहोमले ५२ रन बनाए । जेम्स प्याटिनसनले उत्कृष्ट डाइभिङ क्याच लिएपछि टोड एस्टल १७ रनमा आउट भए । स्टार्कले योर्करमा विलियम सोमरभिलको ७ रनमा मिडल स्टम्प उडाइदिए । बिजे वाटलिङ आउट हुने अन्तिम ब्याट्सम्यान थिए । उनी प्याट कुमिन्सको बलमा १९ रन बनाई आउट भए । लाबसच्यानले घरेलु भूमिमा खेलेका पछिल्ला ५ टेस्टमा कुल ८ सय ९६ रन बनाए । उनले खेलेका आठ इनिङ्समा तीन शतक र तीन अर्धशतक छन् । उनी नै यस शृंखलामा म्यान अफ द सिरिजमा चुनिए ।"
एपीएफको जित,"मनमोहन मेमोरियल लिग (एमएमएल) क्रिकेट प्रतियोगितामा सोमबार विभागीय टोली एपीएफ क्लबले सफलता पाएको छ । एपीएफले आयोजक मनमोहन क्रिकेट सेन्टर प्रदेश १ लाई ८३ रनले पराजित गरेको हो । सेमिफाइनल सम्भावना जीवित राख्न एपीएफलाई यो खेल जित्नैपर्ने दबाब थियो । २ सय ५ रनको लक्ष्य पछ्याएको आयोजक ३६२ ओभरमा १ सय २१ रनमै समेटिएको थियो । एपीएफले २ अंक बटुलेको छ । आयोजकका ब्याट्सम्यानलाई सस्तैमा समेट्ने क्रममा एपीएफबाट सूर्य तामाङले ४ र कप्तान वसन्त रेग्मीले ३ विकेट लिए । यज्ञमान कुमालले २ र अमरसिंह राउटेला ११ विकेट लिन सफल भए ।आयोजकका लागि रवि रोयले सर्वाधिक २६ रन बनाए । रुपेश श्रीवास्तवले २३ र विवेक मेहताले १५ रन बनाए भने अन्य ब्याट्सम्यान चल्न सकेनन् । इनरुवा रंगशालामा जारी खेल खराब मौसमका कारण ४५ ओभरमा छोट्याइएको थियो । टस जितेर ब्याटिङ रोजेको एपीएफले सुमित मर्हजनको अर्धशतकमा २ सय ४ रनको स्कोर खडा गरेको थियो ।४३४ ओभरमा सबै विकेट गुमाएको एपीएफबाट सुमितले ८३ रन बनाए । एपीएफका शंकर रानाले ३६, प्रदीप एैरीले १९ र पृथु बाँस्कोटाले ५ रन जोडे । सन्दीप जोरा र वसन्त रेग्मीले समान १२ रन बनाए । आयोजकका कप्तान सरोज बस्नेतले ४ विकेट लिए । सोनु मण्डल र अल्फाज मन्सुरीले २२ विकेट लिए । म्यान अफ द म्याच एपीएफका सुमित मर्हजन घोषित भए । उनले ३ हजार ५ सय रुपैयाँ र ट्रफी जिते । सोमबार जित पाएसँगै एपीएफ र त्रिभुवन आर्मीको समान २ अंक भएको छ । यद्यपि रनरेटका आधारमा एपीएफ दोस्रो स्थानमा छ । मंगलबार आयोजक मनमोहन क्रिकेट सेन्टर प्रदेश १ र आर्मीबीच प्रतिस्पर्धा हुनेछ ।"
आयोजक त्रिवेणी च्याम्पियन,"आयोजक त्रिवेणी युवा क्लबले घरेलु मैदानमा २८ औं त्रिवेणी कप फुटबल प्रतियोगिताको उपाधि जितेको छ । बेंसीसहरस्थित सहजी खेल मैदान (त्रिवेणी रंगशाला) मा आइतबार सम्पन्न फाइनलमा त्रिवेणीले काठमाडौं टोखाको श्री भगवती क्लबलाई १० ले हरायो । पहिलो हाफको ३५ औं मिनेटमा त्रिवेणीका अफ्रिकन खेलाडी जोना ग्लोरीले गरेको गोल निर्णायक बन्यो । विजेता त्रिवेणीले ३ लाख र त्रिवेणी कप जित्यो । उपविजेता भगवतीले १ लाख ५० हजार रुपैयाँ पायो । सेमिफाइनलिस्ट समाज कल्याण युवा क्लब काठमाडौं र सामना युवा क्लब तुरतुरे तनहुँले समान ५० हजार रुपैयाँ पाए । त्रिवेणीका पासाङ लामा सर्वोत्कृष्ट खेलाडी घोषित भए । भोटेओडार युवा क्लबका सन्दीप रानामगर सर्वाधिक गोलकर्ता भए । उनले ६ गोल गरेका थिए । दुवैले जनही १५ हजार रुपैयाँ पाए । श्रीजंग गणले फेयर प्ले ट्रफीसँगै १० हजार रुपैयाँ पाए । उत्कृष्ट डिफेन्डर भगवती क्लबका अनिल तामाङ, उत्कृष्ट मिडफिल्डर भगवतीकै युवराज ढकाल र उत्कृष्ट गोलकिपर त्रिवेणीका आकाश रानाभाट घोषित भए । उनीहरूले ११ जोर बुट पाए । फाइनलका म्यान अफ द म्याच त्रिवेणीका अफ्रिकी खेलाडी जाजाले ५ हजार पुरस्कार पाए ।विजेतालाई आयोजक त्रिवेणी युवा क्लबका अध्यक्ष सिजन श्रेष्ठ, गण्डकी प्रदेशका मुख्यमन्त्री पृथ्वीसुब्बा गुरुङ, एन्फाका अध्यक्ष कर्माछिरिङ शेर्पालगायतले पुरस्कार प्रदान गरे । मुख्यमन्त्री गुरुङले गण्डकी प्रदेशलाई खेलकुदको राजधानी बनाइने दाबी गरे ।"
बलबिनाको खेल,"खोइ, मैले खासै देखिनँ, सबैलाई रोकिरहेको थिएँ । फाइनल सिठीपछि हामी जिम्मेवार छैनौं । धनेश्वर प्रजापति, मनाङ"
हुम्डेमा आइस क्लाइम्बिङ फेस्टिबल हुने,"मनाङको माइनस डिग्रीको हिमचट्टानमाथि साहसिक खेल आइस क्लाम्बिङ फेस्टिबल हुँदै छ । फेस्टिबलमा देशीविदेशी कम्तीमा ४५ प्रतिस्पर्धीले भाग लिनेछन् ।आइस क्लाम्बिङ पहाडको हिउँचट्टानमा चढ्ने सहासिक खेल हो । मनाङ ङिस्याङ गाउँपालिका४ हुम्डेको पहाडमा जमेको हिउँमाथि यो खेल हुनेछ । अन्नपूर्ण हिमश्रृंखलाअन्तर्गत समुद्री सतहदेखि ३ हजार २ सय मिटरको हिउँचट्टान क्षेत्रमा फेब्रुअरी १ देखि १० (माघ १८२७) सम्म यो फेस्टिवल हुने आयोजक नेपाल पर्वतारोहण संघका अध्यक्ष सन्तवीर लामाले बताए । नेपाल भ्रमण वर्ष २०२० को यो पहिलो साहसिक खेलमय फेस्टिबल हुनेछ, उनले भने, यसबाट सरकारले २० लाख पर्यटक भित्र्याउने योजनामा पक्कै पनि सहयोग पुग्नेछ ।संघले आयोजना गर्ने फेस्टिबलमा नेपाल क्लाइम्बिङ टिम नामक संस्थाले सहआयोजक रहेर व्यवस्थापन गर्नेछ । टिमका अध्यक्ष विनायक जय मल्लका अनुसार गत वर्षदेखि आइस क्लाइम्बिङ फेस्टिबल थालिएको हो । यो दोस्रो फेस्टिबल हो । ठाउँ भने यसअघिकै हो । हामी माइनस १५ देखि २० सम्मको चिसोमा हिउँ चट्टान चढ्ने छौं, उनले भने । पर्यटन मन्त्रालय, नेपाल पर्यटन बोर्ड प्रबर्द्धक रहेको यस कार्यक्रमलाई नेपाल भ्रमण वर्ष २०२० सचिवालयलगायत संस्थाले सहयोग गर्नेछ । नेपाल राष्ट्रिय पर्वतारोहण पथ प्रर्दशक, नेपाल पर्वतारोहण प्रशिक्षक संघलगायतले प्राविधिक सहयोग गर्नेछ ।मल्लका अनुसार अन्नपूर्ण हिमश्रृंखलाको अन्नपूर्ण दोस्रो र तेस्रोबाट बग्ने १५ बढी झरनामा आइस क्लाम्बिङ गर्न सकिन्छ । ५ सयदेखि १ हजार मिटर उचाइको ६० देखि १ सय डिग्री उचाइसम्मका झरनामा क्लाइम्बिङ गर्न सकिन्छ । ती झरना ३ देखि ५ स्तर (डब्लुआई ३ देखि डब्लूआई ५ सम्म) रहेको छ । माइनस १५ देखि ६० डिग्री सेल्सियसको तापक्रममा बिहान ७ देखि दिउँसो ३ बजेसम्म क्लाइम्बिङ गर्न सकिन्छ । अरुबेला हिउँ पग्लन सक्छ । यो क्षेत्र आइस क्लाइम्बिङ, आइस हक्की, स्की पनि गर्न सकिन्छ ।प्रशिक्षकका अनुसार डिसेम्बर तेस्रो सातादेखि मार्च दोस्रो सातासम्म यी झरना आइस बन्ने भएकाले क्लाइम्बिङ गर्न सकिन्छ । अन्तराष्ट्रिय पथ प्रदर्शक पर्वतारोहण प्रशिक्षक प्रेम गुरुङका अनुसार हुम्डे क्षेत्रमा आइस क्लाम्बिङका तालिमसमेत हुँदै आएको छ । आइस क्लाम्बिङ गर्न, यसको आधारभूत तथा एडभान्स तालिमका लागि हुम्डे गन्तव्य भएको उनले भने । उनका अनुसार हिउँ बन्चरो, क्रम्पन, डोरी, जुत्ता, हेल्मेटको प्रयोग गरी आइस क्लाइम्बिङ गरिन्छ । यसमा लिड, मल्टिपिच, मिक्स गरी ३ प्रकारले चढ्न सकिने उनले जानकारी गराए । फेस्टिबलमा २८ लाखदेखि ३० लाख रुपैयाँ खर्च हुने अनुमान गरिएको लामाले बताए । फेस्टिबलमा आइस क्लाइम्बिङ कोर्स, फोटोग्राफी, एडभेन्चर फिल्म प्रर्दशनी, स्थानीयका संस्कृति प्रर्दशन गरिनेछ ।"
आईएसटीएफमा मनोनीत,"काठमाडौं (कास) अन्तर्राष्ट्रिय सफ्ट टेनिस महासंघ (आईएसटीएफ) ले महासंघमा विभिन्न पदाधिकारी मनोनयन गरेको छ । महासंघका अध्यक्षसमेत रहेका नेपाल सफ्ट टेनिस संघका अध्यक्ष विनयविक्रम शाहले पदाधिकारी मनोनयन गरेका हुन् । चोइ सेन क्वान महासचिव, दुश्यन्त थापा सदस्य, नी होन टेक म्यानेजमेन्ट कमिसन, ऋषिविक्रम शाह विशेष सल्लाहकार र डा अजय राणा डोपिङ कन्ट्रोलमा मनोनीत भए ।"
सागका पदकधारी पुरस्कृत,"सुनसरी (कास) धरान स्थापना दिवसको समापन अवसरमा साग खेलकुदका पदकधारी धरानका खेलाडीलाई आइतबार नगर परिक्रमासहित धरान उपमहानगरले नगद पुरस्कार प्रदान गरेको छ । उपमहानगरपालिकाले स्वर्ण, रजत, कांस्य विजेता खेलाडी तथा प्रशिक्षकमा बक्सिङका किशोर सम्बाहाम्फे र बास्केटबलका विकास चाम्लिङलाई पुरस्कृत गर्यो । नगर परिक्रमापछि सागमा पदक विजेतालाई नगद पुरस्कार दिएर प्रोत्साहित गरिएको थियो । तेक्वान्दोकी सिना मादेनले ७५ हजार, स्वस्तिका तामाङले ५० हजार, गल्फर शुक्रबहादुर राईले २५ हजार, बक्सिङका किशोर सम्बाहाम्फेले २५ हजार, हेमन्त थापाले ५० हजार, बास्केटबलकी आशा राईले २५ हजार, विकास राईले २५ हजार, तेक्वान्दोकी युनिशा राईले २५ हजार, नीता गुरुङले ५० हजार र निरज तामाङले ५० हजार पाएका थिए ।"
