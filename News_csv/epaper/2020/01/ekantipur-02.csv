शीर्षक,विवरण
सिद्धबाबामाथिको अनुसन्धान र आदेश शंकाको घेरामा,"किटानी जाहेरीपछि प्रहरीले सिद्धबाबालाई पक्राउ गरी बयान लियो । आरोप अस्वीकार गर्दै बयानमा उनले भनेका छन्, म त्रिदण्डधारी साधु संन्यासी हुँ । मैले अग्नि र स्त्रीलाई स्पर्शसमेत गर्नु हुँदैन । सिद्धबाबाकै दाबीअनुसार एक वर्षदेखि एकोहोरो म्यासेज गरेको अनि शिष्य र भक्तजनले समेत आग्रह गरेको हुनाले एकपटक फोनमा कुरा गरेका हुन् । भोला बराल भन्ने व्यक्तिको फोनबाट भएको कुराकानीमै सिद्धबाबाले मबाट एक पटक गल्ती भयो, माफ पाऊँ, अब त्यस्तो हुँदैन, भयो भने म लिंग नै काटेर फालिदिन्छु भनेका थिए । उक्त कल रेकर्ड सिद्धबाबाकै भएको प्रयोगशाला परीक्षणबाट पुष्टि भयो । प्रहरीले बलात्कार गरेको आरोपमा जिल्ला अदालतमा मुद्दा दर्ता गरायो । त्यही मुद्दामा जिल्ला न्यायाधीश उप्रेतीले सिद्धबाबालाई धरौटीमा छाड्ने विवादास्पद आदेश गरेका हुन् । ॅअनौठो आदेश अपराधशास्त्रीका अनुसार बलात्कारजस्ता घटनामा अपराधीले अरूले थाहा नपाउने गरी गोप्य स्थान छनोट गरेका हुन्छन् भने सकेसम्म आफूलाई त्यससम्बन्धी प्रमाणबाट अलग गर्छन् । त्यसैले यस्तो घटनामा पीडितलाई नै प्रमाणका रूपमा ग्रहण गरिन्छ र अन्यथा प्रमाणित नभएको अवस्थामा पीडितको भनाइ प्रमुख प्रमाण मानिन्छ । अन्य प्रमाणले समेत घटना पुष्टि गरिसकेको अवस्थामा न्यायाधीश उप्रेतीले धरौटीमा छाडेको आदेशलाई अनौठो रूपमा हेरिएको छ । जिल्ला अदालत स्रोतबाट कान्तिपुरलाई प्राप्त मिसिलको फोटोकपीमा उक्त बलात्कारको घटना पुष्टि गर्ने कम्तीमा चार फरक प्रमाण छन् । पीडितले सिद्धबाबाको नाम किटान गरेकी छन् भने अर्कोतर्फ घटना हुनुअघि सिद्धबाबाले पीडितलाई साधनाका लागि आश्रममा बोलाएको म्यासेज प्राविधिक परीक्षणबाट पुष्टि भएको छ । पीडित त्यस दिन आश्रम गएको पनि प्राविधिक परीक्षणबाट पुष्टि भएको छ । घटनापछि सिद्धबाबाले पीडितलाई फोन गरेर माफी मागेका छन् अनि पीडितले उपलब्ध गराएको उक्त अडियो फाइल को आवाज सिद्धबाबाको हो भनी विधिविज्ञान प्रयोगशालाबाट पनि पुष्टि भएको छ । जबर्जस्ती करणीको मुद्दामा आरोपित कुनै न कुनै रूपमा घटनामा संलग्न देखियो भने थुनामा राखेर मुद्दाको पुर्पक्ष गर्नुपर्ने कानुनी मान्यता छ, अधिवक्ता शशि बस्नेतले भनिन्, सुनसरीको घटनामा भने मिसिल हेरेर मात्रै भन्न सकिन्छ ।आरोपित सिद्धबाबालाई ३ लाख रुपैयाँ धरौटीमा छाड्ने न्यायाधीश उप्रेतीले आफैंमा विरोधाभासयुक्त आदेश त दिएका छन् नै, आफैंले ग्रहण गरेको प्रमाण र सूचना पछि खण्डन हुने गरी आदेश पनि लेखेका छन् । सिद्धबाबाका पक्षमा भएका प्रमाण मात्रै मिहिन ढंगले केलाइएको छ । पीडितका पक्षमा हुने खालका प्रमाणको विवेचनामा आदेश मौन छ । बयानका क्रममा सिद्धबाबाको घुँडामा दाग देखेको भनी पीडितले दाबी गरेकी छन् । परीक्षणमा उनको घुँडामा दाग भेटिएको थियो तर आदेशले यो तथ्यलाई प्रमाणका रूपमा लिएन । सिद्धबाबालाई धरौटीमा छाड्न भनी गरिएको आदेशमा मुद्दाको पुर्पक्ष गर्न सिद्धबाबालाई थुनामै राखी कारबाही गर्नुको औचित्य नरहेको भन्ने निष्कर्ष छ । त्यसको आधारबारे आदेशमा भनिएको छ, आसक्तिपूर्ण प्रेम रसका म्यासेजहरू देखिएको र ती अन्यथा हुन नसकेको परिवेश रहेको । यो आदेश हेरेका उच्च अदालतका एक न्यायाधीशका भनाइमा, प्रेमालापयुक्त संवाद भएको रहेछ भने पनि बलात्कार नितान्त फरक कुरा हो । वैवाहिक बलात्कार त कसुर हुन्छ । प्रेम नै भएको रहेछ भने बलात्कार गर्न पाइन्छ ? ती न्यायाधीशले भने, अनि प्रेम गरेको म्यासेज देखाएर बलात्कारीलाई धरौटीमा छाड्न मिल्छ ?सिद्धबाबाले घटनापछि आफ्ना भक्त भोला बरालको फोनबाट एक घण्टा २० मिनेट पीडितसँग कुराकानी गरेका थिए । उनले कुराकानीका क्रममा क्षमायाचना गरेको अडियो रेकर्डबारे पछि बयानमा आफ्नो होइन भनेका छन् तर अन्य सवालजवाफमा आफूले धर्म रक्षाका लागि साधकहरूको अनुरोधमा भावविह्वल भई पीडितसँग माफी मागेको स्विकारेका छन् । इन्कारी बयानलाई नोटिसमा लिएका न्यायाधीशले अन्यत्र त्यसको खण्डन भएको तथ्य नजरअन्दाज गरेका छन् । प्रतिवादी निर्दोष रहेछन् भनी मान्न मिल्ने अवस्था पनि नदेखिएपछि आरोपितलाई धरौटीमा छाड्ने आदेश गलत हो, एक वरिष्ठ अधिवक्ताले कान्तिपुरसित भने, आदेश हेर्दा इजलास प्रभावित भएको देखिन्छ ।अनुसन्धान नै प्रभावितपीडितको दाबीअनुसार अनुसन्धान अधिकृत डीएसपी विनोद शर्माले किटानी जाहेरी पर्नासाथ मिलापत्रका लागि दबाब दिएका थिए । उनले बारम्बार दुवै पक्ष बसेर केस अघि नबढाउन लबिङ गरिरहेका थिए । अनुसन्धानका दौरान घटनास्थल लैजाने क्रममा सुनसरीका एसपी यज्ञविनोद पोखरेलले आफूलाई एकान्तमा लगेर घटनाबारे मिहिन रूपमा बयान गर्न लगाएको पीडितको भनाइ छ । उनले कान्तिपुरसित भनिन्, के के भएको हो, सबै भन्नुस् भनेर उहाँ एक्लैले सोध्दा मलाई निकै अप्ठेरो भयो । तर एसपी पोखरेलले आफूले एक्लै नभेटेको र नसोधेको दाबी गरे । अनुसन्धान अधिकृत शर्मा भने कान्तिपुरको बारम्बारको आग्रहका बाबजुद सम्पर्कमा आउन चाहेनन् । अनुसन्धान अधिकृत शर्माले अनुसन्धानका दौरान करिब २४ जनासँग मौकाको कागज गराएका छन्, जसले सिद्धबाबाको पक्ष लिएर घटना भएको होइन भन्ने तथ्य स्थापित गर्न बल पुर्याएको देखिन्छ । कान्तिपुरसँग एसपी पोखरेलले पीडितले नाम लिएका व्यक्तिहरूसँग सोधपुछ गर्नु अनिवार्य भएको प्रतिक्रिया दिए । पीडितले नै यो यो व्यक्ति छन् भनेपछि हामीले सोध्नुपरेन ? उनले भने, यस्तो गम्भीर मुद्दामा समेत प्रहरीको अनुसन्धानमा शंका गरिदिएपछि हामी के आधारले अघि बढ्ने ? सिद्धबाबालाई जोगाउन अनुसन्धानदेखि नै चलाखी गरिएको छ । मौकामा कागज गरिएका सुरक्षागार्ड भनिने मुकेश साह त्यसका उदाहरण हुन् । पीडितको दाबीअनुसार सिद्धबाबाले बोलाएको दिन उनी आश्रममा पुग्दा कोही थिएनन् तर पछि सिद्धबाबाले मुकेश साहलाई सुरक्षा गार्डका रूपमा प्रस्तुत गरे । घटना भएको रात आश्रममा गार्ड बसेको दाबी गर्ने साहले त्यो दिन गुरु सुतेपछि मूल गेटको ताला लगाएर साथैमा चाबी राखेर खाटमा पल्टिएको बयान दिएका छन् । सोधपुछका दौरान उभ्याइएका सबैजसोले पीडितलाई दोष दिएका छन् । सिद्धबाबाका पक्षमा उभिएका उनीहरूले पीडितलाई दिमागी रूपमा बिरामी भएको आरोप लगाएका छन् जसलाई आरोपपत्रमा महत्त्वका साथ समावेश गरिएको छ । आफूलाई चार्टर एकाउन्टेन्ट दाबी गर्ने प्रशान्त अधिकारी पनि सिद्धबाबाको आश्रममा सेवक बनी बसेका थिए । प्रहरीले मुद्दा कमजोर बनाउन उभ्याएका अधिकारीले बयानमा दीक्षा लिन उपस्थित नभएको देखेर मैले मौका दिएका बेला चुप किन भनी आफूले म्यासेज पठाएको जवाफ दिएका थिए । बारम्बार फोन गरेकाले कहिलेकाहीँ लाइकलगायतका स्टिकर पठाउने गरेको थिएँ भन्ने अधिकारीको मौकाको कागज आरोपपत्रमा पेस गर्नुको अर्थ सिद्धबाबाले नभई सेवकले मोबाइल चलाएको भनी तथ्यलाई उल्ट्याउन खोजिएको थियो । एसपी पोखरेलले अनुसन्धान कमजोर नभएको दाबी गरे । उनले भने, जे भएको हो, त्यही तथ्य आरोपपत्रमा लगेका छौं । परेको जिम्मा लिन्छौं ।"
सुरु भयो भ्रमण वर्ष,"समारोह भद्रगोलभ्रमण वर्षका संयोजक व्यवसायी सुरज वैद्यले भ्रमण वर्ष शुभारम्भ समारोह हालै सम्पन्न साग खेलकुदको उद्घाटन समारोहभन्दा कम नहुने भनेका थिए । तर, बुधबार समारोह व्यवस्थापनमा थुप्रै कमजोरी देखिए । रंगशालाको चौरमा सुरक्षाकर्मी र स्वयंसेवक खटिए पनि समारोह स्थल व्यवस्थित हुन सकेन । सञ्चारकर्मी तथा झाँकी प्रस्तुत गर्ने सहभागीलाई चौरमा व्यवस्थापन गर्न आयोजक चुकेको देखियो । दर्शक अभावमा रंगशालाको पूर्वी भागको प्याराफिट खाली थियो ।पासअनुसार बसाइ मिलाइएको थिएन । विदेशी मन्त्री, सहभागीहरू, अतिथि तथा सञ्चारकर्मीलाई चौरमा एकै ठाउँमा मिसमास पारियो । सातै प्रदेशबाट ज्वाला ल्याइने भनिए पनि अन्तिममा हलेसी, पशुपति र लुम्बिनीबाट मात्र ल्याइएको ज्वाला प्रज्वलन गरियो । यसअघिका भ्रमण वर्षका संयोजकद्वय कर्ण शाक्य र योगेन्द्र शाक्यले संयुक्त रूपमा ज्वाला हालका संयोजक सुरज वैद्यलाई दिएपछि उनले राष्ट्रपतिलाई हस्तान्तरण गर्ने कार्यक्रम दुई दिनअघि सार्वजनिक गरिएको थियो । तर, त्यसअनुसार भएन । राष्ट्रपतिले बोलेर हिँडेपछि प्याराफिट र स्टेजबाट अतिथिहरू जानेक्रम रोकिएन । भारत, चीन, म्यानमार र जमैकाका पर्यटनमन्त्रीले बोल्दा अधिकांश अतिथि बाहिरिसकेका थिए । अन्तिममा राखिएको सांस्कृतिक कार्यक्रमसम्म अतिथिले कुर्न सकेनन् । रंगशालाको ट्र्याकमा आधा घण्टा झाँकी प्रदर्शनी हुँदा व्यवस्थित बनाउन आयोजक चुकेको देखिन्थ्यो । समारोहमा नेपाली सेनाका हेलिकप्टरले झन्डा फहराएको दृश्य, राजेश हमालको सम्बोधन, राष्ट्रपतिले दीप प्रज्वलन गरेको दृश्य तथा हिममानव यतीको आकृति (मस्कट) अनावरण, पर्यटनमन्त्रीले अनावरण गरेको भाइबर स्टिकर आदिले दर्शकको हुटिङ पाएका थिए । निर्धारित समयभन्दा आघा घण्टा ढिलो (साढे ४ बजे) सुरु कार्यक्रममा तापक्रम घढ्दै गएकाले त्यसको असर पनि देखियो । कार्यक्रम साढे ७ बजे सम्पन्न गर्ने तालिका थियो । तर झन्डै अढाई घण्टा ढिलो गरी समापन भयो । भ्रमण वर्ष कार्यान्वयन उपसमितिका एक सदस्यका अनुसार सरकारले भ्रमण वर्ष उद्घाटनका लागि मात्र ३ करोड बजेट थप गरी ५ करोड रुपैयाँ खर्च गर्न अनुमति दिएको छ ।"
३० वर्षे प्रावधान राखेरै मस्यौदा,"(काठमाडौं)  सरकारले नेपाल प्रहरीमा ३० वर्षे सेवा अवधि कायमै राखेर संघीय प्रहरी ऐनको मस्यौदा तयार पारेको छ । अवकाशमा जाने आधारका रूपमा रहेका उमेर, पदावधि र सेवा अवधिको व्यवस्थालाई संघीय प्रहरी ऐनमै राख्ने गरी गृह मन्त्रालयले नेपाल प्रहरीको गठन तथा सेवाका सर्तसम्बन्धी कानुनलाई संशोधन र एकीकरण गर्न बनेको विधेयक२०७६ को मस्यौदा बनाएको हो । प्रहरी कर्मचारीको अवकाश हुने अहिले कायम रहेको ३० वर्षे सेवा अवधि, पदावधि र उमेर हदलाई संघीय प्रहरी ऐनमै समावेश गर्ने गरी विधेयकको मस्यौदा तयार पारिएको छ, गृहस्रोतले भन्यो, यसलाई कानुन मन्त्रालयबाट सुझाव लिएर मन्त्रिपरिषद्मा पेस गर्ने तयारी छ । मस्यौदा केही दिनभित्रै कानुन न्याय तथा संसदीय मामिला मन्त्रालयमा पठाउन लागिएको स्रोतको भनाइ छ । गृह मन्त्रालयका प्रवक्ता केदारनाथ शर्माले विधेयकको मस्यौदाले पूर्णता पाइनसकेकाले केही नबोल्ने बताए । उनले भने, यो विषय छलफलकै क्रममा भएकाले अहिले नै नबोलौं । यसअघि प्रहरी कर्मचारीलाई नेपाल प्रहरी र प्रदेश प्रहरीमा समायोजन गर्ने सम्बन्धमा व्यवस्था गर्न बनेको विधेयक र नेपाल प्रहरी र प्रदेश प्रहरीले सम्पादन गर्ने कार्यको सञ्चालन, सुपरिवेक्षण र समन्वयसम्बन्धमा व्यवस्था गर्न बनेको विधेयक राष्ट्रपतिबाट प्रमाणीकरण हुन बाँकी छ । पछिल्लोपटक संघीय प्रहरी ऐनका रूपमा प्रस्ताव गरिएको व्यवस्थामा सेवा, सर्त र सुविधासम्बन्धी प्रावधान हुनेछन् । हाल सेवा सर्त र सुविधासम्बन्धी व्यवस्था नियमावलीमा समावेश छ । नियमावली मन्त्रिपरिषद्बाट संशोधन गर्न सकिने हुँदा सरकारले प्रहरी उच्च अधिकारी र शक्ति केन्द्रको स्वार्थमा सेवा र पदावधि थपघट गर्ने प्रवृत्ति २०४९ सालयता दोहोरिँदै आएको छ ।पूर्वआईजीपी कुवेरसिंह राना तथा पूर्वएआईजीद्वय नवराज ढकाल र दीपकसिंह थाङदेन नेतृत्वका छुट्टाछुट्टै कार्यदलले संघीय प्रहरी ऐन बनाउँदा ३० वर्षे सेवाअवधि हटाउनुपर्ने र अवकाशका लागि पदावधि र उमेर हद नै कायम गर्ने गरी प्रतिवेदन बुझाएका थिए । ०७३ मा गठित राना नेतृत्वको कार्यदलले संघीय प्रहरी महानिर्देशकको कमान्डमा रहने गरी अवकाशमा जान उमेर र पदावधिको प्रावधान समेटेको थियो । प्रस्तावित मस्यौदामा महानिर्देशकको परिकल्पना गरिएको छैन ।पूर्वएआईजी ढकालले ३० वर्षे प्रावधान कायम राखेर बनाइएको मस्यौदा त्रुटिपूर्ण र राष्ट्रको हितविपरीत रहेको बताए । अब पनि प्रहरीमा ३० वर्षे प्रावधान कायम राख्ने हो भने संगठन कमजोर र अस्थिर रहिरहने जोखिम हुन्छ, उनले कान्तिपुरसँग भने, आईजीपी र एआईजीलाई पदावधि राखेर बाँकी सबै कर्मचारी उमेर हदबाट अवकाश हुने व्यवस्था गर्दा संघीय संरचनालाई धान्न सक्ने फौज विकास हुन्छ । मस्यौदालाई अन्तिम रूप दिन सोमबार मन्त्रालयमा छलफल भएको थियो । मस्यौदाअनुसार सबै प्रहरीको अवकाश ३० वर्षे सेवाअवधिबाट हुनेछ । हाल नियमावलीमा कायम रहेको प्रावधानअनुसार आईजीपी ५८ वर्ष उमेर पुगेमा वा ४ वर्षको पदावधि पूरा गरेमा समेत अवकाशमा जानेछन् । त्यस्तै एआईजी र डीआईजीको उमेर हद ५६ वर्ष र पदावधिको सीमा ५ वर्ष तोकिएको छ । एसएसपी र एसपीको पदावधि क्रमशः ६ र १० वर्ष तथा उमेर हद समान ५५ वर्ष रहने गरी मस्यौदा तयार पारिएको छ । अहिले पनि यही व्यवस्था छ । यस्तो छ, ३०३२ को गलत अभ्यास०४८ पछि भित्रिएको सेवा अवधिसम्बन्धी ३०३२ को खेल अहिले पनि कायम छ । प्रहरी नियमावली संशोधनसँगै ३० वर्षे प्रावधान लगाएर तत्कालीन गृहमन्त्री शेरबहादुर देउवाले आईजीपी रत्नशमशेर राणालाई अवकाश दिएपछि प्रहरीमा राजनीति घुसेको जानकारहरू बताउँछन् । रत्नशमशेरलाई अवकाश दिएर मोतीलाल बोहरालाई आईजीपी बनाइएको थियो । बोहरा आईजीपी भएपछि पुनः सेवा अवधि ३२ वर्ष बनाइयो । यो प्रावधान ०६२६३ सम्म कायम रह्यो । जनआन्दोलनपछि बनेको अन्तरिम सरकारका गृहमन्त्री कृष्णप्रसाद सिटौलाले मन्त्रिपरिषद्बाट नियमावली संशोधन गरेर ३० वर्षे प्रावधान लागू गरे । यही कारण वरिष्ठ एआईजी राजेन्द्रबहादुर सिंहले अवकाश लिनुपर्यो । जानकारहरू ओमविक्रम राणालाई आईजीपी बनाउनकै लागि त्यति बेला नियमावली संशोधन गरिएको बताउँछन् । पछि ०६५ सालमा उपप्रधान तथा गृहमन्त्री वामदेव गौतमले पनि मन्त्रिपरिषद्बाट निर्णय गराएर गृहमातहत रहेका प्रहरी, सशस्त्र र राष्ट्रिय अनुसन्धान विभागमा सेवा अवधि ३० बाट ३२ वर्ष पुर्याए । ०६६ पुस १ गते सरकारले पुनः ३० वर्षे प्रावधान लागू गर्यो । अनुसन्धान विभागमा भने ३० वर्षे प्रावधान हटाइसकिएको छ ।"
सैन्य सहयोग अमेरिकाको भन्दा चीनको बढी,"(काठमाडौं)  नेपालमा पछिल्ला पाँच वर्षमा सबैभन्दा बढी सैन्य सहयोग उत्तरी छिमेक चीनबाट भित्रिएको छ । नेपाली सेनालाई सहयोग गर्ने अन्य मुख्य मुलुक अमेरिका र भारतभन्दा चीनको सहयोग बढेको सैनिक मुख्यालय जंगीअड्डा स्रोतबाट कान्तिपुरलाई प्राप्त तथ्यांकमा देखिएको छ । यो अवधिमा चीनबाट करिब १२ अर्बको सहयोग आउँदा अमेरिकाबाट करिब ५ अर्ब हाराहारी सहयोग भित्रिएको छ ।नेपालले सैन्य सहयोगका रूपमा विभिन्न मुलुकबाट हवाई जहाज, सञ्चारका साधन, बम निष्क्रिय गर्ने साधन, हेभी र लाइट सवारीसाधन, ढुंगा, हतियार, विस्फोटक पदार्थ, संयुक्त राष्ट्रसंघअन्तर्गत शान्ति स्थापनार्थ चाहिने आर्मोरेट पर्सनल क्यारियर (एपीसी) लगायतका सामान लिन्छ ।सुरक्षाविद् गेजा शर्मा वाग्ले नेपाली सेनालाई चीनको सहयोग बढ्दै जानुलाई स्वाभाविक मान्छन् । नेपालका सुरक्षा निकायहरूलाई आर्थिक, प्राविधिक र सैन्य सहयोग गरेर आफ्नो सुरक्षा चासोलाई सम्बोधन गर्ने शक्ति राष्ट्रहरूको घोषित रणनीति नै छ, उनले भने, त्यही कारण हरेक वर्ष उदीयमान शक्ति चीन, अर्को छिमेकी भारत र महाशक्ति अमेरिकाले नेपालका सुरक्षा निकायलाई सहयोग बढाउँदै लगेका छन् । यो नेपालमा भएको उनीहरूको सामरिक प्रतिस्पर्धाको प्रतिविम्ब पनि हो । उनीहरूले सुरक्षा निकायलाई सहयोग गरेर आआफ्नो देशको चासो सम्बोधन गर्ने रणनीति अख्तियारी गर्दै आइरहेको वाग्लेको भनाइ छ ।वाग्लेका अनुसार चीनले ०६२६३ सालको जनआन्दोलन र राजसंस्था ढलेपछि नेपालको सुरक्षा संयन्त्रमा चासो दिएर सुरक्षा निकायलाई सहयोग गर्ने रणनीति अघि बढाएको छ । प्रारम्भमा चीनले गैरघातक सामग्री सहयोग गर्यो । अहिले चाहिँ नेपाली सेनालाई आवश्यक सबै प्रकृतिका सामग्री सहयोग गर्न तयार देखिन्छ, उनले भने, भर्खरै भएको चीनका राष्ट्रपति सी चिनफिङको भ्रमण र त्यसक्रममा जारी संयुक्त वक्तव्यमा पनि सुरक्षालाई प्राथमिकता दिइएको छ । नेपालमा उसको सुरक्षाको चासो र स्वार्थ दुवै छ ।चीनले ०७२ सालमा नेपाललाई करिब ८० करोड रुपैयाँ बराबरको मेडिकल सामग्री दिएको थियो । त्यही वर्ष ९७ करोडको मोबाइल फिल्ड अस्पताल र एक अर्ब ३१ करोड रुपैयाँको यूएनको शान्ति स्थापनार्थ प्रयोग गर्न एपीसी, टेन्ट र सञ्चारका सामग्री नेपाली सेनाले चीनबाट पायो । ०७४ सालमा एपीसी, चार बाई चार इन्धन ट्यांकर र ट्रकहरू सेनाले पायो । जसमा गाडी २०, रेडियो सेट ५१ र वाटर ट्यांकर ३ वटा थिए । त्यसको मूल्य करिब ३ अर्ब ८० करोड थियो । ती सामान सम्झौताको दुई वर्षपछि सन् २०१९ मा चीनबाट नेपाल आइपुगेका थिए ।यसैगरी, प्रधानसेनापति पूर्णचन्द्र थापाले गत वर्ष चीन भ्रमणका दौरान बेइजिङमा ह्युमन एसिस्टेन्ट र विपद् व्यवस्थापनका लागि भनेर गाडी, ईओडी (बम डिस्पोज) गर्ने मेसिन, इन्जिनियरको सामग्री, विपद् पर्दा आवश्यक मेडिकल सामग्रीको सहयोगसम्बन्धी प्रोटोकलमा हस्ताक्षर गरेका थिए । उक्त सम्झौताअनुसार सेनाले चीनबाट करिब २ अर्ब ४७ करोडको सहयोग पाएको छ । यस्तै, ०७६ सालमा उपप्रधान तथा रक्षामन्त्री ईश्वर पोखरेलको चीन भ्रमणका बेला नेपालले करिब २ अर्ब ४७ करोडको सैन्य सामग्री पाउने सम्झौतामा हस्ताक्षर गरेको छ ।सुरक्षाविद् इन्द्र अधिकारी महाशक्ति राष्ट्रका रूपमा चीन उदाउन खोजेको र पछिल्लो समय मुख्य गरी ०७२ सालको भारतीय नाकाबन्दीपछि नेपालले पनि आफ्नो परनिर्भरतालाई विविधीकरण गर्न चाहेकाले चिनियाँ सहयोग बढेको बताउँछिन् । चीनको मात्र चासो भएर नेपालमा बढी सहयोग आएको होइन, नेपालले पनि भारतसँग मात्र भएको परनिर्भरतालाई विविधीकरण गर्न खोजिरहेको छ, उनले भनिन्, शक्ति राष्ट्रहरू नेपालमा आर्थिक, सामाजिक, राजनीतिकसँगै सामरिक प्रभाव पनि पार्न खोज्छन् । चीन, भारत र अमेरिकाले नेपालमा चासो बढाइरहँदा युरोपेली मुलुक विशेषगरी बेलायतले भने नेपाली सेनालाई पछिल्लो समय सहयोग गरेको देखिँदैन ।अमेरिकाले पछिल्ला पाँच वर्षमा करिब ५ अर्ब २३ करोड सहयोग गरेको छ भने केही सहयोगको रकम खुलाएको छैन । ०७१ सालमा सिन्धुपाल्चोकको जुरेमा पहिरो जाँदा हेभी इक्युप्मेन्ट र एक्रो ब्रिज, ०७६ सालमा हम्बेय मोटरका पाटर््स, गर्त वर्षको एक्रो ब्रिजको पाटर््स र पाँचखालस्थित वीरेन्द्र शान्ति कार्य तालिम केन्द्रमा बनिसकेको एक र बन्न बाँकी रहेको अर्को अंग्रेजी भाषाको ल्याब निर्माण गर्दा लागेको रकम भने खुलाइएको छैन ।अमेरिकाले ०७२ सालमा नेपाली सेनालाई आफ्नो वैदेशिक सैनिक सहयोगअन्तर्गत ४२ करोडको हम्बेय गाडी र जेनेरेटर दियो । त्यही वर्ष सेनाले करिब १८ करोडको सञ्चारका सामग्री पनि अमेरिकाबाट प्राप्त गर्यो । ०७३ सालमा २९ करोड बराबरको डुंगा सेनाले भित्र्यायो । त्यही वर्ष एक करोड बराबरको बम डिस्पोजल सामग्री अमेरिकाले दियो । ०७६ मा चाहिँ भूकम्पपछि आवश्यक पर्ने र उद्धारमा चाहिने करिब २० करोडको सामग्री सेनाले पायो । यो वर्ष सेनाले दुई नयाँ स्काई ट्रक जहाज भित्र्यायो । अमेरिकाले दिने भनिएका चारमध्ये दुई स्काई ट्रक आउन बाँकी छ । थप दुई स्काई ट्रकमध्ये एउटा सन् २०२० भित्र र अर्को सन् २०२१ भित्र नेपाल आइपुग्ने छ । ती चार स्काई ट्रक जहाजलाई करिब चार अर्ब १३ करोड पर्छ । प्राप्त सहयोगबाट नेपाली सेनाको क्षमता अभिवृद्धि र विपद् व्यवस्थापन लगायतका क्षेत्रमा काम सहज भएको सैनिक प्रवक्ता विज्ञानदेव पाण्डेले जानकारी दिए ।भारतसँग छुट्टै व्यवस्थानेपालभारत शान्ति तथा मैत्री सन्धि१९५० लाई आधार मानेर सन् १९६५ मा भएको रक्षा सम्झौताअनुसार नेपालले भारतबाहेक अन्य मुलुकबाट हतियार वा सैन्य सामग्री ल्याउँदा ऊसँग स्वीकृत लिनुपर्थ्यो । अहिले भारतले नेपाललाई सैन्य सामग्री दिँदा कुल मूल्यको ६० प्रतिशत मात्र अनुदान दिन्छ । बाँकी ४० प्रतिशत नेपालले व्यहोर्नुपर्छ । नेपालले भारतबाट पछिल्ला पाँच वर्षमा सेनालाई नाइटभिजन, हतियार, बारुद र गाडी ल्याएको छ । भारतको ६० प्रतिशत अनुदान र बाँकी ४० प्रतिशत नेपालले तिर्नुपर्ने प्रावधानले ती सामानको मूल्य खुलाइएको छैन । ०७२ सालमा नाइटभिजन, हतियार र बारुद ल्याइएको थियो । सैनिक प्रवक्ता पाण्डेका अनुसार ०७४ सालमा गाडी र ट्यांकर गरी ३६ वटा सवारी साधन ल्याइएका थिए । यस्तै, ०७५ सालमा ३० वटा ट्रक र ट्यांकर ल्याइए । ०७६ सालमा भने ५० साना गाडी र ५० ट्रक ल्याइए । यी सामग्रीको रकम नेपालभारत द्विपक्षीय संयुक्त बैठकमा मात्र थाहा हुने प्रवक्ता पाण्डेले बताए । रक्षा मन्त्रालयका प्रवक्ता शान्तबहादुर सुनुवारका अनुसार ३ अर्ब २१ करोड ५ लाख ७२ हजार ३ सय १० रुपैयाँ भारतलाई तिर्न बाँकी छ । उनका अनुसार यो तथ्यांक ०७५ माघसम्मको हो ।नेपालले दशकअघि सेनालाई किनेको सामग्रीको ४० प्रतिशत तिर्नुपर्ने रकम मिनाहा गर्न भारत सरकारलाई आग्रह गरेको थियो । त्यही आधारमा भारतले मिनाहा पनि गरिदिएको थियो । बक्यौता रकम त्यसयताको हो ।"
'सूचना प्रविधि विधेयक मौलिक हक प्रतिकूल',"काठमाडौं (कास) प्रमुख प्रतिपक्ष कांग्रेसले नागरिकको विचार तथा अभिव्यक्ति स्वतन्त्रतालाई कुण्ठित हुने गरी सूचना प्रविधि विधेयक ल्याएको भन्दै सच्याउन माग गरेको छ । संसदीय समितिबाट बहुमतले पारित उक्त विधेयकलाई कांग्रेसले संघीय संसद्बाट सच्याउन सत्तारूढ दल र सरकारको ध्यानाकर्षण गराएको हो । कांग्रेस संसदीय दलका प्रमुख सचेतक बालकृष्ण खाँणले बुधबार विज्ञप्ति जारी गर्दै उक्त विधेयकमा संविधानप्रदत्त मौलिक हकको प्रतिकूल हुने प्रावधान समेटिएको उल्लेख गरेका छन् । सरकार नागरिकका स्वतन्त्रता र अधिकारलाई कुण्ठित गर्न र जनताका मौलिक हक तथा संविधानका प्रावधानका प्रतिकूल नीति नियम बनाउन तल्लीन छ, विज्ञप्तिमा भनिएको छ, कुनै पनि बहानामा आम नागरिकका स्वतन्त्रता र अधिकार कुण्ठित गर्ने र संविधानको प्रतिकूल ऐन नियम बनाउने सरकारको कदमप्रति कांग्रेस विरोध गर्छ । कांग्रेसले मंगलबार पत्रकार सम्मेलन गरेर पनि विधेयकका प्रावधान सरकारको अधिनायकवादी आकांक्षालाई पूरा गर्ने खालको रहेको टिप्पणी गरेको थियो । कांग्रेस केन्द्रीय कार्यालय सानेपामा आयोजित पत्रकार सम्मेलनमा पार्टी प्रवक्ता विश्वप्रकाश शर्माले सूचना प्रविधि, नेपाल विशेष सेवा गठन र सञ्चालनसम्बन्धी विधेयकले सरकारको अधिनायकवादी आकांक्षालाई पुष्टि गरेको बताएका थिए । नागरिकको फोन ट्यापिङसमेत गर्न सक्ने अधिकार लिन चाहेर संविधानप्रदत व्यक्तिगत गोपनीयताको अधिकार हनन गर्ने दुस्साहस गरिएको छ, पत्रकार सम्मेलनमा वितरित विज्ञप्तिमा कांग्रेसले भनेको छ, विधेयकमार्फत सरकार अधिनायकवादको दिशामा दुई कदम अघि बढेको छ । उसले सामाजिक सञ्जालमा कसैले कसैलाई जिस्क्याएकै भरमा ५ वर्ष जेल बस्नुपर्ने, १५ लाख रुपैयाँ जरिवाना तिर्नुपर्नेजस्ता प्रावधान लोकतान्त्रिक राज्य व्यवस्थाको भावना र मर्म अनुरूप हुन नसक्ने जनाएको छ । विज्ञप्तिमा भनिएको छ, सामाजिक सञ्जालको प्रयोगलाई कसरी समाज उपयोगी बनाउन सकिन्छ भनेर छलफल, बहस गर्न सकिन्छ तर राजनीति, राजनीतिकर्मी या सरकारप्रति व्यंग्य र आलोचना गर्ने नागरिक स्वतन्त्रतालाई समेत कुण्ठित गर्ने विधेयकलाई समर्थन गर्न सकिँदैन ।"
सच्याऊ : आयोग,"काठमाडौं (कास) राष्ट्रिय मानव अधिकार आयोगले प्रतिनिधिसभाको विकास तथा प्रविधि समितिबाट पारित सूचना प्रविधिसम्बन्धी विधेयकले अभिव्यक्ति स्वतन्त्रतालाई संकुचन गर्ने भन्दै चिन्ता व्यक्त गरेको छ । आयोगका सचिव वेदप्रसाद भट्टराईद्वारा बुधबार जारी विज्ञप्तिमा आयोगले अभिव्यक्ति स्वतन्त्रतालाई व्यवस्थित गर्न बनेको विधेयक नै त्यसप्रति प्रतिकूल रहेको टिप्पणी गर्दै त्यसलाई सच्याउन सरकार र संघीय संसद्लाई आग्रह गरेको छ । आयोगले विचार र अभिव्यक्ति स्वतन्त्रताका सम्बन्धमा राष्ट्रिय र अन्तर्राष्ट्रिय कानुन अनुकूल हुने गरी विधेयकलाई परिमार्जन गर्नुपर्ने धारणा राखेको छ । आयोगले सरोकारवालासँग पर्याप्त छलफल गरेर प्रत्येक व्यक्तिले अभिव्यक्ति स्वतन्त्रताको पूर्ण उपभोग गर्न पाउने गरी कानुन निर्माण गर्नसमेत सबै पक्षलाई आग्रह गरेको छ । विचार तथा अभिव्यक्ति स्वतन्त्रता संविधान प्रदत्त मौलिक हक हो । अभिव्यक्ति स्वतन्त्रतामा बन्देज लगाउँदा त्यसले प्राप्त गर्न खोजेको उद्देश्यसँग औचित्यपूर्ण सम्बन्ध रहेको हुनुपर्छ भन्ने सर्वोच्च अदालतको ०७४ वैशाख ६ को फैसलालाई समेत आयोग स्मरण गर्छ, विज्ञप्तिमा भनिएको छ । आयोगले विज्ञप्तिमा संयुक्त राष्ट्रसंघको मानव अधिकार समितिले साधारण टिप्पणी नं ३४ मा विचारको स्वतन्त्रता र अभिव्यक्तिको स्वतन्त्रता मानिसको पूर्ण विकासका लागि अपरिहार्य सर्त भएको र लोकतान्त्रिक समाज स्थापनाका लागि आधारस्तम्भका रूपमा रहेको हुनाले संकटकालीन अवस्थामा समेत बन्देज लगाउन नमिल्ने भनी व्याख्या गरेको सरकार र संसद्लाई स्मरण गराएको छ । अभिव्यक्ति स्वतन्त्रतालाई आधारभूत मानव अधिकारका रूपमा विभिन्न अन्तर्राष्ट्रिय मानव अधिकार कानुनले स्थापित गरेका छन् । मानव अधिकारको विश्वव्यापी घोषणापत्र, १९४८ को धारा १९, नागरिक तथा राजनीतिक अधिकारसम्बन्धी अन्तर्राष्ट्रिय प्रतिज्ञापत्र, १९६६ को धारा १९ ले प्रत्येक व्यक्तिलाई बिनाहस्तक्षेप आफ्ना विचार राख्न पाउने अधिकार सुनिश्चित गरेको छ, विज्ञप्तिमा भनिएको छ ।"
कांग्रेसको विरोध नेकपाद्वारा बचाउ,"काठमाडौं (कास) गुप्तचरी तथा प्रतिगुप्तचरी कार्यलाई व्यवस्थित गर्न ल्याइएको नेपाल विशेष सेवा विधेयकका केही प्रावधानको प्रतिपक्ष कांग्रेसका सांसदले विरोध र सत्तारूढ नेकपाका सांसदले बचाउ गरेका छन् ।राष्ट्रिय सभामा बुधबार विधेयकमाथिको सैद्धान्तिक छलफलमा कांग्रेस सांसद राधेश्याम अधिकारीले यसका केही प्रावधानले नागरिकको स्वतन्त्रता, सूचना, प्रेस र गोपनीयताको हकमाथि हमला भएको बताए । सामान्यतया सरकारले ल्याएका विधेयकमा प्रतिपक्षी भए पनि हामी विरोध जनाइहाल्दैनौं तर यो विधेयकमा केही त्यस्ता व्यवस्था छन् जसकारण हामी विरोधमा छौं, उनले भने, निरंकुश र जनताप्रति उत्तरदायी नभएका सरकारले मात्रै जनतामाथि नभई गुप्तचरी एजेन्सीमाथि बढी विश्वास गर्न सक्छन् । कतै यस्तो नहोस्, विधेयक अहिलेको सरकारले ल्याउँदै छ तर त्यसको उपयोग अरूले गरून् । उनले मौलिक हकमाथि नै प्रहार भएकाले यो विधेयकको कांग्रेसले विरोध गरेको बताए । विधेयकमा गुप्तचरी एजेन्सीले चाहेमा जसको पनि फोन ट््यापिङ गर्न सक्ने प्रावधानप्रति विपक्षीको विरोध छ ।नेकपाका रामनारायण बिडारीले सर्वसाधारणमाथि निगरानी गर्न नभई नेपाल र नेपालीको अहितमा लागेका विदेशीबाट तलब बुझेर नेपालविरुद्ध काम गरिरहेका माथि विधेयकका प्रावधान आकर्षित हुने बताए । नेपालमा अमेरिकी गुप्तचरी निकाय सीआईए, भारतीय गुप्तचरी संस्था रअ जस्ता कैयौं संस्था सक्रिय छन्, उनले भने, त्यसका एजेन्ट को को हुन् ? तिनलाई खोजीखोजी कारबाही गर्न भनिएको हो । संगठित अपराध गर्ने, लागूऔषध कारोबार गर्नेमाथि यो कानुन लागू हुन्छ । प्रेमीप्रेमिकाका कुरा टेप गर्नलाई कानुन ल्याउन लागिएको होइन । उनले विधेयकलाई सजह रूपमा लिन आग्रह गर्दै मौलिक हक हनन हुने विषय भए त्यसलाई संशोधन गरेर जान सकिने बताए । प्रधानमन्त्रीका तर्फबाट जवाफ दिँदै अर्थमन्त्री युवराज खतिवडाले संविधानप्रदत्त अधिकारमा असर गर्ने गरी सरकारले कानुन नल्याउने बताए ।"
सम्झौता कार्यान्वयन गर्दैछौं,"काभ्रे (कास) प्राध्यापक र कर्मचारीले तालाबन्दी गरेको भोलिपल्ट बुधबार काठमाडौं विश्वविद्यालयले विज्ञप्ति जारी गरी सम्झौता कार्यान्वयनको लागि यथेष्ट प्रयास गरिरहेको बताएको छ । सम्झौता कार्यान्वयन नभएको भन्दै काठमाडौं विश्वविद्यालय प्राध्यापक संघ र कर्मचारी संघले मंगलबारबाट केन्द्रीय हाताका शैक्षिक र प्रशासनिक कार्यलयमा अनिश्चितकालीन तालाबन्दी गरेका थिए । रजिस्ट्रार सुबोध शर्माले जारी गरेको विज्ञप्तिमा कार्यकारी परिषद्को निर्णयअनुरूप प्राध्यापकहरूको पदपूर्ति अघि बढिसकेको उल्लेख छ । कर्मचारीको हकमा पनि नियमित सेवातर्फ स्थायी प्रक्रियाका लागि विशेष सभाबाट अपुग दरबन्दी पारित गरी प्रक्रिया अघि बढाउने सहमति भएको जनाइएको छ । करार सेवामा कार्यरत अधिकृत तहसम्मलाई आन्तरिक खुला प्रतियोगिताको विज्ञापन प्रक्रिया सुरु भइसकेको र माथिल्लो तहका लागि चरणबद्ध विज्ञापन गर्ने योजना गरेको शर्माले जारी गरेको विज्ञप्तिमा उल्लेख छ । आन्दोलनरत दुवै संस्थाले भने विज्ञप्तिको कुनै तुक नभएको प्रतिक्रिया दिएका छन् । विज्ञप्तिमा भनिएका कुरा विश्वविद्यालयले गर्नैपर्ने विषय हो, हामीले माग राख्नुपर्ने नै होइन, प्राध्यापक संघका सभापति वेदमणि दाहालले भने, सम्झौताको अक्षरशः पालना र दुवै संस्थालाई मान्यता नदिएसम्म हामी पछि हट्नेछैनौं । केन्द्रीय हाताभित्रका डीन कार्यालयहरू, परीक्षा नियन्त्रणको कार्यालय, टेक्निकल ट्रेनिङ सेन्टरसहित प्रशासकीय भवनमा तालाबन्दी भएपछि बुधबारबाट सुरु हुने विज्ञान र इन्जिनियरिङ संकाय स्नातक तहका आंशिक परीक्षा स्थगित भएको छ ।"
दम्पती हत्याका अभियुक्त पक्राउ,"काभ्रे (कास) दम्पती हत्यामा संलग्न दुई जना पक्राउ परेका छन् । नमोबुद्ध८, तल्लोहटियामा चियापसल गर्दै आएका ५४ वर्षीय श्यामकृष्ण श्रेष्ठ र उनकी श्रीमती ५१ वर्षीय रुकुमायाको हत्यामा संलग्न भएको आरोपमा उदयपुर चौदण्डीगढी१० का २३ वर्षीय सुमन राई र २० वर्षका किरणकुमार मगर पक्राउ परेका हुन् । ५८ दिनको अनुसन्धानपछि पक्राउ परेका दुवैले हत्या गरेको स्विकारेको जिल्ला प्रहरी प्रमुख एसपी रविकुमार पौडेलले जानकारी दिए । दुवैलाई कर्तव्य ज्यान तथा डाँकाचोरी मुद्दा दर्ता गरेर हिरासतमा राखिएको छ । श्रेष्ठ दम्पतीको घर बनाउने क्रममा उनीहरू तीन महिना सोही घरमा बसेका थिए । अभियुक्त दुवैले रुकुमायासँग पैसा सापट मागे पनि उनले दिएकी थिइनन् । स्थानीयका अनुसार, रुकुमायाले अघिल्लो दिन स्थानीय सहकारीबाट आठ हजार पाँच सय रकम ऋण निकालेर अर्को सहकारीमा तिरेकी थिइन् । भूकम्प अनुदानको एक लाख रकम निकालेको थाहा पाएका उनीहरू सोही रकम भएको आशंकामा डकैती गर्न गएको प्रहरीको अनुमान छ । एसपी पौडेलका अनुसार रुकुमायाले थाहा पाएर तल्लो तलामा आउँदा किरणकुमारले बियरको बोत्तल प्रहार गरी हत्या गरे । हत्यामा अन्य औजार पनि प्रयोग भएको प्रहरीले जनाएको छ । दुवैको हत्यापछि माथिल्लो तलाको दराजको घर्रामा रहेका पुरानो सिक्का, केही नगद र सुनको मुन्द्रा लिएर उनीहरू भागेका थिए । केन्द्रीय अनुसन्धान ब्युरोका डीएसपी हरिबहादुर बस्नेतको नेतृत्वमा सात जना र जिल्लाका डीएसपी दीपक गिरीको नेतृत्वमा पाँच जनाले घटनाको अनुसन्धान गरेका थिए ।"
आतिथ्यले पर्यटक दंग,"(हेटौंडा)  भारतको पटनाबाट आएका १० जना पर्यटक सीमभञ्ज्याङस्थित होटलमा बसिरहेका थिए । बुधबार बिहानै थाहा नगरपालिकाका उपमेयर खड्गबहादुर गोपाली, वडाध्यक्ष विनोद लामा लगायतको टोली होटलमै पुग्यो । फूलमालासहित खादा लगाइदिएपछि उनीहरू दंग परे । बिहानैको आकस्मिक आतिथ्यले निकै खुसी लागेको छ, पर्यटक टोलीमध्येकी आरती सिंहले भनिन् । थाहा नगरपालिकाले नेपाल भ्रमण वर्ष २०२० को पहिलो दिन सीमभञ्ज्याङ, दामन र चित्लाङमा आउने पर्यटकलाई स्वागत गर्ने कार्यक्रम राखेको थियो । थाहा नगरपालिका४ स्थित सीमभञ्ज्याङ र दामन क्षेत्रका होटल तथा लज भारतीय पर्यटकले भरिभराउ छन । चित्लाङ होटल र होमस्टे पनि आन्तरिक र बाह्य पर्यटकका कारण खचाखच छन् । चित्लाङमा बुधबार आएका पर्यटकलाई थाहा नगरपालिकाका मेयर लवशेर विष्टले फूलमालासहित स्वागत गरे । चित्लाङमा आउने अधिकांश पर्यटक इन्द्रसरोवरमा डुंगा सयर गर्न रुचाउँछन् । भ्रमण वर्षको पहिलो दिन प्रदेश ३ का विभिन्न जिल्लाका पर्यटकीय स्थलमा आएका आन्तरिक एवं बाह्य पर्यटकलाई प्रदेश सरकार, जिल्ला समन्वय समिति र पालिकाहरूले स्वागत गरेका थिए । हेटौंडा उपमहानगरपालिका११ स्थित सहिद स्मारकमा आउने पहिलो स्वदेशी एवं विदेशी पर्यटकले पनि स्वागत ग्रहण गरे । स्मारकमा बिहानै आएका भारतीय र सिन्धुलीबाट आएका आन्तरिक पर्यटकलाई जिल्ला समन्वय समिति मकवानपुरका प्रमुख रघुनाथ खुलालले स्वागत गरेका थिए । २० जनालाई जंगल सफारीचितवनको भरतपुर महानगरपालिका कार्यालयले विमानस्थलमा छुट्टै कार्यक्रम गरेर पर्यटकहरूको स्वागत गरेको छ । पहिलो समूहका २० जनालाई जंगल सफारी गराइएको थियो । बुधबार नै महानगरकी मेयर रेनु दाहालले नारायणी नदी किनारमा भ्रमण वर्ष स्तम्भको शिलान्यास गरिन् । चितवन राष्ट्रिय निकुञ्ज यहाँको प्रमुख पर्यटकीय गन्तव्य हो । निकुञ्ज घुम्न देश विदेशबाट वर्षमा करिब दुई लाख पर्यटक आउने गरेका छन् । यो संख्या दोब्बर बनाउने र निकुञ्जका साथै अन्यत्र रहेका पर्यटकीय गन्तव्यमा पर्यटक लैजाने चितवनको तयारी छ । भ्रमण वर्षको सुरुवातका दिन जिल्लाका सबै पर्यटकीय क्षेत्रमा उत्साह छाएको देखियो, चितवन जिल्ला समन्वय समितिका प्रमुख तथा भ्रमण वर्ष जिल्ला संयोजक कृष्णकुमार डल्लाकोटीले बताए । पटिहानी पुगेको पहिलो पर्यटक समूहलाई पञ्चेबाजा बजाएर घुमाइएको थियो । सरकारले गत वर्ष घोषणा गरेको सय पर्यटकीय क्षेत्रभित्र पटिहानी पनि परेको छ । होटल र सफारीमा छुटको घोषणा गरेका छौं, भरतपुर महानगरपालिका२२ का वडाध्यक्ष विष्णुराज महतोले भने । प्रदेश ३ सरकारले सौराहामा सडक सांस्कृतिक कार्यक्रम पनि राख्यो । जहाँ प्रदेशभित्रका थारु, चेपाङ, जिरेल, तमाङ, धामीदेखि ब्राह्मण समाजसमेतले आआफ्नो संस्कृति प्रदर्शन गरेका थिए । दोलखामा भने पर्यटकलाई स्थानीय उत्पादन किबी फलको परिकारले स्वागत गरिएको थियो । भीमेश्वर नगरपालिकाले चरिकोट सातदोबाटोमा आउने पर्यटकलाई किबीको लस्सी चखायो । अहिले दोलखामा किबी महोत्सव आयोजना गरिएको छ । एक रात निःशुल्क बास रसुवागढी नाका हुँदै नेपाल भित्रिने चिनियाँ पर्यटकलाई बुधबार बिहान नेपाल र चीनको सिमाना मितेरी पुलमा भव्य स्वागत गरिएको छ । भ्रमण वर्ष जिल्ला स्तरीय सहजीकरण तथा समन्वय समिति रसुवा, गोसाइँकुण्ड गाउँपालिका र टिमुरेका स्थानीयले स्वागत गरेका हुन् । स्याफ्रुबेंसी, सदरमुकाम धुन्चे, उत्तरयगाको बेत्रावती र कालिकास्थामा पनि पालिका प्रमुखहरूले रसुवा घुम्न आउने पर्यटकलाई माला, खादा र मायाको चिनो दिएर स्वागत गरे । धुन्चेका होटल व्यवसायीले बुधबार धुन्चेमा बास बस्ने पर्यटकका लागि एक रातको खाना र बासको निःशुल्क व्यवस्था गरेको गोसाइँकुण्ड गाउँपालिका६ का अध्यक्ष दावासिदार वाइवाले बताए । रसुवामा आउने पहिलो पर्यटकलाई गोसाइँकुण्ड गाउँपालिकाले गाडी तथा खानाको समेत व्यवस्था गरेको थियो । भूकम्पले तातोपानी नाका बन्द भएपछि ०७२ मंसिरदेखि चिनियाँ पर्यटकले यो नाका प्रयोग गर्दै आएका छन । चीन सरकारले ०७४ भदौमा रसुवागढी नाकालाई अन्तर्राष्ट्रिय नाका घोषणा गरेपछि तेस्रो मुलुकको पर्यटक पनि आउन थालेका छन् । प्रताप विष्ट (हेटौंडा) रमेशकुमार पौडेल (चितवन), राजेन्द्र मानन्धर (दोलखा) रबलराम घिमिरे (रसुवा)"
चार महिनापछि प्रदेशसभा,"(मकवानपुर)  प्रदेश ३ को प्रदेशसभा बैठक पुस २१ गते बस्ने भएको छ । भदौ २५ गतेबाट बजेट अधिवेशनलगत्तै स्थगित भएको प्रदेशसभाको बैठक चार महिनापछि बस्न लागेको हो । प्रदेशसभा सचिवालयले पुस २१ गते सोमबार दिउँसो ३ बजेका लागि बैठक बोलाएको हो ।प्रदेशको स्थायी राजधानी र नामकरणको विषयमा सत्तारुढ नेकपाभित्र नै विवाद चर्किएसँगै बिजनेस नभएको भन्दै बैठक राख्न सरकारले आनाकानी गरिरहेको थियो । सोमबार साँझ बसेको मन्त्रिपरिषद्को बैठकले प्रदेश प्रमुख विष्णु प्रसाईंसमक्ष प्रदेशसभाको बैठक बोलाउन सिफारिस गर्ने निर्णय गरेको थियो । प्रमुख प्रसाईंले बैठक राख्नका लागि प्रदेशसभा सचिवालयलाई आवश्यक निर्देशन दिइसकेका छन् । आन्तरिक मामिला तथा कानुनमन्त्री शालिकराम जम्मकट्टेलले अब बस्ने प्रदेशसभाको बैठकले प्रदेशको स्थायी राजधानी र नामकरणको विषय टुंग्याउने दाबी गरे । गत आइतबार नेकपा सचिवालय बैठकले प्रदेश ३ को राजधानी हेटौंडा र नाम बागमती राख्ने गरी पार्टीभित्र आन्तरिक निर्देशन दिएसँगै मुख्यमन्त्री डोरमणि पौडेलको सक्रियतामा सोमबार साँझ ६ बजे मन्त्रिपरिषद्को आकस्मिक बैठक राखिएको थियो । मुख्यमन्त्रीले प्रदेशसभाको बैठक आह्वान गर्न सिफारिस गर्ने प्रस्ताव ल्याउनुभयो । उक्त विषयमा सहमति भएर बैठक बोलाइसकिएको छ, मन्त्री जम्मकट्टेलले भने, अब प्रदेशसभाको बैठकको मूल एजेन्डा नै राजधानी र नामकरण हुनेछ । मुख्यमन्त्री पौडेलले प्रमुख प्रतिपक्षी दल नेपाली कांग्रेस संसदीय दलका नेता इन्द्रबहादुर बानियाँसग समेत राजधानी र नामकरणको विषयलाई सदनमा अगाडि बढाउने विषयमा छलफल गरिसकेका छन् । प्रदेशसभाका १ सय १० सांसदमध्ये नेकपाको ८० मत रहेको छ भने कांग्रेसको २२ र अन्य दलको आठ मत छ । प्रदेश स्थायी राजधानीको प्रस्ताव पारित गर्न लागि ७४ मत भए पुग्छ । स्थायी राजधानी र नामकरणका लागि ०७५ वैशाख १४ को प्रदेशसभा बैठकले दीपक निरौलाको संयोजकत्वमा १० सदस्यीय विशेष समिति गठन गरेको थियो । सम्भावित राजधानीको सूचीमा काभ्रे, चितवन, नुवाकोट, भक्तपुर र मकवानपुर रहेका छन् ।"
हेटौंडामा आधुनिक तरकारी बजार,"मकवानपुर (कास) प्रदेश सरकारले हेटौंडामा आधुनिक तरकारी तथा फलफूल बजार निर्माण गर्ने भएको छ । प्रदेशको भूमि, व्यवस्था, कृषि तथा सहकारी मन्त्रालय र हेटौंडा उपमहानगरपालिकाको संयुक्त लगानीमा करिब साढे ४२ करोड रुपैयाँ खर्चेर बजार निर्माण गरिने भएको हो । हेटौंडा११, थानाभर्याङमा रहेको दुई बिघा जमिनमा प्रादेशिक तरकारी तथा फलफूल थोक बजारको लागि विस्तृत परियोजना प्रतिवेदन (डीपीआर) तयार गरी मन्त्रालयले काम अगाडि बढाउन लागेको प्रदेशका भूमि व्यवस्था तथा कृषि मन्त्री दावादोर्जे लामाले जनाए । निर्माणपश्चात् हेटौंडा उपमहानगरपालिकाले सञ्चालन गर्ने जिम्मेवारीसहित दुई वर्षभित्र निर्माण सम्पन्न गर्ने गरी बजार निर्माण गर्न लागिएको हो । बजारका लागि प्रदेश सरकारले ७० प्रतिशत र हेटौंडा उपमहानगरपालिकाले ३० प्रतिशत लगानी गर्ने सहमति भएको छ ।"
हात्तीलाई वनभोज,"चितवन (कास) वनभोजको मौसम सुरु भएको छ । वनभोज अर्थात् पिकनिक खान मान्छेहरू घरगाउँदेखि टाढा जाने गर्छन् । सौराहामा हात्तीका लागि पनि वनभोज आयोजना हुन्छ भन्ने सुनेपछि नारायणगढका रामहरि श्रेष्ठ बुधबार महोत्सवस्थल बाघमारा चौर पुगे । मध्याह्नमा जब हात्तीले आफ्ना अगाडि रहेका फलफूल स्वाद मानेर खान थाले, श्रेष्ठ चकित परे । हात्ती महोत्सव आयोजना हुन थालेको १६ वर्ष भयो । महोत्सवका बेला हात्तीका लागि वनभोज राख्न थालेको पाँच वर्ष भएको छ । सौराहाको पर्यटन नै हात्तीले धानेको हो । अरू बेला हात्ती पर्यटक बोक्न व्यस्त हुन्छन् । वर्षमा एक दिन उनीहरूका लागि मिठा खाने कुरा खुवाउन खोजिएको हो, युनाइटेड हात्ती सञ्चालक सहकारी सौराहाका अध्यक्ष ऋषि तिवारीले भने । हात्तीलाई उखु र बन्दा निकै मन पर्छ । भेलीमा पकाएको भात हात्तीका लागि स्वादिष्ट खान्की हो । जसलाई हात्तीको खीर नै भनिन्छ । वनभोजमा यस्तै परिकार थिए । चामलमा भेली र बिरेनुन राखेर पकाएको खान्की हात्तीले खुबै रुचाउँछ, हात्ती वनभोजका संयोजक गोकर्ण गिरीले भने, पशु चिकित्सकका अनुसार यस्तो खान्की स्वादिलो मात्रै होइन पोषिलो र पचाउन पनि सजिलो हुँदो रहेछ । एउटा हात्तीले दिनमा सरदर ५० देखि ६० किलो खानेकुरा खान्छ । अरू बेला पराल र घासमा बेरेर दिएको धान, भेली र चनाको पोको अर्थात् कुची हात्ती खाने गर्छन् । वनभोजमा हात्तीले खीरका साथै केरा, स्याउ, उखु, सुन्तला, बन्दा, गाजर मिठो मानीमानी खाए । मेरो हात्ती आज बिहान सफारी गयो, अब दिउँसो जाँदैन, १० वर्षयता निजी हात्ती चम्पाकलीको माहुते रहेका आभास मियाँले भने, आज पिकिनिक खाएपछि आराम गर्छ । सौराहामा पर्यटक बोक्ने ६५ निजी हात्ती छन् । त्यसबाहेक चितवन निकुञ्ज र राष्ट्रिय प्रकृति संरक्षण कोषको गरी सवा सय हात्ती छन् । हात्ती वनभोजमा ८५ हात्ती सहभागी थिए ।"
एनसेल टावरमा आगजनी,"धादिङ (कास) धादिङको थाँक्रे५ जुरेथुमस्थित एनसेलको टावरमा बुधवार बिहान आगजनी गरिएको छ । आगजनीबाट मोबाइलको रेडियो सेट, जेनेरेटर र अन्य उपकरणमा क्षति पुगेको जिल्ला प्रहरी प्रमुख रवीन्द्र रेग्मीले वताए । थप अनुसन्धानका लागि इलाका प्रहरी कार्यालय खानीखोलाबाट प्रहरी सहायक निरीक्षकको कमान्डमा पाँच जनाको टोली पठाइएको छ । आगजनी स्थलवरपर नेपाली जनतालाई ठगे, अर्बौंको कर छली गरेको लेखिएको पर्चा फेला परेको थियो । चितवनमा पनि मंगलबार शक्तिखोरस्थित एनसेल टावरमा बम विस्फोट गराइएको थियो ।"
मन्त्रालयको निर्देशन नगरले टेरेनन्,"(ललितपुर)  चापागाउँका दिलबहादुर श्रेष्ठको घरबाट दैनिक दुई किलो फोहोर उत्पादन हुन्छ । घरको फोहोर व्यवस्थापनमा उनलाई हम्मेहम्मे छ । गोदावरी नगरपालिकामा पटकपटक गुनासो राखिसके । सार्वजनिक सुनुवाइमा समस्या उठाए । तर, कतैबाट पहल भएन । व्यवस्थित रूपमा बस्ती विकास भएको ठाउँमा त यस्तो समस्या छ, उनले भने, अन्य ठाउँको अवस्था कस्तो होला ? बडिखेलका गौरव पहरीको घरमा दैनिक तीन किलो फोहोर जम्मा हुन्छ । कुहिने फोहोरलाई घरमै व्यवस्थापन गरे पनि चाउचाउको खोल, सिसी, कपडाको व्यवस्थापनमा उनलाई निकै समस्या छ । फोहोर न्यूनीकरणमा डस्टबिनको प्रभावकारी भूमिका हुन्छ । तर, बडिखेलमा सार्वजनिक स्थानमा पर्याप्त डस्टबिन छैन, उनले भने । यी त प्रतिनिधि उदाहरण मात्रै हुन् । उत्पादित फोहोर व्यवस्थापन गर्ने स्थान नहुँदा गोदावरीवासीलाई तनाव छ । नजिकैको वन, खोल्साखोल्सी, सार्वजनिक स्थानमा फोहोर फाल्नु बाध्यता बनेको एक स्थानीयले बताए । झरुवारासीका विनोद खड्काले भने एक हजार लिटरको ड्रममा हावा छिर्ने गरी प्वाल पारेर फोहोर व्यवस्थापन गर्दै आइरहेको बताए । तर, नकुहिने फोहोर व्यवस्थापनमा समस्या छ, उनी भन्छन् । स्थानीय विकास मन्त्रालयले फोहोरमैला व्यवस्थापन गर्न ०७३ मा गोदावरी नगरपालिका र महालक्ष्मी नगरपालिकालाई निर्देशनात्मक पत्र पठाएको थियो । मन्त्रालयले त्यतिबेला नगरपालिकालाई कुहिने फोहोर जाडोमा साताको दुई दिन र गर्मीमा तीन दिन तथा र नकुहिनेलाई अवस्था हेरी सातदेखि १५ दिनमा टोलटोलबाट उठाउने व्यवस्था मिलाउन निर्देशन दिएको थियो । फोहोर संकलन गर्ने समय, स्थान र विसर्जन गर्ने स्थानको कार्यसूची तयार पारी सार्वजनिक गर्न पनि मन्त्रालयले निर्देश गरेको थियो । उक्त निर्देशन नगका कर्मचारीले मात्र नभई जनप्रतिनिधिले पनि कार्यान्वयन नगरेको स्थानीयको गुनासो छ । गोदावरी नगरपालिकाका प्रवक्ता मिलन सिलवालले सरकारको मात्रै भर पर्ने प्रवृतिले समस्या समाधन गर्न नसकिने बताए । नागरिक आफै पनि सचेत हुनुपर्छ, उनले भने । फोहोर व्यवस्थापन गर्न कौसी खेतीको प्रवर्द्धन गर्ने तयारी थालिएको उनको भनाइ छ । अहिले गोदावरी, गोदामचौर, विंशखुनारायण, हरिसिद्धि, ठैव, गोदामचौर, बडिखेललगायतका सडक वरिपरि फोहोर थुप्रिन थालेको छ । यसले दुर्गन्ध फैलिनुको साथै सहर कुरूप देखिएको छ । टोली गठन गरी सरसफाइ अनुगमनका साथै जनचेतना प्रवर्द्धन गर्ने गोदावरी र ललितपुर महानगरपालिकाको योजना पनि अलपत्र परेको छ । नगरपालिकालाई भनेर छुट्टै ल्यान्डफिल साइट पहिचान गर्न कठिनाइ छ, प्रवक्ता सिलवालले भने, नगरमा तीन प्रकारको रातो, निलो र हरियो डस्टबिन वितरण गर्ने तयारी भइरहेको छ । जिल्लामा ल्यान्डफिल साइट बनाउन स्थानीयलाई सहमतिमा ल्याउन सके दक्षिण ललितपुरमा फोहोर व्यवस्थापन गर्न सकिने नगरप्राविधिक बताउँछन् । सहरका रूपमा विकास भइरहेको सुनाकोठी, चापागाउँ, ठेचो, धापाखेलस्थित वन प्लास्टिकजन्य फोहोरमैलाले भरिन थालेपछि यसको सौन्दर्य ह्रास हुन थालेको छ ।"
खुला विश्वविद्यालयमा 'करार प्राध्यापक',"काठमाडौं (कास) प्राध्यापकको न्यूनतम शैक्षिक योग्यता सम्बन्धित विषयमा स्नातकोत्तर, एमफिल र विद्यावारिधि हुनुपर्छ । उनीहरू प्राज्ञिक अनुसन्धान र प्राध्यापनमा खारिएका हुन्छन् । तर, सरकारले नेपाल खुला विश्वविद्यालय (एनओयू) लाई उपप्राध्यापक र सहायक प्राध्यापक पद मात्र उपलब्ध गराएको छ । विश्वविद्यालयले करारमा तीन जना प्राध्यापक राखेको छ । एनओयू चार वर्षदेखि अस्तित्वमा छ भने दुई वर्षदेखि पठनपाठन चलिरहेको छ । यतिखेर पूर्वपश्चिम सुगमदेखि दुर्गम गाउँका १ हजार २ सय ४ विद्यार्थी एनओयूमा पढ्दै छन् । उनीहरू भर्चुअल कक्षामार्फत पढ्छन् । सरकारसँग प्राध्यापक, सहप्राध्यापक, उपप्राध्यापक र कर्मचारीको स्थायी दरबन्दी माग गरेका छौं, उपकुलपति लेखनाथ शर्माले भने, विश्वविद्यालय अनुदान आयोगमार्फत दरबन्दी स्वीकृत भएर आउँदा उपप्राध्यापक, सहायक प्राध्यापक र कर्मचारीको गरी ८६ जनाको मात्र आयो । प्राध्यापक र सहप्राध्यापक करारमा लिनू भन्ने आएपछि अन्योलमा परेका छौं ।एनओयूमा प्राध्यापक र कर्मचारी स्थायी छैनन् । करारमा प्राध्यापक ३, सहप्राध्यापक ३, उपप्राध्यापक १२, सहायक प्राध्यापक ९ र कोर्स प्राध्यापक १ सय ५० जना छन् । कर्मचारीतर्फ शाखा अधिकृत ४, कार्यालय मुख्य सहायक ६, कार्यालय सहायक ३ र सवारीचालक ६ जना छन् । प्राध्यापक करारमा मात्रै राख्नू भन्ने निर्देशनले अप्ठ्यारोमा पारेको छ, शर्माले भने, स्थायी सेवा, सुविधा उपलब्ध गराउन नसके विज्ञ प्राध्यापकलाई टिकाइराख्न सकिन्न । अर्कोतर्फ अनुदान आयोगको सीमित अनुदान र आफ्नै आयस्रोतबाट विश्वविद्यालय सञ्चालन गर्नू भनिएको छ । बेलायतको क्याम्ब्रिज विश्वविद्यालयका अनुसन्धाता प्राडा चन्द्र लक्सम्बाले आफू एनओयूमा पढाउन नेपाल फिरेको बताए । बेलायतमै रहेर एनओयूमा पनि पढाउँदै थिएँ, पाँच महिनाअघि एड्जन्ट प्रोफेसरका रूपमा नेपाल फर्किएका लक्सम्बाले भने, बेलायतको अनुभवलाई स्वदेशमा लगानी गर्दै छु । गैरआवासीय नेपाली संघ (एनआरएनए) को पहलमा खुला विश्वविद्यालयको प्रस्ताव अघि बढेको थियो । सरकारले नेपाल खुला विश्वविद्यालय ऐन, २०७२ जारी गर्यो । ०७३ जेठमा उपकुलपतिमा प्राध्यापक शर्मालाई नियुक्त गर्यो । त्यसपछि विश्वविद्यालयको भौतिक, शैक्षिक, प्राविधिक पूर्वाधार तयार भएको छ । हाल ललितपुरको मानभवनमा भाडाको भवनमा कार्यालय रहेको विश्वविद्यालयले दुई वर्षदेखि भर्चुअल विधिबाट पठनपाठन गरिरहेको छ । सामाजिक शास्त्र तथा शिक्षा संकाय र व्यवस्थापन तथा कानुन संकायअन्तर्गत विभिन्न विषयका कार्यक्रम सञ्चालन गरिएका छन् । एनओयूको कार्यालय स्थापनाका निम्ति भक्तपुरको सानोठिमीमा जग्गा उपलब्ध गराइएको छ । चालु आर्थिक वर्षमा विश्वविद्यालयको बजेट १४ करोड ३५ लाख रुपैयाँ छ । त्यसमध्ये भौतिक पूर्वाधार निर्माणमा ७ करोड रुपैयाँ रहेको जानकारी उपकुलपति शर्माले दिए ।"
तयार भयो दरबार हाई स्कुल,"(काठमाडौं)  भूकम्पले ध्वस्त भएको दरबार हाई स्कुलको नयाँ भवन बनेको छ । चीनको सांघाई कन्स्ट्रक्सनले ५२ कोठाको चारतले भव्य भवन बनाइदिएको हो । राष्ट्रिय पुनर्निर्माण प्राधिकरण केन्द्रीय आयोजना कार्यान्वयन इकाई (शिक्षा) का उपनिर्देशक दिलीपशेखर श्रेष्ठले अबको दुई महिनाभित्र नवनिर्मित भवन हस्तान्तरण हुने कार्यतालिका रहेको बताए । चीनबाट विज्ञ टोली आएर परीक्षण गरेलगत्तै चीनले सरकारलाई भवन हस्तान्तरण गर्नेछ, उनले भने । चीनकै कन्सल्ट्यान्ट र ठेकेदारले ८५ करोड रुपैयाँ लागतमा भवन बनाएका हुन् । नयाँ भवनमा ४० जनाका दरले विद्यार्थी अट्ने ४६ वटा कोठा छन् । हरेक विद्यार्थीलाई अलगअलग कुर्सी र टेबलको व्यवस्था गरिएको छ । पुस्तकालय, सभा हल, स्टाफ हल, लेखा तथा प्रशासन कक्ष, क्यान्टिन, खानेपानी र शौचालय छन् । नयाँ भवनमा ०७७ वैशाखबाट पठनपाठन हुनेछ । साबिकको व्यवस्थाअनुसार नयाँ भवनमा भानु माध्यमिक विद्यालय र संस्कृत मावि सञ्चालन हुनेछन् । तर, तिनको सञ्चालन कसरी गर्ने भन्ने अन्योल छ । यसअघि गठित विद्यालय व्यवस्थापन समितिको म्याद सकिइसकेको र नयाँ समिति गठन भई नसकेकाले सञ्चालनमा अन्योल भएको हो । व्यवस्थापन समितिको म्याद सकिएको धेरै भयो, नयाँ गठन हुन सकेको छैन, प्रधानाध्यापक हेमचन्द्र महतोले भने, महानगरको शिक्षा विभागले चाँडै गर्ने भनेको छ । नियमानुसार विद्यालयमा अध्ययनरत विद्यार्थीको अभिभावक व्यवस्थापन समितिमा रहनुपर्ने हुन्छ । भानु माविमा अधिकांश विद्यार्थी काठमाडौंबाहिरबाट आएर व्यापार, व्यवसाय र मजदुरी गर्ने अभिभावकका छोराछोरी छन् । यहाँ शिशु कक्षादेखि १० कक्षासम्म पढाइन्छ । प्रधानाध्यापक महतोका अनुसार शैक्षिक सत्र ०७६ मा १ सय ५० विद्यार्थी भर्ना भएकामध्ये १ सय ३० जना मात्र नियमित छन् । मावि तहका ८, निमाविका ४, प्राविका ६ र निजी स्रोतका ३ गरी २० शिक्षक र ४ जना कर्मचारी छन् । संस्कृततर्फ कक्षा ६ देखि ११ सम्म पढाइ सुचारु छ । संस्कृत माविका प्रधानाध्यापक शिवराज अधिकारीका अनुसार चालु शैक्षिक सत्रमा १० कक्षासम्म १ सय ३५ विद्यार्थी छन् । तीमध्ये धेरै उपत्यकाबाहिरका छन् । मावि तहका १२, निमाविका ३ र निजी स्रोतका ३ जना तथा ६ जना कर्मचारी कार्यरत छन् । संस्कृति माविको व्यवस्थापन समिति नयाँ गठन प्रक्रियामा छौं, प्रधानाध्यापक अधिकारीले भने, अभिभावकको नामावली प्रकाशन गर्दै छौं । अझै तीन साता जति लाग्न सक्छ । महानगरपालिकाको शिक्षा विभागका निमित्त शिक्षा अधिकारी तारापति खरेलले दरबार हाई स्कुल सरकारको स्वामित्वमा आएलगत्तै नियमित प्रक्रियाअनुसार पठनपाठन सुरु हुने बताए । दुवै विद्यालयको व्यवस्थापन समिति चाँडै गठन गरिनेछ, उनले भने, नियमित रूपमै सञ्चालनमा रहेकाले खासै समस्या आउँदैन । जति विद्यार्थी भर्ना भए पनि शिक्षक पर्याप्त छन् । शैक्षिक गुणस्तरचाहिँ सुधार गर्नुपर्छ । शिक्षा, विज्ञान तथा प्रविधि मन्त्रालयले दरबार हाई स्कुलको नयाँ भवनमा भानु मावि र संस्कृत मावि दुवै सञ्चालन गरिने जनाएको छ । यसअघि संस्कृत माविले जग्गाको स्वामित्व भानु माविको नाममा मात्र भएको भन्दै बराबरी हिस्सा माग गरेको थियो । त्यसपछि मन्त्रालयले सहसचिव कृष्णप्रसाद काप्रीको संयोजकत्वमा छानबिन समिति गठन गरेको थियो । ऐतिहासिक विद्यालय भएकाले एकै छानोमुनि दुई विद्यालय सुचारु रहन्छन्, उनले भने, सम्पत्ति स्वामित्व दरबार हाई स्कुलको नाममा छ । दुवैको अस्तित्व रहने गरी आधा संरचना भानु मावि र आधामा संस्कृत मावि सञ्चालन हुनेछन् । महानगरपालिका वडा नं २७ वडाध्यक्ष चिनियाँमान बज्राचार्यले भने नयाँ भवनमा कसरी पठनपाठन सञ्चालन गर्ने भन्नेबारे छलफल हुन बाँकी रहेको बताए । सुविधासम्पन्न नयाँ भवन बनेकाले वरिपरिका अन्य सरकारी विद्यालयसमेत गाभ्न सकिने उनको तर्क छ । १९४८ सालमा बनाइएको दुईतले भवन भूकम्पले भत्किएपछि दुवै विद्यालयका विद्यार्थीलाई प्रदर्शनीमार्गस्थित वाल्मीकि विद्यापीठको हातामा अस्थायी टहरामा सारेर पढाइँदै आएको छ ।"
मत्स्येन्द्रनाथ मन्दिरको ठेक्का तोडियो,"ललितपुर (कास) बुङमतिस्थित रातो मत्स्येन्द्रनाथ मन्दिर पुनर्निर्माणको ठेक्का तोडिएको छ । मन्दिरको काम समयमै नसेकपछि ठेक्का रद्द गरी उपभोक्ता समितिलाई जिम्मा दिइएको हो । राष्ट्रिय पुनर्निर्माण प्राधिकरण सिंहदरबारमा बसेको बैठकले मन्दिर उपभोक्ता समितिमार्फत निर्माण गर्ने निर्णय गरेको हो । प्रेरा भेगिम, थेगिस र तुलसी कन्स्ट्रक्सन जेभीले जिम्मा पाएको मन्दिरको काम करिब ३० प्रतिशतमात्र सकिएको छ । दुई वर्षमा सक्ने गरी ४ करोड ७४ लाख रुपैयाँमा ठेक्का दिइएको थियो । राष्ट्रिय भूकम्प दिवसको अवसर पारेर ०७२ माघ २ गते प्रधानमन्त्री केपी शर्मा ओलीले शिलान्यास गरेका थिए । मन्दिर श्रीलंकाको सहयोगमा निर्माण थालिएको हो । यहाँ प्रयोग भएका इँटामा अंग्रेजी लेखिएको भेटिएपछि त्यसलाई सच्याउन स्थानीयले माग गरेका थिए । जसका कारण डेढ वर्षदेखि काम रोकिएको छ । मन्दिरको पुनर्निर्माण प्राधिकरणको विशेष प्राथमिकतामा परेको छ, प्राधिकरणका कार्यकारी अधिकृत सुशील ज्ञवालीले भने, यसलाई पनि रानीपोखरीको मोडलअनुसार पुनर्निर्माण गर्छौं । रातो मत्स्येन्द्रनाथ उपत्यकाको लामो जात्रामध्येमा पर्छ । जावलाखेलमा भोटो देखाएपछि देवतालाई यो मन्दिरमा राख्ने गरिन्छ ।"
नक्कली लाइसेन्स बनाउने गिरोह पक्राउ,"काठमाडौं (कास) स्मार्ट सवारी चालक अनुमतिपत्र र सरकारी कार्यालयका कर्मचारीको परिचयपत्र नक्कली बनाई बिक्री गरेको आरोपमा बुधबार पाँच जना पक्राउ परेका छन् ।नेपाल प्रहरीको महानगरीय अपराध नियन्त्रण महाशाखा र ट्राफिक प्रहरी महाशाखाको संयुक्त टोलीले उनीहरूलाई राजधानीबाट पक्राउ गरेको हो । पक्राउ परेकामा सर्लाहीका दीपक ब्लोन, बुद्धिबहादुर रोक्का, काठमाडौं बौद्धका अशोक कार्की, काठमाडौंको लाजिम्पाटका कुमार तण्डुकार र बारा सिमराका मोहन यादव छन् । ब्लोनबाट नक्कली स्मार्ट लाइसेन्स फेला पारी सोधपुछ गर्ने क्रममा गिरोह नै पक्राउ परेको प्रहरीले जनाएको छ । अर्का अभियुक्त रोक्काले न्युरोडस्थित आफ्नो आशिष स्टुडियोमा डिजाइन गरी न्युरोडकै फोटो कन्सर्न प्रालिबाट नक्कली सवारी लाइसेन्स प्रिन्ट गर्ने गरेको पाइएको प्रहरीले जनाएको छ । रोक्काले नक्कली लाइसेन्स बनाउन ३० हजार रुपैयाँसम्म लिने गरेका थिए । उनीहरूको साथबाट लक्ष्मण झाँक्रीको नामको लाइसेन्स, उनकै सशस्त्र प्रहरी जवानको परिचयपत्र, प्रिन्टर, हाडड्राइभ सर्वरसमेत बरामद गरिएको छ ।"
सिद्धपोखरीमा डुंगा,"भक्तपुर (कास) नेपाल भ्रमण वर्षलाई लक्षित गरी भक्तपुरको सिद्धपोखरीमा डुंगा सञ्चालन हुन थालेको छ । भूकम्पबाट जीर्णोद्धार भएको पोखरीलाई नयाँ जीवन दिन डुंगा सञ्चालन गरेका हौं, बुधबार उद्घाटन कार्यक्रममा भक्तपुर नगरप्रमुख सुनिल प्रजापतिले भने, कार्यविधि नै बनाएर अगाडि बढ्ने योजना छ । भक्तपुर१ का पूर्व वडाध्यक्ष लक्ष्मीनारायण राजलवटले सिद्धपोखरीमा धेरै वर्षअघि पनि डुंगा सञ्चालन गरेको इतिहास सम्झँदै पोखरीको चारै दिशामा हरियाली र सरसफाइ व्यवस्थापनमा जोड दिए ।"
सभामुख चयनमा निर्णयविहीनता,"सभामुख कसलाई बनाउने भन्ने विषयमा सत्तारूढ नेकपाका दुई अध्यक्षबीचको खिचातानीले प्रतिनिधिसभा बन्धक जस्तै बन्नु संसदकै गरिमामाथिको प्रश्न हो । प्रधानमन्त्रीसमेत रहेका अध्यक्ष केपी शर्मा ओली र अर्का अध्यक्ष पुष्पकमल दाहालले नयाँ सभामुखका लागि उम्मेदवार चयन गर्न नसकेकै कारण संसद बैठक सरिरहेको छ । जनमतको प्रतिनिधित्व गर्ने सबै राजनीतिक दलको साझा थलो प्रतिनिधिसभालाई यसरी सत्तारूढ दलको कब्जामा रहेको जस्तो हालतमा पुर्याइनु हुँदैन । सभामुख भनेको समग्र प्रतिनिधिसभाकै नेता हो, सबै दलबीच समन्वय गर्ने साझा व्यक्ति हो । तसर्थ, प्रतिनिधिसभा नेतृत्वविहीन भएर बस्दा र बैठक अवरुद्ध भइरहँदा यसको उचित मर्यादा कायम रहन सक्दैन ।सभामुख चयनमा भइरहेको ढिलाइले जनप्रतिनिधिमूलक थलोको मूल्यमान्यतालाई कमजोर मात्र बनाउँदैन, प्रकारान्तरले सरकारलाई संसदमार्फत जनताप्रति उत्तरदायी बन्नबाट पनि रोक्छ । किनभने, प्रतिनिधिसभा जनआवाज प्रतिविम्बित हुने थलो हो, सांसदहरूले जनताका सवाल संसदमार्फत सरकारसम्म पुर्याउने हो । संसदमा उठाइएका विषयहरूमा जसरी सरकारको ध्यानाकर्षण हुन्छ, सडक वा अन्य माध्यममार्फत उठाइएका आवाजको सुनुवाइ त्यही रूपमा नहुन सक्छ । यतिबेला तराईका उखु किसानले भुक्तानी नपाएको विषयदेखि सूचना प्रविधि विधेयकसम्ममा आम चासो छ तर प्रतिनिधिसभाको बैठक नचलेकाले सांसदहरूले यी विषयमा आवाज उठाउन पाएका छैनन् । उनीहरूले अरू सार्वजनिक महत्त्वका विषयमा पनि सरकारको ध्यानाकर्षण गर्न पाएका छैनन् । संसदको यो अधिवेशनको पहिलो कार्यतालिका नै सभामुख चयन गर्ने भएकाले नेकपा अध्यक्षद्वयबीच सहमति नजुट्दासम्म संसद बैठक सुरु हुने अवस्था छैन । तर, नयाँ सभामुखबारे सहमति जुटाउन दुई अध्यक्षले मंगलबार छलफल गरे पनि टुंगोमा पुग्न सकेनन् । उनीहरूले बैठक स्थगित गर्न संसद सचिवालयलाई खबर पठाएपछि बुधबार बोलाइएको बैठक उपसभामुख शिवमाया तुम्बाहाङ्फेले ११ दिनपछि अर्थात् पुस २७ गतेका लागि डाकेकी छन् । यसअघि पुस ११ गतेका लागि डाकिएको बैठक नेकपाकै आग्रहमा बुधबारसम्म सारिएको थियो । सत्तारूढ दलको निर्णयविहीनताका कारण पटकपटक बैठक सरिरहँदा संसदकै अवमूल्यन भइरहेको छ । थुप्रै कामको चाङ हुँदा पनि पटकपटक सूचना टाँसी बैठक स्थगित गरिनु विडम्बनापूर्ण छ । लामो समयसम्म प्रतिनिधिसभा बैठक नचलाउँदा सरकार वा सत्तारूढ दल मनमौजी हिसाबले चल्न खोजेको अर्थ लाग्न सक्छ । बैठक अवरुद्ध हुँदा संसदमा दर्ता भएका २७ वटा विधेयकमाथिको छलफल प्रभावित भएको छ, जसकारण विधि निर्माणमा ढिलाइ भएको छ । निजामती सेवादेखि नागरिकतासम्मका कानुन निर्माणमा हुने ढिलाइले पार्ने प्रभाव दीर्घकालीन हुन्छ । संविधान अनुसार नै उपसभामुख तुम्बाहाङ्फेले संसदको बैठक सञ्चालन गरेको भए पनि संविधानले उपसभामुखलाई कार्यकारी अधिकार दिएको छैन । त्यही कारण प्रतिनिधिसभाको अघिल्लो अधिवेशनमै पारित सातवटा विधेयक प्रमाणीकरण हुन सकेका छैनन् । नेकपाका पूर्वएमाले र पूर्वमाओवादी समूहबीच भागबन्डा नमिलेका कारण सभामुख चयनमा ढिलाइ भएको हो । भागबन्डा यसै पनि नेपाली राजनीतिको आमचरित्र भइसक्यो, यस प्रकरणमा त झन् यो स्पष्ट रूपमा देखिएको छ । अध्यक्षद्वय ओली र दाहाल दुवै आफूले चाहेका व्यक्तिलाई यो पदमा आसीन गराउन चाहन्छन् । केहीअघि चलेको दलको स्थायी कमिटी बैठकमा गुट झांगिएकोमा आत्मालोचना गरेका उनीहरूले लगत्तै फेरि सभामुख चयनमा उस्तै शैली दोहोर्याएका छन् । प्रधानमन्त्री निवास बालुवाटार र दाहाल निवास खुमलटारमा यही मामिलामा छुट्टाछुट्टै बैठक भइरहेका छन् । दुवैतर्फको ध्यान हाम्रोभन्दा राम्रो व्यक्तितर्फ केन्द्रित हुने हो भने सायद सभामुख चयन कुनै जटिल विषय होइन, जसका कारण प्रतिनिधिसभा बैठक नै पछि धकेल्न परोस् । चुनावताका दुई दलले गरेको एकमुष्ट सहमति बमोजिम सभामुख पदमा तत्कालीन माओवादीबाट कृष्णबहादुर महरा छानिएका थिए । अहिले प्रधानमन्त्री ओलीले चाहेको व्यक्ति सभामुखमा चुनिँदा नेकपाभित्रको शक्ति सन्तुलन बिग्रने र माओवादी पक्षले आत्मसमर्पण गरेको अर्थ लाग्ने बुझाइ अध्यक्ष दाहालको देखिन्छ । त्यसैले एक त, आफ्नो पक्षको अस्तित्व जोगाउनकै लागि पनि यो पदमा आफूले चाहेको व्यक्ति राख्न चाहन्छन् उनी । दोस्रो, अब हुने संवैधानिक नियुक्तिदेखि अरू महत्त्वपूर्ण निर्णयहरूमा पनि सभामुखको भूमिका निर्णायक हुने भएकाले सायद यो पद गुमाउन चाहँदैनन् । उता ओली पनि यही महत्त्वका कारण यो पदमा आफूनिकट व्यक्तिलाई राख्न चाहन्छन् । दुई नेताबीच शक्तिको रस्साकसी जुन रूपमा चले पनि त्यसको बन्धक प्रतिनिधिसभा बन्नु हुँदैन । त्यसका लागि समयमै सभामुख छान्न नसक्ने अवस्था अध्यक्षद्वयले प्रदर्शन गर्नु हुँदैन ।"
विरोधले तर्सिएको सरकार,"सरकारले ल्याएको सूचना प्रविधि विधेयकको विरोधमा आवाजहरू उठ्न थालेका छन् । सरकारले योभन्दा पहिला ल्याएको गुठी विधेयकको चर्को विरोध भएको थियो । आन्दोलन नै चर्किने अवस्था सिर्जना भएपछि सरकारले उक्त विधेयक फिर्ता लिएको थियो । सरकारले अहिलेमात्र विवादास्पद काम गरेको होइन, अघिल्लो संसद अधिवेशनमा पनि यस्तै विवादास्पद विधेयक ल्याएर हङ्गामा मच्चाएको कुरा हामी सबैलाई विदितै छ । अहिले फेरि सूचना प्रविधि विधेयक पनि विवादमा तानिँदैछ । जनताको स्वस्फुर्त रूपमा गलत कामको विरोध गर्ने कार्यलाई रोक्न यो विधेयकले सहयोग गर्ने देखिन्छ । प्रमुख प्रतिपक्ष दलले अहिले यो विधेयकले अभिव्यक्ति स्वतन्त्रता खोस्न खोजेको भन्दै असहमति प्रकट गरेको छ । आमसञ्चार जगतबाट पनि विधेयकको विरोधको भएको छ । सरकारले विरोधबाट तर्सिएर यो उपाय अपनाएको सहजै बुझ्न सकिन्छ । राज्यको चौथो अंगका रूपमा रहेको सञ्चार जगतलाई नियन्त्रण गर्नु अलोकतान्त्रिक सोच हो । संविधानले स्वतन्त्रताको अभिव्यक्तिलाई मान्यता दिएको छ । तर संविधानमा भएको व्यवस्थालाई समेत कुण्ठित हुनेगरी सरकारले विधेयक ल्याउनु भनेको उसको तानाशाही प्रवृत्ति सिवाय केही होइन । गोविन्द विक, बुनपा१२, कपन, काठमाडौंसूचना प्रविधि विधेयक सच्याऊ समाचारले विचार अभिव्यक्ति स्वतन्त्रताको सम्बन्धमा कुरा गर्दा घुम्दैफिर्दै उही पञ्चायतकालीन युगमा पुर्याउन खोजेको भान हुन्छ । कुन अभिव्यक्तिले कसलाई कति चोट पुग्ने र उसको इज्जतमा कत्रो धक्का लाग्ने भन्ने कुराको निर्णायक शासक वर्ग हुनु भनेको निरंकुशताको पराकाष्ठा हो । भोलिको सुखी नेपालीको परिकल्पना गर्दै दौरासुरुवाल, कोट, टोपी, चस्मा लगाएर डोको बोक्दै उकालो लागेको मानिसको चित्र कुनै पत्रिकामा छापियो वा सामाजिक सञ्जालमा कसैले पोस्ट गरेकोलाई प्रधानमन्त्रीको वा अन्य कुनै मन्त्रीलाई लक्षित गरी भारी बोक्ने व्यक्ति बनाएर अपमान गरेको निहुँमा जेलमा कोच्ने र भारी जरिवाना थमाउने अवस्था मुलुकमा रहने हो भने के होला ? राजाको शासनमा हामीले बोल्न, लेख्न र आफ्नो विचार प्रकट गर्न पाउनुपर्छ भनेर माग राख्दा जेल परेका हौं भनी भाषण गर्ने सत्ताधारी दलका नेताहरूले जान्ने विषय हो । महेशप्रसाद ढुंगाना, नयाँवानेश्वर, काठमाडौंबुधबार प्रकाशित सम्पादकीय नगारिक स्वतन्त्रता खुम्च्याउने कसरतमा संसदीय समितिले पारित गरेको सूचना प्रविधि विधेयकको सम्बन्धमा विश्लेषण गरिएको पाइयो । सम्पादकीयले उठाएको कुरा जायज लाग्यो । लोकतान्त्रिक गणतन्त्र भएको समयमा यस्तो कठोर कानुन निर्माण गर्दा के साँच्चै विकृति, विसंगति समाप्त हुन्छन् त ? कति देशमा फाँसी दिने कानुन छ, चोरको हात काटिदिने कानुन पनि छन् । तर ती देशहरूमा अपराध घटेर जानुको साटो झन् बढेर गएको देखिन्छ । अहिलेको सूचना प्रविधि विधेयकमा जुन भारी आर्थिक सजाय र कैदको व्यवस्था गरिएको छ, अब सामाजिक सञ्जालमा कसैको आलोचना गर्न नसकिने, आफ्नो असहमति र फरक विचार पनि व्यक्त गर्न नसकिने अवस्थाको सिर्जना हुने सम्भावना देखिन्छ । यस कानुनले सञ्चारकर्मीहरू, लेखकहरू लगायत सबै नागरिक अनि इन्टरनेट सेवाप्रदायकहरू र फरक विचार राख्नेहरू सबैका लागि नै पछि चुनौती थपिने कुरालाई मध्यनजर गरेर अहिले नै नेपाल पत्रकार महासंघ लगायतका अन्य राजनीतिक दलहरूबाट विरोध भइरहेको देखिन्छ । सरकारको आयु अब लगभग दुई वर्ष पनि पुगनपुग होला । अर्को चुनावमा यही दलले पूर्ण बहुमत लिएर सरकार बनाउँछ भनेर ठोकुवा गर्न पनि सकिन्न । भोलि आज सरकारमा भएकाहरू प्रतिपक्ष बन्न पुगे भने के सूचना प्रविधि कानुनले तिनलाई पनि असर नपार्ला र ? लोकतन्त्रमा उही व्यक्ति, उही दल सधैं सरकारमा हुँदैनन्, भोलि आफू सत्ता बाहिर रहनुपर्दा आफै पर्ने खाल्डो आफै खन्नु हुँदैन । लोकतन्त्रमा सरकारले आलोचना र फरक मतहरूलाई सुन्ने क्षमता राख्नुपर्छ । यसो हुनसक्यो भने उसैलाई लाभ हुन्छ । अभिव्यक्ति स्वतन्त्रतामा अंकुश लगाएर बोल्नै नहुने, लेख्नै नहुने, विचार व्यक्त गर्नै नपाइने बन्देज लाग्यो भने लोतन्त्रमा भएको मौलिक हक, अभिव्यक्ति स्वतन्त्रताको सुन्दरता हराउँछ । कठोर कानुन र सजाय ठूलो बनाएर मात्रै समाज र देश परिवर्तन हुँदैन । रेशमकुमार सुनुवार,नेपाल ल क्याम्पस, काठमाडौं"
कांग्रेस कोमिन्ताङ बन्ने हो कि ?,"लोकतन्त्र, राष्ट्रियता र समृद्धि सबै आधारमा असहज अवस्थाबाट गुज्रिरहेको र सशक्त प्रतिपक्षको भूमिका खट्किरहेको बेला नेपाली कांग्रेस तीव्र गतिमा कोमिन्ताङ पथतर्फ अघि बढिरहेको छ । यदि कांग्रेसको दिशा र गतिमा कसैले हस्तक्षेप नगरे दुर्घटना निश्चित छ । त्यसैले कांग्रेसी जहाज जनताको टावरसँग सम्पर्कविच्छेद हुनुपूर्व यसका यात्रुको रूपमा रहेका दोस्रो पुस्ताका अर्थात् ६० वर्ष मुनिका कांग्रेसजन ककपिटमा घुसेर यी सन्की चालकलाई फकाएर या जबर्जस्ती निकालेर कांग्रेस जहाजलाई सही दिशा र गति दिनुपर्छ । कांग्रेसलाई नवजागरणको संवाहक बनाउनुपर्छ, कोमिन्ताङ हुनबाट जोगाउनुपर्छ । इमानदार कांग्रेसको संगीन परीक्षाको घडी हो यो । मुकुन्द अर्याल, ज्योतिषी डांँडा, स्याङजा"
उखु किसानको पीडा,"नेपाल कृषिप्रधान देश हो भन्ने कुरा उहिल्यैदेखि पढ्दै आइएको छ । कृषि उत्पादनमा जोड दिई देशलाई खाद्यान्नमा आत्मनिर्भर बनाउने योजना र कार्यक्रम पनि पहिल्यैदेखि आएको हो । त्यस अनुसार कृषिकार्यमा दिइने ऋण, अनुदानको पनि कुनै कमी छैन । कृषकहरूलाई पेन्सन दिनुपर्छ भनेर नारा लगाउने सांसद र मन्त्रीहरू पनि सरकारमै छन् । कृषि क्षेत्रकै उन्नतिका लागि प्रधानमन्त्री कृषि आधुनिकीकरण कार्यक्रम आएको पनि धेरै भइसक्यो । यति हुँदाहुँदै पनि चिनीका लागि आयातमा भर पर्नुपर्ने देशमा ऋण लिएर उखुखेती गर्ने किसानले आफ्नो परिश्रमको मूल्य पाउँदैनन् । त्यसका लागि कुनै उपाय नलागी वृद्ध किसानहरू यो पुसे ठिहीमा सर्लाहीदेखि काठमाडौं आएर आन्दोलन गर्दैछन् । आफूलाई सर्वहारा वर्गको पार्टी ठान्ने, किसान मजदुरहरूको सरकार हुनुपर्छ भन्ने र विश्वका मजदुर एक हौं भन्ने विश्वव्यापी नारा लगाउने तथा समाजमा सभ्यता र अनुशासन कायम गराउन सूचना प्रविधि विधेयक पास गराउन लागिपर्ने राजनीतिक पार्टी नै सरकारमा भएको बेला यो के भएको होला ? यसमा कोको ठूलाठालुहरूको दोष छ ? सकेसम्म प्रयास गर्दा पनि बुझ्नै सकिएन । लौन ! कोही बुझ्झकी भए म अबुझलाई बुझाइदिनुपर्यो । इन्द्रकुमार श्रेष्ठ, ओखलढुंगा"
"हतारो भ्रमण वर्ष, सुस्त पूर्वाधार","नेपाल भ्रमणवर्ष २०२० घोषणाले हर्षित र दुःखी दुवै बनायो । हर्षित यो अर्थमा कि पर्यटन विकासको कार्यक्रम बन्यो । यो कार्यक्रम सफल हुँदा नेपाल विश्वभरि नै चिनिनेछ । हवाइजहाज कम्पनी, सवारी साधन, होटल, लज व्यवसायले काम पाउनेछ । ती कम्पनीहरूमा रोेेजगार सिर्जना हुनेछ । चालक, भरिया, ट्रेकिङ गाइड, चिया पसलेसम्मले काम पाउँछन् । अप्रत्यक्ष रूपमा किसान, किराना पसले, फुटपाथ व्यापारी र रिक्सावालासमेत लाभान्वित हुनेछन् । तर पनि विना पूर्वाधार विकास र तयारी नै नभई भ्रमणवर्ष घोषणा गरेकाले सफलता पाउन चुनौती हुने अनुमान गर्न सकिन्छ । त्यसैले भ्रमणवर्ष सफल बनाउन निम्न सुझावहरू पेस गर्छु ः१ पर्यटकलाई स्वागत गर्न गेट होइन, सुरक्षित विमानस्थल, सडक र गोरेटा बाटा बनाउनुपर्छ । २ सेवा र सुविधा दिन सक्ने होटल, लज र होमस्टेहरू बनाउनु पर्छ ।३ अतिथि सत्कारमा मौलिक संस्कृति, सुसंस्कार र हँसिला मुहारले गर्ने प्रबन्ध गरिनुपर्छ ।४ पर्यटकका लागि शान्ति, सुरक्षा सुनिश्चित गर्नुपर्छ ।५ भ्रमण वर्षबारे देशभित्र भन्दा विदेशमा प्रचार गर्नुपर्छ । फुर्पा तामाङ, ठूलो भार्खु, रसुवा"
ओलीदाहालको कब्जामा संसद,"यतिबेला संसदको अधिवेशन धमाधम अगाडि बढिरहेको हुनुपर्ने हो । संसदबाट पारित गर्नुपर्ने थुप्रै विधेयक चाङ लागेका बेला पटकपटक सूचना टाँस गरेर प्रतिनिधिसभा बैठक स्थगित गर्नुले संसदको गरिमामाथि नै प्रश्नचिह्न खडा भएको छ । प्रतिनिधिसभा बस्न नसक्नुमा अन्य कुनै कारण नभएर सत्तारुढ दलकै बीचमा सभामुख को बन्ने भन्ने प्रश्नको उत्तर नभेटिनु नै हो । यतिबेला प्रतिनिधिसभाका अन्य एजेन्डा नभए पनि सभामुख चयन भइसक्नुपर्ने थियो । तर, संसदलाई सत्ताधारी दल नेकपाले कब्जामा लिएको छ । राज्यको प्रमुख अंग व्यवस्थापिका नेतृत्वविहीन भएको तीन महिना नाघिसकेको छ । एउटै दलभित्र तेरो भक्त कि मेरो भक्त भन्ने जुँगाको लडाइँका कारण सभामुखको उम्मेदवार चयन हुन सकिरहेको छैन । भन्नलाई एउटै दल भन्ने तर व्यवहारमा पूर्वएमाले र पूर्वमाओवादी केन्द्रले अहिलेसम्म छोड्नसकेको छैन । ओली र दाहालको मनमा हामी एक भइसक्यौं भन्ने परेको हुँदो हो त आज सभामुखमा तेरो र मेरो भनेर विवाद गरिरहनुपर्ने अवस्था नै आउने थिएन । सभामुख र उपसभामुख दुई दलको हुनुपर्ने संवैधानिक व्यवस्थाका कारणले हिजो सभामुख र उपसभामुख क्रमशः तत्कालीन माओवादी केन्द्र र एमालेबाट चुनिएका थिए । अहिले दुई दल एउटै भएको भनिन्छ, तैपनि भागबन्डा एमाले खेमा र माओवादी खेमाकै आधारमा हुने गर्छ । यसो किन भइरहेको छ ? किनकि यिनीहरूको टाउको जोडिएको छ, तर खुट्टा अझै पनि दुइटै डुङ्गामा छ । दुई राजनीतिक दलबीच भएको छलफलले सहमति नपाएर अहिले संसद अधिवेशन सुरु हुन नसकेको भए त्यसलाई सामान्य रूपमा लिन सकिन्थ्यो । तर एउटै दलभित्रको गुटका कारण सभामुखबारे जुन अनिर्णयको बन्दी भइरहेको छ, यो सत्तारुढ दल नेकपाकै अध्यक्षद्वय ओली र प्रचण्डका कारणले भएको छ । सुजन देवकोटा, पालुङटार४, गोरखासभामुख बनाउने खिचातानीले एकपटक सरिसकेको प्रतिनिधिसभा बैठक पुनः ११ दिन धकेलिएको खबरले प्रजातान्त्रिक संसदको खिल्ली उडाएको छ । मेरो र तेरो गुटको लहड चलेको कारण सत्तारुढ नेकपामा सभामुखको टुंगो नलाग्दा नितान्त व्यक्तिगत तवरले संसद बैठकलाई सार्ने विषय ठिक छैन । नेकपाबाट सभामुख र उपसभामुख दुबै रहेको बेला सभामुख कृष्णबहादुर महरा यौन काण्डमा मुछिएर जेल परेपछि कुर्सी छोड्नुपरेको थियो । नेकपाले उपसभामुखलाई अगाडि नसारेर अर्कै सभामुख खोजी गर्नु उपसभामुख शिवमाया तुम्बाहाङ्फेलाई सजाय दिनु हो । यसबाट धान खाने मुसो चोट पाउने भ्यागुतो उखान चरितार्थ हुन्छ । महेन्द्रसिंह बम, टीकापुर१, कैलाली"
पुरुषले नहडपे महिलाले खोस्नैपर्दैन,"सार्वजनिक कार्यक्रम र निजी भेटघाटहरूमा सबैभन्दा बढी दोहोर्याइएको एउटा वाक्य सुन्दै म हुर्किएँ, अधिकार मागेर होइन, खोसेर लिनुपर्छ । आजसम्म पनि अधिकारबारे बहस हुने सार्वजनिक कार्यक्रममा सबैभन्दा दोहोर्याएर यही कुरा सुनिरहेकी हुन्छु । विशेष गरी अधिकारका क्षेत्रमा काम गर्ने संस्थाका कार्यक्रममा उपस्थित ठूलाबडा महिला र पुरुष आफ्नो बोल्ने पालोमा यही भन्ने गर्छन् । अझै कार्यक्रममा पचासजना सहभागी छन्, तीमध्ये उनन्पचास महिला र एकमात्र पुरुष भए पनि पुरुषले नबिराइकन त्यहाँ उपस्थित महिलालाई उपदेश दिन्छ नै, अधिकार मागेर होइन, खोसेर लिनुपर्छ । कुनै पनि संस्थामा नेतृत्व वा सार्वजनिक बहसमा समावेशिताको कुरा हुँदा झिँजो लाग्ने गरी दोहोरिने अर्को वाक्य हो, क्षमता हुनुपर्छ । जब महिलाको, सीमान्तकृतको, मधेसीको, दलितको प्रतिनिधित्वको कुरा आउँछ, उनीहरू असाधारण क्षमताको हुनैपर्छ जस्तो तरिकाका प्रतिक्रिया आउँछन् । तर वर्षौंदेखि दोहोरिएका सयौं बासी अनुहारले कुन असाधारण क्षमताका आधारमा आजसम्म सरकार, संघसंस्था वा सार्वजनिक कार्यक्रममा कब्जा जमाइरहेका छन् भनेर कतै कसैले प्रमाणित गरेको छैन ।अधिकार खोसेर लेऊ वा क्षमता देखाएर लेऊ भनी कुतर्क गर्नेहरूले बुझ्नुपर्ने कुरा के भने, नीतिनिर्माण तहमा सुनिश्चित गरिने पद र अधिकारका बुँदा खोसेर लिन मिल्ने विषय होइनन् । कुनै डोकामा राखेका अम्बा वा आरुबखडा महिलाले खोसेर एकातिर दौडन मिल्ने काम होइन यो । पुरुषहरूलाई कुस्तीको अखडामा बोलाएर महिलाले आफ्नो क्षमता अर्थात् शारीरिक शक्ति प्रदर्शन गर्दै पछारेर हात पार्ने कुरा पनि होइन । यो संवैधानिक अधिकारको सुनिश्चितता हो, जुन कागजी प्रक्रियामार्फत हुन्छ । र, आजसम्म यस्तो अधिकार राजनीतिक दलका मर्द नेताले आफ्नो कब्जामा राखेका छन् । पद बाँडफाँड गर्ने ठाउँमा उनीहरू मात्र बसेका छन् । वर्षौं लामो प्रगतिशीलताको लडाइँ लडिकन संसारकै प्रगतिशील संविधान बनाएको दाबी गर्ने मर्द नेताहरू त्यही संविधानमा व्यवस्था गरिएको प्रावधानलाई पैतालामुनि राखेर बन्दकोठामा महिला प्रतिनिधिबिनै दलका उच्चस्तरीय समिति र मन्त्रिमण्डल बनाउने निर्णय गर्छन् । महिलाको सुनिश्चित संवैधानिक हक मिचेर निर्लज्ज हाँसो हाँस्दै बाहिर निस्केका उनीहरू आफ्नो हक खोसिँदा विरोध गर्ने महिलालाई थर्काउँछन्, बढ्ता ट्याउँट्याउँ नगर । तेत्तीस प्रतिशत न्यूनतम महिला सहभागिताबिना चुनावमा भाग लिनै नपाउने भनेर दल दर्ताको प्रावधान बनाएको निर्वाचन आयोगजस्ता संवैधानिक आयोगलाई पनि उनीहरू थाङ्नामा सुताउँछन् र गैरसंवैधानिक संरचनामै रहेको दलसहित निर्वाचन प्रक्रियामा जान्छन् । नेपाली महिला राजनीतिज्ञहरूको क्षमता र योगदान चेकजाँच गर्न मन लाग्नेहरूले धेरै मेहनत गर्नुपर्दैन । नेपालको राजनीतिक आन्दोलनका नायिकाहरू द्वारिकादेवी ठकुरानी, मंगलादेवी सिंह वा सहाना प्रधानको इतिहास पढ्न सय वर्षभन्दा पनि कम समय पछाडि फर्केमात्र पुग्छ । सशस्त्र आन्दोलनका लागि गोरुगाडामा हतियार लिएर एक्लै हिँड्न सक्ने शैलजा आचार्य वा क्षयरोगले सिकिस्त हुँदापनि संगठन निर्माणको काममा गाउँगाउँ हिँडेकी गौरा प्रसाईंकै समकालीनहरू यतिबेला राजनीतिक दलका हर्ताकर्ता छन् । त्यति पछाडिसम्म गएर अध्ययन गर्न अल्छी लागे अस्ति भर्खरको दसवर्षे सशस्त्र संघर्षमा गर्भ र काखमा बच्चा बोकेर जंगलजंगल लड्दै हिँडेका, हातखुट्टा काटिएका महिलाको बाक्लो संख्या पनि उपस्थित छ । नेकपाकी नेता पम्फा भुसालका अनुसार, पच्चीस सय महिलाले लडाइँमा ज्यान नै गुमाएका छन् । त्यसैले दलहरूका केन्द्रीय समिति, स्थायी समिति र सचिवालयमा महिला नराखिनु भनेको महिलाको क्षमता र योगदानको कमी होइन, पुरुषहरूले उनीहरूको स्थान हडपेका हुन् भन्ने छर्लंग छ । व्यवस्था परिवर्तनको हरेक आन्दोलनमा उत्तिकै योगदान गरेका महिला किनारा लगाइनु र पुरुषहरूले व्यवस्था परिवर्तनका उपलब्धि अन्तर्गत बारम्बार शक्तिशाली पद प्राप्त गर्नु भनेको महिलाको योगदानको अवमूल्यन मात्र होइन, संविधानको समेत अपमान हो । किनभने महिला राजनीतिज्ञले पुरुषको हिस्साका पद मागेका होइनन्, उनीहरूले संवैधानिक प्रावधानको पालना होस् मात्र भनिरहेका हुन् । पुरुष नेतालाई उही लडाइँकै फलस्वरूप सबै पद प्राप्त हुने र उनीहरूकै समकालीन महिला नेता फेरि क्षमता प्रमाणित गर्न कतिपटक गाउँ वा जंगल पस्नुपर्ने ? त्यसैले क्षमता र योगदानका तर्कहरू बेकार अनि नेपाली राजनीति र समाजबारे प्रशस्त जानकारी नभइकन गरिएका कुतर्क हुन् ।नेपालको राजनीतिक वृत्तमा यतिखेर सभामुखको पद खाली छ र एकपटक फेरि क्षमता देखाएर र खोसेर लिने जस्ता बासी कुतर्क सतहमा आएका छन् । उपसभामुख डा शिवमाया तुम्बाहाङ्फे रिक्त रहेको सभामुख पदका लागि आफ्नो दाबी पेस गरिरहेकी छन् । त्यसका लागि उनीसँग गतिलो शैक्षिक योग्यता, लामो राजनीतिक संघर्ष र योगदानको इतिहास दुवै छ । साथै उपसभामुखका रूपमा दुई वर्ष संघीय संसद सञ्चालन गरेको अनुभव पनि छ । तर खोसेर लिन सक्नुपर्छ भनी बारम्बार प्रवचन दिनेहरूले यतिखेर उनले सभामुख पद दाबी गर्दासमेत नसुनेजस्तो गरेर अरू मान्छे टकारिरहेका छन् । दुईदुईपटक संविधानसभाको अध्यक्ष बनिसकेका सुवास नेम्वाङ र मन्त्री भइसकेका अग्नि सापकोटा अरू दुई विकल्पका रूपमा ल्याइएका छन् । कुनै पनि समाजको प्रगतिको मापन उक्त समाजका महिलाको सामाजिक अवस्थाले निर्धारण गर्छ भन्ने उद्धरण पढिने मार्क्सका अनुयायी पुरुष नेताहरू मलाई पुग्यो, तुम्बाहाङ्फे सबै हिसाबले योग्य हुनुहुन्छ, उहाँलाई नै बिनाअवरोध सभामुख चयन गरौं भन्न सकिरहेका छैनन् । पार्टीको निर्णय मान्छु जस्तो हाँसोउठ्दो तर्क गरेर बसिरहेका छन् । नेकपाका शीर्षस्थ पुरुष नेता महिलाको प्रतिनिधित्वप्रति इमानदार छैनन् र पार्टीभित्र पितृसत्ता बलियो गरी उपस्थित छ भन्ने कुरा उनीहरूले संविधानमै महिलाका लागि सुनिश्चित गरिएका पदहरू बारम्बार हडप्नुबाट प्रमाणित हुन्छ । नेकपाको सचिवालय सदस्यमा महिला छैनन्, स्थायी समितिमा जम्मा दुई सदस्य छन् । चार सय पैंतालीस सदस्यीय केन्द्रीय समितिमा सत्र प्रतिशतमात्रै महिला छन्, जुन आफैमा गैरसंवैधानिक प्रतिनिधित्व हो । यसअगाडि मुख्यमन्त्रीका लागि दाबेदारी गरेकी अष्टलक्ष्मी शाक्यलाई पनि गुटउपगुटको खेल हुँदै बहुमतबाट किनारा लगाइयो । त्यतिखेर महिला नेतालाई देशको पहिलो मुख्यमन्त्रीका रूपमा चयन गरेर आफ्नो पार्टीलाई साँच्चिकै प्रगतिशील र समावेशी प्रमाणित गर्ने मौकाभन्दा गुटउपगुटलाई ठूलो ठानियो । अब सभामुखमा पनि सबै योग्यता पुग्ने शिवमाया तुम्बाहाङ्फेलाई पाखा लगाएर अरू दुई पुरुष तेर्स्याउनुमा पनि गुटउपगुटकै खेलले काम गरेको चर्चा भइरहेको छ । अब नेकपाका महिला नेताले गुटको पछि लागेर पुरुषहरूको दासत्व भोगिरहने हुन् वायतिका वर्ष समग्र महिलाको मुक्तिका लागि लडेको भनेर आफूले गरेको दाबीबापत पाएको जनताको मतको मान राख्ने हुन्, हेर्ने बेला भएको छ । उनीहरू गुटउपगुटभन्दा पर गएर दलभित्रको पितृसत्ताविरुद्ध लड्न सक्छन् कि सक्दैनन् भन्ने प्रश्न तेर्सिएको छ । अब उनीहरूले शीर्षस्थ नेतृत्वमा रहेका पुरुषलाई एक भएर खुला चुनौती दिने र त्यसका लागि आम जनताको साथ खोज्नुपर्ने बेला आएको छ । शिवमाया तुम्बाहाङ्फेलाई सभामुख चयन गर्नका लागि उनीहरू एक भएर उभिन्छन् कि उभिन्नन् भन्ने कुरा उनीहरूले आजसम्म नेपाली महिलाको मुक्तिका लागि लडेको भन्ने दाबी कत्तिको साँचो थियो भनेर प्रमाणित गर्ने एउटा चरण हुनेछ । पार्टीभित्रको पितृसत्तालाई खुलेर चुनौती दिनका लागि नेकपाका सबै महिला नेतासँग बल छ कि छैन भनेर प्रमाणित गर्ने अर्को मौका भनेको नेकपाको आगामी बैठक हुनेछ, जुन पार्टी एकीकरणपछि पहिलो पटक पुस अन्तिममा बस्दै छ भन्ने सुनिएको छ । त्यतिबेला पनि थाहा हुनेछ, नेकपाका सम्पूर्ण महिलाले आफूलाई नारीमुक्तिका अभियन्ताका रूपमा उभ्याउँछन् कि उनीहरूले नै गाउँदै आएको आमा दिदी बहिनी हो, कति बस्छौ दासी भई लाई अब हामीले उनीहरूका लागि गाइदिनुपर्ने हो भनेर ।"
शिक्षामा स्थानीय सरकारको दायित्व,"शैक्षिक गुणस्तर र भाषाको मुद्दासंविधान र कानुनमा उल्लेख भए बमोजिमको मातृभाषाका अधिकार र प्रावधानलाई केही मात्रामा कार्यान्वयन गर्नेतर्फ केही स्थानीय सरकार लागेको देखिन्छ । केही पालिकाले स्थानीयमातृभाषामा शिक्षा दिने तथा स्थानीय विषयमा केन्द्रित रही पाठ्यक्रम बनाएर क्रमशः लागू गरेका छन् । तर ज्यादातर स्कुलको ध्यान यतातर्फ छैन । बरु त्योभन्दा धेरै विद्यालय, विव्यस, वडाध्यक्ष वा अन्य जनप्रतिनिधिको रुचि अंग्रेजी भाषामा शिक्षा प्रदान गर्नेतर्फ छ ।निजी विद्यालयका विद्यार्थीहरू परम्परागत परीक्षा प्रणालीमा सफल देखिनुको मुख्य कारण अंग्रेजी भाषाको पढाइ हो भन्ने बुझाइ उनीहरूको छ । गुणस्तरीय शिक्षा भनेको अंग्रेजीमा पढाउनु हो भन्ने उनीहरू ठान्छन् । त्यही भएर उनीहरूले सामुदायिक विद्यालयमा पनि अंग्रेजीमा पढाउने व्यवस्था गर्न थालेका छन् । यसबाट बोर्डिङ स्कुलप्रति आकर्षण घट्ने र सामुदायिकमा विद्यार्थी संख्या बढ्ने उनीहरूको अनुमान छ । व्यावहारिक रूपमा कतिपय स्थानमा त्यस्तै देखिएको पनि छ ।तर, सामुदायिक विद्यालयमा सुरु हुँदै गरेको अंग्रेजी भाषाको पढाइका केही समस्या छन् । पहिलो, नेपाली माध्यमबाट पढाइरहेका तर अंग्रेजील्याकत कमजोर भएका धेरै शिक्षकले कस्तो अंग्रेजीमा पढाउलान् ? दोस्रो, जसोतसो पढाए पनि कति बुझाउलान् ? विद्यार्थीले कति बुझ्लान् ? नबुझेमा प्रश्नसमेत गर्न सक्लान् ? यस्तो स्थितिमा प्रश्नोत्तरी रटेरघोकेर केही विद्यार्थीले परीक्षामा लेख्लान् पनि, तर उनीहरूले बुझ्ने कुरा कति होला या उनीहरूको नेपाली र अंग्रेजी दुवै कमजोर नहोला ? दूरगामी प्रभाव राख्ने महत्त्वपूर्ण र मननीय सवाल हुन् यी ।लेखकहरू मार्टिन चौतारीका अनुसन्धाता हुन् ।"
भुइँतहमा असहमतिको स्वर,"नेपालको लोकतन्त्र वास्तवमा संस्थागत नै हुन सकेन, हुन दिइएन । संघीय लोकतान्त्रिक प्रणाली ज्यादै उत्तम भए पनि यो स्वचालित हुने होइन । प्रदेश १ मा एभोकार्डोको राजधानीका रूपमा चिनिने धनकुटाको एउटा चियाचौतारीमा सुनियो, लोकतन्त्रलाई लोकमुखी बनाउन यसको चालक सिटमा बसेकाहरूमा त्यो अनुरूप क्रियाकलाप हुनुपर्ने हो । संस्थाहरूलाई त्यसै बमोजिम विकसित गर्दै जाने हो, तर कताकता बाटो बिराए जस्तो लाग्छ । भनिन्छ, लोकतन्त्रलाई सबैभन्दा ठूलो खतरा कसैबाट छ भने लोकतन्त्रवादीहरूबाटै छ । हो पनि, प्रणालीको शास्त्रीय उत्कृष्टताको वाचनले मात्रै संघीयता संस्थागत हुने होइन । जसलाई जनताले मत दिएर शासकीय अधिकार दिए, तिनीहरू नै लोकतन्त्रमाथि हुन सक्ने प्रहारलाई तर्काउनेभन्दा पनि छुरी हान्ने काम गरिरहेका छन् ।संघीयताको स्थायित्वका लागि यसको स्थापना मात्र पर्याप्त हुँदैन । संघीयताको स्थायित्वका लागि गर्नुपर्ने प्रबन्धै नगरी यसको स्थापनाले मात्र राज्यको संरचना बदलिँदैन । प्रदेश १ का जनसामान्य नै भन्न थालेका छन्, राज्यको संरचनालाई यथावतै राखेर संघीयता भर्ने काम गर्दैमा त्यस्तो संघीयता आफै क्रियाशील भइहाल्ने होइन रहेछ । प्रादेशिक ढाँंचा मात्रले यसको न त पुष्टि हुन्छ, न जनसन्तुष्टि नै । यो विचित्रको स्थिति कसरी आयो ? भुइँयाका मान्छेले जहिले पनि रूपान्तरकारी परिवर्तनलाई साथ दिएका छन् । लोकतन्त्रका पक्षमा जनता जहिले पनि लागेका छन् र बाटो बाङ्गोटिङ्गो हिँडिए पनि जहिले पनि विजयी भएका छन् । अर्कातिर, ती परिवर्तनका मूलभूत कुरा भने ओझेलमा परेका छन् । नेपालको सामाजिकराजनीतिक अन्तरविरोधको नाभि यहीं कतै छ । संघीय लोकतान्त्रिक गणतन्त्र अँगालेको नेपाली समाज पछि नफर्की अगाडि बढ्न राज्यको स्वरूपको वास्तु र वास्तुशिल्पीको चरित्र दुइटैले असर गर्छ । शीर्षमा पुगेकालाई लाग्छ, जनताबाट प्राप्त अनुमोदन सधैंका लागि हो । उनीहरूले जनतालाई आफ्नो दलीय संरचनाको एउटा अवयव मानेका छन् । तर उनीहरूले बिर्सिने तथ्य के हो भने, अहिले जनताको प्रत्येक तप्काबाट आफ्नो स्वार्थरक्षाको बहस चलाइएको छ । सूचनाका स्रोतहरूमाथि आवरण हाल्ने प्रयत्न गरे पनि राज्य समाजमा विकसित हुँदै गरेको नयाँं अवधारणा र चेतनालाई रोक्न सफल भएको छैन, जुन लोकतन्त्रका दृष्टिले सकारात्मक कुरा हो । यही यस्तो पक्ष हो, जहाँ नेताको पकड खुकुलिंँदै जान सक्छ । अहिलेका बहुसंख्यक दलपतिहरूले दलतन्त्र भनेकै लोकतन्त्र हो भन्ने बुझेका छन्, जबकि लोकतन्त्र जनताको सामूहिक विवेकको प्रतिनिधित्व हुने प्रणाली हो । यही नै बढ्दो द्वन्द्वको कारक हो । अहिले सिंहदरबारले पद्धतिलाई जड बनाउने एकपछि अर्को उपक्रम गर्दै गएको छ । दलीय गलपासोमा फसेको प्रदेश १ का मुख्यमन्त्री शेरधन राई जति फुत्किन खोजे पनि केन्द्रीय वर्चस्वको तानाबाना झन् कसिँदै गएको छ । प्रादेशिक अभ्यासमा प्रदेश २ र यसको अस्थायी राजधानी जनकपुर अहिले केन्द्रीकृत सत्ताको हैकमलाई हस्तक्षेप गर्ने, चुनौती दिने प्रवृत्तिको प्रतीक बनेको छ । तर विराटनगरको सत्ता आफैभित्र खुम्चिँदै गएको छ । विराटनगर प्रदेश १ को राजधानी हो । धनकुटामा मुख्यमन्त्रीको सम्पर्क कार्यालय खोलियो, तर त्यो प्रयोजनविहीन हुन पुग्यो । सरकारले आफ्ना वाचा पूरा गर्न सकेको छैन । मुख्यमन्त्री आबद्ध दलकै नेतृत्व संघीय सरकारमा छ, उनले आवश्यक समन्वय गर्न सक्थे, तर चुके ।एउटा दृष्टान्त काफी छ । सातै प्रदेशका आन्तरिक मामिला तथा कानुनमन्त्री हालै विराटनगरमा भेला भए । भेलाद्वारा जारी दसबुँदे घोषणापत्रमा प्रदेश र संघीय सरकारबीच अधिकार बांँडफांँडमा समझदारी बन्न नसकेका विषयहरू पनि समेटिएका छन् । प्रमुख जिल्ला अधिकारी संघीय सरकार नभई प्रदेश सरकार मातहत हुनुपर्ने, प्रदेश प्रहरी गठन सम्बन्धी छुट्टै कानुन बनाइनुपर्ने जस्ता विषयले पनि प्रवेश पाए । यसबाट प्रस्टियो, प्रदेश २ ले सुरुआतदेखि नै उठाउँदै आएको सवाल जायज रहेछ । अर्को कुरा, प्रादेशिक अभ्यासमा नक्कली खेलाडी भएर मैदानमा लामो समय टिक्न सकिँदैन । यसले देखाएको अर्को पक्ष हो नेपाल एकाएक संघीयतामा जाने निर्णय गर्न बाध्य भएको होइन, यसका पछाडि लामो संघर्ष र सार्थक बदलावको चाहना थियो । शीर्ष नेतृत्वको परम्परावादी सोच र आजको भुइँ मान्यताबीच समन्वय हुन सकेको छैन अनि शीर्षमा त्यो बुझ्ने चाहना पनि छैन । निर्वाचित शीर्षको पुरानो आकर्षण घटिरहेको छ, तर शक्ति, साधन र स्रोतमा तिनकै कब्जा छ । प्रदेश नाम र सदरमुकाम के हुने भन्ने विषय प्रदेशसभाको निर्णयक्षेत्रभित्र रहेको संवैधानिक प्रावधान हुँदाहुँदै संघ नै उर्दी जारी गर्न हतारिएको छ । यही अहिलेको त्रासदी हो ।शीर्षमा रहेकाहरूको चरित्र, दलहरूमा आन्तरिक लोकतन्त्रको अभाव, भुइँयाको आवाजलाई दलतन्त्रको गुरुत्वले थिच्ने प्रवृत्ति, संघीय वर्चस्व झल्काउने संस्थाहरूको निरन्तरता नै संघीयताका बाधा हुन् । यस विषयमा प्रस्ट हुनलाई मुलुकका गणतान्त्रिक संस्थाहरूको संरचना र चरित्रको विवेचना गर्नुपर्ने हुन्छ, अनि मात्र संघीयतामाथि आइपरेका संकटका कारणहरू छर्लङ्ग हुन्छन् । यही कारण मुलुकमा निराशा र निरुत्साहले विस्तार पाएको छ । आमजनमा सामाजिकराजनीतिक प्रश्नहरूप्रति उदासीनता बढ्दै गएको छ । नवार्जित गणतन्त्रको उल्लास धेरैजसोमा छैन । अर्को कुरा, जनता जड वा अवचेतन होइन । जनता नै स्रष्टा र विधाता हुन् । तसर्थ वातावरणलाई अनुकूल बनाउन जनता आफै अग्रसर हुनुपर्छ । नेपालमा लोकतन्त्रको उत्थान र पतनमा मूलतः नेतृत्वकै कमजोरी रहँदै आयो, बरु जनता लोकतन्त्र बचाउन जहिले पनि अघि सरेका छन् । लोकतन्त्रको लडाइँमा दलहरूको भूमिका महत्त्वपूर्ण रहिआए पनि दलहरूकै कारण मुलुकको लोकतान्त्रिक आधुनिकीकरणमा अवरोध देखिएको छ । शासन व्यवस्थाको जिम्मेवारी सम्हाल्ने व्यक्ति वा संस्थाहरूले सुशासन दिन नसके, कार्यकारी अधिकारको दुरुपयोग कुनै व्यक्ति वा संस्थालाई अनुचित लाभ पुर्याउन भए वा शासन सम्बन्धी कुनै पनि अनियमित क्रियाकलापमा संलग्न रहे यो लोकतान्त्रिक व्यवस्था कंकालमा परिणत हुन बेर लाग्दैन । लोकतन्त्रको रक्षा र उन्नति खातिर एउटा स्वस्थ विरोधी दलको आवश्यकता हुन्छ, तर नेपाली कांग्रेस त्यो भूमिकाका लागि तयार छैन । सत्ताबाहिरका शक्तिहरूको सहयोग तबसम्म कांग्रेसलाई प्राप्त हुँदैन, जबसम्म ऊ आफ्नो भूमिकाबारे प्रस्ट हुँदैन । कांग्रेसलाई कुनै अर्को दलको सहयोग वा समन्वय चाहिँदैन भने ठीकै छ । तर जनअपेक्षालाई उपेक्षा गरेर ऊ पनि जिउँदो रहन सक्दैन ।प्रान्तीयतामा कुनै पनि प्रदेश एकोहोरो चालले हिँडिराखे ऊ आफैभित्र अलमलिरहन्छ । आपसी एकता र सद्भाव सुदृढ बनाइराख्न पनि प्रान्तीय संवाद र मेलमिलाप जरुरी हुन्छ । यो तब मात्र सम्भव छ, जब एकअर्कालाई बुझ्ने प्रयत्न गरिन्छ । एउटा प्रदेशमा भएको असल प्रयासको सिको अर्कोले गर्नुपर्छ, अनुभव साटासाट गर्नुपर्छ । तर, अहिलेका प्रदेश नेतृत्व पंक्तिमा यस्तो अभ्यास भेटिँदैन, बरु जनता उनीहरूभन्दा अगाडि देखिएका छन् ।सामाजिक विविधता समाजको ऐंजेरु होइन । यसलाई नेपालको विशिष्टताका रूपमा लिनुपर्छ । राष्ट्रवादको चहकिलो चन्दन जतिसुकै लेपन गरे पनि जनजातिको पीडा छचल्किन रोकिएको छैन । प्रदेशका अगुवामा आफ्नो अनुहार पाएर मात्र भएन । राज्यमा आफ्नो अधिकार र आवाज खोज्ने जनजातीय आकांक्षा प्रदेश १ का पहाडी जिल्लाहरूमा बढी देखिन्छ । यो गतिशीलता बुझ्न सकिएन भने पहिचानको राजनीतिले फेरि सघन प्रभाव फैलाउनेछ । प्रादेशिक स्रोत र अवसरमा अझै अभिजात वर्गको हालिमुहाली छ । यस्तो वर्गको निर्माणमा यहाँंको राजनीतिकआर्थिक अवस्था र सामाजिक परिवेशले भूमिका खेलेको छ । संघनियन्त्रित प्रादेशिक अभ्यासलाई छिचोल्न नसकेकामा प्रदेश १ को पीडा छ ।संघीय सरकारले थ्री आई मा घेराबन्दी सुरु गरेको छ । अर्थात्, व्यक्ति (इन्डिभिजुअल), संस्था (इन्स्टिच्युसन) र लगानीकर्ता (इन्भेस्टर) माथि । उद्योगीव्यवसायीहरू कर आतंकको गोलचक्करमा पारिएका छन् । संस्थाहरूको जनप्रियतालाई क्षरण गर्ने योजनाबद्ध प्रयास हुँदै छ र अन्त्यमा प्रत्येक व्यक्तिलाई भयको एम्बुसमा हालिँदै छ । जब जनताले आफूलाई राज्यका सामु निरीह र शिथिल महसुस गर्न थाल्छन्, तब निर्वाचित अधिनायकका लागि मैदान खुला हुन्छ । विरोधी स्पेस लाई इन्कार गर्नुको मतलब हो निरंकुशतालाई समर्थन गर्नु । संघीय सरकार त्यतै ढल्किँदै गएको छ । सरकारको दाबी छ, वर्तमान शासनादेश ठीकठाक छ र यसको प्रशस्ति गाउनुपर्छ । निर्वाचित शक्तिशाली सरकारका नाममा जनतालाई भनिँदै छ यो त न्याय गर्ने र सुशासन दिने सरकार हो । शासक आफ्नो आलोचना सुन्न चाहँदैनन् । तर, धनकुटाको मूलघाटमा उखु बेच्दै गरेका एक वृद्ध भन्दै थिए, सरकारको जो हुकुम भन्दै सेवकले शिरोधार्य गर्ने जमाना गयो । अब त जनताले सोध्छन् नि ! हो, आजका जनताले शासकसंँग दोहोरो बहस गर्ने हिम्मत राख्छन् । मुलुकको ठूलो हिस्सा अपठित भए पनि समझदार छ । उसलाई आफ्नो हितअहितको बोध छ । भुइँतहमा विद्यमान असहमतिको यस्तै स्वरले टुसा पलाउन थालेको संघीय गणतन्त्रको बीउ अंकुराउन सहयोग गर्छ । संघले बुझ्नुपर्छ प्रादेशिक अभ्यासले वञ्चितलाई तत्काल स्वर्ग नदिए पनि असहमति राख्न सक्ने आँट दिएको छ ।"
हङकङमा विशाल र्याली,"हङकङ हङकङका प्रदर्शनकारीहरूले हजारौं लोकतन्त्र समर्थकको सहभागितामा र्याली निकाल्दै एउटा अर्को नयाँ दशकको स्वागत गरेका छन् । र्याली अपेक्षाकृत शान्तिपूर्ण रहे पनि केही क्षेत्रमा हिंसा भड्केको र प्रहरीले अश्रुग्याास प्रहार गर्नुपरेको बीबीसीले जनाएको छ । प्रदर्शनकारीहरूले बढी किनमेल हुने व्यस्त बजारलाई ढाक्ने गरी एउटा लामो मानव साङ्लो बनाएका थिए । उनीहरू ६ महिनापछि पहिलो पटक भिक्टोरिया हार्बरमा भेला भएर प्रदर्शन गरेका हुन् । नव वर्ष मनाउन रातिदेखि नै भेला भएर उनीहरुले दस, नौ, स्वतन्त्र हङकङका लागि क्रान्ति अहिले भन्दै नारासमेत लगाएका थिए । द साउथ चाइना मर्निङ पोस्ट का अनुसार मोङ कोक बजार क्षेत्रमा केहीले अँध्यारोमा ब्यारिकेडमा लागो लगाउनुको साथै यातायाता अवरुद्ध गरेका थिए । पोस्टका अनुसार प्रहरीले सडक यातायात सुचारु गर्न वाटर क्याननको प्रयोग गर्नुका साथै अश्रुग्यास र रबरका गोलीसमेत प्रहार गरेको थियो । १८ मुलुकका ४० जना सांसद र गन्यमान्य व्यक्तिले हङकङकी नेतृ क्यारी ल्यामलाई नयाँ वर्षको पूर्वसध्यामा एउटा पत्र लेख्दै हङकङका बासिन्दाको गुनासाहरू सुन्न, संकट समाधान गर्नका लागि निदानात्मक शैली अप्नाउन आग्रह गरे । मुख्य भूमि चीनमा सुपुदर्गीको अनुमति दिने निर्णयपछि गत वर्षको जूनमा हङकङमा सरकारविरोधी प्रदर्शन सुरु भएको थियो । पछि प्रदर्शनकारीहरुले पूर्ण लोकतन्त्रको माग गर्दै आन्दोलन चर्काएका थिए । केही प्रदर्शनकारीले फाइभ डिमान्डस्, नट वन लेस लाई आदर्श नारा बनाए । पक्राउ गरिएकाहरूलाई माफी, क्रूरताको अन्त्य, सार्वभौम मताधिकारको प्रयोग र प्रदर्शनका क्रममा भएको दमनको न्यायिक छानबिन र विवादास्पद सुपुदर्गी विधेयक फिर्ताको माग गरेका थिए ।"
परमाणु परीक्षण फेरि,"वार्ताका लागि ढोका खुला राखेका छौँ, उनले भने, तर उत्तर कोरियाले कुनै पनि परीक्षण सुचारु गर्नेनगर्ने कुरा अमेरिकी भूमिकामा निर्भर रहनेछ । विगत केही वर्षयता प्योङयाङले आफ्नो परमाणु कार्यक्रम स्थगन गरेको छ । तर, उत्तर कोरियाले परमाणु कार्यक्रम पूर्ण रूपमा समाप्त नगरेसम्म उसमाथि जारी प्रतिबन्ध हटाउन अमेरिकाले आनाकानी गर्दै आएको छ । विश्लेषकहरूले किमको यो भनाइ अमेरिकामाथि दबाब दिने उद्देश्यले आएको हुन सक्ने टिप्पणी गरेका छन् । यसै क्रममा सन् २०१९ को अन्त्यमा उत्तरले धेरै साना हतियारको परीक्षण गरेको थियो । ती परीक्षणहरू अमेरिकामाथि प्रतिबन्ध हटाउनका लागि दबाब स्वरूप गरिएको विश्लेषकहरूको भनाइ छ । तर, स्वघोषित मोरेटोरियम अन्तर महाद्विपीय ब्यालेस्टिक मिसाइल (आईसीबीएम) अमेरिकी मुख्य भूमिसम्म पुग्न सक्ने खालका परीक्षण हो । यो वासिङ्टनसँगको वार्ताको आधारमध्ये एउटा रहेको सञ्चारमाध्यमहरूले जनाएका छन् । सन् २०१७ यता प्योङयाङले यस प्रकारको कुनै परीक्षण गरेको छैन । नेता किमको पछिल्लो टिप्पणी एउटा असामान्य घटनाका रूपमा मानिएको प्योङयाङमा पार्टी नेताहरूको चार दिवसीय महत्त्वपूर्ण बैठकपछि सार्वजनिक भएको छ । यसलाई विश्वजगत्ले अर्थपूर्ण रूपमा लिएको छ । जनवरी १ मा किमको भनाइलाई उद्धृत गर्दै सरकारी सञ्चारमाध्यमले दक्षिण कोरियासँग अमेरिकाले संयुक्त सैन्य अभ्यास जारी राखेर आफ्नो प्रतिबन्धलाई वासिङ्टनले बढाएकाले उत्तर कोरिया अब स्वघोषित रोकका लागि बाध्य नरहेको जनाएको छ । यस प्रकारको गतिविधिले उत्तर कोरिया आफ्नो एकतर्फी प्रतिबद्धता लागू गर्न बाध्य हुनुपर्ने कुनै आधार छैन, कोरियाली समाचार संस्था केसीएनएले उल्लेख गरेको छ । आफ्नो भाषणमा नेता किमले चेतावनी दिँदै भनेका छन्, विश्वले निकट भविष्यमा उत्तर कोरियाबाट एउटा नयाँ रणनीतिक हतियार हेर्न पाउनेछ । उक्त रणनीतिक हतियारबारे भने विस्तृत विवरण सार्वजनिक गरिएको छैन । बीबीसीका अनुसार पार्टी बैठकमा नेता किमको टिप्पणीले यो स्वीकार गर्छ कि प्रतिबन्धले अर्थ व्यवस्थालाई प्रभावित गरेको कुरो एउटा सत्य भए पनि यसलाई शीघ्र माथि उकास्न नसकिने सम्भावनालाई पनि छर्लङ्ग पारेको छ । तर नेता किमले आफ्नो चेतावनीमा उत्तर कोरियालीहरू आफ्नो बेल्टलाई बलियो बनाउनतिर लागिपर्ने भन्न भ्याएका छन् । उत्तर कोरियाली नेताले हालैका महिनाहरूमा जस्तो आक्रामक प्रतिक्रिया दिनुको साटो पर्यवेक्षकहरूका लागि टोनिङडाउन का रूपमा डोनाल्ड ट्रम्प वा दक्षिण कोरियाको नाम उल्लेख नगरीकनै आफ्नो पछिल्लो चेतावनी जारी गरेका छन् । उत्तर कोरियाका विश्लेषण साइट एनके न्युज का च्याड ओ क्यारोलले भनेका छन्, अप्रिल २०१८ मा लामो दूरीको क्षेप्यास्त्र र मोटाटोरियममाथि परमाणु परीक्षणहरू कम गर्नका लागि यो टिप्पणी महत्त्वपूर्ण छ ।"
दक्षिण कोरियामा पनि तलब बढ्यो,गोकुल थोकर तामाङ
इरानले ठूलो मूल्य चुकाउनुपर्नेछ : ट्रम्प,"वासिङ्टन (एएफपी) इराकस्थित अमेरिकी दूतावासमा भएको आक्रमणमा इरानी पक्ष दोषी रहेको भन्दै अमेरिकाले इरानलाई ठूलो मूल्य चुकाउनुपर्ने चेतावनी दिएको छ । अमेरिकाका राष्ट्रपति डोनाल्ड ट्रम्पले इराकका काम चलाउ प्रधानमन्त्री अदेल अब्दुल मेहदीलाई फोन गरेर घटनाप्रति आपत्ति जनाएका हुन् । इराकको राजधानी बग्दादस्थित अमेरिकी दूतावासमा इरान निकटका इराकी प्रदर्शनकारीले आक्रमण गरेका आरोप वासिङ्टनको छ । टेलिफोन कुराकानीका क्रममा दुई नेताले क्षेत्रीय सुरक्षाका विषयमा छलफल गरे । राष्ट्रपति ट्रम्पले इराकमा रहेका अमेरिकी नागरिकको सुरक्षामा विषेश जोड दिएको राष्ट्रपति कार्यालय ह्वाइटहाउसले जारी विज्ञप्तिमा उल्लेख छ । इरानी पक्षले अमेरिकी दूतावासमा नियोजित आक्रमण गराएको छ, विज्ञप्तिमा छ ।"
लोभ्यायो घोँगी र चिचरले,"(लुम्बिनी)  अस्ट्रेलियाकी पर्यटक निकाइता योङ्गले थारू परिकार घोँगी मज्जाले चुस्दाको बखान गरिन् । रैथाने माछा र चामलको फाराले गज्जबले स्वाद फेरेँ, उनले भनिन्, आलुको चोखा, ढिकरी र दाल रोटीले पनि लठ्यायो । उनीजस्तै पश्चिम रामापुरबाट आएकी सीता ज्ञवाली पाउरोटीको शाही टुक्रा र सेवई खाएर लठ्ठ परिन् । मीठो स्वादले कठ्यांगि्रँदो चिसो पनि बिर्स्यायो, उनले भनिन्, नाचेर पनि उस्तै रमायौं । बुद्ध जन्मस्थल लुम्बिनीमा मंगलबार साँझ आयोजित छैटौं सडक खाना महोत्सवमा उनीहरूजस्तै धेरै रमाए । अंग्रेजी नयाँ वर्षको उपलक्ष्यमा स्वदेशी तथा विदेशी पर्यटकलाई आकर्षण थप्न खाना महोत्सव आयोजना गरिएको थियो । स्थानीय स्वादमा आकर्षण बढाई पर्यटन प्रवर्द्धन गर्न चाहेका हौं, लुम्बिनी होटल एसोसिएसनका अध्यक्ष मिथुनमान श्रेष्ठले भने । महोत्सवमा बर्गरपिज्जादेखि खसी, कुखुरा, बुंगुर र हाँसका परिकार थिए । भारतीय खानाका परिकार पनि थिए । थारूदेखि अवधी समुदायमा प्रचलित परिकारप्रति भिन्न आकर्षण देखिन्थ्यो । थारूको भुजा, चोखा, चिचर, माछा, ढिकरी, फारा र मुलाको अचारको स्वादले बढी बजार पाएको सहभागीहरूले बताए । त्यस्तै मुस्लिम परिकार शाही टुक्रा, सेवई, जर्दा र बिरयानी पनि सबैको आकर्षणमा परेको थियो । विदेशीको तुलनामा स्थानीय स्वाद धेरैले मन पराएको बताए । थाइल्यान्डको मिठाई चाख्ने पनि प्रशस्त थिए । थाई भिक्षुलाई स्टलमै राखेर मिठाई बनाउन भ्याइनभ्याई थियो । सस्तो मूल्य र नयाँ परिकार देखेर धेरैले किनेर घर लिएर गएका थिए । व्यस्त महिलवार बजारको मुख्य सडकमा खाना महोत्सव गरिएको थियो । सडकका दुवैतिर खानाका परिकारका स्टल थिए । स्थानीयदेखि तारे होटलसम्मको । करिब एक किमि लामो सडकसम्मै स्टल थिए । साँझ ५ बजेबाट सञ्चालन भएको महोत्सव राति १ बजेसम्म चलेको थियो । रातको १२ बज्नासाथ आतिसबाजी गरेर खुसियाली मनाउँदै नयाँ वर्षको स्वागतसमेत गरिएको थियो । एक किमि बाटोमा विभिन्न ठाउँमा सांस्कृतिक कार्यक्रमको आकर्षण पनि थियो । सुरुमा पञ्चेबाजा, त्यसपछि भाङ्ग्रा, थारूको झुम्रा नाच र अन्त्यमा स्टेज कार्यक्रम गरिएको थियो । बीचबीचमा लाखे नाच पनि देखाइएको थियो । त्यस्तै, मञ्जुश्री नाच पनि देखाइएको थियो । स्टेजमा स्थानीय र राष्ट्रिय कलाकारले प्रस्तुति दिएका थिए । भोजपुरी गीतमा स्टेजै उचालिने गरी नाच्नेहरू प्रशस्त थिए । जसलाई जहाँ मन पर्छ, उनीहरू उतै झुम्मिएका थिए । महोत्सवमा भैरहवा, बुटवल, तौलिहवा, जितपुर, गोरुसिंगे, सुनवल, परासीलगायत ठाउँबाट खानाको स्वाद चाख्न आउने दर्शकको घुइँचो लागेको थियो । सीमावर्ती भारतीय बजार ककरहवा, सुनौली र नौगढसम्मका मानिस सडक खाना महोत्सवमा सहभागी भएका थिए । निरन्तर बजिरहेको गीतसंगीतले खाँदै नाच्दै दर्शक रमाएका थिए । स्थानीय वकिन विक भन्दै थिए, आन्तरिक पर्यटन प्रवर्द्धनमा यस्ता महोत्सव भइरहनुपर्छ । लुम्बिनी होटल एसोसिएसनका महासचिव लीलामणि शर्मा पनि महोत्सवले पर्यटन प्रवर्द्धनसँगै स्थानीयलाई रोजगारीसँग जोड्ने काम पनि गर्ने दाबी गरे । बुद्धस्थल शान्ति र सद्भावका लागि मात्रै हैन, महोत्सवमै भेटिएका पर्यटन उद्योगी किरणचन्द्र पौडेलले भने, यहाँका परिकारको विविधताले महोत्सव महत्त्वपूर्ण छ भन्ने सन्देश पनि दिएको छ ।"
हिमाल हाँसेको,"(काठमाडौं)  विश्वका पर्यटकलाई नेपालको प्राकृतिक तथा सांस्कृतिक सम्पदा चिनाउन अंग्रेजी नयाँ वर्ष २०२० देखि नेपाल भ्रमण वर्ष २०२० सुरु भएको छ । राजधानीमा बुधबार नेपाल भ्रमण वर्षको सुरुवात भईरहँदा बबरमलस्थित नेपाल आर्ट काउन्सिलमा भने हिमालहरू हाँसिरहेका देखिन्थे । सेता र पहेँला हिमालहरूले नेपाली सौन्दर्य दर्साइरहेको भान हुन्थ्यो ।अग्ला पडाडको खोंचतिरबाट बहेको कुहिरो, बिहानी घामको सुनौलो किरण, मध्याह्नको अधिकतम प्रकाश, लालीगुँरास फूलको सौन्दर्य, हरियाली खेतका फाँटहरूसँगै हिमाल जताततै सहयात्री बन्दै हाँसिरहेका थिए । यी सुन्दर हिमाल भने चित्रकार बिके नरबहादुरका कला सिर्जना हुन् । द युट्युब सिरिज शीर्षकमा ग्यालरीमा जारी प्रदर्शनीअन्तर्गत चित्रकार बिकेले १ सय ५ वटा कलाकृति राखेका छन्, जसमा नेपालको प्राकृतिक सुन्दरतालाई निकै सुन्दर ढंगबाट उतारेका छन् । वाटर र एक्रेलिक माध्यममा तयार गरिएका उनका सबैजसो चित्रहरूमा हिमाल चित्रण छन् । प्रदर्शनी अवलोकन गर्न जोकोहीलाई पनि चित्रले मनमोहक दृश्य मात्र होइन, प्राकृतिक सौन्दर्यले भरिपूर्ण घान्द्रुकको मौलिक बस्तीसँगै मुस्ताङको कागबेनी तथा पहाडी कुनाकन्दरामा घुमिरहेको आभास हुन्छ । सगरमाथा होस् या अन्नपूर्ण हिमशृंखलाका दृश्य, सबै जीवन्त देखिन्छन् । अझ नौलो विषय त उनले एक दिनमा देखिने सबैजसो हिमालका झलकहरू चित्रमा उतार्ने कोसिस गरेका छन् । भर्खर घाम उदाएको बेला, ठिक्कको घाम, मध्याह्न, घाम अस्ताउन लाग्दा देखिने हिमालका स्वरूप उनका चित्रहरूमा हेर्न सकिन्छ । हरिया जंगलले ढाकिएको दुई पहाडको बीचबाट देखिने सेता हिमाल होस् या कालो पहाड नजिकैबाट बिहानी घामले सुनौलो रंगमा झल्केको हिमाल अत्यन्तै आकर्षित गर्ने खालका छन् । चिटिक्क खरले छाएको छानोसहितको ससाना घर, घरको आँगननजिकै पराल थुपारेको दृश्य, हरियो अन्नबालीसहितको कलाकृतिले वास्तविक नेपालको पहिचान झल्काउँछन् । चित्रमा घरको ठीक माथितिर अग्ला पहाडको खोंच हुँदै आइरहेको कुहिरो देख्दा मनमा गम्भीर भाव पैदा हुन्छ । मुस्ताङको प्राकृतिक दृश्यसँगै उनले त्यहाँको घरको बनोटसमेत चित्रमा देखाएका छन्, यो उनको अर्को विशेषता हो । विशेष गरी प्रकृतिलाई प्रमुख विषय बनाएर ल्यान्डस्केप चित्रकला नै अघि बढाइरहेका बिकेको यो १५ औं एकल प्रदर्शनी हो । कलामार्फत नै नेपालको प्राकृतिक सुन्दरतालाई चिनाउने उद्देश्यका साथ अगाडि बढिरहेको उनले बताए । दुई दशकभन्दा बढी उनको कलायात्रामा प्रकृतिलाई उनले नजिकबाट नियालेको सुनाए । म घान्द्रुकलाई उतान मात्रै २२ पटक त्यहाँ पुगिसकेँ, उनले भने, प्रकृतिलाई चित्रमा उतार्न काल्पनिक संसारभन्दा प्रत्यक्ष दृश्य अवलोकन गर्नु निकै आवश्यक छ । उनका अनुसार कुनै स्थानको प्रकृति र परिवेशलाई अप्राकृतिक र अस्वाभाविक तरिकाले उतार्नु निकै गलत हो । घान्द्रुक सिरिजमा चित्र उतार्ने क्रम सम्झँदै उनले कुनै दृश्यका लागि दिनभरि कुची र रंग लिएर कुरिरहनुपर्ने सुनाए । भ्रमण वर्षमा आउने पर्यटकहरूका लागि पनि आफ्ना चित्रहरूले केही हदसम्म भए पनि सघाउ पुर्याउने सक्ने उनको विश्वास छ । चित्रहरू अवलोकनकै क्रममा भेट्टिएका चित्रकार रवीन्द्र श्रेष्ठले बिकेको चित्रहरूले सुन्दर दृश्यका साथै यर्थात् नेपाललाई समेत बोकेको दाबी गरे । बिकेले नेपाल चिनाउन प्रकृति मात्र नभएर अर्को ठोस प्रमाण बुद्धलाई पनि लिएका छन् । उनको चित्रकला प्रदर्शनी यही शनिबारसम्म जारी रहनेछ ।"
रोएरै बसौं कि,"चितवन (कास) हात्ती महोत्सवमा गायक रामकृष्ण ढकाललाई दर्शकको अनुरोध थियो वचन तोडे कसम नि तोडे भन्ने गीत गाउने । तर ट्र्याक नभएको भनेर उनले यो गीत सुनाएनन् । बरु ट्र्याक नै नभए पनि आफूलाई मन पर्ने भन्दै म हुरीमा दियो जलेको देख्छु बोलको गीत बिनाम्युजिक गाए । महोत्सवमा ढकालले बिहान उठने बित्तिकै हिमाल देख्न पाइयोस् बाट सुरुवात गरेका थिए । फिल्म सीमारेखा को छिटको गुन्यू तिमीले लगाउँदा बोलको गीत गाउँदै गर्दा उनी स्टेजबाट झरेर दर्शकनजिक पुगे । यो गीतमा ढकाल दर्शकसँगै छमछमी नाचे । उनले मन पराउने हजार भेटिन्छन्, ओराली लागेको हरिणको चाल भयो, पहाडको छुकछुके रेल जस्ता सदाबहार गीत पनि गाए । कार्यक्रम बिट मार्ने बेलामा सञ्चालक सुरज पौडेलले कुनै एउटा गीत गाउन अनुरोध गरे । त्यो बेला ढकालले बिनाम्युजिक ट्र्याक नै गाए रोएरै बसौं कि खरानी धसौं कि छोडी जाने भन्देऊ निष्ठुरी गाएर बिदा भए । कार्यक्रममा पत्नि निलम शाह र छोरीसँगै सौराहा आए । कार्यक्रममा ढकालले आफ्ना गीत सुनाउँदा शाह र छोरी पनि सँगै स्टेजमै थिए ।"
जोशीलाई सम्झ्यो तानसेनले,"काठमाडौं (कास) तानसेन गुठी काठमाडौंले नेपाली भाषासाहित्य र संस्कृतिमा योगदान पुर्याएबापत् वाङ्मय शताब्दीपुरुष तथा संस्कृतिविद् सत्यमोहन जोशी र पत्नी राधादेवी जोशीलाई सम्मान गरेको छ । मंगलबार गुठीले पाटनस्थित जोशी निवासमै कार्यक्रम गरी अभिनन्दनपत्र प्रदान गरेको हो । जोशीलाई तानसेन गुठीका अध्यक्ष सर्जु मान लिगलले मायाको चिनो स्वरूप पाल्पाली ढाकाटोपी र करुवासमेत प्रदान गरे । उहाँ हामी समग्र नेपालीकै गौरव हुनुहुन्छ, लिगलले भने । सम्मानपछि जोशीले सबैले आफ्नो संस्कृति र परम्परागत मूल्यमान्यता जोगाएर राख्नुपर्ने औंल्याए । जोशीले पाल्पा राज्य, रणउज्जेश्वरी भगवती र जितगढी बुटवलबारे समेत प्रकाश पारेका थिए ।"
संग्रौलालाई पहिचान,काठमाडौं (कास) लामो समयदेखि अनुवादकलेखक तथा राजनीतिक विश्लेषकका रूपमा योगदान पुर्याएका खगेन्द्र संग्रौलालाई यस वर्षको पहिचान सम्मान२०२० ले सम्मान गरिने भएको छ । पहिचान पुरस्कार कोषले मंगलबार विज्ञप्ति जारी गर्दै ४ लाख २ हजार २ रुपैयाँसहित ताम्रपत्रले संग्रौलालाई सम्मान गरिने घोषणा गरेको हो । लेखनका माध्यमबाट उत्पीडित र सीमान्तकृत समुदायहरूको पहिचान स्थापना गर्न पुर्याएको योगदानको कदरस्वरूप पहिचान सम्मानले संग्रौलालाई सम्मान गर्न लागिएको पहिचान पुरस्कार कोषका संस्थापक अध्यक्ष नरेश काङमाङ राईले बताए ।
कामनामा थपिए अवार्ड,काठमाडौं (कास) कामना फिल्म अवार्डस्मा दुई विधा थपिएका छन् । दिवंगत पत्रकार पुष्करलाल श्रेष्ठ र व्यवसायी भरतलाल श्रेष्ठको नाममा दुई अवार्ड थपिएको कामना न्युज पब्लिकेसन्स्ले जनाएको छ । सीजी इन्टरटेनमेन्टको प्रस्तुतिमा आउँदो शनिबार राजधानीमा हुने अवार्ड समारोहमा भरतलाल ह्युम्यानिटेरियन अवार्ड र पुष्करलाल मिडिया अवार्ड क्रमशः समाज सेवा र नेपाली मिडिया क्षेत्रमा उल्लेख्य योगदान दिने व्यक्तित्वलाई प्रदान गरिनेछ । भरतलाल र पुष्करलाल नाताले पितापुत्र हुन् । ०७२ मा दिवंगत भरतलाल पहिलो नेपाली फिल्म अवार्डका प्रणेता तथा लायन्स क्लबका डिस्ट्रिक्ट गभर्नर थिए । कामना न्युज पब्लिकेसन्स्का संस्थापक तथा मिडिया उद्यमी पुष्करलालको गत वैशाख ४ मा निधन भएको थियो ।
अब कामदार छनोटपछि मात्रै राहदानी संकलन,"(काठमाडौं)  वैदेशिक रोजगार व्यवसायी (म्यानपावर कम्पनी) ले आफूखुसी कामदार छनोट गर्न नपाउने भएका छन् । अब वैदेशिक रोजगारका लागि अनलाइनबाट आवेदन दिएका मध्येबाट व्यवसायीले कामदार छान्न र छनोट भइसकेपछि मात्रै राहदानी लिन पाउनेछन् ।वैदेशिक रोजगार विभागले कामदार भर्ना प्रक्रियालाई पारदर्शी बनाउन बुधबारदेखि लागू हुने गरी नयाँ संयन्त्र बनाएको छ । सबै कामको नियमन अनलाइन प्रणालीबाटै सुरु भएको छ, विभागका महानिर्देशक भीष्मकुमार भुसालले भने, कामदार भर्ना प्रक्रिया त्यही प्रणालीभित्र जोडिएको छ । विभागले इजाजतप्राप्त ८ सय ५३ वटा म्यानपावरलाई संयन्त्रभित्र जोडेको छ । उनीहरूलाई अलगअलग युजर नेम र पासवर्ड दिइएको छ । आवेदन दिएका कामदारलाई मात्रै म्यानपावरले तोकिएको दिन र ठाउँमा अन्तर्वार्ता लिन पाउनेछन् । विभागलाई कुन दिन, कहिले र कहाँ, कसले अन्तर्वार्ता लिइरहेको छ भन्ने थाहा हुन्छ, उनले भने, विभागको सूचनाभन्दा बाहिर भएका अन्तर्वार्ता सबै गैरकानुनी हुन् ।म्यानपावरले आवेदनकर्ताबाट मात्रै अन्तर्वार्ता लिन पाउनेछन्, जसको सूची पहिल्यै अनलाइनबाट दर्ता भइसकेको हुनेछ । अन्तर्वार्ताबाट छनोट गरेपछि झन्डै २५ प्रतिशतलाई वैकल्पिक सूचीमा राख्नुपर्नेछ, छनोट भइसकेका व्यक्तिको भिसा नआए वा कामदार आफैं जान इच्छुक नभए मात्रै वैकल्पिकबाट श्रमस्वीकृति लिन पाइनेछ, उनले भने, श्रमस्वीकृति प्राप्त भइसकेका कामदारलाई म्यानपावरले उडाउनुपर्नेछ । नउडाएमा कारणसहित विभागलाई जानकारी दिनुपर्नेछ । यो प्रणालीले कामदार छनोट प्रक्रियामा हुने चलखेल रोकी शून्य लागतमा पठाउने नीतिलाई लागू गर्न सजिलो हुने दाबी विभागको छ । बिचौलिया (एजेन्ट) को सहयोगबिना म्यानपावर कम्पनीसम्म कामदार नपुग्ने स्थिति अन्त्य हुनेछ, म्यानपावर र कामदारबीचको सिधा सम्पर्क कायम हुनेछ, भुसालले भने, एउटा म्यानपावर व्यवसायीले अन्तर्वार्ता लिने र अर्कोले श्रमस्वीकृति निकालिदिने, छनोट प्रक्रियामा समावेशै नभएकाको पनि श्रमस्वीकृति निकाल्ने प्रवृत्तिले गर्दा कामदार ठगिने वा उजुरीमा कारबाही गर्नसमेत कठिनाइ आउने अवस्थाको अन्त्य हुनेछ । वैदेशिक रोजगार सूचना प्रणाली (अनलाइन) मार्फत् नै पूर्वस्वीकृति लिने, विज्ञापनको अनुमति लिने, आवेदन संकलन गर्ने, छनोट गर्ने र श्रमस्वीकृतिका लागि पेस गर्ने काम सुरु भएकाले भर्ना प्रक्रियालाई पारदर्शी बनाइएको उनले बताए । प्रणालीमा प्रमुख गन्तव्य मुलुकस्थित नेपाली दूतावासहरूसमेत जोडिएका छन् । उनले भने, कारोबार रोक्का भएका अवस्थामा समेत म्यानपावरले आफ्नो मागपत्रबमोजिमको कोटा अर्कैबाट पठाउने कार्यसमेत रोकिनेछ । यसअघि विज्ञापन र सूचना प्रकाशन औपचारिकताका लागि मात्रै भइरहेका थिए । चालु आर्थिक वर्षको चार महिनामा एक लाख ५८ हजार ७ सय ७८ नेपाली वैदेशिक रोजगारमा गइसकेका छन्, जसमा १४ हजार ५९ जना महिला छन् भने म्यानपावरविरुद्ध ४ सय ८४ वटा उजुरी परेका छन् । उजुरीको छानबिन गरी विभागले पीडितलाई ३ करोड ४३ लाख रुपैयाँ क्षतिपूर्ति तिराएको छ, म्यानपावरलाई ४४ लाख ५० हजार रुपैयाँ थप जरिवाना गरिएको छ, उनले भने ।"
महिनामा खर्बले बढ्छ आयात,चालु आवको पहिलो ५ महिनामा सबैभन्दा बढी भारतबाट ३ खर्ब ४९ अर्ब ६३ रुपैयाँको आयात भएको छ । निर्यात भने ३२ अर्ब ५६ करोड रुपैयाँको मात्रै छ । दोस्रोमा चीनबाट १ खर्ब २ अर्ब ४७ करोड रुपैयाँको आयात भएको छ । यस अवधिमा चीनमा ८६ करोड रुपैयाँको मात्रै निर्यात भएको तथ्यांकमा छ । सबैभन्दा बढी वीरगन्ज भन्सार नाकाबाट १ खर्ब ९६ अर्ब ७० करोड रुपैयाँको आयात भएको छ । निर्यातमा पनि वीरगन्ज नाका नै अगाडि छ । यहाँबाट १४ अर्ब ५९ करोड रुपैयाँ बराबरको निर्यात भएको छ । आयातमा दोस्रोमा भैरहवा र त्यसपछि विराटनगर नाका छन् । ५ महिनाको अवधिमा भैरहवाबाट ९७ अर्ब ८५ करोड र विराटनगरबाट ६० अर्ब ६७ करोड रुपैयाँको आयात भएको छ । यी दुई नाकाबाट क्रमशः १ अर्ब २४ करोड र १३ अर्ब ६७ करोड रुपैयाँको निर्यात भएको विभागको तथ्यांक छ ।
प्लास्टिक झोला निर्देशिका निष्प्रभावी,"(काठमाडौं)  प्लास्टिक झोला नियमन तथा निर्देशिका जारी भएको आठ वर्ष भयो । तर यसको प्रयोग निष्प्रभावी छ । सीमाबाट भित्रिने र दर्ता नभएका प्लास्टिक झोला उद्योगले उत्पादन गरेका मापदण्डविपरीतका झोला नियन्त्रण अहिलेको मुख्य चुनौती रहेको सरोकारवाला बताउँछन् । दर्ता नभएका केही उद्योगले मापदण्डविपरीत र कम गुणस्तरका प्लास्टिक उत्पादन गरिरहेका छन् । सीमापारिबाट पनि पातला झोला आउने गरेको पाइएको छ, नेपाल प्लास्टिक उत्पादक संघका अध्यक्ष शरद शर्माले भने, यस्ता गतिविधिले स्वदेशी प्लास्टिक झोला उद्योगलाई नकारात्मक असर परेको छ । उद्योग विभागले भने बिनादर्ता सञ्चालनमा रहेका उद्योगबारे आफूलाई जानकारी नभएको बताएको छ । दर्ता नभएका उद्योग हामीले भेटाएका छैनौं, विभाग स्रोतले भन्यो, दर्ता भएका उद्योगको पनि अनुगमन आवश्यक छ । जनशक्ति अभावका अनुगमन गर्न सकेका छैनौं । निगरानी भने गरिरहेका छौं । प्लास्टिक झोला नियमन तथा निर्देशिका, ०६८ ले प्लास्टिक झोला प्रयोगमा प्रतिबन्ध लगाएको थियो । उक्त निर्देशिका संशोधन भई ०७१ लागू भएदेखि कुनै पनि फर्म, कम्पनी वा व्यक्तिले उपत्यकाभित्र ४० र उपत्यकाबाहिर ३० माइक्रोनभन्दा कम मोटाइका प्लास्टिक झोला उत्पादन गर्न पाउँदैनन् । आव ०७३७४ को बजेट भाषणले पनि प्लास्टिक तथा पोलिप्रोपोलिन झोलाको प्रयोगबाट मानव स्वास्थ्य, वातावरण र सहरी सौन्दर्यमा पर्ने प्रतिकूल प्रभाव अन्त्य गर्न यसको आयात निर्यात, बिक्रीवितरण र उपयोग गर्न नपाइने व्यवस्था गरेको छ । ०७१ चैत १८ को मन्त्रिपरिषद्ले निर्णय गरेको हो, वातावरण विभागका सूचना अधिकारी इन्दुविक्रम जोशीले भने, ०७२ वैशाख १ देखि लागू हुने गरी राजपत्रमा प्रकाशनपछि ३० माइक्रोनभन्दा कमको प्लास्टिकका झोला देशभर नै प्रयोग गर्न पाइन्न । वातावरण संरक्षण ऐन ०५३ अनुसार निर्देशिकाविपरीत कार्य गरे तोकिएको अधिकारीले त्यस्तो कार्य तुरुन्त बन्द गराई कसुरको मात्रा हेरी १ लाख रुपैयाँसम्म जरिवाना गर्न सक्ने व्यवस्था छ । सरकारले प्लास्टिकजन्य सामग्री प्रतिबन्ध गरेको होइन । एक पटक प्रयोगपछि फेरि प्रयोग गर्न नमिल्ने खालका पातलो प्लास्टिकका झोला झोला मात्र प्रतिबन्ध गरेको जोशीको भनाइ छ । यसलाई उद्योगले पनि स्वागत गरेको उनले बताए । भूकम्पपछि यसको प्रयोग बढ्नुले सरकारले ल्याएको प्लास्टिक झोला निर्देशिका प्रभावकारी हुन नसक्नुमध्ये एक कारण रहेको संघका अध्यक्ष शर्माको भनाइ छ । बजेट भाषणमा यसलाई बन्द गर्ने नीति ल्याइए पनि सफल हुन सकेन, उनले भने, निर्देशिका संशोधनपछि उद्योगहरूले मापदण्डअनुसारकै झोला उत्पादन गरिरहेका छन् । पहिले ७८ सयबाट अहिले तीन सयको हाराहारीमा उद्योग सञ्चालनमा रहेको उनले बताए । उपत्यकाभित्र ६०७० उद्योग सञ्चालनमा रहेको उनले जानकारी दिए । प्लास्टिक प्रयोगले वातावरणमा पार्ने असरको दोष उद्योग र प्लास्टिकलाई दिन नहुने उनको तर्क छ । वर्षमा प्लास्टिक झोला उत्पादनका लागि आठ हजार टन बराबरको कच्चापदार्थ आयात हुने गरेको छ । प्लास्टिक झोला अनुगमनका क्रममा वातावरण विभागले ०७३७४ मा (राजपत्रमा प्रकाशित सूचना प्रकाशित भएपछि) मापदण्डविपरीतका प्लास्टिक झोला उत्पादन, बिक्रीवितरण र भण्डारण गर्ने ३० उद्योग तथा पसललाई मात्र ५ हजारदेखि ५० हजार रुपैयाँसम्म जरिवाना गरेको छ । तर त्यसपछि विभागले न अनुगमन नै गरेको छ, न कारबाही ।"
विकास खर्च नहुँदा आर्थिक वृद्धि असम्भव,"शान्तिप्रक्रिया सुरु भएको दशक बिते पनि त्यसको सकारात्मक असर नदेखिनु राम्रो नभएको उनको भनाइ छ । अर्थविद् गोविन्द नेपालले सरकारले व्यवसायीबाट धेरै पैसा खिच्ने रणनीति मात्र बनाउँदा लगानी बढ्न नसक्ने बताए । जनताको पैसा खिच्दा व्यवसाय फस्टाउन सक्दैन, उनले भने । पछिल्लो चार महिनामा चामल, धान र मकै मात्र १० अर्बको आयात भएको प्रसंग जोड्दै उनले कृषि, काठजन्य, खानीजस्ता क्षेत्रबाट उत्पादन बढाउनुपर्नेमा जोड दिए । अर्थविद् केशव आचार्यले बजेटमा निजी क्षेत्रको योगदानको चर्चा गरे पनि व्यहारमा त्यस्तो अवस्था नभएको धारणा राखे । पूरा भएका आयोजनाको बिल भुक्तानी गर्न पनि कर्मचारीले आनाकानी गर्नु राम्रो नभएको उनको भनाइ छ । भुक्तानी सन्तुलन र राजस्व संकलनको अवस्था सन्तोषजनक नरहेको उनले बताए । सांसदहरूले विकासभन्दा पनि नीतिगत सुधारमा जोड दिनुपर्ने अर्थविद् कृष्णराज पन्तको भनाइ छ । अर्का अर्थविद् महेशराज दाहालले लगानी नबढाई आर्थिक वृद्धि सम्भव नरहेको बताए । समितिका सभापति कृष्णप्रसाद दाहालले अर्थतन्त्रमा देखिएको समस्या सुधार गर्न र पुँजीगत खर्चसम्बन्धी हालको अवस्थाको विषयमा सुझाव लिएर अघि बढ्न छलफल गरिरहनुपर्ने बताए ।"
बढ्यो इन्धनको मूल्य,"(काठमाडौं)  नेपाल आयल निगमले पेट्रोलडिजेल र मट्टीतेलको खुद्रा मूल्यमा प्रतिलिटर २ रुपैयाँ बढाएको छ । भारतीय आयात निगमले पठाएको नयाँ मूल्यसूचीअनुसार इन्धनको मूल्य बढेको निगमले जानकारी दिएको छ । स्वचालित मूल्यसूचीअनुसार समायोजन गर्दा इन्धनको मूल्य बढाउनुपरेको निगमका प्रवक्ता वीरेन्द्र गोइतले बताए । नयाँ मूल्यसूचीअनुसार काठमाडौं, सुर्खेत र दिपायलका लागि प्रतिलिटर पेट्रोल १११ रुपैयाँ निर्धारण गरिएको छ । पोखरा र दाङमा प्रतिलिटर ११० रुपैयाँ ५० पैसा र अन्य तराई क्षेत्रमा १०९ रुपैयाँ ५० पैसा निर्धारण गरिएको निगमले जानकारी दिएको छ । डिजेल र मट्टीतेलको खुद्रा बिक्री मूल्य १ सय रुपैयाँ निर्धारण गरिएको छ । पोखरा र दाङका लागि ९९ रुपैयाँ ५० पैसा र अन्य तराई क्षेत्रका लागि ९८ रुपैयाँ ५० पैसा तोकेको निगमले जनाएको छ । निगमले हवाई इन्धन र खाना पकाउने एलपी ग्यासको मूल्य भने यथावत् राखेको छ ।"
लोभ्याउँदै मुन्धुम ट्रेल,"खोटाङ सदरमुकाम दिक्तेल रुपाकोट टेम्केडाँडा धोद्रे देउराली मैयुडाँडाको हाँसपोखरी केपिलासगढी गाउँपालिकाको रावाढाप सालपा बेसक्याम्प सिलिचुङ डाँडा ह्याकुले डाँडा भोजपुरको सावागाउँ तिम्मा, टक्सार, भोजपुर बजार, सुन्तलेडाँडा पुगेर पदयात्रा समापन"
"'विद्यार्थीले राजनीति गर्ने होइन, पढ्नुपर्छ'","(काठमाडौं)  राजधानीको कमलादीस्थित प्रज्ञा प्रतिष्ठानको सभाकक्ष बुधबार झकिझकाउ र खचाखच थियो । करिब एक घण्टाको प्रतीक्षा चिर्दै प्रधानमन्त्री केपी शर्मा ओली त्यहाँ प्रवेश गर्दा हजारभन्दा बढी स्काउटका विद्यार्थीले तालीले स्वागत गरे । राष्ट्रिय गानलगत्तै स्काउट गान गाएपछि प्रधानमन्त्रीलाई पत्नी राधिका शाक्यसँगै अतिथिको आसनमा बसाइयो । अनि सुरु भयो प्रधानमन्त्री र बालबालिकाको संवाद । नेपाल स्काउटले आयोजना गरेको कार्यक्रमको पृष्ठभूमिमा नयाँ वर्ष, नयाँ पाइला, बालबालिकासँग प्रधानमन्त्री उल्लेख थियो । स्काउटका राष्ट्रिय संयोजक लोकबहादुर भण्डारीका अनुसार कार्यक्रममा उपत्यकाका ५० विद्यालयका विद्यार्थी सहभागी थिए । कार्यक्रम सञ्चालकदेखि प्रश्नकर्ता सबै विद्यार्थी । तिनैले गरेको सवाल र प्रधानमन्त्री ओलीको जवाफ सम्पादित रूपमा प्रस्तुत गरिएको छ :तपाईंले बाल्यकालमा प्रधानमन्त्री हुन्छु भन्ने सोच्नुभएको थियो ?धन्यवाद, धेरै साधारण लाग्ने प्रश्नका लागि । जीवन सोचेजस्तो हुँदैन । नसोची गन्तव्यमा पुगिँदैन । सगरमाथा चढ्छु नभनी कोही शिखरमा पुग्दैन । ६८ वर्षअगाडि दुर्गम गाउँमा जन्मेको हुँ । त्यतिखेर कुनै राजमार्ग थिएन । विकास निर्माण के हो, कसैलाई थाहा थिएन । त्यो बेला प्रधानमन्त्रीको कल्पना केही पनि गरेको थिइनँ । गुरुहरू जस्तै बन्ने कल्पना गरेको थिएँ । हुर्कंदै जाँदा समाजमा अनुचित, बेठिक कुरा देखें । तानाशाही व्यवस्था परिवर्तन गर्नुपर्ने देखें । त्यसका लागि संघर्ष गर्नुपर्ने रहेछ । जनतामा चेतना जगाउन र परिवर्तन ल्याउन आन्दोलनमा लागें । मर्न परे मर्छु, जेल जान्छु भनेर होमिएँ । १४ वर्ष जेल बसें । आन्दोलन गर्दा इमानदारी र निष्ठाका साथ लागें, प्रधानमन्त्री हुन्छु भनेर होइन । गर्दै जाँदा सांसद बनें । मन्त्री बनें । अहिले प्रधानमन्त्री छु । प्रधानमन्त्रीमा टिकिरहन्छु भनेर होइन, देश बनाउनुपर्छ भनेर काम गरिरहेको छु । हरेक युवा प्रधानमन्त्री बन्न चाहन्छ, तपाईं के भन्नुहुन्छ ? म युवा हुँदा देश र जनता सार्वभौमसत्ता सम्पन्न थिएनन् । अब परिस्थिति बदलिएको छ । आज प्रधानमन्त्री हुन्छु भनेर सोच्न पनि सक्छन् । डाक्टर, इन्जिनियर, पाइलट बन्छु भन्न सक्छन् । मेरो बेलामा भर्खर स्कुल खुल्दै थिए । युवाले उद्देश्य लिनुपर्छ । कुनै पनि सफलताका निम्ति आफू इमानदार हुनुपर्छ । पढ्ने बेला छलछाम भयो, गम्भीर भइएन भने हुन्न । इमानदारी सफलताको रहस्य हो । एसईई, कक्षा १२, ब्याचलरको सर्टिफिकेटको स्तर हेरेर त्यसको मूल्यांकन हुन्छ । सत्रअठार वर्षको थिएँ भनेर अनुचित कार्यमा सम्झौता गर्न हुन्न । अलेक्जेन्डर द ग्रेट ३१ वर्ष, युवाकवि मोतीराम भट्ट ३० वर्षको हुँदा गरेका काम हेरौं । कार्लमार्क्सले २७ वर्षकै उमेरमा कम्युनिस्ट घोषणापत्र लेखेर विश्व हल्लाए । समय महत्त्वपूर्ण छ । समयलाई घर्किन दिनुअघि उपयोग गर्नुपर्छ ।हाम्रो समाजले सानै उमेरमा विवाह गरिदिने निर्णय किन लिन्छ ? बालविवाह समाजको पछौटेपन हो । खेल्ने, पढ्ने, प्रतिभा प्रस्फुटन गर्ने उमेरलाई नबुझ्नु सामाजिक पछौटेपन हो । सामाजिक कुप्रथाहरूलाई हटाउन अब कानुन निर्माण भएका छन् । कुनै पनि बालक या बालिका लद्दु हुँदैनन् । अबदेखि उनीहरूका रुचि, प्रतिभा, क्षमता र सम्भावना केलाउनुपर्छ ।हाम्रो उमेरमा तपाईंको स्वभाव कस्तो थियो ?म सरदर स्वभावको थिएँ । साधारणतया पढ्न, खेल्न मन लाग्ने । त्यतिखेर खेल महत्त्वपूर्ण थिएन । म झूट बोल्न सक्दिनथेँ । कुनै कुरा साथीले नभन् भन्दाभन्दै अभिभावक, गुरुलाई भनिदिन्थें । साथीहरू पोल लगायो, भरपर्दो छैन भन्थे । घरको काम गर्थें । भाँडा माझ्ने, लुगा धुने । घाँस काटेर गाईबस्तुलाई दिन्थें । गोबर सोहोर्थें । त्यस्ता कामलाई आज सानो भन्छन् । तर के स्वच्छ खानका निम्ति भाँडा माझ्नु भनेको सानो काम हो र ? राम्रो लुगा लगाउन धुनु सानो हो ? तपाईंको प्रेरणाको स्रोत को हुनुहुन्छ ?म तीन वर्ष र केही महिनाको हुँदा आमा बित्नुभयो । त्यसपछि हजुरआमाको काखमा हुर्कें । हजुरआमा कसैप्रति भेदभाव नराख्ने, श्रमलाई माया गर्नुहुन्थ्यो । अरूको नजरमा नगिर्ने खालको काम गर्ने, शिक्षा आर्जन गर्ने प्रेरणा उहाँबाटै पाएँ । सत्यसँग लड्नु, जुध्नु हुँदैन, शक्ति आवधिक हुन्छ, सत्यको पालना गर्नुपर्छ भन्ने कुरा हजुरआमाबाट लिएँ । फुर्सदमा के गर्न रुचाउनुहुन्छ ?अहिले मेरो फुर्सदको समय राति सुत्दा मात्र हो । अबेलासम्म पढ्छु । दिउँसो फुर्सद भए किताब, पत्रपत्रिका, इन्टरनेटमा सामान्य ज्ञानबारे जानकारी लिन्छु ।तपाईंलाई नराम्रा सपनाले सताउने गर्छ ?सपना दुईखाले हुन्छन्, निदाएर र ननिदाएर देखिने । निदाएर देखिने सपनाको खासै अर्थ हुँदैन । ती शरीरमा राम्रोसँग रक्तसञ्चार नहुँदा मुटु, दिमागमा पर्ने विकृत परिकल्पना मात्र हुन् । म त्यसमा विश्वास गर्दिनँ । म यो धर्तीको सुरक्षाको सपना देख्ने गर्छु । नयाँ पिँढीका लागि सुन्दर भविष्य कसरी बनाउन सकिन्छ, त्यसको खाका कोरिरहेको हुन्छु । नेपालका बालबालिकाले पाइरहेको शिक्षाको भविष्य कस्तो छ ?हाम्रा पुर्खाहरूबाटै ज्ञानको सुरुवात भएको थियो । संगीत, साहित्य, कलाको श्रीवृद्धि पुर्खाहरूबाटै भएको हो तर हामी केही शताब्दी छाडि पर्यौं । दुईतिरको औपनिवेशिक चेपाइमा पर्यौं, तानाशाही शासकबाट च्यापियौं । ००७ सालसम्म कसैले पढ्न पाउँदैनथे । ०१६ सालमा मात्रै विश्वविद्यालय गठन भयो । एक जातले अर्को जातलाई लडाउने, एक धर्म र अर्को धर्मबीच जुधाउने गरे । आज जीवनोपयोगी शिक्षातर्फ लाग्दैछौं । मानवीयता, पारस्परिक मित्रता, सेवाभावसहितको शिक्षामा आफ्नो प्रगति र समाजको उत्थान, गुणवत्तातर्फ जाँदैछौं । दक्ष जनशक्ति उत्पादनमा जोड दिएका छौं ।तपाईंको जस्तै अथाह ज्ञान हामीले कसरी लिने ?मसँग अथाह ज्ञान छ भन्ने साँचो होइन । कुनै पनि विषयमा प्रारम्भिक ज्ञान लिन सकिन्छ । त्यसपछि विषयगत ज्ञान लिएर त्यसैमा गहिरो अध्ययन, अनुसन्धान गरेर पारंगत हुने हो । आफ्नो र समाजका निम्ति सामान्य ज्ञानमा ध्यान दिँदा राम्रै हुन्छ ।हामी राजनीतिमा लाग्नु उपयुक्त हुन्छ ? विद्यार्थीले राजनीतिभन्दा पनि अध्ययनमा ध्यान दिनुपर्छ । देशबारे थाहा हुनुपर्छ । राजनीति मूल नीति हो । राजनीति बिग्रिए देश बिग्रिन्छ । तपाईंहरूले मतदानको हक पाइसक्नुभएको छैन । राजनीति होइन पढाइमा केन्द्रित हुने हो । तपाईंको पालामा बालबालिकाको हकहितमा केकस्ता काम भएका छन् ?सबै बालबालिकाले स्कुल जान पाउनुपर्छ । पढ्न पाउनुपर्छ । जन्मिनुअघिदेखि सुनौलो हजार दिन र पोषणका कार्यक्रमलाई सरकारले अघि सारेको छ । बालबालिकालाई योग्य नागरिक बनाउन शिक्षा, स्वास्थ्य र समग्र विकासमा जोड दिइएको छ ।"
अझै भेटिन्छन् युद्धकालीन बम,"(म्याग्दी)  सशस्त्र द्वन्द्व सकिए पनि विस्फोटका घटनाले त्रसित बनिरहेका बेनीवासी गत मंगलबार फेरि झस्किए । कालीगण्डकी र म्याग्दी नदी दोभानको बगरबाट विस्फोटको ठूलो आवाज आयो । सेनाको श्रीबक्स गुम्म र २३ नं बाहिनीको बम डिस्पोजल टोलीले बेनीको मंगलाघाट नजिकै फेला परेको मोर्टार सेल निष्क्रिय पार्दा उक्त आवाज आएको थियो । उक्त ८१ एमएम मोर्टार सेल १६ वर्षअघि ०६० चैत ७ मा माओवादीले बेनी आक्रमण गर्दा प्रहार गरेको तर नपड्किएको सेनाले जनाएको छ । बेनीबागलुङ सडक खण्डको म्याग्दी नदी पुलमुनि फेला परेको पुरानो र खिया लागेको सेललाई सुरक्षित डिस्पोज गरेका छौं, गुल्म प्रमुख मेजर सुरेश देवकोटाले भने । म्याग्दी खोलाको तटबन्धका लागि फाउन्डेसन राख्न डोजरले खाल्डो खन्दा मोर्टार भेटिएको क्षेत्रमा तत्कालीन शाही नेपाली सेनाको कालीप्रसाद गण (ई) को ब्यारेक थियो ।डोजरको दबाब सोझै मोर्टार सेलमा नपरेकाले ठूलो दुर्घटना टरेको हो । त्रासदीलाग्दो युद्ध सकियो भन्ने थियो तर अझै बम भेटिएपछि डर लागेको छ, त्यही भिडन्त भएको स्थानमै सर्यौं, मुसलमान बस्तीका रहमान खानले भने, अझै यस्ता कति बम घरमुनि पुरिएका होलान्, बाटोमा कति होलान् । तत्कालीन माओवादीले साबिक भकिम्ली र पुलाचौरको डाँडाखेतबाट बेनीस्थित सेनाको गणलाई लक्षित गरी प्रहार गरेका पाँचवटा यस्ता मोर्टार विस्फोटन नभएको (मिसप्लेस भएको) बताएको थियो । माओवादीले त्यस बेला दाबी गरेअनुसार बेनी आक्रमण क्रममा टार्गेट फेल भएको पाँचमध्येकै यो सेल एउटा हो । बाँकी चार सेल बेनीवासीका लागि जोखिम बनिरहेका छन् । बेनी आक्रमणको दुई दिनपछि अर्थुंगेमा ६ वर्षीय सुजन जैसी, चैत १० गते ताकममा १२ वर्षीया गौरी गर्वुजा, ०६१ पुस १ गते निस्कोटमा नगेन्द्र र भूमिराज पुन दाजुभाइको नपड्किएको बेवारिसे बम खेलाउँदा ज्यान गएको थिए । ०६२ असारमा बाबियाचौरका सुरेन्द्र खत्रीले दुवै हात गुमाए । त्यसैगरी ०६७ जेठ ३१ गते साविक पिप्ले३ घुमाउने तालमा नेपाली सेनाले भूलवश छाडेको नपड्किएको ल्यान्डमाइन विस्फोटन हुँदा सुविन्द्र शाही घाइते भए । ०६७ कात्तिक १४ गते डेटोनेटर तार फेला पारी अगेनामा हाल्दा ताकमका पाँच वर्षीय बालक सुन्दर केसी घाइते भए । ०६८ मा बेनीको मुसलमान बस्तीमा दर्जनभन्दा बढी ग्रिनेड फेला परेका थिए । सोही वर्ष बेनीमाथिको ठूलो सल्लेरी सामुदायिक वनमा डढेलो लाग्दा दर्जनौं बम विस्फोट भए । ०७० पुसमा काफलडाँडाको जंगलमा स्थानीयले फेलापारेको बेवारिसे सकेट बम भने नेपाली सेनाले निष्क्रिय पारेको थियो ।"
नयाँ वर्षमा जन्मिए १५ सय शिशु,"काठमाडौं (कास) अंग्रेजी नयाँ वर्षको पहिलो दिन बुधबार नेपालमा १ हजार ५ सय ६७ शिशु जन्मिएको अनुमान छ । उक्त संख्या विश्वभरिमा बुधबार जन्मिएका बालबालिकाको ०४ प्रतिशत हो । युनिसेफले विश्वभरमा अंग्रेजी नयाँ वर्षको पहिलो दिन ३ लाख ९२ हजार ७८ जना बालबालिका जन्मिएको अनुमान गरेको छ । युनिसेफले बुधबार विश्वभरमा सबभन्दा बढी शिशु भारतमा (६७ हजार ३ सय ८५) जन्मिएको अनुमान गरेको छ । यसपछि चीनमा ४६ हजार २ सय ९९, नाइजेरियामा २६ हजार ३९, पाकिस्तानमा १६ हजार ७ सय ८७, इन्डोनेसियामा १३ हजार २० र अमेरिकामा १० हजार ४ सय ५२ जन्मिएको अनुमान छ । सन् २०१८ मा विश्वभरि जन्मेका शिशुमध्ये २५ लाख पहिलो महिनामै र तीमध्ये करिब एक तिहाइ पहिलो दिन नै मरेका थिए । यस्ता शिशुमध्ये धेरैजसो समयअगावै जन्मेका, सुत्केरीको जटिलता, सेप्सिसजस्ता संक्रमणलगायत कारणले मरेको युनिसेफले जनाएको छ । यस्तै, बर्सेनि २५ लाखभन्दा बढी शिशु मृत जन्मन्छन् । पछिल्ला तीन दशकमा विश्वभर नै बालबालिकाको बचाउमा महत्त्वपूर्ण प्रगति भएको युनिसेफले जनाएको छ । विश्वमा पाँचौं जन्म दिनभन्दा अघि मृत्युवरण गर्ने बालबालिकाको संख्या आधाभन्दा बढीले कम भएको छ । तर नवजात शिशुको मृत्युदर कम हुने गति सुस्त नै छ । सन् २०१८ मा जन्मेका पहिलो महिनामा मृत्युवरण गर्ने शिशुको हिस्सा पाँच वर्षमुनि मर्ने बालबालिकाको कुल संख्याको ४७ प्रतिशत थियो । धेरै आमा र नवजात शिशुलाई तालिम प्राप्त र आवश्यक उपकरण भएका मिडवाइफ वा नर्सले हेरचाह नगरिएको औंल्याउँदै युनिसेफका कार्यकारी निर्देशक हेनरिएटा फोरले त्यही कारण परिणाम चिन्ताजनक देखिएको बताइन् ।"
को हुन् सिद्धबाबा ?,"सोलुखुम्बुको जुबुमा ०३१ फागुन १९ गते जन्मेका कृष्णबहादुर गिरी स्थानीय स्कुलमा कक्षा ७ फेल भएपछि ०४९ तिर घर छाडेर भारत गएका थिए । भारत जानुअघि गाउँमा जग्गाको सिमानाको विषय भएको विवादमा छिमेकीलाई मरणासन्न हुने गरी कुटपिट गरेकामा उनीविरुद्ध ज्यान मार्ने उद्योगको मुद्दासमेत परेको थियो । त्यो मुद्दा अझै छ । पछि उनले २०३० मंसिर १० गते जन्मेको भनेर सुनसरी जिल्ला प्रशासन कार्यालयबाट ०६५ पुस १७ गते अर्को नागरिकता पनि लिएका छन् । यसबारे स्थानीय प्रशासन मौन छ । घर छाडेको छ वर्षपछि नेपाल आएर परिवारसँग उनको भेटघाट भएको थियो । घर आउँदा उनी युवा सन्तको भेषमा थिए । बालसन्तसँग बस्दाबस्दै उनले बराहक्षेत्रको चतरा नहरको पश्चिम किनारमा पर्ने सुनसरी मोरङ सिंचाइ आयोजनाको १३ बिघा जग्गा कब्जा गरेर सुरुमा आयुर्वेदको निःशुल्क स्वास्थ्य शिविर सञ्चालन गरे । पछि स्वास्थ्य शिविर सम्पन्न भइनसक्दै घेराबारा गरेर मन्दिर, हनुमानको प्रतिमा, रामानन्दचार्य सेवा पीठका भवनहरू धमाधम निर्माण गरे । ०६५ सालदेखि त उनले आफूलाई आयुर्वेदमा विद्यावारिधि गरेको डा महासिद्ध योगी भनेर बताउने पर्चापम्प्लेटमा लेखाउने गरेका थिए । उनले आफू भारतमा रहँदा विभिन्न विषयमा आचार्य गरेको भन्न थालिसकेका थिए । पछिल्लो समयमा अयोध्यामा अनन्तश्री र सिद्धबाबा उपाधि पनि पाएका उनले चतराको जग्गामा आयुर्वेद विश्वविद्यालय खोल्न राजनीतिक दलका शीर्षस्थ नेतादेखि प्रहरी, सेना, प्रशासनिक निकायका सचिवहरूसम्म लबिङ गर्दै आएका थिए ।"
मोदीलाई भ्रमणको निम्तो,"काठमाडौं (कास) प्रधानमन्त्री केपी शर्मा ओलीले भारतीय समकक्षी नरेन्द्र मोदीलाई नेपाल भ्रमणको निम्तो दिएका छन् । अंग्रेजी नयाँ वर्षको पहिलो दिन बुधबार शुभकामनाका लागि टेलिफोन गर्दै प्रधानमन्त्री ओलीले भारतीय समकक्षीलाई निमन्त्रणा गरेका हुन् । भारतले नेपालको सीमा अतिक्रमण गर्दै केही समयअघि जारी गरेको राजनीतिक नक्साले दुई मुलुकबीच चिसोपना आइरहेका बेला ओलीले मोदीसँग संवाद गरेका हुन् । प्रधानमन्त्री ओलीले ट्वीटमा लेखेका छन्, आज बिहान (बुधबार) भारतीय प्रधानमन्त्री नरेन्द्र मोदीजीसँग मेरो फोन वार्ता भयो, हामीले नयाँ वर्ष सन् २०२० को शुभकामना आदानप्रदान गयौं । दुई देशबीचको सम्बन्धलाई नयाँ उचाइमा पुर्याउन सन् २०१९ सफल रहेको र बाँकी समस्या समाधान गर्दै सम्बन्धलाई अझै उचाइमा पुर्याउन सन् २०२० सफल रहनेमा हामीले विश्वास व्यक्त गर्यौं ।"
"एक इन्च दिँदैनौं, लिँदैनौं : दाहाल","सिन्धुली (कास) नेकपाका अध्यक्ष एवं पूर्वप्रधानमन्त्री पुष्पकमल दाहालले नेपालको एक इन्च जमिन कसैलाई नदिने र अरूको पनि एक इन्च नलिने बताएका छन् । उनले नेपालको कालापानी, लिपुलेक र लिम्पियाधुराका विषयमा आफू निकै संवेदनशील भएको बताए । हाम्रो जमिन कसैले हडपेको सहँदैनौं, हामीलाई पनि अर्काको जमिन चाहिँदैन, दाहालले बुधबार सिन्धुलीगढीमा आयोजित भ्रमण वर्ष शुभारम्भ कार्यक्रममा भने । पश्चिम नेपालको सुस्ता र कहिलेकाहीं अरू ठाउँको पनि पिलर सारिएको खबरले मन दुखाएको उनले बताए ।"
एनसेल टावरमा आगजनी,"रौतहट (कास) गुजरा नगरपालिका८, जुगौलियास्थित एनसेलको टावरमा अज्ञात समूहले मंगलबार राति आगजनी गरेको छ । आगजनीबाट मेसिनमा जडित तारमा क्षति पुगेको प्रहरीले जनाएको छ । टावरको तल्लो भागमा राति ११ बजेतिर आगो दन्केको देखेपछि स्थानीयले प्रहरीलाई खबर गरेका थिए । लगत्तै प्रहरी सहायक निरीक्षक उमेशप्रसाद यादवको नेतृत्वमा खटिएको प्रहरी टोली र स्थानीयले आगो निभाएका थिए । प्रहरीले घटनाको अनुसन्धान गर्न इलाका प्रहरी चन्द्रनिगाहपुरका प्रहरी निरीक्षक नितेशकुमार सिंहको नेतृत्वमा ५ जनाको टोली खटाएको छ । अहिले उक्त टावरको मोबाइल सेवा अवरुद्ध बनेको छ । यसअघि अज्ञात समूहले बैजनाथपुरमा रहेको एनसेलको टावरमा आगजनीको प्रयास गरेको थियो ।"
सीमासम्बन्धी दस्तावेज पेस गर्न आदेश,"काठमाडौं (कास) सर्वोच्च अदालतले नेपालको सीमा र नापनक्सासँग सम्बधित ऐतिहासिक दस्तावेश पेस गर्न सरकारलाई आदेश दिएको छ । लिम्पियाधुरा, कालापानी र लिपुलेकसमेत समावेश हुने गरी नेपालको नक्सा जारी गर्न संविधानको अनुसूचीमा भएको नक्सा संशोधन हुनुपर्ने भनी दायर निवेदनमाथि सुनुवाइ गर्दै सर्वोच्चले ऐतिहासिक दस्तावेजसमेत झिकाएको हो । न्यायाधीश हरि फुयालको इजलासले दिएको आदेशमा इस्ट इन्डिया कम्पनीसँग भएको सम्झौता, सुगौली सन्धि, नेपाल संयुक्त राष्ट्रसंघको सदस्य हुँदा बुझाइएको दस्तावेज पेस गर्न भनिएको छ । सर्वोच्चमा रिट दायर वरिष्ठ अधिवक्ता विश्वप्रकाश भण्डारीलगायतले गरेका थिए ।"
आर्मीको 'मीठो' खेल,"(काठमाडौं)  सबैभन्दा पहिले प्रश्न । कसले भन्छ, लिगका खेल रोमाञ्चक हुन्न ? जतिले बुधबार सहिद स्मारक लिग ए डिभिजनमा आर्मी र थ्री स्टारबीचको खेल टिकट काटेर हेरे, तिनले महसुस गर्दो हो, त्यसको मूल्य त सस्तो पो रहेछ । जति नेपाली फुटबल पारखीले सातदोबाटोको एन्फा कम्प्लेक्समा भएको खेल हेर्न पाएनन्, तिनले पनि महसुस गर्दो हो, यो खेल हेर्न पाएको भए, कति राम्रो हुने थियो । आर्मीले पस्केको खेल नै यस्तै मीठो थियो । त्यो खेलमा पेस त गज्जब थियो नै, त्यसलाई सुहाउँदा टेकनिक पनि । अनि यो खेलमा यति धेरै कथा र पटकथा रहे कि यसलाई नेपाली घरेलु फुटबलले धेरैपछिसम्म सम्झिनेछ । केही वर्ष अगाडिसम्म पनि आर्मीको खेलमा गति त धेरै हुन्थ्यो, तर त्यसमा प्रविधि भने हुँदैन थियो । आर्मीका खेलाडीले सय मिटर दौड जस्तो गरेर खेल्थे, बलमाथिको नियन्त्रण र रणनीति हुँदैन थियो । अब आर्मीको खेलमा यो दुवै हुन थालेको छ र त्यसैले बनेको छ, यो लिग उपाधिको सबैभन्दा राम्रो दाबेदार ।पूरा खेलको दुई पक्ष रहे । पहिले थ्री स्टारको प्रसंग । आर्मीको सामना गरेको टिममा नियमित कप्तान विक्रम लामा थिएनन् । उनी दुई पहेँलोको कार्ड खाएर दर्शकदीर्घातिर थिए । पहिलो तीन चरणको खेलमा कुनै गोल नखर्चेको थ्री स्टारको डिफेन्सलाई यसले वास्तवमै कमजोर बनाएको थियो । त्यसमाथि विक्रमको अनुपस्थितिमा नेतृत्व गरिरहेका अनन्त तामाङले आफ्नो प्रतिष्ठा अनुसार खेल्न नै सकेनन् । नत्र उनी एउटै खेलमा एकभन्दा बढी समय बिट हुने डिफेन्डर नै होइनन् ।सन्तोषको पुनरागमनअब खेलको योभन्दा पनि महत्त्वपूर्ण पक्ष । आर्मीका लागि यो खेलबाट सन्तोष तामाङले पुनरागमन गरे । आर्मीले सबैभन्दा मिस गरिरहेको खेलाडी उनी नै थिए, तर उनी आफै भने प्रतिबन्धबाट गुज्रिरहेका थिए । विश्वकप छनोटमा कुवेतविरुद्ध खेल्न भुटान जान अगाडि उनी डिस्को काण्ड फसे र प्रतिबन्धमा परे । जति समय प्रतिबन्धमा परे, त्यो उनको पूरा जीवनकै सबैभन्दा बिर्सनलायक क्षण रह्यो, उनले भने पनि, त्यस्तो कुनै दिन रहेन, जुन दिनम म नरोई बसेको । उनले भुटान जानको ठीक अघिल्लो दिन रातभरि बाहिर डिस्कोमै बिताएका थिए र त्यसको फल पनि भोगे । त्यो मैले आफ्नो खेल जीवनमा गरेको सबैभन्दा ठूलो भूल हो, म माफी माग्न चाहन्छु, उनले पछि भने, म कुन दिन खेलमा फर्कने हो भने पर्खिरहेको थिएँ । आज मैदानमा फर्कन पाएकोमा निकै खुसी छु । उनी खेलमा मात्र फर्केनन्, खेलको ७९ औं मिनेटमा फ्रिकिकबाट सुन्दर गोल पनि गरे । उनले ४० यार्डबाट गरेको प्रहारले सुरुमा सिधा दिशा लिएको थियो ।तर अन्तिम क्षणमा त्यसले घुमाउरो बाटो तय गर्यो र बलले पोस्टको दिशा लियो । थ्री स्टारका गोलरक्षक प्रिसो निन्गा आफ्नो स्वाभाविक पोजिसन मा थिएनन् । सन्तोषले बल प्रहार गर्न अगाडि नै त्यसबारे छनक पाइसकेका थिए । गोल के मात्र भएको थियो, उनले आफ्ना समर्थकतिर फर्केर दुवै कान थुने । पछि उनले भने, मलाई सबैभन्दा मन पर्ने खेलाडी बार्सिलोनाका (बायर्न म्युनिख) फिलिप कोउटिन्हो हुन् । उनले जस्तै मैले पनि गोलको खुसियाली मनाएँ ।खासमा कोउटिन्होले बार्सिलोनामा रहँदा समर्थकको विरोधमा त्यसो गरेका हुन्, तर सन्तोषको आशय भने त्यस्तो थिएन । खालि त्यो नक्कल मात्र थियो । खेलपछि प्रशिक्षक नवीन न्यौपानेले पनि उनको खुलेर प्रशंसा गरे । उनले भने, हाम्रो टिममा कोही एक जना खेलाडीको मात्र कमी महसुस भइरहेको थियो भने त्यो सन्तोषको मात्र थियो । उनी अब टिममा फर्केका छन्, हामी बलियो भएका छौं । अब लिग उपाधिका लागि चुनौती पेस गर्नेछौं ।कमजोर थ्री स्टारअरू बेला ठूलठूला दाबी गर्न पछाडि नहट्ने थ्री स्टारा प्रशिक्षक मेघराज केसीले पनि माने, आज त हामी आर्मी अगाडि निरीह नै सावित भयौं । उनको यो भनाइ ठीक पनि थियो, किनभने थ्री स्टार घरेलु फुटबलमा यसरी कुनै प्रतिद्वन्द्वी टिमविरुद्ध यत्ति फिक्का सावित भएको पहिलो पल्ट हुन सक्छ । त्यसमाथि रूपेश केसीले खेलको अन्त्यतिर पेनाल्टीमा गोल गर्न पनि सकेनन् । प्रशिक्षक केसीले थपे, थ्री स्टार आज आर्मीको खेल अगाडि धेरै पछाडि देखियो । हामीलाई एक पास खेल्न पनि गाह्रो भइरहेको थियो, किनभने आर्मीको खेलमा यति धेरै गति थियो ।प्रशिक्षक केसीको पनि निचोड थियो, आर्मीले यो खेल जित्नुको प्रमुख कारण हो, टिमको खेलमा तीव्र गतिको छ नै, त्यसमाथि प्राविधिक रूपमा पनि उत्कृष्ट छ । आर्मीका लागि पहिलो गोल भने ५४ औं मिनेटमा सम्भव भएको थियो र यो नवयुग श्रेष्ठको नाममा रह्यो । उनले कप्तान भरत खवासको सटिक पासमा भली प्रहार गर्दै उत्तिकै सुन्दर गोल गरे । यो लगभग तीन वर्ष अगाडि नवयुगले गुवाहटीमा भारतविरुद्ध दक्षिण एसियाली खेलकुदमा गरेको गोल जस्तै थियो ।उनले भने, मैले भारतविरुद्ध गरेको त्यो गोल नै उत्कृष्ट हो, तर आजको गोल पनि कम्तीको थिएन । घरेलु फुटबलमा मैले गरेका गोलमध्ये यो सम्भवतः सबैभन्दा राम्रो हुन सक्छ । खेलपछि उनले जर्सी फुकालेर खुसियाली मनाए र पहेँलो कार्ड पनि खाए । सम्भवतः उनलाई यसले पुर्याउन सक्ने क्षतिको हेक्का नहुन सक्छ । यही खेलपछि दोहोरो पहेँलो कार्डको मारमा परेका विक्रम मैदान बाहिर गुनासो पोख्दै थिए । अनौपचारिक नै सही, उनको भनाइ थियो, मैले यही दुई कार्ड नखाएको भए ?बिर्सनलायक खेलअब अन्त्यमा पनि प्रश्न । कसले भन्छ, कसले भन्छ लिगका सबै खेल रोमाञ्चक हुन्छ भनेर । पुलिस र संकटाबीचको खेल यस्तै रह्यो, सर्वथा बिर्सनलायक । टिकट काटेर खेल हेरेका दर्शकलाई भने यसमा पछुताउ हुन सक्छ । पुलिसका लागि दुवै गोल सुमन लामाले गरे, १५ र ३३ मिनेटमा । संकटाका तर्फबाट अमित तामाङले १८ औं मिनेटमा एक गोल फर्काए । खेलपछि संकटा प्रशिक्षक विजय महर्जनले ठीकै भने, संकटाले यति खराब खेल्छ भनेर मैले सोचेको पनि थिइनँ ।"
पुरस्कार राशि दोब्बर,"(पोखरा)  हरेक वर्ष फागुन ७ मा हुने पोखरा म्याराथनको पुरस्कार राशि यस वर्ष बढेको छ । आयोजक भूतपूर्व खेलाडी मञ्चले यस वर्ष पुरस्कार राशि विगतको भन्दा दोब्बर बनाएको हो ।१४ औं सफल पोखरा अन्तर्राष्ट्रिय म्याराथन २०७६ मा पहिलो हुनेले २ लाख, दोस्रोले १ लाख, तेस्रोले ७५ हजार र चौथोले १५ हजार रुपैयाँ पाउनेछन् । पोखरालाई म्याराथन सहरका रूपमा विश्वमा परिचित गराउन तथा विदेशी धावकलाई आकर्षित गर्न पुरस्कारको राशिमा वृद्धि गरिएको मञ्चका अध्यक्ष तेजबहादुर गुरुङले बताए । उनले ७ हजार धावक सहभागी गराउने लक्ष्य लिएको जनाए । यो गत वर्षको भन्दा २ हजारले बढी हो । गुरुङका अनुसार पोखराका ४ सयभन्दा बढी संघसंस्थाका सदस्य, विभिन्न विद्यालयका विद्यार्थी तथा शिक्षक र खेलप्रेमीले सहभागिता जनाउन रंगशाला पुग्नेछन् । पोखरा महानगरसँग भगिनी सम्बन्ध रहेका विभिन्न मुलुकका सहरबाट समेत धावक आउनेछन् । वर्ल्ड पिस रनका विभिन्न देशका धावकसमेत पोखरा आएर दौडने छन् । ४२१९५ किलोमिटरको पोखरा म्याराथनमा १० किलोमिटर महिलापुरुष, ५ किलोमिटर छात्रछात्रा, ह्वीलचियर र दृष्टिविहीन दौडलाई निरन्तरता दिइएको छ । १० किलोमिटरतर्फको दौडमा पहिलो, दोस्रो र तेस्रो हुनेलाई क्रमशः १५, १० र ५ हजार रुपैयाँ र ५ किलोमिटरतर्फ १०, ५ र ४ हजार रुपैयाँ प्रदान गरिनेछ । महिलापुरुष ह्वीलचियर र दृष्टिविहीन दौडका लागि समेत ५, ३ र २ हजार रुपैयाँ प्रदान गरिने मञ्चले जनाएको छ । पोखरा म्याराथनमा कुल २८ धावक पुरस्कृत हुनेछन् । मञ्चले यसपल्ट प्रविधिलाई उपयोग गर्दै खेलाडी दर्तासमेत अनलाइनबाट गर्ने जनाएको छ । पोखरा म्याराथनको अनलाइन र मोबाइल एप्सबाट समेत खेलाडीले सहभागिताका लागि नाम दर्ता गर्न सक्ने प्रतियोगिता संयोजक हरिप्रसाद पराजुलीले बताए । पोखरा म्याराथन सम्पन्न गर्न ४१ लाख रुपैयाँ खर्च लाग्ने मञ्चले जनाएको छ । मञ्चले पोखरा म्याराथनमा १ मिनेटको उत्कृष्ट भिडियो क्लिप बनाएर पेस गर्ने व्यक्तिलाई समेत पुरस्कारको व्यवस्था गरेको छ ।"
एपीएफ फाइनलमा,धनकुटा (कास) सशस्त्र प्रहरी बल (एपीएफ) सहिद रिदामाहाङरामालिहाङ आठपहरिया प्रथम महिला गोल्डकप फुटबल प्रतियोगिताको फाइनल प्रवेश गरेको छ । नेपाल पुलिसलाई २१ गोल अन्तरले पराजित गर्दै एपीएफले फाइनल यात्रा तय गरेको हो । पहिलो हाफ पुलिसले १ गोलसहित अग्रता लिएको थियो । ३२ औं मिनेटमा एपीएफकी मनमाया लिम्बुले आत्माघाती गोल गरेपछि पुलिसले अग्रता लियो । गोलपोस्ट नजिक रहेको बल गोलकिपरलाई पास दिनेक्रममा आत्माघाती गोल हुन पुगेको थियो । एपीएफका लागि जित दिलाउन दोस्रो हाफको सुरुको पहिलो मिनेटमै अनिता बस्नेतले गोल गर्दै खेल बराबरी गरेकी थिइन् । दोस्रो गोल ७० औं मिनेटमा सावित्रा भण्डारीले मध्यभाग नजिकबाट एक्लैले विपक्षी खेलाडीलाई छल्दै गोलपोस्ट नजिक पुर्याएर गर्न सफल भइन् ।वुमन अफ द म्याच विजेता टिमकी अनिता बस्नेत घोषित भइन् । बिहीबार अन्तिम सेमिफाइनल खेल रौटहट फुटबल क्लब र त्रिभुवन आर्मीबीच हुनेछ ।
हेटौंडा२ बीपी कप च्याम्पियन,"(मकवानपुर)  बीपी कप फुटबल हेटौंडा उपमहानगरपालिका२ नम्बर वडाले जितेको छ । बुधबार हेटौंडा४ स्थित लोकतान्त्रिक मैदान (हुप्रचौर) मा भएको फाइनलमा हेटौंडा३ लाई सडनडेथमा २१ गोलअन्तरले पन्छायो । निर्धारित समय ११ गोलको बराबरीमा टुंगिएपछि टाइब्रेकरमा पनि नतिजा ननिस्किदा सडनडेथबाट विजेताको टुंगो लागेको हो ।च्याम्पियन टोलीले ५० हजार रुपैयाँसहित सिल्ड मेडल र उपविजेताले २५ हजार रुपैयाँ प्राप्त गर्यो । विजेताका अनिल थापा उत्कृष्ट खेलाडी, सफल तिमल्सिना उत्कृष्ट गोलरक्षक, विजयलाल श्रेष्ठ उत्कृष्ट प्रशिक्षक तथा लक्ष्मण बिडारी उदीयमान खेलाडी घोषित भए । उनीहरूलाई नगद पुरस्कारसमेत वितरण गरिएको थियो । विजेता, उपविजेता तथा उत्कृष्ट खेलाडीलाई नेपाली कांग्रेस प्रदेश ३ संसदीय दलका नेता इन्द्रबहादुर बानियाँले पुरस्कार वितरण गरेका थिए । फाइनल खेलको म्यान अफ दि म्याच पराजित टोलीका गोलरक्षक गोपी बर्तौला भए ।"
'फुटबलका हस्ती' को सहर प्रतियोगिता शून्य,"(विराटनगर)  सन्तोष बानियाँ, वसन्त अर्याल, शिवभक्त जोशी, पारस चौधरी, दीपेन्द धिमाल, मनोज बस्नेत, किरण गिरी र किशोर शाही विराटनगरका फुटबलका हस्ती भनेर चिनिन्छन् । उनीहरूकै वरपर यहाँको फुटबल घुम्छ । उनीहरू फुटबलका लागि घुमेको देखिँदैन । कहींकतै प्रतियोगिता भयो र आयोजकले अतिथिका रूपमा बोलाए भने पुग्छन् । उनीहरू आफू चाहिँ अरूलाई अतिथि भनेर बोलाउँदैनन् । किनकि उनीहरू प्रतियोगिता आयोजनै गर्दैनन् । निजी क्षेत्रले प्रतियोगिता गरिदियोस् भन्छन् । निजी क्षेत्रले प्रतियोगिता आयोजना गर्दा उनीहरू आयोजक र प्रायोजक दुवैका कुरा काट्न पछि पर्दैनन् ।यसको पछिल्लो उदाहरण हो, विराट गोल्डकप प्रतियोगिताको अन्योल । गत वर्ष पनि यो प्रतियोगिता सञ्चालन भएन । यसपालि पनि अत्तोपत्तो छैन । वसन्त अर्याल अखिल नेपाल फुटबल संघ (एन्फा) का सहायक महासचिव हुन् । तर यहाँको गोल्डकप एन्फाको क्यालेन्डरमा समेत परेन फुटबल भनेपछि मरिहत्ते गर्ने एक युवाले भने, यहाँका फुटबलका हस्तीहरूको नाममा यहाँभन्दा बढी लाजमर्दो अरू के हुन सक्छ ।गोल्डकप ट्रस्टले समयमा एन्फालाई पत्रचार नगर्दा प्रतियोगिता एन्फाको क्यालेन्डरमा छुटेको उल्लेख गर्दै एन्फा क्यालेन्डरमा पार्ने पहल र प्रतियोगिताका लागि समय माग गर्ने काम भइरहेको अर्यालले बताए । सहिद मैदानमा स्थायी फ्लडलाइटको व्यवस्था हुँदै छ । त्यसको व्यवस्था भएपछि चैतमा खेलाएरै छाड्ने अर्यालले दाबी गरे । प्रतियोगितालाई निरन्तरता दिन नसक्दा आफैंलाई लाज लाग्ने गरेको अर्यालको भनाइ थियो ।२०१८ सालमा महेन्द्र गोल्डकपका नामबाट सुरु भएको यो प्रतियोगिता पछिल्लो समय निजी क्षेत्रले विराट गोल्डकपका नाममा सञ्चालन हुँदै आएको थियो । गोल्डकपका नाममा ट्रस्ट छ । निजी क्षेत्रले पाँचौं संस्करणसम्म आयोजना गरेर नाफा भएको १९ लाख रुपैयाँ ट्रस्टमा जम्मा पनि गरेका छन् ।अहिलेसम्म ट्रस्टले प्रतियोगिता आफैं आयोजना गर्ने इच्छा देखाएको छैन । ट्रस्ट कहिले मैदानको अभाव र कहिले आयोजकको अभाव देखाउँदै पन्छँदै आएको छ । अघिल्लो वर्ष मोरङ व्यापार संघका अध्यक्ष प्रकाश मुन्दडा र वरिष्ठ उपाध्यक्ष नवीन रिजालले अस्थायी फ्लडलाइटको माध्यमबाट खेलाएका थिए । त्यसअघि लगातार दुई संस्करण संघकै तत्कालीन वरिष्ठ उपाध्यक्ष राजेन्द्र राउतले प्रतियोगिता सञ्चालन गरेका थिए । गत वर्षसम्म मैदानको अभाव भन्दै आएका यहाँका फुटबलका हस्तीहरू अहिले फ्लडलाइटको समस्या देखाउँदै छन् । विराटनगर महानगर र प्रदेश सरकारको लगानीमा यहाँको सहिद मैदानको स्तरोन्नति गरेर गत वर्ष पाँचौं महिला साफ खेल आयोजना गरिएको थियो । प्रतियोगिता आयोजना गर्न महानगरले ट्रस्टका नाममा १२ लाख रुपैयाँ विनियोजन गरेको छ । १२ लाख रुपैयाँ आर्थिक सहयोग गरेर अरू पक्षमा पनि सहयोग गर्न महानगरपालिका तयार छ, महानगर प्रमुख भीम पराजुलीले भने, यति सहयोग गर्दा पनि सम्बन्धित पक्षले प्रतियोगिता आयोजना गर्न नसक्नु भनेको लाजमर्दो हो । प्रदेश सरकारको साढे चार करोड रुपैयाँ बजेटमा सहिद मैदानमा स्थायी फ्लडलाइट जडान हुँदै छ । जडान भएलगत्तै चैतमा डेनाइट म्याच आयोजना गर्ने तयारी भइरहेको ट्रस्टका अध्यक्ष सन्तोष बानियाँले बताए । यसपालि जसरी भए पनि एन्फासँग समय माग गरेर प्रतियोगिता आयोजन गरेरै छाड्न विराटनगरका सबै भकुन्डे ट्रस्टमा एक भएका छौं, उनले भने, यसपालि आयोजक निजी क्षेत्र नभई ट्रस्ट आफैं बन्ने तयारी गरेका छौं ।चैतमा एन्फाको समय खाली भएकाले सहिद मैदानमा डेनाइट म्याच गर्ने उनले उल्लेख गर्दै उनले प्रतियोगितामा श्रीलंका र बंगलादेशका ११ क्लबलाई पनि ल्याउने प्रयास भइरहेको बताए ।"
चेल्सी बराबरीमा रोकियो,लन्डन इंग्लिस प्रिमियर लिगमा चेल्सी बुधबार ब्राइटनको हातबाट नाटकीय ११ को बराबरीमा रोकियो । अलिरेजा जहानबक्सले एमेक्स स्टेडियममा ब्राइटनका लागि ओभरहेड किकको मदतले आकर्षक गोल गरे र बराबरीको नतिजा निकाले । वैकल्पिक खेलाडीका रूपमा मैदान छिरेका इरानी खेलाडीले क्लबलाई खुसी तुल्याउँदै ८४ औं मिनेटमा गोल गरे । शनिबार उनले क्लबबाट पहिलो गोल गरेका थिए । उनको दोस्रो गोल भने वर्षकै उत्कृष्ट गोलमध्ये एक रहनेछ । ब्राइटन सुरुमै सिसर एजपिलक्युटाको गोलले पछाडि परेको थियो । यो चेल्सीलाई धक्का मानिएको छ । चौथो स्थानमा रहेको चेल्सीले पाँचौं स्थानमा रहेको म्यानचेस्टर युनाइटेडमाथि पाँच अंकको अग्रता खोलेको छ । ब्राइटन भने १३ औं स्थानमा उक्लेको छ । अर्को खेलमा एस्टन भिल्लाले बर्नलीलाई उसकै घरमा २१ ले हरायो । यो जितपछि एस्टन भिल्ला रेलिगेसन क्षेत्र छाड्न पनि सफल रहेको छ । उसका लागि ज्याक ग्रेलिस र वेस्लीले गोल गरे । बर्नलीका तर्फबाट भने क्रिस उडले गरे । एस्टन भिल्लाको यो महत्त्वपूर्ण जितपछि २१ अंक भएको छ ।
