शीर्षक,विवरण
रातभर बंकरमै,"इरानले मिसाइल प्रहार गरेको अर्को क्षेत्र कुर्दिस्तानको अर्विल बेस क्याम्पमा हो । जहाँ पाँचवटा मिसाइल प्रहार भएको थियो । त्यो क्याम्पमा झन्डै सय नेपाली कार्यरत छन्, जसमा नेपाली महिला पनि छन् । क्याम्पभित्र भने सात जना मात्र बस्छन् । सबै जनालाई क्याम्पभित्र राखिएको छैन, हामी सात जना मात्र भित्र बस्ने हो, अर्विल क्याम्पमा कार्यरत झापाकै विराट तामाङले भने, अरू साथीहरू बिहान काम गर्न आउँछन्, बेलुका क्याम्पबाट बाहिर जान्छन् ।विराटसहितको टोलीले पनि रातभर बंकरमै बितायो । कुर्दिस्तान निकै सुरक्षित क्षेत्र मानिएको थियो । मैले यस्तो कहिले अनुभव गरेको थिइनँ । मान्छे हो, डर त लागिहाल्छ । बिहान भएपछि सबै सामान्य भयो । दिउँसो एकछिन आराम गरेपछि ड्युटीमा फर्कें । अहिले सामान्य हिसाबले ड्युटी गरिरहेका छौं, उनले फोनमा भने, नेपालबाट सोचेजस्तो डरलाग्दो स्थिति भने हुँदै होइन । अर्विलमा पानी ट्यांकर चलाउने ड्राइभर, क्लिनर, कफी बनाउने र खाना बनाउने नेपालीहरू छन् ।इरानको निसानामा इराकमा रहेका अमेरिकी बेस क्याम्प छन् । इराकको ६ वटै प्रान्तमा अमेरिकी बेस क्याम्प छन् । सबै क्याम्पमा नेपालीको प्रवेश छ । सबैभन्दा बढी बग्दादस्थित क्याम्प ताजी र भिक्टरीमा नेपाली छन् । क्याम्प ताजी, भिक्टरी र ग्रीन जोनमा गरी झन्डै दुई सय नेपाली कार्यरत छन् । बग्दादको ग्रीन जोनभित्रको अमेरिकी दूतावाससहित अमेरिकी बेस क्याम्पमा कार्यरत नेपालीको विवरण संकलन गरेका छौं । सम्पर्कमा आएका मात्र गर्दा पनि एक सय ९९ जनाको सूची तयार भयो, ग्रीन जोनमा कार्यरत सुरज तामाङले भने, योभन्दा बढी नेपाली छन् जस्तो लाग्छ । ग्रीन जोनमा रहेका अधिकांश विदेशी दूतावासको सुरक्षा नेपालीले नै दिइरहेका छन् । अमेरिकी बेस क्याम्पका लागि सयौं कम्पनीले काम गरिरहेको हुँदा एउटा कम्पनीमा कार्यरत नेपालीको अर्को कम्पनीमा कार्यरत नेपालीसँग सम्पर्क छैन । हामीलाई सिधै एयरपोर्टबाट काम गर्ने ठाउँमा ल्याएर राख्छ । त्यही बस्छौं, उनले भने, त्यहींबाट बाहिर निस्कने चान्स छैन । जाने बेला फेरि सुरक्षागार्डकै स्कर्टिङमा विमानस्थलमा लैजान्छ ।कम्पनीहरूले सुरक्षाको अवस्था हेरी कामदारलाई इराकबाट फर्काउन थालेका छन् । हाम्रो कम्पनीले पनि दिनहुँजसो कामदार पठाइरहेको छ, त्यसमा नेपाली पनि छन् । तर कति गए भन्ने यकिन छैन, उनले भने, हाम्रो पालो जतिखेर पनि आउन सक्छ, तयारी अवस्थामै छौं । अमेरिकी दूतावासका लागि खाना बनाउने कार्यमा ९ नेपाली महिलासमेत छन् । तीन दिनसम्म खाना पुर्याइएको थिएन, बुधबारबाट फेरि खाना लैजाने काम सुरु भयो, उमेश श्रेष्ठले भने, ग्रिन जोन भएकाले खाना पुर्याउन डर लागेको छैन । इराककै सलादिन क्षेत्रस्थित अमेरिकी बेस क्याम्प रहेको बलदाबाट भने झन्डै १२ सय कामदारलाई अर्विलमा ल्याएर राखिएको छ । जसमा २५ जना नेपाली एकआपसमा सम्पर्कमा छन् । २५ जना भने हामी एउटै समूहमा छौं, हामीलाई मंगलबार साँझबाटै बेस क्याम्पबाट हटाउन सुरु गरेको थियो । अहिले अर्विलको एउटा होटलमा सुरक्षाफौजसहित राखेको छ, सिन्धुपाल्चोकका हेमन्त थापाले भने, टिकट तयार भइसकेको छैन । एकदुई दिनभित्र उडाइदिन्छौं भनेको छ ।इराक मामिला हेर्ने कुवेतका लागि नेपाली राजदूत दुर्गाबहादुर भण्डारीले स्थितिलाई नजिकबाट नियालिरहेको बताएका छन् । उनले इराकबाट आफूहरू समस्यामा परेको भन्दै कोही पनि सम्पर्कमा नआएको बताए । हामीले निरन्तर नेपालीसँग समन्वय बढाइरहेका छौं, कसैले पनि आफूहरू असुरक्षित छौं र कम्पनीले जान नदिएको भनेर भनेका छैनन्, उनले भने, कम्पनीहरू आफैं स्थिति कसरी अगाडि बढ्छ भनेर हेरिरहेका छन् । स्थिति बिग्रिएमा आफैंले पठाउने तयारी गरेका छन् । उनले सुरक्षित भएर बस्न नेपालीलाई सतर्क बनाइरहेको बताए ।फिलिपिन्सले पनि इराकबाट आफ्ना नागरिक फर्काउन सुरु गरिसकेको छ । भारत र पाकिस्तानले इराकमा यात्रा नगर्न आफ्ना नागरिकलाई सचेत गराएका छन् ।"
नागरिक अधिकार खोस्दै सरकार,"प्रधानमन्त्री तथा सरकारले एकातिर असीमित अधिकार आफूसँग राख्न खोजेको छ भने अर्कोतिर नागरिकका अधिकार संकुचित गराउने गरी एकपछि अर्को विधेयक ल्याएको छ । एक वर्षयता सदनमा ल्याइएका आधा दर्जन विधेयकमा शक्ति केन्द्रीकृत गर्ने र नागरिकको भेला हुन पाउने, अभिव्यक्ति स्वतन्त्रता, प्रेस स्वतन्त्रता, मानव अधिकारलगायतका विषयका अधिकार कुण्ठित हुने प्रावधान छन् । पछिल्लो समय बढी चर्चामा रहेको सूचना प्रविधि विधेयकमा सरकारले नै सूचना प्रविधि अदालत गठन गर्ने, न्यायाधीश तोक्ने र त्यसमार्फत सामाजिक सञ्जालमार्फत भएका त्रुटिका आरोपमा आम मानिसलाई दण्डित गर्ने प्रावधान राखिएकामा बढी आलोचना भइरहेको छ । शक्ति पृथकीकरणको सिद्धान्तविपरीत अदालतसमेत सरकारमातहत राख्न खोजिएको छ । संविधानविद् भीमार्जुन आचार्य सरकार आफू नियन्त्रित अदालत, मिडिया र समाज निर्माणमा लागिपरेको बताउँछन् । सरकारले कानुनमार्फत बढी दण्ड सजायको व्यवस्था गर्न खोजेको छ । सामाजिक सञ्जालमार्फत गरिने गाली गलौजजस्ता कसुरमा पनि १५ वर्षसम्म कैद सजाय तोकिएको छ । एउटै प्रवृत्तिका कसुरमा फौजदारी संहितामा तोकिएभन्दा धेरै दण्ड सजाय तोक्न खोजिएको छ । आफैंले नियुक्ति गर्ने, चाहेका बेला हटाउन सक्ने पदाधिकारी राखेर मिडिया काउन्सिलमार्फत मिडियालाई कस्न सरकारले ल्याएको मिडिया काउन्सिल विधेयक पनि बढी विवादित बनेको छ । काउन्सिलले आचारसंहिता उल्लंघनका हकमा सञ्चार माध्यम र पत्रकारलाई १० लाख रुपैयाँसम्म जरिवाना तोक्न सक्ने प्रावधान राखिएको छ । नेपाल पत्रकार महासंघले उक्त विधेयकका कारण प्रेस स्वतन्त्रता गुम्ने र मिडिया सरकार नियन्त्रित बनाउने भन्दै विरोध गर्दै आएको छ । संसद्ले पारित गरिसकेको विज्ञापन विधेयकमा विज्ञापनसम्बन्धी गल्तीलाई फौजदारी कसुर मानिएको छ । अर्थात् विज्ञापनको कसुरमा मिडिया सञ्चालक जेल जान सक्छन् । संसद्मा विपक्षी कांग्रेसको विरोधका बीच बहुमतमा त्यसलाई पारित गरिएको हो । पत्रकार महासंघका पूर्वअध्यक्ष तारानाथ दाहाल संविधानले दिएको नागरिक स्वतन्त्रता र मौलिक हकका अधिकारलाई सरकारले संकुचन गर्ने प्रयास गरेको बताउँछन् । एक वर्षयता ल्याइएका विधेयकहरूको प्रवृत्ति विश्लेषण गर्दा नागरिक अधिकार कटौती गर्ने प्रयास गरिएको देखिन्छ, उनले भने, मौलिक हक राज्यले परिपूर्ति गरिदिनैपर्ने अनिवार्य अधिकार हो तर त्यसलाई संकुचन गर्ने प्रयास गरिँदै छ । लोकतान्त्रिक आन्दोलन वा माओवादी सशस्त्र द्वन्द्वका बेला राष्ट्रिय मानव अधिकार आयोगले बोलिदिएका कारण राजनीतिक शक्तिको आत्मबल बढेको थियो । अहिले त्यही आयोगको स्वायत्ततालाई कुण्ठित गर्ने प्रयत्न सरकारले गरेको छ । मानव अधिकार उल्लंघनकर्ताउपर मुद्दा चलाउने वा आयोगको सिफारिस कार्यान्वयन गर्ने विषय प्रधानमन्त्रीमातहतका महान्यायाधिवक्ताको तजबिजी अधिकारभित्र राख्न खोजिएको छ । त्यसले स्वायत्त, विश्वासिलो र बलियो संस्थाका रूपमा स्थापित आयोगका निर्णयहरू कार्यान्वयनको अधिकार सरकारको कानुनी सल्लाहकार मानिने महान्यायाधिवक्ताको हातमा पुग्नेछ । अर्कोतिर, अवकाश पाएका पूर्वराष्ट्रसेवकले सरकारको विरोधमा बोले तिनको पेन्सनलगायतका सुविधा रोक्ने व्यवस्था निजामती सेवा विधेयकमा राखिएको छ । राजनीतिक विश्लेषक हरि रोक्काका अनुसार संघीय प्रणालीमा सहजकर्ताको भूमिका रहनुपर्ने संघ (केन्द्र) सरकार आफैं अधिकार सम्पन्न बन्ने कोसिसमा लागेको छ । संविधानका मर्मको व्याख्या गर्ने सरकारमा प्रश्न सोध्ने नागरिक समाज, लेखक, पत्रकार, मानव अधिकारवादी, कानुन व्यवसायी, प्राध्यापकलाई कस्दै जाने मनसाय देखिएको उनले बताए । पूरै शक्ति आफूमा केन्द्रित गर्दै जाने संघीय व्यवस्थालाई केन्द्रीकृत राज्य व्यवस्था जस्तो प्रभावशाली बनाउने हिसाबले प्रधानमन्त्री अघि बढेको देखिनुहुन्छ, उनले भने, प्रधानमन्त्रीमा शक्ति केन्द्रीकृत गर्ने इच्छा बढ्नु भनेको तानाशाही भूमिकामा जान खोज्नु हो । धेरैजसो विधेयकले शक्ति केन्द्रीकृत गर्न खोजेको, नागरिक अधिकार कुण्ठित गर्ने प्रयत्न गरेको, शक्ति पृथकीकरणलाई बेवास्ता गरेको र लोकतान्त्रिक संरचनालाई कमजोर बनाउन खोजेको देखाउँछन् । राजनीतिशास्त्रका प्राध्यापक लोकराज बराल कानुन बनाएर मात्रै समाजलाई नियमन गर्न सम्भव नहुने बताउँछन् । एकातिर लोकतान्त्रिक अभ्यास गरिरहेको देखाउने र अर्कोतिर त्यसलाई नियन्त्रण गर्न प्रयास गर्ने परस्पर विरोधी पाइला सरकारले चालिरहेको उनको बुझाइ छ । पञ्चायतमा सबै शक्ति हातमा भएका बेला त राजाले त्यसलाई जोगाउन सकेनन्, अहिले त समाज धेरै चेतनशील र परिवर्तित भइसकेको छ, उनले भने, सबै शक्ति प्रधानमन्त्रीले आफूसँग राखेर त्यसको प्रयोग पनि गर्न सक्नु हुन्न । बरु त्यसको दुरुपयोग हुने सम्भावना रहन्छ । उनले सरकार जनताले पाएको अधिकार नियन्त्रण गर्दै जाने मुडमा देखिएको बताए । कठोर दण्ड सजायको प्रावधान बनाउँदै सरकारले स्वतन्त्रता उपभोग गरिरहेका आम मानिसमा डरको मात्रा बढाउँदै लगेको संविधानविद् आचार्यले बताए । सरकारको शृंखलाबद्ध क्रियाकलाप नागरिकको स्वतन्त्रताविरुद्ध देखिन थालेको छ, उनले भने, एउटादुइटा घटना भएको भए शंकाको सुविधा दिन सकिन्थ्यो । तर, यहाँ एकपछि अर्को त्यस्तै कुरा आइरहेका छन् । उनले बहुमतलाई सत्तरूढ दल नेकपाले दुरुपयोग गर्न खोजेको बताए । रुल अफ ल (कानुनको शासन) होइन, रुल बाई ल (कानुनद्वारा शासन) को व्यवहार सरकारले गर्न खोजेको छ, उनले भने, रुल बाई लमा कानुनलाई हतियार बनाएर व्यक्ति आफैंले शासन गर्न खोज्छ ।"
सन्तोषको १०० गोल,"उनले थपे, मेरो यो उपलब्धि नयाँ खेलाडीका लागि अझै राम्रो गरेर यो पनि तोडेर अगाडि बढ्नका लागि उनीहरूलाई प्रोत्साहन हुन सक्छ ।सन्तोषलाई सामान्य लागे पनि हाम्रा लागि विशेष हो, लिगमा १०० गोल नेपाली फुटबलकै एउटा कोसेढुंगा हो, च्यासलका प्रशिक्षकसमेत रहेका सन्तोषका दाइ बालगोपालले भने, १०० गोल गर्न लामो समय लाग्छ नै, जसका लागि युवाबाटै निरन्तर गोल गर्नुपर्छ, खेलिरहनुपर्छ । सन्तोषलाई १६ वर्ष बढी लाग्यो । सन्तोषले गोल गर्न नसकेको अघिल्ला दुई खेलमा भने च्यासल हारेको थियो । भाइको गोलसँगै टिम लयमा फर्किएको पनि उनले बताए । उनको टिम ५ खेलमा ५ अंकसहित लिगको १४ क्लबमध्ये नवौंमा रहेको छ ।सन्तोषले कक्षा ९ मा अध्ययनरत छँदै ए डिभिजन लिग खेल्ने मौका पाएका थिए । त्यो पनि लोकप्रिय क्लब थ्रीस्टारबाट । उनले लिग डेब्युमै संकटाविरुद्ध ३२ को जितमा निर्णायक गोल गरेका थिए । त्यस बेला संकटाका गोलकिपर रहेका उज्ज्वल डंगोलले भने, सन्तोषले कठिन कोणबाट प्रहार गरेको त्यो गोलमा मैले केही गर्न सकेको थिइनँ । तर, उनै युवा खेलाडीले यसरी १०० गोल गर्छ भन्ने लागेको थिएन । एक समय थ्रीस्टारमा एकसाथ खेलेका उनले थपे, मिहिनेत र धैर्यले उनी यो उपलब्धिसम्म आइपुगेका हुन् । सन्तोषले डेब्यु गोल गर्दा दाइ बालगोपाल पनि थ्रीस्टारकै बेन्च खेलाडी थिए । शान्त स्वभावका सन्तोष निकै मिहिनेती छन् । र, धैर्य पनि । त्यसैले त १ सय गोलको कीर्तिमानका लागि २०६० सालदेखि निरन्तर खेलिरहेका छन् । २६ वर्षयता बल्ल दसौंपल्ट लिग भइरहेको हो । यी सबै संस्करणमा सन्तोषले गोल गर्ने कौशल देखाएका छन् । गत वर्ष ५ खेलमा ३ गोल गरेका उनले यसपालि ५ खेलमा पाँचै गोल गरे । थ्रीस्टारसँग २०६१ र २०६९ मा लिग च्याम्पियन भएका उनी दुईपल्ट लिगकै सर्वाधिक गोलकर्ता पनि भए । एक सिजन सशस्त्र प्रहरी बलको एपीएफ क्लबबाट पनि खेल्न भ्याए । कुनै बेला मनाङ मर्स्याङदी क्लबमा आबद्ध हुँदा सबैभन्दा बढी पारिश्रमिक लिने खेलाडी बनेका सन्तोष सात वर्षअघि नै वसन्त थापा (८१ गोल) लाई उछिन्दै लिगमा सबभन्दा धेरै गोल गर्ने खेलाडी बनेका थिए । तर, २०७१ देखि २०७४ सम्म लिग नहुँदा उनले सय गोलका लागि लामो समय प्रतीक्षा गर्नुपर्यो । थिमिका उनले राष्ट्रिय टिमबाट २९ खेलमा ४ गोल गरेका छन् । तर, चार वर्षयता टिम बाहिरै छन् र यो अवधिमा उनको बसाइ बनेको छ जापान । उनी लिग खेल्नमात्रै स्वदेश फर्कन थालेका हुन् । राष्ट्रिय टिममा बोलायो र समय मिल्यो भने खेल्नेछु, उनले भने ।एनपीओ र्याले वर्ल्डले गर्दा यहाँ आएर खेल्न सम्भव भयो र १०० गोलसम्म पुगें । नत्र म जापानमै कतै हराइरहेको हुन्थें, उमेर ढल्किँदै गएपछि खेलाडीको खानपान र व्यवहारमा ध्यान दिँदै खेल्नलाई फिट बनेका सन्तोषले भने । उनी आया मियोसी अध्यक्ष रहेको एनपीओ र्याले वर्ल्डले नेपालमा सामाजिक कार्य गरिरहेको छ । यसैले यो लिगमा च्यासलका तीन जापानी खेलाडीलाई ल्याइदिएको छ । हामी सन्तोष र एनपीओ र्यालेमार्फत नेपाली फुटबललाई सहयोग गर्न चाहन्छौं, आयाले भनिन् ।"
१२२ चिनियाँ फिर्ता,त्रिभुवन अन्तर्राष्ट्रिय विमानस्थलमा बुधबार साँझ चिनियाँ नागरिकलाई फिर्ता लैजान आएको विमान । चीनमा अपराध गरी नेपालमा बसेको हुन सक्ने शंकामा काठमाडौंका विभिन्न स्थानबाट पुस ७ मा १२२ चिनियाँ पक्राउ परेका थिए । अध्यागमन विभागले जरिवाना गरेर फिर्ता पठाउने भएपछि लैजान सुरक्षाकर्मीसहितको विमान चीनले पठाएको हो । अध्यागमन विभागका निर्देशक रामचन्द्र तिवारीका अनुसार अध्यागमन कानुन उल्लंघन गरेको अभियोगमा ३४ जनालाई जनही दुई हजार र बाँकीलाई जनही एक हजार रुपैयाँ जरिवाना तिराएर डिपोर्ट गरिएको हो । उनीहरूलाई यसअघि जिल्ला प्रशासन कार्यालयले अभद्र व्यवहार गरेको अभियोगमा जनही एक हजार जरिवाना गराएको थियो । उनीहरूलाई लैजान दुइटा विमान आएका थिए । चीनले साँझ ५ र ७ बजेको फ्लाइटबाट उनीहरूलाई लगेको छ । तस्बिर ः अंगद ढकालकान्तिपुर
"कानुन बने, नियमावली छैन","(काठमाडौं)  संविधानका मौलिक हक कार्यान्वयनका लागि १६ वटा कानुन बनेको एक वर्ष भइसकेको छ तर तीमध्ये एउटा कानुनको मात्र नियमावली बनेको छ । १५ वटा कानुन नियमावलीलगायत संरचना तयार नहुँदा प्रभावकारी ढंगले कार्यान्वयन हुन सकेका छैनन् । कानुन, न्याय तथा संसदीय मामिला मन्त्रालयले मौलिक हकअन्तर्गत रोजगारीको हकसम्बन्धी ऐन नियमावली बनेको र अरूबारे जानकारी नभएको जनाएको छ । मौलिक हक कार्यान्वयन गर्न कतिपय भइरहेकै कानुनले समेट्छन्, कतिपय बनाउनुपर्छ, कानुन मन्त्रालयमा कानुन तर्जुमा महाशाखाका सहसचिव हुमबहादुर केसीले भने । उनले मौलिक हकसम्बन्धी १५ वटा ऐनअन्तर्गत नियमावली बनाउन बाँकी देखिएको बताए । धेरैजसो निर्माणको प्रक्रियामा छन्, उनले भने । महिला, बालबालिका तथा ज्येष्ठ नागरिक मन्त्रालयअन्तर्गत मौलिक हकसम्बन्धी बालबालिकासम्बन्धी ऐन र अपांगता भएका व्यक्तिको अधिकारसम्बन्धी ऐन छन् । मन्त्रालयका प्रवक्ता ज्ञानेन्द्र पौडेलले अपांगता भएका व्यक्तिको अधिकारसम्बन्धी नियमावली मन्त्रिपरिषद्मा पुगेको र बालबालिका सम्बन्धी नियमावली बनाउन कार्यदल गठन भएको जानकारी दिए । उपभोक्ता संरक्षणसम्बन्धी नियमावली पनि मन्त्रिपरिषद्मा विचाराधीन छ । नियमावली नहुँदा ऐनमा तोकिएबमोजिम वा नियमबमोजिम भनेकामा समस्या हुन्छ, महिला मन्त्रालयका प्रवक्ता पौडेलले भने ।कानुन मन्त्रालयका अनुसार जनस्वास्थ्य सेवा ऐन, आवासको अधिकारसम्बन्धी ऐन, खाद्य अधिकार तथा खाद्य सम्प्रुभता, अनिवार्य तथा निःशुल्क शिक्षासम्बन्धी ऐन र वातावरण संरक्षण ऐनअन्तर्गतका नियमावलीको मस्यौदा सहमतिका लागि कानुन मन्त्रालय नै पुगेका छैनन् । भूमिसम्बन्धी ऐन, अपराधपीडित संरक्षण ऐन, सामाजिक सुरक्षा ऐन र सुरक्षित मातृत्व तथा प्रजनन स्वास्थ्य अधिकारसम्बन्धी ऐनअन्तर्गतका नियमावली निर्माण प्रक्रियामा छन् । जातीय भेदभावसम्बन्धी ऐनको पछिल्लो संशोधन २०७५ असोज २ गते जारी भए पनि नियमावली संशोधन हुन सकेको छैन । यो नियमावली संघीय मामिला मन्त्रालयले बनाउनुपर्ने हो । राष्ट्रिय सभाको प्रत्यायोजित व्यवस्थापन तथा सरकारी आश्वासन समितिले पुस १७ मा ११ वटा मन्त्रालयलाई पत्राचार गरेर मौलिक हकसम्बन्धी कानुनका नियमावली, कार्यविधि, निर्देशिका लगायतको सूची मागेको छ । समितिका सभापति रामनारायण बिडारीले मौलिक हकसम्बन्धी कानुनका नियमावली, कार्यविधि सरकारले बनाएको छ कि छैन भनेर खोजी गरिरहेको बताए । यो खोजी मौलिक हक पूर्ण रूपमा कार्यान्वयन गराउनका लागि ध्यानाकर्षण पनि हो, उनले भने । संसद्ले एकै दिन बनाएका तथा संशोधन गरेका १६ वटा ऐनमा भूमिसम्बन्धी ऐन, सार्वजनिक सुरक्षा ऐन, वातावरण संरक्षण ऐन, अपांगता भएका व्यक्तिको अधिकारसम्बन्धी ऐन, सुरक्षित मातृत्व तथा प्रजनन स्वास्थ्य अधिकार ऐन, उपभोक्ता संरक्षण ऐन र जनस्वास्थ्य सेवा ऐन छन् । त्यस्तै, आवासको अधिकारसम्बन्धी, खाद्य अधिकार तथा खाद्य सम्प्रुभता, वैयक्तिक गोपनीयता ऐन, अनिवार्य तथा निःशुल्क शिक्षासम्बन्धी ऐन, रोजगारीको हकसम्बन्धी ऐन, सामाजिक सुरक्षा ऐन, अपराधपीडित संरक्षण ऐन, बालबालिकासम्बन्धी ऐन र जातीय भेदभाव तथा छुवाछूत (कसुर र सजाय) ऐनको निर्माण तथा केही संशोधन पनि संसद्ले एकैदिन गरेको थियो ।"
फोन ट्यापिङ प्रावधान हटाउन संशोधन,७ नेपाल विशेष सेवा विधेयक राष्ट्रिय अनुसन्धान विभागलाई आम मानिसको फोन ट्यापिङ र अन्य सूचना बटुल्ने अधिकार । वैयक्तिक गोपनीयताको संवैधानिक अधिकारमाथि हस्तक्षेप भन्दै विरोध जारी । प्रधानमन्त्री तथा मन्त्रिपरिषद् कार्यालयले २०७६ मंसिर २५ गते राष्ट्रिय सभामा दर्ता गराएको उक्त विधेयकमाथि कांग्रेसको विरोध ।
असन्तुष्ट जिल्ला सभापतिलाई देउवाको 'लन्च' निम्तो,"(काठमाडौं)  कांग्रेसका संस्थापन इतरपक्षीय जिल्ला सभापतिहरूले पुस ११ को पार्टी निर्णय सच्याउनुपर्ने बटमलाइन अघि सारेका छन् । केन्द्रीय कार्यालयमा आयोजित उनीहरूको बैठकले निर्णय सच्याए मात्रै पार्टीभित्र चर्केको कलहको समाधान खोज्न सकिने निष्कर्ष निकालेको छ । केन्द्रीय कार्यसमितिले पुस ११ मा महाधिवेशनको कार्यतालिका, कार्यविधि, विधानका दफा निलम्बन, केन्द्रीय कार्यसमिति र तरुण दलको म्याद थपलगायत निर्णय गरेको थियो । सोही निर्णयले कांग्रेसमा विवाद चुलिएको हो । संस्थापन र इतरपक्षबीच प्याकेजमै सहमति खोज्न भइरहेको संवाद निष्कर्षमा नपुग्दै सभापति शेरबहादुर देउवाले बहुमतबाट निर्णय लिएका थिए । इतरपक्षले नेतृत्वको एकपक्षीय कदम रोक्न दबाब दिन भन्दै जिल्ला सभापतिहरूलाई परामर्शका लागि सोमबार राजधानीमा बोलाएको थियो । बैठकमा ४५ भन्दा बढी जिल्लाका सभापति सहभागी थिए । बैठक बुधबार सकिए पनि पार्टी नेतृत्वलाई निर्णय सच्याउन दबाब दिन उनीहरू तत्काल जिल्ला नफर्कने भएका छन् । सभापतिले पार्टीभित्रको विवाद अन्त्य गर्ने बाटो नलिएसम्म नफर्कने योजना बनाएका छौं, काभ्रेका सभापति मधु आचार्यले भने, पार्टी एकताका लागि सभापतिले तत्काल पहल गर्नुहुन्छ भन्ने आशा छ । नभए हामी थप कदम अघि बढाउन तयार छौं । बैठकका निर्णय बिहीबार सभापति देउवालाई बुझाएपछि मात्रै सार्वजनिक गरिने उनले बताए । वार्ता प्रक्रिया निष्कर्षमा नपुग्दै बहुमतबाट गरिएको एकपक्षीय निर्णय संशोधन गर्न संवादले निरन्तरता पाउनुपर्छ भन्ने माग लिएर मूल नेतृत्वलाई भेट्दै छौं, आचार्यले भने, महाधिवेशनजस्तो खुशी र उत्साहको पर्वबारे बहुमतबाट नभएर सहमतिबाट मात्रै निर्णय हुनुपर्छ भन्ने हाम्रो बटमलाइन हो । देउवाले भने असन्तुष्ट जिल्ला सभापतिहरूलाई लन्च सहितको निम्तो दिएका छन् । सांसद एवं बर्दियाका जिल्ला सभापति सञ्जय गौतमले पुस ११ को निर्णय नसच्याए पार्टीका कुनै पनि अधिवेशन गर्न नसकिने दाबी गरे । विधानका दफा निलम्बन गरेर क्रियाशील सदस्यता वितरणमा गरिएको खुलापन र भ्रातृ संस्थाहरूलाई समेत सदस्यता वितरण गर्न दिने नयाँ प्रावधानका कारण महाधिवेशन हुन नसक्ने बैठकको निष्कर्ष रहेको उनले बताए । क्रियाशील सदस्यताको पारदर्शिता र वितरणमा एकद्वार प्रणाली अपनाउनुपर्छ भन्ने निर्णयसमेत जिल्ला सभापतिहरूको भेलाले गरेको छ, गौतमले थपे, भ्रातृ संस्थालाई पनि सदस्यता वितरण गर्न दिने हो भने एउटै वडामा हजारौं सदस्यता बढ्ने र त्यसले भद्रगोल सिर्जना गरी महाधिवेशन नै नहुने अवस्था आउँछ । वार्ताको पहल भएनकांग्रेस वरिष्ठ नेता रामचन्द्र पौडेल, महामन्त्री शशांक कोइराला र पूर्वमहामन्त्री कृष्णप्रसाद सिटौलाले नेतृत्वबाट संवादको पहल नभएको आरोप लगाएका छन् । जिल्ला सभापतिहरूको परामर्श बैठकपछि सञ्चारकर्मीसँग उनीहरूले पार्टी पदाधिकारी र प्रवक्तासँग नभएर सिधै नेतृत्वसँग संवाद गरेर समाधान खोज्न आफूहरू तयार रहेको बताए । तीन दिनदेखि जिल्ला सभापतिहरूको बैठक बस्दासमेत नेतृत्व समाधानका लागि अग्रसर नभएको भन्दै उनीहरूले आफूहरूको अभियान थप बढाउने चेतावनीसमेत दिए । पार्टीको एकपक्षीय निर्णय सच्चिनुपर्छ । त्यसमा सभापतिहरूले बल दिनुभएको छ । हामी उत्साही भएका छौं, वरिष्ठ नेता पौडेलले भने, पुस ११ को निर्णय महाधिवेशन मात्रै नभएर पार्टीलाई धरापमा पार्ने गरी भएको छ । भ्रष्टाचार र विकृतिमुक्त पार्टी बनाउने अभियान जारी रहनेसमेत पौडेलले बताए । पार्टी विधि र प्रक्रियाबाट चल्नुपर्छ । बहुमतले विधानलाई भत्काउन पाइँदैन । विधानको संशोधन महासमितिले मात्रै गर्न सक्छ, उनले भने, पार्टीमा सदियौंदेखि चल्दै आएको भावना र मर्ममाथि प्रहार भएको छ । विधान भत्काउने काम भएको छ । महामन्त्री कोइराला पनि बहुमतको निर्णय सच्याउनुको विकल्प सभापतिसँग नभएको बताए । उहाँले सच्याउनुपर्छ, यसको विकल्प उहाँसँग छैन, उनले भने । सिटौलाले सभापतिको गुटका सदस्य मात्रै बसेर गरेको निर्णयले सिंगो पार्टी खतरामा पुगेको बताए । पार्टीमा एकता भत्काउने काम भएको छ, १३औं महाधिवेशनसम्म यस्तो अवस्था थिएन, उनले भने, कृष्णप्रसाद भट्टराई र गिरिजाप्रसाद कोइरालाबीच चरम द्वन्द्व भएको नवौं महाधिवेशनका बेलासमेत सहमतिबाटै कार्यविधि र कार्यतालिका ल्याइएको थियो । पार्टीभित्र चर्कंदै गएको द्वन्द्व समाधानका लागि सभापति देउवालाई तत्काल पहल थाल्नसमेत सिटौलाले आग्रह गरे । प्रवक्ता र पदाधिकारीलाई भनेर हुँदैन । वरिष्ठ नेता, महामन्त्री, म, प्रकाशमानजी हुनुहुन्छ । सभापतिले संवादका लागि सिधै अग्रसरता लिनुहोस्, उनले भने ।"
मौसमको सूचना दिन चीनलाई आग्रह,"काठमाडौं (कास) चीनमा हुने मौसम परिवर्तनका कारण नेपालमा आउने बाढीपहिरोजस्ता विपत्तिबारे पूर्वसूचना दिन चिनियाँ सरकारलाई आग्रह गरेको छ । ऊर्जा, जलस्रोत तथा सिँचाइ मन्त्रालयले चीनमा बाढीपहिरो आउँदा त्यसको असर नेपालमा समेत पर्ने गरेकाले पूर्वानुमानको सूचना दिन आग्रह गरेको हो ।"
सामुदायिक वनका अभियन्ताको निधन,"(काठमाडौं)  सामुदायिक वनका अभियन्ता सिन्धुपाल्चोकको सुनकोसी गाउँपालिका ठोकर्पाका नीलप्रसाद भण्डारीको ८२ वर्षको उमेरमा बुधबार बिहान काठमाडौंमा निधन भएको छ । उनले २०२९ सालमा सरकारी सुरक्षाकर्मी र तारबारबिना नै जनस्तरबाट वन विकास, संरक्षण र प्रवर्द्धन गर्न सकिने अभियान चलाएका थिए । उनले चलाएको अभियानको अवधारणाकै आधारमा हाल मुलुकभर सामुदायिक वनको विकास र संरक्षण भइरहेको छ । भण्डारीलाई सरकारले २०७४ मा पहिलो अभियन्ता घोषणा गरेको थियो । आफू प्रधानपञ्च हुँदा उनले २०३० सालमा एक सय तीन सदस्यीय वन संरक्षण र व्यवस्थापन समिति गठन गरेका थिए । तत्कालीन ठोकर्पा पञ्चायतको सिकाइबाट त्यतिबेलाको सरकारले सामुदायिक वनको अवधारणा मुलुकभर लागू गरेको हो । उनलाई सामुदायिक वनको जन्मदाता पनि भनिन्छ ।सदरमुकामको पात्लेपानी वन नर्सरीबाट दुई दिन लगाएर डोकामा बोकेर ल्याएको सल्लाको बिरुवा त्यहाँ रोपिएको थियो । त्यसरी सुरु भएको सामुदायिक वनको अवधारणाअनुसार हाल मुलुकभर २२ हजारभन्दा बढी वन उपभोक्ता समिति छन् । यो मुलुककै सफल अभियान मानिन्छ । भण्डारीलाई सरकारका तर्फबाट वन तथा वातावरणमन्त्री शक्तिबहादुर बस्नेतले उनको निवासमै गएर श्रद्धाञ्जली व्यक्त गरे । हाल विश्व हिन्दु महासंघका अध्यक्ष भण्डारी २०५९ को राजनीतिक परिवर्तनपछि दुईपटक जिल्ला विकास समितिको सभापति भएका थिए । उनका दुई छोरा, तीन छोरी र श्रीमती छन् ।"
कृषिबारे जानकारी पाएनौं,"नुवाकोट (कास) बेलकोटगढी नगरपालिकाको सार्वजनिक सुनुवाइमा स्थानीयले कृषिसम्बन्धी जानकारी नपाएको गुनासो पोखेका छन् । उत्पादित तरकारीका लागि संकलन केन्द्रसमेत नरहेको उनीहरूको भनाइ थियो । मंगलबार भएको कार्यक्रममा स्थानीयले कृषिसहित शिक्षा, स्वास्थ्य, खानेपानी, सडक, बिजुली, लक्षित वर्ग, अपांगता, भूकम्पपीडितका सवालमा देखिएका समस्या पनि राखेका थिए । बेलकोटगढीले आव ०७५७६ मा ६२ करोड र चालु आवको प्रथम चौमासिकको ३० करोड रुपैयाँको नीति, बजेट तथा कार्यक्रमको समीक्षा गरेको छ ।"
राजधानी तोक्ने प्रक्रिया सुरु,"(मकवानपुर)  प्रदेश ३ को स्थायी राजधानी तोक्ने प्रक्रिया बुधबारबाट सुरु भएको छ । यो प्रक्रियाले प्रदेशसभामा औपचारिक रूपमा प्रवेश पाएको हो । दुई वर्षदेखि चर्चामा रहेर पनि अगाडि नबढेको राजधानी र नामकरणको प्रक्रिया अगाडि बढेको छ, यो हप्ताभित्रमा स्थान र नाम दुवै टुंगिनेछ, नेपाली कांग्रेसका सचेतक छिरिङ दोर्जे लामाले भने तर मतदानको मिति भने टुंगो लागेको छैन । प्रदेशसभा सदस्यले आफ्नो भनाइ राख्ने क्रम सकिएसँगै मतदानको समय कार्यव्यवस्था तथा परामर्श समितिले टुंग्याउनेछ, उनले भने, बिहीबारसम्ममा सदस्यहरूले आफ्नो धारणा राखिसक्छन्, सम्भवतः शुक्रबार मतदान होला । सोमबारको प्रदेशसभा बैठकले प्रदेशको नामकरणसम्बन्धी कार्यविधि पारित गरिसकेको छ । प्रदेशसभामा कुल १ सय १० सांसदमध्ये नेकपाको ८० मत छ भने कांग्रेसको २२ र अन्य दलको आठ मत रहेको छ । प्रदेश स्थायी राजधानीका लागि ७४ मत भए पुग्छ । सत्तारूढ नेकपा सचिवालयले स्थायी राजधानी हेटौंडा र नाम वाग्मती राख्ने गरी अगाडि बढ्न प्रदेश संसदीय दललाई निर्देशन गरे पनि सहमति नहुँदा प्रक्रिया रोकिएको थियो । सदनमा प्रदेशसभाले ०७५ वैशाख १४ गते गठन गरेको स्थायी राजधानीको सम्भाव्यता अध्ययन गर्न गठित समितिले तयार पारेको प्रतिवेदनका आधारमा छलफल अगाडि बढेको छ । स्थायी राजधानी र नामकरणका लागि दीपक निरौलाको संयोजकत्वमा १० सदस्यीय विशेष समिति गठन भएको थियो । समितिले काभ्रे, चितवन, नुवाकोट, भक्तपुर र मकवानपुरलाई सम्भावित राजधानीको सूचीमा राखेको थियो । सूचीमा रहेकै जिल्लाबाट राजधानी तोकिने सभामुख सानुकुमार श्रेष्ठले जानकारी दिए । सांसदले मागे मतस्थायी राजधानी तोक्ने प्रक्रिया बुधबारबाट सुरु भएसँगै प्रदेशसभा बोल्ने सांसद्ले आआफ्नो जिल्लाका लागि मत माग्न थालेका छन् । बैठकको सुरुवातमै प्रदेश राजधानी सम्भाव्यता अध्ययन विशेष समितिका संयोजक दीपक निरौलाले प्रतिवेदनमाथि छलफल गरियोस् भन्ने प्रस्ताव प्रस्तुत गरेसँगै छलफल अघि बढेको थियो । बुधबार २१ जना सांसदले धारणा राखे । सांसदहरू शशीजंग थापा, प्रतिमा श्रेष्ठ र कृष्णलाल भँडेलले भक्तपुर राजधानी हुनुपर्ने तर्क राखेका थिए । रत्न ढकाल, नरोत्तम वैद्य, बसुन्धरा हुमागाईं, लक्ष्मण लम्साल, गोमा भुर्तेल, चन्द्र लामा, शान्तिप्रसाद पौडेलले काभ्रे हुनुपर्ने धारणा राखे भने बलराम पौडेल, गीता वाग्ले, रीता माझी, विजया केसी श्रेष्ठ, विजय सुवेदीले हेटौंडा हुनुपर्ने बताएका थिए । सांसद हिरानाथ खतिवडाले नुवाकोटलाई स्थायी राजधानी तोक्न माग गरे । विशाल खड्का, पुकार महर्जन, मीना ज्ञवाली, रमा आलेमगर र इन्द्रमाया गुरुङले स्थान नतोकी पार्टीको निर्णयअनुसार अगाडि बढ्नुपर्ने तर्क गरेका थिए । नेकपाको निर्णायक बैठक राजधानी र नामकरणको विषय टुंग्याउने सत्तारूढ नेकपाको निर्णायक बैठक बिहीबार बिहान बस्दै छ । तीन दिन सञ्चालन भएर स्थगित भएको नेकपा संसदीय दलको बैठक बिहान ८ बजे मुख्यमन्त्री डोरमणि पौडेलको निवास हेटौंडामा बस्ने नेकपाका मुख्य सचेतक रामेश्वर फुयाँलले जानकारी दिए । अब पार्टी इन्चार्ज अष्टलक्ष्मी शाक्य तथा मन्त्रीहरूले बोल्नुहुनेछ, उनले भने । प्रमुख प्रतिपक्षी कांग्रेस भने नेकपाको निर्णयपश्चात् मात्रै आफ्नो निर्णय गर्ने तयारीमा देखिन्छ । कांग्रेस संसदीय दलको बैठक भने बस्न सकेको छैन ।"
प्रेसलाई खतरा छैन : सञ्चारमन्त्री,"भक्तपुर (कास) सञ्चार तथा सूचना प्रविधिमन्त्री गोकुल बाँस्कोटाले संविधानको मर्मविपरीत प्रेस स्वतन्त्रता कुण्ठित हुने अवस्था आए राजीनामा दिएर आन्दोलनमा उत्रने बताएका छन् । बुधबार नेपाल पत्रकार महासंघ भक्तपुर शाखाको २३ औं स्थापना दिवस कार्यक्रममा बोल्दै मन्त्री बाँस्कोटाले सरकारका कारण प्रेस स्वतन्त्रतामाथि कुनै खतरा नरहेको र पत्रकारको हकहितभन्दा बाहिर गएर मिडिया काउन्सिल विधेयक पारित नहुने बताए । मन्त्री भएपछि ५ करोड ३४ लाख रुपैयाँको पत्रकारिता कल्याण कोष स्थापना गरेको बताउँदै उनले त्यसलाई बढाएर १० करोड रुपैयाँ पुर्याउने उद्देश्य राखिएको जानकारी गराए । अनुशासन उल्लंघन गर्ने पत्रकारितालाई प्रेस स्वतन्त्रतासँग जोड्न नमिल्ने उनको भनाइ थियो । आफूलाई मिडियासँग बोल्न नै मन लाग्न छाडेको प्रतिक्रिया दिँदै उनले भने, एउटा कुराभन्दा पूर्वदृष्टि राखेर अर्को कुरा प्रस्तुत गर्ने प्रवृत्ति हावी भयो ।नेपाल पत्रकार महासंघका केन्द्रीय अध्यक्ष गोविन्द आचार्यले प्रेस जगतलाई संकुचन गराउने मिडिया विधेयक सच्याउन महासंघको दबाबपछि नै सरकारले समिति बनाएर छलफल गरिरहेको बताए । महासंघ भक्तपुरले यस वर्षको स्व मैयादेवी शिल्पकार स्मृति पत्रकारिता पुरस्कार दबाब साप्ताहिकका सम्पादक तथा महासंघ उपत्यका प्रदेश सचिव अमर भुजुलाई प्रदान गरेको छ । त्यसैगरी, स्व भगवान् महर्जन स्मृति पत्रकारिता पुरस्कार ध्रुव मधिकर्मीलाई प्रदान गरिएको छ ।"
सडकमै जिन्दगी बित्ने भो,"हेटौंडा (कास) त्रिभुवन राजपथ खोल्दा कलिला हातले घन हिर्काएको उनी बिर्संदैनन् । जतिबेला उमेर थियो १२ वर्ष । सडक मजदुरी गर्दागर्दै मकवानपुर भीमफेदी गाउँपालिका३ लेकपान्द्राङका इन्द्रमान घलान थाकिसके तर काम छाड्न सकेका छैनन् । अहिले पनि उनी भैंसेभीमफेदी सडक सफाइमा व्यस्त छन् । सडकमै जिन्दगी बित्ने भो, ७७ वर्षीय घलानले भने, यहीँ काम गर्दागर्दै कपाल फुल्यो, काम गर्न नआए खान पाइँदैन ।घरमा आराम गर्नुपर्ने बुढ्यौलीपनमा उनी बिहानैदेखि बेलुकासम्म सडकको नाली सफा गर्ने र खाल्डाखुल्डी पुर्ने काम गर्दै आएका छन् । त्रिभुवन राजपथको निर्माण सुरु हुँला मासिक ५० रुपैयाँमा काम गरेका उनको मासिक कमाइ अहिले २० हजार रुपैयाँ छ । एक दिन काम गर्न नजाँदा तलब काटिन्छ । त्यही भएर बिरामी पर्दा होस् वा घरायसी काम छाडेर, उनी सडकमा पुगेकै हुन्छन् । बिरामी पर्दा पनि काम गर्नुपर्ने बाध्यता छ, सात छोराछोरीका बाबुसमेत रहेका उनले बाध्यता सुनाए, जागिर छोड्दा सरकारले एक पैसा दिँदैन, जागिर छोडेर के खाने होला भनेर चिन्ता लाग्छ ।चार दशकदेखि सडक मजदुरी गर्दै आएका बारा पथलैयाका गोविन्द आचार्यको हालत पनि घलानको जस्तै छ । ५७ वर्षीय आचार्य १७ वर्षको उमेरदेखि सडक मजदुरीमा लागे । उनको पनि उपदान, पेन्सन, सञ्चयकोष केही हुनेछैन । जिन्दगीका सबै जोसजाँगर सडकमै बिताइयो, अन्तिममा केही नहुने रहेछ, उनी गुनासो गर्छन्, सरकारले सडक मजदुरको दुःख बुझ्न सकेन । सडकमा ठूला र धनी मान्छेका गाडी त कुद्छन्, तर हाम्रो जिन्दगी सडकमै बितेको कसैले देख्दैनन् ।९१ वर्षीय टेकबहादुर दराईले सडकमा काम गरेकै सात दशक भइसक्यो । उनी तनहुँको डुम्रे क्षेत्रमा काम गर्छन् । ८० वर्षका विन्देश्वर चौधरी श्रीपुर सडक डिभिजन कार्यालयअन्तर्गत काम गरिरहेका छन् ।सरकारी सेवामा काम गर्ने कर्मचारीले ५८ वर्षमा अवकाश पाउँछन् । सडकमा पाँचदेखि सात दशकसम्म निरन्तर काम गर्नेले भने अवकाश पनि पाएका छैनन् । अवकाश पाउँदा उनीहरूलाई केही दिने व्यवस्था पनि छैन । सरकारले सडक मजदुरका बारेमा ध्यान नदिएको नेपाल सडक मजदुर ट्रेड युनियनका उपाध्यक्ष रमेशराज पौडेल बताउँछन् । उपदान दिने भनेर भएको सहमति पनि सरकारले कार्यान्वयन गरेन, उनले भने । सडक मजदुरको साझा संगठन सडक मजदुर युनियनसँग भौतिक पूर्वाधार मन्त्रालयले काम गरेको आधारमा जागिर छोड्दा उपदान दिने सहमति गरेको थियो । तीन वर्षअघिको उक्त सहमति अहिलेसम्म कार्यान्वयनमा आउन सकेको छैन । देशभरका ३४ वटा सडक डिभिजन कार्यालयअन्तर्गत २ हजार ४ सय ४७ जना सडक मजदुर छन् ।"
अब शीतले भिज्दैन किताब,"(मालाकोट, नुवाकोट)  गर्मीमा जस्ताबाट आएको तापले पोल्थ्यो । जाडामा शीत चुहिएर किताब भिज्थ्यो । लिखु गाउँपालिका३ मालाकोटस्थित गणेशसूर्य आधारभूत विद्यालयका विद्यार्थीले भोग्दै आएको यो सास्ती अब हटेको छ । काठबाँसको बार र जस्ताको टहरामा पढ्दै आएका बालबालिकाले भूकम्पपछि पक्की भवनमा पढ्न पाएका छन् । कक्षा ५ विद्यार्थी विकेश राईले खुसी हुँदै भने, पहिले किताबमा शीत चुहिएर पूरै भिज्थ्यो, अहिले त आनन्द छ ।राष्ट्रिय पुनर्निर्माण प्राधिकरण जिल्ला आयोजना कार्यान्वयन इकाइ शिक्षाले यहाँ दुईवटा नयाँ पक्की भवन बनाइदिएपछि विद्यार्थीले खुसीसाथ पढ्न पाएका हुन् । जाडामा जस्ताबाट झरेको शीतले शिक्षक र विद्यार्थी भिजाउँथ्यो, प्रधानाध्यापक दुर्गाराज पाण्डेले भने, अहिले नयाँ भवन बनेपछि बल्ल ती समस्याबाट पार पाइयो । भमरा आधारभूत विद्यालयको हालत पनि उस्तै थियो । यहाँ ९२ जना विद्यार्थी छन् । उनीहरूले अहिले नयाँ भवनमा पढ्न पाएका छन् । भूकम्पपछि भवन अभावमा कहाँ राखेर पढाउने भन्ने समस्या थियो, विद्यालय व्यवस्थापन समितिका अध्यक्ष हरि रिमालले भने, रुम टु रिडले पक्की भवन बनाइदिएपछि जस्ताको टहरामा राखेर पढाउने समस्या हट्यो ।सदरमुकाम विदुरबाट लिखु ३० किमि पश्चिममा पर्छ । जिल्लामा ४ सय ५३ विद्यालय छन् । तीमध्ये ३ सय ४२ आधारभूत र १ सय ११ मावि छन् । भूकम्पले ३ सय ६४ वटा विद्यालय पूर्ण क्षतिग्रस्त भएका थिए । पूर्ण र आंशिक गरेर ४ हजार २ सय ५७ कक्षाकोठा भत्किएका थिए । राष्ट्रिय पुनर्निर्माण प्राधिकरणअन्तर्गत जिल्ला कार्यन्वयन इकाइ शिक्षाका अनुसार अहिलेसम्म १ सय ६७ वटा विद्यालय पुनर्निर्माण भएका छन् । भारतीय दूतावासले १० वटा स्कुल पुनर्निर्माण गरिरहेको इकाइका सूचना अधिकारी इन्जिनियर सुमन पोखरेलले बताए ।"
अतिक्रमित जग्गा फिर्ता ल्याइने,"काठमाडौं (कास) काठमाडौं, भक्तपुर र ललितपुरको अन्तरजिल्ला सुरक्षा समन्वय बैठकले अतिक्रमण भएको सार्वजनिक जग्गा फिर्ता ल्याउन लागिपर्ने निर्णय गरेको छ । जग्गा प्लानिङ गर्नेले सार्वजनिक र नदीको जग्गासमेत अतिक्रमण गरेको अख्तियारमा उजुरी परेपछि तीनै जिल्लाका प्रशासनले यसलाई फिर्ता ल्याउन एक भएर लाग्ने निर्णय गरेका हुन् । काठमाडौं जिल्ला प्रशासनले एक महिनाअघि नै स्थानीय तहका प्रमुखलाई अतिक्रमण गरेको जग्गाको संरक्षण गर्न सहयोग गर्ने प्रतिबद्धता जनाउन लगाएको थियो । काठमाडौंका प्रमुख जिल्ला अधिकारी जनकराज दाहालको संयोजकत्वमा बुधबार बैठक बसेको हो । नदीजन्य अवैध उत्खनन रोक्न तीनै जिल्लाका प्रशासन प्रमुख र सुरक्षा प्रमुखहरू एकमत भएका छन् । एउटा जिल्लाले रोक्दा अर्कोतिरबाट चोरी हुने अवस्था रहेकोले सबैले कडाइ गर्ने निर्णय गरेका हौं, दाहालले भने । भ्रमण वर्षलाई सुरक्षित बनाउन पनि लागिपर्ने बैठकले निर्णय गरेको छ । दाहालका अनुसार कालोबजारी रोक्न अनुगमन प्रभावकारी बनाउने, सामुदायिक प्रहरी साझेदारीमार्फत सडक सुरक्षा र ट्राफिक व्यवस्थापन राम्रो बनाउने निर्णय भएको छ ।"
मेयर वडा अनुगमनमा,"काठमाडौं (कास) वडाको सेवा प्रवाह अनुगमनमा जुटेको काठमाडौं महानगरपालिका कार्यालयले बुधबार वडा नम्बर १० को अनुगमन गरेको छ । विकास निर्माण र सेवा प्रवाहको स्थलगत अनुगमनलाई निरन्तरता दिँदै महानगरले यसअघि वडा नम्बर ७, ९, १६ र २६ को अनुगमन गरिसकेको छ । मेयर विद्यासुन्दर शाक्यले आफू निर्वाचित भएर आएपछिका अढाइ वर्षमा वडामा भएगरेका विकास निर्माण र कामको प्रत्यक्ष जानकारी लिन स्थलगत अनुगमन थालेको बताए । वडा नम्बर १० मा पर्ने बुद्धनगर, नयाँ बानेश्वर, गंगादेवी मन्दिर, सहभागिता मार्ग, देवीनगर, पूजाप्रतिष्ठान मार्ग, यूएन पार्कलगायतका क्षेत्रमा अनुगमन गरिएको छ । अनुगमन टोलीमा वडा १० का वडाध्यक्ष रामकुमार केसी, वडा सदस्य सतिस तण्डुकार, सुनिता भित्रकोटी, रोहिनी श्रेष्ठलगायत थिए । सडकका खाल्डाखुल्डी पुर्नर्, भत्किएका सहायक बाटो तत्काल मर्मत गर्नसमेत मेयर शाक्यले निर्देशन दिए । महानगरपालिकाले यस वर्ष वडा नम्बर १० लाई ३ करोड रुपैयाँ विनियोजन गरेको छ । मेयर शाक्यले थप एक करोड ५० लाख रुपैयाँ दिने वचन दिए । अब सडक वरिपरिका पेटी महानगरपालिकाले नै मर्मत गर्ने तयारी भएको छ, उनले भने, बजेट जति चाहिन्छ माग्नुहोस् तर जनअपेक्षाअनुसार काम गर्ने कुरामा कमजोरी नहोस् । वडा सदस्य तण्डुकारले वडा १० मा एक सय ३२ रोपनी सार्वजनिक जग्गा रहेको भनिए पनि अहिले १२१५ रोपनी मात्र पत्ता लागेको जानकारी गराउँदै सबै सार्वजनिक जग्गा खोजीमा जुट्ने बताए ।"
रेन्जर अनुसन्धान अधिकृत तोकिए,"काठमाडौं (कास) प्रदेश ३ को उद्योग, पर्यटन, वन तथा वातावरण मन्त्रालयले जनरल फरेस्ट्री समूहका रेन्जरलाई कैद सजाय र मुद्दाको अनुसन्धान गर्ने अधिकारी तोकेको छ । मन्त्रालयले बुधबार प्रदेश राजपत्र जारी गरी पाँचौं तहका रेन्जरलाई एक वर्षसम्म कैद सजाय हुने कसुरसम्बन्धी मुद्दाको अनुसन्धान तथा तहकिकात गर्ने अधिकारी तोकेको हो ।वन ऐन २०७६ को दफा ६२ (१) मा एक वर्षसम्म कैद सजाय हुने कसुरसम्बन्धी मुद्दाको अनुसन्धान तथा तहकिकातका लागि प्रदेश सरकारले राजपत्रमा सूचना प्रकाशित गरी अधिकारी तोक्नुपर्ने उल्लेख छ ।यो व्यवस्थासँगै अबदेखि वनसम्बन्धी एक वर्षसम्म कैद सजाय हुने मुद्दा रेन्जरले हेर्नेछन् । एक वर्षभन्दा बढी कैद सजाय हुने कसुरसम्बन्धी मुद्दाको अनुसन्धान तथा तहकिकात भने नेपाल सरकारले तोकेको कर्मचारीले गर्ने वन ऐनमा व्यवस्था छ ।"
कुबेलाको भ्रमण,"विनाशकारी डढेलोको अभूतपूर्व संकट झेलिरहेको अस्ट्रेलियालाई अहिले सम्पूर्ण विश्वले सहानुभूति प्रकट गरिरहेको छ । यही बेला पर्यटनमन्त्री योगेश भट्टराई भने नेपाल भ्रमण वर्ष२०२० को प्रवर्द्धन गर्न त्यहाँ पुगेका छन् । अस्ट्रेलियाको सिड्नी पुगेका मन्त्री भट्टराईले नेतृत्व गरेको भ्रमण वर्षको औपचारिक र्यालीलाई स्थानीय सुरक्षाकर्मीले रोकेको र त्यहाँको ओपेरा हाउस क्षेत्रमा झन्डाजुलुससहित र्याली गर्न नदिएको खबर अहिले चर्चामा छ । अस्ट्रेलियाले जुधिरहेको डढेलो जोकोहीका लागि विष्मयकारी छँदै छ, नेपालीलाई भने पछिल्लो खबरले थप विस्मित तुल्याएको छ नेपालले आवश्यक संवेदनशीलता देखाउन नसकेकोमा । भ्रमण वर्षको पूर्वनिर्धारित प्रचार कार्यक्रममा कुनै मुलुकमा मन्त्री जानु अस्वाभाविक घटना होइन । त्यहाँ उनी सहभागी हुने कार्यक्रममा सुरक्षा अवरोध आउनु निश्चय पनि राम्रो कुरा होइन । यसमा स्थानीय आयोजकबाट कमजोरी भएको हुन सक्छ । तर, यो आफैंमा त्यति ठूलो विषय होइन, ठूलो कमजोरी त त्यहाँ यसबेला यसखाले कार्यक्रम गर्नुचाहिँ हो । अस्ट्रेलियामा जारी डढेलोको घटनामा समवेदना र सहानुभूति जनाउँदै अघिल्लो दिनमात्रै काठमाडौंबाट परराष्ट्र मन्त्रालयले विज्ञप्ति जारी गरेको विषय आफैंमा जति अर्थपूर्ण थियो, त्यसको भोलिपल्टै पर्यटन वर्षको निम्तो दिन र्याली लिएर अर्का मन्त्री सिड्नी पुग्नु भने लाजलाग्दो देखिएको छ । यो भ्रमण वर्षको सफलताविफलताभन्दा गम्भीर विषय हो । समयको जस्तो सामाजिक सम्बन्ध हुन्छ, मानिसको मनोभावना त्यही अनुसार विकास भएको हुन्छ । उदाहरणका लागि, बिहान उठ्नेबित्तिकै र राति शयनकक्षमा सुन्ने संगीत फरकफरक हुन्छन् । हर्ष, शोक, उत्सव र लडाइँमा गरिने व्यवहार पनि फरकफरक नै हुन्छन् । यस हिसाबले अस्ट्रेलिया अहिले संकटको जुन घडीमा छ, पक्कै पनि यो त्यहाँका नागरिकलाई हाम्रो पर्यटन उत्सवमा सहभागी भइदेऊ भन्नका लागि उपयुक्त थिएनछैन । गत सेप्टेम्बरबाट फैलिएको डढेलोका कारण अस्ट्रेलियामा कम्तीमा २५ जनाको मृत्यु भइसकेको छ भने दुई हजार घरहरू नष्ट भएका छन् । जीवजन्तुमात्रै दसौं लाख मारिएको अनुमान छ । आपत् नियन्त्रण गर्न पहिलोचोटि सेना नै प्रयोग गर्नुपरेको छ । डढेलो प्रभावित क्षेत्रका सयौंलाई स्थानान्तरण गरिएको छ । उक्त क्षेत्रमा केही नेपाली परिवार पनि त्रासमा भएको समाचार छ ।यस्तो बेलामा नेपालले देखाउनुपर्ने चासो त्यहाँको घटना र आफ्ना नागरिकको अवस्थाप्रति थियो । तर, सम्बद्ध मुलुकको असहज अवस्था ख्यालै नगरी आफ्नो देशको प्रचारप्रसार गर्न जानु उदेकलाग्दो घटना हो । सहजै अक्कल राख्न सकिने यो मामिलालाई देशका जिम्मेवार संयन्त्रहरूले मनन गर्न नसक्नु विडम्बनापूर्ण छ । पूर्वनिर्धारित नै भए पनि पर्यटन मन्त्रालय र मन्त्रीले व्यावसायिक प्रवर्द्धनको यो कार्यक्रम स्थगन गर्नु वा रोक्नु बुद्धिमानी हुन्थ्यो । अस्ट्रेलियास्थित नेपाली कूटनीतिक नियोगका पदाधिकारीले आफ्नो सरकारलाई त्यहाँको यथार्थ अवगत गराई त्यसैअनुसार कार्यक्रम बदल्न सुझाव दिन सक्थे । राजनीतिक आशीर्वादसहित भर्खरै कूटनीतिक जिम्मेवारी लिएर क्यानवेरा पुगेका राजदूतले सामान्य कूटनीतिक मर्यादा र कार्यशैली अनुसरण गर्न नसकेको यस घटनामा प्रस्टै देखिन्छ । यसले शासनसत्ता र मन्त्रीगण भनेपछि जीहजुरी गर्नमै रमाउने कूटनीतिक नियोगको प्रवृत्ति उजागर गरेको छ । फेरि, भ्रमण वर्ष सुरु भइसकेपछि यसबारे प्रवर्द्धन गर्ने विषय त्यति तर्कपूर्ण देखिँदैन । यस्ता प्रचारमुखी कार्यक्रम र अभियान त भ्रमण वर्ष नलाग्दै सकिसक्नुपर्ने हो । हतारिँदै मन्त्री स्वयं गन्तव्य देशहरूमा कुद्न थाल्नु भ्रमण वर्षको बजेट सक्ने घुमघाम पर्यटन मात्रै देखिन्छ । विदेशस्थित तीन दर्जन नेपाली कूटनीतिक नियोगले आआफ्नै ढंगमा भ्रमण वर्ष२०२० को शुभारम्भ गरिसकेका छन् । तर, अस्ट्रेलियाबाट गत वर्ष ३० हजार नागरिक नेपाल भ्रमणमा आएका र यो वर्ष यो संख्या १ लाख पुर्याइने भन्दै कुदाकुदमा सरकारी टोली निस्कनुको तुक देखिँदैन । सामान्यतया आफ्नो व्यस्त दैनिकीबाट भ्रमणका लागि समय छुट्याउन कुनै पनि देशका नागरिकले हठात् सक्दैनन्, यस्तो योजना निकै पहिल्यै बनाइन्छ । त्यसैले यसबेला मन्त्री टोली अस्ट्रेलिया जानुको औचित्य कुनै पनि हिसाबले पुष्टि हुँदैन । अर्कोतर्फ, पर्यटन संयन्त्र सारमा होइन, रूप पक्षमा बढी ध्यान दिएर देखावटी काममा केन्द्रित भएको देखिन्छ । अस्ट्रेलियाबाट एक लाख पर्यटक भित्र्याउन लाग्दै गर्दा त्यहाँको सरकारको नेपाल बुझाइ के छ, अस्ट्रेलियालीहरूले नेपालमा भोग्नुपरेका समस्या के छन्, तिनको सुधारमा भने ध्यान दिइएको छैन । अस्ट्रेलियाली सरकारले आफ्ना नागरिकका लागि जारी गरेको ट्राभल एड्भाइजरी मा नेपालका यस्ता समस्यासमेत औंल्याइएको देखिन्छ सानातिना विस्फोट देशभर हुन्छन्, काठमाडौंमा पनि । कहिलेकाहीँ राजनीतिक प्रदर्शनी र हडताल हुन्छन्, आधारभूत सेवा नै अवरुद्ध हुन सक्छन् । पकेटमारी र सानोतिनो चोरी सामान्य हो । यौनलगायतका दुर्व्यवहारको समस्या छ । काठमाडौंबाहिर भरपर्दो स्वास्थ्य सेवा छैन । ट्याक्सीहरू मिटरमा जान मान्दैनन् र बढी रकम असुल्छन् । आन्तरिक उडान नियमित छैन । यसबाहेक अस्ट्रेलियाले आफ्ना नागरिकलाई एक्लै नघुम्न र सार्वजनिक बस र भ्यान नचढ्न पनि भनेको छ । गत डिसेम्बर ९ मा मात्रै अद्यावधिक गरिएका यी सुझावमध्ये केही अतिरञ्जित पनि छन्, यसबारे नेपालले त्यहाँको सरकारलाई प्रस्ट्याउन आवश्यक छ । र, नेपालमा विद्यमान खास समस्यालाई समाधान गर्न पनि उत्तिकै जरुरी छ । अनि पो नेपालमा पर्यटन विकास हुन सक्छ, नकि श्रृंगारात्मक पक्षमा मात्र ध्यान दिएर गरिने बेलाकुबेलाको विदेश भ्रमणले ।"
विवादित सूचना प्रविधि विधेयक,"सरकारद्वारा संसदमा पेस भएको सूचना प्रविधि विधेयकको व्यापक आलोचना भइरहेकै बेला वरिष्ठ कानुनविदहरू समेतले प्रस्तावित विधेयकको त्रुटिहरूलाई औंल्याएका छन् । प्रस्तुत विधेयकमा सरकार स्वयं अभियोजन पक्ष भई आफै न्यायाधीश तोक्नुले स्वेच्छाचारी हुनखोजेको देखिन्छ । साथै आर्थिक जरिवानामा पनि एकै अपराधको लागि छुट्टाछुट्टै अभियोगीलाई अलगअलग राशि तोक्नुले विधेयकको कमजोरीलाई इंगित गरेको छ । उक्त विधेयकमा सूचना प्रविधि अदालत सम्बन्धी प्रावधानले संविधानको धारा १५२ लाई असर पार्नेजस्ता विषयले समग्रमा प्रस्तावित सूचना प्रविधि विधेयक अलोकतान्त्रिक रहेको र बढी विवादित भएकोले यथाशीघ्र सच्याउन पहल हुनुपर्ने देखिन्छ । महेन्द्रसिंह बम, टीकापुर१, कैलाली"
न्यायाधीशको संख्या वृद्धि आवश्यक,"कुुरा सर्वोच्च अदालतको हो । इजलाशले मुद्दा हेर्न नभ्याउने भनेेको ३ पटक भयो । फेरि अर्को पटकका लागि पेसी तोक्नुपर्ने भयो । पक्षको मर्का कसले बुझिदिने ? ती देशका विभिन्न ठाउँबाट आएका हुन्छन् । कोही थुनामा हुन्छन् । फैसला सुन्न नपाएर निराश बन्छन् । वकिलको आफ्नै पीडा हुन्छ । सबै पक्षले कहाँ कुरा बुझ्छन् र ? वकिलले नै ढिलो गरिदियो भन्ने पक्षहरू पनि हुन्छन् । ऊ जहिल्यै चेपुवामै पर्छ । कुनै कुनै पक्ष भने कुरा बुझ्ने हुन्छन् । राम्रा हुन्छन् । विचरा वकिल बहस गर्न हरेक पेसीको लागि तयारी गर्छन् । दिनभरि कुर्यो । हेर्न नभ्याउने भनेपछि लुरुक्क फर्किनुको विकल्प छैन । अदालतमा मुद्दाका चाङ छन् । इजलाशमा एकैदिनका लागि २०३० थान मुद्दा पेसीमा चढ्छन् । कसरी हेर्न भ्याउनु ? न्यायाधीशको संख्या भने कम छ । ढिलो न्याय दिनु पनि अन्याय हो । प्रदेश र केन्द्रमा सयौं सांसद र मन्त्रीहरू बनाउनुभन्दा सर्वोच्च अदालतमा न्यायाधीशको संख्या वृद्धि गरे हुने थियो । फुर्पा तामाङ, ठूलो भार्खु, रसुवा"
संयुक्त राष्ट्रसंघले भूमिका खेलोस्,"अमेरिकाको ध्यान इरानतिर मोडिएको छ । इरानमाथि बक्रदृष्टि राखेका अमेरिकाका राष्ट्रपति डोनाल्ड ट्रम्पको निर्देशनमा इरानी सैनिक प्रमुखको हत्या भएको प्रकरणले यतिबेला संसारको ध्यान खिचेको हो । अमेरिकी दादागिरी विरुद्ध भनी उत्तर कोरिया निकै जाइलागेको, आणविक हतियारको परीक्षण गरिरहेको, अमेरिकालाई नै उडाइदिने धम्की दिइरहेको छ । अमेरिकासँगको आणविक अवस्थालाई टक्कर दिइरहेको छ । अब पुनः इरानले आणविक सम्झौता भंग भएको घोषणा गरी अमेरिकालाई चुनौती दिइसकेको छ । उत्तर कोरियाले अमेरिकाको दादागिरीलाई लक्षित गरी शक्तिशाली परमाणु हतियारको प्रदर्शन गरिरहेको अवस्था सेलाउन नपाउँदै फेरि इरानका गतिविधि पनि हिंसात्मक हुनसक्नेतर्फ सबैको ध्यान खिचिएको छ । कतै तेस्रो विश्वयुद्ध निम्त्याउन अमेरिका लालायित भएको त होइन भन्ने आशंका पनि गरिँदैछ । उत्तर कोरिया निकै लचक भई शत्रु अमेरिकासँग वार्ता गर्न लाग्दासमेत अमेरिकी राष्ट्रपतिको सन्काहापनले वार्ता असफल भएको घटना ताजै छ । यो घटना सेलाउन नपाउँदै ट्रम्पको दादागिरी र सन्की स्वभावले फेरि एकपटक सारा विश्वलाई दुखित बनाएको छ । संसदमा महाभियोगको सामना गरिरहेका ट्रम्पले अन्यत्र ध्यान खिच्न कतै यो घटना गराएका त होइनन् ? जे होस्, अहिलेको अवस्थामा संयुक्त राष्ट्रसंघले यथाशीघ्र अमेरिका र इरानबीच वार्ताको वातावरण बनाई अमेरिका, इरान र उत्तर कोरिया बीचको विवाद अन्त्य गर्न भूमिका खेलोस् । नरनाथ पाण्डे, कावासोती८, नवलपुर"
छाउपडी हटाउने बुद्धि,"मंगलबार प्रकाशित छाउपडी हटाउन निर्मम बन्नू समाचार पढ्दा हाँसो उठ्यो । किनभने प्रतिनिधिसभाको महिला तथा सामाजिक विकास समितिले सुदूर पश्चिम र कर्णाली प्रदेशमा व्याप्त छाउपडी प्रथा धर्म, संस्कृति र परम्पराका नाममा मानवीय जीवनको क्षति निकै गम्भीर र दुःखदायी भएकाले यस्तो कुसंस्कार उन्मूलन गर्न राज्य जति निर्मम बन्नुपरे पनि अभियान थालेरै सफल तुल्याउन सामान्य प्रशासन मन्त्रालय तथा महिला बालबालिका तथा ज्येष्ठ नागरिक मन्त्रालयसँग समन्वय गरी कडाइका साथ काम गर्न गृह मन्त्रालयलाई निर्देशन दिएको छ । मंसिर १५ देखि गृह मन्त्रालयले जनप्रतिनिधि, राजनीतिक दललाई साथ लिएर छाउगोठ भत्काउन चालेको अभियानमा हालसम्म १ हजार २ सयभन्दा बढी छाउगोठ भत्काई सकिएको तथ्यांक पेस भएको छ । अछाममा एकजना बुहारीको छाउगोठमा निसास्सिएर मृत्यु भएपछि उनका जेठाजुलाई पक्राउ गरिएको र मुलुकी फौजदारी कार्यविधि संहिता २०७४ को व्यवस्था अनुसार सो प्रथा उन्मूलन अभियान थालेको छ । कर्णाली प्रदेशको सुर्खेतमा रहेका १ हजार ८ सय छाउगोठ भत्काउन विशेष पहल भएको र तीमध्ये ३ सय गोठ नष्ट गरिसकिएको र बाँकी १ हजार ५ सय गोठ केही दिनभित्रै नष्ट गर्ने योजना देखिन्छ ।हो, सुदूर पश्चिम र कर्णाली प्रदेशमा व्याप्त छाउपडी प्रथा शतप्रतिशत कुसंस्कार र कुप्रथा हो । यसको अन्त्य हुनैपर्छ । तर शिक्षा वा परामर्शविना जति संख्यामा छाउगोठ भत्काए पनि र जतिजनालाई पक्राउ गरे पनि बलजफ्ती गरिएको अभियानले जनताको ज्ञान, धारणा र बानीमा परिवर्तन ल्याउला जस्तो लाग्दैन । यसका लागि सम्बन्धित स्थानीय सरकार, जनसमुदाय, धार्मिक अगुवा, अभिभावक, शिक्षक, विद्यार्थीसमेतको परामर्शमा महिनावारी र शारीरिक महत्त्वबारे बुझाउनुपर्छ । महिनावारीको प्राकृतिक, जैविक महत्त्व, छाउपडी र यसबाट हुने जोखिमबारे शैक्षिक पाठ्यक्रममा राखेर अघि बढेमा बल प्रयोग नगरी बुद्धिले नै छाउपडी प्रथा उन्मूलन हुन्छ । गंगाराज अर्याल, पाणिनि८, अर्घाखाँची"
"दलितहरू किन लुकाउँछन्, आफ्नो पहिचान ?","हीरा विश्वकर्माको जनगणनामा दलितको पहिचान लेख मननयोग्य र सान्दर्भिक लाग्यो । यसमा दलितको संख्या तथ्याङ्कमा कम देखिएको तर वास्ताविक रूपमा बढी छ भन्ने छ । जस्तो दलितहरूको संख्या १३८ प्रतिशत रहेको र यसलाई नै आधार मानेर समावेशी कोटा निर्धारण गरेको कुरा सत्य नै हो । तर दलित अधिकारका लागि खोलिएका संघसंस्थाहरूले केही जिल्लामा लिएको नमुना तथ्याङ्कलाई हेर्दा दलितहरूको संख्या बढी देखाएको कुरा यसमा लेखिएको छ । दलितहरूको वास्तविक जनसंख्याको रेकर्ड बाहिर नआउनुमा सबै पक्षको कमजोरी छ कि भन्ने लाग्छ । यसमा दलितहरूमा नै एकताको अवस्था कमजोर देखिन्छ । दलित अधिकारका लागि काम गर्ने संघसंस्थाहरूमा पनि एकमत देखिंँदैन । जस्तै परियार, विक, नेपाली आदि दलितहरूमा पनि आआफ्नो समुदायलाई प्राथमिकता दिने गरिन्छ । विकले विकलाई, परियारले परियारलाई चेपेको पाइन्छ । दलित आयोगमा पदाधिकारीविहीन हुनु विडम्बना नै हो । यस विषयमा दलित अगुवाहरूले आवाज उठाएको पाइँदैन । आज पनि कतिपय ठाउँका दलितहरू आफ्नो वास्तविक थर लुकाएर बस्न बाध्य छन् । वास्तविक थर बताउँदा कोठा भाडामा समेत नपाइने, अरुले होच्याएर व्यवहार गर्ने परिपाटीले गर्दा उनीहरू वास्तविक थर बताउने हिम्मत गर्दैनन् । यो आफैमा गलत अभ्यास हो । अब आआफ्नो ठाउँबाट आफ्नो पहिचान गर्वका साथ भन्ने हिम्मत सबै दलितले देखाउनुपर्छ । आफ्नो पहिचान लुकाउने होइन, डटेर बताउने हो । ढुक्क भएर भन्ने आँट आम दलितसँग हुनुपर्छ । गोविन्द विक, बुनपा१२, कपन, काठमाडौं"
प्रधानमन्त्रीको झुट नबोल्ने बानी !,"प्रधानमन्त्री केपी शर्मा ओलीले हालै बालुवाटारमा बालबालिकासँगको अन्तरक्रिया कार्यक्रममा आफूभित्र रहेको एउटा राम्रो बानीलाई उजागर गर्नुभयो । जुन निकै राम्रो र प्रेरणादायी छ । तथापि त्यो बानी व्यावहारिक धरातलमा परीक्षण हुन भने बाँकी नै छ । उहाँले आफ्नो बच्चाको राम्रो बानीबारे निकै मिठासका साथ भन्नुभयो म झुठ बोल्न सक्दिन थिएँ । कुनै कुरा साथीले नभन भन्दाभन्दै अभिभावक, गुरुलाई भनिदिन्थेँ । साथीहरूले पोल लगायो, भरपर्दो छैन भन्थे । घरको सारा काम गर्थें । सुन्दा निकै सुन्दर प्रधानमन्त्रीको त्यो कथन व्यावहारिक कसीमा कतिको खरो उत्रेको छ त ? सत्ताको शिखरमा पुग्दा र त्यहाँ टिकिरहन कहीं ऊहाँले सत्यसँग सम्मौता त गर्नु परिरहेको छैन ?बच्चामा झुठो नबोल्ने उहाँको बानी अहिले सत्तामा रहँदाबस्दा परिवर्तन त भएको छैन ? यो कुरा स्वयम् प्रधानमन्त्रीले आफ्नो आत्मालाई साक्षी राखी भन्दा जनता औधी खुसी हुन्थे । उहाँको झुठो नबोल्ने बच्चाको बानी समय र सत्तासँगै परिवर्तन भएको छ कि छैन ? त्यो जान्न निम्न प्रश्नको उत्तर विनम्रतापूर्वक आओस् भन्ने अपेक्षा गर्छु ।१ लिजको समय ६ वर्ष बाँकी छँदै गोकर्ण रिसोर्टको जग्गा बिना प्रतिस्पर्धा यति होल्डिङलाई दिँदा प्रधानमन्त्री ओलीको यति समूहसँग कुनै साँठगाँठ थियो कि थिएन ? कृपया झुठो नबोल्नोस् ।२ मेडिकल कलेजहरूले मनपरी रूपमा लिइरहेको शुल्क फिर्तामा सरकारले देखाएको उदासीनतामा प्रधानमन्त्रीको कुनै स्वार्थ थियो कि थिएन ? भनिन्छ, प्रधानमन्त्री ओलीको सिंगापुर उपचारमा मेडिकल सञ्चालकहरूले खर्च गरेको र केही सञ्चालक सिंगापुर नै पुगेका थिए रे । यो कुरा कतिको सत्य हो ?३ दूरसञ्चार प्राधिकरणमा दिगम्बर झाजस्ता भ्रष्ट चरित्र बोकेकालाई नियुक्त गर्न प्रधानमन्त्रीले पूरै बल लगाएको भनेर एकजना पूर्वमन्त्रीले लगाएको आरोप कतिको सत्य हो ?४ गतवर्ष चिनी आयातमा प्रतिबन्ध लाएर दसैंको बेला चिनीको मूल्यवृद्धि गर्ने अघोषित सिन्डिकेटमा प्रधानमन्त्रीको कुनै भित्री स्वार्थ थियो कि थिएन ?५ झापाको खेतमा अनावश्यक १८ तले भ्युटावर बनाएर राष्ट्रिय बजेटको धेरै अंश झापामा पुर्याएर प्रधानमन्त्री पुनः चुनाव जित्ने चाहनामा रहनुभएको र झापाकै बी एन्ड सी कलेजका सञ्चालकको घरमा मार्सी चामलको खाना खाएर उनीहरूकै स्वार्थमा काम गर्न तयार भएको हो, होइन ? कृपया झुठो नबोलेर आफ्नो दाबी सत्य गरिदिनोस्, प्रधानमन्त्रीज्यू । गोपाल देवकोटा, गोकर्णेश्वर८, काठमाडौं"
शिक्षा नीति : शक्ति समूहका पक्षमा,"देशको शिक्षा नीतिका बारेमा स्वाभाविक रूपमा बहसहरू चलेका छन् । सरकार बाहेक अरु क्षेत्रबाट प्रशंसा वा प्रतिरक्षा गरिएको छैन । उच्चस्तरीय शिक्षा आयोगले दिएको प्रतिवेदनका आधारमा बन्ने भनिएको यो नीतिको तयारी पनि उक्त आयोगको प्रतिवेदनको नियतिसँगै डोकाले छोपेजस्तो गरी गोप्य नै गरियो । औपचारिक रूपमा सरकारले सार्वजनिक गर्न हिचकिचाएकाले नीति कस्तो किसिमको आउँछ भन्ने सरोकारवालाले अन्दाज गरिसकेका थिए । निजी विद्यालयहरूमा गएर दोसल्ला ओढ्न नहिचकिचाउने केही विज्ञ र शिक्षा सरोकारवाला वर्गले यसलाई निजी पोस्ने भनेर कडा शब्दावलीमा भर्त्सना गरे पनि यो दस्तावेजमा त्यति खुसी वा क्रुद्ध हुनुपर्ने विषय छैनन् । यो दस्तावेजले यथास्थिति कायम राख्नै सघाउँछ । यो स्पष्ट रूपमा देशका सबै शक्ति समूहहरू चाहे ती शिक्षकका संघसंगठनहरू हुन्, कर्मचारीहरूको झुन्ड होस् या निजी स्कुलहरूको जत्था सबैका पक्षमा छ, फगत निजी विद्यालय पठाउन नसकेका वा नपाएका विद्यार्थीका बाउआमाका विपक्षमा । यो नीतिमा समाजवाद उन्मुख संविधान अन्तर्गत डबल कम्युनिस्ट पार्टीको सत्ताद्वारा सम्भवतः सबैभन्दा खँदिलो शब्दमा सार्वजनिक सेवा र अधिकारका क्षेत्रमा निजी क्षेत्रलाई प्रोत्साहन गरिएका वाक्यहरू छन् । यसबारे लेखिएको वाक्यांश प्रधानमन्त्री ओलीले गरेको एक कार्यक्रमसँग हुबहु मिल्न गएको कुरा सायद संयोगमात्र होइन । ती भाषणका विचारलेखकवक्ताले पनि यो दस्तावेजमा आफ्नो कलम चोबेको हुनुपर्छ । यो नीतिलाई डबल कम्युनिस्ट जोडेको सिलाइ नउधार्न गरेको शिक्षामन्त्री वा उनी सम्बद्ध पुरानो पार्टीको बलिदानका रूपमा पनि सायद इतिहासले हेर्नेछ । यो डबल नेकपाको संस्थापनका अंशियार देखिने ओलीपोखरेलको सम्झौताको दस्तावेजजस्तो लाग्यो भन्दा साह्रै बात नलाग्ला । नीतिमा निजी र सार्वजनिक साझेदारीको पनि कुरा गरिएको छ । तर निजीबाट सामुदायिकले के सिक्ने र सामुदायिकबाट निजीले के सिक्नुपर्ने भन्नेजस्ता कुरा खुलाइएको छैन । स्मरण रहोस्, गत सालको विश्व शिक्षा निगरानी प्रतिवेदनले नेपालका सामुदायिक विद्यालय निजी विद्यालयको माध्यम भाषा र विद्यालयको पोसाकजस्ता पक्ष जथाभावी अनुकरण गर्नेमा पारेको छ । त्यसो त आलोचकहरूको दौड पनि कम छैन । उच्चस्तरीय शिक्षा आयोगको प्रतिवेदनको मर्म विपरीत विद्यालय नाफामूलक नहुने प्रावधानहरू झिकिएकोमा यसरी आलोचना गरेका छन्, मानौं यो दस्तावेजमा त्यो बाहेक अरु सबै कुरा ठिक छन् । शिक्षकहरूको तालिम नियमित र निजीकरण गर्न हतार भइसकेको छ । त्यसरी नै प्राविधिक शिक्षाको विस्तार गर्ने क्रममा निजी क्षेत्र खुला गर्न पनि । श्रम बजारद्वारा नियन्त्रित हुने विषय हो । यसलाई बजारमा छाड्नु केही असमाजवादी कुरा होइन । सायद यथास्थिति पनि कायम नरहला भनेर निजी क्षेत्र यसमा चुप लागेर बसेको होला । सरकारी संयन्त्रले कुरा गरिए जस्तै हो भने त्यत्रो प्राविधिक विस्तार थेग्न सक्दैन । सचेष्ट रूपमा गर्ने कि नगर्ने भन्ने हो, ढिलोछिटो यस्तो हुनु नै पर्नेछ । आखिरी रोक्न नसक्ने निजीको बाढी पनि उही बेला निकास नबनाएर सक्नेजति पानीले नै खोलेर आएको हो । हाम्रो शिक्षाजस्तै माथिबाट के दिने भन्ने रटानहरू पनि यसमा धेरै छन् । उदाहरणका लागि पठन संस्कृति हराउँदै गरेको कारण नखोतली पुस्तकालय विस्तारको कुरा छ । प्रशिक्षकको चर्चा नगरी प्राविधिक शिक्षा विस्तारको कुरा गरिएको छ । शैक्षिक परामर्श संस्थाहरू र ट्युसनको निराकरणको दृष्टिमात्र राख्नुभन्दा नियमन यथास्थिति कायम राख्ने निरन्तरताका अरु उदाहरण हुन् । सुक्न आँटेको रुखमा ठाउँठाउँबाट मुना निस्केजस्तै यो नीतिमा थुप्रै सकारात्मक पक्षहरू नभएका होइनन् । अक्रान्तिकारी परिवर्तनले नै बाटो फुकाउने हो भने थुप्रै सकारात्मक पक्ष छन् । विद्यालयलाई स्वशासित संस्थाका रूपमा हेर्ने शब्दावली परेको छ, जहाँ विद्यालय व्यवस्थापन समिति विद्यालय र समुदायको पुलका रूपमा चित्रित छ (तर विद्यालयको स्वामित्व दिन हच्केको छ) । स्कुलको सेवाक्षेत्र निर्धारणको कुरा पनि गरिएको छ, यद्यपि यो व्यवस्था निजीका हकमा कसरी कार्यान्वयन हुन्छ, अस्पष्ट छ । देशको शिक्षा व्यवस्था निजीका अतिरिक्त गएका ३४ दशकदेखि नै शिक्षक युनियन र एकअर्काको पृष्ठपोषण गर्ने कर्मचारीतन्त्रको हैकम र दादागिरीको बन्दी भएकै छ । यी दुवैका बारेमा नीति स्पष्ट रूपमा मौन छ । सायद परामर्शको भर नपरेको भए दस्तावेजको सङ्गठित भाषाका लागि कर्मचारीतन्त्र जसको भागिदार हुनसक्छ ।विद्यालय सुरक्षाका लागि ड्रिल, हरित विद्यालय र करेसाबारी यसका अरु हरिया पक्ष हुन् । मातृभाषा बोल्न सक्ने शिक्षक र शिक्षकको मूल्याङ्कन विद्यार्थीको सिकाइ उपलब्धिका आधारमा गरिने जस्ता अरु सकारात्मक पक्ष छन् । आशय र विषयभन्दा संरचनामा ध्यान दिने हाम्रो पुरानो तजबिजको प्रमाण हो । उदाहरणका लागि अहिले पनि यसमा उच्चशिक्षा आयोगको संरचना थपिएको छ । विश्व विद्यालय अनुदान आयोग यथावत् नै छ । बोर्डले कुलपति छान्नेजस्तो विश्वविद्यालयको स्वायत्तताको कुरा हराइ नै हाल्यो । शिक्षकको संख्या नगन्ने हो भने मन्त्रालयको ठाडो सोलीजस्तो संरचना टसमस गराइने देखिन्न । यसलाई मानव संसाधन व्यवस्था गर्ने मन्त्रालयभन्दा आफैं रोजगारी सिर्जना गर्ने मन्त्रालयमा पनि गनिने नै छ । अपाङ्गता भएका विद्यार्थीलाई छात्रावासको व्यवस्था, विभेदमा शून्य सहनशीलता जस्ता अरु समावेशिताका सकारात्मक पक्ष हुन् । असर र कारण अन्यन्त्र त्यति नहेरिए पनि शिक्षा सङ्कायको पुनरावलोकन निकै सकारात्मक पाटो हो । तर कतै पनि कुन कामको जिम्मेवारी के कसको हो, उल्लेख छैन । विद्यालय गैरनाफामूलक बनाउने प्रावधान पन्छाएको शिक्षानीति स्थानीय तह अधिकार कटौती गर्न कटिबद्ध नै देखिन्छ । यस मामलामा शिक्षा सेवा आयोग प्रादेशिक तहमा राख्ने भन्न सफल भएकाले शिक्षकका संघसङ्गठनहरूसँग अरु पनि विषय सहमति भएर नगरिएका नहोलान् भन्न सकिन्न । यो व्यवस्था संविधानले निर्धारण गरेको एकल अधिकारलाई साझा अधिकारले अपहरण गर्ने कामको मतियारी हो । कक्षा दसको परीक्षा प्रदेशमा ल्याउने कुरा संविधान संशोधन नगरी गरिए मर्मका हिसाबले गैरसंवैधानिक नै हो । यसले विभिन्न जटिलताले जकडिएको स्कुले शिक्षाले निकास पाउन सक्ने आशालाई कुठाराघात गर्छ । केन्द्रको समग्र र कर्मचारीहरूको असहयोगको प्रयत्नका बावजुद स्थानीय सरकारहरूले शिक्षामा चासो बढाएकै छन् । जहाँसम्म अव्यवस्था र भ्रष्टाचारको कुरा छ, त्यो पहिले माथि मात्र हुन्थ्यो, अहिले तल पनि छ (तल्लो तहको भ्रष्टाचारको समर्थनको अर्थ नलागोस्) । तर पनि शिक्षा र विद्यालय पहिलाभन्दा चलायमान नै भएका छन् । यो आखिरमा सदाझैं चोरबाटोबाट आएको नीति हो । यसले जनतालाई शिक्षा आयोगको प्रतिवेदन सार्वजनिक गर्ने कुरा थाती राखेर मन्त्रीपरिषद्ले लोककथाको स्यालले स्याल आयो ! स्याल आयो ! भनेर आफैंले कुखुरा उडाएको जस्तोगरी शिक्षानीति पारित गरेको छ । त्यही पनि सार्वजनिक गर्न भक्कुमार कटमिरो अम्बा खाएर कब्जियत भए जस्तै धेरै दिन लाग्यो । यस्तै शिक्षानीति नै ल्याउन करोडौं र महिनौं खर्चेर आयोगको नौटंकी नगरेको भए वेश हुन्थ्यो होला । के गर्न सकिन्थ्यो ? अब कुरा गरेर अर्थ छैन । यो काम नजानेर वा भुलवश भएको हैन । शैक्षिक रूपान्तरणका मूलपक्षहरू निजीको सार्वजनिक विद्यालयहरूमा पर्ने बढ्दो असीमित दुष्प्रभावको न्युनीकरण वा नियन्त्रण, स्थानीय सरकारहरूको सबलीकरण, शिक्षकको व्यवस्था हुन् । यी तीनैमा यो नीति चुकेको छ । एकदेखि तीनसम्मको एकीकृत पाठ्यक्रमले यही शिक्षण पद्धतिमा गुणात्मकता कसरी थप्छ, चुनौतीपूर्ण छ । अंग्रेजी पुगेन भनेर चिच्याइरहँदा भर्खरै सेवा आयोग पास गरेका शिक्षकहरू प्राथमिक तहको अंग्रेजीमा असक्षम भए भन्ने कुरा आइरहेछ । समग्रमा अक्षराङ्कन प्रणालीलाई ठिकै मान्ने हो भने यो दस्तावेजलाई लेखक सिप्लस अङ्क दिन चाहन्छु । हुन त नीति आफैंमा आशयमात्र हो, ऐन नबनी यसको कार्यान्वयनमा वैधानिक हैसियत हुँदैन । तर नियन्त्रित र निरीह सांसदले शक्तिशाली सरकारले बनाएको नीतिका विरुद्ध अर्कै कानुन बनाउलान् भनेर सोच्न कठिन छ । जागिर मात्र खाएको हैन भने आयोगका सदस्य आफ्नो प्रतिवेदनको प्रतिरक्षामा पनि आउन् । गम्भीर रूपमा समृद्धिको कुरा गर्नेहरू, शिक्षालाई समाजवादको औजार मान्ने राजनीतिज्ञ र दाहिनेदेब्रे र बीच सबैतिरका सांसदहरू र अरु सार्वजनिक शिक्षाका हिमायतिहरूको एक मोर्चा बनाएर आउने संघीय शिक्षा ऐन, नीतिजस्तै फोस्रो, यथास्थिति कायम राख्ने र कति अर्थमा प्रतिगामी हुन नदिन खबरदारी गर्नु पर्नेछ । भट्टराई शिक्षानीति तथा अभ्यास केन्द्रसँग सम्बन्धित छन् ।"
समाजवाद र सहकारीको सम्बन्ध,"समाजवादबारे एकरुपता देखिँंदैन । तत्कालीन सोभियत संघमा राज्य नियन्त्रित अर्थनीति मार्फत समाजवाद स्थापनाको परिकल्पना गरियो भने चीनमा पछिल्लो समय उदार अर्थनीति मार्फत समाजवादमा पुग्न सकिन्छ भन्ने प्रयास भइरहेको छ । उत्पादन सम्बन्धमा रहेको अन्तरविरोधलाई न्युनीकरण गर्न गैरमार्क्सवादीहरूले पनि समाजवादको मर्म र आवश्यकतालाई कुनै न कुनै रूपमा आत्मसात गरेको पाइन्छ । यद्यपि उनीहरूबीच समाजवादसम्म पुग्ने नीति र कार्यक्रम भिन्नभिन्न छ । कतिपय पुँजीवादी मुलुकहरूले पनि समाजवाद शब्द प्रयोग नै नगरी समाजवादी मुलुकहरूको भन्दा लोककल्याणकारी कार्यक्रमहरू सञ्चालन गरेका छन् । हाम्रो संविधानमा समाजवाद उन्मुख अर्थनीतिको परिकल्पना गरिएको छ । सरकारको सामाजिक न्याय र अवसरसहितको विकास कार्य अघि बढाउने समाजवादी यात्राको मूलमर्म हो । सभ्य, शान्त, समृद्ध र आदर्श समाजको स्थापना यसको गन्तव्य हो । सामाजिक भेदभाव तथा कुरीतिको अन्त्य, लोकतान्त्रिक पद्धतिको स्थापना र वातावरण अनुकूलन दिगो विकास यसका अन्तरनिहित अधारस्तम्भ हुन् । समाजवादी आर्थिक प्रणालीमा उत्पादनका साधनमाथि सामुहिक स्वामित्व र नियन्त्रण कायम हुन्छ । विकासको प्रतिफल वितरणलाई समन्यायिक गराउनेतर्फ विशेष जोड दिइन्छ । सहकारी र समाजवादबीच कस्तो सम्बन्ध छ ? सहकारीले पुँजीवादलाई सहयोग गर्छ वा समाजवादलाई भन्ने प्रश्न उठ्ने गरेको छ । पुँजीवाद र प्रविधिले निम्ताएका उत्पीडन र कष्टहरू तथा गरिबी र अभावको तात्कालिक समाधानको पृष्ठभूमिमा आधुनिक सहकारीको विजारोपण भएको हो । मुलुकको वैचारिक, आर्थिक प्रणालीले सहकारी क्षेत्रको प्रयोग कसरी गर्ने भन्ने निर्धारण गर्छ । सहकारीहरू जुनसुकै आर्थिक प्रणाली रहेको अवस्थामा पनि प्रजातान्त्रिक तवरले सञ्चालन हुन चाहन्छन् । अमेरिका र क्युबा दुई फरक वैचारिक तथा आर्थिक प्रणाली भएका मुलुकको अर्थव्यवस्थाको एक हिस्साका रूपमा सहकारी क्रियाशील छन् । क्युबाले समाजवाद विकासको पूर्वाधारको रूपमा सहकारीलाई प्रयोग गरेको छ भने अमेरिकाले पुँजीवादकै रक्षाका लागि यस क्षेत्रको प्रयोग गरेको छ । सहकारी मार्फत उत्पादन प्रणालीमा सामुहिक लगानी, सामुहिक स्वामित्व, सामुहिक सञ्चालन र सामुहिक लाभ हासिल हुने कारण सामाजिक न्यायसहितको विकासको परिकल्पना गर्दा यसको भूमिका महत्त्वपूर्ण रहन्छ । सार्वजनिक निकाय उत्पादन तथा व्यवसायमा प्रत्यक्ष रूपमा सहभागी नहुने र निजी क्षेत्र नाफामूलक क्षेत्रमा मात्र आकर्षित हुनेहुँदा सहकारीको भूमिका महत्त्वपूर्ण छ । सहकारी क्षेत्र उत्पादन र व्यवसायमा संलग्न नहुने हो भने आर्थिक विकास भए पनि आर्थिक समानता र सामाजिक न्याय हासिल हुन सक्दैन । सहकारी अभियानलाई संविधानले परिकल्पना गरे अनुरुप समाजवाद उन्मुख बनाउन सरकार, सरकार सञ्चालन गर्ने दल र सहकारीमा आबद्ध नेतृत्वको वैचारिक स्पष्टता आवश्यक छ । सहकारी आफैमा साध्य होइन, साधन वा माध्यम मात्र हो । यो माध्यम उपयुक्त तरिकाले सञ्चालन हुनसकेन भने आर्थिक र सामाजिक क्षेत्रका अपेक्षित लक्ष्य हासिल गर्न सकिँंदैन । २०४६ अघिको एकदलीय पञ्चायती व्यवस्थाले सहकारीको विकास र विस्तारलाई अनुकूल बनाउन सकेन । २०४६ सालको जनआन्दोलनपछि अवलम्बन गरिएका आर्थिक, राजनीतिक पद्धतिले सहकारी प्रथमिकतामा आउन थाल्यो । सहकारी संस्थाहरूमार्फत हुने विकास प्रक्रियामा आम जनताको पहुँच पुग्ने कारण यसले महत्त्व पाउन थालेको हो । सरकारले सहकारीलाई भाषणमा मात्र होइन, संविधानको मर्म अनुरुप प्राथमिकतामा राख्नु आवश्यक छ । यसका लागि सार्वजनिक, निजी र सहकारी क्षेत्रको समन्वय र अधिकार क्षेत्रबारे संसदबाट मार्गदर्शन अनि त्यसैको आधारमा बजेट र योजना तर्जुमा गरिनुपर्छ । तीनै तहका सरकारले सहकारी क्षेत्रसँग समन्वय र सहकार्य गर्नेबारे नीतिगत, कानुनी र कार्यान्वयनमा स्पष्ट मार्गचित्र बनाउन जरुरी छ । सहकारीलाई सहकारिताको मूल्यमान्यता अनुरुप अघि बढाउन नेतृत्व प्रतिबद्ध र जिम्मेवार हुनुपर्छ । सहकारीले कृषि क्षेत्रको रूपान्तरण, वित्तीय साक्षरता, कृषकको जीवनस्तरमा सुधार, सामाजिक जागरण तथा चेनता अभिवृद्धि, महिला सशक्तीकरण लगायत आर्थिक तथा सामाजिक क्षेत्रमा अतुलनीय योगदान गरेको छ । तर यसमा सुधार गर्नुपर्ने धेरै विषय छन् । सहकारी आफैमा स्वनियमनमा चल्नुपर्ने निकाय हो । नियमनको छिद्र खोजेर कमजोरीमा खेल्नेभन्दा छिद्रहरू घटाउन नेतृत्वको भूमिका महत्त्वपूर्ण हुन्छ । पछिल्लो समय केही बचत तथा ऋण कारोबार गर्ने सहकारी संस्थाहरूमा देखिएको अस्वाभाविक व्याजदरका कारण सरकारले व्याजदरमा हस्तक्षेप गर्नुपर्ने स्थिति आयो । स्वनियमनमा चल्नुपर्ने निकायमा यस्तो स्थिति आउनु सुखद होइन । अन्य विषयगत सहकारी संस्थाहरूले सञ्चालन गर्ने वित्तीय कारोबारबाट अधिकांश ऋण गैरउत्पादन क्षेत्रमा जाने, सहकारीको आवरणमा सीमित व्यक्ति लाभान्वित हुने नाफामुखी व्यवसाय सञ्चालन गर्ने जस्ता प्रवृत्ति सहकारी अभियानले रोक्न सक्नुपर्छ । सहकारी नेतृत्वले विपन्न वर्ग कर्जा, कृषि अनुदान र कृषि व्यवसाय ऋण सहकारीमार्फत वितरण गर्न भूमिका खेल्नुपर्छ । सहुलियतपूर्ण सहकारी उपभोक्ता पसल सञ्चालन गर्ने, वित्तीय साक्षरता कार्यक्रम सञ्चालन गर्ने, नागरिकलाई काम र रोजगारीमा आबद्ध गर्न सीपमूलक कार्यक्रम सञ्चालन गर्न प्रेरणा जगाउनुपर्छ । युवा तथा महिला उद्यमशीलता कार्यक्रम र साना तथा घरेलु उद्योग प्रबर्द्धन लगायत थुप्रै काम सहकारी संस्थाहरूको नेतृत्वमा सञ्चालन गर्न सकिन्छ । कतिपय सहकारी ठूला परियोजनामा लगानी गर्न पनि सक्षम छन् । आगामी दिनमा सहकारी संस्थाहरूको एकीकरण, स्वनियमन र गुणस्तर विकासमार्फत संस्थागत क्षमता वृद्धि गरी ठूला आयोजनाहरूमा लगानी अभिवृद्धि गर्न सक्नेगरी कानुनी बाटो खोल्नु पर्छ ।सहकारी विश्वव्यापी अर्थतन्त्रको हरेक क्षेत्रमा क्रियाशील छन् । श्रमिक, उत्पादन, उपभोक्ता लगायत विभिन्न प्रकारका सहकारी भए पनि सञ्चालन प्रक्रिया समान हुन्छ । आर्थिक असमानता न्युनीकरण र आर्थिक तथा सामाजिक रूपान्तरणको संवाहक बनाउन सरकार र सहकारी क्षेत्रको नेतृत्व दुबै जिम्मेवार हुनुपर्छ ।पन्त राष्ट्रिय सहकारी विकास बोर्डकी सञ्चालक हुन् ।"
'ससाना बीपी कोइरालाहरू',"यतिबेला, परिप्रेक्ष्यमा, प्रमुख प्रतिपक्षी दल नेपाली कांग्रेसभित्र सांगठनिक हिसाबले असन्तोष र विद्रोहको ज्वाला नराम्रोसंँग भड्किने सम्भावना देखिएको छ । एउटै पार्टीभित्र संस्थापन पक्ष र इतर पक्षको उपस्थितिले संगठनलाई अराजकताको डरलाग्दो भुमरीतिर धकेलिरहेको देखिन्छ । सभापति शेरबहादुर देउवा आफू वरपर भएका राजनीतिक घटनाक्रमतिर अलिकति पनि सचेत देखिएका छैनन् । न त आफूलाई इतर पक्ष भनिएकोमा रमाएका वरिष्ठ नेता रामचन्द्र पौडेल नै सतर्क देखिएका छन् । कांग्रेसका ख्यातिप्राप्त व्यक्तित्वका रूपमा स्थापित वरिष्ठ नेता पौडेल देउवाले पार्टी सिध्याउने भए भन्ने लल्लरी सधैं गाउँछन् । देउवाको विकल्पमा के त ? तत्कालका लागि उनीसंँग पनि पार्टीका पदहरूको भागबन्डा बाहेकका अन्य कुनै विकल्प छैनन् । सभापति देउवाको इतर पक्षमा नाम दर्ता गराएका तथा कांग्रेसभित्र छिटै शक्तिशाली देखिएका अर्का नेता हुन्, कृष्णप्रसाद सिटौला । कांग्रेसका स्वर्गीय सभापति गिरिजाप्रसाद कोइरालाका सन्देशवाहकका रूपमा तत्कालीन क्रान्तिकारी माओवादी नेताहरूसंँग उनको बाक्लो भेटघाट हुने गरेको थियो । कास्की जिल्लाको सिक्लेसमा आराम फर्माइरहेका तत्कालीन जनसरकार प्रमुख बाबुराम भट्टराई र जनयुद्धका कमाण्डर प्रचण्डलाई हेलिकप्टर चढाएर बालुवाटार भित्र्याउने सिटौला नै थिए । भट्टराई र प्रचण्ड त्यतिखेर अर्धभूमिगत अवस्थामा थिए । यो सत्य हो, त्यतिखेर सिटौलाको साथमा गिरिजाप्रसाद कोइरालाका भतिजा शेखर कोइराला पनि थिए । पछि, देशले राजतन्त्रको काँचुली फेरेर गणतन्त्रमा प्रवेश गरेपछि, सिटौलाले नै राजा ज्ञानेन्द्रलाई नारायणहिटी दरबार छाड्ने गिरिजाप्रसादको सन्देश सुनाएका थिए ।निश्चय पनि पछिल्लो समयमा शेरबहादुर देउवाले कांग्रेस केन्द्रीय समितिलाई नगण्य महत्त्व दिएका छन् । उनी एकातिर सहमतिको वार्ता गर्छन्, अर्कोतिर सानो बच्चाको पनि चित्त नबुझ्ने हिसाबले पार्टीको विधान मिचेर विभागहरूको संख्या बढाउँछन् । देशमा गणतान्त्रिक संविधान लागू भइसकेपछि भएको पहिलो संसदीय, प्रादेशिक र स्थानीय तीनवटा चुनावमा पार्टीको लज्जास्पद पराजयमा समेत सभापति देउवा संवेदनशील देखिएनन् । उनले यो पराजयलाई दुई वामपन्थी दलको एकताका कारण सहज भएको पराजयको रूपमा लिए । पार्टीभित्रका विसंगति हटाउने कार्यकर्ताको माग पूरा गर्न उनले कुनै सक्रिय कदम चालेनन् । नयाँ लोकतान्त्रिक संघीय गणतन्त्रको स्थापनापछि कांग्रेसमा जुन प्रकारको सांगठनिक हलचल देखिनुपर्ने थियो, त्यो कतै देखिएन । सभापति देउवाको कार्यकालमा कांग्रेसको सैद्धान्तिक र वैचारिक स्खलन तीव्र भयो । कांग्रेस सभापतिको नाम कुनै ट्रस्टसँंग, कुनै वाइडबडीसँंग, कुनै ठेक्कासंँग र कुनै आपराधिक पृष्ठभूमि भएका व्यापारीसँंग जोडिन थाल्यो । देशको प्रधानमन्त्रीले आफूले गरेको अनियमित कामको प्रतिरक्षा गर्न प्रतिपक्षी नेताले पनि उसको पालामा त्यो काम गरेको हो भन्नु राम्रो कुरा होइन । यी सबै कारणले पछिल्लो समयमा सभापति देउवाको साख गिर्यो । उनले यो बुझेनन्, २०६४ सालको चुनावमा कांग्रेसको हातबाट गुमेको देशको सत्ता २०७० मा जसोतसो पुनःस्थापित भएको थियो । २०७४ मा पार्टीले जुन स्तरको पराजय भोग्नुपर्यो, त्यसको नैतिक जिम्मासमेत लिएनन्, सभापति देउवाले । उनले चुनावमा पराजयको कारणको व्याख्या गर्दा अन्तरघात शब्दको प्रयोग गरे । यो शब्द अब कांग्रेसको शब्दकोशमा चढिसकेको छ ।कुनै समयमा पार्टीका बलिया युवानेता भनेर चिनिएका विपिन कोइराला भन्छन्, कांग्रेसमा अहिले जति पनि नेता भनेर चिनिएका छन्, ती सबै आफूलाई ससाना बीपी कोइराला हौं भनेर सोच्छन् । कांग्रेसीहरूको दुःखको कारण यही हो । कांग्रेसीहरूको अर्को दुःख के हो भने यिनीहरू इतिहासको जानकारी राख्दैनन् । २०१२ सालको वीरगन्ज अधिवेशनमा सुवर्ण शमशेर र गणेशमान सिंहका बीच सभापति पदमा प्रतिद्वन्द्विता हुँदा किन बीपीले आफूलाई सुवर्ण शमशेरको पक्षमा उभ्याउनुभएको थियो ? यत्ति मात्रै विश्लेषण गर्दा पनि कांग्रेसको सन्तुलित राजनीतिको जानकारी पाइन्छ । अहिले पार्टीको सम्पत्तिका रूपमा रहेको त्याग, योगदान, सैद्धान्तिक निष्ठा, साथीहरूबीचको पारस्परिक सम्बन्ध केही बचेको छैन । जहाँसम्म शेरबहादुर देउवाको प्रश्न छ, संसदीय राजनीतिको असामयिक अवसानपछि सुरु भएको समकालीन पञ्चायत राजनीतिमा उनको खासै चासो र सोख थिएन । त्रिचन्द्र कलेजमा आईएस्सीमा भर्ना भएका देउवा सुरुमा आफूलाई रेड कम्युनिष्ट भन्ने गर्थे । तर, उनी कम्युनिष्ट किमार्थ थिएनन् । त्यतिबेला सुदूर पश्चिमको समाज काठमाडौंबाट धेरै टाढा थियो । यो भूमि सामान्य मानिसका लागि बन्दजस्तै थियो । त्यसताका युवकहरू देशको राजधानीमा कोही परिचित छन् भनेमात्रै यता आउने गर्थे । सामान्य नेपालीका लागि काठमाडौंभन्दा भारतको पहाडी सहर पिथौरागढ धेरै नजिक पर्थ्यो, त्यस क्षेत्रका लागि । भाग्यवश, शेरबहादुर देउवाका एकजना परिचित थिए, काठमाडौंमा । उनी थिए, देवबहादुर रोका । घरेलु विभागका कर्मचारी रोका परदेश जस्तो काठमाडौंमा देउवाका लागि अलिकति भरोसा पक्कै थिए । देउवाको पढाइ र राजनीति संँगसंँगै चल्न थाल्यो । उनको र रामेछापका शिवबहादुर खडकाको दोस्ती निकै चम्कियो । राजनीतिक चेतना भएका शिवबहादुर कमर्स पढ्थे, त्यही क्याम्पसमा । सम्भवतः शिवबहादुरले नै २०२० सालतिर नेपाली कांग्रेस र यसको सिद्धान्तसंँग उनको परिचय गराए । त्यो परिचयलाई विपिन कोइराला र नवीनप्रकाशजंग शाहले मजबुत बनाए । यसको केही समयपछि २०२२ सालमा दमन ढुंगाना, महेन्द्र थापा र नवीनप्रकाशजंग शाह र देउवाको टोली सुवर्ण शमशेरसँंग भेट्न कलकत्ता पुगेको थियो । त्यसबेला यी चारैजना युवा नेताले संविधानसभा स्थापनाको सपथ खाँदै नेपाली कांग्रेस संविधानसभा चाहन्छ भन्ने लेखिएको सपथपत्रमा हस्ताक्षर गरेका थिए । नेपाली कांग्रेसको नाम लिने व्यक्ति अराष्ट्रिय तत्त्व घोषित हुने त्यो समयमा विद्यार्थी राजनीतिमा सरिक हुनु सामान्य कुरा थिएन । देउवाको राजनीतिक यात्रा २०२३ को डीआईजी नारायणसिंह काण्ड हुँदै २०२७ सालमा त्रिचन्द्र कलेज युनियनको चुनावसम्म निर्विघ्न आयो । २०२४ सालमा विश्वकान्त मैनालीले अखिल नेपाल राष्ट्रिय स्वतन्त्र विद्यार्थी युनियन गठन गरेका थिए । यो युनियनका तर्फबाट त्रिचन्द्रको युनियनमा उम्मेदवार बनेका बालमुकुन्द खरेलसंँग देउवा चार मतले पराजित भएका थिए । यसपछि नै नेपाल विद्यार्थी संघ गठनको प्रयत्न सुरु भयो । २०२७ बैसाख ६ गते विपिन कोइरालाको अध्यक्षतामा नेपाल विद्यार्थी संघको गठन भयो । यसपछि देउवा प्रजातान्त्रिक राजनीतिको बृहत्तर भूमिकामा देखापरे । विपिनले एक वर्ष नेविसंघको नेतृत्व गरे र अरु नै जिम्मेवारीमा लागे । त्यसपछि अध्यक्ष भएका देउवा २०२८ सालदेखि २०३६ सालसम्म लगातार आठ वर्ष नेपाल विद्यार्थी संघको अध्यक्ष बने । २०३६ सालमा भएको नेविसंघको अधिवेशनले बीपी कोइरालाको निर्देशनमा विमलेन्द्र निधिलाई अध्यक्ष चुनेपछि मात्रै उनी पदमुक्त भएका थिए ।२०३६ को जनमत संग्रहपछि नेपाली राजनीतिको गति र चरित्र दुबै बद्लियो । राजाको सुधारिएको पञ्चायती छाताभित्र परशुनारायण चौधरीलगायत कांग्रेसका निकै मानिस ओत लाग्न पुगे । २०४२ सालमा विपिन कोइराला र शिवबहादुर खड्का पञ्चायतमा प्रवेश गरेपछि शेरबहादुर पनि राजाको सुधारिएको पञ्चायती व्यवस्थाको मूलप्रवाहमा जोडिने सम्भावना बढेको थियो । कांग्रेसका कार्यवाहक सभापति कृष्णप्रसाद भट्टराईले देउवाको मनोदशा बुझेर उनलाई लन्डन स्कुल अफ इकोनोमिक्समा पढ्न पठाइदिनुभयो । पहिलो जनआन्दोलनको केही महिनापछि नेपाल फर्केका देउवालाई पार्टीले सुदूर पश्चिमाञ्चलको कमाण्डर बनायो । चुनावमा देउवाले आफ्नो हैसियत सावित गरे । सुदूर पश्चिमका १७ वटा निर्वाचन क्षेत्रमा १६ वटामा कांग्रेस विजयी भयो । गिरिजाप्रसाद कोइरालाको प्रधानमन्त्रीत्वमा गठन भएको मन्त्रीपरिषदमा उनी गृहमन्त्री नियुक्त भए । तर, उनको भूमिका हावाले जताजता उडायो, त्यतैत्यतै उड्ने पातको जस्तो थियो । गृह मन्त्रालयको रेखदेख सुशील कोइरालाले गर्थे । शेरबहादुर देउवा गृहमन्त्रीको हैसियतले सहीमात्रै गर्थे ।देउवाका लागि यो अवस्था सन्तोषजनक थिएन । उनी भित्रभित्रै पिरोलिएका थिए, मुर्मुरिएका थिए । उनको यो वेदना बुझेकी थिइन्, स्वर्गीय शैलजा आचार्यले । उनी असीमित महत्त्वाकांक्षा बोकेकी स्वप्नजीवी नेता थिइन् । गिरिजाप्रसाद कोइरालापछि प्रधानमन्त्रीका रूपमा आफूलाई स्थापित गर्ने प्रयत्नमा थिइन् । उनले यसका लागि रामचन्द्र पौडेल र देउवालाई आफ्ना सहयोगीका रूपमा प्रोत्साहित गर्न सुरु गरिन् । प्रधानमन्त्री गिरिजाप्रसाद कोइरालाले आफ्नै नेतृत्वमा बनेको बहुमतको सरकार विघटन गरेर मध्यावधि चुनाव गराएपछि नेपाली कांग्रेस दोस्रो पार्टीका रूपमा धकेलियो । त्यसपछि गिरिजाप्रसाद कोइराला संसदीय दलको नेता बन्न चाहेनन् । त्यो पदमा उम्मेदवारी दिने सातजना थिए, जसमा प्रमुख थिइन्, शैलजा आचार्य । स्वभावतः शैलजाले चुनाव जितिन् । तर, त्यति नै बेला राजा वीरेन्द्रले गिरिजाप्रसादलाई फोन गरे । गिरिजाप्रसादले राजाको सन्देश कृष्णप्रसाद भट्टराईलाई सुनाए । कृष्णप्रसाद भट्टराईले जितेकी शैलजा आचार्यको नाममा टाँस भएको सूचना च्यात्न लगाएर देउवालाई संसदीय दलको नेता बनाएका थिए । शैलजा नेपाली कांग्रेसभित्र गणतन्त्रको प्रखर प्रवक्ता थिइन् । उनले विराटनगरको एउटा सभामा गणतन्त्र स्थापनाका लागि रगतको खोलो बगाउने उद्घोष गरेकी थिइन् । उनको यो उद्घोषले झस्काएको थियो राजा वीरेन्द्रलाई । यसपछि शैलजा देउवालाई रोयल कांग्रेस का रूपमा चिन्न थालेकी थिइन् ।सभापति देउवा छलकपट भएका मानिस होइनन् भन्ने विश्वास कार्यकर्तामा थियो । अहिले त्यो विश्वास ध्वस्त भएको छ । उनी नातावाद र फरियावादमा लिप्त रहेको बताउँछन्, नजिकका मानिसहरू । अहिले कांग्रेसका युवानेताहरू देउवालाई विधानको कुरा सम्झाइरहेका छन् । उनीभन्दा पहिलेका नेताहरूले विधानको पालना नगर्दा उनले कति दुःख पाए, त्यो बिर्सनुहुन्न थियो, देउवाले । त्यसो त अहिले पनि केही बिग्रिइसकेको छैन । उनले वरिष्ठ नेता पौडेलको अहंकारलाई अलिकति सुमसुम्याइदिने हो भने, महामन्त्री शंसाक कोइरालालगायत कार्यसमितिका साथीहरूको मान र प्रतिष्ठा राखिदिने हो भने कांग्रेस सुध्रिने अवस्थामा बढ्न सक्छ । होइन र, नेता मीनबहादुर विश्वकर्माको यो भनाइ कि देउवाभन्दा सक्षम नेता कांग्रेसमा अर्को छैन पत्याउने हो भने भिरबाट लड्ने गोरुलाई काँध थाप्न कोही जाँदैन । अहिलेको समयका नेता प्रदीप पौडेलले भनेका छन् सहमतिको बटमलाइन भनेको पार्टीको विधान हो । त्यसको पालनाले पार्टीको स्वास्थ्यमा सुधार आउँछ । सभापति देउवाले आफ्नोजस्तै महत्त्वाकांक्षा आफूभन्दा पछिल्लो पिढीका कार्यकर्ता साथीहरूमा पनि छ भन्ने बुझ्नुमा नै कांग्रेसको हित छ ।"
एकदलीय लोकतन्त्रको अभ्यास !,"कुनै पनि परिस्थिति यति खराब हुँदैन कि त्योभन्दा बढी खराब हुन नसकोस् । बहुतहको निर्वाचनपश्चात संघीय सरकारबाट निकै अपेक्षा गरिएको थियो । लामो संक्रमण र उथलपुथलपश्चात शक्तिशाली सरकार जो बनेको थियो । तर आफ्नो कार्यकालको मध्यान्तरमै यस सरकारप्रति तिखा प्रश्नहरू उठ्न थालेका छन् । बहुमतको बलमा सरकारले जेसुकै र जसरी गर्न नछाडे पनि यसले भुइँतहबाट उठेका प्रश्नहरूको जवाफ दिन मुनासिब ठानेको छैन । त्यसैले शक्तिशाली सरकारबाट जसले परिवर्तन चाहिराखेका थिए, उनीहरू अब परित्राण चाहन्छन् ।बारा, कचोर्बामा भेटिएका ९९ वर्षीय अनुप सहनी जो ००७ सालदेखि प्रत्येक जनआन्दोलनमा सहभागी हुँदै आएका छन् । उनी भन्दै थिए, राजनीतिमा मूल्य एवं मान्यता समाप्त हुँदै जानु दलहरूको विश्वसनीयतामा आएको ह्रासको मुख्य कारण हो । सरकारप्रति दिनहुँ नयाँनयाँ सवाल उठिराख्दासमेत सत्ताको मोजमा छन् । आमजनलाई अब पहिलाको जस्तो सरकारबाट प्रेरणा प्राप्त हुनसकेको छैन । सरकारको पक्षमा तिनका आफ्नौ कार्यकर्ताले मात्र तारिफ गरिरहेका छन्, जो तिनीबाट लाभान्वित छन् वा आफ्ना आवांक्षित स्वार्थ संरक्षण गरिरहेका छन् । आज अधिकांश जनतामाथि सत्तारूढ दलका कार्यकर्ताहरूको आतंक फैलिंँदै गएको छ । जो नेकपाजन दल वा सरकारको उच्चपदमा आसिन छन्, तिनीबाट जनता डराउँछन् ।एउटा भ्रम के फैलिँंदैछ भने नेकपाको ओत नलागे खैरियत छैन । भुइँतहमा यसैगरी भयको प्रसार पञ्चायत कालरात्रिका बखत हुने गर्थ्यो । पञ्चायतकालमा तन्त्रले नै भयको व्याप्तिमा संलग्न थियो । ठिक त्यसैगरी आज पनि दलका कार्यकर्ताहरू नै जनतामा भय उत्पन्न गर्दैछन् । सहरी क्षेत्रमा भन्दा गाउँदेहाततिर यसको प्रभाव बढी प्रस्टिन्छ । प्रदेश २ का कतिपय स्थानीय तहका निर्वाचित ओहदावालहरू जो मधेसी दलहरूबाट जिते पनि प्रशासनिक सुरक्षाका लागि नेकपाका स्थानीय दरबारहरूमा दण्डवत गर्न थालेका छन् । त्यसैले नयाँ आहानले जन्म लिन थालेको छ, हाथीघोडा पालकी, जय नेकपा लालकी ।दल र नेताहरूलाई तथानाम गरेर न लोकतन्त्र बलियो हुन्छ, न त राष्ट्र नै बन्छ । तर पनि सत्तारूढ घटकका नेताहरूको पँधेर्नी भनाभन सार्वजनिक वृत्तमा पुगेपछि चियाउनु नै पर्ने हुन्छ । तर ती परनिन्दा प्रतिस्पर्धामा सामेल हुनेहरू जनहितका सवालभन्दा पनि आफ्नै स्वार्थ र सरोकारमा सीमित देखिन्छन् । सत्तारूढ घटकसँग जोडिएका व्यावसायिक भनिएका संगठनमा बसेर खेतीपाती गर्नेहरू अहिले शीर्षकै परिक्रमा गर्नुमा आफ्नो वैयक्तिक सुरक्षाबोध गर्छन् । अनौपचारिक वातचितमा उनीहरू नै भन्छन्, प्रधानमन्त्रीको सामुन्ने कोही चुँ गर्दैनन् । त्यसो भए प्रधानमन्त्रीलाई कसले मन्त्रणा गरिरहेको छ ? त्यो रहस्यपूर्ण छ ।नेकपा पालैपालो मधेसी दलहरूलाई लोभ्याउँदै कांग्रेसमुक्तको खेलमा लिप्त छ । एकताकाका महारथी महन्थ ठाकुरको वाणी फुट्नसमेत आजभोलि छाडेको छ । ठूलो शक्तिको रूपमा मतादेश पाएपछि नेकपाको अबको लक्ष्य भनेको राजकीय संसाधनमाथि मनपरी गर्न पाउनु हो । प्रदेश २ मा नेकपा नेतृत्वको सरकार छैन, तर त्यो पनि राष्ट्रिय जनता पार्टीका रणनीतिकारहरूले चाँडै पूरा गरिदिने छाँटकाँट देखिन्छ । अबको तगारो छ, मिडिया । तदुपरान्त तजबिजी कानुनहरूको निर्माण गरी मिडियालाई भयको घेरामा ल्याइने उपक्रम हुँदैछ । सरकारले संसदमा दर्ता गरेका चारवटा विधेयकले संविधान विपरीत अभिव्यक्ति स्वतन्त्रतामा अंकुश लगाउने र सरकारी अधिकारीलाई असीमित अधिकार दिने व्यवस्था गरेको छ ।राजनीतिक अवस्था हेर्दा नेपाल अब एकदलीय लोकतन्त्रको अभ्यास उन्मुख हुँदैछ कि भन्ने लाग्छ । उसो त आफ्नै भूमिका बिर्सेर महत्त्वहीन भएका केही दलले बहुदलीय लोकतन्त्र हुनुको संवैधानिक विवरणलाई जीवित राखेका छन् । निर्वाचन आयोगमा केही थान दलहरू दर्ता छन्, संसदभित्र जनताको अभिमत पाएर ठाउँ ओगटेका छन् । तर खै, उनीहरूको भूमिका ? हिजोसम्म लोकतान्त्रिक मूल्य र मुद्दाप्रति प्रश्नहरू उठ्दा कुटिल हाँसोमा रमाउने समाजवादी पार्टीका उपेन्द्र यादव संघीय सरकारबाट गलहत्याइँदा अहिले मौनता भंग गरी मुख फोर्न विवश छन् । सरकारले ल्याएका मिडिया र अभिव्यक्ति स्वतन्त्रता सम्बन्धी विधेयकमा विवादास्पद प्रावधान छ, जो मिडियाका लागिमात्र नभई आम जनताका लागि पनि गलपासो हुनसक्छ । प्रतिनिधिसभाको सभामुख चयन रोकिएको छ । विधेयकहरू हतारमा पारित गर्ने वा पर्याप्त बहसले परिमार्जन हुनबाट रोक्न अनेक जालझेल रचिएको छ । संघीय सरकार विशाल आम आवादीको साटो अपेक्षाकृत विशेषाधिकार प्राप्त व्यक्ति र संस्थाको सरोकारमा केन्द्रित भएको छ । सरकार आउँदो निर्वाचनलाई प्रतिस्पर्धारहित बनाउने गृहकार्यमा जुटेको प्रस्टिन्छ । उसले आउने निर्वाचनमा एकलौटी सत्ता हात पार्ने हिसाबले संविधान संशोधन गर्छ । तर यसका लागि बाँकी दलहरूमा कुनै चियोचर्चो छैन ।उत्कृष्ट संविधान हुन उत्कृष्ट संसद हुनुपर्छ । उत्कृष्ट संसद हुन उत्कृष्ट गर्ने चाहना बोकेको विपक्ष हुनुपर्छ । विपक्षी दलहरू जागरूक, क्रियाशील एवं जिम्मेवार भएनन् भने जेजस्तो संविधान छ, त्यसको पनि आफ्नो अर्थ हराउँदै जान्छ । पहाड, मधेस वा हिमालका जनताले बुझेका छन्, लोकतान्त्रिक व्यवस्था बाहेक अरू कुनै रूपमा शासन चलाउन खोजे त्यसले नेपाललाई ऐक्यबद्ध राख्न सक्दैन । विपक्षी दलहरूले सरकारप्रति आलोचनात्मक चेत राख्नु राष्ट्र जीवन्त र लोकतन्त्र गतिशील भएको प्रमाण हो । संसद बाहिरबाट लोकतन्त्रमाथि प्रहार हुँदा संसदभित्रका दलहरू बीचको न्यूनतम सहमतिले त्यसलाई छिचोल्न सकिन्छ । विगतमा यस्ता अभ्यास भएका पनि छन् । तर जब निर्वाचित सरकार संविधानमाथि अन्तरघात गर्न उद्यत हुन्छ, त्यतिखेर विपक्षी दलहरू मुखर हुँदैनन्, तब जनता आफै सोच्न र सक्रिय हुन थाल्नुपर्छ । त्यस्तो अवस्थामा जुनकिरी बन्ने ऐतिहासिक कार्यभार पत्रकारहरूमाथि आउँछ ।अहिले विपक्षीको स्पेस किन खाली देखियो ? सरकारमा को छ भन्दा पनि विपक्षमा को छ ? त्यसले सरकारको चरित्र निर्धारण गर्छ । संसदभित्र नामका लागि जुन विपक्षी दलहरू छन्, तिनीहरूमा प्रतिरोध गर्ने आँट छैन । प्रमुख दल नेपाली कांग्रेस छ, तिनका नेता शेरबहादुर देउवा ढुलमुलमा छन् । तिनको हालका लागि एउटै ध्येय छ, त्यो भनेको सरकारी सहयोगमा आफ्नो पार्टी कब्जा गरिराख्ने । उनलाई सरकारतर्फ चियाउनुभन्दा आफ्नो दलमाथिको एकल नियन्त्रण बढी प्राथमिक भएको छ । नेपाली कांग्रेसभित्र देउवाका पिछलग्गुहरूका कारण नियन्त्रित आन्तरिक लोकतन्त्र कायम भएको छ । देउवाको दलकब्जा नीतिलाई प्रश्रय दिने नेता विमलेन्द्र निधिको कार्यले लोकतन्त्रलाई केही फाइदा हुँदैन । नेपाली कांग्रेस यति निरीह त पञ्चायतकालमा पनि थिएन । कुनै देशी वा विदेशीले लोकतन्त्रको कुभलो चाहेका छन् भने सबैभन्दा पहिला संसदलाई कमजोर बनाउन खोज्छन् । बहस र विमर्शमा संसद यति निस्तेज कहिल्यै थिएन ।जनता ढलमल छैनन् । जब सरकारले गुठीको स्वायत्तता खोस्न खोज्यो, त्यसलाई सांस्कृतिक संहारको तानाबाना बुझी नेवार प्रतिरोधले अस्तित्व लियो । महाकाली किनारकी निर्मलाको खातिर एक खालको संघर्ष भयो । मधेसबाट न्यायका खातिर काठमाडौं उक्लिएका उखु किसानहरूले राष्ट्रिय सहानुभूति पाए । भुइँतहमा खेतीकिसानी गर्नेहरूको सवालले मुख्यधाराको विमर्शमा ठाउँ पायो । यसले के देखाउँछ भने ससाना आन्दोलनले समेत सिंहदरबारलाई झस्काउन, चेताउन र चिमोट्न सक्छ । लोकतन्त्रका खातिर सडकको महत्त्व सर्वसिद्ध छ । कुनै बेला प्रतिरोधको अस्तित्वलाई क्याम्पसहरूले जोगाएको हाम्रै निकट अतितको इतिहास छ । तर यो दुर्भाग्यको अवस्था हो, हाम्रो राष्ट्रिय उद्बोधन र चेतनामाथि कुठाराघात हुँदै गर्दा क्याम्पस र विश्वविद्यालयहरू चुप छन् । गुठी सम्बन्धी विधेयकमा मात्र होइन, मिडिया काउन्सिल, मानव अधिकार आयोग, विश्वविद्यालय सम्बन्धी विधेयकदेखि अहिलेको सूचना प्रविधिको सम्बन्धमा व्यवस्था गर्न बनेको विधेयकसम्म आइपुग्दा सरकार नागरिक हक कुण्ठित गर्न तत्पर देखिन्छ । यो यस्तो अवस्था होइन, जहाँ कोही खेस्रा कोर्ने मात्रको बदनियत होस् ।अहिले निर्वाचित अधिनायक बन्न खोज्नेहरूका विरुद्ध विश्वभरि नै ससाना आन्दोलन हुँदैछन् । त्यसले अन्तर्राष्ट्रिय ऐक्यबद्धता पाउँदैछ । संसद अलमल भए सडक प्रतिरोधको स्थान बन्न सक्छ । आखिर जनता रेफ्री हुन् । नेपालको सडकले फासिस्ट चरित्रको राष्ट्रवादमा लठ्ठिएर आफ्नो अधिकार कुण्ठित पार्ने सरकारी षड्यन्त्र स्वीकार गर्दैन । किनकि सडक नै लोकतन्त्र जोगाउने साधन हो । यस्तो क्षमता निरन्तर विकसित गरिरहनुको विकल्प छैन ।"
नयाँ ग्रह फेला,वासिङ्टन डीसी (एजेन्सी) अमेरिकी अन्तरिक्ष नियोग नासा का वैज्ञानिकले हाम्रो सौर्य मण्डलबाहिर झन्डै पृथ्वीको जत्रै आकारको नयाँ ग्रह पत्ता लगाएका छन् । सय प्रकाश वर्ष टाढा रहेको यो ग्रहको नाम टीओआई ७०० डी दिइएको छ । नासाको प्लानेटहन्टिङ टेलिस्कोप टीईएसएस ले पत्ता लगाएको नयाँ ग्रहमा एउटा विशाल सागर अटाउन सक्ने वैज्ञानिकहरूको दाबी छ । यो ग्रह आफ्नो तार रहने योग्य क्षेत्रमा रहेको पाइएको छ । ग्रहले हाम्रो सूर्यको ४० प्रतिशत पिण्ड भएको एउटा रातो तारालाई परिक्रमा गरिरहेको छ । सौर्य मण्डलबाहिर रहने यो एक्सोप्लानेट पृथ्वीको तुलनामा २० प्रतिशत ठूलो छ । यसले सूर्यबाट पृथ्वीले जतिकै करिब ८६ प्रतिशत प्रकाश शक्ति ग्रहण गर्न सक्छ । यो ग्रह नजिकै रहेको ताराको चारैतिर पानी तात्न सक्ने वातावरण छ । शोधकर्ताहरूले ग्रहको सतह र वातावरणीय तत्त्व जानकारी प्राप्त गर्न थप अनुसन्धान गरिरहेका छन् । शोधकर्ताले पृथ्वीबाहेकको यस ग्रहमा जीवनको सम्भावना देखेका छन् ।
विमान दुर्घटनामा १७७ को मृत्यु,"तेहरान इरानको राजधानी तेहरानमा भएको विमान दुर्घटनामा १७७ जनाको मृत्यु भएको छ । मृत्यु भएकाहरूमा ८२ इरानी, ६३ क्यानाडेली, ११ युक्रेनी, १० स्विडेनी र तीन बेलायतीसहित छन् । विमानमा ९ जना चालक दलका सदस्य थिए । इरानले इराकस्थित अमेरिकी क्षेप्यास्त्र आधार शिविरमा आक्रमण गरेको केही घण्टामा विमान दुर्घटना भएको हो । तेहरानको इमाम खोमेनी अन्तर्राष्ट्रिय विमानस्थलबाट युक्रेनको राजधानी किभतर्फ उडान भरेको तीन मिनेटपछि युक्रेनी विमान बुधबार बिहान दुर्घटना भएको सञ्चार माध्यमहरूले जनाएका छन् । अधिकारीहरूका अनुसार विमान दुर्घटनामा परेका मध्ये जीवितै कसैलाई उद्धार गर्ने सम्भावना छैन । दुर्घटनाग्रस्त युक्रेनी बोइङ७३७ मा चढेका यात्रुमा धेरै इरानी र क्यानाडेली थिए । युक्रेनस्थित तेहरान दूतावासले सुरुमा विमान दुर्घटनाको कारण यान्त्रिक गडबडी वा आतंकवादी आक्रमण वा क्षेप्यास्त्र भएको हुन सक्ने जनाएको थियो । केही समयपछि यो भनाइ हटायो । विमानको भग्नावशेष र यन्त्रका भागहरू विमानस्थलबाट १० किलोमिटर दूरीमा फेला परेका छन् । उद्धारकर्मीहरू तत्कालै दुर्घटनास्थलमा पुगेर उद्धारमा खटिए । बीबीसीले युक्रेनी विदेशमन्त्री भ्यादिम प्रायसटाइकोलाई उद्धृत गर्दै विमान दुर्घटनामा मृत्यु भएकामा नौ जना चालक दलका सदस्य, ८२ इरानी, ६३ क्यानाडेली, ११ युक्रेनी, १० स्विडेनी र तीन बेलायतीसमेत रहेको जनाएको छ । विमानमा यति धेरै क्यानाडेली यात्रु चढ्नुको कारण अझै स्पष्ट हुन सकेको छैन । यद्यपि किभबाट इरानको उडान अत्यन्तै महँगो छ । स्विडेनी विदेशमन्त्रीले तेहरानस्थित आफ्नो दूतावासमा सम्पर्क गरी दुर्घटनाको कारणबारे जानकारी लिइरहेको जनाएका छन् । विदेशमन्त्री अन्न लिन्डेले आफ्ना युक्रेनी समकक्षीलाई सम्पर्क गरी दुःखद दुर्घटनाप्रति गहिरो समवेदना व्यक्त गरेकी छन् । युक्रेनी राष्ट्रपति भोलोदिमिर जेलेन्स्की ओमानको भ्रमण छोट्याउँदै किभ फर्केका छन् । दुर्घटनामा मारिएका यात्रु र चालक दलका सदस्यहरूका आफन्त र मित्रहरूप्रति मेरो गहिरो समवेदना छ एक विज्ञप्तिमा उनले भनेका छन् । युक्रेन अन्तर्राष्ट्रिय विमान सेवालाई तेहरान उडानका लागि स्थगन गरिसकेको थियो । सन् २०१६ मा निर्मित यो बोइङ ७३७८०० लाई सोमबार मर्मत गरी अन्तिम उडानको अनुमति दिएको थियो । विश्वभर हजारौं बोइङ ७३७८०० विमानले उडान भर्दै आएको छ । योसहित १० वटा बोइङ दुर्घटनामा परेका छन् ।"
आज इकोनमिक समिट,"(काठमाडौं)  दिगो आर्थिक विकासका लागि आगामी कार्यदिशा पहिल्याउने उद्देश्यले कान्तिपुर इकोनमिक समिट२०२० आज (बिहीबार) आयोजना हुँदै छ । काठमाडौंको सोल्टी क्राउन प्लाजामा बिहान साढे १० देखि साँझ साढे ५ बजेसम्म आयोजना हुने समिटमा नेपाली अर्थतन्त्रसँग जोडिएका विभिन्न चार विषयमाथि वक्ताहरूले आफ्ना धारणा राख्नेछन् ।उद्योगी, व्यवसायी, विज्ञ, सरकारी अधिकारी र राजनीतिज्ञहरूको सहभागिता रहने समिटमा राष्ट्रिय योजना आयोगका पूर्वउपाध्यक्ष एवं योजनाविद् पीताम्बर शर्माले मुख्य वक्ताका रूपमा नेपाली आर्थिक विकासका सम्भावना, चुनौती र यथार्थको सेरोफेरोमा रहेर सम्बोधन गर्नेछन् । पहिलो सत्रमा पूर्वाधार विकाससम्बन्धी मुद्दामाथि छलफल गरिनेछ । पूर्वाधार विकासको विद्यमान अवस्था, यसमा हुने ढिलाइ, ठूला परियोजना निर्माणमा देखापरेका अप्ठ्यारा, लगानीका सम्भाव्य स्रोतलगायत विषयमा चर्चा हुनेछ । उक्त सत्रमा योजना आयोगका पूर्वउपाध्यक्ष स्वर्णिम वाग्ले, प्रधानमन्त्रीका प्रमुख सल्लाहकार विष्णु रिमाल, पूर्वअर्थसचिव रामेश्वर खनाल र उद्योग सचिव यामकुमारी खतिवडाले भाग लिने तय भएको छ ।निजी क्षेत्रको मनोबल शीर्षकको दोस्रो सत्रमा निजी क्षेत्रले भोगिरहेका समस्या र सरकारको भूमिकाका सम्बन्धमा छलफल हुनेछ । त्यसमा पूर्वअर्थमन्त्री तथा सत्तारूढ नेकपाका महासचिव विष्णु पौडेल, उद्योगी एवं सांसद विनोद चौधरी, राजस्व सचिव शिशिर ढुंगाना र नेपालभारत उद्योग वाणिज्य संघकी अध्यक्ष सिर्जना राणा सहभागी हुनेछन् । वित्तीय क्षेत्र नियमन कि नियन्त्रण ? शीर्षकको तेस्रो सत्रमा राष्ट्र बैंकका गभर्नर चिरञ्जीवी नेपाल, बैंकर्स एसोसिएसनका अध्यक्ष भुवन दाहाल, मेगा र प्रभु बैंकका प्रमुख कार्यकारी अधिकृतहरू अनुपमा खुन्जेली र अशोक शेरचनले भाग लिनेछन् । नेपाली अर्थतन्त्र ः आजको अवस्था र भोलिको दिशा शीर्षकमा नेपाली अर्थतन्त्रले भोगिरहेका चुनौती, वर्तमान सूचक र आगामी रणनीतिका विषयमा छलफल हुनेछ । उक्त सत्रमा अर्थमन्त्री युवराज खतिवडा, पूर्वअर्थमन्त्रीहरू रामशरण महत र प्रकाशचन्द्र लोहनी तथा नेपाल उद्योग वाणिज्य महासंघकी अध्यक्ष भवानी राणा सहभागी हुनेछन् । अर्थशास्त्री विश्व पौडेलले उक्त सत्रको सहजीकरण गर्नेछन् ।"
६० हजारलाई सय दिनको रोजगारी,"(काठमाडौं)  श्रम, रोजगार तथा सामाजिक सुरक्षा मन्त्रालयले प्रधानमन्त्री रोजगारी कार्यक्रमअन्तर्गत तीन महिनाभित्र ६० हजार बेरोजगारलाई सय दिनको रोजगारी दिने घोषणा गरेको छ । श्रम मन्त्रालय सम्हालेको डेढ महिनापछि पत्रकार सम्मेलन गर्दै श्रम, रोजगार तथा सामाजिक सुरक्षामन्त्री रामेश्वरराय यादवले मंगलबार यस्तो घोषणा गरेका हुन् । उनले कामका लागि पारिश्रमिकमा आधारित सामुदायिक आयोजनाअनुसार रोजगारी दिइने बताए । सरकारले प्रधानमन्त्री रोजगारी कार्यक्रमका लागि चालु आर्थिक वर्षका लागि ५ अर्ब एक करोड रुपैयाँ बजेट विनियोजन गरेको छ । यसको ७० प्रतिशत रकम पारिश्रमिकको लागि मात्रै भुक्तानी गर्नुपर्ने बाध्यकारी व्यवस्था छ । रोजगारका कार्यक्रम सञ्चालन गर्न ५ सय स्थानीय तहबाट प्रस्ताव आएको जानकारी मन्त्रालयले दिएको छ ।गत आर्थिक वर्षमा एक लाख ८७ हजारलाई १३ दिनको रोजगारी दिइएको थियो । त्यो हाम्रो पहिलो वर्ष थियो । त्यतिखेर आर्थिक वर्षको अन्त्यमा स्थानीय तहलाई रकम पठाइएको थियो । तयारी वर्ष थियो, प्रधानमन्त्री रोजगार कार्यक्रमका प्रमुख प्रकाश दाहालले पत्रकार सम्मेलनमा भने, यो वर्ष आउँदो माघ १५ भित्र स्थानीय तहलाई बजेट पठाइसक्नेछौं । पहिलो वर्ष यो कार्यक्रमका लागि २ अर्ब ३६ करोड रुपैयाँ छुट्याइएको थियो ।श्रम मन्त्रालयले दक्ष श्रमिक उत्पादनका लागि श्रमिक बैंक र श्रम बैंक प्रणाली लागू गर्ने जनाएको छ । सबै प्रकारका श्रमिकलाई सूचीकरण गरी आवश्यक तालिम दिनका लागि श्रमिक बैंक स्थापना गर्न लागिएको हो, मन्त्री यादवले भने, यसैबाट रोजगारदाताले आवश्यक श्रमिक लैजानेछ ।"
सुनमा दिनहुँ नयाँ रेकर्ड,"(काठमाडौं)  नेपाली बजारमा सुनको भाउमा दिनहुँ नयाँ रेकर्ड कायम भएको छ । बुधबार सुन प्रतितोला ७६ हजार ५ सय रुपैयाँमा कारोबार भएको सुनचाँदी व्यवसायी महासंघले जानकारी दिएको छ । यो मूल्य अहिलेसम्मकै उच्च हो । महासंघका अनुसार एक सातामा तोलामा ३ हजार रुपैयाँ बढेको छ । गत बिहीबार प्रतितोला ७३ हजार ५ सय रुपैयाँ पुगेर रेकर्ड राखेको थियो, महासंघका पूर्वअध्यक्ष तेजरत्न शाक्यले भने, त्यसपछि दिनहुँ नयाँनयाँ रेकर्ड कायम भएको छ । पुस १७ मा सुनको भाउ प्रतितोला ७३ हजार ५ सय रुपैयाँ थियो । १८ गते प्रतितोला १ हजार रुपैयाँ बढेर ७४ हजार ५ सय रुपैयाँ पुग्यो । २० गते पुनः १ हजार बढेर ७५ हजार ५ सय रुपैयाँमा कारोबार भएको महासंघको तथ्यांक छ । २१ गते प्रतितोला थप ५ सय रुपैयाँ बढेर ७६ हजार रुपैयाँ पुगेको थियो । २२ गते बुधबार भने प्रतितोला ५ सय रुपैयाँ घटेर ७५ हजार ५ सय रुपैयाँमा कारोबार भएको थियो । पुस २३ गते पुनः १ हजार रुपैयाँ बढेर ७६ हजार ५ सय रुपैयाँ पुगेको छ । अन्तर्राष्ट्रिय बजारमा एकैदिन प्रतिऔंस ३० अमेरिकी डलर वृद्धि हुँदा स्थानीय बजारमा त्यसको असर परेको हो । अन्तर्राष्ट्रिय बजारमा मंगलबार सुनको भाउ प्रतिऔंस १५ सय ५९८० डलर थियो । बुधबार एकैदिन ३० डलर बढेर १५ सय ९०९० पुगेको छ, महासंघका अध्यक्ष मोहन सुनारले भने, यसले स्थानीय बजार पनि बढाएको हो । किन बढ्यो मूल्य ?अन्तर्राष्ट्रिय बजारमा लगानीकर्ताले सुरक्षित लगानी खोजिरहेका छन् । सुन सुरक्षित लगानी भएकै कारण लगानीकर्ता यसतर्फ आकर्षित छन् । माग बढेपछि सुनको मूल्य निरन्तर उकालो लागेको छ । सेयरका लगानीकर्ताले पनि सुन खरिद गरी सञ्चय गर्न थालेका छन् । अमेरिका र इरानबीच बढेको द्वन्द्वका कारण लगानीकर्ताहरू सुनतर्फ आकर्षित भएको जानकारहरू बताउँछन् । अमेरिका र इरानबीच युद्ध हुने त्रासले लगानीकर्ता सुनमा सञ्चयतर्फ लागेको देखिन्छ, महासंघका पूर्वअध्यक्ष तेजरत्न शाक्यले भने, त्यही कारण दिनहुँ रेकर्ड बन्यो । यीबाहेक अमेरिका र चीनबीचको व्यापार युद्ध पनि सुनको मूल्य बढ्नुको कारण हो । यी दुई मुलुकले डिसेम्बर १५ सम्म व्यापार युद्ध समाधान गर्ने प्रतिबद्धता जनाएका थिए । त्यसका लागि व्यापार सम्झौता भएको थियो । दुई मुलुकले आयातनिर्यात गर्दा डिसेम्बर १५ देखि भन्सार शुल्क घटाउने सम्झौता भएको शाक्य बताउँछन् । तर सम्झौता कार्यान्वयन भएन । दुई मुलुकबीच भएको सम्झौता कार्यान्वयन नहुँदा आर्थिक क्षेत्र विश्वस्त हुन सकेन, उनले भने, त्यसले डिसेम्बर १५ मा प्रतिऔंस १४ सय ९० डलर रहेको सुनको मूल्य बढेर १५ सय २३ पुग्यो । त्यसपछि बिस्तारै भाउ बढ्न थालेको हो । बुधबारसम्म प्रतिऔंस १५ सय ९० डलर पुगेको छ । आन्तरिक कारणले पनि मूल्य बढेको उनको भनाइ छ । डलरको तुलनामा भारु कामजोर छ । भारु कमजोर हुँदा नेपाली रुपैयाँ पनि कमजोर हुन्छ । साताअघि एक अमेरिकी डलर बराबर नेपाली ११३ रुपैयाँ थियो । बुधबार डलरको तुलनामा कमजोर भएर १ डलर बराबर १ सय १५ रुपैयाँ ५० पैसा पुगेको छ, शाक्यले भने, त्यसले पनि सुनको मूल्य बढ्न सघाएको छ । अमेरिका र इरानबीच युद्ध जारी रहे अन्तर्राष्ट्रिय बजारमा प्रतिऔंस सुन १६ सय डलर पुग्ने आकलन गरिएको छ । त्यसो भए नेपाली बजारमा सुनको मूल्य प्रतितोला ८० हजार रुपैयाँसम्म पुग्ने महासंघको दाबी छ । सुन सबैभन्दा बढी भारत र चीनमा खपत हुन्छ । भारतमा वार्षिक १२ सय टन हाराहारीमा खपत हुने गरेको छ । अहिले उत्पादन र खपत बर्सेनि बढिरहेको छ । सुन विशेषगरी साउथ अफ्रिका, अस्ट्रेलिया र क्यानडामा उत्पादन हुन्छ । यीबाहेक अन्य मुलुकमा पनि छिटफुट रूपमा उत्पादन हुने गरेको महासंघले जनाएको छ । सुनसान नेपाली बजार सुनको मूल्यमा दिनहुँ नयाँ रेकर्ड बनेपछि स्वदेशी बजार सुनसान देखिएको छ । बजारमा सुनको माग नरहेको महासंघले बताएको छ । किन्नेभन्दा पनि बेच्ने उद्देश्यले मानिस आउने गरेको व्यवसायीको भनाइ छ । अहिले मुलुकभर मुस्किलले पाँच किलो माग छ, शाक्यले भने, सुन किन्न आउने ग्राहक भाउ सोधेर फर्किने गरेका छन् । कात्तिकमंसिरमा सुनको भाउ प्रतितोला ७३ हजार थियो । त्यस बेला कारोबार सन्तोषजनक थियो । अहिले भने कारोबार निराशजनक रहेको महासंघको दाबी छ ।"
श्रमिकको कार्यस्थलका लागि सुरक्षा नीति जारी,"(काठमाडौं)  सरकारले श्रमिकको कार्यस्थललाई स्वस्थ, सुरक्षित, व्यवस्थित र मर्यादित बनाउन पहिलो पटक राष्ट्रिय व्यवसायजन्य सुरक्षा तथा स्वास्थ्य नीति, २०७६ ल्याएको छ । पाँचपाँच वर्षमा पुनरावलोकन गर्ने गरी श्रम, रोजगार तथा सामाजिक सुरक्षा मन्त्रालयले तय गरेको उक्त नीतिलाई मन्त्रिपरिषद्ले हालै पारित गरेको हो । नीति कार्यान्वयनको समीक्षा तीन वटै तहका सरकारबाट प्रत्येक वर्ष गरिनेछ । प्राप्त नतिजा र प्रभावका आधारमा नीतिको संशोधन तथा परिमार्जन गर्ने मन्त्रालयले जनाएको छ । अब हरेक रोजगारदाताले श्रमिकको व्यवसायजन्य सुरक्षा तथा स्वास्थ्यसम्बन्धी नीति बनाई कार्यान्वयनमा ल्याउनुपर्नेछ । नयाँनयाँ प्रविधिको प्रयोगका कारण कार्यस्थलमा जोखिम र जटिलता बढेका छन्, श्रम मन्त्रालयका श्रम सम्बन्ध तथा सामाजिक सुरक्षा महाशाखाका प्रमुख रामप्रसाद घिमिरेले भने, यसबाट श्रमिकको व्यवसायजन्य सुरक्षा र स्वास्थ्यमा थपिएका जोखिम कम गर्न यो नीति ल्याइएको हो । नीतिले सुरक्षित वातावरणमा काम गर्न पाउने अधिकार सुनिश्चिततासँगै उत्पादकत्व बढ्ने उनले बताए । कार्यान्वयनका लागि सम्बद्ध निकायबीच सहकार्य गर्ने रणनीति पनि बनाइएको छ । व्यवसायजन्य सुरक्षा तथा स्वास्थ्यको व्यवस्थापन, नियमन र कार्यस्थल निरीक्षणलाई प्रभावकारी बनाउन संघ, प्रदेश र स्थानीय तहमा आवश्यकताअनुसार संस्थागत व्यवस्था गरिएको छ । यो नीति कार्यान्वयनका लागि एकीकृत कार्ययोजना बनाइनेछ, उनले भने, कार्ययोजना कार्यान्वयनका लागि संघीय सरकार, प्रदेश सरकार र स्थानीय तहले आआफ्नो वार्षिक बजेटमा समावेश गर्ने व्यवस्था मिलाइएको छ । यसलाई प्रभावकारी कार्यान्वयन गर्न केन्द्र, प्रदेश र स्थानीय सरकारको अलगअलग अनुगमन तथा मूल्यांकन समिति बन्ने व्यवस्था गरिएको छ । केन्द्रमा श्रम, रोजगार तथा सामाजिक सुरक्षामन्त्रीको अध्यक्षतामा उच्चस्तरीय समिति गठन गरेको छ । सदस्यहरू श्रम, रोजगार तथा सामाजिक सुरक्षा, प्रधानमन्त्री तथा मन्त्रिपरिषद्को कार्यालय, राष्ट्रिय योजना आयोग, संघीय मामिला तथा सामान्य प्रशासन, वन तथा वातावरण, उद्योग, वाणिज्य तथा आपूर्ति र स्वास्थ्य तथा जनसंख्या मन्त्रालयका सचिवहरू छन् । रोजगारदाता र संयुक्त ट्रेड युनियन समन्वय केन्द्रको सिफारिसमा एकएक महिलासहित तीनतीन जना गरी छ प्रतिनिधि सदस्य हुन पाउनेछन् ।कार्यस्थलमा सुरक्षाको प्रत्याभूति नहुँदा कतिपय श्रमिकको अकालमा मृत्यु भएको र स्वास्थ्यमा प्रतिकूल प्रभाव परी दीर्घकालीन रोगको सिकार भइरहेको संयुक्त ट्रेड युनियन समन्वय समितिका अध्यक्ष पुष्कर आचार्यले बताए । ट्रेड युनियनहरूका अनुसार कानुनी व्यवस्थाको परिपालना नहुँदा दक्ष जनशक्तिबाट श्रम निरीक्षण भएको छैन । कार्यस्थल दुर्घटनाका कारण तथा व्यवसायजन्य रोग पहिचान गर्न अध्ययन र अनुसन्धान कार्य संस्थागत भएको छैन । मर्यादित श्रमको अवधारणाअनुरूप श्रमिकको व्यवसायजन्य सुरक्षा र स्वास्थ्यको अधिकार सुनिश्चित गर्न नयाँ श्रम ऐन र श्रम नियमावलीमा व्यवसायजन्य सुरक्षा र स्वास्थ्यसम्बन्धी नीतिगत व्यवस्था छ । त्यसमा रोजगारदाता, श्रमिक, उत्पादनकर्ता, आयातकर्ता र आपूर्तिकर्ता र जिम्मेवार व्यक्तिको कर्तव्यका साथै प्रतिष्ठानमा व्यवसायजन्य सुरक्षा तथा स्वास्थ्य समितिको गठनजस्ता प्रावधानहरू छन् । रोजगारदाताले श्रम ऐन तथा नियमावलीअनुसार कार्यस्थलमा श्रमिक तथा अन्य व्यक्तिको सुरक्षा र स्वास्थ्यसम्बन्धी नीति बनाई लागू गर्नुपर्ने व्यवस्था गरिएको छ । कानुनी व्यवस्थाको परिपालना भएनभएको अनुगमन गर्ने श्रम प्रशासन र निरीक्षणको कार्य श्रम तथा व्यवसायजन्य सुरक्षा विभागको हो । विभागअन्तर्गत मुलुकभरका ११ वटा श्रम तथा रोजगार कार्यालय छन् । श्रम प्रशासनबाट हस्तक्षेपकारी भूमिका भएको देखिँदैन, केन्द्रीय श्रम सल्लाहकार समितिका सदस्यसमेत रहेका जिफन्टका उपाध्यक्ष रमेश बडालले भने ।"
तीन लाइनमा पेट्रोलियम 'सेस्मिक सर्भे',"(दैलेख)  पेट्रोलियम पदार्थको अन्वेषणका क्रममा श्रीस्थान, नाभिस्थान, पादुकालगायत विभिन्न क्षेत्रमा तीन लाइनको सेस्मिक सर्भे गरिएको छ । १० लाइनमा सेस्मिक सर्भे भइरहेको पेट्रोलियम पदार्थ अन्वेषण टोलीले जानकारी दिएको छ । अन्वेषणका लागि तीन वटा पूर्वपश्चिम र सात वटा उत्तरदक्षिण दिशामा सेस्मिक लाइन खनिएको थियो । त्यसमध्ये तीन लाइनको सर्भे सकिएको भूर्गभविद् डा गणेशनाथ त्रिपाठीले बताए । बाँकी सात लाइनमा माघसम्म सर्भे सम्पन्न गरिनेछ, उनले भने, सेस्मिक सर्भेको मुख्य उद्देश्य जमिनमुनि सर्भे गरेको कुन एरियामा पेट्रोलियम पदार्थको भण्डार छ भन्ने पत्ता लगाउनु नै हो । कोटिलादेखि पादुका स्थानसम्मलाई आधार मानेर झन्डै चार सय वर्गकिमि सर्भे गरिएको उनले जानकारी दिए । कुनै पनि उत्खननका लागि सेस्मिक सर्भेलाई सबैभन्दा महत्त्वपूर्ण मानिन्छ । यो निकै खर्चिलो हुने र लामो समय लाग्ने त्रिपाठीले बताए । मुख्यतया दुल्लु र नारायण नगरपालिकासहित भैरवी, महाबु र चामुण्डाबिन्द्रासैनी, डुंगेश्वर, नौमुले तथा भगवतीमाईका केही भूभाग समेटेर १० वटा सेस्मिक लाइनमा सर्भे गरिरहेको टोलीले जनाएको छ । दुई सय किलोमिटर लाइन सर्भे गर्न चार सय वर्गकिमि भूभाग समेटिएको भूर्गभविद् डा त्रिपाठीले बताए । अन्वेषणका लागि पेट्रोलियम जियोलोजिकल, म्याग्नेटो टेल्युरिक र जिओकेमिकल स्याम्पलिङ सर्भे गरिनेछ । यसमा सेस्मिक सर्भेलाई सबैभन्दा बढी महत्त्वपूर्ण मानिएको छ । भौगर्भिक संरचना पहिचान गर्ने कार्यको ४० प्रतिशत काम सकिएको उनले जानकारी दिए । अहिले चिनियाँ प्राविधिक टोलीले संकलन गरेको स्रोत र चट्टानको नमुना परीक्षणबाट उत्साहजनक नतिजा आएको छ, त्रिपाठीले भने । प्राविधिक टोली चीन फर्केपछि उनीहरूले दिएको रिपोर्टअनुसार अन्य काम हुने उनी बताउँछन् । अन्तिम रिपोर्टमा अन्वेषणात्मक ड्रिलिङबाट पेट्रोलियम भण्डार भएको पुष्टि भए त्यसको आर्थिक विश्लेषण गरिने टोलीले जनाएको छ ।"
कान्तिपुरकर्मी बञ्जाडे पुरस्कृत,"काठमाडौं (कास) कान्तिपुरकर्मी यज्ञ बञ्जाडे तेस्रो सामना बैंकिङ पत्रकारिता पुरस्कार बाट पुरस्कृत भएका छन् । समाना बैंकिङ पुरस्कार गुठीले ११औं वार्षिक साधारणसभाका अवसरमा बञ्जाडेलाई ०७४ र ०७५ सालको उत्कृष्ट बैंकिङ पत्रकारिता पुरस्कार प्रदान गरेको हो । गुठीले ०७१, ०७२ र ०७३ मा अर्थशास्त्र विषयमा स्नातकोत्तरमा उत्कृष्ट अंक ल्याउने क्रमशः सुदीप घिमिरे, तिलकसिंह महरा र मानवप्रकाश पौडेललाई एकै पटक यो वर्ष पुरस्कार प्रदान गरेको छ । नेपाल धितोपत्र बोर्डका निवर्तमान अध्यक्ष रेवतबहादुर कार्कीले अक्षयकोष राखी ०६२ सालमा सामना बैंकिङ पुरस्कार गुठी स्थापना गरेका हुन् ।"
बीएन्डसीले सम्बन्धन नपाउँदा घूसको आरोप,"(काठमाडौं)  झापाको प्रस्तावित बीएण्डसी मेडिकल कलेजका सञ्चालक दुर्गा प्रसाईले चिकित्सा शिक्षा आयोगका उपाध्यक्ष डा श्रीकृष्ण गिरीलाई २० करोड रुपैयाँ घूस मागेको आरोप लगाएका छन् । आफ्नो कलेजलाई सम्बन्धन दिने निर्णय गर्न गिरीले राजधानीको द्वारिकाज होटलमा बोलाएर घूस मागेको प्रसाईंको दाबी छ । तर गिरीले आरोप अस्वीकार गर्दै प्रमाणित गर्न प्रसाईंलाई चुनौती दिएका छन् ।प्रसाईंका अनुसार मंसिर १५ गते उनी सानोठिमीस्थित आयोगको कार्यालयमा सम्बन्धनका लागि निवेदन दिन गएको र बेलुकीको भेटमा गिरीले रकम मागेका हुन् । बुधबार पत्रकार सम्मेलन गर्दै प्रसाईंले भने, सम्बन्धनका लागि निवेदन लिएर आयोगको कार्यालय गएको थिएँ, उहाँले त्यही दिन बेलुका भेटुम् भन्नुभयो, द्वारिकाज होटलमा भेट भयो, उहाँले पैसा माग्नुभयो, म त्यत्रो पैसा दिन सक्दिनँ भनेर उठेर हिँडेको हो ।सत्तारूढ नेकपाका प्रवक्ता नारायणकाजी श्रेष्ठ र शिक्षामन्त्री गिरिराजमणि पोखरेललाई समेत पैसा बुझाउनुपर्ने भन्दै रकम मागेको प्रसाईंले दाबी गरे । मागेजति रकम दिए मात्र सम्बन्धनको निर्णय हुने भन्दै गिरीले निवेदन पन्छाइदिएको प्रसाईंले दाबी गरे ।मेरो निवेदन किन दर्ता गरिएन ? आयोगको कार्यकारी उपाध्यक्षजस्तो व्यक्तिले हचुवाका भरमा बीएन्डसीको प्रक्रिया अघि बढ्न हुँदैन भन्न पाइन्छ ?, विज्ञप्तिमा भनिएको छ । गिरीले रकम मागेको कुनै प्रमाण छ त भन्ने प्रश्नमा प्रसाईंले भने, म कसैसँग कुरा गर्दा रेकर्ड गर्दिनँ, म पढेको मान्छे होइन, रेकर्ड गर्न आउँदैन पनि । म्यासेज हेर्न र लेख्न पनि आउँदैन । सञ्चारकर्मीसँगको कुराकानीमा उनले यसअघि प्रसाईं आफूसँग गिरीले घूस मागेको अडियो रेकर्ड नै रहेको दाबी गर्दै हिँडेका थिए ।आयोग स्रोतका अनुसार केही साताअघि आयोगको कार्यालय पुगेका प्रसाईंले आफ्नो निवेदन दर्ता गरिदिन गिरीलाई आग्रह गरेका थिए । तर गिरीले प्रक्रिया नपुगेको ठाडो निवेदन भन्दै दर्ता गर्न अस्वीकार गरे । त्यसपछि अत्यन्त आक्रोशित बनेका प्रसाईं देखाइदिन्छु भन्दै हिँडेका थिए । उनले पत्रकार सम्मेलनमा गिरीले घूस मागेको कुनै प्रमाण भने दिन सकेनन् । बिनाप्रमाण कसैको व्यक्तित्वमाथि आक्षेप लगाउँदा गालीबेइज्जती को आरोप आकर्षित हुन्छ । अर्कातर्फ प्रसाईंले तत्काल कानूनी उपचार नखोजी ४० दिनपछि मात्रै किन पत्रकार सम्मेलन गरे, खुल्दैन । यद्यपि उनले आफू क्यान्सर अस्पतालको उद्घाटनमा व्यस्त भएकाले ढिलो गरी घटना सार्वजनिक गरेको बताए । चिकित्सा शिक्षा आयोगमा प्रधानमन्त्री अध्यक्ष हुन्छन् भने स्वास्थ्य र शिक्षामन्त्री सहअध्यक्ष । सरकारले नियुक्त गर्ने उपाध्यक्ष सचिवालयको प्रमुख समेत रहन्छन् । एउटा निर्देशकले मापदण्ड बनाउने र अर्को निर्देशकको नेतृत्वमा मेडिकल कलेजको निरीक्षण हुने भएकाले उपाध्यक्ष मात्रैले सम्बन्धन दिने या नदिने निर्णय गर्न असम्भवप्रायः छ ।आयोगका उपाध्यक्ष गिरीले भने आफूमाथिको आरोप कपोलकल्पित रहेको बताए । आयोगको कार्यालयमा उहाँ निवेदन लिएर आउँदाबाहेक मेरो भेट भएको छैन, मैले कागजात पुगेको छैन, आयोगका कर्मचारीसँग कुराकानी गरेर थप कागजात ल्याउनु भनेको हुँ, उनले कान्तिपुरसँग भने, द्वारिकाज होटलमा मेरो उहाँसँग भेट भएको छैन, फोनमा कुरा पनि गरेको छैन, रकम मागेको कुरा शतप्रतिशत झुट हो । प्रसाईंको पत्रकार सम्मेलनलगत्तै गिरीले पनि पत्रकार सम्मेलन गरी आरोपको खण्डन गरेका हुन् । उनले प्रसाईंविरुद्ध कानुनी उपचार खोज्ने चेतावनी दिएका छन् ।"
शुक्रबारसम्मै वर्षा,"काठमाडौं (कास) आगामी शनिबारदेखि वर्षा थामिएर देशभर मौसम सफा हुने जल तथा मौसम पूर्वानुमान महाशाखाले जनाएको छ । मौसमविद् गंगा नगरकोटीका अनुसार पुसमा दोस्रोपटक भित्रिएको पश्चिमी न्यून चापीय प्रणालीका कारण देशभर वर्षा, उच्च पहाडी र हिमाली भागमा हिमपात भइरहेको हो । मंगलबार राति मुलुकको पश्चिम भाग हुँदै मौसमी प्रणाली भित्रिएको हो । दाङदेखि पश्चिमी भागमा भने बिहीबार बेलुकीदेखि मौसममा सुधार आउने महाशाखाको अनुमान छ । काठमाडौंसहित मध्यभागका स्थान र पूर्वी भागहरूमा भने शुक्रबारदेखि सुधार आउनेछ, नगरकोटीले भनिन्, शनिबारदेखि देशैभर मौसममा सुधार आउनेछ ।"
निको नहुँदै घर फर्किइन् पूजा,"बुटवल (कास) आर्थिक अभावले तीन महिना अस्पतालमै अलपत्र परेकी किशोरी पूरा उपचारै नगराई घर फर्किएकी छन् । उनको टाउकोमा लागेको घाउ निको भइसकेकै छैन । प्रदेश ५ का सामाजिक विकासमन्त्री सुदर्शन बरालले मणिग्रामस्थित क्रिमसन अस्पताललाई १८ वर्षीया पूजा परियारको उपचार शुल्क मिनाहा गर्न निर्देशन दिएपछि उनले छुटकारा पाएकी हुन् । पाल्पा, रामपुरकी पूजा पतिको कुटाइले गम्भीर घाइते भएकी थिइन् । असोज २९ यता औषधिबाहेकको खर्च नै एक लाख ६२ हजार ४ सय रुपैयाँ पुगेको थियो । माइतीले मंगलबारसम्म ८७ हजार ९ सय ३० रुपैया बुझाइसकेका थिए । मंगलबारै मन्त्रालयको लिखित निर्देशनपछि अस्पतालले बाँकी रकम मिनाहा गरिदिएको हो । चिकित्सकले फुटेको खोपडी फेर्न सुझाए पनि पूजालाई त्यत्तिकै फर्काइएको छ । खोपडी फेर्न १ लाख रुपैयाँ लाग्ने बताइएको थियो ।"
खाडीमा सतर्क रहन मिसनलाई निर्देशन,"काठमाडौं (कास) संयुक्त राष्ट्रसंघ (यूएन) अन्तर्गत मिसनमा रहेका खाडी मुलुकका युनिटलाई विशेष सुरक्षा अवलम्बन गर्न नेपाली सेनाले निर्देशन दिएको छ । इरानका उच्च सैनिक अधिकारीलाई अमेरिकाले ड्रोन आक्रमणमा शुक्रबार मारेपछि खाडी क्षेत्रमा तनाव उत्पन्न भएको छ । इरानले अमेरिकासँग बदला लिने भन्दै बुधबार बिहान अमेरिकी सेनाको क्याम्पमा मिसाइल आक्रमण गरिसकेको छ । त्यसलाई मध्यनजर गरेर सेनाको मुख्यालय जंगीअड्डाले इराक, लिबिया, सिरिया, लेबनानमा रहेका नेपाली शान्ति मिसनका युनिटलाई निर्देशन दिएको हो । सैनिक जनसम्पर्क निर्देशनालयले बुधबार विज्ञप्ति जारी गर्दै सुरक्षा सतर्कता अवलम्बन गर्न निर्देशन दिएको र हालसम्म नेपाली पक्षलाई कुनै दुर्घटना नभएको जनाएको छ । सेनाले यूएन असिस्टेन्ट मिसन अफ इराकको किर्कुक र इर्बिलस्थित यूएन बेसमा तैनाथ नेपाली गार्ड युनिटका शान्ति सैनिकलाई विशेष सुरक्षा सतर्कता अपनाउन निर्देशन दिएको हो । इराकमा रहेको यूएन असिस्टेन्ट मिसनमा तैनाथ नेपाली सेनाको गार्ड युनिटलगायत यूएन इन्टरिम फोर्स इन लेबनान र यूएन डिसअभ्जर्भर फोर्स मिसन सिरियाका युनिटलाई विशेष सुरक्षा सतर्कता अवलम्बन गर्न भनिएको छ । सैनिक प्रवक्ता विज्ञानदेव पाण्डेका अनुसार यूएनअन्तर्गत रहेर इराकमा ७७, लिबियामा २ सय ३०, सिरियामा ३ सय ४२, लेबनानमा ८ सय ७१ नेपाली सेना कार्यरत छन् । सेनाले परिस्थिति निरन्तर अनुमगन गर्न तथा मिसन हेडक्वाटर र नेपालस्थित शान्ति सेना सञ्चालन निर्देशनालयसँग निरन्तर सम्पर्कमा रहन निर्देशन दिएको छ । अहिले नेपाली सेनाका १२ मिसनले विश्व शान्ति स्थापनार्थ काम गरिरहेका छन् । त्यसमा करिब ५ हजार ९५ छन्, तीमध्ये १ सय ८३ महिला सैनिक छन् ।"
मणिपुरबाट ३ नेपाली महिलाको उद्धार,"काँकडभिट्टा (कास) खाडी लैजान लगिएका तीन महिलालाई भारतको मणिपुरम्यानमारको मोरे नाकाबाट उद्धार गरिएको छ । म्यानमार प्रवेश गर्ने क्रममा कमला कठायत, तारा विक र सरस्वती मर्डीलाई उद्धार गरिएको हो । तीनै जनालाई इम्फालको महिला पुनःस्थापना केन्द्रमा राखिएको मणिपुरका सामाजिक कार्यकर्ता अर्जुन जोगीले बताए । घरेलु कामदारका रूपमा खाडी जान हिँडेकी सुर्खेतकी ३७ वर्षीया पार्वती विक दुई महिनादेखि मणिपुरस्थित इम्फालको पुनःस्थापना गृहमा छिन् । लमजुङकी २३ वर्षीया सलिना परियारलाई पनि पार्वतीलाई जस्तै भएको छ । कहिले नेपाल पुग्ने चिन्ता छ । तर, पार्वती र सलिना जस्ता २१ जना महिलालाई घर फर्काउन सकिएको छैन । कतिपय परिवारसँग सम्पर्कविहीन छन् । मणिपुरम्यानमार रुटबाट दलालले उनीहरूलाई खाडी मुलुक पठाउन लागेको थियो । गत नोभेम्बर ८ मा केही मोरे र केही इम्फाल विमानस्थलबाट प्रहरीको फन्दामा परेका थिए । उनीहरू हाल इम्फालको महिला पुनःस्थापना गृहमा छन् ।"
मलेसिया टिम आउँदै,"(इटहरी)  सुनसरीको इनरुवामा जारी दोस्रो मनमोहन मेमोरियल लिग (एमएमएल) एकदिवसीय राष्ट्रिय क्रिकेट खेल्न मलेसियाको टिम आउने भएको छ । बिहिबार दिउँसो मलेसियन टोली नेपाल आइपुग्दै छ । मलेसियाले पहिलो खेल पुस २६ मा सुदूरपश्चिमसँग खेल्नेछ । दोस्रो खेल पुस २८ मा गण्डकी प्रदेशसँग हुनेछ । घरेलु लिगमा विदेशी राष्ट्रिय टिमले भाग लिने भएसँगै क्रेज बढेको छ । खेलाडीहरूसमेत निकै उत्साही भएका छन् । दर्शक सहभागिता बढ्ने आयोजकको अपेक्षा छ । अन्यथा दर्शकबिनै खेल भइरहेको छ । मनमोहन स्मृति क्रिकेट सेन्टर प्रदेश १ का अध्यक्ष विप्लव घोषले निकै कठिनाइका बाबजुद मलेसियाको राष्ट्रिय टोली नेपाल ल्याउन सफल भएको बताए । विदेशी टिमलाई घरेलु लिगमा सहभागी गराउन सक्यौं, उनले भने, ५० ओभरको एकदिवसीय खेल गराउनु निकै कठिन छ । तर हामीले सफल गर्यौं ।यसपालि मलेसियाबाट अम्पायर पनि ल्याउने आयोजकको लक्ष्य थियो । तर सम्भव नभएपछि मलेसिया टिमलाई मात्र घरेलु लिगमा सहभागी गराएको हो । गत वर्ष आयोजकले प्रदेशस्तरको भारतीय सुपलगोरा टिमलाई सहभागी गराएको थियो । अन्तर्राष्ट्रिय क्रिकेट परिषद् (आईसीसी) र नेपाल क्रिकेट संघ (क्यान) ले अनुमति दिएपछि मलेसियालाई सहभागी गराउन सम्भव भएको जनाइएको छ । डेढ महिनाको लगातार प्रयास सफल भएको आयोजक अध्यक्ष घोषले बताए । होटल, खेल मैदान, सुरक्षाजस्ता पक्ष व्यवस्थापनपछि मलेसिया टोलीलाई नेपाल ल्याइने भएको हो । त्यति मात्र होइन मलेसियाले राष्ट्रिय टोलीसँग खेल्ने वातावरण तय भए मात्र आउने भनेको थियो । घरेलु मैदानमा विदेशी टोलीलाई उतार्न क्यान सकरात्मक देखियो । नेपाली टोलीसँग मैत्रीपूर्ण खेल खेल्ने वातावरण बनाइदिएका कारण मलेसियालाई सहभागी गराउन सकिएको घोषले बताए । मलेसियाले नेपालसँग तीन एकदिवसीय खेल पोखरामा खेल्ने तय भएको छ । तर तालिका भने सार्वजनिक गरिएको छैन । विदेशी टिमलाई नेपाल भित्र्याउन आयोजकले करिब १२ लाख खर्च गरेको जनाएको छ । प्रतियोगिता सम्पन्न गर्न करिब एक करोड खर्च लाग्ने आयोजकले अनुमान छ ।"
पुलिसको सानदार जित,"मनमोहन स्मृति लिग (एमएमएल) राष्ट्रिय क्रिकेट प्रतियोगितामा नेपाल पुलिस क्लबले सानदार जित निकालेको छ । समूह बी अन्तर्गत बुधबार पुलिसले कर्णाली प्रदेशलाई २ सय ६७ रन अन्तरले हरायो । इनरुवा रंगशालामा टस जितेर कर्णालीले फिल्डिङ रोजेको थियो । ब्याटिङ गर्न आएको पुलिसले ३ सय ४६ रन जोड्यो । ३ सय ४७ रनको लक्ष्य पछ्याएको कर्णाली प्रदेश २७१ ओभरमा ७९ रनमै समेटियो । पुलिससामु कर्णाली प्रदेशको सुरुबाटै कमजोर प्रदर्शन रहयो । कर्णालीलाई सस्तैमा समेट्ने क्रममा पुलिसका ललित राजभण्डारी, मन्जित श्रेष्ठ र सागर ढकालले २२ विकेट लिए । दीपेन्द्र, पवन सर्राफ, ललितनारायण राजवंशी र कुशल भुर्तेलले समान १ विकेट लिए । कर्णलीका लागि राज शाहले २३ रन बनाए । टेक सलामीले १४, हेमन्त ओली र दिवान पुनले समान १० रन बटुले । अन्य ब्याट्सम्यान क्रिजमा टिक्नै सकेनन् ।पहिलो इनिङ्समा पुलिसले ४९३ ओभरमा सबै विकेट गुमाएर ३ सय ४६ रन जोडेको थियो । कुशल भूर्तेलले ७८, सुनील धमलाले ७०, अनिल शाहले ३६ र दीपेन्द्रसिंह ऐरीले २५ रन बनाएका थिए । दिलीप नाथ र पवन सर्राफले समान १५ र मन्जित श्रेष्ठले १८ रनको योगदान गरे । कर्णालीका रवीन्द्रजंग शाहीले ३ विकेट लिए । युनिस सिंह र राज शाहले २२ विकेट हात पारे । म्याद अफ द म्याचमा कुशल भूर्तेल घोषित भए । उनले ३ हजार ५ सय रुपैयाँ र ट्रफी प्राप्त गरे । बिहीबार प्रदेश २ र कर्णाली प्रदेशबीच प्रतिस्पर्धा हुनेछ ।"
विराट गोल्डकप चैत अन्तिम साता,"(विराटनगर)  अखिल नेपाल फुटवल संघ (एन्फा) ले विराट गोल्डकप फुटबल प्रतियोगितालाई आफ्नो क्यालेन्डरमा समावेस गरेको छ । त्यसअनुसार चैत २७ देखि वैशाख ६ सम्म प्रतियोगिता हुनेछ ।प्राविधिक गल्ती ले क्यालेन्डरमा छुटेको दाबी गर्दै एन्फाका सहायक महासचिव वसन्त अर्यालले सच्याएर प्रतियोगितालाई क्यालेन्डरमा समावेश गरेपछि आयोजना निश्चित भएको बताए । २०१८ सालमा महेन्द्र गोल्डकपको नामबाट सुरु प्रतियोगिता पछिल्लो समय गोल्डकप ट्रस्टबाट सञ्चालित हुनेछ । यसपालि ट्रस्टले प्रतियोगिता आयोजना गर्ने अध्यक्ष सन्तोष बानियाँले बताए । अघिल्ला तीन सस्करण निजी क्षेत्रले सञ्चालन गरेको थियो । ट्रस्टको खातामा १९ लाख रुपैयाँ छ । विराटनगर महानगरपालिकाले १२ लाख रुपैयाँ सहयोग दिने भएको छ ।प्रतियोगिताका खेल सहिद मैदानमा दिवारात्रिमा खेलाइने बानियाँले बताए । प्रदेश सरकारको साढे ४ करोड सहयोगमा स्थायी फ्लडलाइट जोडिँदै छ । प्रतियोगितामा नेपाल, भारत, भुटान र बंगलादेशका आठभन्दा बढी टिमको सहभागिता गराउने प्रयास भइरहेको उनले बताए । कम दर्शकको अवस्थामा अघिल्लो संस्करण साँझमा खेलाइँदा उल्लेख्य दर्शक जुटेका थिए । गत वर्ष भने फ्लडलाइट नहुँदा प्रतियोगिता हुन सकेको थिएन ।"
प्रिन्स सेमिफाइनलमा,"काठमाडौं (कास) दुबई सिरिजका विजेता प्रिन्स दाहाल प्रथम प्रेसिडेन्ट कप ब्याडमिन्टन नेपाल जुनियर इन्टरनेसनल सिरिजमा बुधबार विजयी सुरुआत गरेका छन् । त्रिपुरेश्वरस्थित राखेप कभर्डहलमा युवा स्टार प्रिन्सले भारतका आर विकास प्रभुलाई २११५, ७२१, २११४ को सेटमा हराए । जितसँगै उनी पुरुष एकलतर्फ सेमिफाइनल पुगेका छन् । नरेन्द्र बमले भने भारतका नितिन कुमारबाट वाकओभर पाए ।यू१९ को मात्र प्रतिस्पर्धा रहेको प्रतियोगितामा प्रिन्सले जित निकाल्दा अन्य नेपाली खेलाडीले पराजित भए । जेवी साउद भारतका खेलाडी शिवम्कुमार मिश्रसँग २११६, २१११ ले, प्रियांशुसिंह क्षेत्री श्रीलंकाका दुमिन्दु अवेविक्रमासँग २११३, २११४ ले, पेम्बा शेर्पा श्रीलंकाकै दिगायु कहातापितिया सँग १७२१, २१८, २२२० को सेटमा पराजित भए । गोकुल जोरा भारतका अभिन वशिष्ठसँग २१९, २१९ ले र अमृत चौधरी भारतका आयान रशिदसँग २१८, २१७ को सोझो सेटमा पराजित भए । महिला एकलतर्फ नेपाली खेलाडीले पहिलो चरण पार गर्न सकेनन् । प्रसुना खत्री मलेसियाकी श्रन्या कबिलानसँग २११०, २१९ ले र वीणा विष्ट भारतकी अनुपमा उपाध्यायसँग २१४, २१६ ले पराजित भए ।"
थ्रीस्टारको तेस्रो जित,"काठमाडौं लिगकै बुधबारको पहिलो खेलमा थ्रीस्टार ३१ ले ब्रिगेड ब्वाइजलाई पन्छाउँदै तेस्रो जितसहित १० अंक जोडेर शीर्ष तीनमा उक्लियो । थ्रीस्टारका सुसन श्रेष्ठ १५औं, अनन्त तामाङ ४१ औं र हाजमत वासिउले ५८ औं मिनेटमा गोल गरे । ब्रिगेड ब्वाइजका लागि अन्त्यतिर रोशन रानामगरले गरेको गोल सान्त्वना बन्यो । डिफेन्डर दीपंकराज सिंहले ६६ औं मिनेटमा रातो कार्ड बेहोर्दै मैदान छाडेपछि १० खेलाडीमा समेटिएको ब्रिगेड ब्वाइजविरुद्ध थ्रीस्टारले आक्रामक खेल प्रदर्शन गर्यो । त्यसअनुसार फिनिसिङ भएन ।"
डायमन्ड कप भलिबल वर्षाले प्रभावित,"(काठमाडौं)  न्यु डायमन्ड कप खुला महिला भलिबलको बुधबार पहिलो दिन नै वर्षाले प्रभावित बनेको छ । नियमित तालिकाअनुसार खेल सम्भव नभएपछि चार दिने प्रतियोगिता एक दिन लम्बिएको छ । नयाँ बसपार्कस्थित ढोरपाटन स्पोर्टस क्लबको कोर्टमा बुधबार चार खेल हुनुपर्ने थियो । उद्घाटनअघिका दुई खेलमा साबिक विजेता एपीएफ र त्रिभुवन आर्मीले विजयी सुरुआत गरे । आयोजक टोली होङगान्जी न्यु डायमन्ड र नेपाल पुलिस क्लबबीचको खेल वर्षाका कारण स्थगित गर्नुपरेको थियो । यो खेल शुक्रबार पुनः खेलाइने छ । पश्चिमी वायुको प्रभावले देशका अधिकांश स्थानमा वर्षा भइरहेको छ । बिहीबार पनि वर्षाको पूर्वानुमान गरिएको छ । यस्तो भएमा प्रतियोगिता अझै एक दिन लम्बिन सक्छ । किनभने दोस्रो दिन समूह चरणका ५ खेल हुनेछ । प्रतियोगितामा सहभागी ७ टिमलाई दुई समूहमा विभाजन गरिएको छ । बुधबार समूह ए मा एपीएफले टप्स उच्च मावि पोखरालाई ३० को सोझो सेटमा हरायो । आर्मीले पनि प्यारामाउन्ट स्कुलको टोलीमाथि उस्तै नतिजा निकाल्यो । राष्ट्रिय टोलीका खेलाडीसम्मिलित विभागीय महारथी एपीएफले २५११ २५१०, २५६ को सेटमा जित निकालेको हो । दोस्रो खेलमा आर्मीले प्यारामाउन्टलाई २५६, २५१८, २५९ को सेट हरायो । समूह बी मा पुलिसविरुद्ध न्यु डायमन्डले २१ को अग्रता लिइरहेको थियो । चौथो सेटको मध्यतिर खेल वर्षाले रोकियो । वर्षाका कारण स्थगित दुई खेल शुक्रबार हुनेछ । अर्को खेल एपीएफ र प्यारामाउन्टबीच हुनुपर्ने थियो । यसअघि काठमाडौं क्षेत्र ९ का सांसद कृष्णगोपाल श्रेष्ठले प्रतियोगिताको उद्घाटन गरे । विजेताले ४ लाख १ सय १ रुपैयाँ तथा उपविजेताले ३ लाख १ सय १ रुपैयाँ, तेस्रो हुनेले १ लाख ५१ हजार १ सय १ रुपैयाँ र चौथो हुनेले ५१ हजार १ सय १ रुपैयाँ पुरस्कार पाउनेछन् । उत्कृष्ट खेलाडीले २१ हजार १ सय १ रुपैयाँ तथा विधागततर्फ ७ खेलाडीले जनही ७ हजार १ सय १ रुपैयाँ पुरस्कार जित्नेछन् ।"
आयोजक र चन्द्रागिरि भिड्ने,"काठमाडौं (कास) आयोजक ललितपुर उपमहागनर र चन्द्रागिरि नगरपालिका जावलाखेलमा भइरहेको महानगर कप भलिबलको महिलातर्फ फाइनल पुगेका छन् । यी दुई एउटै समूह ए बाट सेमिफाइनल पुगेका हुन् ।समूह चरणमा चन्द्रागिरिले ललितपुरलाई ३२ को सेटमा हराएको थियो । जावलाखेल भलिबल प्रशिक्षण केन्द्रको कोर्टमा बुधबार ललितपुरले गोकर्णेश्वर नगरपालिकालाई २५१३, २५१३, २५१६ ले हराएको थियो । चन्द्रागिरिले विदुर नगरपालिकालाई २५१४, २५१५, २५९ को सोझो सेटमा पराजित गरेको हो । गोकर्णेश्वरले बुधबारै तेस्रो स्थानका लागि भएको खेलमा विदुरलाई २३२५, २५१५, २५१०, २५१७ ले हराएको थियो ।पुरुषतर्फ चौतारा र महालक्ष्मी तथा आयोजक ललितपुर उपमहानगर र कमलामाई नगरपालिका सेमिफाइनलमा पुगेका छन् । बुधबार चौताराले बनेपालाई २५१९, २५१७, २५२१ ले र महालक्ष्मीले गोकर्णेश्वरलाई २२२५, २३२५, २५१९, २५२१, १५१२ को सेटमा हराए । त्यस्तै ललितपुरले कागेश्वरीलाई २२२५, २५२०, २५१६, २५१३ ले र कमलामाईले पनौतीलाई २५१८, २५२०, २६२४ ले हराएका थिए ।"
ट्राफोर्डमा सिटीलाई अग्रता,म्यानचेस्टर म्यानचेस्टर सिटीले प्रिमियर लिगमा म्यानचेस्टर युनाइटेडविरुद्ध बेहोरेको हारको बदला मंगलबार राति लिग कपमा लिएको छ । ओल्ड ट्राफोर्डमा भएको पहिलो लेगको सेमिफाइनलमा सिटी ३१ ले विजयी रह्यो । डिफेन्डिङ च्याम्पियन पहिलो हाफमा आक्रामक रह्यो र यसका लागि बर्नाडो सिल्भा र रियाद महारेजले गोल गरे । आन्द्रेस परेराको नाममा एक गोल आत्मघाती रह्यो ।युनाइटेडका कप्तान रहेका मार्कस रसफोर्डले खेल सकिन २० मिनेटअगाडि एक गोल फर्काए । अब जनवरी २९ मा दोस्रो लेग हुनेछ । त्यसमा अहिलेको हार उल्टाउन युनाइटेडले कडा मिहिनेत गर्नुपर्नेछ । ओले गनर सोल्सायरको टिमले गत महिना ओल्ड ट्राफोर्डमै सिटीलाई लिगमा हराएको थियो । लगत्तै सिटी वोल्भसविरुद्धको खेलमा पनि पराजित भएपछि टोलीको लिग उपाधि रक्षा गर्ने अभियानमा ठूलो धक्का पुगेको थियो । अहिले पेप ग्वार्डिओलाको टिमले घरेलु दुई कप र युरोपेली च्याम्पियन्स लिगमा आफ्नो ध्यान केन्द्रित गरेको छ । त्यसैले ग्वार्डिओलाले युनाइटेडविरुद्ध शक्तिशाली टिम उतारेको थियो ।खेलपछि ग्वार्डिओलाले आफ्नो टिमको सेमिफाइनलमा आधा काम मात्र सकिएको र युनाइटेडले दोस्रो लेगमा फर्कन बलियो प्रयास गर्ने सम्भावना रहेको बताएका छन् । युनाइटेडका व्यवस्थापक सोल्सायरले भने सिटीको आक्रामक रणनीतिसामु आफ्नो टिम फिक्का रहेको स्विकारे ।
माने अफ्रिकी वर्ष खेलाडी,"कायरो (एएफपी) लिभरपुलका सेनेगली स्टार साडियो मानेले मंगलबार सन् २०१९ को अफ्रिकी वर्ष खेलाडीको उपाधि जितेका छन् । उनले यसक्रममा इजिप्टका आफ्ना साथी मोहम्मद सलाह र अल्जेरियाका म्यानचेस्टर सिटीका रियाद माहरेजलाई उछिने । यसअघिका दुई संस्करणको अवार्ड सलाहले जितेका थिए । इजिप्टको हरघाडा सहरमा आयोजना गरिएको कार्यक्रममा २७ वर्षीय मानेले अवार्ड जितेपछि भने, यो अवार्ड जितेर म निकै खुसी पनि छु अनि गर्व पनि महसुस भइरहेको छ । आजको दिन मेरा लागि निकै महत्त्वपूर्ण रह्यो । सन् २०१९ मा मानेले ६१ खेलमा ३४ गोल गरेका थिए भने १२ गोलमा सहयोगी भूमिका निभाएका थिए । सलाहले ५५ खेलमा २६ गोल र १० एसिस्ट, माहरेजले ४८ खेलमा १४ गोल र १८ एसिस्ट गरेका थिए । माने अफ्रिकन वर्ष खेलाडी हुने सेनेगलका दोस्रो स्टार हुन् । यसअघि २००१ र २००२ मा सेनेगलका एल हाड्जी डियोफले लागि अवार्ड जितेका थिए ।"
नेक्सस कपमा १६ टिम,"काठमाडौं (कास) नेक्सस क्रिकेट एकेडेमीले तेस्रो नेक्सस कप यू१६ ट्वान्टी२० क्रिकेट प्रतियोगिता पुस २६ देखि माघ १० सम्म आयोजना गर्ने भएको छ । देशभरका क्रिकेट एकेडेमी, क्लब तथा विद्यालयका टोलीमध्ये छनोट भएका १६ टिमबीचको प्रतिस्पर्धा काठमाडौंको मूलपानी मैदानमा हुनेछ । सहभागी १६ टिमलाई ४ समूहमा विभाजन गरी लिगकम नकआउटका आधारमा खेलाइने छ । हरेक दिन दुई खेल हुनेछ । २०६० मंसिर १ यता जन्मिएका खेलाडीले प्रतियोगितामा भाग लिन पाउनेछन् । विजेताले १ लाख ११ हजार तथा उपविजेताले ७५ हजार रुपैयाँ पुरस्कार पाउनेछन् । काठमाडौंका ओसिस क्रिकेट एकेडेमी, ग्रेट हिमालय क्रिकेट एकेडेमी, नेक्सस क्रिकेट एकेडेमी, एनसीए नेपाल, हिमालय क्रिकेट एकेडेमी, बालुवाटार क्रिकेट क्लब र काठमाडौं क्रिकेट ट्रेनिङ सेन्टर छन् । बाहिरबाट आउनेमा रूपन्देहीका बुटवल युथ स्पोटर्स क्लब, तिलोत्तमा क्रिकेट क्लब र वेस्टर्न क्रिकेट एकेडेमी रूपन्देही, कञ्चनपुरको सनराइज क्रिकेट क्लब, दाङको देउखुरी क्रिकेट एकेडेमी, बाँकेको कोहलपुर क्रिकेट एकेडेमी र स्याङजाको स्याङजा क्रिकेट क्लब तथा चितवनको चितवन क्रिकेट क्लब चितवन रहेका छन् ।"
भक्तपुरमा चेस सुरु,"भक्तपुर (कास) भक्तपुर जिल्लाव्यापी चेस प्रतियोगिता बुधबार सुरु भएको छ । चारदिने प्रतियोगितामा पुरुष खेलाडीतर्फ ३८ र महिला खेलाडीतर्फ ६ खेलाडीले भाग लिएका छन् । सूर्यविनायक नगरपालिकाका प्रमुख वासुदेव थापाले प्रतियोगिताको उद्घाटन गरे । निरञ्जन प्रजापतिको सभापतित्वमा भएको कार्यक्रमका संयोजक पूर्णसुन्दर श्रेष्ठ, सल्लाहकार राम कासुला, प्रदेश ३ प्रमुख ज्ञानकृष्ण प्रजापति र मदन भण्डारी मेमोरियल एकेडेमीका महासचिव वचन देउजालगायतले प्रतियोगिताबारे प्रकाश पारे ।"
