शीर्षक,विवरण
तनाव व्यवस्थापनमा चुक्दा,जमुनाको शव परिवारलाई हस्तान्तरणत्रिशूली नदीमा पसेर ज्यान गुमाएकी विनयकी श्रीमती जमुनाको शव प्रहरीले आफन्तको जिम्मा लगाएको छ । शुक्रबार पोस्टमार्टमपछि प्रहरीले शव विनयका दाइ जेठाजु हरिहर लामिछानेको जिम्मा लगाएको हो । पानीमा डुबेर बेपत्ता भएका दुई अबोध बालक अझै भेटिएका छैनन् । शुक्रबार दिनभर पानी परेकाले बेपत्ताको खोजी कठिन भएको प्रहरीले जनाएको छ ।
फेरि हिमपात र वर्षा,"(काठमाडौं)  सुदूरपश्चिम हुँदै भित्रिएको न्यूनचापीय प्रणालीका कारण शुक्रबार देशैभर वर्षा भएको छ । उच्च पहाडी र हिमाली भागमा हिमपात भएको छ । गोर्खामा हिमपहिरो गएको छ भने पर्यटकीय पदमार्ग अन्नपूर्ण आधारशिविर हिँडेका पाँच विदेशी पर्यटक र दुई नेपाली गाइड सम्पर्कविहीन छन् । निरन्तर वर्षा र खराब मौसमकै कारण चार अन्तर्राष्ट्रिय उडान डाइभर्ट भए भने ३७ आन्तरिक रद्द हुन पुगे । पोखरास्थित संवाददाताका अनुसार अन्नपूर्ण आधारशिविर हिँडेका चार कोरियाली, एक चिनियाँ र दुई नेपाली सम्पर्कविहीन छन् ।अन्नपूर्ण बेसक्याम्प (एबीसी) जाने क्रममा नौ कोरियालीमध्ये चार जना सम्पर्कमा नरहेको जानकारी प्राप्त भएको छ, गण्डकीका प्रदेश प्रहरी प्रमुख डीआईजी विनोद शर्मा घिमिरेले भने, नेपाली भरियासहित गएका एक चिनियाँ र छुट्टै टोलीका दुई नेपाली गाइड पनि सम्पर्कविहीन छन् । कास्कीको अन्नपूर्ण गाउँपालिका११ हिमालय र देउरालीबीचको हिंकुमा हिमपहिरो आएपछि उनीहरू सम्पर्कमा नरहेको उनले बताए । उक्त वडाको दोभानस्थित डेस्टिनेसन एबीसी होटलका सञ्चालक सुक गुरुङले पनि केही पर्यटक र नेपाली बाटैबाट सम्पर्कविहीन रहेको बताए । अत्यधिक हिमपातले उक्त मार्गमा तत्काल ओहोरदोहोर गर्न सकिने अवस्था छैन । स्थानीय र प्रहरीले उक्त स्थानमा फोनले काम नगरेकाले पनि खोजीमा समस्या भएको बताएका छन् ।एबीसी जाने बाटोमा रहेका होटलमा उनीहरू सुरक्षितसाथ बसेका पनि हुन सक्छन्, डीआईजी घिमिरेले भने, टेलिफोन सम्पर्क छैन । अत्यधिक हिमपातले कोही जान सक्ने अवस्था छैन । नजिकै रहेको घान्द्रुक प्रहरी चौकीबाट घटनास्थल पुग्न एक दिन लाग्छ । शुक्रबार बिहान ११ बजेतिर उक्त स्थानमा हिमपहिरो आएको थियो । डीआईजी घिमिरेले स्थानीय र प्रहरीलाई घटनास्थलतर्फ परिचालन गरिएको बताए । कास्की प्रहरीका प्रवक्ता डीएसपी राजकुमार केसीले पनि घटनाबारे अपुष्ट सूचना आएको बताए ।अत्यधिक हिमपातपछि गएको हिमपहिरोले गोरखामा ट्रेकिङ रुट (पैदल मार्ग) बन्द भएको छ । चुमनुब्री गाउँपालिका४ नामरुङमा शुक्रबार दिउँसो हिमपहिरो जाँदा लार्केबाट सामागाउँ जाने बाटो बन्द भएको प्रहरीले जनाएको छ । गोरखा प्रहरी प्रमुख एसपी ओम अधिकारीका अनुसार करिब ५ सय मिटर माथिबाट आएको हिमपहिरोले लार्केपास ट्रेकिङ रुटको २५ मिटर बाटोमा क्षति पुर्याएको छ । बाटो नभएका कारण तत्काललाई आवतजावतमा रोक लगाइएको छ, अधिकारीले भने, स्थानीयसँग समन्वय गरी बाटो खुलाउने प्रयासमा छौं । घटनास्थलमा प्रहरी चौकी लार्केका प्रसनि प्रेमबहादुर बानियाँको कमाण्डमा प्रहरी खटाइसकिएको अधिकारीले बताए । हिमालबाट आएको हिमपहिरो नभई स्थानीय पहाडमा अत्यधिक हिमपातपछि पहिरो आएको प्रहरीले जनाएको छ ।औसतभन्दा बढी वर्षाजल तथा मौसम पूर्वानुमान महाशाखाका अनुसार यो बर्षको हिउँदमा विगत भन्दा बढी हिमपात र वर्षा भएको छ । न्यूनचापीय प्रणाली बिहीबार दिउँसो नै सूदूरपश्चिम क्षेत्रमा प्रवेश भएसँगै वर्षा सुरु भएको थियो । काठमाडौंसहित मध्य र पूर्वी भागमा शुक्रबार बिहान पानी पर्न थालेको हो । पश्चिम क्षेत्रका तुलनामा पूर्वी भागमा कम वर्षा भएको छ । हिमपात पनि पश्चिमका उच्च पहाडी र हिमाली भागमा बढी छ ।काठमाडौंमा एक दिनमै औसतभन्दा चार गुणा बढी वर्षा भएको छ । जनवरीमा काठमाडौंमा औसत १४४ मिलिमिटर पानी पर्ने तथ्यांक छ । तर शुक्रबार एकै दिन ४८ मिलिमिटर वर्षा भएको छ । शुक्रबार काठमाडौंसहित देशैभर निरन्तर वर्षा भएको छ । सुर्खेतको वीरेन्द्रनगरमा सबभन्दा बढी ६० मिलिमिटर पानी परेको जल तथा मौसम पूर्वानुमान महाशाखाले जनाएको छ । महाशाखाका वरिष्ठ मौसमविद् बरुण पौडेलले यो वर्षको हिउँदमा देशैभर औसतभन्दा बढी वर्षा भएको बताए । पटकपटक न्यूनचापीय प्रणाली विकसित भएकाले बढी पानी परेको हो, उनले भने । पश्चिम क्षेत्रमा शनिबार बिहानदेखि र काठमाडौंसहित मध्य र पूर्वी भागमा अपराह्नदेखि मौसममा सुधार आउने पौडेलले बताए । महाशाखाका अनुसार शनिबार दिउँसो पहाडी भूभागका थोरै स्थानमा हल्का वर्षा हुने देखिन्छ भने पश्चिमी उच्च पहाडी तथा हिमाली भेगका केही स्थानमा हिमपातको सम्भावना छ । राति पश्चिमी पहाडी भूभागका थोरै स्थानमा हल्का वर्षा हुन सक्नेछ । यस्तै आइतबार दिउँसो पहाडी भूभागका थोरै स्थानमा हल्का वर्षा हुन सक्ने र राति मौसममा केही सुधार आउन सक्ने देखिएको छ ।उडान प्रभावित काठमाडौ अवतरण हुनुपर्ने चारवटा अन्तर्राष्ट्रिय उडान शुक्रबार अन्यत्रै डाभइर्ट गरिए । कम्तीमा ३७ वटा आन्तरिक उडान रद्द भए । त्रिभुवन अन्तर्राष्ट्रिय विमानस्थलका प्रवक्ता देवचन्द्रलाल कर्णका अनुसार थाइल्यान्डको राजधानी बैंककबाट आएको थाई एयर काठमाडौंमा अवतरण हुन नसकेपछि बंगलादेशको राजधानी ढाका फर्किएको थियो । थाईको टीजी३१९ उडान नम्बरको जहाजले काठमाडौं विमानस्थलमा अवतरणका लागि दुईपटक प्रयास गरेको थियो । विमान साँझ ढाकाबाट फेरि बैंककतर्फ फर्कियो । बैंककबाटै आएको थाई लायनको अर्को विमान नेपालको सिमानाभित्र आएर भारतको कोलकाता फर्किएको थियो । त्यसैगरी, तिब्बतको ल्हासाबाट काठमाडौं आउने क्रममा रहेको तिब्बत एयरको जहाजले काठमाडौंको मौसम सुधार नभएपछि उडान रद्द गरेको थियो । भारतको राजधानी नयाँदिल्लीबाट आएको इन्डिगो एयरको जहाज पनि नेपाली सिमाभित्र छिर्नुअघि नै दिल्ली फर्किएको थियो । आन्तरिक उडानतर्फ काठमाडौंबाट पहाडी भेगलगायत स्थानका लागि तय भएका ३७ उडान स्थगित भए ।"
"उस्तै कसुरदार, दुई थरी फैसला",(पुस २८ गतेको राय) ः मुलुकी फौजदारी कार्यविधि संहिता ऐनको दफा १५३ को उपदफा ३ मा माथि जुनसुकै कुरा लेखिएको भए तापनि यस ऐनमा अन्यथा व्यवस्था भएकोमा बाहेक कुनै कसुरदारलाई कैदको सजाय हुने ठहरी फैसला भएकोमा त्यस्तो कसुरदारलाई तत्काल कैदमा पठाउनुपर्नेछ भन्ने व्यवस्था छ । ध्वजुलाई पक्राउ गरेको कानुनसम्मत नै देखिँदा बन्दीप्रत्यक्षीकरणको आदेश जारी गर्नुपरेन ।
प्रदेशको अस्तित्व धरापमा,"मकवानपुर (कास) वागमती प्रदेशका मुख्यमन्त्री डोरमणि पौडेलले संघीय सरकार र स्थानीय सरकारबीच समन्वय नहुँदा प्रदेशको अस्तित्व धरापमा परेको बताएका छन् । प्रतिनिधिसभाको विकास तथा प्रविधि समितिले शुक्रबार हेटौंडामा गरेको विकास र समृद्धिमा अन्तरतह समन्वय विषयक कार्यक्रममा उनले संघीय सरकारले प्रदेशले बनाएका कानुन पूर्णरूपमा लागू गर्न नदिएको र स्थानीय तहले प्रदेश सरकारलाई बेवास्ता गरेको बताए । मुख्यमन्त्री पौडेलले समन्वयकै समस्याले ढुंगागिट्टी, बालुवा र अवैध क्रसरलाई नियन्त्रण गर्न नसकिएको बताए । बरु केन्द्र र स्थानीय तहबीच समन्वय देखियो । प्रदेशसँग कसैको पनि सरोकार र समन्वय देखिएन, उनले भने । केन्द्र प्रदेशमाथि योजनाको भारी मात्र थुपारेर बसेको तर दायित्व बहन नगरेको उनको टिप्पणी छ । संघले जथाभाबी योजना वितरण गरिरहेको छ । योजना निर्माण र वितरणमा प्रदेशसँग कुनै पनि किसिमको सहकार्य हुँदैन, उनले भने । मुख्यमन्त्री पौडेलले प्रदेश सरकार चारैतिरबाट बाँधिएको बताए । उनले संघीयता कमजोर भए दोष आफूहरूमाथि आउने भन्दै सबैले आआफ्नो दायित्व पूरा गर्नुपर्नेमा जोड दिए । मुख्यमन्त्री पौडेलले प्रदेश सरकारलाई बुझ्न संघ र स्थानीय तहले कन्जुस्याइँ गरेको आरोप लगाए । उनले तीन तहको सरकारबीच समन्वय गर्ने गरी प्रदेश तहमा प्रदेश सरकार समन्वय इकाई गठन गर्ने तयारीमा आफू रहेको पनि जानकारी दिए । संघले योजना छनोटलाई व्यवस्थित र पारदर्शी बनाउँदै तीन तहबीच समन्वय गरे व्यवस्था परिवर्तन भएको महसुस सबैले गर्नेछन्, उनले भने ।"
फुक्दै असहमतिको गाँठो,"(काठमाडौं)  नयाँ सभामुख चयनका विषयमा प्रधानमन्त्री एवम् नेकपा अध्यक्ष केपी शर्मा ओली र अर्का अध्यक्ष पुष्पकमल दाहालबीचको छलफल सकारात्मक रूपमा अघि बढेको छ । प्रधानमन्त्री निवास बालुवाटारमा बिहीबार र शुक्रबार गरी करिब साढे ४ घण्टा दाहालसँग छलफल गरेपछि ओलीले केही भ्रम चिरिएको बताएका छन् । बालुवाटार स्रोतका अनुसार प्रधानमन्त्री ओलीले प्रतिनिधिसभाको माघ ६ को बैठक नसर्ने गरी सहमति हुने दाबी गरेका छन् । सभामुख कसलाई बनाउने भन्नेबारे भने दुई अध्यक्षबीच अझै कुरा मिलिनसकेको स्रोतको भनाइ छ । पात्रबारे अडान यथावत् छ, स्रोतले भन्यो, अरू कुरा मिलेर पात्रका विषयमा मात्रै छलफल हुन्थ्यो भने दुई अढाई घण्टासम्म बसेर सघन छलफल गर्नै पर्दैनथ्यो । प्रधानमन्त्रीका प्रेस सल्लाहकार सूर्य थापाले पनि अध्यक्षद्वयबीच पछिल्लो समयमा भएको छलफल सकारात्मक रूपमा अघि बढेको जानकारी दिए । यसअघि पनि छलफलबाटै धेरै विषयको टुंगो लगाएझैं अध्यक्षद्वयले छलफल गरेरै सहमति गर्नुहुन्छ, थापाले कान्तिपुरसँग भने, पछिल्ला दुई दिनको छलफलले छिट्टै निकास निकाल्नेमा उहाँहरू प्रतिबद्ध देखिएको संकेत गर्छ । उनले दुई अध्यक्षबीच दरार सिर्जना गरेर स्वार्थसिद्ध गर्ने उद्देश्यले विभिन्न पक्षहरू खेले पनि त्यो सफल नहुने दाबी गरे ।ओली र दाहालबीचको सहमतिकै आधारमा सरकारले पुस ४ गतेका लागि संसद् अधिवेशन आह्वान गर्न राष्ट्रपतिसमक्ष सिफारिस गरेको थियो । त्यतिखेर संविधानसभा अध्यक्ष सुवास नेम्वाङलाई नै सभामुखको उम्मेदवार बनाउने विषयमा दुई अध्यक्षबीच भद्र सहमति भएको प्रधानमन्त्री निकट स्रोतको भनाइ छ । त्यही सहमतिका आधारमा अध्यक्षद्वयले नेम्वाङलाई सभामुख चयनबारे सार्वजनिक रूपमा धारणा नराख्न सुझाव पनि दिएका थिए तर पछि पूर्वमाओवादी पक्षको दबाबका कारण अध्यक्ष दाहालले कुरा फेरेको आरोप ओली पक्षधर नेताहरूको छ । पछिल्लोपटक नेता वामदेव गौतमको निवासमा भएको भेलामा उपसभामुखको राजीनामा मागेर मात्रै सभामुखको उम्मेदवार चयन गर्ने विषयमा अध्यक्ष दाहालसहितका नेताले सहमति जुटाएपछि ओली रुष्ट बनेका थिए । उनले बाहिर भेला र बैठक गर्नेले नै सभामुख तय गर्नुपर्ने अभिव्यक्ति दिँदै आएका थिए । शुक्रबार पनि अध्यक्ष दाहालसँगको भेटमा उनले तपाईंले पार्टीमा सर्वसम्मत उम्मेदवार तय गर्न सक्नुभएन, मैले नै संसदीय दलबाट चुनूँ कि कसो ? व्यंग्य गरेका थिए । प्रधानमन्त्रीको यो कटाक्ष भैंसेपाटी भेलाप्रति केन्द्रित रहेको स्रोतको दाबी छ । दाहालले अहिले पार्टीको जिम्मेवारी लिइरहेका छन् भने ओली संसदीय दलका नेता हुन् । दाहाल पक्षधर नेताहरू भने प्रधानमन्त्री ओलीसँग दाहालले सभामुख चयनका विषयमा पहिले कुनै सहमति नगरेको दाबी गर्छन् तर सभामुख चयन गर्नुपर्छ भनेरै सरकारले यसअघि भन्दा करिब साता दिनअघि संसद् अधिवेशन डाकेको ब्रिफिङ दाहालले नेकपा संसदीय दलको बैठकमा पनि गरेका थिए । उनले उक्त बैठकमा सभामुखमा सबैलाई मान्य हुने व्यक्ति चयन गरिने पनि बताएका थिए । पछि दुई अध्यक्षले आफ्नै पक्षको सभामुख चयन गर्ने कुरालाई प्रतिष्ठाको विषय बनाएपछि उनीहरूबीच केही दिन संवादहीनतासमेत भयो । यसअघि गत असारमा पनि पार्टी एकताका विषयमा दुई अध्यक्षबीच कुरा नहुँदा उनीहरूबीच झन्डै साता दिनसम्म छलफल भएको थिएन । बिहीबार र शुक्रबार भएको छलफल भने सहमतिको निकै नजिक पुगेको अध्यक्षहरूले आफूनिकट नेताहरूलाई बताएका छन् । नेकपा स्थायी समिति सदस्य हरिबोल गजुरेलले पनि दुई अध्यक्षको छलफल सकारात्मक भएको जानकारी आएको बताए । प्रधानमन्त्रीज्यू पूर्वमाओवादीलाई नै सभामुख दिन तयार हुनुहुन्छ भन्ने जानकारी आयो तर पात्रका विषयमा उहाँहरूबीच अझै कुरा मिलिसकेको रहेनछ, उनले भने । गजुरेल उनै हुन्, जसलाई पछिल्लो समय अध्यक्ष दाहालले सभामुखको दाबेदारका रूपमा प्रधानमन्त्रीसमक्ष प्रस्तुत गरिरहेका छन् । सुरुमा अग्नि सापकोटाको नाम आएको थियो तर उहाँका विरुद्ध मुद्दा छ भन्ने भएपछि अर्को व्यक्ति खोजौं भन्ने कुरा भयो, प्रधानमन्त्री निकट एक मन्त्रीले भने, त्यसपछि दाहालले गजुरेलको नाम अघि सार्नुभएको छ तर प्रधानमन्त्रीले जवाफ दिनुभएको छैन । ती मन्त्रीका अनुसार प्रधानमन्त्री अहिले पनि सुवास नेम्वाङकै नाममा अडिग छन् ।उपसभामुख शिवमाया तुम्बाहाङ्फेले पनि सभामुखको दाबेदारी प्रस्तुत गरिरहेकी छन् तर उनको नाममा अध्यक्ष दाहालले रुचि नदेखाएपछि तुम्बाहाङ्फेको सम्भावना क्षीण भइसकेको स्रोतहरू बताउँछन् । तुम्बाहाङ्फेले पनि सभामुखको उम्मेदवार तय हुनेबित्तिकै आफूले उपसभामुखबाट राजीनामा दिने बताइसकेकी छन् । यसअघि उनले आफैंलाई सभामुखको उम्मेदवार नबनाए उपसभामुखबाट पनि राजीनामा नदिने बताउँदै आएकी थिइन् ।"
सभामुखउपसभामुख राष्ट्रिय हैसियतको फरक दलबाट,"(काठमाडौं)  प्रमुख प्रतिपक्षी कांग्रेसले सभामुख सत्तारूढ नेकपाले लिए उपसभामुख संसद्मा दलीय हैसियत प्राप्त गर्ने फरक दलबाट हुनुपर्ने माग उठाएको छ । संसद्मा दलीय हैसियत प्राप्त गरेका दलको संख्या चार छ । समानुपातिकतर्फ प्रतिनिधिसभामा तीन प्रतिशत र प्रदेशसभामा डेढ प्रतिशतभन्दा कम मत ल्याउने दलको हैसियत संसद्मा स्वतन्त्रसरह मानिन्छ । कांग्रेस संसदीय दलले नेकपाले सभामुख लिए उपसभामुख दलीय हैसियत प्राप्त कांग्रेस, समाजवादी र राजपामध्ये एक दलबाट हुनुपर्ने मत अघि सारेको हो । संसदीय दलको शुक्रबार भएको बैठकपछि राष्ट्रिय सभाका कांग्रेस संसदीय दल नेता सुरेन्द्र पाण्डेले संसद्ले चारवटा दललाई मात्रै चिन्ने बताए । सभामुख सत्तारूढ दलले लिए उपसभामुख हैसियत प्राप्त गरेको फरक दलबाट हुनुपर्ने संवैधानिक व्यवस्थाप्रति कांग्रेसले ध्यानाकर्षण गराएको हो, उनले कान्तिपुरसित भने । संसद्मा चार दलका अतिरिक्त राष्ट्रिय जनमोर्चा, राष्ट्रिय प्रजातन्त्र पार्टी नेपाल, नेपाल मजदुर किसान पार्टी र स्वतन्त्रको एकएक सिट छ । सत्तारूढ दलले सभामुख लिने पक्कापक्की छ । सभामुख कसलाई बनाउने भन्नेमै सत्तारूढ दलभित्र रस्साकसी चलिरहेकाले उपसभामुखबारे उसले केही बोलेको छैन । संवैधानिक परिषद्को सदस्यसमेत रहने भएकाले उपसभामुख कसले पाउने भन्ने विषयमा सत्तारूढ र विपक्षी दुवैका लागि चासो बढेको छ । सत्तारूढ दलले संवैधानिक परिषद्मा समेत आफ्नो अनुकूल हुने गरी उपसभामुख अर्को दललाई दिने तयारी गरेको छ । कांग्रेस केन्द्रीय सदस्य मीनेन्द्र रिजालले भने, माघ ६ गते प्रक्रिया अघि बढाउनुपर्छ । प्रक्रिया अघि बढाउनुअघि नै उपसभामुखले राजीनामा दिए केही भएन । तर उपसभामुखले नै सभामुख निर्वाचनको प्रक्रिया अघि बढाउनुभयो भने त्यतिबेला सभामुख अर्को पार्टीले पाउनुपर्छ । सत्तारूढ दल नेकपाका राष्ट्रिय सभा सांसद रामनारायण बिडारी संविधानले संसद्मा राष्ट्रिय हैसियत प्राप्त गरेको नभनी निर्वाचन आयोगमा दर्ता भएका र संसद्मा प्रतिनिधित्व रहेका सबै दलले उपसभामुखमा दाबी गर्न मिल्ने बताउँछन् । सेवा र सुविधा पाउने हिसाबले संसद्मा राष्ट्रिय हैसियत प्राप्त दल भनिएको हो । तर निर्वाचन आयोगमा दल दर्ता गर्ने भनेको के हो ? आयोगमा दर्ता भएको छ र संसद्मा समेत प्रतिनिधित्व छ भने फरक दल जोकोहीले उपसभामुखमा दाबी गर्न मिल्छ, उनले भने । कांग्रेस संसदीय दलले सत्तारूढ नेकपाका दुई शीर्ष नेताको विवादका कारण संसद्लाई बन्धक बनाइएको भन्दै आपत्ति जनाएको छ । उसले आगामी माघ ६ गतेको प्रतिनिधिसभाको बैठक सञ्चालन गरी सभामुख निर्वाचन प्रक्रिया अघि बढाउनसमेत माग गरेको छ । सभामुखको रिक्त पदको निर्वाचनलाई कारण देखाएर प्रतिनिधिसभा बैठक अवरुद्ध भइरहनुलाई सत्तारूढ दल नेपाल कम्युनिस्ट पार्टीको घोर अकर्मण्यता भनी कांग्रेसले टिप्पणी गरेको छ । आन्तरिक विवादलाई केन्द्रीय विषय बनाएर नेकपाले संसदीय परिपाटीको धज्जी उडाएको र यसले संसदीय व्यवस्थाप्रतिको आस्थामै गम्भीर प्रश्न खडा गरेको कांग्रेसले जनाएको छ । यस्ता गैरजिम्मेवार क्रियाकलापप्रति घोर आपत्ति प्रकट गर्छौं, संसदीय दलका प्रमुख सचेतक बालकृष्ण खाँणद्वारा जारी विज्ञप्तिमा भनिएको छ । कांग्रेसले मुलुकको हितमा रहेको जनाउँदै अमेरिकी सहयोग निकाय मिलिनियम च्यालेन्ज कर्पोरेसन (एमसीसी) सँग भएको सम्झौतालाई तत्काल संसद्बाट अनुमोदन गर्न माग गरेको छ । कतिपय सञ्चार माध्यमबाट एमसीसीका विरुद्धमा पार्टी सभापति एवं दलका नेता शेरबहादुर देउवा र कांग्रेसका कतिपय सांसद तथा नेताहरूबाट आएको भनिएको अभिव्यक्ति भ्रमपूर्ण र कपोलकल्पित रहेको भनी कांग्रेसले खण्डन गरेको छ । यस सम्झौतालाई यथाशीघ्र सदनबाट अनुमोदन गर्ने पक्षमा नेपाली कांग्रेस रहेको स्मरण गराउन चाहन्छौं, कांग्रेसले भनेको छ ।"
डीपीआरले रोकियो एकीकृत बस्ती निर्माण,"रामेछाप (कास) भूकम्पले ध्वस्त पारेको रामेछापका तीन स्थानमा एकीकृत बस्ती निर्माण गर्ने योजना बनाइए पनि प्रभावकारी काम हुन सकेको छैन । बस्ती निर्माणका लागि आवश्यक विस्तृत योजना प्रतिवेदन (डीपीआर) कै काम प्राविधिक जनशक्तिको अभावमा रोकिएको छ ।रामेछापको सबैभन्दा बढी प्रभावित मन्थली नगरपालिकाको गाईखुरा माझी बस्तीमा एकीकृत बस्ती निर्माण गर्ने राष्ट्रिय पुनर्निर्माण प्राधिकरणको ०७५ भदौ १७ को निर्णय कार्यान्वयन नभइरहेका बेला ०७५ पुस २० मा गुन्साल र दुरागाउँ एकीकृत बस्ती विकास गर्ने निर्णय गरिएको थियो । प्राधिकरणले एकीकृत बस्ती स्वीकृत गरे पनि त्यसको विकासका लागि आवश्यक जनशक्ति जिल्लामा नपठाएका कारण योजनाको काम अघि बढ्न नसकेको हो । प्राधिकरणले उक्त तीन वटै एकीकृत बस्तीको डीपीआर बनाएर पठाउन जिल्ला आयोजना कार्यान्वयन इकाइ (भवन) मा भनेको । तर उक्त कार्यालयमा दरबन्दी बमोजिमको प्राविधिक नहुँदा काम अघि बढेको छैन । आयोजना प्रमुख बीरवहादुर रावलका अनुसार प्राधिकरण र केन्द्रीय आयोजना कार्यान्वयन इकाइमा एकीकृत बस्तीको डीपीआर बनाउन जनशक्ति माग गरिएको छ । जनशक्ति पठाए हामी चाँडै डीपीआर तयार पारेर कार्यान्वयनका लागि पठाउछौं, रावलले भने, अहिलेकै जनशक्तिले उक्त कार्य सम्भव छैन । गैरसरकारी संस्थाको सहयोगमा दुरागाउँ र गुन्सालको डीपीआर बनाउन थालिए पनि पूरा हुन सकेको छैन ।एकीकृत बस्ती निर्माण हुने गाईखुरामा पीडितहरूले आफूखुसी घर बनाएका छन । एकीकृत बस्तीमा आवासका अतिरिक्त अन्य विकासका पूर्वाधारसमेत निर्माण गर्नुपर्ने हुन्छ । गुन्सीको गुन्सालमा स्थानीय सेतियुवा क्लबको अगुवाइमा अघि सारिएको ३५ परिवारको एकीकृत बस्ती भने लगानीको अभावमा अलपत्र छ । थोरै काम गरेका छौं, पूर्वाधारको काममा भने हातै हालिएको छैन, स्थानीय प्रज्वल श्रेष्ठले भने । दोरम्बा गाउँपालिकाले उक्त बस्ती निर्माणका लागि न्यूनतम लगानी गर्ने योजना अघि सारेको छ ।"
हिमपातले सामान ठप्प,"रसुवा (कास) तिब्बतमा लगातार बाक्लो हिमपात हुँदा केरुङ आउने सामान बाटोमै रोकिएका छन् । बिहीबार बिहानैदेखि तिब्बतमा हिमपात भइरहेको केरुङबाट पुरुषोत्तम पौडेलले बताए । हिमपातका कारण धिङ्ग्री, झोङ्गालगायतका ठाउँमा सडक अवरुद्ध भएको उनले बताए । केरुङका लागि पाँचवटा गाडीमा सामान लोड गरिएको थियो । सामान लोड भएका १० वटा कन्टेनरमा शिल भएको छ । शुक्रबार पनि हिमपात रोकिएको छैन । चीनबाट नेपालतर्फ तयारी कपडा, स्याउ, रबर, प्लास्टिकका जुत्ताचप्पल, हाते झोला, छालाको जुत्ता, मोटरको ब्याट्री, युपीएस लगायतका सामान पैठारी भइरहेको छ । नेपालबाट चीनतर्फ धातुको मूर्ति, शृंगारका सामान, ऊनी, गलैंचा, कार्पेट, भाँडाकुँडालगायत वस्तु निकासी भइरहेको छ ।"
"स्कुल होइन, गोठालो जाने हतार","(चितवन)  बिहानको १० बज्न लाग्दै गर्दा स्कुल जाने बालबालिका फाट्टफुट्ट देखिन थाले । राप्ती नगरपालिका१३ मा पर्ने पहाडी गाउँ चिउदिङकी निशा तामाङ पनि हतारमा थिइन् । १५ वर्षकी निशा यो बेला आठनौ कक्षामा पढ्नुपर्ने हो । तर उनी विद्यालय जान छाडेको वर्षौं भयो । उनको हतारो किताब बोकेर विद्यालय जान थिएन, लौरो समाएर गोठालो दौडिन थियो । बाले गाईबाख्रा फुकाएर माथि पुर्याइसके, अब दिनभरि मैले हेर्नुपर्छ, उनले भनिन् । हस्तबहादुर र बिमाया तामाङको कान्छी सन्तान हुन् निशा । बिमायाको कोखबाट सात छोरी र एउटा छोरा जन्मिए । जेठी छोरी साढे तीन वर्षमा नै बितिन् । माइली संगीता अहिले ३५ वर्षकी भइन् । निमोनिया भएपछि उपचार नपाउँदा सानै उमेरमा जेठी छोरी बिती, बिमाया सुनाउँछिन्, ६ छोरी र एक छोराचाहिँ हुर्किए । छोरा दीपकुमारले पाँच र कान्छी निशाले दुई पक्षासम्म पढे पनि अरू कोही सन्तानले स्कुल टेकेनन् । उः बेलामा स्कुलै थिएन अनि कसरी पढ्न पठाउनु ? बिमाया उल्टै प्रश्न गर्छिन् । स्कुलमात्रै होइन बिरामी भए जँचाउने ठाउँसमेत गाउँमा नभएको उनको भनाइ छ । उपचार गराउन नपाउँदा निमोनिया भएकी जेठी छोरीलाई बचाउन नसकिएको पीडा पनि उनले सुनाइन् । पछि एउरेलीटारमा स्कुल खुलेपछि छोरालाई पनि पठाइन्, त्यहीँ कान्छी छोरीले भर्ना हुने मौका पाइन् । अहिले स्कुल पुग्न घरदेखि बढीमा पौने घण्टा हिँड्नुपर्छ । स्कुल टाढा पनि भयो । घरमा काम गर्नुपर्ने हुन्छ, गोठाला जानुपर्छ । त्यसैले स्कुल भर्ना गरे पनि छोराछोरीले धेरै पढेनन्, बिमायाले भनिन् । साबिकको लोथर गाविसमा पर्ने राप्ती नगरपालिकाको १२ र १३ नम्बर वडा जिल्लाकै विकट पहाडी क्षेत्र हो । जहाँ अधिकांश बासिन्दा अल्पसंख्यक चेपाङ छन् भने तामाङको बसोबास पनि रहेको छ । निशा भने दिदीहरूको बिहे भएपछि आफू स्कुल जान छाडेको बताउँछिन् । दाइ पनि विदेश गयो । दिदीको बिहे भएपछि त गाईबाख्रा मैले नै हेर्नुपर्ने भयो, उनको बाध्यता छ, पढ्ने रहर नभएको होइन तर काम गर्नुपर्ने भएपछि स्कुल जान भ्याइएन । लोथर खोलाले बनाएको सानो टारमा उनको घर छ । त्यसैले थोरै भए पनि धान रोप्ने खेत र केही गाईगोरु र बाख्रा गोठमा छन् । पहाडी क्षेत्रका अन्य बासिन्दाको तुलनामा निशाका बाबुआमाको आर्थिक अवस्था केही हदसम्म राम्रै देखिन्छ । तर गाउँको आडैमा कक्षा १० सम्म पढाइ हुने विद्यालय सञ्चालनमा आए पनि उनका अधिकांश सन्तान स्कुल जानै पाएनन् । गएका दुई सन्तानले पनि पढाइलाई बिट मारे । राप्ती नगरपालिकाको पहाडी क्षेत्रमा शैक्षिक अवस्था निकै कमजोर देखिएको छ । नगरपालिकाले गत वर्ष गरेको घरधुरी सर्वेक्षणमा वडा नम्बर १३ को कुल ३ हजार ३०३ जनसंख्यामध्ये एमफिल वा स्नातकोत्तर तह उत्तीर्ण गर्ने एकजना पनि छैनन् । स्नातक उत्तीर्ण गर्ने ६ जना छन् भने माध्यमिक तह पार गरेका ६७ जनामात्रै भेटिएको नगरप्रोफाइलमा विवरणमा उल्लेख छ । एक तिहाइ अर्थात् एक हजार ३७ जना निरक्षर नै छन् ।"
असुरक्षित टेन्टबाटै सुरक्षा,"(हेटौंडा)  माघको ठिही । पानी चुहिएर रातभर सुत्न सकिन्न । हतियारजति सबै प्लास्टिकले बेरेर पानीबाट जोगाउनुपर्छ । मकवानपुरको थाहा नगरपालिका४ सिमभञ्ज्याङस्थित प्रहरी चौकीका प्रहरीले यस्तो कष्टकर हिउँद भोगेको पाँच वर्ष पुग्यो । ०७२ वैशाखको भूकम्पले चौकी ध्वस्त भएपछि उनीहरू टेन्टमुनि बस्दै आएका छन् । घामपानीले टेन्ट ठाउँठाउँमा च्यातिएको छ । भात पकाउने भान्साघर अस्तव्यस्त छ । बिहीबार रातिदेखि पानी परेकाले चुहिएर सुत्न सकिएन, शुक्रबार त भान्साघरमा भात पकाउने अवस्थै रहेन, प्रहरी हवल्दार सुमन ढकालले भने । नागरिकलाई सुरक्षा प्रदान गर्ने आफूहरू नै यो अवस्थामा असुरक्षित रहनुपरेको उनको भनाइ छ । राति उच्छृंखल र आपराधिक कार्यमा संलग्न भएका व्यक्तिलाई पक्राउ गरेर ल्याएर राख्ने स्थान छैन, हवल्दार ढकालले भने, टेन्टमुनि कोचाकोच गरेर सुत्ने गरेका छौं, थुनुवालाई राख्ने ठाउँ नै छैन । चौकीमा टेन्ट सानो खालको छ । त्यसमा ६ जना प्रहरी सुत्ने गरेका छन् । बकैया गाउँपालिकामा पर्ने ठिंगानस्थित इलाका प्रहरी कार्यालय हाल साबिकको गाविस भवनको एउटा कोठामा छ । साँघुरो कोठामा प्रहरीहरू कोचिएर बस्ने गरेका छन् । यसैगरी भार्ता, कान्द्राङ, फाखेल, भोर्लेनी र डाँडाखर्कस्थित प्रहरी चौकी घरभाडामा लिएर राखिएको छ । त्यहाँका प्रहरीको बसाइ पनि उस्तै कष्टकर छ । मकवानपुरस्थित चित्लाङ प्रहरी चौकी भवन थाहा नगरपालिका९ स्थित पुरानो ऐतिहासिक पाटीमा राखिएको छ । भौतिक पूर्वाधारको अभावमा प्रहरी जवानदेखि अधिकृतसम्म पाटीमा कोचिन बाध्य भएको प्रहरी उपरीक्षक सुशीलसिंह राठौरले बताए । जग्गा खोज्दै नगरपालिकावागमती प्रदेश सरकारले मकवानपुरमा सात वटा प्रहरी चौकी भवनका लागि बजेट विनियोजन गरेको छ । त्यसमध्ये केही निर्माणाधीन अवस्थामा छन् । भौतिक पूर्वाधार र जनशक्ति पूर्ति गर्न विभागमा माग गरेर पठाएको प्रहरी उपरीक्षक राठौरले बताए । जिल्ला प्रहरी कार्यालय मातहत मकवानपुरमा ६ सय ६९ जना प्रहरी छन् । एउटा प्रहरीले ६ सय ५५ जनालाई सुरक्षा प्रदान गर्नुपर्ने अवस्था छ । जिल्ला प्रहरी कार्यालयका अनुसार जिल्लाका विभिन्न क्षेत्रमा रहेका १७ वटा प्रहरी चौकीका भवन भूकम्पले क्षतिग्रस्त बनाएको थियो । त्यसमध्ये ६ वटा चौकी पूर्ण क्षतिग्रस्त बनेका थिए भने ११ वटा चौकीमा आशिंक क्षति पुगेको थियो । वैशाख २९ गतेको पराकम्पले प्रहरी चौकी चौघडा र सिमभन्ज्याङमा पनि क्षति पुग्यो । प्रहरी चौकी चौघडालगायत ६ वटाको पुनर्निर्माण भइसकेको छ । तर सिमभन्ज्याङ चौकीको पुनर्निर्माणमा जग्गा अभावले कठिनाइ भएको छ । चौकी निर्माण गर्न प्रहरी कार्यालयको नाममा जग्गाको स्वामित्व हुनुपर्छ । सिभन्ज्याङ क्षेत्र सबै ऐलानी हो । थाहा नगरपालिकाले उक्त क्षेत्रमा प्रहरी चौकी निर्माण गर्न नम्बरी जग्गा खोजिरहेको जनाएको छ । चौकी सिमभन्ज्याङमा आवश्यक छ, थाहा नगरपालिकाका मेयर लवशेर विष्टले भने, भवन निर्माणका लागि जग्गाको खोजी गरिरहेका छौं ।"
"पोखरी मासेर कतै भवन, कतै मैदान",सार्वजनिक स्थल बनेकालिगं पोखरी (ललितपुर) सार्वजनिक शौचालयनागपोखरी (ललितपुर) मन्दिर
विभागभित्र व्यवसायीको हालीमुहाली,"(काठमाडौं)  औषधि व्यवस्था विभागको मुलगेट छिर्नेबित्तिकै विभागका कर्मचारीभन्दा पहिले औषधि व्यवसायीसँग सेवाग्राहीको भेट हुन्छ । सेवाग्राहीलाई सघाउने भन्दै संस्थाको बोर्ड नै राखेर व्यवसायी बसिरहेका हुन्छन् । उनीहरूलाई छुट्टै कोठाको व्यवस्था पनि छ । विभाग परिसरमा कर्मचारीभन्दा व्यवसायीका गाडी बढी देखिन्छन् । झट्ट हेर्दा व्यवसायीले सेवाग्राहीलाई औषधि पसल दर्ता र नवीकरण गर्ने फाराम भर्न सघाइरहेको देखिए पनि त्यहाँ व्यवसायीलाई भेटघाट गर्नेको घुइँचो बढी देखिन्छ । व्यवसायी बसिरहेको त्यो कोठाबाट पहिले दर्ताचलानीको काम हुन्थ्यो । सरकारी कामकाज गर्दा सबैभन्दा पहिले गरिने दर्ता चलानीका आवश्यक कोठा भने विभागले भवनपछाडिको कुनामा राखेको छ । यी औषधि व्यवसायी औषधि बिक्रीका लागि तालिमप्राप्त दक्ष जनशक्ति होइनन्, उनीहरूले तीन महिनाको मात्र तालिम लिएका छन् । विभागले यस्ता व्यवसायीलाई दर्ता पनि गर्दैन । अब यस्ता जनशक्ति उत्पादन हुन छाडिसके । तर, पहिलेदेखि नै विभागमा हाबी हुन थालेका यस्ता व्यवसायी त्यहाँबाट हट्न मानेका छैनन् ।औषधि व्यवसायीलाई नियमन गर्ने सरकारी निकायको सम्पत्ति व्यवसायीलाई प्रयोग गर्न दिएको भन्दै फार्मास्टिहरू (औषधिसम्बन्धी पढेका दक्ष जनशक्ति) ले एक साताअगाडि विरोध पनि गरे । बोर्ड निकालेर फालिदिए । व्यवसायीको नियमन गर्न गठन भएको विभागले व्यसायीलाई नै विभागभित्र कार्यालय दिएर राख्नु औषधि ऐनविपरीत छ, सेवाग्राहीलाई सहायता गर्न राज्यले जनशक्ति दिएको छैन र ? एक फार्मासिस्टले प्रश्न गरे । व्यवसायीलाई यसरी कार्यालयभित्रै राख्दा विभागको गोपनीयता भंग हुन सक्ने फार्मासिस्टहरूको भनाइ छ ।विभागबाट दैनिक औषधि पसलको अनुगमन गर्न कर्मचारीको टोली निस्कन्छ । संस्थाभित्र बसिरहेका व्यवसायीले भने निरीक्षणबारे थाहा पाइरहेका हुन्छन्, स्रोतले भने, ती व्यवसायीले सुरुमै औषधि पसललाई जानकारी गराइदिन्छन्, टोली पुग्दासम्म औषधि पसलका सटर बन्द भइसकेका हुन्छन् ।लिखित सम्झौतामै स्वयंसेवकका रूपमा व्यवसायीलाई त्यहाँ राखिएको विभागका सूचना अधिकारी सन्तोष केसीले बताए । औषधि दर्ता गर्न आउने सेवाग्राहीलाई फाराम भर्न समस्या भइरहेको हुन्छ, बाहिरबाट फाराम भर्ने सहयोगी खोज्दा शुल्क तिर्नुपर्ने सेवाग्राहीको आयो, उनले भने, उनीहरूलाई सघाउने जनशक्ति हामीसँग छैन । व्यवसायीले निःशुल्क सेवा गर्ने भनेपछि हामीले उनीहरूलाई राखेका हौं । विभागका पूर्व निमित्त महानिर्देशक पानबहादुर क्षेत्रीको नेतृत्व हुँदा व्यवसायीलाई विभागभित्र राखिएको हो । व्यवसायीले विभागमाथि आफ्नो प्रभुत्व जमाउँदै आएको पुरानो समस्या हो । हाकिमसँग साँठगाँठ बढाउने उद्देश्यले व्यवसायी सहयोगी बनेर विभाग छिरेका हुन्, विभाग स्रोतले भन्यो, सरकारी कार्यालयभित्र गैरसरकारी संस्थाको कार्यालय राख्न कसरी मिल्छ ?निजी संस्थाका व्यक्ति र व्यवसायीलाई सरकारी कार्यालयभित्र कोठा दिएर राख्न नहुने विभागका महानिर्देशक नारायणप्रसाद ढकाल बताउँछन् । मैले विभागको जिम्मेवारी लिएको केही दिनमात्रै भयो, उनले भने, पुरानो नेतृत्वबाट व्यवसायी राख्ने काम भएको रहेछ, सल्लाह गरेर हटाउँछु । व्यवसायीलाई विभागभित्र कोठै दिएर राख्ने लिखित सम्झौताको कागजातबारे आफूलाई केही पत्तो नभएको उनको भनाइ छ । दिनभर निःशुल्क सेवा दिन तयार हुनुको पछाडि कुनै नियत त होला, महानिर्देशक ढकालले भने ।"
विज्ञानको सहज सिकाइ,"रातो बत्ती भन्छ रोक्, रोक्, रोक्पहेंँलो बत्ती भन्छ पर्ख, पर्ख, पर्खहरियो बत्ती भन्छ जाऊ, तिमी जाऊ ।युकेजीका विद्यार्थीलाई सडक बत्तीबारे पढाउँदा म पहिले नेपालीमा अभिनय गर्दै उक्त गीत गाउन सिकाउँछु । यसरी गीत गाउन सिकेपछि बल्ल अंग्रेजी शब्द राखी उही लयमा गीत गाउन सिकाउँछु । यस्तो अभ्यासले उनीहरूले सहजै शब्द उच्चारण गर्न सिक्छन् भने विषयवस्तु बुझाउन पनि सहज हुन्छ । यसरी सिकाउँदा विद्यार्थी थप सिक्न उत्साहित हुन्छन्, शिक्षण सिकाइ प्रभावकारी र जीवन्त हुन्छ । पूर्व प्राविका विद्यार्थीलाई यसै पनि अंग्रेजी भाषाका नयाँनयाँ शब्द सिकाउन र त्यसको अर्थ बुझाउन गाह्रो हुन्छ । विज्ञान शिक्षकले विद्यार्थीको उमेर र रुचिलाई ध्यानमा राखी यस्तो शिक्षणविधि अपनाउने हो भने विज्ञानप्रति उनीहरूको सिक्ने अभिरुचि बढ्दै जान्छ । माथिल्ला कक्षामा पनि शिक्षकहरूले माथिको विधि अपनाई शिक्षण सिकाइ गर्ने हो भने विद्यार्थीमा घोकेर होइन, बुझेर पढ्ने बानीको विकास गराउन सकिन्छ ।विज्ञान सिकाइलाई प्रभावकारी, रमाइलो र जीवन्त बनाउने अभिभारा शिक्षककै हो । तर अपसोच, बहुसंख्यक शिक्षकलाई शिक्षण सिकाइ प्रभावकारी र जीवन्त बनाउनेभन्दा पनि कोर्स सक्नै हतारो हुन्छ, उनीहरू व्यावहारिक कक्षाबारे कल्पनै गर्दैनन् । विज्ञान विषयको सैद्धान्तिक ज्ञान, व्यावहारिक ज्ञानबिना अपुरो र अधुरो नै हुन्छ । विज्ञानका अधिकांश शिक्षकले आफ्ना शिक्षकबाट जसरी हतारोमा सिके, त्यसरी नै विद्यार्थीलाई हतारोमै कोर्स पूरा गराउन सैद्धान्तिक शिक्षामात्रै बाँडिरहेका छन् । यस्ता शिक्षकले विद्यार्थीमा आफूले पाएको सूचना र जानकारीमात्र हस्तानान्तरण गरिरहेको अनुसन्धानले देखाएको छ । हिजो आफू विद्यार्थी छँदा किन र केका लागि विज्ञान पढेँ भन्ने आधारभूत कुरा थाहा नपाएका यस्ता शिक्षकले आज आफ्ना विद्यार्थीले किन विज्ञान पढ्ने भन्नेबारे बुझाउन सकेको देखिँंदैन । यसैकारण विज्ञान विषय बहुुसंख्यक विद्यार्थीका लागि हाउगुजी बनेको छ । विज्ञान विषयलाई हाउगुजी बनाउने पहिलो काम शिक्षकले गर्दै आएका छन् । आफूले पाएको ज्ञानलाई जीवन र जगतसँग जोड्न बिर्सेका कतिपय शिक्षकले आफ्नो विषयभन्दा फरक र भिन्न विषय र कार्यक्रमहरूमा बढी ऊर्जा र समय खर्चने गरेको देखिन्छ । यसमा विज्ञान मात्र होइन, फरक विषय लिएर उच्चशिक्षा हासिल गरेका प्रधानाध्यापक र प्राचार्य लगायत व्यवस्थापन पक्ष पनि दोषी छन् । विज्ञान विषय पढाउने शिक्षकलाई जीवन्त र प्रभावकारी शिक्षण सिकाइका लागि विद्यालय व्यवस्थापनले सोही अनुरुपको शैक्षिक सामग्री जुटाइदिनुपर्ने हुन्छ, विद्यार्थीलाई सैद्धान्तिकसँगै व्यावहारिक ज्ञान दिनका लागि । जस्तोवनस्पतिबारे पढाउँदा विद्याथीलाई बोटबिरुवा देखाउँदै, छुवाउँदै पढाउनुपर्ने हुन्छ । वनस्पति विज्ञान पूर्वप्रावि तथा प्रावि तहमा पढ्ने विद्यार्थीका लागि बोटबिरुवा सबैभन्दा उत्कृष्ट र जीवन्त शैक्षिक सामग्री हुन् । यसो गर्नाले बोटबिरुवाको जीवनचक्रबारे बुझ्न र बुझाउन उनीहरूलाई थप मद्दत पुग्छ । विद्यालय परिसरमा भएको बगैंचा वा करेसाबारी अवलोकन गर्दै विउबाट कसरी बिरुवा निस्कन्छ भन्ने थाहा पाउँदा विद्यार्थी पक्कै उत्साहित हुन्छन् । उनीहरू स्वयम्लाई विउ रोप्न लगाई बिरुवा स्याहार्ने परियोजना काम दिने हो भने उनीहरूमा बोटबिरुवाप्रतिको कौतुहल बढ्दै जान्छ । आफैले विउ रोपी उम्रेका बिरुवा ठूलो भएर त्यसमा तरकारी र फलफूलको चिचिला लागेको देख्दाको क्षण विद्यार्थीका लागि पक्कै पनि अविस्मरणीय र रमाइलो हुन्छ । विज्ञानलाई विकसित मुलुकहरूले विकास र समृद्धिको मुख्य आधार बनाउँदै आएको वर्षौं बितिसक्दा पनि हामीकहाँ सैद्धान्तिक शिक्षाको निष्क्रिय शिक्षण सिकाइले न त शिक्षकलाई अध्ययनअनुसन्धान गर्न प्रेरित गर्यो, न विद्यार्थीमा विज्ञान विषयले कौतुहलता नै जगाउन सक्यो । आफ्ना विद्यार्थीलाई वैज्ञानिक बन्नुपर्छ भनेर अभिप्रेरणा दिने पहिलो गुरु भनेकै शिक्षक हो । यस्ता गुरुकै अभावमा अहिले वैज्ञानिक बन्न सक्ने हाम्रा कतिपय शिक्षित युवा कोही पलायन भएका छन् भने कोही जागिरे जीवन बिताउन बाध्य छन् ।विज्ञानलाई प्राविधिक विषय मान्नुको सट्टा मानव उद्यम र मानवीय भावनाहरूको उत्कृष्ट अभिव्यक्ति मान्नुपर्छ भन्ने भारतका आधुनिक विज्ञानका प्रोफेसर भीभी रमणको भनाइ छ । त्यसैले विज्ञानका शिक्षकहरूले पनि यस्तो दृष्टिकोण अपनाई आधुनिक विज्ञानलाई कसरी जीवन र जगतसँग जोड्न सकिन्छ भनी चिन्तन गर्नुपर्छ ।"
असामान्य समय,"पीसी कल्चर र (अ)सामाजिक सञ्जालपछिल्लो समयका दुई परिस्थितिले यो बथाने मनस्थितिलाई परिपोषण गरिरहेको जस्तो मलाई लाग्छ । एउटा हो, पीसी कल्चर । निजी र सार्वजनिक जीवनमा एकअर्कालाई नजिस्क्याई, नहियाई, नहोच्याई बोल्ने कुरालाई हामी पोलिटिकल करेक्टनेस भन्न सक्छौं । मैले लेख्नेबोल्ने कुराले अरूलाई नदुखाओस् भनेर म सचेत हुन्छु र धेरै हिसाबले त्यसो गर्न उपयुक्त नै हो भन्ठान्छु (जस्तो कि यो कुरा यहाँ गरौं कि नगरौं, लेखौं कि नलेखौं भनेर मलाई ठूलो द्विविधा थियो) । तर हामीले यो पीसीलाई अर्कै तहमा त पुर्याएनौं ?म हुर्कंदा घरमा काले पनि भएर हुर्किएको हुँ । माया गर्दा पनि काले र गाली गर्दा पनि । फगत टोन फरक । स्कुलकलेज पढ्दा हामी सबैजसोका हाजिरी खातामा लेखिनेभन्दा भिन्न नाम थिए । जिस्क्याउन राखिएका ती कति नामले हामीलाई बिझ्थ्यो होला, तर कतिले सहजै लिएका हुन्थ्यौं । म मेरा अत्यन्त नजिकका साथी बाहेक अरूलाई अहिले ती नामले सम्बोधन गर्दिन । कहिलेकाहीँ साथीहरूको इमेल पाउँदा मुन्तिर त्यही जिस्किनेजिस्काउने नाम पाउँदा पुलकित हुन्छु । घरमा, स्कुले जीवनमा (वा कलेजमै पनि) सुन्दै, बोल्दै आएका ती कतिपय नाम, शब्द हामी सार्वजनिक जीवनमा प्रवेश गर्नासाथ उच्चारण गर्न सक्दैनौं । अरू त अरू, साहित्य लेखनमा समेत बाँधिनुपर्ने भएको छ । कुनै पात्रले कसैको भावनामा चोट पुर्यायो भने लेखकको हुर्मत लिइन्छ । कथं कतै अनौपचारिक कुराकानी गर्दा केही फुस्कियो भने त्यसले पनि वितण्डा मच्चाउँछ । यसरी सानैदेखि र अनौपचारिक रूपमा सुनीबोली आएका हाम्रा अभिव्यक्तिमा अकस्मात र अत्यधिक लगाम कसिँदा त्यसले हामीलाई स्ट्रेस मा धकेलिरहेको छ । तर सार्वजनिक रूपमा अभिव्यक्त गर्न नपाएका कतिपय ती कुरा हामीले अर्कै ठाउँमा, अर्कै हिसाबले अभिव्यक्त गरिरहेका छौं । या त हामी आफ्नो बथानमा या विभिन्न सामाजिक भनिने सञ्जालमा (खुला वा अज्ञात हुँदै) अर्थात् हामी अन्तस्करणबाटै सिभिल भैरहेका छैनौं, फगत सिभिल भएको पाखण्ड गरिरहेका छौं ।मैले कुरा गर्न चाहेको अर्को नयाँ परिस्थिति कथित सामाजिक सञ्जाल हो, जुन खासमा असामाजिक सञ्जाल बनेको छ । हाम्रो आवेग सिर्जनामा म त्यसको प्रभाव पनि उत्तिकै देख्छु । अहिले हामी फेसबुक, ट्विटर, इन्स्टाग्राम, युट्युब लगायतका सञ्जालमा बाँधिएका छौं । यी सञ्जालले निर्माण गरेका अलोगरिदमका कारण हामी यस्तो इकोच्याम्बरमा छिरेका छौं, जहाँ हामीले सुन्नबोल्न चाहेका कुरामात्रै सुनिन्छबोलिन्छ । पहिले हामी पत्रपत्रिका पढ्थ्यौं, टिभीरेडियो हेर्थ्यौं, सुन्थ्यौं । तर हामीले पढ्नेहेर्ने भनेको मोबाइल र कम्प्युटर भएको छ, पत्रपत्रिका पढ्नदेखि रेडियोटिभी सुन्नहेर्नसमेत । अहिले पनि पत्रिका, रेडियो, टिभीमा एक तहको विविधता पाइन्छ, फरक वैचारिक धारका सामग्री पनि केही हदसम्म पाइन्छ । तर कम्प्युटरमोबाइलका कुरा अर्कै छ । फेसबुक वा ट्विटर वा युट्युबले हामीलाई हाम्रो सबैभन्दा नजिकको व्यक्तिले भन्दा ज्यादा चिन्छ । हामीले खाने खाना, हामीलाई मनपर्ने रङ वा फूल, मनपर्ने मानिस, हाम्रो विचारधारा सबै उसले बुझेको छ । हामीले कसैलाई नभनेका कुरा, हाम्रा डार्केस्ट सेक्रेट्स सबै उसलाई थाहा छ । हाम्रो डिजिटल फुटप्रिन्ट्स कैद गरेकोले ऊ ती सबै जाँचीपरखी ऊ हामीलाई हामीले हेर्नसुन्नपढ्न खोजेको कुरा पस्किदिन्छ । अनि यी सब कुराले हामीलाई झन् साँघुर्याउँदैछ, खुम्च्याउँदैछ । हामीलाई थप ध्रुवीकरण गर्दैछ । हाम्रो बथानमा ऊ झन्झन् हामीलाई धकेल्दैछ । हाम्रा मनका अन्तरकुन्तरमा सुषुप्त रहेका उग्र विचारलाई ऊ रिइन्फोर्स गरिरहेछ । हाम्रो अहंलाई तुष्ट गर्दैछ । हामीमा अजस्र घृणा, आक्रोश मौलाउँदैछ । अर्को पक्षबाट हेर्ने, अर्काको धरातलमा बसेर पर्गेल्नै नसक्ने हुँदैछौं हामी ।अब यदि यो असामान्य समय नै नयाँ सामान्य समय (न्यु नर्मल) हुने हो भने त्यसको व्याख्याका लागि, त्यसको सैद्धान्तीकरणका लागि नवीन शिराबाट, बाकस बाहिरबाट सोच्न आवश्यक भैसकेको छ । अनि यो निरन्तरको आवेग, क्रोधबाट उम्कन र बथाने मानसिकताबाट बाहिर निस्कन जरुरी भैसकेको छ । अन्यथा यसले हामीलाई निकै टाढा पुर्याउँदैछ ।"
मैथिली भाषाको मर्म,रामभरोस कापडि भ्रमर
बमको भाषाशास्त्र,"अन्त्यमा,नेपाली जनताहरू हो, अपार आनन्दको कुरो के हो भने सुपरपावरको एमसीसीबाट अग्रिम राहतस्वरुप लगभग पचपन्न अर्ब डलरको प्राप्ति हुने भएको छ । त्यसउसले सम्माननीय प्रधानमन्त्री कमरेड खड्गप्रसाद शर्मा ओली ब्रान्डेट कम्युनिस्ट राज्य मा हामी बिगब्रदरको एमसीसी जनित बमसमले मृत्युन्मुख अर्थात् मर्ने नै भए पनि सित्तैमा चाहिँं पर्ने छैनौं है !"
अष्ट्रेलियाको आगो,"जलवायु सम्मेलनमा सलाइको काँटी पृथ्वीको जलवायु परिवर्तनको कारक मानव निर्मित कार्बन लगायतका हरितगृह ग्यास उत्सर्जन रहेको वैज्ञानिक तथ्यहरूले पुष्टि गरिसकेका छन् । यद्यपि यस विषयलाई कार्बन उत्सर्जक विकसित देशका सरकारहरू र ठूला तेलकोइला कम्पनीहरूले विवादित बनाइरहेका छन् । उनीहरूले आफ्नो कार्बन उत्सर्जनको विगतको दोषबाट उम्कन तथ्यहरूलाई बेवास्था गर्ने, बंग्याउने र त्यसमाथि धावा बोल्ने गरिरहेका छन् । फलस्वरुप विश्वव्यापी रूपमा कार्बन उत्सर्जन घटाउने ठोस कदम चाल्न बाध्यकारी सम्झौताहरू हुन सकिरहेका छैनन् । डिसेम्बरमा स्पेनको म्याड्रिडमा सम्पन्न भएको जलवायु परिवर्तन सम्बन्धी राष्ट्रसंघीय सम्मेलन (कोप २५) लेपेरिस सम्झौताको कार्यान्वयनमा ठोस काम गर्ने अपेक्षा गरिएको थियो । तर सम्मेलन उत्सर्जन कटौती, कार्बन व्यापारको व्यवस्थापन र जलवायुजन्य क्षति तथा नोक्सानीमा लगानी र जलवायु वित्तजस्ता विषयमा विना सहमति टुंगियो । त्यसका लागि अष्ट्रेलिया लगायतका धनी राष्ट्रहरू बाधक बने । पेरिस सम्झौतालाई जलवायु परिवर्तनको कोशेढुंगा माने पनि त्यो बाध्यकारी सम्झौता होइन, स्वयंसेवी प्रकृतिको सम्झौता हो । त्यसकारण पेरिस सम्झौताको पालना भएमा पनि पृथ्वीको तापमान सन् २१०० सम्ममा ३२ डिग्री सेल्सियसले वृद्धि हुने क्लाइमेट एक्सन ट्रयाकरको प्रक्षेपण छ । जबकि जलवायु परिवर्तन सम्बन्धी राष्ट्रसंघीय निकाय आईपीसीसीले जलवायुको प्रलयकारी असरबाट पृथ्वीलाई जोगाउन तापमान वृद्धिलाई १५ डिग्री सेल्सियसमा सीमित राख्नुपर्ने बताएको छ । यसै बीचमा बाराक ओवामा राष्ट्रपति हुँदा गरिएको पेरिस सम्झौताबाट ट्रम्पको अमेरिकाले हात झिकेपछि यसको प्रभावकारितामा थप प्रश्न उब्जेको छ । अष्ट्रेलियाको वर्तमान सरकार जलवायु परिवर्तनको विश्व राजनीतिमा कहिले ट्रम्पको अमेरिकासँग मिलेर (जलवायु विज्ञानप्रति अविश्वास र आक्रमण गर्न) त कहिले ब्राजिल, चीन र भारतसँग मिलेर (कोप २५ मा) सम्झौताको वातावरण बिगार्न लागिपरेको छ । कोप २५ मा अष्ट्रेलियाले आफूले क्योटो अभिसन्धिले निर्दिष्ट गरेको भन्दा बढी कार्बन उत्सर्जन घटाएकोले त्यो क्रेडिट पेरिस सम्झौताको कार्यान्वयनमा पाउनपर्ने अडान राखेको थियो । जसलाई ब्राजिल, चीन र भारतले समर्थन र १०० भन्दा बढी देशले विरोध गरेका थिए । क्योटो अभिसन्धि अनुसार कार्बन उत्सर्जन केही समयसम्मलाई बढाउन पाउने छुट पाएको विकसित राष्ट्र अष्ट्रेलियाले त्यही छिद्रमा टेकेर गरेको त्यस्तो हर्कत कोप २५ को असफलताको एउटा कारक बन्न पुग्यो । यद्यपि पेरिस सम्झौतामा पुरानो क्रेडिट पाउने बुँदा उल्लेख छैन । अष्ट्रेलियाले कोप २५ मा देखाएको उक्त चलाखीपूर्ण कदमलाई गार्डियन पत्रिकाले घरमा डढेलो लाग्दा आगोको कारक घटाउने विश्व सम्मेलनमा मोरिसन सरकार सलाइको काँटी बोकेर गएको भन्दै कटाक्षपूर्ण टिप्पणी छापेको थियो । अष्ट्रेलियाले विश्व मञ्चमा जलवायुबारे प्रतिगामी चरित्र देखाउनुका पछाडि वर्तमान मोरिसन सरकार र उनको पार्टीको कोइलाजस्ता फोहोरी ऊर्जाप्रतिको मोह प्रमुख छ । अष्ट्रेलिया विश्वमै कोइला बढी उत्पादन गर्ने मध्येमा चीन, भारत र अमेरिकापछिको चौथो राष्ट्र हो । अष्ट्रेलियाको कार्बन उत्सर्जन धनी देशहरूको तुलनामा कम भए तापनि प्रतिव्यक्ति उत्सर्जनमा अष्ट्रेलिया उच्च स्थानमा पर्छ । एक नेपालीले वर्ष दिनभरि गर्ने कार्बन उत्सर्जन एक अष्ट्रेलियालीले केही दिनमै गर्छ । जलवायु विश्व नीतिमा यस्तै रवैयाको कारण जलवायु परिवर्तन निस्पादन सूचांक २०२० मा अष्ट्रेलिया जलवायु परिवर्तन नीतिको लागि संसारकै खराब मुलुक बन्यो । जर्मन वाच भन्ने संस्थाले निकालेको उक्त प्रतिवेदनले मोरिसन सरकारलाई प्रतिगामी भनेको छ । घर बाहिर त्यस्तो चरित्र देखाइरहेको मोरिसन सरकार घरभित्र आगलागीको कारक जलवायु परिवर्तनलाई मान्न तयार छैन । मोरिसन सरकार र उनका समर्थकहरूको राय छ अष्ट्रेलियाभर यतिखेर लागिरहेको आगोको कारण जलवायु परिवर्तन होइन, बरु जंगलमा थुप्रिएको इन्धन हो । यो अर्धसत्यमा टेकेर पुरातनपन्थी सञ्चार माध्यमहरूले जलवायु परिवर्तन पक्षधरहरूमाथि निरन्तर दोषारोपण गरिरहेका छन् । उनीहरूले जंगलमा आगलागीको इन्धन मानिने सुकेका हाँगाबिँगा त्यसै छोडिएकोले डढेलो लागेको बताइरहेका छन् । तर जंगलमा इन्धन थुप्रनुले भन्दा जलवायु परिवर्तनले आगलागीलाई यति भयावह बनाएको वैज्ञानिक दाबी छ । अष्ट्रेलियाको घरेलु राजनीति र वैदेशिक नीति एक दशकदेखि जलवायु परिवर्तनको पक्ष र विपक्षमा विभाजित भइरहेकोले आगलागीको समस्यामा यतिखेर घ्यु थपिएको जस्तो भएको छ । समस्याको कारकप्रतिको बुझाइ र समाधानको उपायमा यहाँका राजनीतिक दलहरू विपरीत ध्रुवमा छन् । त्यसैले अष्ट्रेलियाको यसपालीको आगो त ढिलोचाँडो निभ्ला नै, तर आगलागीको कारक मानिएको जलवायुजन्य राजनीतिक आगो निभ्न झने निकै समय लाग्न सक्छ । ट्वीटर ः २गततबदबदग"
योग किन गर्ने ?,"कसले कुन योग गर्नु हुँदैन ?उमेर, शरीरको बनावट, रोग, शारीरिक स्थिति आदि हेरेर हरेक योगको प्रक्रिया सबै व्यक्तिका लागि उपयुक्त हुँदैन ।योगगुरु मिश्रको अनुसार ढाड, कम्मरका रोगीले अगाडितिर झुक्ने र गह्रुँगो आसन गर्नु हुँदैन । यस्तै उच्च रक्तचाप र मुटुका रोगीहरूले कपालभाती तीव्र गतिमा गर्नु हुँदैन भने शरीरलाई पछाडितिर फर्काउने प्रकार को कुनै पनि आसन गर्नु हुँदैन । चक्रासन, धनुरासन, टाउको तल हुने शीर्षासन, सर्वाङ्ग आसनजस्ता आसन गर्नु हुँदैन । श्वासलाई रोक्ने प्राणायाम र आसनहरू उच्च रक्तचाप भएकाहरूले गर्नु हुँदैन । उनीहरूले श्वासभित्र लिएर रोक्नु वा बाहिर छोडेर रोक्नु अर्थात् कुम्भक गर्नु हुँदैन ।पेटमा रक्तश्राव भएकाहरूले कपालभाती गर्नु हुँदैन । पेट, छाती आदिको शल्यक्रिया गराएका व्यक्तिले ४ देखि ६ महिनासम्म कपालभाती र बाह्य प्राणायाम गर्नु हुँदैन । छातीसम्बन्धी समस्या भएकाहरूले लामो श्वास लिने, लामो श्वास छाड्ने प्रक्रिया मन्द वा मध्यम गतिले गर्न मिल्छ तर तीव्र गतिले गर्नु हुँदैन ।महिनावारी भएको स्थितिमा महिलाले कठिन आसन गर्नु हुँदैन । महिनावारीमा बढी रक्तश्राव हुनेहरूले कपालभाती गर्न रोक्नुपर्छ ।"
यौनक्रिया नहुँदा महिनावारी सुक्छ,"हालै गरिएको एउटा अध्ययन अनुसार, स्वस्थ यौनक्रियामा बढी संलग्न रहने महिलामा महिनावारी सुक्ने (मेनोपेज) सम्भावना कम हुन्छ ।सातामा एक पटक यौनक्रियामा संलगन रहने महिलामा महिनावारी सुक्ने सम्भावना महिनामा एक पटक यौनक्रिया गर्ने महिलाको दाँजोमा २८ प्रतिशत कम हुन्छ ।तीन हजार महिलामा गरिएको यो अध्ययन जर्नल रोयल सोसाइटी ओपेन साइन्समा प्रकाशित छ । अध्ययनअनुसार यौनको भौतिक संकेतले शरीरलाई संकेत दिन सक्छ कि गर्भवती हुने सम्भावना छ । अध्ययनअनुसार मध्य आयु अर्थात् ३५ वर्ष वा योभन्दा बढी उमेरमा बारम्बार यौनक्रियामा संलग्न नहुने महिलामा छिटो महिनावारी सुक्ने अवस्था अर्थात् रजोनिवृत्ति देखिन्छ ।अध्ययनले के देखाउँछ भने, यदि कुनै महिलाले यौन सम्बन्ध बनाउँदैनन् र गर्भधारणको मौका छैन भने शरीरले अण्डा (ओभम) को निर्माण गर्न बन्द गर्छ । किनभने यसको कुनै आवश्यकता हुँदैन ।महिलामा हरेक महिना अण्डा निस्किने समय महिलाको प्रतिरक्षा क्षमता बिग्रिन्छ । यसले शरीरमा रोग हुने सम्भावना बढ्छ ।अध्ययनमा सहभागी महिलाहरूलाई यौन संलग्नताबाहेक पछिल्लो ६ महिनामा कामोत्तेजना (सेक्सुअल अराउजल) सँग सम्बन्धित प्रश्नसमेत गरिएको थियो । यस अन्तर्गत यौन स्पर्श, आत्मोत्तेजना, मुखमैथुन, हस्तमैथुन आदिबारे विस्तृत जानकारी लिइएको थियो ।अध्ययनअन्तर्गत यौनक्रियामा भाग लिनेबारे सबैभन्दा बढी जवाफ साप्ताहिक थियो । अर्थात् ६४ प्रतिशत महिलाले सातामा एकपटक यौनसम्बन्ध बनाउनेबारे बताएका थिए । दस वर्षको समयमा के देखियो भने, ३ हजार महिलामध्ये ४५ प्रतिशत अर्थात् १ हजार ३ सय २४ जनाले ५२ वर्षको औसत उमेरमा रजोनिवृत्तिको अनुभव गरे ।"
वायु प्रदूषणले सिजोफ्रेनिया,"वायु प्रदूषणले हाम्रो शारीरिक स्वास्थ्यलाई मात्र प्रभावित पार्दैन, यसले मानसिक स्वास्थ्यलाई समेत प्रभावित पार्ने अध्ययनमा देखिएको छ ।जामा नेटवर्क ओपेन साइन्समा प्रकाशित अध्ययनअनुसार वायु प्रदूषणको उच्च स्तरको प्रभावमा पर्ने बच्चामा सिजोफ्रेनिया हुने खतरा बढी हुन्छ ।यो अध्ययनमा संलग्न २३ हजार ३ सय ३५ व्यक्तिमध्ये ३ हजार ५ सय ३१ जनामा सिजोफ्रेनियाको समस्या थियो ।सिजोफ्रेनिया एक प्रकारको मानसिक रोग हो, जसले व्यक्तिको सोच्ने बुझ्ने, अनुभूति गर्ने व्यवहारलाई नकारात्मक रूपले प्रभावित गर्छ ।पर्यावरण विज्ञान विभागको प्रदूषणसम्बन्धी तथ्यांक र आईपीएसवाईसीएचको आनुवांशिक तथ्यांकको संयुक्त अध्ययनले प्रदूषणको स्तर जति बढी हुन्छ, सिजोफ्रेनियाको खतरा त्यति नै बढ्ने थाहा भएको हो ।वायु प्रदूषणको घनत्वमा दिनहुँ १० मिलिग्राम प्रति लिटरको वृद्घिले सिजोफ्रेनियाको खतरा २० प्रतिशतसम्म बढ्छ । अध्ययनअनुसार त्यस्तो बच्चा जो दिनहुँ २५ मिलिग्राम प्रति घनमिटरभन्दा बढी वायु प्रदूषण भएको पर्यावरणमा रहन्छन्, उनीहरूमा सिजोफ्रेनिया हुने आशंका ६० प्रतिशतसम्म बढी हुन सक्छ । अनुसन्धानकर्ताले तथ्यांकका आधारमा के पत्ता लगाए भने कुनै व्यक्तिको सम्पूर्ण जीवनमा सिजोफ्रेनिया हुने आशंका करिब २ प्रतिशत हुन्छ । यसको अर्थ हरेक १ सय व्यक्तिमध्ये दुई जनामा यो रोग हुने सम्भावना रहन्छ ।वायु प्रदूषणको निम्नस्तरको सम्पर्कमा आउनेलाई सिजोफ्रेनिया हुने खतरा २ प्रतिशतसम्म हुन्छ भने वायु प्रदूषणको उच्च स्तरको सम्पर्कमा आउनेका लागि यो तथ्यांक करिब ३ प्रतिशतसम्म हुन्छ ।यो पहिलो अनुसन्धान हो, जसमा वायु प्रदूषण र आनुवांशिक सम्बन्धको संयुक्त अध्ययन गरेर सिजोफ्रेनियाको जोखिम पत्ता लगाइएको हो ।"
अमेरिका र रूसबीच जुहारी,"(नयाँदिल्ली)  नेपालमा मिलेनियम च्यालेन्ज करर्पोरेसन कम्प्याक्ट (एमसीसी) परियोजना अमेरिकाको इन्डो प्यासिफिक स्ट्राटेजी (आईपीएस) अन्तर्गत हो वा होइन भन्ने विवाद चर्किरहेका बेला दुई पराम्परागत शक्तिराष्ट्र अमेरिका र रुसबीच यही विषयमा जुहारी चलेको छ । नेपालमा एमसीसी परियोजना आईपीएसअन्तर्गत नै भएको भन्दै विरोध हुँदै आएको छ । जबकि नेपाल सरकारले भने आईपीएसको अवधारणा लागू हुनुअघि नै एमसीसी परियोजनाको सम्झौता भएको भन्दै त्यसको बचाउ गर्दै आएको छ । अमेरिकाले नेपालको सडक र जलविद्युत् पूर्वाधार विकासका लागि एमसीसीअन्तर्गत ५० अर्ब रुपैयाँ अनुदान दिने भएपछि आईपीएससँगको सम्बन्धबारे नेपालमा विवाद भइरहेको हो । यही बेला भारतको राजधानी नयाँदिल्लीमा अमेरिका र रुसका उच्च अधिकारीहरू आईपीएसको उद्देश्य र लक्ष्यलाई लिएर सार्वजनिक रूपमै आरोप प्रत्यारोपमा उत्रिएका छन् । दिल्लीमा सम्पन्न रायसिना डायलग मा सहभागी रुस र अमेरिकाका उच्च अधिकारीहरूबीच यसै साता जुहारी चलेको हो । बुधबार रुसका विदेशमन्त्री सर्गेइ लाभरोभले विद्यमान विश्व व्यवस्थामा अवरोध सिर्जना गर्ने र चीनलाई अलग राख्ने उद्देश्यले ल्याइएको भन्दै आईपीएसको आलोचना गरेका छन् । आईपीएसको अवधारणा अमेरिका, जापान र अन्य मुलुकको विद्यमान संरचनालाई नयाँ आकार दिने प्रयास मात्र हो, रायसिना डायलगमा विशेष सम्बोधन गर्दै लाभरोभले भने । उनले एसिया प्रशान्तका रूपमा चिनिँदै आएको क्षेत्रलाई हिन्द प्रशान्तका रूपमा अगाडि सार्नुको प्रस्ट उद्देश्य चीनलाई अलग राख्नु रहेको दाबीसमेत गरे । कुनै पनि शब्दावली विभाजनकारी नभई जोड्ने खालको हुनुपर्छ, उनले भने । इन्डो प्यासिफिकको अवधारणा अघि सार्नेहरूले यसलाई बढी लोकतान्त्रिक अवधारणा रहेको दाबी गरे पनि यसको उद्देश्य सही नभएको हुँदा भ्रममा नपर्न र सावधान रहनसमेत उनले सुझाए । रुसी विदेशमन्त्रीले आईपीएसको चर्को आलोचना गरेको २४ घण्टा नबित्दै उच्च अमेरिकी अधिकारीले त्यसको बचाउ गरेका छन् । रायसिना डायलगकै एउटा छलफल सत्रमा बोल्दै अमेरिकाका सहायक राष्ट्रिय सुरक्षा सल्लाहकार म्याथु पोटिन्गरले आईपीएस विद्यमान क्षेत्रीय संरचना भत्काउनतर्फ लक्षित रहेको भन्ने रुसी विदेशमन्त्रीको आरोपको खण्डन गरे । उनले आईपीएस विधिको शासनको सम्मान गर्ने तथा सामुद्रिक र हवाई क्षेत्रको स्वतन्त्र नेभिगेसनको पक्षमा रहेका मुलुकहरूको समूह लक्षित अवधारणा भएको दाबी गरे । यो खुला र स्वतन्त्र अवधारणा हो । कुनै पनि मुलुकलाई निषेध गर्नेभन्दा पनि प्रत्येक मुलुकबीच रहेको साझा सिद्धान्त र मान्यताको सम्मान र प्रवर्द्धन गर्ने उद्देश्यले यो प्रेरित छ, पोटिन्गरले भने । उनले उल्टो रुसले आईपीएससँग प्रतिस्पर्धा गर्ने उद्देश्यका साथ साँघुरो, कम खुला र लचिलो नभएको युरोसिएन आर्थिक परियोजना अघि सारेको भन्दै आलोचनासमेत गरे । पोटिन्गरले खुला र स्वतन्त्र इन्डो प्यासिफिक क्षेत्रको अवधारणाको समर्थन गर्ने मुलुकहरूसँग शासन केन्द्रित भन्दा पनि नागरिक केन्द्रित दृष्टिकोण रहेकोसमेत दाबी गरे । अमेरिकाले अघि सारेको आईपीएसमा जापान, अस्ट्रेलिया र फ्रान्सलगायतका मुलुकले सुरुदेखि नै समर्थन जनाउँदै आएका छन् भने पछिल्लो समय भारत पनि यसको पक्षमा उभिँदै आएको छ । नेपाल भने यसमा तटस्थ रहँदै आएको छ । यद्यपि गत वर्ष अमेरिकाको रक्षा मन्त्रालयले जारी गरेको इन्डो प्यासिफिक स्ट्राटेजी रिपोर्ट मा नेपाललाई अमेरिकाको इन्डो प्यासिफिक सहभागिता कार्यक्रमअन्तर्गत रहेको राष्ट्रका रूपमा चित्रण गरिएको थियो । उक्त प्रतिवेदन सार्वजनिक भएपछि नेपाल सरकारको चर्को आलोचना भएको थियो । त्यसपछि परराष्ट्रमन्त्री प्रदीप ज्ञवालीले नेपाल असंलग्न परराष्ट्र नीतिमा अडिग रहेको भन्दै प्रतिवेदनको खण्डन गरेका थिए ।"
दिल्ली बलात्कार काण्ड दोषीको मृत्युदण्ड सर्यो,"नयाँदिल्ली प्रख्यात दिल्ली सामूहिक बलात्कार काण्डका दोषी ठहर गरिएका चार जनालाई दिइने मृत्युदण्डको मिति सरेको छ । भारतको एउटा अदालतले दिएको आदेशअनुसार अब ती दोषीलाई फेब्रुअरी १ मा मृत्युदण्ड दिइनेछ । यसअघि अदालतले जनवरी २२ मा मृत्युदण्ड दिन भनेको थियो । भारतीय कानुनअनुसार मृत्युदण्ड पाएका अभियुक्तले राष्ट्रपतिसमक्ष याचिका गर्न सक्छन् । त्यहीअनुरुप चारमध्ये एकको दया याचिका राष्ट्रपतिसामु विचाराधीन रहेकाले २२ जनवरीमा उनीहरूलाई मृत्युदण्ड दिन सम्भव नभएको दिल्ली सरकारले अदालतसमक्ष बताएको थियो । निर्भया काण्ड भनेर परिचित यस बलात्कार घटनामा सुरुमा ६ जनाविरुद्ध मुद्दा चलाइएको थियो । सन् २०१२ को सो घटना राजधानी दिल्लीस्थित एउटा गुडिरहेको बसमा भएको थियो । बसमा सवार विद्यार्थीलाई ती अभियुक्तले सामूहिक बलात्कारपछि हत्या गरेका थिए । उनको लगभग १५ दिनपछि उपचारकै क्रममा सिंगापुरमा मृत्यु भएको थियो । बलात्कारको यस घटनापछि भारतभर प्रदर्शन भएको थियो भने विश्वभरका सञ्चारमाध्यमले यस घटनालाई प्राथमिकता दिएका थिए । अभियुक्त ६ जनामध्ये एकलाई किशोरकिशोरीसम्बन्धी कानुनअनुसार हिरासत केन्द्रमा राखिएको थियो । तीन वर्ष त्यहाँ बसेर उक्त व्यक्ति रिहा भइसकेको छ भने अर्का एक अभियुक्तले जेलमै आत्महत्या गरेको थियो । बाँकी चार जनालाई भने मृत्युदण्डको फैसला भएको थियो । यद्यपि मृत्युदण्डको समय परिवर्तन पटकपटक परिवर्तन भएपछि पीडितका आफन्तहरूले दिक्क लागिसकेको बताएका छन् । हाम्री छोरीलाई न्याय दिलाउन हामीले सात वर्ष संघर्ष गरेका छौं । दोषीहरूले मृत्युदण्डको मिति ढिला गर्न हदैसम्मको उपाय लगाइरहेका छन् । उनीहरूलाई नझुन्ड्याइएसम्म हामी सन्तुष्ट हुन सक्दैनौं, शुक्रबारको फैसलापछि पीडित विद्यार्थीकी आमाले सञ्चारकर्मीसँग बताइन् । फेब्रुअरी १ मा पनि उनीहरूलाई मृत्युदण्ड दिइनेछ भन्नेमा आफूहरू ढुक्क नभएको पीडित विद्यार्थीको अभिझावकको आशंका छ ।"
युत्रेनी प्रधानमन्त्रीको राजीनामा,"किभ युक्रेनका प्रधानमन्त्री ओलेक्सी हनचारुकले शुक्रबार पदबाट राजीनामा दिएका छन् । राष्ट्रपति भोलोदिमियर जेलेन्स्कीलाई अर्थतन्त्रबारे केही थाहा नभएको भनेर बोलेको टेप सार्वजनिक भएको केही दिनपछि उनको राजीनामा आएको हो । राष्ट्रपतिका कार्यक्रम लागू गर्न मैले यो पद लिएको थिएँ । पारदर्शिताको उदाहरण उहाँ मप्रति नरम हुनुहुन्छ, पद त्यागपछि सामाजिक सञ्जाल फेसबुकमा उनले लेखेका छन्, यद्यपि राष्ट्रपतिप्रति मैले सम्मान र विश्वास नगरेको भने शंका हटाउन लिखित राजीनामा दिएको छु ।रेकर्डेड सरकारी बैठकका टुक्रा जोडेर अपरिचित प्रभाव समूह ले आफूलाई राष्ट्रपतिको सम्मान नगर्ने व्यक्तिका रूपमा देखाउन खोजेको हनचारुकले बताएका छन् । भिडियो टेपमा आएको विवरण सत्य नभएको उनको भनाइ छ । यसै साताको सुरुवातमा हनचारुकले राष्ट्रपतिले अर्थतन्त्र नबुझेको भन्दै गरेको प्रतिक्रियाको अडियो सार्वजनिक भएको थियो । सो टेपमा उनले जेलेन्स्कीलाई अर्थतन्त्रका मामिलामा साधारण मानिस भएको आरोप लगाउँदै उनले राष्ट्रिय मुद्राबारे थप अध्ययन गर्नुपर्ने बताएका थिए । टेप सार्वजनिक भएपछि हनचारुक र उनको मन्त्रिपरिषद्ले राष्ट्रपतिको अपमान गरेको भन्दै विपक्षी दल अपोजिसन प्ल्याटफर्मफर लाइफ ले बिहीबार हनचारुकको राजीनामा मागेका थिए । सत्तारूढ सरभेन्ट अफ द पिपल पार्टी ले भने उनले राजीनामा दिनुपर्ने कुनै कारण नभएको जिकिर गरेको थियो । हनचारुकले पदबाट राजीनामा दिए पनि उनको राजीनामा स्वीकृत गर्ने वा नगर्नेबारे संसद्मा मतदान गर्नुपर्ने हुन्छ । राष्ट्रपति जेलेन्स्कीको कार्यालयले पनि प्रधानमन्त्रीको राजीनामा पत्र प्राप्त भएको र यसबारे छलफल भइरहेको पुष्टि गरेको छ ।"
ट्रम्पलाई जोकरको संज्ञा,"तेहरान इरानका सर्वोच्च नेता आयातोल्लाह अली खामेनीले अमेरिकी राष्ट्रपति डोनाल्ड ट्रम्पलाई जोकर को संज्ञा दिएका छन् । राजधानी तेहरानस्थित मोसल्ला मस्जिदबाट शुक्रबार ८ वर्षपछि सार्वजनिक सम्बोधन गरेका खामेनीले इरानका जनतालाई समर्थन गरेजस्तो देखाउने ट्रम्पलाई जोकर भनेका हुन् । अमेरिकी हवाई हमलामा मारिएका उच्च सैन्य कमान्डर कासिम सुलेमानीको अन्तिम संस्कारमा लाखौं सहभागी हुनुले इरानी जनताले इस्लामिक गणतन्त्रको समर्थन गरिरहेको प्रस्ट भएको सम्बोधनका क्रममा खामेनीले बताए । इस्लामिक स्टेट समूहविरुद्धको लडाइँमा अति प्रभावशाली सैन्य नेतृत्व गरेका सुलेमानीलाई अमेरिकाले जनवरी ३ मा कायरतापूर्वक हत्या गरेको उनले आरोप लगाए । उनको हत्याको बदलामा इरानले इराकस्थित अमेरिकाका दुई सैन्य आधार शिविरमा कैयौं ब्यालेस्टिक क्षेप्यास्त्र प्रहार गरेको थियो । यद्यपि सो आक्रमणबाट कुनै ठूलो क्षति नभएको वासिङ्टनको दाबी छ । इरानले प्रहार गरेको क्षेप्यास्त्र आफूमात्रै विश्वको शक्ति सम्पन्न राष्ट्र हौं भन्ने अमेरिकी इज्जतमा प्रहार भएको उनको भनाइ छ । शुक्रबारको प्रार्थनापछि सर्वोच्च नेता खामेनीले विरलै गर्ने सम्बोधनमा अमेरिकालाई मध्यपूर्वबाट फिर्ता पठाएपछि मात्रै वास्तविक सजाय दिइएको हुने बताए । सम्बोधनका क्रममा उनले देशको शक्तिशाली सेनाको समर्थन पनि गरेका छन् । इराकमा क्षेप्यास्त्र हमला गरेकै युक्रेनी यात्रुवहाक विमानलाई भूलवश खसालेको भन्ने इरानी सेनाको भनाइलाई झूटो रहेको भन्दै तेहरानमा प्रदर्शन भइरहेकै बेला खामेनीले सेनाको बचाउ गरेका हुन् । भूलवश भएको भनिएको हमलाका कारण युक्रेनी ध्वजाबाहक विमानमा सवार चालक दलसहितका १ सय ७६ जना सबै यात्रुको मृत्यु भएको थियो, जसमा अधिकांश यात्रु इरानकै थिए । विमान खसेको तीन दिनसम्म इरानी प्रशासनले प्राविधिक कारणले दुर्घटना भएको भन्दै हमला नगरेको दाबी गरिरहेको थियो । पश्चिमा राष्ट्रले इरानले नै युक्रेनी विमान खसालेकोबारे प्रमाण रहेको बताएपछि मात्रै सेनाले गम्भीर मानवीय त्रुटिका कारण भूलवश विमानमा क्षेप्यास्त्र आक्रमण भएको स्वीकार गरेको थियो । झूटो बोलेको भन्दै तेहरानलगायतका क्षेत्रमा प्रदर्शन भएपछि सरकारले बल प्रयोग गरेको थियो । शुक्रबारको सम्बोधनमा खामेनीले पनि विमान खसाल्नु एउटा तितो दुर्घटना भएको बताएका छन् ।"
वर्षात्ले केही राहत,सिड्नी लामो समयदेखि आगलागी र खडेरीसँग जुधिरहेको पूर्वी अस्ट्रेलियामा शुक्रबारको वर्षाले केही राहत दिएको छ । वर्षाका कारण आगलागी भएका केही ठाउँको आगो निभे पनि अझै धेरै ठाउँमा आगो लागिरहेको फ्रान्सेली समाचार एजेन्सी एएफपीले जनाएको छ ।गत सेप्टेम्बरदेखि फैलिएको भीषण आगलागीका कारण अस्ट्रेलियामा हालससम्म २९ जनाको मृत्यु भइसकेको छ भने करोडौं वन्यजन्तु मारिएका छन् । आगोमा जलेर २ हजार ५ सयबढी घर पनि ध्वस्त भएका छन् ।
झोलामा भेटिने छैनन् खगेन्द्र,"(पोखरा)  डेढ दशकअघि बागलुङ बजारमा एक अधबैंसे झोलामा मान्छे बोकेर हिँडिरहन्थे । दुधे बालकजस्तै देखिने ती उमेरले खासमा किशोर थिए । घरी बुबाको कोटको खल्तीमा पस्थे । घरी टाउकामा चढ्थे । दक्षिणी बागलुङको धुल्लुबाँस्कोटबाट रूपबहादुरले सदरमुकाम ल्याएपछि छोरा खगेन्द्र थापामगरले विश्वकै ध्यान खिचे । गिनिज वर्ल्ड रेकर्ड्समा विश्वकै होचो पुरुषको रेकर्ड आफ्ना नाममा दर्ता गराए । उनै खगेन्द्र अब रूपबहादुरको झोलामा भेटिनेछैनन् । २८ वर्षको उमेरमा शुक्रबार उनले पोखरामा देह त्यागे ।मणिपाल शिक्षण अस्पतालमा उपचारका क्रममा शुक्रबार दिउँसो उनको निधन भएको हो । स्वास्थ्यमा समस्या आएपछि उनलाई बिहीबार अस्पतालको आईसीयूमा राखेर उपचार गरिएको थियो । निमोनियाका कारण उनको निधन भएको अस्पतालले जनाएको छ । उनलाई दिउँसो ३ बजे मृत घोषणा गरिएको खगेन्द्र थापामगर प्रतिष्ठानका अध्यक्ष मीनबहादुर रानाले बताए । खगेन्द्रमा यसअघि मुटु, श्वासप्रश्वाससम्बन्धी समस्या, हेमोग्लोबिनको कमी र ह्वाइट ब्लड सेल बढी हुने समस्या देखिएको थियो । २०६७ असोज २८ मा उनले गिनिज वर्ल्ड रेकर्ड्सबाट विश्वकै होचो पुरुषको प्रमाणपत्र पाएका थिए । उनको उचाइ ६७०८ सेन्टिमिटर (२ फिट २४१ इन्च) थियो । तौल झन्डै ६ केजी । २०४९ असोज २८ मा जन्मिएका उनले गिनिज वर्ल्ड रेकर्ड्सको प्रावधानअनुरूप १८ वर्ष पुगेपछि प्रमाणपत्र पाएका थिए । जन्मिँदा उनको तौल जम्मा ६ सय ग्राम थियो, हत्केलामा अट्ने । जन्मेको तीन दिनसम्म आमाको दूध चुस्न सकेनन् । आमाले आफूलाई दूधको थोपा थोपा खुवाएर बचाएको उनी भन्थे । ७८ वर्षको भएपछि मात्र उनको तोतेबोली निस्कियो । त्यही बेला चार हातखुट्टाले टेकेर हिँड्न थाले । ११ वर्ष पुगेपछि उनको उचाइ बढ्ने क्रम रोकियो । गाउँलेले उनलाई सानो देखेर भगवान् भने । बाँच्ने हो कि होइन भन्ने पीरले आमाबुबा भने चिन्तित थिए । उनको शरीर छोटो मात्र होइन, तौल पनि निकै कम थियो । बोली तोते नै थियो । लवाइखुवाइ, हिँडाइ, खेलाइ सबै ठ्याक्कै दुईतीन वर्षको बच्चाको जस्तै थियो । उनी सानो भएकाले आमाबुबाले झोलामा राखेर हिँड्न थाले । बागलुङ सदरमुकाम आउँदा उनलाई हेर्न सर्वसाधारण झुम्मिन्थे । उनी विभिन्न मेला महोत्सवमा पुग्न थाले । त्यही क्रममा उनी पोखरा आइपुगे । मीनबहादुर रानामगरसँग उनीहरूको भेट भयो । मीनबहादुरले नै खगेन्द्र थापामगर प्रतिष्ठान खोलेर गिनिज बुकमा नाम लेखाउन प्रयास थाले । बेलायतमा रहेको गिनिज वर्ल्ड रेकर्ड्सको प्रधान कार्यालयमा प्रतिष्ठानले आवश्यक प्रक्रिया अघि बढायो । प्रतिष्ठानको प्रयासले २०६७ असोज २८ मा मूर्तरूप पायो । रेकर्ड्सका उपाध्यक्ष मार्को फ्रिगाटीले पोखरा आएरै मेडल र प्रमाणपत्र दिएका थिए ।उनको वास्तविक उचाइ र तौल पत्ता लगाउन पोखराकै फेवासिटी अस्पतालका बालरोग विशेषज्ञ डा हुमप्रसाद न्यौपानेले बिहान, दिउँसो र साँझ परीक्षण गरेका थिए । चिकित्सकले गर्भावस्थामा क्रोमोजममा भएको गडबडीले उचाइ र तौल नबढेको हुन सक्ने बताएका थिए ।वर्ल्ड रेकर्ड्समा नाम दर्ता गराएपछि उनी पोखरा बसेर पढ्न थाले । बुबाआमाले पोखरामै बसेर पसल चलाए । पोखराकै निजी विद्यालयमा पढे पनि उनले निरन्तरता दिन सकेनन् । खगेन्द्रले विश्व रेकर्ड कायम गरेपछि बुबा रूपबहादुर र आमा धनमाया औधी खुसी थिए । सर्वत्र खगेन्द्रको चर्चाले उनीहरूले विगतका दुःख बिर्सिए । रेकर्ड रहेपछि सरकारले उनलाई नेपाल पर्यटन वर्ष २०११ का लागि सद्भावना राजदूत घोषणा गरेको थियो । उनी इटाली र बेलायत तीनपल्ट, बेल्जियम, नेदरल्यान्ड्स, लक्जेम्बर्ग, फ्रान्स, थाइल्यान्ड, अमेरिका, अस्ट्रेलिया, स्विट्जरल्यान्ड, जर्मन, दक्षिण कोरिया, हङकङ, कतार र भारत पुगिसकेका थिए । उनी नाच्न, मादल बजाउन र चुट्किला भन्न रमाइलो मान्थे ।उनले ताइवानका ली यु चीको रेकर्ड तोडेका थिए । पछि उनको रेकर्ड हंगेरीका इस्तभान तोथ, फिलिपिन्सका जुनरे वालाविङ, भारतका गुल मोहम्मद र नेपालकै चन्द्रबहादुर डाँगीले तोडे । डाँगीको निधन भएपछि फिलिपिन्सका जुनरेका नाममा विश्वकै होचो पुरुषको रेकर्ड छ । उनको उचाइ ५९९ सेन्टिमिटर छ । उनी हिँड्डुल गर्न सक्दैनन् । हिँड्डुल गर्न सक्ने विश्वकै जीवित पुरुषको रेकर्ड भने खगेन्द्रकै नाममा थियो । उनको निधनपछि शनिबारै गण्डकी प्रदेशका मुख्यमन्त्री पृथ्वीसुब्बा गुरुङले शोक वक्तव्य जारी गरी खगेन्द्रप्रति श्रद्धाञ्जली व्यक्त गरेका छन् । शनिबार खगेन्द्रको दाहसंस्कार गरिने प्रतिष्ठानले जनाएको छ ।"
मन्त्रीका तस्बिरमा जुत्ता प्रहार,"जनकपुर (कास) गत वर्ष सम्पन्न योजनाको भुक्तानी माग गर्दै उपभोक्ता समितिले शुक्रबार जनकपुरधाममा विरोध प्रदर्शन गरेका छन् । उनीहरूले जिरो माइलमा प्रदेशका मुख्यमन्त्री र मन्त्रीहरूका तस्बिरमा जुत्ता हाने । घटनामा प्रहरीले उपभोक्ता समिति सम्बद्ध रोशनसिंह राणा, रोशन ठाकुर, विमलेश ठाकुर र शंकर साहलाई नियन्त्रणमा लिएर केही घण्टापछि छाडिदिएको छ । मुख्यमन्त्रीको कार्यालय समिति प्रदेशका चार मन्त्रालयका टुक्रे योजनामा गत वर्षको १ अर्ब ३५ करोड रुपैयाँको भुक्तानी रोकिएको भन्दै प्रदेशसभामा पनि बारम्बार सांसदले आवाज उठाउँदै आएका छन् । प्रदेशसभाका सभामुख सरोज यादवको संयोजकत्वमा ती योजनाको वास्तविकता छानबिनका लागि संसदीय समिति गठन भएको थियो । उक्त समितिले स्थलगत अनुगमनपछि ती योजनामातहत काम भएको भनिएकामध्ये ८६ करोड भुक्तानी दिन सकिने प्रतिवेदन दिएको छ ।"
कैदी भाग्दा दुई प्रहरी निलम्बित,"रौतहट (कास) रौतहट जिल्ला कारागारबाट १५ वर्षको जेल सजाय भुक्तान गरिरहेका कैदी फरार भएको घटनामा दुई प्रहरी निलम्बनमा परेका छन् । हवलदार नीरजकुमार सिंह र जवान महानन्दप्रसाद यादवलाई जिल्ला प्रहरीले शुक्रबार निलम्बन गरेको हो । कारागारका सई र असइलाई निलम्बनका लागि प्रहरी प्रधान कार्यालयमा लेखी पठाइएको छ । घटनापछि कारागारका एक कर्मचारीलाई प्रहरीले पक्राउ गरी अनुसन्धान थालेको छ । घटना छानबिन समितिले प्रहरीसहित पाँच जनाविरुद्ध विभागीय कारबाहीको सिफारिस गरेको छ । गत पुस २७ को राति गढीमाई१ का अशोकराय यादव फरार भएका थिए । अपहरण, शरीर बन्धक तथा संगठित अपराध मुद्दामा जेल परेका उनी फेला परेका छैनन् ।"
आर्थिक वृद्धिदर ६ प्रतिशत मात्रै,"काठमाडौं (कास) अन्तर्राष्ट्रिय मुद्रा कोष (आईएमएफ) ले यस वर्ष नेपालको आर्थिक वृद्धिदर ६ प्रतिशत मात्रै हुने प्रक्षेपण गरेको छ । आर्टिकल फोर अध्ययनका लागि नेपालमा आएको आईएमएफको टोलीले शुक्रबार गरेको पत्रकार सम्मेलनमा यस्तो जानकारी दिइयो । यो प्रक्षेपण सरकारले गरेको अनुमानभन्दा २५ प्रतिशत विन्दुले कम हो । सरकारले ८५ प्रतिशतको आर्थिक वृद्धि प्राप्ति गर्ने लक्ष्य बजेट वक्तव्यमार्फत निर्धारण गरेको छ । सरकारले पुँजीगत (विकास बजेट) खर्च गर्न नसक्दा ६ प्रतिशतमा सीमित हुने आईएमएफको भनाइ छ । हालसम्म पुँजीगत खर्च करिब १५ प्रतिशत हाराहारीमा छ ।राजनीतिक स्थायित्व, पुनर्निर्माण र विद्युत्को सहज आपूर्ति भए पनि विकास खर्चका कारण वृद्धिदर कम भएको बताइएको छ । लाउरा जस्माइलो नेतृत्वमा आएको आईएमएफको टोलीले अर्थमन्त्री युवराज खतिवडा, गभर्नर चिरञ्जीवी नेपाल र धितोपत्र बोर्ड एवं निजी क्षेत्रका अधिकारीहरूसँग भेट गरी नेपालको वित्तीय अवस्थाबारे जानकारी लिएको थियो । सरकारी तथा निजी क्षेत्रका अधिकारीहरूसँगको भेटमा टोलीले वित्तीय संस्थाका केही विकृतिका विषय पनि औंल्याएको थियो । बैंक तथा वित्तीय संस्थाले ऋणको ब्याज तिर्नकै लागि थप ऋण दिई खराब कर्जा लुगाउने प्रवृत्ति बढेको आईएमएफको भनाइ छ । बहुसंख्यक बैंक तथा वित्तीय संस्थाले यस्तै काम गर्दै आएकाले समग्र नेपाली बैंकको खराब कर्जा २ प्रतिशतभन्दा कम रहेको आईएमएफको निष्कर्ष छ । आर्टिकल फोर अध्ययनका लागि नेपालमा आएको टोलीले सरोकारवालासँगको छलफल र त्यसपछिको विस्तृत विवरणसहितको प्रतिवेदन पछि सार्वजनिक गर्छ । दुई साताअघि नेपाल आएको टोलीले अध्ययन पूरा गरिसकेको जनाएको छ । आईएमएफ टोली आफ्ना सदस्य राष्ट्रमा अध्ययनका लागि हरेक वर्ष जान्छ । टोलीले सदस्य राष्ट्रको वित्तीय नीति, मौद्रिक नीति, वास्तविक क्षेत्र र बाह्य क्षेत्र अर्थात् अर्थतन्त्रका चार वटै क्षेत्रको बृहत् अध्ययन गरी प्रतिवेदन तयार पार्ने गरेको छ ।"
प्रदेश १ लाई स्विस सरकारको १ अर्ब अनुदान,"उक्त प्रस्ताव प्रादेशिक मन्त्रिपरिषद्ले ०७५ चैत २१ मा स्वीकृत गरी संघीय सरकारमा पठाएको थियो । संघीय मन्त्रिपरिषद्ले ०७६ मंसिर २३ गते स्वीकृति प्रदान गरेपछि सम्झौता भएको हो । नेपालका लागि स्विट्जरल्यान्डकी राजदूत क्याप्लरले यो सहयोग नेपालमा संघीयता कार्यान्वयनका लागि प्रभावकारी हुने दाबी गरिन् । यसले प्रदेश सरकारको वैदेशिक सहयोग प्राप्तिको बाटो खुलेको छ, उनले भनिन् । एमसीसी ग्रान्ट मुलुकको आवश्यकता ः अर्थमन्त्रीयसैबीच अर्थमन्त्री खतिवडाले अमेरिकाले मिलेनियम च्यालेन्ज कर्पोरेसनअन्तर्गत दिएको अनुदान मुलुकको आवश्यकता र प्राथमिकताका आधारमा स्वीकार गरिएको बताएका छन् । यसमा राजनीतिक विवाद गर्नु आवश्यक नभएको उनको भनाइ छ ।लोकतान्त्रिक व्यवस्थाबाट जनताले गरेको अपेक्षा पूरा गर्नु अहिलेको सरकारको दायित्व हो । मुलुकमा राजस्वको दायरा सीमित रहेकाले विदेशी सहयोग आवश्यक छ, खतिवडाले भने, विदेशी सहयोग लिनेमा कहीँकतै राष्ट्रिय सुरक्षा, स्वतन्त्रता र स्वाधीनतामा हस्तक्षेप हुँदैन । विदेशी सहायता दिँदा दातृ निकायले मानव अधिकार, लोकतान्त्रिक, पारदर्शिता, वातावरणजस्ता सर्त राख्ने गरेको खतिवडाले बताए । एमसीसीमा पनि त्यस्तै सर्त छन्, उनले भने, अमेरिकाले दिएको अनुदान निश्चित क्षेत्रमा निश्चित समयभित्र कार्यान्वयन गर्ने जस्ता सर्त राखेकाले यसमा अनावश्यक राजनीतिक विवाद गर्नु हुँदैन ।अल्पविकससित मुलुकको सूचीमा नेपाल रहेकाले अनुदान पाउने अधिकार पनि भएको उनले प्रस्ट्याए । अहिले नै विदेशी सहायता अस्वीकार गर्दा हतारो र प्रत्युत्पादक हुन जान्छ, उनले भने, पर्यावरणलगायत क्षेत्रमा विश्वव्यापी प्रभाव पार्ने देशबाट हामीजस्ता मुलुकले सहयोग लिनुपर्छ ।"
८ हजार २ सय किलोलिटरको पेट्रोल भण्डारण बनाइने,"झापा र धनुषामा निगमले बनाउने बोटलिङ प्लान्ट निमार्णमा पनि आईओसीले प्राविधिक सहयोग गर्ने प्रतिबद्धता जनाएको छ । बोटलिङ प्लान्ट निर्माणका लागि आयल निगमले विस्तृत अवधारणापत्र तयार गरी आईओसीलाई उपलब्ध गराउने सहमति भएको घिमिरेको भनाइ छ । निगमले ६ हजार टन क्षमताको प्लान्टको तयारी गरेको छ । ग्यास प्लान्टको सम्भावयता अध्ययन गर्न निगमले टेन्डर गरिसकेको छ । टेन्डरका क्रममा चीनदेखि इरानसम्मका १३ कम्पनीले प्रस्ताव पेस गरेका छन् । ती कम्पनीको मूल्यांकनमा भने ढिलाइ भएको छ । छानिएका कम्पनीले माटो परीक्षण, वातावरणीय मूल्यांकन, पुनर्वास अध्ययन, फ्रन्ट इन्ड इन्जिनियरिङ डिजाइन, सजावट तयारी, अग्नि सुरक्षा प्रणाली, लागत खर्चलगायतको अध्ययन गर्छन् । अध्ययनको प्रतिवेदनपछि विस्तृत अवधारणा आईओसीलाई पेस गरिनेछ । त्यसकै आधारमा आईओसीले पनि प्राविधिक सहयोग गर्ने जनाएको छ । हाल व्यवसायीबाहेक सरकारसँग ग्यास भण्डारण छैन । सरकारले ग्यास प्लन्ट राख्ने तयारी गरेपछि ग्यास उद्योगीहरूले भने आपत्ति जनाएका छन् ।"
माथिल्लो कर्णालीले गति लिन सकेन,"(दैलेख)  माथिल्लो कर्णाली जलविद्युत् आयोजना निर्माणको जिम्मा लिएको भारतीय कम्पनी जीएमआरले आफ्नो कार्यालयमा बारम्बार आक्रमण हुँदा निर्माणले गति लिन नसकेको जनाएको छ । ९ सय मेगावाट क्षमताको आयोजनाको काम सुरु नहुँदै १२ वर्षमा ८ आक्रमणका घटना भएपछि निर्माणमा समस्या भइरहेको कम्पनीको भनाइ छ । आयोजनाको कार्यालयलाई लक्ष्य गर्दै शुक्रबार राति नेत्रविक्रम चन्द समूहका कार्यकर्ताले बम विस्फोट गराएका छन् । चन्द समूहका कार्यकर्ताले कार्यालय आसपासका क्षेत्रमा नाराबाजीसमेत गरेका थिए । आफूहरूको समूहले विस्फोट गराएको चन्द समूहका अछाम जिल्ला सेक्रेटरी भरत साउदले स्विकारेका छन् । ०६८ वैशाखमा आयोजनाका कर्मचारी चढेका गाडीलाई लक्ष्य गर्दै बम विस्फोटन गरिएको थियो भने जेठ ८ गते कार्यालयमै आक्रमण गरिएको थियो । ०७२ पुस ६ गते आयोजनाको सुर्खेतस्थित कार्यालय र पुस २१ मा काठमाडौंस्थित केन्द्रीय कार्यालयमा आक्रमण भयो । ०७३ वैशाख ११ मा राकमस्थित रामाघाट खोलामा आयोजनाको गाडीमा तोडफोड गरियो भने माघ ११ गते आयोजना प्रमुख केके शर्मा आक्रमणको सिकार बने । शर्मा आयोजनाको कार्यालय डाबमा जाँदै गर्दा अज्ञात समूहले आक्रमणमा गरेको थियो । ०७४ माघ २७ मा आयोजनाको कार्यालयमै लक्ष्य गरी बम विस्फोट हुँदा विभिन्न संरचनामा क्षति पुगेको थियो । आठबिस नगरपालिका१ का सुजन शाहीले भने निर्माण कम्पनीको लापरबाहीका कारण कामले गति लिन नसकेको बताए । कार्यालय स्थापना भएयता बमकाण्ड दोहोरिइरहेका छन्, उनले भने, कम्पनीले त्यसको निहुँमा काम पछि धकेलिरहेको छ । कार्यालयको सुरक्षाका लागि ६० जना सशस्त्र प्रहरीको टोली खटाइएको छ । आयोजना निर्माणको जिम्मा पाएको जीएमआरको म्याद थप नभएको दुई वर्षभन्दा बढी भइसकेको छ । वित्तीय व्यवस्थापन गर्न नसक्दा लगानी बोर्डले जीएमआरको म्याद थप नगरेको जनाएको छ । आयोजना निर्माणका लागि ०७१ असोज ३ मा आयोजना विकास सम्झौता (पीडीए) गरिएको थियो । जीएमआरले बंगलादेशसँग विद्युत् खरिद सम्झौता (पीपीए) को पहल गरिरहेको छ । ५ सय मेगावाट विद्युत् खरिद गर्न बंगलादेश तयार रहेको कम्पनीले जनाएको छ । तत्कालीन प्रधानमन्त्री सुशील कोइराला र भारतीय गृहमन्त्री राजनाथ सिंहको उपस्थितिमा भएको सम्झौताअनुसार ०७७ माघसम्ममा आयोजना निर्माण सम्पन्न भइसक्नुपर्ने थियो । जीएमआर एक वर्षयता कार्यस्थलमा छैन ।आक्रमणको कारण जनाउँदै अन्य कर्मचारीले कार्यालय छाडेपछि पाँच जना कार्यालय सहायकको भरमा परियोजना छ । बीचैमा मुआब्जा प्रक्रिया स्थगन गरेर फर्किएदेखि जीएमआर आयोजनास्थल नआउँदा स्थानीय अन्योलमा छन् । आयोजनाको काम सञ्चालनमा आउने आस नै मरिसकेको डाबकी माया शाहीले बताइन् । आयोजना कहिले बन्छ भन्ने जवाफ कसैले दिँदैनन्, उनले भनिन् । एक वर्षअघि जीएमआरले ड्याम साइटमा पर्ने दैलेख र अछामका २२० घरधुरीलाई पहिलो चरणमा १३ करोड ६२ लाख रुपैयाँ मुआब्जा वितरण गरेको थियो । ०७४ असार मसान्तभित्र प्रभावित क्षेत्रको जग्गा खरिद गर्ने सम्झौता भए पनि अहिलेसम्म १५ प्रतिशत मात्रै खरिद भएको छ । जीएमआरले ४८५९ हेक्टर निजी र २६७१७ हेक्टर सरकारी जमिन उपयोग गर्न पाउनेछ ।"
मोदी प्रसारण लाइन अन्तिम चरणमा,"पर्वत (कास) जिल्लाको देउपुरदेखि कास्कीको लेखनाथसम्मको नयाँ मोदीलेखनाथ प्रसारण लाइनमा पर्ने न्यु मोदी र लाहाचोक सबस्टेसन निर्माण सकिन लागेको छ । मोदी गाउँपालिका२ देउपुरस्थित न्यु मोदी सबस्टेसन र कास्कीको माछापुच्छ्रे गाउँपालिका१ लाहाचोकस्थित सबस्टेसन निर्माण हुँदै छन् । मोदीतर्फको सबस्टेसन ८० र लाहाचोक सबस्टेसन निर्माण ८५ प्रतिशत पूरा भएको छ । देउपुरमा ६३ रोपनी क्षेत्रफलमा सबस्टेसन बनेको आयोजना निर्माण पक्षले जानकारी दिएको छ । मोदीको देउपुरमा निर्माणाधीन १३२ केभी क्षमताको न्यू मोदी सबस्टेसनमा सिभिलतर्फको निर्माण कार्य भने ९५ प्रतिशत सकिएको छ । कन्ट्रोल भवन, आवास गृह, पर्खाल र पहुँच मार्गको काम अन्तिम चरणमा रहेको आयोजना प्रमुख रोशन अग्रवालले जानकारी दिए । धेरैजसो काम अन्तिम चरणमा पुर्याएका छौं, उनले भने, इलेक्ट्रिकतर्फको अलि कम हो, त्यो पनि ७५ प्रतिशतभन्दा बढी छ । सिभिलतर्फको फिनिसिङ मात्रै बाँकी छ । आयोजनाले वातावरणीय प्रभाव मूल्यांकनतर्फ समुदाय साझेदारी सहयोग कार्यक्रम पनि आयोजनासँगै अघि बढाएको छ । यसअन्तर्गत समुदायको मागअनुसार आयोजनाले पातीखोला नियन्त्रणको काम सकेको छ । पातीखोला कटान नियन्त्रणमा मात्रै करिब ४ करोड लगानी भएको आयोजनाले जनाएको छ । साढे ८ हजार घनमिटर ग्याभिन जाली लगाउन ३ करोड ७५ लाख रुपैयाँ खर्च भएको अग्रवालले बताए । यसले पातीचौर हुँदै देउपुर जाने सडक र पातीचौर बजारलाई सुरक्षित बनाएको मोदी२ देउपुरका वडाध्यक्ष विकास तिमिल्सिनाको भनाइ छ । कास्कीको माछापुच्छ्रे गाउँपालिकामा बन्दै गरेको लाहाचोक सबस्टेसनमा आवास गृह प्रयोगमा आइसकेको छ । यसमा कन्ट्रोल भवन र स्विच्यार्ड निर्माण सकिएको आयोजनाले जनाएको छ । ट्रान्सफर्मर जडान र केही सामान्य काम मात्रै बाँकी छ । कास्कीको बिजयपुर खोलामा पुलको समस्याका कारण ट्रान्सफर्मर लेखनाथमै रोकिएको आयोजना प्रमुख अग्रवालले बताए । पर्वत कास्कीको सीमा भएर बग्ने मोदीखोला र कास्कीको सेती तथा मर्दीखोलामा उत्पादित विद्युत् पोखरास्थित सबस्टेसनबाट राष्ट्रिय प्रसारण लाइनमा जोड्न नयाँ प्रसारण लाइन निर्माण गर्न लागिएको हो ।"
सिमेन्टमा नयाँ मापदण्ड,"काठमाडौं (कास) सरकारले ४३ र ५३ ग्रेडका ओपीसी सिमेन्टका लागि छुट्टै नेपाल गुणस्तर मापदण्ड बनाएको छ । ओपीसी सिमेन्टको गुणस्तर पहिचान गर्न गुणस्तर तथा नापतौल विभागले ग्रेड निर्धारण गरेको हो । मापदण्ड शुक्रबार नेपाल गुणस्तर परिषद्को १०२औं बैठकले स्वीकृत गरेको छ । पहिला ३३ ओपीसी सिमेन्टको मात्र नेपाल गुणस्तर मापदण्ड थियो । ओपीसी सिमेन्टको गुणस्तर सुधार गर्न ४३ र ५३ ग्रेड निर्धारण गरिएको विभागले जनाएको छ । उद्योग, वाणिज्य तथा आपूर्तिमन्त्री लेखराज भट्टको अध्यक्षतामा सम्पन्न परिषद् बैठकले ब्लक र प्यानलको मापदण्ड पनि स्वीकृत गरेको छ । सबै ओपीसी सिमेन्टको गुणस्तर एउटै भएकाले यसलाई छुट्याउन फरकफरक मापदण्ड तयार पारिएको विभागका महानिर्देशक विश्वबाबु पुडासैनीले बताए । स्वदेशी सिमेन्ट उद्योगले उत्पादन गरेका ३३ ग्रेडभन्दा माथिका सिमेन्ट बजारमा पाइन्छन् । ती सबै एउटै ग्रेडमा चलिरहेका छन्, उनले भने, अब ३३, ४३ र ५३ गरेर तीन वटा सिमेन्टको ग्रेड निर्धारण गरेका छौं । यसले सिमेन्टको गुणस्तर छुट्याउन सघाउँछ ।"
रिडी मेलामा घरेलु उत्पादन,"(रुरु क्षेत्र)  बाँसका दुई सय नाङ्ला बोकेर रैनादेवी छहरा६ जुठापौवा पाल्पाका जेनबहादुर खाम्चा रिडी मेला पुगेका छन् । आफूले बुनेकाबाहेक गाउँका अरूले बुनेका पनि खरिद गरेर उनले मेला लगेका हुन् । रिडी बगरमा बेच्न राखिएका तिनै नाङ्ला किन्न अहिले गृहिणीको भीड लागेको छ । आफैंले मात्र बुनेर कहाँ सकिन्छ छ र ? उनले भने, अरूले बुनेका पनि किनेर ल्याएको हुँ । उनी मात्र होइन, जुठापौवाकै देवी सारू पनि आफ्ना र अरूका नाङ्ला किनेर व्यापार गर्न मेलामा पुगेकी छन् । उनले अघिल्लो वर्ष १२५ नाङ्ला बेचेकी थिइन् । यस वर्ष १५० वटा ल्याएकी छन् । अघिल्लो वर्ष एउटा पनि फिर्ता लग्नुपरेको थिएन, बिहीबार मेलामा भेटिएकी उनले भनिन्, यस वर्ष व्यापार कस्तो हुने हो ? थाहा छैन । गुल्मी उद्योग वाणिज्य संघ रिडी शाखाले रुरु महोत्सव आयोजना गरेको छ । पाल्पाको जुठापौवाबाट मात्र सयभन्दा बढीले नाङ्ला लिएर रिडी मेला आएका छन् । यसबाट उनीहरूको घरखर्च चल्छ । ३ सयदेखि ५ सय रुपैयाँसम्ममा नाङ्ला बिक्री हुन्छन् । रिडी मेला घरेलु उत्पादनको प्रदर्शन र बिक्री गर्ने प्रमुख थलो बनेको छ । हामी धेरै मेला डुल्छौं तर रिडीमा जस्तो घरेलु उत्पादनको बिक्री अन्यत्र कमै हुन्छ, रेवतीरमण ज्ञवालीले भने, रिडी मेलामा घरेलु उत्पादन किन्न भनेरै मानिस यहाँ आउँछन् । बाँसबाट बुनिएका डोको, डाला, काइँयो, भकारी, ढाकर किन्न धेरै गृहणी रिडी आउने उनले जानकारी दिए । बाग्लुङबाट बाँसको डाला लिएर आएका मनबहादुर थापा मगर पनि घरेलु सामग्री बेचेर ३० देखि ५० हजार रुपैयाँसम्म कमाउने सोचमा छन् । उनले ल्याएका डाला ५ सयदेखि ८ सय रुपैयाँसम्मका छन् । मेलामा गुल्मीको उखुबाट बनाएको गुड पनि राखिएको छ । उखुभन्दा पनि गुडको बिक्री राम्रो रहेको थोर्गाका तिलकराम ज्ञवालीले बताए । मेलामा १० टनभन्दा बढी खुदो र गुड बिक्री हुने उनको भनाइ छ । रिडी मेलामा पूर्वी रुकुम र जुम्लाबाट ल्याइएका काम्लो, राडीपाखी पनि बिक्रीमा राखिएका छन् । जाडो मौसममा व्यापार राम्रो हुने भएकाले रुकुमबाट काम्लोको व्यापार गर्न टोली नै रिडी आउने गर्छन् । आफूहरूको प्रमुख पेसा र आर्थिक स्रोत नै काम्लो भएकाले बिक्रीका लागि रुकुमबाट रिडी आएको लालकुमारी बुढा मगरले बताइन् । उनीसहित सय जनाभन्दा बढी मानिस काम्लो लिई यहाँ आएका छन् । उनीहरूले ओखरको घाँजी मात्रै ४० डोको ल्याएका छन् । गुल्मीका कृषि तथा घरेलु उत्पादन पनि मेलामा राखिएको छ ।"
रिचार्जरको बिग सेल,काठमाडौं (कास) मोबाइल एप रिचार्जरले माघ ६ गते रिचार्जरमा बिग सेल २०२० आयोजना गर्ने भएको छ । भ्रमण वर्ष २०२० लाई लक्ष्य गरी रिचार्जरले सस्तो मूल्यमा विभिन्न वस्तु तथा सेवा उपलब्ध गराउन लागेको हो । ग्राहकले बिगसेलका अवसरमा ६० प्रतिशतसम्म छुट पाउनेछन् ।
सुरु भयो बिल्डटेक एक्स्पो,"काठमाडौं (कास) निर्माण व्यवसाय विकास परिषद्को आयोजनामा शुक्रबारदेखि भक्तपुर सल्लाघारीमा नेपाल बिल्डटेक एक्स्पो २०२० सुरु भएको छ । तीनदिने प्रदर्शनीमा निर्माण उपकरण, इन्टेरियर डिजाइनका सामग्री, फर्निचरसहित समग्र निर्माण उद्योग र प्रविधिसम्बन्धी १६० भन्दा बढी स्टल छन् । उपप्रधान तथा रक्षामन्त्री ईश्वर पोखरेलले मेलाको उद्घाटन गरे ।"
डिस होमको 'र्याम्स',"काठमाडौं (कास) डिसहोमले २ देखि १२ वर्षसम्मका बालबालिका लागि मनोरञ्जन दिने र्याम्स च्यानलमार्फत प्रारम्भिक शिक्षण आधार तयार पारेको छ । च्यानलमा बालबालिकाले घरमै बसेर पढ्न र सिक्न सक्ने वातावरणका लागि अंग्रेजी, गणितलगायत विषयका साथै मनोवैज्ञानिक सामग्री प्रसारण गरिने कम्पनीले बताएको छ ।"
भूकम्प सुरक्षामा जगदम्बाको सहकार्य,काठमाडौं (कास) भूकम्प सुरक्षा प्रदर्शनी कार्यक्रममा जगदम्बा सिमेन्टले सहकार्य गरेको छ । सरकार तथा नेसनल सोसाइटी फर अर्थक्वेक टेक्नोलोजीनेपाल (एनसेट नेपाल) ले बिहीबारदेखि शनिबारसम्म राष्ट्रिय सभागृहमा आयोजना गरेको प्रदर्शनी कार्यक्रममा कसरी सुरक्षित निर्माण बनाउने भन्नेबारे जानकारी प्रदान गरेको छ ।
कनेक्ट आईपीएसको १२ अर्ब कारोबार,"काठमाडौं (कास) नेपाल क्लियरिङ हाउस लिमिटेड (एनसीएचएल) ले सञ्चालन गर्दै आएको कनेक्ट आईपीएस ईपेमेन्ट प्रणालीमार्फत भएको मासिक कारोबार पुसमा १२ अर्ब रुपैयाँभन्दा बढी पुगेको छ । एनसीएचएलका लागि ०७५ वैशाखबाट प्रारम्भिक सञ्चालनमा आएदेखि पुसमा सबैभन्दा बढी कारोबार भएको छ । चालु आवको पुस अन्तिमसम्मको कारोबार ४२ अर्ब रुपैयाँ बराबर रहेको कम्पनीले बताएको छ । कनेक्ट आईपीएसअन्तर्गत अनलाइन फन्ड ट्रान्सफर, पेमेन्ट प्रोसेसर (गेटवे), क्रेडिट कार्ड, बिल भुक्तानीलगायत सुविधा उपलब्ध छन् ।"
तीन नेपाली महिलाको मृत्यु,"नेपाली महिला कामदार बोकेको एमबीएम कम्पनीको मिनिबस लरीको पछाडिको भागमा ठोकिँदा दुर्घटना भएको हो । आबुधाबी प्रहरीले सार्वजनिक गरेको भिडियोअनुसार तीव्र गतिमा गइरहेको कारले एक्कासि आफ्नो साइड परिवर्तन गर्दा आफ्नो लाइनमा गुडिरहेको लरी ट्रकमा ठोक्किएको देखिन्छ । हुस्सुका कारण अगाडि नदेखिँदा बस लरी ट्रकमा गएर ठोक्किएको जनाइएको छ । बसमा सवार सफाइ कामदारहरू काममा जाने क्रममा दुर्घटनामा परेका हुन् । दूतावासका अनुसार बसमा रहेकामध्ये १६ जना नेपाली महिला घाइते भएका छन् । तीन जना सामान्य उपचारपछि कम्पनीको क्याम्पमा फर्किसकेका छन् । तीन जनालाई आईसीयूमा राखिएको छ । दूतावासकी प्रवक्ता रीता धितालले १३ जनाको माफ्राक, एनएमसी र अलरहा अस्पतालमा उपचार भइरहेको जानकारी दिइन् । उनका अनुसार पालुङ मकवानपुरकी रीता सिवाकोटी, चापागाउँ ललितपुरकी कमला नेपाली, खुदुनाबारी झापाकी मुना राना, घोराही, दाङकी आशा घर्ती मगर र ठेगाना खुलेकी सुजला विश्वकर्माको माफ्राक अस्पतालमा उपचार भइरहेको छ । माया तामाङ र इलामकी सीता सुब्बाको एनएमसी अस्पतालमा उपचार भइरहेको छ भने हेटौंडाकी मीना थिङ, नुवाकोटकी सरीता तामाङ, धरानकी वर्षा विश्वकर्माको अलरहा अस्पतालमा उपचार जारी छ ।"
आत्महत्यालाई सहज ठानियो,"हरेक आत्महत्याका पछाडि भिन्न कारण हुन सक्छ । साझा समस्या भनेको सहनशीलताको अभाव हो । साना सन्तानलाई मार्ने वा मर्न प्रेरित गर्ने घटना अझ विस्मयकारी हुन्छ । अहिलेको पुस्तामा सहने शक्ति कम छ, अप्ठ्यारो स्थिति सामना गर्न सक्दैनन् । दुःख परेपछि भागिहाल्छन् । यो हाम्रो हुर्काई पद्धतिमै समस्या छ । सुखबारे बुझाइन्छ तर संकटसँग लड्ने मनोबल विकास गरिन्न । सामूहिक आत्महत्याको एउटा कारण आक्रोश पनि हो । सुरुमा दुवै मर्नेमा सहमत हँदैनन् । समस्या आउनुमा एकअर्कालाई दोष लगाउँछन् । तार्किक निचोडमा नपुगेपछि एउटाले मर्छु भनेर तर्साउँछ, अर्काले लौ म पनि मरिदिन्छु भन्छ । उनीहरूमा बच्चालाई पनि आफूसँगै आत्महत्या गराउनुपर्छ, त्यसो गर्दा न्याय हुन्छ, नत्र पाप लाग्छ भन्ने मानसिकता विकास हुन्छ । संघर्ष होइन, मरणको बाटो रोज्छन् । एकदमै डरलाग्दो पक्ष त के भने आत्महत्या सामान्य लाग्न थालेको छ । थोरै तलमाथि केही भयो कि मर्छु भनेर धम्काइहाल्छन् । हरेकले आफ्नो हैसियतअनुसार अगाडि बढ्ने हो भने निराशाको वीजारोपण हुँदैन । परिवार र समाजले त्यस्तो माहोल निर्माण गरिदिनुपर्छ । जीवनप्रति प्रेम जगाउनुपर्छ । एक्लोपना र भौतिकवादी सोचले पनि आत्महत्यामा प्रेरित गर्छ ।"
मन्दिरको २००० रोपनी व्यक्तिका नाममा,"(सल्यान)  शारदा नगरपालिका१ स्थित रुद्रेश्वर महादेवको गुठीको ८७ रोपनी जग्गा मोहीका रूपमा रहेका दर्जन व्यक्तिले २० वर्षपहिले रैकरमा परिणत गरे । त्यो जग्गा अहिले धमाधम घडेरीका रूपमा बिक्री भइरहेको छ । बन्गाडकुपिण्डे नगरपालिका१, देवस्थलस्थित कृष्ण मन्दिरको ५७ रोपनी खेत पनि लामो समयदेखि स्थानीयकै कब्जामा छ । अहिले कृष्ण मन्दिर एक रोपनी जग्गामा सीमित बनेको छ । कालीमाटी गाउँपालिकाको रामपुरस्थित गंगामाला भगवती मन्दिरको जग्गामा सिंगै गाउँ बसिसकेको छ ।यी तीनवटा मात्र होइनन्, जिल्लाका अधिकतर मन्दिरका नाममा रहेका गुठी जग्गा व्यक्तिको कब्जामा छन् । प्राचीन महत्त्वका मन्दिर क्षेत्र घरैघरले भरिएका छन् । जिल्लामा रहेका डेढ दर्जन मन्दिरअन्तर्गतका एक हजार १६ रोपनी राजगुठी र एक हजार रोपनीभन्दा बढी निजी गुठीको जग्गा व्यक्तिका नाममा रहेको सरकारी तथ्यांक छ । गुठी संस्थानका अनुसार दुई हजार ३४ रोपनी गुठी जग्गा मोही र पुजारीले आफ्नो नाममा बनाएर बेचिसकेका छन् । राजगुठीमा सिद्धभगवन्त, रुद्रेश्वर, कालिका, भैरवी, बराह मौजेघर देवता, दक्षिणकालिका पूजागुठी र निजीमा भुवनेश्वरी, लक्ष्मीनारायण भैरव, पञ्चली, रतननाथ, बेरामाई, पितृदेवता, र्याले पौवा, रिमका तीनपौवा गुठी छन् ।गुठी संस्थान ऐन, २०३३ को संविधानसँग बाझिने प्रावधानका कारण गुठीको जग्गा व्यक्तिका नाममा गएको हो । ऐनको दफा २५ (२) को खण्ड (ग) मा संस्थानले गुठी रैतानी जग्गामध्ये ऐलानी बाँझो जग्गा तोकिएको सर्त राखी गुठी रैतानी नम्बरी जग्गामा परिणत गरी दर्ता गरिदिने व्यवस्था छ । त्यही ऐनको दफा ३६ मा गुठी जग्गा कमाउने दर्तावाला मोहीले सो जग्गा गुठी रैतानी नम्बरी जग्गामा परिणत गरी तोकिएको रकम संस्थानमा बुझाएर निजको नाममा दर्ता गरिदिने व्यवस्था छ । सर्वोच्चले ऐन लागू भएको ३१ वर्षपछि उक्त प्रावधान खारेज गरे पनि व्यक्तिका नाममा नामसारी भइसकेको जग्गा फिर्ता ल्याउन कानुनी जटिलता देखिएको छ । खैराबाङ भगवती मन्दिरका नाममा सल्यान र रोल्पाको बुढागाउँमा रहेको जग्गा व्यक्तिकै कब्जामा छ । भुवनेश्वरी गुठीका नाममा रहेको मन्दिरको पाँच सय २८ रोपनी जग्गा स्थानीयले रैकरमा परिणत गरेका छन् । केही जग्गा द्वन्द्वको समयमा माओवादीले कब्जा गरे । अहिले मन्दिरका नाममा लान्तीमा ६ रोपनी र मन्दिर आसपास २२ रोपनी बाँकी छ । मन्दिर संरक्षण समितिका अध्यक्ष छविकुमार शर्माले रोल्पाको बुढागाउँमा रहेको सबै जग्गा रैकरमा परिणत भइसकेको बताए । लान्तीमा ६ रोपनी खेत भए पनि लालपुर्जा नभएको उनले जनाए । तत्कालीन माओवादीले सशस्त्र द्वन्द्वका बेला स्थानीय गणेश भारतीलाई दिएको उक्त जग्गा तीन वर्षअघि फिर्ता भएको थियो । जिल्ला मालपोत कार्यालयका अनुसार छत्रेश्वरी मन्दिरको सिद्धभगवन्तनाथ गुठीको नौ सय ७१ मध्ये नौ सय दुई, खैराबाङ भगवतीको भुवनेश्वरीदेवी गुठीको पाँच सय ५७ मध्ये पाँच सय २८, रुद्रेश्वर महादेवको एक सय चारमध्ये ८७ रोपनी जग्गा व्यक्तिका नाममा गइसकेको छ । त्यस्तै पञ्चली भैरवी गुठीको १२ रोपनीमध्ये आठ, कृष्ण मन्दिरको ५७, गंगामाला भगवती मन्दिरको ३०, लक्ष्मीनारायण गुठीको १४ र लक्ष्मीनारायण भैरव गुठीको सात रोपनी जग्गा रैकरमा परिणत भएको छ । कुमाख गाउँपालिकास्थित रतननाथ गुठीको ३२, छायाक्षेत्रको पौवा गुठीको ६, बेरानाथमाई गुठीको सात, सिद्ध भगवन्तनाथको ६ र प्रीतिदेवता गुठीको १० रोपनी जग्गा व्यक्तिले उपभोग गरिरहेका छन् । र्याले पौवा गुठीको ३१, दार्माको कोटस्थित भगवती मन्दिरको ४०, भद्रकालीको १० र कालिका मन्दिरको २५ रोपनी जग्गा पनि व्यक्तिको नाममा गएको वर्षौं बित्यो । अधिकतर मन्दिर जीर्ण बन्दै गएका छन् । स्थानीय तहले संरक्षणमा ध्यान नदिँदा अतिक्रमण रोकिएको छैन । रुद्रेश्वर महादेवको जग्गामा केही दशकअघि शीतलपाटीका राई समुदायले खेती गर्ने गरेका थिए । ६५ वर्षीय शेरबहादुर खत्रीका अनुसार शिवजन माविदेखि बसपार्क र टाउन प्लानिङसम्मको जग्गा मन्दिरको गुठीको हो । अहिले सबैमा घर बनिसकेका छन्, उनले भने, मन्दिर कम्पाउन्डभित्रको बेलपत्रको रूखसमेत व्यक्तिका नाममा पास भएको छ । संरक्षण समितिको दबाबपछि अहिले बेलपत्रको रूख स्थानीयले छाडेको उनी बताउँछन् । अहिले मन्दिर साँघुरो कम्पाउन्डमा सीमित भएको छ । मन्दिरमा पूजाआजा गर्न पुजारी र साधु बस्न बनाएका घर मात्र बाँकी रहेको स्थानीयको गुनासो छ ।बन्गाडकुपिण्डे नगरपालिका१ स्थित कृष्ण मन्दिरको बासकोटमा १७ रोपनी खेत र ४० रोपनी पाखो थियो । मन्दिरअगाडिको प्रभाकर मावि, स्वास्थ्यचौकी र नगरपालिकाले अधिकांश जग्गा अतिक्रमण गरेको मन्दिर व्यवस्थापन समितिले जनाएको छ । अन्य जग्गा मन्दिरका तत्कालीन पुजारी नन्दकिशोर उपाध्यायले ०४८ सालमा आफ्नो नाममा बनाएर बिक्री गरेको स्थानीयको गुनासो छ । ०२५ सालदेखि पुजारी रहेका उपाध्यायको मृत्युपछि मन्दिर पुजारीविहीन छ । स्थानीय पुरनसिंह विष्टले मन्दिरमा रहेका कृष्ण, राधा र रुक्मिणीका प्राचीन महत्त्वका मूर्ति, सुनको बाँसुरी, औंठीलगायत सामग्री हराइसकेको जनाए ।कालीमाटी गाउँपालिका अध्यक्ष दानबहादुर खत्रीले रामपुरस्थित गंगामाला भगवती मन्दिरको जग्गा टाढाबाठाले आफ्नो नाममा गराएर उपभोग गरिरहेको बताए । जग्गा कति हो भन्ने यकिन नभएकाले खोजी नगरिएको उनी बताउँछन् । गुठी संस्थान ऐन, ०३३ मा मोहीले तोकिएको दस्तुर बुझाएर रैतान नम्बरी (आफ्नो नाममा पास) गर्न पाउने व्यवस्थामा टेकेर अधिकतर मोहीले ०४१ सालमा जग्गा आफ्नो बनाएको मालपोत कार्यालयका मोठ प्रमुख हुर्मतबहादुर हमाल बताउँछन् । उनका अनुसार ०३८ मा सिद्धभगवन्त नाथ गुठी र ०५६ मा रुद्रेश्वर महादेव शीतलपाटी गुठीसहित अन्य गुठीको जग्गा रैकरमा परिणत गरेको पाइएको छ । गुठीको जग्गा अहिले निर्बाध रूपमा बिक्री र अंशबन्डा भइरहेको उनले जानकारी दिए । कतिपय जग्गा ४५ पल्टसमेत नामसारी भइसकेका छन्, उनले भने । गुठी संस्थान ऐनको उक्त व्यवस्था कार्यान्वयन गर्न सर्वोच्च अदालतले ०६४ माघ १० मा रोक लगाएको थियो । सर्वोच्चको उक्त फैसलामा गुठी संस्थान ऐनका उल्लिखित प्रावधानहरूले संस्कृतिको संरक्षण र संवर्द्धन तथा धार्मिकस्थल र धार्मिक गुठीको सञ्चालन र संरक्षण गर्ने संविधान प्रदत्त हकमै आघात पुग्न जाने देखिएको उल्लेख छ । सर्वोच्चले अगाडि भइसकेका कामकारबाहीलाई प्रतिकूल असर पर्न जाने हुँदा फैसलाभन्दा अगाडि भएगरेका कामकारबाही प्रभावित नहुने फैसला गरेको छ । ऐन लागू भएको वा अमान्य घोषित गरिएको (फैसला भएको), जुनसुकै मितिबाट गर्न सक्ने असाधारण अधिकार यस अदालतलाई रहेको भए पनि प्रारम्भदेखि अमान्य घोषित गर्दा अगाडि भइसकेका कामकारबाहीलाई समेत प्रतिकूल असर पर्ने हुँदा आजका मितिदेखि ऐनका उल्लिखित दफा तथा तत्कालीन श्री ५ को सरकारका उल्लिखित आदेशहरू समेत अमान्य र बदर घोषित गरिएको छ, फैसलामा भनिएको छ । गुठी संस्थान काठमाडौंका प्रमुख सरोज थपलियाले ऐनअनुसार नामसारी भएको र सर्वोच्चले समेत ती कार्य प्रभावित नहुने भनेकाले फिर्ता ल्याउन गाह्रो भएको बताए ।सर्वोच्चको फैसला आउनुअघि लक्ष्मीनारायण भैरव गुठीका मोही भैरवप्रसाद उपाध्यायले भोगचलन गरिरहेको जग्गा रैकर गरिपाऊँ भनी ०५८ असोज २९ मा गुठी संस्थानमा पठाएको पत्र फिर्ता भएको थियो । जग्गाअनुसारको मूल्य दस्तुर बुझाएर रैकरमा परिणत हुन नसकी फिर्ता आएको यो एक मात्र घटना भएको मालपोत कार्यालयले जनाएको छ । फाँट प्रमुख हमालका अनुसार सर्वोच्चमा त्यससम्बन्धी मुद्दा चलिरहेको भन्दै संस्थानले ०६१ चैत २६ मा पत्र फिर्ता पठाएको थियो ।सल्यानमा १० गुठी छन् । ती गुठीअन्तर्गत १ हजार १ सय ६७ रोपनी जग्गा रहेकामा १ हजार १६ रोपनी रैतान नम्बरी तथा रैकरमा परिणत भएको गुठी संस्थानका प्रमुख थपलियाले बताए । त्यसमध्ये १ सय ५१ रोपनी मोही लागेको लगत रहेका जग्गा फिर्ता नहुने उनी बताउँछन् । प्रमुख जिल्ला अधिकारी चूडाराज न्यौपानेले सरकारले नै रैकरमा परिणत गर्ने अधिकार मोहीलाई दिएकाले गुठीको जग्गा फिर्ता ल्याउन समस्या हुने जनाए । अन्य अतिक्रमित जग्गाबारे कार्यालयले अनुसन्धान गरिरहेको उनको भनाइ छ । अधिवक्ता चन्द्रप्रकाश वली गुठीको जग्गा व्यक्तिका नाममा गर्नु न्यायसंगत नभएको बताउँछन् । कानुनी प्रक्रिया पुर्याएर व्यक्तिको कब्जाबाट फिर्ता गर्नुपर्ने उनको भनाइ छ । राजगुठीलाई व्यक्तिका नाममा नभई समिति बनाएर सरकारले उपयोग गर्नुपर्ने उनले बताए ।"
सत्य निरूपण ऐन संशोधन गरिने,"(काठमाडौं)  सत्य निरूपण तथा मेलमिलाप आयोगसम्बन्धी ऐन संशोधन गर्न शीर्ष नेताहरू सहमत भएका छन् । प्रधानमन्त्री एवं नेकपा अध्यक्ष केपी शर्मा ओली, अर्का अध्यक्ष पुष्पकमल दाहाल र कांग्रेस सभापति शेरबहादुर देउवाबीच शुक्रबार भएको छलफलमा ऐन संशोधन गर्ने सहमति जुटेको हो । छलफलमा संक्रमणकालीन न्यायका सम्बन्धमा काम गर्दै आएका नेकपा र कांग्रेसका नेताहरू सुवास नेम्वाङ, खिमलाल देवकोटा, मीनेन्द्र रिजाललगायत पनि सहभागी थिए । रिजालका अनुसार बालुवाटारमा शुक्रबार डेढ घण्टासम्म चलेको बैठकमा पीडितहरूसँग गत सोमबार भएको परामर्शबारे प्रधानमन्त्री तथा शीर्ष नेताहरूलाई ब्रिफिङ गरिएको थियो । शनिबार सिफारिस समितिको बैठक पनि बस्दै छ, ओलीको भनाइ उद्धृत गर्दै रिजालले भने, समितिले पदाधिकारीको नाम सिफारिस गर्यो भने तुरुन्तै दुवै आयोग गठन गर्नुपर्छ ।सर्वोच्च अदालतको फैसलाअनुरूप सत्य निरूपण ऐन संशोधन गर्नुपर्ने अवस्था छ । हत्या, अपहरण, बलात्कार र व्यक्ति बेपत्ता पार्ने काम मानव अधिकारको गम्भीर उल्लंघन भएकाले तिनलाई कुनै हालतमा आममाफी दिन नहुने गरी ऐन संशोधन गर्न सर्वोच्चले २०७१ फागुन १४ मा सरकारलाई आदेश गरेको थियो । राजनीतिक सहमतिका आधारमा ल्याइएका ऐनका प्रावधानले दोषीलाई उन्मुक्ति दिने व्यवस्था गरेको भन्दै त्यसविरुद्ध द्वन्द्वपीडितहरूले दायर गरेको रिटमा सुनुवाइ गर्दै तत्कालीन न्यायाधीशहरू कल्याण श्रेष्ठ, वैद्यनाथ उपाध्याय र चोलेन्द्रशमशेर जबराको विशेष इजलासले उक्त ऐनको दफा २६ को उपदफा २ र दफा २९ को उपदफा १ लाई खारेजसमेत गरिदिएको थियो । दफा २६ (२) मा क्षमादानको प्रावधान छ भने दफा २९ (१) मा मानव अधिकार उल्लंघनका दोषीलाई मुद्दा चलाउन सरकारले महान्यायाधिवक्तासमक्ष लेखिपठाउनुपर्ने उल्लेख छ ।ॅदाहालले आयोगमा बयान दिने हो ?मानव अधिकारवादी अभियन्ता तथा नागरिक समाजका अगुवाले सशस्त्र द्वन्द्वका समयमा मारिएका १७ हजारमध्ये ५ हजारको मात्रै जिम्मा लिन्छु भन्ने पूर्वमाओवादी अध्यक्ष पुष्पकमल दाहालको अभिव्यक्तिको आलोचना गरेका छन् । उहाँले यो कुरा टुँडिखेलमा उभिएर भन्ने होइन, सत्य निरूपण तथा मेलमिलाप आयोगले बयानका लागि बोलाएका बेला भन्ने हो, पूर्वसभामुख दमननाथ ढुंगानाले भने, उहाँलाई राष्ट्रिय कानुन रोज्ने कि अन्तर्राष्ट्रिय भन्ने मात्रै छुट छ, न्यायलाई छल्ने छुट छैन ।२०५८ माघ ३ गते तत्कालीन विद्रोही माओवादीद्वारा मारिएका लमजुङका शिक्षक मुक्तिनाथ अधिकारीको १८ औं स्मृति दिवसका क्रममा शुक्रबार आयोजित कार्यक्रममा ढुंगानाले सत्य निरूपण तथा मेलमिलाप आयोग अविलम्ब गठन गर्न पनि आग्रह गरे । पत्रकार कनकमणि दीक्षित, अधिकारीपुत्र सुमनलगायतका द्वन्द्वपीडितले पनि दाहालको उक्त भनाइको आलोचना गर्दै कानुनको दायरामा आएर द्वन्द्वकालका ज्यादतीको हिसाबकिताब हुनुपर्ने बताए ।"
चन्दुलाई स्वर्ण,"काठमाडौं (कास) मूलपानीकी चन्दु शाहीले दोस्रो एभरेस्ट राष्ट्रिय खुला तेक्वान्दोको महिला पुम्से १८ वर्षमाथि कालोपेटीमा स्वर्ण जितेकी छन् । शुक्रबार चन्दुले न्यु जेनकी रुबिना घलेलाई हराइन् ।महिला १० वर्षमुनि रातोपेटीमा न्यु जेनकी एरो ली, महिला १८ वर्षमुनि रातोपेटीमा माइती नेपालकी सुस्मिता केसी र महिला १५ वर्षमुनि हरियोपेटीमा लैनचौरकी स्यारोन गुरुङ तथा पुरुष १८ वर्षमुनि कालोपेटीमा आर्मीका रोशन श्रेष्ठ विजेता भए । ग्योरोगीतर्फ प्रसिद्धकी प्रजोला लामा, द गोर्खाजकी रोशिना ओझा, मूलपानीकी प्रगति कुइँकेल, गोर्खाजकी सुनीता गोले, सुर्खेतकी काजल बिक, बाराकी सम्झना पाख्रिन, ईसीडीसीकी मनमाया तामाङ, युनाइटेडका स्वस्तिका महर्जन र सुप्रिमा बजगाईंले आफ्नो तौलमा स्वर्ण जिते ।"
जयन्ती र विन्दु फाइनलमा,(काठमाडौं)  आर्मीकी मन्जु बिक र एपीएफकी विनिता थापा मगर वीर गणेशमान सिंह स्मृति तेस्रो राष्ट्रिय खुला किकबक्सिङको महिला ६५ केजी तौलमा शुक्रबार फाइनल पुगेका छन् । सेमिफाइनलमा मन्जुले एपीएफकी मनीषा राउत र विनिताले मेन डोजोकी रविना तामाङलाई हराए । खुला तौलमा एपीएफकी जयन्ती श्रेष्ठले मेन डोजोकी पुनम कर्माचार्य र आर्मीकी विन्दु पुनले सो क्योकुसिनकी सुमी श्रेष्ठलाई हराउँदै फाइनलमा स्थान पक्का गरे । ६० केजीमा एपीएफकी निशा बिकले मकवानपुरकी रेश्मा माझी र मेन डोजोकी सुस्मिता शाहीले प्रिया वाइबालाई हराएर स्वर्ण भिडन्त तय गरे । ५० केजीमा आईकेकेएफकी करिश्मा कार्कीले आर्मीकी रुबिका खड्का र एपीएफकी सन्जुमाया थिङले आर्मीकी शान्ति थापामगरलाई हराएर फाइनल यात्रा तय गरे । महिला ५५ केजीमा एपीएफकी विद्या गुरुङले आर्मीकी अनुपमा नेपाली र आर्मीकी रिना धिमालले पुलिस क्लबकी रिता ठकुल्ललाई हराएर फाइनल तय गरे ।वर्षाका कारण शुक्रबारका सम्पूर्ण खेल सातदोबाटोस्थित अन्तर्राष्ट्रिय खेलकुद परिसर हातामा रहेको कराते हलमा खेलाइएको थियो । पहिलो दिन ललितपुरको चापागाउँस्थित प्याङगाउँ चौरमा भएको थियो । तेस्रो तथा अन्तिम दिनको खेल प्याङगाउँमै खेलाइने संयोजक मीनकृष्ण महर्जनले जनाएका छन् ।
भीर सम्याएर खेलमैदान,"(पर्वत)  सशस्त्र प्रहरी बल तथा नेपाली सेनाले खाली जग्गा कब्जामा लिएपछि अभाव भएको खेलमैदानको समस्या अबको केही समयभित्रै समाधान हुने भएको छ । पर्वत उद्योग वाणिज्य संघलगायतको पहलमा कुश्मामा करिब ३० रोपनीमा मैदान बन्न लागेको हो । कुश्माज्ञादी झोलुङ्गे पुलछेउमा ६० मिटर चौडाइ र २ सय ३० मिटर लम्बाइको भिरालो जमिन सम्याएर खेलमैदान बनाउन लागिएको छ । यसअघि पर्वत मिलन क्लब, स्थानीय टोल सुधार समिति, समाजसुधार सेवा मञ्चलगायत संस्थाले देउसीभैलो तथा चन्दा संकलन गरेर मैदान सुधार्ने प्रयास गरेका थिए । भिरालो जमिनमा करिब ६ सय थान ग्याभिन जालीले पर्खाल लगाएर केही सुधार गरेको जमिनलाई चालु वर्ष उद्योग वणिज्य संघको पहलमा फराकिलो बनाउन लागिएको हो । यसअघि करिब एकसय रोपनी क्षेत्रफलमा फैलिएको बडागाउँ चौरमा स्थानीय, राष्ट्रिय तथा अन्तर्राष्ट्रियस्तरका प्रतियोगी खेल हुँदै आएका थिए । २०५८ मा सशस्त्र प्रहरी बलको धौलागिरि हेर्ने गण राखेपछि जिल्लामा खेलमैदानको अभाव थियो । सशस्त्रलाई अन्यत्रै स्थानान्तरण गर्न स्थानीयले प्रयास गरे पनि सफल भएको छैन । संस्थाको पहलमा भिरालो जमिन सम्याएर बडागाउँ मैदानको विकल्प खोज्ने क्रममा करिब दुई दशकमा सपना पूरा भएकोमा गौरव महसुस भएको खेलाडीको प्रतिक्रिया छ । फुटबल खेल्ने ठाउँले साह्रै समस्या थियो, खेलाडी अनिश पुनले भने, अब आस पलाएको छ । मैदान सम्याएर उवासंघले माघ ९ देखि १९ सम्म छैटौं पर्वत महोत्सव गर्ने भएको छ । महोत्सव पहिलोपटक सार्वजनिक चौरमा गर्न पाउँदा गौरव महसुस भएको संघका अध्यक्ष केदारनाथ शर्माले बताए । हरेकपल्ट निजी जग्गा भाडामा लिएर महोत्सव गर्थ्यौं, उनले भने, त्यसो गर्दा एउटा सागको बिरुवाको समेत क्षतिपूर्ति दिनुपर्थ्यो । अब सहज भयो । मैदान सम्याउन करिब ४४ लाख रुपैयाँको लगत तय गरिएको उनले बताए । हालसम्म दुई सय थान ग्याभिन जाली लगाइसकिएको अध्यक्ष शर्माले बताए । अझै दुई सय थान ग्याभिन लगाउनुपर्ने र त्यसका लागि संघिय सांसद पदम गिरीले निर्वाचन क्षेत्र पुर्वाधार कार्यक्रमबाट २० लाख रुपैयाँ छुट्याउने प्रतिवद्धता जनाएका छन् । त्यसबाहेक अपुग रकम कुश्मा नगरपालिका र गण्डकी प्रदेशको सामाजिक विकास मन्त्रालयमा प्रस्तावपत्र पेश गरिएको संघका वरिष्ठ उपाध्यक्ष गोपी अधिकारीले बताए । उनले भने, महोत्सव सकिएलगत्तै मैदानको व्यवस्थापन र विस्तार सुरु भइहाल्छ । कुश्मा नगरपालिकाकै गौरवका स्थानभित्र समेटिएको यो मैदानलाई व्यवस्थित गर्न नगरपालिकाले सक्दो तदारुकता देखाउने नगरप्रमुख रामचन्द्र जोशीले बताए । ससाना प्रतियोगिता पनि कुश्माबाहिर पठाउनुपर्नेे अवस्था थियो, उनले भने, अब त्यो समस्या हुँदैन । खेलमैदानले खेलकुदसँगै कुश्माको व्यवसायलाई पनि सहयोग गर्छ ।"
तेस्रो एमपीएल आजदेखि,"काठमाडौं (कास) वी युनाइटेडले महिला प्रिमियर लिग (एमपीएल) को तेस्रो संस्करण शनिबार (आज) देखि आयोजना गर्दै छ । महिलाका लागि पहिलो फुटसल लिगका रूपमा रहेको एमपीएलमा यसपल्ट आठ टिमले प्रतिस्पर्धा गर्नेछन् । हरेक शनिबार (६ साता) चल्ने प्रतियोगिता फेब्रुअरी २२ मा सकिने प्रोग्रामकी संयोजक सिलिका शाक्यले बताइन् । उनले यसपालि लिगमा धेरै टिमले सहभागिता जनाउन चासो राखेको बताउँदै आठ टिमलाई मात्र छनोट गरिएको बताइन् । प्रतिस्पर्धी टिममा एबीसी, ढुकु फुटसल, कुमारी फुटसल, बार्का फुटसल, फुटसल एरिना, लोकहार फुटसल, एमयुएफसी नेपाल गर्ल्स र द माइथी महिलाज छन् । मन्डिखाटारस्थित ग्रासरुट रिक्रिएसन सेन्टरमा हुने प्रतियोगिताको अंकका आधारमा शीर्ष तीन स्थानमा रहने टिमलाई पुरस्कृत गरिने संयोजक शाक्यले बताइन् । उनका अनुसार नगद पुरस्कारभन्दा पनि नेपालमा उत्पादित सामग्री प्रदान गरिनेछ । प्रतियोगितालाई युरोपियन युनियनको पनि सहयोग रहने जनाइएको छ ।"
भोजपुर ट्रेल रेस मार्चमा,काठमाडौं (कास) भोजपुर ट्रेल रेस को पाँचौ संस्करण मार्च ७ र ८ मा हुने भएको छ । अल्ट्रा धाविका मीरा राईको गृह जिल्ला भोजपुरमा हरेक वर्ष हुँदै आएको प्रतियोगितामा यसपालि करिब ४ सय खेलाडीले भाग लिने आयोजक मीरा राई इनिसिएटिभले शुक्रबार विज्ञप्तिमार्फत जनाएको छ । रेसको दूरी मीराको जन्मस्थल सानोदुम्मादेखि सदरमुकामसम्म ३६ किलोमिटरको हुनेछ । नेपाल भ्रमण वर्ष २०२० लक्षित गर्दै चौथो संस्करणको रेसलाई समेटेर सर्जुन राईले निर्देशित वृत्तचित्र पर्यटन बोर्डको सभाहलमा प्रदर्शन गरियो । दूरदराजमा रहेका धावकलाई उत्साह तथा अवसर प्रदान गर्दै खेलमार्फत पर्यटन प्रवर्द्धन गर्न रेस गर्दै आएको मीरा राईले बताइन् ।
कानाजावा कप कराते हुने,"काठमाडौं (कास) नेपाल सोतोकान कराते संघ (एसकेआईएफ) को आयोजनामा १२ औं कानाजावा कप कराते प्रतियोगिता शनिबार हुने भएको छ । प्रतियोगितामा कुमुते र काता गरी ३२ स्वर्णका लागि प्रतिस्पर्धा हुने शुक्रबार पत्रकार सम्मेलनमा आयोजक संघका अध्यक्ष नरेशप्रसाद श्रेष्ठले बताए । नेपाल, भारत, पाकिस्तानलगायत राष्ट्रका करिब २ सय खेलाडी सहभागी हुने आयोजकका उपाध्यक्ष एवं प्रमुख प्रशिक्षक निवासगोपाल वैद्यले बताए । प्रतियोगिता गर्न करिब ४ लाख ६० हजार रुपैयाँ खर्च हुने आयोजक संघका महासचिव दिलेन्द्रगोविन्द वैद्यले बताए । दुईदिने प्रतियोगिताका खेल सातदोबाटोस्थित अन्तर्राष्ट्रिय खेलकुद परिसर हातामा रहेको कराते एकेडेमीको हलमा खेलाइने छ ।"
भ्रमण वर्षलक्षित अन्तर्राष्ट्रिय कराते,"काठमाडौं (कास) नेपाल भ्रमण वर्ष २०२०, सचिवालयसँगको सहकार्यमा नेपाल सितोरियो कराते डो संघले प्रथम गौतम बुद्ध हिमालय अन्तर्राष्ट्रिय कराते च्याम्पियनसिप गर्ने भएको छ ।पोखरामा हुने प्रतियोगिता माघ २२२६ सम्म हुने संयोजक राजीव थापाले जानकारी गराए । करिब ३० राष्ट्रबाट २ हजार खेलाडीलाई सहभागिता गराउने नेपाल सितोरियो कराते डो संघका अध्यक्ष दावा गुरुङले दाबी गरे । सिनियर, जुनियर र भेट्रानमा गरी २७ स्पर्धामा खेल हुनेछ । अध्यक्ष गुरुङले भ्रमण वर्ष २०२० लाई सफल बनाउन हरेक क्षेत्रले आआफ्नोतर्फ सक्दो प्रयास गर्नुपर्ने बताउँदै यो प्रतियोगिताले पनि सहयोग पुग्ने बताए । भ्रमण वर्षका सदस्यसचिव बच्चुनारायण श्रेष्ठले खेलकुदको माध्यमबाट पनि विदेशी पर्यटकलाई आकर्षित गर्न सकिन्छ भन्ने मान्यतासाथ प्रतियोगिता गर्न लागिएको बताए । प्रतियोगिता गर्न करिब ५ करोड रुपैयाँ खर्च हुने बताइएको छ ।"
कागेश्वरीबाट सम्मानित,काठमाडौं (कास) १३ औं दक्षिण एसियाली खेलकुद (साग) मा निर्णायकको भूमिका निर्वाह गरेका तेक्वान्दोका अशोक खड्का र प्रशिक्षक गल्फका धनबहादुर थापालाई कागेश्वरी मनोहरा नगरपालिकाले शुक्रबार नगदसहित सम्मान गरेको छ । सागमा आबद्ध कागेश्वरी मनोहरामा बसोवास गर्नेलाई सम्मान गरिएको हो । दुवैलाई जनही २५ हजार गरी सम्मान गरियो ।
मणिका प्यारो साथी,"फाइनलमा मनाङ फेरि एकपल्ट फ्रेन्ड्सलाई २१ ले हराउन सफल रह्यो । खेल भएको थियो, महाराजगन्जको पुलिस एकेडेमीमा । मनाङले केसाङको गोलले सुरुआती अग्रता लिएको थियो, तर फ्रेन्ड्सले केही समय अन्तरमै बराबरी गोल फर्कायो । यो काम गरेका थिए पवन श्रेष्ठले । खेल अन्तिम समयतिर पुगिसकेको थियो । मुकेश आफ्नै पोस्टनजिक थिए । उनले मणिलाई आवाज लगाए, म अगाडि बढ्दै छु । मुकेश अगाडि नपुन्जेलसम्म मणिले मैदानको बीच भागमै केही समय बल दायाँबायाँ चलाए । अनि मणिले बल फ्रेन्ड्सको पोस्टतर्फ फाले । स्थिति केही समय यताउता भयो । त्यही बेला मुकेशले एयर बल पाए । त्यसलाई टुच्च हेड गरे । त्यसमा गति थिएन, मान्छे उफ्रिएर हिँडे जस्तै गरेर बलले विस्तारै टुकुटुक पोस्टको जालीलाई चुम्न पुग्यो । हेड गरेर लडेका मुकेशले त्यसलाई नजिकबाट हेरिइरहेका थिए । बलले के ठ्याक्कै जाली चुम्यो, रेफ्रीको सिठी पनि बज्यो । मनाङका बाँकी खेलाडी भूइँमा लडिरहेका मुकेशमाथि एकपछि अर्को गरेर चढिहाले । उनले के भयो केही क्षण विचार गर्नै सकेनन् । तर त्यो ऐतिहासिक क्षण थियो । जतिबेला मनाङले पहिलोपल्ट ए डिभिजन जितेको थियो । दिन थियो, ०४३ सालको कात्तिक २१, शुक्रबार । उनले कुल ७ गोल गरेका थिए । भए लिगकै सर्वाधिक गोल गर्ने खेलाडी । यही टिमले ०४४ मा पनि फेरि लिग जित्यो अनि त्यही सफलता ०४६ मा पनि दोहोर्यायो । यसरी लिग उपाधिको ह्याट्रिक नै भयो । तर उनले त्यो ०४६ को लिग भने खेलेनन् । त्यही वर्षको छेउछाउमा उनले सगुन शाहीसँग विवाह गरे । निर्णय गरे, अब म आफ्नै काममा लाग्छु । हुन पनि त्यतिबेला फुटबल खेलेर कमाइ हुन्नथ्यो । उनले आफ्नो खेलजीवनको उत्कर्षमै खेल्न छाडे । त्यो अर्थमा उनको खेलजीवन निकै छोटो रह्यो, गाह्रो मानेर ६७ वर्ष । त्यसबीच उनले एकैपल्ट मात्र नेपाली राष्ट्रिय टिमबाट खेले । त्यो पाकिस्तानविरुद्ध सन् १९८७ को ओलम्पिक छनोटको पहिलो चरण हो । पाकिस्तानविरुद्ध दुई लेगको खेल थियो । दुवै काठमाडौंमा भएको थियो । पहिलो खेल गोलरहित बराबरीमा टुंगियो भने अर्को खेलमा नेपाल १० ले विजयी रह्यो । धीरेन्द्र प्रधानले कर्नरबाट त्यो निर्णायक गोल गरेका थिए । उनै धीरेन्द्रको स्थानमा उनी ७० औं मिनेटमा मैदान छिरे, वैकल्पिक खेलाडीका रूपमा । यो नै उनले जितेको एकमात्र क्याप रह्यो । त्यसपछि उनी नेपाली फुटबलबाट यसरी अलग भए कि विराट र अन्जितको समूहसँग पनि आफूलाई हाईहेल्लो मै सीमित राखे । किन हो, नेपाली फुटबलसँग उनलाई चित्त दुखेको थियो । तर यसबीच पनि मणिसँग उनको सम्बन्ध उस्तै रह्यो । कुनै त्यस्तो दिन पनि भयो, जतिबेला उनीहरूले एउटै कट्टु पालो पालो लगाए । हाम्रो सम्बन्ध जति मैदानमा सुमधुर थियो, त्यत्तिकै नजिकको सम्बन्ध निजी जीवनमा पनि थियो, अहिले मुकेश सम्झन्छन् । मणिले गोल गर्यो भने सबैभन्दा बढी खुसी मुकेशलाई नै लाग्थ्यो । मुकेशले जति पनि गोल गरे, लगभग सबै मणिकै पासमा सम्भव भएका थिए । मणि आफैं भन्थे, यी मुकेश निकै राम्रा खेलाडी हुन् । तर मुकेश भन्छन्, मणि पो राम्रो खेलाडी । उनी कति राम्रा फुटबल खेलाडी थिए भने उनीजस्ता अब्बल दर्जाका खेलाडी नेपाली फुटबलले सायद दोहोर्याएर पाउने छैन । उनलाई भगवान्ले फुटबल खेल्न यस धर्तीमा पठाएका थिए । उनको बायाँ खुट्टामा जादु थियो । उनी केसम्म भन्छन् भने मणिले बल प्रहार गर्दा आउने आवाज पनि मीठो सुनिन्थ्यो । त्यसले जाली चुम्दा पनि गज्जबको फिस्स आवाज आउँथ्यो ।निधनको केही दिनअगाडि मात्र मणि मुकेशलाई भेट्न गएका थिए । उनको लैनचौरको घरमा । मणिले भनेका थिए, केही कुरा सुनाउनु छ भनेर । तर त्यो के थियो, त्यो भने खुलाएनन् । आफूसँग त्यो कुरा पनि लगे । अहिले मुकेश मान्छन्, उनमा सायद कुनै ठूलै व्यथा थियो । जुन दिन मणिले यो संसारबाट विदा लिए, मुकेशलाई असह्य पीडा भएको थियो । मुकेश यतिसम्म भन्छन्, कसैले मलाई मणिको प्यारो साथी भनेर सम्झे पुग्छ ।"
इंग्ल्यान्ड बलियो,"पोर्ट एलिजाबेथ बेन स्टोक्स र ओली पोपको शतकमा इंग्ल्यान्डले तेस्रो टेस्टमा बलियो स्थितिमा पहिलो इनिङ्स समाप्तिको घोषणा गरेको छ । इंग्ल्यान्डले पहिलो इनिङ्स ४९९९ मा घोषणा गरेको छ । जवाफमा आएको दक्षिण अफ्रिकाले दोस्रो दिनको खेल सकिँदा २ विकेट गुमाई ६० रन बनाएको छ । इंग्ल्यान्डलाई दुबै सफलता डम बेसले दिलाए । उनले पिटर मलानलाई १८ र जुबायर हम्जालाई १० रनमा आउट गरे । डिन एल्गर ३२ रन बनाई क्रिजमा छन् भने नाइट वाचम्यान एनरिच नोर्टजेले खाता खोल्न बाँकी छ । चार टेस्टको शृंखला ११ को बराबरीमा छ । सेन्ट जर्ज पार्कमा विश्व वर्ष खेलाडी स्टोक्सले १ सय २० रन बनाए । यो उनको नवौं टेस्ट शतक हो । पहिलो टेस्ट शतक बनाएका पोप १ सय ३५ रनमा अविजित रहे । २ सय २६ बल खेलेका उनले १८ चौका र १ छक्का प्रहार गरे । इंल्यान्ड १४८४ को स्थिति पुगेको समयमा यी दुईले पाँचौं विकेटमा २ सय ३ रन जोडे । इंग्ल्यान्डले पहिलो दिनको खेलमा ९० ओभरमा ४ विकेट गुमाई २ सय २४ रनमात्र बनाउन सकेको तुलनामा स्टोक्स र पोपले दोस्रो दिनमा खुलेर खेलेका थिए । साम कुरानले ५० बलमा ६ चौका र १ छक्का प्रहार गरी ४४ रन बनाए । मार्क उड ४२ रन बनाई आउट भएसँगै इंग्ल्यान्डले इनिङ्स समाप्तिको घोषणा गरेको थियो । उडले २३ बल खेली २ चौका र ५ छक्का प्रहार गरे । दक्षिण अफ्रिकाका केशव महाराजले ५ विकेट लिए । कागिसो राबाडाले २ तथा डेन पेटरसन र नोर्टजेले ११ विकेट लिए ।महँगो खुसीविकेट लिएको खुसीमा जोसिलो हिसाबमा मनाउनु नै कागिसो राबाडाले चौथो टेस्ट गुमाउनुको कारण बनेको छ । बिहीबार पहिलो दिनको खेलमा इंग्ल्यान्डका कप्तान जो रुटलाई २७ रनमा बोल्ड गरेपछि राबाडा निकै उत्तेजित हुन पुगेका थिए । उनले रुटसामु पिचमै गएर जोसिलो हिसाबमा त्यसको खुसी मनाए, जुन आईसीसी आचारसंहिता विपरीत थियो । उनलाई म्याच फिको १५ प्रतिशत जरिवाना लगाइएको थियो र एक डिमेरिट अंक काटिएको थियो । २४ महिनाको अन्तरमा उनले चौथोपल्ट डिमेरिट अंक गुमाएकाले स्वतः निलम्बनका कारण एक खेल गुमाउने भएका हुन् । उनले अर्को साता जोहानेसबर्गमा हुने चौथो टेस्ट खेल्न पाउने छैनन् । राबाडाले आफूले गल्ती गरेको स्वीकारेका छन् ।"
पाँच सेटको रोमान्च,"(काठमाडौं)  क्लब भलिबलमा पछिल्लो तीन वर्षयता न्यु डायमन्ड र एपीएफकै दबदबा रहँदै आएको छ । पछिल्ला हरेक प्रतियोगिताको फाइनलमा यी दुईको भेट हुने गर्छ । शुक्रबार काठमाडौंमा सुरु आरबीबीएनभीए कप क्लब च्याम्पियनसिप भलिबलमा भने न्यु डायमन्डलाई अर्को विभागीय टोली नेपाल पुलिस क्लबले कठिन चुनौती दियो । दुईपल्ट पछि परेको स्थिति उल्टाउँदै न्यु डायमन्डले खेलमा जितेको हो । महिला भलिबलमा तीन विभागीय र न्यु डायमन्डकै दबदबा छ । एपीएफ र न्यु डायमन्ड अघिअघि, त्रिभुवन आर्मी र पुलिस पछिपछि हुन्थे । राष्ट्रिय टोलीका युवा खेलाडीहरू पुनम चन्द र उषा विष्टलाई अनुबन्ध गरेको पुलिस आफ्नो विरासत फर्काउने लक्ष्यमा छ । तर अनुभवी खेलाडीको अभाव प्रस्ट छ । राष्ट्रिय टोलीका तीन सदस्य (सेटर अरुणा शाही, लिबेरो सलिना श्रेष्ठ र स्पाइकर प्रतिभा माली) प्रेरित न्यु डायमन्डले पहिलो सेट १७२५ ले गुमायो । मुख्यतः यिनै तीन खेलाडीको भरमा रहेको न्यु डायमन्डको कमजोर ब्लकको फाइदा पुलिसले लिएको थियो । दोस्रो सेट २५१८ ले जितेर खेल बराबरीमा ल्यायो । प्रतिस्पर्धात्मक बनेको तेस्रो सेटमा कुनै समय न्यु डायमन्डले १११५ को अग्रता बनाइसकेको थियो । त्यसलाई जोगाउन नसक्दा २३२५ ले सेट गुमाउन पुग्यो र खेलमा पुनः पछि पर्यो । चौथो सेटमा सुरुमै पछि परेको डायमन्डले पुनरागमनसहित २५१८ ले नै सेट जित्यो । अन्तिम तथा निर्णायक सेटमा भने सुरुदेखि नै अग्रता बनाएको उसले अन्तिमसम्म कायम राख्न सफल रह्यो । अन्तिम सेट न्यु डायमन्डले १५११ ले जित्यो । टोलीले समूह बी मा विजयी सुरुआत गरेको छ । पुरुषतर्फ साबिक विजेता त्रिभुवन आर्मी र एपीएफले आफ्नो खेलमा जितका छन् । पहिलो खेलमा आर्मीले आरजी भलिबल ग्रुपलाई ३० को सोझो सेटमा हरायो । आर्मीले २५९, २५१६, २५९ को सेटमा खेल जित्यो । बुलबुले रारा क्लबलाई ३१ को सेटमा हराउन एपीएफलाई भने हम्मेहम्मे पर्यो । स्तरीय तीन विदेशी खेलाडीसहित पहिलोपल्ट प्रतियोगितामा सहभागी बुलबुले क्लबले पहिलो सेट २३२५ ले जितेको थियो । तर त्यसपछि तीन सेटमा एपीएफले सम्हालिएको खेल प्रदर्शन गर्यो । एपीएफले पछिल्ला सेट २५२३, २५२०, २५१८ ले आफ्नो पक्षमा पारेको थियो । शनिबार महिलामा एपीएफ र जावलाखेल तथा भरतपुर महानगर र आर्मी तथा पुरुषतर्फ आरजी ग्रुप र नयाँबजार तथा पुलिस र पार्वती भलिबल क्लबबीच प्रतिस्पर्धा हुनेछ ।"
धमिलिँदै गएको तस्बिर,"पुछारमाअनुहार डढेर चिन्नै नसकिने बनाइएका तर शरीर साबुत रहेका पाँचसातवटा, लासहरू वाग्मती, विष्णुमतीका घाटमा हरेक बिहानजस्तो देखिन थालेका थिए, २००७ को ठ्याक्कै अगाडि । बिचरा काठमाडौं पढ्न बसेका कताकताका पहाडिया केटाहरू होलान् । विद्रोहमा लागे, त्यो गति भयो । तिनका बाबुआमाले कति खोजे होलान् ? यो आफूले कहीँ पढ्न नपाएको प्रसंग पनि बारम्बार भन्ने गर्नुहुन्थ्यो । सम्भवतः बुबाले दिएको चाहिँ जानकारी हो । जेलको निर्घात चुटाइले धोतीभित्र देखिएको घाउ नै घाउले भरिएका शुक्रराज शास्त्री र कृष्णप्रसाद कोइरालाका गोडाहरूको दृश्यले पनि उहाँलाई पछिसम्म सताउन छोडेन । २०६१ सालको दसैंमा छोराछोरीलाई टीका लगाइदिँदा उहाँले आशीर्वादका ठाउँमा भनेको वाक्य यस्तो थियो मूर्ख पहाडियाहरू आफैंआफैं लडेर मर्छन्, त्यो खाली ठाउँ अर्कोले भर्छ । गणेशराज शर्मालाई अन्तिम बिदाइ दिन बारका परिचित मित्र वकिलहरू पनि झुम्मिएका रहेछन् । शर्मासँग धोबीधारा र उनको साँखुको हिल स्टेसन मा गफ भएको पनि हो । तर, त्यो रात पाँच मिटर परसम्म अघि बढ्ने मन पनि भएन पंक्तिकारलाई । उनको बिदाइपछि त्यो भकारी रातभर खाली नै रह्यो । त्यसैमा आखिर कात्तिक २०७२ को बिहानपख उहाँलाई बिसाइयो ९३ वर्षको उमेरमा । उहाँको नाम लीला । अहिलेलाई यत्ति नै ।"
बड्डा को डोब,"डोरबहादुर विष्टले सधैं भन्थे, धामी, देवी, देवता, बाहुनले नेपाली समाजको पौरखको बाटो छेकिदिए । उनी आफ्नो लेखमा यहाँका मान्ठाभित्र गडेर बसेको धामी अर्थात् अन्धविश्वास पनि हटाउने प्रयास गर्दैछु भन्थे । तर, अहिले उनी आफैं अलप भएका छन् । चौधबीसाका मान्ठाहरूको घर अहिले पनि बर्खाभरि वनको पाटनमा कोतरेको जटामसी, वन लसुन, नक्कली च्याउ, सेतो चिनी र कटुकोले चलाइदिन्छ । पहिले सुकेका जडीबुटीलाई पिठ्युँमा बोकेर २४ दिनमा मान्ठाहरू नेपालगन्ज पुर्याउँथे । अहिले ७ वर्षअगाडि खुलेको कच्ची बाटो हुँदै व्यापारी आउँछन् । दैनिक ज्यालामा यहाँका मान्ठालाई खटाएर जुडीबुटी बटुल्छन् । बोलेरोमा चढेर लुम पुगेका उनीहरूले बजारका साथै फाइदा पनि खाइदिएका छन् । गाउँलेका हातमा पचास हजारदेखि एक लाख रुपैयाँ नगद पर्छ । यसबाहेक अन्य आम्दानीको स्रोत भेट्न मुस्किल छ । गाउँ डुल्दा जडीबुटीबाट पाएको रुपैयाँ कहाँ जान्छ होला भन्ने कौतूहल जाग्नु स्वाभाविक हो । किनभने उनीहरूको जीवनस्तरमा केही भिन्नता देखिन्न । हिउँ पर्दा चिसोबाट ट्टकी (बच्चाहरू) लाई जोगाउन दाउराको खोजीमा महिलाहरू साँझसम्मै व्यस्त हुन्छन् । कति त उब्जनी नहुने खेतमै नङ खोस्रिरहेका देखिन्छन् । प्रायः महिलाहरू बिहानै पटुकीमा मकैको रोटीसँगै नुन बेरेर वन जान्छन् । हिउँ पर्नुअघि नै गाई, बाख्रा र भेडाका लागि घाँस बटुल्नु जो पर्छ ।व्यस्तताबीच स्याउलाको भारी बोकेर साँझको गोधूलिमा सुनकुली रावतलाई गाउँ छिर्ने गल्छेडामै भेटेँ । श्रीमान् कता हुनुहुन्छ ? एकै छिनको अलमलपछि उनले विद्यालय छेउको ठूलो घरमा छन् भन्ने उत्तर दिइन् । म उनले भनेको घरतिर लागेँ । काठले बनेको तीनतले घर । प्रत्येक तलामा चारचारवटा कोठा । म घरभित्र छिर्नेबित्तिकै मानिसहरू भागाभाग गर्न थाले । तासका पत्ताहरू फिँजिएको थियो । खाल एकाएक रित्तियो । भाग्दाखेरि घोप्टिएका गिलासहरूबाट आएको ह्वास्स गन्धले नाक र मथिंगल नमज्जासँग हल्लियो । त्यहाँबाट भागेका उनीहरू बाहिर एकअर्कासँग भलाकुसारी गर्न थाले । नौलो मान्ठा देखेपछि ढुकढुक भयौं, भाग्नेमध्येका एकले सुस्तरी भने । डोरबहादुर विष्टको बारेमा खोज्दै आएको विद्यार्थी हुँ, भनेर परिचय दिएपछि स्थिति अलि सामान्य बन्यो । वडाध्यक्ष, स्कुलका मास्टर सबै यहीँ आउँदा रहेछन् । जडीबुटीको रुपैयाँ त्यस दिन मैले तासको खालमा छरपस्ट भएको देखेँ । तास अम्मलीलाई ट्टकीका किताब बोक्ने झोला च्यातिएको हेर्ने फुर्सद रहेनछ भनेर अनुमान लाउन मुस्किल भएन । साथै श्रीमती, दिदी, बहिनी र आमाहरूलाई कामको बोझ र पौष्टिक खानाको कमीले उमेरभन्दा अगाडि नै बूढ्यौलीले छोएको पनि उनीहरूलाई वास्ता थिएन ।लोग्नेको प्रतीक्षामा चिसो दाउरालाई सुधारिएको चुलोमा अबेर रातिसम्म बालिराख्न आगो फुकिरहेका महिलाहरू सायद उनीहरू तासमा जितुन् भन्ने कामना पनि सँगै गर्छन् । तासमा हार्नेको घरबाट राति महिला रोएको चीत्कार आउँछ । हारे रन्को र रक्सीको मातमा लठ्ठिएको लाग्नेको कुटाइ खाएका महिलाका लागि हरेक रात चुक घोप्टिएझैं अन्धकार औंसी ।एकाबिहानै म बसेको घरमा ७ जना महिला आइपुगे । सबभन्दा अघिकीले सुँक्कसुँक्क गर्दै भनिन्, हामी यस्तै पीरकन बूढी भया हौं । नौलो मान्ठालाई यस्तो कुरा बताएपछि मन हल्का हुन्छ कि भन्ने उनको आस हुँदो हो । तर, तासको खाल र रक्सीको मातलाई मैले कसरी रोक्नु ?डोरबहादुर अलप भएको लगभग २५ वर्षपछि पनि लुम गाउँमा जडीबुटीको व्यवस्थापन र उचित प्रयोग भएको छैन । फाइदाजति बाहिरका व्यापारीले लगेका छन् र गाउँलेहरू केवल ज्यालामै रमाएका छन् । डोरबहादुर भएको भए यो स्थितिलाई कसरी विश्लेषण गर्थे होलान् ? काठमाडौं आइसकेपछि डोरबहादुरले त्यसबखत काठमाडौं पठाएका शिवलाल रावत र गोविन्द बुढालाई खोज्न थालें । निकै दिनको प्रयत्नपछि अनामनगरको मोडमा जुम्लाको ओखर, स्याउ, सिमी र मह बेच्ने पसलमा रावत फेला परे । गोविन्दको पत्तो लागेन । शिवलाललाई लुमका बासिन्दाले जहिल्यै फोन गर्छन् र भन्छन्, स्याउ, ओखर र मह किन्देऊ । गाउँलेको आग्रह टार्न नसकेर घाटै खाएर पनि किन्दिन्छन् । सहरमा संघर्ष गर्दागर्दै गाउँ उनीबाट टुट्यो । वर्षौं भयो उनी लुम नपुगेको । म एउटा व्यक्तिले कहिलेसम्म स्याउ किन्दिराख्ने ? उनी प्रश्न सोध्छन् । म यसको उत्तर दिन सक्दिनँ । पहिले पनि डोरबहादुर लागेर केही भएन चौधबीसामा, राज्य नै नलागेपछि अब एउटा रावतले के गर्ने ?"
डायरीमा डोरबहादुर,"मैले टुरिस्ट गाइडको तालिम लिँदा उनी एन्थ्रोपलोजी पढाउँथे, नेपालका विभिन्न जातजातिबारे चिनारी गराउँथे । मृदुभाषी, सहज र आफ्नो विषयबारे पूर्ण अधिकार राख्ने उनको पढाउने शैली र भावभंगिमा विशेष किसिमको थियो । झन् अंग्रेजी उच्चारण त आफ्नै पाराको नेपालीभाषीले बोलेको जस्तो पनि होइन, अमेरिकीहरूको सोझो नक्कल पनि होइन दुवैको अलिअलि मिश्रण थियो क्यार ! त्यसैले उनी आन्थ्रपालोजी भन्ने गर्थे । उनको क्लास रोचक हुने गर्थ्यो र ज्ञानवर्द्धक । त्यो सन् १९७६ सालको कुरा हो । त्यसपछि फेरि उनलाई देखिनँ । एकैचोटि सन् १९९१ मा हो क्यार उनलाई फेरि देखें । अंग्रेजी हिमाल पत्रिकाले गोर्खा भर्तीसम्बन्धी एउटा विचार गोष्ठी आयोजना गरेको थियो पाटनको होटल हिमालयमा । म पुग्दा उनी बोल्दै थिए र एकै छिनमा बिसाइ पनि हाले । यसबीच मैले उनका पुस्तक, लेख, रचना, अन्तर्वार्ता आदि पढें । उनको पछिल्लो किताब फेटलिज्म एन्ड डेभलपमेन्ट ले त निकै चर्चा कमायो । उनलाई भेटेर कुरा गर्ने इच्छा सधैं मेरो मनमा थियो, तर संयोग जुरेको थिएन । त्यो संयोग हिजो जुर्यो । हिउँजस्तै सेता फुलेका कपाल ओढेको अनुहारमा समयले वृद्धत्वको नमेटिने र लुकाउन नसकिने छाप पारेछ । डोरबहादुर विष्टको आफ्नै भनाइमा उनको उमेर ६८ वर्ष भयो रे तर आफूलाई बूढो भन्दैनन् र मान्दैनन् पनि । त्यो दुईअढाई घण्टाको बसाइ र कुरा गराइमा उनको दाबी असत्य ठहरिएन । मैले सन् १९७६ मा देखेको उनको शान्त र सौम्य रूप त्यहाँ थिएन । उनी आक्रामक भई बोल्थे र उनी कुनै युद्धमा होमिएका कटिबद्ध योद्धाझैं देखिन्थे । उनी आफ्ना मान्यता, प्रस्थावना र सिद्धान्तप्रति पूर्ण समर्पित र विश्वस्त लाग्थे । उनी स्वप्नद्रष्टाझैं धाराप्रवाह अभिव्यक्त भइरहन्थे । खास लक्ष्यमा पुग्न हिँडेको मानिसझैं उनी आतुरीमा भएको भान हुन्थ्यो । आफूलाई मतुवाली खस भन्न मन पराउने डोरबहादुर विष्ट नेपालका राजालाई मगर जातिको सन्तान भन्छन् । नेपालको विकासमा सबैभन्दा ठूलो तगारो बाहुनवाद र त्यसले जन्माएको भाग्यवादी प्रवृत्तिलाई मान्छन् । उनी वस्तुतः यहाँको प्रत्येक समस्याको जड बाहुनवाद हो भन्ने मान्यता राख्छन् यहाँसम्म कि काठमाडौंको फोहोरमैलाको मुख्य समस्या पनि बाहुनवाद नै हो भनी ठोकुवा गर्छन् । यसो भन्दा उनी मूढाग्रही देखिँदैनन् बरु तर्कसम्मत र राशनाल देखिन्छन् । उनका यिनै अशास्त्रीय मान्यता र मथिंगल हुँडल्ने खालका विचारहरूले गर्दा उनी चर्चित हुन पुगेका छन् र उनको आफ्नै शब्दमा मित्रविहीन पनि । आफ्ना धेरै दौंतरीहरू बूढो भइयो भनेर कुना लागिसकेका छन् भने कतिचाहिँ कति दुःख गर्ने बुढेसकालमा भनेर आरामी जिन्दगी बिताइरहेछन् र एकाथरी भने तास खेलेर समय काटिरहेका छन् । त्यसैले त्यस्ताहरूसित आफू मिल्न नसक्ने कुरा बताउँछन्, उमेरले बूढा र कामले तन्नेरी डोरबहादुर । उनलाई आफ्नो समय सीमित छ भन्ने राम्ररी थाहा छ, तर काम भने धेरैधेरै भ्याउन चाहन्छन् । उनी काम गर्दागर्दै मर्न चाहन्छन्, बूढो भएर होइन । हामीलाई भर्खर सुरु गर्न लागेको उपन्यासका केही पानाहरू देखाउँछन् । आफैंले लेखेको पुस्तकको नेपाली संस्करणको खेस्रा अघिल्तिर सार्छन् र अनेक विषयमा एकसाथ लेखिरहेको बताउँछन् । लेखेर उनले जति नाम अथवा दाम कमाए सम्भवतः त्यति नै र त्यसभन्दा बढी शत्रुहरू पनि कमाए होलान् । तर, ती शत्रुहरूको सराप र खोइरो खनाइले उनलाई रत्तिभर विचलित पारेको छैन, बरु उनलाई झनै दृढ र कृतसंकल्पित पारेको छ । उनी यस उमेरमा काठमाडौंका यावत् सुखसुविधालाई पन्छाउँदै नेपालको अत्यन्त पछौटे ठाउँ जुम्लामा केही गरेर त्यहाँका अशिक्षितहरूलाई जम्जमाउने तरखरमा लागेका छन् । ईर्ष्यालाग्दो उत्साह र उमंगसाथ आफूले देखेको सपनालाई वास्तविकतामा अनुवाद गर्ने कार्ययोजनाहरू अल्छी नमानी बयान गर्छन् । राजनीतिदेखि टाढा धर्मदेखि विरत कर्मवादी डोरबहादुर आफू एक्लोले जेजति दिन सकिन्छ, त्यो नेपाली समाजलाई दिएर जाने संकल्पसाथ कर्मभूमिमा लागिपरेका छन् । यति हुँदाहुँदै पनि उनी नेपालको विकास हुन्छ भन्ने कुरामा पटक्कै विश्वास राख्दैनन् । कारण ः बाहुनवाद । नेपालमा बाहुनवादको यस्तै हालीमुहाली रहिरहने हो भने अबको बीस वर्षमा काटमार मच्चिने ठोकुवा गर्न पनि हिच्किचाउँदैनन्, मानौं उनी सर्वद्रष्टा हुन् र नेपालको विकराल भविष्यलाई झल्झली देखिरहेछन् । हिजो उनलाई भेटेर अनि उनीसित कुरा गरेर लाग्यो, मिसन भएका मानिस वा आदर्श बोक्ने मानिस सके यस्तै हुन्छन् । समयले उनका प्रस्तावनाहरूलाई गलत पनि साबित गरिदेला या उनी जुन ध्येयलाई अघि बढाउन खोजिरहेछन् त्यो भताभुंग पनि होला । तथापि जीवनपर्यन्त उनले बाँच्ने बडो राम्रो कारण पाइरहेछन् । जुन कारणका लागि उनी आफ्नो विद्वता र ज्ञानलाई काठमाडौंको तारे होटलका सभाकक्षहरूमा घन्काएर बसिरहन सक्थे । कूटनीतिक नियोगहरूमा हुने ककटेल पार्टीहरूमा साँढे भएर पनि उनी आत्मसन्तुष्टि पाउन सक्थे । तर, यी सबैदेखि टाढा अनकण्टार ठाउँमा नयाँ चुनौतीहरूसित भिड्न उनले कम्मर कसेका छन्, जुन चुनौतीहरू उनका आफ्नै सिर्जना हुन् । हिजो डोरबहादुर विष्ट नामको त्यस ६८ वर्षे तरुनो बोलाकी र कर्मठ व्यक्ति देखेर मलाई केही खुसी लाग्यो, केही गर्व लाग्यो, केही प्रेरणाको अनुभूति भयो र केही ईर्ष्या र डाहा पनि लाग्यो । ईर्ष्या यस निम्ति कि उनले बाँच्ने आधार फेला पारेका रहेछन्, जिन्दगीको मकसद भेट्टाएका रहेछन्, उनी एउटा मिसनमा भिडेका रहेछन् । खै मेरो के आधार, के मकसद र के मिसन ? ? ?म उनीसित लामो वार्तालाप गर्न लालायित थिएँ र उनी पनि तत्पर । तर, मेरा मित्र मानधोज मोक्तानजीको छटपटी र समयाभावले त्यो लालसा अपूर्ण रह्यो । केही रिस पनि उठ्यो मोक्तानजीसित । फेरि सम्झें, आखिर उनकै कारणले र उनैले गर्दा त म भेट्न पुगेको थिएँ लेखक, विचारक, समाजशास्त्री, मानवशास्त्री र अरू केके डोरबहादुरलाई, पुल्चोकस्थित उनको विशाल बगैंचायुक्त निवासस्थलमा !१३ अगस्ट १९९४सामाखुसी"
म्याडम गीता,"म्याडम गीता !म कम्युनिस्ट कवि हुँलौ नहाम्रो पहिलो भेटको त्यो महान् दिनको याद आयो मलाईम, क्रान्तिले उद्वेलित भइरहेछु अहिलेयदि तपाईं खोल्नुहुन्छ भने बाथरूमको ढोकातफाईंलाई मनिसर्त टाबेल टत्र्याउन तयार छु ।"
दिव्योपदेश : प्रामाणिक कि अप्रामाणिक ?,"पाँचअन्तर्वार्तामा प्रत्यूष वन्तले ९० सालको भुइँचालोअघि दिव्योपदेश कहाँ थियो ? भनी गरेको प्रश्नको जवाफमा केही प्रतिप्रश्न तेर्स्याउन सकिन्छ । सेसिल बेन्डलले वीर पुस्तकालयमा गोपालराज वंशावली फेला पार्नुअघि त्यो कहाँ थियो ? भगवानलाल इन्द्रजीले मानदेवको चाँगु अभिलेख छाप्नुअघि त्यतिका वर्षसम्म त्यसमाथि कसैको नजर पर्न किन सकेन ? कौटिल्य अर्थशास्त्रको पाण्डुलिपि २० औं शताब्दीको आरम्भतिर फेला पर्नुअघि सयौं वर्षसम्म त्यो कहाँ थियो ? यस्ता प्रश्नले ऐतिहासिक सामग्री गर्तमै रहिरहनुका कारणबारे उत्खनन गर्न प्रेरेणा देलान्, तर तिनले उत्खनन भएका सामग्रीको प्रामाणिकताबारे मत जाहेर गर्न सक्दैनन् । दिव्योपदेश फेला परेको बेला नेपालमा राणाशाही थियो । त्यतिबेला शाह राजाका पुर्खाको होइन, राणाका पुर्खाको महिमामण्डन गरिन्थ्यो । पृथ्वीनारायणबारे खोजबिन गरेर छापिएका सामग्रीलाई तत्कालिन सत्ताले प्रवर्द्धन गर्नु त परै जाओस्, रुचाएको पनि थिएन भन्ने कुरा गोरखापत्र (३ जेठ १९९३) मा छापिएको पृथ्वीनारायणको जीवनसम्बन्धी सूर्यविक्रम ज्ञवालीको किताबको समीक्षा पढ्दा पनि महसुस हुन्छ । छविभिन्न इतिहासकारले दिव्योपदेश को लिखतको कालनिर्णय गर्ने जमर्को गरेका छन् । ती प्रयासबाट बखतमानसिंहको घरमा पाइएको लिखत पृथ्वीनारायणको निधन भएको वर्षौंपछि उतारिएको हो भन्ने स्पष्ट हुन्छ । तर, यत्तिकै भरमा त्यसलाई अप्रामाणिक ठहर गर्नु हतारो हुन्छ ।यसका केही कारण छन् । पहिलो, मूलप्रति फेला नपर्दैमा त्यसको उतार गरिएकोप्रति अप्रामाणिक ठहरिँदैन । होइन भने वेद, उपनिषद्देखि रामायण र महाभारतसम्मलाई अप्रामाणिक मान्नुपर्ने हुन्छ । संस्थागत स्मृति सबल राख्ने सवालमा नेपालसहित भारतीय उपमहाद्वीपको समग्र समाज पश्चिमी मुलुकभन्दा निकै पछाडि छ । महाभारतको पुने संस्करणका अनुसार, महाभारतको सबैभन्दा पुरानो प्रति सन् १५११ मा तयार गरिएको थियो र त्यो प्रति नेपालमा पाइएको थियो । पछिका उतारमा प्रक्षिप्त अंश परेको चाहिँ हुन सक्छ । सूक्ष्म अध्ययनबाट त्यसको निरुपण गर्न सकिन्छ । दोस्रो, पृथ्वीनारायणले थरघर समक्ष दिएको उपदेश थरघर का भारदारहरूले लिपिबद्ध गरेर राखेका थिए भनी अनुमान गर्न सकिने आधार बलियो छ । पृथ्वीनारायणको उपदेश उनको अन्तिम इच्छा प्रतीत हुन्छ जसमा बस्नेत, पाँडे, मगर, गुरुङ, खस, ठकुरी, बाहुन भारदार तथा सैनिकलाई राज्यले कस्तो जिम्मेवारी दिने भनी किटान गरिएको छ । तत्तत् परिवारका भारदारले पृथ्वीनारायणको उपदेश उतारेर सुरक्षित राख्नु र थरघर का अन्य सदस्यले त्यसको उतार आफ्नो संग्रहमा राख्ने क्रमलाई निरन्तर्ता दिँदै जानु धेरै सम्भव छ । तेस्रो, पृथ्वीनारायणसम्बन्धी फेला परेका आरम्भका दस्तावेजहरूमा दिव्योपदेश पनि पर्छ । त्यसपछिका दिनमा फेला परेका पृथ्वीनारायणको जीवन र विचारमाथि प्रकाश पार्ने संस्कृत र नेपाली भाषाका तत्कालीन साहित्यिक रचना, पत्राचार, वंशावली, अभिलेख आदिले दिव्योपदेश को वर्णनलाई खारेज होइन, पुष्टि गर्छन् । त्यसैले कमलप्रकाश मल्ल र उनका अनुयायीले आचार्य, ज्ञवालीलगायतमाथि लगाएको आक्षेप अप्रामाणिक ठहर्छ । चौथो, बखतमानसिंहको घरमा पाइएको उतार पृथ्वीनारायणको निधन भएको वर्षौंपछि तयार गरिएको हो भनी पुष्टि गर्ने एक मात्र आधार त्यसको प्रशश्ती हो, जसमा पृथ्वीनारायणलाई श्री ५ र बुढा महाराजा भनिएको छ । त्यस्तो प्रशस्ती लेख्ने चलन पृथ्वीनारायणपछि सुरु भएको हो । दिव्योपदेश को उतार गर्दा प्रशस्तीलाई समयानुकूल बनाउन खोजिएको देखिन्छ । उतारको मूलखण्ड हुबहु साभार गरिएको होहोइन भनी निरुपण गर्नु प्रमुख चुनौती हो । यसका लागि टेक्स्चुअल क्रिटिसिजम् को साहारा लिनुपर्ने हुन्छ, जुन त्यतिबेला प्रयोग हुने भाषा र तत्कालीन अभिलेख्य प्रमाणहरूमा बलियो पकड भएको व्यक्तिले मात्र गर्न सक्छ । पृथ्वीनारायणसम्बन्धी अभिलेख्य प्रमाणबारे सबैभन्दा बढ्ता काम गर्ने इतिहासकारमा दिनेशराज पन्त पर्छन्, जुन कुरा वन्तले पनि अन्तर्वार्तामा स्विकारेका छन् । कान्तिपुर कोसेली कै अन्तर्वार्तामा दिनेशराजले दिव्योपदेश को प्रामाणिकताबारे गरिएका आशंकालाई अप्रामाणित शंका को दर्जा दिएकाले तथा नेपाली इतिहास लेखनका दुवै मुख्य धार (पाश्चात्य र नेपाली) ले दिव्योपदेश को प्रामाणिकतालाई स्विकारेकाले थप अनुसन्धानबिनै यसमाथि उठाइने फ्रश्न कमजोर ठहर्छ ।"
विरोधाभासको इन्द्रजालमा सिनेमाबहस,"६ बजार सिनेमा सिर्जनाको सबैभन्दा ठूलो दुःख, थुप्रो पैसा नखन्याईकन, सिर्जनाले मूर्तरूप लिन सक्दैन । जब लगानीले किलो गाड्छ, बजारले भूमिका खेल्छ । जातोका खपेटाझैँ, बजारका यी दुई खपेटाका पिसाइमा धेरै सम्भावना पिठो भइदिन्छन् । नेपालमा सिनेमा बन्न सुरु हुनुभन्दा धेरै पहिले, भारतीय सिनेमाको स्वाद यता छिरिसकेको थियो । वर्षौंपछि आक्कलझुक्कल झुल्किने हाम्रा सिनेमाहरू, आँधीहुरीझैँ आउने विदेशी सिनेमाले सिर्जना गरेका मसलेदार स्वादको नजिक पुग्नुपर्ने बाध्यता थियो । अलिकति फरक स्वाद बोकेर जाऊँ, विदेशी अतिरञ्जनाको कुलतमा फसेका दर्शकहरू तिल्मिलाउलान् भन्ने पीर, बजारबाट कुलेलाम ठोक्नुपर्ला भन्ने पीर । यिनै पीरैपीरको तीरमै बसेर हाम्रा सिनेमाले लगातार घिसीपिटी सूत्रहरू छापिरहे । गान्धारीले झैँ आँखामा पट्टी बाँधेर, बलिउडले हिँडेको अँध्यारो बाटोमा पछिपछि घिस्रिरहे । फाट्टफुट्ट केही प्रयोग आउन खोजेका हुन् । तर, बजारले त्यसलाई स्याबासी नदिँदा, निरन्तरता गुमाएका ती सिनेमाका साधनाहरू, धोको पूरा गर्ने इलममै सीमित भइदिए । गम्भीर भएर लागेका केही साधक भने अन्ततः बजारको निठुरे जालोमा साधनाको समाधि बिसाएर, बजार फकाउनतिर पो लागे । बजारको खेला यस्तै रहेछ । भद्दा स्वादको कुलतमा फसेका हाम्रो सिनेफिलियाले, गम्भीर सिनेमाको स्वाद चाख्न नजानुन्जेल, अन्तर्राष्ट्रिय बजारहरूको आँखा हाम्रा सिनेमामा नपरुन्जेल, कति साधकहरू यो बजारको अचानोमा चिरिँदै, टुक्रिँदै जानुपर्ने हो, थाहा छैन । शाश्वत सिनेमाका साधनालाई मलजल हाल्नुपर्ने राज्यको निकाय कानमा तेल हालेर घाममा सुतेको छ । कला चेतनाको यतिविधि बोधो परिवेशमा गम्भीर भएर लागिरहेका साधकहरू अर्धसिल्लीझैँ छन्, पटमूर्खझैँ छन् । कारण उनीहरूले बजारको भाषा बुझेका छैनन् । ५० वर्षभन्दा लामो यात्रामा बनेका हजारभन्दा बढी सिनेमा फगत बजारका लागि निक्लिए । सडेगलेका विदेशी मसला ठोसेर जिन्दगीलाई खिस्याएजस्ता सिनेमाहरूको यस्तै ध्येय थियो बजारबाट मुनाफा सोहोर्नु । तर, अधिकांश सिनेमालाई निठुरे बजारले टाट पल्टाइदियो । बजारको मोहजालले लठ्ठिएकाहरू, बजारकै इन्द्रजालमा जाकिए । बजारमै हारेका हाम्रा सिनेमाहरूबाट, बजारभन्दा माथि बसेर, सिनेमाका अनन्त सम्भावनालाई उत्खनन गर्ने दिन कहिले आउला ? राज्य, सर्जक, चिन्तक र दर्शकको गोलमेचबाट एउटा साझा चेतनाको किलो नठोकुन्जेल, हाम्रा सिनेमाले गम्भीर स्वरूप नभेटलान् । शैलीको निजी उडान भर्न नसक्लान् । हामीले भन्दै गरेका निजी सिनेमाको स्वरूप कहिलेसम्म बनिसक्लान् ?"
यात्रा : अब्जेक्ट टु सब्जेक्ट,"द सेकेन्ड सेक्स !सेक्स शब्दको सार्वजनिक उच्चारणसम्म गर्न पनि डराउँथें । भाषाको शाब्दिक अर्थ मात्रै बुझ्ने हुस्सु तर म मात्रै रहेनछु, पछि थाहा पाएँ । त्यस्तो बेला यस्तो विस्फोटक शब्द भएको किताब लेख्ने लेखकबारे झनै उदेकको धारणा सुनेकी हुँ सुरुमै । लेखक नै थिए ती जो उनलाई छाडा, अराजक, नारीमुक्ति आन्दोलनविरोधी, तथाकथित नारीवादी मार्क्सवादविरोधी आदि भन्थे । तिनलाई लेखक के भन्नु ! चिन्तनको दारिद्र्य र पूर्वाग्रहको जालोले पुरिएका दुःखी मनुष्य थिए ती । तर, म तिनैको संगतमा थिएँ । धन्न त्यो संगतदेखि समयमै उछिट्टिने संजोगहरू जुरे र म विचरा को अलिकति भए पनि उद्धार हुन सम्भव भयो । पोखरा बस्थें त्यतिखेर । पहिलोपल्ट यिनको नाम त्यहीँ सुनें । कविता लेख्न खुबै रौसिने ! दिनकै चार पाँचोटा कविता लेख्दिने उद्दामको ऊर्जा थियो । लेखेपछि पायक मिल्दो, आफूले जानेचिनेको सुनाउने ठाउँ थियो मासिक समता काव्य सन्ध्या । महिना दिनसम्ममा कविताहरू उरुङ लागेका हुन्थे । कुन सुनाऊँ ? आफूले लेखेका हरेक कविता खतरा लाग्ने कम्ता मीठो हुन्थेन त्यो भ्रम ! बल्लतल्ल छाँटेर कविहरूको अघिल्तिर एउटा मात्रै कविता सुनाउँदा पनि बाफ रे लाग्थ्यो । किनभने कार्यक्रमको अन्त्यमा कुनै अग्रज कविले कविताको समीक्षा गर्ने चलन थियो । स्थापित कविहरूका कविताको मोडेल हेर्दै कविता फुराउने ढंग सिकिरहेको फुच्चे मान्छे म । प्रायः प्रशंसा पाउँथें । त्यसले दिने हौसलाले ज्यान प्वाँख हुन्थ्यो ।त्यस्तै कुनै एक साँझ एक पाका कविले मन्चबाट भने, हामीलाई विश्वास छ, हाम्रै बीचबाट पारिजात जन्मिनेछन् । तसलिमा नसरिन जन्मिनेछन् । सिमोन द बुभा जन्मिने छन् ! मुटु ढक्क फुल्यो । कत्रा कत्रा मान्छेका नाम ! सुन्दै जीउमा काँडा उम्रिने ! डर लाग्ने ! अघिल्ला दुई मैले पहिल्यै सुनेका र अलिअलि पढिसकेका लेखकका नाम थिए । तेस्रो नामबारे मलाई केही थाहापत्तो थिएन । थाहा पाउन अहिलेजस्तो इन्टरनेट र गुगल सर्चको सुविधा पनि थिएन । न त ठ्याक्कै त्यही सामग्री भेटिने किताब पाइन्थे कतै । वा पाइने नै भए पनि त्यस्ता ठाउँसम्म मेरो पहुँच थिएन । त्यतिबेला मैले अधिकांशतः पढ्ने ठाउँ पीएन क्याम्पस परिसरभित्रको क्षेत्रीय पुस्तकालय थियो । अब्बल र पठनीय किताबहरू वर्षौंसम्म गायब हुने नियतिले ग्रस्त अरू धेरै पुस्तकालयजस्तै थियो यो पनि । त्यसैले जब खास कुरा जान्नु र बुझ्नु छ, आफ्नै प्रयासले जुगाड गर्नुपर्ने हुन्थ्यो । कार्यक्रम सकिएर निस्कने बेला कुनै स्वयम्घोषित प्रगतिशील लेखक महोदयलाई सोध्दी भएँ, सिमोन द बुभा चिन्नुहुन्छ ? अँ !ओहो ! लौ गज्जब । यी सज्जनबाट ज्ञानदानको कृपा बर्सिने निश्चित थियो । किनभने अरू केही विषयमा पनि यिनी मेरो ज्ञानका अजस्र स्रोत रहिसकेका थिए ।त्यसपछि महोदय भट्याउन थाले र म पूरै आज्ञाकारी मुद्रामा सुन्न । सिमोनबारे माथि पेस गरिएका विशेषण दिने व्यक्ति उनै थिए । तिनले अर्तीको लयमा केके कारणले अराजकता बेठीक कुरा हो र नारीवाद एनजीओको मात्रै मुद्दा हो भनेर पनि अर्थ्याए । सिमोन कम्युनिस्टविरोधी हुन् पनि भने । यी तिनै व्यक्ति थिए, जसले पछि कुनै एक प्रसंगमा भने, हेर्नुस् बैनी जत्ति जे भने पनि विद्या भण्डारीलाई आफ्ना पतिको पाइन्ट धुँदा जुन आत्मीयता र आनन्द फिल हुन्थ्यो त्यस्तो अनुभूति चुनाव जितेर सांसद, मन्त्री जेसुकै भए पनि हुन सक्दैन ! फरकफरक समयमा तिनले भनेका यी दुइटा कुराले मलाई तिरिमिरी झ्याईं बनायो ।तैट, सोच ! त्यसपछि न यिनी मेरा ज्ञानका स्रोत रहे न मैले आफूलाई यिनको आसपास नै पुग्न दिएँ ।प्रसंगवश, कुनै दिन एक युवा लेखकसँग सोधें, दाइ सिमोन द बुभाको किताब छ तपाईंसँग ? तिनले छ भनेनन् । नभएरै होला । तर, भव्य जानकारी भने दिए फ्रान्सकी अस्तित्ववादी, नारीवादी विचारक । नारीवादको बाइबल भनिने प्रख्यात किताब द सेकेन्ड सेक्स की आँटिली लेखक । विवाह, सन्तान, वैध सम्बन्ध सबै कुरालाई चुनौती दिने अद्भुत महिला । बिहे गरिनन् तर कुनै लेखकसँग आजीवन सम्बन्धमा बसिन् । आदि । यिनको व्यक्तित्वका तिलस्मी आख्यान सुन्दा औडाहा छुट्थ्यो तर कतैबाट किताबको जुगाड भएन । यस्तो लेखकको किताब पढ्ने म कहिले हुँला भन्दाभन्दै जिन्दगीको अन्धकालीन एक दशक बित्यो ।भनेको रहेछ, सेकेन्ड सेक्स अर्थात् दोस्रो लिंग !प्राथमिक होइन त्यसको परिपूरक । कर्ता (सब्जेक्ट) होइन कर्ताद्वारा चलायमान वस्तु (अब्जेक्ट) । बुभा भन्छिन्, अब्जेक्ट ले जबजब सब्जेक्ट बन्ने कोसिस गर्छे, उसले हिंसा र दमनको सिकार हुनुपर्छ । शारीरिक, मानसिक, बौद्धिक सबै स्तरको हिंसा ! सबै स्तरको दमन ! संघर्ष र कोलाहलको बीचबाट पनि जब नारीहरू परम्परालाई पछाडि छोड्दै, आफू जकडिएका सीमा तोड्दै निस्कन्छन्, कर्ता या सब्जेक्ट बन्ने बाटो खुल्दै जान्छ । यसरी पुरुषलाई मूल र महिलालाई अर्को (अन्य) मान्ने भाष्यमाथि प्रश्न गर्ने सिलसिलामा महिनौंका अनुसन्धान, अध्ययन र निष्कर्षको एकमुष्ठ उत्पादन थियो, द सेकेन्ड सेक्स । संसारमै पहिलोपल्ट कुनै (महिला) लेखकले विलक्षण आँट र जोखिम उठाएर गरेको युगान्तकारी कार्य । ऐतिहासिक, भौतिक, दार्शनिक, जैविक दृष्टिले सर्वाधिक वैज्ञानिकता र विश्वसनीयताका साथ गरेको उद्घोष ! किताबमा भनिएको छ, स्त्री जन्मिन्न, बनाइन्छे । इतिहासले, साहित्यजीवविज्ञानमनोविश्लेषण आदि जम्मैका परम्पराले स्त्रीत्वका असंगत मिथकहरू बुन्दैबुन्दै आएका छन् । त्यसको चाबीले नै स्त्रीत्वको मापदण्ड निर्माण गर्छ । स्त्रीत्वका निर्धारित सर्तअनुकूल हुनु नै स्त्री हुनु हो भन्ने निर्मित सत्यलाई फड्किएर स्त्रीको विपुल र स्वतन्त्र मानवीय अस्तित्वको खोजी बुभाको निजी र लेखकीय दुवै व्यक्तित्वको साझा गुण हो । छिरोलिएको टुक्राटुक्रा र अपरिचयको, अनस्तित्वको बिरानो वस्तुसदृश अधीनस्थ (अन्य) स्थितिबाटएउटा पूर्ण मानवको । एकतित्र र सग्लो परिचयको । (महिला) व्यक्ति स्वयम्ले छनोट गरेको नैसर्गिक(मूल) जिन्दगीतर्फको यात्रा बुभाले तय गरेको विचारको यात्रा थियो । वरणको यात्रा पनि यही थियो ।उनले भनिन्, शरीर वस्तु होइन स्थिति हो । उनले स्त्रीको शान्तिप्रिय, सहनशील, पराधीन र तल्लो दर्जाको परम्परित स्थितिको खण्डनमा तमाम मिथकीय र जीवशास्त्रीय झूटहरूका विरुद्ध प्रामाणिक भाषामा बोलिन् । त्यति मात्रै होइन, नारी मुक्तिको प्रश्नमा कम्युनिस्ट शासनपद्धतिका कपटविरुद्ध हाकाहाकी चुनौती दिएर भनिन्, तिमीहरू पनि झूटा हौ !बीसौं शताब्दीको मध्यान्तरपछि संसारले धमाका सुन्ने गरी प्रकट भएकी यी दबङ् लेखकलाई कम्युनिस्ट साहित्य र समीक्षाले किन दुत्कार्थ्यो भन्ने कुराको चुरो यहीं छ । मेरा ती सज्जनले कुनै बेला मलाई सिमोन किन कम्युनिस्टविरोधी हुन् भनेर सिकाए भन्ने कुराको पोयो पनि यहीँनेर खुल्छ । उनले तत्कालीन सोभियत रुसको उदाहरण दिएर किटेरै भनेकी छन् महिलाको मुक्ति समाजवादमा पनि सम्भव रहेनछ । लेनिनकालमा बनेका महिलामैत्री कानुन उल्ट्याएर मातृत्व र परिवार रक्षाका नाममा जसरी निषेधका कानुन ल्याइए, त्यसले महिलालाई पुरुष कमरेडका कफीसर्भरभन्दा बढी नबनाएको उनको भनाइ अहिले नेपाली कम्युनिस्ट आन्दोलनमै पनि चरितार्थ भइरहेको छ । धेरैजसो कम्युनिस्ट लेखकहरूलाई सिमोन किन बिझाउँछिन् भन्ने कुरा हिजोआज आएर म थाहा पाउँदै छु । दुराग्रहको वमन गर्न कोष्ठकभित्र जेजे शब्द राखेर चिनाइए पनि सिमोन नारीमुक्ति आन्दोलनकी सानदार नाम हुन्, जो जीवनका पछिल्ला दशकमा फ्रान्सेली महिला मुक्ति संगठनकी अध्यक्षसमेत थिइन् । आजीवन लेफ्ट धारामा प्रवाहित यिनी संसारभरका लेफ्टविङ् बाटै लखेटिइन् । उनको जन्मथलो फ्रान्स र उनका वैचारिक मित्रगण समाजवादी देशमा भन्दा पुँजीवादी अमेरिकामा उनी ज्यादा पढिइन् । यसलाई विडम्बना भन्ने कि संयोग ?संसारका एक से एक दार्शनिकहरू जन्मेको देशमा जन्मिइन् सिमोन द बुभा । प्रबोधन र प्रयोगको उद्गमभूमिमा जन्मिइन् । फ्रान्सेली क्रान्ति, पेरिस कम्युनदेखि अनेक वाद र संवादले विश्वलाई वैचारिक नेतृत्व गरिरहेको देशमा जन्मिइन् । स्वतन्त्रता र समानताको जाग्रत सपना वायुझैं स्वस्फूर्त उनीभित्र सास भएर पस्यो । विचार र धारणाहरूको निर्बन्ध डाइलेक्टिक्स उनी उभिएको माटोमै उपलब्ध थियो । त्यसैको सुगन्धमा मुक्त पन्छीझैं विभोर भएर बाँचिन् उनी सम्झौताहीन आफ्नै सर्तको जिन्दगी ।सन् १९०८ जनवरी ९ को जन्म । धनाढ्य परिवारमा जन्मिए पनि दिनानुदिन खस्कँदो आर्थिक अवस्थाले पुर्ख्यौली ध्वाँस व्यवस्थापन गरिरहनुपर्ने उनको परिवार विस्तारै टाट हुँदै थियो । बा र आमा पटक्कै नमिल्ने । बाआमाबीचको अन्तहीन घर्षणमय सम्बन्धले दिएको एक्लोपन र कल्पनाशीलताले आफूलाई बौद्धिक बन्ने मार्गतिर सोझ्याएको बयान उनले मेमायर्स अफ ड्युटिफुल डटर मा गरेकी छन् ।व्यक्ति आफू आफैं बन्दैन । व्यक्ति स्वयम्भू होइन । उसका विचार र बाटो भौतिक परिस्थितिले निर्माण गर्छन् । तर, त्यसको गतिशीलता र रूपान्तरणको सर्त भने ब्यक्तिको हातमा हुन्छ । उनको किशोरकालको भयावह एकान्त र विचलनका साथी किताब मात्रै थिए । उनले यति पढिन्, यति पढिन् कि त्यो देखेर परिवारका मान्छेहरू आत्तिन्थे । उनको निरन्तर मुखर गतिशीलताका सारथि तिनै किताबहरूले निर्माण गरेका विचार थिए । किताबमाथिको उनको लगनले हेगेल, लाइबनित्जजस्ता दार्शनिकको गहिरो प्रभाव मात्रै दिएन, जिन ज्याक मर्ली, सार्त्र, क्लाउड लेवी स्ट्रसजस्ता उम्दा विचारकको मित्र पनि बनायो । सिमोन पितृसत्ताका तमाम यान्त्रिकीलाई हाकाहाकी चुनौती दिएर उन्मुक्त बाँचेकी साहसी व्यक्ति हुन् विवाह, प्रेम, यौनसम्बन्ध, गर्भपतनजस्ता मान्यतामाथि प्रहार गरेर उनले अन्य वा अब्जेक्ट हुनुको नियतिबाट आफूलाई अलग्गै राखिन् । आफ्नै मर्जीले प्रेम गरिन् र छुट्टिइन् तर हरेक प्रेम र शारीरिक सम्बन्धमाथि बकाइदा गौरव मात्रै गरिनन् आफ्ना उपन्यास र संस्मरणमा पनि तिनको जीवन्त अभिलेख पनि राखिदिइन् । प्रख्यात अस्तित्ववादी लेखक जाँ पल सार्त्र १९२९ देखि मृत्युपर्यन्त (१९८१ सम्म) उनका अनन्य पार्टनर रहे । उनीहरू एकअर्काका मेन्टर, एकअर्काका पूरक रहे तर दुवैले निजी छनोटको स्वतन्त्रतालाई सम्मान पनि गरिरहे । यसबीचमा सार्त्र र सिमोन दुवै आआफ्ना प्रेमीसँग लिभ इन रिलेसन मा पनि बसे । सार्त्रबाहेक सिमोनका दुई प्रेमी थिए अमेरिकी लेखक नेल्सन एल्ग्रिन र फ्रान्सेली फिल्ममेकर क्लाउज लन्जम्यान । कतिपय आलोचक अहिले पनि एल्ग्रिनसँगको सम्बन्धको खुला बयान र उनलाई सिमोनले लेखेको विवादास्पद चिठीका आधारमा उनको नारीवादी अडानको धज्जी उडाउँछन् । तर, मूल कुरा कुन क्षणमा उनीभित्र परम्परित स्त्रीत्व सग्बगाएर उनलाई सम्हालिन हम्मे पर्यो भन्ने होइन, उनको अथक साधनाका कारण संसारले के पायो भन्ने हो ।द सेकेन्ड सेक्स उनको खास परिचायक हो । तर, उनलाई प्रसिद्धि दिलाउने अन्य किताब र कामहरू पनि छन् । उनले अढाई दर्जन जति किताब लेखिन्, प्रायः उपन्यास र निबन्ध । तीमध्ये द ब्लड अफ अदर्स, द मेन्डरिज, एथिक्स अफ एम्बिग्युटी लगायतको चर्चा बढी सुनिन्छ । उनका संस्मरणात्मक कृतिहरू धेरै नै विवादग्रस्त हुन पुगे । चारवटा संस्मरण कृतिमध्ये द प्राइम अफ लाइफ सर्वाधिक आलोचित र विवादग्रस्त किताब हो । आफ्ना निजी र यौन जीवनबारे निर्धक्कसँग खुलेर बयान गर्ने उनको हक्की शैली जीवनकालका पछिल्ला किताबमा पनि कायम देखिन्छ । त्यसको उदाहरण १९७० मा लिखित वृद्धावस्थामाथिको गहिरो विश्लेषण ओल्ड एज र फ्रान्समा गर्भपतन कानुन ल्याउन दबाबस्वरूप १९७१ मा लेखिएको मेनिफेस्टो अफ थ्री फोर थ्री मा भेटिन्छ । सार्त्रलगायत उनका प्रियजनहरू एकएक गर्दै उनलाई छोडेर गए । जीवनका अन्तिम वर्षहरूमा पनि लेखन पठनमा निमग्न सिमोन संसारभरका स्त्री बौद्धिकहरूका लागि गतिशील चेतना, निडर लेखन र घर्षणमय बोल्ड जिन्दगीकी साझा गुरु हुन् । अँध्यारो समयमा, स्त्री लेखक हुनुका समस्त असुविधा र दुःखमा, स्त्री भएकैले खप्नुपर्ने छुद्र आलोचना, प्रहार र बुलिइङ का क्षणमा सिमोन निरन्तर उज्यालो फ्याँकिरहने लाइट हाउस हुन् । जनवरी सिमोनको जन्ममास हो । अठहत्तर वर्षको आयु बाँचेर १९८६ अप्रिल १४ का दिन बितेकी उनी सच्चा क्रान्तिकारी, सच्चा साम्यवादी हुन् । उनले हिँडेको बाटो सजिलो त छैन तर अस्तित्वको चोटले, नाम अनाम हिंसाको डहनले, परिचयको कठोर प्रश्नले लखेटिएका संसारभरिका स्त्रीहरूले हिँड्नुपर्नेछवस्तु (अब्जेक्ट) देखि कर्ता (सब्जेक्ट) सम्मको त्यस्तै कठोर बाटो ।सिमोन द बुभालाई विनम्र नमन !"
रणहारको प्रत्यक्ष बयान,"पृथ्वीनारायण शाह (विसं १७७९१८३१, राज्यकाल विसं १७९९१८३१)ले भक्तपुर जितेको ३ महीना पनि नपुग्दै त्यही साल फाल्गुनकृष्ण एकादशीको दिन उनका दरबारिया कवि ललितावल्लभले त्यस विजयलाई मूल विषयवस्तु बनाई भक्तविजयकाव्य लेखेकाले गोरखालीले भक्तपुरविजयलाई ठूलो ठानेको देखिन्छ । हुन पनि हो, भक्तपुरविजय भएपछि पृथ्वीनारायण शाहको राज्यविस्तारको तेस्रो लक्ष्य पूरा भएको थियो । त्यो युद्ध प्रत्यक्ष देखेका, भक्तपुरका अन्तिम राजा रणजित् मल्ल (विसं १७५९१८२८, राज्यकाल विसं १७७९१८२६) का आप्त सेवक गरुडनारायण गोंगलले भक्तविजयकाव्य रचिएको २० वर्षपछि भक्तपुरविजयको विवरण लेख्नु संयोग मात्र होइन जस्तो मलाई लाग्छ । गरुडनारायणले लेखेको यो विवरण सबभन्दा पहिले छत्रबहादुर कायस्थ (विसं १९९९ मा जन्म) बाट विसं २०५५ मा प्रकाशमा आयो (स्व गरुडनारायण ग्वंगल, जुजु रणजीत मल्लया काशीवास, ज्वलान्हायकं, ७ अङ्क, नेसं १०९८, ३७४६ पृ) । त्यहाँ अनुवादक भनी छत्रबहादुरको नाउँ दिइएकोले उनले भाषान्तरबाट नेवारीमा उल्था गरेको देखिन्छ । यसको ५ वर्षपछि देविचन्द्र श्रेष्ठ (विसं १९९५ मा जन्म) बाट गरुडनारायणको त्यही विवरणको विषयमा एउटा लेख प्रकाशमा आयो (पृथ्वीनारायण शाहको भक्तपुरमाथि हमला ः आँखाले देखेको बयान, पृथ्वीजयन्ती२०६० स्मारिका, नेपाल राजकीय प्रज्ञाप्रतिष्ठान, काठमाडौँ, १६२२ पृ) । त्यस लेखबाट यो विवरण नेपालीमा लेखिएको रहेछ भन्ने स्पष्ट भयो र छत्रबहादुरले नेपालीबाट नेवारीमा उल्था गरेको ठहरियो ।नेपाली मसीजीवीहरूमा आफ्नो विशिष्ट पहिचान बनाएका देविचन्द्रको नवीनतम कृति भक्तपुरमा गोर्खाली हमला गरुडनारायण गोंगलको सम्झना (जगदम्बा प्रकाशन, ललितपुर, २०७६) १० सेन्टिमीटर चौडा र २५३ सेन्टिमीटर लम्बा नेपाली कागजमा लेखी बेरेर राखिएको, गरुडनारायण गोंगलको यही विवरणको सम्पादन हो । विसं १८२६ मा भक्तपुरमा हमला भएदेखि विसं १८२८ मा रणजित् मल्ल परलोक भएसम्मको कुरा परेको, गरुडनारायणको यस कृतिमा प्रसंगवश नेसं ९०९ तदनुसार विसं १८४६ को पनि चर्चा आएकोले यो पुस्तक पछि लेखिएको हो भन्ने देखियो । नेवार राजाका सेवक, नेवार गरुडनारायणले यो विवरण नेवारीमा नलेखी किन नेपालीमा लेखे भन्ने प्रश्न यहाँनिर उठ्छ । पछि गरुडनारायणको प्रवेश गोरखाली राजाको दरबारमा भएको त मलाई थाहा छैन, उनका छोरा हृदयरत्न भने जङ्गबहादुर (विसं १८७४१९३३, शासनकाल विसं १९०३१९३३) को पालामा सुब्बा पदमा विराजमान देखिएकाले गरुडनारायण नै गोरखाली दरबारमा भित्रिइसकेका थिए कि भनी अनुमान गर्न मन लाग्छ । भक्तपुरमा युद्ध हुँदा पृथ्वीनारायणसँगै भाइसमेतका प्रतापसिंह पनि थिए भनी भक्तविजयकाव्य मा लेखिएकोले (५४५५ श्लोक) बहादुर शाह पनि त्यहाँ पुगेको देखिन्छ । त्यस बेला प्रतापसिंह (विसं १८०६१८३४) को उमेर २० वर्ष र बहादुर शाह (विसं १८१४१८५४) को भने १२ वर्ष मात्र थियो । गरुडनारायणले यो विवरण तयार पार्दा गद्दीमा रणबहादुर शाह (विसं १८३२१८६३, राज्यकाल विसं १८३४१८५५) भए पनि हालीमुहाली भने उनका काका बहादुर शाहको भएकोले बालककालमा त्यो युद्ध देखेका बहादुर शाहको लागि त्यस युद्धको विवरण नेवारीभाषी गरुडनारायणले नेपालीमा तयार गरेको हुनुपर्छ जस्तो मलाई लाग्छ ।यस पुस्तिकाका मुखपृष्ठमा देविचन्द्र श्रेष्ठको नाउँअगाडि सम्पादक नभनी ग्रन्थ लेखिएकोले सम्पादकलाई ग्रन्थकार भनिने इच्छा भएको, भनिहाल्न भने अप्ठ्यारो परेको जस्तो लाग्छ । प्रकाशकीयमा भने देविचन्द्रलाई स्पष्टै ग्रन्थकार लेखिएको कुरा यहाँनिर भन्नुपर्छ । हाम्रो यतातिर स्वतन्त्र ग्रन्थलाई माथिल्लो ठानी त्यस्तो ग्रन्थलाई मौलिक भनेर त्यस्तो पुस्तकको बढी मानमनितो गर्ने र प्राचीन ग्रन्थको विवेचना गरी त्यो प्रस्तुत गर्ने सम्पादकलाई भने त्यति सम्मान नदिने परिपाटी बसेको देखिएकोले तथा सम्पादित ग्रन्थलाई पारितोषिकले अलंकृत गर्न पनि संकोच मानिने हुनाले ग्रन्थ शब्दले काम चलाइएको हुनुपर्छ ।क्राउन अक्टाभो साइजमा ८९ पृष्ठ भएको यस पुस्तिकामा ४ पृष्ठ सम्पादकको प्राक्कथन ले (५८ पृ) र यसपछिको १ पृष्ठ प्रकाशकीय ले ओगटेको छ (९ पृ) । त्यसपछिका ४९ पृष्ठमा ऐतिहासिक छलफल (११५९ पृ) फैलिएको छ । त्यसपछिका १४ पृष्ठमा मूलपाठ (६१७४ पृ) अनि १४ पृष्ठ (७५८८ पृ)मा मूल पुस्तकको फ्याक्सिमिलि दिइएको छ । सबभन्दा पछिल्लो पृष्ठमा नेपालभाषा प्रभावित शब्दहरूको सूची (८९ पृ) दिई यो पुस्तिका टुङ्ग्याइएको छ । राणाकालमा नेपाल एकीकरणको इतिहास अध्ययन समेत अगाडि बढ्नै दिइएन । नेपाल बाहिर भने यस प्रकारको अध्ययन रोक्न सकिने अवस्था थिएन । त्यसैले रामनगर (पटना) तथा वनारसमा केही काम भएका छन् (५ पृ) भनी प्राक्कथन मा लेखिएकोले कुन कृतितर्फ यो संकेत गरिएको हो भनी खोतल्नुपरेको छ । विसं १९७९ मा प्रकाशित अम्बिकाप्रसाद उपाध्याय (विसं १९५१ तिर१९८६ पछि) को नेपालको इतिहास को पहिलो संस्करण त मैले देखेको छैन, विसं १९८६ मा प्रकाशित दोस्रो संस्करण अर्थात् नेपालको इतिहास र (रामनगरको इतिहास) मा प्रकाशकमा पण्डित देवीप्रसाद उपाध्याय, रामापुरा बनारस र ग्रन्थकारको ठेगाना दिँदा रामापुरा, काशी बनारस तथा ग्रन्थकार बितिसकेपछि विसं २००४ मा प्रकाशित तेस्रो किंवा अन्तिम संस्करणमा प्रकाशकमा राजेश्वरीप्रसाद उपाध्याय, सिंहा लाइब्रेरी रोड, पटना लेखिएकोले यो संकेत अम्बिकाप्रसादको इतिहासतर्फ हो जस्तो मलाई लाग्छ । अम्बिकाप्रसादको इतिहासमा पृथ्वीनारायणको विषयमा विशेष कुरा केही छैन, त्यो त्यति लामो पनि छैन । उता, विसं २००४ मा प्रकाशित तोत्रराज पाण्डेय (विसं १९६७२०१४) र नयराज पन्त (विसं १९७०२०५९)को नेपालको संक्षिप्त इतिहास मा पृथ्वीनारायणको विषयमा कता हो कता बढी लेखिएको छ । अर्को शब्दमा भन्नुपर्दा, अम्बिकाप्रसादको इतिहासमा भन्दा ८ गुना बढी त्यहाँ लेखिएको छ र अन्त अन्त अप्रकाशित नयाँ नयाँ कुरा पनि त्यहाँ निकै छन् । त्यो पुस्तक काशीमा प्रकाशित भए पनि त्यसको रचना राणाशासनमा नेपालमै भएको हो र राणाशासनमै सरकारी विद्यालयमा पाठ्यपुस्तकको रूपमा त्यो पढाइएको पनि हो । यस कारण बाहिर लेखिएको अम्बिकाप्रसादको इतिहास अघि सारी नेपालको एकीकरणको इतिहासको खोजी राणाशासनले गर्दा नै हुन सकेन भनिहाल्नु त्यति उपयुक्त हुँदैन कि ! गोरखाले तनहुँ राज्य जितेपछि तनहुँले राजा आफूले मुगल बादशाहलाई तिरो तिरी हकभोग गर्दै आएको, चम्पारन जिल्लामा पर्ने रामनगरका केही तप्पामा अधिकार कायम राखी त्यहाँका राजा भई बसे । त्यो राज्य पुस्तानपुस्ता कायम रह्यो । तनहुँको भगौडा राजवंशकै पछि लागी रामनगर पुगेका पौडेलवंशका देवीप्रसाद उपाध्याय रामनगर राज्यका भित्रिया हुन पुगेका थिए । यी कुरा राम्ररी नबुझ्दा ती स्थाननामलाई घोलमेल गरी रामनगर (पटना) तथा वनारस भनी प्राक्कथन मा लेखिएको देखिन्छ । गोरखा राज्य चौबीसीमा नगनिने हुनाले त्यसलाई देविचन्द्रको भाषामा नेपाल मण्डल को अर्थात् मेरो भाषामा नेवारराज्य को चोइटो स्वरूप गोर्खा (७८ पृ) भनी गरिएको उत्प्रेक्षा पचाउन गाह्रो छ । किनभने, नेवारराज्य परापूर्वकालदेखि पश्चिमतर्फ नुवाकोटमा सीमित थियो र नुवाकोट नेवारराज्यको पश्चिमी द्वारको रूपमा रहेको हुँदा नेवार राजाहरू नुवाकोटसम्म राज्य कायम गर्न सकेकोमा गर्व गर्थे । त्यसमाथि, काठमाडौँखाल्डोमा राजधानी भएका ३ नेवारराज्यभन्दा गोरखा राज्य भाषा र संस्कार इत्यादिले गर्दा भिन्न प्रकृतिको थियो भन्ने कुराको पनि हामीले हेक्का राख्नुपर्छ ।गरुडनारायणले लखेको विवरणभन्दा ३ गुनाभन्दा पनि बढी पृष्ठको ऐतिहासिक छलफल भएकोले यसलाई उपोद्घात शब्दले संज्ञित गर्न सकिन्छ । सम्पादकले मिहिनेत गरी थरीथरीका दृष्टिले यस विवरणको विवेचना गरेकाले धेरै कुरा स्पष्ट भए पनि केही कुरा अझै अनुसन्धेय छन् । यस विवरण र यसको विषयमा सम्पादकले गरेको विवेचनाको पूरापूर परीक्षा यस पत्रिकामा स्थानाभाव र मेरो समयाभावले गर्दा सम्भव छैन । यसैले, सरसरी हेर्दा मनमा लागेको कुराको चर्चा गरेको छु ।ललितावल्लभको काव्यले गोंगलको संस्मरण अध्ययन गर्न खास केही सहयोग पुर्याउँदैन (५३ पृ) भनी सम्पादकले भने पनि भक्तपुरविजयलाई विषयवस्तु बनाएर लेखिएका २ कृतिको तुलनात्मक परिशीलन हुनु जरूरी छ । काव्य भएकोले भक्तविजयकाव्य मा कल्पनाको उडान हुनु स्वाभाविक भए पनि भुसबाट कनिका छाने जस्तै गरी त्यसबाट इतिहास निकाल्न सकिन्छ र गरुडनारायणको विवरणसँग त्यसको तुलना हुन सक्छ । जयप्रकाश मल्ल बित्दा भीत्र्यानि १ सती गयीन् (६७ पृ, १०२ पङ्क्ति) भनी लेखिएकोमा भक्तविजयकाव्य मा भने स्त्रीयुगल अर्थात् २ स्त्री सती गएको (५८ श्लोक) भनी लेखिएको त्यसको एउटा दृष्टान्त हो ।वंशावलीमा आश्विनवदि ११ रोज ५ मा ललितपुरविजय भएको भनी लेखिएको र त्यस मितिको सत्यापन पनि पञ्चाङ्गगणनाद्वारा भएकोले गरुडनारायणको यस विवरणमा भने उहापछि भाद्र वदि १३ दिन् पछि पाटन् सहर पनि फुट्यो र श्रीतेज मल्ल राजा पनि भागेर भादगाउ पाउ लाग्नु भयो (६२ पृ, २५२६ पङ्क्ति) भनी गरुडनारायणले लेखेकोमा ललितपुरका राजा तेजनरसिंह मल्लले भक्तपुरमा शरण पर्न आएको दिन भाद्र वदि १३ नभई आश्विन वदि १३ हुनुपर्ने हो भनी सम्पादकले टिप्पणी गरेका छन् (२१ पृ) । वंशावलीमा ललितपुरविजयको मिति पूर्णान्तमानअनुसार दिइएको र गरुडनारायणले चाहिँ नेवारहरूले अमान्तमानअनुसार, मिति दिने हुनाले यो अन्तर देखिएको हो । यस कारण सम्पादकले भने जस्तो यसमा महीना बिरिएको छैन, कालमानपद्धति मात्र फरक परेको हो ।यस विवरणमा रणजित्का ३ छोरा डाटिह्म जुजु, धन जुजु, र मेल् डाटिको चर्चा आएको छ । यी ३ छोरा उनका ७ जना मठ्याहा छोराहरूमध्येका हुन् भन्ने सम्पादकको ठहर्याइ छ । सम्पादकले डाटिह्म जुजुको औपचारिक नाउँ अच्युतसिंह र धन जुजुको चाहिँ धनसिंह हो भनी लेखेका छन् (४५ पृ) ।गूठीका कागजातबाट नेसं ८६८ मा अच्युतसिंहले तलेजुमा चाँदीको केतकीपत्र चढाएको बुझिन्छ (नेपालजर्मन हस्तलिखितग्रन्थसंरक्षणपरियोजनाको माइक्रोफिल्म के ३८१।१) । त्यस्ता कागजातमा धनसिंहको चर्चा नआए पनि अजितसिंह (के ३८१।१, ३८८।१३, ३८८।१७, ३८०।६८), उपेन्द्रसिंह (के ३८८।१३) र अवधूतसिंह (के ३८१।१) को चर्चा आएको छ । नेसं ८६८ को महाष्टमीको दिन रणजित्, जयलक्ष्मी मैजु र अजितसिंहले तलेजुमा मुकुट अर्पण गरेको देखिएको छ (के ३८८।१७) । यताबाट अजितसिंह जयलक्ष्मीतर्फका छोरा रहेछन् भन्ने देखिन्छ ।भक्तपुर जितेपछि गोरखालीले नेल ठोकी राखेका आफ्ना छोराहरूलाई बन्धनमुक्त गरिदिने आग्रह काशीवास गर्न जान लाग्दा रणजित्ले गर्दा पृथ्वीनारायणले अस्वीकार गरेको कुरा यस विवरणमा छ । रणजित् बितेको ११ महीनापछि मात्र पृथ्वीनारायणले रणजित्का २ जना छोरा र जुवाइँसँग सलामी कर लिई उनीहरूको अचल सम्पत्ति थामिदिएका थिए (महेशराज पन्त, पृथ्वीनारायण शाहका, अहिलेसम्म प्रकाशमा नआएका तीनवटा लालमोहर, पूर्णिमा ७७ पूर्णाङ्क, २०४७, १७ पृ) । विसं १८२६ फागुनमै लेखिसकिएको भक्तविजयकाव्यमा भने रणजित्लाई काशीवास पठाइसकेपछि पृथ्वीनारायणले चाहिँदो कर दिएर रणजित्का छोरानातिहरूको घरखेत र सम्पत्ति फिर्ता दिएको कुरा छ (१००१०१ श्लोक) । यताबाट लालमोहर पछि भए पनि रणजित्लाई काशीवास पठाएको लगत्तैजसो उनका सन्तानको घरबार सलामी लिई फिर्ता दिएको देखिएको छ । यस विवरणको प्रस्तुतीकरण सम्पादकले पाठालोचनात्मक रीतिले गर्न खोजेको प्रशंसनीय छ । त्यसमाथि, अक्षर टुट्दा मूलपाठमा काकपद दिई दुइटा पङ्क्तिको बीचमा थपिएका त्यस्ता अक्षर मूलपाठमा यसै गरी थपिएकोले यो नयाँ प्रयोग यहाँ गरिएको छ । पहिले लेखिएको अक्षर हटाउनुपर्दा मूलमा यस्तो धर्को हाली हटाएकोमा मूलपाठमा पनि यही हूबहू उतारिनु अर्को नयाँ प्रयोग हो । यसरी मूलको यथारूप प्रस्तुतीकरणमा जोड दिइँदा दिइँदै पनि मूलमा ठाउँठाउँमा हटाउनुपर्ने अक्षरमा मसी दलेको कुरा भने यहाँ खुलाइएको छैन ।कहीँ कहीँ पाठालोचनका सबै नियमको पालना नभएको पनि देखाउन सकिन्छ । उदाहरणको लागि, मूलमा नष्ट भइसकेका अङ्क वा अक्षर यहाँ प्रसंगानुरोधले यस्तो कोष्ठभित्र राखिएको छ । तर, मूलमा टुटेको अक्षर पनि यस्तै कोष्ठमा राखिएकोले फ्याक्सिमिलि नहेरेसम्म कागज नष्ट भई गएको अक्षर हो कि, लेख्नेले नै छुटाएको हो भन्ने स्पष्ट हुँदैन (उदाहरणको लागि, ६८ पृ, ११६ पङ्क्ति) । मूलमा भएको पाठ यथावद् राखी संशोधित पाठ पनि यही कोष्ठ भित्र राखिएकोले अझ भ्रम पर्न गएको छ (६६ पृ, ८१ पङ्क्ति) । कुनै अक्षर वा अक्षरका मात्रा हटाउनुपर्दा तेर्सो मसिनो धर्को दिई हटाउने चलन पनि प्राचीन लेखपद्धतिमा छ (महेशराज पन्त, जातरूपज् कमेन्टरि अन् दि अमरकोष १ भाग, दिल्ली, मोतीलाल बनारसीदास, सन् २०००) । मूलपाठमा अघिबाट छोड्योछन् (९० पङ्क्ति) लेखिएकोमा त्यसमा पछिबाट एकलख खारिज गर्न त्यसमाथि दुइटा धर्को दिएको नबुझ्दा पाठ दिँदा छोड्योछन् (६७ पृ, ९० पङ्क्ति) नै छापिएको छ ।मूलको उतार सम्पादकबाट पङ्क्ति पङ्क्ति छुट्ट्याई राम्रोसँग गरिएको छ तापनि अझै सावधान भई उतार गर्नुपर्ने देखिन्छ । सबभन्दा पहिलो वाक्यमा गुरवे नै गुरूवे भई छापिएको छ । ह्रस्व भएकोमा दीर्घ गरिको ठाउँमा गरी, तिन्लाइ को ठाउँ तिन्लाई हलन्त भएकोमा अजन्त इन्लाइ को ठाउँमा इनलाइ, मुल्चोक् को ठाउँमा मूल चोक, पाटन्को ठाउँमा पाटन, रात् को ठाउँमा रात शिरबिन्दु नभएकोमा शिरबिन्दु इटाछे को ठाउँमा इटाछें र को ठाउँमा ल तरवार को ठाउँमा तलवाल चन्द्रबिन्दु नभएकोमा चन्द्रबिन्दु ज्यूदैको ठाउँमा ज्यूँदै चन्द्रबिन्दु भएकोमा चन्द्रबिन्दु छोडेको हुँडा को ठाउँमा हुडा सको ठाउँमा श साहेवको ठाउँमा शाहेव रेफ छुटेकोमा कुनै सूचना नदिई रेफ थपेको हजूमाको ठाउँमा हजूर्मा हलन्तको ठाउँमा संयुक्ताक्षर भत्काई को ठाउँमा भत्काई अनुस्वारमा विपर्यय भंनुभयो को ठाउँमा भनुं भयो । यी सब यथारूप नउतारिएकाका केही दृष्टान्त हुन् ।हामीकहाँ चलेको देवनागरी लिपिमा केही काल अघिसम्म पनि व लेखी त्यसको मुनि थोपा दिए व उच्चारण गर्ने र व अक्षरमा केही थपथाप नगरे ब उच्चारण गर्ने चलन थियो । त्यसैले सावाँ अक्षर चिनाउँदा तलथोप्ली व भनी पढाउने चलन थियो । मूलपाठ उतार्दा जहाँ जहाँ तल थोपा छैन, त्यसको उच्चारण ब गर्ने र थोपा हुँदा व भनी उतार्ने चलन छ, तर वबाट उठ्ने संस्कृत शब्द आयो भने त्यस अक्षरमा थोप्ला नभए पनि व नै पढ्ने चलन छ । यहाँ मूलपाठ दिँदा एकनासले व लेखिएकोले पाठालोचनको सिद्धान्तबाट यो पाठ पर गएको देखिन्छ ।प्रूफको अशुद्धि त्यति नभए पनि ब र वको खयाल नराख्दा विन्दु, दरवार, वनारस, प्रतिविम्व, चौविसी, वहादुर, दोस्रो वाजि, वाधक, विहिबार, वितेपछिको, वयान, वूढा राजा, वागी, वन्दोवस्त, व्रम्हनाल, बज्रखाल, जवावी जस्ता वर्णविन्यास ठाउँठाउँमा भेट्टिन्छन् । श र सको छ्यानविचार नगर्दा एउटै शब्द कहीँ शूरप्रताप र कहीँ सूरप्रताप भई छापिएको छ । संस्कृतभाषामा त्यति अधिकार नभएर होला, प्रशय, भश्म, सक्षम, प्रसंगवस, पदच्यूत, पुनर्स्थापित, तत्व, व्यतित, मौन रहनु, सविस्तार उल्लेख, संसामयिक जस्ता वर्णविन्यास पनि यहाँ परेका छन् । भक्तपुरका अन्तिम राजाको नाउँ यहाँ सर्वत्र रणजित छापिएकोले लडाइँ जित्ने अर्थमा रहेको मूल शब्द रणजित्को अर्थविपर्यय भई लडाइँमा जितिएको अर्थमा परिणत हुन गएको छ ।"
शासकहरू मानिसलाई अलग्याउँदै छन्,"आफूभित्रको लेखकलाई कसरी चिन्नुभयो ?स्कुलमा म धेरै पुस्तक पढ्थेँ तर आफैँले केही लेखेको थिइनँ । हजुरआमा, बुबाआमा, आन्टीहरू कथा सुनाउनुहुन्थ्यो । म सुनाइएका कथासँग हुर्किएँ । हाइस्कुलको अन्तिम वर्षमा शिक्षकले क्रिएटिभ राइटिङ क्लासका लागि नाम पठाइदिनुभएछ । त्यही क्लासमा गएर मैले पहिलोपल्ट लेखेँ । जब मैले लेखेँ त्यहाँका शिक्षक र विद्यार्थीहरूले मन पराएँ । अर्को वर्ष युनिभर्सिटी गएपछि क्रिएटिभ क्लासमा भर्ना गरेँ । त्यहाँको शिक्षक मेरो महत्त्वपूर्ण मेन्टर बन्नुभयो । उहाँसँग अहिले पनि सम्पर्कमा छु । त्यसपछिका हरेक वर्ष मैले एउटा वा दुइटा क्रिएटिभ क्लास लिइरहेँ । पढ्न भेटे जति पढेँ । क्रिएटिभ राइटिङ, वाक्य संरचना, व्याकरणलगायत क्षेत्रमा सुधार गर्न मद्दत गर्ने अनेक किताबहरू पढेँ । धेरै मानिस पढ्नका लागि राम्रो हुन्छन् तर लेखनसम्म पुग्न सक्दैनन् । पढ्ने पाठकबाट लेख्ने लेखकमा पुग्ने दोबाटो कति बेला पत्तो लाग्छ ? ठ्याक्कै के हो भन्ने मलाई पनि थाहा छैन । तर लेख्न थाल्दा प्लट, पात्र वा आइडियाबारे केही पनि थिएन । म केवल राम्रा वाक्य लेख्न चाहन्थेँ । वाक्यबाट अनुच्छेद, पेज अनि पाठ । त्यो प्रक्रिया बिस्तारै बढ्दै गयो । युनिभर्सिटीको प्रोफेसर लेखकले पढ्ने हरेक चीजले लेखनलाई मद्दत गर्ने हुनुपर्छ भनिरहनुहुन्थ्यो । त्यसरी बलियो वाक्य लेख्ने प्रयास बिस्तारै बलियो अनुच्छेद, बलियो कथा, र बलियो उपन्यास बन्दै गयो । एक अन्तर्वार्तामा लेखिरहेको बेला पछाडि छुटेको घर र कथा जहिल्यै पनि आफूसँगै थियो भन्नुभएको छ । त्यो कथा आफूसँग छ भन्ने कसरी थाहा भयो ? त्यो पहिला नै थियो या पछि चिनिएको लेखकले लिएर आयो ?अमेरिकाको स्कुलमा अंग्रेजी सिक्न प्रयासरत हुन्थेँ । अरूसँग घुलमिल हुने प्रयत्न गर्थेँ तर संस्कार र भाषा थाहा नभएको कारण कम साथी थिए । म पहिलोपल्ट अफगानिसतान ६ वर्षको हुँदा गएको हुँ । त्यो मेरो जीवनको एकदमै महत्त्वपूर्ण समय थियो । पहिलोपल्ट धेरै आफन्त भेटेँ । गाउँमा घुमेँ । भेडा र गाईहरूसँग सँगसँगै दौडिएँ । सम्झनाहरू सँगालेँ । अमेरिका फर्किएँपछि लोगाड कति सुन्दर छ भन्ने बयान गरेर थाकिनँ । १२ वर्षको हुँदा म फेरि त्यहाँ गएँ । अमेरिका फर्किएर हरेक पल सोचिबस्थेँ । अफगानिस्तान कति सुन्दर छ भन्ने कुरा लागिरहन्थ्यो । त्यही याद, सम्झना र नोस्टालजियाले होला सायद जब म केही लेख्न खोज्थेँ कथा लोगाडमै पुगिहाल्थ्यो । अर्को अन्तर्वार्तामा लोगाड सहर सुन्दर र डरलाग्दो दुवै थियो भन्नुभएको छ । त्यस्तो किन भन्नुभयो ?त्यहाँ जानुभन्दा पहिला अरू अमेरिकनले जस्तै मैले पनि अफगानिस्तानको बारेमा सुनेको थिएँ । धारणा त्यहीअनुसार बनेको थियो । पहिलोपल्ट जाँदा आफ्नै मान्छेहरूसँग म डराइरहेको थिएँ । मलाई आफ्नै देशसँग डराउनुपर्छ भनेर पढाइएको थियो । त्यहाँ मैले सेना देखेँ । आकाशमा उडिरहेका लडाकु विमान देखेँ । बम पड्किएको सुनेँ । तर सँगै त्यहाँ भएका धेरै चीजलाई प्रेम पनि गरेँ । दिदीबहिनीहरूसँग गाउँ घुम्न गएँ । साथीहरू बनाएँ । त्यसको सुन्दरताले मलाई मोहनी लगाएको थियो । यो धेरै खुसी र धेरै डर एकैपल्ट मिसिएको समय थियो । पहिलोपल्ट आफूलाई जीवित महसुस गरिरहेको थिएँ । त्यो महसुस मलाई अमेरिकामा कहिल्यै पनि भएन । जब फर्किएँ त्यो महसुस सँगै होस् चाहिरहेँ । त्यसैले त मैले लेख्ने अक्षरमा लोगाड आइरहन्छ ।अंग्रेजी भाषाले आफूभित्रको अफगानिस्तान र लोगाडको ठाउँ खोसेको बताउनुभएको छ । किताबमा त्यसैले पनि पास्तो भाषाका धेरै अक्षर र पाठ अनुवाद नगरी छोडिएको छ । किन ?भाषा महत्त्वपूर्ण कुरा हो । सबै लेखकले यो कुरा दिमागमा राख्नैपर्छ । अंग्रेजी सिक्नु नराम्रो हैन तर यसलाई आफ्नो भाषाको मूल्यमा सिक्नु हुँदैन । लेखनमा करियर बनाउनका लागि अंग्रेजीमा लेख्नुको धेरै महत्त्व छ । प्रकाशन गर्न सजिलो हुन्छ । तर यसको मतलब आफ्नो भाषा गुमाएर अंग्रेजीमा लेख्नु हैन । आफ्नो भाषा र साहित्यको इतिहाससँग परिचित नभई नयाँ भाषामा पनि खासै केही गर्न सकिँदैन । साहित्यमा हुने सबैभन्दा शक्तिशाली आवाज फरकफरक भाषा मिसिएर बनेको आवाज भइदिन सक्छ । मलाई मेरो मातृभाषा आउँदैन तर त्यसका शब्दहरू राख्नका लागि श्रीमतीले धेरै मद्दत गरिन् । ९११ को आतंककारी हमलाले तपाईंको लेखनमा कसरी प्रभाव पारेको छ ? म ९ वर्षको थिएँ । टीभीमा कार्टुन हेरिरहेको थिएँ । कार्टुन अकस्मात् रोकिएर ठूलो बिल्डिङमा आगो लागिरहेको दृश्य देखियो । के भइरहेको हो भन्ने मलाई थाहा थिएन । स्कुलमा जाँदा मानिसले यसको बारेमा कुरा गरेको र कोही रोइरहेको देखेँ । ठूलो कुरा भएको रहेछ भन्ने त्यस बेला लाग्यो ।केही दिनमा अमेरिकाले अफगानिस्तानलाई दोष लगायो । सेना पठायो भन्ने सुनियो । त्यसपछि म बसेको ठाउँ र म आएको ठाउँको बीचमा सम्बन्ध नमीठो बन्यो । लडाइँ भयो । विद्यार्थीहरू मसँग रिसाउन थाले । उनीहरू मलाई नाम र देशको नाम लिएर जिस्काउँथे । आतंकवादी भन्थे । बिन लादेन मेरो अंकल वा हजुरबुबा हो भन्थे । म अरूभन्दा फरक रहेछु भन्ने लागेथ्यो । अस्वीकार्य भएको जस्तो लाग्थ्यो । यसले मेरो पहिचान र म आफूलाई कसरी हेर्छु भन्ने कुरामा पनि व्यापक अन्तर ल्याइदियो । मैले लेखेका कथाहरूमा त्यो बुझाइको ठूलो असर छ । त्यो घटनाले मलाई म को हुँ भन्ने कुरा खोज्दै हिँड्ने बनाएको छ । एक कठिन इतिहास बोकेको लोगाडजस्तो सहरको बारेमा लेख्नु कत्तिको कठिन र जिम्मेवारीयुक्त काम रहेछ ?लोगाड लामो समयसम्म लडाइँ भोगेको ठाउँ हो । म स्टेरियोटिपिकल हुन नखोजे पनि, लोगाडलाई बारम्बार लडाइँ भइरहेको खतरा ठाउँको रूपमा चित्रण गर्न नखोजे पनि म एकदमै साँचो र इमानदार हुन भने खोजेको छु । देशमा भइरहेको पीडा र दुःखलाई मैले बरालेको छैन । कथा लेख्दा त्यस बेला गरिएका हत्या, झारिएका बम, आमहत्याजस्ता कुराहरू छुटाउँदिनँ । म मान्छेलाई यहाँ यस्तो भएको थियो र त्यो कुरा हामीले बिर्सिएका छैनौँ भन्ने कुरा बताइरहन चाहन्छु । कुनै बेला यो कुरा भार भएको जस्तो पनि लाग्छ तर सँगै एक लेखकको रूपमा यी कुरा मेरा जिम्मेवारी हुन् भन्ने कुरा पनि सम्झिन्छु । ती मारिएका मान्छे वास्तविक मान्छे थिए । तिनको जीवन थियो । तिनका परिवार थिए । तिनलाई माया गर्ने मान्छे थिए । तिनलाई जानीजानी मारिएको थियो । मानिसहरूलाई यो कुरा भुल्ने अधिकार छैन । रिसर्चमा गएको बेला वा इतिहास पढिरहेको बेला यो कुरा त्यस बेला नगरेको वा गरेको भए यस्तो हुँदैन थियो भन्ने लाग्छ कि लाग्दैन ? एकदमै लाग्छ । इतिहासमा यस्ता धेरै अवसर थिए जति बेला अफगानिस्तानलाई धेरै यस्ता राजनीतिक निर्णय गर्ने अवसर थियो । तर तिनले गरेनन् । त्यसले देशलाई यस्तो दलदलमा पुग्नबाट बचाउने थियो । तिनले सिकेनन् । पटकपटक नेतृत्वले जनतालाई असफल बनाइरहे । ती शक्तिमा त पुगे तर आफू कुन सपना बेचेर त्यहाँ पुगेको हो भन्ने कुरा बिर्सिए । तिनले शक्तिका लागि धेरै कुरा बेचे । जनतालाई सुनेनन् । मेरो बुबा यसको बारेमा बारम्बार कुरा पनि गरिरहनुहुन्छ । सोभियत अकुपेसनको रेजिस्टेनको समयमा त्यहाँ धेरै राम्रा कमान्डर र मान्छेहरू थिए । ती देशको चिन्ता गर्थे तर तिनलाई पनि मारियो । मानिसहरूलाई युद्धबाट निकाल्ने धेरै अवसरमा उनीहरू पटकपटक असफल भएका छन् । त्यसको असर अहिले भोग्नुपरिरहेको छ । संसारभर धेरै शरणार्थी उत्पादन भइरहेका छन् । तपाईंको परिवार पनि शरणार्थी थियो । यसलाई कसरी हेर्नुहुन्छ ?शरणार्थी तथा विस्थापनको समस्या बढिरहेको छ किनकि राज्य वा देशको जुन पुरानो बुझाइ हामीमा थियो त्यो असफल हुँदै गएको छ । यूके, अमेरिका तथा भारतमा भएका पछिल्ला चुनावलाई हेर्दा अति राष्ट्रवादीहरू उदाइरहेको देखिन्छ । त्यसले घृणा वा द्वन्द्वलाई बढावा दिइरहेको छ । देशको सिमाना बलियो बनाउने नाममा देशभित्र भएका सानासाना समूहहरूलाई लगाउने काम भइरहेको छ । अमेरिका आफ्नो बोर्डर बलियो बनाउने भनिरहेको छ सँगै सिरिया र अफगानिस्तानमा बम खसाल्न छोडेको छैन । लाखौँ मान्छेलाई घरबारविहीन बनाइरहेको छ । यो एकदमै विरोधाभास कुरा भयो । शासकहरू देश बलियो बनाउने नाममा मानिसहरूलाई अलग्याउँदै छन् । यो डरलाग्दो छ ।"
अच्युतानन्दको विमानशास्त्र,"सत्ताईसौं अध्यायमा पुगेपछि बालकृष्ण समका मेरो कविताको आराधन आकाशबाट कागजको कलेवरमा खसेको अलिकति उज्यालोजस्तै भइदिन्छ । त्यही रोमाञ्चक उज्यालोले डोर्याएर प्राचीन ग्रीसेली किंवदन्तीमा वर्णित आइकारस र डिडालसको कथा हुँदै आर्य सभ्यताका महर्षि भरद्वाजकृत बृहद विमानशास्त्रसम्म लैजान्छ । त्यससँग सम्बद्ध रहेर बीसौं शताब्दीमा भएका केही मनोरञ्जक, केही अपत्यारिला वैज्ञानिक प्रयोगसम्म खिंच्छ । पौराणिक सत्य र ऐतिहासिक सत्यका बीचमा रहेको अन्तर प्राज्ञिक जगत्ले खुट्याउन थालेको धेरै भैसक्यो । आम नागरिकको तहमाचाहिं विश्वव्यापी असमञ्जसको समानान्तर शृंखला सँगसँगै चलिरहेकै छ । जगत्का सत्यसँग शताब्दीयौंसम्म श्रुति, स्मृति, लोककथा र कल्पनालाई बुनेर निर्माण भएको ऐतिहासिक कृतिले पौराणिक सत्य निर्माण गर्छ । जुन बेला इतिहासका अभिलेखजन्य प्रमाणले ती घटनाको अस्तित्व निश्चित गर्छन्, त्यो ऐतिहासिक सत्य बन्न पुग्छ । त्यसैले मेरो कविताको आराधन मा उल्लेख गरिएका पण्डित अच्युतानन्द, उनले प्रयास गरेको प्रारम्भिक इन्जिनियरिङ कला, विज्ञानमा समर्पित भएर घरखेत गुमाएको तथ्य आदि ऐतिहासिक सत्य हुन् । बृहद् विमानशास्त्र पौराणिक सत्य हो । आइकारस र डिडालसचाहिं दन्त्यकथा । सबै पौराणिक सत्य वास्तविक सत्य हुँदैनन् वा सधैं असत्य रहिरहन्छन् भन्ने पनि छैन । पौराणिकताबाट कल्पनालाई अलग्याएर सत्य छुट्याउने बौद्धिक कर्म प्राचीनकालदेखि हालसम्म निरन्तर चलिरहेकै छ । अंग्रेजीमा मिथ भनिने पौराणिकता अपरीक्षित मान्यता (एजम्सन) हो, जसलाई आधुनिक इतिहासकारहरू प्रमाणद्वारा परीक्षण गर्नु आफ्नो पहिलो दायित्व ठान्छन् (पिटर हिस, मिथ, हिस्ट्री एन्ड थ्योरी, जर्नल अफ हिस्ट्री एन्ड थ्योरी, संख्या ३३, पृष्ठ ११९) । महाभारत वा रामायणका घटनाको ऐतिहासिक प्रमाण खोज्ने कार्य त्यसैले चलिरेहको हो । यद्यपि जडवत् वाक्यहरूमा पौराणिकतलाई पेस गर्ने राजनीतिले आज यस्तो परिशीलन असजिलो, खतरायुक्त बनाएको छ । धर्मआधारित राजनीतिको मुख्य जग पौराणिकता भएकाले उसले पौराणिक सत्यलाई इतिहासका रूपमा अर्थ्याउन थाल्छ । आम मानिसलाई पनि त्यसैगरी सोच्ने फरमान जारी गर्छ । उदाहरणका लागि आजको भारतमा गान्धीको इतिहाससँग हिन्दुत्वको पौराणिकता संघर्षरत छ, जबकि हिन्दु गान्धी आफैं पौराणिकतामा विश्वास राख्थे । मुस्लिम जगत्मा प्रोफेट मुहम्मदको चित्र बनाउनु मात्र पनि मृत्युदण्डकारक हुन्छ । क्रिस्चियनहरूका सम्प्रदायअनुसार फरक पौराणिक विश्वास छन् । धार्मिक हुनु र धर्मभीरु हुनु फरक कुरा हुन् । भीरु चरित्रले पौराणिकताको परिशीलन रोकेर सत्य खोज्ने परिश्रमलाई निस्तेज गर्छ, अन्धविश्वासमा लिप्त राख्छ । धार्मिक हुनुले समाजलाई अनुशासन र कर्तव्यको बाटोतर्फ प्रेरित गर्छ । तसर्थ, मानिस धार्मिक होस्, भीरु नहोस् । समले सम्झाइरहने अच्युतानन्द धार्मिक छन् । उनमा असाधारण वैज्ञानिक वृत्ति पनि सँगै देखिन्छ । समलाई त्रिचन्द्र कलेजमा पढाउने पण्डित पीताम्बर अच्युतानन्दका पारिवारिक नातेदार भएकाले उनैका माध्यमबाट समले अच्युतानन्दलाई भेटे, आफ्नो संस्मरणमा उनका कुरा लेखे । युवा अवस्थामा अध्ययनका लागि बनारस गएकाबखत अच्युतानन्दले रेल गाडी देखे, चढे । एकीकृत वाष्पशक्तिले त्यसको इन्जिन चलेको थाहा पाए । यताबाट गएका वा उतैका अरूले पनि रेल गाडी देखेका हुन्, चढेका हुन् । केवल अच्युतानन्दको मस्तिष्कलाई त्यसले हुँडल्यो, हुँडलिरह्यो । आफ्नो जीवनमा यस्तै अनुभवहरू सँगालेका पूर्वभारतीय राष्ट्रपति एपीजे अब्दुल कलामले भनेका होलान् सपना त्यस्तो होस् जसले निदाउन दिंदैन । धेरै अघि अच्युतानन्द पनि निदाएका थिएनन् । बनारसबाट नेपाल फर्केपछि बीस वर्ष लगाएर दुई जना अट्ने चारपांग्रे गाडीलाई वाष्पशक्तिले चलाएर देखाए । उनको महत्त्वाकांक्षा बढ्यो । उड्ने जहाज बनाउने उद्योग गर्न थाले । उनीसँग एउटा जिज्ञासु मस्तिष्कबाहेक अर्थोक थिएन । यो घटना अमेरिकी राइट दाजुभाइले हवाइजहाजको आविष्कार गर्नुभन्दा निकै अघिको हुनाले संसारमा एरोडाइनामिक्स जन्मिसकेको थिएन । रेल चलेको देख्नुबाहेक अर्को अनुभव वा आधुनिक विज्ञानको अध्ययन गर्ने सम्भावना अच्युतानन्दसँग थिएन । त्यसैले, जर्मन वैज्ञानिक डेम्लरले अलिक पहिले बनाएको आन्तरिक ज्वलन मेसिनबारे पनि यिनलाई थाहा थिएन । बीस वर्षको अनुत्पादक खर्चले त्यसबेलाको समयमा नौ हजार रुपैयाँ ऋण बोकायो । भतिज पीताम्बरका माध्यमबाट जनरल गेहेन्द्रशमशेर (पहिलो वैज्ञानिक मानिएका) लाई गुहारे । गेहेन्द्रले उनका बाबु तत्कालीन प्रधानमन्त्री वीरशमशेरबाट दस हजार रुपैयाँ सहयोग दिलाइदिए । वीरशमशेरले ती दरिद्र वैज्ञानिकलाई भनेका वाक्य सम लेख्छन्, हेर पण्डित राम्रो उद्योग गरेछौ, उहाँ सवारी भएका बेलामा श्री ५ मुमा बडामहारानीलाई पनि नजर गराएछौ, यहाँ चाहिएको बेलामा म पनि डाकुँला, जेठा (गेहेन्द्र) लाई दस हजार दिनु भनिदिएको छु, ऋण तिर, तर अब यस्तो बनाउँदा हामीलाई जाहेर गरेर मात्र गर्नु, अहिले आफ्ना आँटले बनाएछौ, भैहाल्यो (सम, मेरो कविताको आराधन, पृष्ठ १०४)। नेपालको पहिलो वैज्ञानिक त धादिङ जिल्लाको चरंगे फेदी अचानेका यी अच्युतानन्द पो देखिए । उनले बनाएको वाष्पचालित गाडी कता पुग्यो होला ? जोगाएर राख्न सकेको भए कमसेकम आज छाउनी संग्रहालयमा देखिन्थ्यो कि ? श्री ३ वीरशमशेरका जेठा छोरा गेहेन्द्रले बनाएको तोपसमेत लिलामी हुने देशमा एउटा शक्तिहीनको आविष्कार बाँच्न के सम्भव हुन्थ्यो होला र ? वीरशमशेरबाट पाएको पैसाले ऋण तिर्नुको साटो अच्युतानन्द जहाज बनाउन थाले । अर्को बीस वर्ष धातु र इन्धनको प्रयोग नबुझी अनेक असफल प्रयास गरेका उनका सुरुआती सामान काठ र बाँसका थिए । प्रारम्भिक वैज्ञानिक प्रयोगहरू यस्तै उटपट्याङ हुँदा हुन् । बाफले जहाज नचल्ने बुझेपछि मट्टीतेलको इन्धनमा आइपुगे र इन्धन राख्ने भाँडोचाहिं धातुको हुनुपर्छ भन्ने बुझे । फेरि ऋणमा डुबे । वीरशमशेरको देहान्त भैसकेको थियो । अन्यत्रबाट सहयोग पाउने सम्भावना थिएन । विक्षिप्तजस्तै भएर उनी काठमाडौंको चपलीघाटमा तपस्या गर्न थाले, उड्ने मेसिन बनाउन । अनेक खाले चंगा बनाएर उडाए । अनेक पार्टपुर्जा जोडेर तयार गरे । उनको नाम नै विमान पण्डित राखिदिए मानिसहरूले । चपलीघाटमा दिनदिनै रमिता लाग्न थाल्यो । अनौठो काम भैरहेको, मानिस जम्मा भैरहेको देखेर एक दिन प्रहरी आएर सोध्यो, बाजे, के बनाउन लाग्नुभएको ?जहाज ।कहाँ उडाउने ? आकाशमा ।दरबारमाथि पनि उड्छ ? उड्यो भने सबैतिर उड्छ ।लौ बाजे, त्यसो भए यो सबै छुट्याउनोस्, आइन्दा हामीलाई नसोधी हात नहाल्नुहोला (सम, उही, पृष्ठ १०५) । अनि उनका कलपुर्जा आगोमा जले । यसैबेला, करिब सबैथोक सकिएर सडकमा आइपुगेका बेला, समले उनलाई भेटेका थिए । यी अच्युतानन्दको सम्झना मात्र पनि नेपालका लागि प्रेरणादायी हुन सक्छ । अलिक वर्षपछि अमेरिकामा राइट दाजुभाइले साइकल मर्मत गर्ने आफ्नै पसलका पार्टपुर्जा जोडेर साँच्चै उड्न सक्ने जहाज बनाए । राइट दाजुभाइको आविष्कार पनि नमुना मात्र थियो । त्यसमा सयौं वैज्ञानिकले करिब एक दशक लगाएर गरेका सयौं परिष्कारपछि पहिलो विश्वयुद्धमा प्रयोग गर्न सन् १९१४ मा पहिलोपटक यात्रुबाहक जहाज उडाइयो, जसमा १६ जना यात्रु सवार थिए । अच्युतानन्दको असफल प्रयोगले प्राचीन ग्रीसको एउटा दन्त्यकथा सम्झाउँछ, जसमा डिडालस र आइकारस वैज्ञानिक बाबुछोराको वर्णन छ । इसापूर्व ४३ मा जन्मेर इस १७१८ मा मृत्यु भएका रोमन कवि ओभिडले सबैभन्दा पहिले यो कथा लेखे, आफ्नो मेटामोर्फोसिस शीर्षकको लामो काव्यभित्र । ओभिड, होरेस र भर्जिललाई प्राचीन रोमन साहित्यका त्रिमूर्ति मानिन्छ । ल्याटिन भाषामा लेखिएको मेटामोर्फोसिसलाई पछि अंग्रेजी कविहरू सर स्यामुअल गार्थ र जोन ड्राइडेनले अंग्रेजीमा अनुवाद गरे । पन्ध्रवटा अलग खण्डका पुस्तकाकारमा मेटामोर्फोसिस प्रकाशित छ । हलिउडका साइन्स फिक्सन मा ग्रीसेली वा नर्डिक पात्रहरू जोडेर आजकल बनाइने सिनेमाका आदिस्रोत यिनै प्राचीन कृतिहरू हुन् । मेटामोर्फोसिसको आठौं पुस्तकअनुसार प्राचीन ग्रीसको एक राज्य क्रिट का राजा मिनोसले आफ्नो पराक्रम निर्वाध रहोस् भन्नका लागि समुद्रकी देवी पोसाइडनलाई खुसी राख्न बलि दिने विचार गरे । हिन्दु पौराणिक मान्यताअनुसार पनि भाग्य र सम्पत्तिकी देवी लक्ष्मी समुद्रकै छोरी हुन् । तर, पोसाइडन आक्रोश, अहंकार, आँधी, भूकम्प र एकै छिनमा बदलिने स्वभावका लागि चिनिन्छिन् । लक्ष्मीको कोमलता र दयाको ठीक विपरीत स्वभाव छ ग्रीसेली देवीको । उनले आफूलाई दिइने बलिका लागि एक सुन्दर सेतो गोरु समुद्रबाट सिर्जना गरी मिनोसकहाँ पठाइन् । त्यो गोरुको सुन्दरतामा लोभिएर राजा मिनोसले अर्कै गोरु बलि दिए, जसले पोसाइडनलाई आक्रोशित बनायो । उनले मिनोसकी रानी प्यासिफाए लाई त्यो गोरुसँग प्रेममा फसाइन् र सहवाससम्म धकेलिन् । रानीले आधा गोरु, आधा मानव स्वरूपको मानवभक्षी राक्षस मिनोटोरलाई जन्म दिइन् । लगभग अपराजेय त्यस राक्षसलाई डिडालसले बनाएको लेबिरिन्थ भित्र नौ वर्ष बन्दी बनाइयो । पहिले रानीलाई र पछि आफ्नी छोरी एरियन को प्रेमी थिसियस (जसले मिनोटोरलाई मार्छ) लाई सहयोग गरेको थाहा पाएपछि डिडालस र उसको छोरा आइकारसलाई नै लेबिरिन्थभित्र मिनोसले कैद गरिदिए । इन टिडियस एक्जाइल नाउ, टु लङ डिटेन्डडिडालस ल्यांग्विस्ड फर हिज नेटिभ ल्यान्डहिज बोई यङ आइकरस नियर हिम स्टुडअन्थिन्किङ अफ हिज फेट, विथ स्माइल्स पर्सुड । (ओभिड,मेटामोर्फोसिस, पुस्तक ८, भर्स १६१७) (लामो कैदी जीवनमा डिडालसलाई मातृभूमिको याद आइरह्यो, उसको युवा छोरो आइकारस नजिकै टीठलाग्दो गरी उभिएको हुन्थ्यो, आफ्नै भाग्य सम्झेर ।)डिडालसले अन्ततः मैनमा जोडेका पखेटा लगाएर छोरालाई कैदबाट भगाउँछ । तर, आकाशमा धेरै माथि उड्नाले मैन पग्लेर पखेटा खुस्किन्छन् । आइकारस जमिनमा खस्छ, उसको मृत्यु हुन्छ । यसरी, हरेकपल्ट नयाँ र अप्ठ्यारा सामान बनाउनुपर्दा एथेन्सका छिमेकी राज्यले समेत खोजी गरिने डिडालस आफ्नो समयको टमस एडिसनजस्तै थियो भन्न सकिन्छ । दन्त्यकथाका पात्रहरूको जीवनमा अनेक संयोग र चमत्कारका प्रसंग जोडिएर आउँछन् । डिडालस बाबुछोराको अस्तित्व केवल मिथक हो भने कवि ओभिडचाहिं ऐतिहासिक सत्य । पहिलो शताब्दीको सुरुतिर लेखिएको मानिने मेटामोर्फोसिसका रचानाकर ओभिडको मस्तिष्कमा मानिस सवार हुने अलग्गै विमान होइन, मानिसकै शरीरमा जोडिएका पखेटा भए उड्न सकिने विचार आयो । सायद चराहरू उडेको यथार्थले उनलाई त्यस्तै काल्पनिकीको निर्माण गर्न प्ररित गर्यो, जसलाई उनले आफ्ना पात्रहरूमा आरोपित गरे । ओभिडको कल्पनामा जहाज आइसकेको छैन । तर, रोचक यथार्थ के हो भने मानिसले गुड्नेभन्दा उड्ने कल्पना धेरै पहिले गर्न थालेको देखिन्छ । उड्ने सामर्थ्यको अझ प्राचीन उल्लेख आर्यहिन्दु सभ्यताका वैदिक ग्रन्थहरूमा पाइन्छ । इसापूर्व १७०० आसपास रचना भएको मानिने ऋग्वेद संसारकै सर्वप्राचीन पूर्ण ग्रन्थ हो । ऋग्वेदअघि सुमेरियन सभ्यताका सानातिना अभिलेखहरू पाइएका छन् । आजको दक्षिणी इराकमा पर्ने सुमेर र मेसोपोटामियाकालीन गिल्गामेस राजाको कहानी समेटिएको महाकाव्य ऋग्वेदभन्दा पहिलेको प्रामाणिक कृति हो । आधुनिक उदार लोकतन्त्रमा आवश्यक पर्ने समाज र राज्यबीच नियन्त्रणसन्तुलनको विकास खोतल्ने क्रममा गिल्गामेसकालीन आदिम मानिसले सामना गर्नुपरेको राज्यशक्ति विन्यासको प्रश्नलाई वर्तमान बसर अल असदकालीन सिरियाको अवस्थासँग तुलना गर्दै डारोन असिमोग्लु र जेम्स रबिन्सनले गिल्गामेस संकट भन्ने नाम दिएका छन् (असिमोग्लु र रबिन्सन, न्यारो कोरिडर, प्राक्कथनको पृष्ठ ८) । सुमेरियन सभ्यताको समकालीन विश्वका प्राचीन कृतिहरूमध्ये ऋग्वेद यस्तो ग्रन्थ देखापर्छ, जसले आजपर्यन्त मानवसभ्यतालाई आश्चर्यमा पारिरहेकै छ । विवाह, धार्मिक अनुष्ठानलगायत विभिन्न प्रयोजनका लागि अहिले पनि उच्चारण गरिने मन्त्रहरू सामेल भएको ऋग्वेदको प्रयोग करिब चार हजार वर्षसम्म निरन्तर भैरहेको छ । गिल्गामेसको महाकाव्यभन्दा विशाल, व्यवस्थित र पूर्ण ग्रन्थका रूपमा ऋग्वेदवरिपरि जति मात्रामा अनुसन्धान, व्याख्यान र संकथनहरू निर्माण भएका छन्, त्यति अन्य कुनै प्राचीन ग्रन्थमाथि भएका छैनन् । युनेस्कोको विश्व सम्पदा सूचीमा सामेल ऋग्वेदका प्राचीन पाण्डुलिपिमध्ये भोजपत्रमा लेखिएका करिब ३० वटा भारतको मुम्बईस्थित भण्डारकर अनुसन्धान संस्थामा सुरक्षित छन् । हाल प्रचलनमा रहेका वैदिक ग्रन्थहरू अठारौँ र उन्नाईसौं शताब्दीमा संगृहीत विभिन्न १७००० अलग पाण्डुलिपिबाट तयार गरिएका हुन् । ऋग्वेदमा मानिसको उडान कल्पनाका प्रारम्भिक अभिलेखहरू धेरै छन् । उदाहरणका लागि पहिलो मण्डल, पच्चीसौं सूक्तको सातौँ यो मन्त्र वेदा यो वीनां पदमन्तरिक्षेण पतताम् । वेदा नाव समुद्रियाः । (ऋग्वेद १।२५।७)(हे वरुण) तिमीलाई अन्तरिक्षमा पक्षीसरि उड्ने मार्ग थाहा छ, समुद्रमा चल्ने नौकाको बाटो थाहा छ । ऋग्वैदिक मीमांसाभित्र प्रवेश गरिसकेपछि आधुनिक विज्ञानले खुट्याउने पौराणिक र ऐतिहासिक सत्यबीचको अन्तर अझ प्रस्टसँग देखिन्छ । कहिलेकाहीं वैज्ञानिकहरू पनि पौराणिकतातर्फ बहकिएका हुन्छन् । तर, त्यतिले मात्रै त्यसको वैज्ञानिक सत्य पुष्टि हुँदैन । जस्तो, सन् २०१५ जनवरी ३७ मा भारतको मुम्बईमा आयोजित अन्तर्राष्ट्रिय विज्ञान सम्मेलनमा प्रस्तुत एउटा कार्यपत्रद्वारा घोषणा गरियो करिब सात हजार वर्षअघिको आर्य सभ्यतासँग उड्न सक्ने विमानहरू थिए । केरलाको उड्डयन महाविद्यालयका विमानचालक आनन्द बोदास र उनका सहयोगी अमेय जाधवले गरेको यो दाबीलाई संसारका धेरै वैज्ञानिक संस्थाहरूले खण्डन गरे । आफ्नो दाबी प्रमाणित गर्न बोदास र जाधवले अघि सारेको स्रोत महर्षि भरद्वाजले रचना गरेको भनिएको प्राचीन वैमानिक प्रकरण वा बृहद् वैमानिक शास्त्र थियो (बोदास र जाधव, एभिएसन इन द वेदिक एज (कार्यपत्र), १०२ औं अन्तर्राष्ट्रिय भारतीय विज्ञान सम्मेलन २०१५, मुम्बई) । ब्रह्ममुनि परिब्राजकको सम्पादनमा बृहद् विमानशास्त्र सन् १९५९ मा पहिलोपल्ट प्रकाशित भएको थियो । अनुष्टुप छन्दका तीन हजार संस्कृत श्लोक र तिनको हिन्दी अनुवादसहित प्रकाशित यो कृतिले विज्ञान जगतमा त्यसबेला ठूलै हलचल ल्यायो । रामायणमा उल्लिखित पुष्पक, महाभारतकालीन राजा भोजद्वारा लेखिएको मानिने समराङ्गणसूत्राधार मा कल्पित विमान, युक्तिकल्पतरू मा वर्णित व्योमयान आदिको उदाहरण पेस गर्दै महर्षि भरद्वाजले यन्त्रसर्वस्व ग्रन्थको एक अंगका रूपमा वैमानिकशास्त्र को रचना गरेको दाबी यस कृतिमा गरिएको छ । यसको प्रारम्भिक प्रतिलिपि (पाण्डुलिपि होइन) भारतको बडोदा संस्कृत लाइब्रेरीमा पाइएको थियो । कृतिमा गरिएको दाबीअनुसार महर्षि भरद्वाजप्रणित प्राचीन विमान विज्ञानका चालीसमध्येको एक अंश मात्र भेटिएको हो । विमानको गति, मार्ग, प्रकार, प्रयोग र निर्माणकलाको विस्तृत वर्णन भएको ३६८ पृष्ठ लामो यस कृतिलाई सन् १९७२ मा क्यानडाली संस्कृतज्ञ जीआर जोसियरले अंग्रेजीमा अनुवाद गरी प्रकाशित गरे । पुस्तकका एक सय अधिकरणलाई आठ अध्यायमा विभक्त गरिएको छ । पुस्तकले अत्यधिक चर्चासँगै विवाद जन्माएपछि यसको प्रामाणिकता अध्ययन गर्न सन् १९७४ मा भारत सरकारले भारतीय विज्ञान संस्थानलाई जिम्मेवारी दियो । मानवीय कल्पनाको क्षमताभन्दा टाढा विशाल शून्यमा रहेको सत्यलाई यथार्थमा समेट्ने परिश्रमले नै मानव सभ्यताको विमान उडिरहेछ । समय र समाजका सिमानालाई विस्तारित गरिदिने लहर यस्तै खोजीको गर्विलो इतिहास हो ।"
केही प्रश्न केटाहरूलाई,"अफिसबाट फर्किंदै थिएँ । साथी निर्मलाले चिया पिउन निम्ता गरी । नजिकैको चियापसल पुग्दा एक जना अपरिचित अनुहार पनि थियो त्यहाँ । उसको बाल्यकालको साथी रे ! मलाई देख्नासाथ ऊ मुस्कुरायो । निकै परिचित जसरी हात चरप्प छोप्यो । र, मुसार्दै बिस्तारै छोड्यो । पहिलो भेटमै ? म छक्क परें । गोलो टेबलको वरिपरि बसेर चिया पिउँदासम्म उसका आँखा मबाट अन्त गएनन् । नशालु आँखा अनुहार, छाती र शरीरमा डुलाइरह्यो उसले । मानौं भोको बाघ सिकारको खोजीमा थियो । त्यस्तो सिकार म थिएँ । टेबुलमुनि उसका खुट्टा मेरै खुट्टा छुने गरी पसारिएका थिए । म तर्कंदै जान्थें । ऊ लहसिँदै जान्थ्यो । बिस्तारै दुवै हात टेबुलमाथि राखेर क्वारक्वारी हेर्न थाल्यो । मैले असुरक्षित अपमानित महसुस गरें ।मेरो स्त्रीत्व उर्लियो । जुरुक्क उठेर चड्याम्म गालामा बजार्न मन लाग्यो । तर, सकिनँ । साथीको मुख हेरेर सम्हालिएँ । चार सुर्कोमै चिया पिएँ अनि जुरुक्क उठें । साथीले बस्न भन्दै थिई । मचाहिँ काम छ भनेर बाहिरिएँ । ऊ हेरेको हेर्यै भयो । घर आइनपुग्दै मोबाइलमा म्यासेज आयो । तिमीलाई भेटेर सारै खुसी लाग्यो । निकै मायालु रहिछ्यौ, लेखिएको थियो, फेरिफेरि भेटेर चिया खाऊँ है । मैले हत्तपत्त उसको म्यासेज डिलिट गरें । त्यत्तिले मन मानेन । नम्बरै डिलिट गरें । त्यसपछि कम्तीमा उसका दुई दर्जनपटक फोन आए । हामी साथी बनौंं भन्ने म्यासेज धेरै आए । मैले सबै म्यासेज र कल डिटेल लिएर प्रहरीमा जाने धम्की दिएँ । त्यसपछि ऊ साइड लाग्यो । तनाव सकियो । पहिलो भेटमै उसका तुच्छ हर्कतले केटा साथीप्रतिको मेरो विश्वास डगमगायो । घटनाले समग्र केटाप्रति प्रश्न खडा गरिदियो । के सबै केटा सधैं यौनका भोका हुन्छन् ? किन हरेक केटी साथीको मायालार्ई काम वासनामा मात्रै बदल्न खोज्छन् ?अफिसमा काम गर्दै थिएँ । फेसबुक म्यासेन्जरमा यौटा म्यासेज आयो । हाई ! अमृता सन्चै ? गाउँले दाइ रहेछन् । मैले नमस्ते, सन्चै छु भनें । केही बेर गाउँघरका कुरा गरे । सोधेको प्रश्नको जवाफ दिएँ । त्यसपछिका दिनमा उनी खुल्न थाले । कहिले तिमी कति राम्री छ्यौ भन्थे । कहिले टीभीमा तिम्रो कस्तो राम्रो बोली सुनिन्छ भन्थे । कहिले तिम्रो बोल्ड रिपोर्टिङले सबै प्रभावित हुन्छन् भन्थे । एक दिन त तिमी कस्तो १५ वर्षेजस्तो देखिन्छ्यौ, तिमीलाई पाउने त कस्तो भाग्यमानी, सधैँ मस्त, सधैँ सन्तुष्ट पो भने । मैले जवाफ फर्काएँ, आफ्नै चेलीमाथि कुदृष्टि लगाउने दाइका नाममा कलंक । तिमीलाई धिक्कार छ । उनले सरी लेख्दै थिए । मैले फेसबुक नै ब्लक गरिदिएँ ।फेसबुक ब्लक गरे पनि मन शान्त भएन । टेबुलमाथिको बोतल तानेर घटघटी पानी पिएँ । बेचैन महसुस भयो । मनभित्रै प्रश्न मडारियो, केटाको शरीरमा त्यस्तो के छ जसले हरेक प्रसंगलाई यौनसित तुलना गर्छ ? कात्तिक अन्तिम साता । सिमसिम पानी परिरहेको थियो । घरनजिकैको एसियन रिसोर्टमा वनसम्बन्धी कार्यक्रम थियो । म छाता ओढेर हतारहतार जाँदै थिएँ । एक जना नजिकैबाट गुनगुनायो । यौटै छाता ओढौं मायालु हतार थियो । त्यसैले म नसुनेजस्तो गरी होटलतर्फ लम्कँदै गएँ । उसले फेरि गायो, ओढौं छाता ओढौं मायालु ! म ठिंग अडिएँ । उसका आँखा मतिर थिए । रिस उम्ल्यो । त्यसैले कड्किएँ, ए, के भनेको ? कसलाई भनेको ? ऊ गीत गाएको भन्दै मुस्कुराउन पो थाल्यो । मैले झपारेँ । उसले लाज मानीमानी माया गरेको भन्ने जवाफ फर्कायो । म खोइ तेरो माया ? भन्दै झम्टिन जाँदै थिएँ । लुसुक्क अर्को होटलभित्र छिर्यो । ऊ त्यही होटलको कामदार रहेछ । होटल मालिकलाई आइन्दा त्यसको मुख देखे कालो पोतिदिने चेतावनी दिँदै आफ्नो काममा लागें ।त्यसयता ऊ होटलमा छ या छैन, थाहा छैन । तर, जब म त्यस ठाउँमा पुग्छु मलाई त्यो मानिसको सम्झना आउँछ । पुरुषको सम्हालिनै नसकिने यौन उत्तेजना सम्झेर दया लाग्छ । र, त्यो स्वभावप्रति घृणा लाग्छ ।अघिल्लो साता राजमार्ग चौराह हुँदै अफिस जाँदै थिएँ । ठ्याक्कै बर्दघाट बुटवल बस लाग्ने ठाउँतिर एक जना अधबैंसे मतिर फर्केर बोल्यो, बैनी सुन्तला खाम् सुन्तला । सानासाना चट्ट मिलेका । तिम्रैजस्ता । बैनी सुन्तला खाम्, मैले बुझें । उसले स्तनसँग तुलना गरेर मलाई जिस्क्याइरहेको थियो । तर, पनि नसुने जसरी अगाडि बढ्दै थिएँ । ऊ झन्झन् जोडले बोल्न थाल्यो । मैले सहन सकिनँ । टक्क अडिएँ र सोधें, के भनेको ? उसले सुन्तला किन्न भनेको भन्ने जवाफ फर्कायो । खोइ सुन्तला ? उसले पारिपट्टि देखायो । मैले ल हिँड् भनें । तर, ती सुन्तला उसका थिएनन् । मेरो रिसको पारो तात्यो । तैँले मलाई जिस्क्याएको ? ऊ बहादुरी गरे जसरी मुसुक्क हाँस्यो । र, गिज्याउँदै भन्यो, सुन्तला त सुन्तलै हुन् नि बैनी ! जसका भए नि । मैलै सहनै सकिनँ, तँलाई बदमास !म तोरो जिस्क्याउने वस्तु हुँ ? तेरी आमा, दिदीबैनीलाई कसैले यस्तै भने के हुन्छ ? ल हिँड् प्रहरीमा । ऊ केही नर्भस भयो ।हत्तपत्त १०० मा डायल गरेँ । त्यो फोन अहिले नजिकको प्रहरीमा जाँदो रहेनछ । जिल्ला प्रहरीमा उठ्यो । ऊ डरले काँप्दै थियो । त्यतिबेलै अफिसबाट फोन आयो । सम्झेँ । आज स्टोरी सक्नु छ । औंला ठाडो पारें र उसलाई आइन्दा कोही केटीमाथि आँखा मात्रै ठाडो गरे जेलमा कोच्छु भन्दै भुतभुताएर हिँडें । पछिसम्म मलाई थकथकी लागिरह्यो त्यसलाई किन प्रहरीकोमा लगिनँ ? बुटवलमै लैंगिक हिंसाविरुद्धको कार्यक्रम थियो । कार्यक्रममा एक जना नेता र म अतिथि थियौं । हामीसहित मञ्चमा ७ जना र हलमा करिब ६० जना थिए । आयोजकले उपस्थिति पुस्तिका ल्याए । मैले पुस्तिका दिदैं गर्दा ती अधिकृतले मेरो हात छोए । र, रोमाञ्चित हुँदै भने, म्याडमको हात कति मुलायम ! मान्छे राम्री, अनुहार राम्रो, ज्यानै राम्रो । कस्तो म्याचिङ ! यसो भन्दै गर्दा आफ्ना नशालु आँखा मेरो अनुहार हुँदै शरीरभरि दौडाए । लैंगिक हिंसाविरुद्धको कार्यक्रममै ममाथि हिंसा भयो । जुरुक्क उठेर एक चड्कन लगाउन मन लाग्यो । तर, सम्हालिएँ । सर यो त लैंगिक हिंसा हो नि, यत्ति भनें, यसरी कसैलाई नजिस्क्याउनु यौन दुर्व्यवहारको आरोपमा प्रहरी खोरमा जाकिनुपर्ला ! उनी ङिच्च दाँत देखाएर अगाडि फर्के । जब मेरो कार्यपत्र सुरु भयो, मैले नामै नलिई यसरी पनि हिंसा हुन्छ उनको हर्कत सुनाएँ । यस्तोमा के गर्ने भनेर सहभागीलाई सोधें । हलबाट प्रहरी खोरमा जाक्ने भन्ने जवाफ आयो । पुलुक्क उनको मुखमा हेरें । उनी उधोमुन्टो लगाएर बसिरहेका थिए ।अन्त्यमा, केही प्रश्न केटालाई । तिमीले गर्ने व्यवहार तिम्रा आमा, पत्नी र दिदीबैनीमाथि भए तिमी के ठान्छौ ? तिम्रा पत्नी, जसले तिम्रैलागि जीवन अर्पेका छन्, तिनले तिमीले जस्तो व्यवहार अर्को केटासित गरे तिमीलाई कस्तो महसुस हुन्छ ? तिमी सहन्छौ ? अहँ सहन्नौं । आफूले नसहने व्यवहार अरूलाई किन गर्ने ? पतिपत्नीबीच सीमित हुनुपर्ने यौन उत्तेजना अरूलाई किन देखाउने ? हरेक सम्बन्धलाई यौनसित किन जोड्ने ? केटाको यो उसको कमजोरी हो । साहस होइन, दुस्साहस हो । रोमान्स होइन हिंसा हो । महिलामाथि हुने हिंसा महिलाको मात्रै समस्या होइन । समाजकै समस्या हो । तसर्थ हिंसाविरुद्ध पुरुष पनि प्रतिबद्ध हुनुपर्छ । हरेक पुरुषले महिलाप्रतिको उच्छृंखलता र आवेग रोक्नुपर्छ ।"
खोल्देऊ,"अमृतसरबाट दोस्रो प्रहर दुई बजे स्पेसल रेल हिँड्यो । आठ घण्टापछि मुगलपुरा पुग्यो । बाटोमै कैयन् व्यक्ति मारिए । कैयन् घाइते भए । केही व्यक्ति यताउता भड्किए ।बिहान दस बजे क्याम्पको चिसो भुइँमा सराजुद्दिनले आँखा खोल्दा चारैतिर लोग्नेमान्छे, आइमाई र बालबच्चाको उर्लंदो समुद्र देख्यो । उसको सोच्ने र बुझ्ने बाँकी थोरै क्षमताले पनि धोका दियो । ऊ अबेरसम्म धूमिल आकाशतिर एकटक लगाएर हेरिरहृयो ।क्याम्पमा कोलाहाल थियो, तर कान बन्द भएझैँ बुढो सराजुद्दिन केही सुनिरहेको थिएन । कसैले उसलाई हेरेको भए गहिरो निद्रामै रहेको अनुमान लगाउन सक्थ्यो । तर, होइन । उसको होस गायब थियो । उसको सारा अस्तित्व कतै शून्यमा अड्किएको थियो ।धूमिल आकाशतिर कुनै उद्देश्यबिना हेर्दा उसका आँखा घामसँग ठोकिए । घामको तेजिलो प्रकाश अस्तित्वको नसा नसामा फैलियो । ऊ उठ्यो । दिमागमा कैयन् दृश्य ओहोरदोहोर गर्न थाले । आगलागी, भागदौड, स्टेसन, गोलीको सर्सराहट, रात र सकिना । सराजुद्दिन जुरुक्क उठ्यो र पागलजस्तै चारैतिर फैलिएको मानव समुद्र नियाल्न थाल्यो ।पूरा तीन घन्टा उसले सकिना, सकिना भनेर चिच्याउँदै क्याम्पलाई चक्कर लगायो । तर उसकी एक्ली तरुनी छोरीको पत्ता लागेन । चारैतिर मानौँ धाँदली मच्चिएको थियो । कोही आफ्नो बच्चा, कोही आमा, कोही पत्नी र कोही छोरीलाई खोजिरहेका थिए । सराजुद्दिन पराजित मुद्रामा एक ठाउँमा बस्यो । दिमागमा जोड लगाएर सकिना आफूबाट कहिले र कहाँ छुटेकी थिई भनी सम्झन खोज्यो । सोच्दा सोच्दै उसको दिमाग सकिनाकी आमाको लासको दृश्यमा अड्किन्थ्यो जसका आन्द्राभुँडी बाहिर निस्केको थियो । त्यसअगाडि ऊ केही सोच्न सक्दैनथ्यो ।सकिनाकी आमा मरिसकेकी थिई । सराजुद्दिनकै अगाडि उसले प्राण त्यागेकी थिई । तर, सकिना कहाँ छे ? प्राण छाड्ने बेला पनि उसले सराजुद्दिनलाई भनेकी थिई, मलाई छाडिदेऊ । बरु सकिनालाई लिएर यहाँबाट जतिसक्दो चाँडै भाग ।सकिना बाबुसँगै थिई । दुवै जना नांगै खुट्टा दौडिरहेका थिए । सकिनाको सल खसेको थियो । त्यो टिप्न ऊ एकछिन रोकिन खोजेको थियो । सकिनाले चिच्याउँदै भनेकी थिई, अब्बा, छाडिदिनुस् ।तर उसले सल टिपेको थियो । यस्तो सोच्दै उसले आफ्नो कोटको उक्सेको खल्तीतिर हेर्यो । अनि त्यहाँबाट एउटा कपडा निकाल्यो । त्यो सकिनाको सल थियो । कठै, उसकी प्यारी छोरी कहाँ थिई ?सराजुद्दिनले थकित दिमागमा जोड लगाएर सम्झन खोज्यो । तर कुनै नतिजामा पुग्न सकेन । के उसले सकिनालाई आफूसँगै स्टेसनसम्म ल्याएको थियो ? के ऊ पनि सँगै गाडीमा बसेकी थिई ? बीच बाटोमा गाडी रोकिँदा हुल्याहाहरू भित्र पसेका थिए । के ऊ बेहोस भएको थियो र त्यसै बेला तिनले सकिनालाई उठाएर लगेका थिए ?सराजुद्दिनको दिमागमा सवालै सवाल थियो । जबाफ एउटै थिएन । उसलाई सहानुभूति चाहिएको थियो । चारैतिर जति पनि मानिसहरू भौँतारिएका थिए, सबको हालत उस्तै थियो । सराजुद्दिन रुन चाहन्थ्यो । रुन पनि उसका आँखा उसलाई सहायता गरिरहेका थिएनन् । हरे, आँसु कहाँ गायब भएको थियो, कुन्नि !छैटौँ दिन होस सामान्य स्थितिमा फर्केपछि सराजुद्दिनको भेट ती व्यक्तिसँग भयो, जो उसलाई मदत गर्न तयार थिए । आठजना स्वयंसेवी नवयुवा थिए । तिनका हातमा लाठी र बन्दुक थिए । सराजुद्दिनले तिनलाई अनेक आशीर्वाद दियो र सकिनाको हुलिया बताइदियो, गोरी र असाध्यै राम्री छे । मेरो होइन, उसकी आमाको गोता गएकी छ । उमेर करिब सत्र वर्ष । आँखा ठूला ठूला । कपाल गाढा कालो । दाहिने गालामा ठूलो कोठी । मेरी एक्ली छोरी हो । खोजेर ल्याइदेऊ बाबु हो, ईश्वरले तिमीहरूको भलो गर्छन् ।स्वयंसेवी युवकले बुढा सराजुद्दिनलाई उसकी छोरी जिउँदै भए केही दिनमै फिर्ता ल्याइदिने दरो आश्वासन दिए । आठै जनाले सक्दो कोसिस गरे । ज्यान हत्केलामा राखेर उनीहरू अमृतसर गए । कैयन् पुरुष र बच्चालाई निकालेर सुरक्षित स्थानमा पुर्याइदिए । दस दिन बित्यो । सकिनालाई कतै भेटेनन् ।एक दिन यस्तै सेवाको काममा लरीमा अमृतसर जाँदै थिए । छरहटानजिकै सडकमा एउटी केटी देखिई । लरीको आवाज सुनेर ऊ तर्सी र दौडन थाली । स्वयंसेवकहरूले मोटर रोके । सबै जना उसलाई पिछा गर्न थाले । खेतमा उनीहरूले केटीलाई पक्रिए । उसको दाहिने गालामा ठूलो कोठी थियो । एउटा केटोले भन्यो, डराउनु पर्दैन । तिम्रो नाम सकिना हो ?डरले केटीको अनुहारको रङ पहेलो भयो । उसले जबाफ दिइनँ । केटाहरूले भरलाग्दो आश्वासन दिएपछि ऊ ढुक्क भई । उसले आफू सराजुद्दिनकी छोरी सकिना भएको स्वीकार गरी । हरेक युवकले केटीको मन बहलाउन सक्दो उपाय गरे । उसलाई खाना खुवाए, दूध पिलाए र लरी चढाए । एउटाले आफ्नो कोट फुकालेर दियो किनभने सल नहुँदा उसलाई एकदमै अप्ठेरो भइरहेको थियो । बारम्बार ऊ हातले छाती ढाक्ने प्रयास गरिरहेकी थिई ।कैयन् दिन बिते । सराजुद्दिनले सकिनाको कुनै खबर पाएन । ऊ दिनभरि विभिन्न क्याम्प र कार्यालयको चक्कर लगाउँथ्यो । तैपनि कतैबाट उसकी छोरीको पत्तो लागेन । राति ऊ ढिलोसम्म ती स्वयंसेवी युवकको सफलताका लागि प्रार्थना गर्थ्यो, जसले उसलाई सकिना जिउँदो रहेकी भए केही दिनमै फिर्ता ल्याइदिने आश्वासन दिएका थिए ।एक दिन उसले क्याम्पमा ती नवयुवा स्वयंसेवीलाई देख्यो । उनीहरू लरीमै थिए । सराजुद्दिन दौडँदै तिनीहरूको नजिक पुग्यो । लरी हिँड्नै लागेको थियो । उसले सोध्यो, बाबु हो, मेरी छोरीको पत्ता लाग्यो कि ?सबैले एउटै स्वरमा भने, पत्ता लाग्छ, पत्ता लाग्छ । धन्ना नमान्नुस् बुढा बा ! यति भन्दै तिनले लरी चलाए । सराजुद्दिनले एक चोटि फेरि ती नवयुवाको सफलताका लागि प्रार्थना गर्यो । उसको मन अलिकति हलुका भयो ।साँझपख सराजुद्दिन बसेको क्याम्पमा केही गडबड भयो । चार जना कसैलाई बोकेर आइरहेका थिए । सोधुपुछ गर्दा थाहा भयो, एउटी केटी रेलको लिक नजिकै बेहोस अवस्थामा भेटिएकी थिई । मानिसहरूले उसलाई बोकेर ल्याए । सराजुद्दिन उनीहरूको पछाडि लाग्यो । तिनले केटीलाई अस्पताल पुर्याइदिए र फर्किए । केही बेर सराजुद्दिन अस्पतालबाहिर बिजुलीको काठे खम्बामा आड लागेर उभियो । अनि बिस्तारै भित्र छिर्यो । क्याबिनमा कोही थिएन । एउटा स्ट्रेचरमा लास पसारिएको थियो । सराजुद्दिन हलुका पाइला चाल्दै त्यसतर्फ गयो । कोठामा एक्कासि बत्ती बल्यो । सराजुद्दिनले लासको चम्किलो गालामाथि कालो कोठी देख्यो । एक्कासि ऊ चिच्यायो, सकिना !क्याबिनमा बत्ती बाल्ने डाक्टरले सराजुद्दिनलाई हकार्यो, के हो ?सराजुद्दिनको घाँटीबाट मुस्किलले यति निस्कियो, डाक्टर साप, म यो केटीको बाबु हुँ ।डाक्टरले स्ट्रेचरमा पसारिएको लासको नाडी छाम्यो । अनि झ्यालतिर संकेत गर्दै सराजुद्दिनलाई भन्यो, खोल्देऊ !एक्कासि सकिनाको लासमा ज्यान फर्किएझैँ भयो । प्राणविहीन हातले उसले बिस्तारै आफ्नो इँजारको सुर्कनी खोली र कम्मरबाट सलवार सरक्क तल सारिदिई ।मेरी छोरी जिउँदै छे, मेरी छोरी मरेकी छैन, असीम खुसीले चिच्याउँदै बुढो सराजुद्दिन चिच्यायो ।डाक्टर शिरदेखि पैतालासम्मै पसिनाले लछप्पै भिज्यो ।"
मेरो देश कुन हो ?,"यो खोल्देऊ कथा पढ्दा संवेदनशील जो कोही पाठकलाई आँसु थाम्न मुस्किल पर्छ । छ्यांगै नखोलिएकोले यस कथाको अन्त्यको व्याख्या पाठकपिच्छे अलग अलग हुन सक्छ । शब्दमा वर्णन नगरी त्यो दृश्यले सकिनाको जिन्दगीमा के विपत् आइलागेको थियो भन्नेचाहिँ प्रस्ट पार्छ । त्यसकै लागि अश्लीलताको आरोपमा कथाकारले अदालतमा बयान दिनुपर्यो । तर, कथा अश्लील थिएन, बरु विपत्मा परेका युवतीको अस्मिता हरण गर्ने अश्लील समाजप्रति तिखो व्यंग्य थियो । हो, कथाकारले एक ठाउँमा केटी बेहोस भएर रेलको लिकनजिक बेहोस अवस्थामा भेटिएकी उल्लेख गरेका छन् । स्ट्रेचरमा रहेको उसको शरीरलाई चाहिँ लास भनेका छन् । यसले प्रश्न उठ्छ, सकिना जिउँदै थिई कि मृत ? मृत हो भने डाक्टरले उसको बाबुलाई झ्यालतिर संकेत गर्दै खोल्देऊ भन्दा उसले कसरी सलवार खोलिदिई ? ज्युँदै थिई भने नाडी छामेर डाक्टरले किन ज्युँदो भएको संकेत गरेन ? प्रश्नजस्तो उठे पनि अन्तिम दृश्यले बलात्कृत युवतीको अन्तरमा लुकेको असीम भयलाई छताछुल्ल पार्छ ।सआदत हसन मन्टो (१९१२ मे ११ १९५५ जनवरी १८) मुसलमान समुदायका त्यस्ता महान् कथाकार हुन्, जसका लागि मुसलमान वा हिन्दु होइन, मान्छेले मानवीय उच्च गरिमासाथ बाँच्न पाउने हक सबैभन्दा महत्त्वपूर्ण थियो । कथामार्फत सदैव उनले यसैको पक्षधरता देखाए । खासगरी भारत विभाजनपछि त्यहाँका बासिन्दाले भोग्नुपरेको, विपत्ति, हिंसा र भयको मनोविज्ञानलाई उनले जीवन्त चित्रण गरे । परम्परावादी समाजले भारत स्वतन्त्रताअघि उनका तीन कथा धुवाँ, बु र काली सलवार तथा भारत विभाजनपछि पाकिस्तानमा अन्य तीन कथा ठन्डा गोस्त, खोल दो र उपर निचे दरमियान लाई अश्लीलता प्रयोग गरेको आरोपमा मुद्दा लगायो । उनले अदालतमा प्रस्टीकरण दिनुपर्यो । एकपल्ट त जरिवानै तिर्नुपर्यो । अश्लीलताको आरोपमाथि उनको प्रस्टीकरण सधैँ एउटै हुन्थ्यो, लेखकले तब मात्र कलम चलाउँछ जब उसको संवेदना घाइते हुन्छ । म अश्लील लेखक होइन, कथा लेखक हुँ ।समाजले कहिल्यै महत्त्व नदिएका दलित, उत्पीडित र सीमान्तकृत समुदायको दुःख, पीडा र बाध्यतालाई मन्टोका कथाले इमानदारीपूर्वक प्रकट गर्छन् । उनी तिनको मनस्थितिका अनुद्घाटित सत्य उद्घाटन गर्छन् जहाँ ठूला मनोवैज्ञानिक पनि पुग्न सकेका हुँदैनन् । ती खासमा मान्छेलाई बाँच्ने कला सिकाउने कथा हुन् । उनका अधिकांश मुख्य पात्र यातना भोगेका र विपत्मा परेका मान्छे हुन् । भौतिक स्थिति कमजोर भए पनि ती आफ्ना मानवीय आकांक्षाका बलमा कट्टरपन्थविरुद्ध अन्तिम क्षणसम्म लडिरहन्छन् । पन्जाबको लुधियानामा जन्मेका मन्टो सन् १९३६ मा एउटा फिल्मी पत्रिका सम्पादन गर्न बम्बई पुगेका थिए । त्यसैबेला उनले इम्पेरियल फिल्म कम्पनीका लागि पटकथा र संवाद लेख्न थाले । त्यो समय मन्टोका जिन्दगीका सबैभन्दा सुनौला दिनहरू थिए । त्यसै बेला उनका सबैजसो कथा र निबन्धका किताबहरू छापिए । सन् १९४७ अगस्ट १४, रातको १२ बजे भारत विभाजन भयो । पूरै देशमा भागदौड मच्चियो । जताततै हिन्दु र मुसलमानबीच काटामार चल्यो । उनका पत्नी र बच्चाहरू परिवारका अन्य सदस्यसँगै पाकिस्तान गए । कुनै पनि हालतमा बम्बई छाड्दिनँ भनी मन्टो जिद्दी कसेर बसिरहे । त्यसताक उनी बम्बे टाकिजमा काम गर्थे । कट्टरपन्थी हिन्दु समुदायले बम्बे टाकिजको मालिकलाई सबै मुसलमान कर्मचारीलाई निकाल्नू, अन्यथा सारा सम्पत्ति नष्ट भएको आफ्नै आँखाले हेर्न तयार हुनू भनी धम्की दिए । मन्टोमाथि यो आदेशको असर अत्यन्त घातक भयो । उनी भत्किएको सपना र घाइते मन लिएर लाहोर गए । बम्बईमा आखिरी दिनहरूको सम्झना गर्दै उनले लेखेका छन्, भारत र पाकिस्तानमध्ये मेरो देश कुन हो ? यो तय गर्नु मेरा लागि असम्भव छ । बडो निर्दयतापूर्वक जसरी रगतको खोलो बगाइँदै छ, त्यसका लागि को जिम्मेवार छ ? त्यही पीडाले उनी अत्यधिक रक्सी पिउन थाले । अहमद नदिम कासमीको शब्दमा कहानीका यी पागल जादुगरलाई अन्ततः कलेजोको क्यान्सर भयो र चेखब वा मोपासाँजस्तै ४३ वर्षको अल्पायुमा उनको मृत्यु भयो । जीवन जति छोटो भए पनि टोबा टेकसिंह, ठन्डा गोस्त, दो गड्ढे, गुरमुखसिंह की वसियत, खोल दो, नंगी आवाज, सुरमा, टिटवालका कुत्ता लगायत आफ्ना कालजयी कथामार्फत उनी अमर छन् ।"
