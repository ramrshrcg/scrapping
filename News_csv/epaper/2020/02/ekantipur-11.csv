शीर्षक,विवरण
हत्यापछि आत्महत्या !,ललितपुरको सानेपास्थित पूर्वसचिव अर्जुन कार्कीको निवासमा घटनापछि सोमबार देखिएको भीड । तस्बिर : अनिश रेग्मीकान्तिपुर
गैरकानुनी विदेशी लगानी ११ अर्ब,"हालसम्म उनले ११ करोड ८० लाख १६ हजार ३७५ अमेरिकी डलर (१२ अर्ब ६ करोड ५९ लाख ९४ हजार २६६ रुपैयाँ) र ३ लाख ८० हजार ब्रिटिस पाउन्ड (५ करोड २५ लाख ९२ हजार रुपैयाँ) भित्र्याइसकेका छन् ।सम्पत्ति शुद्धीकरणको अध्ययन प्रतिवेदनअनुसार सुमार्गीले ८ अर्ब ९५ करोड ११ लाख ९१ हजार ६६ रुपैयाँ कुनै पनि निकायको स्वीकृति नलिई र ३ अर्ब १६ करोड ७३ लाख ९५ हजार २०० रुपैयाँ स्वीकृति लिएर भित्र्याएका हुन् । तर सम्पत्ति शुद्धीकरण अनुसन्धान विभागले यो दुवै रकम अवैध भन्ने प्रारम्भिक निष्कर्ष निकालिसकेको छ । बिनाअनुमति भित्र्याएको रकम नेपालको बैंकमा जम्मा भइसकेपछि उनले अन्य बैंकमा सार्ने, कर्जा लिने, अन्य संस्थाहरूमा राख्ने, परिवारका कम्पनीहरूमा रकमान्तर गर्ने र तोकिएभन्दा बाहेकको अर्को कम्पनीमा लगानी गरेको देखिएको छ । जब कि बिनाअनुमति लगानीकर्ताले यी काम गर्न पाउँदैनन् । त्यसो गर्न आवश्यक भए सरोकारवाला निकायसँग अनिवार्य स्वीकृति लिनुपर्छ । राष्ट्र बैंकलाई पनि जानकारी गराउनुपर्छ । सुमार्गीका यस्ता गतिविधि देखिएपछि राष्ट्र बैंकले खाता रोक्का गरिदिएको थियो । पछि सर्वोच्च अदालतको आदेशले उनका सबै रकम खुला गरिदिइसकेको छ । विभागले भने अनुसन्धान अधिकृतहरू नियुक्त गरी विदेशस्थित निकायबाट सूचना मगाई गरेको अनुसन्धान अन्तिम चरणमा पुगेको दाबी गरेको छ । अनुसन्धानको विषय भएकाले यसबारे अहिल्यै केही भन्न मिल्दैन, विभागका एक अधिकारीले भने, सम्पत्ति शुद्धीकरण र वित्तीय जानकारी एकाइसँग सम्बन्धित विदेशी सञ्जालहरूमार्फत सूचना मगाएका छौं । विदेशबाट सूचना ल्याउन गाह्रो परेको छ । तर पनि केही महिनाभित्र सुमार्गीको मुद्दा विशेष अदालतमा दायर गर्ने गरी काम गरिरहेका छौं ।प्रारम्भिक विवरणअनुसार कर छली तथा अन्य गैरकानुनी रूपमा आर्जन गरेको रकम सुमार्गीले ट्याक्स हेवन मुलुक पुर्याउने र विदेशी लगानी भन्दै नेपाल ल्याएर सम्पत्ति शुद्धीकरण गरेको देखिन्छ । गत वर्ष खोज पत्रकारिता केन्द्र र अन्तर्राष्ट्रिय खोज पत्रकारहरूको संयन्त्र द इन्टरनेसनल कन्सोर्टियम अफ इन्भेस्टिगेटिभ जर्नलिस्ट्स (आईसीआईजे) सार्वजनिक गरेको विवरणअनुसार सुमार्गीको लगानीमा विदेशमा कम्पनी छ । सुमार्गीले नेपालमा रकम भित्र्याउन प्रयोग गरेको साइप्रसको एयरबेल सर्भिसेज लिमिटेड कम्पनीमा उनको समेत लगानी रहेको उक्त विवरणमा उल्लेख थियो ।"
सर्वोच्चले भन्यो अवहेलना न्यायाधीशको अस्त्र हुन सक्दैन,पूर्णपाठका मुख्य बुँदा :
सर्वोच्चले भन्यो अवहेलना न्यायाधीशको अस्त्र हुन सक्दैन,"दुर्घटनामा पर्ने र अंगभंग हुने गनिसाध्य छैनडिसेम्बर २०१८ मा कोरिया आइपुगेका २१ वर्षीय सुरजलाई होङचिवनमा लगिएको थियो । उनलाई कम्पनीले ट्र्याक्टर चलाउन भन्यो । आफूलाई राम्रोसँग ट्र्याक्टर चलाउन नआउने भनेर उनी पन्छिए । मालिकले जबर्जस्ती गरेपछि उनको केही सीप लागेन । ट्र्याक्टर चलाउन थाले । ट्र्याक्टर दुर्घटनामा परी उनको ढाडमा चोट लाग्यो । अस्पतालमा उपचार भएपछि अहिले हिँड्न सक्ने भए पनि कामका लागि पूर्ण रूपमा सक्षम भएका छैनन् । उनको उपचारको जिम्मा कम्पनीले लिएको छैन । विमला विक अगस्ट २०१५ मा कोरिया आएकी थिइन् । उनी प्लास्टिक कम्पनीमा प्लास्टिक ब्याग बनाउने काम गर्दै थिइन् । १० अगस्ट २०१७ मा उनको हत्केला काटियो । कम्पनीले उपचारको जिम्मा लिएन । कम्पनीले औद्योगिक दुर्घटनाका रूपमा समेत दर्ता गरिदिएन । आप्रवासी सहयोग केन्द्रको सहयोगमा औद्योगिक दुर्घटनाका रूपमा दर्ता भएपछि उनले ५ महिनाको तलब पाइन् । हेटौंडाका ३९ वर्षीय मनोज सुवेदीको काम गरिरहेका बेला एक्कासि खुट्टा भाँचियो । अहिले उपचार गराउँदै छन् । डाक्टरले आराम गर्नुपर्ने भनेपछि उनी न्यूनतम तलबको ७० प्रतिशत मात्र तलब पाउँछन् ।मदन उप्रेती ह्वासाङस्थित कोरियन पीएनपी कम्पनीमा प्लास्टिकका सामग्री बनाउने काम गर्थे । मेसिनको ब्लेड फेर्ने बेला हात काटियो । यो दुर्घटना भएको एक वर्षपछि मात्रै औद्योगिक दुर्घटनाका रूपमा मुद्दा दर्ता भयो । क्षतिपूर्ति लिनका लागि उनले निकै कठिन लडाइँ लड्नुपर्यो ।सन् २०११ यता कोरियामा प्रत्येक वर्ष ६ हजार जना विदेशी कामदार औद्योगिक दुर्घटनामा पर्ने गरेका छन् । सन् २०१८ मा मात्रै ७ हजार २ सय ३९ जना औद्योगिक दुर्घटनामा परेका थिए । १३६ जना कामदारको दुर्घटनामा परी मृत्यु भएको थियो । इन्चनको वाइदोमा ६ वर्षदेखि कार्यरत धरानका सन्तोष बराइलीले कार्यस्थलमा सुरक्षा सतर्कता र स्वास्थ्यमा ध्यान नदिइने बताए । कोरियाली अधिकारीहरू चेकजाँचमा आउँदा मात्रै हेलमेट र पन्जा लगाउन दिने गर्छन् ।उनी अल्मुनियम उद्योगमा प्याक गरेको सामानमा टेप टाँस्ने गर्थे । टेप टाँस्दा टाँस्ता औंलामा गाँठो निस्कियो । डाक्टरले औंलामा बढी प्रेसर भएकाले असर परेको भन्यो । उनी अहिले टेप टाँस्ने काम छोडेर रङ लगाउने काम गर्छन् । रङको गन्ध तान्ने तीन वटामध्ये एउटा मेसिन बिग्रिएको छ । त्यसैले रङ लगाउँदा उनले त्यसको गन्ध खानुपर्छ । उनलाई खोकी लाग्छ । सरकारी मान्छे चेकिङमा आउँदा कम्पनीले रङ नहालेको मेसिन चालु गर्छ जसले गर्दा त्यतिबेला गन्ध आउँदैन । ओखलढुंगाका तामाङ दुईचोटि दुर्घटनामा परे । उनलाई १० टनको सिसाले च्याप्यो । उनको खुट्टाको हड्डी भाँचियो । भाग्यले बाँचेको भन्नुपर्छ, उनले भने । उनले तीन महिना पूर्ण रूपमा आराम गर्नुपर्यो । अहिले पनि बिहान उठ्ने बेलामा खुट्टा टेक्नै नसक्ने गरी दुख्छ ।६ वर्षदेखि कोरियामा कार्यरत हेटौंडाका नवराज तिमल्सिनाका अनुसार अनिँदो भएर काम गर्नुपर्दा पनि दुर्घटना बढेको छ । उनी कम्पनीमा बफादार कामदारका रूपमा पुनः कोरिया आउन पाएका थिए । कार्यस्थल प्रेसररहित हुनुपर्ने हो । यहाँ प्रेसरसहित काम लगाइन्छ । मेसिनमा कोरियाली भाषामा लेखिएको हुन्छ । हामीले पास गर्न मात्रै पढेका हुन्छौं । मेसिनमा लेखिएको भाषा बुझ्न सक्दैनौँ । त्यसमाथि कोरियालीले जतिखेर पनि काम मात्रै खोज्छन् । मेसिन सेन्सरबाट चल्छन् । सधैं सेन्सरले काम गर्छ भन्ने हुन्न, उनले भने । आप्रवासी ट्रेड युनियन (एमटीयूसी) का अनुसार कोरियालीभन्दा विदेशी कामदारको औद्योगिक दुर्घटनादर ६ गुणा बढी छ । कोरियाली कामदारको ०१८ छ भने विदेशी कामदारको ११६ प्रतिशत छ । झन्डै ७० प्रतिशत विदेशी कामदार ३० जनाभन्दा कम कामदार रहेको कम्पनीमा कार्यरत छन्, जहाँ खतरा बढी हुन्छ । ती कम्पनी सञ्चालकले औद्योगिक सुरक्षा दुर्घटना नियन्त्रण गर्न ध्यान दिएको हुँदैन । उत्पादकत्व बढाउनका लागि सुरक्षा उपकरण प्रयोग गरेको देखिँदैन, एमटीयूसीका महासचिव ओझाले भने, थोरै आम्दानी गर्ने कामदारलाई खतरनाक काममा लामो समयसम्म खटाइन्छ ।औद्योगिक दुर्घटना भएमा कम्पनीले कोरियाली सरकारलाई ४५ सय डलर जरिवाना बुझाए जेल जानु पर्दैन । यसले गर्दा औद्योगिक दुर्घटना कम गराउन सचेत भएको पाइँदैन । राम्रो मेसिनका लागि लगानी हुँदैन । पुरानै मेसिनमा काममा लगाउँछ, ओझाले भने । कम्पनी फेर्न नपाएपछि आत्महत्याकम्पनीमा जोखिमपूर्ण काम गर्नु परेपछि केशव श्रेष्ठ बिरामी परे । उनी अर्को कम्पनीमा जान खोजे तर त्यसो गर्न उनलाई दिइएन । त्यसपछि उनले आत्महत्या गरे । म नेपालमा गएर उपचार गर्न चाहन्थेँ तर जान पाइनँ, दिन बिताउन मलाई साह्रै गाह्रो भएकाले आजबाट बिदा हुँदै छु, उनले सुसाइड नोटमा लेखेका थिए । ईपीएस प्रणालीमा गएका कामदारले तीन पटकसम्म कम्पनी परिवर्तन गर्न पाइने नियम छ तर यसो गर्न मालिक मञ्जुर हुनुपर्छ । काम निकै जोखिम र कठिन भएपछि मसँगै आएका साथीले कम्पनी फेर्न खोजे, कम्पनीले नदिएपछि छाडेर निस्किए, ओखलढुंगाका तामाङले भने, यहाँ बस्न मन छैन । बाहिर जान कम्पनीले दिएकै छैन । तीन पटक कम्पनी परिवर्तन गरेपछि प्रतिबद्ध कामदारका रूपमा फेरि कोरिया आउन मिल्दैन । अझ कृषि क्षेत्रमा आएका कामदार उत्पादन क्षेत्रमा जान पाउँदैनन् । कृषि क्षेत्रमा श्रम ऐन लागू हुँदैन । ओभरटाइम पाइँदैन, उचित वासस्थान हुँदैन, बिमा सुविधा पनि पाइँदैन । आप्रवासी ट्रेड युनियन (एमटीयू) का अध्यक्ष उदय राईका अनुसार ईपीएस प्रणालीको सबैभन्दा खराब पक्ष रोजगारदाता हावी हुन पाउनु हो । ईपीएस प्रणालीको एउटै राम्रो पक्ष भनेको कामदारको छनोट प्रक्रिया पारदर्शी छ । भाषा परीक्षा गर्ने जो कोही पनि आउन सक्छ । नेपालबाट कोरिया ल्याउने प्रक्रियासम्म ठीक छ, उनले भने, कोरिया ल्याइसकेपछि भने कामदारलाई बन्धनमा पारिनु सबैभन्दा गलत हो । यसले कामदारको शोषण गर्न सहज बनाइदिएको छ । महिला कामदारमाथि बलात्कार भए पनि सहनुपर्ने बाध्यता रहेको राईले बताए । एउटा रोजगारदाताले नेपाली महिलासँग कम्पनी परिवर्तनका लागि मात्रै १० लाख रुपैयाँ मागेको थियो । हामीले भिडियोसहित स्थानीय अदालतमा उजुरी गरेपछि मात्रै ती महिलाले न्याय पाइन्, उनले भने । ईपीएसमा कामदारलाई ल्याउन, निष्कासन गर्न र कामदारलाई अर्को कम्पनीमा जान पाउने सबै अधिकार साहुलाई जिम्मा दिएको उनले बताए । पहिलो पटक ३ वर्ष काम गरिसकेपछि साहुले चाहेमा मात्रै एक वर्ष १० महिना समय थप्न मिल्छ । यसले जस्तो जबर्जस्ती भए पनि पछि समय नथपिएला भनेर कामदार साहुविरुद्ध बोल्दैनन् । साहुसँग ठूलो स्वरले कुरा गर्न सक्तैनन्, उनले भने, अर्कोतर्फ ४ वर्ष १० महिना पूरा काम गरेकालाई मात्रै प्रतिबद्ध कामदारका रूपमा दोस्रोपटक उति नै समयका लागि ल्याउने अधिकार साहुलाई मात्रै छ । यी प्रावधानले कामदारलाई दासको व्यवहार गर्न सजिलो भएको छ । कोरियामा ट्रेड युनियनहरूले आप्रवासी कामदारका लागि ईपीएस प्रणालीको सट्टा डब्लूपीएस (श्रम अनुमति प्रणाली) हुनुपर्ने माग राख्दै आएका छन् । स्वेच्छाले कम्पनी परिवर्तन गर्न, कार्यावधि बढाउन, परिवारका साथमा बस्न पाउनेदेखि कामदारको उमेर ४० मा सीमित नगरी ६० वर्ष पुर्याउनका लागि श्रम अनुमति प्रणाली लागू गराउन हामी लड्दै आइरहेका छौं, राईले भने, कृषिमा आएका कामदार पनि उत्पादन क्षेत्रमा जान पाउनुपर्छ ।"
कांग्रेसले भन्यो सरकारको प्रभाव र दबाबमा गच्छदारलाई मुद्दा लगाइएको दाबी,"सरकारको प्रभाव र दबाब मा अख्तियार दुरुपयोग अनुसन्धान आयोगले आफ्ना नेता विजयकुमार गच्छदारविरुद्ध भ्रष्टाचार मुद्दा दायर गरेको कांग्रेसले निष्कर्ष निकालेको छ । पार्टी केन्द्रीय कार्यसमितिको सोमबारको बैठकले यस्तो निष्कर्ष निकाल्दै गच्छदारको बचाउमा पार्टीले राजनीतिक प्रतिवाद गर्ने र गच्छदार स्वयंले कानुनी लडाइँ लड्ने निर्णय लिएको छ । बालुवाटारस्थित ललिता निवास जग्गा प्रकरणमा अख्तियारले तत्कालीन भौतिक पूर्वाधारमन्त्री गच्छदारसहित १७५ जनाविरुद्ध बुधबार मुद्दा दायर गरेको थियो । प्रकरणमा जोडिएका तत्कालीन प्रधानमन्त्रीद्वय माधवकुमार नेपाल र बाबुराम भट्टराई, तत्कालीन मुख्यसचिव लीलामणि पौडेलसहितलाई अख्तियारले चोख्याएको भन्दै कांग्रेसले सडक र सदनमा विरोध गर्दै आएको छ । अख्तियारको अभियोगपत्र आफैंमा विरोधाभासपूर्ण एवं दोहोरो मापदण्डयुक्त छ, यसले के प्रस्ट गर्छ भने आयोगले कांग्रेसका उपसभापति गच्छदारमाथि नेपाल सरकारको प्रभाव र दबाबमा मुद्दा दायर गरेको छ, कांग्रेसको निर्णयमा भनिएको छ । अख्तियारको कार्य राजनीतिक पूर्वाग्रह र बदनियतले प्रेरित रहेको ठहरसहित अख्तियारको कदमप्रति कांग्रेसले भर्त्सना र खेदसमेत प्रकट गरेको छ । कांग्रेस केन्द्रीय सदस्य गगन थापाले पार्टीले गर्ने राजनीतिक प्रतिवाद गच्छदारको बचाउमा नभएर संविधानसम्मत भूमिका निर्वाह नगरेको अख्तियारविरुद्ध लक्षित हुनेछ । अख्तियारले अभियोजन दर्ता गर्दा संवैधानिक भूमिका निर्वाह नगरेकाले अबको लडाइँ अख्तियारका प्रति हुनेछ, थापाले भने, पार्टीको निर्णय पनि त्यसैमा केन्द्रित छ । अर्का केन्द्रीय सदस्य प्रदीप पौडेलले पनि व्यक्तिका पछि नभएर अख्तियारको संवैधानिक भूमिकाप्रति कांग्रेसको विरोध जारी रहने बताए । गच्छदारविरुद्ध दायर मुद्दाको कानुनी लडाइँ स्वयं उनैले गर्ने भन्दै कांग्रेसले संसद्को अवरोध खुलाउने संकेत गरेको छ । नेता गच्छदारले कानुनी रूपमा सामना गर्दै निर्दोष साबित हुनुहुनेछ भन्ने कांग्रेसको विश्वास छ, कांग्रेसको निर्णयमा उल्लेख छ । यही निर्णयमा टेक्दै कांग्रेसले मंगलबारदेखि नै संसद् अवरोध खुलाउने दाबी एक नेताले गरे । उनका अनुसार औपचारिक निर्णय मंगलबार बिहान बोलाइएको संसदीय दलको बैठकले गर्नेछ । गच्छदारविरुद्ध भ्रष्टाचार मुद्दा दर्तासँगै कांग्रेसले संसद् अवरोध गर्दै आएको छ । निरन्तर संसद् अवरोध जारी राख्दा नकारात्मक सन्देश जान थालेपछि मंगलबारदेखि नै अवरोध खोल्ने निष्कर्षमा नेताहरू पुगेका हुन् । पार्टी प्रवक्ता विश्वप्रकाश शर्माले अवरोध खुलाउने या जारी राख्ने भन्ने आधिकारिक निर्णय संसदीय दलले गर्ने बताए । आफू निर्दोष रहेको जिकिरसहित गच्छदारले ललिता निवास प्रकरणबारे पार्टी बैठकमा डेढ घण्टा मन्तव्य राखेका थिए । माधव नेपाल नेतृत्वको सरकारमा उपप्रधान एवं भौतिक पूर्वाधारमन्त्री रहेका गच्छदारले आफ्नो मन्त्रालयसँग सरोकार नै नभएको प्रस्ताव मन्त्रिपरिषद् बैठकमा लगेका थिए । गच्छदारले तत्कालीन प्रधानमन्त्री नेपालको लिखित निर्देशनबाटै आफूले बालुवाटारको गुरुयोजनासम्बन्धी प्रस्ताव लगेको बताएका थिए । नक्कली मोही खडा गर्ने, जग्गा सट्टापट्टा गर्नेजस्ता विषयमा सरोकार नै नभएको मन्त्रालयबाट तपाईंले किन प्रस्ताव लैजानुभयो ? यस्तो प्रस्ताव लैजाँदा कानुन मन्त्रालयसँग किन राय लिनुभएन ? यसबारे गच्छदारले सार्वजनिक रूपमा जवाफ दिनुपर्ने माग केन्द्रीय सदस्य थापाले गरेका थिए । प्रधानमन्त्री निवास पञ्चायतकालमा जस्तो थियो, त्यस्तै भयो । यो ढंगले हुँदैन । गुरुयोजना तयार गर्नुहोस् भनेर मलाई प्रधानमन्त्री नेपालले लिखित रूपमा निर्देशन दिनुभएको हो । प्रधानमन्त्रीको निर्देशनअनुसार तत्कालीन भौतिक पूर्वाधार सचिवसहित अन्य सचिवसमेत सामेल गरेर अनौपचारिक समिति नै बनाइएको थियो । त्यसैको सुझावमा गुरुयोजना तयार पारेको हो, गच्छदारको भनाइ थियो । उनले बालुवाटारभित्रका सडक र भवन कस्ता बन्नुपर्छ भन्नेबारे मात्रै गुरुयोजना तयार भएको बताउँदै जग्गा सट्टापट्टा र नक्कली मोही खडा गर्नेजस्ता विषय त्यतिबेला आफ्नो जानकारीमा नभएको दाबी गरे । नक्कली मोही खडा गर्नेलगायत जग्गासम्बन्धी विषयमा मेरो संलग्नता हुन आवश्यक छैन । भूमिसुधार मन्त्रालयले गर्ने हो । बालुवाटारमा कति जग्गा छ, त्यसका आधारमा गुरुयोजना बनाइएको हो, उनको दाबी छ । गच्छदारले अख्तियारले मुद्दा दायर गर्नु धेरै अघि बालुवाटारको जग्गा प्रकरणमा आफ्नो भूमिकाबारे प्रधानमन्त्री ओलीलाई समेत जानकारी गराएको बताए । पार्टीले सशक्त आन्दोलनका कार्यक्रमसमेत घोषणा गर्नुपर्ने उनले माग गरे । वरिष्ठ नेता रामचन्द्र पौडेलले आन्दोलनका कार्यक्रमबारे अर्को बैठकमा छलफल गर्ने भनेपछि निर्णय हुन सकेन । केन्द्रीय सदस्य पौडेलका अनुसार पार्टी व्यक्तिको पछि नलागी अख्तियारको भूमिकाबारे केन्द्रित हुनुपर्ने बैठकको निष्कर्ष छ । प्रस्ताव लैजाने मन्त्रीविरुद्ध मुद्दा दर्ता हुने तर निर्णय लिने प्रधानमन्त्रीलाई चोख्याउने अख्तियारको नियत नै गलत देखियो, पौडेलले भने, पार्टीको अबको राजनीतिक लडाइँ पनि यसैमा केन्द्रित हुने हो, व्यक्तिविशेषका पछि होइन । यस प्रकरणमा पार्टी निर्णयको भाषालाई लिएर समेत केहीछिन विवाद भएको थियो । सुरुमा मन्त्रिपरिष्दको नीतिगत निर्णयमै अख्तियार प्रवेश गर्न नहुने भन्दै गच्छदारको बचाउमा निर्णय केन्द्रित गर्न खोजेपछि केहीछिन वादविवाद चलेको थियो । त्यसपछि सभापति देउवाले निर्णयमा भाषा मिलाउनका लागि भन्दै सहमहामन्त्री प्रकाशशरण महत, प्रवक्ता विश्वप्रकाश शर्मा, केन्द्रीय सदस्यहरू मीनेन्द्र रिजाल, थापा र रमेश लेखकलाई जिम्मा दिएका थिए ।"
प्रदेशसभा अवरुद्ध,"मोरङ (कास) प्रमुख प्रतिपक्षी दल नेपाली कांग्रेसले प्रदेश१ को सोमबारको प्रदेशसभा बैठक दोस्रो दिन पनि अवरुद्ध गरेको छ । ललिता निवास जग्गा प्रकरणमा अख्तियार दुरुपयोग अनुसन्धान आयोगले सबै दोषीलाई मुद्दा लगाउनुपर्ने कांग्रेसको माग छ । सभामुख प्रदीपकुमार भण्डारीले बैठक सुरु गरेपछि कांग्रेसका सांसदले उठेर विरोध जनाएका थिए । सभामुखले उक्त प्रकरण अदालतमा गइसकेको र संसद्को क्षेत्राधिकार बाहिरको विषय भएकाले बैठक सञ्चालनमा सहयोग गर्न आग्रह गरे पनि विरोध जारी रहेपछि कार्यसूचीमा प्रवेश नगरी बैठक स्थगित गरिएको हो । उद्योग, पर्यटन, वन तथा वातावरणमन्त्री जगदीशप्रसाद कुसियैतले प्रदेशको वातावरण संरक्षण सम्बन्धमा व्यवस्था गर्न बनेको विधेयकलाई प्रस्तावस्वरूप प्रस्तुत गर्ने कार्यसूची थियो । अर्को बैठक मंगलबार १ बजे बस्नेछ ।"
ओली पक्षधर नेताहरूको गोप्य बैठक,"काठमाडौं (कास) पार्टी र सरकार आलोचित बन्दै गएपछि रक्षात्मक अवस्थामा रहेका प्रधानमन्त्री केपी शर्मा ओली पक्षधर नेताहरूले रणनीतिक बैठक गरेका छन् । काठमाडौंको गौशालास्थित मदन भण्डारी फाउन्डेसनको कार्यालयमा भएको भेलामा सरकार र पार्टीको काम कसरी प्रभावकारी बनाउने भन्ने विषयमा छलफल भएको सहभागी एक नेताले बताए । जति हैन भनेर दाबी गरे पनि केन्द्रीय कमिटी बैठकमा हाम्रो स्थिति अलि रक्षात्मक भयो । सरकारको काममा पनि आलोचना हुन थाल्यो, ती नेताले कान्तिपुरसँग भने, त्यसैले पार्टी र सरकारमा अझै कसरी प्रभावकारी उपस्थिति हुन सक्छ भन्नेबारे कुराकानी गर्न जुटेका हौं । यसरी छलफलमा जुट्नुको कारण भने प्रधानमन्त्री ओलीकै चाहना रहेको उनले बताए । सरकारको नियमित काम, एमसीसी, यति होल्डिङ्ससँगको साइनोलगायत विषयमा सरकार र प्रधानमन्त्री ओलीलाई अनावश्यक घेराबन्दीमा पारिएको भन्ने मुद्दा छलफलका एजेन्डा थिए । यी विषय पनि छलफलमा आए । पार्टी र सरकारमा कसरी प्रभावकारी उपस्थिति जनाउने भन्ने बारेमै कुराकानी भयो, उनले भने । सरकारका राम्रा कामको प्रचारप्रसारमा कमी भएको र पार्टीमा पनि आफ्नो पक्षभन्दा अरू पक्ष हाबी हुन खोजेको विषयमा गम्भीर समीक्षा भएको उनले बताए । छलफलका सहभागीमध्येका प्रधानमन्त्रीका परराष्ट्र मामिला सल्लाहकार राजन भट्टराईले भने उक्त भेट कुनै रणनीतिक छलफलका लागि आयोजना नगरिएको दाबी गरे । उक्त छलफल अनौपचारिक जमघट भएको उनको भनाइ थियो । पैंतीसौं वर्ष सँगै काम गरेका साथीहरू कोही मन्त्रीका सल्लाहकार भएका छन्, कोही मन्त्री भएका छन्, उनले भने, केही साथी यसो जम्मा भएर चियाकफी खाएको मात्रै हो । दिउँसो ४ बजेदेखि छलफलमा जुटेका यी नेताहरू करिब साढे ८ बजेसम्म बसेका थिए । त्यसअघि दिउँसो ४ बजेका लागि बोलाइएको मन्त्रिपरिषद् बैठक दिउँसो तीन घण्टाअघि नै सारिएको थियो । नेपाल प्रहरीको महानिरीक्षक नियुक्तिका विषयमा निर्णय गर्न डाकिएको मन्त्रिपरिषद् बैठक भने बिनानिष्कर्ष मंगलबार बिहानसम्मका लागि सर्यो । मन्त्रिपरिषद् बैठक सकिएलगत्तै उपप्रधान एवम् रक्षामन्त्री ईश्वर पोखरेल, कानुन न्याय तथा संसदीय व्यवस्थामन्त्री भानुभक्त ढकाल र महिला बालबालिका तथा ज्येष्ठ नागरिकमन्त्री पार्वत गुरुङ सिधै गौशालास्थित मदन भण्डारी फाउन्डेसनको कार्यालय गएका थिए । उक्त भेलामा प्रदेश ५ का मुख्यमन्त्री शंकर पोखरेल, प्रधानमन्त्रीका राजनीतिक सल्लाहकार विष्णु रिमाल, नेकपा प्रचार विभाग इन्चार्ज एवम् केन्द्रीय सदस्य राजेन्द्र गौतमलगायत १०१२ जना नेता सहभागी भएको स्रोतको दाबी छ । उहाँहरू एकदम गोप्य तरिकाले ठाउँ खोज्दै पशुपति प्लाजामा रहेको फाउन्डेसनको कार्यालय पुग्नुभएको हो, स्रोतले भन्यो । गौतमले भने उक्त भेला गुट या समूहको बैठक नभई मन मिल्ने साथीहरूको अनौपचारिक छलफल भएको बताए । हामी केही साथीहरूको अनौपचारिक छलफल हो, बैठकै बसेर भव्य निर्णय गर्नुपर्ने इस्यु केही थिएन, उनले भने । माघ १९ मा सकिएको नेकपा केन्द्रीय कमिटी बैठकमा दिवंगत नेताहरूको नाममा खोलिएका प्रतिष्ठान, फाउन्डेसन र संस्थाहरू गुट उत्पादन गर्ने अखडा बनेको भन्दै तीव्र आलोचना भएको थियो । कतिपय केन्द्रीय सदस्यहरूले गुट उत्पादन गर्ने यस्ता संस्था तुरुन्तै बन्द गरिनुपर्ने माग पनि गरेका थिए । केन्द्रीय कमिटी बैठक सकिएको साता दिनमै ओली पक्षधर नेताहरू नै बहुल सदस्य रहेको फाउन्डेसनमा ओली निकट नेताहरू जुटेर चार घण्टा लामो छलफल गरेका हुन् । केन्द्रीय कमिटी बैठकलगत्तै प्रधानमन्त्री ओली र अर्का अध्यक्ष पुष्पकमल दाहालले समेत पार्टीमा अब गुट, उपगुट र पूर्वसमूह नरहेको बताएका थिए । यद्यपि दाहाल नेतृत्वको भैंसेपाटी भेला र त्यसको परिणामले आफ्नो समूहलाई झट्का लागेको महसुस गरेका ओलीले भने त्यसपछि अनौपचारिक छलफल भने गरिरहेका छन् । केन्द्रीय कमिटी बैठकलगत्तै आफूसँग असन्तुष्ट वरिष्ठ नेता माधवकुमार नेपालसँग झन्डै चार घण्टा छलफल गरेका ओलीको संवादको शैलीसमेत रक्षात्मक बनिरहेको छ । यस्तोमा प्रधानमन्त्री ओलीका विश्वासपात्रका रूपमा हेरिएका नेताहरू जुटेर पार्टीमा आफूहरूको उपस्थितिबारे समीक्षा र भाबी रणनीतिबारे परामर्श गरेका हुन् ।"
आईजीपीमा ज्ञवालीको नाम पेस गर्न निर्देशन,"काठमाडौं (कास) प्रधानमन्त्री केपी शर्मा ओलीले प्रहरी महानिरीक्षक (आईजीपी) मा प्रदेश १ का डीआईजी ठाकुर ज्ञवालीको प्रस्ताव मन्त्रिपरिषद्मा पेस गर्न निर्देशन दिएका छन् । सोमबार बसेको मन्त्रिपरिषद् बैठकमा आईजीपी चयनको टुंगो नलागेपछि प्रधानमन्त्री ओलीले मंगलबार बस्ने बैठकमा ज्ञवालीको नाम पेस गर्न गृहमन्त्री रामबहादुर थापा र मुख्यसचिव लोकदर्शन रेग्मीलाई निर्देशन दिएका हुन् । गृहमन्त्री थापा र मुख्यसचिव रेग्मीलाई बोलाएर प्रधानमन्त्रीले आईजीपीमा ज्ञवालीको नाम मंगलबार बिहान बस्ने मन्त्रिपरिषद् बैठकमा पेस गर्न निर्देशन दिनुभएको छ, बालुवाटार स्रोतले भन्यो, त्यहीअनुसार प्रस्ताव तयार गरिनेछ । आईजीपी सर्वेन्द्र खनाल, ३ एआईजी पुस्कर कार्की, ठूले राई र धीरु बस्न्यात तथा १८ डीआईजीहरू मंगलबारबाट एकैपटक अवकाश हुँदै छन् । तर अवकाशको अघिल्लो दिनसम्म सरकारले भावी आईजीपी को हुने भन्ने निर्णय गर्न सकेन ।मन्त्रिपरिषद्ले सोमबारै भावी आईजीपीमा ज्ञवाली वा सुदूरपश्चिम प्रदेशका तारिणीप्रसाद लम्सालमध्ये एक जनालाई चयन गर्ने आकलन थियो । तर ३० वर्षे विवादपछि प्रधानमन्त्री ओलीले मंगलबार पुनः बैठक बस्ने भन्दै टुंग्याएका थिए । मंगलबार बिहान प्रधानमन्त्री निवास बालुवाटारमा मन्त्रिपरिषद्को बैठक बस्दै छ ।"
एमसीसीबारे नेकपा नेतालाई प्रस्ट्याउँदै ब्रुक्स,"संशोधन भए मान्य हुन्न : अमेरिका अमेरिकाले एमसीसी सम्झौता नेपालको संसद्बाट हुबहु पारित भए मात्र मान्य हुने जनाएको छ । नेपालका लागि अमेरिकी राजदूत र्यान्डी बेरीले शनिबार पोखरामा आयोजित कार्यक्रममा संसद्मा दर्ता भएको सम्झौताको कुनै पनि बुँदामा संशोधन भए अमेरिकालाई मान्य नहुने बताए ।सरकारले गत असार ३० मा प्रतिनिधिसभाको विधेयक शाखामा एमसीसीसँग अनुदान सम्झौताको दस्तावेज दर्ता गरिसकेको छ । सरकारले अघिल्लो संसद्को अधिवेशनबाटै त्यसलाई अनुमोदन गर्ने प्रतिबद्धता व्यक्त गरेको थियो तर विवाद उत्पन्न भएकाले सरकारले संसद्मा टेबलसमेत गर्न सकेन । कान्तिपुरसँगको कुराकानीमा अमेरिकी दूतावासका एक उच्च अधिकारीले सन् २०१७ मा सम्झौता हुनुअघि नै सम्झौतामा के राख्ने वा नराख्ने भन्ने तय हुनुपर्थ्यो भन्दै अब त्यसमा परिमार्जन नहुने बताए । सम्झौता गर्नुअघि नेपाल सरकारसँग पर्याप्त समय थियो, अब सम्झौताभन्दा बाहिर गएर काम हुँदैन, ती अधिकारीले भने ।स्रोतका अनुसार सोमबार खनाल निवासमा भएको छलफलमा पनि एमसीसीका सहायक उपाध्यक्ष ब्रुक्सले सम्झौता कार्यान्वयनको प्रक्रियामा गइसकेको र अब त्यसमा कुनै पनि संशोधन गर्न नसकिने धारणा राखेका थिए ।"
महानगरसँग साइकल लेन माग्दै,"चितवन (कास) चितवनका साइकलप्रेमीहरूले सडकमा साइकल लेनको माग गरेका छन् । उनीहरूले पुर्वाधार विज्ञहरूको सहभागितामा भरतपुर महानगरपालिकाका जनप्रतिनिधिहरूसँग साइकल लेनको आवश्यकता र औचित्यबारे सोमबार छलफल कार्यक्रमसमेत आयोजना गरे । चितवन साइकल राइडर्स क्लबले आयोजना गरेको कार्यक्रममा मेयर रेनु दाहालले महानगरपालिकाले साइकल लेनलाई नीति कार्यक्रम र बजेटमा समेट्न थालेको बताइन् ।संसारमा वातावरणीय समस्या बढेको, जलवायु परिर्वतन अस्वाभाविक रूपमा हुन थालेको र यसका लागि डिजेल पेट्रोलबाट चल्ने गाडीहरूको भूमिका रहने गरेको नेपाल साइकल सोसाइटीका अध्यक्ष रत्नराम श्रेष्ठले बताए । साइकलले थोरै नै भए पनि यो समस्यालाई हटाउन मद्दत गर्ने उनले जनाए । तर साइकल चलाउनेहरू सुरक्षित हुनुपर्छ । यसका लागि सडकमा अलग्गै साइकल लेन बनाउन आवश्यक छ, श्रेष्ठले भने । साइकलले वातावरणका साथै मान्छेको स्वास्थ्यमा पनि राम्रो प्रभाव पार्ने उनले बताए । साइकल लेनको व्यवस्था भए राज्यले साइकल चढ्नेलाई प्रोत्साहित गरेको भावना बढ्ने र साइकल चढ्नेहरू बढ्ने उनको भनाइ छ ।साइकल सोसाइटीमा आवद्ध सहरी योजनाकार इन्जिनियर मनीष महर्जन साइकल लेन, साइकल स्ट्यान्डजस्ता पूर्वाधारलाई स्थानीय तहले प्रथामिकता दिनुपर्ने बताए । सडकमा पैदल यात्रुलाई प्रथामिकता दिनुपर्छ । त्यसपछि साइकल लेन, सार्वजनिक यातायता र निजी गाडीहरूले प्रथामिकता पाउनुपर्छ । यसरी लेनहरू निर्धारण हुनुपर्छ । ह्वीलचियर र अन्य अपांगतामैत्री भए त्यो नमुना सडक हुन्छ, श्रेष्ठले भने ।साइकल लेनका लागि ललितपुर महानगरपालिका सकारात्मक देखिएको उनले बताए । ललितपुरमा साइकल लेनका लागि गुरुयोजना तयार भएको छ । ६५ किलोमिटर साइकल लेन बनाउने योजनाअनुसार ५ किलोमिटरका लागि काम पनि सुरु भएको उनले जानकारी दिए । त्यसै गरी सयवटा साइकल स्ट्यान्ड पनि तयार हुँदै गरेको श्रेष्ठले बताए । चितवन साइकल राइडर्स क्लबका अध्यक्ष नवीन खरेल दुर्घटनामा परिने आशंकाले पनि साइकल चलाउन हिच्किचाउन थालेको बताए । धनीले साइकल हैन कार र अन्य निजी गाडी चढ्नुपर्छ भन्ने मान्यता हाम्रो देश समाजमा बढ्दै गयो । त्यसो हैन, साइकल सबैले चढ्नुपर्छ । विदेशमा यो धनी गरिबको विषय नै हुँदैन । अर्को कुरा सडकमा व्यवस्थित लेन छैन ठूला गाडीले गर्दा दुर्घटनामा परिन्छ कि भन्ने ठान्छनु, खरेलले भने । मेयर रेनु दाहालले साइकल लेनलाई महानगरले नीति तथा कार्यक्रममा राखेर बजेट पनि छुट्याएको जानकारी दिइन् । उनका अनुसार भरतपुरको हाकिमचोकदेखि जय नेपालचोकसम्म डेढ किलो मिटर सडकमा साइकल लेन बनाउन साढे २ करोड रुपैयाँ बजेट विनियोजन भएको छ । त्यसैगरी ३ करोड ६० लाख रुपैयाँ खर्च गरेर वडा नम्बर सातमा साइकल लेनसहितको १३ सय मिटर बाटोमा बन्दै छ । चौबिसकोठीदेखि बाइपाससम्म सडक सुधार गरेर साइकल लेन पनि बनाउन ५ करोड रुपैयाँ खर्च अनुमान गरेको र बजेटको व्यवस्था हुँदै गरेको उनले जानकारी दिइन् । त्यसैगरी बाइपास रोड चार लेनको बन्दै छ । पुलचोक गोन्द्राङ सडक ६ लेनको हुँदै छ । महानगरले ३० मिटर फराकिलो चक्रपथ बनाउँदै छ । यसमा साइकल लेन राख्ने योजना छ, मेयर रेनु दाहालको भनाइ थियो ।"
विपद् पीडितलाई पालिकाबाटै राहत,"हेटौडा (कास) मकवानपुरका विपद् पीडितहरू अब राहत रकम लिन सदरमुकाम हेटौंडा धाउनु नपर्ने भएको छ । जिल्ला विपद् व्यवस्थापन समितिको आइतबार बसेको बैठकले स्थानीय तहबाटै सरकारी राहत रकम उपलब्ध गराउने निर्णय गरेको हो । यो निर्णयले जिल्ला प्रशासन कार्यालयले उपलब्ध गराउने १० हजार राहत रकम लिन हेटौंडा धाउनुपर्ने पीडितको बाध्यता टरेको छ । राहत रकम आउजाउ गर्दा नै सकिने भएकाले पालिकाहरूले नै दिने निर्णय गरेका हौं प्रजिअ नारायणप्रसाद भट्टले भने, पालिकाहरूले कागजपत्र मात्र जिल्ला प्रशासन कार्यालयमा पठाउने र राहत रकम त्यहीँबाटै उपलब्ध गराउने व्यवस्था गरेका छौं । जिल्ला विपद् व्यवस्थापन समितिको उक्त निर्णयले विपद् पीडितलाई राहत पुग्ने थाहा नगरपालिकाका मेयर लवशेर विष्टले बताए । कैलाश गाउँपालिका अध्यक्ष टंकबहादुर मोक्तानले मुलुकमा संघीयता कार्यान्वयनमा आइसक्दा राहत रकम लिनलाई सदरमुकाम धाउनुपर्ने शैलीको अन्त्य भएको प्रतिक्रिया दिए । उनले भने, दुर्गम गाउँबाट राहत रकम लिन आउँदा उल्टै ऋण लाग्थ्यो पीडितलाई ।"
चीनबाट नेपालीको उद्धार गर्न सांसदको माग,"विधि र प्रक्रियाले काम गर्न दिएनप्रदेशका आन्तरिक मामिला तथा कानुन मन्त्री शालिकराम जम्मकट्टेलले नेपालमा विद्यमान झन्झटिलो विधि र प्रक्रियाको कारण प्रदेश सरकारले काम गर्न नसकेको बताएका छन् । प्रदेशसभा बैठकको विशेष समयमा सांसदहरूले उठाएको प्रश्नको जवाफ दिने क्रममा मन्त्री जम्मकट्टेलले विधि र प्रक्रिया पूरा गर्न धेरै समय लाग्ने हुँदा विकास निर्माणको काममा सोचेअनुसार गर्न नसकिएको टिप्पणी गरे । हामी राजनीतिक नेतृत्वहरू कमजोर अवस्थामा रहेका छौं । स्थायी सरकारको रूपमा रहेको कर्मचारी संयन्त्र असाध्यै बलियो अवस्थामा रहेका छन् । जसको कारणले सदनबाट पास भएको बजेटसमेत अर्थ मन्त्रालयले तोकेको समय सीमाभित्र दिँदैन । अनि कसरी हामीले काम गर्न सक्छौं, मन्त्री जम्मकट्टेलले भने । उनले राजनीतिक नेतृत्वमा जस्तै कर्मचारी संयन्त्रमा पनि विकासप्रतिको मोह बढ्न जरुरी रहेको औंल्याए । प्रदेश सरकार आफ्नो गल्ती कमजोरी स्वीकार्न तयार छ । हामी थप व्यवस्थित र सुदृढ हुँदै अगाडि बढ्नेछौं, उनले थपे । दुईवटा विधेयक पेसप्रदेशसभाको बैठकमा दुईवटा विधेयक पेस भएका छन् । बैठकमा आन्तरिक मामिला तथा कानुन मन्त्री जम्मकट्टेलले अन्तरप्रदेश बासिन्दाको समान सुरक्षा, व्यवहार र सुविधा सम्बन्धमा व्यवस्था गर्न बनेको विधेयक तथा प्रदेश लोक सेवा आयोग ऐन २०७६ लाई संशोधन गर्न बनेको विधेयक सभामा पेस गरेका थिए । अर्को बैठक मंगलबार दिउँसो ३ बजे बस्नेछ ।"
अतिक्रमण रोक्न हम्मे,"पृथ्वीराजमार्ग वरपरका सार्वजनिक जग्गा अतिक्रमणको चपेटामा परेको छ । अधिकांश सार्वजनिक जग्गा छेउछाउका जग्गाधनीले अतिक्रमण गरिरहेका छन् । बचेखुचेको जग्गामा टहरा निर्माण गरी महँगो मूल्यमा बेच्ने क्रम बढेको छ । राजमार्गका छेउछाउ अतिक्रमण गरी होटल, पसललगायत विभिन्न व्यवसाय सञ्चालन भइरहेको छ । अतिक्रमणकारीले राजमार्ग छेउछाउका सार्वजनिक जग्गा कब्जा गर्न थालेपछि धुनीबेंसी नगरपालिका, थाक्रे, गल्छी, गजुरी र बेनीघाट गाउँपालिकाले ३ पटक चेतावनीपूर्ण सूचना प्रकाशित गरिसकेका छन् । सूचना मात्र होइन अतिक्रमण गरी व्यापारव्यवसाय सञ्चालन गर्दै आएकोहरूलाई मौखिक निर्देशन पनि दिएका छौं, अब अतिक्रमण हटाएर राजमार्गको वातावरण स्वच्छ र सफा राख्ने तरखरमा छौं, गजुरी गाउँपालिका प्रमुख राजेन्द्रविक्रम बस्नेतले भने । गजुरीको मलेखु, बिहानीपम्प, चालिसे, गलौंदी, घाटबेंसी, पोखरेखोला, बेल्खुलगायत राजमार्ग छेउछाउमा सयौं घरटहरा सार्वजनिक स्थल अतिक्रमण गरी निर्माण गरिएका छन् । सदरमुकामको नीलकण्ठ नगरपालिकाले पनि सार्वजनिक क्षेत्र, मसानघाट, गुठीलगायत अतिक्रमित जमिन तत्काल खाली गर्न नगरपालिकाले सरोकारवालालाई लिखित निर्देशन दिएको छ । विशेष गरी नगरपालिकाको १२ नम्बर वडाको आसीखोला क्षेत्रमा सर्वाधिक सार्वजनिक जग्गा अतिक्रमणको चपेटामा परेको छ । अतिक्रमणका कारण स्थानीयलाई समस्या आउन थालेपछि नगरपालिकाले खाली गर्न निर्देशन दिएको हो । निर्देशन नमाने नगरपालिका आफैंले नापनक्सा गरी अतिक्रमित जमिन खाली गराउनेछौं र त्यस क्रममा हुने सम्पूर्ण खर्च सम्बन्धित व्यक्तिले बेहोर्नुपर्नेछ, नगरपालिकाका प्रवक्ता गौतमहरि अधिकारीले भने । हरेक वर्ष नगरपालिका घेरामा परेसँगै सदरमुकामलाई घेरा हालेर बग्ने स्थानीय खोला किनार र मरणघाटसमेत साँघुरिँदै गएको छ । स्थानीय आसीखोला, थोपलखोला र अरुण खोला साँघुरिँदै गएको र खाली जमिन खोला किनार अतिक्रमणका कारण जथाभावी फोहोर हुनुका साथै पानीसमेत बग्न समस्या भइरहेको छ । धादिङको सदरमुकाम धादिङबेंसी थोफल खोला, अरुण खोला र आसीखोलाको बीचमा पर्छ । तर, सदरमुकाममा बढ्दो जनघनत्वका कारण खोलाहरू क्रमशः सुक्ने र फोहोर हुने क्रम बढेको छ । त्यति मात्रै होइन, भूमाफिया र स्थानीय व्यापारीले खोला नै कब्जा गरेर अवैध रूपमा घरटहरा बनाइरहेका छन् । नीलकण्ठ नगरपालिका१२ स्थित पुछारबजारमा दुईवटा नदीको दोभान छ । आसीखोला र थोपल खोलाको दोभानमा यतिबेला मोटरपार्टस् र घरटहराले भरिएको छ । सुनौलाबजार पुरानो सदरमुकामदेखिकै दाहसंस्कारका लागि शव साङ्कोष र मुरलीभन्ज्याङबाट ल्याएर सोही स्थानमा दाहसंस्कार गरिन्छ । त्यो ठाउँमा पहिले घरटहरा थिएनन् । सार्वजनिक दोभान र खोलाले चर्चेको जमिन भएका कारण कसैले घरटहरा बनाएका थिएनन् । तर, यतिबेला भने भूमाफियाले खोलाको दोभानमा रहेको करिब ६ रोपनी जग्गामा अवैध घरटहरा बनाएका छन् । नीलकण्ठ नगरपालिका वडा १२ मा पर्ने यो क्षेत्रको ६ रोपनी जग्गा अतिक्रमणमा परेपछि नगरपालिकाले स्थानीय केशरप्रसाद रिजाल र सुरेन्द्रप्रसाद रिजाललाई खाली गर्न ३५ दिने पत्र काटेको शुक्रबार १५ दिन पुगेको छ । रिजाल परिवारले खोलाको सरकारी जग्गा कब्जा गरेर घरटहरा मात्रै बनाएका छैनन्, भाडा लगाएर रकम असुली गरेको आरोप छ । गत पुस २४ गते नगरप्रमुख भीमप्रसाद ढुंगानाको अध्यक्षतामा बसेको बैठकले खोला कब्जा गरी बनाइएका घरटहरा खाली गर्न ३५ दिने सूचना जारी गर्ने निर्णय गरेको थियो । त्यस्तै, धादिङ जिल्ला ज्वालामुखी ३ मैदी उखुबारीका दामोदर भट्टले पनि खोला कब्जा गरी मोटरपार्टस् सञ्चालन गरेका छन् । केशरप्रसाद रिजालकै आफन्तसमेत रहेका उनले खोलाको ऐलानी जग्गामा भूमिका मोटरपार्टस् सञ्चालन गरिएको छ । मैदीकै अर्का अर्जुन अर्यालले पनि खोलाको सरकारी जग्गामा मोटरपार्टस् तथा वर्कसप सञ्चालन गरिरहेका छन् । उनको स्वामित्वमा रहेको भीमसेन अटो मोटरपार्टस्ले सरकारी जग्गामै यस्तो धन्दा चलाइरहेको छ । नगरपालिकाले सोही मितिमा भीमसेन मोटरपार्टस् र भट्टले सञ्चालन गरेको भूमिका मोटरपार्टस्लाई टहरा खाली गर्न ३५ दिने सूचना निकालेको छ । रिजालद्वयले केही जग्गा आफ्नै नाममा रहेको बताएका छन् । ३ रोपनीको लालपुर्जा भएको र बाँकी ३ रोपनी वर्षौंदेखि भोगचलन गर्दै आएका छौं, रिजालले भने । सरकारी जग्गामै गणेशकुमार श्रेष्ठले सोही स्थानमा गणेशकुण्ड सःमिल सञ्चालन गरेका छन् । गणेशकुण्डलाई पनि खाली गर्न नगरपालिकाले ३५ दिने अल्टिमेटम दिएको छ । त्यस्तै, लालबहादुर श्रेष्ठले शंखदेवी मोटरपार्टस् र मण्डली मोटरपार्टस्मार्फत खोलाको दोभानमा सञ्चालनमा छन् । सार्वजनिक जग्गामै राधिका बडी बिल्डर्स ग्यारेज सञ्चालनमा छ । स्थानीय राधिका थापा मगरले सञ्चालन गरेको ग्यारेजलाई पनि नगरपालिकाले खाली गर्न भनेको छ ।"
लापरबाहीले १६ करोड बराबरको क्षति,"काठमाडौं (कास) अर्थमन्त्री युवराज खतिवडाले मेलम्ची खानेपानीको पाइप जडान गर्दा लापरबाही गर्नेमाथि कारबाही हुनुपर्ने बताएका छन् । प्रतिनिधिसभाको विकास तथा प्रविधि समिति बैठकमा खतिवडाले १६ करोडको पाइप जोड्ने क्रममा लापरबाहीले क्षति भएको बताए ।यस्ता काममा संलग्न व्यक्तिलाई कारबाही हुनुपर्ने अर्थ मन्त्रालयको अडान रहेको खतिवडाले जनाए । मेलम्ची खानेपानीको पाइप जमिनमा गाड्ने र जडानका क्रममा १६ करोडको पाइप क्षति भएको छ । त्यसमा लापरबाही गर्नेहरूमाथि कारबाही हुनुपर्छ भन्ने मन्त्रालयको स्पष्ट मान्यता छ, उनले भने ।मन्त्रालयले मेलम्ची आयोजनालाई रकम उपलब्ध गराउने तर काममा लापरबाही गर्नेलाई कारबाही हुनुपर्ने खतिवडाले बताए । खानेपानी मन्त्री बिना मगरले विभिन्न निकायबीच समन्वय नहुँदा समस्या आएको र मेलम्ची खानेपानी आयोजनाले क्षति बेहोर्नुपरेको बताइन् । खानेपानीका पाइप पुराना भएकाले थप क्षति भइरहेको र व्यवस्थापन गर्न समस्या आइरहेको उनको भनाइ थियो ।खानेपानी मन्त्रालयका सचिव माधव बेल्बासेले पनि पाइप फुटेर मेलम्ची खानेपानी आयोजनालाई १६ करोड क्षति भएको स्वीकार गरेका थिए । समिति बैठकमा मेलम्ची खानेपानी आयोजना कार्यान्वयन कार्यालयका प्रमुख भोजविक्रम थापाले पाइप जडान र जमिनमुनि गाड्ने क्रममा १६ करोडको क्षति भएको बताएका थिए ।समितिमा युटिलिटी करिडोरबारे छलफल भएको थियो । खानेपानीका पाइप, विद्युत् लाइन, टेलिकम र केबुलका तारलगायतको कसरी व्यवस्थापन गर्ने भन्नेबारे छलफल भएको हो । यो क्षेत्रलाई व्यवस्थित गर्न कानुन ल्याउन तथा सरकारका निकायबीच समन्वय गर्नेबारे छलफल भएको हो ।"
६० जनालाई छात्रवृत्ति,"भक्तपुर (कास) बालकुमारी रिसाल स्मृति प्रतिष्ठानले ६० जना विद्यार्थीलाई छात्रवृत्ति प्रदान गरेको छ । पत्रकार भैरव रिसालकी आमाको सम्झानामा स्थापना गरिएको प्रतिष्ठानबाट विद्यालय तहका विद्यार्थीलाई छात्रवृत्ति प्रदान गरिएको हो । प्रातिष्ठानका उपाध्यक्ष कृष्णमुरारी न्यौपानेका अनुसार अरनिको माध्यमिक विद्यालयका ४० जना, बाल चेतना आधारभूतका १० जना र कुलमाया आधारभूत विद्यालयका १० जनालाई छात्रवृत्ति प्रदान गरिएको हो । प्रतिष्ठानले खडा गरेको २७ लाख अक्षयकोषबाट आउने ब्याजले यस वर्ष ८० वर्ष उमेर पुगेका ६० जना जेष्ठ नागरिकलाई सम्मान, मानवसेवा केन्द्र झौखेल, ओमशान्ति दधिकोट र ओम शाही केन्द्र डिल्लीबजारलाई आर्थिक सहयोग गरेको छ । वृद्ध सासूससुराको स्याहार गरेको भन्दै प्रतिष्ठानले असल बुहारी सम्मानसमेत सुरु गरेको छ । यस वर्ष एक जनालाई सम्मान गरेको प्रतिष्ठानले जनाएको छ ।"
बन्द बाटो खुल्यो,"ललितपुर (कास)मत्स्येन्द्र बहालको उत्तरतर्फको कोछेँ बहा (चोक) को बाटो खुलेपछि गुँला पर्वमा चिवहाल टोल पुग्ने परम्परा पुनः सुचारु गर्न सक्ने भएको छ । चोकमा शाक्य वंशज र पानेजु मिलेर गरिने नृत्य, बसुन्धरा पूजा, चैत्यको वर्षबन्धन, कलश पूजा गर्न जाने गर्छन् । बुङमतीका बुद्धिरत्न शाक्यको पहलमा अहिले बाटो खुलेको हो । त्यस्तै, मस्त्येन्द्रबहाल दक्षिणतर्फको द्वाननी चोक पुग्ने बाटो पनि स्थानीयले पर्खाल लगाएर अतिक्रमण गरिसकेका थिए । शाक्यकै पहलमा बाटो खोलेका छन् । यो चोकमा पानेजु, गुरुजु, जजमान बसेर बैशाखमा मत्स्येन्द्रनाथको रथारोहणपूर्व बलि चढाई पूजा गर्ने चलन छ । उनकै पहलमा कङकाल र कवय् गल्ली मिचेर बनाएको संरचना पनि ०७४ मा भत्काउन लगाएका थिए ।"
जे भेटिन्छत्यही अतिक्रमण,"ललितपुर (कास)मत्स्येन्द्र बहालको उत्तरतर्फको कोछेँ बहा (चोक) को बाटो खुलेपछि गुँला पर्वमा चिवहाल टोल पुग्ने परम्परा पुनः सुचारु गर्न सक्ने भएको छ । चोकमा शाक्य वंशज र पानेजु मिलेर गरिने नृत्य, बसुन्धरा पूजा, चैत्यको वर्षबन्धन, कलश पूजा गर्न जाने गर्छन् । बुङमतीका बुद्धिरत्न शाक्यको पहलमा अहिले बाटो खुलेको हो । त्यस्तै, मस्त्येन्द्रबहाल दक्षिणतर्फको द्वाननी चोक पुग्ने बाटो पनि स्थानीयले पर्खाल लगाएर अतिक्रमण गरिसकेका थिए । शाक्यकै पहलमा बाटो खोलेका छन् । यो चोकमा पानेजु, गुरुजु, जजमान बसेर बैशाखमा मत्स्येन्द्रनाथको रथारोहणपूर्व बलि चढाई पूजा गर्ने चलन छ । उनकै पहलमा कङकाल र कवय् गल्ली मिचेर बनाएको संरचना पनि ०७४ मा भत्काउन लगाएका थिए ।"
आचारसंहिता मान्दैनन् सार्वजनिक सवारी,"सार्वजनिक सवारीसाधनका चालक र सहचालकले यातायात व्यवस्था विभागद्वारा जारी गरेको आचारसंहिता पालना नगर्दा सर्वसाधारणले सहज यात्रा गर्न पाएका छैनन् । नौ वर्षअघि जारी आचारसंहितामा सवारीचालक तथा परिचालक परिचयपत्र लगाउनुपर्ने उल्लेख छ । तर कुनै पनि चालक तथा सहचालकले परिचयपत्र लगाउँदैनन् । गाडीमा भेटेको सामान सम्बन्धित व्यक्तिलाई फिर्ता गर्नुपर्ने पनि आचारसंहितामा छ । फिर्ता नगरेपछि यात्रुले प्रहरीलाई नै गुहार्नुपर्ने बाध्यता छ । सधै बस नम्बर याद गर्न सकिँदैन, कर्मचारीले पनि परिचयपत्र लगाएको हुँदैन, बंगलामुखीकी सुनिता न्यौपानेले भनिन् । अझ चालकहरू मोबाइलमा कुरा गर्दै सवारी चलाउने गर्छन् । माघ १९ सुन्धारादेखि टोखा रुटमा चल्ने बा १ ज ९०४८ बसका चालक फोन गफिरहेका थिए । ट्राफिक प्रहरीले फोनमा कुरा गर्ने चालकलाई कारबाही गरे पनि सचेत छैनन् । चालक तथा सहचालक दुवैले सभ्य पोसाकसमेत लगाएको पाइँदैन, एक यात्रुले भने, सार्वजनिक सवारीसाधनमध्ये माइक्रोबसका अधिकांश चालक तथा सहचालकदेखि डराउनुपर्ने स्थित छ, किनकि उनीहरू कानमा मुन्द्रा र खेरौ तथा रातो कपाल बनाएका हुन्छन् । त्यस्तै, कोटेश्वर हुँदै चक्रपथ परिक्रमा गर्ने नेपाल यातायातका चालक एकआपसमा प्रतिस्पर्धा गर्दै सवारी चलाइरहेका हुन्छन् । नेपाल यातायातमा यात्रु चढ्न नपाउँदै तीव्र गतिमा गुडाउने गरेको कोटेश्वर महादेवस्थानकी सीता महर्जनले बताइन् । पहिला डर लाग्थ्यो तर अहिले बानी भइसक्यो, उनले भनिन् । आचारसंहितामा रात्रि सेवामा महिलाका लागि सिट छुट्याउने भनिए तापनि रात परेपछि अधिकांश सवारीसाधन आफ्नै रफ्तारमा दौडिने गरेका छन् । जुनसुकै सवारीसाधनमा क्षमताभन्दा बढी यात्रु तथा सामान राख्न नपाइने नियम भए पनि यो लागू हुन सकेको छैन । माइक्रोबसमा पनि सिट क्षमताभन्दा बढी यात्रु उभिने गरेको पाइन्छ ।चालक तथा सहचालकले शिष्ट भाषामा बोल्नुपर्ने तथा महिला र बालबालिकामैत्री वातावारण कायम गर्नुपर्ने आचारसंहितामा उल्लेख छ । त्यस्तै, तोकेको भन्दा बढी भाडा लिन नपाउने, बसभित्र भाडादर झुन्डाउनुपर्ने, सफा र चुस्त राख्नुपर्ने संहितामा बताइएको छ । विभागले जारी गरेको आचारसंहितामा २० वटा बुँदा छन् । उल्लेखित आचारसंहिता पालना भएको कुनै यात्रुको अनुभव छैन । विभागका महानिर्देशक गोगनबहादुर हमालले आचारसंहिता पालना गराउनका लागि अनुगमन गरिरहेको बताए । अनुगमनका क्रममा पनि यात्रुमाथि चालक तथा सहचालकले दुर्व्यवहार गरेको भेटिएको छैन, उनले भने, त्यस्तै यात्रुले पनि यो विषयमा अहिलेसम्म गुनासो गरेका छैनन् । पहिला उपत्यकाको सार्वजनिक सवारीसाधनमा भाडादर टाँस्न अनिवार्य गरिएको बताउँदै त्यसलाई पुनः व्यवस्था गर्ने उनले बताए । महानगरीय ट्राफिक प्रहरी महाशाखाले सार्वजनिक सवारीसाधनमा यात्रुहरूको गुनासो बढेपछि पुस २५ देखि यात्रुमैत्री अभियान सुरु गरेको छ । महाशाखाले जथाभावी रोक्ने, क्षमताभन्दा बढी यात्रु राख्ने, आरक्षण सिटको व्यवस्था नगर्ने, यात्रुप्रतिको व्यवहार, सरसफाइ, बढी भाडा लिने सार्वजनिक यातायातलाई यात्रुमैत्री बनाउन अभियान नै सुरु गरेको हो । उपत्यकामा सञ्चालित ३२ वटा भाडाका सवारीसाधन आबद्ध यातायात कम्पनीसँग छलफल गरी सुधारका लागि १८ बुँदे सहमति गराएको थियो । त्यसअनुरूप महाशाखाका प्रहरी उपरीक्षक राजकुमार बैदवारको नेतृत्वमा यातायात व्यवसायी र मजदुरसमेत संलग्न समितिले पुस २५ देखि सार्वजनिक सवारीसाधनलाई अनुगमनसमेत गरिरहेको जनाएको छ । महाशाखाले अहिलेसम्म पाँच हजार चार सय ६५ सवारीसाधन अनुगमन गरी तीन हजार नौ सय ७८ जना चालकलाई थप सुधार गर्नका लागि १८ बुँदे प्रतिबद्धता पत्र दिएको जनाएको छ । महाशाखाका प्रवक्ता जीवन श्रेष्ठले सवारीसाधनको अनुगमन गरिरहेको बताउँदै थप जानकारीका लागि भोलि सम्पर्क गर्नु भन्दै फोन राखे ।"
सामान फर्काउँदा चालकलाई सिक्री,"काठमाडौं (कास) सोमबार दिउँसो साढे १ बजे । सुन्धाराका लक्की रिजाल दुईमहिने अमेरिका बसाइपछि सोमबार नेपाल फर्केकी थिइन् । छोरासँग भेट नभएको उनको ५ महिना भइसकेको थियो । छोरालाई भेट्ने तीव्र इच्छाका कारण उनी पहिले घर होइन थापाथलीस्थित युरो किड्स स्कुल पुगिन् । उनी एयरपोर्टमा ट्याक्सी लिइन् र लाजिम्पाटस्थित एक जनालाई डकुमेन्ट दिएर थापाथली पुगेकी हुन् । त्यही क्रममा उनको १३ तोला सुनका गरगहना, ल्यापटप र मेडिकलका कागजपत्रसहितको लगेज ट्याक्सीमै छुट्यो । रिजालले लगेज छुटाएको कुरा चालकले समेत झट्ट थाहा पाएनन् । स्कुल पुगेका करिब १५२० मिनेटपछि रिजालले लगेज छुटेको थाहा पाइन् । उनी ट्याक्सी नम्बर टिप्न बिर्सेकी रहिछन् । अब उनको छटपटी सुरु भयो । साथीभाइले आफ्न्तलाई बुझाउन दिएको सुनको सिक्री हराएपछि उनी निक्कै आँत्तिन पुगिन् । धेरैबेर निर्णय गर्न नसक्ने अवस्थामा थिइन् उनी । त्यसैबीच उनको मनमा ट्राफिक प्रहरीमा निवेदन दिनुपर्छ भन्ने भयो । उनी ट्राफिक प्रहरी महाशाखामा पुगेर आफ्नो लगेज ट्याक्सीमा छुटेको भन्दै निवेदन दिइन् । उक्त ट्याक्सीको ट्राफिक प्रहरीले खोजी गर्न थाल्यो । त्यत्तिकैमा ट्राफिक कन्ट्रोल रुमको हटलाइन नम्बर १०३ मा फोन आयो । त्यो फोन गर्ने व्यक्ति तिनै ट्याक्सी चालक रहेछन् । बा २ ज ४०७१ को ट्याक्सी भाडामा चलाउँदै आएका बर्दिया गेरुवा गाउँपालिका४ रामबगरका नवीन सिग्देलले एउटा यात्रुको लगेज ट्याक्सीमा छुटेको जानकारी ट्राफिक प्रहरीलाई दिए । त्यसपछि सिग्देल ट्राफिक प्रहरी महाशाखाको खोजतलास शाखामा पुगे । प्रहरीले रिजाललाई पनि सम्पर्क गरी महाशाखामा बोलाएर लगेज हस्तान्तरण गरे । हस्तान्तरणपछि रिजालले ट्याक्सी चालकको इमानदारिताको कदर गर्न भन्दै एक थान सुनको सिक्री उनलाई उपहार दिइन् । चालक सिग्देलले गुणलाई पैसामा तुलना गर्न नमिल्ने भन्दै सुरुमा प्रतिक्रिया दिँदै लिन अस्वीकार गरे । तर त्यहाँ उपस्थित सबैले भनेपछि उनले रिजालको सुन उपहार सहृदय स्वीकार गरे । उनले भने, सबै चालकले हराएको सामान मानवताको नाताले फिर्ता गर्नुपर्छ । ट्राफिक प्रहरी महाशाखाका प्रवक्ता प्रहरी उपरीक्षक जीवनकुमार श्रेष्ठले ट्याक्सी चढ्दा अनिवार्य बिल लिन सबैलाई आग्रह गरेका छन् ।"
स्वस्थानी ब्रत सकियो,"काठमाडौं(रासस)पुस शुक्ल पूर्णिमादेखि शुरु एक महिने स्वस्थानी व्रत सोमबार फूलपाती विसर्जन गरी समापन भएको छ । पौष शुक्ल पूर्णिमादेखि नै शुरु गरिएको स्कन्द पुराणअन्तर्गतको केदार खण्डको माघ माहात्म्यमा कुमार र अगस्त्यबीच भएको संवादलाई स्वस्थानी कथाका रुपमा भन्ने र सुन्ने क्रम आइतबार बेलुकी नै समापन गरी व्रतालु रातभर जाग्राम बसेका थिए । विधिपूर्वक एक महिने व्रत गरेकाले माघ शुक्ल पूर्णिमाका दिन १०८ जनै, १०८ सुपारी, १०८ पान, १०८ फूल, १०८ रोटी, १०८ अक्षता विभिन्न थरीका फलफूल, धूप, बत्ती, नैवेद्य, श्रीखण्ड, रक्तचन्दन, सिन्दूर, बस्त्र, भेटी चढाई व्रतको कामना पूर्ण होस् भनी भगवतीलाई अर्घ्य दिइन्छ । चढाइएका प्रसादमध्ये सबैबाट आठआठ पतिलाई, पति नभए छोरालाई र छोरा पनि नभए मीत छोरालाई एवं मीत छोरा पनि नभएमा कामना सिद्ध होस् भनी नजिकको पवित्र नदीमा लगी बहाउने व्रत विधि छ ।आफू बसेको स्थानकी देवीको पूजा गर्नु नै स्वस्थानी पूजा हो । उत्तरायणपछिको समय ध्यान, योग साधनाका लागि उपयुक्त भएकाले स्वस्थान अर्थात् आफ्नो आत्मामा सम्पर्कको अभ्यास गर्नुलाई स्वस्थानी भनिएको विश्वास पनि छ । यसका लागि पौष शुक्ल पूर्णिमादेखि माघ शुक्ल पूर्णिमासम्मको समय राम्रो मानिन्छ ।सुवर्ण वर्णकी, त्रिनेत्रधारी, प्रसन्न मुऽा भएकी, कमल र सिंहासनमा बसेकी, चार हात भएकी देवीलाई स्वस्थानी देवी भनिन्छ । स्वस्थानीको चार हातमध्ये पहिलो हातमा नीलकमल, दोस्रो हातमा खड्ग, तेस्रो हातमा ढाल र चौथो हातमा वरदमुद्रा लिएकी देवी स्वस्थानी हुन् भनी व्रतकथामा उल्लेख गरिएको छ । यस्ती देवीको विधिपूर्वक व्रत गरेमा बिछोड भएका जोडीको पुनर्मिलन हुन्छ भन्ने विश्वास छ । रोग व्याध लागेको भए ठीक हुने र पति वा पत्नीका रुपमा कसैलाई इच्छाएको भए प्राप्त हुने कथा समेत प्रचलित छ । सत्य युगमा हिमालय पर्वतकी पुत्री पार्वतीले महादेवलाई पति पाऊा भनी विष्णुको निर्देशानुसार स्वस्थानीको व्रत गरेको कथा स्वस्थानीमा वर्णन गरिएको छ । व्रतपछि बिछोडमा परेका नाग नागिनीको समेत पुनर्मिलन भएको कथामा उल्लेख छ । गोमा ब्राहृमणीले सप्तऋषिले सिकाएको व्रतविधिअनुसार गर्दा पुत्र वियोगबाट मुक्ति मिलेको र व्रतकै प्रभावले छोरा नवराज लावण्य देश हालको सााखु क्षेत्रको राजा भएको कथा समेत स्वस्थानीमा वर्णन गरिएको सााखुको ऐतिहासिक, धार्मिक, पुरातात्विक, सांस्कृतिक र पर्यटकीय विषयमा अनुसन्धानरत इतिहासकार प्रकाश श्रेष्ठ सक्व ले जानकारी दिए । उपत्यकाको पूर्वी भेगस्थित शालिनदीमा पुस शुक्ल पूर्णिमादेखि शुरु भएको माधवनारायण व्रत पनि सोमबार बिहान अश्वमेध यज्ञ गरी समापन गरिएको माधवनारायण स्वस्थानी व्रत तथा शालिनदी सुधार समितिले जनाएको छ ।"
मंका छेँ मल्लकालीन शैलीमा,"ललितपुर (कास) पर्यटकीय गन्तव्यको रुपमा विकास गर्न ललितपुर महानगरपालिका १६ काय्गुननि टोल स्थित मंकाः छे (सामुदायिक भवन) मल्लकालीन शैलीमा पुनःनिर्माण गरिएको छ । भवन दाँची इाटा र मल्लकालीन वास्तुशैलीमा बनाइएको भवन साढे दुई तलाको छ । भवनको पुनःनिर्माण गर्न ७० लाख रुपैयाँ खर्च भएको मंका खलः (समूह) ले जनाएको छ । यसका लागि ललितपुर महानगरबाट २८ लाख ५० हजार, १६ वडाबाट २५ लाख, ललितपुर क्षेत्र नं २ का संघीय सांसद् कृष्णलाल महर्जनको निर्वाचन क्षेत्र पूर्वाधार विकास कार्यक्रमबाट १० लाख व्यहोरिएको हो । मंका खलःका कोषाध्यक्ष हरिगोविन्द महर्जनले अपुग रकम खलका सदस्य, संघ संस्थाबाट जुटाइएको बताए । पाटनमा नेवाः समुदायभित्र ज्यापूहरूको बाहुल्यता रहेका ४० परम्परागत टोलमध्ये काय्गुननि एक हो । मंका खलःकुनै लिखित विधि विधान भन्दा पनि सामाजिक मूल्य, मान्यता र व्यवहारद्वारा सञ्चालन हुने परम्परागत संगठन हो । धिमे, बाासुरीलगायत परम्परागत बाजाको प्रशिक्षण, नामसंगीति पाठ, दाफा भजन गर्ने, विभिन्न पुजाआजा र जात्रापर्व सञ्चालनका लागि मकां छोको प्रयोग गरिन्छ । भवन पुन ःनिर्माणले अमूर्त संस्कृति संरक्षणमा टेवा पुगेको मंकाः खलका अध्यक्ष समतलाल महर्जनले बताए । सो मंका छोको १९२ वर्ष अघि (नेपाल संवत् ९४८) मा निर्माण भएको इतिहास छ । ललितपुर महानगरका मेयर चिरिबाबु महर्जनले मंका छोको पुनःनिर्माणले काय्गुननि टोलको आकर्षण बढाएको बताए ।"
चार स्थानमा समयबजि चढाइयो,"काठमाडौं (कास) काठमाडौं महानगर१८ स्थित देवी नाचको द्योछेँ (देवता घर) पुनर्निर्माण सफलताको कामना गर्दै स्थानीय गुठियारले गोरखा मनकामना मन्दिरसहित राजधानीका विभिन्न चार स्थानमा विराजमान देवीदेवतालाई समयबजि (प्रसाद) चढाएका छन् । उनीहरूले किलागल टोलमा रहेको गणेश, कुमार, नाटेश्वर र नागार्जुन डाँडामा अवस्थित देवीथानमा २५२५ पाथी समयबजि चढाएका हुन् । समयबजि देवीनाच (दी प्याँख) प्रवर्द्धन तथा संरक्षण समितिको पहलमा चढाएको हो ।"
अनौपचारिक भुक्तानीमाथि नियन्त्रण जरुरी,"नेपालबाट फेसबुक, युट्युबलगायत सामाजिक सञ्जालमा गरिने विज्ञापनको भुक्तानीमा अनौपचारिक माध्यम प्रयोग हुँदा सरकारले राजस्वमात्र गुमाइरहेको छैन, मुलुकमा भएका सबै आर्थिक क्रियाकलापलाई आफ्नो राष्ट्रिय लेखाप्रणालीमा समावेश गर्नसमेत सकेको छैन । यस्तो भुक्तानी औपचारिक माध्यमबाट गर्न अपरिहार्य भइसकेको थियोछ । अहिले आएर बल्ल राष्ट्र बैंकले अनौपचारिक माध्यमबाट भइरहेको गैरकानुनी भुक्तानी नियमन गर्न आवश्यक ठानेको छ । डेढ साताअघि राष्ट्र बैंकले यस्ता विज्ञापनको भुक्तानी अनौपचारिक माध्यमबाट गरे विदेशी विनिमय अपचलनमा कारबाही गर्ने चेतावनी दियो, तर औपचारिक माध्यमबाट गरिने भुक्तानीको प्रक्रिया अझै प्रस्ट पारिएको छैन । यसबारे स्पष्ट व्यवस्था गर्न सरोकारवालाले माग गरेपछि भने बैंकले कार्यविधि बनाउन थालेको छ । यस्तो कार्यविधि भुक्तानीमा देखिएका व्यावहारिक समस्याहरूलाई सल्टाउने गरी बनाइनुपर्छ । विभिन्न राष्ट्रिय तथा अन्तर्राष्ट्रिय अध्ययन प्रतिवेदनहरूका अनुसार नेपालको अनौपचारिक अर्थतन्त्रले झन्डै ५० प्रतिशत हिस्सा ओगटिसकेको छ । यसको आकार यसरी बढ्नुमा यस्तै अनौपचारिक आर्थिक कारोबारहरूले मलजल गरिरहेका छन् । यसकारण सामाजिक सञ्जालका विज्ञापनमा मात्रै हैन, सरकारले जुनसुकै अनौपचारिक भुक्तानीलाई पनि नियन्त्रण गर्न जरुरी छ । यसको पहलस्वरूप राष्ट्र बैंकले सामाजिक सञ्जाल र गुगललगायतमा आउने विज्ञापन भुक्तानीको नियमनका लागि थालेको पहल स्वागतयोग्य छ । विकसित मुलुकले पहिल्यै व्यवस्थित गरिसकेको यस विषयलाई बैंकले कार्यविधिमार्फत स्पष्ट पारी औपचारिक प्रणालीमा ल्याउनुपर्छ । अनौपचारिक माध्यमबाटै विदेशमा भुक्तानी पठाउने कारोबारीमाथि कारबाही गर्नुपर्छ । यसमा प्रक्रियागत स्पष्टतासँगै भुक्तानीको सरल व्यवस्था गरिन पनि उत्तिकै आवश्यक छ ।अहिले तीन हजार अमेरिकी डलरसम्मको भुक्तानी वैदेशिक कारोबारको प्रमाण देखाएर बैंकबाटै गर्न सकिने व्यवस्था छ । त्यसभन्दा माथिको भुक्तानीका लागि सञ्चार तथा सूचना प्रविधि मन्त्रालय र राष्ट्र बैंकको सिफारिस आवश्यक पर्ने व्यवस्था छ । त्यसलाई पालना नगरी कतिपय विज्ञापन कारोबारीले सरकारी नियम छल्दै अनौपचारिक माध्यम प्रयोग गरिरहेका छन् । राष्ट्र बैंकले यसबारे पनि अध्ययन गरी आवश्यक भएमा नीतिगत सुधार गर्नुपर्छ । औपचारिक माध्यमबाट भुक्तानी गर्दा सरकारले राजस्वमात्र पाउँदैन, मुलुकबाट कति रकम बाहिरियो भन्ने तथ्यांक पनि रहन्छ । साथै व्यवसायीहरूको विज्ञापन कारोबार पनि वैध बन्छ । अहिले विज्ञापनको भुक्तानीमार्फत विदेशी मुद्रा अपचलन भइरहेको राष्ट्र बैंकको स्वीकारोक्ति छ । हुन्डीजस्तै यस्तो अनौपचारिक भुक्तानी प्रणालीले मुलुकको अर्थतन्त्रलाई मात्र होइन, स्वयं व्यवसायीहरूलाई पनि फाइदा गर्दैन । त्यसैले सम्बन्धित व्यवसायीहरू पनि यसमा सचेत हुनुपर्छ । विदेशी विनिमय अपचलन हुने गरी कसैले फेसबुक, युट्युब वा गुगलमा विज्ञापन दिएको पाइए विदेशी विनिमय ऐन र प्रचलित कानुनबमोजिम कारबाही गर्ने राष्ट्र बैंकको चेतावनीलाई उनीहरूले गम्भीरतापूर्वक लिनुपर्छ । विदेशी विनिमय ऐनमा सरकारी निकायको अनुमति नलिई गरेको विनिमयको कारोबार जफत र बिगोको तीन गुणासम्म जरिवाना गर्न सक्ने व्यवस्था छ । बिगो नखुल्ने कारोबार भए कसुरको मात्रा हेरी दुई लाखसम्म जरिवाना गर्न सक्ने व्यवस्था ऐनमा छ । राष्ट्र बैंकले कार्यविधि बनाई अनौपचारिक कारोबार गर्नेहरूलाई कारबाहीको दायरामा ल्याउनैपर्छ । सामाजिक सञ्जालका माध्यमबाट मुलुकबाट कति रकम बाहिरिन्छ भन्नेबारे आधिकारिक तथ्यांक उपलब्ध छैन । जानकारहरूका अनुसार विज्ञापन बजारमा यसको हिस्सा बढ्दै गइरहेको छ । कतिपयले विदेशमा रहेका परिवारका सदस्य, आफन्त र नातेदारमार्फत यस्तो रकम भुक्तानी गर्ने गरेका छन् । यस्तो अनौपचारिक कारोबारलाई केहीले पेसा नै बनाएका छन् । त्यसैले डिजिटल अर्थतन्त्रमा करका सवालहरू केकसरी सल्टाउन सकिन्छ भन्नेमा सरकार गम्भीर बन्नैपर्छ । यसबारे नीतिगत प्रस्टतासँगै हाम्रो राजस्व प्रशासनलाई पनि सक्षम बनाउनुपर्छ । विज्ञापन व्यवसायीहरूले सामाजिक सञ्जाल कम्पनी मुलुकमै दर्ता भए भने नियमन गर्न सजिलो हुने बताएका छन् । सरकारले सूचना प्रविधि विधेयकमा पनि यससम्बन्धी प्रस्ताव गरेको छ । ठूला कारोबार भएका यस्ता सञ्जालहरू नेपालमा दर्ता हुन आउलान्नआउलान्, तर जुन रूपमा भए पनि नेपालभित्रबाट हुँदै आएको अवैध कारोबार भने नियमनमा ल्याइनुपर्छ ।"
सद्गत हुन बाँकी पहिचान,"ब्राह्मणवादी मार्क्सवादीका शब्दजालनेपालसहित दक्षिण एसियामा उत्पीडित पहिचानको संघर्षविरोधी रवैया बलियो छ, जसको मुख्य कारण पार्टी, नेतृत्व र आन्दोलनमा ब्राह्मणवाद प्रभावशाली हुनु हो । जबकि ब्राह्मण र ब्राह्मणवाद आफैमा पनि पहिचान हो । एउटा, वर्णजातको श्रेष्ठताका लागि बनाइएको पहिचान: अर्को, त्यही वर्णजातको श्रेष्ठता, स्वामित्व र वर्चस्व स्थापित गर्ने मूल्यमान्यतालाई सैद्धान्तीकरण गरिएको पहिचानवादी सिद्धान्त । ब्राह्मणवादी मार्क्सवादीहरूले पनि एकल पहिचानवादीहरूले जस्तै नेसनस्टेट (एक भाषाजातिका आधारमा बनेका राज्य) को अभ्यास गरिएको युरोपेली राजनीतिकआर्थिकसांस्कृतिक सन्दर्भबाट केही शब्द फुत्त टिपेर मार्क्सवादी शब्दजाल (जार्गन) ले वर्गलाई प्राथमिकता दिँदै र उत्पीडित पहिचानको संघर्षलाई छोप्दै छन्: आधुनिकतावादका तर्क पनि सापटी लिएर अस्मिताको बदख्वाइँ गर्दै छन् । आफूलाई लोकतान्त्रिक र वामपन्थी भन्ने शक्ति र व्यक्तिमा पछिल्लो चरणमा एक जाति, एक भाषा, एक क्षेत्र, एक धर्म, एक संस्कृतिका आधारमा बनाइने नेसनस्टेट (राष्ट्रराज्य) लाई आधार मान्ने महेन्द्रीय राष्ट्रवादबाट प्रेरित भएर आदिवासी जनजाति, दलित, मधेशी, महिला र थारू लगायत पहिचानका विभिन्न संघर्षलाई राष्ट्रिय एकता, भौगोलिक अखण्डता र सामाजिक सद्भावविरोधी ठहर्याउने प्रवृत्ति प्रबल छ । जतिसुकै झेली तर्क र मिथ्यांक राखे पनि नेपालमा वर्गसँगै अन्य पहिचान अन्तरसम्बन्धित र अन्तर्निर्भर छन्, एकअर्काबाट प्रभावित र निर्धारित पनि छन् अनि तिनीहरूसँग गाँसिएका बहिष्करण र आरक्षण पनि अभिन्न छन् । अतः तिनको सामूहिक बहिष्करण र सामूहिक आरक्षणलाई केन्द्रमा राखेर वर्ग र वर्णजात लगायत अन्य पहिचानबीचको अन्तर्द्वन्द्वलाई सम्बोधन गर्नु जरुरी छ । अन्य पहिचानकै कारण शोषण, उत्पीडन र गरिबी तथा अपमान ब्यहोर्नुपर्ने भयावह स्थितिबाट मुक्तिका लागि सबै खाले पहिचानसँग सम्बन्धित आयामको सामूहिक सम्बोधन जरुरी हुन्छ । त्यस्तो सम्बोधन कुनै पनि खाले उचनीचमय संरचनाले जन्माउने जातीय, क्षेत्रीय, लैंगिक विभेद, असमानता र उत्पीडनको समस्या, त्यसबारे विमर्श र समाधानका लागि गरिने संघर्षको नकार बाट थालनीसमेत हुन सक्दैन । अरूका अस्मिता, अस्तित्व, आत्मसम्मान र सभ्यतालाई बेवास्ता गर्ने तथा व्यक्तिलाई जस्तै राज्य र देशलाई पनि एकल पहिचानकै आधारमा परिभाषित गर्ने तथा सञ्चालन गर्ने नीति, नियम र नियत थप प्रत्युत्फादक हुनेछ ।ट्वीटर :"
छिटो उद्धारको आवश्यकता,"सरकार दिनदिनै वुहानमा अलपत्र नेपालीलाई स्वदेश ल्याउन कम्तीमा एक साता लाग्ने कुरा दोहोर्याइरहन्छ, तर सरकारको क्यालेन्डरमा कति दिनको एक साता हुने रहेछ भन्ने कुराको हिसाब गर्नुपर्ने अवस्था यतिबेला सिर्जना भएको छ । कि सरकारले उनीहरूलाई ल्याउने कुरै नगरेको भए उनीहरू आफूखुसी गर्थे कित ल्याउने भनेर यसरी बिचल्ली पारिदिन हुँदैनथ्यो । यो सरकारको लाचारीपन हो । चीनले एक सातामा हजारौं शैयाका अस्पताल निर्माण गरेर सयौं बिरामीको उपचार गरिसक्यो, यो लाज पचेको सरकारले सीमा जोडिएको मुलुकबाट आफ्ना नागरिकलाई स्वदेश ल्याउनसकेको छैन । जम्मा दुई सयको हाराहारीमा रहेका नेपालीलाई स्वदेश फर्काएर व्यवस्थापन गर्न नसक्नु अन्तर्राष्ट्रिय स्तरमै नेपाल सरकारको लज्जाको विषय हो । चीनमा रहेका अन्य देशका नागरिकलाई सम्बन्धित देशले फिर्ता लगिसकेको अवस्थामा हाम्रा नेपाली नागरिक भने अँझै बन्द कोठामा भोकभोकै थुनिएर बस्न बाध्य छन् । यसबाट पुष्टि हुन्छ सरकारले चीनमा रहेका आफ्ना नागरिकलाई नेपाल फर्काउनै चाहेको छैन, किनकि उनीहरूलाई ल्याउँदा व्यवस्थापनका लागि अनावश्यक टाउको दुखाउनुपर्ने हुन्छ । सुजन देवकोटा, पालुङटार४, गोरखा"
कांग्रेसको तमासा,"ललिता निवास जग्गा प्रकरणमा आफ्ना उपसभापति विजयकुमार गच्छदारसमेत मुछिएपछि प्रमुख प्रतिपक्षी नेपाली कांग्रेस आत्तिएको छ । आत्तिएको कांग्रेस सदन अवरूद्धमा व्यस्त छ । सत्तारूढ दुई तिहाइ समर्थितलाई उन्मुक्ति र कांग्रेसका गच्छदारलाई अभियोग लगाएर अख्तियार दुरुपयोग अनुसन्धान आयोग सत्तारूढ नेकपाको मतियार भएको कांग्रेसको आरोप छ । अख्तियारले मुद्दा दायर गरी उक्त विषय अदालत प्रवेश गरिसकेको सन्दर्भमा जनताको प्रतिनिधित्व गर्ने सर्वोच्च निकाय संसद अवरुद्ध गरेर कांग्रेसले के तमासा देखाउन खोजेको हो, त्यो कांग्रेसीजनलाई नै थाहा होला । माधवकुमार नेपाल, बाबुराम भट्टराई, विष्णु पौडेलहरू ललिता निवास प्रकरणमा दोषी हुन सक्लान्, तर गच्छदार यस प्रकरणमा दोषी रहेको कुरामा चाहिँं कसैले दुविधा नपाल्दा हुन्छ । एसपी बडु, कृष्णपुर६, कञ्चनपुर"
आईजीपीको आतुरता,"निर्मला पन्त बलात्कार र हत्या प्रकरणको अनुसन्धान हुँदा पक्राउ परेका सुस्तमनस्थितिका दिलीपसिंह विष्टलाई गृह मन्त्रालय र प्रहरीकै जाँचबुझ प्रतिवेदनको आधारमा निर्दोष भनी छोडिएको थियो । प्रहरीको पछिल्लो प्रतिवेदनले अघिल्लो जाँचबुझ प्रतिवेदनलाई पन्छाउँदै पुनः दिलीपसिंह विष्टलाई नै मुख्य अभियुक्त मानी जाँचबुझ गर्ने निर्णय सम्बन्धी समाचारले मंगलबारबाट अनिवार्य अवकाशमा जान लागेका प्रहरी महानिरीक्षक सर्वेन्द्र खनालको आतुरतालाई दर्शाएको छ । उनको कार्यकालमा घटेको विभत्स र जाँचबुझ हुन नसकेको यस घटनाले आन्तरिक सुरक्षाको अवस्थामाथि प्रश्नचिन्ह खडा गरेको थियो । हतारहतार दिलीपलाई नै अभियुक्त भनी अपराधको पटाक्षेप गरेर जानु राम्रो होइन । किनभने न्याय सिद्धान्तले अपराधी छुटे पनि निर्दोषले सजाय पाउनुहुन्न भन्ने मान्यता राख्छ । महेन्द्रसिंह बम, टीकापुर१, कैलाली"
श्रम सम्झौताको सट्टा उद्योग,"युवा जनशक्ति देशका मेरुदण्ड हुन् । तर, सरकार युवालाई विदेशमा श्रम गर्ने सम्झौता गर्नमात्र रमाएको देखिन्छ । देशमै उद्योग, कलकारखाना खोलेर रोजगारी दिनुको साटो सरकार युवाहरूलाई विदेशतिर किन धकेल्दैछ ? सरकारले यसो गर्यो, उसो गर्यो भनेर मिडियामा फलाके पनि आजसम्म उपलब्धिमूलक काम भने गरेको छैन । आफ्ना युवा जनशक्तिलाई जापना, कोरिया, मेलिसिया, संयुक्त अरब इमिरेट्सयुएई लगायत बिभिन्न मुलुकमा पठाउन श्रम सम्झौता गर्नमात्र लालायित भएको छ । श्रम बाहेक उच्चशिक्षाका लागि जाने पनि त्यत्तिकै बढेका छन् । उच्च शिक्षाका लागि युरोप, अमेरिका लगायत विकसित मुलुकमा जाने युवा जनशक्ति फर्केर आउने सम्भावना न्यून छ । यस्तो विकराल अवस्थामा राज्यका जिम्मेवार निकायको ध्यान जान किन नसकेको ? पुरुषोत्तम घिमिरे, जोरपाटी, काठमाडौं"
मनको छाउ डरलाग्दो,प्रतिमा सिलवाल
अख्तियार : धाक र धक,"अबको अख्तियार कस्तो ? संयोग कस्तो भने, मन्त्रिपरिषदकै निर्णयमाथि अख्तियारको भूमिकाबारे बहस चलिरहेका बेला संसदमा दर्ता भएका दुई विधेयकमा प्रदेश मन्त्रिपरिषदको निर्णयमा समेत अख्तियारलाई संकुचित गर्न खोजिएको छ । अनुचित कार्य र विभागीय कारबाहीको अधिकारमा समेत लोभ गरेको अख्तियारले सम्पत्ति शुद्धीकरण विभागमा आँखा लगाइरहेको छ । दिएको भाग खाएपछि थाल थाप्ने कि खाना बाँकी छँदै रासमाथि रास लगाउने भन्नेजस्ता व्यङ्ग्य त्यसै आएका होइनन् । अख्तियारले धेरै नसके पनि मन्त्रिपरिषदका दुईचार वटा निर्णयमाथि प्रवेश गरेर यी नीतिगत निर्णय होइनन् र यिनलाई मुद्दामा लैजान्छु भन्ने आँट गरेको भए क्षेत्राधिकार र दायरा बढाउने उसको माग स्वाभाविक देखिन्थ्यो । विधेयकका विषयवस्तु संसद र त्यसका समितिमा प्रवेश गर्दा रंगेहात, नक्कली प्रमाणपत्रजस्ता मुद्दाको रासका बीच ठूलो माछा प्रति उसको रवैयाबारे गम्भीर छलफल पक्कै हुनेछ । हाम्रो संविधानले परिकल्पना गरेको राज्यप्रणालीमा सीमित अधिकारसहितको सरकार हुन्छ । सरकारमाथि धेरै विश्वास नगरेरै भ्रष्टाचारमाथि अनुसन्धान गर्ने, लेखापरीक्षण गर्ने, कर्मचारी नियुक्त गर्ने, मानव अधिकार हेर्ने काम सरकारइतर स्वतन्त्र संवैधानिक निकायलाई जिम्मा लगायौं । भ्रष्टाचार नियन्त्रणको प्राथमिक र महत्त्वपूर्ण दायित्व सरकारको हो । र पनि सरकारकै संरक्षणमा भ्रष्टाचार हुनसक्ने अनुमानका साथ त्यसलाई नियन्त्रण गर्न अख्तियारजस्तो संवैधानिक निकायको परिकल्पना गरिएको हो । तर भइदियो कस्तो भने, अख्तियार मुद्दा हाल्छ, सरकारका प्रवक्ता त्यसको प्रतिरक्षामा उत्रिन्छन् । अख्तियारले दायर गरेको मुद्दाको प्रतिरक्षामा सरकारका प्रवक्ता मुट्ठी कसेर उभिन्छन् भन्ने परिकल्पना कुनै पनि संविधानले गरेको छैन । नत्र अख्तियारको साटो प्रहरीको भ्रष्टाचार अनुसन्धान ब्युरो बनाइदिए पुग्ने थियो । विडम्बना, संविधान र कानुनले सक्षम बनाएको अख्तिायारले सत्ताको ताली पाउने खालका भ्रष्टाचार मुद्दा मात्रै छानेको छ । हामीले परिकल्पना गरेको अख्तियार यस्तै थियो त ? संसदीय समितिमा पेस हुन लागेका दुई विधेयकमाथिको छलफलमा यी प्रश्नको उत्तर खोजिनुपर्छ । ट्वीटर :"
सिर्जनशील विनाश,"प्रख्यात अर्थशास्त्री जोसेफ शम्पटरले सन् १९४३ मा पहिलोचोटि अर्थशास्त्रमा सिर्जनशील विनाश (क्रियटिभ डिस्ट्रक्सन) को अवधारणा ल्याएका थिए । उनका अनुसार पुँजीवादी अर्थतन्त्रको गतिशीलता सिर्जनशील विनाशमा निर्भर रहेको हुन्छ । निरन्तर विनाशसँगै हुने सिर्जनाशीलताले नै आर्थिक वृद्धि बढ्ने र समग्रमा आर्थिक विकास हुन्छ । पुँजीवादी अर्थतन्त्रमा उद्यमी व्यवसायीहरू बढीभन्दा बढी नाफाको लागि नयाँ वस्तु, प्रविधि, बजार र संगठनात्मक संरचनाको सिर्जना गरिरहेका हुन्छन्, जसले गर्दा उच्च दरमा धनसम्पत्ति पनि सिर्जना हुन्छ । यसरी विद्यमान वस्तु, प्रविधि, बजार र संरचनामा निरन्तर नवीनतम परिवर्तन आई भइरहेका वस्तु, उत्पादन विधि, बजार र संस्थागत संरचनाहरू पुराना हुँदै जान्छन् र विनाश हुन्छन् । यसलाई नै सिर्जनशील विनाश भनिन्छ ।समय परिवर्तनशील हुने हुँदा सबै कुरा समयसँगै परिवर्तन हुँदै जान्छन् । तर, आर्थिक वृद्धि र आर्थिक विकासको लागि रणनीतिक ढंगले सिर्जनशील विनाश गर्नुपर्ने हुन्छ । पुरातन शासन व्यवस्था, पुराना उत्पादन विधि र संरचना विनाश गरी नयाँ प्रणाली, नयाँ वस्तु र प्रविधिको आविष्कार गर्नुपर्ने हुन्छ । आर्थिक क्षेत्रको सिर्जनशील विनाशका लागि ज्ञान र विज्ञानको विकास र पहुँचसहित उद्यमशीलताको खाँचो पर्छ । उद्यमीहरूले नवीन वस्तु र उपायहरू पहिचान गर्नुपर्छ । यसका लागि जोखिम लिनसक्ने आवश्यक वातावरण उपलब्ध हुनुपर्छ । सहज रूपमा कर्जा प्राप्तिले पनि सिर्जनशीलतामा सहयोग पुर्याउँछ ।नयाँनयाँ प्रविधिको आविष्कारले सिर्जनशील विनाश हुँदै हाम्रै अगाडि कैयौं वस्तु हराएर गइसके । कम्प्युटरको विकासले नयाँ पिढीले टाइपराइटर, डिजिटल क्यामेराको विकासले रिलसहितको क्यामेरा, इन्टरनेटको विकासले आकाशवाणी सेवाको अस्तित्व नै छैन । कम्प्युटरको पार्टको रूपमा सिर्जित फ्लोपी डिस्क, म्युजिक रेकर्ड गर्ने क्यासेट र यसलाई बजाउने क्यासेट प्लेयर पनि अहिले देख्न पाइँदैन । सिर्जनशील विनाशले गर्दा नै नाफा बढाई थप पुँजी निर्माण हुनगएर नै विकसित देशहरूले आर्थिक सम्पन्नता हासिल गर्नसकेका हुन् । पुँजीवादी प्रणाली कार्ल मार्क्सले भनेझैं समयसमयमा आफै संकटमा परे पनि विनाशसँगैको सिर्जनाले गर्दा यसले निकास निकाल्नसकेको देखिन्छ ।सिर्जनशील आविष्कारले गर्दा मानिसहरूले कल्पनै नगरेका वस्तु र प्रविधिहरू अहिले हामीसामु रहेका छन् । तर, विद्यमान वस्तु तथा प्रविधि विनाश भइरहँदा केही तप्कालाई नकारात्मक असर पर्ने गर्छ । परिवर्तन आत्मसाथ गर्न पनि केही समय लाग्छ । यसले गर्दा सिर्जनशील विनाशले केही समूहलाई असन्तुष्टि पनि सिर्जना गर्छ । पुराना अथवा विद्यमान व्यवस्था नै ठिक भन्ने पनि लाग्छ, जसलाई यथास्थितिवाद भनिन्छ । उत्पादन प्रणालीमा आएको परिवर्तनसँगै राजनीतिक प्रणालीमा पनि पुरानो प्रणाली विस्थापन हुँदै नयाँ प्रणाली स्थापना हुँदै जान्छ । प्राग्कालीन गणराज्यहरूको ठाउँमा सामन्ती व्यवस्थाहरू विकास भए, जसलाई विस्थापन गर्दै पुँजीवादी व्यवस्थाको विकास भइरहेको छ । हाम्रो जस्तो देशमा अझै पनि सामन्ती अवशेषहरू देख्न सक्छौं । तर यसमा परिवर्तन हुँदै गएको छ । मार्क्सको विचारमा पुँजीवादी व्यवस्था परिवर्तन हुँदै समाजवादी व्यवस्था रूपान्तरण हुन्छ । मार्क्सको विचारलाई आत्मसात गरेर नै धेरैजसो पुँजीवादी देशहरूमा अहिले उच्च सामाजिक कल्याणका प्रावधानहरू लागू गरिएका छन्, ताकि श्रमजीवी वर्गले पुँजीवादी प्रणाली पूर्णरूपमा विस्थापन गर्न नसकुन् वा नचाहुन् ।नेपालमा ढिलै भए पनि सही दिशातर्फ राजनीतिक परिवर्तन हुँदै गएको छ । तर, आर्थिक उत्पादनतर्फ हामीकहाँ सिर्जनशील विनाश पर्याप्त हुन नसक्दा आर्थिक वृद्धिदर सुदृढ हुन बाँकी छ । अहिलेसम्म विकसित देशका नवीन सिर्जनाहरूका मूकदर्शक उपभोक्ता भएका छौं । यसले गर्दा हाम्रो निर्यात कमजोर छ, आयात आकार ठूलो स्तरको छ । फलस्वरुप, व्यापार घाटा वर्षेनि बढ्दै गएको छ । वस्तु तथा सेवा निर्यात बढाउन नसक्दा आन्तरिक अर्थतन्त्रमा पर्याप्त रोजगारी सिर्जना हुनसकेको छैन । आन्तरिक रोजगारीको अभावमा वैदेशिक रोजगारी बाध्यता भएको छ । वैदेशिक रोजगारीबाट प्राप्त विप्रेषणबाट नै बढ्दो आयात धान्नुपरेको छ । उत्पादनशील संरचनामा सिर्जनशील विनाशको लागि नवीनताको खाँचो हुन्छ । नवीनताको खोजी निरन्तर गर्न उद्यमशील समूहको आवश्कता पर्छ । साथै नवीनताको लागि विज्ञान र प्रविधियुक्त उद्यमशील शिक्षाको आवश्यकता पर्छ । नवीन विचारहरूको सोधखोज गरी नवप्रवर्तनको लागि सरकार तथा निजी क्षेत्रको लगानी हुनुपर्छ । जसका लागि नवप्रवर्तन गर्ने कर लगायतका सरकारी नीतिका साथै सुलभ कर्जा उपलब्ध हुनुपर्छ । खोज र अनुसन्धानमा खर्च गरी वैज्ञानिक र उद्यमशीलतालाई प्रवर्द्धन गरिनुपर्छ । तर, नेपालमा सिर्जनशील विनाश गरी नवप्रवर्तन गर्ने वातावरण तयार हुन अझै बाँकी छ । उद्यमशीलता र सिर्जनशीलताले प्राथमकिता पाउनसकेको छैन । आम रूपमा शिक्षा विस्तार भए पनि गुणात्मक शिक्षा प्राप्त हुनसकेको छैन । विज्ञान र प्रविधि केन्द्रित उद्यमशील शिक्षा उपलब्ध हुनसकेको छैन । एक्काइसौं शताब्दीमा पनि निर्वाहमुखी आर्थिक गतिविधि र अनौपचारिक अर्थतन्त्रको बाहुल्यता छ । प्रायः सबै आर्थिक क्षेत्रमा नवीनतम सोच र खोजको अभाव छ । त्यसैले गर्दा वैदेशिक सिर्जनाले धेरै हदमा हाम्रो परम्परागत उत्पादन संरचनाको विनाश गरिरहेका छन् र त्यसको फाइदा पनि उनीहरूले नै लगेका छन् । हाम्रा उद्योगधन्दाहरू वैदेशिक उत्पादनसँंग प्रतिस्पर्धा गर्नसक्ने अवस्थामा छैनन् । नवप्रवर्तनबाट नाफा आर्जन गर्नेभन्दा पनि राजनीतिक पहुँच र बिचौलिया प्रवृत्तिबाट नाफा तथा सम्पत्ति आर्जन गर्ने प्रवृत्ति नेपालमा बढी छ । यस्तो नाफा नवीन रूपमा सिर्जित नभई एक व्यक्ति वा समूहबाट अर्कोमा स्थानान्तरित हुने हुन्छ । वास्तवमा नेपाली अर्थतन्त्रमा बिचौलियामुखी कमिसन गतिविधि हावी छ । आयातित व्याट्री र इन्भर्टरको व्यापार गर्न लामै समयसम्म लोडसेडिङलाई तन्काइएको थियो । पानीको व्यापार टिकाइराख्न मेलम्ची आयोजनामा ढिलाइ भइरहेको जनगुनासा छन् । यी केही यथास्थितिवादी प्रवृत्तिका उदाहरण हुन् । नेपालमा अहिलेसम्म व्यावसायिकताभन्दा पनि राजनीति र विज्ञानले भन्दा धर्मले प्राथमिकता पाउँदा नवीनतम सिर्जनाहरूले प्रोत्साहन पाउनसकेका छैनन् । आविष्कार केन्द्रहरूको स्थापना तथा प्रवर्द्धन संस्थागत रूपमा हुनसकेका छैनन् । नवीनतम वस्तु र प्रविधिको अभावमा अन्तर्राष्ट्रिय बजारमा हामी निरीह छौं । सम्पत्ति सिर्जना गर्न विश्व बजारमा भएका प्रविधिको उपयोग र प्रयोगमा पनि हामी पछाडि छौं । सिर्जनासंँगै विनाश हुनुपर्ने हुन्छ । हामी विनाशसँंग अलि बढी डराउँछौं । भौतिक पूर्वाधारको विकास गर्दा पनि केही विनाश हुन्छ । अहिले निजगढमा दोस्रो अन्तर्राष्ट्रिय विमानस्थल बनाउन उल्लेख्य संख्यामा रुखहरू काट्नुपर्ने देखिँदा वातावरण विनाश हुने भयो भनेर कोलाहल मच्चाइरहेका छौं । केही विनाश नभई विकास हुँदैन । विकास विना वा सिर्जना विनाको विनाशचाहिंँ हानिकारक हुन्छ । तर, कतिपय अवस्थामा सामाजिक घाटा र नाफा मौद्रिक मूल्यमा मापन गर्न पनि सकिँदैन, जसलाई बहुआयामिक ढंगले हेरिनुपर्छ । वन विनाशको सन्दर्भमा भने बसाइँसराइले रित्तिँदै गएको पहाडी क्षेत्रमा बव विस्तार गरी पर्यावरणीय सन्तुलन कायम राख्न सकिन्छ । उच्च आर्थिक वृद्धि र समृद्धिका लागि नवप्रवर्तनलाई जोड दिई यसले सिर्जना गर्ने विनाशलाई आत्मसाथ गर्नुपर्छ । सिर्जनशील विनाशको लागि प्रेरित गर्ने वातावरण सरकार र समाज दुवैले बनाउनुपर्ने देखिन्छ । भौतिक पूर्वाधारको विकासले ल्याउने विनाशलाई सहनुपर्ने हुन्छ । यसरी हुने विनाशलाई कम गरी विकासले ल्याउने प्रतिफल विनाशबाट पीडित व्यक्ति तथा समुदायलाई पनि उपलब्ध हुने व्यवस्था हुनुपर्छ, जसले गर्दा समाजमा विकाससँगै सामाजिक न्याय पनि कायम हुन सकोस् । सिर्जना विमुख विनाशलाई भने हतोत्साही गरिनुपर्ने हुन्छ ।"
"सिड्नीमा भीषण वर्षा, डढेलो निभ्यो",सिड्नी (एजेन्सी) अस्ट्रेलियाको सिड्नीमा ३० वर्षयताकै भीषण वर्षा भएको छ । निरन्तरको वर्षाले लामो समयदेखि डढेलो समस्या केही हदसम्म समाधान भएको भए पनि बाढीका कारण सहर अस्तव्यस्त भएको छ । निरन्तरको वर्षापछि सहरमा मात्र १७ स्थानमा डढेलो बाँकी रहेको अग्नि नियन्त्रण कार्यालयलाई उद्धृत गर्दै बीबीसीले उल्लेख गरेको छ । न्यु साउथ वेल्स ग्रामीण अग्नि नियन्त्रण सेवाले सोमबार जनाएअनुसार वर्षात्का कारण ३० भन्दा बढी डढेलो निभेका छन् । उक्त सेवाले यसलाई सकारात्मक रूपमा लिनुपर्ने बताएको छ । पछिल्लो चार दिनमा सिड्नीमा ४०० मिलिलिटरभन्दा बढी पानी परेको जल तथा मौसम विभागले जनाएको छ । निरन्तर पानी परेपछि विभागले बाढी आउन सक्ने चेतावनी जारी गरेको थियो । झन्डै एक लाख घरमा विद्युत् आपूर्ति अवरुद्ध भएको स्थानीय अधिकारीले बताएका छन् । निरन्तरको वर्षापछिको बाढीले डढेलो लागेकै क्षेत्रमा अत्यधिक प्रभाव पारेको भन्दै मौसम विभागले चिन्ता व्यक्त गरेको छ । बाढीका कारण सहरका यातायात व्यवस्थापनमा समेत असर पुगेको छ र सिड्नीमा मात्रै २०० भन्दा बढीलाई आपत्कालीन सेवाका कर्मचारीले उद्धार गरेका छन् । स्थानीय प्रशासनले अत्यावश्यकबाहेक अन्य काममा बाहिर नजान र घरमै बस्न सर्वसाधारणलाई आग्रह गरेको छ । अविरल वर्षा नरोकिएपछि सहरका तल्लो भागमा बस्नेलाई सुरक्षित स्थानमा जान भनिएको छ भने विद्यालय बन्द गरिएका छन् ।
एकै दिन ९७ जनाको मृत्यु,"बेइजिङ (एजेन्सी) नोवल कोरोना भाइरसका कारण चीनमा आइतबार एकै दिन ९७ जनाको मृत्यु भएको छ । गत डिसेम्बरमा संक्रमण देखिएयता मृत्यु हुनेको यो सबैभन्दा ठूलो संख्या हो । चिनियाँ अधिकारीले शनिबार मात्रै मृत्युदरमा कमी आएको बताएका थिए ।कोरोनाका कारण मृत्यु हुनेको संख्या सोमबारसम्म ९०८ पुगेको छ । मुख्यभूमि चीनभर आइतबार थप ३ हजार ६२ जना नयाँ संक्रमित पाइएका छन् । योसँगै चीनमा मात्रै कोरोना भाइरस संक्रमितको संख्या ४० हजार १७१ पुगेको राष्ट्रिय स्वास्थ्य आयोगले उल्लेख गरेको छ । चीनबाहिर २७ देशमा ३३० भन्दा बढी व्यक्तिमा कोरोना भाइरसको संक्रमण भेटिएको छ । चीनबाहिर फिलिपिन्स र हङकङमा एकएक जनाको मृत्यु भएको छ । यसैबीच, चिनियाँ स्वास्थ्य अनुसन्धानकर्ताले कोरोना भाइरसको इन्क्युबेसन अवधि १४ बाट २४ दिन पुर्याउनुपर्ने हुन सक्ने बताएका छन् । नयाँ वर्षको बिदा सकियोथपिएको बिदा सकिएसँगै सोमबारबाट चिनियाँ नागरिक काममा फर्किएका छन् । नोवल कोराना भाइरस संक्रमणबाट बच्न भन्दै सरकारले लुनार नयाँ वर्षको बिदा थपेको थियो । सरकारले लगाएको प्रतिबन्ध खुकुलो गरेसँगै सर्वसाधारण सामान्य जीवनमा फर्किएका हुन् । नयाँ वर्षको बिदामा १० दिन थप गरिएको थियो । बिदा जनवरीको अन्त्यमा सकिनुपर्थ्यो । सोमबारबाट कार्यालय खुले पनि अझै अधिकांश बन्दै रहेको र धेरैले घरबाटै काम गरिरहेको समाचार संस्था रोयटर्सले उल्लेख गरेको छ । काममा हिँडेका पनि अनुहारमा मास्क लगाएका देखिन्थे । यसैबीच, जापानको तटीय सहर योकोहामामा दुई सातादेखि क्वारेन्टाइनमा राखिएको डाइमन्ड प्रिन्सेस जहाजमा सोमबार थप ६६ जनामा संक्रमण पाइएको छ । यससँगै क्रुजमा सवार कोरोना संक्रमितको संख्या १३६ पुगेको जापानी प्रसारण संस्था एनएचकेले उल्लेख गरेको छ । उक्त जहाजमा सवार हङकङका एक जेष्ठ नागरिकमा कोरोना संक्रमण पाइएपछि चालक दलका सदस्यसहित ३ हजार ७०० यात्रुमा कोरोना परीक्षण गरिएको थियो । अलिबाबाले २८ खर्ब दिनेविशाल अनलाइन कम्पनी अलिबाबाले नोवल कोरोना भाइरस संक्रमणविरुद्धको अभियानका लागि २८ खर्ब रुपैयाँ सहयोग गर्ने भएको छ । माई बैंक एकाईमार्फत सहयोग उपलब्ध गराइने अलिबाबाको विबो अकाउन्टमा जारी विज्ञप्तिमा उल्लेख छ । उसले उपलब्ध गराउने सहयोगको आधा रकम कोरोना भाइरसको उद्गमस्थल हुबेईका कम्पनीलाई पहिलो ३ महिना शून्य प्रतिशत ब्याजदर र त्यसपछिका ९ महिनासम्म २० प्रतिशत ब्याज छुटमा दिइनेछ । बाँकी रकम एकवर्षे ऋणअन्तर्गत चीनका अन्य भूभागका कम्पनीलाई २० प्रतिशत छुटमा दिइने कम्पनीको विज्ञप्तिमा भनिएको छ । विश्वको दोस्रो ठूलो अर्थतन्त्र चीन कोरोना भाइरससँग जुध्दै गर्दा यसको असर विश्व अर्थतन्त्रमा समेत देखिएको छ । विश्व सेयर बजार ओरालो लागेको छ भने पेट्रोलियम पदार्थको मूल्यमा पनि गिरावट आएको छ । सुनको भाउले भने आकाश छोएको छ । चीनको केन्द्रीय बैंकले देशको अर्थतन्त्रलाई सहयोग गर्ने उद्देश्यले ब्याजदर घटाउने भएको छ । सोमबारबाटै उसले व्यापार व्यवसायमा पुनः पैसा लगानी गर्न विशेष रकम उपलब्ध गराएको छ ।सीले गरे अनुगमनचिनियाँ राष्ट्रपति सी चिनफिङले कोरोना भाइरस संक्रमणको रोकथामबारे भइरहेका कामको अनुगमन गरेका छन् । राजधानी बेइजिङमा भाइरस नियन्त्रणका लागि भइरहेका प्रयासको उनले सोमबार निरीक्षण गरेका हुन् । भाइरसको प्रकोप रोकथाममा चीनले पूर्ण सफलता प्राप्त गर्ने अनुगमनका क्रममा सीले बताए । सत्तारुढ कम्युनिस्ट पार्टीका महासचिवसमेत रहेका उनले चीनका सबै जनता तथा सुरक्षा फौज हुबेई र वुहानका नागरिकसँगै रहेको भन्दै महामारी नियन्त्रणमा सरकारले कुनै कमी हुन नदिने प्रतिबद्धता जाहेर गरे । उनले यी दुई क्षेत्र सरकारको उच्च प्राथमिकतामा रहेकोमा समेत जोड दिएका छन् । बेइजिङस्थित डिटान अस्पतालका अधिकारीसँगै गरिएको एउटा भिडियो कन्फ्रेन्समा सीले हुबेई र वुहानका सबै जनतालाई ध्यान दिन सम्बन्धित अधिकारीलाई निर्देशनसमेत दिएका छन् । जनताको उपचार गर्न र संक्रमितलाई बचाउन सम्भव भएसम्मका प्रयासका लागि पनि उनले सम्बन्धित कर्मचारीलाई आह्वान गरेका छन् । उनले सामाजिक सुशासन बलियो बनाउनुपर्ने र जनसम्पर्कलाई थप मजबुत बनाउनु पर्नेमा समेत जोड दिएका छन् ।"
विदेशी सहायता घटाउँदै ट्रम्प,"वासिङ्टन (एजेन्सी) अमेरिकाले अन्य राष्ट्रलाई दिने सहायता रकममा कटौती गर्ने भएको छ । आर्थिक वर्ष २०२१ को बजेटमार्फत अमेरिकी राष्ट्रपति डोनाल्ड ट्रम्पले सहायता रकममा २१ प्रतिशतले कटौती गर्न लागेका हुन् । ट्रम्पको पहिलो कार्यकालको अन्तिम बजेट स्थानीय समयअनुसार सोमबार जारी हुँदै छ । सन् २०२० मा ५५ खर्ब ७० अर्ब नेपाली रुपैयाँ विदेशी सहायतामा खर्च गरेको अमेरिकाले आउँदो आर्थिक वर्षमा ४४ खर्ब १० अर्ब रुपैयाँ मात्रै छुट्टयाउने तयारी गरिएको ह्वाइटहाउस स्रोतले उल्लेख गरेको छ । चीन र रुसको बढ्दो आर्थिक दरविरुद्धको खर्चमा भने बजेट वृद्धि गर्न लागिएको ट्रम्प प्रशासनका वरिष्ठ अधिकारीले बताएका छन् । ट्रम्पले बजेटमा यूएस इन्टरनेसनल फाइनान्स कर्पोरेसन (डीएफसी) लाई गत वर्ष उपलब्ध गराएको १५ अर्ब रुपैयाँबाट बढाएर ७० अर्ब पुर्याउन लागेका छन् । डीएफसी चीनको बढ्दो आर्थिक प्रभावलाई रोक्ने उद्देश्यले गठन गरिएको एक अमेरिकी विकास बैंक हो, जसले निजी क्षेत्रसँग मिलेर विकासोन्मुख देशलाई ऋण उपलब्ध गराउँछ । चीनको सफ्ट पावर पोलिसी लाई रोक्ने उद्देश्यले अमेरिकाले डीएफसी गठन गरेको थियो । चीनले डेब्ट ट्र्याप कूटनीतिअन्तर्गत अन्य विकासोन्मुख देशका सामुद्रिक तट, सडक सञ्जाल र अन्य सम्पत्तिमा नियन्त्रण कायम गरेको आरोप अमेरिकाले लगाउँदै आएको छ । उसले चीनको ऋणमा नफस्न भन्दै विकासोन्मुख राष्ट्रलाई डीएफसीमार्फत सहयोग गर्ने गरेको छ । निरंकुश सरकारहरूसँग काम गर्नुको बेफाइदाबारे सबै देश जानकार छन्, । त्यसैले अमेरिकी सहयोग विकल्प हो डीएफसीका कार्यकारी अधिकृत एडम बोहेलरले समाचार संस्था रोयटर्ससँग बताए । उनले अमेरिकी निजी पुँजी बजारलाई स्वीकार नगर्ने कमै मात्र देश रहेको भन्दै चीनले प्रदान गर्ने ऋणले बनाइएका कमजोर संरचनाको समस्यासँग विकासोन्मुख राष्ट्र जुधिरहेको आरोप समेत लगाएका छन् । डीएफसीमा बजेट वृद्धिले रुस र चीनलगायतका राष्ट्रबाट भइरहेका अमेरिकाविरोधी आर्थिक चुनौती समाधानमा सहयोग पुग्ने उनले बताए । बढाइएको बजेटका केही हिस्सा विकासोन्मुख राष्ट्रमा फाइभजी प्रविधि स्थापनामा समेत खर्च गरिने बोहेलरले जनाए । बजेटमा साइबर सेक्युरिटीका लागि ११ खर्ब रुपैयाँ प्रस्ताव गरिएको छ । युक्रेनलाई दिइने सहायता सन् २०२० कै जस्तै हुने ह्वाइट हाउसले उल्लेख गरेको छ । आफ्ना डेमोक्र्याटिक राजनीतिक प्रतिद्वन्द्वी जो बाइडनविरुद्ध अनुसन्धान गर्न युक्रेनलाई दबाब दिएको आरोपमा भर्खरै ट्रम्पले महाअभियोगको सामना गरेका थिए । ट्रम्पले गत वर्ष नै विदेशी सहायता रकममा कटौती गर्ने तयारी गरे पनि संसद्ले उनलाई रोकेको थियो । ट्रम्पले ४८०० खर्बको बजेट तयार पारेका छन् । बजेट उत्कृष्ट र सन्तुलित हुने दाबीसमेत उनले गरेका छन् ।"
दार्जिलिङमा नयाँ नागरिकता कानुन लागू नगर्न माग,"गोर्खा राष्ट्रिय मुक्ति मोर्चा (गोरामुमो) ले दार्जिलिङमा नागरिकता संशोधन ऐन (सीएए) लागू नगर्न माग गरेको छ । उसले विकल्पमा छैटौं अनुसूची लागू हुनुपर्नेमा समेत जोड दिएको छ ।भारतीय जनता पार्टीको चुनावी घोषणापत्रमा उल्लेखित गोर्खासम्बन्धी विषय केन्द्र सरकारले तत्काल सम्बोधन गर्ने सम्भावना नरहेकाले विकल्पमा छैटौं अनुसूचीको माग गरिएको मोर्चा अध्यक्ष मन घिसिङको भनाइ छ । भारतीय संविधानको अनुसूची ६ मा असम, मेघालय, त्रिपुरा, मिजोरम राज्यका जनजाति क्षेत्रबारे उल्लेख गरिएकाले दार्जिलिङमा पनि यो लागू हुनुपर्ने मोर्चाको तर्क छ । गृहमन्त्री अमित शाहले छैटौं अनुसूची लागू भएको ठाउँमा नागरिकता संशोधन ऐन (सीएए) लागू नहुने भनेकाले हाललाई दार्जिलिङ सुहाउँदो व्यवस्था छैटौं अनुसूची नै भएको अध्यक्ष घिसिङ बताउँछन् । छैटौं अनुसूचीबारे केन्द्रको सकारात्मक पहल नभएसम्म प्रदर्शन, जुलुस र पथसभा जारी रहने पनि उनले बताए । अनुसूची माग गर्दै दार्जिलिङमा गत जनवरी २१ देखि प्रदर्शन भइरहेको छ । गोर्खाका यावत समस्याका स्थायी राजनीतिक समाधान क्रमिक रूपमा हुनेछ, घिसिङले भनेका छन्, हाललाई केन्द्र सरकारले दार्जिलिङमा जीटीए नभई छैटौं अनुसूची लागू गर्नुपर्छ । यसको सुनिश्चितता नभएसम्म हामी आन्दोलन जारी राख्छौं ।एनआरसी लागू गर्दा चाहिने आवश्यक कागजपत्र सबै गोर्खासँग नभएकाले छैटौं अनुसूचीले राष्ट्रविहीनको अवस्थाबाट जोगाउनेछ, दार्जिलिङका सांसद राजु विष्टलाई पनि छैटौं अनुसूचीको मुद्दा उठान गर्न अनुरोध गरिएको भन्दै उनले बताए । लोकसभा निर्वाचनमा भारतीय जनता पार्टी (भाजपा) सँग गठबन्धन बनाएको मोर्चाको मागमा क्रान्तिकारी मार्क्सवादी कम्युनिस्ट पार्टी, गोर्खा लिग र गोर्खा जनमुक्ति मोर्चाले विरोध जनाएका छन् । भाजपाको दार्जिलिङ इकाईले सीएए र राष्ट्रिय नागरिक पञ्जीकरण (एनआरसी)को त्रास देखाएर मोर्चाले जनतालाई अफवाह फैलाएको आरोप लगाएको छ । मोर्चाको कदम नितान्त गलत रहेको जिकिरसमेत उसले गरेको छ । सरकारले २३ अगस्ट १९८८ मा राजपत्रमा सूचना निकालेर गोर्खा भारतीय नागरिक हुन् भनिसकेको छ । २३ अगस्टको दिन मोर्चाले पनि नागरिकता दिवस मनाउने गरेको छ । त्यसो हो भने सीएए र एनआरसीबाट गोर्खा कसरी असुरक्षित भए ? दार्जिलिङ भाजपा अध्यक्ष मनोज देवानले प्रश्न गरेका छन् । दार्जिलिङका सांसद राजु विष्टले भने आफ्नो उद्देश्य गोर्खा मुद्दामा स्थायी राजनीतिक समाधान खोज्ने र गोर्खाभित्रका ११ जातलाई जनजातिको मर्यादा दिने रहेको बताएका छन् । छैटौं अनुसूची न भाजपाको एजेन्डा हो, न घोषणापत्रमै उल्लेख छ, विष्टले भनेका छन्, छैटौं अनुसूची केवल दार्जिलिङ पहाडको मुद्दा हो । छैटौं अनुसूची बंगाल अधीनस्थ व्यवस्था भएकाले हाम्रो मुद्दा त पहाड, तराई र डुबर्सलाई बंगालदेखि मुक्त गर्नु हो ।सबैभन्दा पहिले सन् २००० मा सुवास घिसिङले छैटौं अनुसूचीको माग गरेका थिए । ठिक २० वर्षपछि दार्जिलिङमा त्यही मुद्दा ब्युँताइएको छ । यसअघि ५ डिसेम्बर २००५ मा बंगाल विधानसभाले छैटौं अनुसूचीको विधेयक पारित गरेर लोकसभा पठाएको थियो । सुष्मा स्वराजको संयोजकत्वमा मुद्दा जाँझबुझका लागि स्ट्यान्डिङ कमिटी गठन गरिए पनि बहुसंख्यक सदस्यले विरोध गरेपछि विधेयक थाती राखिएको थियो । बंगालले पारित गरेको विधेयकमा प्रशासनिक, वित्तीय र कानुनजस्ता प्रावधानलाई संकुचित गरिएको थियो । जसमा दार्जिलिङमा रहेको ३१ प्रतिशत जनजातिको निम्ति १० सिट छुट्याइएको थियो । ६ सिटमा बंगाल सरकारले मनोनीत गर्ने र बाँकी ३ वटा अन्यका लागि छुट्याइएको थियो । अल्पसंख्यकले बहुसंख्यकलाई शासन गर्ने व्यवस्था गरिएको भन्दै सो विधेयकको दार्जिलिङमा विरोध भएको थियो ।"
दक्षिण कोरियाली कथालाई ओस्कार,"लस एन्जलस बाहिरबाट जे देखिन्छ, असलमा दक्षिण कोरिया त्यो छैन । नवउदारबादले संसारभर कोरियाली समृद्धिको प्रचार गरेपनि असलमा त्यहाँको वर्ग संघर्षको खास अवस्था कस्तो छ ? फिल्म प्यारासाइट ले यसलाई निकै मर्मस्पर्शी रूपमा देखाएको छ । वोङ जुन हुको यही फिल्मले ओस्कारको ९२ औं संस्करणमा बाजी मात्रै मारेन, सिंगो एसियालाई नै गौरवान्वित तुल्याइदियो । यसले उत्कृष्ट फिल्मको अवार्ड जित्ने पहिलो गैरअंग्रेजी भाषी फिल्मको रेकर्डसमेत राख्यो । ओस्कारको ९२ औं संस्करणमा यस डार्ककमेडी फिल्मले अन्य तीन विधामा अवार्ड जित्यो । यही फिल्मबाट वोङ उत्कृष्ट निर्देशक घोषित भए । उत्कृष्ट पटकथा र उत्कृष्ट अन्तर्राष्ट्रिय फिचर फिल्मको अवार्ड पनि प्यारासाइट ले कब्जा गर्यो । अवार्ड ग्रहण गरेपछि निर्देशक वोङले भने, जब म युवा थिएँ र सिनेमा पढ्दै थिएँ, मलाई जो सबैभन्दा वैयक्तिक हुन्छ, त्यो नै सिर्जनशील हुन्छ भनिन्थ्यो । त्यो भनाइको स्रोतचाहिँ महान् मार्टिन स्कोरसेजी हुन् । उनले यस्तो किन भनिरहेका थिए भने यसपटक तिनै स्कोरसेजी उत्कृष्ट निर्देशक विधामा प्रतिस्पर्धामा थिए, नेटफ्लिक्स ड्रामा द आइरिसम्यान का लागि । स्कोरसेजीजस्तै अर्का हलिउड हस्ती क्विन्टिन टोरन्टिनोलाई पनि वोङले उछिनेका छन् । ओस्करअघि प्रबल दाबेदार मानिएको साम मेन्डिसको फिल्म १९१७ लाई प्यारासाइट ले पछि पारेको हो । ओस्करअघि वितरण गरिएका बाफ्टा र गोल्डन ग्लोबलगायतमा १९१७ ले बाजी मारेको थियो । प्यारासाइट अन्तर्राष्ट्रिय फिल्म जित्ने पनि पहिलो कोरियन फिल्म बनेको छ । यसै वर्ष यसले प्रसिद्ध कान्स फिल्म फेस्टिभलमा समेत उत्कृष्ट फिल्मको पाम डिओर जितेको थियो । उत्कृष्ट अभिनेताको अवार्डचाहिँ अपेक्षाअनुरूप नै जोकर का वाकिन फिनिक्सले चुमे । फिनिक्सले यही फिल्मबाट गोल्डन ग्लोब र बाफ्टा अवार्ड जितिसकेका छन् । जुडी की रेन्नी जेल्वेगर उत्कृष्ट अभिनेत्री बनेकी छन् । त्यस्तै, उत्कृष्ट सहअभिनेता वन्स अपन अ टाइम बाट ब्राट पिट र सहअभिनेत्री म्यारिज स्टोरी बाट लौरा डर्नले जितेका छन् । अवार्ड ग्रहण गर्दै अभिनेता पिटले अमेरिकी राष्ट्रपति डोनाल्ड ट्रम्पको महाभियोगबारे चर्चा गरे । राष्ट्रपति ट्रम्पको महाभियोग प्रक्रियामा सिनेटले राष्ट्रिय सुरक्षा सल्लाहकार जोन बोल्टनलाई दिएको भन्दा बढी समय आफूलाई एकेडेमीले दिएको भन्दै पिटले मजाक गरे, मलाई ४५ सेकेन्ड समय दिनुभएको छ, जुन यो हप्ता सिनेटले जोन बोल्टनलाई दिएको भन्दा बढी हो । उत्कृष्ट फिल्मको प्रबल दाबेदार मानिएको १९१७ ले चाहिँ उत्कृष्ट भिजुअल इफेक्टस्, सिनेमाटोग्राफी र साउन्ड मिक्सिङमा चित्त बुझाउनुपरेको छ । ओस्कार समारोहमा र्यापर इमिनेमको पर्फमेन्स विशेष आकर्षण बनेको थियो । १७ वर्षपछि इमिनेमले ओस्कारमा प्रस्तुति दिएका हुन् ।"
प्रेम प्रस्ताव नै आएन,"नजिकिँदो भ्यालेन्टाइन्स डेका कारण यतिबेला विश्वभर प्रेमिल सप्ताह चलिरहेको छ । प्रेमका नयाँ जोडीबीच सप्ताहभर चकलेट डे, हग डे, किस डेदेखि प्रपोज डेसम्मका क्रियाकलाप चलिरहँदा भारतकै नेसनल क्रस मानिने अभिनेत्री दिशा पटानीको अवस्था चाहिँ कस्तो होला ? हालै रिलिज फिल्म मलङ्ग का कोएक्टरसँग अन्तरवार्ता दिन पुगेकी पटानीले प्रेमका मामिलामा आफू अभागी रहेको जिकिर गरेकी छन् । सुन्दर अभिनेत्रीलाई पत्रकारले उनको जीवनमा कति प्रेम प्रस्ताव आए र कतिका दिल टुक्रिए होलान् भनेर राखेको जिज्ञासामा भनेकी छन्, नढाँटी भन्नुपर्दा मलाई आजसम्म एउटै पनि प्रेम प्रस्ताव आएको छैन । स्कुलमा टमब्वायजस्तै थिएँ । फेरि बुबा पुलिसमा भएकाले पनि होला, कसैले प्रस्ताव पनि नगरेका । कलेजमा पनि कसैले प्रेम प्रस्ताव राखेनन् । अहिले फिल्म क्षेत्रमा छु । यहाँ पनि पार्टीहरूमा जाने गर्दिनँ । सायद जान्थेँ भने पनि प्रस्ताव आउँथ्यो होला । मेरो जिन्दगी त एकदमै दुःखी छ, दिशा पटानीले जवाफ दिइरहँदा आदित्य रोय कपुर, कुनाल खेमू र अनिल कपुरले हाँसो रोक्न सकेनन् । अभिनेत्रीले भने प्रस्ताव आएको हुन्थ्यो भने आफूले पनि केही नरम भएर सोच्न सक्थेँ होला भन्दै प्रतिक्रिया दिइन् ।त्यसो त दिशा पटानी बलिउडमा प्रवेश गरेलगत्तै बागी २ कोएक्टर टाइगर श्राफसँग नाम जोडिएको थियो । मिडियामा समेत यी दुई जना रेस्टुरेन्टमा सँगै डिनर गरिरहेको फोटो छापिन्थे भने दुई जनाको प्रेममा आधारित गसिपले बलिउड गर्माउँदै आइरहेको छ । तैपनि दुईले भने रिलेसनसिपमा नरहेको जिकिर गर्दै आइरहे । अरू त अरू, टाइगरकी दिदीले समेत भाइले दिशासँग डेट गरिरहेको भन्ने खबर अफवाह मात्रै भएको दाबी गर्दै टाइगर शतप्रतिशत सिंगल रहेको बताएकी थिइन् । उनले सुटिङ र फिल्मको कामबाट फुर्सद मिलेको समयलाई टाइगरले पूरै जिममा बिताउने भएकाले पनि लभ गर्दै बस्ने फुर्सद पाउला भन्ने आफूलाई नलाग्ने भन्दै ठट्टासमेत गरेकी थिइन् ।"
बक्स अफिसका नाममा ५ करोड स्वाहा !,"गत साउन १ गतेबाट चलचित्र विकास बोर्डले देशभर बक्स अफिस लागु गर्यो । सो संख्या, टिकट बिक्रीदेखि फिल्मको सम्पूर्ण व्यापार पारदर्शी हुने बोर्डको दाबी थियो । छ माया छपक्कै र कबड्डी कबड्डी कबड्डी साउनयता रिलिज भएका सुपरहिट फिल्म हुन् । तर, दुवै फिल्मका निर्माताले बोर्डको बक्स अफिसबाट तथ्यांक लिएनन्, आफ्नै वितरकको रिर्पोट पत्याए । कबड्डी कबड्डी कबड्डी ले नेपालभित्र १८ करोड रुपैयाँ ग्रस कलेक्सन गरेको निर्माता मणिराम पोखरेलको दाबी छ । छ माया छपक्कै ले चाहिँ १२ करोड ७५ व्यापार गरेको निर्माताअभिनेता दीपकराज गिरी बताउँछन् । बोर्डको बक्स अफिसबाट तथ्यांक किन नलिएको ? दुवै निर्माताको जवाफ एउटै छ, बक्स अफिसले देखाउने व्यापारको विश्वास छैन । तर उनीहरूले चाहे भने पनि बोर्डबाट आफ्नो फिल्मको व्यापारिक आँकडा पाउँदैन्थे । किनभने, खुद बोर्डको प्रणालीसँगै तथ्यांक छैन । बोर्डले जडान गरेको केन्द्रीय चलचित्र व्यवस्थापन प्रणाली (सीसीएमएस) का मूल प्राविधिक सुनील नेपाली भन्छन्, अक्टोबर र नोभेम्बरमा सफ्टवेयरको सबै डाटा हरायो, कामै गरेन । त्यहीबेला यी फिल्म रिलिज भएको हुन सक्छ । बाँकी अवधिको पनि उक्त सिस्टममा विश्वसनीय डाटा छैन । सोही कारण कुनै निर्माताले बक्स अफिसको भर गर्दैनन् । वितरकले हामीलाई दिनेभन्दा बक्स अफिसको डाटा कम हुने रहेछ । हामीभन्दा अगाडि रिलिज भएका फिल्मका निर्माताकै सुझावअनुसार हामीले वितरककै हिसाब मान्यौं, पोखरेलले भने । उता, दर्शक धेरै आए भनेर हलले म्यानुअल टिकट बेचेको गिरीको दाबी छ । भन्छन्, अहिले बक्स मात्र छ, अफिस छैन । त्यसैले सरकारी डाटा सही हुन्न । बरु मल्टिप्लेक्स हलको प्रणाली विश्वास योग्य छ । बोर्डले फिल्मको व्यापारको पारदर्शितामा बक्स अफिस प्रणाली जादूको छडी सावित हुने प्रचार गरेको थियो । यसका लागि सरकारको ५ करोड खर्च भइसकेको छ । बोर्डका लेखा अधिकृत प्रभाकर भट्टराईका अनुसार सफ्टवेयर नै ९९ लाखमा किनिएको थियो । त्यसबाहेक सर्भर, कम्प्युटरलगाएत भौतिक सामग्रीमा ४ करोड सकियो । तर, यति महँगो र हल्लाखल्ला गरी लागू गरिएको बक्स अफिस प्रणाली पूरापूर निकम्मा भएको छ । बक्स अफिसका लागि लामो समयदेखि आवाज उठाइरहेका निर्माता संघका अध्यक्ष आकाश अधिकारी भन्छन्, बक्स अफिस त लागू भयो तर यो डेढ वर्ष निराशामै बित्यो, यसको कुनै प्रभावकारिता देखिएन । हामीले चाहेको सिस्टम यस्तो हुँदै होइन । बक्स अफिसले कुनै फाइदा नदिएको भन्दै बारम्बार निर्माताहरूले दुःखेसो पोख्ने गरेको अधिकारीले बताए । देशभर गत साउन लागू भए पनि राजधानीमा त्यसको एक वर्षअगाडि नै बक्स अफिस जडान गरिएको थियो । निर्माता मात्र होइन, वितरकसमेत बोर्डको बक्स अफिस फेल भएको दाबी गर्छन् । नेपाली तथा हिन्दी फिल्मका वितरक प्रचण्डमान श्रेष्ठ भन्छन्, वितरक र हल सञ्चालकले गडबडी गरे भनेर बक्स अफिस ल्याइयो तर अहिले कुन निर्माताले बक्स अफिसको रिर्पोट लिएको छ ? हामीले दिने हिसाबभन्दा कम भएपछि निर्माताले कसरी पत्याउनु ! सरकारको ५ करोड पानीमा गयो ।सफ्टवेयरमै खोट !व्यापारको पारदर्शिताका लागि आधारभूत मानिने बक्स अफिस नेपालमा भने फिल्म निर्माणको ५५ वर्षपछि बल्ल लागू भयो । चलचित्र संघ, वितरक र निर्माताबीचको लामो खिचातानीपछि बोर्डकै रोहबरमा ०७१ साउनबाट बक्स अफिस लागू गर्ने सहमति भएको थियो । तर, वितरकहलवालाले समन्वय नगरेको भन्दै बोर्डले तोकिएको समयमा लागू गर्न सकेन । बोर्डका अधिकृत भट्टराईका अनुसार ०७४ वैशाखमा ब्रेनडिजिट नामक सफ्टवेयर निर्माण कम्पनीसँग बक्स अफिसको सफ्टवेयर बनाउने सम्झौता भयो, जतिबेला राजकुमार राई बोर्ड अध्यक्ष थिए । त्यसको एक वर्षमा ब्रेनडिजिटले सफ्टवेयर उपलब्ध गरायो । भट्टराई भन्छन्, तर, हलमा जडान गर्नुपर्नेलगायत अन्य प्राविधिक कठिनाइले बक्स अफिस सञ्चालनमा ढिलाइ भयो । ब्रेनडिजिटले बनाएको सफ्टवेयरका कमीकमजोरी र निगरानीका लागि बोर्डले चासो देखाएन । निकिता पौडेल अध्यक्ष नियुक्त भएपछि मात्र बक्स अफिस निर्माण समिति गठन भएको निर्माता संघका अध्यक्ष अधिकारीले जानकारी दिए । जसमा अधिकारीसहित, विकास बोर्ड, राजस्व विभाग, चलचित्र संघ र अन्य सरोकारवाला निकायका प्रतिनिधि थिए । अधिकारी भन्छन्, सफ्टवेयर कस्ले बनायो, कसले बनाउन लगायो थाहा छैन तर सफ्टवेयरमा धेरै कमजोरी थिए । त्यसका फिचरहरू सुधार्न मैले सुझावहरू दिएको थिएँ । त्यतिबेलै माग गरेको दिनभरको व्यापार निर्मातालाई अटोमेल को सुविधा अझसम्म नपाएको गुनासो छ उनको ।बक्स अफिस सिस्टमप्रति बोर्डको गैरजिम्मेवारी झल्कने अर्को उदाहरण हो, ब्रेनडिजिटसँग सम्झौता गरेपछि त्यसलाई अनुगमन गर्ने कुनै प्राविधिक नियुक्त नगर्नू । बोर्ड अध्यक्षसहित विभागीय मन्त्रीहरू बक्स अफिस चाँडै आउने हल्ला पिटेर जस लिन तम्सिन्थे तर त्यसको प्राविधिक जटिलता समाधान गर्नतिर ठोस कदम चालिएकै थिएन । ०७४ को असार अर्थात् उपत्यकामा सिस्टम लागू गर्नु एक महिना अगाडि बल्ल बोर्डले मनीष पण्डितलाई बक्स अफिस कन्सल्ट्यान्ट नियुक्त गर्यो । अमेरिकामा कम्प्युटर इनफर्मेसन सिस्टम पढेर फर्किएका पण्डितले निकिता पौडेलसँगै बोर्ड अध्यक्षका लागि भिडेका थिए । एक वर्ष कन्सल्ट्यान्टका रूपमा बिताएर गत साउनमा राजीनामा दिएका पण्डित भन्छन्, बिनाअध्ययन हतारमा लागू गरिएकाले बक्स अफिस असफल भयो । यसको सफ्टवेयर नै कमजोर छ ।सफ्टवेयर विकासको सम्पूर्ण प्रक्रिया नपुर्याई, हल सञ्चालकलाई दक्ष नबनाई, हलमा परीक्षण नगरी, बक्स अफिसको स्पष्ट कार्यक्षेत्र नतोकी सिस्टम लागू गरिएको पण्डितको दाबी छ । सिस्टमको खाका तयार गर्ने बोर्डका अधिकारी नै अदूरदर्शी र अक्षम थिए । पण्डित भन्छन्, म आउने बेला सिस्टम अपूर्ण र समस्याग्रस्त थियो । ब्रेनडिजिटबाट त्यो समाधान नहुने देखेपछि नयाँ सक्षम कम्पनीलाई काम लगाउन प्रस्ताव गरें तर मान्य भएन । जसरी पनि लागू गर्ने होडमात्र थियो । कतिसम्म भने, बक्स अफिस उद्घाटन गर्न सञ्चारमन्त्री गोकुल बाँस्कोटा चाबहिलस्थित बोर्ड कार्यालय पुगिसकेका थिए तर माथि सिस्टम फेल भयो । परिपक्व र प्रभावकारी ढंगले होइन, लागू गरिहालेर जस कमाउने होड मात्र थियो । मैले जति अनुरोध गर्दा पनि बुझाउन सकिनँ, पण्डितले दुःखेसो पोखे ।वितरण कम्पनी स्टेसन फाइभका प्रमुख कार्यकारी अधिकृत (सीईओ) श्रेष्ठले सुरुवातबाटै बोर्डको सफ्टवेयरमा खराबी औंल्याउँदै आएका थिए । भन्छन्, बोर्डको ५ करोड खर्चिएको सफ्टवेयरले भन्दा हिजो कलेक्सनको रिपोर्ट लिने तरिका नै ज्यादा वास्तविक छ । निर्माताले पनि पुरानै शैलीमा विश्वास गरिरहेका छन् । अब पनि बोर्डले बक्स अफिसको गफ लगाएर हुन्छ ? हलवाला र वितरकभन्दा बोर्डकै पदाधिकारी बक्स अफिसमा जवाफदेही नभएको उनको आरोप छ ।निर्माता, वितरकदेखि हलवालासमेत बक्स अफिस प्रणाली बेकाम्मे भएको बताइरहेका छन् । व्यापारिक तथ्यांकमा आएको भिन्नताले यसमा व्यापक समस्या रहेको पुष्टि हुन्छ । तर, बोर्ड यसबारे अझै सचेत देखिन्न । बोर्डका सदस्यसचिव महेन्द्र साँखी भन्छन्, हामी हाम्रो सफ्टवेयरमा विश्वास गर्छौं । अपग्रेड गर्दै जान्छौं । तर, बक्स अफिस कुनै हालतमा लागू हुन्छ । सिस्टमका मुख्य प्राविधिक सुनील नेपाली त सफ्टवेयरमा समस्यै नभएको दाबी गर्छन् । भन्छन्, हलले हामीलाई डाटा पठाएपछि शो थपघट गरेर टिकट काट्दा हाम्रो सिस्टममा आउँदैन । कति हलले म्यानुअल टिकट काटिरहेका हुन सक्छन् । अनुमगन र समन्वयको खाँचो छ । तर, सफ्टवेयरचाहिँ ठीक छ ।उनले सफ्टवेयरमा समस्या देखून् पनि कसरी, यो सफ्टवेयर बनाइरहँदा उनी आफैं ब्रेनडिजिटमा कार्यरत थिए ।"
भट्टराई परिवारलाई एक लाख,"मकवानपुर (कास) चलचित्र पत्रकार संघ नेपाल मकवानपुर शाखाले तत्कालीन चलचित्र विकास बोर्डका अध्यक्ष स्वर्गीय केशव भट्टराईको परिवारलाई एक लाख एक हजार रुपैयाँ सहयोग गरेको छ । संघको आइतबार सम्पन्न चौथो अधिवेशनमा भट्टराई परिवार सहयोग समितिका संयोजक एवं विकास बोर्डका पूर्वअध्यक्ष राजकुमार राईलाई नगद हस्तान्तरण गरिएको थियो । संघ मकवानपुर अध्यक्ष मणिराज गौतम तथा वाग्मती प्रदेशका आन्तरिक मामिला तथा कानुन मन्त्री शालिकराम जम्मकट्टेलले नगद हस्तान्तरण गरे ।अधिवेशनले मणिराज गौतमको अध्यक्षतामा नौ सदस्यीय कार्यसमिति सर्वसम्मत रूपमा चयन गरेको छ । समिति उपाध्यक्षमा कपिल खड्का, सचिवमा श्रीराम अर्जुन दाहाल, कोषाध्यक्षमा मनोज देवकोटा र सहसचिवमा रवीन्द्र गौतम चयन भएका छन् । सन्नु रिजाल, दर्शन क्षेत्री, अमृता पराजुली र दीपकसिंह रुम्बा सदस्यका रूपमा कार्य समितीमा आएका हुन् ।"
मोक्तान परिवारको माटोको माया,"काठमाडौं (कास) नेपाली सांगीतिक क्षेत्रमा निकै लोकप्रिय मोक्तान परिवारको नयाँ गीत माटोको माया टुबोर्ग ओपन सेसन्स् सिजन २ मा सार्वजनिक भएको छ । ओपन सेसन्स्को लोकप्रियता र संगीतको बढवाका लागि उचित रहेकोले मोक्तान परिवारले यस माध्यममार्फत गीत सार्वजनिक गरेका छन् । टुबोर्ग र च्यानल आरबिट्ररीद्वारा सञ्चालन हुने टुबोर्ग ओपन सेसन्स् २ एक युट्युब सिरिज हो जसमा, विभिन्न प्रसिद्घ कलाकारहरूको स्टुडियोमा प्रत्यक्ष रेकर्ड गरिएको प्रस्तुतिहरू पेस गरिन्छ । माटोको माया का शब्द पूर्ण रावलले लेखेका हुन्, जसले बिदेसिएको व्यक्तिले आफ्नो मातृभूमि सम्झँदाको भावना प्रस्तुत गरेको छ । उक्त गीत पात्रको जन्म र बाल्यकाल बितेको गाउँ, सुन्दर सम्झना, परिवार तथा साथीहरूबाट पाएको निःस्वार्थ माया र समर्थनबारे छ । आफ्नो मातृभूमिलाई याद गर्दै उनले गीतमा आफ्ना भावना पोखाएका छन् । शिलाबहादुर मोक्तान, कुन्ती मोक्तान र उनीहरूका छोरीहरू सुबानी र शीतल मोक्तान गायनमा रहेका छन् भने मञ्जिलविक्रम केसीले गीत एरेन्ज गरेका हुन् र मनोजकुमार केसीले अडियो सुपरभाइज गरेका हुन् ।टुबोर्ग ओपन सेसन्स् सिजन २ ले नेपाली संगीतकारहरूसँग गौरवपूर्ण उत्साह मनाउँदै उनीहरूलाई टुबोर्ग ओपनको मञ्चमा ल्याउने क्रम जारी राख्नेछ । सिजन १ प्रस्तुत गरिएका ५१ वटा बेजोड गीतले १ करोडभन्दा बढी भ्युज संकलन गर्न सफल भएको थियो ।"
पाण्डव चरित्रमा बर्का नाच,"थारू समुदायमा रोगव्याधि र संकट टार्ने विश्वासका साथ बर्का (बड्का) नाच्न थालिएको छ । रूपन्देहीको सैनामैना११, बिचौवापुरका थारू समुदायले बर्का नाच सुरु गरेका हुन् । चार दशकपछि नयाँ पुस्ता यसको संरक्षणमा जुटेका छन् । देवीदेवताको पूजाआजा गरेपछि यो नाचिन्छ । महाभारतको कथामा आधारित बर्का नाच थारू समुदायको ठूलो र कठिन नाच मानिन्छ । सधैं देखाउन सकिँदैन, समुदायका अगुवा बुद्धिराम थारूले भने, यसले उब्जनी राम्रो हुने र रोगव्याधि निको हुने विश्वास छ । पहिलेजस्तो नाच्ने क्षमता नभएकाले नयाँ पुस्तालाई सिकाउन समय लागेको उनले बताए । यसपालि यहाँ आयोजित मेलामहोत्सवमा पनि यसको प्रदर्शन गरिएको थियो । एक महिनाअघि बचौवापुरका अगुवासहित कलाकारले सालझण्डीमा लागेको माघी मेलामा बर्का नाच देखाएका थिए । माघीकै अवसरमा गत पुस २९ गते मुख्यमन्त्री निवासमा पनि बर्का नाच देखाइएको थियो । यही समूहले गत माघ १० गते भड्छा महोत्सवमा बर्का देखाए । त्यसयता विभिन्न कार्यक्रममा नाच देखाउन थालेको स्थानीय सन्तराम थारूले बताए । यसको प्रवर्द्धनका लागि थारू कल्याणकारी सभा सैनामैना नगर समितिले सहयोग गरेको छ । नाच प्रदर्शन र आवश्यक सामग्री जुटाउन सहयोग गर्दै आएको सभाका नगर अध्यक्ष डुलबहादुर चौधरीले बताए । नाचका लागि समय धेरै चाहिन्छ । अहिले छोट्टयाएर देखाउने गरिएको उनले बताए । ७० वर्षीय महतवा उदयनारायण चौधरीले महाभारतमा पाण्डवको बहादुरीलाई थारू समुदायले आदर्श मान्ने गरेको बताए । उनका अनुसार त्यही बहादुरीपछिको जितको खुसीयालीमा पुर्खाले यस्तो नाच सुरु गरेका थिए । यसमा पनि पाँच पाण्डवकै चरित्र बनाएर नाच्ने गरिएको उनले बताए । नाच्नुअघि जुन माटोमा टेकिन्छ, त्यही माटोमा देवता सम्झिएर पुज्ने गरेको उनले सुनाए । पाण्डवसँगै नाचमा द्रौपदीको भूमिका पनि देखाइन्छ । द्रौपदीको चरित्र पनि पुरुषले नै निर्वाह गर्छन्, उनले भने, बर्कामा महिला सहभागिता हुँदैनन् । यसलाई बर्कीमार गीतमा आधारित नाच पनि भनिने थारू कल्याणकारी सभा सैनामैना नगर समिति सदस्य सन्तराम थारूले बताए । थारू भाषामा बर्की भनेको ठूलो र मार भनेको लडाइँ हो, सन्तरामले थपे, महाभारतलाई थारू अगुवाले आफ्नै भाषामा रूपान्तरण गरेर सुनाउँदै आएको गीतिकथा नै बर्कीमार हो । विभिन्न अर्तिउपदेश र सन्देश भएको बर्कीमारलाई थारू जातिले दसैंमा महतवाबाट टीका थाप्दा र धान बाली भित्र्याउँदा लय हालेर गाउने चलन रहेको उनले बताए । बर्काका लागि महिला भेषभूषामा सारीको फरिया (लेहेंगा) बनाएर लगाइन्छ । निधारमा धारी, शिरमा चुनरी, हातमा जोसन, छन्दी, सलोनी, पछेला र बहोंटा लगाइने कलाकार अजिता थारूले बताइन् । यति मात्र नभई खुट्टामा कडा, पाउजु, कम्मरमा कर्धन, घाँटीमा चाँदीको पुरानो पैसाको माला, हंसुली लगाउने उनले बताइन् । अहिले ती पुराना गहना पाउनै मुस्किल भएकाले त्यस्तै प्रकारका नक्कली गहना लाउने गरेको अजिताले सुनाइन् । पुरुषले सर्ट, लुङ्गी र शिरमा फेटा बाँधेर नाच्ने गर्छन् । साथै केहीले मयूरको प्वाँख लगाएर नाच्छन् । नाचमा मृदङ, मजिरा, घुंघरु आदि बाजा सजाएर बजाइन्छ । महतवा रामगुलाल थारूले मेलमिलाप र शान्तिको कामनासहित नाच्ने गरिएको बताए । सबै देवीदेवतालाई पुजेर नाच्न सुरु गरिन्छ, उनले भने । ०४८ मा तत्कालीन राजा वीरेन्द्रले नृत्य हेरेर आफूहरूलाई ५० हजार रुपैयाँ पुरस्कार दिएको उनले सुनाए । धेरै कलाकारको आवश्यकता पर्ने भएकाले यसलाई बृहत् नाचका रूपमा लिइन्छ । नाचमा कम्तीमा ३० जना कलाकार चाहिन्छ । अहिले संयुक्त परिवारमा बस्ने चलन हराइसकेकाले नाच जोगाउन समस्या परेको राम गुलालले बताए । नाचमा रमाइलो थप्न स्वाङे पात्र राखिन्छ । उक्त पात्रले बाँसको ढुंग्रोभित्र काठको लिंग बनाएर राख्ने गरेको स्थानीय प्रसाद थारूले बताए । यो अलिकति अश्लील देखिन्छ, उनले भने, यसले भगवान् कृष्णले धेरै गोपिनी राख्ने र शिवलिंगको प्रतिनिधित्व पात्रमार्फत गराएको हो ।"
क्यानडाका सभामुख राष्ट्रिय सभामा,"काठमाडौं (कास) नेपाल भ्रमणमा रहेका क्यानडाको माथिल्लो सदन (सिनेट) का सभामुख जर्ज जे फ्युरीसहितको टोलीले सोमबार राष्ट्रिय सभा बैठकको अवलोकन गरेको छ । राष्ट्रिय सभा अध्यक्ष गणेशप्रसाद तिमिल्सिनाको निमन्त्रणामा फ्युरी नेतृत्वको टोली दुईदिने नेपाल भ्रमणमा आएको हो । बैठकमा बोल्दै नेकपा, कांग्रेस र राजपा सांसदहरूले क्यानडेली टोलीको स्वागत गरेका थिए । नेकपा नेता दीनानाथ शर्माले सभामुखको भ्रमणले नेपाल र क्यानडाबीचको सम्बन्धलाई थप बलियो बनाउने बताए । कांग्रेस नेता सुरेन्द्रराज पाण्डेले नेपाल र क्यानडाको राजनीतिक प्रणालीमा समानता रहेको जनाउँदै संविधानको भावनाविपरीत ल्याइएका विधेयक सुधार गर्नुपर्ने बताए । अख्तियार दुरुपयोग अनुसन्धान आयोगले सरकारको इसारामा एकै प्रकृतिका मुद्दामा छानीछानी मुद्दा चलाइएको उनको आरोप छ । राजपा सांसद रमेशप्रसाद यादवले क्यानडेली टोलीको भ्रमणले दुई देशबीचको सम्बन्ध थप उचाइमा पुगेको जनाए । बैठकको अवलोकन गर्नुअघि फ्युरी नेतृत्वको टोलीले राष्ट्रिय सभा अध्यक्ष तिमिल्सिनासँग भेटवार्ता गरेको थियो ।"
संविधान संशोधन गर्न समाजवादीको दबाब,"बुँदाबुँदामा संशोधन : यादव समाजवादी पार्टीका अध्यक्ष उपेन्द्र यादवले संविधानका प्रायजसो हरेक प्रावधानमा त्रुटि रहेकाले बुँदाबुँदामा संशोधन आवश्यक रहेको बताएका छन् । कार्यशालामा बोल्दै नेता यादवले छलफलै नगरेर ल्याएको संविधानले सबैलाई समेट्न नसकेको बताए । केपी शर्मा ओली, सुशील कोइराला र पुष्पकमल दाहालले कोर्रा हानेर ल्याएको संविधान हो । त्यसैले संविधानमा सबैको भावना र अधिकार समेटिएन, उनले भने, संविधानको धेरै ठाउँमा त्रुटि र समस्या छ । त्यसैले संशोधन गर्नुपर्छ ।"
अजिजले भेटे राष्ट्रपति र प्रधानमन्त्री,"काठमाडौं (कास) नेपाल भ्रमणमा रहेका बंगलादेशका सेना प्रमुख जनरल अजिज अहमदले सोमबार राष्ट्रपति विद्यादेवी भण्डारी र प्रधानमन्त्री केपी शर्मा ओलीसँग छुट्टाछुट्टै भेटवार्ता गरेका छन् । अहमदले राष्ट्रपति भण्डारीसँग राष्ट्रपति भवन, शीतल निवास र ओलीसँग प्रधानमन्त्री निवास बालुवाटारमा शिष्टाचार भेट गरेका हुन् । अहमदले पाँचखालस्थित नेपाली सेनाको वीरेन्द्र शान्ति कार्य तालिम केन्द्रको अवलोकन पनि गरेका छन् । पाँचदिने भ्रमण सकेर मंगलबार उनी स्वदेश फर्कंदै छन् ।"
पूरै लाभकर नतिरी एनसेललाई फ्रिक्वेन्सी,"प्राधिकरणले पहिलोपटक लिलामीका लागि सार्वजनिक सूचना जारी गर्दा लाभकर विवाद सर्वोच्च अदालतमा विचाराधीन थियो । गत वर्ष चैत २६ मा सर्वोच्चले फैसलाको पूर्णपाठ सार्वजनिक गर्दै एनसेलसँग तीन महिनाभित्र लाभकर असुल्न निर्देशन दिएको थियो । प्राधिकरणले गत वर्ष पुस ४ मा ९००, १८०० र २१०० मेगाहर्ज ब्यान्डमा बाँकी रहेको फ्रिक्वेन्सी लिलामीका लागि सूचना जारी गरेको थियो । आफूले पनि फ्रिक्वेन्सी लिलामीमा सहभागी हुन पाउनुपर्ने सर्त राख्दै सीजी टेलिकम्युनिकेसन सर्वोच्च गएपछि लामो समय लिलामी प्रक्रिया स्थगन भएको हो । लिलामी पुनः सुरु गर्न प्राधिकरणले मंसिर १५ गते निर्णय गरेको हो । प्राधिकरणको सर्तका कारण एनसेल र नेपाल टेलिकमले मात्रै लिलामी प्रक्रियामा भाग लिएका थिए । ९०० र २१०० मेगाहर्ज ब्यान्डका लागि एनसेलले मात्रै आवेदन दिएका कारण लिलामी प्रक्रिया हुन सकेन ।"
पाँच वर्षमा ५१ जिल्लामा सीमित स्वास्थ्य बिमा,"तीन वर्षमा नेपालभर पुर्याउने उद्देश्यले सञ्चालनमा ल्याइएको स्वास्थ्य बिमा करिब ५ वर्षमा बल्ल ५१ जिल्ला पुगेको छ । कामकारबाहीमा ढिलासुस्तीका साथै स्वास्थ्य बिमा बोर्ड लामो समयसम्म नेतृत्वविहीन भएकाले प्रभावकारी काम हुन नसकेको हो । गरिब, विपन्नलगायत लक्षित वर्गका नागरिकमा स्वास्थ्य सेवा पुर्याउने उद्देश्यले सरकारले स्वास्थ्य बिमा कार्यक्रम सुरु गरेको थियो । ०७२ चैतदेखि नमुनाका रूपमा कैलालीबाट बिमा कार्यक्रम सुरु भएको हो । मुलुकभर स्वास्थ्य बिमा कार्यक्रम नपुग्दा ज्येष्ठ नागरिक स्वास्थ्य बिमा कार्यक्रम प्रभावकारी हुन सकेको छैन । ७० वर्षभन्दा माथिका ज्येष्ठ नागरिकलाई एक लाख रुपैयाँसम्म निःशुल्क स्वास्थ्य बिमा गर्ने कार्यक्रमको उद्देश्य थियो । नयाँ वर्षको सुरुआतसँगै गत वैशाखमा प्रधानमन्त्री केपी शर्मा ओलीले भव्य रूपमा ज्येष्ठ नागरिकलाई निःशुल्क बिमा कार्यक्रममा शुभारम्भ गरेका थिए । हाल स्वास्थ्य बिमा कार्यक्रम सञ्चालन भएको जिल्लाका ज्येष्ठ नागरिकले निःशुल्क स्वास्थ्य बिमा सुविधा पाएका छन् । बाँकी जिल्लाका नागरिक भने यो सुविधाबाट वञ्चित छन् । कार्यक्रम सुरु गर्दा स्वास्थ्य बिमा पुगेका जिल्लाका ज्येष्ठ नागरिकलाई मात्र नभई मुलुकभर लागू हुने भनिएको थियो । सरकारले मुलुकभर भनेर घोषणा गरेको निःशुल्क स्वास्थ्य बिमा सुविधाबाट केही जिल्लाका ज्येष्ठ नागरिक वञ्चित हुँदा उनीहरूमाथि अन्याय भएको जानकारहरू बताउँछन् । केन्द्रीय सरकारले घोषणा गरेको सुविधा कसैले पाउने, कसैले नपाउने भन्ने हुँदैन, ती अधिकारीले भने, आवश्यक पूर्वाधार तयारै नगरी सरकारले मुलुकभर कार्यक्रम सञ्चालन गर्न हुँदैनथ्यो । कि नागरिकलाई स्पष्ट रूपमा बताउन सक्नुपर्थ्यो । यो सुविधा स्वास्थ्य बिमा पुगेको जिल्लालाई मात्र हो भनेर । सरकारको नेतृत्व गरिरहेको नेकपाले चुनावमा नागरिकसमक्ष प्रतिबद्धता गरेको घोषणापत्रमा पनि स्वास्थ्यसम्बन्धी मौलिक हक कार्यान्वयन सुनिश्चित गरिने बताइएको थियो । सबै नागरिकलाई अनिवार्य स्वास्थ्य बिमामा आबद्ध गरिनेछ । गरिबीको रेखामुनि रहेका जनताका लागि बिमा रकमको ५० प्रतिशत सरकारले भुक्तानी गरिदिनेछ, बाम गठबन्धनको घोषणापत्रमा भनिएको थियो, १५ वर्षमुनिका बालबालिका र ६५ वर्षमाथिका ज्येष्ठ नागरिकलाई निःशुल्क स्वास्थ्य सेवा उपलब्ध गराइनेछ । घोषणापत्रमा उल्लेख गरे पनि त्यसको कार्यान्वयनमा सरकार आफैं चुकेको सरोकारवालाहरूको आरोप छ । तोकिएको समयमा सबै जिल्लामा कार्यक्रम पुर्याउन नसकिएको स्वास्थ्य बिमा बोर्डका कार्यकारी निर्देशक रमेशकुमार पोखरेलले स्विकारे । विगतमा विभिन्न कारणले योजनाअनुसार कार्यक्रम विस्तार गर्न नसकिएको रहेछ, उनले भने, अहिले भने कार्यक्रमलाई प्रभावकारी बनाएका छौं । ५१ जिल्लामा राम्रोसँग कार्यक्रम सञ्चालन भएको र बाँकी ८ जिल्लामा कार्यक्रम सञ्चालनको अन्तिम तयारीमा रहेको उनले दाबी गरे । निकट भविष्यमै ५९ जिल्लामा स्वास्थ्य बिमा कार्यक्रम पुग्नेछ, उनले भने, चालु आवभित्रै सबै जिल्लामा बिमा कार्यक्रम पुर्याउने गरी काम गरिरहेका छौं । कर्मचारी अभावका कारण पनि तीव्र रूपमा काम गर्न नसकिएको उनले गुनासो गरे । कर्मचारी समायोजनपछि स्वास्थ्य बिमा बोर्डले आवश्यकताको करिब आधा कर्मचारीमार्फत काम गरिरहेको छ, उनले थपे, यसकारण पनि समस्या छ । आव ०७२७३ मा नमुनाका रुपमा ३ जिल्लाबाट सुरु भएको स्वास्थ्य बिमा कार्यक्रम आव ०७३७४ मा थप १२ जिल्लामा विस्तार भयो । आव ०७४७५ मा थप २१ र आव ०७५७६ मा १० जिल्लामा विस्तार भएको उक्त कार्यक्रम हालसम्म ५१ जिल्लामा पुगेको छ । यो कार्यक्रमअन्तर्गत हालसम्म २५ लाख ४२ हजार २ सय ६६ जनाको स्वास्थ्य बिमा भएको बोर्डको तथ्यांक छ । औसतमा एक घरपरिवारमा ५ जनाका आधारमा गणना गर्दा करिब ५ लाख ८ हजार घरपरिवारको स्वास्थ्य बिमा भएको देखिन्छ । बोर्डले भने करिब साढे ७ लाख घरपरिवारमा पुगेको दाबी गरेको छ । ती नागरिकबाट हालसम्म करिब ३ अर्ब १२ करोड ५१ लाख रुपैयाँ बिमा शुल्क (प्रिमियम) संकलन भएको छ । स्वास्थ्य बिमाबापत हालसम्म नागरिकलाई भुक्तानी गरेको रकम भने संकलित बिमा शुल्कभन्दा बढी छ । बोर्डले हालसम्म ४ अर्ब ३३ करोड रुपैयाँ दाबी भुक्तानी गरेको छ । स्वास्थ्य बिमा कार्यक्रमका लागि सरकारले चालु आवमा ६ अर्ब रुपैयाँ छुट्याएको छ । विगतमा प्रतिपरिवार २ हजार ५ सय बिमा शुल्कमा वर्षको ५० हजार रुपैयाँसम्मको स्वास्थ्योपचार खर्च समेटिने व्यवस्था थियो । गत चैतदेखि बिमाको सीमा बढाएर प्रतिपरिवार एक लाख रुपैयाँ पुर्याएइएको छ । यसबापत घरपरिवारले वार्षिक ३ हजार ५ सय रुपैयाँ बिमा शुल्क तिर्नुपर्छ । १० महिनामा २ लाख ६४ हजार १ सय ६४ जना ज्येष्ठ नागरिकको स्वास्थ बिमा भएको छ । ७० वर्ष कटेका ज्येष्ठ नागरिकलाई एक लाख रुपैयाँसम्मको निःशुल्क स्वास्थ्य बिमा कार्यक्रमअन्तर्गत बिमा बोर्डले ती नागरिकको बिमा गरिदिएको हो । यो कार्यक्रमअन्तर्गत ९२ करोड ४५ लाख ७४ हजार रुपैयाँ प्रिमियम संकलन भएको छ । यो सरकारले ल्याएको निःशुल्क बिमा कार्यक्रम हो ।"
राहुघाटमा स्थानीयले लगाए ताला,"म्याग्दी (कास) निर्माणाधीन राहुघाट जलविद्युत् आयोजनाको सुरुङमार्ग निर्माण क्रममा गरिएको विस्फोटले घरलगायत संरचनामा क्षति पुगेको भन्दै स्थानीयले आयोजनाको कार्यालयमा सोमबार ताला लगाएका छन् ।राहुघाट गाउँपालिका३ पिप्लेस्थित आयोजनाले निर्माण गरिरहेको सुरुङको अडिट ३ र रघुगंगा मावि छेउमा रहेको पानी थिग्य्राउने सर्च सार्कभित्र विस्फोट गराउँदा बस्तीमा क्षति पुगेको, टनेलबाट निक्लने विस्फोटक पदार्थको केमिकलसहितको पानी खेतीमा खुला छोडिएको र चर्को आवाजमा उपकरण चल्दा सुत्न समस्या भएको स्थानीयको गुनासो छ । काममा अवरोध होइन, व्यवस्थापन सहज गराउन खोजेका हौं, स्थानीय गोविन्द शाहीले भने, विस्फोटबाट भएको क्षतिको प्राविधिक नापजाँच र परीक्षण गरी क्षतिपूर्ति दिनुपर्छ । विद्युत् प्राधिकरणको सहायक कम्पनी रघुगंगा हाइड्रो लिमिटेडले निर्माण गर्न लागेको राहुघाट आयोजनामा भारतीय ठेकेदार कम्पनी जयप्रसाद एसोसिएटसले अडिट २ र ३ मा गरी सुरुङ निर्माण गरिरहेको छ । सिभिल एन्ड हाइड्रोमेकानिकलतर्फ काम गर्न एसोसिएटले ६ अर्ब रुपैयाँमा ठेक्का लिएको हो । ०७५ जेठबाट निर्माण सुरु भएको आयोजना ४५ महिनाभित्र सम्पन्न गर्ने सम्झौता छ । आयोजनामा तालाबन्दी भएकोमा आयोजना, ठेकेदार र स्थानीयबीच छलफल गरी निकास खोज्ने प्रयास थालेका छौं, प्रमुख जिल्ला अधिकारी ज्ञाननाथ ढकालले भने ।"
कर्णालीमा मुख्यमन्त्री रोजगार,"केन्द्रको प्रधानमन्त्री रोजगार कार्यक्रमको सिको गर्दै गरिबी हटाउन भन्दै कर्णाली प्रदेश सरकारले मुख्यमन्त्री रोजगार कार्यक्रमको अवधारणा अघि सारेको छ । त्यसका लागि यस वर्ष ९० करोड रुपैयाँ बजेट विनियोजन गरिएको छ । त्यसमध्ये ६३ करोड रुपैयाँ ज्यालामै खर्च हुने गरी बजेट विनियोजन गरेको प्रदेश सरकारले जानकारी दिएको छ ।कार्यक्रमअन्तर्गत दैनिक ५ सय रुपैयाँका दरले ज्याला दिई १२ लाख ६० हजार दिन रोजगारी सिर्जना गर्ने प्रदेश सरकारको योजना छ । कार्यक्रमका लागि विकास निर्माणका प्रस्ताव र बेरोजगारको तथ्यांक पठाउन ७९ वटै स्थानीय तहलाई पत्र पठाइएको मुख्यमन्त्री तथा मन्त्रिपरिषद्को कार्यालयले जनाएको छ । अहिलेसम्म ३० पालिकाले प्रस्ताव पठाइसकेको कार्यालयको शासकीय सुधार महाशाखा प्रमुख लक्ष्मीकुमारी बस्नेतले बताइन् । सबै स्थानीय तहबाट आवश्यक प्रस्ताव र तथ्यांक आएपछि कतिलाई रोजगारी दिने र कुन योजना कहाँ सञ्चालन गर्ने निर्क्योल हुनेछ, उनले भनिन्, तोकिएको क्षेत्रमा सार्वजनिक महत्त्वका विकास निर्माण प्रक्रियामा रोजगारी दिई गरिबी घटाउने कार्यक्रमको मुख्य उद्देश्य हो । स्थानीय तहले योजना छनोट गरी कार्यक्रम प्रस्ताव गरेका आधारमा आवश्यक बजेट विनियोजन गर्ने उनको भनाइ छ । कार्यक्रमका लागि मन्त्रिपरिषद्बाट कार्यविधिसमेत पारित भइसकेको छ । कार्यविधिअनुसार स्थानीय तहले माग गरेका विकास योजना र त्यहाँ रहेका बेरोजगारको तथ्यांकका आधारमा कार्यक्रम अघि बढाइनेछ । कार्यक्रममा १८ वर्षदेखि ५९ वर्ष उमेर समूहका बेरोजगार युवाले रोजगारी पाउनेछन् । आफ्नो उत्पादन तथा आयबाट एक वर्षमा तीन महिनाभन्दा कम समयसम्म मात्र खान पुग्ने, धेरै सदस्य आश्रित भएका, द्वन्द्वपीडित, दलित अल्पसंख्यक तथा भूमिहीन परिवारलाई रोजगारीको प्राथमिकतामा राखिएको छ । कार्यविधिअनुसार कार्यक्रमका लागि कामदार छनोट गर्ने जिम्मा पालिकाहरूलाई दिइनेछ । सम्बन्धित पालिकाले १० प्रतिशत बजेट थप गर्नुपर्नेछ ।कार्यविधिमा गरिब घरधुरी संख्याका आधारमा ६० प्रतिशत, दुर्गमताको आधारमा २० प्रतिशत र खाद्यान्न वा अन्य मानवीय संकटका आधारमा २० प्रतिशत बजेट विनियोजन गरिने उल्लेख छ । गरिब घरधुरी संख्याअनुसार स्थानीय तहलाई चार वर्गमा विभाजन गरिएको महाशाखा प्रमुख बस्नेतले बताए । ६० प्रतिशतलाई शतप्रतिशत मानी क वर्गलाई ४५, ख वर्गलाई ३०, ग वर्गलाई २० र घ वर्गलाई ५ प्रतिशत विनियोजन गरिनेछ । खाद्यान्न वा अन्य मानवीय संकटका आधारमा समेत चार वर्गमा विभाजन गरी सोही अनुपातमा बजेट दिइने महाशाखा प्रमुख बस्नेतले जानकारी दिइन् ।कर्णालीमा अझै ५२ प्रतिशत जनसंख्या गरिबीको रेखामुनि छन् । गरिबी घटाउनु कार्यक्रमको प्रमुख उद्देश्य रहेको मुख्यमन्त्री महेन्द्रबहादुर शाहीले बताए । प्रधानमन्त्री रोजगार कार्यक्रमजस्तो आलोचित हुन नदिन कार्यविधिमा कडाइ गरिएको प्रदेश सरकारका प्रमुख सचिव केवलप्रसाद भण्डारीको भनाइ छ ।"
ओसाका उडान रद्द,"काठमाडौं (कास) नाफा आर्जन गर्न नसकेपछि नेपाल वायुसेवा निगमले वाइडबडी विमानमार्फत भदौदेखि सुरु गरेको काठमाडौंओसाका उडान ५ महिनामै बन्द गर्ने निर्णय गरेको छ । ओसाका उडान घाटामा गएका कारण बन्द गर्नुपरेको निगमका निमित्त महाप्रबन्धक गणेशबहादुर चन्दले बताए । अब फागुन १७ मा काठमाडौंबाट ओसाकासम्मको अन्तिम उडान हुनेछ, चन्दले भने । निगमले १२ वर्षपछि गत भदौ १२ मा काठमाडौंबाट ओसाकाका लागि पुनः व्यावसायिक उडान थालेको थियो । निगमलाई जापानले सातामा तीन दिन (मंगलबार, बिहीबार र शनिबार) उडान अनुमति दिएको थियो । तर, निगमको वाणिज्य विभागले यात्रु भर्न नसकेपछि भदौ तेस्रो सातादेखि नै सातामा दुई मात्रै उडान राखेको थियो । वाणिज्य विभागले ओसाका उडानको टिकट बिक्री बढ्ने अपेक्षा राखेर पहिलो उडानमा २० जना नेपाली ट्राभल तथा कार्गो एजेन्टलाई सित्तैमा जापान घुमाएको थियो, निगमको जापान उडानबारे एक अधिकारीले भने, तर, २ सय ७४ सिट क्षमताको जहाजमा नेपालबाट लोड भर्न प्रायः सफल भएन । निगमले वाइडबडी जहाज ल्याएलगत्तै व्यावसायिक योजनाअनुसार नेपालीको बाहुल्य भएको जापानको नारिता उडानको तयारी गरेको थियो । तर, प्रधानमन्त्री केपी शर्मा ओलीले कार्यकारी अध्यक्ष नियुक्त गरेका मदन खरेलले नारिता उडान रद्द गर्दै ओसाका उडान गर्ने निर्णय गरे । उक्त निर्णयको विरोधमा प्रधानमन्त्री ओलीले नै निगमको वार्षिकोत्सवमा आलोचना गरेका थिए । निगमले ओसाका उडान गर्दा प्रतिउडान १ करोड ३० लाख हाराहारी सञ्चालन खर्च नै उठ्थ्यो । त्यसमध्ये ८० लाख रुपैयाँ इन्धनमै खर्च हुन्थ्यो, जापान उडानमा सुरुदेखि संलग्न अर्का अधिकारीले भने । यसैबीच नेपाल भम्रण वर्षमा पर्यटक ल्याउने उद्देश्यले निगमले घोषणा गरेको नारिता उडान फागुन १९ देखि हुने भएको छ । निगमले वाइडबडीमार्फत सातामा तीन दिन सोमबार, बुधबार र शुक्रबार नारिता उडान गर्नेछ । एकतर्फी उडान ७ घण्टा हाराहारी हुने निगमको अपरेसन विभागले जानकारी दिएको छ । निगगले एकतर्फी ३७ हजार र दुईतर्फी भाडा ७३ हजार रुपैयाँ भाडादर सार्वजनिक गरेको छ । यो उडानले टोकियो आसपासमा रहेका नेपालीलाई सजिलो हुने चन्दले बताए । निगमले नारिता उडान पहिलोपटक गर्न लागेको हो । निगमले ओसाकामा रहेका कन्ट्री म्यानेजर सुलेख मिश्रसहित तीन जना कर्मचारीलाई नारिता पठाउने निर्णय गरिसकेको छ ।"
धार्मिक पर्यटनलाई छैन वास्ता,"कालीगण्डकीको शिर दामोदर कुण्डदेखि देवघाटसम्मको २ सय ४० किलोमिटर क्षेत्रमा २४ धार्मिक स्थल छन् । तर पहिचान, भौतिक संरचनाको विकास र पर्याप्त सूचना अभावमा ती स्थान ओझेलमा छन् । कागबेनीलाई श्राद्ध गर्ने पवित्रस्थल मानिन्छ । तर, नेपाली नै भारतको गया पुग्छन् । बुद्ध सर्किटमा आउने विदेशी पर्यटक दुई घण्टा लुम्बिनी घुमेर भारत नै फर्किन्छन् । धार्मिक पर्यटनको प्रारम्भ नेपालबाटै भए पनि राज्यले ध्यान नपुर्याएकोप्रति सरोकारवालाले चिन्ता व्यक्त गरेका छन् ।पोखरामा हालै आयोजित अन्तर्क्रियामा भ्रमण वर्ष २०२० मै धार्मिक पर्यटन बेवास्तामा परेको बताइएको हो । नेपालको पर्यटनका दुई आधार पर्यटन र संस्कृति भए पनि नेपालको पर्यटन नीतिले प्रकृतिको मात्रै कुरा गरेको संस्कृतिकर्मी तीर्थ श्रेष्ठ बताउँछन् । पर्यटनको उद्गम नै धार्मिक पर्यटनबाट भएको हो । त्यो सम्भावनालाई नीति निर्माणको तहमा बसेकाले पहिचान नै गर्न सकेनन्, उनी भन्छन्, धार्मिक सम्पदा व्यवस्थित नभएसम्म धार्मिक पर्यटन व्यवस्थित हुँदैन । उनले धार्मिक सम्पदाबारे सरकारसँग पर्याप्त सूचना नहुँदा प्रचारप्रसार गर्न नसकिएको बताए । स्वामीनारायणले तपस्या गरेको भूमि मुक्तिनाथ हो । भारतमा अक्षरधाम बनेका छन्, स्वामीनारायण समुदाय छ, जसका ८ करोड अनुयायी छन् । उनी पोखरामा एक वर्ष बसेका छन्, उनले भने, हाम्रो सरकारसँग त्यसको सूचना छैन । राज्यले पर्यटनबाट आम्दानी गर्ने भए सबैभन्दा पहिला हाम्रो सूचना हुनुपर्यो । हाम्रो हिमाल, हिमालसँग जोडिएको ऋषिमुनिले गरेका तपस्याको सूचना हुनुपर्यो ।कालीगण्डकीलाई श्राद्ध गर्ने थलोका रूपमा स्थापित गर्न सके वार्षिक २० लाख पर्यटक भारतबाट मात्रै आउन सक्ने उनको आकलन छ । मठमन्दिर निश्चित मान्छेको आम्दानीको स्रोत बनेकोप्रति उनी चिन्ता व्यक्त गर्छन् । धार्मिक पर्यटनका विषयमा हामीले सोचेकै छैनौं । सोचेको भए पशुपतिनाथको हालत यस्तो हुँदैनथ्यो । पर्यटक मान्छे आउनु र जानु मात्रै होइन, व्यवसाय पनि हो । लाभ लिने गरी तयारी गरेका छौं कि छैनौं, उनले भने, भारतबाट साई बाबाको विभूति किनेर ल्याउँछौं । तर, पशुपतिनाथको विभूति हामीले कहिल्यै कसैलाई बिक्री गरेर पठाएका छैनौं ।विश्व हिन्दु महासंघका सल्लाहकार नारायणप्रसाद अधिकारी धार्मिक पर्यटन मात्र नभई विभिन्न ४ धर्मको प्रारम्भ नै नेपालमा भएको दाबी गर्छन् । नेपालमा ३४ हजार वर्षअघिदेखि तीर्थाटनका रूपमा धार्मिक पर्यटक आउन सुरु भएको उनको भनाइ छ । चीनबाट धार्मिक पर्यटककै रूपमा मञ्जुश्री नेपाल आएको उनी बताउँछन् । भारतमा परापूर्वकालमा ठूल्ठूला राजाघरानाका मान्छे शान्ति र आध्यात्मिक प्रगतिका लागि यो भूमिमा आउँथे, उनले भने, यो भूमि परापूर्वकालदेखि बुद्ध भूमि हो । धर्मको प्रारम्भ पनि नेपालभूमिबाट भएको हो भन्ने सहजै भन्न सक्छौं ।डेढ अर्ब हिन्दु, एक अर्ब बौद्धमार्गी, डेढ करोड जैन र विश्वभर फैलिएका किरात धर्मावलम्बीलाई ती धर्मको उत्पत्ति नेपालमै भएको भन्ने बुझाउन सके मात्रै पर्यटनमा भ्याइनभ्याइ हुने उनले बताए । रामायण लेख्ने वाल्मीकि र महाभारत लेख्ने वेदव्यास दुवै नेपालकै हुन् भनेर स्थापित गर्न सकियो भने मात्रै पनि पर्यटनमा अरू केही सोच्नुपर्दैन, उनले भने, त्यसका लागि नेपालका धार्मिक सम्पदा र तिनको महत्त्वबारे व्याख्या गर्न सक्नुपर्छ । हिन्दु र बौद्ध संस्कृतिसँग सम्बन्धित थुप्रै पर्यटकीय सम्पदा भए पनि व्यावसायिक रूपले पर्यटनसँग जोड्न नसकिएको प्राध्यापक एवं पर्यटन अनुसन्धाता श्रीकान्त खतिवडाको भनाइ छ । त्यसलाई पर्यटकीय हिसाबले कसरी विकास गर्ने, पर्यटन बजारसम्म कसरी ल्याउने, त्यसमा थप आकर्षण कसरी थप्ने भन्ने योजना ल्याउन सक्यौं भने धार्मिक, सांस्कृतिक पर्यटनप्रति चासो राख्नेप्रति रुचि बन्न सक्छ, उनले भने । धार्मिक, ऐतिहासिक, पुरातात्त्विक महत्त्व के छ, त्यसबाट समाजले के लिन सक्छ, पर्यटकको रुचि केमा छ भनेर सोधखोज गरेर त्यसलाई पर्यटनको उपजका रूपमा विकास गरेर पर्यटन गतिविधि सञ्चालन हुनुपर्ने उनको सुझाव छ ।"
असुसका नयाा ल्यापटप,"काठमाडौं (कास) असुसले जेनबुक प्रो डुओ (यूएक्स५८१) र जेनबुक डुओ (यूएक्स ४८१) नेपाली बजारमा सार्वजनिक गरेको छ । द फ्यूचर अफ कम्प्युटिङका रूपमा ल्याइएका दुवै ल्यापटपमा नयाँ डिजाइन, किबोर्डका साथमा टच स्क्रिन रहेको कम्पनीले बताएको छ । जेनबुक प्रो डुओको मूल्य ३ लाख ६५ हजार र जेनबुक डुओको मूल्य २ लाख ५ हजार छ ।"
व्यवस्थापन संघमा श्रेष्ठ,काठमाडौं (कास) नेपाल व्यवस्थापन संघको सभापतिमा किरणकुमार श्रेष्ठ नियुक्त भएका छन् । सोमबार सम्पन्न दोस्रो चरणको निर्वाचन कार्यसमितिको प्रथम उपसभापतिमा राष्ट्र बैंकका बमबहादुर मिश्र र कोषाध्यक्षमा अनु जोशी निर्विरोध निर्वाचित भए । द्वितीय उपसभापतिमा आईएमई लिमिटेडका प्रमुख कार्यकारी अधिकृत सुमन पोखरेल र महासचिवमा धर्मानन्द अवस्थी विजयी भए ।
सप्तकोसीलाई सहयोग,काठमाडौं (कास) ग्लोबल आईएमई बैंकले सप्तकोसी बहुमुखी क्याम्पस भवन निर्माणका लागि ५ लाख रुपैयाँ सहयोग गरेको छ । बैंकको इटहरी शाखा प्रबन्धक मुकेशकुमार शाहले सोमबार बराह क्षेत्र नगरपालिकाका मेयर नीलम खनाल र क्याम्पसका प्रमुख खगेन्द्र निरौलालाई सहयोग रकमको चेक हस्तान्तरण गरे ।
एनएमबीले कञ्चनलाई प्राप्ति गर्ने,काठमाडौं (कास) एनएमबी बैंकले कञ्चन डेभलपमेन्ट बैंकलाई प्राप्ति गर्ने सम्बन्धमा आइतबार सम्झौता भएको छ । बैंकको प्राप्तिले राष्ट्रको प्रादेशिक संरचनामा एनएमबीको वित्तीय पहुँच देखाउने बैंकले बताएको छ ।
सकियो बिल्डकन एक्स्पो,"काठमाडौं (कास) छैटौं नेपाल बिल्डकन एक्स्पो२०२० सम्पन्न भएको छ । आम्दानी जति तपाईंको, खर्च जति हाम्रो नाराका साथ महिन्द्राको आधिकारिक विक्रेता दुगड ब्रदर्स एन्ड सन्सले काठमाडौंको भुकुटीमण्डपमा एक्स्पो आयोजना गरेको थियो ।"
एनआईसीको डिनर अफर,काठमाडौं (कास) एनआईसी एसिया बैंकले मोबाइल बैंकिङ एपमार्फत कारोबार गर्ने ग्राहकलाई भ्यालेन्टाइन्स डेका दिन सोल्टी क्राउन प्लाजामा निःशुल्क डिनर अफर ल्याएको छ । माघ २८ देखि ३० गतेसम्म बैंकको मोबाइल बैंकिङ एप प्रयोग गर्ने २० ग्राहक डिनरका लागि छानिनेछन् ।
एनआरएनएले भन्यो बालुवाटार जग्गा प्रकरणमा हामी पीडित,"गैरआवासीय नेपाली संघ (एनआरएनए) ले बालुवाटारस्थित ललिता निवास जग्गा अनियमितता प्रकरणमा आफ्नो संलग्नता नरहेको जनाएको छ । विशेष अदालतमा दायर भ्रष्टाचार मुद्दामा प्रतिवादी बनाइएपछि प्रतिक्रिया दिँदै संघले जग्गा खरिदमा आफू ठगिएको हुन सक्ने दाबी गरेको छ ।बालुवाटारस्थित जग्गा सरकारी रहेछ र त्यसलाई कसैले नियमकानुनविपरीत व्यक्तिगत बनाएको हो भने त्यस्तो गर्ने व्यक्ति र तिनका मतियार निश्चय नै सजायको भागीदार हुनुपर्छ, संघका प्रवक्ता डीबी क्षेत्रीद्वारा सोमबार जारी विज्ञप्तिमा उल्लेख छ, त्यस्तो जग्गा सरकारी प्रक्रिया पूरा गरी संघलाई बिक्री गरेको पाइएमा संघ ठगीमा परेको पीडित पक्ष भएको प्रस्ट हुन्छ । हामी पीडित हुन सक्छौं तर ठगी गर्ने पीडक कदापी होइनौं ।विश्वभर छरिएका नेपालीहरूको साझा संस्थालाई भ्रष्टाचार मुद्दाको प्रतिवादी बनाइएपछि गैरआवासीय नेपालीले चासो र प्रतिक्रिया दिएका छन् । आफ्ना सदस्यहरूबाट दबाब परेपछि एनआरएनए विज्ञप्ति निकाल्न बाध्य भएको हो ।यथार्थमा भने सरकारी जग्गा विवादास्पद ढंगले व्यक्तिका नाममा दर्ता गरिएको थाहा हुँदाहुँदै एनआरएनए नेतृत्वले जग्गा खरिद गरेका थिए । जग्गा खरिदका लागि छलफल र गृहकार्य गरेको थाहा पाउनासाथ हामीले यो सरकारी जग्गा हो, झुक्याएर व्यक्तिका नाममा दर्ता भएको हो, नकिन्नुस्, पछि विवाद आउँछ भनेर सम्झाएका थियौं, बालुवाटार जग्गा खरिदबारे एनआरएनएका तत्कालीन एक पदाधिकारीले कान्तिपुरसँग भनेका थिए । स्रोतका अनुसार जग्गा खरिद प्रक्रियामा तत्कालीन अध्यक्ष शेष घलेसहित उपाध्यक्ष भवन भट्ट र गैरआवासीय नेपाली सोनाम लामालगायत सक्रिय थिए । भाटभटेनी सुपरमार्केटका सञ्चालक मीनबहादुर गुरुङ र संघका तत्कालीन अध्यक्ष घलेबीचको पारिवारिक सम्बन्धका कारण जग्गाको कुरा टुंगो लागेको हो, स्रोतले भन्यो, बालुवाटारको जग्गामा शोभाकान्त ढकाल र रामकुमार सुवेदीसहित मीनबहादुर गुरुङसमेत जोडिएका थिए । जग्गा खरिदका लागि कन्भिन्स गराउने मीनबहादुर हुन् ।संघ नेतृत्वले उक्त जग्गा १२ करोड ७२ लाख रुपैयाँमा खरिद गरेका थिए । तीन रोपनी एक आना क्षेत्रफल जग्गामा संघको भवन बनिसकेको छ । जग्गा बिक्रीका क्रममा भूमाफियाका रूपमा परिचित सुवेदीका पार्टनर शोभाकान्तले अतिरिक्त खर्च गरेको जानकारहरू बताउँछन् । त्यस क्रममा जग्गा माफियाहरूले पछि समस्या परे भवन र जग्गाको क्षतिपूर्ति दिने भनी आश्वस्त पारेका थिए । जग्गा सरकारीकरण भए सरकारबाट समेत भोगचलनका नाममा लिने योजना बनाइएको प्रहरी अनुसन्धानबाट खुलेको छ ।भवन खरिदका लागि बैनामात्रै भएको अवस्थामा संघ पदाधिकारीले २०७१ फागुन २५ गते तत्कालीन प्रधानमन्त्री सुशील कोइरालालाई लगेर भवनको शिलान्यास गराएका थिए । त्यसको साढे दुई महिनापछि २०७२ जेठ १७ गते संघले रजिस्ट्रेसन पास गरेको मालपोत कार्यालय डिल्लीबजारको अभिलेखमा उल्लेख छ ।संघले जग्गा खरिदका क्रममा सबै प्रक्रिया कानुनसम्मत रूपमा अघि बढेको दाबी गर्दै यदि आफू ठगिएको भए सरकारले न्याय दिलाउन सहयोग गर्नुपर्ने मागसमेत गरेको छ । हामी कुनै पनि अवस्थामा सरकारी सम्पत्तिलाई कानुनविपरीत निजी बनाउन दिनुहुँदैन भन्ने पक्षमा छौं, विज्ञप्तिमा छ । संघका पदाधिकारीले मुख्यसचिव लोकदर्शन रेग्मीलाई प्रभावित पारी जग्गा रजिस्ट्रेसनका क्रममा लाग्ने दस्तुरसमेत मन्त्रिपरिषद् बैठकबाट मिनाहा गराएका थिए । जग्गाको रजिस्ट्रेसन पास भएपछि नक्सापासको तयारी भयो । २०७३ साउन २१ गते भवन निर्माण अनुमतिका लागि पेस भएकोमा भोलिपल्ट २२ गते महानगरपालिका प्रमुखले इजाजतपत्र दिएका छन् ।भवन निर्माण हुन थालेपछि बालुवाटारको जग्गा अतिक्रमणविरुद्ध लागेका केही व्यक्तिले काठमाडौं महानगरमा उजुरी दिएका थिए । महानगरपालिकाले भवन निर्माण रोक्का राख्न पत्राचारसमेत गरेको थियो ।"
नाका बन्दले खाद्यान्न समस्या छैन,"चीनमा नोवल कोरोना भाइरसको संक्रमण देखिएपछि खाद्यान्नको पहिलो असर संखुवासभाको भोटखोला गाउँपालिका१ किमाथांकामा देखियो । त्यहाँ सरकारले सेनाको हेलिकप्टरबाट खाद्यान्न पनि पुर्यायो । यो स्थानीय बासिन्दा, प्रहरी, कर्मचारीसमेतका लागि थियो । किमाथांका नाकाको असर भोटखोलामा देखिए पनि अरू सीमावर्ती गाउँमा छैन । ताप्लेजुङको सीमावर्ती क्षेत्रका जनप्रतिनिधि कम्तीमा ६ महिनासम्मका लागि आफूहरू पूर्ण तयारीमा बस्ने गरेको बताउँछन् । साउनभदौमा यस्तो समस्या देखिए चाहिँ केही चाँडो असर पर्न सक्छ । फक्ताङलुङ गाउँपालिका७ ओलाङचुङगोलाका वडाध्यक्ष छेतेन शेर्पा भोटे हिउँदमा ६ महिनासम्म नाकाबन्दी भए पनि कुनै समस्या नआउने बताउँछन् । हामीलाई त खासै असर पर्दैन । ताप्लेजुङ सदरमुकामबाट पनि ढुवानी गर्न थालेका छौं, भोटेले भने, याङमा चाहिँ पूरै चीनमा आश्रित हो तर उसले पनि पूर्वतयारी राम्रै गरेको हुन्छ । नुनदेखि सुनसम्मको कारोबार गर्ने चीनबाट बर्सेनि भदौ र असोजमा खाद्यान्नको जोहो गरिन्छ । हिउँ पार गरेर जानुपर्ने भएकाले यो बेला सहज हुने फक्ताङलुङ गाउँपालिकाका प्रवक्ता छेतेन वालुङ बताउँछन् । गाडी नचल्दासम्म फुङलिङ आउन चारै दिन लाग्थ्यो, छिटो हिँडे तीन दिनमा पुगिन्थ्यो, ओलाङचुङगोलाका होटल व्यवसायी नुपु शेर्पाले भने, भारी बोकेर उकालो त ६७ दिनमा मात्रै पुगिन्थ्यो, त्यसैले खानेकुरा माथि तिब्बतबाट ल्याउँथ्यौं । चीनले बेलाबेला आकस्मिक नाका बन्द गर्ने, पारि केही भए आउजाउमा रोक लगाउने भएकाले ताप्लेजुङको सीमावर्ती क्षेत्रका बासिन्दा सतर्क छन् । संखुवासभाको तुलनामा टाढा भएकाले पनि सचेत भएको अध्यक्ष भोटेले बताए । धेरै हिउँ पर्ने र लामो समय नबिलाउने गर्दा त वर्ष दिनका लागि तयारी गरिएको हुन्थ्यो, उनले भने । नेपालबाट घिउ, गलैंचा लाने र बिक्री गरेर खाद्यान्न ल्याउने गरिएको छ । माघ ५ देखि चीनले नाका बन्द गरेको भोटखोला गाउँपालिकाका अध्यक्ष तेम्बा भोटेले बताए । ताप्लेजुङ र संखुवासभा दुवैका नाका बन्द भएको हो । यो घटनाबाट पूर्वतयारीलाई ध्यान दिनुपर्ने रहेछ भन्ने शिक्षा भएको सीमावर्ती क्षेत्रका बासिन्दा बताउँछन् ।"
अब छाउगोठ जाऊ कसैले भन्दैनन्,"छाउगोठमुक्त नगर घोषणामंसिर १५ गते राति छाउगोठमा साँफेबगर नगरपालिका३ सिद्धेश्वरकी २१ वर्षीया पार्वती बुढा रावतको मृत्यु भएपछि अछामका १० वटै पालिकामा छाउगोठ भत्काउने अभियान सुरु भयो । गृह मन्त्रालयले छाउगोठ भत्काउनू, सम्झाइबुझाइ गर्नू र अटेर गरे कानुनी कारबाही गर्नू भन्दै जिल्ला प्रशासन कार्यालयलाई परिपत्र गरेपछि अछाममा छाउगोठ भत्काउने अभियान पुस ९ गतेदेखि सुरु भएको थियो । जिल्ला प्रशासन कार्यालयको संयोजनमा १० वटै पालिकाका प्रमुखउपप्रमुखले माघ मसान्तभित्र छाउगोठ भत्काइसक्ने र फागुनभित्र जिल्लालाई छाउगोठमुक्त घोषणा गर्ने प्रतिबद्धता जनाएका थिए । त्यसैअनुरूप कमलबजार नगरभित्रका ३८२ छाउगोठ भत्काएपछि नगरलाई सोमबार छाउगोठमुक्त घोषणा गरिएको नगरप्रमुख ओमप्रकाश विष्टले बताए । प्रहरीका अनुसार जिल्लाका १० वटा पालिकामध्ये सबैभन्दा बढी चौरपाटी गाउँपालिकामा ८५३ छाउगोठ भत्काइएका छन् । यस्तै साँफेबगर नगरपालिकामा ४६४, मंगलसेनमा ५१९, पञ्चदेवलविनायकमा ३४१, कमलबजारमा ३८२, ढकारी गाउँपालिकामा ७५४, तुर्माखादमा ४४९, मेल्लेखमा ४२७, रामारोसनमा २७२, चौरपाटीमा ८५३, बान्नीगढी जयगढमा ५२९ छाउगोठ गरी जिल्लाभर ५ हजार ८४३ छाउगोठ भत्काइएका छन् ।"
निर्मला प्रकरणमा अनुसन्धान जारी,"कञ्चनपुर (कास) निर्मला पन्त हत्या प्रकरणमा गम्भीर अनुसन्धान जारी रहेको कञ्चनपुर प्रहरीले जनाएको छ । उक्त हत्या घटनामा एआईजी धीरु बस्नेतको प्रतिवेदन खारेज गर्दै प्रहरी प्रधान कार्यालयले डीआईजी सुरज केसी नेतृत्वको पुनरावलोकन समितिको प्रतिवेदनलाई हालै स्वीकार गरेको छ । प्रतिवेदनमा दिलीप बिष्टलाई मुख्य दोषी देखाउँदै थप अनुसन्धान गर्नुपर्ने औंल्याइएको छ । कञ्चनपुरका प्रहरी प्रमुख एसपी मुकुन्द मरासिनीले भने प्रतिवेदनबारे कुनै निर्देशन वा पत्र नआएको दाबी गरेका छन् । हामीकहाँ त्यस्तो कुनै पत्र आएको छैन, एसपी मरासिनीले भने, अपराधी पत्ता लगाउने अनुसन्धान अधिकृतले हो, छानबिन समितिले होइन । जिल्ला प्रहरी कार्यालय कञ्चनपुरका डीएसपी रवीन्द्रनाथ पौडेललाई अनुसन्धान अधिकृत तोकेर अनुसन्धान भइरहेको उनको भनाइ छ । बिष्ट यसअघि यही घटनामा पक्राउ परेर २६ दिनपछि छुटेका थिए । २०७५ साउन ११ गते भीमदत्त नगरपालिका१९ को उखुबारीमा मृत अवस्थामा भेटिएकी बालिका पन्तको बलात्कारपछि हत्या भएको प्रहरी अनुसन्धानले देखाएको छ । उक्त घटनामा प्रहरीले भदौ ३ गते भीमदत्त नगरपालिका१९ बाग्फाँटाका बिष्टलाई पक्राउ गरेको थियो । जिल्ला प्रहरी कार्यालयले बिष्टलाई सार्वजनिक गरेपछि महेन्द्रनगरमा प्रदर्शन सुरु भएको थियो । प्रदर्शनका क्रममा भदौ ८ गते प्रहरीको गोली लागेर एक जनाको मृत्यु भएको थियो ।"
एयरपोर्टको पसलमा आगलागी,"काठमाडौं, (कास) त्रिभुवन अन्तर्राष्ट्रिय विमानस्थलको यात्रु टर्मिनल भवनमा रहेको क्याफेमा सोमबार बेलुकी आगलागी भएको छ । घटनाका कारण विमानस्थल एक घण्टा प्रभावित भएको विमानस्थलका एक उपनिर्देशकले बताए । उनका अनुसार यात्रु जहाजमा चढ्ने अन्तिम स्टायरल कक्षसँगैको एयरपोर्ट कफी सपमा आगलागी भएको हो । विद्युत् सर्ट भएर लागेको अनुमान गरिएको आगलागी विमानस्थलभित्रकै दमकलले नियन्त्रणमा लिएका थिए । उक्त कफी सपका सञ्चालक सुवास श्रेष्ठ हुन् । उनको कफी सप आगलागीबाट पूरै क्षति पुगेको विमानस्थलका एक अधिकारीले बताए । आगलागीका कारण दोहा जान तयार रहेको कतार एयरवेजको उडान प्रभावित भएको थियो भने चारवटा अन्तर्राष्ट्रिय उडानले सिमरामाथिको आकाशमा होल्डमा बस्नुपरेको थियो । त्यस्तै सिंगापुरबाट आउँदै गरेको सिल्क एयर सिमराको आकाशबाटै कोलकाता डाइभर्ट भएको थियो ।"
समितिबाट बल्ल ६ महिनापछि पारित,"संघीयता अनुकूल हुने गरी तयार पारिएको खेलकुदको विकास सम्बन्धमा व्यवस्था गर्न बनेको विधेयक२०७५ प्रतिनिधिसभाको शिक्षा, स्वास्थ्य र खेलकुद समितिले ६ महिना लगाएर सोमबार पारित गरेको छ । राष्ट्रियसभाबाट पारित भएपछि भदौ १ गते प्रतिनिधिसभाको समितिमा पेश भएको थियो । समितिले केही फेरबदलसहित पारित गरेको हो । समितिले खेलकुदमन्त्री जगतबहादुर विश्वकर्मासहितको उपस्थितिमा अन्तिम छलफलपछि पारित गर्ने निर्णय गरेको थियो । छलफलमा मन्त्री विश्वकर्माले राष्ट्रिय खेल संघका पदाधिकारीको कार्यकालसम्बन्धी व्यवस्थाप्रति अधिक चासो व्यक्त गरेका थिए । लामो समयदेखि एउटै व्यक्तिले संघ चलाउँदा खेलको विकासभन्दा बढी व्यक्तिको मनोमानी भएकोमा मन्त्रीको चिन्ता थियो । छलफलमा नेपाल ओलम्पिक कमिटीका अध्यक्षसमेत रहेका समिति सदस्य सांसद जीवनराम श्रेष्ठले अधिकतम कार्यकालको व्यवस्था सम्बन्धित संघले आफ्नो विधानमा अनिवार्य उल्लेख गर्नुपर्ने गरी समावेश गर्दा उचित हुने धारणा राखेका थिए । सोहीअनुसार ऐनमा संघको पदाधिकारीका लागि अर्को एक कार्यकालका लागि उम्मेदवार हुन पाउने व्यवस्था विधानमा अनिवार्य उल्लेख गरी कार्यान्वयन गर्नुपर्ने बुँदा समावेश गरिएको छ । राष्ट्रिय खेलकुद परिषदका पूर्व सदस्यसचिव रहेका श्रेष्ठले समावेशी र विकेन्द्रीकरणको सिद्धान्तअनुसार उत्कृष्ट कानुन तयार भएको दाबी गरेका छन् । पहिले सबै कुरा केन्द्रमा निर्भर हुनुपर्ने थियो । संघीयतापछि विकेन्द्रीकरणको सिद्धान्तअनुसार खेलकुद संरचनालाई यस ऐनले आफ्नो क्षेत्राधिकारमा समावेश गरेको छ, उनले कान्तिपुरसँग भने । राष्ट्रियसभाबाट उत्पत्ति भएकाले यो विधेयक पुनः राष्ट्रियसभामा जानेछ । त्यहाँबाट पारित भएपछि प्रतिनिधिसभामा पेस हुनेछ । त्यहाँबाट पासपछि राष्ट्रपतिबाट प्रमाणीकरण गरिनेछ । २०७५ फागुन ५ गते खेलकुदमन्त्री विश्वकर्माले पहिलोपल्ट विधेयक राष्ट्रियसभामा दर्ता गरेका थिए । २०७६ साउन १६ गते राष्ट्रिय सभाबाट पारित भएपछि पुनः छलफलका लागि भदौ १ मा प्रतिनिधिसभाको शिक्षा तथा स्वास्थ्य समितिमा प्रस्तुत गरिएको थियो । राष्ट्रियसभाबाट पारित भएको विधयेकमा दर्जनभन्दा बढी संशोधन भएको सदस्य श्रेष्ठले जानकारी दिए । उनका अनुसार राखेप बोर्डको सदस्य संख्या कटौती गरिएको छ । यसअघि ४२ सदस्यीय हुने प्रस्ताव भएकोमा घटेर ३७ सदस्य हुने भएको छ । राखेपको बोर्ड बैठक बस्न नसकेको अवस्थामा महत्त्वपूर्ण निर्णयका लागि सदस्यसचिवको संयोजकत्वमा ७ सदस्यीय कार्यकारिणी समिति रहने व्यवस्था ऐनमै उल्लेख हुन लागेको छ । यसअघि यस्तो अवस्थामा सदस्यसचिवको एकल निर्णय लागू हुन्थ्यो । कार्यकारिणी समितिमा सदस्यसचिवसहित मन्त्रालयको खेलकुद महाशाखाका सहसचिव, बोर्ड सदस्यमध्येबाट मन्त्रीले सिफारिस गरेका कम्तीमा १ महिलासहित २ जना, राखेप बोर्डले सिफारिस गरेको कम्तीमा १ महिलासहित २ सदस्य रहनेछन् । राखेप प्रशासन विभाग प्रमुखले सचिवको जिम्मेवारी लिनेछन् । संशोधित विधेयकमा राखेप सदस्यसचिव नियुक्तिका लागि मन्त्रालयका सचिवको संयोजकत्वमा कम्तीमा १ महिलासहित २ विज्ञलाई मन्त्रीले छनोट गर्न सक्नेछन् । राखेप सदस्यसचिवको न्युनतम योग्यताको मापदण्ड केही फेरबदल गरिएको छ । स्नातक तह उत्तीर्ण भएको, खेलकुद क्षेत्रमा कम्तीमा ५ वर्षको अनुभव र ३० वर्ष पूरा भएको व्यक्ति सदस्यसचिवका लागि योग्य हुनेछन् । यसअघि १० वर्ष खेलकुदमा बिताएको र ३५ वर्ष नाघेको हुनुपर्ने व्यवस्था थियो । समितिले राखेप बोर्ड पदाधिकारी तथा संघका पदाधिकारी तथा सदस्यका हकमा समेत एउटा नयाँ व्यवस्था थपेको छ । जसअनुसार विदेश पलायन भएका व्यक्तिले फर्केर राखेप सदस्यसचिवसहित सदस्य बन्न तथा संघको कुनै पनि पदमा (सदस्यसहित) रहन पाउने छैन । यसमा खेलकुद क्षेत्रमात्र होइन बाहिरका व्यक्ति पनि पलायन भएर फर्केको अवस्थामा खेलकुदमा पुनः प्रवेश हुन पाउने छैन, समितिका सदस्य श्रेष्ठले भने । खेलकुद परिषद्ले वार्षिक क्यालेन्डर बनाउनुपर्ने व्यवस्था ऐनकै उल्लेख हुन लागेको छ । आवश्यक बजेटको विनियोजन, पूर्वाधार निर्माण, प्रतियोगिता आयोजनालगायतका विषय क्यालेन्डरमा समावेश हुनेछन् । अन्तर्राष्ट्रिय ओलम्पिक कमिटीले मान्यता दिएको एकमात्र ओलम्पिक कमिटी रहने स्पष्ट व्यवस्था गरिएको छ । ओलम्पिकको स्वायत्तताको प्रत्याभूति हुने र ओलम्पिक बडापत्रलाई स्वीकार गर्ने कुरा ऐनमै लेखिएको छ । अन्य ओलम्पिक कमिटी गठन गर्न सकिने भन्ने वाक्य परिमार्जन गरी फरक प्रकृतिका (जस्तै, पारा ओलम्पिक कमिटी) गठन गर्ने वाक्य समावेश गरिएको छ । समितिले ऐनमा भलिबललाई राष्ट्रिय खेलको रूपमा स्पष्ट व्यवस्था गरेको छ । यसअघि राष्ट्रिय सभाबाट पारित भएको विधयेकको बुँदामा कुनै खेल खेललाई सरकारले राष्ट्रिय खेल बनाउने छ वाक्यांश उल्लेख थियो । सरकाले २०७४ साल जेठ ८ को मन्त्रिपरिषद् बैठकले भलिबललाई राष्ट्रिय खेल बनाउने निर्णय गरेको थियो । राष्ट्रिय र अन्तर्राष्ट्रिय खेलाडीको एउटै परिभाषा उल्लेख भएकोमा समितिले त्यसलाई सच्याएर फरकफरक परिभाषाको व्यवस्था गरेको छ । दक्षिण एसियाली खेलकुद, एसियाली खेलकुद, ओलम्पिक र सम्बन्धित संघको अन्तर्राष्ट्रिय प्रतियोगिता (दक्षिण एसियाली च्याम्पियनसिप, एसियाली च्याम्पियनसिप र विश्व च्याम्पियनसिप) मा आधिकारिक रूपमा देशको प्रतिनिधित्व गर्ने खेलाडी अन्तर्राष्ट्रिय खेलाडीको दायरामा हुनेछन् । राखेपले आयोजना गरेको वा उसको सम्बन्धनमा आयोजित प्रतियोगिता खेलेका खेलाडी राष्ट्रिय खेलाडी हुनेछन् । संघीय संरचनाअनुसार संघको विस्तार तथा नयाँ संघ दर्ता प्रक्रियाबारे पनि प्रस्तावित विधेयकमा संशोधन गरिएको छ । नयाँ व्यवस्था अनुसार विद्यमान संघहरूले बढीमा २ वर्षभित्र कम्तीमा ५ प्रदेशमा संघ गठन तथा विस्तार गर्नुपर्नेछ । त्यहीअनुसार स्थानीय तहमा पनि गठन गर्न सकिनेछ । प्रदेश तथा स्थानीय तहमा खेल संघ गठन गर्दा सम्बन्धित संघको केन्द्रीय कार्यसमितिबाट सिफारिस हुनुपर्ने व्यवस्था छ ।नयाँ संघको दर्ता प्रक्रिया पनि संघीय संरचनाअनुसार स्थानीय तथा र प्रदेशमा गठन भएपछि मात्र केन्द्रमा गठन गर्न सकिनेछ । त्यसका लागि कम्तीमा ५ प्रदेशमा संघ गठन भएपछि मात्र केन्द्रीय स्तरमा संघ गठन हुने प्रक्रिया पूरा हुनेछ । यसबाहेक खेलाडीको सामाजिक सुरक्षा, म्याच फिक्सिङ, डोपिङलगायतका व्यवस्थालाई समितिले अनुमोदन गरेको छ । निजी क्षेत्रबाट सञ्चालन हुने फुटसल, जिमजस्ता खेलकुद र मनोरन्जन केन्द्रको नियमननिम्ति राखेपले मापदण्ड तयार गरी मन्त्रालयलाई सिफारिस गर्ने व्यवस्था गरिएको छ । यसअघि प्रस्तावित विधेयकले यस्ता केन्द्रहरू राखेपले नै नियमन गर्ने व्यवस्था थियो ।"
महिला क्रिकेटर सेन्ट्रल कन्ट्र्याक्टमा,"नेपाली महिला क्रिकेट खेलाडीले पहिलोपल्ट मासिक तलब पाउने भएका छन् । नेपाल क्रिकेट संघ (क्यान) ले पुरुष राष्ट्रिय टोलीसँगै महिला टोलीलाई पनि सेन्ट्रल कन्ट्र्याक्टमा राख्ने निर्णय गरेको छ । १८ महिला क्रिकेट खेलाडीलाई सेन्ट्रल कन्ट्र्याक्टमा राखेर वर्गीकरण गरिने भएको छ ।महिला क्रिकेटरलाई ए, बी र सी श्रेणीमा वर्गीकरण गरी मासिक तलब सुविधा दिने निर्णय क्यानले गरेको छ । सन् २००७ देखि नेपाली महिला टोलीले अन्तर्राष्ट्रिय क्रिकेटमा खेल्दै आए पनि कुनै तलब सुविधा भने पाएका थिएनन् । अन्तर्राष्ट्रिय क्रिकेट प्रतियोगिता खेल्न जाँदा पाउने भत्ताकै भरमा महिला क्रिकेट टोली टिक्दै आएको थियो ।क्यानले पुरुषतर्फ २४ खेलाडीले सेन्ट्रल कन्ट्र्याक्ट दिने भएको छ । उनीहरूलाई ए प्लस, ए, बी र सी श्रेणीमा वर्गीकरण गरिने क्यानले जनाएको छ । प्रस्तावना तयार पारी संघमा पेश गर्न क्यानले कोषाध्यक्ष रोशनकुमार सिंहको संयोजकत्वमा सदस्यद्वय अमितवीर पाण्डे र दुर्गाराज पाठक सदस्य रहने गरी समिति गठन गरेको छ ।पुरुष राष्ट्रिय टोलीले ५ वर्षदेखि सेन्ट्रल कन्ट्र्याक्टमा रहेर मासिक तलब पाउँदै आएका थिए । त्यतिबेलाको सेन्ट्रल कन्ट्र्याक्टअनुसार ए श्रेणीले ३५ हजार, बी श्रेणीले २५ हजार, सी श्रेणीले १० हजार र डी श्रेणीले मासिक ५ हजार रुपैयाँ पाउँदै आएका थिए । क्यान निलम्बन भएपछि अन्तर्राष्ट्रिय क्रिकेट परिषद् (आईसीसी) ले गरेको नयाँ वर्गीकरणअनुसार ए श्रेणीमा रहेकाले ३५, बी श्रेणीमा रहेकाले २५ हजार र सी श्रेणीमा रहेकाले मासिक १५ हजार तलब पाउँदै आएका थिए ।क्यानले एकदिवसीय र ट्वान्टी२० खेल्ने नेपाली पुरुष टोलीका सदस्यलाई प्रत्येक खेल बराबर ५ हजार दिने पनि घोषणा गरेको छ । २०२० को जनवरीबाट यो लागू भइसकेको क्यानले जनाएको छ । चैत तेस्रो सातादेखि पुरुष राष्ट्रिय एकदिवसीय प्रतियोगिता गर्न लागेको क्यानले जनाएको छ ।"
क्रिकेट लिग भोलिदेखि,"पोखरा क्रिकेट एकेडेमीको आयोजनामा माघ २९ देखि पोखरा रंगशालामा गण्डकी प्रदेशस्तरीय अन्तर जिल्ला क्रिकेट लिग हुने भएको छ । सोमबार पोखरामा पत्रकार सम्मेलन गरी प्रतियोगिताबारे जानकारी गराइएको छ । एकदिवसीय फर्म्याटमा हुने प्रतियोगितामा गण्डकी प्रदेशअन्तर्गत कास्कीका २, नवलपुर, बागलुङ र स्याङजाको ११ गरी ५ टिमको सहभागिता रहनेछ । एकेडेमीका अध्यक्ष बमबहादुर कुँवरले नाफामूलक भन्दा पनि क्रिकेट विकासका लागि प्रतियोगिता गरिएको बताए । दस दिन चल्ने प्रतियोगितामा १० खेल हुने संयोजक चन्द्र गुरुङ जिम्मी ले जनाए । राउन्ड रोबिन लिगका आधारमा खेलाइने प्रतियोगितामा लिगका सबै खेल सकिँदा शीर्षस्थानमा रहने टिम प्रतियोगिताको च्याम्पियन बन्ने उनले जानकारी दिए । गण्डकी प्रादेशिक क्रिकेट संघ तथा कास्की जिल्ला क्रिकेट संघको सहयोगमा हुने प्रतियोगिता च्याम्पियनले २० हजार रुपैयाँ प्राप्त गर्नेछ । सर्वोत्कृट खेलाडी, उत्कृष्ट ब्याट्सम्यान, उत्कृष्ट बलर तथा म्यान अफ द म्याचले ट्रफी प्रदान गरिने एकेडेमीका प्रशिक्षक रिजन प्रजुले जनाए ।"
एपीएफ र पुलिसको लय,"काठमाडौं (कास) विभागीय टोली नेपाल एपीएफ र नेपाल पुलिस क्लबले १५ औं ढोरपाटन महिला डबल लिग भलिबलको दोस्रो चरणमा लगातार तेस्रो सफलता पाएका छन् । न्यु डायमन्ड स्पोर्टस क्लबले मिश्रित नतिजा निकालेको छ ।नयाँ बसपार्कस्थित ढोरपाटन स्पोर्ट्स क्लबको कोर्टमा सोमबार एपीएफले न्यु डायमन्डलाई ३१ को सेटमा हरायो । यो एपीएफको तेस्रो जित हो । पहिलो सेट २१२५ ले गुमाए पनि एपीएफले त्यसपछि २५८, २५१४, २५१६ ले सेट आफ्नो पक्षमा पार्दै खेल जित्यो । अपराजित एपीएफ १२ खेलबाट ३५ अंक जोडेर शीर्षस्थान यथावत छ । टोलीले उपाधि जित्ने सम्भावना बलियो बनाएको छ । एपीएफसँग पराजित हुनुअघि डायमन्डले बुलबुले रारा भलिबल क्लबमाथि ३१ को सेटमा जित पाएको थियो । पहिलो र दोस्रो सेट २५२२ र २५१२ ले आफ्नो पक्षमा पारेको डायमन्डले तेस्रो सेट १८२५ ले गुमायो । तर चौथो सेट डायमन्डले २५१६ ले आफ्नो पक्षमा ल्याउँदै खेल जित्यो । डायमन्ड १२ खेलबाट २२ अंक जोडेर चौथो स्थानमा छ । बुलबुले १३ अंकसहित छैटौं स्थानमा छ ।अर्को खेलमा पुलिस क्लबले चितवन टाइग्रेसमाथि जित निकालेको छ । पुलिसले २५२३, २५२१, १७२५, २५२० को सेटमा जित पाएको हो । जितसँगै पुलिसले शीर्षस्थानको एपीएफलाई पछ्याइरहेको छ । पुलिसको १२ खेलबाट ३४ अंक भएको छ । दोस्रो राउन्डमा मंगलबार तीन खेल हुनेछ ।"
स्वर्णको महत्त्व बुझ्दै सरु,"कराते खेलाडी सरु कार्कीलाई १३ औं दक्षिण एसियाली खेलकुदको स्वर्ण पदक जितेपछि आफ्नो महत्त्व बढेको महसुस भइरहेको छ । आफ्नै देशमा भएको सागमा स्वर्ण जितेपछि उनको आँखामा खुसीको आँसु थामिएन । त्यति बेला उनले आमाबुवालाई तत्काल फोन गरेर खुसी साटिन् । उहाँहरूबाट स्याबासी र आशीर्वाद थापिन् । स्वर्ण जितेको झन्डै महिना दिनपछि अभिभावक भेट्न घर आएकी सरुले सैनामैनामा विशेष सम्मान थापिन् । नगरपालिकालाई विश्वसामु चिनाएको र स्थानीय युवालाई खेलकुदमा अग्रसर गर्न हौसला मिलेको भन्दै सैनामैना नगरपालिकाले उनलाई २५ हजार नगदसहित सम्मान गरेको थियो । सैनामैना६ शान्तिनगरकी सरुले करातेको कातातर्फ स्वर्ण जितेकी थिइन् । गृहजिल्लामा पाएको सम्मानले आफूलाई खेल लागिरहन थप हौसला बढेको उनले सुनाइन् । आमाबुवा काठमाडौं जान पाउनु भएको थिएन । आफ्नै नगरमा उहाँहरूसहित सम्मान थाप्न पाएँ, उनले भनिन्, यो क्षण अविस्मरणीय रह्यो । ०५१ साल भदौमा पाल्पाको बल्डेङगढीमा जन्मिएकी उनी नेपाल प्रहरीमा आबद्ध छन् । गाउँकै विद्यालयबाट एसएलसी उत्तीर्ण गरिन् । त्यसपछि परिवार बसाइँ सरेर रूपन्देहीको सैनामैना आयो । सानैबाट प्रहरी बन्ने धोको थियो । प्रहरी कतै देखिहाले उभिएरै हेर्ने गरेको उनले सुनाइन् । अध्ययनलाई निरन्तरता दिन सकिने भएकाले प्रहरीमा भर्ती हुने इच्छा थियो । ०७० सालमा भर्ती खुल्यो । उनले आवेदन भरिन् । छनोट भइन् । त्यसपछि मात्र हो उनले कराते खेलबारे देख्न र बुझ्न पाएको । प्रहरीभित्र खेलाडी र अन्यको फरक पाटो हुने रहेछ, उनले भनिन्, अरुले कराते खेलेको देखेपछि मेरो मन पनि त्यतै गइहाल्यो ।विद्यालय होस् या घरमा हुँदा उनको रुचि खेलमा थिएन । प्रहरीमा प्रवेश गरेपछि सुरुमा गर्नुपर्ने तालिम गाह्रो थियो । तर गर्नैपर्थ्यो । उनले भनिन्, तालिम पूरा गरें । जागिर खाएको एक वर्षपछि कराते सिक्न थालें । पहिलोपल्ट गुरु हुस सम्बोधन गर्नुपर्दा उनलाई अचम्म लाग्थ्यो । सिक्दै गर्दा रमाइलो हुने उनले बताइन् । प्रशिक्षक योगेन्द्र आचार्य, केदार सिम्खडा र नारायणकाजी राईबाट खारिँदै गइन् । कडा मिहिनेतले यसपालि सागमा सफल भएको उनको बुझाइ छ । प्रहरी टिमबाट खेल्दा कहिले स्वर्ण त कहिले कांस्यमै चित्त बुझाउनुपरेको थियो ।टिम कातामा तीन खेलाडी थिए । सरुसहित पुलिसकै निर्मला तामाङ र आर्मीकी संगीता मगर । निर्मला र सरुले धेरैपल्ट सँगै खेले । संगीतासँग मिलेर खेल्दा सहकार्य बलियो तुल्याउन केही समय लागेको सरुले सुनाइन् । सेना र प्रहरीको सिकाइ तरिकामा समय, समन्वयदेखि सामूहिकता मिलाउँदा बढी मिहिनेत गर्नुपर्यो, उनले भनिन्, मिहिनेतको फल मीठो पाइयो । साग छनोटका लागि मलेसियामा उनीहरूले प्रशिक्षण गरेका थिए । प्रशिक्षणपछि बंगलादेशमा प्रतिस्पर्धात्मक खेल खेलेर उनले स्वर्ण जितेकी थिइन् । त्यसपछि श्रीलंकासँग पाँचौं दक्षिण एसियाली कराते च्याम्पियनसिपमा विजयी भएपछि साग खेलेको उनले बताइन् । थाइल्यान्डमा भएको प्रतियोगिता खेलेर अन्तर्राष्ट्रिय डेब्यु गरेको अनुभव उनले सुनाइन् । देश, प्रहरी र आफ्नो पहिचान बनाउन प्रतिस्पर्धामा उत्रेकी थिएँ, उनले भनिन्, आफ्नो क्षमताअनुसार प्रदर्शन गर्न सफल भएँ । उनलाई पाल्पाको बल्डेङगढी७ मा वडा कार्यालयले पनि नगदसहित सम्मान गरेको थियो । पाल्पाकै रैनादेवी छहरा गाउँपालिकामा समेत नगदसहित सम्मान थाप्न भ्याइन् । विभिन्न संचारमाध्यममा अन्तर्वार्ताका लागि बोलाउन थालेपछि महत्त्व अझै बढेको महसुस भएको उनले सुनाइन् । उनको मनमा अब सकुन्जेल खेल्ने दृढ संकल्प जागेको छ । प्रहरीको खेल विभागमा रहेर खेल खेल्ने र आवश्यक परे अन्य काममा पनि खटिने सरुका परिवारमा अन्य खेलाडी छैनन् । उनकी बहिनी प्रहरीमै छन् । बहिनीले प्रहरीकै जागिर रोजेकामा आफूलाई खुसी लागेको सरुले बताइन् । समयसँगै प्रहरीको जागिर झनै मनपर्ने र देशप्रति भावना बढ्दै गएको उनले बताइन् ।"
धुलिखेललाई सिल्ड,काभ्रे (कास) धुलिखेल नगरस्तरीय अन्तरस्कुल राष्ट्रपति रनिङ सिल्ड धुलिखेल हाइस्कुलले जितेको छ । धुलिखेल नगरपालिकाले आयोजना गरेको प्रतियोगिताअन्तर्गत ९ खेलमा विजेता र ५ खेलमा उपविजेता भएको धुलिखेलले ट्रफी उचालेको हो । १५ विद्यालयका ३ सयभन्दा बढी विद्यार्थी सहभागी प्रतियोगितामा छात्रछात्रा भलिबल र एथलेटिक्सका विभिन्न इभेन्ट भएको थियो । भलिबल छात्रछात्रा दुवैतर्फ सञ्जीवनी नमुना मावि विजेता भयो । छात्रातर्फ इम्यानुयल बोर्डिङ र छात्रतर्फ नमोबुद्ध मावि दोस्रो भए । निमित्त नगरप्रमुख विमलाकुमारी शर्मा चौलागाईंले पुरस्कृत गरे ।
इनोभेटिभ उपाधि नजिक,काठमाडौं (कास) आयोजक इनोभेटिभको ब्वाइज र गर्ल्स दुवै टिम नवौं इनोभेटिभ कप अन्तरस्कुल बास्केटबलमा फाइनल पुगेका छन् । ब्वाइजतर्फ सोमबार पहिलो सेमिफाइनलमा इनोभेटिभले पुष्पसदनलाई ६०५१ स्कोरले पराजित गर्यो । विजेताले ज्ञान निकेतनसँग फाइनल खेल्नेछ । इनोभेटिभका रेनिस खड्काले २० स्कोर जोडे । ज्ञानले भने नेरिकलाई ७०५९ ले हराउँदा टोलीका लागि विवेक यादवले २० स्कोर गरे ।गर्ल्समा इनोभेटिभले एसियन पब्लिकमाथि ३८११ को जित पायो । इनोभेटिभकी स्वच्छता थापाले ११ स्कोर जोडिन् । उपाधिका लागि इनोभेटिभले स्वप्न वाटिकाविरुद्ध प्रतिस्पर्धा गर्नेछ । वाटिकाले नेरिकलाई २४११ स्कोरले हरायो । वाटिकाकी अनिता कार्कीले ९ स्कोर जोडिन् । फाइनल मंगलबार हुनेछ ।
भीमेश्वलाई सफलता,"काठमाडौं (कास) भीमेश्वर एकेडेमी र काठमाडौं विनायक शिक्षालय (केभीएस) पाँचौं अर्किड कप अन्तरस्कुल छात्र फुटबलमा विजयी भएका छन् । सोमबार भीमेश्वरले निर्मल ज्योतिलाई टाइब्रेकरमा ६५ गोलले हरायो । निर्धारित समयमा ११ को बराबरी भयो । केभीएसले पुष्पवाटिकालाई ५० ले हरायो । केभीएसका अविरल थापाले ३, नवीन रोकाया र कृष्ण माखिमले ११ गोल गरे ।अर्किड स्कुलद्वारा आयोजित स्पर्धामा गोल्डेन बड, ब्रम्हकुन्ज र लाइसियम प्याराडाइस विजयी भए । बडले न्यु होलीक्रसलाई १० ले हराउँदा प्रभात मगरले निर्णायक गोल गरे । ब्रम्हकुन्जले पाणेनीलाई ३० ले हरायो । विजेताका आभूषण थापाले २ र कृष्ण खड्काले १ गोल गरे । लाइसियमले नवजीवनमाथि १० को जित दर्ता गर्दा आर्यन खड्काले गोल गरे । पुष्पवाटिकाका सचिन विष्ट, निर्मलज्योतिका विनय दाहाल, न्यु होलीक्रसका पुजन थापा, पाणेनीका आर्मन खड्का र नवजीवनका मानुव खड्का म्यान अफ द म्याच घोषित भए ।"
स्टर्लिङ चितवन टाइगर्समै,"काठमाडौं (कास) पाउल स्टर्लिङले लगातार दोस्रो वर्ष चितवन टाइगर्सबाट एभरेस्ट प्रिमियर लिग (ईपीएल) मा खेल्ने भएका छन् । चितवनले अनुबन्ध गरेका उनी दोस्रो विदेशी खेलाडी हुन् । । यसअघि नै चितवन टाइगर्सले अफगानिस्तानका आक्रामक ब्याट्सम्यान एवं विकेटकिपर मोहम्मद सहजादलाई लिइसकेको छ ।गत वर्ष चितवन ईपीएलको प्लेअफ पुग्दा स्टर्लिङको प्रदर्शनले प्रमुख भूमिका खेलेको थियो । त्यसले यसपल्ट पनि निरन्तर उनीसँग जोडिन पाउँदा निकै गर्व महसुस गरिरहेको चितवन टाइगर्सका निर्देशक विनिता चौधरीले जनाएकी छन् । स्टर्लिङ आयरल्यान्डका प्रमुख खेलाडी हुन् । गत महिना उनले आयरल्यान्डलाई वेस्ट इन्डिजसँगको ट्वान्टी२० अन्तर्राष्ट्रियमा ४ रनको जित दिलाउन विशेष भूमिका खेलेका थिए । उक्त खेलमा स्टर्लिङले ४७ बलमा ६ चौका र ८ छक्का मदतमा ९५ रन बनाएका थिए । पाउल स्टर्लिङलाई चितवन टाइगर्सको दोस्रो विदेशी खेलाडीमा घोषणा गर्न पाउँदा हामी निकै उत्साही छौं । आयरल्यान्डबाट स्टर्लिङले निकै राम्रो प्रदर्शन गर्दै आएका छन् । त्यस्तै प्रदर्शनको अपेक्षा हामीले पनि गरेका छौं । उनको आगमनले चितवन टाइगर्सलाई नयाँ जोस प्रदान गर्नेछ, चौधरीले विज्ञप्तिमार्फत भनेकी छन् । २९ वर्षे स्टर्लिङले आयरल्यान्डबाट ३ टेस्ट, १ सय १७ एकदिवसीय अन्तर्राष्ट्रिय र ७५ ट्वान्टी २० अन्तर्राष्ट्रिय खेलिसकेका छन् । ट्वान्टी २० मा २ हजारभन्दा बढी रन बनाउँदा स्टर्लिङको स्ट्राइक रेट झन्डै १ सय ४० को छ । स्टर्लिङले बंगलादेश प्रिमियर लिग, टी१० लिग र इंग्लिस काउन्टी मिडलसेक्सबाट खेलिसकेका छन् । सोमपाल कामीलाई ट्रेडमार्फत लिएको चितवन टाइगर्सबाट कमलसिंह ऐरी, सागर ढकाल, शाहब आलम, दिलीप नाथ, ललितसिंह भण्डारी, इशान पाण्डे, आदिल खान, सन्दीप सुनार, भीम सार्की, खडक बोहरालगायत खेल्दैछन् । कमलले क्रिकेट विश्वकप लिग २ मा आइतबार मात्र ओमानबाट राष्ट्रिय टोलीमा डेब्यु गरेका थिए ।"
ओमानको क्लिन स्विप लक्ष्य,काठमाडौं (कास) अमेरिकासँग मंगलबार क्रिकेट विश्वकप लिग २ मा खेल्दा ओमान क्लिन स्विप को लक्ष्यमा हुनेछ । कीर्तिपुरमा जारी त्रिकोणात्मक शृंखलामा ओमानले लगातार तीन विजय हात पारिसकेको छ । यसले ओमानलाई ७ राष्ट्रसम्मिलित प्रतियोगिताको शीर्ष स्थानमा पुर्याइसकेको छ । ओमानले ८ र अमेरिकाले १२ अंकका साथ यस लिग २ को सुरुआत गरेका थिए । लगातार तीन जितपछि ओमानले अमेरिकालाई उछिन्दै शीर्षस्थानमा पुगेको हो । पहिलो खेलमा नेपाललाई १८ रनले पराजित गरेको ओमानले त्यसपछि अमेरिकालाई ६ विकेटले पराजित गरेको थियो । आइतबार मात्र नेपालले छाडेको २ सय ५० रनको लक्ष्य ओमान सजिलै पूरा गरी अंकतालिकाको शीर्ष स्थानमा पुगेको हो । ओमानले ८ विकेटको जित पायो । अमेरिकाले पहिलो दुई खेल हारिसकेको छ । शनिबार अमेरिका नेपालँग ३५ रनले हारेको थियो । बुधबार नेपाल र अमेरिका खेल्दैछन् ।
आईटीएफ जुनियर टेनिस सुरु,"पोखरा (कास) आईटीएफ जुनियर विश्व वरीयता टेनिस प्रतियोगिता सोमबार पोखरामा सुरु भएको छ । यू१८ टेनिसअन्तर्गत क्वालिफाइङ राउन्ड भएको हो । पोखरा रंगशाला टेनिस कोर्टमा नेपाली खेलाडीले मिश्रित नतिजा निकाले । महिलातर्फ १३ र पुरुषतर्फ ५ खेलाडी वरीयता प्राप्तिका लागि कोर्टमा उत्रिएका छन् । सोमबार नेपालका सम्यकभूषण वज्राचार्य जर्मनीका पाउल अर्मिन अलब्रक्टसँग सोझो सेटमा हारे । उनले ६३, ६१ ले सेट गुमाए । अर्का खेलाडी प्रसिद्ध मोक्तान भारतीय हीरक भोरासँग ६०, ६० को सेटमा पराजित भए । सिंगापुरका म्याथ्यु जोन स्टोन भारतीय आदित्यसँग पराजित भए ।जापानका सोगो सान्डाले नेपालका अकी जुवेन रावतलाई ६१, ६० ले पराजित गरे । भारतीय कृष्ण होडाले जापानका ताकिमु वातान्वेलाई ६१, ७६ (४) को सेटमा हराए । जापानी खेलाडीले साटोरु नाकाजिमाले मलेसियन क्रिस्टियन आन्द्रे सेङसिउलाई ६१, ६३ को सेटमा पन्छाएका थिए । भारतका प्राञ्जल तिवारीले सर्बियाका मार्को जेभ्रेमोभिचलाई ५७, ६३, ६३ को सेटमा पराजित गरे । केन्याका जायसन मागुरोले भारतीय कार्तिक प्रहारलाई ३६, ६३, ६४ को सेटमा हराए ।महिलातर्फ नेपालकी सर्भांनी श्रेष्ठ जापानी रेना तानाका ६४, १० को अवस्थामा रिटायर्ड हर्ट भएपछि अगाडि बढिन् । अर्को खेलमा सलोनी तामाङले भारतकी आइलिना झालाई ६२, ६० को सेटमा पन्छाइन् । भारतीय गार्गी परवरले नेपालकी निमिशा ढकाललाई ६१, ६० र नेपालकी प्रेरणा कोइरालाले भारतकी खुसेला मोदीलाई ६२, ७५ को सेटमा पराजित गरे । सोमबार र मंगलबार हुने क्वालिफाइङ खेलबाट अंकका आधारमा मुख्य ड्र हुनेछ ।प्रतियोगितामा नेपाल, भारत, जर्मनी अमेरिका, दक्षिण कोरिया, फ्रान्स, जापान, चीन, मलेसिया, केन्या, सिंगापुर, हङकङलगायतका देशका ८४ खेलाडीले सिंगल र डबल्सतर्फ मुख्य ड्रमा प्रतिस्पर्धा गर्नेछन् । यू१८ का नेपाली खेलाडी आर्यन गिरी र महिलातर्फकी शीर्ष वरियताकी अभिलाशा विष्ट सहभागी छन् । पोखराबाट भने नेहालजंग थापा र श्रेया भट्टराई प्रतिस्पर्धामा छन् । फाइनल जित्ने खेलाडीले ३० अंक प्राप्त गर्नेछन् । दोस्रो हुनेले १८ अंक पाउने छ । सेमिफाइनल पुग्ने खेलाडीको हकमा भने ९ अंक र क्वाटरफाइनल प्रवेश गर्ने खेलाडीले ५ अंक पाउने प्रतियोगिताका संयोजक एवं कास्की जिल्ला टेनिस संघका सल्लाहकार सूर्यबहादुर भुजेलले बताए ।"
हिसान खेलकुद हुने,"काठमाडौं (कास) उच्च शिक्षालय तथा माध्यमिक विद्यालय संघ नेपाल (हिसान) जिल्ला कार्यसमिति काठमाडौंले पाँचौं हिसान उपत्यकाव्यापी खेलकुद सप्ताह माघ १९ देखि गर्ने भएको छ । खेलकुद सप्ताहमा विभिन्न ५ खेलमा प्रतिस्पर्धा हुने आयोजक हिसान काठमाडौंका अध्यक्ष नरेन्द्रबहादुर अधिकारीले सोमबार पत्रकार सम्मेलनमा बताए । फुटसल, बास्केटबल, भलिबल, टेबलटेनिस र टग अफ वारमा प्रतिस्पर्धा हुनेछ ।जया मल्टिपल कलेज र मनकामना फुटसलमा हुने फुटसलको ब्वाइजमा १६ र गर्ल्समा १२ टिमले प्रतिस्पर्धा गर्नेछन् । बास्केटबलभलिबलको ब्वाइजमा २०२० र गर्ल्समा १०१० टिमले भाग लिनेछन् । बास्केटबल र भलिबल दुवै ऋतु एकेडेमीमा हुनेछ । टेबलटेनिसमा करिब २ सय खेलाडीले प्रतिस्पर्धा गर्नेछन् । प्रिमियर कलेजमा हुने टेबलटेनिसमा ब्वाइजगर्ल्सतर्फ सिंगल्स र डबल्स गरी चार इभेन्ट समावेश गरिएको छ । विश्व निकेतनमा हुने टग अफ वारको ब्वाइजमा २४ र गर्ल्समा १६ टिमले भाग लिने आयोजकले जनाएको छ । हिसानका केन्द्रीय अध्यक्षसमेत रहेका राष्ट्रिय खेलकुद परिषद्का सदस्यसचिव रमेशकुमार सिलवालले खेलकुद सप्ताह नयाँ प्रतिभावन खेलाडी पहिचान गर्ने राम्रो प्लेटफर्म साबित भएको बताए ।"
केब्स र पशुपति विजयी,"काठमाडौं (कास) केब्स र पशुपति बहुमुखी क्याम्पस सोमबार टेक्सस धन्यन्तरी कप अन्तरकलेज प्लस टु छात्र फुटसलमा विजयी हुँदै सुपर सिक्समा पुगेका छन् । केब्सले वृहस्पति विद्यासदनलाई ४३ र पशुपतिले विनायकसिद्धिलाई ३० ले हराए । काष्ठमण्डप, ह्वाइटहाउस, लुम्बिनी, वाग्मती, जेभियर कलेज, केब्स बी, समृद्धि र साइपाल एकेडेमी राउन्ड अफ १२ मा पुगेका छन् । सुपर सिक्समा पुग्ने सबै टोलीको टुंगो लागेपछि खेल नकआउट चरणमा खेलाइने छ । सुपर सिक्समा जित हात पार्ने ३ टिमले पुनः राउन्ड रोबिन लिगका आधारमा प्रतिस्पर्धा गर्नेछन् । विजेताले १ लाख, उपविजेताले ५० हजार र तेस्रो हुनेले २५ हजार रुपैयाँ पुरस्कार पाउने छन् । सहभागी खेलाडीलाई टेक्ससमा अध्ययन गर्न चाहे १ लाख बराबरको छात्रवृत्ति दिइने जनाइएको छ ।"
एपीएफ स्कुल कप,"काठमाडौं (कास) छैटौं नेपाल एपीएफ स्कुल कप फुटबल प्रतियोगितामा एम्ब्रोसिया र जेम्स स्कुलले ११ गोलको बराबरी खेलेका छन् । एम्ब्रोसियाका दिपेन खत्री र जेम्सका आदित्य थापाले गोल गरेका थिए । अर्को खेलमा रिब्स स्कुलले बाघभैरव बोर्डिङलाई ४० ले हरायो । रिब्सका आयुश खड्काले २, शाश्वत वाग्ले र र अनमोल पाख्रिनले ११ गोल गरे । ल्याबोरेटरी माविले लोयल्टी एकेडेमीलाई ३० ले पराजित गर्यो । ल्याबका रविन तामाङले २ र समिर स्यानहाङले १ गोल गरे । सैनिक आवासीयले पुष्पसदनलाई ५२ ले हराउँदा विमर्स थापाले ह्याट्रिक गरे । विमर्स विष्टले १ र सुशान्त सापकोटाले १ गोल थपे । पुष्पसदनका एन तामाङ र एलेक्स खड्काले ११ गोल फर्काए ।"
गोल्डेनपिक च्याम्पियन,काठमाडौं (कास) गोल्डेनपिकले चौथो माफ यू१४ जुनियर ब्वाइज बास्केटबलको उपाधि जितेको छ । सोमबार ज्ञान निकेतनको कोर्टमा सम्पन्न फाइनलमा गोल्डेनपिकले लाइसियम मोडेललाई ४०२८ स्कोरले हरायो । गोल्डेनपिकका दिनेश रावलले २० स्कोर जोडे । उनी मोस्ट भ्यालुएबल प्लेयर घोषित भए । माफद्वारा आयोजित प्रतियोगितामा जगत मन्दिरले तेस्रो स्थानमा चित्त बुझायो । जगतले एलिक्सरलाई २७१७ ले हरायो । विजेताका अनिश माझीले १८ स्कोर गरे ।
