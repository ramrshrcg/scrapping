शीर्षक,विवरण
ओलीका विश्वासपात्रको बहिर्गमन,"गत पुसमा उपेन्द्र यादवको समाजवादी पार्टी सरकारबाट बाहिरिएपछि ओलीले बाँस्कोटालाई नै सहरी विकास मन्त्रालयको जिम्मेवारी पनि थपिदिए ।मन्त्रीका रूपमा बाँस्कोटाले ओलीसँग सम्बन्ध सघन बनाउन थालेपछि ओलीको गुटमा पनि तरंग ल्याएको छ । ओलीलाई साथ दिँदै आएका धेरै नेताको अहिले दूरी बढेको छ । विरोधी र प्रतिस्पर्धीलाई पेल्ने खालको शैली बाँस्कोटाको छ, मन्त्री भएका कारण प्रधानमन्त्रीसँग उनको भेटघाट ज्यादा हुन्छ । उनले नेतृत्वलाई भ्रममा राखेका छन्, ओलीलाई नजिकबाट सहयोग गर्ने सांसदसमेत रहेका एक केन्द्रीय सदस्यले भने, अहिले उनैले ओलीलाई अप्ठेरामा पारिदिए । बाँस्कोटा पछिल्लो समय राष्ट्रपति विद्यादेवी भण्डारीसँग समेत निकट थिए, जसका कारण उनको मनोबल बढेको थियो । प्रधानमन्त्रीको सचिवालयमा रहेका केही नेता र बाँस्कोटासमेतका कारण पार्टीका धेरै नेताको ओलीसँग सम्पर्क पनि पातलियो । भेटघाटका क्रममा नेताहरूले ओलीसँग गुनासोसमेत गर्ने गरेका थिए तर गुनासो गर्ने नेताको कुरा ओली सुन्दैनथे । बरु सरकारको प्रतिरक्षा गर्ने एक मात्र सारथि बाँस्कोटा भएको भन्दै प्रशंसा गर्थे ।केही नेता ओली सरकारलाई बदनाम गराउनमा पनि बाँस्कोटाको भूमिका देख्छन् । विशेष गरी बाँस्कोटाको रुखो बोली र प्रतिक्रियात्मक शैली सार्वजनिक आलोचनाको विषय बन्यो । हरेक नेता आफूपछि नेतृत्वमा आफ्नै अनुहारको छाया देख्न चाहन्छ, त्यस्तै छाया ओलीले बाँस्कोटामा देखेका थिए र त्यहीअनुसार अघि बढाउन खोजे, बढाए, एक नेताले भने, तर त्यो प्रत्युत्पादक बन्यो । बाँस्कोटा राजनीतिमा आउनुअघि पत्रकारितामा थिए तर आफ्नो कार्यकालमा सबैभन्दा बढी अनुदार उनी आफ्नै विरादरीप्रति भए । मिडिया काउन्सिल, सूचना प्रविधि विधेयक, आमसञ्चार विधेयकलगायतमा उनले नागरिक स्वतन्त्रता र अभिव्यक्ति स्वतन्त्रताको प्रतिकूल हुने खालका प्रावधान ल्याए, जसका कारण समग्र सरकार र पार्टी नै रक्षात्मक बन्नुपर्यो । यो कुरा नेकपाको गत महिनाको केन्द्रीय कमिटी बैठकमा पनि उठ्यो । विवादका कारण पछि विधेयकहरू सच्याउनुपर्ने अवस्था आयो । सरकारको प्रवक्ताको हैसियतमा बाँस्कोटा हेरक साता पत्रकार सम्मेलनमार्फत मिडियासामु प्रकट भए । हरेक पटक उनले पत्रकारलाई कुनै न कुनै नैतिकता, मर्यादा र अनुशासनका भाषण सुनाए । पत्रकारका प्रश्नमा ठाडो उत्तर पनि दिए । बुधबार सार्वजनिक भएको उनको अडियो टेपमा प्रयुक्त भाषा र पदीय आचरणविपरीतको गतिविधिले भने बाँस्कोटामाथि नैतिक संकट खडा गर्यो । अडियो सार्वजनिक भएको घटना काठमाडौंमा सार्वजनिक हुँदा कञ्चनपुरमा रहेका उनले गलत नगरेको दाबी गर्दै बाहिर आएको विषयको आफैं सामना गर्ने अभिव्यक्ति दिए । बाँस्कोटा पार्टीको मञ्चमा कञ्चनपुरमा भाषण गरिरहँदा यता बालुवाटारमा नेकपाका अध्यक्षद्वय ओली र दाहालको बैठक बस्यो । बाँस्कोटाका विषयमा उनीहरूबीच समीक्षा भयो । यता कांग्रेसले संसद् घेरिसकेको थियो । सामाजिक सञ्जालमा सरकारको विरोध चर्किइसकेको थियो । त्यसैले बाँस्कोटालाई राजीनामा गराउने निकर्षमा ओली र दाहाल पुगे । अपराह्न बाँस्कोटा धनगढीबाट काठमाडौं फर्केर सिधै बालुवाटार गए । प्रधानमन्त्री ओलीलाई राजीनामा बुझाए । राजीनामापछि उनले भनेका छन्, मेराबारे प्रश्न उठेकाले सम्माननीय प्रधानमन्त्रीज्यूसमक्ष नैतिकताका आधारमा मन्त्री पदबाट राजीनामा दिएको जानकारी गराउँछु । मन्त्री बाँस्कोटाको राजीनामापछि बालुवाटारमै प्रधानमन्त्री ओली चिन्तामणि शिवाकोटीद्वारा लिखित पुस्तक विमोचन कार्यक्रममा गए । त्यहाँ उनले बाँस्कोटाको नाम त लिएनन् तर विगतमा पटक पटक बोले जस्तै अभिव्यक्ति दिए, सुशासनका लागि लडिरहेको छु, नजिक टाढाका भनेर कसैलाई छाड्दिनँ ।"
प्रधानमन्त्रीसमक्ष दुई महिनाअघि नै अडियो,"त्यही क्रममा भेटेर कुरा गरौं भने । अनि म मन्त्रीको कार्यकक्षमा जाँदा संयोगले खिचिएको हो, खिच्छु भनेर योजनाबद्ध रूपमा खिचेको पनि हैन । भिडियो डेढ वर्षअघि खिचिएको हो । म खराब हुन्थें भने उतिबेलै सार्वजनिक गरिदिन्थें । मैले अहिले सही समयमा उठाएको भएर उनीहरू चुप लागेर बसेका छन् । अहिले आएर थाहा भयो, मन्त्री बाँस्कोटा बहुत फटाहा मान्छे रहेछन् । भिडियो खिचिएको छ भन्ने मन्त्रीले थाहा पाए ? अस्ति मलाई उनीहरूले मान्छे पठाए । बाँस्कोटाले मलाई कसरी बचाउने हो बचाउ भनेका हुन् । पार नलागेपछि त्यो मिश्रलाई कसरी ठिक पार्ने ? भन्ने उपाय सोच्न थाले । मलाई केही पैसा लिएर चुप लाग न त भन्ने अफर पनि आएको हो । मैले देश चलाउने अनि यसले मलाई चुनौती दिने ? भनेर पनि धम्की आएको थियो । मलाई सार्वजनिक लेखा समितिका एक सदस्य (नाम भनेनन्) ले दीपक भट्ट र सोनाम (यति समूहका सञ्चालक) सँग भेट्नुपर्यो भनेर पनि प्रस्ताव आएको थियो । पछि एउटा भेटमा भट्टले म संलग्न छैन भनेका थिए । किन लागत अनुमान बढाउन खोजे ? यो रद्द होला भन्ने मेरो अनुमान थियो । उनीहरूले टेन्डरबाट काम गरेको भए पैसा खान पाउने थिएनन् । मन्त्रीलाई जसरी पनि २ अर्ब त चाहिएको थियो नै । टेन्डरमा गएको भए पनि उनीहरूले एजेन्टलाई कमिसन दिने नै थिए । थोरै आउने भएपछि मन्त्रीलाई पुगेन । सबै हिसाबकिताब गरेर मन्त्रीले बढाउन लगाएका हुन् । मैले त अझै धम्क्याउन थाल्यौ भने भ्रष्टाचारविरुद्ध संस्था खोलेर तिमीहरू विरुद्ध लाग्छु भनेर भनिदिएको छु । मैले उनीहरूलाई ३५ लाखभन्दा बढी जनसंख्या भएको मुलुकमा यस्तो प्रेस आवश्यक पर्छ भनेर सहमत गराएको थिएँ । जाउ हेरेर आउ भनेर मन्त्रीलाई स्वीट्जरल्यान्ड पठाइदिएको हुँ । उता गए, घुमेर आए अनि यहाँ विकल पौडेललाई च्यापेर आफूअनुकूल कागज बनाएर खेल्न खोजे । यो खेलमा अरू कोको छन् ? यो खेलमा प्रधानमन्त्री कार्यालयअन्तर्गतका दुईतीन जना कर्मचारी छन् । (उनले थर बताए पनि बिर्सिएको बहानामा नाम खोलेनन्) । पछि उनीहरूले प्रधानमन्त्रीसम्म सहजीकरण गर्थे । विकलले मन्त्रीसँग नजिक भएर काम गर्यो । ऊ अमेरिकी ग्रिनकार्ड होल्डर हो । अन्तःशुल्कको स्टिकर छाप्दा पनि ऊ संलग्न थियो । एमआरपी छाप्ने भएपछि परराष्ट्र मन्त्रालयमा आएको हो । बदमासी गरेको थाहा पाएपछि टंकमणि शर्माले आन्तरिक राजस्व विभागको महानिर्देशक हुँदा कारबाही गरेका थिए । मन्त्री बाँस्कोटासँग पछिल्लो समय कुराकानी भएको छ ? छैन । मैले बारम्बार यो विषय लेखा समितिमा उठाउनुपर्यो भनेको थिएँ । मसँग अडियो रेकर्ड छ भन्ने थाहा पाएपछि मन्त्री केही सातायता अलि नरम भएका थिए । मेरोविरुद्ध बोले ५ मिनेटमा बाहिर ल्याइदिन्छु भनेको थिएँ । अरू सांसदलाई थाहा भए पनि कोही उनका विरुद्ध बोल्न सकेनन् ।"
कोही किन भ्रष्ट हुन्छ ?,"शक्तिमा पुगेपछि मान्छेमा एकैपटक धेरै ठूलो स्रोतको पहुँच हुन्छ, अर्का मनोविद् माधव खतिवडाले भने, यस्तो बेला वर्षौंदेखि दमित इच्छाले मानिसलाई आसक्त पार्छ र त्यसको पूर्ति गर्ने क्रममा भ्रष्टाचार, दुराचारलगायतका अनैतिक काम हुन पुग्छन् ।गौतमझैं उनी पनि मनको यो अवस्थालाई विकृत नै मान्छन् र यस्तो विकार आमरूपमा नेता, कर्मचारी र समाजका लब्धप्रतिष्ठित धेरैजसोमा भएको ठान्छन् । पश्चिमा मनोवैज्ञानिक आरोन बेकले भ्रष्टाचार अपराधभन्दा पनि एउटा रोग हो जसले पूरै समाजलाई पिरोल्छ भनेका छन् । उनका अनुसार यसबाट पार पाउन पूरै समाज स्वस्थ हुनुपर्छ र त्यसका लागि बच्चाहरू हुर्काउने क्रममै दमित इच्छाहरू अवचेतन मनमा पस्न नपाओस् भनेर असल वातावरण तयार पार्नुपर्छ । योगीहरू भने अध्यात्मको कमी हुँदा व्यक्ति भ्रष्ट हुने तर्क गर्छन् । अज्ञानताका कारण भौतिक सुखसयल नै जीवन हो भन्ने भाव मानिसमा हुन्छ, शरीरलाई नै आफू ठान्छन् उनीहरू र यसैलाई खुसी पार्न हुने नहुने अनेकथरी कर्म गर्छन्, तीन दशकदेखि गुरुकुलीय शिक्षाको प्रचार गर्दै आइरहेका अरबिन्दो आश्रमका संस्थापक रामचन्द्र भुसालले भने, आफू भन्नाले शरीर मात्रै होइन, चेतना, मन र मानवीय सत्ता छ भनेर बुझ्यो भने व्यक्तिले आफूभन्दा जगतलाई फरक देख्दैन, यस्तो बेला उसलाई आफ्ना लागि मात्रै थुपारौं भन्ने भाव आउँदैन र कुनै भ्रष्टाचार हुन पाउँदैन ।मान्छेका इच्छाको अन्त हुँदैन, भोगको कुनै सीमा छैन र एक दिन यो संसारबाट सबै छाडेर मरेर जानुपर्छ भन्ने सत्यलाई हृदयकै तहबाट मनन गर्यो भने पनि पद दुरुपयोग गरेर सम्पत्ति थुपार्ने काम हुन नसक्ने उनले बताए । आध्यात्मिक चेत भयो भने पदमा पुग्नु भनेको समाज र देशका लागि सेवा गर्ने अवसर हो भन्ने बुझाइ विकास हुने र भ्रष्टाचार हुन नपाउने तर्कसँग मनोविद् गौतम पनि सहमत छन् । मानिस मनको गहिरो विकारमा भएकाले र समाजमा यस्तै विकार भएका मानिसको बाहुल्य भएकाले भ्रष्टाचार गर्नुलाई कुनै अनौठो नमान्ने र यसलाई मनोविकृति नठान्ने चलन छ, उनले भने, त्यसो हुँदा आध्यात्मिक पक्षबाट यसलाई पर्गेलेर बुद्धले मनको विकार हटाउन सिकाएको सतिपट्ठान भन्ने ध्यानको अभ्यास गर्यो भने पनि मनोचिकित्सा हुन्छ र मानिसमा दमित इच्छाको रूपान्तरण हुन पुग्छ । यस्तो स्वस्थ मनको मानिसले भ्रष्टचारलगायतको काम गर्दैन ।केहीअघि लोकसेवा आयोगले नयाँ अधिकृतहरूलाई काममा लगाउनुअघि १० दिनको विपश्यना ध्यानमा पठाउने चलन चलाएको थियो जसलाई उनी अवचेतन मनको विकार हटाउने चिकित्साकै एक तरिका मान्छन् । अचेल माइन्डफुलनेस भनेर युरोप, अमेरिकाका विद्यालयले बालबालिकालाई अभ्यास गराउने सतिपट्ठान ध्यानलाई हाम्रा शिक्षालयले पनि सुरु गर्नॅपर्ने र सार्वजनिक जवाफदेहिता भएका हरेकलाई यसको अभ्यास गराउनुपर्ने उनले बताए । साइकोलोजिस्टकामा थेरापी गरायो भने पनि अवचेतन मनको विकार हटाउन सकिन्छ तर यसो गर्नुलाई समाजले पागलपनको संज्ञा दिने हुनाले कोही तयार छैन, उनले भने, त्यसैले, ध्यान गरेरै दमित वासनाबाट मानिसलाई केही हदसम्म मात्रै भए पनि मुक्त गराइयो भने जगतै कमाऔं भन्ने भ्रष्ट प्रवृत्तिमा कमी आउँछ ।नेताहरूमा मसानघाट पनि सिधै कुर्सीबाटै पुग्न परे हुन्थ्योजसरी पदलोलुप मानसिकता हुनुको पछाडि जति कमाए पनि र जति पदमा बसे पनि नअघाउने मनको त्यही विकृत भावदशा जिम्मेवार भएको मनोविद्हरू ठान्छन् । यसका लागि ध्यान नै सजिलो र सुलभ चिकित्सा भएको गौतमको निचोड छ । अर्का मनोविद् खतिवडाले भने दण्ड र पुरस्कारको संस्कृतिलाई कायम राख्नुपर्नेमा जोड दिए । खराब व्यवहारलाई दण्ड दियो भने त्यसलाई नदोहोर्याउने मनको स्वभाव हुन्छ भने असल व्यवहार पुरस्कृत भयो भने मनले त्यसलाई फेरिफेरि गर्ने जाँगर देखाउँछ, उनले भने, भ्रष्टाचारी र घुसखोरहरूलाई कानुनले दण्ड दिनु भनेको छ, त्यसअनुसारै काम भयो भने पनि मानिसमा भ्रष्ट मनोवृत्ति घट्छ । भ्रष्टाचार गर्नेहरू दण्डित हुनुभन्दा समाजमा तिनकै मानमनितो बढेको र राज्यका माथिल्लो निकायमा तिनकै हालिमुहाली भएको हुँदा भ्रष्ट मनोवृत्तिको विकास भएको उनले बताए । यसो हुन नदिन भ्रष्ट व्यवहारलाई दण्डित गर्नैपर्छ, अनि मात्रै अरूले पनि यसो गर्ने इच्छा राख्दैनन्, उनले भने, होइन भने, जे गरे पनि हुने रहेछ भन्ने मनोभाव विकास हुन्छ ।"
काठमान्डु पोस्टको सम्पादकमा सतगैंया,"काठमाडौं (कास) पत्रकार संजिव सतगैंया दी काठमान्डु पोस्ट को सम्पादकमा नियुक्त भएका छन् । कान्तिपुर मिडिया ग्रुपका अध्यक्ष तथा प्रबन्ध निर्देशक कैलाश सिरोहियाले बिहीबार सतगैंयालाई पोस्टको सम्पादकमा नियुक्त गरिएको घोषणा गरेका हुन् । प्रधानसम्पादक अनुप काफ्लेले पदबाट राजीनामा दिएपछि ४५ वर्षीय सतगैंया सम्पादकमा नियुक्त भएका हुन् । सन् २००२ मा हिमालयन टाइम्सबाट पत्रकारिता थालेका सतगैंया यसअघि पोस्टकै समाचार प्रमुख थिए । उनले डेस्क सम्पादक र संवाददाताका रूपमा राजनीतिक, सामाजिक मामिला, मानव अधिकार र मनोरञ्जनसम्बन्धी विषयमा समाचार संकलन र सम्पादन गर्थे । कान्तिपुर मिडिया ग्रुपको व्यवस्थापनले प्रधानसम्पादक काफ्लेको राजीनामा स्वीकृत गर्दै सतगैंयालाई पत्रिकाको सम्पादकमा नियुक्त गरेको छ, सिरोहियाले भने, आगामी दिनमा नयाँ नेतृत्वअन्तर्गत रहेर पत्रिकाले असल पत्रकारिताको अभ्यास निरन्तर जारी राख्ने मेरो विश्वास छ ।"
भ्रष्टाचार मुद्दा चलाउन पर्याप्त आधार,खतिवडा र नेम्वाङलाई थपिए मन्त्रालयप्रधानमन्त्री केपी शर्मा ओलीले बाँस्कोटाले राजीनामा दिएलगत्तै उनले सम्हाल्दै आएको सञ्चार तथा सूचना प्रविधि मन्त्रालयको जिम्मेवारी अर्थमन्त्री युवराज खतिवडालाई र सहरी विकास मन्त्रालयको जिम्मेवारी भौतिक पूर्वाधार तथा यातायातमन्त्री वसन्तकुमार नेम्वाङलाई दिएका छन् ।
बाँस्कोटाको विवादित यात्रा,"अमेरिका गए पौडेलसेक्युरिटी प्रेस स्थापनाका लागि पैसा मागेको अडियो सार्वजनिक भएपछि मन्त्री गोकुल बाँस्कोटाले राजीनामा दिएकै दिन सुरक्षण मुद्रण केन्द्रका कार्यकारी निर्देशक विकल पौडेल बिहीबार राति अमेरिका गएका छन् । उनी सेक्युरिटी प्रेस स्थापनाको प्रक्रियामा संलग्न थिए । गत वर्ष मन्त्री बाँस्कोटासँगै फ्रान्स पुगेका उनले त्यहाँको इन ग्रुपसँग सेक्युरिटी प्रेस स्थापनाका लागि समझदारीपत्रमा हस्ताक्षर गरेका थिए ।पौडेलले भने आफू पूर्वनिर्धारित तालिकाअनुसारै अमेरिका जान लागेको बताए । मेरी श्रीमती र छोराछोरी अमेरिकामै छन्, उनले भने, पूर्वनिर्धारित योजनाअनुसार बिदा स्वीकृत गरेर अमेरिका जान लागेको हुँ ।आफूले लेखा समितिको बैठकमा भाग लिएर अमेरिका जान पूर्वतयारी गरेको उनको दाबी छ । सञ्चार तथा सूचना प्रविधि मन्त्रालयका सचिव दीपक सुवेदीका अनुसार पौडेलले शुक्रबारबाट लागू हुने गरी १० दिनको बिदा स्वीकृत गराएका छन् ।"
"२७ अर्बको निस्किएछ, २८ अर्बको बनाउनुस्","विजय मिश्र : यो १२ गते १२ बजेपछि स्विस एम्बेसी (मा) आउँछ । स्विस एम्बेसीले बोलाएर आउँछ, तपाईंले बोलाएर आउने हैन । मन्त्री गोकुल बाँस्कोटा : हमिश्र : सकेसम्म एमओयू (समझदारीपत्र) गर्ने कि भन्ने हिसाबले आउन थालेको छ । तपाईंहरूको कार्यक्रमका बारेमा एम्बेस्डर (राजदूत) ले छुट्टै कुरा गर्न चाहेको छ । बाँस्कोटा : ठीक छ ।मिश्र : त्यसका लागि तपाईंले टाइम मिलाइदिनुपर्यो । बास्कोटा : मिलाइदिन्छु । मिश्र : त्यसका लागि (कमिसनका लागि) हामी आउट अफ ट्र्याक जाने कि, तपाईंले भनेअनुसार नै गर्ने, लु भन्नुस् ? (उनीहरूले प्रचलित कानुनअनुसारको प्रक्रियालाई ट्र्याक अनि लागत बढाउने र प्रक्रिया मिच्ने कामलाई आउट अफ ट्र्याक भनी संकेत गरेका छन् ।)बाँस्कोटा : अब, क्यापासिटीको कुरा छ ।मिश्र : कुराचाहिँ मैले राखेको छु उनीहरूलाई । (आफूले कम्पनीका प्रतिनिधिलाई मन्त्रीको आशय बताइदिएको विजयको भनाइ हो ।)बाँस्कोटा : उनीहरूलाई ५० भने ? मिश्र : त्यसमा नर्मलमा ।बाँस्कोटा : उनीहरूले कति निकाल्छन् ?मिश्र : यसको टोटलको पर्सेन्ट निकाल्ने हो । (कुल सम्झौता रकमबाट प्रतिशतमा कमिसन निस्कने मिश्रको आशय)बाँस्कोटा : टोटल कति निस्कन्छ, त्यो हेरौं ।मिश्र : केही न केही त भइराछ, त्यही बेसमा जाने हो । त्यही मेसिन ल्याउने भए त्यही वा बढी मूल्य राखेको होला । बेसचाहिँ तपाईंहरूको उसमै जाने हो हामी । (प्रचलित दररेटअनुसार कमिसन हुने भन्दै मिश्रले एउटा कम्पनीले ल्याउने भनेको मेसिनको मूल्य अर्को कम्पनीले त्यही वा नभए बढी राख्ने आश्वासन दिलाउँदै त्यसका आधारमा कमिसन नघट्ने संकेत गर्छन् ।)बाँस्कोटा : सकेसम्म २५ देखि २७ अर्बमा सकाउन पाए हुन्थ्यो । मानौं २५ निस्क्यो भने कति हुन्छ ?मिश्र : ७० जति आउला कि ? आउट अफ ट्र्याक नजाँदा ७० जति आउला कि । (प्रक्रियासम्मत रूपमा काम भए ७० करोड रुपैयाँ कमिसन आउने मिश्रको संकेत ।)बाँस्कोटा : तपाईंलाई के गर्छन् ? छुट्टै गर्छन् ?मिश्र : टोटल ७४ जति आउँछ भन्ने हाम्रो अनुमान छ । यसमा ७० प्रतिशत तपाईंहरूलाई दिने हो, हामीले ३० प्रतिशत राख्ने हो । यो एकदमै ट्रान्सप्यारेन्ट हुन्छ । बाँस्कोटा : त्यो भनेको कति हुन्छ ?मिश्र : ५४ देखि ५५ करोड तपाईंहरूलाई दिने, १५ देखि १६ हामीले राख्ने । हामीले पनि त अलि अलि राख्नुपर्यो नि । आउट अफ ट्र्याक गइयो भने (प्रक्रिया मिचेर, लागत बढाएर काम गरेमा कमिसन पनि बढ्ने मिश्रको आश्वासन हुन्छ ।)बाँस्कोटा : अनि यो कर्मचारीसँग कसले कुरा गर्छ नि ?मिश्र : त्यो कुरा तपाईं गर्नुस् । बाँस्कोटा : एउटा के नगर्नुस् भने यी (अश्लील शब्द बोल्छन्) कर्मचारीलाई यस्तो कुरा गर्न लाग्यो भने यिनले हेप्छन् । त्यसकारण यो कुरामा तपाईं आफैं लाग्नुस् । कुरा बुझ्नुभो(कमिसन र लागत बढाउने विषयमा कर्मचारीसँग कुरा गरे तिनले आफूलाई हेप्न सक्ने भन्दै मन्त्रीले त्यो काम मिश्रले नै गर्नुपर्ने सुझाव दिन्छन् ।)मिश्र : त्यसो भए म आफैं लाग्छु । उसले त बनाएर राखिसकेको छ । (मिश्रले संकेत गरेको ऊ भन्ने व्यक्ति सुरक्षण मुद्रण केन्द्रका कार्यकारी निर्देशक विकल पौडेल हुन् ।)बाँस्कोटा : त्यस (अश्लील शब्द बोल्छन्) ले बनाएको त ३५ अर्बको छ । अब यता २७ अर्ब निस्क्यो भने २८ अर्बको बनाउनुस् ।(बाँस्कोटाले अश्लील शब्दबाट संकेत गरेका व्यक्ति कार्यकारी निर्देशक पौडेल हुन् ।)"
प्रधानमन्त्रीले जिम्मेवारी लिनुपर्छ,"काठमाडौं (कास) कांग्रेसले सञ्चार तथा सूचना प्रविधिमन्त्री गोकुल बाँस्कोटा सेक्युरिटी प्रेस खरिद प्रक्रियाको अनियमिततामा संलग्न भएको घटनाको जिम्मेवारी प्रधानमन्त्री केपी ओलीले लिनुपर्ने बताएको छ ।प्रतिनिधिसभाको बिहीबारको बैठकमा कांग्रेस सचेतक पुष्पा भुसाल गौतमले बाँस्कोटामाथि कारबाही गरी घटनाको सम्पूर्ण जिम्मेवारी प्रधानमन्त्रीले लिनुपर्ने माग गरिन् । भ्रष्टाचारको घटना बाहिर आएकाले बालुवाटारको जग्गा फिर्ता दिए जस्तै राजीनामा दिएर सुख पाइँदैन, प्रधानमन्त्री ओलीले संसद्मा आएर बाँस्कोटामाथि भ्रष्टाचार अभियोगमा कानुनी कारबाही गर्ने प्रतिबद्धता व्यक्त गर्नुपर्छ, उनले भनिन् । सांसद गगनकुमार थापाले बाँस्कोटाको अडियो काण्ड ले प्रधानमन्त्री तानिएको दाबी गर्दै यसको चित्तबुझ्दो जवाफ दिनुपर्ने बताए । उनले बाँस्कोटाको अडियो डेढ महिनाअघि नै सुनेर पनि वास्ता नगरिएकाले प्रधानमन्त्रीले जिम्मेवारी लिनुपर्ने तर्क गरे । यही विषयलाई लिएर कांग्रेसले बिहीबार प्रतिनिधिसभा बैठक अवरुद्ध गरेको थियो । मन्त्री बाँस्कोटोको अडियो सार्वजनिक भएका विषयमा छानबिन माग गर्दै कांग्रेसले बिहीबार राष्ट्रिय सभामा बैठकसमेत अवरुद्ध गर्यो । बैठक प्रारम्भ हुनासाथ कांग्रेसका सांसदहरूले उभिएर विरोध जनाएका थिए । कांग्रेस सांसद जितेन्द्रनारायण देवले सञ्चारमन्त्रीलाई बर्खास्त गर्नुपर्ने, घटनाको निष्पक्ष छानबिनका लागि समिति बनाइनुपर्ने र प्रधानमन्त्रीले यस विषयमा सदनमा जवाफ दिनुपर्ने माग राखेका थिए । सञ्चारमन्त्री सरकारको प्रवक्तासमेत हुनुहुन्छ, प्रधानमन्त्रीजीको अत्यन्त निकट पनि हुनुहुन्छ, उनले भने उहाँजस्तो मन्त्रीले यसरी ठाडै भ्रष्टाचार गर्ने गरी कमिसनको कुरा गर्न मिल्छ कि मिल्दैन ? यो अत्यन्त आपत्तिजनक र भर्त्सना योग्य छ ।"
उजुरीकर्तामाथि कारबाही माग,काठमाडौं (कास) प्रतिनिधिसभाको सार्वजनिक लेखा समितिले सेक्युरिटी प्रेस खरिदसम्बन्धी उजुरी गर्ने विजयप्रकाश मिश्र र सामाजिक सञ्जाल प्रयोगकर्ता प्रभातकिशोर उपाध्यायलाई कारबाही गर्न प्रहरीमा उजुरी दिएको छ । उपाध्यायले समितिका सदस्यहरूले घूस लिएर सेक्युरिटी प्रेससम्बन्धी निर्णय सरकारका पक्षमा गर्न खोजेको विषय सामाजिक सञ्जालमा पोस्ट गरेका छन् । त्यसैगरी मिश्रले आफूले अडियो टेप सार्वजनिक नगरे आर्थिक प्रभावमा परेर समितिले सरकारका पक्षमा निर्णय गर्न खोजेको प्रतिक्रिया सञ्चार माध्यमलाई दिएका थिए । समितिका सचिव रोजनाथ पाण्डेले प्रहरीको साइबर क्राइम ब्युरोमा पत्राचार गरेर उनीहरूलाई खोजी गरी कारबाही गर्न माग गरेका छन् । समितिका सभापति भरतकुमार शाहले मिश्र र उपाध्यायको अभिव्यक्तिबाट संसदीय समिति र सांसदको अपमान भएको भन्दै कारबाहीको निर्देशन दिएका हुन् ।
गाउँलेका चिकित्सक बन्दै विद्यालय नर्स,"वाग्मती प्रदेशका सामुदायिक विद्यालयमा विद्यालय नर्स कार्यक्रम प्रभावकारी बन्दै गएको छ । नर्सले विद्यार्थीलाई जंक फुड खान रोक लगाएका छन् भने सरसफाइ र स्वास्थ्य चेतनाका विषयमा जानकारी गराउँदा विद्यार्थीको जीवनशैलीमा परिवर्तन देखिएको छ ।मकवानपुरको कैलाश गाउँपालिका३ स्थित कालिका माविमा विद्यार्थीले अहिले घरबाटै चिउरा, चना, रोटी ल्याउने गरेका छन् । उक्त विद्यालयकी नर्स विन्दा तितुङले विद्यार्थीलाई जंकफुड खान रोक लगाएकी छन् । उनले स्कुलको सरसफाइबारे समेत शिक्षक र विद्यार्थीलाई परामर्श दिने गरेकी छन् । सामान्य रोग लागे पनि गयल हुने विद्यार्थीर् नर्सको प्रभावका कारण विद्यालय आउन थालेको प्रधानाध्यापक राजाराम पराजुलीले बताए । नर्सको व्यवस्था भएपछि स्कुलको वातावरणमै परिवर्तन आएको छ, उनले भने, स्कुलमा नै उपचार हुने भएपछि अभिभावकले पनि स्कुल पठाउन प्रेरित गर्ने गरेका छन् । विद्यालयमा साढे ६ सय विद्यार्थी अध्ययन गर्छन् । दैनिक २० देखि ३० जना सामान्य बिरामी हुने गरेका छन् । नर्स तितुङले नै उनीहरूको उपचार गर्ने गरेकी छन् । स्कुललाई आवश्यक औषधि गाउँपालिकाले व्यवस्था गरिदिएको छ । चितवनको कालिका नगरपालिका शक्तिखोरस्थित चतुर्मुखी माविमा पनि नर्सको व्यवस्था छ । उक्त विद्यालयमा स्थानीय धनमाया चेपाङ नर्स छिन् । उनी नर्स बनेपछि स्थानीय चेपाङ समुदायका अभिभावक र विद्यार्थीका पढाइप्रति सकारात्मक प्रभाव परेको प्रधानाध्यापक चन्द्र गुरुङले बताए । चेपाङ समुदायकै चेली नर्स भएपछि त्यसले मोटिभेसनको काम गरेको छ, उनले भने, उनी यही विद्यालयमा पढेकी विद्यार्थी हुन् । नर्स चेपाङले छात्राहरूलाई महिनावारी र प्रजनन स्वास्थ्यबारे परामर्श दिने गरेकी छन् । विद्यार्थी बिरामी भएर स्कुल आएनन् आफै घरसम्म पुगेर उपचार गर्छिन् । विद्यालयमा दैनिक २५ देखि ३५ जनासम्म विद्यार्थी बिरामी हुने गर्छन् । उनले चेपाङ भाषा पनि बोल्ने भएकाले चेपाङ समुदायका विद्यार्थीलाई अझ सहज भएको प्रधानाध्यापक गुरुङले बताए । उक्त विद्यालयमा ४५ प्रतिशतभन्दा बढी चेपाङ समुदायका बालबालिका अध्ययन गर्छन् । दुर्गम गाउँका विद्यालयमा खटिएका नर्सको सेवा स्कुलमा मात्र सीमित छैन, स्थानीय समुदायमा पनि योगदान पुगेको छ । गाउँले बिरामी हुँदा पनि उनीहरूलाई नै सोध्ने गरिएको छ । आवश्यक उपचार र सल्लाह दिने भएकाले गाउँलेका लागि उनीहरू चिकित्सकसरह बनेका गुरुङले बताए । वाग्मती प्रदेश सरकारको सामाजिक विकास मन्त्रालयले सामुदायिक विद्यालयका विद्यार्थी र शिक्षकलाई स्वास्थ्य सेवा पुर्याउने उद्देश्यले गत आर्थिक वर्षमा १३ जिल्लाका २० विद्यालयमा कार्यक्रम लागू गरेको थियो । हाल प्रदेशका १२१ वटा विद्यालयमा नर्सर् खटाइएको छ । नमुना कार्यक्रमको परिणाम प्रभावकारी देखिएकाले सबै पालिकामा विस्तार गरिएको सामाजिक विकासमन्त्री युवराज दुलालले बताए । मन्त्रालयले कम्तीमा एक स्थानीय तहको एक माविमा नर्सको व्यवस्था गरेको छ । छानिएका १०१ जनालाई मन्त्रालयले तीन महिनाअघि नियुक्ति दिएको थियो । अहिले नर्सको कामप्रति सबैतिरबाट राम्रो प्रतिक्रिया आएको मन्त्रालयका प्रवक्ता सतिश विष्टले बताए । वाग्मती प्रदेशमा एक हजार ३५० सामुदायिक मावि छन् । वाग्मती प्रदेशले सञ्चालन गरेको कार्यक्रम प्रभावकारी भएपछि प्रदेश १ ले चालु आवमा २० वटा विद्यालयमा र संघीय सरकारले ३० जिल्लाका केही विद्यालयमा नमुनाको रुपमा एक विद्यालय एक कार्यक्रम लागू गरेको छ ।"
जब भीमसेनलाई पसिना आयो,"९० सालदेखि पसिनागुठियारहरूका अनुसार १९९० सालदेखि शिलामा पसिना आएको हो । १९९० सालपछि कम्तीमा १५ पटक पसिना आएको अभिलेख भीमेश्वर मन्दिर व्यवस्थापन समितिसँग छ । भूकम्प आउनु, प्रजातन्त्र आउनु र जानु, दरबार हत्याकाण्डपूर्व शिलामा पसिना आएको समितिका अध्यक्ष श्रेष्ठ दाबी गर्छन् । १४औं शताब्दीदेखि अभिलेखमा उल्लेख हुँदै आएको भीमेश्वर मन्दिरमा त्यसअघि आएको पसिनाबारे कहीँ उल्लेख छैन । आस्था, विश्वास र धार्मिक कारण जोडिएकाले उक्त शिलामा पानीको थोपा देखिनुको तथ्य खोज भएको छैन । कहिले शिलाको दायाँ, कहिले बायाँ पानीको थोपा देखिन्छ । वडाध्यक्ष श्रेष्ठ भन्छन्, दायाँतर्फ पसिना आउँदा राजपरिवार र बायाँतर्फ पसिना आउँदा जनतातर्फ संकेत गरेको मानिन्छ । यो पटक शिलाको दायाँबायाँबाटै पसिना आयो । कुनैबेला शिला र मन्दिर वरपरका अन्य मूर्ति र ढोकामा राखिएका स्तम्भमा समेत पानीका थोपा आउँदै झर्दै गर्छ ।"
शिवलिंगमा १४१ किलो सुनको जलहरी,काठमाडौं (कास) पशुपति क्षेत्र विकास कोषले पशुपतिनाथ मन्दिरको शिवलिंगमा १४१ किलो सुनको जलहरी राख्ने भएको छ । यसका लागि आर्थिक संकलन गर्न कोषका कोषाध्यक्ष मिलनकुमार थापाको संयोजकत्वमा समिति बनाइएको छ । चाँदीको जलहरीलाई फेरेर सुनको राख्न लागिएको हो । जलहरी राख्न कोष सञ्चालक परिषद्ले कार्यविधिसमेत पारित गरेको छ । कम्तीमा एक तोला र बढीमा एक किलोसम्म सहयोग गर्न सक्ने कार्यविधि बनाइएको छ । भारतीय मुलका एक व्यापारीले सुनको जलहरी राख्ने इच्छा देखाएपछि कोषले दुई वर्षअघि नै योजना बनाएको थियो । स्थानीय र मन्दिरका भण्डारीले विरोध गरेपछि काम रोकिएको थियो । कोषका पूर्व कोषाध्यक्ष तथा वाग्मती प्रदेशका सांसद नरोत्तम वैद्यले नांगो बस्ने भगवान्लाई किन सुनको जलहरी भन्दै विरोधको अगुवाइ गरेका थिए ।विश्वभरिका हिन्दुको आस्था केन्द्रमा सुनको जलहरी हुनु गौवरको विषय भएको सांस्कृतिक महाशाखा प्रमुख प्रेमहरि ढुंगानाले बताए ।पशुपतिका चार भट्टले मात्रै जलहरी राख्न पाउने व्यवस्था छ ।
सुरु भयो सम्यक् महादान,"ललितपुर (कास) पाटन नागबहालमा बिहीबार बिहान हिरण्यवर्ण महाविहार (गोल्डेन टेम्पल) का आजुहरूको उपस्थितिमा पूजाआजा गरी ३२ हाते अग्लो योसी (लिंगो) ठड्याएसँगै सम्यक् महादान पर्व सुरु भएको छ । पर्वको अवसरमा उपत्यकाका विहार र महाविहारबाट बुधबार र बिहीबार १२६ देवीदेवताका मूर्ति नागबहालमा ल्याई बौद्ध परम्पराअनुसार पूजा तथा प्रदर्शनी गरिएको छ । त्यसरी गरिने पूजामा ३३ कोटी देवतालाई सहभागी गराउनुपर्ने मान्यता छ । देवीदेवतालाई निमन्त्रणा दिन लिंगो ठड्याइएको आजुका बेताजु (सचिव) चक्रराज बज्राचार्यले बताए । लिंगोको टुप्पोमा स्वयम्भू, बज्रसत्व, योगाम्बर, पञ्चरक्षा देवी, दशपारमिटा, अष्टबोधीसत्व, चतुरमहाराज, चन्द्रसूर्य विराजमान गराइएको छ । डमरु र घन्टा पनि झुन्ड्याइएको छ । यसको अर्थ लिंगोमा विराजमान देवीदेवताले डमरु र घण्टा बजाएर ३३ कोटी देवतालाई निमन्त्रणा गर्ने विश्वास छ, बेताजु बज्रचार्यले भने, अब सोमबार हिरण्यवर्ण महाविहारका आजु र विहार सुधार समितिका पदाधिकारीको उपस्थितिमा पर्वमा देवीदेवतालाई सहभागी गराउन निमन्त्रणा दिन जाने कार्यक्रम छ । पर्व सञ्चालन गर्न ललितपुर महानगर१६ ले २ लाख ५० हजार सहयोग गरेको छ ।"
चिनियाँ नआउँदा पुनर्निर्माण रोकियो,"नुवाकोट (कास) चीनमा फैलिएको नोवल कोरोना भाइरसका कारण पुरातात्विक सम्पदाको पुनर्निर्माणमा असर परेको छ । साततले दरबार, लामपाटी, सेतो पाटी, विष्णु मन्दिर, नारायण मन्दिर, गारद घर, रंगमहल, तलेजु भवानी मन्दिरको काम चीन सरकारले फागुन पहिलो साताबाट सुरु गर्ने भनिएको थियो । विष्णु र नारायण मन्दिरलाई एउटै प्याकेजमा राखेर काम गर्ने सहमति भएको थियो । २०७२ को भूकम्पले साततले दरबार फलामे पाइपले अड्याइएको छ । चीनले नुवाकोटका सम्पदा रेट्रोफिटिङ गरी बनाउने भने तापनि कोरोना भाइरसको असरका कारण प्राविधिक र कामदार नआएको स्मारक संरक्षण तथा दरबार हेरचाह कार्यालयका प्रमुख अर्जुन फुयालले बताए ।"
चैतमा भक्तपुर महोत्सव,"भक्तपुर (कास) भक्तपुर नगरपालिकाले नेपाल भ्रमण वर्ष २०२० को अवसरमा पाँचदिने भक्तपुर महोत्सव गर्ने भएको छ । महोत्सव व्यवस्थापनका लागि नगरप्रमुख सुनील प्रजापतीको संयोजकत्वमा १६१ सदस्यीय व्यवस्थापन समिति तथा उपसमिति गठन गरिएको छ । नगरपालिकाले आगामी चैत ४ देखि ८ गतेसम्म महोत्सव गर्ने भएको हो । महोत्सवमा भक्तपुरको मौलिक जीवनशैली, माटोका भाँडाको सीप प्रदर्शनी, स्थानीय उत्पादन, खाद्य उत्सव, दही उत्सव, पुस्तक तथा शैक्षिक प्रदर्शनी, सांस्कृतिक प्रतियोगिता, व्यापार मेला, महिला तथा बालबालिका मैत्री गतिविधिलगायत प्रदर्शनी गर्ने नगरपालिकाले जनाएको छ । महोत्सवबारे महानगरपालिकाले बिहीबार सहकारीकर्मीहरूसँग छलफल गरेको छ ।"
आफ्नै भवनमा मालपोत,"धादिङ (कास) भूकम्पले क्षतिग्रस्त जिल्ला मालपोत कार्यालयको सेवा सुविधासम्पन्न नयाँ भवनबाट सुरु भएको छ । मृत सञ्जीवनीरुपल सुप्रिमयुस जेभीले २०७१ फागुन १० गते भवन निर्माणको सम्झौता गरेको थियो । निर्माण सुरु हुनासाथ भूकम्प र त्यसपछि भारतीय नाकाबन्दीका कारण समयावधि थप गरिएको थियो । २ करोड ६३ लाखमा सम्झौता गरिए पनि ठेकेदार कम्पनीले भने अन्तिम किस्ता भुक्तानी नपाएको गुनासो गरेको छ । कम्पनीका प्रमुख रेशम श्रेष्ठले भने, भवन सकेर हस्तातरण भई मालपोत कार्यालय सञ्चालनमै आइसकेको छ । हामीले पूरा भुक्तानी पाउन सकेका छैनौं ।"
"राहदानी केरमेट गरे ५ वर्ष कैद, ५ लाख जरिवाना","विदेशी नागरिक नेपालमा बसेर राहदानी र भिसा दुरुपयोग गरेको पाइए पाँच लाख रुपैयाँ जरिवाना र पाँच वर्षसम्म कैद सजाय गर्न प्रस्ताव गरिएको छ । गृहमन्त्री रामबहादुर थापाले संघीय संसद् सचिवालयमा बिहीबार राष्ट्रिय सभाको विधेयक शाखामा दर्ता गरेको अध्यागमन सम्बन्धमा व्यवस्था गर्न बनेको विधेयक२०७६ मा उक्त सजायको व्यवस्था गरिएको हो । राहदानी दुरुपयोग, केरमेट वा अनधिकृत प्रयोग गर्ने तथा झूटा विवरण देखाएर नेपाली भिसा लिने विदेशीलाई ५ वर्षसम्म कैद वा ५ लाख रुपैयाँ जरिवाना वा दुवै सजाय हुने व्यवस्था विधेयकमा छ । त्यस्तो कसुरमाथि जिल्ला अदालतले टुंगो लगाउने प्रस्तव गरिएको छ । त्यसैगरी, विदेशी राहदानी वा नेपाली भिसा सच्याउन र नक्कली राहदानी तथा नक्कली भिसा प्रयोग गर्न सघाउनेलाई २ वर्ष ६ महिना कैद र २ लाख ५० हजार रुपैयाँसम्म जरिवाना हुन सक्ने व्यवस्था विधेयकमा छ ।हालको अध्यागमन ऐनमा भने यस्तो कसुर गर्ने विदेशीलाई ५ वर्ष कैद र १ लाख रुपैयाँसम्म मात्रै जरिवाना गर्न सकिने व्यवस्था छ । अध्यागमन विभागका महानिर्देशक ईश्वरराज पौडेलले २७ वर्षअघि बनेको कानुनलाई समयसापेक्ष बनाउन र परिवर्तित सन्दर्भअनुरूप मिलाउन विधेयकमा थुप्रै प्रावधान थपघट गरिएको बताए । विधेयकमा जरिवाना र कैद सजायको अनुपात बढाइएको छ, अनुसन्धानका क्रममा भएका वा अन्य अपराध कसुरमा भाग्न सक्ने सम्भावना रहेकालाई विभागले नै हवाई वा स्थल नाकाबाटै रोक्न सक्नेछ, पौडेलले भने, विभागलाई थप उत्तरदायी बनाउन यसको अधिकार र जिम्मेवारीसमेत बढाइएको छ ।विद्यमान ऐनअनुसार भिसा अवधिभन्दा बढी समय बस्ने तथा पर्यटक भिसा लिएर काम गर्नेलगायत कसुरमा विदेशीलाई ५० हजार रुपैयाँसम्म जरिवाना गर्ने तथा देशनिकाला गर्ने व्यवस्था रहेको छ । यसलाई बढाएर १ लाख रुपैयाँसम्म जरिवाना गर्न सकिने व्यवस्था विधेयकमा उल्लेख गरिएको छ । अनुसन्धानमा रहेका नेपाली वा विदेशीले हिरासतमै गैरकानुनी गतिविधि गरेमा, प्रतिबन्धित क्षेत्रमा पदयात्रा अनुमति नलिई भ्रमण गरेमा वा अध्यागमनका कर्मचारीलाई दुर्व्यवहार गरेमा १ वर्ष कैद वा १ लाख रुपैयाँसम्म जरिवाना वा दुवै सजाय हुन सक्ने व्यवस्था गरिएको छ । नेपालको कानुन उल्लंघन गरेका, अन अराइभल भिसा सुविधा नभएका देशका नागरिक वा इन्टरपोलको खोजी सूचीमा रहेका व्यक्तिलाई नेपाल ल्याएको पाइए सम्बन्धित एयरलाइन्सलाई समेत १ लाख रुपैयाँसम्म जरिवाना गरिने प्रस्ताव विधेयकमा गरिएको छ । त्यस्ता व्यक्ति भित्र्याउनेलाई जुन मुलुकबाट ल्याएको हो, त्यहीँ पुर्याउनुपर्ने दायित्वसमेत सम्बन्धित एयरलाइन्सकै हुनेछ । यी तीनवटै प्रावधान नयाँ हुन् ।नेपालमा गैरकानुनी रूपमा बसोबास गरेका तर आफ्नो देश फर्कन सक्ने आर्थिक अवस्था नभएका विदेशीलाई सरकारले सबै दायित्व लिएर सम्बन्धित देशमै पठाउन सक्ने अधिकार अध्यागमन विभागका महानिर्देशकसँग हुने विधेयकमा उल्लेख छ । हाल त्यस्ता व्यक्तिलाई मन्त्रिपरिषद् बैठकको निर्णयअनुसार निष्कासन गरिँदै आएको छ ।विभिन्न अपराध अभियोगमा अदालतबाट दोषी ठहरिएका, फरार भएका वा अनुसन्धानका क्रममा रहेका व्यक्तिलाई विदेश जान नदिन अध्यागमन विभागले नै रोक लगाउन सक्नेछ । हालको कानुनअनुसार त्यस्ता व्यक्तिलाई रोक्न सम्बन्धित कार्यालयले अध्यागमनलाई आग्रह गर्नुपर्छ ।"
"तमिलनाडुमा बस दुर्घटना,७ नेपालीको मृत्यु, २१ घाइते","नेपाली तीर्थयात्री सवार बस बुधबार राति दक्षिण भारतीय राज्य तमिलनाडुको सालेममा दुर्घटना हुँदा सात जनाको मृत्यु भएको छ भने २१ जना घाइते भएका छन् । कन्याकुमारीबाट तमिलनाडु हुँदै महाराष्ट्रको नासिकतर्फ जाँदै गरेको को१ख ५३३४ नम्बरको बस सालेम जिल्लाको ४४ नम्बर हाइवेमा विपरीत दिशाबाट आएको बससँग ठोक्किएको हो । ६ जनाको घटनास्थलमै र एक जनाको उपचारका क्रममा मृत्यु भएको छ । मृत्यु हुनेमा पाँच पुरुष र दुई जना महिला छन् । तमिलनाडुकै मिनाक्षी मन्दिर दर्शन गरेर नासिक जाँदै थियौं, अचानक यस्तो दुर्घटना भयो, सँगै यात्रा गरिरहेका अमरनाथ चौधरीले फोनमा भने । उनका अनुसार दुर्घटनामा परेर मृत्यु हुनेमा वीरबहादुर राई, टीकाराम चौधरी, गोपाल तामाङ, फूलसरी चौधरी, बुधनी चौधरी, विष्णु दाहाल, रशिलाल चौधरी छन् । रशिलाल र बुधनी श्रीमानश्रीमती हुन् ।चौधरीका अनुसार नेपाली तीर्थालु बोकेको बससँग विपरीत दिशाबाट आएको बस ठोक्किएको हो । हाम्रो ड्राइभरले राति गाडी नचलाउने भनेपछि केही यात्रुहरू रात बिताउन मन्दिर खोज्दै थियौं । बस राजमार्गको छेउमा रोकिराखेको थियो, उनले भने, एउटा मन्दिर भेटिएपछि ड्राइभरले बसलाई त्यतै मोड्दै थियो, तर त्यही बेला अर्कातिरबाट रफ्तारमा आएको नाइट बस हाम्रो बससँग सोझै ठोक्कियो । तीव्र गतिमा आएको बसले ठक्कर दिँदा तीर्थयात्री सवार बस हावामा उछिट्टिएर कतिपय यात्रुहरू झ्यालबाटै बाहिर खसेको चौधरीले बताए । ठक्कर दिने बसका यात्रुहरूलाई भने खासै चोटपटक लागेको छैन । मलगायत केही साथीहरू उत्रिएर मन्दिरमा बास बस्न प्रबन्ध के कस्तो छ भनेर बुझेर आउँदै थियौं, बस हावामा भकुन्डो फालिएजस्तो देखें, उनले भने । दुर्घटनामा घाइतेको सालेमकै सरकारी अस्पतालमा उपचार भइरहेको छ । चार जनाको अवस्था गम्भीर छ भने अधिकांशको हातखुट्टा भाँचिएको र केहीको ढाडमा चोट लागेको छ । सख्त घाइते हुनेमा सहचालक सुमन चौधरी पनि छन् । सुनसरीको दुहबीबाट गत माघ २३ मा दक्षिण भारतका विभिन्न स्थानका तीर्थस्थल दर्शनका लागि एक महिने यात्रामा निस्केको बसमा ३४ यात्रु थिए । तीर्थालुले कन्याकुमारी, रामेश्वरम, मिनाक्षी मन्दिर, जगन्नाथ, बाबाधाम, गंगासार घुमिसकेका थिए । उनीहरूको तमिलनाडुको मदुराई गएर महाराष्ट्रको नासिक हुँदै राजस्थानको बाटो नेपाल फर्कने कार्यक्रम थियो । त्यही क्रममा बाटैमा दुर्घटना भएको हो । ठक्कर दिने भारतीय बसका चालकलाई प्रहरीले नियन्त्रणमा लिएको छ । नेपाली पक्षले क्षतिपूर्तिका लागि दाबी गरेको चौधरीले कान्तिपुरलाई बताए । तर, कागजी प्रक्रियाका लागि भाषाका कारण दोहोरो कुराकानी गर्न समस्या परिरहेको समेत उनले सुनाए । दक्षिण भारतका तमिलनाडुलगायत राज्यका ग्रामीण भेगमा तमिल भाषा मात्र बोलिन्छ । कानुनी प्रक्रियाका लागि र अस्पतालमा भाषाले गर्दा निकै समस्या परेको छ, चौधरीले भने । घाइतेको उपचार र मृतकहरूको शव फिर्तालगायतका प्रक्रियाका लागि दिल्लीस्थित नेपाली दूतावासले समन्वय गरिरहेको प्रवक्ता हरि ओडारीले जानकारी दिए । बिहानैदेखि भारतको विदेश मन्त्रालय, स्थानीय प्रशासनसँगको मृतकहरूको शव फिर्ता र घाइतेहरूको उपचारका लागि समन्वय गरिरहेका छौं, उनले भने ।"
एमसीसी कार्यदलमै मतभेद,"अमेरिकी सहयोग निकाय मिलेनियम च्यालेन्ज कर्पोरेसन (एमसीसी) सँग भएको सम्झौता अध्ययन गर्न सतारूढ दल नेकपाले बनाएको कार्यदल सदस्यहरूकै फरकफरक मत बाहिर आउन थालेका छन् । कार्यदलका नेताहरू सार्वजनिक रूपमै एमसीसी सम्झौता संसद्बाट अनुमोदन हुने वा नहुने भनेर बहसमा उत्रिएका छन् । कार्यदलका एक सदस्य तथा परराष्ट्रमन्त्री प्रदीपकुमार ज्ञवालीले बुधबार तीनदिने बंगलादेशको भ्रमण गरी फर्कने क्रममा त्रिभुवन विमानस्थलमा सञ्चारकर्मीसँग कार्यदलले सुझाव मात्र पेस गर्ने बताएका छन् । कार्यदलले एमसीसी सम्झौता अनुमोदन गर्ने वा नगर्ने भन्ने विषयमा कुनै निर्णय गर्दैन, उनले भने । केन्द्रीय कमिटी बैठकमा केही नेताले प्रस्ट नबुझेकाले अध्ययन गरेर थप प्रस्ट पार्ने अधिकार कार्यदललाई दिइएको उनको भनाइ थियो ।मन्त्री ज्ञवालीले सरकारले एमसीसी सम्झौता साउनमै संसद्मा प्रस्तुत गर्नुको तात्पर्य प्रस्ट नै भएको बताए । कार्यदलले थपिएको म्यादभित्रै प्रतिवेदन बुझाउने पनि उनले बताए । कार्यदलकै अर्का नेता भीम रावलले भने एमसीसीसँग सम्बन्धित अन्य करिब एक दर्जन सम्झौता पनि पाइएकाले त्यसमा अध्ययन गरिरहेको बताएका छन् । फागुन ४ मा भएको कार्यदल बैठकपछि उनले एमसीसी सम्झौता संसद्बाट अनुमोदन हुन्छ वा हुँदैन भनेर बाहिर कसैले बोल्नु गलत रहेको बताएका थिए । पार्टीको दोस्रो केन्द्रीय कमिटी बैंठकले एमसीसी सम्झौता अध्ययन गर्न कार्यदिशा दिएको र त्यहीअुनसार कार्यदलले काम गरिरहेको उनको भनाइ थियो । बाहिर कसले कहाँ केके चर्चा गर्यो उहाँहरूलाई नै सोध्नुपर्छ । नेपालको संविधान, सार्वभौमसत्ता, आत्मनिर्णयको अधिकारसँग बेमेल हुने सम्झौताका कुरासँग मैले असहमत रहेको भन्दै आएको छु, उनले भनेका थिए । रावलले एमसीसी सम्झौता अमेरिकी रक्षा मन्त्रालयबाट समयसमयमा आएका प्रतिवेदन, अमेरिकी मन्त्री र अधिकारीहरूका भनाइ र हिन्द प्रशान्त रणनीतिसँग जोडिएर आएकाले पनि सार्वजनिक चर्चा भएको बताएका थिए । नेकपाको केन्द्रीय कमिटी बैठकले गत महिना वरिष्ठ नेता तथा पूर्वप्रधानमन्त्री झलनाथ खनालको नेतृत्वमा तीन सदस्यीय कार्यदल गठन गरेको हो । कार्यदल सदस्य रावल एमसीसीका कट्टर आलोचक र ज्ञवाली समर्थकका रूपमा चिनिएका छन् । कार्यदललाई १० दिनभित्र सुझावसहितको प्रतिवेदन सचिवालयमा बुझाउन भनिए पनि काम नसकिएपछि फागुन १० सम्म समय थपिएको छ । नेकपाले अध्ययनका लागि कार्यदल बनाए पनि प्रधानमन्त्री केपी शर्मा ओलीले पटकपटक छिट्टै उक्त सम्झौता संसद्बाट अनुमोदन हुने दाबी गर्दै आएका छन् । उनले एमसीसी नबुझेकाहरूले विरोध गरेकाले अध्ययन गर्नुपरेको टिप्पणी पनि गरेका छन् । अर्का अध्यक्ष पुष्पकमल दाहालले नेपालको हित अनुकूल हुने गरी एमसीसी सम्झौतालाई अघि बढाइने बताएका छन् । अर्कोतर्फ कार्यदलकै एक सदस्य तथा परराष्ट्रमन्त्री ज्ञवालीमाथि आवश्यक कागजात ल्याएर अध्ययन गर्न असहयोग गरेको आरोप लागेको छ । सुरुमा कार्यदलले परराष्ट्रलाई सम्झौताको सम्पूर्ण कागजजात ल्याउन पत्र लेखेको थियो । पत्रको जवाफ नआएपछि कार्यदलले पार्टीका महासचिव विष्णु पौडेललाई पत्र लेखेर परराष्ट्रबाट आवश्यक कागजात उपलब्ध गराउन आग्रह गरेको छ । परराष्ट्र मन्त्रालयबाट कागजपत्र उपलब्ध हुने क्रममा छन् । त्यो आएपछि थप अध्ययन गरेर सुझाव प्रतिवेदन पार्टीमा बुझाउँछौं, कार्यदलका संयोजक झलनाथ खनालले भने । उनले पनि फागुन १० भित्रमा सुझावसहितको प्रतिवेदन बुझाउने बताएका छन् । कार्यदलले सम्झौताको अध्ययन गरिरहेको अवस्थामा माघ अन्तिम साता वासिङ्टनबाट काठमाडौं आएका एमसीसीका सहायक उपाध्यक्ष जोनाथन ब्रुक्सलाई प्रधानमन्त्री ओली, परराष्ट्रमन्त्री ज्ञवाली र अर्थमन्त्री युवराज खतिवडाले करिब ५५ अर्ब रुपैयाँको अनुदान रहेको एमसीसी सम्झौतालाई छिट्टै संसद्बाट अनुमोदन गराउने वाचा गरेका थिए ।कार्यदल संयोजक खनाललाई भेट्न डल्लु पुगेका ब्रुक्सलाई त्यहाँ उपस्थित नेता रावलले भने एमसीसी सम्झौताबारे एकपछि अर्को प्रश्न सोधेका थिए । अमेरिकी सरकार र ब्रुक्सले एमसीसी सम्झौता नेपालले संशोधन गरेर अनुमोदन गराए मान्य नहुने प्रस्ट पारिसकेका छन् । नेता रावल भने एमसीसी सम्झौतामा नेपालको संविधान, सार्वभौमसत्ता, आत्मनिर्णयको अधिकारसँग बेमेल हुने कुरा भए संशोधन गर्नुपर्ने बताउँदै आएका छन् । एमसीसीका विषयमा कार्यदल सदस्यहरूकै बाझिने धारणा सार्वजनिक रूपमा आउन थालेपछि कार्यदलले सर्वसम्मत निष्कर्ष निकाल्नेमा शंका बढेको छ ।"
संसद्बाट अनुमोदन हुन्छ : अर्थमन्त्री,"काठमाडौं अर्थमन्त्री युवराज खतिवडाले अमेरिकी मिलेनियम च्यालेन्ज कर्पोरेसन (एमसीसी) सँग भएको सम्झौता संघीय संसद्बाट अनुमोदन हुने बताएका छन् । नेपाल भ्रमणमा रहेका अमेरिकी सांसदसँग बिहीबार भएको भेटमा खतिवडाले एमसीसीबाट प्राप्त हुने अमेरिकी अनुदान नेपाललाई चाहिनेमा द्विविधा नरहेको समेत बताए । अमेरिकी कंग्रेसका सदस्यद्वय अमी बेरा र जर्ज होल्डिङले मन्त्री खतिवडासमक्ष नेपालको अर्थतन्त्र, निजी क्षेत्रको भूमिका, राष्ट्रिय प्राथमिकताका क्षेत्र तथा हितका पक्षमा सरकारले अघि सारेका विषयमा चासो व्यक्त गरेका थिए । उनीहरूले नेपालको विकासले अमेरिकाको निजी क्षेत्रमा सकारात्मक सन्देश प्रवाह हुने धारणासमेत राखेको अर्थ मन्त्रालयद्वारा जारी विज्ञप्तिमा उल्लेख छ । अमेरिकी सांसद तथा एसिया, प्रशान्त एवं परमाणु अप्रसार उपसमिति (एचएफएसी) का अध्यक्ष अमी बेराको नेतृत्वमा चार सदस्यीय प्रतिनिधिमण्डल चारदिने नेपाल भ्रमणमा बिहीबारै काठमाडौं आइपुगेको हो । काठमाडौंस्थित अमेरिकी दूतावासका अनुसार भ्रमणको उद्देश्य नेपालमा अमेरिकी विदेश नीति र सहायताका बारेमा जानकारी लिनु हो । प्रतिनिधिमण्डलले सरकारी अधिकारी, नागरिक समाजका सदस्य, काठमाडौंस्थित अमेरिकी दूतावास र मिलेनियम च्यालेन्ज कर्पोरेसनका अधिकारीसँग भेट्ने कार्यक्रम रहेको दूतावासले जनाएको छ । नेपाल आउनुअघि बेरा नेतृत्वको प्रतिनिधिमण्डलले भारत र श्रीलंकाको भ्रमण गरेको थियो । भ्रमण दलका सदस्यमा सांसद बेरा र जर्ज होल्डिङसँगै हाउस वेज एन्ड मिन्स कमिटीका सदस्य निकोल बरोज, एसिया, प्रशान्त एवं परमाणु अप्रसार उपसमितिका निर्देशक र एचएफएसीका वरिष्ठ कर्मचारी साजित गान्धी रहेको राजदूतावासले जनाएको छ ।"
नागरिकसँग मर्यादित व्यवहार गर्नुस् : गृहसचिव,"काठमाडौं (कास) गृहसचिव महेश्वर न्यौपानेले सेवाग्राही तथा आम नागरिकलाई मर्यादित र शिष्ट व्यवहार गर्न प्रहरीलाई निर्देशन दिएका छन् । गृहसचिवमा सरुवा भएपछि पहिलोपटक बिहीबार प्रहरी प्रधान कार्यालयको निरीक्षण गरेका न्यौपानेले बोलीवचन र व्यवहार शिष्ट, मर्यादित र नम्र बनाउन निर्देशन दिए । हाम्रो व्यवहार, काम गर्ने शैली, सेवाग्राहीलाई सम्बोधन गर्दा थप मर्यादित, सभ्य र सुसंस्कृत हुनुपर्छ, न्यौपानेले भने, यसका साथै संगठनको शिर झुकाउने प्रवृत्तिविरुद्ध सबै एकताबद्ध भई लाग्न पनि उत्तिकै अनिवार्य छ । न्यौपानेले गलत काम गर्ने प्रहरीलाई उन्मुक्ति नदिइने स्पष्ट पारे ।"
परराष्ट्रमन्त्री जेनेभा जाने,काठमाडौं (कास) परराष्ट्रमन्त्री प्रदीपकुमार ज्ञवाली संयुक्त राष्ट्रसंघ मानव अधिकार परिषद्को ४३ औं उच्चस्तरीय बैठकमा भाग लिन शुक्रबार जेनेभा जाने भएका छन् । बैठक फागुन १२ मा सुरु हुँदै छ । परराष्ट्र मन्त्रालयका अनुसार ज्ञवालीले फागुन १३ गते बैठकलाई नेपालका तर्फबाट सम्बोधन गर्ने कार्यक्रम छ ।
लक्ष्मण थारूले अनशन तोडे,धनगढी (कास) १४ बुँदे माग राख्दै आमरण अनशन बसेका थारुहटथारुवान राष्ट्रिय मोर्चाका केन्द्रीय संयोजक लक्ष्मण थारूले आठौं दिनमा अनशन तोडेका छन् । जिल्लास्थित राजनीतिक दलले माग पूरा गराउन पहल गर्ने लिखित प्रतिबद्धता गरेपछि थारूले बिहीबार अनशन तोडेका हुन् । कैलालीका प्रमुख जिल्ला अधिकारी यज्ञराज बोहराले जुस खुवाएर अनशन तोडाए । मोर्चाका संयोजक थारूले फागुन १ देखि अनशन सुरु गरेका थिए ।
मन्त्रालयको कामप्रति मन्त्री पुन असन्तुष्ट,"काभ्रे (कास) ऊर्जा, जलस्रोत तथा सिँचाइमन्त्री वर्षमान पुनले मन्त्रालयका कामको प्रगति सन्तोषजनक नभएको भन्दै असन्तुष्टि जनाएका छन् । स्थिर सरकार र कर्मचारी प्रशासन हुँदा पनि बजेटसमेत खर्च हुन नसकेको भन्दै उनले असन्तुष्टि व्यक्त गरेका हुन् । सरकार पाँच वर्षका लागि छ, सचिवदेखि आयोजना प्रमुखसम्म एकदुई वर्षसम्म चलाइएको छैन । बजेट पनि समयमा नै आउँछ, तर अहिले बजेट किन खर्च भएन ? जलस्रोत तथा सिँचाइ विभागले धुलिखेलमा गरेको १२ औं सिँचाइ राष्ट्रिय गोष्ठीको बिहीबार उद्घाटन गर्दै उनले भने, पहिला सरकार अस्थिर हुँदा पेस्की बजेटबाट पनि ८० प्रतिशत खर्च हुन्थ्यो, तर चालु आर्थिक वर्षको सात महिनामा जम्मा २४ प्रतिशत मात्रै खर्च भएको छ, यसको कारण पत्ता लगाउनुपर्छ ।"
सेनाको युनिटी जर्नल,काठमाडौं (कास) नेपाली सेनाले आफ्नो स्थापना दिवस तथा महाशिवरात्रिको अवसरमा युनिटी जर्नल प्रकाशन गरेको छ । उपप्रधान तथा रक्षामन्त्री ईश्वर पोखरेलले बिहीबार जर्नलको विमोचन गरे । कार्यक्रममा प्रधानसेनापति पूर्णचन्द्र थापाले सामरिक र सुरक्षा सम्बद्ध विषयवस्तु समेटेर पहिलोपटक युनिटी जर्नल प्रकाशन भएकामा अत्यन्तै खुसी लागेको र आफ्नो संगठनले यसलाई निरन्तरता दिने प्रतिबद्धता व्यक्त गरे ।
राजीनामा उन्मुक्ति हुन सक्दैन,"सञ्चार तथा सूचना प्रविधिमन्त्री गोकुल बाँस्कोटाले सेक्युरिटी प्रिन्टिङ प्रेस खरिदका क्रममा ७० करोड रुपैयाँ कमिसनका लागि मोलमोलाइ गरिरहेको अडियो रेकर्ड सार्वजनिक भएसँगै नैतिकताका आधारमा राजीनामा दिएका छन् । भ्रष्टाचारसम्बन्धी यति ठूलो काण्डमा मुछिएका उनलाई राजीनामा दिएकै भरमा उन्मुक्ति भने दिइनु हुँदैन । भ्रष्टाचार निवारणसम्बन्धी संवैधानिक अंग अख्तियार दुरुपयोग अनुसन्धान आयोग र संसद्को सार्वजनिक लेखा समितिले यस सम्बन्धमा निष्पक्ष छानबिन गर्नुपर्छ । र, दोषी पाइएमा उनलाई कानुनअनुसार कारबाहीको दायरामा ल्याउनुपर्छ । बाँस्कोटाले सेक्युरिटी प्रेससँग सम्बन्धित एक प्रतिनिधिसँग कमिसनको मोलतोल गरिरहेको अडियो बिहीबार सार्वजनिक भएको हो । सुरुमा उनले अहिले प्रविधि पनि अनेक थरीका छन् भन्दै उक्त अडियोको सत्यतामाथि शंका उब्जाउन खोजे पनि त्यसको आवाज र लवज उनकै भएको प्रस्ट सुनिन्छ । फरेन्सिक परीक्षणपछि यसको सत्यतथ्य पत्ता लाग्ने नै छ । अबको छानबिन त्यो अडियोको सत्यता जाँच्ने र यस काण्डका अरू रहस्य पहिल्याउनेतर्फ केन्द्रित हुनुपर्छ । सार्वजनिक खरिदका क्रममा कमिसनको चलखेल कसरी हुन्छ र मुलुकको ठूलो सम्पत्ति राज्य सञ्चालकहरूको निजी गोजीमा पुर्याइन्छ भन्ने स्थापित हुने गरी यस प्रकरणको अनुसन्धान गरिनुपर्छ । भ्रष्टाचार हुन लागेको र आम जानकारीमा आइसकेको यस घटनामा अख्तियारले अग्रसक्रियता देखाउनुपर्छ ।अडियोमा बाँस्कोटाले ७० करोड रुपैयाँ वरपर रहेर मोलमोलाइ गरेका छन् । नेपालका बहुसंख्यक नागरिकको जीवनमा यो कल्पनाबाहिरको अंक हो । हाम्रो प्रतिव्यक्ति आम्दानीअनुसार यो करिब ६ हजार नेपालीको वर्षभरिको कमाइ बराबर हो । गरिब देशका विपन्न नागरिकले विभिन्न नाममा मुलुकलाई तिरेको करको रकम राज्य सञ्चालकले यसरी सार्वजनिक खरिदका क्रममा गोलमाल गरेर आफ्नो पोल्टामा पार्न खोज्नु गम्भीर आर्थिक अपराध हो । जनताका नाममा राजनीति गर्नेहरूको यसभन्दा ठूलो बेइमानी अरू हुन सक्दैन । बाँस्कोटा अझ ठूलो कमिसनको चक्करमा लागेका कारण यो प्रकरण बाहिरिएको भनिएको छ । यसर्थ, यस काण्डको सबै कोणबाट छानबिन गरिन आवश्यक छ । राज्य सम्पत्तिमाथि यति ठूलो भ्रष्टाचार हुन लागेको विषयलाई त्यसै फासफुस हुन दिइनु हुन्न । प्रिन्टिङ प्रेस कसलाई किन्न दिने भन्ने निर्णय गर्नुअघि नै ती कमिसन एजेन्टसित मन्त्रीको हैसियतमा बाँस्कोटाले भेटघाट गरेका हुन् । सार्वजनिक खरिद प्रक्रियाको विधि र पारदर्शितामै प्रश्न उब्जाउने यस्तो भेटघाट नै आफैंमा शंकास्पद देखिन्छ । मन्त्रिपरिषद्को जिम्मेवार सदस्यको यस्तो संलग्नताले सरकारकै अनुहारलाई समेत धमिलो पारेको छ । त्यसैले प्रधानमन्त्री केपी शर्मा ओली यस्ता घटनाप्रति गम्भीर बन्नुपर्छ । प्रधानमन्त्रीले बाँस्कोटाप्रति विशेष कृपादृष्टि राख्दै आएको सार्वजनिक जानकारीबाट लुकेको छैन । ओलीकै संरक्षणका कारण अरू समकक्षीका तुलनामा उनले सत्तामा विशेष हैसियत र अवसर पाउँदै आएका थिए । उनी मन्त्री भएपछि प्रधानमन्त्रीकै निजी निवासमा बस्दै आएका छन् । प्रधानमन्त्रीको विश्वासपात्र मानिने बाँस्कोटा सरकारका प्रवक्ता थिए, तर उनको बोलीवचन अक्सर पदअनुकूल हुँदैनथ्यो । त्यही अस्वाभाविक रुखो स्वभावका कारण उनी आलोचित थिए । तैपनि प्रधानमन्त्री त्यसप्रति उदासीन देखिन्थे । उल्टो उनी बाँस्कोटाको उचाइ बढाइदिनपट्टि लाग्थे र उनको प्रशंसा गर्दै हिँड्थे । हालै मात्र धुलिखेल नगरपालिकाको कार्यक्रममा प्रधानमन्त्री ओलीले बाँस्कोटाको अस्वाभाविक प्रशंसा गर्दै भनेका थिए, आज देशमा राजनीतिक तुलो राख्ने हो भने, तुलोको एकातिर गोकुल बाँस्कोटा, अर्कोतिर अरू सबैजसो ! यति अतिशयोक्तिपूर्ण टिप्पणी गरेका प्रधानमन्त्रीले बाँस्कोटाका विवादास्पद कामकारबाहीबारे केही थाहा पाएका थिएनन् ? प्रश्न यतातर्फ पनि सोझिन्छ । राज्यको गुप्तचर निकायलाई आफूमातहत ल्याएका प्रधानमन्त्रीले यस्तो सूचनाचाहिँ पाएका थिएनन् भनेर पत्याउन मुस्किल छ । उक्त अडियो रेकर्ड केही साताअघि प्रधानमन्त्री कार्यालयमा पनि पठाइएको जानकारी यसबीचमा सार्वजनिक भएको छ । यसबाट भ्रष्टाचारप्रति शून्य सहनशीलताको सरकारी नाराकै औचित्यमा प्रश्न उठेको छ ।प्रधानमन्त्री ओली र वर्तमान सरकार भ्रष्टाचारप्रति साँच्चै शून्य सहनशील होहोइन, थाहा पाउनका लागि यो प्रकरण एउटा परीक्षणको घटना हुनेछ । यो परीक्षामा उत्तीर्ण हुन सरकारले अख्तियार र संसद्लाई कुनै दबाब नदिई यसको विस्तृत छानबिन गर्न सघाउनुपर्छ । साथै, पछिल्लो समय विवादास्पद बनेको यति प्रकरणमा पनि सरकार अनावश्यक ढाकछोप गर्नतर्फ नलागी वास्तविकता अनुसन्धान गर्नपट्टि लाग्नुपर्छ । सरकारको नेतृत्व अब पनि राज्य सम्पत्तिको अनियमितताप्रति गम्भीर भएन भने, सरकारमा संलग्न व्यक्तिहरू एकपछि अर्को काण्डमा मुछिइरहन्छन्, मुलुकमा भ्रष्टाचार झन् संस्थागत हुँदै जान्छ । यस्तै दिनहरू देख्न मात्रै नेपाली नागरिकले आफूहरूलाई सरकारमा पुर्याएका होइनन् भन्ने यथार्थ प्रधानमन्त्री ओली र उनको मन्त्रिपरिषद्ले मनन गर्नुपर्छ ।"
विश्वासको संकट,"नयाँ समायोजनहालै मात्र अर्थमन्त्री युवराज खतिवडाले संशोधित मध्यावधि आम्दानीखर्चको हिसाब पेस गरेका छन् । बजेट पेस गर्दा ठूला कुरा गर्नु अनि बीचमा आएर अर्थविज्ञको टोपी लगाउँदै बजेट संशोधन गर्नु खतिवडाको दुई वर्षदेखिको विशेषता बनेको छ । यथार्थ के हो भने, देशमा आर्थिक विकासको जग दह्रो छैन । यसको मूलकारण सरकार र जनताबीचको घट्दो विश्वास र सम्बन्ध हो । सरकारी लगानी गर्ने क्षमता यो वर्ष पोहोरभन्दा घटेको छ । निजी क्षेत्रको विस्तारमा महत्त्वपूर्ण भूमिका खेल्न सक्ने राष्ट्रिय गौरवका योजनाहरूको प्रगति निराशाजनक छ । राजस्व घटेको छ । पुँजीगत खर्च घटेको छ । विदेशी अनुदान र ऋण घटेको छ । तर सरकार भन्छ ८५ प्रतिशतको आर्थिक वृद्धिदर घट्दैन । विज्ञ अर्थमन्त्रीले भनेको कसरी नमान्ने ? तर, यही विज्ञताको बलमा हरेक वर्ष बजेट अनुमानमा उनले आफूलाई गलत साबित गर्दै आएका छन् । आखिर किन यस्तो हुँदै छ ? किन सरकारको लगानी क्षमतामा ह्रास हुँदै छ ? यसको उत्तर केलाउँदा स्पष्ट हुन्छ, जुन सरकार भ्रष्ट हुन्छ, त्यसको कार्यान्वयन क्षमता कमजोर हुन्छ र भ्रष्टाचारबाट बढीभन्दा बढी कुत असुल्न सजिलो हुन्छ । यो पत्याउन गाह्रो पर्छ, तर यथार्थ यही हो । हचुवामा बजेट राख्ने प्रथा किन घट्दैन ? यसको उत्तर स्पष्ट छ हचुवामा बजेट राखेपछि रकमान्तरका नाममा त्यसको दुरुपयोग गर्न सजिलो हुन्छ । योजना भनेको बेला सक्ने परिपाटीले भ्रष्टाचार नियन्त्रण गर्छ । त्यसैले योजना सकेसम्म भनेको बेला नसक्ने र खर्च बढ्यो भनी ठेकेदारसँग मिलेर भ्रष्टाचार गर्ने गरिएको छ । त्यसैले हरेक परियोजनामा यो रोग देखा पर्छ । किनभने यसबाट सत्ताधारीहरूलाई ठेकेदारसँगको मिलेमतोमा थप रकम निकासा गरी जनताको रकम लुट्न सजिलो हुन्छ । अर्थात्, भ्रष्टाचारलाई अँगालेको राजनीतिमा हचुवामा रकम विनियोजन गर्नु भ्रष्टलाई राम्रो ठाउँमा पठाउनु, सय रुपैयाँ पर्ने काममा थप्दै ५०० रुपैयाँ पुर्याउनु र समयमा योजना कार्यान्वयन नगर्नु संस्थागत रूपमै अनिवार्य हुन्छ । त्यसैले विज्ञताको जति गफ गरे पनि नेपालको बजेट व्यवस्था अक्षम, अपारदर्शी र भ्रष्ट हुनु स्वाभाविक छ । यति हुँदाहुँदै पनि आर्थिक विकास लक्ष्य अनुरूप हुन सक्थ्यो होला । तर यसका लागि दुई सर्त छन् । पहिलो, सरकारी लगानीको प्रतिफलमा वृद्धि भएको भए नतिजा सकारात्मक हुन सक्थ्यो । दोस्रो, सरकारमा लगानीकर्ताको विश्वास बढेर निजी क्षेत्र अगाडि सरेको भए पनि यो सम्भव थियो । तर यी दुवै कतै देखिँदैनन् । जनताले देख्ने त ललिता निवास काण्ड, एनसेल काण्ड, हवाइजहाज काण्ड, यति काण्ड या यस्तै अर्बौंका राजनीतिक भ्रष्टाचारका कथा र व्यथा छन् । वर्तमान शासकहरूको मूल चरित्र भाषणमा नैतिकता तर व्यवहारमा जनताको सम्पत्ति लुट्ने रहुन्जेल सरकारी बजेट समयमा खर्च गर्लान्: गुणात्मकता सुधार्लान्: उन्नति गर्ने, लगानी बढाउन आँट गर्ने नयाँ प्रयोग सुरु गर्ने जस्ता काम गर्न प्रोत्साहन गर्लान् भन्नु यथार्थपरक देखिँदैन । त्यसैले जनताको सरकारप्रतिको घट्दो विश्वास र सरकारको दुईतिहाइको अहंकारमा अडेको भ्रष्टाचारी चरित्रको समायोजनले दिगो विकासको जग बन्दैन । यसका लागि नयाँ संघर्ष आवश्यक भएको छ । लोहनी राष्ट्रिय प्रजातन्त्र पार्टी (प्रजातान्त्रिक) का अध्यक्ष हुन् ।"
मन्त्री बाँस्कोटा र ओलीको परीक्षा,"सञ्चारमन्त्री गोकुल बाँस्कोटाको भ्रष्टाचार कर्तुत बाहिर आएपछि, म पनि भ्रष्टाचार गर्दिनँ, अरुलाई पनि गर्न दिन्नँ भनेर सार्वजनिक रूपमा निकै इमानदार कुरा गर्ने प्रधानमन्त्री ओलीको सदाचार नीतिप्रति गम्भीर प्रश्न उठेको छ । यस घटनाले ओली मन्त्रीमण्डलका सदस्यहरू सुशासन र भ्रष्टाचारमुक्त समाजको लागि कति गम्भीर रहेछन् भन्ने प्रश्न पनि उठाएको छ । सेक्युरिटी प्रिन्टिङ प्रेसको खरिदमा ७४ करोड कमिसन आउने र त्यसको ७० प्रतिशत अर्थात् ५५ करोडको लागि कुराकानी गर्दैगर्दा मन्त्री बास्कोटाको टेप सार्वजनिक भएको छ । प्रधानमन्त्री ओलीको सदाचार नीति केवल भाषण र कागजमा मात्र सीमित गर्नलाई हो त ? यदि भाषणमा मात्र सीमित होइन भने व्यवहारमा कसरी लागू गर्ने ? त्यसको योजना वा खाका सार्वजनिक गरियोस् । त्यस्तै यी कुराहरूको बारेमा पनि छानबिन होस्१ यती होल्डिङ्सलाई बिना प्रतिस्पर्धा गोकर्ण रिसोर्ट ठेक्का २ यतीकै परिवारका सदस्यलाई राजदूत बनाउने प्रसंग४ दिगम्बर झा, मदन खरेल, लक्ष्मीबहादुर निरालाजस्ता विवादास्पद पात्रलाई नियुक्ति दिएको विषय५ प्रधानमन्त्रीको सिंगापुरमा उपचार गराउँदा मेडिकल कलेज सञ्चालकहरू उतै पुगी बिल तिरेको कुरा६ मेडिकल कलेजहरूले उठाएको शुल्कमा सरकार मूकदर्शक बस्ने कुरा७ निजी शिक्षा प्रणालीलाई प्रश्रय दिने गरी नीति बनाउने कुरा८ निर्माण व्यवसायीहरूलाई १ वर्ष समय थप्ने र उनीहरूलाई अनुकूल हुने गरी ऐननियम सच्याउने कुरा । गोपाल देवकोटा, जोरपाटी, काठमाडौं"
अख्तियारको अस्त्र,"राजनीतिमा आफ्ना विरुद्धमा चल्नेलाई वैचारिक एवं भौतिक रूपमा समाप्त पार्ने कदम चलिन्छ । यतिबेला नेकपाभित्र पनि त्यस्तै कदम चालिएको छ । त्यसको उदाहरण हो, माधव नेपालको नाम अख्तियारमा पारिनु । दुई अध्यक्षमध्ये नेपाललाई कसको पक्षमा पार्ने भन्ने प्रतिस्पर्धा यति बेला बेजोडले चलेको छ । ओलीले नेपाललाई आफ्नो पक्षमा पार्नका लागि अख्तियारको तरबार देखाएर धम्क्याएका छन् । दाहालले पार्टी अध्यक्ष वा प्रधानमन्त्री नै बनाउन परे पनि आफू तयार रहेको भन्ने आशय देखाएर नेपाललाई आफ्नो पक्षमा पार्न लागिपरेका छन् । अख्तियारमा घान हालिएको मुद्दालाई नेपालको आगामी कदम हेरेरै के गर्ने भन्ने पक्षमा ओली रहेको बुझिन्छ । नेपाल दाहालको कोर्टमा पुगे भने ललिता निवास सम्बन्धी उक्त मुद्दामा नेपाललाई पनि गच्छदारको हैसियतमा पुर्याउने र आफ्नो कोर्टमा आए त्यसलाई त्यसै टारिदिने ओलीको मनस्थिति देखिन्छ । अख्तियार प्रमुख नवीन घिमिरे आफ्नै गृहजिल्लाका भएका कारण पनि ओलीलाई अहिले यस विषयमा आफ्नो इच्छा अनुसार चल्न सहज भएको छ । सुजन देवकोटा, पालुङटार४, गोरखा"
शिवरात्रि र गाँजाको व्यापार,"शिवरात्रिको दिन पशुपति आसपासका क्षेत्र तथा सडकहरू पूरै अस्तव्यस्त हुने गर्छन् । विशेष गरी शिवजीको प्रसाद खाने भन्दै गाँजाभाङ खाएर लट्ठिने युवायुवतीहरूको भीड पनि यस दिन बेसी हुन्छ । पशुपति क्षेत्रमा गाँजा लगायतको लागुओषधजन्य पदार्थ निषेधित गरिएको भनिए पनि शिवरात्रिको दिन पशुपति क्षेत्रमा गाँजा खाएर लट्ठिनेहरूको संख्यामा कमी आएको पाइँदैन । विगतमा पनि निषेध नै गरिएको भनिएको थियो, तर त्यस्तो देखिएन । यसपालि निषेध भनिए पनि पूर्णरूपमा निषेध हुन्छ या हुन्न, हेर्न बाँकी छ । गत वर्ष दर्शनका लागि लाम लागेका भक्तजनहरूको राम्रो व्यवस्थापन थिएन । यसपालि पनि विगतकै जस्तो त हुँदैन ? यसपालि ५०० जनाजति नागा बाबाहरू पशुपतिमा आएको भन्ने छ । उनीहरूलाई मुख्य मन्दिर परिसरभित्र निश्चित ठाउँमा राख्ने र नागा बाबा रहेको ठाउँबाट दर्शन गर्नका लागि बालबालिकालाई लिएर जान नपाइने गरी व्यवस्था गर्दा राम्रो हुन्थ्यो कि ? जानुका विक, चौदन्डीगढी९, हँडिया, उदयपुर"
प्रधानमन्त्रीका मनका चिन्ता,"प्रधानमन्त्री केपी शर्मा ओलीले देशको कार्यकारी प्रमुखका रूपमा दुई वर्ष पूरा गरेका छन् । लामो राजनीतिक अस्थिरताको पृष्ठभूमि भएको देशमा उनले लगातार दुई वर्ष पदासीन भइरहन पाउनु निश्चय नै एक स्मरणीय र उल्लेख्य उपलब्धि हो । यसलाई स्वयं उनले पनि उपलब्धि नै भनेका छन् । तथापि यस उपलब्धिका बावजुद उनी सन्तुष्ट छैनन् । उल्टै चिन्ताग्रस्त छन् । उनका चिन्ताका अनेक कारण छन् । तिनमा तीन कारणलाई प्रमुख मान्न सकिन्छ । विदितै छ, कोही पनि अकारण चिन्तित हुँदैन । चिन्ताका कारण हुन्छन् । ओलीका पनि कारण छन् । कतिपय मानिस एउटै कारणले पनि चिन्तित हुन सक्छन् (केही भने कारणअकारण चिन्तित भएर डिप्रेसनमै जान्छन्) । ओलीका सामु त झन् तीन प्रमुख कारण भएकाले उनी चिन्तित हुनु म स्वाभाविक मान्छु र आशा गर्छु, मेरा प्रिय पाठक तपाईंहरू पनि स्वाभाविक नै मान्नुहुन्छ । कहिलेकाहीं तर अकारण पनि कारणजस्ता देखिन्छन्, यद्यपि । ती तीन प्रमुख कारण यस प्रकार छन् उनले चिन्तित हुनुपर्ने पहिलो कारण हो, मिडिया उनलाई तपाईं नभनेर तिमी भन्छ (कस्तो सकेको होला !) । सञ्चारको भाषामा आदरार्थी सम्बोधन हराउँदै गएकामा उनलाई नमीठो, नमजा लागिरहेको छ । किनभने प्रधानमन्त्री भनेको धेरै ठूलो पद हो (हो पनि) र उनलाई लाग्छ, त्यो पदमा बस्ने मानिस झन् ठूलो हो । पदभन्दा पनि मान्छे ठूलो हो । हुन त यो भ्रम हो, तर होमो सेपियनमा यस्तो भ्रम हुने गर्छ । यति ठूलो मानिसलाई कसरी तिमी भन्न सकेको होला, अचम्म ! यो प्रश्नले उनलाई निरन्तर पछ्याइरहेको छ, तर कसैले समुचित उत्तर दिएको छैन । ओली चिन्तित हुनाको दोस्रो कारणचाहिँं यतिका राम्रा काम भएका छन्, तैपनि जस नदिएर अपजसै मात्र दिन्छन् । फेसबुके, ट्वीटेहरूको त कुरै छाडौं, ती त उरन्ठेउलै हुन् । सम्पादकहरूको झन् प्रशंसा गर्ने मुटु नै छैन । विश्लेषक, स्तम्भकारहरू पनि राम्रा कामतर्फ हेर्दै हेर्दैनन् । ओलीका दृष्टिमा काम राम्रैराम्रा भएका छन्, मिडियावाला ती देख्दैनन् । नराम्रानराम्रा खोज्दै, कहाँबाट ल्याउँछन् कुन्नि ! कहिले अडियो त कहिले भिडियो ल्याउँछन् । राम्रा काम नदेख्ने कस्ता आँखा भएका बुद्धिजीवी हुन् यी, कस्ता पत्रकार र स्तम्भकार, विश्लेषक हुन् ! यो उनका लागि भयंकर चिन्ताको विषय भएको छ । यस्ता चिन्तैचिन्ताले यतिसम्म सताउँछ, उनलाई कहिलेकाहीं मरूँमरूँ, मरिदिऊँ झैं लाग्छ । यो कुरा त उनले यस्तोउस्तो ठाउँमा होइन, संसदमै भनिदिएका हुन् । हालै गृहजिल्ला अर्थात् झापा भ्रमणका क्रममा उनैले भने अनुसार उनको तेस्रो चिन्ताको कारण चाइने जो सरकार ढाल्ने षड्यन्त्र भइरहेको छ भन्ने हो । बितेका दुई वर्ष उपलब्धिपूर्ण ढंगले चलेर यतिका ठूलठूला सपना साकार पार्ने दिशातर्फ उन्मुख सरकार ढाल्ने प्रयत्न नहुनुपर्ने, किन भइरहेको हो, यसमा उनी चिन्तित छन् । सरकार ढाल्ने षड्यन्त्र भइरहेको विषयमा उनमा चिन्ता कहाँ, कसरी, कुन प्रसंगले उत्पन्न भयो, त्यो कतै खुलस्त भएको छैन । संविधानमा दुई वर्ष अविश्वासको प्रस्ताव ल्याउन नपाइने प्रावधान छ । सम्भवतः चिन्ता यसैकारण हो, किनभने अब अविश्वास प्रस्ताव पेस हुनसक्छ । यतिन्जेल ढुक्क थियो, तर अब भने दुई वर्ष कटिसकेको छ । अर्थात्, अविश्वास प्रस्ताव निषेधकाल कटिसकेका कारण सरकारविरुद्ध अविश्वास प्रस्ताव ल्याउन मार्गप्रशस्त हुनु उनका लागि चिन्ताको विषय भएको हुन सक्छ । यथार्थमा चाहिंँ उल्लिखित तीनै कारण चिन्ता गर्नुपर्ने विषय नै होइनन् । ती आफैमा कारणको श्रेणीमै पर्दैनन् । केवल उनका मनका बाघ हुन् । मिडियाले तिमी भन्नु अनादर होइन । मानिस बोलचालमा तँ नै भनिरहेका हुन्छन् । ओलीले यस्तो गर्यो, त्यस्तो गर्यो भनिरहेका हुन्छन् । नपत्याए प्रधानमन्त्रीले भेष बदलेर सुटुक्क चोकको चियापसलमा गएर कुरा सुने हुन्छ । त्यस्तै, मिडियाको काम कसैको भजन गाउने होइन, सरकारको त झनै होइन । मुलुकमा बिग्रेको देखाउने, सच्याउन प्रेरित गर्ने हो । नसच्चिए त्यो पनि देखाउने हो । साथै जहाँसम्म सरकार ढाल्ने कुरा छ, झन्डै दुईतिहाइको सरकार छ, त्यो जोगाउने काम प्रधानमन्त्रीको आफ्नै हो । यो सुनाउँदै हिँड्ने कुरै होइन ।यसो भनिरहँदा के पनि विचार गर्नुपर्छ भने, भन्न त सजिलो छ, तर चिन्ता लाग्नेलाई लागिसकेपछि चिन्ताको कारणै छैन भनेर पन्छिन पाइँदैन । शंका, आशंका र चिन्ताको समाधान खोजिनैपर्छ । यी विषय मनोविज्ञानको अध्ययन क्षेत्रभित्र पर्छन् र स्वस्थ चिन्तनका लागि यस्ता चिन्ताका विषयको पनि समाधान खोज्नैपर्छ । यसर्थ यस विषयको गहिराइसम्म पुग्नु वाञ्छनीय हुन आउँछ । हुन त म मनोविश्लेषक नभएर राजनीतिक विश्लेषक भनेर चिनिएको छु, तैपनि यहाँ एक राजनीतिक व्यक्तिको मनस्थितिको विषय भएकाले यस आलेखमा ओली किन चिन्ताग्रस्त छन् भन्नेबारे म उल्लिखित तीनै कारणमाथि समीक्षा गर्दै छु ।नेपालीमा चार किसिमका सम्बोधन छन् तँ, तिमी, तपाईं र मौसुफ (मौसुफको आयु सक्किइसक्यो, पूर्वदरबारियाहरू अझै भन्दा हुन्) । अब रहे तँ, तिमी र तपाईं । प्रधानमन्त्री ओलीको लगातारको चिन्ता तपाईं नभनेर किन तिमी भनेको भन्नेमा केन्द्रित छ । तिमी नेपाली भाषामा उपलब्ध सर्वाधिक मायालु सम्बोधन हो । जसलाई धेरै माया गरिन्छ, अत्यन्त नजिक मानिन्छ, उसैलाई तिमी भनिन्छ र यो समानताको द्योतक लोकतन्त्रसम्मत सम्बोधन हो । तिमी सम्बोधन भयो भने बुझ्नुपर्छ, परस्परमा प्रगाढ माया छ, स्नेह छ, खुलस्त संवाद हुनसक्छ । अरू त अरू, भगवान्लाई समेत अधिकांशतः तिमी नै भनेर सम्बोधन गरिन्छ ।अब दोस्रो चिन्ताको समाधान खोजौं । ओलीलाई लागेको छ, यतिका राम्रा काम भइरहेका छन्, तैपनि प्रशंसा छैन । आलोचना मात्रै छ । खोट मात्रै देखाइन्छ । निश्चय नै राम्रैराम्रो भएको नदेख्ने मनुष्यको मूलभूत स्वभाव हो । किनभने भनिन्छ, प्रायशः मनुष्यका भावनाहरू अझै १२ हजार वर्ष पहिलाकै जस्ता छन् र सोच अझ पनि मध्ययुगीन छ, जबकि उसका सामु चुनौती भने भविष्यको छ । यसर्थ भइसकेका उपलब्धितर्फ सामान्यतया मानिसको ध्यान जाँदैन । सात साल देखेका पुस्ता भन्ने गर्छन् नेपाल कहाँ यस्तो थियो र ! जंगला मुलुकजस्तो थियो, त्यति बेला । साक्षरता नै करिब ५ प्रतिशत थियो । आज साक्षरता करिब ७० प्रतिशत छ । ७० वर्षको अन्तरालमा ७० प्रतिशत नै उपलब्धि हासिल भएको छ । साक्षरता सय प्रतिशत पुग्नुपर्ने, किन पुगेन, यसको समीक्षा यतातर्फ हुन्छ र हुनु पनि यही पर्छ । यस्ता समीक्षालाई उपलब्धिको अवमूल्यन भन्न मिल्दैन । यस्तोमा उपलब्धिलाई बुझबुझारथ भइसकेको भनेर बुझ्नुपर्छ । त्यस्तै, कतै अनियमितता भइरहेको छ, त्यसलाई मिडियाले देखाउँछ । देखाउनु भनेको अन्यथा होइन, यथार्थमा राज्यलाई सही काम गर्न सहयोग गरेको हो । प्रधानमन्त्री चोखा होलान् (होलान् नै), तर उनका मन्त्रीहरू सबै चोखै छन् भन्न मिल्दैन र उनका आँखा सबैतिर पुग्दैनन् । बिटुलिएका मन्त्री, नेता जतिसुकै नजिक भए पनि तिनको त्याग गर्न सक्नुपर्छ । त्यस्तै, राज्य संयन्त्रमा काम गर्ने अरू पात्र चोखा छन् भनेर किटान गर्न मिल्दैन, सकिँदैन । मिडियाको कामै हो, राज्य संयन्त्रको आँखा नपुगेका ठाउँहरू देखाउने, गलत नियत र अनियमितता औंल्याउने, राज्यका जिम्मेवार निकायलाई त्यहाँ पुर्याउने र कार्य प्रदर्शन गर्न उत्प्रेरित गर्ने । यसर्थ स्वतन्त्र मिडिया प्रशंसा गर्नबाट सकेसम्म बच्छ । आलोचना नै गर्छ, गर्नैपर्छ । यथार्थ देखाउँछ साथै कार्यशील लोकतन्त्रमा सञ्चार माध्यमहरूबीच कसले छिटो समाचार सार्वजनिक गर्ने भन्ने प्रतिस्पर्धा पनि हुन्छ र यस्तो प्रतिस्पर्धाले माध्यमहरूलाई आफू कसरी बढी प्रामाणिक हुने भन्ने हुटहुटी हुन्छ । यस प्रकारका हुटहुटीले सत्य उद्घाटित गर्न मद्दत गरिरहेको हुन्छ । पत्रकारितासमेत कुनै पनि अरू कामजस्तै गर्दै सच्चिँदै जाने विधा हो । कार्यकर्म हो । निश्चय नै यो जीविकोपार्जनको माध्यम मात्रै होइन । जिम्मेवारी पनि हो । यसमा दुईमत छैनÙ पत्रकार, सञ्चारगृह, विश्लेषक, स्तम्भकारहरूको नियत सफा हुनुपर्छ निश्चय नै । तर नियत सफा हुनुपर्छ भनेर पाठ पढाउने काम सरकारको होइन । सरकारको आफ्नो चाहिंँ नियत सफा हुनुपर्छ । झुठा, अप्रामाणिक सामग्रीहरू प्रकाशन गरे सर्वप्रथम त माध्यमकै विश्वसनीयता कम हुँदै त्यो आफै पाठकहरूमाझ अस्वीकार्य हुन जान्छ । अन्यथा गरे र गरिरहे अदालत छ । अन्य कसैले गरेका अनियमितताजस्तै सञ्चारकर्मी र सञ्चारगृहका अतिशयोक्तिहरूमाथि न्यायपालिकाले छानबिन गर्छ, गर्न पाउँछ । यसर्थ प्रधानमन्त्रीले प्रशंसा गर्ने मुटु भएका सम्पादक छैनन् भनेर चिन्ता गर्ने विषय होइन । उनी आफूले भने प्रशंसनीय काम गर्ने हो, अझ प्रशंसनीय काम गर्न यत्न गर्ने हो । अब जाऔं, प्रधानमन्त्रीका मनको तेस्रो अर्थात् सरकार ढाल्ने षड्यन्त्र भइरहेको छ भन्ने चिन्तातर्फ । ओलीको सरकार नेपालमा बनेका सर्वाधिक शक्तिशाली सरकारहरूमध्येको एउटा हो । आज संसद नै प्रकारान्तरमा प्रतिपक्षशून्य जस्तो अवस्थामा छ । यस्तोमा कसले सरकार ढाल्ने प्रयत्न गर्दै छ ? गर्दै छ भने त्यस्तो तत्त्व अन्यत्र होइन, उनको आफ्नै दलभित्र छ । आफ्नै दलमा खोट छ भने षड्यन्त्र हुँदै छ भनेर कसलाई सुनाएको ? त्रिशंकु संसदबाट बनेको, अर्को कुनै दलको बैसाखी टेकेको सरकार होइन यो । पूर्ण बहुमतसहित आफ्नै गोडामा छ । यस सन्दर्भमा सरकार ढाल्ने षड्यन्त्रको कुरा किमार्थ पाच्य लाग्दैन । बरु हुनसक्छ, उनको दलमा आन्तरिक कचपच छ र उनी त्यसको व्यवस्थापन गर्न सकिरहेका छैनन् । यसरी समीक्षा गर्दा के देखिन्छ भने, कसैले तिमी भनोस्, तपाईं भनोस्, यसको ख्याल गरेर बस्ने काम प्रधानमन्त्रीको होइन । प्रशंसा कामको हुन्छ र पद अनुरूप नै कामको अपेक्षा गरिन्छ । आलोचनात्मक चेत भएका सञ्चार माध्यम हुनु प्रसन्नताको विषय हो, क्लेशको होइन । साथै सरकार ढाल्ने षड्यन्त्र भइरहेको भए, उनको आफ्नै पार्टीमा खोट छ । त्यो उनी आफैले सच्याउनुपर्छ । चिन्ताका विषय अरू नै छन्, यी कुनै चिन्ताका विषय नै होइनन् ।"
कृषिमा महिला सशक्तीकरण,"देशको आधा हिस्सा ओगटेका महिलाहरूलाई कृषिमा सशक्तीकरण गर्न सकियो भने कृषि उत्पादन वृद्धि गर्न सहयोग पुग्छ । लैङ्गिक रूपमा सन्तुलित विकासका लागि उनीहरूलाई सशक्तीकरण गरिनुपर्छ । सामाजिक न्यायबाट वञ्चित तथा पुरातन मान्यताले दबिएका उनीहरूलाई अधिकार तथा अवसर प्रयोग गर्नसक्ने बनाउने प्रक्रिया नै महिला सशक्तीकरण हो । उनीहरूलाई आर्थिक, सामाजिक, राजनीतिक तथा मनोवैज्ञनिक रूपमा सक्रिय, सक्षम र पहुँचमा पुर्याउने प्रयास यस अन्तर्गत पर्छ । उनीहरू अझै पनि शैक्षिक अवसरबाट वञ्चित छन् । आयमूलक कार्यमा संग्लनता कम र घरायसी काममा बढी समय दिनुपर्ने वाध्यता छ । पितृसत्तात्मक सोचबाट गुज्रेको हाम्रो समाजमा अझै पनि महिलालाई दोस्रो दर्जाको नागरिकका रूपमा हेर्ने दृष्टिकोण यथावत नै छ । उमेर नपुग्दै विवाह गरिदिने, श्रीमानमा भर पर्नुपर्ने, अवसरहरूबाट वञ्चित, घरायसी बन्धन आदिले वैवाहिक जीवनपश्चात कुनै पनि कार्यको निर्णय लिनसक्ने अवस्था हुँदैन । पारिवारिक बन्धनका कारण शैक्षिक, सामाजिक, राजनीतिक, आर्थिक क्रियाकलापबाट वञ्चित गराइन्छ । अझै स्पष्ट भन्दा त्यसको निर्णयको अधिकार पुरुषमा निर्भर हुन्छ । कुल जनसंख्यामा महिलाको संख्या १ करोड ५५ हजार छ, जसमा ४२ प्रतिशत महिला साक्षर छन् भने ५८ प्रतिशत महिला निरक्षर छन् । प्रायः साक्षर महिलाहरू सरकारी जागिर, गैरकृषिजन्य व्यवसाय, शिक्षिका तथा अन्य रोजगारी र आयमूलक व्यवसायमा संलग्न भई आयआर्जन गर्छन् भने कतिपय साक्षर महिलाहरूलाई घरायसी कार्यमा नै सीमित गराइएको छ । ग्रामीण भेगका धेरैजसो निरक्षर महिलाहरू विवाह पश्चातको जीवनलाई घरगृहस्थीमा र पैसा नआउने कार्यमा व्यतित गर्छन्, जसले गर्दा नत उनीहरूले सम्मान पाउँछन् न पूर्ण आत्मसन्तुष्टि नै । त्यसैले जनसंख्याको ठूलो हिस्सा ओगटेका महिलालाई आफ्नो जीवनमा केही गर्नसक्ने क्षमता र आत्मविश्वास प्रदान गरी अवसर र अधिकार प्राप्त गर्नसक्ने बनाउनु आजको आवश्यकता हो । सरकारले कृषि क्षेत्रमा महिला जनशक्तिले गरेको महत्त्वपूर्ण योगदानलाई दृष्टिगत गरी दीर्घकालीन कृषि योजना अनुरुप भूमिमाथिको स्वामित्व, कृषि सम्बन्धी प्राविधिक तालिम, बजार व्यवस्थापन र कृषिजन्य आयमूलक क्रियाकलापमा महिलाको हकअधिकार कायम गर्न तथा महिला जनशक्ति परिचालन गर्न विशेष व्यवस्था गर्नुपर्छ । उनीहरूलाई कृषिमा सशक्त बनाउन बनेका नीति, नियम र कानुनहरूलाई कागजमा मात्र सीमित नराखी व्यावहारिक रूपमा लागू गरिनुपर्छ । महिला सशक्तीकरणका लागि शिक्षा, चेतना, अधिकार र अवसर उपलब्ध गराउनुपर्छ । लैङ्गिक रूपमा पुरुषको तुलनामा महिलाहरू नै पछि परेको अवस्थामा महिला केन्द्रित सशक्तीकरणका उपायहरू अवलम्बन गरिएको पाइन्छ । तर महिला विकासका लागि पुरुषको सहयोग र भूमिका पनि त्यत्तिकै महत्त्वपूर्ण छ ।सामाजिक, सांस्कृतिक तथा आर्थिक हरेक क्षेत्रमा महिलाको सहभागिता, पहुँच र नियन्त्रण बढाउँदै लैजानुपर्छ । घरायसी कार्यदेखि घर बाहिरका कार्यसम्म उनीहरूको निर्णय प्रक्रिया तथा परिचालनसम्म पहुँचमा अभिवृद्धि गर्दै आत्मनिर्भर बनाउन कार्यक्रमको तर्जुमा गर्नुपर्छ ।सरकारी तथा गैरसरकारी संघसंस्थाहरूद्वारा महिलालाई आर्थिक आर्जनमा संलग्न गराउन थुप्रै महिलामैत्री योजना तर्जुमा गरिएको भए पनि त्यसको कार्यान्वयन पक्ष कमजोर हुँदा आशातित प्रतिफल पाउन सकिएको छैन । उनीहरूलाई जमिन, बजार, जल, मल, बीउ, प्रविधिमा पहुँच बढाएर आयआर्जनमा सकारात्मक परिवर्तन ल्याउन नीतिनिर्माण तथा कार्यान्वयन गर्नु जरुरी छ । त्यसका लागि निम्न महिलामैत्री योजना आवश्यक पर्छ । १ कृषि उत्पादन सम्बन्धी निर्णय : ग्रामीण क्षेत्रमा महिलालाई लक्षित गरी समूह गठन गर्ने, बिभिन्न प्राविधिक तालिममा सहभागी गराउने र मौसम अनुसारको बाली लगाउन प्रेरित गर्ने । २ स्रोतमाथिको पहुँच र निर्णय : महिलाहरूलाई उत्पादनशील स्रोत जस्तै भूमि, गाईवस्तु, कृषि औजार, कर्जा आदि माथिको पहुँच, स्वामित्व र सो सम्बन्धी निर्णय लिनसक्ने क्षमता अभिवृद्धि गराउनुपर्छ, ।३ आम्दानीको उपयोगमा नियन्त्रण : हरेक आर्थिक पाटोमा महिलाहरूको सहभागिता र पहुँच बढाउँदै लैजानुपर्छ, जसले गर्दा आम्दानी र खर्चमाथिको एकल वा सामुहिक नियन्त्रण गर्न प्रोत्साहित गर्छ ।४ समुदायमा नेतृत्व : सामाजिक वा आर्थिक समूहको सदस्यता र सार्वजनिक समारोहमा निर्धक्कले बोल्न सक्ने अवस्थामा ल्याउन विभिन्न कृषि सम्बन्धी तालिमद्वारा क्षमता अभिवृद्धि गराउनुपर्छ । बजार व्यवस्थापन, सहकारी संस्थामा नेतृत्वदायी भूमिका, सरोकारवाला निकायहरूसँग नडराइकन आफ्ना समस्या भन्न सक्ने बनाउनुपर्छ ।५ कार्यबोझ घटाउने : महिलाको कार्यबोझ घटाउने तथा उत्पादकत्व बढाउने कृषि प्रविधि लगायत अन्य प्रविधिहरूको प्रचारप्रसार तथा ती प्रविधिमा उनीहरूको पहुँच सुनिश्चित गरिनुपर्छ ।स्थानीय, प्रदेश र संघीय सरकार, गैरसरकारी संघसंस्था र समुदायसँग सहकार्य गर्दै कृषिमा महिला सशक्तीकरण गरी उनीहरूको आयआर्जन, उत्पादन, पोषण तथा सरसफाइको अवस्थामा सकारात्मक परिवर्तन गर्ने जिम्मेवारी सबैको हो । कृषिमा महिला नेतृत्व विकास गर्दै उत्पादकत्व तथा आम्दानी बढाउन उनीहरूको प्रविधिमा पहुँच र प्रयोगमा सुधार ल्याउनु जरुरी छ । कृषि तथा स्रोतसाधनमा लैङ्गिक समानतामा बढावा दिँदै महिलाको पोषण र स्वास्थ्य नतिजामा सुधार ल्याउनुपर्छ । ग्रामीण भेगका महिलाहरूले कृषिलाई दिनचर्यामा मात्र सीमित राखेका छन् । यो अवस्थाको अन्त्य गरी व्यवसायमुखी प्रविधिमा आधारित कृषि व्यवसायमा रूपान्तरण गर्न सक्नुपर्छ ।"
"शिवरात्रिमा मात्रै होइन, अरू बेला पनि गाँजा !","नेपालमा गाँजालाई गैरअपराधीकरण गर्नुका धेरै फाइदा छन् । नेपालमा गाँजाले अन्य उद्योगधन्दाले भन्दा चाँडो कम खर्चमा रोजगारी सिर्जना गर्नेछ । बाँझै बसिरहेको जमिनमा सम्भव हुने गाँजाको उब्जनी युवाहरूका लागि उच्च आकर्षणको विषय बन्नेछ ।गाँजाका लगभग ४८० सारतत्त्वहरू संसारमै महँगो मानिने मेडिकल, यौनबर्द्धक, शक्तिबर्द्धक र मनोरञ्जनदायक पदार्थ उत्पादनमा खपत हुने गर्छन् । त्यसो भन्दैमा, गाँजा खेती र प्रशोधन गर्न पाउँदैमा नेपालले उच्चस्तरीय गाँजाको उत्पादनले दिनसक्ने विशाल फाइदा उठाउँछ भन्ने छैन । के चाहिँ हो भने, गाँजा खेती र प्रशोधन गर्न कानुनी स्वीकृति दिए संसारमा उत्पादन भएमध्ये यहाँको गाँजाको प्राविधिक र आर्थिक हैसियत अनुसारको लाभ नेपालले लिन सक्नेछ । गाँजाको कोपिला, पात, डाँठ, जरा र चोप तथा तिनको एक्सट्रेक, चूर्ण, लोक्ता, सिठा तथा तरल र ठोस उत्पादन बेच्न, कलमी गरेका वा हाइब्रिड बिरुवा र बीउ आदि बेच्न सक्नेछ ।गाँजासहित संसारमै पाइनेमध्येका उत्कृष्ट गुणस्तरका सारतत्त्व दिने लगभग ७ हजार हर्बलको सुन्दर स्थान हो, नेपाल । यहाँका डाँडा र पखेरामा असरल्ल फालिएर बसेका औषधीय र सुगन्धित त्यस्ता वनस्पतिमध्ये झन्डै ३०० गाँजाजस्तै जताततै सजिलै हुने तर त्योभन्दा धेरै उपयोगी र मुनाफा दिने प्रकृतिका छन् । ती, लगभग ३०० वनस्पति नेपालमा गाँजाजस्तो कहिल्यै प्रतिबन्धमा परेनन् । प्रतिबन्धका कारण गाँजाबाट आज नेपालले अपेक्षित फाइदा उठाउन नसकिरहेको अवस्था सही थियो भने, प्रतिबन्धमा नरहेका ती ३०० हाराहारी उपजबाट हामीले किन कुनै उल्लेखनीय लाभ लिन सकेनौं त ? यसको जवाफ आएपछि मुलुकले आफ्नो समृद्धिका खातिर उपलब्ध उपायहरूको कसरी सदुपयोग गर्न सकिन्छ भन्ने मेसो पाउनेछ । मतलब, नेपालको उत्पादन विश्वकै उच्च गुणस्तरको रहँदारहँदै पनि त्यसबाट मिल्ने फाइदाको मुख्य रस नेपालको विकाससँग कुनै साइनो नभएको अर्कै पक्षले उठाउने परम्परागत दुर्भाग्यबाट मुक्ति पाउन सक्नेछ ।संसारमा जुनजुन मुलुक करका रूपमा पाइने आर्थिक लाभ देखेर गाँजाको गैरअपराधीकरणमा प्रेरित भए, सरकारको कडा निगरानीका बावजुद ती गाँजासहित अन्य ड्रगका साम्राज्यमा बदलिए । गाँजाको गैरअपराधीकरण सुरु गर्दाताका ती मुलुकका शासकहरू आफूकहाँ कानुनी राज रहेको डिङ हाँक्ने गर्थे । कुनै पनि गैरकानुनी कार्य भए कानुनले कारबाही गर्छ, गाँजा प्रयोगबाट २ प्रतिशत मात्र अपराध हुने सम्भावना देखिँदैमा ९८ प्रतिशतलाई लक्षित गरी प्रतिबन्ध लगाउनु कानुनी राज्यको बर्खिलाफ हुन्छ भन्नेजस्ता आंठेजवाफहरूले त्यसताका सञ्चार माध्यममा निकै प्राथमिकता पाउने गर्थे । यथार्थमा गैरअपराधीकरणपछि गाँजाको कारोबार सय गुणा बढेको छ, तर न ती मुलुकले भएको कारोबारको १० प्रतिशतको कर पनि राज्यमा औपचारिक रूपमा दाखिल गराउन सकेका छन्, न कानुन नै प्रभावकारी हुन सकेको छ । ती मुलुकले केवल ड्रग माफियाहरूका लागि स्वर्गका रूपमा अन्तर्राष्ट्रिय बदनामी कमाइरहेका छन् ।अर्कातिर, जुनजुन मुलुकले नाबालिगहरूका हातमा गाँजा तथा यसका उत्पादन पुग्न नदिने, तस्करका हातबाट कानुनी संयन्त्र हुँदै बजार पुर्याउने र नियन्त्रणका लागि प्रहरी, प्रशासन, अदालत, जेल परिचालन तथा सामाजिक पुनरुत्थानमा खेर गइरहेको अथाह धनराशि घटाउने नियतमा गाँजालाई गैरअपराधीकरण गरे, तिनको योजना सफल मात्र बनेन, मुलुककै आर्थिक समृद्धिमा उच्च योगदान हुन सक्यो । अहिले संसारभर ३८ प्रतिशतभन्दा धेरैले, प्रतिबन्ध गरियोस् कि नगरियोस् भन्ने कुराको पूरै बेवास्ता गर्दै, गाँजाको नियमित वा पर्व र भेटघाटहरूमा सेवन गर्ने गरेको संयुक्त राष्ट्रसङ्गको तथ्याङ्क छ । झन् धर्मसंस्कृतिसँगै गाँजा सेवन जोडिएका नेपालजस्ता मुलुकमा जीवनमा कम्तीमा एक पटक यसलाई उपभोग गर्ने मानिसहरूको संख्या उल्लेख्य हुनु अचम्मको विषय रहेन । यही कारण नेपालमा गाँजा नियन्त्रणमा अथाह धनराशि खर्च हुने, गाँजाको कारोबारकै कारण प्रहरी र स्थानीय नेताहरू भ्रष्ट बन्ने तथा केवल व्यक्तिगत इबी साध्ने नियतले प्रहरीप्रशासनले कसैलाई कानुनी रूपमा निषेधित लागूपदार्थ सेवन गरेको कसुरमा फसाएर अवस्था रहिरहेको छ । त्यसैले नेपालमा हाल गाँजाखेती र प्रशोधनलाई गैरअपराधीकरण गर्न माग गरिरहेका अभियन्ताहरू त्यसको उपलब्धि हाल छद्मभेषमा तस्करी गरिरहेकाहरूले नै लिने त होइनन् भनी चनाखो हुन जरुरी छ । तथापि अभियन्ताहरू यो सन्दर्भमा अनभिज्ञ रहँदैमा नेपालमा गाँजालाई गैरअपराधीकरण नगर्नु अर्को गम्भीर भूल हुनेछ ।नेपालमा गाँजाजन्य चीज मिसाई बनेका औषधी पनि लागूऔषधकै श्रेणीमा पर्छन् । त्यसको अर्थ गाँजा प्रयोग हुने ८० भन्दा बढी प्राचीन आयुर्वेदिक औषधी सेवन गरिरहेका बिरामी, जोखिमपूर्ण छारेरोगको औषधी सेवन गर्दै गरेका बालबालिका, क्यान्सरको रोगबाट मुक्ति पाउन घर र अस्पतालमा चरम पीडा घटाउने औषधी र पेन किलरका रूपमा गाँजाको तेलको मालिस लिइरहेका आफन्त, युद्ध वा यातनापूर्ण कारबाहीको दर्द घटाउन गाँजाको प्रयोग गरिरहेका राष्ट्रसेवक सैनिक, प्रहरी वा अन्य पीडित मानिसलाई समेत लागूऔषध नियन्त्रण ऐन, २०३३ ले अपराधी करार गरिरहेको छ ।सन् २०१९ मा प्रकाशित विश्व ड्रग रिपोर्ट अनुसार २०१७ मा संसारमा ५,०१९ टन सुकेको गाँजा, १,१६१ टन चरेस, ९ टन केटामाइन, ३५ टन गाँजाको नशा दिने हेलोसिनोजिन उत्पादन भयो र १८८ मिलियन मानिसले गाँजा सेवन गरे । विगतमा भन्दा २०१७ मा सुकेको गाँजा सेवन गर्ने ७ प्रतिशतले बढेको हुँदाहुँदै नशादायक हेलोसिनोजिन खानेहरू सात गुणाले बढेको देखियो । अर्कातर्फ, केटामाइन खाने ३४ प्रतिशत र चरेस लगायतका गाँजाको रेजिन सेवन गर्नेहरू ३१ प्रतिशतले घटेको पाइयो ।नेपालमा गाँजालाई गैरअपराधीकरण गर्न अहिले समय परिपक्व बनिसकेको छ । विश्व ड्रग रिपोर्ट २०१९ को डाटाका आधारमा नेपालले गाँजा खेतीबाट सम्भव हुने प्रभावकारी मुनाफा र प्रतिफल लिन स्तरीय गाँजा उत्पादनमा जोड दिन जरुरी छ । अर्कातर्फ, कार्बनडाई अक्साइड प्रयोग गरी गाँजाको सारतत्त्व निकालिने अहिलेसम्मकै सबैभन्दा ग्रिन तथा अर्गानिक प्रविधि सुपर क्रिटिकल एक्सट्रेक्सन प्रशोधन अवलम्बन गर्न अनिवार्य देखिन्छ ।हाल औद्योगिक स्तरमा सुपर क्रिटिकल एक्सट्रेक्सन प्रशोधन प्रविधिमा काम गर्ने प्लान्टको सुरुको मूल्य सवा ३ करोडदेखि ४ करोड हाराहारी पर्ने गर्छ । नेपाल जस्ता मुलुकले यस्ता आधुनिक प्रविधिका मेसिनहरू खरिदका लागि वास्तविक नेपाली उद्यमीहरूलाई अन्य मुलुकले जस्तो ८०८५ प्रतिशतसम्म अनुदानर आयातमा कर छुट दिने व्यवस्था गर्नुपर्छ । नत्र यस्तो प्रविधि, परम्परागत रूपमा चलिआए अनुरूप अनुदान नेपालमा लिने तर सम्पत्ति र चुरो लगानी विदेशमा थुपार्ने बानी परेका केही ठूला व्यापारिक घरानालाई पोस्ने अर्को माध्यम बन्नेछ ।नेपाललाई हर्बहरूको साम्राज्यमा परिवर्तन गर्नसक्ने क्षमता राख्ने सबै हर्बल, औषधीय तथा सुगन्धित उपजहरूको सहज उत्पादन, प्रशोधन तथा कारोबारका लागि कानुनी संयन्त्र बनाउने यो सुवर्ण अवसर हो । नेपाल सरकारले यथाशीघ्र उपयुक्त कदम चालोस् ।क्यानडा निवासी घिमिरे खाद्य तथा औषधि विज्ञ हुन् ।"
कोरोना संक्रमित ७५ हजार पुगे,आसियन राष्ट्रको ढाडसलगभग दुई महिनादेखि कोरोना भाइरससँग जुधिरहेको चीनलाई दक्षिणपूर्वी एसियाली राष्ट्रले समर्थन गरेका छन् । ती राष्ट्रसँग भाइरस प्रकोपबारे छलफल गर्न बिहीबार आयोजित विशेष बैठकमा चीनले आफूप्रति ऐक्यबद्धता जनाउन आग्रह गरेको थियो । प्राणघातक कोरोना भाइरस रोकथाम र नियन्त्रणमा चीनले उपयुक्त कदम नचालेको भन्दै आलोचना भइरहेकै बेला दक्षिणपूर्वी एसियाली राष्ट्रका संगठन (आसियान) सँग भियतनामको राजधानी लाओसमामा विशेष छलफल गरेको हो ।
फ्रान्सेलीलाई छुट्टै राखिने,"पेरिस (कास) फ्रान्सले चीनबाट फर्किने आफ्ना नागरिकलाई कसैसँग सम्पर्क नहुने गरि छुट्टै गाउँमा राख्ने भएको छ । कोरोना भाइरसको संक्रमण हुनसक्ने आशंकाले फ्रान्स फर्किनेलाई भिल सुर मेर समुद्री तटको काल्बादोस गाउँमा राखिने भएको हो ।शुक्रबार वुहानबाट करिब तीन दर्जन फ्रान्सेली फ्रान्स फर्किँदै छन् । उनीहरूलाई कतै सम्पर्क हुन नदिने गरि होलिडे सेन्टर गाउँ खाली गरेर राखिने भएको हो । फास ब्लु नोर्मदी अखबारका अनुसार एक अर्कासँग सम्पर्क नहुने गरि छुट्टाछुट्टै घरमा राखिने छ र कोरोना भाइरस लागे नलागेको यकिन गर्न कम्तीमा दिनको दुई पटक १४ दिनसम्म उनीहरूको परीक्षण गरिने छ । फ्रान्स फर्कनेलाई अलग्गै राख्न दोभिल र काबुर्गबाट १५ किलोमिटरको दूरीमा रहेको काल्भादोस गाउँको करिब १२ हेक्टर जमिनको होलिडे सेन्टर खाली गरिएको हो । त्यहाँ रहुन्जेल उनीहरूलाई खेलकुद, व्यायामलगायतका सुविधासहितका घरको व्यवस्था गरिएको नोर्मदीको स्वाथ्य विभागले जनाएको छ ।यसअघि फ्रान्स सरकारले चीनबाट आएकालाई बाहिरी संसारसँग सम्पर्क नहुने गरी बुस दु रोनको एक छुट्टै गाउँमा राखेर परीक्षण गरेको थियो । फ्रान्समा हालसम्म कोरोना भाइरसबाट एक जनाको मृत्यु हुनुका साथै १२ जनामा संक्रमण देखिएको छ । चीनको हुबेई प्रान्तबाट युरोप घुम्न आएका ८० वर्षीय चिनियाँ पर्यटकको उपचारका क्रममा पेरिसस्थित विसा क्लोद बेर्ना अस्पतालमा गत शनिबार मृत्यु भएको थियो ।"
अमेरिकातालिवान सम्झौता चाँडै,"दोहा (एजेन्सी) सात दिनका लागि हिंसा कम गर्नेबारेको ऐतिहासिक सम्झौता चाँडै हुने तालिवानले जनाएको छ । तालिवानका उपनेता सिराजुद्दिन हक्कानीले अमेरिकासँग हिंसा रोक्नेबारे चाँडै नै सम्झौता हुने बताएका हुन् । उनले आफ्ना सैन्य कमान्डर ऐतिहासिक सम्झौता कार्यान्वयनका लागि पूर्ण रूपमा तयार रहेको पनि जिकिर गरेका छन् । हामी अमेरिकासँग शान्तिसम्झौता गर्न गइरहेका छौं, जुन आफैंमा एउटा महत्त्वपूर्ण कदम हो, न्युयोर्क टाइम्सको विचार पृष्ठमा हक्कानीले लेखेका छन् । एक साता हिंसा कम गर्नेबारे अमेरिकासँग सहमति भएको भनिएको सम्झौताबारे तालिवानका उच्च स्तरीय नेताले लेखमार्फत पहिलो पटक सार्वजनिक अभिव्यक्ति दिएका हुन् । अमेरिकी रक्षा मन्त्रालयले भने तालिवानसँग अस्थायी युद्धविराम गर्ने सहमति भइसकेको यसअघि नै बताएको थियो । एक साता लामो युद्धविरामले सैद्धान्तिक रूपमा अमेरिका र तालिवानबीच शान्तिसम्झौता गराउन सक्ने अमेरिकी अधिकारीले बताएका छन् । यसका लागि हिंसा कम गर्ने सम्झौता लागू भएपछि तालिवानले गर्ने व्यवहारमा निर्भर हुने ह्वाइटहाउसले उल्लेख गरेको छ । शान्तिसम्झौताले अफगानिस्तानमा रहेका अमेरिकी सेना फिर्तासमेत हुन सक्ने अमेरिकातालिवान वार्ताका जानकार बताउँछन् । तालिवानले पनि शान्तिसम्झौताका लागि अमेरिकी प्रतिबद्धता कार्यान्वयनमा जोड दिएको छ । अस्थायी युद्धविरामको कार्यान्वयन र यसको सफलताप्रति अमेरिकी प्रतिबद्धताले शान्ति वार्तासम्म पुर्याउन सक्छ, हक्कानीले लेखेका छन् । अमेरिका र तालिवानका उच्च नेतृत्वबीच अस्थायी युद्धविराम गर्नेबारे सहमति भए पनि अफगानिस्तानमा अफगान सुरक्षाफौज र लडाकुबीचको लडाइँ रोकिएको छैन । कैयौं ठाउँमा झडपका समाचार आइरहेकै छन् । कहिलेबाट अस्थायी युद्धविराम लागू हुने भनेर आफ्ना नेतृत्वले नभनेकाले आक्रमण जारी राखेको तालिवानको स्थानीय नेतृत्वले बताइरहेको छ । उता, अफगानिस्तानका कार्यबहाक गृहमन्त्रीले भने मंगलबार पाँच दिनभित्र हिंसा रोक्नेबारेको सम्झौता कार्यान्वयन हुने बताएका थिए । तालिवान उपनेताको लेखलाई ठाउँ दिएको भन्दै अफगान सरकारले भने असन्तुष्टि व्यक्त गरेको छ । अफगानिस्तानको राष्ट्रपति कार्यालयले एउटा विज्ञप्ति प्रकाशित गर्दै आतंकवादीको सूचीमा रहेका व्यक्तिलाई महत्त्व दिएको भन्दै असहमति जनाएको हो ।अमेरिका र तालिवानबीच भएको भनिएको अस्थायी युद्धविराम सम्झौतामा अफगान सरकार र तालिवानबीच पनि वार्ता गर्ने विषय उल्लेख छ । एकताको सरकारमा रहेका राष्ट्रपति असरफ घानी आफैं तालिवानसँगको वार्ता नेतृत्व गर्न चाहन्छन् तर उनको सत्ता साझेदार अब्दुल्लाह अब्दुल्लाहले त्यसको मौका पाउने अनुमान गरिएको छ । मंगलबार मात्रै निर्वाचन आयोगद्वारा दोस्रो कार्यकालका लागि अफगानिस्तानको राष्ट्रपति निर्वाचित घोषणा गरिएका घानी तालिवानलाई अमेरिकाले दिइरहेको महत्त्वप्रति पनि असन्तुष्ट छन् । वासिङ्टनले भने तालिवानसँग भएको सम्झौता कार्यान्वयनमा अफगान सरकारको सहयोगको अपेक्षा गरिरहेको छ ।"
भेनेजुएलालाई सहयोगको अपिल,"कराकस (एजेन्सी) भेनेजुएलामा जारी मानवीय संकट समाधानमा सहयोग गर्न अपिल गरिएको छ । दक्षिण अमेरिकी क्षेत्रीय समूह लिमाका सदस्य राष्ट्रले लामो समयदेखि राजनीतिक र आर्थिक समस्याले ग्रस्त भेनेजुएलालाई सहयोग गर्न विश्व समुदायसँग आह्वान गरेको हो । क्यानाडाको क्युबेकमा आयोजित लिमा समूहको बैठकमा सम्बोधन गर्दै क्यानेडाली विदेशमन्त्री फ्रान्स्वाँफिलिप चपागले भेनेजुएलामा जारी आन्तरिक द्वन्द्वका कारण ५० लाख मानिस अर्को देशमा शरणार्थी जीवन बिताउन बाध्य भएको प्रति विश्वले ध्यान दिनुपर्ने बताए । भेनेजुएलामा भइरहेको मानवीय पीडा कम गर्न विश्व एकै ठाउँमा उभिनुपर्छ र त्यसका लागि लिमा समूहले अग्रणी भूमिका खेल्नुपर्छ, उनले भने । भेनेजुएला संकट समाधानका लागि तत्काल उपाय खोजिनुपर्छ । यसका लागि अन्तर्राष्ट्रिय समुदायसँग हामी मिलेर काम गर्न तयार छौं, पेरुका विदेशमन्त्री नेस्टर पोपालिजियोले बैठकमा बताए । भेनेजुएलामा राष्ट्रपति निकोलास मादुरो र विपक्षी नेता ह्वा गुआइदोबीचको राजनीतिक संघर्षका कारण लाखौं मानिस आन्तरिक रूपमा समेत विस्थापित भएका छन् । लिमा समुदायले विपक्षी नेता गुआइदोलाई समर्थन गर्दै आइरहेको छ । गुआइदोले गत वर्ष आफूले आफैंलाई देशको अन्तरिम राष्ट्रपति घोषणा गरेका थिए । अवैधानिक निर्वाचनमार्फत मादुरो राष्ट्रपति निर्वाचित भएकाले राष्ट्रिय सभाको अध्यक्षका हैसियतमा आफू देशको संविधानअुनसार राष्ट्रपति भएको उनको दाबी रहँदै आएको छ । मादुरोले वैधानिक निर्वाचनमार्फत आफू देशको राष्ट्रपति भएको भन्दै विदेशी शक्तिको आडमा विपक्षीले राष्ट्रघाती काम गरिरहेको आरोप लगाउँदै आएका छन् । स्वघोषित राष्ट्रपति गुआइदोलाई ५० भन्दाबढीले मान्यता दिएका छन् भने मादुरोको पक्षमा चीन, रुस र टर्कीजस्ता राष्ट्र देखिएका छन् । लिमा समूहले पनि मादुरोलाई राजीनामा दिएर देशको राजनीतिक निकास खोज्न आग्रह गर्दै आएको छ । समूहमा ब्राजिल, चिली, कोलम्बिया, कोस्टारिका, ग्वाटेमाला, होन्डुरस, पानामा, पाराग्वे, बोलिभिया, मेक्सिको, हाइटी, अर्जेन्टिना र सेन्ट लुसिया आबद्ध छन् ।"
आप्रवासन योजनामा बेलायत आलोचित,"बेलायत सरकारले सार्वजनिक गरेको नयाँ आप्रवासन योजनाको व्यावसायिक संघसंस्था तथा विपक्षी राजनीतिज्ञले विरोध गरेका छन् । लन्डनका मेयर सादिक खानले नयाँ नियमले निर्माणदेखि वृद्धवृद्धाको स्याहार र आतिथ्यतादेखि खुद्रा बिक्रीका क्षेत्रसम्म ठूलो क्षति पुग्ने जनाएका छन् । बेलायती हस्पिटालिटी नामक व्यावसायिक संस्थाले नयाँ नीति होटल, रेस्टुराँ र बारका लागि विध्वंशक हुने जनाएको छ । लन्डन च्याम्बर अफ कमर्सले भने सरकारको घोषणाको स्वागत गरेको छ । उसले सरकारले व्यवसायीका गुनासा सम्बोधन गर्न सुरु गरेको जनाएको छ । अध्यागमन प्रणाली र सीमा सञ्चालन सुधारका लागि बेलायत सरकारले २०२१ को जनवरी १ देखि अंकमा आधारित आप्रवासन प्रणाली लागू गर्ने घोषणापछि विभिन्न क्षेत्रबाट ओलाचना भएको हो । सरकारले आउँदो वर्षदेखि ईयू र गैरईयू नागरिकलाई समान व्यवहार गरिने पनि बताएको छ । उसको नयाँ नियममा न्यून दक्षता भएका कामदारलाई भिसा कडाइ गरिनेछ । नियमले प्रतिभाशाली र दक्ष जनशक्तिलाई बेलायत आउन आकर्षित गर्ने विश्वास सरकारको छ । लन्डनस्थित क्विन एलिजावेथ अस्पतालका वरिष्ठ व्यवस्थापक एवं पूर्व काउन्सिलर डा बच्चुकैलाश कैनी आप्रवासी कामदारलाई बेलायतमा काम गर्न अनुमति दिने सम्बन्धमा सरकारले प्रस्ताव गरेको नियम निकै कडा रहेको बताउँछन् । यो नियमले हाल विद्यमान चिकित्सक र नर्सिङ तथा सिभिल इन्जिनियरिङ क्षेत्रमा भएको कामदार अभावलाई केही हदसम्म सम्बोधन गर्ने भएपनि अन्य क्षेत्रजस्तै केयर होम, रेस्टुरेन्ट र कलकारखानातिर काम गर्ने अर्ध दक्ष कामदार अभावलाई सम्बोधन गरेको छैन, कैनी भन्छन् । प्रस्तावित नयाँ नियममा अंग्रेजी भाषाका लागि योग्य हुन कुन परीक्षामा कति नम्बर ल्याउनुपर्ने, उपयुक्त दक्षता भएको हुनुपर्ने भन्ने बुँदामा के कस्ता दक्षता र सीप हुनुपर्ने, माइग्रेसन अड्भाइजरी समितिले कुनकुन पेसालाई सर्टेज अकुपेसन मानेको छ, अहिले प्रस्ट नभएको कैनीको बुझाइ छ ।अहिलेको कामदार अभाव सूची (सर्टेज अकुपेसन) मा चिकित्सक, नर्स, मनोरोग विशेषज्ञ र सिभिल इन्जिनियरिङलाई मात्रै राखिएको छ । लन्डनस्थित युनी ल्याडर कन्सल्टेन्सीका सीईओ गणेश खड्का बेलायतको नयाँ अध्यागमन नीतिले अन्तर्राष्ट्रिय विद्यार्थीलाई भने फाइदा हुने देख्छन् । ईयू नागरिक सजिलै बेलायत आएर काम गर्न पाउने प्रावधान हट्ने भएपछि बेलायतमै रहेका विद्यार्थी र तिनका डिपेन्डेन्टलाई जागिर पाउन सहज हुने खड्काको विश्वास छ । सरकारले आउँदो वर्षदेखि बेलायती विश्वविद्यालयबाट ग्र्याजुएसन गरेका अन्तर्राष्ट्रिय विद्यार्थीका हकमा पोस्ट स्टडी वर्क (पीएसडब्लू) स्किमअन्तर्गत दुई वर्षको वर्क परमिट दिने नियम लागू गर्दै छ । ब्रेक्जिटपटि बेलायतले नयाँ नियम ल्याउन लागेको हो ।"
जर्मनी गोलीकाण्ड चरम दक्षिणपन्थीबाट,"बर्लिन (एजेन्सी) नौ जनाको ज्यान जाने गरी जर्मनीमा बुधबार राति भएको गोलीकाण्ड चरम दक्षिणपन्थी विचारधाराबाट प्रभावित भएको जर्मन अधिकारीले बताएका छन् । पश्चिम जर्मनीको हनाउ सहरस्थित दुइटा सिसा बारमा गोलीकाण्ड भएका थिए । जर्मन चान्सलर एन्जेला मर्केलले रंगभेदी विचारधाराबाट प्रभावित व्यक्तिद्वारा आक्रमण भएका यथेष्ट प्रमाण रहेको बताएकी छन् । बर्लिनमा बोल्दै चान्सलर मर्केलले भनिन्, घृणा विष हो र हाम्रो समाजमा विद्यमान यो विषयका कारण धेरै अपराध भइसकेका छन् । जर्मनीमा चरण दक्षिणपन्थी हिंसा बढिरहेको भन्दै चिन्ता भइरहेकै बेला गोलीकाण्ड भएको हो । पहिलो गोलीकाण्ड हनाउको सिटी सेन्टरस्थित सिसा बारमा बुधबार मध्यरातमा भएको थियो । त्यसपछि करिब २५ किलोमिटर पर रहेको एरेना बार एन्ड क्याफे पुगेर गोलीकाण्ड मच्चाएर आक्रमणकारी फरार भएका थिए । प्रहरीले प्रत्यक्षदर्शी र सीसीटीभी फुटेजबाट पत्ता लगाएर बिहीबार बिहानै संदिग्धको घर पुग्दा उनी मृत भेटिएका थिए । गोलीकाण्डमा मृत्यु हुने अधिकांश टर्किस आप्रवासी भएको जर्मन अधिकारीले जनाएका छन् । आक्रमणबारे थप अनुसन्धान भइरहेको जर्मन प्रहरीले उल्लेख गरेको छ ।"
फ्रान्सेली मेयर नेपाल घुम्न आतुर,पेरिस (कास) फ्रान्सको एसोन क्षेत्रको भिन्यु सुर सेनका मेयर थोमस साजेलले भ्रमण वर्ष २०२० का अवसरमा नेपाल घुम्न आतुर रहेको बताएका छन् । मंगलबार एसोनको द्राभाई सहरस्थित ल मेजों द हिमालय रेस्टुँरामा नेपाली खाना चाख्न आएका बेला उनले यस्तो बताएका हुन् । साजेलले आफूलाई नेपाली पोसाक निकै मनपर्ने भन्दै शिरमा ढाकाटोपीसमेत लगाएर फोटो खिचाएका थिए । उनले नेपाली खाना चाख्न र नेपालबारे चासो राख्न आफ्नो नगरपालिकाको कार्यकारी टोलीलाई पनि सँगै ल्याएका थिए । नेपाली खानालाई स्वादिलो मान्दै उनले भने ओहो नेपाली खाना यस्तो विशिष्ट स्वादको रहेछ । यसले मलाई लोभ्यायो । नेपालबारे सुनेपनि नजिकबाट अहिलेसम्म नियाल्न नपाएको बताउँदै उनले भने म मेरो टोलीसित नेपाल घुम्न चाहन्छु । त्यसका लागि नेपालीले सहयोग गर्नुपर्छ । उनलाई द मेजों द हिमालय रेस्टुँरामा काम गर्ने नेपालीले भ्रमण वर्ष २०२० मा फ्रान्सबाट पर्यटक पठाउन सहयोग गर्न आग्रह गरेका थिए । त्यसको प्रतिक्रियामा मेयरले सहयोग गर्ने प्रतिबद्धता व्यक्त गरेका थिए ।
आमा अनुभव,"फिल्म विश्वास मा तीन मिनेटको नृत्य शिक्षकको भूमिका निर्वाह गर्दै फिल्ममा होमिएकी अभिनेत्री मिथिला शर्माले तीन दशकभन्दा लामो करिअरमा सयमाथि फिल्म खेलिसकिन् । प्रायः चरित्र अभिनयमा रमाइरहेकी मिथिला यतिबेला आमा की आमा भएर आएकी छन् । निर्देशक दीपेन्द्र के खनालले उनलाई शीर्ष भूमिकामा प्रस्तुत गरेका हुन् । शुक्रबार फिल्म रिलिजको पूर्वसन्ध्यामा भेटिएकी अभिनेत्री शर्मा फिल्मलाई लिएर उत्साहित थिइन् ।एउटा कलाकारलाई आफ्ना हरेक फिल्मको रिलिजमा एक्साइटमेन्ट हुन्छ नै । फरक यत्ति हो, ति फिल्ममा बोनसको रूपमा मात्रै हुन्थ्यौं । दर्शकलाई हामी फिल्ममा छौं भन्ने पनि कमै थाहा हुन्थ्यो, शर्माले कान्तिपुरसँगको कुराकानीमा भनिन्, मैले फिल्ममा छोरी, बहिनी, दिदी, भाउजूका चरित्रमा निकै फिल्म खेलें । यसपटक आमाको नयाँ परिचयमा छु । १० वर्षको उमेरमै २०३० सालदेखि रंगमञ्चमा देखिएकी अभिनेत्री शर्मा आमा का लागि पहिलो रोजाइमा भने थिइनन् । सूर्यमाला खनाललाई लिएर निर्देशक खनालले केही दृश्य छायांकनसमेत गरिसकेका थिए । तर पूरा फिल्म वर्षामा खिच्ने तय गरिएको आमा को छायांकन लम्बिने छाँटकाँट देखिएपछि सूर्यमालाले लामो समय दिन नसक्ने भइन् । अमेरिकामा रहेकी गर्भवती बुहारीलाई भेट्न जानुपर्ने थियो । त्यसपछि मिथिला शर्माले आमाको भूमिका पाइन् । सौभाग्यले मेरो भागमा परेको हो, दीपेन्द्रको पशुपतिप्रसाद दोहोर्याएर हेरेकी मिथिलाले उनैको फिल्म नखेल्ने कुरै थिएन, उहाँले नै आमा बनाउँदै हुनुहुन्छ, सुटिङ भइरहेको छ भन्ने पनि थाहा पाएको थिएँ । सूर्यमालाजी बुहारीलाई भेट्न अमेरिका जानुपर्ने भएपछि मलाई प्रस्ताव गरियो । स्क्रिप्ट पाएँ । दीपेन्द्रजीको लेखाइमा कताकता मैले शिव रेग्मीजी, कताकता नवल नेपालजीको जस्तो मार्मिकता पाएँ । चरित्रलाई पढें । पछि खेलें । उता, सूर्यमालाजी हजुरआमा बन्नुभयो, म यता आमा बनेँ ।अभिनेत्री शर्मालाई पशुपतिप्रसाद औधि मन परेको फिल्म हो । त्यसमा एक कर्तव्यपरायण छोराले आफ्नो बाबुलाई वैतरणी पार गर्न गरेको संघर्ष दर्साइएको छ भने आमा ले पनि सन्तान र आमाबीचको सम्बन्धलाई नै व्यक्त गरेको छ । यसमा पनि सन्तानको कर्तव्यकै विषय प्रमुख छ । तर अभिनेत्री शर्मा भने यी दुई फिल्मबीच तुलना नहुने जिकिर गर्छिन् । बरु आमा बारे नै भन्छिन्, यो हामीले दिनरात भोगिरहेको आधुनिक समाजको एउटा पाटो हो । प्रत्येक व्यावहारिक मान्छेका लागि फिल्म सान्दर्भिक लाग्नेछ । फिल्म मनोरञ्जनकै लागि हेरिन्छ । तर मिथिला शर्मा आँखाबाट आँसु झारेर होस् वा आफूले भन्न चाहेर पनि भन्न नसकेका कुरालाई फिल्ममार्फत हेरेर मन हलुंगो पारेर पनि मनोरञ्जन लिन सकिने जिकिर गर्छिन् । म स्वयं यस्तो खालको मनोरञ्जन लिन रुचाउँछु । आमा यस्तैमध्येको एक फिल्म हो, उनले भनिन् ।अभिनेत्री शर्माको आमासँगको सम्बन्ध भने अनौठो छ । उनी आफ्ना तीन आमा भएको जिकिर गर्छिन् । आमा पूर्णलक्ष्मी शर्माले जन्म दिइन् । ठूलीआमा देवीका शर्माले हुर्काइन् र दिदी मधुरिका शर्माले संसार चिनाइन् । आमा मैले थाहा नपाउँदै बित्नुभयो । आमाको दिदीले हुर्काउनुभयो । त्यसैले म कर्म दिने आमासँग धेरै नजिक छु, जन्म दिनुमा भन्दा कर्म दिनुलाई महत्त्वपूर्ण ठान्ने अभिनेत्री शर्माले तर्क गरिन्, मातृ हृदयले सिन्चेको, हुर्काएको सन्तान अझ नजिक हुन्छ । आफैंले जन्माएको सन्तानप्रति कर्तव्य निर्वाह गर्नुपर्ने सामाजिक डर, बाध्यता पनि हुन्छ । तर मातृहृदयले हुर्काएको सन्तानमा केवल आमाको ममता हुन्छ । त्यसमा ग्रहणतत्त्व बढी हुन्छ । आमाको भूमिकामा दिदीलाई पनि कम नदेख्ने शर्माले थपिन्, तीनवटा आमा पाउने म कति भाग्यमानी ?तर जीवनको उत्तरार्द्धमा विवाह गरे पनि मिथिला शर्माले मातृसुख अनुभव गरेकी छैनन् । तर उनी आफूप्रतिको यस्तो अभिव्यक्तिलाई ठाडै नकार्छिन् । किन त ? भन्छिन्, ईश्वरले मभित्र यति धेरै मातृत्व भरिदिएका छन् कि आफ्नै कोखबाट सन्तान नजन्माए तापनि म धेरै सन्तानकी आमा हुँ । ती सन्तानलाई पनि मैले जन्माएको भए सायद यति माया र साथ पाउँदिन थिएँ होला । नजन्माउँदा पनि त्यति नजिक र माया पाएकी छु । यसैमा खुसी छु । उनले व्यक्तिगत रूपमा धेरै बालबच्चालाई सन्तानका रूपमा पालिरहेकी छन् । तर यसलाई प्रचारबाजी गर्न भने चाहँदिनन् ।मिथिलाकी दिदी भन्नुहुन्छ रे, एउटा सन्तान जन्मायो भने त्यही एउटा सन्तानलाई हुर्काउने र पढाउने मात्र ध्याउन्न हुन्छ । तर सन्तान नजन्माईकनै पनि कसैलाई पढाइन्छ, हुर्काइन्छ र सफलतामा पुर्याइन्छ भने त्यो जस्तो महान् काम अरू केही हुन सक्दैन । एउटा आत्माले अर्को आत्मालाई चिनेर मार्गदर्शन गर्नुजस्तो ठूलो धर्म अरू केही पनि हुन सक्दैन । अभिनेत्री शर्माको जीवनमा पनि यही कुराले निकै प्रभाव पारेको छ । फिल्मको ट्रेलरपछि धेरै जनाले आमालाई फोन गरेको सुनाउँदा मिथिला खुसी भइन् । अझ फिल्म नै हेरेपछि त पक्कै पनि टाढा रहेका छोराछोरीहरू नजिक हुनेछन् भन्ने विश्वास छ । कता कता रुमल्लिरहेका सन्तानलाई फिल्मले आमा सम्झाइदिनेछ, त्यसो त मिथिला स्वयं नै आमा को ट्रेलर हेरेपछि सिधैं आमालाई भेट्न पुगेकी थिइन् । आमा धेरै केही चाहदिनन् । केवल एक पल, एक क्षण, एक शब्द खोज्छिन् । सन्तानहरू उडेर जहाँसुकै जाऊन्, तर एक कल फोन गरिदिँदा संसार जितेजस्तो अनुभव गर्छिन्, उनी सन्तान र आमाबीचको सम्बन्ध लट्टाई र चंगाको जस्तै हुनुपर्ने तर्क गर्छिन्, तर चेट् चाहिँ हुनुभएन ।मुग्लान जानुपर्ने वा बिदेसिनुपर्ने संस्कृति नयाँ हैन । पहिले मदनहरू मुना र आमालाई छोडेर भोट जानुपर्थ्यो । अहिले मदनसँगै मुनाहरू पनि आफ्नो सन्तानको उज्ज्वल भविष्यका लागि बिदेसिनु परिरहेको छ । तर मिथिला टाढा हुनुमा समस्या ठान्दिनन् । कर्तव्य निर्वाह गर्न टाढियो भन्दैमा भावनात्मक, आत्मीय सम्बन्ध टुट्छ भन्ने छैन । टाढिनु अहिलेको आधुनिक समाजको एउटा बाध्यता हो । टाढिनु भनेको अलग्गिनु हैन । सशरीर नभेट्दैमा हृदयमा आमाबाबु हुँदैनन् भन्ने हैन, उनले फेरि चंगा र लट्टाईको उदाहरण सम्झाउने गरी थपिन्, बाआमा भनेको लट्टाईको धागोजस्तै हुन् । चंगालाई माथिमाथि उड्न सजिलो होस् भन्नका लागि धागो दिँदै जाने । सन्तानले आफ्नो कर्तव्य कति पालना गर्छन् वा गर्दैनन्, अलग कुरा हो तर प्रत्येक आमाबाहरू सन्तानको प्रगतिसँग रमाउँछन् । छायांकन गरिरहँदा पनि धेरै ठाउँमा मनमा गाँठो पारेकी अभिनेत्री शर्माले भनिन्, सुटिङमा आमा चरित्रलाई छोडेर आएपछि पनि मिथिला शर्मालाई नै सम्हाल्न गाह्रो पर्थ्यो । आफू भएरै भक्कानिएको छु । मलाई लाग्छ, फिल्मले संवदेनशील मान्छेलाई हल्लाउनेछ । पटकथासमेत आफैंले तयार पारेका निर्देशक खनालले आमा आफ्नै आमालाई रिलेट गरेर लेखेको बताउँछन् । सानोछँदा आमालाई यसो गर्छु, उसो गर्छु, विश्व घुमाउँछु भनेर सोचिन्थ्यो । तर अहिले केही गर्न सकिरहेको छैन । आफ्नै समस्यामा अल्झिइएको छु । झन् बिहे अनि सन्तान भएपछि आफ्नै जीवनमा रुमल्लिने रहेछ । अनि आमा त छुट्दै छुट्दै जाने रहिछन्, निर्देशक खनालले आमा आफ्नै आमासँग बसेर हेर्ने योजना बनाएका छन् ।"
८४ वर्षमा एल्बम,"माया लुकाई लुक्दैन, कोइलीले सम्झाइदियो जस्ता गीतका अग्रज स्रष्टा संगीतकार तथा गायक जगतमर्दन थापाले ८४ वर्षको उमेरमा गीति एल्बम म मक्किएको धुरी खाँबो ल्याएका छन् । गायक थापाको ८४ औं जन्मोत्सवको अवसरमा बिहीबार राजधानीमा अग्रज संगीतकार प्रेमध्वज प्रधान, गीतकार यादव खरेल, चलचित्रकर्मी प्रकाश सायमी, थापाका छोरा मोहित मर्दन लगायतले लोकार्पण गरे । एल्बमको शीर्ष गीत र फेरि साथ मेरै को म्युजिक भिडियो पनि समारोहमा सार्वजनिक गरियो । कार्यक्रममा निकै जोसिला देखिएका गायक थापाले आधा दर्जन गीत प्रस्तुत गरे । भारतीय गायिका लिली सिंहको स्मरण गर्दै उनले विसं २०१९ सालतिर नै भारतमा रेकर्ड भएका उनका गीत भन लौ नढाँटी, जुनेली रातमा कति बसूँ जस्ता गीत पनि सुनाए । एल्बममा नै समावेश रत्नशमशेर थापाको शब्द तथा शक्ति वल्लभको संगीत रहेको आली आली हरियाली, सहदेव ढुंगानाको शब्द र मनोहर सुनामको संगीत रहेको दैव संजोग लगायतका गीत प्रस्तुत गर्दा हल नै तालीले गुन्जायमान भएको थियो । उनलाई गायिका सरिता शाही र जिना रसाइलीले गायनमा साथ दिएका थिए । गायक थापासँगै बालगायक आयुष्मान विष्टले पनि प्रधानको स्वर रहेको तारा मात्र होइन लगायतका गीत गाएका थिए । गीतसंगीत सिर्जनामा आफ्नो उत्तिकै लगाव रहेको खुलाउँदै थापाले साथ दिने सबैप्रति आभार व्यक्त गर्दै छैटौं एल्बमका लागि पनि तयारी सुरु भएको जनाए । गायक प्रधान र सायमीले थापाको संगीतप्रतिको साधनाको खुलेरै प्रशंसा गरे । गायक थापालाई संगीतले झन स्वस्थ बनाएको बताउँदै प्रधानले जो पायो त्यसले थापाको उमेरमा गाउन नसक्ने जिकिर गरे । भने, यो उमेरमा गायन निकै कठिन छ । जगतमर्दन थापाको प्रयास निकै प्रशंनीय छ । गीतकार हर्क साउदको शब्द तथा कल्याण सिंहको संगीत रहेको शीर्ष गीतमा गायक थापालाई स्वरमा दिपेशकिशोर भट्टराईले साथ दिएका छन् । निकेश खड्काको निर्देशन रहेको गीतको भिडियोमा विकास धमलाको सम्पादन र बुद्ध थापाको छायांकन छ । भिडियोमा टीका पहाडी, विक्रम श्रेष्ठ, नवीन पौडेलको अभिनय रहेको छ ।"
नृत्यको पनि लिपि,"काठमाडौं (कास) के नृत्यको पनि लिपि हुन्छ ? बिहीबार नेपाल संगीत तथा नाट्य प्रज्ञा प्रतिष्ठानले बहस गर्यो । बहसको आधार थियो नृत्य अन्वेषक तथा अध्येता शिवराम कासुलाले बनाएको नृत्य लिपि । दुई दशकदेखि नृत्यमा लागेका भक्तपुर सूर्यविनायकका कासुलाले हालै मात्र नृत्यसम्बन्धी लिपि प्रतिपादन गरेका थिए । शरीरको हाउभाउमा नाचिने नृत्यको पनि लिपिगत रूपमा जान सकिन्छ भन्ने अवधारणा प्रयोग गर्न लिपि ल्याइएको कासुलाले बताए । उनले कार्यक्रममा कहरूवा तालको गायत्री मन्त्रमा लिपिबद्ध गरिएको गीतमा नृत्यसमेत प्रस्तुत गरेका थिए । अग्रज नृत्य निर्देशक भैरवबहादुर थापा, राधेश्याम प्रधान, नारायणदेवी प्रधान, विना जोशी, प्रतिष्ठानका कुलपति नारायणभक्त श्रेष्ठ (रायन), सदस्यसचिव श्यामप्रकाश तमोटलगायतले नृत्यमा लिपिको प्रतिपादन, प्रयोग र आवश्यकताबारे आआफ्नो धारणा व्यक्त गरे । नृत्यमा लिपि विषय नौलो र महत्त्वपूर्ण रहेकोले प्रतिष्ठानले बृहत् रूपमा छलफल र विमर्श गरिने कुलपति रायनले बताए ।नृत्य निर्देशक थापाले नेपालमा नृत्य लिपि नै आश्चर्यको विषय रहेको बताए । धर्ती, आकाश, जल, अग्नि, ग्रह, नक्षत्र, ज्योतिष, मानवभाषा सबैको लिपि बनाएका व्यक्तित्वहरूले नृत्यको लिपि निकाल्न सकेनन्, उनले भने, शिवरामजस्ता व्यक्तिले असाधारण काम गरेका छन्, राज्यले सम्मान गर्नुपर्छ । करिब ९ दशकअघि नै अमेरिकाजस्ता पश्चिमा मुलुकमा बेनिस, लाभानजस्ता नृत्य लिपिको सुरुवात भएको सुनाउँदै उनले आफू पनि झन्डै ६ दशकदेखि लिपि सिर्जनामा लागेको सुनाए । प्रतिष्ठानले पहिलोपटक नृत्य लिपिबारे छलफल थालेको बताउँदै सदस्यसचिव तमोटले यसलाई निरन्तता दिने प्रतिबद्धता जनाए ।"
हेरिटेज पेजेन्ट्समा नेपाली,"काठमाडौं (कास) अन्तर्राष्ट्रिय सौदर्य प्रतियोगिता हेरिटेज पेजेन्ट्स २०२० मा परिन्दा श्रेष्ठ र परिसा रानाभाटले नेपालको प्रतिनिधित्व गर्ने भएका छन् । श्रेष्ठले मिसेस र रानाभाटले मिसतर्फ नेपालको प्रतिनिधित्व गर्न लागेका हुन् । उनीहरूले आउँदो अप्रिलमा मलेसियामा हुने हेरिटेज पेजेन्ट्स २०२० मा भाग लिनेछन् । सौन्दर्य प्रतियोगितामार्फत युनेस्कोको ऐतिहासिक र महत्त्वपूर्ण सम्पदा सूचीमा परेका विश्वका विभिन्न मुलुकका सम्पदा र संस्कृतिको जगेर्ना तथा प्रवर्द्धन गर्ने उद्देश्यले ईप्लानेटले प्रतियोगिता गर्दै आएको छ । नेपाली कोरियोग्राफर रोजिन शाक्य र बलिउड कोरियोग्राफर सिम्रन डिन्ज अहुजाको कोरियोग्रफी रहने प्रतियोगिता आयोजनाको उद्देश्य विश्वको कला, संस्कृति, सम्पदा, पर्यटन, वातावरण र शान्तिका लागि काम गर्नु रहेको आयोजक ईप्लानेटका अध्यक्ष सन्तोष सापकोटाले बताए । बुद्ध र सगरमाथा नेपालीको पहिचान, सम्पदा, संस्कृति, पर्यटन प्रवर्द्धन र सम्वर्द्धन हाम्रो अभियान भन्ने मूल नाराका साथ मिस हेरिटेज इन्टरनेसल २०१४ बाट सुरु भएको हो । पहिलो संस्करण नेपालमा आयोजना भएको प्रतियोगिता भारतको नयाँदिल्ली, श्रीलंकामा, सिंगापुर हुँदै अहिले मलेसियामा आयोजना हुान लागेको हो ।"
मनीषालगायत १० जनालाई नइ,"काठमाडौं (कास) बलिउड अभिनेत्री मनीषा कोइराला, महजोडीलगायत विभिन्न १० जना व्यक्तित्वलाई नइ प्रकाशनले पुरस्कृत गर्ने भएको छ । अभिनयमार्फत अन्तर्राष्ट्रियजगत्मा नेपालीहरूको प्रतिष्ठा बढाएबापत् कोइरालालाई नइ भूपालदुर्गा पुरस्कार, हास्यव्यंग्यमार्फत देशदेशान्तरमा नेपाली भाषालाई जनप्रिय बनाएबापत् मदनकृष्ण श्रेष्ठ र हरिवंश आचार्य (महजोडी) लाई नइ देरुनीख सुकीर्ति पुरस्कार, वरिष्ठ चित्रकार तथा राष्ट्रिय झण्डाका निर्माता शंकरनाथ रिमाललाई नइ कीर्तिनिधि पुरस्कार दिने घोषणा गरिएको हो । त्यस्तै, वरिष्ठ समालोचक प्राडावासुदेव त्रिपाठीलाई नइ ईश्वर बराल पुरस्कार, साहित्यकार चूडामणि रेग्मीलाई नइ भाजप पुरस्कार, संगीतकार, गायक तथा गीतकार दीपक जंगमलाई नइ कोइलीदेवी पुरस्कार चिकित्सक डा गौरीशंकरलाल दासलाई नइ भावी पुरस्कार, हिन्दूधर्म र संस्कृतिका अभियन्ता तथा लेखक प्राडासोमप्रसाद खतिवडालाई नइ चन्द्रधन पुरस्कार र अमेरिकामा रहेर नेपाली भाषासाहित्यमा सक्रिय गीता खत्रीलाई नइ गणेशदुर्गा अन्तर्राष्ट्रिय पुरस्कार दिने विज्ञप्तिमा जनाइएको छ । पुरस्कारमा जनही १ लाख रुपैयाँ र ताम्रपत्र रहेका छन् । नइ प्रकाशनका अध्यक्ष इन्दिरा प्रसाईंको अध्यक्षतामा बसेको नइ प्रकाशनको बैठकले सो निर्णय गरेको हो । शताब्दीपुरुष डासत्यमोहन जोशीको १०१ औं शुभजन्मोत्सवका अवसरमा पुरस्कारहरू हस्तान्तरण गरिने प्रकाशनका सदस्यसचिव नरेन्द्रराज प्रसाईंले जनाए ।"
उपप्रमुखको धम्कीपछि अनमीको राजीनामा,"बुंगल नगरपालिकाकी उपप्रमुख मीना जागरीले गरेको गालीगलौज र धम्कीका कारण बझाङको कफलसेरी स्वास्थ्य चौकीमा कार्यरत अनमी नीरुपति चौधरी जागिर छाड्न बाध्य भएकी छन् । घरमै सुत्केरी भएकी स्थानीय एक महिलालाई स्वास्थ्य संस्थामा सुत्केरी भएको अभिलेख राखेर भत्ता दिनुपर्ने उपप्रमुखको दबाब थियो । तर अनमी चौधरीले नमिल्ने अडान लिएपछि उपप्रमुख जागरीले दुर्व्यवहार गर्नुका साथै धम्की दिएकी थिइन् । घटनापछि चौधरी फागुन २ गते राजीनामा दिएर हिँडेकी छन् । उनी तीन वर्षदेखि कफलसेरीमा करारमा कार्यरत थिइन् । अनमी चौधरीलाई जागरीले चौकीमै पुगेर आफूले भनेको नमाने नराम्रो हुने भन्दै जागिर छोड्न धम्की दिएकी थिइन् । कान्तिपुरलाई प्राप्त अडियोमा उनले यसअघि पनि घरमै सुत्केरी भएका महिलालाई रकम दिइँदै आएको भन्दै चौधरीलाई त्यसै गर्न आग्रह गरेकी थिइन् । चौधरीले अगाडिका वर्षमा जेसुकै भए पनि आफूले नियमविपरीत काम गर्न नसक्ने बताएपछि बाबुको छोरी होस् भने जागिर छाडेर जा, मेरो अगाडि नियमका कुरा गर्छेस् भन्दै धम्क्याएकी थिइन् । अडियोमा जागरी भन्छिन्, मसँग बढी फूर्ति लगाउने ? म उपमेयर हुँ । यो तेरो बाउले दिएको पद हैन । अहिल्यै जागिर छाडेर गइहाल । उनले अडियोमा आफू उपमेयर भएकाले आफूले भनेको नमान्ने कर्मचारीलाई राम्रो नहुने धम्की दिएकी थिइन् । अनमी चौधरीले भनिन्, जागिर छाडेर गइनस् भने राम्रो हुँदैन भनेपछि डरले राजीनामा दिएर हिँडेकी हुँ । उनले सुत्केरी भत्ताको निहुँ मात्र भएको र आफूलाई निकालेर अर्को मान्छेलाई जागिर दिने नियतले उपमेयरले निरन्तर धम्की उनले दिएको बताइन् । यस्तै आफूलाई भिटामिन ए खुवाएको भत्ता नदिएको भन्दै कफलसेरी स्वास्थ्य चौकीका प्रमुख शिवराज खडायतलाई पनि उपप्रमुख जागरीले अपशब्द प्रयोग गर्दै गाली गरेकी छन् । कात्तिक महिनामा भिटामिन ए खुवाएबापतको स्वयंसेविकालाई दिइने भत्ता आफूलाई नदिएको भन्दै उनले खडायतलाई टेलिफोनबाट गाली गरेकी हुन् । उपप्रमुख जागरीले भने आफूले स्वास्थ्य क्षेत्र सुधारका लागि छलफल गर्ने क्रममा सामान्य भनाभन भएको दाबी गरिन् ।"
ड्रोन उडाउने १० नेपालीलाई मुद्दा,"दार्जिलिङ (कास) भारतनेपाल सीमा क्षेत्र सन्दकपुरको सिंहलीला राष्ट्रिय उद्यानमा ड्रोन उडाएको आरोपमा १० जना नेपाली युवा पक्राउ परेका छन् । पक्राउ पर्नेहरूमा झापाका विज्ञान गौतम, विश्वास घिमिरे, निश्चल कार्की, देवेन्द्र सिटौला, कमल सुवेदी, दीपेन गौतम, सहात रिजाल, निमेश भट्टराई र चितवनका कृष्ण सापकोटा छन् ।दार्जिलिङको सीमा सुरक्षा बल (एसएसबी) ले बुधबार पक्राउ गरेका उनीहरूलाई हिरासतमा लिएर सुकेपोखरी प्रहरीचौकीले मुद्दा चलाएको छ । अनुमति नै नलिई ड्रोन उडाएका कारण उनीहरूलाई पक्राउ गरिएको प्रहरीले जनाएको छ । दार्जिलिङ अदालतमा बिहीबार उपस्थित गराइएका उनीहरूविरुद्ध भारतीय दण्डसंहिता, हवाई र वन्यजन्तु संरक्षण ऐनअन्तर्गतको मुद्दा चलाइएको छ । ड्रोन उडाउने हो भने डिजिटल पोर्टलमा पञ्जीकृत गराउनुपर्छ, दार्जिलिङ जिल्ला अदालतका सहायक सरकारी वकिल पंकज प्रसादले भने, एयरक्राफ्ट अपरेटरको अनुमति लिनुपर्छ । उनीहरूले यस्तो केही गरेको पाइएन ।"
सवारी आयात र दर्ता बर्सेनि घट्दो,"सवारी साधन आयात र दर्ताको संख्या बर्सेनि घटिरहेको तथ्यांकले देखाएको छ । भन्सार विभाग र यातायात व्यवस्था विभागको तथ्यांकअनुसार दर्ता र आयात चार वर्षअघिको तुलनामा आधा घटेको हो ।०७३०७४ को छ महिनामा सबै प्रकारका ७६ हजार ४ सय ४४ थान सवारी साधन आयात भएको भन्सार विभागको तथ्यांक छ । तर चालु आर्थिक वर्षको ६ महिनामा ३८ हजार १ सय ८४ थान सवारी साधन भित्रिएको विभागले बताएको छ । बर्सेनि आयात घट्नुको कारण सवारी साधनमा असहज ऋण लगानी भएको नाडा अटोमोबाइल्स एसोसिएसन अफ नेपालका अध्यक्ष कृष्ण दुलालले बताए । अहिले सवारी साधनमा ऋण लगानी गर्न सहज वातावरण छैन । बैंकले सवारी मूल्यको ५० प्रतिशतसम्म मात्रै कर्जा दिन्छन्, उनले भने, त्यसैले आयात घटिरहेको हो । आयस्रोत र कर चुक्ताको प्रमाण बुझाएर मात्र कर्जा लिन सक्ने व्यवस्था भएकाले सवारी किन्ने संख्या झन् कम हुँदै जाने उनको तर्क छ । समयमै विकास पूर्वाधार बन्न नसक्नु र भएका सडक राम्रो अवस्थामा नरहेकाले गाडी किन्नेहरूमा उत्साह नदेखिएको उनको बुझाइ छ । उपत्यकामै साघुँरा सडक छन्, उनले भने, गाडी किनेर मात्र भएन, त्यसलाई गुडाउने बाटो नै नभएपछि किन्ने पनि पछि पर्छन् ।संख्याका हिसाबले रकम घटे पनि रकमका हिसाबले उस्तैउस्तै देखिन्छ । आव ०७३७४ मा २६ अर्ब ५८ करोड १९ लाख १९ हजार रुपैयाँ बराबरको सावरी साधन भित्रिएको थियो । यो वर्ष हालसम्म २४ अर्ब ८५ करोड ४५ लाख ३६ हजार रुपैयाँ बराबरको मात्र आयात भएको छ । आयात कम भएपछि त्यसको असर सरकारलाई राजस्व संकलनमा परिसकेको छ । भन्सार राजस्व लक्ष्यभन्दा निकै कम असुल भइरहेको अर्थ मन्त्रालयद्वारा सार्वज्निक बजेटको मध्यावधि समीक्षामा उल्लेख छ । भन्सार विभागले उपलब्ध गराएको तथ्यांकअनुसार सवारी साधनको राजस्व संकलनमा उतारचढाव छ । आयात भएका सवारीबाट आव ०७३७४ मा ३० अर्ब २९ करोड ३८ लाख २७ हजार रुपैयाँ राजस्व उठेको छ भने आव ०७६७७ मा २५ अर्ब ६९ करोड २८ लाख ७९ हजार रुपैयाँ मात्र राजस्व संकलन भएको विभागको तथ्यांकले देखाउँछ । त्यस्तै आव ०७४०७५ मा २५ अर्ब २ करोड ९३ लाख ६८ हजार रुपैयाँ राजस्व संकलन भएको थियो । त्यस्तै आव ०७५७६ मा ३० अर्ब ८८ करोड ६ लाख ६५ हजार रुपैयाँ राजस्व संकलन भएको छ । सवारी आयातसँगै दर्ता संख्या पनि घटेको छ । बाँकी आव ०७५७६ को फागुनसम्म ३ लाख १८ हजार ४ सय ७७ थान सवारी दर्ता भएकामा १ लाख ५७ हजार ६३ थान घटेर यो वर्षमा १ लाख ६१ हजार ४ सय १४ थान मात्र सवारी दर्ता भएको यातायात व्यवस्था विभागको तथ्यांक छ । आव ०४६४७ देखि हालसम्म ३७ लाख २६ हजार ७ सय ५२ सवारी साधन दर्ता भएका छन् । यसमध्ये सबैभन्दा बढी २९ लाख २२ हजार ६२ थान मोटरसाइकल दर्ता भएका छन् । त्यस्तै २ लाख ७१ हजार २ सय १९ थान कार, जिप र भ्यान, १ लाख ५९ हजार २ सय ६२ थान ट्र्याक्टर र पावर टिलर, १ लाख ५ हजार ८ सय ६६ थान क्रेन, डोजर, एस्काभेटर र ट्रक दर्ता भएका छन् । ६८ हजार ८ सय ६५ थान पिकअप, ६१ हजार ७ सय ६६ थान टेम्पो, ५४ हजार ३ सय ९७ थान बस, ३६ हजार २ सय १ थान ईरिक्सा, २८ हजार ६ सय ६५ थान मिनी बस र मिनी ट्रक, १० हजार २ सय ६५ थान माइक्रो र ८ हजार १ सय ८४ थान अन्य सवारी साधन दर्ता भएका छन् । बैंक ऋणमा गरिएको कडाइले गर्दा नै सवारी साधन आयात र दर्ता कम भएको विभागका महानिर्देशक गोगनबहादुर हमालले बताए । विभागअन्तर्गतका कार्यालयले गाडी आएपछि दर्ता गर्ने हो, उनले भने, धेरैजसो मानिस मोटरसाइकल चढ्छन्, यसमा पनि युवाको रुचि बढी देखिन्छ । अहिले युवा धेरै बिदेसिन थालेपछि त्यसमा पनि केही कम भएको हो ।सवारी दर्ता प्रत्येक वर्ष बढ्छ भन्न नमिल्ने उनको भनाइ छ । एउटा गाडी १०१५ वर्ष टिक्छ । वर्षैपिच्छे एक व्यक्तिले नयाँ नयाँ गाडी किन्न सक्दैनन्, उनले भने । सरकारले ल्याएको नियमअनुसार आफूहरू चल्नुपर्ने मेगा बैंककी प्रमुख कार्यकारी अधिकृत (सीईओ) अनुपमा खुञ्जेलीले बताइन् । अहिले सरकारले बैंकलाई उत्पादनशील क्षेत्रमा कर्जा प्रवाह गर्नुपर्ने भएकाले आफूहरूले पनि त्यसैअनुरूप गर्नुपर्ने उनको भनाइ छ । सरकारले ल्याउने नीति सही भए पनि कुनै अभ्यासबिनै आउने प्रावधानले समस्या पर्ने उनको भनाइ छ ।"
गौतम बुद्धमा प्राविधिक न उपकरण,"चीनमा फैलिएको कोरोना भाइरसको संक्रमणका कारण भैरहवामा निर्माणाधीन गौतमबुद्ध क्षेत्रीय अन्तर्राष्ट्रिय विमानस्थल आयोजना प्रभावित बनेको छ । द्रुत गतिमा अघि बढिरहेको आयोजना निर्माण अन्तिम चरणमा पुगे पनि एक महिनायता त्यति काम हुन सकेको छैन । चीनबाट आयोजनाका उपकरण र प्राविधिक जनशक्ति आउन सकेका छैनन् ।चीनमा फैलिएको कोरोना भाइरस संक्रमणको असर आयोजनालाई धेरै परेको छ, निर्माणाधीन विमानस्थल आयोजनाका प्रमुख प्रवेश अधिकारीले भने । आयोजनाको मुख्य चिनियाँ ठेकेदार कम्पनी नर्थवेस्ट सिभिल एभिएसन एयरपोर्ट कन्स्ट्रक्सन ग्रुपले टर्मिनल भवनमा जडान हुने ब्यागेज ह्यान्डलिङ सिस्टम (कन्भेयर बेल्ट) र धावनमार्गका लाइट ल्याउन सकेको छैन । यसले आयोजनास्थलमा गरिनुपर्ने प्राविधिक निर्माणतर्फका काम सुस्त गतिमा छन् । प्राविधिक पनि आयोजनास्थलमा न्यून संख्यामा मात्रै छन् । यसअघि आयोजनास्थलमा विभिन्न उपकरण जडानका लागि चीनबाट प्राविधिकसहितको टोली आउनेजाने क्रम चलिरहेको थियो । टर्मिनल भवनभित्र चाहिने एयरकन्डिसन, एक्सरे, विमान उडानबारे यात्रुलाई सूचना दिने, टेलिफोन, इन्टरनेट, सीसीटीभी, आगलागी (वारुणयन्त्र) सम्बन्धी सूचना दिने उपकरण चिनियाँ ठेकेदार कम्पनीले आयोजनास्थलमा ल्याइसके पनि जनशक्तिको कमीले द्रुत गतिमा जडान हुन सकेको छैन ।आयोजनाका लागि चिनियाँ ठेकेदार कम्पनीका तर्फबाट ल्याइनुपर्ने उपकरण चीनको वुहान सहर नजिक छन, जुन सहर कोरोना भाइरसबाट बढी संक्रमित छ । ५०५५ जना चिनियाँ प्राविधिक टोली आयोजनास्थलमा हुनुपर्नेमा मुस्किलले २० जना मात्रै छन् । चिनियाँ नयाँ वर्ष मनाउन डेढ महिनाअघि चीनतर्फ गएका आयोजनास्थलमा कार्यर्रत प्रायः चिनियाँ प्राविधिक फर्किएका छैनन् । उनीहरू आउनेबारे कुनै टुंगो छैन ।चिनियाँ ठेकेदार कम्पनीका तर्फबाट आयोजनास्थलमा गर्नुपर्ने मुख्य काममा टर्मिनल भवनमा विभिन्न उपकरण जडान र फिनिसिङसँग सम्बन्धित काम बाँकी रहेको आयोजनाले जनाएको छ । चिनियाँ ठेकेदारका तर्फबाट गर्नुपर्ने कामको भौतिक प्रगति ९० प्रतिशत हाराहारीमा छ । ब्यागेज ह्यान्डलिङ सिस्टम र रनवे लाइटका सबै उपकरण आएपछि पनि ब्यागेज ह्यान्डलिङ सिस्टम जडान गर्न १५२० दिन र रनवे लाइट जडान गर्न एक महिनाभन्दा धेरै समय लाग्छ । कोरोना भाइरसको संक्रमण नभएको भए यतिबेलासम्म ती उपकरण ७५ प्र्रतिशत आइसक्ने थिए । सबै उपकरण एकै पटक नल्याएर ठेकेदार कम्पनीले ससानो मात्रामा ल्याउँदै जडान गर्दै थियो । एकै पटक ल्याउँदा उत्पादन र सामुद्रिक जहाजबाट ढुवानीमा समस्या थियो । अर्डरअनुरूपका उपकरण उत्पादन र निर्माण कार्य सँगसँगै लैजान खोजिएको थियो । कतै आयोजना फेरि पनि निर्धारित समयमा सम्पन्न नहुने त होइन भन्ने शंका उब्जिएको छ । यति बेला सबैभन्दा बढी उपकरण जडान गरिनुपर्ने समय हो, आयोजना प्रमुख अधिकारीले भने । डिसेम्बर २०१७ मा निर्माण सम्पन्न गर्ने भनिए पनि चौथो पटक म्याद थपेर ३१ मार्च २०२० मा सम्पन्न गर्ने पछिल्लो कार्यतालिका छ । एयर ट्राफिक, सञ्चार र मौसम व्यवस्थापनको उपकरणसम्बन्धी अन्तर्राष्ट्रिय बोलपत्र २ (आईसीपी टु) लाई पनि चीनमा फैलिएको कोरोना संक्रमणले अप्रत्यक्ष रूपमा प्रभाव पारेको छ । यसका लागि थाइल्यान्डको एरो थाई कम्पनीले ठेक्का लिएको हो । आईसीपी टुतर्फका आयोजना व्यवस्थापक प्रवीन न्यौपानले एरो थाई कम्पनीले गर्नुपर्ने कतिपय काम चिनियाँ ठेकेदार कम्पनीले पूरा गर्नुपर्ने भएकाले प्रभावित हुन लागेको बताए ।चिनियाँ ठेकेदार कम्पनीले काम फिनिसिङ नगरेसम्म हामीले केही गर्न सक्दैनौं, न्यौपानेले भने, धमाधम काम गर्न पाए हुने हो तर वातावरण बनेको छैन । चिनियाँ ठेकेदार कम्पनीले घर गएका आफ्ना प्राविधिक तथा कामदार फर्किन नपाएकाले सोचेअनुरूपको काम गर्न नसकिएको जनाउँदै पत्राचार गरिसकेको उनले जनाए । एरो थाई कम्पनीलेल आफ्ना उपकरण ९० प्रतिशतभन्दा धेरै ल्याइसकेको छ, न्यौपानेले भने ।"
सेयरमा कीर्तिमानी कारोबार,"धितोपत्रको दोस्रो बजारमा बिहीबार करिब पौने ३ अर्ब रुपैयाँ बराबरको सेयर किनबेच भएको छ । यो एकै दिनमा हालसम्मकै उच्च कारोबार हो । यसअघि एक दिनमा २ अर्ब ७५ करोड रुपैयाँ बराबरको सेयर कारोबार भएको थियो । बिहीबार एकैदिन करिब २४ हजार कारोबारमा ५८ लाख २९ हजार ५ सय १० कित्ता सेयर किनबेच भए । ती किनबेचमा २ अर्ब ७८ करोड ५० लाख रुपैयाँ बराबरको सेयर कारोबार भएको हो । दोस्रो बजारमा पूर्ण स्वचालित अनलाइन कारोबार सुरु भएपछि त्यसको आकार बढेको नेप्सेले जनाएको छ । पछिल्ला सात दिनको तथ्यांक हेर्दा अनलाइनबाट मात्र एकतिहाइ (३३ प्रतिशत) कारोबार हुन थालेको छ, नेप्सेले विज्ञप्तिमा भनेको छ, माघ अन्तिमसम्मको तथ्यांक दैनिक औसत कारोबार रकम १ अर्ब ४२ करोड रुपैयाँ पुगेको छ । गत वर्ष यस्तो औसत कारोबार औसत ३० करोड रुपैयाँ थियो । ०७५ कात्तिक २० देखि अनलाइन कारोबार प्रणाली (नट्स) औपचारिक रूपमा सुरु भएको हो । हाल नेप्सेको कारोबार प्रणालीमा सीडीएस एन्ड क्लियरिङ र नेसनल क्लियरिङ हाउस लिको प्रणालीमा आबद्ध ७५ भन्दा बढी बैंक तथा वित्तीय संस्थामार्फत भुक्तानी तथा राफसाफ हुँदै आएको छ । यो साताभर नै नेप्से बढिरहेको छ । मंगलबार सेयर बजारमा २ अर्ब १२ करोड रुपैयाँ बराबरको सेयर कारोबार भएको बजारमा बुधबार १ अर्ब ६३ करोड रुपैयाँ परिचालन भएको थियो । अघिल्लो दिनको तुलनामा बिहीबार करिब ७० प्रतिशतले कारोबार बढेको हो । कारोबार रकमसँगै बिहीबार समग्र नेप्से परिसूचक २९३२ अंक बढेको छ । यो वृद्धिले नेप्सेलाई १ हजार ४ सय ३४५७ विन्दुमा पुर्याएको छ । यो साता सबै दिन नेप्से बढेको छ । अघिल्ला दुई दिनको तुलनामा पछिल्ला दुई दिन वृद्धिदर घटे पनि बिहीबार परिसूचक करिब २९ अंकले उकालो लागेको हो । कारोबारमा आएकामध्ये ट्रेडिङ र सामूहिक लगानी कोषबाहेक सबै समूहको परिसूचक बढे । सो दिन लघुवित्त समूहको परिसूचक सबैभन्दा बढी ६३५ प्रतिशतले बढ्यो । बिमा, उत्पादन तथा प्रशोधन र होटल समूहले पनि लघुवित्त समूहकै बाटो पछ्याएपछि नेप्सेको वृद्धि उच्च बनेको हो । कारोबारमा आएकामध्ये १ सय ३४ कम्पनीको सेयरमूल्य बढ्यो, २६ कम्पनीको घट्यो र बाँकी २० कम्पनीको सेयरमूल्य स्थिर छ । परिसूचक बढेसँगै सेयर बजारको आकार (कुल बजार पुँजीकरण) बढेर १८ खर्ब ३१ अर्ब रुपैयाँ कायम भएको छ ।"
चेपेखोला जलविद्युत्मा १ अर्ब लगानी गर्दै एनएमबी,काठमाडौं (कास) एनएमबी बैंकले ८६३ मेगावाटको चेपेखोला साना जलविद्युत् आयोजनामा १ अर्ब ५० करोड रुपैयाँ लगानी गर्ने सम्झौता गरेको छ । आशुतोष इनर्जीद्वारा प्रवर्द्घित लम्जुङको दूधपोखरी गाउँपालिका तथा गोरखको अजिरकोट गाउँपालिकास्थित आयोजनाको कुल लागत १ अर्ब ५० करोड रुपैयाँ हो । त्यसमा बैंकले १ अर्ब १२ करोड रुपैयाँ लगानी गर्नेछ । व्यापारिक उत्पादन मिति ०७८ फागुन ९ गते भए पनि ४ महिनाअगावै उत्पादन सुरु गर्ने लक्ष्य लिइएको आयोजनाले बताएको छ । विद्युत्गृहबाट उत्पादित बिजुली लमजुङस्थित कीर्तिपुर सबस्टेसनमा जडान गरिनेछ ।
विद्युत् महसुल परिमार्जनका लागि आयोगले माग्यो राय,काठमाडौं (कास) विद्युत् नियमन आयोगले विद्युत् महसुल परिमार्जनका लागि नेपाल विद्युत् प्राधिकरणबाट परेको प्रस्तावमा राय मागेको छ । आयोगले बुधबार सूचना जारी गर्दै १५ दिनभित्र महसुल दरमा सुझाव र राय पेस गर्न भनेको छ । प्राधिकरणले मंसिर १३ मा आयोगसमक्ष विद्युत् महसुल निर्धारणका लागि निवेदन पेस गरेको थियो । आयोगले मंसिर २७ गते थप कागजात माग गर्दै पुनः पेस गर्न प्राधिकरणलाई निर्देशन दिएको थियो । आयोगले मागेको कागजपत्रसहित प्राधिकरणले माघ १७ मा पुनः महसुल परिमार्जनका लागि आयोगलाई पत्राचार गरेको थियो । प्राधिकरणले प्रस्ताव गरेको नयाँ महसुल दर पारित गर्न आयोगले प्रक्रिया सुरु गरेको हो । आयोगले महसुल निर्धारणका लागि निर्देशिका बनाएको छ । सोही निर्देशिका अनुसार सर्वसाधारणसँग महसुल दरको प्रस्तावमा राय मागिएको हो । प्राधिकरणले प्रस्ताव गरेको महसुल दरमा चाँडै नै सार्वजनिक सुनुवाइ गरिने आयोगले जनाएको छ । आयोगले तयार पारेको विद्युत् महसुल निर्धारणसम्बन्धी निर्देशिकामा विद्युत् महसुल निर्धारण गर्दा सार्वजनिक सुनुवाइ गर्नुपर्ने प्रावधान छ । आयोगका अनुसार विद्युत् महसुलको प्रस्तावित दरबारे इमेल वा चिठीमार्फत आयोग कार्यालयलाई ३५ दिनभित्र राय वा सुझाव पठाउन सकिन्छ ।
सुनमा दिनदिनै रेकर्ड,"अहिले विश्व बजारमा हरेक दिन सुनको मूल्यले नयाँ रेकर्ड बनाइरहेको छ । यसअघि चीन र अमेरिकाबीचको व्यापार युद्ध तथा अमेरिका र इरानबीच देखिएको द्वन्द्वलगायत कारण उकालो लागेको सुनको मूल्य अहिले कारोना भाइरसद्वारा प्रभावित भएको बताइएको छ । चीनमा देखिएको कोरोना भाइरसका कारण अन्तर्राष्ट्रिय बजार प्रभावित बनेपछि पछिल्ला दिनमा विश्व बजारमा सुनको मूल्य उकालो लागेको राष्ट्र बैंकका पूर्व कामु गभर्नर कृष्णबहादर मानन्धरले बताए । चीन ठूलो अर्थतन्त्र हुनुका साथै धेरै राष्ट्रमा व्यापारिक सञ्जाल रहेकाले कोरोना भाइरसको असर विश्वव्यापी व्यापारमा पनि परेको उनको भनाइ छ । पछिल्ला दिनमा अन्तर्राष्ट्रिय सेयर बजार पनि ओरालो लागेका छन् । सेयर बजारमा जोखिम बढेपछि तुलनात्मक रूपमा सुरक्षित मानिएको सुनमा लगानी बढेकाले सुनको मूल्य निरन्तर उकालो लागेको मानन्धरको भनाइ छ । कोरोना भारसरका कारण विश्व अर्थतन्त्रको वृद्धिदर घट्ने निश्चितजस्तै छ, उनले भने, यसकारण लगानीकर्ता सुनतिर होम्मिए । लगानीका अन्य क्षेत्र राम्रो हुन नसकिरहेको अवस्थामा सुन सुरक्षित विकल्प भएकाले यसमा लगानी बढ्ने उनले बताए । घरेलु बजारमा बिहीबार प्रतितोला ७७ हजार ६ सय रुपैयाँमा सुनको कारोबार भयो । यो हालसम्मकै उच्च मूल्य हो । बुधबार प्रतितोला ७७ हजार १ सयमा किनबेच भएको सुनको मूल्य बिहीबार ५ सय रुपैयाँ बढेर कारोबार भएको हो । विश्व बजारमा सुनको मूल्य प्रतिऔंस १ हजार ६ सय १० अमेरिकी डलर पुगेपछि नेपाली बजारमा पनि मूल्य साढे ७७ हजारभन्दा माथि पुगेको हो । मंगलबार अन्तर्राष्ट्रिय बजारमा सुनको मूल्य प्रतिऔंस १ हजार ५ सय ८७ र बिहीबार १ हजार ६ सय २ अमेरिकी डलर थियो । घरेलु बजारमा सुनको मूल्य घट्ने सम्भावना कम रहेको जानकारहरू बताउँछन् । सुनको मूल्य अकासिएको मौका पारेर गैरकानुनी बाटोबाट सुन भित्रिने क्रम बढेको स्रोतले बताएको छ । सोही सुन बजारमा आएपछि बैंकहरूको सुन बिक्री हुन छाडेको उनीहरूको भनाइ छ ।फागुनमा बिहेको सिजन भए पनि उच्च मूल्यका कारण नेपाली बजारमा सुनको कारोबार घटेको नेपाल सुनचाँदी व्यवसायी महासंघका पूर्वअध्यक्ष तेजरत्न शाक्यले बताए । हाल दैनिक औसत १० देखि १५ किलोका दरले सुन कारोबार भएको छ, उनले भने, रहरले सुन किन्ने ग्राहक छैनन् भन्दा पनि हुन्छ । फागुनमा विवाहको लगन भए पनि कारोबार निराशाजनक रहेको उनको भनाइ छ । यसअघि मंसिर र पुसमा सुन किनबेच घटेको थियो, उनले थपे, धेरै विवाह भएकाले होला, माघमा एक्कासि माग बढ्यो । तर फागुनमा सुनको कारोबार फेरि सुस्ताएको छ । रोजगारीका लागि कम्तीमा छ महिना विदेशमा बसेका नागरिकले प्रतिव्यक्ति ५० ग्राम सम्म काँचो सुन (बिस्कुट) ल्याउन पाउने व्यवस्था छ । अन्ततः त्यो सुन पनि बजारमै आउने हो । केही मात्रामा सुनको कालोबजारी पनि हुने गरेको मानन्धरको भनाइ छ । बजारमा सुनको कारोबार घटेपछि बैंकहरूको सुन बिक्री पनि घटेको छ । फागुन २ सम्म बैंकहरूसँग ५ सय ४५ किलो सुन थुप्रिएको बैंकर्स संघले बताएको छ । बैंकहरूमा करिब साढे ५ सय किलो सुन थुप्रिएपछि माघ अन्तिम सातादेखि कुनै पनि बैंकले सुन आयात नगरेको संघका कार्यकारी निर्देशक अनिल शर्माको भनाइ छ । स्टकमा करिब साढे पाँच सय किलो थुप्रिएपछि सुन आयात भएको छैन, उनले भने । विवाहको सिजनमा सुनको माग बढ्नुपर्नेमा झन् घट्दै गएकाले गैरकानुनी रूपबाट सुन आएको छ कि भन्ने शंका उत्पन्न भएको उनले बताए । संघको तथ्यांकअनुसार गत जेठ २० मा पनि सुन बिक्री नभएर बैंकहरूमा ६ सय ७२ किलो सुन स्टकमा थियो ।गत आवको तुलनामा यो वर्ष सुन आयात घटेको छ । अघिल्लो आवको माघसम्म बैंकहरूले ४ हजार ३ सय ५० किलो सुन आयात गरेका थिए । चालु आवको सोही अवधिमा २ हजार ५० किलो मात्र सुन आयात भएको संघले जनाएको छ । हाल वाणिज्य बैंकले मात्र सुन आयात गर्न पाउने कानुनी व्यवस्था छ । सोही व्यवस्थाअनुसार २२ वटा वाणिज्य बैंकले पालोअनुसार दैनिक २० किलोका दरले सुन आयात गर्दै आएका छन् । यसको व्यवस्थापन बैंकर्स संघले गर्छ । अनौपचारिक माध्यमबाट भित्रिएको सुन बजारमा छ्यापछ्यप्ती भएपछि बैंकको सुन नबिकेको जानकार बताउँछन् ।"
खस्किँदै घरेलु गलैंचाको बजार,"दार्चुला (कास) नेपालमै प्रसिद्ध मानिएको दार्चुलामा उत्पादित गलैंचाको माग पछिल्लो समय खस्किएको छ । परम्परादेखि यहाँका स्थानीयले तानबाट बुनेर गलैंचा उत्पादन गर्दै आएका छन् । हातले ऊन कातेर तानमा बुनेको गलैंचाको उत्पादन र बिक्री घट्न थालेको छ, महाकाली नगरपालिका४ बंगाबगडका सहदेव बोहराले भने, बजारमा पाइने रेडिमेड गलैंचाले स्थानीय उत्पादनलाई विस्थापित गर्न थालेको हो । कम लागत र राम्रो सजावटका गलैंचा बजार र ग्रामीण क्षेत्रमा पुग्न थालेपछि स्थानीय गलैंचाले मूल्य नपाएको हो । गलैंचा तयार गर्न बाहिरबाट कच्चापदार्थ ल्याउनुपर्ने र मिहिनेत पनि उत्तिकै पर्ने भएपछि स्थानीय प्रविधिबाट बुनेका गलैंचाको लागत बढी हुन्छ । एक महिनामा दुईभन्दा बढी बुन्न नसकिने स्थानीय बताउँछन् । करिब ४ हजार रुपैयाँ बराबरको कच्चापदार्थ र धेरै समय अनि श्रम बढी लाग्ने भएकाले अहिले बजारमा आउने गलैंचाभन्दा मूल्य बढी हुनु स्वाभाविक रहेको पारभती बुढाथोकीको भनाइ छ । दार्चुलामा मात्र बसोवास रहेको सौका समुदायका प्रत्येक घरमा गलैंचा बुन्ने मेसिन भेटिन्छन् । तान भएका घर भने बिरलै छन् । ७७ वर्षीया पारभती भने तानबाटै गलैंचा बुन्छिन् । रेडिमेड गलैंचा बजारमा नआउँदासम्म दार्चुलाको गलैंचा देशमै प्रख्यात रहेको उनले सम्झिइन् । त्यस बेला गलैंचा खोज्दै ग्राहक घरघरमै पुग्ने गरेको उनले बताइन् । अहिले त आफैंलाई चाहियो भने पनि भारतीय बजारमा खोज्नुपर्ने अवस्था आएको उनको भनाइ छ । घरमा खाली बस्नुपर्ने हुँदा समयको सदुपयोग हुने र आफ्नो पेसाको पनि जगेर्ना हुने हुँदा तान बुन्ने गरेको उनले बताइन् । तानलाई स्थानीय भाषामा राज भन्ने गरिएको व्यासी सौका समाजकी अध्यक्ष यशोदा तिंकरीले बताइन् । तानमा गलैंचा, राडी पाखी, स्विटर, टोपीलगायत न्याना लुगा बुन्ने गरिन्छ । दार्चुलामा सौका समुदायको बसोवास उत्तरी व्यास, राप्ला र सितोला गाउँमा छ । जिल्लामा अन्य जिल्लाबाट घुम्न आउनेहरूले प्रायः कोसेलीका रूपमा दार्चुलाको गलैंचा लैजाने चलन रहेको स्थानीय गंगोत्री बुढाथोकीले बताइन् । यहाँ उत्पादित सानो आकारको गलैंचाको मूल्य ७ हजार र ठूलोको मूल्य १५२० हजार रुपैयाँसम्म पर्ने उनको भनाइ छ ।"
पाँचतारे होटल स्थापना गर्दै ओमस्टोन,"काठमाडौं (कास) ओमस्टोन एसिया क्यापिटल नेपाल (ओएसीएनपिएल) ले सानिमा बैंकको वित्तीय व्यवस्थापन र राष्ट्रिय वाणिज्य बैंकको सहभागितामा धुलिखेलमा पाँचतारे होटल तथा रिसोर्ट स्थापना गर्ने भएको छ । यसका लागि ओमस्टोन, सानिमा बैंक र राष्ट्रिय वाणिज्य बैंकले बुधबार सम्झौता गरेका छन् । होटल निर्माणको अनुमानित लागत १ अर्ब २७ करोड रुपैयाँ रहेको कम्पनीले बताएको छ ।"
नोकियालाई अवार्ड,"काठमाडौं (कास) नोकियाका ६ फोन आईएफ डिजाइन अवार्ड२०२० बाट सम्मानित भएका छन् । सम्मानित भएका छ प्रकारका नोकिया फोनमध्ये दुई स्मार्टफोन र चार फिचर फोन छन् । सम्मानित फोनमा स्मार्टफोनमा नोकिया ७२ र नोकिया १ प्लस हुन् भने फिचर फोनमा नोकिया १०५, नोकिया ११०, नोकिया ८०० टफ र नोकिया २७२० फ्लिप हुन् ।"
ग्लोबलखल्ती सहकार्य,काठमाडौं (कास) ग्लोबल आईएमई बैंक र खल्ती डिजिटल वालेटले डिजिटल भुक्तानी सेवा प्रदानसम्बन्धी सम्झौता गरेका छन् । बैंकका ट्रान्जेक्सन बैंकिङ प्रमुख पुकार सुवेदीे र खल्तीका डाइरेक्टर अमित अग्रवालले उक्त सम्झौतापत्रमा हस्ताक्षर गरे । सम्झौताअनुसार बैंकका ग्राहकले बैंकको मोबाइल बैंकिङ तथा इन्टरनेट बैंकिङ सेवा प्रयोग गरी खल्तीमा रकम पठाउन र यसको प्लेटफर्ममा उपलब्ध सबै सेवाको डिजिटल भुक्तानी गर्न सक्छन् ।
सिटिजन्सका चार नयाँ शाखा,"काठमाडौं (कास) सिटिजन्स बैंकले बिहीबार मोरङको कञ्चनबारी, कास्कीको पोखराहस्पिटल चोक र कैलालीको अत्तरिया तथा सुखडमा चार शाखा सञ्चालनमा ल्याएको छ । बैंकले सामाजिक उत्तरदायित्वअन्तर्गत उदयपुरको तपेश्वरी आधारभूत विद्यालय गल्फडियालाई ६० हजार रुपैयाँ नगद सहयोग गरेको छ ।"
एलजीको सर्भिस क्याम्प२०२०,"काठमाडौं (कास) एलजीले बिहीबारदेखि फ्रि एसी सर्भिस क्याम्प२०२० योजना ल्याएको छ । योजनाअनुसार कुनै पनि ब्रान्डको निःशुल्क एसी सर्भिस गर्न सकिन्छ । साथै एसीको स्पेयर्स पार्टमा ५० प्रतिशत, नयाँ एसी खरिदमा छुटका साथै निःशुल्क इन्स्टलेसन र डिइन्स्टलेसन सुविधा दिइने कम्पनीले जनाएको छ ।"
एनसेलका विजेतालाई नगद पुरस्कार,काठमाडौं (कास) एनसेलले रिचार्जमा चमत्कार योजनाअन्तर्गत बिहीबार मासिक र साप्ताहिक विजेता ग्राहकलाई नगद पुरस्कार दिएको छ । इलामकी गंगामाया राई र रूपन्देहीका टीकाराम बलाल मगरले प्रतिव्यक्ति १० लाख रुपैयाँ प्राप्त गरेका छन् । बिहीबार ८ विजेताले प्रतिव्यक्ति २ लाख रुपैयाँ पुरस्कार प्राप्त गरे ।
सिटिजन्सले २ अर्ब ऋणपत्र निष्कासन गर्ने,काठमाडौं (कास) सिटिजन्स बैंक इन्टरनेसनलले २ अर्ब ५० करोड रुपैयाँ बराबरको ऋणपत्र निष्कासन गर्ने भएको छ । बैंकले १० वर्षका लागि १०२५ सिटिजन्स बैंक ऋणपत्र २०८६ बजारमा चाँडै ऋणपत्र निष्कासन गर्ने जनाएको छ । ग्लोबल आईएमई क्यापिटलको निष्कासन तथा बिक्री प्रबन्धमा सिटिजन्सले जारी गर्न लागेको ऋणपत्रलाई इक्रा नेपाल लिमिटेडले बुधबार रेटिङ प्रदान गरेको हो ।
फोहोर व्यवस्थापनमा कोकाकोलाको सहयोग,काठमाडौं (कास) कोकाकोला नेपालले चितवन राष्ट्रिय निकुञ्जको फोहोर व्यवस्थापनका लागि २५ वटा ठूला पीईटी बोतल कलेक्सन बिन सहयोग गरेको छ । निकुञ्जलाई प्लास्टिकमुक्त संरक्षित क्षेत्र बनाउने पहललाई निरन्तरता दिँदै बोटलर्स नेपाल (तराई) लिमिटेडले वर्ल्ड वाइल्डलाइफ फन्ड नेपालको समन्वयमा उक्त सहयोग गरेको हो ।
एनएमीको प्रोजेक्ट स्वारोजगार आवदेन खुला,काठमाडौं (कास) एनएमबी बैंकले सिराहामा हुने प्रोजेक्ट स्वरोजगार मा सहभागी हुन आवेदन खुलाएको छ । बैंकले ५० जनाका लागि निःशुल्क उद्यमशीलता र क्षमता विकासका लागि प्रशिक्षण प्रदान गर्नेछ । १८ देखि ४० वर्षसम्मका व्यक्तिले चैत ८ सम्म आवदेन दिन सक्ने बैंकले जनाएको छ ।
भिभान्तामा काश्मीरी व्यञ्जन,"काठमाडौं (कास) ललितपुरको झम्सीखेलस्थित होटल भीभान्ताले राजधानीवासीलाई भारतको उत्तरी क्षेत्र काश्मीरका व्यञ्जनको स्वाद पस्किन थालेको छ । फ्लेवर अफ काश्मीर का नाममा होटलले १० दिने डिनर मेनु ल्याएको छ । त्यसमा कश्मीरी एक्नी सोर्बा, कबाब, काश्मीरी पुलाउ, नानलगायत तीन दर्जनभन्दा बढी परिकार छन् । यी परिकार बनाउन श्रीनगरकै सेफ सेवा काठमाडौं आएका छन् । कश्मीरी डिनरको मूल्य १८०० देखि २२०० सम्म रहेको होटलले जारी गरेको विज्ञप्तिमा उल्लेख छ ।"
निजगढमा रूख र पोलको लगत राख्ने तयारी,"विकासका नाममा धेरै रूख काटिनु हुन्नप्रदेश२ को उद्योग, पर्यटन, वन तथा वातावरण मन्त्रालयले बढीभन्दा बढी मात्रामा वन जंगल, जंगली जनावर तथा चराचुरुंगीको बासस्थान जोगाएर मात्र विकास निर्माण अघि बढाउनुपर्ने बताएको छ । मन्त्रालयका निमित्त सचिव जगन्नाथप्रसाद जयसवालले सर्वोच्च अदालतलाई पठाएको लिखित जवाफमा निजगढमा अन्तर्राष्ट्रिय विमानस्थल बन्दा प्रदेश २ को विकास हुन्छ भन्नेमा दुई मत नभए पनि विकासका नाममा धेरैभन्दा धेरै रूखबिरुवा काटेर विकास गर्नुपर्छ भन्ने पक्षमा मन्त्रालय र प्रदेश नरहेको उल्लेख छ ।"
चुरेमा दुई दर्जन रूख काटिए,"कञ्चनपुर (कास) कञ्चनपुरको भीमदत्त नगरपालिकाको ब्रह्मदेवको चुरे क्षेत्रबाट वन फँडानी र काठ तस्करी बढेको छ । सुरक्षा निकायको उपस्थिति नभएका ठाउँमा फँडानी गरेर काठ भारततर्फ लैजान तस्कर सक्रिय रहेको स्थानीयले बताएका छन् । ब्रह्मदेवको सिद्धनाथ सामुदायिक वनसँगै जोडिएको चुरे क्षेत्रमा हालै दुई दर्जनभन्दा बढी रूख काटिएका छन् । खल्ला मसेट्टी क्षेत्रमा कटानसँगै अतिक्रमण पनि बढेको छ, सिद्धनाथ सामुदायिक वनका अध्यक्ष हर्कबहादुर चन्दले भने, यहाँ रूख कटान गरेर भारततर्फ लगेको हुनुपर्छ । गाउँमा ल्याएको देखिएको छैन । गत साता उक्त क्षेत्रमा एउटा टोलीले अनुगमन गर्दा नयाँपुराना रूख काटेको पाइएको उनले बताए । खल्ला मसेट्टीको पारिपट्टि भारतको टनकपुर क्षेत्र पर्छ । चुरेमा कटान भएको काठ यही बाटो भएर टनकपुरसम्म तस्करी हुने गरेको स्थानीय बताउँछन् । महाकाली नदी किनारमै धेरै पटक बेवारिसे काठ भेटिनुले पनि यसलाई पुष्टि गरेको हो । ब्रह्मदेव क्षेत्रको चुरेको काठ कटान भएर इन्डिया लैजान थाले, सामुदायिक वनका निवर्तमान अध्यक्ष मोती महताले भने, महाकालीबाटै लैजाँदै गरेको काठ हामीले दुई पटक बाटैमा बरामद गरेका छौं ।उनका अनुसार सामुदायिक वनको नियमअनुसार दुई महिनाअघि मात्र १० जनालाई जरिवाना गराएर छाडिएको थियो । भारतसँगै स्थानीय काठ मिलहरूमा समेत तस्करीको काठ आउने गरेको उनको दाबी छ । पछिल्लोपटक सामुदायिक वनको सालका रूख चुनावको मौका छोपेर पनि तस्करहरूले कटान गरेका थिए । पछिल्लोपटक बिजुलीको पोलका साइजका र केही ठूला रूख काटिएको उनले बताए । सिद्धनाथ सामुदायिक वनको माघ १६ मा निर्वाचन भएपछि नयाँ कार्यसमिति छनोट भएको हो । खल्ला मसेट्टी क्षेत्र ब्रह्मदेवबाट ४५ किलोमिटर उत्तरतिर पर्छ । यहाँ सुरक्षा निकाय र वन कर्मचारीको उपस्थिति छैन । हिउँद र बर्खामा तस्करहरूले यही क्षेत्र रोज्ने गरेको स्थानीय बताउँछन् । काठ मात्रै नभई भारतबाट समेत अवैध मालसामान तस्करी हुने गरेको उनीहरू बताउँछन् । डिभिजन वन कार्यालय कञ्चनपुरका प्रमुख डिभिजनल वन अधिकृत अजयविक्रम मानन्धरले सामुदायिक वन र चुरे क्षेत्रमा भएको फँडानीको अनुसन्धान भइरहेको बताए । सबडिभिजन वन कार्यालयले छानबिनका लागि पत्राचारसमेत गरिएको उनले जानकारी दिए । त्यही मुद्दामा स्थानीय गजबहादुर चन्दलाई ११ हजार जरिवाना गराएर तारेखमा छाडिएको थियो । ब्रह्मदेवको चुरे क्षेत्रमा कटान गरिएका रूख तस्करी भइरहेको विषय छानबिन थालेका छौं, उनले भने । चुरेमा भएको अनधिकृत कटानको अनुगमन गर्नसमेत सबडिभिजनलाई निर्देशन गरिएको उनले बताए ।"
एयरपोर्टमा रोबोटको नमस्कार,"राजधानीमा दैनिकजसो हुने उद्घाटन, विमोचनलगायतका औपचारिक कार्यक्रम सञ्चालन गर्ने जिम्मा आकर्षक युवायुवतीलाई दिने गरिन्छ तर बिहीबार त्रिभुवन अन्तर्राष्ट्रिय विमानस्थलमा आयोजित एउटा कार्यक्रमको सञ्चालन रोबोटले गर्यो । पर्यटन परी नामको रोबोटले उद्घाटन गर्न पुगेका संस्कृति, पर्यटन तथा नागरिक उड्डयनमन्त्री योगेश भट्टराईलाई कार्यक्रम हलको अग्रभागमा प्रमुख अतिथिको आसन ग्रहण गरायो । त्यसपछि रोबोटले कार्यक्रममा सहभागी नागरिक उड्डयन प्राधिकरणका महानिर्देशक, मन्त्रालयका सहसचिव, अध्यागमन विभागका महानिर्देशकलगायतलाई पालैपालो नाम उच्चारण गर्दै अतिथि आसनमा बसाल्यो अनि उसलाई हेर्न पुगेका दर्शकलाई पनि स्वागत गर्यो । त्यसपछि उसले सबैलाई उठाउँदै राष्ट्रिय गान बजायो । विमानस्थलको प्रेस कक्षमा भएको यो दृश्य सबैले रुचिपूर्वक हेरिरहे । पर्यटन परी नामको रोबोट त्यहाँ एक्लै थिएन । ऊसँगै उसको अर्को साथी पनि थियो । नेपालमै बनाइएका यी दुई रोबोटको उद्घाटन गरेका थिए पर्यटनमन्त्री भट्टराईले । उनले रोबोटको डिस्प्लेमा थिचेपछि उसले नमस्ते भन्यो । मन्त्रीले पनि नमस्ते फर्काए । टाउको बटार्दै कुरा गरिरहेका यी दुई रोबोटको उद्घाटनपछि एउटालाई यात्रु आगमन कक्षको सेल्फी प्वाइन्ट र अर्कोलाई यात्रु प्रस्थान कक्षको मूलढोकामै राखियो । डेढ महिना लगाएर काठमाडौंमै निर्मित यी रोबोट मन्त्रालय, प्राधिकरण, पर्यटन बोर्ड र भ्रमण वर्ष सचिवालय २०२० ले नेपाली कम्पनी पाइला टेक्नोलोजीसँग २०२० लाखका दरले खरिद गरेर विमानस्थलमा राखेका हुन् । पाइलाका कार्यकारी निर्देशक आयुष कसजूका अनुसार यी रोबोटले यात्रुसँग नेपाली, अंग्रेजी र चिनियाँ भाषामा संवाद गर्छन् । यात्रुले रोबोटको छातीमा जडान गरिएको डिस्प्लेमा औंलाको सहायताले सोधपुछ गर्न पनि सक्छन् । जे मनमा आयो, त्यो सबै यिनले बोल्दैनन् र बुझ्दैनन्, कसजूले भने, रोबोटमा हामीले जति डाटा राख्छौं, त्यतिको यिनले जवाफ दिन सक्छन् । यिनलाई गुगललगायतका इन्टरनेट सेवासँग नजोडेकाले जे डाटा र प्रोग्राम निर्माताले राख्ने गर्छन्, त्यसैका आधारमा यिनले जवाफ दिन्छन् । रोबोट एकै ठाउँमा बस्ने नभई हिँडडुल गर्ने विशेषता भएका हुन् । तिनले यात्रुहरूलाई शौचालय, क्याफे र अध्यागन डेस्कलगायतका स्थानसम्मै पुर्याउन पनि सक्छन् तर विमानस्थलमा स्थान अभाव भएकाले अहिले निर्माता कम्पनीले एकै स्थानमा राखिदिएका छन् । १० घण्टा चार्ज गरे ८ घण्टा सक्रिय रहन्छन्, विमास्थलमा क्रियाशील रहँदा पनि यी रोबोट चार्ज भइरहेका हुन्छन् । कसजूले भने, चार्ज पनि अटो प्रणालीमा छ ।"
कुवेतमा ज्यान गुमाएका ६ जनाको शव ल्याइयो,"काठमाडौं (कास) कुवेतमा ज्यान गुमाएका ६ जना कामदारको शव नेपाल आइपुगेको छ । कुवेतको आवासीय सहर साउथ अल मुत्तला सिटी मा गत बुधबार पाइप बिछ्याउने क्रममा बालुवा, ढुंगाको ढिस्कोले पुरिएर ६ जनाको ज्यान गएको थियो । युनिभर्सल लिडरर्स एन्ड जेनेरल कन्स्ट्रक्टिङ कम्पनीले कुवेतबाट काठमाडौं सिधा उडान भर्ने जजिरा एयरलाइन्समार्फत मृतकहरूको शव नेपाल पठाएको हो । कम्पनीले आफ्नै खर्चमा शव नेपाल पठाएको हो । धैरेनी१, चिडीपानी पाल्पाका ३० वर्षीय एकबहादुर गाहा, ताप्लेजुङका ४१ वर्षीय वसन्त गुरुङ र दाङका २५ वर्षीय श्यामनारायण चौधरीको शव बिहीबार बिहान काठमाडौं विमानस्थलमा उतारिएको हो । उनीहरूको शव परिवारले बुझेका छन् । दोधाना७, सिरहाका ४० वर्षीय गंगाराम चौधरी, उवा४, थवाङ, रोल्पाका २४ वर्षीय राजु रोका मगर र बन्जारिया९, धरमपुर, नवलपरासीका २६ वर्षीय पूर्णबहादुर सुनारी मगरको शव पनि काठमाडौं आइपुगेको जनाइएको छ ।"
सेक्युरिटी प्रेस खरिद प्रक्रिया रोक्न निर्देशन,भेटवार्ता भएको छैन : स्विस दूतावासस्विस दूतावासले तत्कालीन सञ्चारमन्त्री गोकुल बाँस्कोटासँग सेक्युरिटी प्रेसबारे कुरा गर्न कुनै भेटवार्ता नभएको स्पष्ट पारेको छ । कमिसन डिलसम्बन्धी सार्वजनिक भएको अडियोमा आफूलाई स्विस कम्पनीका एजेन्ट बताउने विजयप्रकाश मिश्रले स्विस एम्बेसीसँग पनि भेट गराउने र राजदूतले पनि कुरा गर्न चाहेको जस्ता संवाद बाँस्कोटासँग गरेको सुनिन्छ । त्यही अडियोलाई लिएर समाचार प्रकाशन भएपछि काठमाडौंस्थित स्विस दूतावासले प्रेस विज्ञप्ति निकालेर खण्डन गरेको हो । विज्ञप्तिमा दूतावासले स्विस कम्पनीका कुनै प्रतिनिधिले समाचारमा उल्लेख भएका व्यक्तिसँग नभेटेको स्पष्ट पारेको छ ।
खुलेआम एसिड बिक्री रोक्न आग्रह,"काठमाडौं (कास) एम्नेस्टी इन्टरनेसनल नेपालले एसिडको खुलेआम बिक्रीवितरणलाई नियमन गर्न आग्रह गर्दै ३३ हजार जनाको हस्ताक्षरसहितको ज्ञापनपत्र सरकारलाई बुझाएको छ । राजधानीको बानेश्वरमा बिहीबार आयोजित कार्यक्रममा एम्नेस्टीले गृह मन्त्रालयमार्फत सरकारलाई ज्ञापनपत्र दिएको हो ।मानवअधिकार उल्लंघन भोगेका वा जोखिममा रहेका मानिसको समर्थनमा एम्नेस्टीले प्रत्येक वर्ष आयोजना गर्ने वार्षिक पत्रलेखन अभियान राइट फर राइट्सअन्तर्गत यस वर्ष एसिड बेचबिखन नियन्त्रणको विषय छानेको छ । पछिल्ला पाँच आर्थिक वर्षमा एसिड प्रहारबाट १३ महिला र तीन पुरुष पीडित भइसकेका छन् । कार्यक्रममा गृह मन्त्रालयका सहसचिव केदारनाथ शर्माले एसिडको खुलेआम बिक्रीवितरणलाई नियमन गर्न जरुरी भएको तर कसले र कसरी गर्ने भन्नेबारे स्पष्ट विधिको खाँचो रहेको औंल्याए । कार्यक्रममा फोरम फर वुमन ल एन्ड डेभलपमेन्टका कार्यकारी निर्देशक सविन श्रेष्ठले विद्यमान कानुनमा एसिडपीडितका लागि आर्थिक क्षतिपूर्ति र उपचार खर्चबारे व्यवस्था नभएको बताए । एम्नेस्टी नेपालका निर्देशक नीराजन थपलियाले एसिडजन्य गम्भीर अपराध अन्त्य गर्न आवश्यक पर्ने नीति र कानुनी मापदण्डका लागि बहस होस् भनेर एम्नेस्टीले छलफल सुरु गरेको जनाए । मुलुकी अपराध संहिताको परिच्छेद १४ को कुटपिट वा अंगभंगसम्बन्धी कसुरमा तेजाब वा अन्य रासायनिक, जैविक वा विषालु पदार्थ प्रयोग गरी कुरूप पारेको खण्डमा कसुरको प्रकृति हेरी ५ देखि ८ वर्षसम्म कैद र अनुहार कुरूप पारेमा एक लाखदेखि ५ लाख रुपैयाँसम्म जरिवाना र अन्य अंग कुरूप पारेमा वा शरीरमा पीडा पुर्याए तीन वर्षदेखि ५ वर्षसम्म कैद र ५० हजारदेखि तीन लाख रुपैयाँसम्म जरिवानाको व्यवस्था छ । २०७६ जेठ पहिलो साता आफ्नै पति विष्णु भुजेलबाट राजधानीको कालोपुलमा एसिड प्रहारमा परेकी जेनी खड्काले कम कानुनी सजायका कारण पीडकको मनोबल बढिरहेको बताइन् । उनले सजिलै पाइने एसिड प्रतिशोध साध्ने बलियो हतियार भइरहेको उल्लेख गर्दै भनिन्, थोरै सजायका कारण पीडक जेलबाट निस्केर खुलेआम हिँड्छन् अनि हामीचाहिँ जिन्दगीभर दाग बोकेर बाँच्नुपर्छ । उनले एसिड प्रहारका घटनामा पीडितको शरीरको कुन भाग जलेको छ भन्ने हिसाब निकालेर सजाय निर्धारण हुनु गलत भएको बताइन् । शरीरको छाला प्लास्टिकजसरी पग्लिँदा कस्तो पीडा हुन्छ भन्ने भोग्नेबाहेक कसैले अनुमान गर्न सक्दैन, उनले भनिन् ।कार्यक्रममा २०७१ फागुन १० मा वसन्तपुरमा एसिड आक्रमणमा परेकी संगीता मगरले पनि कमजोर कानुनी प्रावधान सच्याउनुपर्ने बताइन् । उनले भनिन्, पीडितमैत्री कानुन नहुँदा अपराधीहरूको मनोबल बढेको छ ।"
थ्रीस्टार उपाधि नजिक,"रुस्लान थ्रीस्टार क्लब झिलझिलेमा जारी तेस्रो सताक्षी गोल्डकप फुटबल प्रतियोगिताको फाइनलमा पुगेको छ । बिहीबार सेमिफाइनलमा आयोजक सतासीधाम स्पोर्टिङ क्लबलाई ३१ ले पराजित गर्दै थ्रीस्टार उपाधि नजिक पुगेको हो । थ्रीस्टारको जितमा कप्तान विक्रम लामा, डिफेन्डर अनन्त तामाङ र अशोक खवासले गोल गरे । आयोजकका पदम भट्टराईले एक गोल फर्काए । शिवसताक्षी नगरपालिका११ स्थित गणेशमान सिंह अध्ययन प्रतिष्ठानको मैदानमा आयोजकले थ्रीस्टारलाई मध्यान्तरसम्म बराबरीमा रोकेको थियो । थ्रीस्टारले ५९ औं मिनेटमा अग्रता लिएको हो । मिक्चेन तामाङको कर्नर प्रहारमा डिफेन्डर अनन्त तामाङले हेड गोल गरेका थिए । लगत्तै ६० औं मिनेटमा अशोक खवासले गोल गरेर थ्रीस्टारको अग्रता दोब्बर पारे । मैदानको बायाँ भागबाट अशोकले गरेको लामो प्रहार आयोजकका गोलकिपर मनोज प्रधानको हातमा फुत्किएर पोस्टभित्र छिरेको थियो । थ्रीस्टारका कप्तान विक्रमले ८२ औं मिनेटमा तेस्रो गोल गरे । दीपेश घलेको छोटो पासमा पेनाल्टी एरियामा रहेका विक्रमले वान टचमै गोल गरे । आयोजकका पदमले इन्ज्युरी समयको तेस्रो मिनेटमा पेनाल्टीमार्फत गोल गरेर अन्तर घटाए । बल अघि बढाएका शिशिर लेखीलाई थ्रीस्टारका दीपेशले बक्सभित्र लडाएपछि आयोजकले पेनाल्टी पाएको थियो ।थ्रीस्टार सुरुदेखि नै गोललाई प्रयासरत रह्यो । १५ औं मिनेटमा आयोजकका गोलकिपर मनोज अघि बढ्दा सन्जोग राईले प्रहार गरेको बल डिफेन्डरले क्लियर गरिदिएका थिए । २१ औं मिनेटमा थ्रीस्टारकै सुशील राईको प्रहार पोस्ट माथिबाट बाहिरियो । त्यसको दुई मिनेटपछि थ्रीस्टारलाई अग्रता लिनबाट आयोजकका डिफेन्डरले रोके । गोलकिपर मनोज बिट भएको अवस्थामा थ्रीस्टारका निशान खड्काको लामो पासमा सन्जोगले गरेको हेड प्रहार गोललाइनबाट डिफेन्सले जोगाए । ४१ औं मिनेटमा आयोजकका आशिष राईले अघि बढाएको बल थ्रीस्टारका डिफेन्डरले क्लियर गरिदिए । तीन मिनेटपछि आयोजकका मनीष थापाको फ्रिकिक बल पनि थ्रीस्टारका डिफेन्डरले जोगाएका थिए । ४८ औं मिनेटमा आयोजकका आशिषको सशक्त प्रहार बतासियो । ५० औं मिनेटमा थ्रीस्टारका सुशीलको छोटो पासमा लालरामले गरेको कडा प्रहार पोस्ट नजिकैबाट बाहिरियो । लगत्तै आयोजकका शिशिरको पासमा मनीष थापाको प्रहार थ्रीस्टारका गोलकिपर पूर्ण चेम्जोङको खुट्टामा लागेर फर्किएको थियो । ७४ औं मिनेटमा सन्जिव बुढाथोकीको छोटो पासमा रोशन थाम्सुहाङले बक्स नजिक लगेर प्रहार गरे पनि बलले पोस्टको दिशा लिएन । तीन मिनेटपछि आशिषको प्रहार पोस्ट माथिबाट बाहिरियो । इन्ज्युरी समयको चौथो मिनेटमा आयोजकका पदम भट्टराईले बक्स नजिकबाट गरेको कडा प्रहार गोलकिपर पूर्णले पञ्च गरेर जोगाएका थिए । थ्रीस्टारका अनन्त तामाङ म्यान अफ द म्याच घोषित भए । उनले १० हजार रुपैयाँ प्राप्त गरे । शुक्रबार सेमिफाइनलमा लिग विजेता मछिन्द्र र त्रिभुवन आर्मी क्लबबीच प्रतिस्पर्धा हुनेछ । फाइनल आइतबार हुनेछ । विजेताले ६ लाख र उपविजेताले ३ लाख रुपैयाँ जित्नेछन् ।"
२२ औं बुढासुब्बाको तयारी पूरा,"टुंगो लागेन आयोजक टिम प्रतियोगितामा आयोजकका खेलाडी बिहीबारसम्म निश्चित भएको छैन । वाइ पाएको आयोजक धरान र भारतको युके एफसीबीच उद्घाटन खेल छ । आफ्नो क्लबको टिम तयारी अझै पूरा नभएकोबारे आयोजक अध्यक्ष किशोर राईले भने, आर्थिक समस्याकै कारण क्लबले तलव दिएर खेलाडी राख्न नसक्दा टिम तयार गर्न समस्या भएको हो । धरानका सबै खेलाडी अरू नै क्लबबाट खेलिरहेका छन् । त्यसमाथि यसपालि एकै समयमा राष्ट्रियस्तरमा तीन प्रतियोगिता भइरहेका छन् । त्यसले गर्दा आयोजकले धरानकै ए र बी डिभिजनका स्थानीय खेलाडी समावेश गरेर टिमको तयारी गरिरहेको छ । आयोजकको टिम तयारी सागर घिमिरेले गरिरहेका छन् । टिममा दुई अफ्रिकन र एक नागाल्यान्डका खेलाडी राख्ने तयारी भएको जनाइएको छ ।"
संकटाको भाग्य,"मकवानपुर (कास) टाइब्रेकरमा विजयी हुँदै संकटा क्लब तेस्रो वाग्मती गोल्डकप राष्ट्रिय फुटबल प्रतियोगिताको सेमिफाइनलमा पुगेको छ । वाग्मती गाउँपालिकास्थित जनता माविको मैदानमा बिहीबार संकटाले वीरगन्ज युनाइटेड क्लबलाई टाइब्रेकरमा ४२ ले पराजित गरेको हो । निर्धारित ९० मिनेटमा ३३ गोलको बराबरी भएपछि खेलको छिनोफानो सिधै टाइब्रेकरबाट भएको थियो । टाइब्रेकरमा संकटाका अमित तामाङ, राजेन्द्र रावल, मेसोक र दीपेश आले मगरले गोल गरे । संकटाका विदेशी खेलाडी आर्नेस्टको प्रहार आकासियो । वीरगन्जका आशालाल चौधरी र सन्जय चौधरीले गोल गरे । विवेक चौधरी र अजय चौधरी गोल गर्नबाट चुके ।संकटाको जितपछि प्रतियोगिताको सेमिफाइनल समीकरण पूरा भएको छ । शुक्रबार सेमिफाइनलमा च्यासल युथले हिमालयन शेर्पा तथा शनिबार अर्को सेमिफाइनलमा जावलाखेल युथले संकटासँग खेल्ने छन् । खेलको सातौं मिनेटमा गोल गर्दै संकटाले अग्रता लिएको थियो । विदेशी खेलाडी मेसोकले हेडबाट गोल गरेका थिए । वीरगन्जले ११ औं मिनेटमा खेल बराबरीमा ल्यायो । वीरगन्जबाट कृपा चौधरीले गोल गरे । इन्ज्युरी समयमा वीरगन्जका विवेक चौधरीले गोल गर्दै टोलीलाई अग्रता दिलाए । पहिलो हाफमा संकटामाथि वीरगन्ज हाबी भए पनि दोस्रो दोस्रो हाफमा संकटाले सुधारिएको खेल प्रदर्शन गर्यो । संकटाले लगातार दुई गोल गर्यो । ६८ औं मिनेटमा रोमन लिम्बु र ७५ औं मिनेटमा राजेन्द्र रावलले गोल गरेका थिए । अन्तिम दुई मिनेट बाँकीमा वीरगन्जबाट कृपा चौधरीले पुन गोल गर्दै खेल बराबरीमा गरेका थिए । कृपा म्यान अफ द म्याच घोषित भए । उनले ५ हजार रुपैयाँ पाए ।"
सलोनी च्याम्पियन,"सलोनी तामाङले काठमाडौंकी प्रकृति श्रेष्ठले ६१, ६३ को सोझो सेटमा पराजित गर्दै तेस्रो बुटवल खुला टेनिस प्रतियोगितामा उपधि जितेकी छन् । उनले महिला एकलमा उक्त सफलता पाएकी हुन् । उक्त इभेन्टमा भगवती बिक र इन्द्रकला श्रेष्ठ तेस्रो भए । ५५ वर्षमाथिको एकल उपाधि काठमाडौंका विमल गुरुङले जितेका छन् । उनले फाइनलमा पोखराका राजु गुरुङलाई ६३, ६० को सोझो सेटमा हराए । पुरुष युगलतर्फ सन्तोष खत्री र प्रदीप खड्काको जोडीले उपाधि जितेको छ । फाइनलमा उनीहरूले नवीन मगर र प्रणव खनालको जोडीलाई ६७, ७५, १०७ को सेटमा पराजित गरे । ३५ वर्ष उमेरसमूहको युगल उपाधि कमल भण्डारी र चन्द्र शाहीको जोडीले जित्यो । उनीहरूले राजु श्रेष्ठ र दुर्गा केसीलाई ६२, ६१ को सोझो सेटमा हराए । ४५ वर्षतर्फ गोपी भट्टराई र धरमसिंह लामिछानेको जोडीले सफलता पायो । फाइनलमा उनीहरूले मनोज राणा र शिव सेढार्इंको जोडीलाई ६३, ३६, १०७ को सेटमा हराए । शुक्रबार तीन इभेन्टको फाइनल हुनेछ । पुरुष एकल उपाधिका लागि बुटवलका रितिक राना र आर्मीका प्रणव खनालले प्रतिस्पर्धा गर्नेछन् । रितिकले काठमाडौंका सन्तोष खत्रीलाई ६२, ६३ ले र प्रणवले पोखराका नवीन मगरलाई ६२, ६० को सोझो सेटमा हराए । ३५ वर्ष माथि कमल भण्डारीले राजु श्रेष्ठ तथा ५५ वर्षतर्फ युगल उपाधिका लागि राजु गुरुङ र वसन्त प्रधानले मनोज राणा र ध्रुव गुरुङको जोडीसँग प्रतिस्पर्धा गर्नेछन् ।"
राइनोमा पुलिस विजयी,नवलपरासी (कास) कोल्हुवामा भइरहेको राइनो संरक्षण गोल्डकप फुटबलमा बिहीबार नेपाल पुलिस क्लब विजयी भएको छ । पुलिसले सेन्टर कलेज बीएफसीलाई ३१ ले हरायो । बुद्धिबहादुर तामाङले खेलको २८ औं मिनटमा गोल गर्दै पुलिसलाई अग्रता दिलाए । त्यसको १० मिनेटपछि सेन्टर क्लेजका रमेश बर्तौलाले हेड गोल गर्दै खेल बराबरीमा ल्याए । दोस्रो हाफको तेस्रो मिनेटमा पुलिसका सुजन एक्खाले गोल गरी पुलिसलाई पुनः अगाडि राखे । ३७ औं मिनेटमा पुलिसका बुद्धिबहादुरले व्यक्तिगत दोस्रो गोल गरेका थिए । खेलमा म्यान अफ द म्याच पुलिसका तेज तामाङ भए । शुक्रबार क्वाटरफाइनलमा नेपाल पुलिस क्लबले विजय युथ क्लब हेटौंडासँग खेल्ने संयोजक विष्णु अधिकारीले जानकारी दिए ।
मध्यनेपाललाई भलिबल उपाधि,"लमजुङ (कास) मध्यनेपाल नगरपालिकाले बेंसीसहरमा भएको दोस्रो पालिकास्तरीय पुरुष लिग भलिबल प्रतियोगितामा उपाधि जितेको छ । बिहीबार बेंसीसहरको फूलबारीमा सम्पन्न फाइनलमा मध्यनेपालले राइनास नगरपालिकालाई २५१९, २३२५, २५२१, २५१८ को सेटमा हरायो । विजेताले ५० हजार र उपविजेताले ३० हजार रुपैयाँ पुरस्कार पाए । मर्स्याङदी गाउँपालिका र बेंसीसहर नगरपालिका संयुक्त तेस्रो हुँदै १०१० हजार पाए । मध्यनेपालका करण क्षेत्री उत्कृष्ट खेलाडी, विकास भुजेल उत्कृष्ट लिफ्टर र राइनास नगरपालिकाका विशाल बिक उत्कृष्ट स्पाइकर भए । उनीहरूले जनही २२ हजार पाए । विजेतालाई राष्ट्रिय खेलकुद परिषद् (राखेप) का सदस्यसचिव रमेशकुमार सिलवाल, बेंसीसहर नगरपालिका प्रमुख गुमानसिंह अर्याल, जिल्ला भलिबल संघका अध्यक्ष दिवाकर बराल, प्रमुख जिल्ला अधिकारी लक्ष्मणबहादुर खड्कालगायतले पुरस्कृत गरे ।"
पुलिस स्कुल च्याम्पियन,"काठमाडौं (कास) नेपाल पुलिस स्कुलले बिहीबार ग्रिनभिलेज एजुकेसन फाउन्डेसन कीर्तिपुरलाई २१ ले पराजित गर्दै छैटौं नेपाल एपीएफ स्कुल कप फुटबलको उपाधि जितेको छ । ल्याब्रोटरी स्कुलले तेस्रो स्थान हात पार्यो । पुलिस स्कुलका इशान श्रेष्ठ उत्कृष्ट गोलरक्षक, सन्देश तामाङ सर्वाधिक गोलकर्ता र सोदिन अवाले उत्कृष्ट खेलाडी चुनिए । साल्भिनिया एकेडेमी कीर्तिपुरले फेयर प्ले ट्रफी जित्यो । उत्कृष्ट खेलाडीलाई हालै भारतमा व्यावसायिक फुटबल खेलेर फर्किएका राष्ट्रिय फुटबलरद्वय सावित्रा भण्डारी र अनिता बस्नेतले पुरस्कृत गरे ।"
एटलान्टाको अविस्मरणीय जित,"एटलान्टा बुधबार राति भ्यालेन्सियालाई ४१ ले हराएर पहिलोपल्ट युरोपेली च्याम्पियन्स लिग क्वाटरफाइनल नजिक पुगेको छ । अन्तिम १६ को पहिलो लेगमा एटलान्टाका लागि डच विंग्सब्याक हान्स हाटबोरले दुई गोल गरे । यसबीच जोसिप इलिक र रेमो फ्रिउलरले ११ गोल गरे । सान सिरोमा भएको खेलमा डेनिस चेरिसेभले भ्यालेन्सियाको तर्फबाट एक गोल फर्काए । अब एटलान्टासामु दोस्रो लेगको खेल भ्यालेन्सियामा ढुक्क भएर खेल्ने अवसर हुनेछ ।अयाक्स र चेल्सीसम्मिलित समूह चरण जितेको भ्यालेन्सियाले एटलान्टाविरुद्ध आफ्ना सबै पहिलो रोजाइका खेलाडी भने चोटका कारण उतार्न सकेन । एटलान्टा भने लिग चरणका सुरुआती तीन खेल गुमाएर अहिले यो स्थितिमा पुगेको हो । आफ्नो समूहमा म्यानचेस्टर सिटीपछि दोस्रो स्थानमा आएको एटलान्टाका समर्थकका लागि सान सिरोमा बिताएका एक रात अविस्मरणीय रहनेछ । एटलान्टाको घरेलु मैदान युरोपेली फुटबल महासंघको मापदण्डअनुसार नभएको हुनाले एटलान्टाले दुई खेल मिलान क्लबको घरमा खेलेको हो । एटलान्टा प्रशिक्षक गियान पिएरोले क्लबको प्रदर्शन कहिल्यै पनि बिर्सन नसकिने खाले रहेको दाबी गरे । उनले भने, आज रातिको खेल हाम्रो मनमा सधैं रहनेछ । यो गज्जबको नतिजा हो र हामी त्यसमा खुबै भावनात्मक भएका छौं । स्पेनी ला लिगाको सातौं स्थानमा रहेको भ्यालेन्सियाका प्रशिक्षक अल्बर्टो सेलाडेसले नतिजा अपेक्षित नरहेको माने । उनले भने, हामीलाई निश्चित रूपमा यो हारको नतिजा उल्टाउन सजिलो हुने छैन । यो नतिजाले हामीले कसरी खेल्यौं, त्यो इंगित गर्दैन ।"
टोटेनहमलाई चुनौती,"लन्डन टोटेनहमले युरोपेली च्याम्पियन्स लिगमा आफ्नो चुनौती कायम राख्ने हो भने गत सिजनको जस्तै उत्कृष्ट पुनरागमन रच्नुपर्ने हुन्छ । प्रतियोगिताको अन्तिम १६ को पहिलो लेगमा टोटेनहम घरमा आरबी लेपजिगको हातबाट १० ले पराजित रह्यो । कप्तानी भूमिकामा रहेका ह्युगो लोरिसले एकपछि अर्को बचाउ गरे पनि गत वर्षको उपविजेता टोटेनहमविरुद्ध टिमो वर्नरले पेनाल्टीमा एकमात्र गोल गरे । अब टोटेनहमले जर्मन भूमिमा हुने दोस्रो लेगमा आफू पछाडि रहेको स्थिति उल्टाउन कडा मिहिनेत गर्नुपर्नेछ ।इंग्लिस प्रिमियर लिग क्लबका व्यवस्थापक जोसे मोउरिन्होले टिमका खेलाडीमा चोटको चर्को समस्या रहेको स्वीकारे । उनले भने, हामी पक्कै पनि कठिन स्थितिमा छौं । मलाई सबैभन्दा डर के तथ्यमा छ भने यो स्थिति सिजनको अन्त्य नभएसम्म टुंगिने पनि छैन । खेलाडी चोटको समस्यामा हामीले गर्नसक्ने सम्भावना कम हुन्छ । लेपजिगका प्रशिक्षक जुलियन नागेल्समनले भने आफ्नो टिमको जित अन्तर अझ ठूलो हुनुपर्ने दाबी गरे । उनले थपे, यो अन्तिम १६ को पहिलो खेलमात्र हो । क्वाटरफाइनल पुग्ने हो भने हामीले दोस्रो लेगमा पनि उत्तिकै राम्रो खेल्नुपर्ने हुन्छ । गत सिजन टोटेनहमले म्यानचेस्टर सिटी र अयाक्सलाई हराएर अविश्वसनीय ढंगले फाइनलसम्म यात्रा तय गरेको थियो । तर यसपल्ट भने टोटेनहममा त्यस्तै खेल प्रदर्शन गर्ने क्षमता कम देखिन्छ । पहिलोपल्ट च्याम्पियन्स लिगका नकआउट चरण खेलिरहेको लेपजिग भने अब बढी आत्मविश्वासी हुनेछ ।"
ग्वार्डिओला सिटीमै रहने,"म्यानचेस्टर (एएफपी) म्यानचेस्टर सिटी व्यवस्थापक पेप ग्वार्डिओलाले आफू क्लबमै रहनेमा विश्वस्त रहेको बताउँदै युरोपेली फुटबल महासंघ (यूईएफए) ले लगाएको प्रतिबन्धविरुद्ध लड्ने प्रतिबद्धता जनाएका छन् । सिटीले मंगलबार राति इंग्लिस प्रिमियर लिगमा वेस्ट ह्याममाथि २० को जित रचेपछि उनको यो प्रतियोगिता आएको हो । युरोपेली प्रतियोगिताबाट दुई वर्षको प्रतिबन्ध लागेयता सिटीले खेलेको यो पहिलोपल्ट हो ।त्यस जितमा रोड्री र केभिन डी ब्रुयनले ११ गोल गरे । यस खेलबाट प्राप्त ३ अंकपछि सिटीले लिग तालिकाको दोस्रो स्थानमा आफ्नो पकड बलियो बनाएको छ । सिटीको २६ खेलबाट ५४ अंक भएको छ । केही पनि समाप्त भएको छैन । हामी अपिल गर्ने क्रममा छौं, किनभने हामीमाथि लागेको प्रतिबन्ध अन्यायपूर्ण छ । जसरी हामीले मैदानमा प्रत्येक खेलमा संघर्ष गर्ने गरेका छौं, त्यसरी नै यो प्रतिबन्धको निर्णयप्रति पनि लड्ने छौं, खेलपछि स्काई स्पोर्टससँग कुराकानी गर्दै ग्वार्डिओलाले थपे, मलाई के तथ्यमा पूरा विश्वास छ भने अन्त्यमा सत्य के हो त्यो बाहिर आउने छ । हामी अर्को सिजन पनि च्याम्पियन्स लिग खेलिरहेका हुनेछौं । अबको सिजनमा के हुनेछ, त्यसको अवस्था जस्तै भए पनि म सिटीमै रहने छु । स्पेनी प्रशिक्षकले जस्तै दाबी गरे पनि अबको वास्तविक खेल सिटीका लागि फुटबलको मैदानमा नभएर बाहिर युरोपेली कोर्टमा हुनेछ, त्यसकै निर्णयले क्लबको भविष्य तय हुनेछ ।सिटीका कार्यकारी प्रमुख फेरेरन सोरिनोले पनि क्लबमाथि लागेको प्रतिबन्ध फुकुवा गर्न सबै प्रकारको प्रयास हुने बताए । उनले भने, सिटीमा समर्थक दुई तथ्यमा ढुक्क भए हुन्छ । पहिलो तथ्य, हामीले केही पनि खराब गरेका छैनौं । उनले क्लब कोर्ट अफ आर्बिटेसन (कास) मा जाने पनि बताए । उनले थपे, दोस्रो तथ्य के हो भने हामीले आफूमाथि लागेको प्रतिबन्ध हटाउन कुनै पनि प्रकारको प्रयास छाड्ने छैनौं । सिटी समर्थकले त्यसमा कुनै दुविधा नराखे हुन्छ ।"
ह्वाइटहाउस यू१८ विजेता,ह्वाइटहाउस स्पोर्टस क्लबले आईआईएमएस पाँचौं यू१८ राष्ट्रिय पुरुष बास्केटबल प्रतियोगितामा च्याम्पियन बनेको छ । बिहीबार त्रिपुरेश्वरस्थित राखेप कभर्डहलमा सम्पन्न फाइनलमा ह्वाइटहाउसले जेभियर कलेजलाई ५६४५ स्कोरले पराजित गर्यो ।विजेताका सुरज खत्रीले ८ स्कोर जोडे । ह्वाइटहाउसका विशाल मोक्तान मोस्ट भ्यालुएबल प्लेयर घोषित भए । समृद्धि कलेज तेस्रो भयो । समृद्धिले न्यु जेनिथलाई ७८६९ ले हराउँदा सोमित गुरुङले २० स्कोर गरे । नेपाल बास्केटबल संघद्वारा आयोजित यस प्रतियोगितामा गरेको प्रदर्शनका आधारमा बंगलादेशमा जुनजुलाईमा हुने साबा यू१८ बास्केटबल च्याम्पियनसिपका लागि टोली चयन गरिने जनाइएको छ ।
रोहितको टिम पराजित,"काठमाडौं (कास) नेपाली मिडफिल्डर रोहित चन्दको क्लब पर्सिजा जकार्ता प्रिसिजनको प्रतियोगिता इस्ट जाभा गभर्नर कप २०२० को फाइनलमा पराजित भएको छ । पर्सिजालाई ४१ ले पन्छाउँदै बिहीबार पर्सेवाय सुरवायले उपाधि जित्यो । रोहितले पूरा समय खेलको फाइनलमा र्युजी उतोमोले ३१ औं मिनेटमै रातो कार्ड पाएपछि पर्सिजा ३१ औं मिनेटमै १० खेलाडीमा सीमित भएको थियो । पर्सिजाले क्रोएसियन फरवार्ड मार्को सिमिचको गोलमा पहिलो हाफ ११ मा टुंग्याएको थियो । तर, दोस्रो हाफमा पर्सेवायले तीन गोल थप्दै उपाधि प्रिसिजनको उपाधि कब्जा गर्यो ।पर्सिजाले सेमिफाइनलमा मडुरा युनाइटेडलाई २१ ले हराएको थियो । उसले समूह चरणमा पर्सेला लमोनगनलाई ४१ र मलेसियाको सबाह एफएलाई २० ले पराजित गर्यो । अरेमाविरुद्ध ११ को बराबरी गर्दै पर्सिजा समूह विजेता भएको थियो । रोहितले सवाहविरुद्ध एक गोल गरेका थिए । तीन वर्ष निरन्तर जकार्तामै रहेका रोहितले गत महिनामात्रै पर्सिजासँग दुईवर्षे सम्झौतामा हस्ताक्षर गरेका थिए । अघिल्लो सिजनको च्याम्पियन पर्सिजा इन्डोनेसियन लिग वान २०१९ को दसौंमा थियो । सन् २०२० को सिजन फेब्रुअरी २९ मा सुरु हुँदै छ ।"
दुई पुलिस भिड्ने,"पर्वत (कास) विभागीय प्रतिद्वन्द्वी नेपाल पुलिस क्लब र एपीएफ क्लब बिहीबार चौथो दिदीबहिनी कप राष्ट्रिय महिला भलिबलको फाइनल पुगेका छन् । १३ औं गण्डकी प्रदेशस्तरीय महिला महोत्सवको अवसरमा आयोजित प्रतियोगितामा सेमिफाइनलमा एपीएफले न्यु डायमन्ड एकेडेमीलाई २५९, २५१५, २५१८ को सोझो सेटमा हराएको थियो । पुलिसले भने विभागीय प्रतिद्वन्द्वी त्रिभुवन आर्मी क्लबलाई रोक्न सफल भयो । पुलिसले २५१९, २५२३, २६२४ को नतिजा निकालेको थियो । पुलिस र एपीएफ उपाधिका लागि शुक्रबार भिड्नेछन् । आर्मी र न्यु डायमन्डले तेस्रो स्थानका लागि शुक्रबारै प्रतिस्पर्धा गर्नेछन् । बिहीबार लिगको अन्तिम खेलमा आयोजक रेडियो दिदीबहिनीबाट वाकओभर पाउँदै नेपाल पुलिस समूह बी को विजेता भएर सेमिफाइनलमा पुगेको थियो । विजेताले २ लाख र उपविजेताले १ लाख रुपैयाँ पुरस्कार पाउनेछन् ।"
दुई दिवसीयमा ओएसिसलाई सफलता,"काठमाडौं (कास) ओएसिस क्रिकेट एकेडेमीले अर्किड कलेज हिमालय क्रिकेट यू१९ दुई दिवसीय लिगमा बालुवाटार क्रिकेट क्लबलाई एक इनिङ्स र १० रनले पराजित गरेको छ । वाइवाइ ग्रेट हिमालय क्रिकेट एकेडेमीको आयोजनामा मुलपानी मैदानमा ओएसिसले दोस्रो दिन खेलको दोस्रो सत्रमा जित हात पारेको थियो । बालुवाटारले २६५९ मा पहिलो इनिङ्स समाप्तिको घोषणा गरेको थियो । २४३३ बाट बिहीबार खेल सुरु गरेको ओएसिसले ६० ओभर खेलेर ७ विकेट गुमाई ४ सय ४७ रन बनायो । पहिलो इनिङ्समा ६० ओभरमात्र खेल्न पाउने प्रावधानअनुरुप ओएसिसले पूरा ओभर खेल्दै १ सय ८२ रनको अग्रता लिएको हो । अघिल्ला दिन अविजित ब्याट्सम्यान कप्तान सचिन शर्मा १ सय १८ रन बनाई आउट भए । १ सय ४ बल खेलेका उनले १९ चौका प्रहार गरे ।दोस्रो दिन सुमित श्रेष्ठ १ सय ७ र सागर भण्डारी ३९ रनमा अविजित रहे । यी दुईले आठौं विकेटमा ८१ रनको अविजित साझेदारी गरे । सचिन अघि रोशन पुलामी ११ र जवयाङ लामा शून्यमा आउट भएपछि सुमित र सागरको जोडी जमेको हो । सुमितले ७७ बल खेल्दै १८ चौका र सागरले १५ बल खेली ४ चौका र ३ छक्का प्रहार गरे । बालुवाटारका सुरेश बस्नेतले ३, कप्तान नवीन तामाङले २ र राजन जिसीले १ विकेट लिए । जवाफमा बालुवाटार १ सय ७२ रनमै समेटिएपछि इनिङ्स हार बेहोर्न बाध्य भयो । नवीनले ६८ रन बनाए । उनले १ सय ३ बल खेल्दै ९ चौका र १ छक्का प्रहार गरे । पूजन गुरुङ २३ र आयुष पौडेल १८ रनमा आउट भए । सागर थापा २० रनमा अविजित रहे । ओएसिसका सचिनले ५ विकेट लिए । म्यान अफ द म्याच उनले १७ ओभरमा ४ मेडन राख्दै ६१ रन खर्चे । सुमित श्रेष्ठले ३ र सुबोध ढुंगेलले १ विकेट लिए ।"
पोखरा राइनोजमा स्कटल्यान्डका ओपनर,काठमाडौं (कास) ट्वान्टी२० मा स्कटल्यान्डबाट ओपनिङ ब्याटिङ गर्दै आएका जर्ज मुन्सीलाई पोखरा राइनोजले एभरेस्ट प्रिमियर लिग (ईपीएल) क्रिकेटका लागि अनुबन्धन गरेको छ । पोखराले यसअघि नै वेस्ट इन्डिजका ब्याटिङ हस्ती क्रिस गेल र तीब्र बलर केसरिक विलियम्सलाई लिइसकेको छ । देव्रेहाते मुन्सीले सेप्टेम्बरमा नेदरल्यान्ड्ससँगको ट्वान्टी२० अन्तर्राष्ट्रियमा ५६ बलमा १ सय २७ रन बनाउँदै स्कटल्यान्डका कप्तान कायल कोएट्जरसँग पहिलो विकेटमा २ सय रन जोडेका थिए । गत वर्ष ईपीएलमा पोखरा राइनोजका कप्तान कोएट्जर नै थिए । पोखरा एकै खेल नजिती पुछारमा रह्यो । मुन्सीले नेपाल आएर पोखराबाट ईपीएलमा खेल्न आतुर रहेको जनाएका छन् । उनले राष्ट्रिय टोलीबाट ३८ ट्वान्टी२० अन्तर्राष्ट्रियमा ९ सय ८७ रन बनाईसकेका छन् । त्यसमा नेदरल्यान्ड्ससँग बनाएको त्यो शतक र अन्य ५ अर्धशतक छ । उनले २५ एकदिवसीय अन्तर्राष्ट्रियमा ५ सय ६२ रन बनाएका छन् । सन् २०१५ मा इंग्ल्यान्ड भ्रमणमा आएको अस्ट्रेलियाविरुद्ध टुर म्यान खेल्दै २६ वर्षे मुन्सीले प्रथम श्रेणीको क्रिकेटमा डेब्यु गरेका थिए । ६ फ्रेन्चाइज टोली समावेश ईपीएल मार्च १४ बाट २८ सम्म आयोजना हुनेछ । त्यसमा अर्का स्कटिस खेलाडीको खेल हेर्न आफू व्यग्र रहेको पोखरा राइनोजकी मालिक दीपा अग्रवालले जनाएकी छन् ।
ईबीए च्याम्पियन,काठमाडौं (कास) आयोजक इडेन ब्रिज एकेडेमी (ईबीए) ले दोस्रो ईबीए कप अन्तरस्कुल बास्केटबलमा दोहोरो उपाधि जितेको छ । ईबीए ब्वाइज र गर्ल्स दुवैमा च्याम्पियन बन्यो । बिहीबार घरेलु कोर्टमा ईबीएले एनईएलाई ३६२७ स्कोरले हरायो । सुनील मल्लले २२ स्कोर जोडे । गर्ल्सको थ्री बाइ थ्री उपाधि भिडन्तमा ईबीए ए ले आफ्नै बी टिमलाई ८६ ले हरायो । विजेताकी इशा मगरले ४ स्कोर गरिन् । फाइनलका सर्वाधिक स्कोर गर्ने सुनील र इशा मोस्ट भ्यालुएबल प्लेयर घोषित भए । ब्वाइजमा एनईएका नारायण पौडेल (९८) र गर्ल्समा ईबीए बी की अस्मिता विक (४२) सर्वाधिक स्कोरकर्ता भए । ब्वाइजमा ईबीएका नवीन खनाल र गर्ल्समा दिव्य मगर उत्कृष्ट थ्री प्वाइन्टर चुनिए । ब्वाइजमा मातृभूमि र गर्ल्समा अमृतले फेयर प्ले पाए ।
च्याम्पियन मोडहरू,"ठूलो लगानीमछिन्द्र क्लबका अध्यक्ष प्रवोध वीरसिं कंसाकार यसपालि चुनौती मोलेरै ठूलो टिम बनाएको बताउँछन् । हामीले जोखिम नै लिएको हो, पैसा भएर होइन, उनले भने, जसरी खेले पनि १ करोड सकिने रहेछ, हारे पनि झरे पनि । लिग खेल्नै पर्ने हुन्छ, चुनौती लिए उठ्छ भनेर भाइहरू तयार भएपछि टिम आँटिएको हो । यो सबै फुटबलको प्यासनका लागि गरिएको हो ।उनका अनुसार क्लबले यो ए डिभिजन लिगमै केन्द्रित भएर १ करोड ५० लाख रुपैयाँको बजेट बनाएको थियो, जुन गत वर्षभन्दा दोब्बर हो । फुटबलमा यताउति थुप्रै खर्च हुने रहेछ, १ करोड ७५ लाखसम्म पुग्ला, कंसकारले भने । मोफसलमा हुने नकआउट प्रतियोगिताबाट राम्रै आम्दानी आशा गरेको क्लबले प्रायोजकहरू सानमिगेल, पेपे पिज्जा, नेपा टप, गुडविल फाइनान्स, भिजन सफारीबाट करिब ३० लाख पाएको बताइन्छ ।मछिन्द्रको मुख्य स्रोत भने केलटोल क्षेत्रको बजार व्यवस्थापनबाट संकलन गरिने रकम नै हो । अखिल नेपाल फुटबल संघ (एन्फा) ले तयारी खर्च २० लाख र काठमाडौं महानगरले १० लाख दिन्छन् । लिग च्याम्पियनको पुरस्कार ५० लाख पायो । त्यसैले मछिन्द्रलाई फुटबल खेलेरै लगानी उठाउन भने मुस्किल छ । खेलाडीको अनुबन्ध चैतसम्मलाई छ । मनाङ र थ्रीस्टारबाट चर्चित खेलाडीहरूलाई भित्र्याएर बलियो बन्ने क्रममा मछिन्द्रले एउटै खेलाडीलाई मासिक १ लाखसम्मै दियो । ए डिभिजन लिगमा नयाँ च्याम्पियन बनाएर ती खेलाडीहरूले क्लबप्रति न्याय नै गरे । अब वैशाखदेखि हुने भनिएको राष्ट्रिय लिगमा मछिन्द्रको टिमको स्वरूप कस्तो हुन्छ, च्याम्पियन टिमलाई हेर्न बाँकी नै छ ।"
गल्ली ब्वाईको ताकत,"नेपाली फिल्मकर्मी बलिउडबाट धेरै कुरा सिक्छन्, चोर्छन् पनि तर जे सिक्नुपर्ने हो, त्यो अक्सर सिक्दैनन् । आइटम डान्स, रोमान्स, फाइट र रोनाधाना नै सर्वोपरि ठान्ने फिल्मकर्मीको बाहुल्य छ यहाँ । सानो पात्रको कथा ठूलो क्यानभासमा भन्ने आँट गर्दैनन्, जसरी गल्ली ब्वाई ले भन्यो । यस्ता हेपिएका चरित्रले हाम्रो मूलधारका फिल्ममा मुख्य भूमिका पाउँदैनन्, पाइहाले पनि त्यसलाई जीवन्त बनाउन मिहिनेत गरिन्न । पात्र उभ्याइदिए पुग्छ भन्ने भ्रम छ । फेरि अचेल हामी फिल्मका लागि कला ठूलो कि व्यापार भनेर अलमलिरहेका छौं । तर, सिनेमा सशक्त हुने हो भने प्रशंसा र पैसा एकसाथ आर्जन हुन सक्छ भन्ने प्रमाण गल्ली ब्वाई नै हो । यो फिल्मले भारतको घरेलु बजारमा भारु २३८ करोड ग्रस संकलन गर्यो, जबकि यसको लगानी ४० करोडमात्र थियो । अवार्डको वर्षात् त फिल्मफेयरबाट सुरु भइहाल्यो ।"
