शीर्षक,विवरण
स्वास्थ्य संकटकाल घोषणा,जेनेभा
"फेसबुक, युट्युबमा विज्ञापन बैंकबाटै भुक्तानी नगरे कारबाही","(काठमाडौं)  सामाजिक सञ्जालमा विज्ञापनका लागि अनौपचारिक माध्यमबाट रकम भुक्तान गरे विदेशी मुद्रा अपचलनअन्तर्गत कारबाही गर्ने चेतावनी राष्ट्र बैंकले दिएको छ । उसले बैंकिङ प्रणालीभन्दा बाहिरबाट हुने यस्तो भुक्तानी गैरकानुनी भनेको छ । फेसबुक, ट्वीटर, युट्युबजस्ता सामाजिक सञ्जाल तथा इन्टरनेटमार्फत गरिने विज्ञापनबापत अनौपचारिक माध्यमबाट विदेशमा भुक्तानी पठाउने र विदेशबाट त्यसरी रकम प्राप्त गर्ने कार्य गैरकानुनी हो, राष्ट्र बैंकले शुक्रबार जारी गरेको सूचनामा भनिएको छ, यस्ता कारोबारबाट विदेशी विनिमय अपचलन हुने भएकाले कसैले त्यसरी कारोबार गरेको पाइए विदेशी विनिमय ऐन र प्रचलित कानुनबमोजिम कारबाही हुनेछ । विदेशी विनिमय ऐनमा सरकारी निकायको अनुमति नलिई गरेको विनिमयको कारोबार जफत गर्न सक्ने र बिगोको तीन गुणासम्म जरिवाना गर्न सक्ने प्रावधान छ । यस्तै बिगो नखुल्ने कारोबार भए कसुरको मात्रा हेरी दुई लाखसम्म जरिवाना गर्न सक्ने व्यवस्था ऐनमा छ ।सामाजिक सञ्जालमा रकम भुक्तानी गर्न व्यवस्थित पेमेन्ट गेटवे नभएकाले अधिकांश विज्ञापनदाताले अनौपचारिक माध्यमबाट भुक्तानी गर्दै आएका छन् । उनीहरूले विदेशमा बस्ने आफन्त वा विदेशी कम्पनीका तर्फबाट सामाजिक सञ्जालमा हुने विज्ञापनको रकम भुक्तानी गर्न लगाई त्यस्ता व्यक्तिलाई पैसा पठाउने गरेको राष्ट्र बैंकको अनुमान छ । राष्ट्र बैंकको सूचनासँगै युट्युबजस्ता सामाजिक सञ्जालमा भिडियो बनाएर आम्दानी गर्दै आएका नेपालीले पनि बैंकिङ प्रणालीमार्फत रकम लिनुपर्नेछ । त्यस्ता भिडियोमा विज्ञापन राखेबापत युट्युबले निश्चित प्रतिशत भिडियो निर्मातालाई उपलब्ध गराउँदै आएको छ । उक्त रकम प्रायःले विदेशमा रहेका आफन्त तथा साथीभाइको खातामा जम्मा गर्ने र अनौपचारिक माध्यमबाट नेपाल भित्र्याउने गरेको गुनासो आएकाले सूचना जारी गरिएको राष्ट्र बैंकका प्रवक्ता गुणाकर भट्टले बताए । कति रकम बाहिरिन्छ भन्ने तथ्यांक नभए पनि ठूलो रकम बाहिरिएको गुनासो छ, उनले भने, सामाजिक सञ्जालको विज्ञापनका लागि हुने अनौपचारिक भुक्तानी डिजिटल हुन्डीजस्तो भएको रहेछ ।सामाजिक सञ्जालमा विज्ञापन गर्न चाहनेलाई औपचारिक माध्यमबाट भुक्तानी गर्ने प्रणाली पनि भएको उनले बताए । तीन हजारसम्मको भुक्तानीका लागि बैंकबाटै तिर्न सकिन्छ, उनले भने, तीनदेखि १० हजार रुपैयाँसम्म सञ्चार तथा सूचना प्रविधि मन्त्रालयको सिफारिसमा बैंकबाट भुक्तानी गर्न सकिन्छ । उनका अनुसार १० हजारभन्दा माथिको भुक्तानीका लागि राष्ट्र बैंकको सिफारिस आवश्यक पर्छ । यो प्रक्रिया पूरा नगरे कारबाही गर्ने चेतावनी राष्ट्र बैंकले दिएको हो ।औपचारिक माध्यमबाट यसरी सिफारिस लिएर सामाजिक सञ्जालमा विज्ञापनबापतको रकम भुक्तानी गर्नेको संख्या नगण्य भएको उनले बताए । राष्ट्र बैंकले सार्वजनिक गरेको यो वर्षको मौद्रिक नीतिमा पनि सामाजिक सञ्जालमा हुने भुक्तानीलाई व्यवस्थित गर्ने उल्लेख छ । नेपाल विज्ञापन संघले सामाजिक सञ्जालमा विज्ञापन नियमन गर्नुपर्ने माग गरिरहेको अध्यक्ष शशि रिजालको भनाइ छ । नयाँ सरकार आएदेखि हामीले पटकपटक सामाजिक सञ्जालमा हुने विज्ञापन नियमन गर्नुपर्ने माग गर्दै आएका थियौं, उनले भने, राष्ट्र बैंकले गरेको निर्णय कसरी कार्यान्वयन हुन्छ, हेर्न बाँकी छ ।संघले सामाजिक सञ्जालमा हुने विज्ञापनबाट सरकारलाई पनि राजस्व आओस् भनेर नेपालमै दर्ता हुनुपर्ने माग गर्दै आएको उनले बताए । राष्ट्र बैंकले अनौपचारिक माध्यमबाट विज्ञापनका लागि भुक्तानी गर्ने प्रक्रिया बन्द गर्नुअघि विज्ञसँग छलफल गरेको भए राम्रो हुन्थ्यो, उनी भन्छन्, सूचना जारी भएकै दिनदेखि बन्द गर्नेभन्दा पनि केही समय दिएर नियमन गरेको भए हुन्थ्यो । सामाजिक सञ्जालमा विज्ञापनबापत अनौपचारिक माध्यमबाट कति रकम बाहिरिन्छ भन्ने तथ्यांक कुनै पनि सरकारी निकायसँग छैन । विज्ञापन संघका अध्यक्ष रिजाल भने वार्षिक करिब ५ अर्ब रुपैयाँ सामाजिक सञ्जालमा विज्ञापनबापत बाहिरिने अनुमान गर्छन् । नेपालमा उत्पादन बिक्री गर्ने बहुराष्ट्रिय कम्पनी र ब्रान्डले सामाजिक सञ्जालमा विज्ञापन गरेको हेर्दा यस्तो अनुमान गरिएको हो, उनी भन्छन्, तर आधिकारिक तथ्यांक हामीसँग पनि छैन । नेपालको कुल विज्ञापन बजार करिब १२ अर्ब रुपैयाँ हाराहारीमा भए पनि गत वर्ष बजार खुम्चिएर १० अर्बमा झरेको उनले बताए ।"
रोकियो 'महाराज' को महायज्ञ,"(काठमाडौंचितवन)  नारायणी नदी किनारमा एक महिनाका लागि भन्दै गत साताबाट सुरु भएको महायज्ञ एक सातामै अन्त्य गरिएको छ । महायज्ञको मूल वाचकका रूपमा रहेका बालयोगेश्वर महाराज बताउने विजय भण्डारीको ठगीले भरिएको विगतबारे कान्तिपुरमा शृंखलाबद्ध समाचार प्रकाशित भएपछि आयोजकले मूल समारोह समिति तथा सम्पूर्ण उपसमितिहरू विघटन गर्दै महायज्ञ अन्त्यको घोषणा गरेको हो । एक समय आफूलाई विष्णु प्रपन्नाचार्य बताउने विजय आर्थिक ठगीको आरोपमा काठमाडौं जिल्ला अदालतको आदेशपछि २०७१ पछि १८ महिना र २०७६ मा १९ दिन जेल बसेका थिए । कैद सजाय भुक्तान गरेर निस्केपछि नाम बदलेर बालयोगेश्वर बनेका उनीमाथि केही ठगी मुद्दा अदालतमा विचाराधीन छन् । महायज्ञको उद्घाटन गर्न भन्दै अघिल्लो दिन नै चितवन पुगेका उपराष्ट्रपति नन्दबहादुर पुन मुख्य वाचकको विवादित पृष्ठभूमि थाहा पाएपछि फिर्ता भएका थिए । गत मंगलबार महायज्ञ आयोजक समितिले कान्तिपुरमा प्रकाशित समाचारको खण्डन गर्दै महाराजको बचाउ गरेको थियो । समितिका महासचिव एवं प्रवक्ता दिलीप न्यौपानेले ७२ लाख नदिएपछि कान्तिपुरले समाचार लेखेको आरोप लगाउँदै समाचारको खण्डन गर्न केही दिनमा महाराज स्वयं उपस्थित हुने बताएका थिए । उनले कान्तिपुरसँग भनेका थिए, एकदुई दिनमै महाराजको उपस्थितिमा पत्रकार सम्मेलन गरेर सबै कुरा स्पष्ट पारिनेछ । प्रवक्ता न्यौपानले यस्तो दाबी गरेको तीन दिनपछि समितिले विज्ञप्ति जारी गर्दै महाराज आयोजक समितिको सम्पर्कमा नरहेको र उनले आफूहरूलाई झुक्काएको जनाएको हो । सुरुवाती दुई दिन मात्र यज्ञ स्थलमा देखिएका महाराज त्यसपछि सम्पर्क बाहिर रहेका थिए तर गत मंगलबार आयोजित पत्रकार सम्मेलनमा भने प्रवक्ता न्यौपानेले महाराज कामविशेषले व्यस्त रहेको भन्दै उनको बचाउ गरेका थिए । भरतपुर महानगरपालिका २३ स्थित महायज्ञ आयोजक पशुपतिनाथ मन्दिर व्यवस्थापन समितिका अध्यक्ष मनोज पुडासैनीद्वारा हस्ताक्षरित विज्ञप्तिमा महाराजले विभिन्न आशा भरोसासहित पूरा हुन नसक्ने झूटा आश्वासन दिएको उल्लेख छ । विज्ञप्तिमा भनिएको छ, त्यसैका कारण महायज्ञ सञ्चालन गर्न प्राविधिक पक्षबाट असमर्थ भइयो । मुख्य वाचकसँग जोडिएर पत्रपत्रिकामा आएका समाचारबाट आफूहरू स्तब्ध र लज्जित भएको जनाउँदै समितिले भनेको छ, उहाँबाट यस किसिमका गल्ती भएका हुन् या होइनन्, ती कुरा सम्बन्धित व्यक्तिलाई नै थाहा होला । गल्ती गरेको भए सोको भागीदार स्वयं महाराज नै हुनुहोला । समितिले कानुनी बाटोबाट छानबिन गरी दोषीमाथि उचित कारबाहीको माग पनि गरेको छ । मन्दिर व्यवस्थापनले यज्ञ सञ्चालनका क्रममा आफूहरूले कुनै आर्थिक सम्झौता नगरेको प्रस्ट पारेको छ । २५ करोड उठाउने लक्ष्य राखेर सुरु गरिएको महायज्ञ बीचमै बिथोलिएपछि यज्ञ व्यवस्थापनमा यसअघि नै गरिएको खर्च कसले बेहोर्ने भन्ने प्रश्न उब्जिएको छ । समितिले महायज्ञका क्रममा विभिन्न संस्था तथा व्यक्तिसँग महाराज आफैंले आर्थिक सम्झौता गरेको स्पष्ट पारेको छ । चितवनका प्रमुख जिल्ला अधिकारी नारायणप्रसाद भट्टराईले यज्ञ स्थलबाट सामग्री उठ्न थालेको बताए । उनले यज्ञका लागि भनेर ठूलो रकम उधारोमा कारोबार भएको बुझिएको पनि सुनाए । प्रजिअ भट्टराईले भने, महाराजको विवाद आएपछि पनि केही व्यक्ति हामीले यज्ञ सञ्चालन गर्दा कसो होला भनेर आउनुभएको थियो । मैले यो तपाईंहरूकै छलफलबाट टुंगियोस् भनेर पठाएको थिएँ । पछि केही कुरा आएन । महायज्ञ सकिएपछि पैसा दिने सर्तमा महाराज आफैंले चितवनका विभिन्न व्यापारीसँग उधारो कारोबार गरेका थिए । महाराज को विवादित व्यक्तित्वबारे समाचार आएपछि व्यापारीले रकम उठाउन महाराज को खोजी गरे पनि उनी सम्पर्कमा छैनन् । पछिल्ला दुई दिनमा उधारोमा सामान दिने चितवनका व्यापारीले अनौपचारिक भेला नै गरेका थिए । कान्तिपुरको सम्पर्कमा आएका ती व्यापारीका अनुसार करिब सवा करोड रुपैयाँ उधारो कारोबार भएको छ । टेन्ट, साउन्ड सिस्टम, फ्लेक्स, गाडी र खाद्यान्नमा सबैभन्दा धेरै रकम उधारो कारोबार भएको देखिन्छ । भरतपुरको अष्टभुजा पेट्रोल पम्पले महाराज कै आग्रहपछि महायज्ञलाई भन्दै ५ लाख ५० हजारको पेट्रोल उधारोमा दिएको थियो । पम्पका लेखा अधिकृत कपिल थापाले पेट्रोलबापत महाराज ले १ लाख र ३ लाख १५ हजारका दुईवटा चेक दिए पनि पहिलो चेक निर्धारित मितिमा खातामा रकम नभएका कारण नसाटिएको सुनाए । उनले भने, गत १५ गतेको मिति भएको चेक साटिएन । अब अर्को के हुन्छ हेरम । उनले दलबलसहित आएका महाराज ले महायज्ञको कुरा सुनाएपछि विश्वासमा परेर उधारो कारोबार गरेको सुनाए । कान्तिपुरको सम्पर्कमा आएका मन्दिर व्यवस्थापन समितिका अध्यक्ष मनोज पुडासैनीका अनुसार झन्डै ६० जना कर्मचारीको तलब दिन बाँकी रहेको छ । उनले भने, महाराजले यज्ञ आयोजकलाई थाहै नदिई आफूखुसी रूपमा लाखौंको कारोबार गरेको देखिएको छ । विस्तृत अझै बुझ्दै छौं । उनले उधारोमा सामान दिएका व्यापारीको भेला डाकेर हिसाब खोज्न प्रयास गरिएको बताए । महायज्ञ अन्त्यको घोषणालगत्तै आयोजक समिति र मूल समारोह समितिका अधिकांश व्यक्तिको मोबाइल स्विच अफ छ । आयोजक सदस्यको चालु रहेका केही नम्बरमा फोन गए पनि उठेन । आयोजक समितिले हालसम्म कति खर्च भयो र महायज्ञमा कति रकम उठ्यो भन्नेबारे औपचारिक बताएको छैन । महायज्ञ आयोजना हुनुपूर्व नै आयोजकले १५ लाख रुपैयाँ अग्रिम उठेको सार्वजनिक रूपमा दाबी गरेको थियो । समितिका अध्यक्ष पुडासैनीले करिब एक लाख ७० हजार मात्र नगद उठेको बताए । उनले भने, यकिन खर्च कति भयो भन्ने निस्किसकेको छैन ।फटाहा महाराजले डुबाए ः आयोजक धार्मिक धामको विकास गर्ने, आयुर्वेदिक अस्पताल बनाउने र आश्रम निर्माण गर्ने जस्ता उद्देश्य राखेर महायज्ञ सञ्चालन गर्ने तयारी थाल्दा आयोजक समितिका सबै सदस्य दंग थिए । झन् महाराज आफैं अग्रसर भएर महायज्ञ भव्य बनाउन कस्सिएको देख्दा उनीहरू खुसी नहुने कुरै भएन । आयोजक समितिका एक सदस्यका अनुसार महाराज ले सधैं बोकी हिँड्ने ५ वटा फोटो एल्बममा उनले विभिन्न दलका नेता, उच्च सरकारी कर्मचारीदेखि उपराष्ट्रपतिसँग बसेका तस्बिर थिए । तिनै तस्बिर देखाएर महाराज ले आफ्नो शक्ति देखाउँथे अनि सबै विश्वासमा परिहाल्थे ।मन्दिर व्यवस्थापन समितिका अध्यक्ष मनोज पुडासैनीले सुनाए, त्यति ठूला मान्छेको संगतमा भएका महाराज राम्रै होलान् भन्ने विश्वास भयो । महायज्ञ आयोजनाका क्रममा पनि महाराजले आयोजक समितिका केही सदस्य बोकेर विभिन्न सरकारी कार्यालय पुग्थे । कतै सहयोग माग्न त कतै अनुमति लिन । आयोजक समितिका एक सदस्यका अनुसार जहाँ जहाँ महाराज जान्थे, सरकारी कर्मचारीले लुरुक्क काम गरिदिन्थे । तिनले सुनाए, सबैले सम्मान गरेको र महाराज भन्नेबित्तिकै सबैले फटाफट काम गरिदिएको देखेर म त दंगै पर्थें । ती सदस्यका अनुसार यज्ञ आयोजनापूर्व महाराज भरतपुर महानगरपालिकाका मेयर रेणु दाहाललाई पनि भेट्न पुगेका थिए । २०७५ पुस १११ मा यही पार्वतीपुरको भानु माविले आयोजना गरेको धनधान्याचल महायज्ञमा महाराजले आफ्नै पहलमा मेयरलाई डाकेका थिए । ती सदस्यका अनुसार महाराज को मेयरसँग नजिकैको सम्बन्ध थियो । उनले प्रश्न गरे, ठूलाबडासँग उठबस भएको देखेपछि हामीले महाराजको पृष्ठभूमि खोतल्ने आँटै गरेनौं ।महायज्ञमा सबै मुख्य दलका अध्यक्षदेखि उपराष्ट्रपतिलाई डाक्ने काममा पनि महाराज समितिका केही सदस्य लिएर आफैं खटिएका थिए । यस्तो काममा खटिएका एक सदस्यका अनुसार महाराजले सजिलै उपराष्ट्रपतिलाई भेट्ने समय निकालेका थिए । उनले त्यो भेटको प्रसंग निकाल्दै सुनाए, महाराजले बोलाए पनि किन नआउने भनेर उपराष्ट्रपति एकै बोलीमा तयार हुनुभयो । ती सदस्यका अनुसार पूर्वनिर्धारित एक कार्यक्रम नै पछाडि धकेलेर उपराष्ट्रपति महाराज को निम्तामा चितवन जान तयार भएका थिए । उनले भने, महाराजको शक्ति देखर हामी त छक्कै परेम ।समितिका अध्यक्ष पुडासैनीले चितवनका केही व्यापारीले कुनै सम्झौताबिना नै महाराज लाई कसरी सजिलै पत्याएर लाखौंको उधारो कारोबार गरेका होलान् भनेर अचम्म माने । उनले सुनाए, महाराजको एकै बोलीमा सबैले उधारो दिएको देखियो । त्यस्तो कारोबारको कैयन् जानकारी महाराज ले आयोजकलाई नदिएको उनको भनाइ छ ।गत शनिबार महाराज को कर्तुतबारे समाचार छापिएपछि आयोजकले उनलाई प्रश्न पनि गरेका थिए । पुडासैनीका अनुसार महाराज ले आफूले अदालतबाट क्लिन चिट पाइसकेको र आफूमाथि नियोजित प्रहार गरिएको भन्दै चोखिन खोजे । कान्तिपुरमा महाराज को ठगी धन्दाबारे पहिलो समाचार छापिएको दुई दिनसम्म पनि महाराज महायज्ञमा देखिएका थिए । तेस्रो दिनदेखि उनी न महायज्ञ स्थलमा देखिए न आयोजकको सम्पर्कमै रहे । पुडासैनीले त्यसपछि महाराज कहाँ गए भन्नेबारे पत्तो नभएको बताए । उनले भने, दुनियाँलाई झुक्याउन सक्नेले हामीलाई के बाँकी राखोस् ।उनले यतिबेला आफूहरूमाथि तनावै तनाव रहेको सुनाए । फटाहा महाराज का कारण आफूहरूले बित्थामा दुनियाँको गाली खानुपरेको र अनेकन् प्रश्नको सामना गर्नु परिरहेको बताए । उनले भने, हामीलाई नैतिक रूपमै अप्ठ्यारो पर्यो । रकम नभएको चेक दिएर ठग्थे नारायणी नदी किनारमा आयोजित महायज्ञको ठूलो हिसाबको अधिकांश कारोबारमा महाराज आफैं संलग्न भएको देखिएको छ । टेन्ट, खाद्यान्न, गाडी र साउन्ड सिस्टम जस्तो ठूलो कारोबारमा सक्रिय महाराज ले व्यापारीलाई कारोबारबापत विभिन्न मितिको चेक दिएका थिए तर उनले दिएका ती सबै चेक साटिएका छैनन् । चेकमा कारोबार गरेका व्यापारीले महाराज बेपत्ता भएपछि मात्र रकम नभएको खाताको चेक दिएर महाराज ले ठगेको पत्ता पाएका छन् । जस्तो कि महाराज ले पुस ९ मा नै नौतले मण्डप निर्माण तथा टेन्टका लागि संगम टेन्टसँग ३५ लाख रुपैयाँमा सम्झौता गरेर अग्रिम रकमको चेक दिएका थिए तर खातामा रकम नभएका कारण ती कुनै पनि चेक साटिएका छैनन् । भरतपुरकै अष्टभुजा पेट्रोल पम्पलाई महाराजले दिएको वाणिज्य बैंकको एउटा चेक पनि रकम नभएका कारण साटिएको छैन । रकम नभएको खाताको चेक प्रयोग गरेर अरूलाई ठग्ने महाराजको पुरानै शैली हो । २०७० फागुनताका महायज्ञ गर्न भक्तपुरको झौखेल पुगेका बेला महाराज ले स्थानीय अमृत दाहाल, सुशील खत्रीलगायतका ५ जनालाई अमेरिका लैजाने भन्दै करिब २५ लाख रुपैयाँ उठाएका थिए । आफूलाई ठगेको पत्तो पाएपछि सबै स्थानीयले महाराजको खोजी गरेका थिए । गत वैशाखमा उनीहरूले फर्पिङको त्रिभुवन आदर्श आवासीय माविले आयोजना गरेको धनधान्याचल महायज्ञमा यिनै महाराज मुख्य वक्ताका रूपमा छन् भन्ने थाहा पाएर फसेको रकम उठाउन त्यहीं पुगे । महाराज ले सबैलाई एउटा कोठामा राखेर एक लाख नगद बाँडेर लिनु भन्दै दिए । अनि पाँचै जनाको नाममा विभिन्न मितिको १९ लाखको चेक काटिदिए । फसेको रकम उठ्यो भनेर पीडितहरू फर्किए तर महाराज ले दिएको चेक साटिएन । किनकि उनको खातामा कुनै रकम थिएन । अमृतले सुनाए, चेक बोकेर कति पटक बैंकमा धाएँ तर खातामा रकम नभएकाले साटिएन । अमृतकै जस्तो सास्ती सुशीलले पनि बेहोरे । उनी आफैंलाई सम्झना छैन, महाराजले दिएको चेक साट्न भनेर कति पटक बैंक धाए भनेर । दुई फरकफरक समयमा भएका ठगीका यी दुई घटनामा महाराज ले एभरेस्ट बैंकको एउटै खाताको चेक दिएको देखिन्छ । अर्थात् रकम नभएको चेक दिएर ठग्ने महाराज को पुरानै शैली रहेको बुझिन्छ । महाराज ले दिएको चेक बाउन्स भएपछि केही पीडितले १५ माघमा प्रहरी परिसर काठमाडौंमा लिखित जाहेरी दिएका छन् । प्रहरी परिसर काठमाडौंका डीएसपी होबिन्द्र बोगटीले महाराज विरुद्ध दुई जनाले ९ लाख ८५ हजार रुपैयाँको चेक बाउन्स भएको भन्दै उजुरी दिएका हुन् । उनले भने, यसबारे अनुसन्धान चलिरहेको छ ।"
नैतिक अपराध भयो,भूमीश्वर पौडेल
जन्मँदै छोरीलाई तीन लाख,"(जनकपुर)  प्रदेश २ का आठै जिल्लामा अब छोरी जन्मनेबित्तिकै तीन लाखको बिमा हुनेछ । मुख्यमन्त्री बेटी पढाऊ, बेटी बचाऊ अभियानअन्तर्गत प्रदेश सरकारले गरिदिँदै आएको एक लाखको बिमामा रकम थपिदिएको हो । प्रदेश मन्त्रिपरिषद्को शुक्रबारको बैठकले बिमाका लागि दिने गरिएको रकम तीन लाख पुर्याउने निर्णय गरेको हो ।नपढाउने र उमेर नपुगी बिहे गरिदिने चलनलाई फेर्न छोरीले परिवारबाट २० वर्षसम्म शिक्षा आर्जनको सुविधा पाएको खुलेपछि मात्रै बिमाको रकम भुक्तानी पाउनेछन् । छोरीका लागि बिमा योजनाको रकम बढाइएको घोषणा गर्दै शुक्रबार मुख्यमन्त्री लालबाबु राउतले २० लाख पुर्याउने लक्ष्य रहेको बताए । प्रदेश २ का छोरीहरू अब जन्मनेबित्तिकै तीन लखिया हुनेछन्, उनले भने, भने, छोरी बोझ होइनन्, शिक्षा र राम्रो व्यवहार गरे छोरासरह नै काबिल हुनेछन् ।प्रदेश सरकारले २०७५ माघयता जन्मिएका छोरीहरूको बिमा गर्दै आएको छ । प्रभु बैंकको सहकार्यमा ४ हजार ३ सय ७३ जनाको बिमा भइसकेको छ । थप ३ हजार १ सय १८ जनाको बिमा गर्ने कागजात मुख्यमन्त्री कार्यालयमा प्रक्रियामा छ । गत फागुन ९ मा वीरगन्जबाट राष्ट्रपति विद्यादेवी भण्डारीले छोरी बिमा अभियानको शुभारम्भ गरेकी थिइन् । छोरी बिमाका लागि पैसाको समस्या हुन्न, मुख्यमन्त्री राउतले भने, संघीय सरकारको अनुदान र प्रदेश सरकारको आफ्नै बजेटमा बिमा भइरहेको छ ।बिमाका लागि गत वर्ष संघीय सरकारले ५० करोड रुपैयाँ दिएको थियो । मुख्यमन्त्री राउतका अनुसार चालु वर्ष पनि संघीय सरकारले अनुदान रकम उपलब्ध गराएको छ । जन्मिनेबित्तिकै गरिएको बिमाको रकम छोरीलाई २० वर्षपछि उपलब्ध गराइनेछ । छोरी बिमा कार्यविधिमा २० वर्षसम्म छोरीलाई अनिवार्य शिक्षा र त्यसपछि मात्रै विवाह गर्नेलाई रकम उपलब्ध गराइने उल्लेख छ । भ्रूण हत्या, कम उमेरमै विवाह, छोरीलाई नपढाउने मानसिकता र लैंगिक विभेद चिर्न छोरी बिमा अभियान ल्याइएको हो, मुख्यमन्त्री राउतले भने, बिमाप्रति अभिभावकको रुचि र लगावले छोरीका लागि सकारात्मक ढंगले सोच्ने संस्कार आउने हाम्रो आशा छ ।बिमालाई अझ प्रभावकारी र बिमित रकम बढाउन स्थानीय तहमार्फत यो अभियान सञ्चालनमा ल्याउने तयारी छ । स्थानीय तहलाई छोरी बिमा रकममा ३ लाख रुपैयाँ थपेर ६ लाख रुपैयाँ पुर्याउन प्रस्ताव गर्ने तयारी भइरहेको मुख्यमन्त्री राउतले बताए । प्रदेश सरकारले छोरी बिमा अभियानमा सहकार्य गर्न स्थानीय तहका लागि ५० हजार रुपैयाँ पनि छुट्याएको छ । मुख्यमन्त्री कार्यालय र प्रभु बैंकको शाखामार्फत बिमा अभियान थालेका प्रदेश सरकारले माघ २ गतेदेखि आठवटै जिल्लामा शिविर नै चलाएर बिमा गरिरहेको छ । शिविरमार्फत सप्तरीमा ८ सय ८८, सिरहामा ६ सय ६३, धनुषामा ३ सय ४६, महोत्तरीमा ६ सय ४५, सर्लाहीमा ७ सय ६८, रौतहटमा ४ सय ६२, बारामा ८ सय ५ र पर्सामा ४ सय ६३ जना छोरीको बिमा गरिएको मुख्यमन्त्री कार्यालयले जनाएको छ ।बिमा गर्नका लागि आवश्यक जन्मदर्ता, स्थानीय तहको सिफारिस, आमा वा बाबुमध्ये एक जनाको नागरिकता र बच्चा तथा अभिभावकको ६६ वटा फोटो आवश्यक पर्छ । बिमा शिविर फागुनको पहिलो सातासम्म चल्नेछ ।छात्रालाई २० हजार साइकलमुख्यमन्त्री बेटी पढाऊ, बेटी बचाउ अभियानअन्तर्गत प्रदेश २ सरकारले चालु आर्थिक वर्षमा थप २० हजार साइकल छात्रालाई वितरण गर्दैछ । कक्षा ८ मा पढ्ने छात्रालाई प्रदेश सरकारले गत आर्थिक वर्षमा १४ हजारवटा साइकल वितरण गरेको थियो ।मुख्यमन्त्री राउतले १० हजार साइकल खरिदका लागि टेन्डर भइसकेको र थप १० हजार खरिदको प्रक्रिया अगाडि बढाइने बताए । शिक्षा हासिल गर्न सहज र सहयोगी हुने भएकाले सामुदायिक विद्यालयका छात्रालाई साइकल वितरण गर्ने अभियानलाई सरकारले निरन्तरता दिने मुख्यमन्त्री राउतले भनाइ छ । पैदलै हिँडेर विद्यालयसम्म पुग्ने विद्यार्थीको दुःख मैले अनुभव गरेको छु, मुख्यमन्त्री राउतले भने ,म आफैं ८ देखि १० किमि पैदल हिँडेर पर्साको जगरनाथपुरबाट पोखरिया स्कुल पुग्थे । त्यसैले साइकलले शिक्षामा सहयोग पुर्याउँछ । प्रदेश २ सरकारले गत वर्ष आठ जिल्लाका १ सय ७६ विद्यालयमा १४ हजार जनालाई साइकल बाँडेको थियो । सामुदायिक विद्यालयका १ देखि ८ कक्षासम्मका अति विपन्न, दलित र मुस्लिम छात्राको सहयोगका लागि नमुना योजना सुरु गर्ने तयारी थालिएको मुख्यमन्त्री राउतले बताए ।"
कांग्रेस सरकारको सहयोगी !,"(काठमाडौं)  प्रसंग, पाँच महिनाअघिको हो, कांग्रेस नेता शेखर कोइराला प्रधानमन्त्री केपी ओलीलाई भेट्न बालुवाटार पुगेका थिए । ओली र कोइरालाबीच केहीबेर अनौपचारिक संवाद चल्यो । त्यसै क्रममा ओलीले भने, कांग्रेस र मुलुकका लागि तपाईंहरूको आवश्यकता छ तर हाम्रा लागि शेरबहादुरजी नै ठीक हुनुहुन्छ ।अमेरिकी सहयोग निकाय मिलेनियम च्यालेन्ज कर्पोरेसन (एमसीसी) सँग भएको अनुदान सहयोग सम्झौता संसद्बाट पारित गर्न देउवाले अहिले खेलिरहेको भूमिका हेर्दा ओलीले भनेजस्तै छ । एमसीसी संसद्बाट पारित गराउन प्रधानमन्त्री ओलीभन्दा पनि कांग्रेस सभापति देउवाको जोडबल एक कदम अगाडि छ । उनले प्रतिनिधिसभाको बैठकमा एमसीसी राष्ट्रहितमा रहेको भन्दै छिटो पारित गर्नुपर्ने माग गरिसकेका छन् । एमसीसीको पक्षमा वातावरण बनाउन उनले अनौपचारिक रूपमा सत्तारूढ दलका नेताहरूसँग कुराकानी गर्न आफूनिकट नेताहरूलाई अह्राएका छन् ।तत्कालीन देउवा नेतृत्वको सरकारका अर्थमन्त्री ज्ञानेन्द्रबहादुर कार्कीले सम्झौतामा हस्ताक्षर गरेका थिए । आफ्नै नेतृत्वको सरकारका पालामा भएको सम्झौता कार्यान्वयन होस् भन्ने आफ्नो चाहना रहेको उनको भनाइ छ । एमसीसी पारित गर्न देउवाले खेलेको भूमिकालाई पश्चिमाहरूको उनको कनेक्सनसँग जोडेर हेर्ने गरिएको छ । एमसीसी पारित हुनेनहुने चिन्ता सत्तारूढ दलको हो, प्रमुख प्रतिपक्षले किन चिन्ता लिएर वार्ता गर्नुपर्यो भनेर हामीले भन्दै आएका छौं, देउवानिकट एक नेता भन्छन्, यसैलाई मुद्दा बनाएर नेकपाभित्र मनमुटाव बढे प्रतिपक्षलाई फाइदा हुने हो, किन चिन्ता लिने ? तर देउवा एमसीसी पारित नहुने गरी नेकपाभित्र पहिरो नजाओस् भन्नेमा छन् । प्रधानमन्त्रीको भनाइ र देउवाको दुई वर्षयताको भूमिकाले कांग्रेस प्रतिपक्षभन्दा पनि सरकारकै सहयोगी हो कि जस्तो आभास दिन थालेको छ । त्यसको पछिल्लो उदाहरण हो, सभामुखको निर्वाचनमा निःसर्त समर्थन ।कांग्रेसले उपसभामुख पाउने आसमा दुई वर्षअघि कृष्णबहादुर महरालाई प्रतिनिधिसभाको सभामुख निर्विरोध निर्वाचित गर्न सघाएको थियो । यौन दुराचार आरोप लागेर महरा हटेपछि नेकपाले अग्नि सापकोटालाई सभामुखमा अघि सार्यो । महरालाई जस्तै सापकोटाविरुद्ध पनि कांग्रेसले उम्मेदवारी दिन चाहेन । जब कि कांग्रेसभित्र संस्थापनइतर पक्ष सभामुखमै उम्मेदवारी दिन जोड गरिरहेको थियो । वरिष्ठ नेता रामचन्द्र पौडेलले उम्मेदवार मनोनयनकै दिन नेकपा अध्यक्ष पुष्पकमल दाहाललाई भेटेका थिए । त्यसै भेटमा उपसभामुख कांग्रेसलाई नदिने करिब पक्कापक्की भएको थियो । भेटलगत्तै पौडेलले टेलिफोनमा देउवालाई भनेका थिए, सभामुखमै कन्टेस्ट गर्नुपर्छ ।देउवाले त्यतिबेला संवैधानिक परिषद्को सदस्य हुने भएकाले विरोधमा उम्मेदवारी दिन नहुने जवाफ पौडेललाई दिएका थिए । देउवाको मुख्य चासो संवैधानिक आयोगहरूमा हुने नियुक्तिको बाँडफाँटमा देखिन्छ । उनले पूर्वमाओवादीसँग दूरी नबढाउने रणनीति बनाएका छन् । यसको मुख्य कारण नेकपाभित्र बढ्दै गएको आन्तरिक कलह र संक्रमणकालीन न्यायसँगको सम्बन्ध रहेको जानकारहरू बताउँछन् । पछिल्लोपटक पार्टी नेतृत्वले लोकतान्त्रिक आस्था र जनमतलाई बोक्नेभन्दा पनि सत्तासँग कचपच नगरी दाउपेचको राजनीति गर्नेतिर ध्यान केन्द्रित गर्न थालेको पार्टी नेताहरूको आरोप छ । केन्द्रीय सदस्य मीनेन्द्र रिजाल लोकतान्त्रिक धारलाई कांग्रेसले संरक्षण गर्न नसकेको स्विकार्छन् । अहिले पनि कांग्रेसलाई लोकतन्त्रमा आस्था राख्ने ठूलो जनमतले आशाका साथ हेरेका छन्, उनी भन्छन्, तर हामीले अन्यत्र ध्यान दिन थाल्यौं ।सत्तारूढ नेकपाले द्वन्द्वकालीन घटनाको आरोपीका रूपमा आलोचित सापकोटालाई सभामुखको उम्मेदवार बनाएको थियो । यस्तो बेला कांग्रेसले उम्मेदवारी दिएर गतिलो सन्देश दिनुपर्थ्यो, कांग्रेसका अर्का नेता भन्छन्, द्वन्द्वकालीन पीडित पक्ष र अधिकारकर्मीहरूले सापकोटाको विरोधमा प्रदर्शन गरिरहँदा कांग्रेसले सत्तारूढ दललाई साथ दिनु दुःखद् घटना बन्न पुग्यो ।सापकोटालाई सभामुख बनाउनबाट रोक्न सर्वोच्च अदालत गुहारेका वरिष्ठ अधिवक्ता दिनेश त्रिपाठी कांग्रेसले सभामुखमा उम्मेदवारी नदिएर विपक्षी धर्म र संवैधानिक दायित्व बिर्सेको टिप्पणी गर्छन् । सत्तारूढ दल र सरकारका खराब नीतिको विरोध गरेर उनीहरूलाई जिम्मेवार बनाउने भूमिका प्रमुख विपक्षीको हुनुपर्छ, उनले भने, तर सर्वत्र विरोध भइरहेका व्यक्तिलाई नेकपाले सभामुखको उम्मेदवार बनाउँदा समर्थन गरेर कांग्रेसले आफ्नो साख खस्काएको छ ।संविधानमा प्रतिनिधिसभाको सभामुख र उपसभामुख फरकफरक दलको हुनुपर्ने संवैधानिक व्यवस्था छ । त्यसैले अहिले शिवमाया तुम्बाहाङ्फेको राजीनामापछि रिक्त रहेको उपसभामुख पदमा कांग्रेसको नजर परेको छ । संवैधानिक परिष्दका सदस्यसमेत हुने भएकाले पनि उपसभामुख सत्तारूढ र प्रतिपक्ष दुवैका लागि रणनीतिक महत्त्वको पद बन्न पुगेको छ ।राजनीतिक विश्लेषक विनोद सिजापतिले उपसभामुख पदको लोभका कारण सभामुखमा उम्मेदवारी नदिनु कांग्रेसको गल्ती भएको बताए । पदको लोभका कारण प्रमुख प्रतिपक्षीको भूमिका नै कमजोर हुन पुगेको छ, उनले भने, उपसभामुखका लागि सत्ताधारीको खुसामत गर्नु कांग्रेसलाई सुहाउने विषय होइन । सभामुखमा उम्मेदवारी नदिएपछि उपसभामुखमा पनि अन्य साना दललाई सघाएर जाँदा कांग्रेसको मान बढ्छ । कांग्रेसको भूमिका यतिमै सीमित छैन । संसद्मा सरकारले प्रस्तुत गरेको अघिल्लो वर्षको नीति तथा कार्यक्रमलाई प्रतिपक्षले मौन समर्थन दिएर नौलो नजिरसमेत स्थापित गरेको छ । वाइडबडी प्रकरण, बालुवाटारको सरकारी जग्गा प्रकरण, ३३ किलो सुन काण्ड, बूढीगण्डकी जलविद्युत् आयोजना, तरकारी र फलफूलको विषादी परीक्षण नगर्न सरकारले गरेको निर्णय, मूल्यवृद्धि, शिक्षा र स्वास्थ्यमा बढ्दो बेथितिलगायत मुद्दालाई चर्को रूपमा उठाउनुपर्नेमा कांग्रेसको भूमिका सदन र सडक दुवै मोर्चामा फितलो छ । सर्लाहीमा कुमार पौडेल मारिएको घटनालाई लिएर कांग्रेसले राजपासँग मिलेर लामो समय संसद् अवरोध गर्यो तर भ्रष्टाचार र अनियमितताका काण्डमा भने उसले अस्वाभाविक रूपमा नरम नीति लिएको देखिन्छ । वाइडबडी काण्डमा छानबिन गर्न देउवाले पहिलोपटक संसद्मा आवाज उठाए । सरकारले समिति पनि बनायो तर समितिलाई पत्र नै दिइएन । कांग्रेस सभापति देउवाको नामसमेत जोडिन थालेपछि कांग्रेस पछि हट्यो । संसद् र सडकमा यो मुद्दा सार्वजनिक खपतका लागि मात्रै उठाउन थालियो । पार्टी नेतृत्वकै नाम जोडिएपछि वाइडबडीको भ्रष्टाचारविरुद्ध मेचीमहाकाली अभियान चलाउने तयारी गरेको तरुण दलको अभियानसमेत रोकिएको थियो । ललिता निवासको जग्गा प्रकरण वा नेपाल ट्रस्टको जग्गा यति होल्डिङ्सलाई भाडा दिँदा भएका अनियमिततामा समेत कांग्रेसले संसद् तताउन सकेको छैन । पटकपटक सरकारमा रहेका कारण हरेकजसो विवादमा पार्टी सभापति देउवाको नाम जोडिन पुगेको छ ।यति होल्डिङ्सलाई कालीमाटीको जग्गा दिने निर्णय पनि चुनाव सकिएर नयाँ संसद् गठन नहुँदा देउवा आफैं गृहमन्त्री भएका बेला भएको थियो । त्यसलाई लिएर प्रधानमन्त्री ओलीले यतिको विषयमा पूर्ववर्ती सरकारले पनि निर्णय गरेको भन्दै देउवालाई दोषी देखाइदिएका छन् । आफ्नै पालामा निर्णय भएकाले देउवा यतिको विषयलाई उठाउन सक्ने पक्षमा छैनन् । यस्ता धेरै विषयमा उनी रक्षात्मक अवस्थामा छन् । त्यसैले उनी सरकारसँग धेरै दूरी बढाउने पक्षमा छैनन् । सत्तारूढ र प्रतिपक्षबीच भागबन्डाकै आधारमा सत्य निरुपण तथा मेलमिलाप र बेपत्ता पारिएका व्यक्तिहरूको छानबिन आयोगमा पदाधिकारी नियुक्ति गरियो । त्यस्तै भागबन्डा विश्वविद्यालयका पदाधिकारीहरूमा पनि भएको छ । देउवाले अख्तियार, निर्वाचन आयोगलगायत संवैधानिक आयोगहरूका रिक्त पदाधिकारीहरूमा पनि भागबन्डा चाहेका छन् । भागबन्डा नमिलेकै कारण उनी बेलाबखत संवैधानिक परिष्दको बैठकमा सहभागी हुँदैनन् । केही समयअघि उनले पटकपटक परिषद् बैठक बहिष्कार गरे । उनको अनुपस्थितिमा समावेशी आयोगहरूमा पदाधिकारी नियुक्तिसमेत भए । त्यसबाट देउवा बढी नै चिढिए । पछिल्लोपटक उनको चाहनामुताबिक प्रधानमन्त्री ओली कांग्रेसलाई भागबन्डा दिन सकारात्मक भएका छन् । कांग्रेसलाई भागबन्डा गरिदिँदा सरकारप्रति उसको आक्रमणसमेत मत्थर हुने ओलीको बुझाइ छ ।यसअघि दुइटा संसदीय समितिको नेतृत्व कांग्रेसले लिएको छ । प्रतिनिधिसभाको लेखा समिति र राष्ट्रिय सभाको दिगो विकास तथा सुशासन समितिको नेतृत्व नेकपाले कांग्रेसलाई दिएको थियो । सभापति देउवाले केही राजदूतहरूलाई पनि फिर्ता नबोलाइदिन प्रधानमन्त्रीसमक्ष आग्रह गर्ने गरेको उनी निकटस्थहरू बताउँछन् । विगतको सरकारकै पालामा राप्रपाको कोटाबाट राजदूत बनेकी प्रतिभा राणा अहिले पनि जापानको राजदूत छिन् । अन्य स्थानका कतिपय कांग्रेसबाट नियुक्त राजदूत फिर्ता भइसके पनि राणा फिर्ता नहुनुमा उनको सिफारिस गर्ने पार्टी राप्रपाभन्दा देउवाको हात बढी रहेको जानकारहरूको भनाइ छ । राणा देउवाकी सासू हुन् । राष्ट्रिय सभामा कांग्रेस सांसद वरिष्ठ अधिवक्ता राधेश्याम अधिकारी प्रमुख प्रतिपक्षीले संविधान र सिद्धान्तको कुरा मात्रै गर्नुपर्ने बताउँछन् । यो र ऊ पद हामीलाई चाहियो भनेर मागी हिँड्ने होइन, उनीहरूको खेलमा कांग्रेस पर्नुहुन्न, उनले भने, जनताले विपक्षमा रहन मतादेश दिएपछि त्यही भूमिकामा रहनुपर्छ ।वरिष्ठ अधिवक्ता त्रिपाठीले जनताको आवाज मुखरित गर्ने र सरकारलाई चेक गर्ने संवैधानिक दायित्व विपक्षीको भएको बताउँछन् । विपक्षी भनेको संविधानअन्तर्गतको संस्थागत व्यवस्था हो तर सदनमा कांग्रेस जसरी प्रस्तुत भइरहेको छ, त्यसले उसलाई आफ्नो भूमिकाको हेक्का नभएको जस्तो देखिन्छ, उनले भने, संसदीय प्रणाली र मूल्यमान्यतालाई झन् बलियो र स्थापित गर्नुपर्ने कांग्रेस त्यसमा चुक्दै गएको छ । कुनै पदको सौदाबाजी गरेर केही हासिल हुन्न ।२ सय ७५ जनाको प्रतिनिधिसभामा ६३ जना कांग्रेस सांसद छन् । संख्या कम भए पनि सरकारलाई प्रश्न उठाउन, मुद्दाहरूको सिर्जना गर्न त्यो संख्या कम होइन तर कतिपय विधेयकमा पनि प्रतिनिधिसभामा कांग्रेस चुकेका उदाहरण छन् । राहदानी, विज्ञापन, भूमि र नेपाल ट्रस्टसम्बन्धी कैयौं विधेयकमा राष्ट्रिय सभामा रहेका कांग्रेसका १३ जना सांसदले जति भूमिका खेल्न सके, प्रतिनिधिसभाकाले खेल्न सकेनन् । लोकतान्त्रिक संस्थाहरू, प्रेस तथा नागरिकका अधिकारमा प्रहार गर्दै सत्तारूढ दल अगाडि बढिरहेका बेला नागरिक अधिकार र विधिको शासनका पक्षमा आवाज उठाउँदै त्यसको नेतृत्व लिने अवसरबाट कांग्रेस चुकेको त्रिपाठी बताउँछन् । नागरिकको आवाज उठाइदिने संवैधानिक औजार विपक्षी दल हो, उनले भने, तर त्यो जुन रूपमा कमजोर देखिएको छ, त्यो संसदीय लोकतन्त्रकै लागि घातक हो । विश्लेषक सिजापति पार्टीभित्रको कलह व्यवस्थापन गर्न नसक्नु कांग्रेसको प्रमुख चुनौती भएको बताउँछन् । घरमा बाउ, आमा, दाजुभाइ र छोराछोरीबीच मारामार भयो भने कुन अवस्था हुन्छ ? कांग्रेस त्यही हालतमा छ । त्यो पनि भागबन्डाकै लागि भइरहेको झगडाका कारण, उनले भने, झगडामै अल्झिएपछि राष्ट्रिय राजनीतिमा वा संसद्मा के गर्ने, कसो गर्ने ? त्यो सोच्ने कसले ? रणनीतिक निर्णय लिने कसले ? समस्या त्यहीँ छ । अर्कातिर सरकारले गर्ने नियुक्तिहरूमा भागबन्डा र हिस्सेदारीको लोभ गरेपछि कांग्रेस थप कमजोर हुन पुगेको उनी बताउँछन् । सरकारलाई मज्जाले समर्थन गरेर जाने आँट छैन, प्रभावकारी विपक्षी पनि हुन सकेन, उनले भने, जनताले कांग्रेसलाई ५ वर्षका लागि विपक्षमा रहन म्यान्डेट दिएको हो, न कि सरकारसँग साँठगाँठ गरेर केही पद हत्याउन । कांग्रेस सांसद अधिकारीले संवैधानिक परिषद्बाहेकबाट हुने नियुक्तिहरूमा प्रमुख प्रतिपक्षीले कुनै हस्तक्षेप खोज्न नहुने बताउँछन् । संवैधानिक परिषद्मा संविधानले प्रमुख विपक्षीलाई स्थान दिएको छ । त्यहाँ मेरिटका आधारमा नियुक्ति होस् भनेर विपक्षीको हस्तक्षेप रहन्छ, उनले भने, राजदूत, विश्वविद्यालयका कुलपतिरेक्टररजिस्ट्रार वा अन्य नियुक्तिमा विपक्षीले आफ्नो ठाउँ खोज्ने नै होइन ।प्रतिनिधिसभामा कांग्रेसका प्रमुख सचेतक बालकृष्ण खाँडले विपक्षीको भूमिकामा कांग्रेस कतै नचुकेको बताए । संसद्भित्र तोडफोड र अवरुद्ध गर्नुले मात्रै प्रभावकारिता देखिने होइन, उनले भने संसदीय मर्यादालाई स्थापित गर्दै जानुपर्ने जिम्मेवारी पनि कांग्रेसकै हो । अझै पनि हामी संसद् अवरुद्ध गरेर आफ्नो प्रभावकारिता देखाउने पक्षमा छैनौं तर संविधान प्रतिकूलको कुनै पनि विधेयक पारित हुन दिनेछैनौं । उनले आफूहरूसँग बहुमत नरहेकाले विरोधका लागि विरोध गर्नकै लागि सभामुखमा उम्मेदवारी नदिएको बताए । सभामुख निष्पक्ष पद हो, त्यहीअनुसारको भूमिका खेल्नुहोस् भनेर हामीले सघाएका हौं । पदप्रतिको सम्मान पनि हो, उनले भने, उपसभामुख फरक दलको हुनुपर्ने संवैधानिक प्रावधान छ । संसद्भित्रको दोस्रो ठूलो दलका नाताले कांग्रेसले नै त्यो पद पाउँदा सहज हुने हो तर हामीसँग त्यसका लागि बहुमत छैन । सत्तापक्षको समर्थनले मात्रै त्यो सम्भव छ ।"
प्रतिष्ठान गुटबन्दीका अखडा,"(काठमाडौं)  नेकपाभित्र दिवंगत नेताका नाममा प्रतिष्ठान खोलेर गुटबन्दी गरिएको भन्दै त्यसलाई बन्द गर्नुपर्ने माग उठेको छ । राजधानीमा जारी नेकपा केन्द्रीय कमिटीको शुक्रबारको बैठकमा समूहगत प्रतिवेदन पेस गर्ने समूहका नेताहरूले प्रतिष्ठानहरू तुरुन्त बन्द गर्न माग गरेका हुन् ।बिहीबार र शुक्रबार समूहगत छलफल गरेका अधिकांश समूहले प्रतिष्ठान, अध्ययन केन्द्र या फाउन्डेसनका नाममा खोलिएका संघसंस्था गुटबन्दीको घर भएको निष्कर्ष निकालेका छन् । शुक्रबार समूहगत धारणा राखेका नेताहरू दीनानाथ शर्मा, लेखनाथ न्यौपाने, कमला रोका र भगवती चौधरीले गुटबन्दीको सुरुवात पार्टी नेतृत्वले नै गरेको र त्यसलाई व्यवस्थित गर्न यस्ता संस्था खोलिएको बताए । अरू समूहमा पनि यी विषयलाई प्राथमिकतासाथ उठाइएको टोली नेताहरूले बताएका छन् ।समूहगत प्रतिवेदन पेस गर्दै १३ नम्बर समूहका नेता लेखनाथ न्यौपाने, दीनानाथ शर्मालगायतले नेताका नाममा खोलिएका संस्था र प्रतिष्ठानहरू तत्काल बन्द गरिनुपर्ने बताए । तलसम्म गुट व्यवस्थित बनाउनका लागि दिवंगत नेताहरूका नाममा संघसंस्था खोलिएको छ, न्यौपानेले भने, गुटबन्दी अन्त्य गर्नुपर्छ भनेर आएको राजनीतिक प्रतिवेदनको मर्मलाई न्याय गर्ने हो भने ती संघसंस्था बन्द गरियोस् । उनले समूहगत छलफलमा भएको सहमतिका आधारमा बैठकमा प्रतिवेदनको सार प्रस्तुत गरिएको बताए । दीनानाथ शर्माले राजनीतिक प्रतिवेदनमा गुटउपगुट मौलाएको भनेर व्याख्या गरिएको भए पनि गुटको सुरुवात कसले गर्यो भन्ने विषयमा राजनीतिक प्रतिवेदन किन मौन छ भनेर सोधे । शीर्ष नेताहरू बसेको मञ्चतिर इंगित गर्दै उनले भने, गुटको सुरुवात त्यता बस्नेहरूले गर्नुभएको हो, त्यसको असर तलसम्म परेको छ, भत्काउने काम पनि यहाँहरूको नै हो । उनले जुन उद्देश्यले संस्थाहरू खोलिएका हुन्, त्यही काम गर्नुपर्ने बताए ।पूर्णकुमारी सुवेदीले पार्टीमा झाँगिँदै गएको गुटबन्दीको स्रोत पहिचान गरी त्यसको अन्त्यका लागि निर्मम कदम चाल्नुपर्ने निचोड आफ्नो समूहको रहेको बताएकी छन् । केन्द्रीय सदस्य राजेन्द्र राईले स्वर्गीय नेताहरूका नाममा कसैले प्रतिष्ठान, कसैले फाउन्डेसन र कसैले अध्ययन केन्द्र खोलेर गुटलाई संरक्षण गरिरहेको बताए । मदन भण्डारी, मनमोहन अधिकारी, पुष्पलाललगायतका नाममा विभिन्न संस्था खोलिएका छन्, राईले कान्तिपुरसँग भने, नामअनुसार गर्नुपर्ने ती नेताहरूको विचारको प्रचारप्रसार र स्मरण हो तर आफ्नो गुट बनाउने र विस्तार गर्ने काम भइरहेको छ । उनले त्यस्ता प्रतिष्ठान बन्द गर्नुपर्ने या त कसले कस्तो ढंगले चलाउने भनेर यही बैठकले निचोड दिनुपर्ने आफ्नो समूहको निष्कर्ष रहेको बताए । नेकपा नेताहरूले मदन भण्डारी फाउन्डेसन, पुष्पलाल प्रतिष्ठान, तुल्सीलाल फाउन्डेसन, मनमोहन अधिकारी स्मृति प्रतिष्ठान, भरतमोहन अधिकारी प्रतिष्ठानलगायत संस्था सञ्चालन गरिरहेका छन् । यस्तै पासाङ ल्हामु शेर्पा, रवीन्द्र अधिकारी, प्रकाश दाहाल, साहना प्रधान, नेत्रलाल अभागीलगायतका नाममा पनि प्रतिष्ठान सञ्चालन भइरहेको छ । मदन भण्डारी, पुष्पलाल, तुल्सीलाल, पासाङ ल्हामुलगायत प्रतिष्ठानलाई सरकारले वार्षिक निश्चित रकम अनुदानसमेत दिँदै आएको छ । पासाङ ल्हामु प्रतिष्ठानका नाममा रहेको घरमा नेकपाको पार्टी कार्यालय बसेको छ । नेकपा अध्यक्षद्वयले प्रस्तुत गरेको राजनीतिक प्रतिवेदनमा पार्टीभित्र गुट मौलाएको र नेताहरू पार्टीमा भन्दा गुटमा प्रतिबद्ध देखिएको निचोड छ । पार्टीभित्र घात, अन्तर्घात र अराजक प्रवृत्तिका कारण पार्टी अनुशासनको स्थान गुट अनुशासनले लिने खतरा बढेको प्रतिवेदनको आशंकालाई टेकेर केन्द्रीय सदस्यहरूले स्वयं नेतृत्वमाथि आशंका गरेका हुन् । नेकपामा अहिले पूर्वमाओवादीतिरका तीन र पूर्वएमालेतिरका तीन गरी ६ वटा गुट स्पष्टै रूपमा देखिन्छ । यस्तै बैठकमा पार्टी नेतृत्वको उमेर हद तोकिनुपर्ने, नेताको जीवनशैली पारदर्शी बनाउनुपर्ने, पोलिटब्युरो गठन गरिनुपर्नेलगायत विषयमा पनि नेताहरूले धारणा राखेको केन्द्रीय सदस्य विष्णु रिजालले जानकारी दिए । राजपासँग भएको चुनावी तालमेल र उसलाई पार्टीले हेर्ने दृष्टिकोणबारे पनि केन्द्रीय सदस्यहरूले स्पष्टता खोजेका छन् । प्रदेश २ मा चुनावी तालमेल गरेर हामीलाई दुई सिट नाफा त भयो तर उनीहरू र हामीबीचको राजनीतिक दर्शन कति मिल्छ ? नेताहरूको प्रश्न छ । बैठकमा टीकापुर घटना र त्यसपछि राजपालाई हेर्ने दृष्टिकोणबारे प्रस्ट पार्न नेताहरूले माग गरेका छन् ।ॅप्रदेश २ को विवाद माथिल्लो तहबाटै निर्देशितबैठकमा शुक्रबार प्रदेशगत प्रतिवेदन पेस गर्दै प्रदेश २ का अध्यक्ष प्रभु साहले माथिल्लो तहबाटै भएको निर्देशनका आधारमा प्रदेश २ मा विवाद भएको बताए । सबै निर्णय पार्टीको विधान र निर्देशनका अधीनमा रहेर गरिएको भन्दै आफ्नो प्रदेशमा अहिले कुनै विवाद नभएको उनले दाबी गरे । तल्लो कमिटीमा कुनै विवाद छैन, सब विवाद बनावटी र माथिल्लो तहकै नेतृत्वबाट निर्देशित हो, साहले प्रतिवेदनमा लेखेका छन् । उनले अरू प्रदेशको तुलनमा नेकपा प्रदेश २ मा कमजोर अवस्थामा रहेको तर त्यसप्रति पार्टी नेतृत्वले ध्यान नदिएको बताएका छन् ।प्रतिवेदनमा प्रधानमन्त्री र मन्त्रीहरूले विकास निर्माणबारे सार्वजनिक ढंगले बोलेको काम समयमा नहुँदा अप्ठेरो परेको उल्लेख छ । समयमा काम नहुँदा हाम्रा नेतृत्व प्रतिको विश्वास र नैतिक आधार गुम्दै गएको छ, प्रतिवेदनमा छ, यस्ता वचनबद्धता जो जसको पालामा भए पनि काम जसरी पनि पूरा गर्ने संस्कार स्थापित गर्न जरुरी छ । यस्तै केही मन्त्रीहरूको काम र व्यवहारका कारण सरकार पनि आफ्नो पार्टीको हो कि होइन भनेर दुविधामा परिने प्रतिवेदनमा छ । अन्तरसंघर्षको आवरणमा पार्टीको प्रतिष्ठा नै ध्वस्त पार्ने गरी भइरहेको आपराधिक गतिविधि गर्ने गराउने नेताज्यूहरूलाई कारबाही होस् भन्ने आग्रह गर्दछौं, प्रतिवेदनमा भनिएको छ, सिमाना क्षेत्रमा हाम्रो पार्टी पक्षधर जनता असुरक्षित छन्, त्यसको प्रोटेक्सन तथा आमजनताको सुरक्षाको विशेष व्यवस्थाको पहल गर्नसमेत आग्रह गर्दछु ।"
शौचालय व्यवस्थित नगरे सुविधा काटिने,"धादिङ (कास) जिल्ला समन्वय समितिले धादिङलाई गत चैत २४ मा खुला दिसामुक्त जिल्ला घोषणा गर्यो । घोषणाका क्रममा भूकम्पपछि गणना गरिएका करिब ८८ हजार घरधुरीमध्ये ९५ प्रतिशतले सुरक्षित शौचालय प्रयोग गर्न थालेको दाबी गरिएको थियो । तर राजधानीको मुख्य प्रवेशमार्गका रूपमा रहेको नौबिसे बजारका अधिकांश होटलका शौचालयबाट निस्कने फोहोर भने सिधै नौबिसे खोलामा विसर्जन भइरहेका छन् ।राजधानीलाई तराईसँग जोड्न पहिलोपटक निर्माण भएको त्रिभुवन राजपथसँगै नौबिसे बजार स्थापना भएको हो । त्यतिबेला सडक निर्माण गर्दा मजदुरलाई चियाखाजाका लागि स्थापना भएका पसलटहरा अहिले बजारका रूपमा फैलिएका छन् । यहाँ दुई सयभन्दा बढी होटल र तीन वटा रिसोर्ट सञ्चालनमा छन् । पृथ्वी राजमार्ग र त्रिभुवन राजपथ किनारका अधिकांश होटलका शौचालय पनि व्यवस्थित छैनन् । नौबिसेदेखि तसर्पु हुँदै पालुङसम्म सञ्चालित सडक किनारका छाप्रे होटलको शौचालय पनि व्यवस्थित छैनन् । यहाँको फोहोर सिधै सुँगुरे र सोप्याङखोलामा मिसाउने गरिएको छ । नौबिसे बजार हाल धुनीबेँसी नगरपालिका ७ मा पर्छ । नगरपालिकाका स्वास्थ्य प्रमुख हेमन्त सुवेदीका अनुसार नौबिसे बजारमा मात्रै ७० भन्दा बढी खाना र नास्ताका होटल छन् । कतिपयले गेस्टहाउस समेत चलाएका छन् । खानीखोला, बिसकिलो, सिक्रेखोला, धार्केसमेतका होटल जोड्दा दुई सयभन्दा बढी पुग्छ । सबै नगरकार्यपालिकाका सदस्य, होटल व्यवसायीलाई सरुवारोग, खुला शौचालयका बेफाइदाबारे तालिम पनि दिएका हौं, स्वास्थ्य संयोजक सुवेदी भन्छन्, सेप्टिक ट्यांकी बनाउने ठाउँ अभावको समस्या देखाउने गरेका छन् । चारपटक पत्र लेख्दा पनि बजारमा सञ्चालित होटलले बेवास्ता गरेको नगरपालिकाले जनाएको छ । शौचालय व्यवस्थित नगर्नेलाई सेवासुविधामा कटौती गर्ने निर्णय भइसकेको धुनीबेँसी नगरप्रमुख बालकृष्ण आचार्यले बताए । अब सार्वजनिक सूचना जारी गरेर अघि बढ्नेछौं, उनले भने । खुला शौचालय व्यवस्थापन गर्न बजारवासीलाई अनुरोध गर्दा छिमेकीले उल्टै पिटेको अनमोल होटलकी सञ्चालक कमला पाठकले बताइन् । सबैलाई कमाउने ध्यान मात्रै छ, बजार सरसफाइबारे कसैलाई चासो छैन, उनले भनिन् । नौबिसे बजारमा शौचालय, प्लास्टिक, बोतल सिधै खोलामा मिसाउँदा धार्के र वरपरका खेतमा हुने धान र तरकारी उत्पादनमा समेत असर परेको छ ।"
मिटर पाउँदा मसिनी दंग,"सिन्धुली (कास) छिमेकका सबैको घर उज्यालो हुँदा गोलन्जोर गाउँपालिका६ की मसिनी कमिनीको घरमा औंसी छाउँथ्यो । घर झलमल पार्ने उनको चाहना नभएको होइन, तर आर्थिक अवस्थाले पूरा हुन सकेको थिएन । नेपाल विद्युत् प्राधिकरण वितरण केन्द्र सिन्धुलीले अति विपन्न वर्गमा नागरिकलाई विद्युत् जडानका लागि निःशुल्क मिटर दिने भएपछि उनको चाहना अब पूरा हुने भएको छ ।केन्द्रको सिन्धुलीमाढी कार्यालय आइपुग्दा मसिनी निकै दंग देखिएकी थिइन् । गरिबको घर पनि कुनै दिन उज्यालो हुँदो रहेछ, मिटरबक्स झोलामा राख्दै उनले भनिन्, अब त मेरो घर पनि झिलीमिली हुने भो । केन्द्रले मसिनीजस्ता ५० जना अति विपन्नलाई निःशुल्क मिटर वितरण गरेको छ । प्रतिमिटरको मूल्य दुई हजार पाँच सय छ । चालु आर्थिक वर्षको असार मसान्तसम्म आठ सय निःशुल्क मिटर वितरण गर्ने लक्ष्य रहेको केन्द्रका प्रमुख शेरबहादुर सुनारले जानकारी दिए । केन्द्रका अनुसार गत आवमा एक हजार एक सय ५४ जनालाई निःशुल्क मिटर वितरण गरिएको थियो । स्थानीय निकायको सिफारिसमा मिटर वितरण गर्ने गरिएको छ । निःशुल्क मिटर वितरण कार्यक्रममा लागि २० लाख बजेट छुट्याइएको छ । गत आवमा केन्द्रले ग्राहकबाट १८ करोड राजस्व संकलन गरेको थियो ।"
लाभग्राहीको घरघर पुग्न निर्देशन,"हेटौंडा (कास) लाभग्राहीहरू सम्झौता गर्न नआएको बारे कारण खोज्न प्राविधिकहरूलाई राष्ट्रिय पुनर्निर्माण प्राधिकरणका कार्यकारी निर्देशक सुशील ज्ञवालीले निर्देशन दिएका छन् । घरघरमा पुगेर त्यस्ता लाभग्राहीको कारणलाई दस्तावेजीकरण गर्न उनले आग्रह गरे । हेटौंडामा शुक्रबार आयोजित अन्तरक्रियामा निर्देशक ज्ञवालीले पुनर्निमाण कार्यलाई छिट्टै बिट मार्नुपर्ने बताए । अब लाभग्राही सम्झौतामा आएनन्, समयसीमा बढाउनुपर्यो भन्नुभएन, उनले भने, के कारण आएनन्, पत्ता लगाउनुपर्यो । जिल्ला समन्वय समितिका प्रमुख रघुनाथ खुलालले ऐनको समस्या नभएको भन्दै इमानदारी र जाँगर आवश्यक रहेको भनाइ राखे । जिल्ला आयोजना कार्यान्वयन इकाई (अनुदान व्यवस्थापन तथा स्थानीय पूर्वाधार) कार्यालय हेटौंडाका प्रमुख विमल किशोर केपीले अनुदान सम्झौता भएकामध्ये ८७ प्रतिशतले निजी आवास बनाइरहेको जानकारी गराए ।"
नगर कर्मचारीद्वारा राजस्व हिनामिना,"(काभ्रे)  प्राकृतिक एवं खानीजन्य वस्तुको बिक्री तथा निकासी शुल्क दस्तुर उठाउने नमोबुद्ध नगरपालिकाका कर्मचारीले नै राजस्व अनियमितता गरेको पाइएको छ । करदातालाई ३ हजारको रसिद दिएर नगरपालिकामा रहने नक्कल (ओसी) मा १ हजार मात्रै लेखेर राजस्व हिनामिना पारिएको हो । ती कर्मचारीले कार्बन नराखी बिल काट्ने र पछि आफैं कम रकम भर्ने गरेका छन् ।कान्तिपुरलाई प्राप्त ०७५ माघ ५ गते काटिएको रसिद नं ७११२ मा गाडी नं ४७१४ बाट ढुंगा, गिट्टी, बालुवा, स्लेट, ग्राभेल र रोडाको प्रति क्युफिट ९ रुपैयाँका दरले ३ हजार बुझिलिएको उल्लेख छ । नगरपालिका पुगेर सोही रसिदको नक्कल हेर्दा बा ५ ख ७२१४ बाट १ हजार रुपैयाँ बुझिलिएको उल्लेख छ । वर्ष नखुलेको उक्त रसिदमा भदौ ७ गतेको मिति उल्लेख छ । केही बिलमा भने सक्कल रसिदभन्दा २ हजार रुपैयाँ कम रकम उल्लेख गरिएको छ । एउटा प्याडका १५ भन्दा बढी रसिदमा यसरी कम रकम उल्लेख गरेर अनियमितता गरिएको नगरपालिका स्रोतले जानकारी दियो ।नगरप्रमुख टंकप्रसाद (टिपी) शर्मार्का स्वकीय सचिवको काम गर्ने गरी कम्प्युटर अपरेटरको रूपमा नियुक्त भएका कमल कुइँकेलको नेतृत्वमा ३ नगर प्रहरीसहित विमल कोइराला, सुरज तामाङ, वीरमान तामाङ र निमा तामाङको समहूले बालुवा प्रशोधन उद्योग, खानी, क्रसर उद्योगमै बसेर राजस्व संकलन गर्दै आएका छन् । आर्थिक वर्ष ०७५७६ मा ठेक्कामार्फत ४ करोड ६२ लाख संकलन भए पनि चालु आर्थिक वर्षमा ५ पटक बोलपत्र आह्वान गर्दा पनि ठेक्का नलागेको भन्दै नगरपालिकाकाले आफ्ना कर्मचारी प्रयोग गरेर राजस्व संकलन गर्दै आएको प्रमुख प्रशासकीय अधिकृत भोलाप्रसाद चापागाईले जानकारी दिए । स्थानीय सरकार सञ्चालन ऐन, २०७४ को दफा ११ (२) खण्ड घ (६) तथा प्रदेश नम्बर ३ को आर्थिक ऐन, ०७५ को अनुसूची ५ बमोजिम नगरपालिकाबाट स्विकृत दरअनुसार राजस्व संकलन हुँदै आएको छ । ऐनले तोकेबमोजिम भ्याटबाहेक संकलन बिक्री तथा निकासी शुल्क ढुंगा, गिट्टी, बालुवा, स्लेट र रोडाका लागि प्रति क्युफिट ९ रुपैयाँ, माटो प्रति क्युफिट २ रुपैया ५० पैसा लिइने गरिएको छ । राजस्व संकलनको संयोजन गर्दै आएका कम्प्युटर अपरेटर कुइँकेलले अनियमितता नभएको तर्क गर्दै आफू निर्दोष भएको दाबी गरे । हामीले हिसाब सबै मिलाइसक्यौं, कुनै अनियमितता भएको छैन, उनले भने, रसिदहरू रुजु गर्ने काम भइरहेको छ, छानबिनपछि कोही दोषी पाइए कारबाही हुनुपर्छ । उनले आफू रसिद सकिँदा दिन जाने र हिसाब मात्रै बुझ्ने गरेको भन्दै साथीहरूको विश्वासमा पर्दा फसिएको हुन सक्ने तर्क पनि गरे । साउन १ देखि माघ १५ गतेसम्मको अवधिमा २ करोड २ लाख राजस्व संकलन भएको छ । सो अवधिमा करिब ८ हजार रसिद काटिएका छन् । अनियमितता भएका केही प्रमाण फेला परेपछि नगर कार्यपालिकाले लेखा समिति संयोजक समेत रहेका वडा नं १० का अध्यक्ष रामकृष्ण उपाध्याय अधिकारीको अध्यक्षतामा ७ नं वडाका अध्यक्ष धर्मसिं तामाङ, २ नं वडाका अध्यक्ष सञ्जीव ढकाल सदस्य र कम्प्युटर अपरेटरको पदमा नियुक्त लेखाका कर्मचारी राजीव श्रेष्ठ सदस्य सचिव रहने गरी छानबिन समिति गठन भएको छ । नगरप्रमुख शर्माले छानबिन गरी संलग्न कर्मचारीलाई कारबाही गर्ने बताए । विभिन्न माध्ययमबाट अनियमितताका सूचना प्राप्त भएका छन्, शर्माले भने, छानबिनपछि दोषी देखिएकालाई कारबाही गर्छौं । कार्यपालिका बैठकमा अनियमितताबारे प्रश्न उठेपछि नगरप्रमुख शर्माले कर्मचारीलाई बोलाएर सोधपुछ गरेका थिए । अनियमितताको आरोप लागेपछि आठै जनालाई राजस्व संकलन गर्ने जिम्मेवारीबाट हटाइएको छ ।"
किन बजेट खर्च भएन ?,"मकवानपुर (कास) वाग्मती प्रदेश सरकारप्रति सत्तापक्षकै सांसदहरूले गुनासो गरेका छन् । प्रदेशको नामकरण र राजधानी टुंगो लागेपछि पनि काम गर्ने कुनै संकेत नदेखिएको भन्दै सांसदहरूले सरकारको ध्यानाकर्षण गराए । प्रदेशको राजधानी हेटौंडा कायम भएपछि काठमाडौंहेटौंडा सडक स्तरीकरणमा सरकारले विशेष ध्यान दिन उनीहरूको माग छ । शुक्रबार बसेको प्रदेशसभा बैठकको शून्य समयमा सांसद गणेश दुलालले काठमाडौंहेटौंडा जोड्ने छोटो दूरीको सडक स्तरोन्नतिलाई प्राथमिकतामा राख्न आग्रह गरे । प्रदेशका अधिकांश सांसद काठमाडौं आउजाउ गर्नुपर्ने हुन्छ । छोटो दूरीको सडकको प्रयोग गर्ने धेरैले निकै कष्टकर यात्रा गरिरहेका छन्, उनले भने, उक्त मार्गको प्रयोग जोखिमपूर्ण पनि छ । प्रदेश सरकारले स्तरोन्नतिका लागि शीघ्र काम सुरु गरोस् ।कांग्रेस सांसद रजनी अमात्य जोन्छे र नेकपा सांसद योगेन्द्रराज संग्रौलाले पनि हेटौंडा आउने छोटो दूरीको स्तरीय सडक नभएको गुनासो गरे । सांसदहरूले प्रदेश सरकारले बजेट खर्च गर्न नसकेको प्रति पनि ध्यानाकर्षण गराएका छन् । सत्तारुढ नेकपाकै सांसद आशामाया तामाङले दोस्रो चौमासिकको अन्त्य हुने समय आइसक्दा पनि बजेट खर्च निकै कम मात्रै भएको बताइन् । दोस्रो चौमासिक चलिरहँदा पनि पहिलो चौमासिकको निकासा भएको छैन, उनले भनिन्, सरकारले बजेट खर्च गर्न किन सकिरहेको छैन ? कुनै पनि कामको सम्झौता, टेन्डर प्रक्रिया सुरु नभएको भन्दै सांसदहरूले असन्तुष्टि जनाए । सांसद छिरिङ दोर्जे लामाले काठमाडौंमा साउना बाथ लिएपछि नुहाउने क्रममा निसासिएर दम्पतीको ज्यान गएको घटनाप्रति ध्यानाकर्षण गराए । उनले व्यवसायीको चरम लापरबाहीले यस्ता घटना भइरहेको भन्दै निष्पक्ष छानबिन गरी कारबाही गर्न प्रदेश सरकारसमक्ष माग गरे । केही दिनअघि मकवानपुरको दामनस्थित एक रिसोर्टमा कोठामा निसासिएकै कारण ८ भारतीय पर्यटकको ज्यान गयो । फेरि काठमाडौंमा उस्तै प्रकृतिको घटना भयो, उनले भने, यसमा व्यवसायीहरूको चरम लापरबाही छ । सरकारले तोकेको मापदण्ड पालना भएको छ कि छैन भन्ने विषयमा अनुगमन हुनुपर्छ । दुग्ध विकास बोर्ड विधेयक पारितवाग्मती प्रदेशसभाले दुग्ध विकास बोर्ड ऐन २०७५ लाई संशोधन गर्न बनेको विधेयक पारित गरेको छ । शुक्रबारको बैठकले विधेयक पारित गरेको हो । उक्त विधेयकमाथि धारणा राख्दै सांसद छिरिङ दोर्जे लामाले बोर्ड बैठकको निर्णय दुई जना सदस्य र एक सदस्य सचिवले प्रमाणित गर्नुपर्ने विषय गलत भएको बताए । सांसद रमेश पौड्यालसमेतले कार्यकारी अधिकार भएको उपाध्यक्षमा यो अधिकार हुनुपर्नेमा जोड दिएका थिए । जवाफमा भूमि व्यवस्था, कृषि तथा सहकारी मन्त्री दावा दोर्जे लामाले यसअघि भएको बैठकको निर्णय प्रमाणिकरणका लागि व्यवस्था ल्याइएको बताए । अब उपाध्यक्ष नियुक्तिका लागि पनि बाटो खुलेको उनले बताए । यस्तै, मुख्यमन्त्री तथा मन्त्रिपरिषद्बाट प्रस्तुत प्रदेशभित्र सुशासनको प्रत्याभूति गर्ने सम्बन्धमा व्यवस्था गर्न बनेको विधेयक दफावार छलफलका लागि प्रदेश मामिला समितिमा पठाइएको छ ।"
'पर्यावरण जोगाउनुस्',"नुवाकोट (कास) पूर्वराष्ट्रपति रामवरण यादवले समयमै पर्यावरण जोगाउन सबैलाई आग्रह गरेका छन् । दिनानुदिन वनजंगल मासिँदै गएर पृथ्वी तात्दै जाँदा हिउँ पग्लेर पर्यावरणमा असर पुग्ने, डाँडाकाँडा अवलोकन गर्न आउने पर्यटकमा कमी हुने र चुरे दोहनले तराईको अन्नभण्डार नष्ट हुने उनले चिन्ता व्यक्त गरे । महाभारत पहाडको चुरे क्षेत्र दोहन नरोकिएको भन्दै उनले थपे, चुरेमा ढुंगा, माटोको व्यापार भइरहेको छ । डोजर लगाएर वनजंगल मासेर पछि रुख रोप्छु भनेर पर्यावरण जोगिँदैन । ४० वर्षमा हिमालको हिउँ पग्लेर जाने हो भने हामीले पर्यावरण बचाउन नसक्दा मरुभूमिकरण हुने चेतावनी उनले दिए । तराई मरुभूमीकरण भइरहेको भन्दै उनले चुरे दोहन बढ्दा ६० प्रतिशत तराईको अन्नभण्डार नष्ट हुने चेतावनीसमेत दिए ।"
३ बिघाको गाँजा नष्ट,"सिन्धुली (कास) सिन्धुलीको मरिण गाउँपालिका३ का विभिन्न स्थानमा लगाइएको गाँजा प्रहरीले फडानी गरेको छ । बरुण भलायो, इनार टोल लगायतको भित्री स्थानमा लगाइएको गाँजा प्रहरीले नष्ट गरेको हो । यसका लागि जिल्ला प्रहरी कार्यालय सिन्धुलीका डीएसपी श्यामबहादुर खत्रीको कमान्डमा २१ जना प्रहरी खटिएका थिए । तीन बिघामा लगाइएको गाँजा फडानी गरिएको र चार क्विन्टल बरामद गरिएको एसपी रञ्जु सिग्देलले बताइन् ।"
यस्तो बन्नेछ राष्ट्रिय पुस्तकालय,"(काठमाडौं)  भवनको सतहमुनि दुई तला । व्यवस्थित पार्किङ । सतहमाथि पाँच तला र हरेक तलामा फरकफरक विषयका अध्ययनकक्ष । अपांगता, बालबालिका, र ज्येष्ठ नागरिकअनुकूल । अब बन्ने राष्ट्रिय पुस्तकालयको डिजाइन हो यो । भूकम्पपछि बोरामा सीमित हरिहरभवनको राष्ट्रिय पुस्तकालय भवन जमलमा बन्ने भएको छ । अब बन्ने भवन सुविधासम्पन्न, प्रविधिमैत्री, अन्तर्राष्ट्रियस्तरको हुने शिक्षा, विज्ञान तथा प्रविधि मन्त्रालयले जनाएको छ । मन्त्रालयले पुस्तकालय रहने भवनको विस्तृत परियोजना प्रतिवेदन (डीपीआर) समेत तयार पारिसकेको छ । शिक्षामन्त्री गिरिराजमणि पोखरेलले राष्ट्रिय पुस्तकालयलाई राष्ट्रिय गौरव आयोजनाका रूपमा अघि बढाइएको बताए । सरकारले काठमाडौं महानगरपालिका१ जमलमा करिब ८ रोपनी जग्गा राष्ट्रिय पुस्तकालयलाई उपलब्ध गराएको छ । पहिले परीक्षा नियन्त्रण कार्यालय रहेको भवनमा पुस्तकालय बनाउन लागिएको हो । त्रिभुवन विश्वविद्यालयको स्वामित्वमा रहेको यो ठाउँ अहिले शंकरदेव क्याम्पसले उपभोग गर्दै आएको छ । आउँदो फागुन १५ गतेबाट निर्माण स्थलका पुराना संरचना हटाउन सुरु गरिने मन्त्रालयले जनाएको छ । अब यसलाई नेपालको राष्ट्रिय गौरवको आयोजनाका रूपमा अघि बढाइनेछ, मन्त्री पोखरेलले कान्तिपुरसित भने, यो पुस्तकालय भवन अत्याधुनिक मात्र नभई नेपाली कला, संस्कृति परम्परा झल्किने प्रविधिमैत्री, पाठकलाई अधिकतम सजिलो बनाउने, पढूँपढूँ लाग्ने थलोका रूपमा निर्माण हुनेछ । भवन निर्माण लागत ९८ करोड रुपैयाँ लाग्ने डीपीआरमा उल्लेख छ । चालु आर्थिक वर्षमा भवनका लागि ४ करोड ९० लाख रुपैयाँ बजेट छुट्याइएको छ । भवन तयार हुन तीन वर्ष लाग्ने अनुमान गरिएको छ । ललितपुरको हरिहरभवनमा रहेको पुस्तकालय भवन ०७२ वैशाखको भूकम्पले जीर्ण बनेपछि डेढ लाख पुस्तकलाई बोरामा पोको पारेर राखिएका छन् । पुस्तकालय प्रमुख उपेन्द्रप्रसाद मैनालीले ज्ञानेश्वरस्थित महेन्द्र भवन माविको दुईतले भवनमा ८० हजार थान पुस्तक सारिएको बताए । २१ हजार थान पुस्तक सानोठिमीस्थित शैक्षिक जनशक्ति विकास केन्द्रको गोदाममा पुर्याइएका छन् । बाँकी पुस्तक हरिहरभवनकै बालशाखामा गोदामभित्र बोरामा राखिएका छन् । तीन सय वर्ष पुराना पुस्तक बोरामै थन्किएका हुन् । हस्तलिखित ग्रन्थहरूमध्ये केहीलाई कपडाले बेरेर राखिएको छ । रेकर्डअनुसार राष्ट्रिय पुस्तकालयमा दर्ता गरिएका १ लाख ८ हजार किताब र पत्रपत्रिकासहित १ लाख ५० हजारभन्दा बढी छन् । राष्ट्रिय पुस्तकालयमा २३ कर्मचारी दरबन्दी रहेमा कटौती भई हाल १५ जना कार्यरत छन् । सरकारले ०१३ पुसमा राष्ट्रिय पुस्तकालय स्थापना गरेको हो । सुरुमा राजगुरु हेमराज पाण्डेका निजी पुस्तकहरू खरिद गरेर पुस्तक संकलन सुरु गरिएको थियो । उतिखेर सिंहदरबार परिसरको सिक्री ढोका भवनमा रहेको उक्त पुस्तकालय ०१७ सालमा ललितपुरको हरिहरभवनमा सारिएको थियो ।"
अस्थायी पुस्तकालय सानोठिमीमा,"राष्ट्रिय पुस्तकालयको नयाँ भवन नबनेसम्म पुस्तकालय भक्तपुरको सानोठिमीस्थित अस्थायी टहरामा सारिने भएको छ । शिक्षा मन्त्रालयअन्तर्गत साबिक शैक्षिक जनशक्ति विकास केन्द्रको कार्यालय परिसरमा ३ रोपनी क्षेत्रफलमा सार्न लागिएको हो । मन्त्रालयले जमलमा पुस्तकालय भवन नबनेसम्म अस्थायी रुपमा सेवा सञ्चालन गर्ने सर्तसहित जग्गा उपलब्ध गराएको छ, पुस्तकालय प्रमुख उपेन्द्रप्रसाद मैनालीले भने । प्रिफ्याब संरचना निर्माण गरी सेवा दिइने उनको भनाइ छ ।"
राजस्व नतिर्ने होर्डिङ बोर्ड हटाइँदै,"ललितपुर (कास) ललितपुर महानगरपालिकाले होर्डिङ बोर्ड हटाउन सुरु गरेको छ । सम्झौता अवधि सकिएका र स्वीकृति नलिई राखिएका बोर्ड हटाउन थालिएको महानगरका प्रवक्ता राजु महर्जनले बताए । महानगरपालिकासँग सम्झौता गरेर राजस्व तिर्ने बोर्ड भने हटाइनेछैन । तर सर्वोच्च अदालतले काठमाडौं महानगरको हकमा गरेको निर्णयलाई कदर गरिने उनले बताए । अहिले डिजिटल होर्डिङ बोर्ड राख्न कम्पनीहरू आइरहेका छन्, उनले भने, त्यस विषयमा महानगरपालिकाले छलफल गर्दै छ । महानगरको आर्थिक विकास समितिको निर्णयअनुसार कर नतिरी राखिएका विज्ञापन बोर्ड हटाउन थालिएको हो । व्यावसायिक प्रचार सामग्रीको विज्ञापन गरेबापत सूचना प्रकाशित भएको मितिले १५ दिनभित्र कर बुझाउन भन्दै महानगरपालिकाले मंसिर २५ गते सूचना प्रकाशित गरेको थियो । समय तोकी पत्राचार गर्दा पनि अटेर गरी बसेका विज्ञापनका बोर्ड हटाउन अभियान नै थाल्नुपरेको महानगरपालिकाले जनाएको छ ।"
राजधानीमा गुरुकुल,"काठमाडौं (कास) राजधानीमा स्वस्तिश्री गुरुकुल विद्यालय सुरु भएको छ । २१औं शताब्दी सुहाउँदो अन्तर्राष्ट्रिय मापदण्डअनुकूलको शिक्षा दिने विद्यालयले जनाएको छ । श्रीपञ्चमीको अवसर पारेर आरम्भ गरिएको विद्यालयबारे विज्ञप्तिमा भनिएको छ, अन्तर्राष्ट्रिय स्तरको गुणस्तरीय शिक्षा स्वदेशमै दिलाउने स्वस्तिश्री गुरुकुल बन्ने छ भन्ने प्रण गरेका छौं । गत वर्षदेखि पूर्वप्राथमिक कक्षा सुरु गरेको र शैक्षिक सत्र २०७७ वैशाखबाट कक्षा १ देखि ९ सम्म सञ्चालन गरिने जनाइएको छ । असारबाट कक्षा ११ समेत सञ्चालनमा ल्याइने विद्यालयले जनाएको छ ।"
लाइभ पेन्टिङमा सत्यमोहन,"(ललितपुर)  ललितपुरको पाटन दरबार क्षेत्रस्थित भण्डारखाल बगैंचामा चित्रकारले घेरिएका थिए, वरिष्ठ संस्कृतिविद् एवं शताब्दी पुरुष सत्यमोहन जोशी । बिहानको पारिलो घाममा ३ घन्टा एउटै कुर्सीमा बस्नुपर्दा बेलाबेला झकाउँथे, झसंग हुन्थे र आफ्नो पेन्टिङ हेर्दै आनन्दित बन्थे । हेर्दाहेर्दै काठमाडौं नक्सालका चित्रकार ७५ वर्षीय सुशील ढुंगेलले सय वर्ष कटेका जोशीको लाइभ पेन्टिङ उतारे । शिरमा भादगाउँले टोपी, गलामा गलबन्दी र कोटमा सजिएको आफ्नो तस्बिर हेरेर जोशी मुसुक्क मुस्कुराए र भने, सुन्दर छ । पेन्टिङको लागि धन्यवाद । ढुंगेलले धेरैपटक लाइभ पेन्टिङ गरिसकेका छन् । तर, जोशीको पेन्टिङ गर्न पाउँदा गौरवको महसुस भएको उनले सुनाए । जोशीको यस्तो उमेरमा पनि लाइभ पेन्टिङ गर्न पाउनु चित्रकारका लागि विरलै जुर्ने अवसर हो, उनले भने । चोभारका चित्रकार मनीष तुलाधारले जोशीको युवा अवस्थाको तस्बिर हेरेर क्यानभासमा उतारे । दौरा सुरुवालमा सजिएका जोशीको तस्बिरले सबैलाई लोभ्याएका थियो । उनीहरू जस्तै नाम चलेका चित्रकारहरू कोही लाइभ पेन्टिङ गर्न त कोही जोशीको तस्बिर हेरेर पेन्टिङमा उतार्न व्यस्त देखिन्थे । उनीहरूमाझ ललितपुर गोदावरी नगरपालिका१३ झरुवारासीका १७ वर्षीय प्रदोस थापा पनि थिए । उनलाई नाम चलेका चित्रकारका बीचमा लाइभ पेन्टिङ गर्नु चुनौती थियो । पहिलोपटक लाइभ पेन्टिङ गरेका उनको जोशीसँगको भेट पनि पहिलै थियो । यस्तो पेन्टिङ पछि गर्छु भनेर पाइँदैन, उनले भने, जोशीको लाइभ पेन्टिङ गर्न पाउनु चित्रकारका लागि भविष्यमा थप अवसर आउनु पनि हो ।भक्तपुरबाट सहभागी भएका चित्रकार ध्रुव प्रजापतिले भने जोशीको पेन्टिङसँगै दायाँ रातो मत्स्येन्द्रनाथ रथ जात्रा र बायाँ मठमन्दिर बनाए । संस्कृतिविद्को झझल्को देखाउन उनले यस्तो पेन्टिङ गरेको बताए । कतिपयले आँखाको नानी आकृति बनाएर त्यसमाथि जोशीको शरीर बनाएका थिए । यसको अर्थ आँखामा राख्दा पनि नबिझाउने भन्ने बुझिन्छ । उनीहरू जस्तै तीन सय जना चित्रकारले बिहीबार जोशीको विविध भावभंगीमाका चित्र उतारे । चित्रकारहरूलाई यस्तो अवसर शान्ति विद्याश्रम मावि, पाटन संग्रहालय, सहयात्रा र योङ पिकासो संस्थाले दिएको हो । माविको व्यवस्थापन समिति अध्यक्ष अजरमान जोशीले पेन्टिङमार्फत सर्वसाधारणले जोशीको जीवनीको महत्व बारेमा थप बुझ्ने मौका मिलेको बताए । बालबालिकाका लागि आदर्श पुरुष बन्नुपर्छ भन्ने प्रेरणाको स्रोत पनि बनेको छ, उनले भने । पाटन संग्रहालयका अधिकृत सुरेश लाखले जोशीको चित्रकला संग्रहालयमा २४ गतेबाट प्रदर्शनीमा राखिने जानकारी गराए । सभामुख अग्नि सापकोटाले राज्यले जोशीको योगदानको मूल्यांकन गर्ने बताए ।पेटिङमा १३ देखि ७५ वर्ष उमेरसम्मका कलाकार दाङ, पोखरा, रौटहट, इटहरी, धनकुटाबाट आएका थिए । उत्कृष्ट हुनेलाई नगद पुरस्कार पनि दिइएको थियो । सिनियरतर्फ रोशन डंगोल प्रथम, सुसन महर्जन दोस्रो र सुवोध सिवाह तेस्रो भए । जुनियरतर्फ सुसन जाति, सर्वेद महर्जन र सम्वृद्ध राणा क्रमशः प्रथम, द्वितीय र तृतीय भए । समारोहमा वाङमय शताब्दी पुरुष राष्ट्रिय चित्रकला सम्मान २०२० बाट वरिष्ठ चित्रकार गोविन्दनारायण ज्यापूलाई सम्मान गरिएको थियो । कार्यक्रमको निर्देशन अजय देशारले गरेका थिए ।"
"आमाको मृत्यु, छोरी घाइते",काठमाडौं (कास) विद्यार्थी बोकेको बसले नागार्जुन नगरपालिका१ रानीवन पानीट्यांकीमा स्कुटरलाई ठक्कर दिँदा एक जनाको मृत्यु भएको छ । बा१ख ६६४५ नम्बरको बसले बा८५प १४९३ नम्बरको स्कुटरलाई ठक्कर दिँदा धादिङकी ४० वर्षीया लीलाकुमारी घलेको मृत्यु भएको हो । उनकी छोरी स्कुटर चालक शर्मिला घाइते भएकी छन् । चालकलाई नियन्त्रणमा लिइएको महानगरीय प्रहरी वृत्त बालाजुका प्रमुख डीएसपी रञ्जितसिंह राठोरले बताए ।
बसपार्कमा शुद्धीकरण अभियान,"काठमाडौं (कास) महानगरीय प्रहरी वृत्त महाराजगन्जले गोंगबुको नयाँ बसपार्कमा शुद्धीकरण अभियान थालेको छ । अनैतिक क्रियाकलापमा संलग्न ३१ जनालाई नियन्त्रणमा लिई अभियान थालिएको वृत्त प्रमुख प्रहरी नायव उपरीक्षक उमेश लम्सालले बताए । पक्राउ पर्नेमा खाजाघर तथा गेष्टहाउसमा अवैध गतिविधि चलाउने सञ्चालकहरू छन् । मानव बेचविखन, वेश्यावृत्ति न्यूनीकरणका लागि सामुदायिक सेवा केन्द्र गोंगबु, वृत्त महाराजगन्ज र जनप्रतिनिधिबीच सहकार्य गरिएको छ ।"
प्रहरीको नाममा ठगी गर्ने पक्राउ,काठमाडौं (कास) प्रहरीको सइ हुँ भन्दै ठगी गर्ने रामेछापका २६ वर्षीय राजु कार्की कलंकीबाट पक्राउ परेका छन् । बैंक खातामा धेरै रकम रहेको र छानबिन भए अप्ठ्यारो पर्ने भन्दै उनले सिन्धुपाल्चोकका एक व्यक्तिलाई खातामा ३० लाख रुपैयाँ हालिदिने वाचा गरेका थिए । सुरुमा बैंक ट्रान्जेक्सन देखाउन भन्दै ३ लाखको चेक काट्न लगाई चाबहिलस्थित नेपाल बैंकको शाखाबाट रकम निकालेर फरार भएपछि प्रहरीले नियन्त्रणमा लिएको हो । उनको साथबाट ७ हजार ५ सय रुपैयाँ र मोटरसाइकल बरामद भएको छ ।
सिरियस प्रधानमन्त्री,"एकाएक प्रधानमन्त्री कमरेड खड्गप्रसाद शर्मा ओली सिरियस भएका छन् । हामीलाई यस्तो सिरियस प्रधानमन्त्री कमरेड खड्गप्रसाद ओलीको कुनै बानी छैन । मेरा लागि त त्यही पुराना उखानटुक्कावाल कमरेड प्रधानमन्त्री ओली नै प्रिय छन् । पहिलेका हाम्रा प्याराप्यारा प्रधानमन्त्री कमरेड बातबातमा हाँसोको बातचित गर्ने गर्थे, जस्तो केराको पातपातमा पात, त्यस्तै प्रधानमन्त्री कमरेड ओलीको बातबातमा बात ! समग्रमा भन्ने हो भने क्याबात ! उनी आफ्नो मौलिक मुडमा आएर कहिले रसिलो उखानटुक्काको प्रयोग गर्थे भने कहिले गजबगजबका चुट्कुला सुनाएर सबैलाई मरीमरी हँसाउँथे । म पनि मजैले हाँस्थेँ । हो, कहिलेकाहीँ मलाई झनक्क रिस पनि उठ्ने गर्थ्यो । हेर्नोस्, दुनियाँसामु म एक हाँस्नेहँसाउने लेखकको रूपमा परिचित थिएँ । तर दुनियाँलाई बेस्सरी हँसाउने काम भने प्रधानमन्त्री कमरेड ओली सहजतापूर्वक गरिरहेका थिए । यसले ममा एक प्रकारको गाढा फ्रस्टेसन पैदा भइरहेको थियो । (पूरै हीनभावना पनि) । तर विस्तारै मलाई के आत्मबोध भयो भने उनी त सबैका प्रधानमन्त्री हुन् नि ! अर्थात म जस्ता तमाम हाँस्नेहँसाउने कार्यमा लागेका हास्यकारका पनि प्रधानमन्त्री । त्यसकारण अन्ततः हीनभावबाट निस्केर प्रधानमन्त्री कमरेड ओलीलाई अरु ज्यास्ती मनपराउन थालेंँ ।प्रधानमन्त्री कमरेड खड्गप्रसाद शर्मा ओलीका त्यसबखतका बहुचर्चित जोक्सको के कुरा गर्ने ? मलाई त अहिलेसम्म सबै कण्ठस्तै छ । याद गर्नोस्, उनको सार्वजनिक समारोहमा पटकपटक उद्घोषित एक सुप्रसिद्ध कथन म सबैका घरघरमा पाइप लाइनमार्फत भात पकाउने ग्यास पुर्याइदिन्छु । यो सुनेर जुम्लादेखि जनकपुरसम्मका सबै गृहिणी आनन्दित नहुने कुरै थिएन । अब आफ्नो घरको चुल्होमा डाइरेक्ट ग्यासको बन्दोबस्ती भएमा अरु के चाहियो त ? मेरो छिमेकी सीतारामजीले त अति उत्साहमा भान्साबाट ग्यास सिलेन्डर हटाएर दुईचार थान जगेडा पाइप राखेका थिए । उनको तर्क के थियो भने कदाचित प्रधानमन्त्री कमरेड ओलीद्वारा भान्साकोठामा ग्यास वितरण भइरहेको बखत पाइप बिग्रन गए के गर्ने ? ठिकै हो । वास्तवमा मेरो छिमेकी सीतारामजी एक सफल गृहस्थ हुन् । उनको जगेडा पाइपको आइडियाले भाउजु पनि अति प्रसन्न ! र यसको एकमात्र जश कमरेड प्रधानमन्त्रीको वाणीलाई जान्छ । र यही स्तरको प्रधानमन्त्री कमरेड ओलीको अर्को वजनदार कथन म चाँडै नै मुलुकमा रेलगाडी ल्याउनेछु । यसको लगत्तै जोशका साथ आएको उनको अर्को भनाइ पनि उत्तिकै चर्चित भएको थियो म रेलगाडी मात्र नभएर पानीगाडी पनि नल्याई छाड्दिन । र पानीगाडी भनेको हामी सबैलाई अवगत भएकै कुरो हो । वस्तुतः हामी प्रशस्त पानी भएको मुलुकको वासी हौं । पानीगाडी याने खोला, खोल्सा, पोखरी, नाला, तलाउ, नदी, समुद्र आदिमा चल्ने गाडी । यसलाई अर्को शब्दमा पानीजहाज पनि भन्ने गरिन्छ । एकसाथ दुईदुई प्रकारका गाडी (रेलगाडी र पानीगाडी) सहजताका साथ आउने भए को हर्षित हुँदैन ? यिनीहरूमध्ये रेलगाडी अन्य मुलुक चीन (अथवा भारत) बाट ल्याउनुपर्ने भएकाले केही टाइम लाग्नु स्वाभाविक हो । तर पानीगाडीका निम्ति आफ्नै मुलुकमा जति पनि नदीनाला उपलब्ध हुने भएकोले कुनै झन्झट थिएन । अतः म बहुतै उत्साहित थिएँ । र मेरो अभिन्न मित्र हरेरामको उत्साहको त कुनै सीमा नै थिएन । हाम्रो नगर वीरगन्जको सिर्सिया नदीमा सरर पानीगाडी चलाएर ऊ पारिको गाउँमा सुविधासँग जाने कल्पना गरिरहेको थियो । त्यो पारि उसको ससुराली गाउँ बगही । जे होस्, मलाई प्रधानमन्त्री कमरेड ओलीको सबभन्दा मनपर्ने उक्ति थियो म हावाबाट बिजुली निकाल्नेछु । यसले सारा नेपाली एकमुष्ठ ढंगले खुसी भएका थिए । म त पहिलेदेखि खुसी थिएँ । त्यसैले मेरो साविक बमोजिमको खुसी डबल भयो । हेर्नोस्, हामीकहाँ हावाको कुनै अभाव छैन । मेरो टोलमा त चौतर्फी हावा बहिरहन्छ । यहाँदेखि त्यहाँसम्म हावा नै हावा । कहाँ हावा छैन ? केही गरी हावा नभएको खण्डमा पनि फरक पर्दैन । किनभने सरलतापूर्वक वैकल्पिक व्यवस्था हुनसक्छ । मेरो तात्पर्य के भने हामी घरको बिजुलीपंखाबाट जति पनि हावा निकाल्न सक्छौं । खास गरेर गर्मीको बेलामा तराईमधेसको घरघरमा बिजुलीपंखाबाट हावा निकाल्ने गरिन्छ । हेर्नोस् त क्या मोज ! एकातिर हाम्रो प्रधानमन्त्री कमरेड खड्गप्रसाद शर्मा ओली हावाबाट बिजुली निकाल्नमा व्यस्त भने अर्कोतिर नेपाली जनता उनीबाट प्रभावित भएर बिजुली (पंखा) बाट हावा निकाल्नमा मस्त !यस्तो हावामय वातावरणमा हाम्रो प्रधामन्त्री कमरेड खड्गप्रसाद शर्मा ओली एकाएक सिरियस भएर भन्न थालेका छन् एमसीसी, एमसीसी, एमसीसी । (मिलेनियम च्यालेन्ज कर्पोरेसन) । र केही पछि अरु सिरियस भई अमेरिकन टोनमा आईपीएस पनि । अर्थात इन्डो प्यासिफिक स्ट्राटेजी । यसले मलाई पनि सिरियस बनाएको छ । र मलाई के लाग्न थालेको छ भने कमरेड प्रधानमन्त्री ओली वास्तवमा सिरियस छैनन् । होइन, कतै उनी आफ्नो बानी बमोजिम सारा नेपाली जनतासँग कुनै खतरनाक जोक गर्ने सिरियस तयारी त गरिरहेका छैनन् ?"
गणित बिनाको समृद्धि ?,"पाठ्यक्रम विकास केन्द्रले अब चाँडै विद्यालय शिक्षामा नयाँ पाठ्यक्रम लागू हुने बताउँदै उक्त पाठ्यक्रमको प्रारूप प्रकाशित गरेको छ । गतवर्ष यस प्रारूपको पहिलो मस्यौदा प्रकाशित भएपछि पक्ष र विपक्षमा बहस चल्दै आएको थियो । अहिले प्रकाशित उक्त प्रारूपमा गणित विषयलाई उपेक्षा गरिएको भन्दै नेपाल गणित समाज लगायत त्रिभुवन विश्वविद्यालय र काठमाडौँ विश्वविद्यालयका गणित र विज्ञान विषयका प्राध्यापक तथा विषय विज्ञहरूले कडा आपत्ति जनाएका छन् । विज्ञानका विषयहरू रोजेर पढ्ने विद्यार्थीहरूलाई समेत गणित पढ्नबाट वञ्चित गर्न खोजिएको भन्दै नेपाल गणित समाज र उक्त समाजका प्रादेशिक अङ्गहरूले असन्तुष्टि जनाएका छन् । तर जुनसुकै विषय रोजेर पढ्ने विद्यार्थीहरूले समेत चाहेमा गणित विषय पढ्न पाउनेगरी नयाँ पाठ्यक्रम ल्याइएको पाठ्यक्रम विकास केन्द्रले जनाएको छ । विश्वविद्यालय स्तरमा गणित विषयकै पठनपाठनमा संलग्न भएको र पाठ्यक्रम विकासमा पनि रुचि भएको कारण यो बहसले स्वाभाविक रूपमा हाम्रो पनि ध्यान तानेको छ । यो लेखमा हामीले प्रकाशित नयाँ पाठ्यक्रम र गणित विषयका विज्ञहरूको असन्तुष्टिलाई विश्लेषण गर्ने जमर्को गरेका छौँ । हाम्रो यो लेख प्रकाशित पाठ्यक्रमको साधारण शिक्षातर्फको कक्षा ११ र १२ मा केद्रित हुनेछ ।अहिलेको प्रारूपमा कक्षा ११ र १२ दुवैमा नेपाली र अंग्रेजी विषयहरूलाई अनिवार्य बनाइएको छ भने कक्षा ११ मा सामाजिक अध्ययन अनि कक्षा १२ मा जीवनोपयोगी शिक्षालाई अनिवार्य गरिएको छ । त्यस्तै दिइएका चारवटा समूहहरू मध्येबाट कुनै ३ ऐच्छिक विषयहरू रोज्नु पर्नेछ भने विद्यार्थीहरूले चाहेमा अर्को समूहबाट एक विषय थप ऐच्छिक विषयको रूपमा लिन सक्नेछन् । यसरी सरसर्ती हेर्दा कक्षा ११ र १२ प्रत्येकमा विद्यार्थीहरूले ६ वटा विषय पढ्नै पर्नेछ भने थप ऐच्छिक विषय पढ्न चाहेमा उनीहरूले ७ वटा विषय पढ्नुपर्ने देखिन्छ । यस अघि ल्याइएको प्रारूपको मस्यौदामा गणित र जीवविज्ञानलाई एउटै समूहमा राखेर जीवविज्ञान रोज्ने विद्यार्थीहरूलाई गणित विषय पढ्नबाट वञ्चित गरिएको भन्दै त्यसको व्यापक विरोध भएको थियो ।अहिले आएको परिमार्जित पाठ्यक्रमको सकारात्मक पक्ष भनेको जोसुकैले चाहेमा गणित विषय पढ्न पाउनु र स्थानीय निकाय र विद्यालयहरूलाई ऐच्छिक विषयहरूको छनोट गर्ने अधिकार दिइनु हो । तर नयाँ पाठ्यक्रमका केही नकारात्मक पक्ष पनि छन् । पहिलो, नेपाली र अंग्रेजी विषयहरूलाई दुवै कक्षामा र सामाजिक शिक्षालाई कक्षा ११ मा अनि कक्षा १२ मा जीवनोपयोगी शिक्षाको विषय अनिवार्य गरिँदा विद्यार्थीहरूले धेरै विषयको अनावश्यक बोझ बोक्नुपर्ने देखिन्छ । यसरी विषयहरूको संख्या अनावश्यक रूपमा बढाइँदा अन्य महत्त्वपूर्ण विषयहरू ओझेलमा पर्ने र ती विषयहरू अतिरिक्त ऐच्छिक विषयको रूपमा पढ्न उनीहरूलाई झनै गाह्रोपर्ने देखिन्छ । प्रारूपमा लेखिए अनुसार ऐच्छिक तीन विषयहरूको छनोट विद्यार्थीको रुचि, आवश्यकता, उपलब्ध शिक्षक तथा स्रोतसाधनका आधारमा स्थानीय सरकारको समन्वय र सहजीकरणमा विद्यालयले गर्नेछ । यसरी स्रोत र साधनको उपलब्धताको आधारमा विषयहरूको छनोट गरिने प्रावधानले दुर्गम क्षेत्रका विद्यार्थीहरू त्यही बहानामा विज्ञान र गणितजस्ता अति महत्त्वपूर्ण विषयहरू पढ्नबाट वञ्चित हुने सम्भावना देखिन्छ । भविष्यमा स्रोत र साधनको अभावको बहानामा दुर्गममा शिक्षकहरूलाई जान प्रोत्साहन नगरिने अथवा शिक्षक पूर्ति नै नगर्ने अवस्था नआउला भन्न सकिन्न । त्यस्तो भइदियो भने दुर्गम र सुगम क्षेत्रको शैक्षिक गुणस्तरको खाडल झन् फराकिलो हुने सम्भावना देखिन्छ । एकातिर देशलाई विज्ञान र प्रविधिमा फड्को मार्ने शिक्षा पद्धतिको कुरो गर्ने तर गणितजस्तो महत्त्वपूर्ण विषयलाई ओझेलमा पारेर नेपाली, अंग्रेजी र सामाजिक शिक्षालाई अनिवार्य बनाउँदा यो प्रारूपको उद्देश्य शिक्षाको गुणस्तर उकास्नेभन्दा पनि विद्यार्थीहरूको पास प्रतिशतमात्र बढाउन केन्द्रित भए जस्तो देखिन्छ ।विद्यालय तहको पाठ्यक्रम भनेको सम्पूर्ण विद्यार्थी लगायत समग्र देशकै भविष्यमा दूरगामी असर गर्नसक्ने अत्यन्त महत्त्वपूर्ण दस्तावेज हो । प्रकाशित प्रारूपमा गुणस्तरीय शिक्षाको लागि सार्वजनिक शिक्षा प्रणालीको रूपान्तरण गर्नु, शैक्षिक सुधारका लागि सरोकारवालाहरूमा अपनत्वको विकास गर्नु, विद्यालय शिक्षाको गुणस्तर अभिवृद्धि गर्नु तथा शिक्षक र शिक्षा क्षेत्रका जनशक्तिको पेसागत विकास गर्नु आजका चुनौती हुन् भन्ने शिक्षामन्त्रीको सन्देश पढ्दा सरकारले शैक्षिक क्षेत्रको चुनौतीलाई पहिचान गरेको भान त हुन्छ, तर पाठ्यक्रमको अध्ययन गर्दा भनाइ र गराइमा तारतम्य नमिलेको जस्तो देखिन्छ । जस्तै गणितजस्तो अत्यावश्यक विषयलाई ओझेलमा पारेर ल्याइएको प्रारूपले नेपाल गणित समाज (जुन विषय विज्ञहरूको छाता संगठन हो) लाई नै आन्दोलित बनाएको छ । पाठ्यक्रम विकास केन्द्रले कस्तो पाठ्यक्रम प्रारूप ल्याउँदैछ भन्ने कुरो केही अघिसम्म पनि सम्बन्धित विषय विज्ञहरू र अन्य सरोकारवालाहरूलाई नै थाहा थिएन । पाठ्यक्रमको विकास गर्दा सम्बन्धित विषय विज्ञहरूसँग कस्तो किसिमको रायसल्लाह लिइयो ? उनीहरूको रायसल्लाहमै ल्याइएको हो भने पनि विज्ञ समितिको छनोट कस्तो मापदण्ड बनाएर गरियो ? ती विज्ञहरूले अरु विज्ञ, विश्वविद्यालयका प्राध्यापकहरू र अन्य सरोकारवालाहरूसँग पारदर्शी रूपमा छलफल गरे कि गरेनन् ? छलफल गरेरै नयाँ पाठ्यक्रम तयार पारिएको हो भने गणितज्ञहरूको छाता संगठन नेपाल गणित समाज लगायत जीवविज्ञान, भौतिक र रसायनशास्त्रका साथै इन्जिनियरिङ क्षेत्रका विज्ञहरूले नयाँ पाठ्यक्रम विरुद्ध किन आवाज उठाइरहेका छन् ? त्यसैले यो पाठ्यक्रमले न त सरोकारवालाहरूमा अपनत्वको विकास गर्नसकेको देखियो, न शिक्षाको गुणस्तर अभिवृद्धि गर्ने लक्षण नै देखायो । उदाहरणको लागि भौतिकशास्त्र, रसायनशास्त्र र जीवविज्ञान तीनवटै विषयहरू रोज्ने विद्यार्थीहरूले गणित चौथो ऐच्छिक विषयको रूपमा मात्र रोज्न पाउँदा उनीहरूले जम्मा ७ वटा विषय पढ्नुपर्ने देखिन्छ । त्यसैगरी अर्थशास्त्र र व्यवस्थापन पढ्नेहरूलाई अत्यावश्यक वाणिज्य गणित पनि थप ऐच्छिकको रूपमा मात्र पढ्न पाउने व्यवस्थाले विद्यार्थीहरूलाई गणित पढ्न प्रोत्साहन गर्नु त कहाँ हो कहाँ, उल्टै दुरुत्साहन गरेको जस्तो देखिन्छ । स्मरण रहोस्, विज्ञान र व्यवस्थापनजस्ता विषयहरूमा दक्षता हासिल गर्न गणित विषय अत्यावश्यक पूर्वाधार हो । कक्षा १० सम्मको गणितको भरमा मात्र विद्यार्थीहरूलाई विश्वविद्यालयमा पठाएर जे गर्छौ गर भनेर छोडियो भने त्यो विद्यार्थी र देशकै भविष्यमाथि खेलबाड हुन जानेछ । त्यसैले हाम्रो अध्ययन र अनुभवको आधारमा यस प्रारूप संशोधनका लागि हामी निम्नलिखित सुझाव पेस गर्न चाहन्छौँ । कक्षा ११ र १२ दुवैमा नेपाली र अंग्रेजी विषय अनिवार्य गरिनुको साटो एउटा कक्षामा एउटा र अर्को कक्षामा अर्को विषय अनिवार्य गर्न सकिन्छ । कक्षा ११ मा अनिवार्य गर्ने भनिएको सामाजिक शिक्षा र कक्षा १२ मा अनिवार्य गर्ने प्रस्ताव गरिएको जीवनोपयोगी विषयलाई ऐच्छिक विषय बनाउन सकिन्छ । जीवनोपयोगी शिक्षा पढाउनु नराम्रो होइन, तर एउटा कुरा के बुझ्न जरुरी छ भने हरेक व्यक्तिको लागि जीवनोपयोगी शिक्षा फरक हुन्छ । सबै व्यावसायिक धारका विद्यार्थीहरूलाई एउटै टोकरीमा राखेर त्यो विषय पढाउँदा सीमित केहीलाई बाहेक बाँकी विद्यार्थीहरूलाई त्यसले फाइदा गर्दैन । यसरी दुइटा अनिवार्य विषयको बोझ कम गरेर प्रायोगिक गणितलाई कक्षा ११ र १२ दुवैमा अनिवार्य विषयको रूपमा ल्याउन सकिन्छ । भविष्यलाई चाहिने दक्ष जनशक्ति निर्माण गर्न प्रायोगिक गणितभन्दा जीवनोपयोगी विषय अरु के हुनसक्छ ? गणित विषयमा दुर्गम क्षेत्रका विद्यार्थीहरूको एसईई परीक्षाको परिणाम र त्यस्ता क्षेत्रमा विद्यमान रहेको स्रोत र साधनको अभावको कारण तत्कालै प्रायोगिक गणितलाई अनिवार्य गर्न सम्भव नहुने रहेछ भने पनि पाइलट परियोजना बनाएर स्रोत र साधन उपलब्ध भएका स्थानहरूमा तत्कालै यसलाई अनिवार्य बनाउँदै एउटा निश्चित समय तोकेर क्रमशः देशभरि नै लागू गरिनु राम्रो हुन्छ । उक्त समयभित्र दुर्गम क्षेत्रमा क्रमशः शिक्षकहरूको दरबन्दी पूर्ति गर्दै जाने, कक्षा १० सम्मको विद्यार्थीहरूका गणितीय ज्ञानको स्तर सुधार्ने, पाइलट परियोजनाबाट सिकेको अनुभव प्रयोग गर्दै प्रायोगिक गणित पढाउने नयाँ शिक्षकहरूलाई तालिम दिएर क्रमशः देशैभरि प्रायोगिक गणितलाई अनिवार्य गर्ने तयारी गर्न सकिन्छ । प्राविधिक दक्ष जनशक्ति निर्माण गर्न खासै सहयोगी नहुने विषयहरू अनिवार्यबाट हटाउँदा विद्यार्थीहरूलाई सामान्य गणित, तथ्याङ्कशास्त्र र वाणिज्य गणित ऐच्छिक विषयको रूपमा रोज्न सजिलो हुन्छ । बरु सामान्य गणित वा वाणिज्य गणित पढ्ने विद्यार्थीहरूलाई प्रायोगिक गणित लिइराख्नु नपर्ने व्यवस्था गर्न सकिन्छ । आखिर भौतिकशास्त्र, रसायनशास्त्र र जीवविज्ञान रोज्नेहरूलाई साधारण गणित अनि व्यवस्थापन वा अर्थशास्त्र विषय रोज्ने विद्यार्थीहरूलाई वाणिज्य गणितभन्दा प्रायोगिक र जीवनोपयोगी विषय अर्को के हुनसक्छ ?तर्क जसरी गरे पनि अहिलेको युगमा विज्ञान र प्रविधिको विकासबिना कुनै पनि देशको समृद्धिको कल्पना गर्न सकिँदैन । भावी समृद्धिको लक्ष्य केवल विज्ञान र प्रविधि अनि त्यसलाई चाहिने गणित विषय प्रभावकारी रूपमा सिकाएर मात्र हासिल गर्न सकिन्छ । विद्यार्थीहरूलाई दिइने शिक्षाको परिणाम संख्यात्मक र गुणात्मक दुवै खाले हुनु आवश्यक छ । तर संख्यात्मक परिणामलाई ध्यानमा राखेर गुणात्मक शिक्षालाई उपेक्षा गरियो भने त्यो विद्यार्थीहरू र समग्र देशकै भविष्यका लागि दुर्भाग्यपूर्ण हुनेछ । त्यसैले विषयविज्ञ र अन्य सरोकारवालाहरूको सुझावलाई आत्मसात गर्दै अहिले ल्याइएको पाठ्यक्रम परिमार्जन गरेर मात्र लागू गरियोस् । नेपाल अमेरिकाको मर्सर युनिभर्सिटी र बस्याल युनिभर्सिटी अफ विस्कनसिनमा गणित विषय प्राध्यापनरत छन् ।"
कोशी टप्पुमा रानीचरा,"प्रकाशपुर डुल्दै गर्दा जे देखियोसंजय था श्रेष्ठ, सुवास भुजेल, राम श्रेष्ठ र उज्ज्वल जिम्मा कोशी टप्पु वन्यजन्तु आरक्षको मध्यवर्ती क्षेत्रस्थित कोशी गाउँपालिका र बराह नगरपालिकाको सीमावर्ती भूभागमा जनवरी २३ तारिख चरा अवलोकननिम्ति मध्यदिनमा हिँड्दै थिए । त्यहाँ १ः३० बजे २०२५ वटा टाढैबाट एसी मिनिभेटको बथान देखे । उनीहरू अलि नजिक गए । संजय था श्रेष्ठलाई केही पन्क्षी एसी मिनिभेटभन्दा अलि भिन्नजस्तो लाग्यो । उनले टेली लेन्सबाट तुरुन्तै केही तस्बिर खिचे । कतै बाज कराएको सुनियो, अनि ती बथान पन्छी एकाएक हराए । त्यसपछि कतै देखिएनन् । कराएको आवाज पनि सुनिएन । त्यो एसी मिनिभेटभन्दा अलि भिन्न पन्क्षी कुन होला भन्ने खुल्दुली उब्जियो, संजयको मनमा । त्यो पन्क्षीको चुच्चो पछाडि टाउकोमा सेतो सतह एसी मिनिभेटको भन्दा अलि बढी थियो । चुच्चोको माथिल्लो भागबाट आँखा हुँदै कन्चटतर्फ गएको कालो रंगको सोती आँखाको चौडाभन्दा थोरै कम थियो । यसको ढाड र छातीतर्फ हल्का ब्राउन रंग स्पष्ट देखियो । एसी मिनिभेटभन्दा थप फरकचाहिँ यसको खुट्टाको रंग अलि कालो थियो । यसको चुच्चो अर्थात ठुँडो पनि एसी मिनिभेटको भन्दा बढी कालो थियो । रोबर्ट स्विन्होले सन् १८६३ मा पेरिक्रोकोटस् क्यान्टोनेन्सिस्बारे लेख्दा उक्त चराको खुट्टा र ठुँडो कालो हुन्छ भन्ने विवरण खुलाएका थिए । यसलाई ब्राउनरम्पड मिनिभेट भनिने भएकाले यो थोरै ब्राउन त हुने नै भयो । जबकि एसी मिनिभेट हल्का, सेतो खरानी रंगको हुन्छ । उपरोक्त लक्षणका आधारमा संजय था श्रेष्ठले जनवरी २३, २०२० मा खिचेको तस्बिर स्विन्होज मिनिभेट अर्थात पेरिक्रोकोटस् क्यान्टोनेन्सिस्कै हो भन्ने पुष्टि हुन्छ ।सुनसरी प्रकाशपुरका अनिस तिम्सिना सन् २०११ ताका कोशी टप्पु वन्यजन्तु आरक्ष क्षेत्रमा एसी मिनिभेट पहिलोपटक देखिएको बताउँछन् । उसबेला पनि स्विन्होज मिनिभेट देखिएको उनको ठम्याइ छ । यसैको आधारमा बर्डस् अफ नेपाल (सन् २०१६) र द स्टेटस् अफ नेपाल्स बर्डस् ः द नेसनल रेड लिस्ट सेरिज (सन् २०१६) पुस्तकमा स्विन्होज मिनिभेट भेग्रेन्ट समूहमा राखिएको हुनुपर्छ । सुनसरी मधुवनका बद्री चौधरी एसी मिनिभेटको बथानमा स्विन्होज मिनिभेट देखेको जिकिर गर्छन् । पोखराका मनशान्त घिमिरे पनि कोशी टप्पुमा सन् २०१७ मा एसी मिनिभेट २०२५ वटा देखेको बताउँछन् । यस्तै भनाइ झापाका देवेन खरेलको पनि छ ।अ फिल्ड गाइड टु द बर्डस् अफ चाइनामा लेखिए अनुसार चीनमा स्विन्होज मिनिभेट पतझड तथा सदावहार जंगलमा समुद्री सतहबाट १५ सय मिटर उचाइसम्म विचरण गर्छन् । हिउँदमा यो पन्क्षी दक्षिणपूर्व तथा दक्षिण एसियामा बसाइँ सर्छ । यसैक्रममा यो पन्क्षी कोशी टप्पु वन्यजन्तु आरक्ष लगायतका ठाउँमा आइपुग्दो रहेछ । यो पन्क्षी सन् २०११ देखि मात्र नेपाल आउन थालेको भनै होइन । यसकारण यो पन्क्षीलाई भेग्रेन्टको सूचीमा सूचीकृत गर्न मनासिव हुन्न । यो पन्क्षी नेपालको निम्ति हिउँदमा आउने एक आगन्तुक प्रजाति नै हुनुपर्छ ।वाइल्डलाइफ फोटोग्राफर तथा वर्ड वाचर गाइडहरूले केही वर्षयता नेपालका नयाँ पन्क्षी प्रजातिका तथ्यांक विज्ञको सहकार्यमा अध्यावधिक गरिरहेका छन् । यसक्रममा संजय था श्रेष्ठले स्विन्होज मिनिभेटको तस्बिर खिचेर नेपालको पन्क्षी तथ्यांक दुरुस्त गर्ने काममा सघाउ पुर्याएका छन् ।"
समान भएर हेरौं,"गतवर्ष जुन महिनामा भारतको धर्मशालास्थित जगोरी तालिम केन्द्रमा प्रसिद्ध नारीवादी अभियन्ता श्री कमला भासिनको प्रशिक्षणमा नारीवादबारे केही सिक्ने मौका मिल्यो । भासिनले नारी र पुरुषबीच एसिया तथा संसारमै रहिरहेका असमानताका खाडलहरूलाई उजागर गरेर महिला र पुरुषबीच न्यायिक संसार बनाउनुपर्छ भन्ने मूल आशयका साथ महिलाहरूलाई यस आन्दोलनमा सामेल गराइरहनुभएको छ । महिला र पुरुषबीच समानता नभई शासकहरूले भन्ने गरेको समृद्ध समाजको नारा कहिले पूरा होला ?हरेक समाजको मूल्यमान्यता, धर्म, विश्वास फरकफरक हुन्छन् । कतिपय शब्द र व्यवहार अनि सोच हाम्रो मस्तिष्कमा जोडिइ नै सक्यो कि हामी ती चिजहरूलाई पछाडि फर्केर हेर्न नै चाहँदैनौं । प्रकृतिमा विविधता छ, तर प्रकृतिकै बीच भेदभावचाहिँ छैन । तर समाजले समाजकै अन्य समुदाय या व्यक्तिव्यक्तिबीच भेदभाव गराइदिन्छ । यदि समाज र प्रकृतिलाई अलगअलग गरेर हेर्यो भने समाजले असमानतालाई प्रकृतीकरण गरेको र प्रकृतिले विविधतालाई पनि एकीकृत गरेको देख्न सकिन्छ । लैङ्गिकताबारे सोच्न सुरु गर्ने हो भने हामीले यी सवालबारे जवाफ दिनुपर्ने हुन्छ । बाल्यकालमा तपार्इंको परिवारमा लैङ्गिकता के थियो र अहिले के छ ? महिला हुनु र पुरुष हुनुले तपाईंको जीवन र भोगाइलाई कति फरक पारेको छ ? हामीले कहिल्यै असमानताको, विभेदको इतिहासको, यथार्थको लडाइँको, विजयको बारेमा गहिराइमा पुगेर सोचेका छौं ? यी ज्ञानले हामीलाई आफ्नो धारणा मजबुत बनाउन या निर्माण गर्न पनि मद्दत पुग्छ । लैङ्गिकताभित्र मानव इतिहास, व्यक्तिगत सम्पत्ति, उद्योगधन्दा विकासका प्रसंग आउँछन् । विश्व साम्राज्य, पितृसत्ता र पुरुषत्व अनि पुँजीवाद र असमानताका कुरा पनि आउँछन् । पितृसत्ताभन्दा पुरुष अस्तित्वकै विरुद्धको अवधारणा ठानेर समाज भाँडेको, नैतिकता हराउँदै गएका महिलाहरू भन्ने भान पनि एकपक्षलाई पर्न सक्छ । प्रकृति प्रदत्त दुई प्राणी महिला र पुरुषमा एकथरी शक्तिमा हावी भएर पितृसत्ता निर्माण हुनपुग्यो र यो व्यवस्था झन्डै ४ हजार वर्ष पहिलेदेखि नै सञ्चालित छ भन्ने यथार्थलाई हाम्रो मनमस्तिष्कले स्वीकार्न मुस्किल छ । लैङ्गिकताले केवल महिलासंँग मात्र सम्बन्ध राख्दैन । नारीत्वको अस्तित्व नै पुरुषत्वको साथमा हुन्छ । यसमा एउटा विशेषणको छवि या शक्तिलाई अर्को विशेषणले तय गरिराखेको हुन्छ । महिलालाई कमजोर त्यतिबेला सम्झिइन्छ, जतिबेला पुरुषलाई बलवान या शक्तिशाली सम्झिइन्छ । महिला त्यतिबेला अधीनस्थ हुन्छन्, जतिबेला पुरुषलाई शासन गर्न सिकाइएको हुन्छ । धेरै वर्षदेखि महिला हिंसाको मुद्दालाई महिला संगठनले आवाज उठाउँदै आएका छन् । मानौं कि यसमा पुरुषको केही लिनुदिनु छैन । यो अवस्थालाई परिवर्तन गर्नु जरुरी छ । पुरुषहरूले पनि यस मुद्दाका लागि अगाडि आउनुपर्छ । पुरुषले पनि नारीवादी संघर्षमा भाग लिएर यस सामाजिक मुद्दामा सरिक हुनुपर्छ । हामी त्यस्तो पितृसत्तात्मक समाजमा छौं, जहाँ पुरुषले पनि पीडा तथा अन्यायहरू सहनु परिराखेको छ । पुरुषलाई भावनात्मक हुन, कमलो मन हुन, आफ्नो कमजोरी देखाउन, डर देखाउन या स्वीकार गर्न यस समाजले रोकिराखेको हुन्छ । उनीहरूलाई हमेसा परिवारको रक्षक, जवान, पालनपोषणकर्ताको भूमिकामा रहन दबाब परिराखेको हुन्छ । धेरै पुरुषहरू शासकीय या शक्तिशाली पुरुषत्वको कथित मान्यताको मापदण्डमा पुग्न सक्दैनन्, यदि उनीहरू आक्रामक हुन सकेनन् भने । त्यस्तो अवस्थामा उनीहरूको खिल्ली उडाइन्छ, नारी, महिला, आइमाईजस्ता उपमा दिएर । सोझो, विनम्र केटाहरूलाई अन्य बलिया, दादा भनिएका पुरुषहरूले हिंसा गर्न पछि पर्दैनन् । पुरुषत्वलाई उनीहरूको यौनशक्तिसँंग पनि जोडेर हेरिने हुनाले कतिपय पुरुष आफूलाई यो मामिलामा असुरक्षित महसुस गर्छन् र चिन्ताको सिकार भइरहेका हुन्छन् । यस्ता मुद्दामा संवेदनशील भएर चर्चा गर्न जरुरी हुन्छ । विश्व महिला आन्दोलनको अर्थ पितृसत्ताको ठाउँमा मातृसत्ता स्थापना गर्नु होइन । यस महिला आन्दोलनको माग होसमानता, विकास र शान्ति । जसरी पितृसत्ताले महिलामाथि के कस्ता अन्याय गर्छ भन्ने बुझ्नु जरुरी छ, त्यसैगरी पुरुषहरूको मस्तिष्क, सोच, मानसिकतामा पनि शताब्दियौंदेखि अभ्यासमा रहेको यस विचारधाराले के असर गरिरहेको छ भन्ने बुझ्नु त्यतिकै जरुरी छ । यदि हामी साँच्चै दिगो विकास चाहन्छौं भने पुरुष र पुरुषत्व तथा स्त्री या स्त्रीत्वको वास्तविकतालाई बुझ्नुपर्छ । महिलाहरू तथा पुरुषहरूबीच मित्रवत् र बराबरी भूमिकाको भावना विकसित गर्नुपर्ने हुन्छ । जसले महिला, पुरुष, बालबालिकाको लागि अझ सुन्दर समाज बनोस् । यस आन्दोलनको अगुवाइ महिलाले नै गर्नुपरे महिला तयार छन्, तर बढीभन्दा बढी पुरुषहरू यस समानताको लडाइँमा सरिक हुनु पर्नेछ । नारीवाद अनुसार स्त्रीको बारेमा अहिलेसम्मको परिभाषित गर्ने अधिकार पुरुषले लिएका छन् । जति पनि समाज र सामाजिक सिद्धान्तहरू बने, त्यसका सिद्धान्तकारहरू अधिकांश पुरुषहरू नै थिए । उनीहरूले आफू अनुसार नारीलाई परिभाषित गरेका छन् । संस्कृतिभित्र रहेको हिंसाजन्य अभ्यासहरूलाई अझै पनि हाम्रो समाजले हिंसा मान्न सकिरहेको छैन । यो सत्य हो कि सबै पुरुषहरू पीडक हुँदैनन् । केही पुरुष महिला हिंसा अन्त्यका लागि लागिरहेका पनि छन् । अध्ययन अनुसार जो पुरुष आफैंले हिंसा बेहोरेको छ, ऊ अरु पुरुष या महिलाप्रति हिंसा गर्न उद्दत हुने गर्छ । त्यसैले नारीवादको अवधारणाले विद्यमान पितृसत्तात्मक सामाजिक ढाँचालाई बदल्ने कोसिस गर्छ । समाजमा महिलालाई पनि पुरुष जत्तिकै समान सामाजिक तथा राजनीतिक हक हुनुपर्ने मान्यताको वकालत गर्छ । नारीवादी हुन विद्रोही नारीमात्र हुनुपर्छ भन्ने छैन, यहाँ महिलापुरुष मानव बराबर हुन् र यी दुबैको यो धर्तीमा समान अस्तित्व छ भन्ने कुरालाई स्वीकार गर्ने जोकोही पनि नारीवादी हुन सक्छन् ।"
नोबेल अर्थशास्त्रीको शिक्षा चासो,"शिक्षा विषयमा नोबेल पुरस्कार दिइँदैन । बरु धेरै नोबेल पुरस्कार विजेताहरूले आफ्नो स्कुले जीवनप्रति वितृष्णा व्यक्त गरेका छन् । शिक्षा जति कुरा गरे पनि विश्वको राजनीतिक र वैचारिक विमर्शको केन्द्रमा छैन । यस वर्षका तीन नोबेल पुरस्कारका सहविजेता एक भारतीय अझ भनौं बङ्गाली मूलका आप्रवासी अमेरिकी अभिजित वनर्जी र अर्की फ्रेञ्च मूलकी आप्रवासी अमेरिकी एस्थर डफ्लोले उनीहरूले भारतमा गरेको शिक्षा सम्बन्धी अध्ययनका कारण यो विषय केही चर्चामा रह्यो । विश्वमा त उनीहरूको चर्चा आप्रवास र व्यापारको उदारीकरण जस्ता विषयमा नै धेरै भएका छन् । नेपालमा उनको चर्चा सीमान्त रूपमा जनसाधारणका लागि हल्का मनोरञ्जनको विषयजस्तै रह्यो । उनीहरूले लगाएको बङ्गाली भोद्रो पुरुष र भोद्रो महिला परिधानको चर्चासम्म पनि पुगेन । यहाँ मैले एक शिक्षाकर्मीका रूपमा उनको अध्ययन र त्यसले नेपाली शिक्षा मानसमा पार्नुपर्ने विषयलाई उठाउने कोसिस गरेको छु ।वनर्जी र डफ्लोले गरिबी निवारणका लागि सामान्यतः चिकित्सा विज्ञानमा प्रयोग गरिने नियन्त्रित अनियमित परीक्षण (र्यान्डमाइज्ड कन्ट्रोल्ड ट्रायल्स) विधिबाट ठूलठूला कुरा नगरी कसरी साना पाइलाहरू राम्ररी जाँची न्यायपूर्ण रूपमा कार्यान्वयन गरेमा महत्त्वपूर्ण परिवर्तन ल्याउन सकिन्छ भन्ने जिकिर गरेका छन् । सामान्यतः अर्थशास्त्रीहरूले शिक्षामा कति लगानी गरे कति प्रतिफल आउँछ भन्नेभन्दा उनले अलि फरक अनुसन्धान गरे । उनले कमजोरमा केन्द्रित भएर पछि परेकालाई ध्यान दिने प्रयत्न गरियो भने शिक्षामा गरिने अरु खाजा वा अनुदान वा अरु विभिन्न किसिमका कामभन्दा प्रभावकारी हुन्छ भन्ने कुरा परीक्षण गरेर प्रमाणित गरे । भारतको मुम्बईमा रहेको प्रथम नामको गैरसरकारी संस्थाका सहकार्यमा उनले भइरहेको कक्षालाई तीन भाग लगाए, एउटा जान्नेहरूको समूह अर्को एकदम कम जान्ने विद्यार्थीको समूह र अर्को मिश्रित समूह । राम्रा त राम्रै थिए, राम्र्रै भइहाले । ध्यान पाउँदा पछि पर्ने गरेका विद्यार्थीले पनि राम्ररी सिके । मिश्रित गर्दा र त्यहाँ पनि कमजोरलाई ध्यान दिँदा त्यसमा पनि परिणाम राम्रै आयो । यसका लागि उक्त संस्थाबाट सात दिन तालिम लिएका स्वयंसेवी शिक्षकहरू परिचालन गरिएको थियो । यी नोबेल दम्पतीका विचारमा यस्तो साधारण काम सरकार वा निजी क्षेत्र दुवैले सजिलै गर्न सक्नेछन् र नगरेकोमा उनीहरू रुष्ट पनि छन् । शिक्षकहरूले किन कमजोरलाई ध्यान दिँदैनन् ? अझ भनौँ किन जान्नेमा बढी ध्यान दिन्छन् भन्नेमा उनीहरू दुईको ठम्याइ छ कि शिक्षालाई अभिभावकले एक किसिमको रहस्यपूर्ण सुरुङजस्तै रूपमा बुझेका छन् । यस्तो सुरुङ पार नगरिकन शिक्षा उपलब्धिको अर्थ छैन, अर्थात् यस्तो सुरुङ १० कक्षा, १२ कक्षा वा स्नातक गरेपछि सकिन्छ । उनीहरूका दृष्टिमा एकपछि अर्को वर्ष पढ्नुको फरक छैन । यसैले अभिभावकले यस्तो सुरुङ पार गर्नसक्ने परिवारको सदस्यमा लगानी गर्न चाहन्छन् (यद्यपि त्यो परिवारले छानेको सदस्य सधैं प्रतिभावान नहुन पनि सक्छ ।) यी नोबेल विजेताहरूका विचारमा शिक्षकहरूले अभिभावककै यस्तो मानसिकताको प्रतिनिधित्व गर्छन् र जान्नेमा बढी केन्द्रित हुन्छन् । उनीहरूको नजान्नेलाई जान्ने बनाउने त ध्यान नै हुन्न, किनभने उनीहरूका विचारमा जे गरे पनि कमजोरहरू त त्यो सुरुङबाट निस्कन सक्ने होइनन् ! आखिर उनीहरूमाथि लगानी गर्नुको के अर्थ ?उनले एउटा सुकुमवासी बस्ती नजिकैको कल सेन्टरमा केटीहरू लिइने भएपछि अभिभावकहरू केटीहरूलाई त्यसमा प्रवेश पाउन सक्नेजति शिक्षा दिन उत्सुक भएको पनि अध्ययनमा उल्लेख गरेका छन् । उनको यो अध्ययनले अभिभावकको केन्द्रीयताको महत्त्व उजागर भएको छ । अभिभावकको माग नभई व्यापक रूपमा शिक्षकमा सबैप्रति ध्यान दिने दबाब पर्दैन । उनका केही पक्षमा सहमत भए पनि निजी विद्यालयका मसिहा मानिने जेम्स टुलेले यी अर्थाशास्त्रीद्वयले यति धेरै स्रोत खेर फालेर झन्डै पढे पनि नपढे पनि फरक नपर्ने सार्वजनिक विद्यालयको पक्षमा उभिनुलाई उनको प्रमाणका आधारमा गरिने आफ्नै निर्णयको प्रतिकूल भएको बताएका छन् । उनको विचारमा भारतको प्रथम नामको गैससले एक हप्तामा गर्ने तालिमको प्याकेज बनाउन धेरै खर्च र अनुभव लगाएको छ, जुन कम शुल्कका साना निजी विद्यालयहरूले गर्न सक्दैनन् । उनी भारतजस्ता देशमा यो जोडीले सार्वजनिक विद्यालयहरूमा शिक्षक सङ्गठनहरू बाधा रहेको कुरा नदेखेको बताउँछन् । टूले अगाडि भन्छन् कुनै ठाउँमा यी दुईले भनेकै पनि छन्, यदि सार्वजनिक विद्यालयले गुणस्तर दिन सकेनन् भने निजी विद्यालयको बजार त खुल्छ नै । यसैले अहिलेको शिक्षक र राज्यको चेपमा बसेको विद्यालयले स्तरीय शिक्षा दिन नसक्ने भएकाले शिक्षामा खुला बजारले मात्र गुणस्तर दिने जस्तो बृहत विषयमा उनीहरू स्पष्ट हुनु जरुरी छ भन्ने उनको भनाइ छ । टुलेको प्रश्न छ, सार्वजनिक विद्यालय नै नभएका ठाउँमा कतै निजी विद्यालय खुलेका छन् र ? (ती त सार्वजनिक शिक्षा असफल भएपछि नै खुल्छन् नि !) उनको आशय हेर्दा बरु कम शुल्कका साना निजी विद्यालयहरू कम क्रान्तिकारी सुधारका कदम देखिन्छन् । त्यसका लागि सरकारले बाटो खुला र सहयोग गर्न तयार हुनेचाहिँ शिक्षा खुला बजारमा छाड्ने ठूलो सैद्धान्तिक प्रश्न हो । वनर्जी र डफ्लोले भनेजस्तै निजी विद्यालय र त्यसका अभिभावकको पनि शिक्षालाई सुरुङजस्तो लिने नै सोचाइ छ र निजी स्कुलले परिणाम देखाउने दौडमा कमजोर विद्यार्थी उपेक्षित नै रहन्छन् भन्ने धारणा छ । सार्वजनिक शिक्षाकी पक्षथर ठानिएकी एक सांसदले हालै शिक्षानीति सम्बन्धी एक अन्तरक्रियामा राज्यले आफ्ना केटाकेटी सार्वजनिक विद्यालयमै हाल्नुपर्ने प्रावधान राखे सांसद पद नै छाड्न तयार रहेको बताइन् (सार्वजनिक शिक्षाको पक्षमा लागेर कहिले मन्त्री नहोइने रहेछ भनेर हो कि ?) यस्तो अवस्थामा साना राजनीतिक निर्णय नगरी गर्न सकिने अक्रान्तिकारी कदम के हुन् भनेर थप विचार गर्नुपर्ने नै देखिन्छ । सरकारीकरण नै गर्नुपर्छ भन्ने त होइन, तर आखिर अत्यधिक बहुमतमा रहेको एकीकृत कम्युनिष्ट पार्टीले सार्वजनिक शिक्षा सुधार्ने दिशामा ठोस कदम चाल्न चाहँदैन वा सक्दैन भने त बृहत परिवर्तनको विकल्प खोज्नु बाहेक अरु के उपाय हुनसक्छ र ?यस्ता अक्रान्तिकारी आर्थिक वा राजनीतिक कदमहरूमा गुणस्तरका लागि परीक्षा र प्रश्नको सुधार अहम् सवाल हो । हामी सम्पूर्ण घोकाइमा आधारित प्रश्न र मूल्याङ्कन पद्धतिबाट परमात्र गयौँ भने कमसेकम अक्षर चिनिसकेका बालबालिकाहरूले जस्तै पढाइ नहुँदा पनि स्वाध्याय गरेर ज्ञान र विश्लेषणको दायरा बढाउन सक्छन् । उदाहरणका लागि साना कक्षामा किताब र कापीको सम्वाद (कक्षा) मा ज्ञान केले दिन्छ भन्ने प्रश्न सोध्नुको साटो किताब बाहेक अरु केकेले ज्ञान दिन्छ भनेर सोधिएमा स्मरणसँगै सिर्जनात्मक बनाउन सक्छ । अलि उच्च शिक्षाको कुरा गर्ने हो भने मानविकी अध्ययनका प्रवर्द्धक चिकित्सक डा अर्जुन कार्की भन्छन् विद्यार्थीलाई पृथ्वीनारायण शाहले के कसरी कीर्तिपुर जिते भन्ने प्रश्नको औचित्य छैन, प्रश्न त उनले नजितेको भए के हुन्थ्यो भन्ने हुनुपर्छ । यो प्रश्नको उत्तर दिन उनले के कसरी जिते भन्ने त जान्नैपर्छ । तर थप तर्कसङ्गत परिकल्पना गर्नुपर्छ । यसका लागि मूल्याङ्कनका आधार पनि फरक तयार गर्नुपर्छ । धेरै वर्ष पहिले लेखकको एक असाइनमेन्टमा स्कटल्यान्डका एक प्राध्यापकले लेखकको काम र लेखकसँग पनि छलफल गरी तयार गरेको अर्को कामका लागि बराबर अङ्क दिए । केही नभन्दै लेखकको असन्तोष अन्दाज गरी उनले भने म प्रश्नको उत्तरमा सही जवाफभन्दा उसको प्रयत्नलाई जोड दिन्छु । उनी ५० प्रतिशत मौलिकता र प्रयत्न बापत, २५ प्रतिशतमात्र तथ्य र ज्ञान बापत, बाँकी २५ प्रतिशत प्रस्तुति र सौन्दर्यका लागि दिन्छन् । उनले भने कि तिमीले जानिसकेको कुरा लेख्यौ, तिम्रो साथीले तिम्रो नतिजामा आउन तिमीलाई नै सोध्ने लगायतका प्रयत्नहरू गर्यो । सामान्यतः जसले आज यस्तो प्रयत्न गर्छ, उसले भोलि कसरी गर्ने भनेर सिक्न सक्छ । परीक्षा सुधार बाहेक विद्यालयको नक्साङ्कन र सेवाक्षेत्र निर्धारण, शिक्षकलाई न्यूनतम बेतन निर्धारण, सबै ठाउँमा शिक्षकको तालिमको अनिवार्यता र तालिमको उदारीकरण, बहुभाषिक शिक्षण (कमसेकम ०५ कक्षामा) र साना कक्षामा मौखिक र लिखित परीक्षाको मिश्रण आदि पर्छन् । यस्ता सब काम गर्न कसैले फेरि नोबेल पुरस्कार पाउन्जेल पर्खन पर्दैन । वनर्जी र डफ्लोको कुरा गम्भीरतापूर्वक कार्यान्वयन गर्ने हो भने विद्यालय वा शिक्षकको मूल्याङ्कन कतिले ए ग्रेड ल्याए भनेर हेर्नुको साटो कति धेरैले सी वा माथिको ग्रेड ल्याए भनेर हेर्ने हो भने धेरै शिक्षकले कमजोरमा ध्यान दिन थाल्नेछन् । हाम्रा कांग्रेस लगायतका वामपन्थीहरूलाई यस्तो समाजवादी कुरा मनपर्ला कि नपला ?"
दार्जिलिङको सकस,"भारतीय गोर्खाका मुद्दा र राष्ट्रिय राजनीतिबीच हत्तपत्त तालमेल बन्दैन । सुवास घिसिङले छुट्टै राज्य गोर्खाल्याडको आन्दोलनलाई दार्जिलिङ गोर्खा पार्वत्य परिषद् (दागोपाप) मा खुम्च्याए । दागोपापलाई उनले गोर्खाल्यान्ड पुग्ने चौतारो बताए । २५ वर्ष त्यसैमा आराम गरे । २५ वर्षीय दागोपापले समाजमा असन्तुलन, असन्तोष र हैकम फैलायो । रियलिटी शो इन्डियन आइडल पुगेका प्रशान्त तामाङप्रति सुवास घिसिङको मौनतालाई लिएर विमल गुरुङले राजनीतिक दाउपेच अघि सारे । दागोपापले निम्त्याएको अन्तरविरोध, असन्तुष्टि, भ्रष्टाचार र एउटै चोतारोमा २५ वर्ष बिसाउने घिसिङ्गीय कूटनीति विरुद्ध जनलहर देखापर्यो ।त्यसैलाई टिपेर विमल गुरुङले सन् २००८ मा घिसिङको चौतारोलाई धोकाका रूपमा व्याख्या गर्दै छुट्टै राज्य गोर्खाल्यान्ड नबनेसम्म आन्दोलन गर्ने घोषणा गरे । अर्को वर्ष केन्द्रमा कंग्रेसको सरकार थियो, तर दार्जिलिङबाट सांसद पठाइयो, भाजपाका । सांसद थिए जसवन्त सिंह । दार्जिलिङमा देखापरेको अस्थिरतालाई केन्द्र र राज्य दुवै सरकारले सम्बोधन गर्नैपर्ने स्थिति त बन्यो, तर सरकारको सम्बोधनले विमल नेतृत्वले जनतामा राखेको सपना गर्भपात हुने भयो । कंग्रेसले छुट्टै राज्य गोर्खाल्यान्डको मुद्दालाई सम्बोधन गर्ने परिस्थित बनेन । पश्चिम बंगालमा मार्क्सवादी कम्युनिस्ट पार्टीले सुवास घिसिङलाई दार्जिलिङको नेतृत्व सुम्पिएर भारतीय गोर्खाका मूल मुद्दा (छुट्टै राज्य) लाई दागोपापमा खुम्च्याएको रिसमा सुरु गरिएको विमल नेतृत्वको आन्दोलनलाई लक्ष्य गर्दै ममता वनर्जीले बंगालमा सरकार बनाएको सय दिनमा गोर्खाका मुद्दा सामाधान गर्छु भन्ने बित्तिकै विमल ममताप्रति लच्किए ।तिनै ममता वनर्जीले केन्द्रमा छुट्टै राज्य बनाउने परिस्थिति नबनेसम्म दार्जिलिङको अस्थिरताले बिथोलेको विकासका बाधक तोडौं भन्ने निष्कर्ष निकालिन् । विकासका बाधक भनेको छुट्टै राज्यको आन्दोलन नै थियो । विमल गुरुङसित आन्दोलनलाई निरन्तर गर्ने ऊर्जा सकिएपछि वनर्जीको सुझावभित्र नै अस्थायी राहत देखे । केन्द्रमा परिस्थिति नबनेसम्म दागोपापको साटो उस्तै विकास इकाइ गोर्खाल्यान्ड क्षेत्रीय प्रशासन (जीटीए) ग्रहण गर्न केन्द्र, राज्य सरकार र विमल नेतृत्वका दलले सम्झौता गरे । सुवास घिसिङले पञ्चायत ऐनलाई संशोधन गरेर दागोपाप ग्रहण गरेका थिए, विमलले त्यही दागोपापलाई निरस्त गरेर जीटीए ग्रहण गरे । यद्यपि दागोपाप ऐन अहिलेसम्म संवैधानिक रूपले रद्द भएको छैन । जीटीए संविधान अन्तर्गत नभएर केन्द्र र राज्य सरकारको सुझबुझमा राज्यका प्रशासनिक इकाइको रूपमा स्थापित गरिएकोले जीटीएलाई पर्याप्त क्षमता र प्रशासनिक विभागहरू हस्तान्तरण गरिएन । सुरुदेखि नै जीटीएमा आर्थिक र प्रशासनिक क्षमतामा अस्थिरता देखापर्यो । त्यही अस्थिरता विरुद्ध विमल गुरुङ ममता वनर्जी विरुद्ध बेलाबखत मैदान ओर्लिरहे ।केन्द्रमा भाजपाको सरकार बनिए लगत्तै सन् २०१४ को लोकसभा चुनावमा विमल गुरुङले दार्जिलिङबाट एसएस अहलुवालियालाई सांसदका रूपमा पठाए । तर न जसवन्त सिंह, न त अहलुवालिया कसैले पनि छुट्टै राज्यको विधेयक संसदमा ल्याउने आँट गरेनन् । गुरुङको विश्वास के थियो भने भाजपा मात्र त्यस्तो दल हो, जोसित साना राज्य गठन गर्ने इतिहास छ । छुट्टै राज्य गोर्खाल्यान्ड कसैले गठन गर्छ भने त्यो भाजपा नै हो । गोर्खाप्रति अनुदार देखिएको भाजपाप्रति गुरुङ वफादार बनिदिए । राज्य सरकारबाट पर र केन्द्रको नजिक बन्ने अभ्यासमा लागेका विमल गुरुङ २०१७ मा ममता वनर्जर्कीो बंगला भाषा हरेक विद्यालयमा अनिवार्य भाषाको रूपमा पढ्नुपर्ने घोषणा विरुद्ध सडक ओर्लिए । भारतीय जनता पार्टर् ीबंगालमा सरकार बनाउने ताकमा रहेकोले वनर्जी विरुद्ध ओर्लिएका गोर्खा प्रतिवादलाई राष्ट्रिय मैदानमा पुर्याउन मूलधारका भाजपा निकट मिडिया दार्जिलिङ पुगे ।मिडियाले राष्ट्रभरि पुर्याएको सङ्कथन नै अल्पसंख्यक गोर्खालाई वनर्जीले भाषिक उपनिवेश बनाउने चलखेल भन्ने थियो । भाजपाले मिडियामार्फत गरिरहेको चलखेल पत्तो पाइसकेकी वनर्जीले एकाएक दार्जिलिङमा नै क्याबिनेट बैठक डाकिन् । आन्दोलनकारी गोर्खाले त्यही क्याबिनेट बैठक बिथोल्नेगरी प्रतिवाद, ढुङ्गामुढा र नाराबाजी गरेपछि वनर्जीले केन्द्रसित दार्जिलिङको अस्थिरता साम्य गर्न केन्द्रीय बल मागिन् ।केन्द्रले राज्यको अस्थिरता रोक्न केन्द्रीय बल पठाउनुपर्यो । वनर्जर्लीे बंगाल पुलिस र केन्द्रीय बल लगाएर दार्जिलिङको अस्थिरता साम्य गराए । आन्दोलनका नाइके विमल गुरुङलाई राष्ट्रघात हुनेगरी पुलिस चोकीमा बम विस्फोट गरेको आरोपमा मुद्दा लगाइयो । त्यतिबेलासम्म ११ जना आन्दोलनकारी पुलिसको गोलीले ढलिसकेका थिए । पुलिसले गोली ठोक्न थालेपछि राष्ट्रिय मिडियासमेत पछि सर्यो । गोर्खाहरूको आवाजलाई एकीकृत र सङ्गठित गर्ने माध्यम केवल सोसल मिडिया बचेको थियो, त्यसैलाई रोक्न वनर्जर्लीे इन्टरनेट ब्यान गरिन् ।जनताको प्रतिवादले भाषिक प्रतिवाद छोडेर छुट्टै राज्य गोर्खाल्यान्डको आन्दोलनको रूप लिन थालेदेखि र इन्टरनेट व्यान, धडपकड, आन्दोलनकारीहरूलाई मुद्दा लगाउन थालेपछि विमलका गठबन्धित दल भाजपा, दार्जिलिङका सांसद एसएस अहलुवालियाले चरम मौनता साँधे । वास्तवमा वनर्जर्कीो कूटनीति राष्ट्रहितसित जोडिएको र विमल गुरुङलाई राष्ट्रघात गर्नेगरीको गतिविधि गरेको आरोपमा मुद्दा लाग्ने बित्तिकै भाजपाको मौनता सुरु भएको थियो । मुद्दा लाग्ने बित्तिकै विमल गुरुङ भूमिगत बने । अहिलेसम्म उनी कहिले दिल्ली र कहिले नेपालतिर देखापरेको राष्ट्रिय मिडियाले बताइरहेकै छन् । मूल नेता नै भूमिगत बनेपछि तल्लो लहरका नेता विनय तामाङ अनि अनित थापा हिंसा, धडपकड, मुद्दा र दबाबलाई साम्य गर्न दार्जिलिङमा जीटीए नै निरन्तर गर्न सम्झौतामा उत्रिए । अहिले विनय तामाङ र अनित थापाले जीटीए सम्हालेका छन् । विमल गुरुङ भूमिगत रहे पनि भिडियो विज्ञप्ति जारी गरेर थापा र तामाङले आफूलाई धोका दिएको र आफू छुट्टै राज्य गोर्खाल्यान्डप्रति इमानदार रहेको बताइरहेकै छन् । यसैबीच पछिल्लो लोकसभा र विधानसभा चुनावमा फेरि पनि गुरुङले भाजपाकै राजु विष्ट अघि सारे ।भाजपाका अघिल्ला दुई सांसदले सदनमा गोर्खा मुद्दाबारे कुनै पहल नगरेपछि भाजपाप्रतिको दार्जिलिङको आस्था खस्किएको थियो । तर भाजपाले यसपल्ट भने गोर्खाका दुइटा मुद्दालाई चुनावी घोषणापत्रमा समावेश गर्यो । एउटा थियो, गोर्खाका मुद्दाका स्थायी राजनीतिक समाधान र अर्को थियो, गोर्खाका ११ जातगोष्ठीलाई जनजातिको मर्यादा ।२०१७ को आन्दोलनमा भाजपाको मौनता बिर्सेर राजु विष्टलाई दार्जिलिङका सांसदका रूपमा पठाएपछि यता विष्टले गोर्खाहरूका झिनामसिना मुद्दाबारे त सदनमा बोलिरहेकै छन् । मूल मुद्दाबारे भने खासै चासो देखाएका छैनन् । बितेको वर्ष डिसेम्बरमा चलेको शीतकालीन संसद सत्रमा विष्टलाई दुईमध्ये एकको विधेयक ल्याउने दबाब दार्जिलिङले दियो । तर विष्टले त्यसलाई पनि टारे । ३१ जनवरीदेखि बजेट सत्र सुरु हुँदैछ । सत्र सुरु नै नभई विष्टले बजेट सत्रमा दुइटै मुद्दाका विधेयक नल्याउने स्पष्ट पारेका छन् ।पाँच वर्षको कार्यकालभित्र अघिल्लो घोषणापत्रले जनाएको प्रतिबद्धता पूरा गर्ने त विष्टले बताइरहेका छन्, तर २०२१ को विधानसभा चुनावमा बंगालमा सरकार बनाउन गोर्खाले मतप्रदान गर्नुपर्ने सर्तसहित । १९५१ मा जनगणना गर्दै तत्कालीन मुख्यमन्त्री विधानचन्द्र रोयले ९४ प्रतिशत नेपाली भाषीलाई १९९६ प्रतिशतमा टुक्राएदेखि नै बंगालका नेतृत्व र सरकारले दार्जिलिङको मुद्दाप्रति राख्ने नियत स्पष्ट बनेको हो ।रोयले १९१७ देखि भोटे, लाप्चे, नेपाली मिलेर बनाएको नारा हामी सबै गोर्खाली लाई ५१ मा तोडेपछि कंग्रेस, सीपीएम, तृणमूल कंग्रेस सबैले गोर्खाका मुद्दा नष्ट गर्ने चलखेल गर्दै आइरहेका छन् । घिसिङको दागोपाप होस् वा विमलको जीटीए, सबै गोर्खा सपनामाथिकै तुषारोपात हो । यस्तोमा विष्टले राज्यमा भाजपाको सरकार आएपछि गोर्खाको सपनालाई सम्बोधन गर्ने जुन सर्त अघि सारेका छन्, त्यही संशयपूर्ण छ ।यस्तोमा असममा एक लाख गोर्खा नागरिक एनआरसी (राष्ट्रिय नागरिक पञ्जीकरण) को चेपटामा आएपछि भाजपाले दार्जिलिङका गोर्खाको विश्वास गुमाएको छ । गृहमन्त्री अमित शाहले एनआरसीले गोर्खा प्रभावित नहुने त बताइरहेका छन्, तर शाहले प्रभाव नपर्नुको कारण देखाएका छन्, १९५० को नेपालभारत मैत्री सन्धि । शाहले सन्धिको जिकिर गर्ने बित्तिकै भाजपा सन्देहको घेरोमा छ । भारतीय गोर्खाहरू त्यही सन्धिको धारा ७ र ८ बाट भारत छिरेका नागरिक हुन् त ? बहस सतहमै छ । गोर्खाका मुद्दा भाजपाको घोषणापत्रमा पुगेकोले अबको दायित्व भाजपाकै हो । जबसम्म स्थायी राजनीतिक समाधान हुँदैन, तबसम्म दार्जिलिङको जीटीएलाई जिउँदो राख्नुपर्ने बाध्यता केन्द्र, राज्य र स्थानीय दलसित छँदैछ । कहिले स्थायी समाधान होला र कहिले जीटीए भङ्ग होला, दार्जिलिङले बाँचिरहेको अहिलेको सकस भनेको यही हो ।"
'थर्ड ह्यान्ड स्मोकिङ' को जोखिम,"घरपालुवासमेत प्रभावितअमेरिकास्थित फुड एन्ड ड्रग एड्मिनिस्ट्रेसनका अनुसार सेकेन्ड र थर्ड ह्यान्ड स्मोकले मानिस मात्र नभई कुकुर, बिरालोलगायत घरपालुवा जनावरसमेत बिरामी पर्न सक्छन् । कार्पेट, फर्स, सतह आदिमा टाँस्सिएर बसेको धूमपानको अवशेषमा घरपालुवा जनावरले बढी समय व्यतीत गर्ने, जीउ दल्ने, चाट्ने आदि गर्ने हुनाले बढी प्रभावित हुने गरेका हुन् । तमाखुको धुवाँले गर्दा केही कुकुरमा नाक वा फोक्सोको क्यान्सरको जोखिम देखिएको छ । एक प्याकेटभन्दा बढी चुरोट खानेले पालेको बिरालोमा लिम्फोमा प्रतिरक्षा प्रणाली को क्यान्सर हुने सम्भावना तेब्बर हुन्छ । एफडीएको अनुसार सुर्तीजन्य पदार्थको धुवाँले घरपालुवा चराहरू, गिनी पिग (मुसा) मात्र नभई एक्बेरियममा पालिएका माछालाई समेत खतरामा पार्न सक्छ ।"
ओखरले बढाउँछ प्रजनन क्षमता,"एक मुठी ओखरमा ४ ग्राम प्रोटिन, २ ग्राम फाइबर र म्याग्नेसियम (१० प्रतिशत डीबी) हुन्छ । मानिसका लागि अत्यावश्यक ओमेगा ३, ओमेगा ६ र अल्फा लिनोलेनिक एसिड प्रशस्त हुने एकमात्र फल ओखर हो । ओखरमा भिटामिन बी, भिटामिन ई, म्याग्नेसियम, जिंक, कपर, आयरन, क्याल्सियम र एन्टिअक्सिडेन्टलगायतका प्रशस्त प्राकृतिक खनिज हुन्छ । सेवन गरेको ४ घण्टापछि नै ओखरको फाइदा मिल्छ । ओखर सेवनले शरीरमा कोलेस्ट्रोलको स्तरमा तीव्र गतिले कमी हुन्छ । यसले रगत नलीलाई झन् बढी लचिलो बनाउँछ र शरीरमा रक्तसञ्चार सहज भई मुटुमा बढी दबाब पर्दैन । ओखरले शरीरमा थर्मोजेनिक प्रभाव उत्पन्न गर्ने हुँदा मुटुको धमनीमा जमेको बोसो घुलनशील अवस्थामा आएर विस्तारै समाप्त हुन्छ । जसले गर्दा मुटुलाई रक्तसञ्चारका लागि बढी मिहिनेत गर्नु पर्दैन । ओखरको सेवनले अस्थमा, अर्थराइटिस, छालाको समस्या, एक्जिमा र सोराइसिसजस्ता रोगबाट समेत बच्न सकिन्छ । ओखरको नियमित सेवनले मस्तिष्क तेज हुन्छ र स्मरणशक्ति बलियो हुन्छ । पोषकतत्त्वले भरिपूर्ण प्रोटिनको राम्रो स्रोत रहेको ओखर वर्षभरि नै पाइन्छ । जर्नल अफ न्युट्रिसन मा प्रकाशित एक अध्ययनअनुसार एउटा ओखर (२८३५ग्राम) मा १ सय ४६ क्यालोरी हुन्छ । ओखर खानाले मुटु रोग, क्यान्सरलगायत अन्य रोगको जोखिम कम हुने अनुसन्धानहरूले देखाएका छन् । पुरुषको शुक्रकीट बढाउनमा समेत ओखर सेवनले महत्त्वपूर्ण भूमिका खेल्छ । पुरुषको प्रजनन स्वास्थ्य र क्षमतामा ओखरको सेवनले सकारात्मक प्रभाव पार्छ । एक अध्ययनअनुसार दिनहुँ ७५ ग्राम ओखर सेवनले २१ देखि ३५ वर्ष उमेर समूहका स्वस्थ पुरुषमा शुक्रकीटको जीवनशक्ति, गतिशीलता र सामान्य आकृतिमा सुधार देखिएको छ । यति मात्रै नभई ओखरका अन्य धेरै फाइदा छन् । ओखर सेवनले पाचनक्रियालाई राम्रो बनाउनुका साथै रगतमा कोलेस्ट्रोलको स्तर कम गर्छ र पेटसम्बन्धी समस्याबाट छुटकारा दिलाउँछ । ओखरको नियमित सेवनले पेटमा भएका कीराबाट समेत मुक्ति पाइन्छ । ओखर भुटेर खानाले खोकीको समस्यामा समेत राहत पाइने आयुर्वेदमा उल्लेख छ । ओखर सेवनले प्यांक्रियाज ग्रन्थीमा हुने क्यान्सरबाट बच्न पनि सहयोग पुग्छ । यसले महिलामा हुने स्तन क्यान्सरको सम्भावनालाई पनि कम गर्छ । रगत जम्नबाट रोक्न र टाइप २ डाइबिटिजबाट बच्न पनि ओखर सेवन लाभदायक हुन्छ । घुँडाको दुखाइ कम गर्नसमेत ओखर फायदाजनक मानिन्छ । ओखरको तेल जोर्नीमा लगाउँदा आराम मिल्छ । ओखर सेवनले नियमित निद्रा लाग्ने र शरीरमा मेलाटोनिन हार्मोनको श्रावमा वृद्घि हुने बताइन्छ । मेलाटोनिन निद्रासँंग जोडिएको हार्मोन हो । यसले नर्भस सिस्टमको सन्देशलाई मस्तिष्कमा पठाउन र निद्रासँग जोडिएका सबै गतिविधिमा महत्त्वपूर्ण भूमिका खेल्छ । मेलाटोनिनको बढी मात्राले राम्रो निद्रा लाग्छ । ओखरको नियमित सेवनले डिमेन्सिया (बिर्सने रोग) र स्मरणशक्ति कमजोर हुने समस्याबाट समेत राहत मिल्छ ।"
तनावले गर्भमा असर,"हालै गरिएको एउटा अध्ययनअनुसार, गर्भावस्थाको समय आमाले तनाव लिँदा वा उदासी रोग, इन्जाइटीको अवस्थामा रहँदा गर्भमा रहेको शिशुको मस्तिष्क विकासमा नराम्रो असर पर्छ । जामा पेडियाट्रिक्समा प्रकाशित यो अध्ययनअनुसार गर्भवती महिलाले कुनै पनि प्रकारको तनावमा रहँदा गर्भमा हुर्किरहेको शिशुको मस्तिष्क सही रूपमा विकसित हुँदैन । अध्ययनअनुसार धेरैजसो तनाव र डिप्रेसनमा रहेका गर्भवती महिलाको भ्रुणमा गम्भीर मुटुसम्बन्धी समस्या देखिएको थियो । अध्ययनअनुसार तनाव, डिप्रेसनमा रहेकी महिलाको भ्रुणको मस्तिष्कको विकास प्रभावित हुन्छ जसले जन्मजात मुटुसम्बन्धी रोग लाग्छ । अध्ययनअनुसार तनावमा देखिएका ६५ प्रतिशत गर्भवती महिलाको हुनेवाला बच्चामा जन्मजात मुटु रोगको लक्षण देखियो ।"
प्रदूषणले बच्चाको मस्तिष्क प्रभावित,"हालै गरिएको एउटा अनुसन्धानअनुसार प्रदूषणले सुविधा विहीन अवस्था भएका बच्चामा कम उमेरमै तनाव उत्पन्न गर्न सक्छ । यो तनाव वायु प्रदूषणको अत्यधिक सम्पर्कमा रहने बालबालिकामा देखिन्छ । स्कुल जाने उमेरका बच्चामा वायु प्रदूषण र कम उमेरमा हुने तनावको संयुक्त प्रभाव गरिएको यो अनुसन्धान चाइल्ड साइकोलजी एन्ड साइकाइट्री मा प्रकाशित छ । मस्तिष्कमा असर गर्ने वायु प्रदूषणको सबैभन्दा बढी विषाक्त पदार्थ पोलिसाइकिलिक एरोमेटिक हाइड्रोकार्बन सँग जन्मभन्दा अघिदेखि सम्पर्क, कम उमेरमा सामाजिक एवं आर्थिक दबाब, बच्चाको मानसिक स्वास्थ्यमा पर्ने प्रभावलाई बढाउन सक्छ वा कायम राख्न सक्छ ।यो नयाँ अनुसन्धानमा अमेरिकाको आमा र बच्चामा सीसीसीईएचका तर्फबाट गरिएको अध्ययनको तथ्यांक विश्लेषण गरिएको थियो । यसमा गर्भवती महिलाको पिठ्युँमा गर्भावस्थाको तेस्रो तीन महिनाको समय हावालाई निगरानी गर्ने एउटा थैलो झुन्ड्याइएको थियो । उक्त थैलोले वायु प्रदूषकसँगको सम्पर्कलाई नाप्ने गरेको थियो । पछि यी आमाका बच्चा ५, ७, ९ र ११ वर्षको भएपछि उनीहरूको जीवनमा आएको तनावसँगै उनीहरूको छेउछाउको वातावरण, वस्तुको अभाव, साथीको हिंसा, तनाव, सामाजिक सहायताको अभाव र सामान्य समस्याको स्तरसँग सम्बन्धित सूचना उपलब्ध गराएका थिए । अनुसन्धानमा के पाइयो भने ११ वर्षको उमेरमा बच्चामा वायु प्रदूषण र उमेरको तनावको संयुक्त असर देखियो, जसअन्तर्गत विचार र ध्यान दिनेमा समस्या देखियो ।प्यांक्रियाजको क्यान्सरमा नयाँ प्रविधिहालै गरिएको एउटा अनुसन्धानमा यस्तो प्रविधि पत्ता लगाइएको छ जसमा प्यांक्रियाजको क्यान्सर कोष आफैंलाई नष्ट गर्न थाल्छन् । यो अनुसन्धान अन्कोटार्गेट जर्नलमा प्रकाशित छ । यो प्रविधिको परीक्षण अन्तर्गत एक महिनाभित्रै गाँठो (ट्युमर) मा विकसित भएका कोष ९० प्रतिशतसम्म कम भएको थियो । सन् २०१७ मा भएको एउटा अनुसन्धानमा एउटा यस्तो अणु (मलिक्युल) को बारेमा बताइएको थियो, जसले सामान्य कोषलाई नोक्सान नपुर्याईकन मात्र क्यान्सरको कोष समाप्त गर्ने काम गर्छ ।तवर्तमान अध्ययनमा यसैको आधारमा प्यांक्रियाटिक क्यान्सर कोषमा काम गरिएको हो । अनुसन्धानको सकारात्मक परिणाम प्राप्त भएको छ ।"
ट्रम्पमाथिको महाअभियोग प्रस्ताव टुंग्याइँदै,"(वासिङ्टन डीसी)  अमेरिकी राष्ट्रपति डोनाल्ड ट्रम्पविरुद्ध विपक्षी डेमोक्र्याट पार्टीले अघि बढाएको महाअभियोग प्रस्ताव माथिल्लो सदन (सिनेट) ले चाँडै टुंग्याउने भएको छ ।सिनेटमा रिपब्लिकन पार्टीको बहुमत छ । त्यही कारणले उनीविरुद्धको महाअभियोग प्रस्ताव विफल हुने सम्भावना रहेको अन्तर्राष्ट्रिय सञ्चारमाध्यमले उल्लेख गरेका छन् । नयाँ साक्षी झिकाउने डेमोक्र्याट पार्टीको आग्रहलाई सिनेटले अस्वीकार गरेका कारण महाअभियोगको सुनुवाइ चाँडै सकिन लागेको हो ।डेमोक्र्याटले ट्रम्पका पूर्वराष्ट्रिय सुरक्षा सल्लाहकार जोन बोल्टनलाई साक्षीका रूपमा सिनेटमा बोलाउन खोजेका थिए । रिपब्लिकन पार्टीआबद्ध सिनेटरले महाअभियोग राजनीतिक पूर्वाग्रहबाट आएकाले थप साक्षी आवश्यक छैन भन्दै प्रतिवाद गरेका थिए । थप साक्षी झिकाउने वा नझिकाउनेबारे स्थानीय समयअनुसार शुक्रबार सिनेटमा मतदान हुनेछ ।बोल्टनलाई साक्षीका रूपमा सुनुवाइमा बोलाउने प्रस्ताव अस्वीकृत भए रिपब्लिकन पार्टीका सिनेट नेता मिच म्याक्कोनेलले महाअभियोग आरोपबारे जतिसक्दो चाँडो सिनेटमा मतदान गराउनेछन् ।अमेरिकी संविधानअनुसार राष्ट्रपतिलाई पदबाट हटाउन दुई तिहाइ बहुमत (वा ६७ जना सिनेटर) आवश्यक रहन्छ । सिनेटमा हाल ५३ जना रिपब्लिकन र ४७ जना डेमोक्र्याट छन् । तसर्थ तल्लो सदनबाट पारित महाअभियोग प्रस्ताव माथिल्लो सदनबाट पारित हुने झिनो सम्भावना छ ।बोल्टनको प्रकाशोन्मुख पुस्तकमा ट्रम्पले युक्रेनलाई सैनिक सहायता दिन भनेको उल्लेख छ । उनले सैनिक सहायताको बदलामा डेमोक्र्याटिक प्रतिद्वन्द्वी जो बाइडेनका छोराको युक्रेनमा हुने आर्थिक कारोबार अनुसन्धानमा गर्न त्यहाँका राष्ट्रपतिलाई दबाब दिएको शंका छ । यही कारण सिनेटमा बोल्टनका कुरा सुन्न डेमोक्र्याट उत्सुक थिए ।अमेरिकी राष्ट्रपतिले शक्तिको दुरुपयोग र डेमोक्र्याटिक पार्टीको बहुमत रहेको प्रतिनिधिसभाका कारबाहीलाई निरन्तर अवरोध र अवमूल्यन गरेको अभियोग छ । डेमोक्र्याटिक पार्टी सिनेटमा अल्पमतमा रहेकाले नयाँ साक्षी झिकाउन उनीहरूलाई थप चार रिपब्लिकन मत चाहिन्छ । तर धरमर ठानिएका टेनेसी राज्यका रिपब्लिकन सिनेटर लामार अलेक्ज्यान्डरले बिहीबार बिहान एक विज्ञप्ति जारी गर्दै अरू धेरै प्रमाणको आवश्यकता नरहेको बताएका छन् ।राष्ट्रपतिले विदेशी नेतालाई आफ्ना राजनीतिक प्रतिद्वन्द्वीको छानबिन गर्न र अनुसन्धानलाई प्रोत्साहित गर्न अमेरिकी सहयोग रोक्न आग्रह गर्नु अनुपयुक्त थियो, अलेक्ज्यान्डरले भने, तर संविधानले सिनेटलाई यतिकै आधारमा राष्ट्रपतिलाई पदबाट हटाउने र आगामी राष्ट्रपति चुनावमा उठ्न नपाउने गरी प्रतिबन्ध लगाउने सक्दैन ।मेन राज्यका रिपब्लिकन सिनेटर सुसन कोलिन्सले थप साक्षी झिकाउने विषयलाई समर्थन नगर्ने बताए पनि युटाहाका सिनेटर मिट रोम्नीले आफू पनि बोल्टनका कुरा सुन्न तत्पर रहेको बताएका छन् । अलास्काकी रिपब्लिकन सदस्य लिसा मुरकोब्स्की यस विषयमा बोलेकी छैनन् ।सिनेटमा बराबरी अर्थात् ५०५० रहेको अवस्थामा सुनुवाइको अध्यक्षता गरिरहेका अमेरिकी सर्वोच्च अदालतका प्रधानन्यायाधीश जोन रोबर्टस्ले के गर्छन् भन्ने विषय महत्त्वपूर्ण हुनेछ । यदि उनले साक्षी झिकाउने प्रस्ताव अस्वीकार गरेमा थप साक्षी बोलाउने प्रस्ताव असफल हुनेछ ।ॅपक्षपाती महाअभियोगमुख्य डेमोक्र्याटिक अभियोजक एवं अमेरिकी तल्लो सदनका सांसद एडम सिफले बिहीबार रिपब्लिकन सिनेटरसमक्ष नयाँ साक्षी झिकाउनेबारे एक साताको म्यादका लागि अनुरोध गरेका थिए । क्यालिफोर्नियाका सांसद सिफले भने, अब हामी एक साताको समय मात्र लिन चाहन्छौं ।सुनुवाइमा उपस्थित राष्ट्रपति ट्रम्पको प्रतिरक्षा टोलीले थप साक्षीका लागि गरिएको अनुरोधलाई अस्वीकार गरेको थियो । ट्रम्पविरुद्धको प्रस्ताव नै पूर्वाग्रही थियो, ह्वाइटहाउसका उपसल्लाहकार प्याट्रिक फिलबिनले भने, उनीविरुद्धको पहिलो प्रस्ताव नै असफल भइसकेपछि थप साक्षी किन चाहियो ?ह्वाइटहाउस सल्लाहकार प्याट सिपोलोनले ट्रम्पविरुद्धको अभियोग स्वतः निष्क्रिय भइसकेको र यो मुलुकका लागि राम्रो रहेको जिकिर गरे । उनले मतदाताले आगामी नोभेम्बरको राष्ट्रपति चुनावमा ट्रम्पको भाग्यको फैसला गर्ने बताए ।ट्रम्पको प्रतिरक्षा टोलीले महाअभियोग राजनैतिक हिसाबले ल्याइएको दाबी गरेका छन् । राष्ट्रपतिसँग कुनै व्यक्ति विशेषका सम्बन्धमा छानबिन र अनुसन्धान गर्न पाउने कानुनी अधिकार रहेको उनीहरूको भनाइ छ । ट्रम्पले युक्रेन मामिलामा बारम्बार गलत कार्यलाई अस्वीकार गरेका छन् । उनले महाअभियोगको समग्र प्रक्रियालाई राजनैतिक हिसाबले सञ्चालित र निर्वाचित राष्ट्रपतिलाई अपमान गर्न उद्यत रहेको पनि बताउँदै आएका छन् ।आयोवाको डेस मोइन्समा बिहीबार एउटा चुनावी सभामा बोल्दै ट्रम्पले भने, देशको इतिहासमा हामी सबैभन्दा राम्रो काम गरिरहेका छौँ । तर मेरैविरुद्धमा महाअभियोग लगाइन्छ ।नोभेम्बरको राष्ट्रपति चुनावमा ट्रम्पको सामना गर्न डेमोक्र्याट पार्टीले सोमबार आयोवामा पार्टीका उम्मेदवार छनोट गर्न पहिलो मतदान गर्दै छ ।"
ब्रेक्जिटपछि बेलायत कमजोर,"ब्रसेल्स युरोपेली संघ (ईयू) बाट बेलायती बहिर्गमनपछिको अवस्थाबारे छलफल गर्न शुक्रबार ब्रसेल्समा भेला भएका उच्च अधिकारीले एक्लै हिँड्न खोजे बेलायत कमजोर बन्ने बताएका छन् ।ईयूसँग निकट रहँदाको लाभ बेलायतले गुमाउने भन्दै उनीहरूले अलग नरहन उसलाई सुझाव पनि दिएका छन् । हामी संयुक्त अधिराज्यसँग सकेसम्म राम्रो सम्बन्ध कायम होस् भन्ने चाहन्छौँ तर समूहको सदस्य रहँदाजस्तो कहिल्यै हुन सक्दैन, युरोपेली आयोगका अध्यक्ष उर्सुला भोन डेर लेयनले बताएकी छन् । एकताका कारण ईयूले विश्वमा राजनीतिक सम्मान हासिल गरेको हो र विश्वको आर्थिक शक्तिकेन्द्र बनेको हो, उनले ईयू परिषद् अध्यक्ष चार्ल्स मिसेल र युरोपेली संसद्का सभामुख डेभिड सासोलीसँगै उभिएर भनिन्, युरोप अनुभवले हामीलाई पूर्णरूपमा पृथकता मा शक्ति क्षीण हुने तर अद्वितीय एकतामा बल हुने कुरा सिकाएको छ ।पूर्ण पृथक भन्ने वाक्यांश बेलायतको विश्वव्यापी व्यापारिक साम्राज्य भएका समय १९ औँ शताब्दीको युरोपेली मुख्य भूमिको राजनीतिबाट टाढा रहने विदेश नीतिसँग सम्बन्धित छ । बेलायतले ग्रिनवीच समयअनुसार शुक्रबार राति ११ बजे औपचारिक रूपमै युरोपेली संघ छोड्ने छ । ब्रसेल्सको मध्यरात अर्थात् १२ बजे ईयूबाट बेलायत बाहिरिए पनि आगामी ११ महिनाको संक्रमणकालमा ईयू नियमको व्यापार, यात्रा र व्यवसायसम्बन्धी अधिकांश कानुन उसले पालना गर्नुपर्नेछ ।युरोपेली संघबाट बाहिरिनुभन्दा करिब एक घण्टाअघि प्रधानमन्त्री बोरिस जोसनले बेलायतको भावी व्यापार सम्झौताका लागि हुने वार्ता प्राथमिकताबारे खुलासा गर्ने अपेक्षा गरिएको छ । ब्रसेल्सले पनि आगामी एक साताभित्र व्यापार सम्झौताका विषयमा सहमति गर्ने भोन डर लेनले बताएकी छन् । हाम्रो इतिहासमा सोमबार नयाँ थालनी हुनेछ, उनले भनिन्, आयोगले वार्ताका लागि आफ्नो धारणा प्रस्तुत गर्नेछ । हामी संयुक्त अधिराज्यको साथ उत्तम साझेदारीको चाहना गर्छौं, तर यो स्पष्ट छ कि त्यहाँ सधैं विचारमा भिन्नता रहनेछ । अब युरोपेली संघको सदस्य हुनलाई अप्ठेरो छ, उनले भनिन् ।लामो रस्साकस्सीपछि बेलायत युरोपेली संघ (ईयू)बाट ग्रिनह्विच समयअनुसार शुक्रबार राति ११ बजे औपचारिक रूपमै अलगिने छ । नेपाली समयअनुसार शनिबार बिहान औपचारिक कार्यक्रमबीच ईयूबाट बेलायत बाहिरिने छ । सन्डरल्यान्डमा शुक्रबारै मन्त्रिपरिषद्को विशेष बैठक बसेको छ । ब्रेक्जिटबारे सन् २०१६ मा सम्पन्न जनमत संग्रहको पहिलो नजिता यही ठाउँबाट आएको थियो । ईयूबाट बाहिरिँदै गर्दा बेलायतलाई अमेरिकी राजदूत वुड्डी जोनसनले बधाई दिएका छन् । उनले अमेरिकाबाहेक बेलायतको सच्चा मित्र कोही नभएको जिकिर गरेका छन् । ब्रेक्जिट पक्षधरले यसलाई जितका रूपमा लिएका छन् ।"
वुहानको सडकमै भेटियो शव,"वुहान नोवल कोरोना भाइरसको उद्गमस्थल हुबेई प्रान्तको वुहानस्थित सडकमा बिहीबार एक जनाको शव भेटिएको छ । एक हातमा प्लास्टिकको झोला समातेकै अवस्थामा शव भेटिएको हो ।सबैभन्दा पहिले सञ्चारकर्मीले ती व्यक्तिको शव देखेका थिए । कोरोना संक्रमण फैलिनुभन्दा पहिले भीडभाड हुने सडकमा शव देखिए पनि कसैले नजिकै जाने हिम्मत गरेनन् । केही समयपछि शरीर पूरै छोपिने प्रोटेक्टिभ सुट लगाएका प्रहरी र स्वास्थ्यकर्मीको टोलीले नीलो ब्ल्यांकेटले ती व्यक्तिको शव ढाकिदिएका थिए । त्यसको केही समयपछि एउटा सेतो भ्यान आएर पहेंलो सर्जिकल ब्याग मा शव उठाएर लगेको थियो । शव उठाइएपछि सो ठाउँमा फोरेन्सिक टिमले स्प्रे छरेको थियो । त्यसपछि सफाइ कर्मचारीले सडक सफा गरेका थिए ।समाचार एजेन्सी एएफपीले ती व्यक्तिको मृत्यु कसरी भयो भन्नेबारे केही पुष्टि नभएको जनाएको छ । झन्डै ६० वर्षका देखिने ती व्यक्तिको मृत्यु कोरोना भाइरसकै कारण भएको हुन सक्ने सडक वरपर उभिएका चिनियाँले बताएका छन् । शवको नजिकै उभिएकी एक महिलाले ती पुरुषको मृत्यु कोरोना भाइरसकै कारण भएको हुन सक्ने बताइन् । डरलाग्दो अवस्था छ । हिजोआज थुप्रै मान्छे मरिरहेका छन्, उनले भनिन् ।चिकित्सकलाई आफन्तले गरे रुँदै बिदाइकोरोना भाइरसको प्रकोप फैलिरहँदा चीनमात्रै होइन, पूरा विश्वलाई यसको संत्रासले आतंकित पारेको छ । बिहीबार विश्व स्वास्थ्य संगठनले विश्वव्यापी स्वास्थ्य संकटकाल घोषणा गरेको छ । वुहानबाट फैलिएको कोरोना भाइरसको संक्रमण पूरै चीनभर र विश्वका २० भन्दा बढी देशमा देखिएको छ । केही समय अगाडि चीनमा भाइरस संक्रमितको उपचारमा खटिएका चिकित्सककै मृत्यु भएको थियो । सिन्ह्वा अस्पतालमा कार्यरत ६२ वर्षीय चिकित्सक लियाङ वुदोङको कोरोना भाइरसका कारण मृत्यु भएको थियो । यसैले पनि उपचारमा खटिने स्वास्थ्यकर्मी भयभित देखिएका छन् । भाइरस नियन्त्रणमा नआएपछि कोरोना भाइरसको इपिसेन्टर मानिएको वुहानमा सयौं मेडिकल स्वयंसेवक खटाइँदै छ ।प्रकोपको रूप लिइरहँदा संक्रमितको प्रत्यक्ष सम्पर्कमा रहन चिकित्सकलाई डर नलाग्ने कुरै भएन । वुहान सहरमा उपचारका लागि गइरहेका चिकित्सक तथा नर्सका आफन्तहरूले उनीहरूलाई बिदाइ गर्दा आँसु थाम्न सकेनन् । केहीले त यो बिदाइलार्ई सुसाइड मिसन सँग जोडेरसमेत हेरे । एउटा भिडियो फुटेजमा आफन्तहरूले बिदाइका हात हल्लाइरहँदा उपस्थित भीडमा सबैजना भावविह्वल देखिन्छन् । ४४ वर्षे डाक्टर ली यु सियान जाउटङ युनिभर्सिटीका प्रमुख फिजिसियन हुन् । उनकी श्रीमती झाउ जिङ नर्स हुन् । झाउका अनुसार उनका श्रीमान् २००३ मा फैलिएको सार्सको महामारीमा पनि खटिएका थिए ।"
टिपरले किचेर महिलाको मृत्यु,"(गोरखा)  झिसमिसेमै गोरखा नगरपालिका१० अमलापानीका माधव ठकुरी छेवेटारस्थित पसल जान लाग्दा बाटो छेउ लाइट बलिरहेको देखे । नजिकै पुग्दा एक जना महिला भुइँमा लडेकी थिइन् । भाँडोको दूध पोखिएको थियो । ठकुरीले छिमेकीलाई बोलाए । कपडा र पोखिएको दूध देखेर ती महिला मनमाया तामाङ रहेको खुल्यो । टाउको र खुट्टामा चोट थिए । एकैछिनमा मनमायाको छोरा रुँदै आइपुगे । स्थानीय जम्मा भए । मनमाया लडिरहेको ठाउँमा टिपरका टायरको आलो डोब थियो । टिपरको डोबैडोब थियो, ठकुरीले भने, मनमाया लडेको ठाउँमा बांगोटिंगो डोब हेर्दा ब्याक गरेरै किचेको शंका गरेका हौं । मनमाया उज्यालो नहुँदै दूध बेच्न जान्थिन् । दूध बेच्न हिँडेका बेला उनलाई टिपरले किचेको खुलेपछि स्थानीय आक्रोशित भए । मनमायाको शव भेटिएको छेवेटारस्थित गोरखकाली क्रसर उद्योग परिसरमा भेला भएका स्थानीयले आक्रोश टिपर र जेसीभीमा पोखे । क्रसर चलाएको क्षेत्र शुक्रबार तनावग्रस्त बन्यो । आक्रोशितको भीडले तामाङलाई ठक्कर दिने ग१ख ८०२७ नम्बरको टिपरमा आगो लगाइदियो । अन्यमा तोडफोड गरे । १८ टिपर, ६ जेसीभी र एउटा एक्स्काभेटरमा क्षति पुगेको ट्राफिक प्रहरीका सई सुकबहादुर विकले बताए । छेवेटार क्षेत्र तनावग्रस्त भएपछि डीएसपी वासुदेव खतिवडाको नेतृत्वमा प्रहरी टोली घटनास्थलमा खटिएको थियो । टिपर चालक गोरखा६ का ३४ वर्षीय रामु विकलाई नियन्त्रणमा लिएर अनुसन्धान भइरहेको प्रहरीले जनाएको छ । जनप्रतिनिधि र स्थानीय प्रशासनको संरक्षणमा गोरखा नगरपालिका१३ मा दर्ता भए पनि क्रसर १० नम्बर वडाको छेवेटारमा सञ्चालन गरिएको छ । भूकम्प आपत्कालीन सहायता परियोजनाअन्तर्गत पालुङटार नगरपालिकाको लुइँटेल भन्ज्याङदेखि थालाजुङसम्म सडक स्तरोन्नतिका लागि दरौंदी नदीबाट नदीजन्य पदार्थ उत्खननका लागि अनुमति लिएर छेवेटारमा सञ्चालित क्रसर बन्द गरिएको भन्दै ठेकेदार कम्पनी लामा अमर कन्स्ट्रक्सनले सम्बन्धित निकायमा २०७५ पुस ९ मा जानकारी गराएको छ । सडक कालोपत्रे पनि भइसकेको छ । उक्त स्थानमा निर्माण सामग्री संकलनको जिम्मा सुरेन्द्र कुँवरले पाएका थिए । परियोजनाको अवधि सकिएपछि उनले सोही ठाउँमा देउरालीमा दर्ता भएको गोरखकाली क्रसर उद्योग सञ्चालन सुरु गरेका हुन् । उक्त उद्योग साविकको देउराली गाविस८ को कित्ता नम्बर ५२९ मा दर्ता छ । देउरालीका हरिमानसिं बस्नेतको नाउँमा रहेको उद्योग कुँवरले २०७४ वैशाख ५ मा नामसारी गरे पनि छेवेटारमा सञ्चालन गर्नेतिर ठाउँसारी अनुमित लिएका छैनन् । छेवेटारमा अवैध तरिकाले सञ्चालित क्रसरले खेतीपाती बिगारेको भन्दै १० नम्बर वडाको कार्यालयमा ३१ किसानले निवेदन दिएका थिए । जिल्ला प्रशासनलगायत सरोकारवाला निकायमा वडाले जानकारी पनि गरायो । खेतको बीचमा खुलेको क्रसरले माटो रुखो बनायो, धान कम फल्न थाल्यो भनेर निवेदन आयो, वडाध्यक्ष देवी बस्नेतले भने, १३ नम्बर वडामा दर्ता भएको उद्योग १० नम्बरमा चलाउन कसले अनुमति दियो भनेर सोध्यौं । हाम्रा कुरा थाङ्नामा सुकाए, कसैले सुनेनन् ।"
पामपछि भटमास तेल निर्यात बढ्यो,"दिगो निर्यात वृद्धिका लागि गुणस्तरीय स्वदेशी उत्पादनको वृद्धि, उद्योग उत्पादन क्षमतामा विस्तार हुनु आवश्यक रहेको जानकारहरू बताउँछन् । ६ महिनाको अवधिमा ४ अर्ब ७४ करोड रुपैयाँको उनी गलैंचाकार्पेट निर्यात भएको विभागको तथ्यांक छ । सेन्थेटिक यार्न ४ अर्ब २१ करोड र तयारी कपडा २ अर्ब ९६ करोड रुपैयाँको निर्यात भएको छ । आयातमा भने पहिलो नम्बरमा पेट्रोलियम पदार्थ छ । ६ महिनामा ४९ अर्ब १५ करोडको डिजेल र १८ अर्ब २७ करोडको पेट्रोल आयात भएको छ । एमएस बिलेट २२ अर्ब २६ करोड र तयारी कपडा खरिदमा पनि १८ अर्ब ३५ करोड रुपैयाँ बाहिरिएको छ ।"
अझै बनेन बूढीगंगाको डीपीआर,"(अछाम)  अछामको बूढीगंगा जलविद्युत् आयोजना निर्माण चर्चा सुरु भएको २३ वर्षसम्म पनि विस्तृत परियोजना प्रतिवेदन (डीपीआर) समेत तयार हुन सकेको छैन । दसैंअगाडि नै डीपीआर तयार भइसक्ने आयोजनाको कार्यालयले जनाएको थियो । सरकार आफैंले निर्माण गर्ने २० मेगावाट क्षमताको बूढीगंगा आयोजना ०७६ भित्र निर्माण सम्पन्न गर्ने सम्झौता थियो । ०७२ असार १४ मा सम्झौता भई ०७३ पुसमा डीपीआर तयार पार्ने जिम्मेवारी अस्ट्रेलियन कम्पनी स्मेक इन्टरनेसनल प्रालि र नेपालको कम्पनी उदय कन्सल्टेन्सीले पाएको थियो । म्याद सकिएको अढाइ वर्ष भइसक्दा पनि उनीहरूले तोकिएको काम पूरा गर्न सकेका छैनन् । डीपीआर तयार गर्न १९ करोड ९१ लाख ३३ हजार लागत अनुमान गरिएको थियो । सन् १९९७ मा सम्पन्न सम्भाव्यता अध्ययन र वातावरणीय प्रभाव मूल्यांकनअनुसार अनुमानित कुल लागत करिब ६ अर्ब रुपैयाँ रहेको आयोजनाका इन्जिनियर वीरबहादुर बोहराले बताए । डीपीआर तयार पार्न अझै २ महिना लाग्ने उनको भनाइ छ । डीपीआर तयारीको काम लगभग अन्तिम चरणमा छ । वन तथा वातावरण मन्त्रालयबाट ईआईए स्वीकृत हुनुपर्छ । अहिले फाइल मन्त्रालयमा छ, उनले भने, स्थानीयको साथ भएकाले बाधा छैन । आयोजना निर्माण गर्न सन् २०१४ जुनमा साउदी फन्ड फर अरब डेभलपमेन्टसँग ६ अर्ब ऋण सम्झौता भइसकेको आयोजना कार्यालयले जानकारी दिएको छ । सन् २०१२ जुलाईमा कुवेत फन्ड फर अरब इकोनमिक डेभलपमेन्टसँग १ अर्ब ८० करोड रुपैयाँ ऋण सम्झौता भएको छ । अपुग रकम नेपाल सरकारले बेहोर्नेछ । आयोजनाबाट उत्पादित बिजुली सुदूरपश्चिमका जिल्लामा खपत हुने र बाँकी कैलालीको पहलमानपुरसम्म पुर्याएर केन्द्रीय प्रसारण लाइनमा जोड्ने लक्ष्य छ । ८६४ हेक्टर क्षेत्रफल रहेको आयोजनाको मुख्य संरचनामा बाँध, इन्टेक, सेटलिङ, बेसिन, सुरुङ, सर्जट्यांक, विद्युत्गृह, टेलरेस, सबस्टेसन, प्रसारण लाइन आदि रहनेछन् ।"
पर्वतमा लगानी बहस,"(पर्वत)  बहुउपयोगी कालीगण्डकी बहुउद्देश्यीय परियोजना गण्डकी प्रदेशको समृद्धिको आधार बन्न सक्छ, कांग्रेस केन्द्रीय सदस्य एवं संविधानसभा सदस्य अर्जुनप्रसाद जोशीले भनिरहँदा उद्योग वाणिज्य महासंघका पूर्वअध्यक्षहरू कुशकुमार जोशी र सुरज वैद्यले ध्यानपूर्वक सुने । छैटौं पर्वत महोत्सवका अवसरमा पर्वत उद्योग वाणिज्य संघले आयोजना गरेको लगानी बहसका अवसरमा स्थानीय तहका प्रमुख, व्यवसायी, उद्योगी, राजनीतिज्ञले जिल्लाको सम्भावनाबारे छलफल गरेका छन् । साथै उनीहरूले लगानीका लागि आह्वानसमेत गरे । स्थानीय तहका प्रमुखहरू सडक सञ्जाल र विद्युत्को अवसर सबैतिर पुगेको भन्दै अब जिल्लामा सम्भावित उत्पादन र तिनको प्रशोधन गरेर उद्योग सञ्चालन गर्न सकिनेबारे बढी केन्द्रित भए । जिल्लामा मुख्यगरी जलविद्युत्, कृषिजन्य, खानी तथा धार्मिक पर्यटनमा लगानी गर्न सकिनेबारे बिहीबार बहस चल्यो । अधिवक्ता एवं तत्कालीन जिविसका राजस्व अधिकृत चन्द्रबहादुर क्षेत्रीले जिल्लाको सम्भावना तथा अवसर समेटिएको प्रोफाइल प्रस्तुत गर्दै कृषितर्फ लप्सी, कफी, सुन्तला, काँक्रा, आलु, अलैंची, जडीबुटीलगायतको सम्भावनाबारे उल्लेख गरे । पर्यटनमा होमस्टे, पदयात्रा, र्याफ्टिङ, पार्वतीको जन्मस्थान, भगवान् शिव सर्किट, श्रवणकुमार सर्किटलगायतमा लगानीको सम्भावना उल्लेख गरे । जलविद्युत्मा मुख्य गरी कालीगण्डकी बहुउद्देश्यीय परियोजनाको सम्भाव्यता अध्ययन भइसकेकाले ८ देखि १२ सय मेगावाटसम्मको जलाशययुक्त परियोजना निर्माण गर्न सकिनेबारे कार्यपत्र प्रस्तुत गरे । त्यस्तै खानीमा महाशिलाको फलामखानी, पाङको तामाखानी उत्खनन गर्न सके जिल्लाले आर्थिक क्षेत्रमा फड्को मार्ने उल्लेख गरे ।महाशिलामा दैनिक ८० हजार मेट्रिक टनका दरले २० वर्षसम्म निकाल्न मिल्ने २४२ वर्गमिटरमा फैलिएको फलामखानी रहेको महाशिला गाउँपालिकाका अध्यक्ष राजु पौडेलले बताए । कृषिबाट मात्रै पनि समृद्ध हुन सक्ने पूर्वसांसद ऋषिकेश तिवारीले दाबी गरे । लप्सीको व्यावसायिक खेतीका लागि अभियान चलाएका तिवारीले प्रशोधन उद्योग सञ्चालन भए अर्बौं भित्र्याउन सकिने बताए । संविधानसभा सदस्य अर्जुनप्रसाद जोशीले लगानीकर्तालाई आकर्षित गर्न मुख्यगरी कानुनी र भौगोलिक अवस्था सहज हुनुपर्नेमा जोड दिए । विशेषगरी पर्यटन, कृषि र ऊर्जामा लगानी आवश्यक रहेको संघीय सांसद पदम गिरीको भनाइ छ । मध्यपहाडी र कालीगण्डकी करिडोरले पूर्वपश्चिम तथा उत्तरदक्षिण जोडिसकेको हुँदा दुवै सडकलाई आधार बनाएर गर्न सकिने उद्योग व्यवसायमा लगानी गर्न उद्योगीलाई आह्वान गरे ।सम्भावना थुप्रै भएर पनि दीर्घकालीन योजना बनाएर अघि बढेमा मात्रै लगानीकर्ता, स्थानीय समुदाय र सरकार सबै पक्षले फाइदा लिन सकिने उद्योग वाणिज्य महासंघका पूर्वअध्यक्षद्वय जोशी र वैद्यले बताए । कम्तीमा २० वर्षको योजना बनाएर मात्रै लगानी ल्याउन सकिने जोशीको भनाइ छ । पर्वतका सम्भावनाबारे जानकार भएको र यहाँ जलविद्युत् र लप्सी प्रशोधन उद्योगमा लगानी सुरक्षित रहेको उनले बताए । भ्रमण वर्ष २०२० का संयोजकसमेत रहेका वैद्यले पर्वत मात्र नभएर समग्र मुलुक अहिले सम्भावनाको खोजीमा रुमल्लिइरहेको धारणा राखे । हामीसँग सम्भावना नभएर होइन, उनले भने, नेपालका युवाले विश्वका चर्चित सहर बनाएका छन् तर हामीले आफ्नै घर बनाउन सकेका छैनौं ।"
पदमार्गमा पाइन्न बास,"(रुकुम पूर्व)  पछिल्लो समय रुकुमकोटबाट नायगाड, भट्टेचौर, सिस्ने, रातामाटे, तोरीद्वारी र डोल्पाको माझपाल भएर से फोक्सुन्डो पुग्नेहरू बढेका छन् । छोटो दूरी र रमाइलो बाटोका कारण यहाँ आकर्षण बढ्दै छ । ठूलो सिस्ने कटेपछि डोल्पा पुग्दासम्म पदयात्रीलाई बस्नको समस्याले पिरोल्छ । कम्तीमा चार रात बास बस्नुपर्छ । दिनमा ६ घण्टा हिँडेपछि बास बस्ने क्षेत्र भेटिनुपर्नेमा यस क्षेत्रमा न गाउँ भेटिन्छन्, न अरू केही । जबर्जस्ती डोल्पा पुग्नुपर्छ, कि यात्रा एक दिन लम्ब्याएर सिस्नेपट्टि नै बस्नुपर्छ । चार दिनको पदयात्राका क्रममा यात्री गाउँबाहेक अरू ठाउँमा बस्न मिल्ने गरी भौतिक संरचना छैनन् । त्यसले पदयात्री अप्ठ्यारामा पर्छन् । तीन गुरिल्ला ट्र्याकमध्ये म्याग्दीको तकामकोट, जलजला, ढोरपाटन, रुवाचौर, फागुने, ठांकुर, पेल्मा, मैकोट, हुकाम, बिरगुम, तकसेरा, लुकुम, महत भएर रोल्पाको थबाङ जाने एउटा मुख्य रुट हो । पछिल्लो समय यो रुटमा पदयात्रा गर्नेको संख्या बढेको छ तर ठाउँठाउँमा बासको समस्या छ । त्यसप्रति स्थानीय तह, प्रदेश सरकार र संघीय सरकारको चासो पुगेको छैन । हिँड्दै जाँदा पुगिने ठाउँमा बास बस्ने संरचना नहुँदा पर्यटकलाई समस्या छ । पदयात्रा मात्रै होइन, जिल्लाका विभिन्न ठाउँका पर्यटकीय क्षेत्र आसपास भौतिक संरचना छैनन् । पर्यटकीय क्षेत्र अवलोकनका लागि पुग्नेहरू थप एकदुई दिन बस्न चाहे पनि सम्भव छैन । सिस्ने गाउँपालिकाको सिस्ने हिमाल, गुप्ता दह नजिक कतै भौतिक संरचना छैनन् । टाढा भएको गाउँ पुगेर फेरि उक्त क्षेत्रमा जान सम्भव छैन । भूमे गाउँपालिकाको तिलाचन ताल बस्तीभन्दा टाढा छ । त्यस आसपास सामान्य खालको बसाइका लागि संरचना निर्माणमा कसैको ध्यान पुगेको छैन । पुथाउत्तरगंगा गाउँपालिकाका हिमाल, हिमताल र अरू प्राकृतिक पर्यटकीय क्षेत्र अवलोकन गर्नेका लागि उस्तै समस्या छ । पर्यटकीय क्षेत्र नजिक हुने गाउँका घर पनि पर्यटक अनुकूल छैनन् । पछिल्लो समय जिल्लामा पदयात्रा गर्नेको संख्या बढेको छ । पदयात्रा गर्ने बाटोको संख्या पनि एक दर्जन हाराहारी भइसके, लामो समयदेखि यस क्षेत्रमा कार्यरत मनबहादुर खत्रीले भने, तर बासका लागि कसैले चासो दिएन । सरकारले भएकै बाटोमा सिँढी लगाउन बजेट विनियोजन गर्ने भए पनि असजिला बाटा सजिलो बनाउने र बास तथा खानाका लागि आवश्यक पूर्वाधारमा ध्यान नदिएको उनले बताए । जिल्लाको एउटा पदयात्रा हिमालको फेदैफेद भएर अघि बढेको छ । उक्त पदयात्रामा पदयात्रीलाई केही भइहाल्यो भने उद्धारका लागि अन्य बाटा छैनन् । त्यसले विदेशी पर्यटकलाई हौसला नमिल्ने खत्रीको भनाइ छ । पदयात्रा मात्रै नभएर हरेक पर्यटकीय क्षेत्रमा सेल्टर बनाइनुपर्ने उनले बताए । जिल्लाका धेरै पदयात्रा र पर्यटकीय क्षेत्र गुगलमा समावेश हुन बाँकी छन् । प्रस्ट नक्सामा उतार्न पनि नसक्दा पर्यटकले भेउ पाउन नसकेको सरोकारवाला बताउँछन् । शून्य बजेटप्रशस्त पर्यटकीय क्षेत्र र पदयात्रा रहेको जिल्लामा यसका लागि बजेट छैन । संघ, प्रदेश र स्थानीय तहले पर्यटकीय क्षेत्रमा भौतिक संरचना निर्माणका लागि भनेर बजेट विनियोजन गरेका छैनन् । पर्यटन क्षेत्रमा बजेट विनियोजन गरिए पनि भौतिक संरचना निर्माणमा रकम विनियोजन नगरिएको पुथाउत्तरगंगा गाउँपालिका अध्यक्ष ओमप्रकाश घर्ती मगरको भनाइ छ । यसका लागि ठूलै बजेट खर्च गर्नुपर्नेछैन । साना गोठ मात्रै बनाएर पनि पर्यटक तथा पदयात्रीलाई सजिलो बनाउन सकिने दुर्गाराज बुढा बताउँछन् । वर्षामा पानी तर्किने र हिउँदमा अलिअलि जाडो छल्ने गरी काठकै पक्की गोठ बनाउन धेरै बजेट नलाग्ने उनको भनाइ छ । प्रदेश ५ सरकारले पनि यसका लागि भनेर बजेट विनियोजन गरेको छैन । जिल्लाको पर्यटकीय क्षेत्रका लागि चालु आवमा २ करोड रुपैयाँ विनियोजन गरिएको प्रदेशसभा सदस्य तेजबहादुर वलीले बताए । यो बजेटको एक प्रतिशत पनि भौतिक संरचना निर्माणमा गएको छैन । पर्यटकीय गन्तव्य तकसेराका लागि १ करोड, गुरिल्ला तथा यार्चा पदमार्ग निर्माणमा ५० लाख र जिल्लाका तातोपानी संरक्षण र व्यवस्थापनमा ५० लाख बजेट छुट्याइएको छ । अर्को पटक यसका लागि स्थानीय तह र प्रदेशबाट समेत बजेट विनियोजन गरेर काम गरिनेछ, वलीले भने । धौलागिरि हिमशृंखलादेखि सिस्ने हिमालसम्मको पदयात्रामा होमस्टे, प्रतीक्षालय बनाउने गरी यस वर्ष डीपीआर बनाउन लागिएको उनले जनाए । पछिल्लो समय विभिन्न देशका ६६ जना पदयात्रीले जिल्लाका यी सबै बाटो भएर पदयात्रा गरेका छन् । यो संख्या बढ्दै छ तर पूर्वाधार निर्माणमा सरकारले ध्यान नदिए पदयात्री घट्न सक्ने खत्रीले बताए । बढ्दै छन् पर्यटक पछिल्लो समय पहिचान गरिएका १३ पदमार्गमा विदेशी पर्यटकको संख्या बढ्दै गएको छ । चार वर्ष लगाएर ०७३ सालमा पहिचान गरिएका धौलागिरि र कान्जिरोवा हिमशृंखलाअन्तर्गतका १३ नयाँ पदमार्गमा पर्यटक आवागमन राम्रो छ । खत्री एक्लैले उक्त पदमार्ग पहिचान गरी नक्सा तयार गरेका थिए । धौलागिरि हिमशृंखलाअन्तर्गत पश्चिम धौलागिरिभित्र ढोरपाटन सांस्कृतिक, पश्चिम धौलागिरि तल्लो र पश्चिम धौलागिरि माथिल्लो गरी मुख्य तीन पदमार्ग छन् । ५ हजार २ सय मिटर उचाइमा रहेको पश्चिम धौलागिरि १७६ किमि, ४ हजार २ सय मिटर उचाइमा रहेको पश्चिम धौलागिरि तल्लो १६८ किमि र ४ हजार १ सय मिटर उचाइमा रहेको ढोरपाटन सांस्कृतिक पदमार्गको लम्बाइ १४८ किमि छ । म्याग्दीको गुर्जा र तकामबाट सुरु हुने यी तीन वटै पदमार्ग रुकुम पूर्व तथा पश्चिमसम्मका छन् । पैदल यात्रु सोही पदमार्ग प्रयोग गरी डोल्पा, जुम्ला, जाजरकोट जान सक्छन् । तीन वटै पदमार्ग छिचोल्न २१ दिन लाग्छ । पश्चिम धौलागिरिका मुख्य तीन पदमार्गअन्तर्गत सिस्ने तल्लो, माथिल्लो, यार्सा राउन्ड, यार्सा ट्रेक र ढोरपाटनसिस्ने ट्रेक सहायक पदमार्ग पहिचान भएका हुन् । यिनका छुट्टाछुट्टै विशेषता छन् । ढोरपाटन सांस्कृतिक पदमार्गमा मगर, छन्त्याल, दलित, क्षत्रीलगायत समुदायको कला तथा संस्कृति अध्ययन गर्न सकिने पदमार्ग पहिचानकर्ता खत्रीले बताए । यो पदमार्ग भएर हिँड्दा गुर्जा, धौलागिरि ६, चुरेन, पुथा, दोगारी, सामजाङ, निम्कु र सिस्ने हिमाल अवलोकन गर्न सकिन्छ । पश्चिम तल्लो पदमार्ग भएर यात्रा गर्दा हिमालका साथै विभिन्न जनावर एवं जडीबुटी पाइन्छ । हिमाल चढ्न चाहने, हिमालकै छेउबाट यात्रा गर्ने, बहुमूल्य पत्थर, हिमनदी तथा हिमतालको अध्ययनअवलोकनका लागि पश्चिम धौलागिरि माथिल्लो पदमार्ग पहिचान गरिएको हो । यो पदमार्गमा चार हिमनदी छन् । सबै हिमनदी सानीभेरी नदीमा आएर मिसिन्छन् ।"
भेडालाई छैन चरन,"(जाजरकोट)  कुशे गाउँपालिका९ चौराँटाका दीर्घबहादुर रोकायले भेडीगोठ औंलमा सारेको दुई महिना भयो । उनको गोठमा १ सय ५० भेडा छन् । कुशे८ कफल्लाका दुर्गबहादुर रोकायले पनि गत मंसिरदेखि १ सय ७० भेडा बेंसी झारेका छन् । उनीहरू मात्र होइन, अहिले कुशे, बारेकोट र जुनीचाँदे गाउँपालिकाका सयौं किसानले गोठ तल्लो भेगमा सारेका छन् । मंसिर पहिलो सातादेखि नै कुशे, चाखुरेलगायत पाटनमा हिमपात सुरु भएपछि भेडा औंल सार्नुपर्ने बाध्यता भएको हो तर चरन क्षेत्र नहुँदा उनीहरूको व्यवसाय संकटमा परेको छ । भेडीगोठ रहेका सार्वजनिक स्थल र वनजंगलमा पर्याप्त घाँसपात छैन । यसले समस्या पारेको रोकायले गुनासो गरे । कुशे पाटनमा हुँदा २५ किलो तौल भएका भेडा चरनक्षेत्र अभावमा २० किलोमा झरेका छन्, उनले भने, पाटनमा बुकी र पोसिलो घाँस प्रशस्त पाइन्छ, यहाँ भेडालाई सुकेको घाँस खुवाउनुपर्ने बाध्यता छ । औल क्षेत्रमा सुकेको घाँस पनि पर्याप्त नपाइने उनको गुनासो छ । भेडालाई चरिचरनका लागि किसानले ४ हजार मिटरभन्दा अग्ला पाटनमा लैजाने गरेका छन् । तर पाटनमा हिउँ पर्दा भेडा बेंसीमा झार्नुपर्ने बाध्यता छ । भेडाका लागि मसिनो खर, पातपतिंगर र हरियो झारपात आवश्यक पर्ने भए पनि तल्लो क्षेत्रमा नपाइने कुशे८, जिन्तालाका किसान पदमबहादुर सिंहले बताए । उनको गोठमा करिब १ सय भेडा छन् । अहिले गाउँ आसपास चरिचरन गर्ने ठाउँ नै नभएको बारेकोट गाउँपालिका४ जिरीका धनबहादुर बोहराको भनाइ छ । उनले २ सय भेडा औल झारेका छन् । वन विनाश, अतिक्रमणलगायत कारण भेडाबाख्राको चरिचरनमा समस्या भएको उनले बताए । भेडा चराउने ठाउँमा मानिसको बस्ती नै बसेपछि खाली क्षेत्र पाउनै मुस्किल छ, उनले भने, भएको खाली ठाउँमा पनि घाँस नहुँदा समस्या छ । सामुदायिक वन उपभोक्ता समितिले गरेको कडाइले पनि भेडापालन संकटमा परेको उनले जनाए । चैत नलाग्दासम्म भेडालाई चरनको अभाव हुने गरेको छ । चैत सुरु भएपछि भेडा पाटनतिर उक्लन्छन् । भेडीगोठ ७ महिना पाटन र ५ महिना औलमा रहने उनले बताए । एक दशक अघिसम्म किसान भेडा लिएर जुम्लाका गुठीचौर, गर्ज्याङकोट, टोप्ला, डुँर्गी, ताम्तीलगायत ठाउँमा पुग्थे । पछिल्लो समय भेडाको माग बढ्दै गए पनि पाटनबाहेकका ठाउँमा चर्ने ठाउँ नै छैन । उतिबेला औलका खुला चौर, जंगल र बाँझो पाखोमा भेडाका बथानै हुन्थे, सिंहले भने, अहिले ती ठाउँमा स्थानीयकै भेडा चर्ने ठाउँ छैन । पशुपालन व्यवसाय घट्दै गएको जिल्लाका किसान भेडापालनमा अग्रसर देखिएको उनी बताउँछन् । स्थानीय बजारमा एउटा भेडाको मूल्य १५ देखि २० हजार रुपैयाँ छ । पछिल्लो समय भेडाको मासु, ऊन, कम्बल, राडीपाखीलगायत सामग्रीको माग पनि बढिरहेको पशु प्राविधिक गोविन्दबहादुर सिंहले बताए । पाटनमा बस्ने भेडापालक किसानको आम्दानी वार्षिक ५ लाख रुपैयाँसम्म छ । स्थानीय सरकारले किसानलाई नस्ल सुधार गर्न उन्नत जातका थुमा बोका वितरण गर्दै आएको उनले जानकारी दिए । जिल्लामा २५ देखि ३० हजार भेडा रहेको जिल्ला पशुसेवा कार्यालयले जनाएको छ । बारेकोट गाउँपालिकामा मात्र १० हजार भेडा पालिएको कार्यालयको भनाइ छ । पाटनमा भेडालाई हावाहुरी तथा चट्याङ तथा वन्यजन्तुबाट जोगाउन चुनौती रहेको प्राविधिक सिंहको भनाइ छ ।"
हिउँ नपग्लिँदा रोकियो विमानस्थल स्तरोन्नति,"(मुगु)  हिमपातका कारण रारा विमानस्थल स्तरोन्नतिको काम रोकिएको छ । हिमपातले काम गर्न समस्या भएपछि विमानस्थल सुधार आयोजनाले कात्तिकदेखि थालेको विमानस्थल स्तरोन्नति चैतसम्मका लागि रोकेको हो । चालु आर्थिक वर्षमा संघीय सरकारले विमानस्थल स्तरोन्नतिका लागि १० करोड रुपैयाँ विनियोजन गरेको छ । हिमपातका कारण लामो समय काम रोकिँदा बजेट फ्रिज जाने चिन्ता बढेको आयोजना प्रमुख पुष्प न्यौपानेले बताए । आयोजनाले सुरक्षा जाँच पोस्ट, टर्मिनल टावर, जहाज पार्किङस्थल निर्माणलगायत काम गर्दै आएको छ । विमानस्थलमा बाक्लो हिउँ जमेपछि पहिरो पन्छाउने र धावनमार्ग वरिपरि घेरबार तथा पर्खाल लगाउने काम अवरुद्ध बनेको उनको भनाइ छ । धावनमार्गको हिउँ पन्छाइए पनि अन्य ठाउँको हिउँ नबिलाउँदा काम गर्न समस्या भएको छ, उनले भने, चिसोले सिमेन्ट नजम्ने भएपछि स्तरोन्नतिको काम रोकिएको हो । भारी हिमपातका कारण गमगढीनाग्मा सडक अवरुद्ध हुँदा निर्माण सामग्री ढुवानीमा समेत समस्या देखिएको उनले बताए । हिमपातका कारण अत्यधिक चिसो बढेपछि काम गर्न तराई क्षेत्रबाट ल्याइएका दक्ष मिस्त्रीलाई घर फर्काइएको छ । गर्मी मौसम सुरु भएसँगै निर्माणको कामलाई तीव्रता दिइने न्यौपानेले बताए । आयोजनाले बहुवर्षीय ठेक्कामार्फत विमानस्थल सुधारको काम गरिरहेको छ । धावनमार्ग कालोपत्रे भएको लामो समयपछि विमानस्थल सुधारको काम सुरु गरिए पनि हिउँका कारण निर्धारित समयमै सम्पन्न हुन समस्या देखिएको आयोजना प्रमुख न्यौपानेले बताए । हिमपातका कारण पुसदेखि फागुन अन्तिम सातासम्म र वर्षाका कारण असारदेखि भदौसम्म विमानस्थल निर्माणको काममा समस्या भयो, उनले भने, वर्षमा ६ महिना काम रोकिँदा स्तरोन्नतिको कामले गति लिन सकेको छैन । काम हुने समयमा पनि उडान रोकेर निर्माणको काम गर्नुपर्ने बाध्यता रहेको उनले गुनासो गरे । उडान सुरु भएको लामो समय बित्दासमेत निर्माणको काम नसकिँदा यात्रु, कर्मचारी र सुरक्षाकर्मीले सास्ती बेहोरिरहेका छन् । विमानस्थलमा टर्मिनल टावर, सुरक्षा जाँच पोस्टलगायत संरचना निर्माण नहुँदा काठको टहरोबाटै सेवा प्रवाह भइरहेको छ । पार्किङ क्षेत्र पर्याप्त नहुँदा जहाज अवतरणमा समस्या भइरहेको छ भने भूक्षय र आसपासका क्षेत्रमा बढेको पहिरोले विमानस्थल जोखिममा परेको छ ।"
नेपाल क्रेडिटको १५ प्रतिशत सेयर,काठमाडौं (कास) नेपाल क्रेडिट एन्ड कमर्स बैंकले आफ्ना सेयरधनीलाई १५ प्रतिशत बोनस सेयर वितरण गर्ने भएको छ । शुक्रबार सम्पन्न बैंकको २२औं वार्षिक साधारणसभाले यस्तो निर्णय गरेको हो ।
घूस जग्गा आफन्तका नाममा,"(काठमाडौं)  सरकारले पञ्चायतकालमा अधिग्रहण गरिसकेको ललिता निवासको जग्गा आफ्ना नाममा फिर्ता गराउन सुवर्णशमशेरका सन्तानले जग्गा नै घूस दिएको फेला परेको छ । अख्तियार दुरुपयोग अनुसन्धान आयोग र प्रहरीको केन्द्रीय अनुसन्धान ब्युरो (सीआईबी) को छानबिनबाट अनियमिततामा संलग्न कर्मचारीले घूसबापत प्राप्त जग्गा आफन्त र नातेदारका नाममा लुकाएको भेटिएको छ । पञ्चायतकालमा अधिग्रहण गरेर लिएको जग्गालाई जफत गरेको भन्ने अर्थ लगाई डिल्लीबजार मालपोत कार्यालयले २०४९ सालमा दुई चरणमा १ सय १२ रोपनी ४ आना जग्गा राणा परिवारका नाममा फिर्ता गरेको थियो । फिर्ता भएकोमध्ये केही जग्गा बकसपत्र गरी राणा परिवारले विभिन्न कार्यालयमा रहेका कर्मचारीको आफन्तका नाममा दिएका थिए । सीआईबीको प्रतिवेदनमा बिचौलिया प्रयोग गरी चार पटकमा ललिता निवासको जग्गा व्यक्तिले हत्याएको उल्लेख छ । त्यस क्रममा पटकपटक जग्गा नै घूसका रूपमा बकस दिएको भेटिएको हो । ललिता निवास प्रकरणमा सीआईबीले गृह मन्त्रालयमा प्रतिवेदन बुझाइसकेको छ भने अख्तियारले छानबिन गरिरहेको छ । सुवर्णशमशेरका सन्तानहरू शैलजा राणा, हाटक र हेमनशमशेरले २०४९ सालमा डिल्लीबजार मालपोत कार्यालयबाट दुई चरणमा १ सय १२ रोपनी हात पारेलगत्तै वैकुण्ठ शर्मा रेग्मीका नाममा हालैको बकसपत्र गरी १४ आना जग्गा दिएको भेटिएको हो । हालैको बकसपत्र गर्नु भनेको आफ्नो स्वामित्वको जग्गा चाहेको व्यक्तिलाई बिना शुल्क तत्काल हक हस्तान्तरण गर्नु हो । शैलजा सुवर्णशमशेरका माइला छोरा कञ्चनशमशेरकी श्रीमती हुन् भने हाटक र हेमन उनका दुई छोरा हुन् । रुक्मशमशेर सुवर्णका कान्छा छोरा हुन् । सरकारी जग्गा व्यक्तिका नाममा दर्ता हुँदा राणा परिवारका यी नाम जोडिएका छन् । बकसपत्रका नाममा शंकास्पद कारोबारसमेत यिनकै नामबाट भएको छ । करिब ६ कित्ता टुक्राको त्यो जमिन ११ वर्षपछि वैकुण्ठले सरला घले गुरुङलाई बेचेका थिए । हामीले छानबिन गर्दा जग्गा लिने वैकुण्ठ मुकुन्दप्रसाद आचार्यको ससुरा भएको खुल्यो, अख्तियार स्रोतले भन्यो । ललिता निवासको जग्गा अनियमितता हुँदा डिल्लीबजार मालपोत कार्यालयमा प्रेमबहादुर खापुङ शाखा अधिकृत थिए । उनले तीन जनाका नाममा बकस लिएको जग्गा लुकाएको भेटियो । शैलजा, हाटक र हेमनले आफ्नो नाममा जग्गा आइसकेपछि खिमादेवी आङबुहाङ र मोहनप्रसाद भट्टराईका नाममा जग्गा दर्ता गरेको भेटियो । उनीहरूले २०४९ मंसिर १ गते एक रोपनी १४ आना जग्गा दुवैको संयुक्त नाममा बकसबाट पास गरिदिएका थिए । २०५० जेठ २९ गते भट्टराई र शशिकला सुब्बाका नाममा थप एक रोपनी ३ आना जग्गा पाएको खुल्यो । अनुसन्धानबाट खिमादेवी प्रेमप्रसाद खापुङकी पत्नी भएको खुल्यो भने भट्टराई उनका भिनाजु रहेछन् । सुब्बा प्रेमबहादुरकी सालाकी श्रीमती भएको खुलेको छ । अख्तियार स्रोतको भनाइमा प्रेमबहादुरले आफ्नी श्रीमतीसहित आफन्तका नाममा राखेको जग्गा घूस बापत भएको पुष्टि भइसकेको छ । ११ आना र ५३ आना गरी कुल ६४ आनाको दुई कित्ता जग्गा तीनै राणा परिवारले भुवनकुमारी चापागाईं र उर्मिला शाहका नाममा बकसपत्र गरिदिएका थिए । चापागाईं गृह मन्त्रालयका अवकाशप्राप्त सहसचिव गेहनाथ भण्डारीकी पत्नी हुन् भने शाह पूर्वसहसचिव एवं निर्वाचन आयोगका निवर्तमान आयुक्त सुधीर शाहकी पत्नी हुन् । १९ नम्बरको कित्ताबाट १० आना जग्गा शैलजा, हाटक र हेमनले उर्मिला शाह र सोदाकुमारी चापागाईंका नाममा गयो । त्यतिबेला भक्तपुरको मालपोत कार्यालयका प्रमुख रहेका सुधीर शाहकी पत्नीका नाममा दोस्रो पटक जग्गा उपहारका रूपमा गएको हो । गृहका अधिकारी गेहनाथ भण्डारीले दोस्रो पटक पत्नीका नाममा नभई सासू चापागार्इंका नाममा जग्गा राखिदिए । अर्को ३६ नम्बरको कित्ताबाट एक रोपनी जग्गा तीन राणा परिवारबाट उर्मिला शाह र भुवनकुमारी चापागाईंका नाममा गयो । सीआईबीको प्रतिवेदन उद्धृत गर्दै गृह मन्त्रालयले स्रोतले बताएअनुसार सबै कोणबाट विश्लेषण गर्दा सुधीर शाह र गेहनाथ भण्डारी बालुवाटारको जग्गा हत्याउने प्रमुख योजनाकार भएको खुल्छ । उनीहरू राणा परिवार र मोहीहरूको विवादको मुद्दा अदालतमा पुगेपछि समेत सेटिङ मिलाउन सक्रिय भएको केही प्रमाण भेटिएको स्रोतले बतायो । गृह मन्त्रालयअन्तर्गतको समरजंग कम्पनीका कर्मचारीले समेत ललिता निवासको जग्गाको भाग पाए । विद्या पौडेल गौतमले २०५० जेठ २९ गते तीन राणा परिवारबाट १४ आना जग्गा लिएको खुल्यो । छानबिन हुँदा उनी विनोदप्रसाद पौडेलकी श्रीमती रहेको भेटियो । विनोद समरजंग कम्पनीको सहायक लेखापाल थिए । ललिता निवासको जग्गा सरकारले समरजंग कम्पनीका नाममा राखेको थियो । उपत्यकाका सार्वजनिक ठाउँका रूख, काठ तथा दाउरा व्यवस्थापन गर्न पञ्चायतकालमा गृह मन्त्रालयअन्तर्गत समरजंग कम्पनी नामको अड्डा खुलेको थियो । मालपोत कार्यालयका कर्मचारीले पनि आआफ्नो क्षमताअनुसार जग्गाको भाग पाए । डिल्लीबजार मालपोतका प्रमुख मालपोत अधिकृत कलाधर देउजाले इन्द्रबहादुर थापाका नाममा जग्गा लुकाएको भेटियो । थापा उनका साढुभाइ हुन् । नासु जगत पुडासैनीले आफूले पाएको चार रोपनी २ आना जग्गा दिदी मिठुदेवी चापागार्इंका नाममा लुकाए । खरिदार युक्तप्रसाद श्रेष्ठले श्रीमती निर्मलादेवी श्रेष्ठका नाममा एक रोपनी १३ आना लुकाए । राजधानीको गोंगबुस्थित एक घरबाट खसेर केही महिनाअघि तत्कालीन खरिदार श्रेष्ठको मृत्यु भएको छ । सीआईबीको छानबिन प्रतिवेदनले रामकल्याण अधिकारी र रामनाथ घिमिरेलाई बिचौलियाका रूपमा प्रस्तुत गरेको छ । अधिकारीले बकस गरी पाएको करिब ८ आना जग्गा २०६१ फागुनमा मीनबहादुर गुरुङलाई आफूले पाएजसरी नै बकस गरेर दिएका छन् । स्रोतका अनुसार घिमिरेले मोही छुटाइदिने नाममा राणा परिवारबाट थप केही जग्गा हात पारेको खुलेको छ ।"
बलात्कार आरोपमा एसएसपी राणा निलम्बित,"(काठमाडौंसुनसरी)  एक महिलालाई बलात्कारको आरोप लागेपछि गृह मन्त्रालयले नेपाल प्रहरीका वरिष्ठ उपरीक्षक (एसएसपी) सौरभ राणालाई निलम्बन गरेको छ । संघीय इकाइ कार्यालय धरान (सुनसरी) मा कार्यरत उनलाई गृहमन्त्री रामबहादुर थापाले मन्त्रीस्तरीय निर्णयबाट बिहीबार निलम्बन गरेका हुन् । पीडित महिलाले दिएको निवेदनपछि स्थानीय स्तरबाट भएको प्रारम्भिक छानबिन र गृहबाट भएको छानबिन प्रतिवेदन, पीडितको बयान र प्रमाणसमेतका आधारमा राणाले पदीय मर्यादा विपरीत कार्य गरेको देखिएकाले निलम्बन गर्ने निर्णय गरिएको गृह मन्त्रालयले जनाएको छ । गृहले शुक्रबार निलम्बनको पत्र प्रहरी प्रधान कार्यालय पठाएको छ । पीडित भनिएकी ती महिलाले शुक्रबारै जिल्ला प्रहरी कार्यालय सुनसरीमा जबर्जस्ती करणीको कसुरमा उजुरी दिएकी छन् । स्रोतका अनुसार ती महिलाले जाहेरीमा आफूलाई इटहरीको पाथीभरा होटलमा लगेर राणाले साउन पहिलो साता सहमतिबेगर यौनसम्बन्ध राखेको उल्लेख गरेकी छन् । २०४९ सालमा प्रहरी निरीक्षकबाट सेवा प्रवेश गरेका राणा डीआईजी बढुवाको लाइनमा थिए । २०६९ मा सुनसरी प्रहरी प्रमुख भएका उनी त्यसपछि पूर्व क्षेत्रीय ट्राफिक कार्यालय इटहरीमा सरुवा भएका थिए । डीएसपी रहँदा जिल्ला प्रहरी कार्यालय झापा बसेका राणाको त्यही बेलादेखि नै पीडित भनिएकी झापाकी ती महिलासँग चिनजान भएको बताइन्छ । ती महिलाका धरानमा पनि नातेदार छन् ।एसएसपी राणाविरुद्ध जाहेरी दर्ता भएलगत्तै सुनसरी प्रहरीले ती महिलाको फरेन्सिक परीक्षण गराएको छ । भजाइनल स्वाब परीक्षणका लागि प्रयोगशाला पठाइएको छ । सुनसरी प्रहरी प्रमुख एसपी यज्ञविनोद पोखरेलले ती महिलाको धरानस्थित बीपी कोइराला स्वास्थ्य विज्ञान प्रतिष्ठानमा स्वास्थ्य परीक्षण गराइएको बताए । आरोपित राणा छोराछोरीका बाबु हुन् । पीडित भनिएकी महिला पनि उमेरले ४० वर्ष काटेकी छन् ।बिनास्वीकृति यौनसम्बन्ध राखेको भए शरीरमा केही न केही प्रमाण वा दाग हुन सक्ने, महिलाको शरीर, लुगा, यौनांगमा पुरुषको वीर्य हुन सक्ने भएकाले महिलाले त्यस दिन लगाएका कपडाको पनि परीक्षण गरिएको छ । मुलुकी अपराध संहिता ऐन २०७४ मा कसैको मञ्जुरीबेगर करणी गरे सातदेखि सात वर्षदेखि १० वर्षसम्म कैद हुन सक्ने व्यवस्था छ । करणी प्रयास गरे त्यसको आधा सजाय हुन्छ । बलात्कार प्रयास गरेको आरोप भने प्रमाणित हुनुपर्नेछ । राणा शुक्रबार दिउँसोबाटै सम्पर्क बाहिर रहेको संघीय प्रहरी कार्यालयका एक अधिकृतले बताए । निलम्बनमा परेको थाहा पाएलगत्तै उनी कार्यकक्षमा फर्केका छैनन् । यसअघि प्रहरीले जाहेरी लिन नमानेपछि गृह मन्त्रालयसम्म पुगेको ती महिलाले बताएकी थिइन् । गृहले २०७६ मंसिर १७ गते नै एसएसपी राणामाथि लागेको आरोपमा अनुसन्धान गर्न निर्देशन दिएको थियो तर प्रहरीले आरोपमा सत्यता नभएको भन्दै गृहको निर्देशन त्यत्तिकै राखेको थियो । पछि गृहसचिव राईले सुनसरीका प्रमुख जिल्ला अधिकारी राजेश पौडेललाई घटनाको अनुसन्धान गरी प्रतिवेदन बुझाउन निर्देशन दिएका थिए । प्रजिअ पौडेलको प्रतिवेदनमा एसएसपी राणामाथि थप अनुसन्धान गर्नुपर्ने राय आएपछि गृहमन्त्री थापाले माघ १ मा गृहकै विपत् व्यवस्थापन महाशाखा प्रमुख (सहसचिव) इन्दु घिमिरेको संयोजकत्वमा तीन सदस्यीय छानबिन समिति गठन गरेका थिए ।"
काउन्सिल विधेयक सुधारेर मात्रै पारित गर ः महासंघ,"काठमाडौं (कास) राष्ट्रिय सभाको विधायन समितिले टुंग्याएको मिडिया काउन्सिल विधेयकमा असहमति प्रकट गर्दै त्यसलाई सुधार गरेर मात्रै पारित गर्न नेपाल पत्रकार महासंघले माग गरेको छ । राष्ट्रिय सभा अध्यक्षलाई विधेयकमा रहेका आफ्ना असहमति र त्यसमा सुधार गरिनुपर्ने विषयका बुँदाबारे महासंघले शुक्रबार ध्यानाकर्षण गराएको हो । महासंघ अध्यक्ष गोविन्द आचार्यले संसद्बाट विधेयकमा सुधार हुने अपेक्षाविपरीत झन् संविधानविरोधी प्रावधान थपिएको बताए । काउन्सिललाई स्वायत्त र स्वतन्त्र संस्थाका रूपमा विकास गर्न हामीले पटकपटक संसद्को ध्यानाकर्षण गराएका थियौं तर हाम्रो सरोकारमा आंशिक मात्रै सम्बोधन भएको छ, उनले भने, समितिले एकपक्षीय रूपमा ल्याएको प्रतिवेदनमा सरोकारवालासँग छलफल गरी सुधार गरिनुपर्छ । पत्रकारिता गर्न सरकारले गठन गर्ने निकायसमक्ष जाँच लिएर लाइसेन्स दिनुपर्ने प्रावधान थपिएको प्रति गम्भीर आपत्ति रहेको उनले बताए । विधायन समितिले आफ्नो प्रतिवेदन बुझाइसकेकाले राष्ट्रिय सभाको आगामी आइतबार बस्ने बैठकले उक्त विधेयकको प्रक्रिया अगाडि बढाउने सम्भावना छ । महासंघले काउन्सिललाई स्वतन्त्र र स्वायत्त नियामक निकायका रूपमा स्थापित गर्न सरकारको मातहतको निकाय बनाउन नहुने भन्दै आएको छ । सरकारले काउन्सिललाई आफू मातहतको निकायका रूपमा प्रस्ताव गरेको छ । विधायन समितिले पनि त्यसैलाई पारित गरेको छ । महासंघले काउन्सिलका अध्यक्ष र सदस्यहरूको नियुक्ति राष्ट्रिय सभा अध्यक्षको नेतृत्वमा गठन हुने समितिको सिफारिसमा गरिनुपर्ने, अध्यक्षले प्रधानन्यायाधीशबाट शपथ लिनुपर्ने र काउन्सिलले आफ्नो प्रतिवेदन संसद्समक्ष बुझाउनुपर्नेजस्ता प्रस्ताव गरेको छ तर विधायन समितिले काउन्सिलको स्वायत्ततासँग जोडिएको उक्त प्रस्तावलाई अस्वीकार गरेको छ । काउन्सिललाई मात्र सरकारी निकायका रूपमा बनाउन खोजिएको छ । समितिले पारित गरेजस्तै संरचना बने काउन्सिल मन्त्रालयको शाखाजस्तो हुनेछ, अध्यक्ष आचार्यले भने, त्यो हामीलाई अस्वीकार्य छ । काउन्सिलको नियुक्ति प्रक्रिया, संसद् नेतृत्वको सिफारिस समिति र पदाधिकारीका योग्यतालगायत सवालमा आफ्नो सरोकारलाई सम्बोधन नगरिएको महासंघले राष्ट्रिय सभा अध्यक्ष गणेश तिमिल्सिनालाई लेखेको पत्रमा उल्लेख गरेको छ । त्यसबाहेक समितिले थप गरेको काउन्सिलले परीक्षा लिएर पत्रकारको लाइसेन्स दिने तथा आमसञ्चार संस्था र उजुरीकर्ताबीच मेलमिलाप गराउने विषयलाई हटाउनुपर्ने महासंघले माग गरेको छ । अध्यक्ष आचार्यले ती प्रावधान विचार तथा अभिव्यक्ति स्वतन्त्रताको संविधानले दिएको मौलिक हकमा अंकुश लगाउने तथा प्रेस काउन्सिलको सिद्धान्त र मर्मविपरीत रहेको बताए ।"
गृहसचिव राईले दिए राजीनामा,काठमाडौं (कास) गृह मन्त्रालयका सचिव प्रेमकुमार राई पदमुक्त भएका छन् । सेवाबाट अवकाश हुनु ६ दिनअघि उनले गत बिहीबार मुख्यसचिव लोकदर्शन रेग्मीलाई बुझाएको राजीनामापत्र स्वीकृत भएको हो । पाँचवर्षे पदावधिका कारण उनले माघ २२ गतेदेखि अवकाश पाउँदै थिए ।
मोहनविक्रम जन्माउने त्यो 'दरबार,"(प्यूठान)  आकर्षक कलाकृति र काठ प्रयोग गरेर बनाइएको भव्य घर । झट्ट हेर्दा तत्कालीन राजा र राणाहरूको दरबारजस्तो लाग्छ तर होइन । अधिकांश कम्युनिस्ट नेताका गुरु मानिने मोहनविक्रम सिंहका पिता खिमविक्रमले निर्माण गरेको घर हो यो, जसले तत्कालीन शासकलाई चुनौती दिएको थियो ।दरबारजस्तै घर बनाएर खिमविक्रमले राजा र राणाहरूसँग प्रतिस्पर्धा गरेको अग्रज पुस्ताको भनाइ छ । उनले आफ्नो नामको पछाडि राजपरिवारकै जस्तो विक्रम राखेको किस्सा सुनिन्छ । अहिले धन हुनेले ठूला घर बनाउनु र नामका पछाडि बहादुर, विक्रम, ध्वज लेख्नु सामान्य प्रचलन मानिन्छ । त्यसबेला यस्तो लेख्न र ठूला घर बनाउन स्वीकृति थिएन । त्यसैले खिमविक्रमले मुद्दा खेप्नुपरेको थियो ।खिमविक्रम सम्पन्न थिए । मुद्दामामिला गर्न खप्पिस थिए । उनको नाम सुन्ने प्यूठान, गुल्मी, अर्घाखाँची, दाङ र रोल्पाका बासिन्दा मुद्दामामिलामा फसाउलान् भनेर डराउँथे । घर बनाउन गाउँलेले महिनौं बेठ (झारा) गरेका थिए । झिमरुक गाउँपालिका४, कौछेमा विसं १९९० मा उक्त घर बनाउन काठमाडौंबाट कालिगढ ल्याएका थिए । दुई वर्ष लगाएर निर्माण गरिएको घरबारे निकै चर्चा भयो । त्यसबेला दरबारकै नामले चर्चित भयो । खिमविक्रमको निधन भएको वर्षौं बिते पनि त्यो घर अझै उस्तै ठडिएको छ । अहिले घर हेर्न जाने बढेका छन् । विसं १९६० मा जन्मिएका खिमविक्रमको २०२१ सालमा मृत्यु भएको थियो । उनी बाँचुन्जेल चर्चाको केन्द्रमा रहेको पुराना कम्युनिस्ट नेता खगुलाल गुरुङले बताए । खगुलाल मोहनविक्रमसँगै कम्युनिस्ट बनेका थिए । खिमविक्रम निडर स्वभावका सामन्ती थिए, खगुलालले भने, उनी हाम्रो किसान आन्दोलनसँग मात्र डराए । खिमविक्रम मुद्दा, लडाइँ, झगडामा जिल्लाभर प्रख्यात भएको गुरुङले बताए । मच्छीमा भएको झगडामा उनको गर्धनमा खुकुरी प्रहार भएको थियो, ठूलो घाउ लागेको थियो तर बाँचे, खगुलालले भने, आठ धार्नी घिउले सेकेपछि घाउ निको भएको हल्ला थियो । गन्धर्वहरूले मच्छीको घटनाबारे कालो बाख्रो काटीकाटी सारंगीलाई ताँती, जति काट्दा पनि नकाटिने खिमविक्रमको घाँटी भन्ने गीत गाउँदै हिँड्ने गरेको गुरुङले सुनाए । ठूलो घर बनाउन उनले माटो पोलेर इँटा बनाउन लगाएका थिए । त्यतिबेला जिल्लामा कसैले पनि इँटाले घर बनाएका थिएनन् । बांगेसाल र दरभान क्षेत्रबाट बेठ (झारा) मार्फत काठ बोकाएर ल्याइएको थियो । तीनतले घरको माथिल्लो तलासम्म घोडा पुग्न सक्ने बनाइएको छ । माथिल्लो तलामा भान्छाघर छ । काठैकाठको भर्याङ अहिले पनि छ । गाउँ डुलेर आएपछि उनी त्यही भर्याङबाट घोडामै चढेर भान्छाकोठामा पस्थे । त्यो घरमा अहिले उनका ठाहिला छोरा महेन्द्रविक्रम बस्दै आएका छन् । राजा र राणा परिवार बस्नेजस्तो ५५ झ्याले दरबार बनाएको हल्ला त्यसबेला काठमाडौंसम्म फैलिएको थियो । दरबारमा उजुरी परेपछि उनले दुईवटा झ्याल हटाएका थिए । आफ्नो सान राज खानदानजस्तो बनाउन नामको पछाडि राजाहरूले जस्तै विक्रम लेख्न थाले । यसबापत लागेको मुद्दा हारेपछि उनले उतिबेला १ हजार ८४ रुपैयाँ जरिवाना तिरेका थिए । कारबाही भोगे पनि विक्रम लेख्न नछाडेको स्थानीय सुनाउँछन् । ठूलो रकम तिरेपछि उनलाई जुद्धशमशेरले विक्रम लेख्न छुट दिएको भनाइ छ । अहिले खिमविक्रमका शाखासन्तान सबैले विक्रम लेख्दै आएका छन् । माहिला छोरा मोहनविक्रमले त्यसैलाई निरन्तरता दिएका छन् । खिमविक्रमका चारवटी श्रीमती थिए । त्यसबेला उनको घरमा काम गर्नेहरू दर्जनौं थिए । उनको अघिपछि हिँड्ने सहयोगी निकै बलिया र लडाकु स्वभावका थिए, ७५ वर्षीय पूर्णबहादुर जीसीले बताए । गाउँमा बदमासी गर्ने र उनको भनाइ नमान्ने कोही देखे भने उनी नियन्त्रणमा लिइहाल्थे । घरमा मान्छे थुन्ने छुट्टै कोठा बनाइएको थियो, पूर्णबहादुरले भने, त्यो कोठा अझै छ । कोठामा थुनी कोर्रा लगाएर मान्छेलाई ठीक पार्ने गरेको पूर्णबहादुरले बताए । खिमविक्रमका दुईवटा घरका बीचमा ठूलो आँगन छ । त्यही आँगनमा उतिबेला कचहरी बस्थ्यो, उनले भने । शरण मागेर शासनओखरकोटका कीर्तिमान घर्ती क्षत्रीका दुई छोरामध्ये खिमविक्रम जेठा हुन् । ओखरकोटमा मुख्याली गर्दा स्थानीयलाई सताएपछि राजासँग गाउँलेले बिन्ती चढाए । त्यसपछि उनलाई आफ्नै दाजुभाइले गाउँनिकाला गरेका थिए । उनी बांगेमरोढको कौछेमा ठूलीआमाले दिएको जग्गामा शरण लिएर बसे । केही समयपछि यहाँ पनि मुख्याली समाले । त्यसबेला जिल्लाका बडाहाकिमसँग मिलेर उनले कौछे क्षेत्रमा सयौं रोपनी जग्गाजमिन जोडे । जिल्लाका ठूलाबडासँग मीत लगाउने, विवाह गर्ने गरेर सम्बन्ध राखे । गाउँमा राम्रो उब्जनी हुने खेतबारी सबै आफ्नो बनाए । चारपाँच सय मुरी धान भित्र्याउँथे । उनको जग्गाजमिनमा खेतीपाती गर्न ओखरकोट, नारीकोट, बादीकोट, खुङबाट समेत मान्छे जम्मा हुन्थे । सुरुमा शरणमा आएर पछि उनले गाउँमा शासन गरे, स्थानीय दिनबहादुर जीसीले भने, उनका अगाडि त्यसबेला को बोल्नू ! २००९ सालमा गाउँले र खिमविक्रमबीच स्थानीय भ्याकुतेको खेतको स्वामित्व सम्बन्धमा विवाद हुँदा उनले पेस्तोल पड्काएपछि भागदौड मच्चिएको जीसीले सुनाए । उनका अनुसार खिमविक्रमसँग पेस्तोल र बन्दुकहरू प्रशस्त थिए । उनले धनसम्पत्ति भएकाहरूसँग मुद्दा लड्ने र आफ्ना पक्षमा उभिने गरिबलाई अन्नपात बाँड्ने गर्थे । गाउँमा बाटो खन्न स्थानीयलाई श्रममा लगाउँथे । आएनन् भने झारा तिराउँथे ।खिमविक्रमको त्यो बेलाको सान बेग्लै थियो । जिल्लामा कसैको नभएको घर उनैको थियो । चाँदीको थालमा भात र चाँदीको कचौरामा तरकारी खान्थे । उनले प्रयोग गर्ने हुक्का पनि चाँदीकै थियो । मान्छे पस्न सक्ने जत्रा पानी राख्ने रोचे (ठूला गाग्री) दर्जनौं रहेको उनका छोरा महेन्द्रविक्रमले बताए । खिमविक्रमका चार श्रीमतीबाट आठ छोरा छन् । माहिला मोहनविक्रमलाई उनले काठमाडौं लगेर पढाएका थिए । सहरमा पढेर फर्किएपछि मोहनविक्रमले बुबासँगै विद्रोह गरे । घरमा रहेको भकारी फोरेर गरिबलाई अन्न बाँड्न थाले । मोहनविक्रम र खगुलालको अगुवाइमा जिल्लामा पहिलोपटक रातामाटामा कम्युनिस्ट पार्टीले श्रमशिविर चलायो । त्यस शिविरलाई भने खिमविक्रमको साथ रहेको मोहनविक्रम बताउँछन् । बुबा सुरुमा सामन्ती हुनुहुन्थ्यो, उनले कान्तिपुरसँग भने, त्यसैले मैले विद्रोह गरेँ । पछि प्रगतिशील हुँदै जानुभयो । ६१ वर्षको उमेरमा क्यान्सर लागेर खिमविक्रमको मृत्यु भएपछि उनका छोराहरू अलगअलग भएका थिए । बुबाले प्रयोग गर्ने सामान हामी अलग हुँदा बाँडेर बिक्री गर्यौं, ठाहिला छोरा महेन्द्रविक्रमले भने, केही अझै बाँकी छन् । भान्छाकोठा बेग्लै थियो । खाना पकाउने पण्डित (बाहुन) राखेका थिए । आमाहरूलाई काम गर्नुपर्ने थिएन, महेन्द्रले भने, काम गर्ने नोकरचाकर धेरै हुन्थे । खिमविक्रमकले मुद्दामामिला गरेर काठमाडौंबाट पाल्पाको बाटो हुँदै प्यूठान फर्कंदा गुल्मीबाट विवाह गरेर कान्छी श्रीमती भित्र्याएका थिए । म मामाघरमा थिएँ, वसन्तकुमारी जीसीले भनिन्, गाउँभरिका केटीहरू जम्मा गराएर मलाई रोजेर ल्याउनुभएको हो । दुलही बनाएर बोकेर ल्याएको तामदान अझै सुरक्षित रहेको उनले बताइन् । ८५ वर्षीया वसन्तकुमारी मच्छीमा छोरा हरिविक्रमसँगै बस्दै आएकी छन् । खिमविक्रमका माहिला छोरा मोहनविक्रमकी कान्छी श्रीमती दुर्गा पौडेल प्यूठानबाट संघीय सांसद छिन् । घाहिला छोरा राजेन्द्रविक्रमकी श्रीमती पवित्रा जीसी झिमरुक गाउँपालिकाको उपाध्यक्ष हुन् ।"
"बसूँ जोखिम, फर्कूं झनै जोखिम","(काठमाडौं)  चीनमा नोवल कोरोना भाइरसको संक्रमण व्यापक भएपछि घर फर्कन चाहने त्यहाँका नेपालीले सरकारबाट विशेष विमानको व्यवस्थासहित सहयोगको पहल नभएकामा दुःखेसो गरेका छन् । कतिपय विद्यार्थीले भने चीनमै आफूहरू सुरक्षित रहेकाले फर्कन नचाहेको जनाएका छन् ।स्वास्थ्य मन्त्रालयका एक अधिकारी ले नेपालमा स्वास्थ्य परीक्षण, उपचारलगायतको उचित व्यवस्थापन नभऐसम्म चीनबाट आफ्ना नागरिकलाई फर्काउन सम्भव नरहेको बताए । हामीकहाँ आईसीयूसहितको आइसोलेसन वार्ड निकै कम छन् । संक्रमण विस्तार भए रोक्न सकिने स्थिति छैन, उनले भने । चीनबाट एकैपटक विद्यार्थी ल्याएर चिकित्सकीय सहायतासहित आइसोलेसनमा राख्न सक्ने क्षमता यहाँ नरहेको ती अधिकारीको भनाइ छ । नोवल कोरोना भाइरसको संक्रमण सुरु भएको चीनको वुहान बाहिरका सहरहरूमा अध्ययन गर्ने नेपाली विद्यार्थीलाई त्यहाँका कलेजहरूले तत्काल घर फर्कन प्रोत्साहन गरिरहेका छन् । क्यापिटल मेडिकल कलेज, बेइजिङमा एमडी गरिरहेकी डा नीति श्रेष्ठले भने उतै सुरक्षित अनुभव गरिरहेको बताइन् । फर्के एयरपोर्ट, ट्रान्जिट, हवाईजहाज आदिमा संक्रमणको जोखिम हुन्छ, उनले भनिन्, घर पुगे पनि दुई साता आइसोलेसनमै बस्नुपर्छ । डा नीतिले संक्रमणको लाक्षणिक उपचार गरिने भएकाले उच्च गुणस्तरको उपकरण र विज्ञतासहितको आधुनिक अस्पताल भएको ठाउँमा सुरक्षित भइने बताइन् । उनका अनुसार वुहानमा नेपाली विद्यार्थी क्वारेनटाइनको स्थितिमै छन् । चीनमा पढेका विद्यार्थीको संगठन अरनिको समाजका उपाध्यक्ष एवं नेपाल मेडिकल काउन्सिलका सदस्य डा मनोजमान श्रेष्ठले आफूहरू नेपाली विद्यार्थीलगायतसँग निरन्तर सम्पर्कमा रहेको बताए । वुहानबाहेक ग्वाङझाउ, बेइजिङ, छेङदुलगायत सहरमा बस्ने विद्यार्थीलाई स्थानीय निकायले घर फर्किने भए फर्के हुन्छ भन्दै फर्किने प्रक्रियाबारे जानकारी दिने गरेका छन्, उनले भने । डा श्रेष्ठका अनुसार चीनमा करिब ५ हजार नेपाली विद्यार्थी छन् । वुहानमा चीन सरकारले विशेष निगरानी राखेकाले त्यहाँ रहेका नेपालीलाई बाहिर जान दिइएको छैन । नेपाल सरकारले आग्रह गरे मात्र त्यहाँका विद्यार्थीलाई घर फर्कन दिइने डा श्रेष्ठ बताउँछन् । छेङदुबाट १६ जना नेपाली विद्यार्थी शुक्रबार घर आइपुगेका छन् । एयर चाइनाले विद्यार्थीलाई बेइजिङकाठमाडौं उडानमा करिब ३५ हजार रुपैयाँ लिने गरे पनि हिमालय एयरलाइन्सले धेरै बढी भाडा लिने गरेको दुखेसो विद्यार्थीले गरिरहेको डा श्रेष्ठले बताए । कलेजले विदेशी विद्यार्थीलाई सम्भावित संक्रमण रोक्न कोठा बाहिर ननिस्कन भनेका छन् । भाइरसको उद्गमस्थल वुहानमा सबैभन्दा बढी कडाइ गरिएको छ । यो भाइरस बाफबाट सर्ने भएकाले जोखिममा भएका होस्टेलहरूमा सेन्ट्रल हिटिङ सिस्टमसमेत बन्द गरिएको छ । वुहानमा रहेकाहरू बढी चिन्तामा छन् । आमाबुवा चिन्तित हुनुहुन्छ । घर फर्किंदा केही भयो भने उपचारमा समस्या पर्छ, चिकित्साशास्त्रमा अध्ययनरत एक विद्यार्थीले भने । अर्का विद्यार्थीले चीनमा उच्च सतर्कता अपनाइएको जानकारी दिए । यहाँ समस्या देखिए तुरुन्त उपचार हुन्छ, स्वास्थ्य निकायमा अत्याधुनिक सुविधा छ, ती विद्यार्थीले टेलिफोनमा भने ।"
मछिन्द्र र एपीएफको दाउ,आजका खेलथ्रीस्टारविरुद्ध सरस्वती१२ः ०० बजेएपीएफविरुद्ध मछिन्द्र१५ः ०० बजेदशरथ रंगशाला१७ माघ २०७६
ग्रेट हिमालयको बृहत् एकेडेमी,"(काठमाडौं)  वाईवाई ग्रेट हिमालय क्रिकेट एकेडेमीले बृहत् योजनाका साथ ललितपुरको हात्तीवनमा नयाँ क्रिकेट एकेडेमी विस्तार गरेको छ । ७ वर्षअघि काठमाडौंको सिनामंगलबाट सुरु गरेको ग्रेट हिमालयको शान्तिनगर गेटमा अर्को शाखा रहेको छ । ग्रेट हिमालयका अध्यक्ष सुदिप शर्माले ललितपुरमा शुक्रबार सुरु एकेडेमीलाई प्रमुख बनाई अन्यलाई शाखाका रूपमा बिस्तार गरिने जनाए । ४ रोपनी जग्गामा फैलिएको एकेडेमीमा फुटसल पनि रहेको छ र यसको लागत १ करोड २५ लाख भइसकेको उनी जनाउँछन् । २० जना क्रिकेटरलाई आवासीय सुविधा दिई नयाँ एकेडमी सुरु गरिएको उनले बताए । ललितपुर जिल्ला २ का प्रदेश सभा सदस्य माधव पौडेल र सिजी ग्रुपका कार्यबहाक महाप्रबन्धक लालबाबु प्रसादले शुक्रबार एकेडेमीको उद्घाटन गरे । महालक्ष्मी नगरपालिका प्रमुख रामेश्वर श्रेष्ठ र नेपाल क्रिकेट संघका कोषाध्यक्ष रोशन सिंहले एकेडेमीलाई आफु आवद्ध संस्थाको पनि साथ रहने जनाए । एकेडेमीले चाँडै नै दुईदिवसीय क्रिकेट आयोजना गर्न लागिएको र त्यसमा अर्किड इन्टरनेसनल कलेजको साथ रहने शर्माले बताए । साथै ग्रेट हिमालयले चितवनमा निर्माणाधीन गौतम बुद्ध अन्तर्राष्ट्रिय रंगशालाका लागि एक लाख रुपैयाँ सहयोग गरेको छ । ग्रेट हिमालयका अध्यक्ष शर्माले धुर्मुससुन्तली फाउन्डेसनका सचिव पुरुषोत्तम हुमागाईंलाई सहयोग चेक प्रदान गरेका थिए । एकेडेमीमा जगत टमाटा, श्यामसन जंग थापा, रुपेश श्रीवास्तव लगायत प्रशिक्षक छन् । राष्ट्रिय टोलीको पनि प्रशिक्षक रहिसकेका टमाटाले यति राम्रो सेट भएको एकेडेमी आफूले नेपालमा धेरै कम देखेको जनाउँदै एकेडेमीमा जति सिकिन्छ, त्यो माथिल्लो स्तरमा गएर सिक्न गाह्रो हुने बताए । ग्रेट हिमालयमा प्रशिक्षण लिएका इसान पाण्डे राष्ट्रिय खेलाडी भइसकेका छन् । त्यस्तै एकेडेमीका उत्पादन सागर ढकाल, अभिषेक बस्नेत, हिमान्सु दत्ता, प्रकाश विष्ट, विवेक यादव, प्रशान्त सिंह, विशाल पटेल लगायतले विभिन्न उमेर समूहबाट खेलिसकेका छन् ।"
वीरगन्ज स्टार्स र डीसीसी विजयी,"वीरगन्ज (कास) वीरगन्ज प्रिमियर लिग (बीपीएल) मा शुक्रबार वीरगन्ज स्टार्स र डीसीसी विजय भए । स्टार्सले ड्रागेन्स अफ साहिब दरबारलाई ४४ रनले पराजित गर्यो । वीरगन्जको नारायणी क्रिकेट मैदानमा टस जितेको वीरगन्जले २० ओभरमा ४ विकेटको क्षतिमा १ सय ५२ रन बनायो । हासिम अन्सारीले ३४ बल खेल्दै एक चक्का र तीन चौका प्रहार गर्दै ४६, विशाल सुशलीङले ४४ र हरिशंकर साहले ३५ रन बनाए । ड्रागेन्सका नन्दन यादवले २ र अनिल कुमार साहले १ विकेट लिए । ओपनर रवि कुमार साहले ३८, समिर नेपाल २७ र एमडी समिर १६ रन बनाए पनि ड्रागन्सले ९ विकेट गुमाई १ सय ८ रन मात्र बनाउन सक्यो । हरिशंकर, बाबुजान अन्सारी र प्रदीपकुमार पासवानले २२ विकेट लिए । डीसीसी वीरगन्जले केआईईसीलाई ६ विकेटले पराजित गर्यो । टस जितेर ब्याटिङ गरेको केआईईसीले ६ विकेट गुमाएर एक सय ३५ रन बनायो । रामनरेश गिरीले ६१, अविनाष कर्णले ३२ र ट्रित राज दासले १४ रन बनाए । डीसीसीका अभिनाष कर्णले ४ ओभरमा १२ रन खर्चेर ४ विकेट लिए । सैफुल्लाह अन्सारी र साहिल हवारीले ११ विकेट लिए । ओपनर एमडी सोनु अन्सारी ३८, सैफ अलि हवारी ३३ र सम्साद अलि मन्सुरी ३० रनको योगदानले डीडीसीले २ बल अगावै लक्ष्य हासिल गर्यो । केआईईसीका रामनेरश गिरी र अल्फाज मन्सुरीले ११ विकेट लिए । डीसीसीका अभिनाश कर्ण म्यान अफ दि म्याच भए ।"
हिसान स्पोर्टस् मिट,"त्यसैगरी क्रिकेटतर्फ कोसीले ग्रिनल्यान्ड कलेजलाई ३३ रनले हराउँदै उपाधि हात पारेको हो । पहिला ब्याटिङ गरेको कोसीले निर्धारित ओभरमा ८ विकेट गुमाउँदै ११७ रनको योगफल तयार गर्दा म्यान अफ दि फाइनल सोनु मण्डलले ३५ निरज यादवले २३ र कालीचरण यादवले १४ रनको योगदान गर्दा ग्रिनल्यान्डका प्रशान्त सिंह र मनोज यादवले समान दुई दुई विकेट झारे । जवाफमा ब्याटिङ गरेको ग्रिनल्यान्ड ८ ओभरमा समेट्दै ८४ रनमा सीमित हुँदा कोसीका विशाल मण्डल, सुभाष यादव र श्रवण किस्कुले समान दुई दुई विकेट झारे । प्रतियोगितामा एभरेष्ट पथरीका अकाश खत्री उत्कृष्ट खेलाडी कोसीका सोनु मण्डल उत्कृष्ट ब्याट्स म्यान र सुभाष यादव उत्कृष्ट बलर घोषित भए । १ सय १८ रनको लक्ष्य पछ्याएको ग्रिनल्यान्डले निर्धारित ओभरमै ८ विकेट गुमाई ८४ रनमा सीमित भयो । ग्रिनल्यान्डका साकिव हकले १६ बनाउँदा राहुल गुप्ताले १३ रन बनाए । कोसीका श्रवण किस्कु, सुवास यादव र विशाल मण्डलले समान २२ विकेट लिँदा उदयशंकर यादवले १ विकेट लिए । प्रतियोगिताको उत्कृष्ट खेलाडी पथरी एभरेस्टका आकाश खत्री घोषित भए भने उत्कृष्ट ब्याट्सम्यान कोसी क्याम्पसका सोनु मण्डल हुँदा उत्कृष्ट बलर कोसीकै सुवास यादव घोषित भए । छात्रा भलिबलको उपाधि पनि कोसी मल्टिपलले जितेको छ । उसले लडबुद्ध कलेजलाई २५१६,२१२५,२५१९,२६२८ र १८१ सेटले हराउँदै उपाधि हात पारेको हो । त्यसैगरी छात्र भलिबलको उपाधि पनि कोसीले लर्डबुद्धलाई २५११ , २९२७ र २५१७ सेटले हराउँदै हात पारेको छ ।"
एसिया कप छनोटलाई नेपाली टोली,"काठमाडौं (कास) एसिया कप छनोटको रुपमा रहने एसीसी इन्ट्रन रिजन पुरुष सिनियर ट्वान्टी२० क्रिकेट प्रतियोगितालाई नेपाल क्रिकेट संघ (क्यान) ले १८ खेलाडी सम्मिलित प्रारम्भिक टिम घोषणा गरेको छ । वसन्त रेग्मी र शरद भेषावकरलाई यसपटक पनि ट्वान्टी२० टोलीमा राखिएको छैन । शेर मल्ल पहिलोपल्ट बन्द प्रशिक्षणमा परेका छन् । भुवन कार्कीले लामो समयपछि अन्तिम १८ मा पुनरागमन गरेका छन् । मार्च महिनामा थाइल्यान्डमा हुने प्रतियोगिताका लागि १४ सदस्यीय अन्तिम टिमको घोषणा हुनेछ । प्रशिक्षक र टिम म्यानेजरको नाम उल्लेख गरिएको छैन । नेपालले थाइल्यान्ड, सिंगापुर र मलेसिया रहेको समूहमा प्रतिस्पर्धा गर्नेछ । अर्को समूहमा भुटान, चीन, म्यानमार र हङकङ छन् । समूहको शीर्ष २ टोलीले सेमिफाइनल खेल्नेछन् । प्रतियोगिताको फाइनलमा पुग्ने दुई टोलीले अगस्टमा मलेसियामा हुने एसिया कप छनोटमा खेल्नेछ । प्रारम्भिक नेपाली टोली ः ज्ञानेन्द्र मल्ल (कप्तान), पारस खड्का, दीपेन्द्रसिंह ऐरी (उपकप्तान), आरिफ शेख, विनोद भन्डारी, सन्दीप लामिछाने, करण केसी, अविनाश बोहोरा, कुशल मल्ल, पवन सर्राफ, सन्दीप जोरा, भुवन कार्की, सुशन भारी, किशोर महतो, लोकेश बम, शेर मल्ल, कमलसिंह ऐरी र रोहित पौडेल ।"
भरतपुरको विजयी सुरुवात,"चितवन (कास) नारायणगढ क्याम्पाचौरमा शुक्रबारबाट सीएमसी चितवन प्रिमियर लिग (सीपीएल) टी२० क्रिकेट प्रतियोगिता सुरु भएको छ । पहिलो खेलमा भरतपुर गुर्खाजले इच्छाकामना वारियर्सलाई सुपर ओभरमा हरायो । टस जितेर ब्याटिङ रोजेको भरतपुरले २० ओभरमा आठ विकेट गुमाएर १ सय १४ रन बनायो । इच्छाकामना २० ओभर नै खेले पनि सवै विकट गुमाएर १ सय १४ रन मात्रै बनाउन सक्यो । सुपर ओभरमा इच्छाकामनाले जम्मा बनाएको ३ रन भरतपुरले सजिलै पार गर्यो । म्यान अफ द म्याच भरतपुरका बलर किर्जन गुरुङले ३ ओभर बलिङ गर्दै तीन विकेट लिए । प्रतियोगिता अन्तर्गत शनिबार मध्यान्ह १२ बजे माडी टाइगर्स र सौराहा स्यान्ड्स भिड्ने छ । नारायणी एड्भर्टाइजिङको आयोजनामा भएको प्रतियोगिता माघ २५ गतेसम्म चल्ने छ र चितवनका ५ टिमहरू भरतपुर, सौराहा स्यान्ड्स, राप्ती र्यापिडस, माडी टाइगर्स र इच्छाकामनाको सहभागिता छ । सहभागी टिमले दुई जना राष्ट्रिय खेलाडी (अन्डर १९) र तीन जना स्थानीय खेलाडी अनिवार्य राख्नुपर्नेछ । विजेताले दुई लाख रुपैयाँसहित ट्रफी तथा उपविजेताले एक लाख रुपैयाँ पाउने छ । प्रतियोगिताको उत्कृष्ट खेलाडी, उत्कृष्ट बलर, उत्कृष्ट ब्याट्सम्यान र उत्कृष्ट अलराउन्डरले पनि पुरस्कार प्राप्त गर्नेछन् । प्रतियोगिताका उत्कृष्ट तीन खेलाडीलाई नेपालकै सबैभन्दा ठूलो व्यवसायिक लिग एभरेस्ट प्रिमियर लिग (इपीएल) को टिम चितवन टाइगर्सबाट खेल्न पाउने व्यवस्था मिलाइएको आयोजकले जनाएको छ । चितवन क्रिकेट संघ सहआयोजक रहेको यस किसिमको लिग चितवनमै पहिलो पटक आयोजना भएको हो । पाँच टिम सहभागी प्रतियोगिताको उद्घाटन राष्ट्रिय खेलकुद परिषद्का सदस्य सचिव रमेशकुमार सिलवालले गरे ।"
दर्शनशास्त्र चपाइरहेको ढाडेमुसो,"५फेरि मौसम बिग्रियो । किनकि पश्चिमको भूमध्यसागरबाट आएको बादल फेरि बर्सिन थाल्यो । किनकि ढाडेमुसाले मेरो दिमाग बेस्सरी चाटेको थियो । किनकि । किनकि । किनकि ।तर, यो घटनापछि मेरी पत्नी धेरै शालीन र मायालु भएकी थिइन् । मैले धन नकमाए पनि मैले कमाएका किताबप्रति उनको अगाध प्रेम थियो । त्यो प्रेमलाई ढाडेमुसोले धज्जी उडाएको थियो धुजाधुजा च्यातेर ।भयो पिर नगर बुबा ! त्यो कुन किताब थियो, फेरि किने भैगो, उनले अपूर्व सान्त्वनाको भाका हालेर भनिन् ।म त्यो किताबको कारण पिरिएको होइन, मैले भनें ।केको कारण पिरिएको त ?यो ढाडेमुसोले गर्दा फेरि केही आत्मा मसित चिढिने भए ।कसका आत्माहरू ?सधैं भाट बन्न तम्तयार पोइट लरेट हरूका आत्माहरू । तिनका बकमफुसे किताबलाई बाउन्नपल्ट किन्ने स्तरहीन पाठकहरूका आत्माहरू । अनि कविहरूलाई भाट बनाउन पल्केका महाराजा, महारानी र प्रधानमन्त्रीहरूका आत्माहरू । यस्तै यस्तैहरू ।भन्दाभन्दै विषादले मेरो अनुहार कालो भयो ।मेरो कुरा सुनेपछि पत्नी चुप भइन् तर यसबखत उनको अनुहारमा मप्रति प्रेम, अनुराग र करुणाको बाक्लो रङ पोतिएको थियो ।"
मिरायमिभानको बालसंसार,"तारानाथ शर्मा उर्फ टीएन सरको पातालमा छु म, वासिङ्टन डीसी नजिकको सुन्दर भर्जिनिया प्रदेशमा । यहाँको मौसम र महामहिम प्रेज्डेन्ट डोनाल्ड ट्रम्पको कुनै भर छैन । हिजो बिहान म उठ्दा तापक्रम ५० डिग्री फरेनहाइट थियो, आज बिहान म उठ्दा यो लहडी नाथे स्वाट्टै २५ डिग्री फरेनहाइटमा झरेछ । अहिले दिउँसोपख बाहिर टन्टलापुर घाम लागेको छ र सँगसँगै पतझडकालीन सिक्रा रूखका हाँगा सुइँसुइँ हल्लाउने गरी हावा चलेको छ । कति राम्रो घाम लागेको छ भनेर घुम्न यसो बाहिर निस्कन खोज्यो, खडेखडे बरफजाम भइने खतरा छ । यता लहडी, अनिश्चयी र असंगत मौसमको यो ताल छ, उता महामहिम डोनाल्ड ट्रम्पबाट कुन बेला के आज्ञा हुने हो पूर्वानुमान गर्न सदैव असम्भव छ । गजब छ बा, आफ्नो थातथलोदेखि अति दूर यो पाताललोकमा मौसमअनुसारका महामहिम डोनाल्ड ट्रम्प छन्, महामहिम डोनाल्ड ट्रम्पअनुसारको मौसम छ । यिनको यो विछट्टको आपसी सम्बन्धबारे यसो गम खान खोज्दा मेरो गम नै वाङ खान्छ । हेर्नोस् न, यी लडहीद्वयको यो क्या विचित्रको मिल्ती ! यी बेतालका तत्त्वको यो के तालको साइनो ? के मौसमको लहडी प्रकृतिले मानव मनोविज्ञानमा प्रत्यक्ष रूपले प्रभाव पार्छ ? मलाई थाहा छैन । अथवा के शासकको लहडी प्रवृत्तिले मौसममा प्रत्यक्ष रूपले प्रभाव पार्छ ? मलाई यो पनि थाहा छैन । लाग्छ, म अहिले अबोधगम्य उत्तरआधुनिक रहस्यले भरिपूर्ण पातालमा छु, वासिङ्टन डीसी समीपको मनोरम भर्जिनिया प्रदेशमा ।मेरो सुविचारित एवं सुनियोजित दिनचर्यामा यो अनिश्चियी मौसम र महामहिमको यो अनिश्चयी लहडबाजीले खासै फरक पारेको छैन । न्यानो ठाउँमा इनडोर प्रातः लमक् गर्नलाई नजिकै विशाल मल छ । हुनलाई यो कृत्रिम ठाउँको कृत्रिम लमक् हो, तथापि सुखम्दुःखम् मेरो काम चलेकै छ । तीनमहिने पाताल बसाइमा गर्न फिनिक्स प्रकाशनले मलाई आफ्ना समग्र रचना दाहोर्याउने डंगुर गृहकार्यको भारी बोकाएको छ । त्यसो त गृहकार्यको मेरो अर्को आइटम पनि छ । हुनुसम्म आकर्षक, रुचिकर र मनोहारी आइटम हो यो । यहाँ भर्जिनियामा मेरा छोराबुहारीपट्टिका एक नातिनी र एक नाति छन् । नातिनी मिराय तीन वर्ष पुगेर चार वर्ष लागी, नाति मिभान तीन महिना पुगेर चार महिना लाग्यो । जीवनका यी कलिला मुनाको आपसी नाता जति अनुरागपूर्ण छ, त्यति नै द्वन्द्वयुक्त पनि छ । यिनको यो नाताको बालसुलभ अनुरागमा स्वाभाविक डाहा मिसिएको छ । म अहिले यी चिचिलाको यो जटिल नाताको अहोरात्र साक्षी भएको छु । त्यसो त म यो नाताको साक्षी, रेफ्री र द्वन्द्व समनकारी कार्यको सहजकर्ता अभिभावक पनि भएको छु । यी नातिनीनातिको चञ्चल स्वभाव, यिनको नित्य स्फूर्ति, यिनको हर्दम् क्रियाशीलता, यिनको पलपलको दाबी र घुर्की एवं यिनको क्षणक्षण बदलिँदो मनोभावलाई नजिकबाट नित्य नियाल्नु जीवनको अति रोचक पाठशालाको शिक्षार्थी बन्नु हो । पातालमा मलाई अहिले यस्तो शिक्षार्थी बन्ने विरल सुयोग प्राप्त भएको छ । उसो त म यिनको सेवकको भूमिकामा पनि छु । जस्तो तस्तो सेवक होइन, पलपल हजुरको आज्ञाकारी टाइपको निहुरीमुन्टी सेवक । यिनले उठ् भने म उठ्छु, यिनले बस् भने म बस्छु । यिनले बोक् भने म बोक्छु, यिनले चुप् भने म चुप लाग्छु । मैले सप्रेम नतमस्तक भई राजीखुसीले यिनको तानाशाही स्वीकार गरेको छु । अर्को विकल्प भए पो !भाइ मिभान जन्मिनुअघि दिदी मिरायको जीवनमा सबै कुरा ठीकठाक थियो । उसलाई नपुग्दो केही थिएन । बा सिंगै उसका बा थिए । आमा सिंगै उसकी आमा थिइन् । ऊ जे माग्थी, त्यो ऊ खुरुक्क पाउँथी । खान्की माग्यो, पलभरमै खान्की हाजिर । खेलौना माग्यो, तत्काल खेलौना ट्याक्क । मायाममता माग्यो, हर्दम् मामाममता सदर । आमाबा दुवैका काख सिंगै उसका थिए । उसका, उसका र उसका मात्र । म नेपालबाट बिजुली पर्दामा सोध्थेँ, मिरु, आमाको पेटमा के छ ? प्रश्न भुइँमा खस्दा नखस्दै ऊ हत्तपत्त भाइ भन्थी । त्यो ठूलाले भनेको सुनेर उसले थपक्क नक्कल गरेको यान्त्रिक उत्तर थियो । पछि एक राति मिरायका आमाबा एकाएक गायब भए । मिरायका आमापट्टिका हजुरबाहजुरआमाको घर नजिकै छ, तिनले उसलाई त्यहीँ लगे । ऊ रोई, ऊ कराई, ऊ चिच्याई । रुँदै बज्यैलाई उसले सोधी, मेरो पापा खोई ? मेरो माम्मु खोई ? बज्यैले भनिन्, तिम्रा पापामाम्मु भाइ लिन गाछन् । कहाँ ? अस्पतालमा । आमाको पुस्टिएको पेटमा भाइ छ भन्थे । त्यही भाइ लिन गएका होलान् भनेर मिरायले पत्याई । समस्याको जटिलता उसको बालसुलभ सरल सोचाइको सीमाभन्दा धेरै परको कुरा थियो ।एकाध दिनपछि पापामाम्मु घर फर्के । मिरायले देख्दा माम्मु ओछ्यानमा लमतन्न सुतेकी थिइन् । उनको शृष्क अनुहार डम्म फुलेको थियो । उनका टाउकामा नातो बाँधिएको थियो । उनको छेउमा स्यानो भाइ लुगामा गुटुमुटु भएर मस्त निदाएको थियो । न्यास्रिएकी मिरायले सदाझैँ आफ्नी माम्मुलाई छुन खोजी । र, उसले माम्मुसँग लाडिन र माम्मुको जीउमा टाँसिएर सुत्न रहर गरी । माम्मुलाई ऐय्या भाछ भन्दै ठूलाले उसको बाटो छेके । ऊ भाइनेर जान खोजी । ए ए, भाइ सानो छ, छुनु हुँदैन भन्दै फेरि पनि ठूलाले उसको बाटो छेके । पापाले मिरायलाई बोक्यो, मुसार्यो, म्वाई खायो र यसरी गर्नुविधि फकाइफुलाइ गर्यो । माम्मुको काखको न्यास्रोले हुरुक्क भएकी मिराय मरिगए फकिइन । ऊ रोई, ऊ कराई, ऊ चिच्याई । छोरीको मर्मान्तक चीत्कार सुनेर माम्मुका गहभरि आँसु आए । बेचैन र व्याकुल छोरीले त्यो देखिनँ । उसलाई चाहिएको माम्मुको काख थियो । काख, काख र काख मात्र । तर, माम्मुको काखसम्म जाने उसका सबै बाटा बडो निर्ममता साथ बन्द गरिएका थिए ।हिजोसम्म माम्मुको सिंगो काख मिरायको थियो, अहिले त्यो सिंगै खोसियो । हिजोसम्म सबै आँखा मिरायमाथि एकाग्र हुन्थे, अहिले ती जम्मै आँखा मिभानमा सरे । एउटा आउँछ, बडो उत्सकता साथ भाइलाई हेर्छ । अर्की आउँछे, अहा कति राम्रो ! भनेर भाइकै तारिफ गर्छे । मिरुलाई माम्मुको ममतामयी काखले बिर्स्यो । मिरुलाई सेरोफरोका सारा आँखाले बिर्से । मिरुको ममताको संसारमा पहिरो गयो र उसको जीवनमा भयानक संकट सुरु भयो । ऊ त्यसैत्यसै विह्वल, अर्धविक्षिप्त र मर्माहत भई । तर त्यो संकट, त्यो वेदना र त्यो औडाहा व्यक्त गर्न पुग्ने भाषा ऊसँग थिएन । अकथनीय कष्टको यो अव्यक्त अवस्थाले उसको संकट, वेदना र औडाहा झनै बढाइदियो ।माम्मुको काख खोसियो र पापाको काख मिरुको भागमा पर्यो, त्यो पनि आधा मात्र । मिरुलाई सकेसम्म माम्मुको काखको अभाव महसुस हुन नदिन उसको पापाले सक्दो यत्न गरे । उनले उसलाई काँधमा बोकेर घुमाए, उनले आफू घोडा घएर उसलाई ढाडमा चढाए, उनले उसलाई मन पर्ने गीत सुनाए, उनले उसलाई आइप्याड खेल्न दिए, उनले उसलाई बालसाइकल किनिदिए, उनले उसलाई चिडियाखानामा लगे, उनले उसलाई पुष्पवाटिका विचरण गराए, उनले उसलाई मलमा केटाकेटी खेल्ने ठाउँमा पुर्याए, उनले उसलाई चकलेट, स्याउ, केक टक््रयाए । तर, मिरुले रुँरुँ लाग्ने बोलीमा घरीघरी माम्मु भन्न छाडिन । उसको अबोध एवं कोमल बालहृदयमा चस्को परेको थियो । र, त्यो चस्कोको आघातले उसको मूल सातो उडेको थियो ।एकाध हप्ता त्यत्तिकै बिते । अब भने भाइ मिभानका आँखा राम्रैसँग खुले । माम्मु पनि हल्का तङ्रिइन् । एक दिन भाइ मस्त निदाएको थियो । माम्मुले बसीबसी मिरुलाई अंकमाल गरिन्, उसको कपाल मुसारिन्, उसलाई म्वाई खाइन् । मिरु सबै सञ्चित वेदना आँसुमा पोखेर चित्त दुःखाउँदै हिक्कहिक्क रोई । तर, पलभरमै उसको चञ्चल रोदन कोमल ओठबाट अलप भयो । अनि उसले भाइका गाला मुसारी । भाइका आँखा घोल्चिस् नि भन्दै माम्मुले दिदीलाई चनाखो बनाइन् । दिदीले भाइका गालामा म्वाईं खान खोजी । भाइको निद्रा टुट्यो र उसले धमिला आँखा खोल्यो । फुर्किँदै मिरुले मेरो भाइ भनी । र, यसरी उसले फुच्ची ददीको नाताले आफ्नो झनै फुच्चे भाइको अभिभावकत्व ग्रहण गरी ।समयले सबै पीडा र औडाहालाई मत्थर पारिदिन्छ । समयक्रममा मिरुको पीडा र औडाहा पनि तैबिसेक मत्थर भयो । मातृप्रेमको क्षेत्राधिकार हरण भएको कठोर यथार्थसँग आँसुका घुट्का पिउँदै उसले सम्झौता गरी । अथबा भनूँ अब यी हरिपहरूसँग नसकिने भो भनेर उसले लत्तो छाडी । आफ्नै सुरले र आफ्नै तजबिजले मायाको अंशबन्डा गर्दै बालसुलभ तोते बोलीमा उसले भनी, नाना र दादा मिभानका, माम्मु र पापा मेरा । मिरुको भाषामा नाना र दादा माने आमापट्टिका बज्यै र बाजे हुन् । भाइ मिभान दिदी मिरायको कहालीलाग्दो क्षति, अथाह पीडा र चर्को डाहाप्रति सर्वथा अन्जान छ । हो, मिरायाको मर्का साँच्ची नै भयानक हो, तर यसमा मिभानको रत्तिभर दोष छैन । माम्मुको अँध्यारो गर्भगृह साँघुरो भयो, र फराकिलो ठाउँको खोजीमा उसले बाहिर निस्केर उज्यालो र विराट् धरती स्पर्श गर्यो । उसको अस्तित्वको रक्षा गर्नु उसलाई जन्म दिने माम्मुको अनिवार्य कर्तव्य थियो । असलमा यो कर्तव्यभन्दा पनि माम्मुको कत्रा दुःखले गरेको आफ्नो सिर्जनाप्रतिको प्रगाढ मोहद्वारा प्रेरित सांसारिक धर्म थियो । मिभानका अगाडि उसले गर्नु, देख्नु, सुन्नु र भोग्नुपर्ने सिंगो जीवन थियो । त्यसैले विरल संयोगले पाएको एकबारको मूल्यवान् प्राण धान्न ऊ सहज अन्तश्चेतनाबाट प्रेरित भई माम्मुको दूध चुस्न थाल्यो । दूध चुस्दा माम्मुको काख त यसै पनि ओघटिने नै भयो । बस्, मिभानको यही अबोध काख ओगटाइ मिरायको अति प्यारो काखको हरण भइदियो । र, यहीँबाट सुरु भयो मिरायको शब्दातीत दुःखको अल्पकालीन कथा ।तीन महिनाको मिभान धेरै कुरा बुझ्छ तर ऊ आफूले बुझेका कुरा अरूलाई बुझाउन सक्दैन । ऊ के के, के के भनिरहन्छ । उसले केही भन्यो भन्ने बुझिन्छ, भनेको के हो त्योचाहिँ बुझिँदैन । उसँग लगभग निराकार भाव छ, त्यो भावलाई उनेर बुन्ने साकार शब्द उसँग छैन । माया गरेको र हेँला गरको ऊ प्रस्टै बुझ्छ । आफूलाई प्राप्त हुने स्पर्श ममतायुक्त हो कि तिरष्कारयुक्त, त्यो पनि ऊ राम्रैसँग बुझ्छ । ऊ आफूसँग बोल्ने मानिसको स्वर र मुद्रामा अन्तर्निहित करुणा वा क्रोधको पनि राम्रै छनक पाउँछ । तर फसाद छ, शैशवकालीन जीवनको यो समस्त अनुभूति र बोधलाई अर्थपूर्ण अभिव्यक्ति दिने भाषाको उसलाई दुःख छ ।मिभानका लागि दुई चीज सर्वाधिक प्रिय छन् । ती हुन् आवाज र प्रकाश । यी जीवनबोध गर्ने र जीवनयात्राको बाटो पहिल्याउने उसका दुई जादूगरी अस्त्र हुन् । आफ्नो वरिपरि चाइँचुइँ र गाइँगुइँ आवाज सुनुन्जेल ऊ सुरक्षित र ढुक्क महसुस गर्छ । सके ऊ सोच्दो हो, म एक्लो छैन । प्रियजनहरूले मलाई बिर्सेका छैनन् । दिदी मिरायको जन्म दिन थियो । जन्म दिनको उत्सव मनाउन उसको नजिकका पाँचसातजना बालसखासखीहरू निम्त्याइएका थिए । उत्सवी थलो घण्टौँसम्म गाइँगुइँ र गुनगुनले नित्य गुन्जायमान भयो । र, मिभान करिब तीन घण्टासम्म सु नभनी, काख नभनी, भोक नभनी स्यानो भुइँ कोक्रोमा हात र खुट्टाले हावालाई लगातार गोद्दै चुपचाप सुतिरह्यो । मिभानलाई डरमर्नु हुने गरी मन नपर्ने सन्नाटा हो, सघन सन्नाटा । उसको वरिपरि जब सन्नाटा छाउँछ, सायद ऊ ठान्छ, मलाई सबैले बिर्से । म फगत एक्लो र बेसहारा भएँ । यस्तोमा ऊ तर्सिँदै र अताल्लिँदै आकाशै चिरा पार्ने गरी रुन्छ ।दृष्टिदायी प्रकाश अचल मिभानलाई कतैतिर डोर्याउने चुम्बकीय शक्ति हो । जतातिर तिख्खर प्रकाश छ, ऊ हर्दम् त्यतैतिर हेर्छ । शिरमाथिको बिजुली बत्तीतिर अथवा आँखामाथिको सिलिङतिर । ऊ हेर्छ र ट्वाल्ल परेर एकाग्र चित्तले हेरिरहन्छ, हेरिरहन्छ र हेरी नै रहन्छ । मिभानको हेराइको यो काइदाले मलाई एडवर्ड सइदको कथन स्मरण गराउँछ । ज्ञानी सइद भन्छन् बालक सघन अन्धकारमा हुन्छ । उसका अगाडिको आवाज प्रकाशको रेखी भएर ऊतिर आउँछ र ऊ त्यही रेखीलाई पछ्याउँछ । बालकले भाषा सिक्ने जुक्ति वा विधि जे भने पनि यही हो, आवाजबाट उत्पन्न प्रकाशको यही रेखीको नित्य अनुसरण ।स्थिरता वा अचल अवस्था मिभानलाई फिटिक्कै मन पर्दैन । उसलाई छिटो कोल्टो फेर्नु छ, छिटो बामे सर्नु छ, छिटो उभिनु छ, छिटो टुकुटुकु हिँड्नु छ, छिटो जगत्मा केही गर्न कतैतिर फटाफट जानु छ । त्यसैले त ऊ आफूलाई गतिमान् बनाउने उत्कट सपनासाथ पलप्रतिपल हात र खुट्टाले अकाशलाई झापट दिइरहन्छ । त्यो अगतिविरुद्ध गतितर्फ उसको निरन्तरको चेष्टा हो । नाति मिभानको यो अथाह र अथक प्रहारकारी ऊर्जा जब देख्छ,ु म त्यसैत्यसै चकित र पुलकित हुन्छु । माम्मुको मायालु काख खोसियो र दिदी मिरायको जिराहा मेरो सुरु भयो । उसमा मेरो को रमरम चेत त निश्चय नै त्योभन्दा पहिल्यै हुँदो हो । तर, काख खोसिएपछिको अथाह वेदना र अत्यासले त्यो चेतलाई मानौँ एकाएक तीव्र र उग्र तुल्यायो । अब घरीघरी छटेल मुखियाको थेगोसरी ऊ भन्न थाली, मेरो माम्मु, मेरो पापा, मेरो बाजे, मेरो टोई, मेरो भाइ आदि । स्वामित्वको त्यो चर्को चेत वास्तवमा माम्मुको काख गुमेपछि आहत चित्तमा उत्पन्न डाहा र भयको अभिव्यक्ति हुँदो हो सायद । गुमेको दुर्लभ चीजप्रतिको डाहा र आफूसँग भएका बाँकी चीजहरू पनि गुम्लान् कि भन्ने भय । मेरो वा स्वामित्वको यो चेत बढ्दै र छिप्पिँदै जाँदा बन्ने त होला आखिर सम्पत्ति एव लोभ, लाभ र आपसी द्वेषको चेत पनि ।मिरायले अपहिरत काखको क्षतिपूर्ति गर्न गरेका अनेकओली बालसुलभ चेष्टाहरू खुबै रोचक छन् । जब भाइ मिभान माम्मुको काखमा बोकिन्छ, मिरायको घायल चित्तमा डाहाको आगो बल्छ । ऊ माम्मुको काखको दायाँछेउमा बस्न खोज्थे, त्यहाँ उसको नितम्ब अटाउँदैन । ऊ माम्मुको काखको बायाँ छेउमा बस्न खोज्छे, त्यहाँ पनि उसको नितम्ब अटाउँदैन । अनि बुद्धिले जुक्ति रचेर ऊ माम्मुको काखैमा जोडेर एउटा टुल राख्छे, र कमसेकम माम्मुको न्यानो स्पर्श प्राप्त गर्दै ऊ माम्मुको कोल्टोमा टाँसिएर बस्छे । पापाले भाइ मिभानलाई बोक्दा ऊ पापाको पिँडुलोमा छाँद हालेर असन्तुष्टिको अग्निज्वाला ओकल्छे । ऊ कराउँछे, ऊ चिच्याउँछे, ऊ रुन्छे, ऊ भुइँमा खुट्टो बजार्छे र यसरी ऊ पापालाई क्षणभरमै गलाउँछे । लाचार पापा कि त मिभानलाई भुईँ कोक्रामा सुताउँछन् कि कसैको काखमा सुम्पुवा गर्छन् । अनि पापाको रिक्त काखमा बसेर मिराय मुसुक्क मस्किँदै गायब काखको तिर्सना मेट्छे ।भाइ मिभानको अस्तित्वरक्षा र सुरक्षाको एक मात्र साधन हो रुनु । जब भोक लाग्छ, ऊ रुन्छ । जब डर लाग्छ, ऊ रुन्छ । जब निद्राले गाँजेर ल्याउँछ, ऊ रुन्छ । जब म एक्लो भएँ भन्ने लाग्छ, ऊ रुन्छ । जब मलाई हेलाँ गरे भन्ने लाग्छ, ऊ रुन्छ । जब कर्कश आवाजले कान खान्छ, ऊ रुन्छ । जब कटिमुनिको वस्त्र आर्द्र हुन्छ, ऊ रुन्छ । जब कोमल देहमा कतै केही मर्का पर्छ, ऊ रुन्छ । बस्, मिभानको अचुक अस्त्र हो रुनु, रुनु र फेरि पनि रुनु । तर, दिदी मिरायका अस्तित्वरक्षा र सुरक्षाका साधन रुनुबाहेक अरू पनि छन् । उसको तोते भाषा छ, उसको स्यानो मुड्की छ, उसको चर्को घुर्की छ, उसका गतिमय गोडा छन्, उसको हल्लाखल्ला छ, उसको नक्कली रोदनको तालतालको अभिनय छ । दिदी मिरायका रुनुबाहेक यी सबै नक्कलजन्य अभ्यासबाट आर्जित साधनहरू हुन् । अस्तित्वरक्षा र सुरक्षाका यी नानाओली साधन आर्जन गर्न भाइ मिभान पलपल साधनारत छ । शून्य आकाशलाई हात र लातले बडो ठाँटका साथ नित्य निरन्तर दनक दिइरहनु मिभानको यही अग्रगामी साधनाको शानदार दसी हो ।यो दूरवर्ती पाताल जगत्को मौसमको लडहीपनमा सुधारको लेसमात्र पनि संकेत छैन । महामहिम प्रेज्डेन्ट डोनाल्ड ट्रम्पका त झन् कुरै नगरूँ । तर, मेरा ससाना प्रियजनको समाचार भने आज बडो शुभ छ । नाना र दादा, माम्मु र पापा एवं नेपालकी बज्यै सबै कोही कतै केही लहनतहनमा व्यस्त छन्, कोही कतै किनमेल गर्न गएका छन् । घरमा केवल हामी तीन जना छौँ दिदी मिराय, उसको भाइ मिभान र म यी दुई कलिला चिचिलाको पाहुनो परदेशी बाजे । नाति मिभान उसको सानो भुइँ कोक्रोमा सुतेको छ । कोक्रामा उसका जीवनदायी प्रिय दुई चीज जडिएका छन् । मधुरो संगीत नित्य तरंगित भइरहने ध्वनियन्त्र र हर्दम् धिपधिपधिपधिप गरिरहने बहुरंगी बत्ती । मिभान त्यही संगीत र तिनै बत्तीमा एकोरिएको छ र ऊ मग्न मुद्रामा तिनैसँग खेलिरहेको छ । नातिनी मिराय मेरो काखमा बसेकी छे । म ममतायुक्त औँलाले सुस्तरी भाइ मिभानको पातलो कपाल मुसार्छु, उसका कोमल गाला मुसार्छु र गालामा च्वाक्क म्वाई खान्छु । बाजेको नक्कल गर्दै दिदी मिराय बालसुलभ मुद्रामा अभिभावकीय अभिनय गर्छे । ऊ जतनले भाइको कपाल मुसार्छे, उसका गाला मुसार्छे र गालामा च्वाक्क म्वाई खाँदै भन्छे, आई लभ यु, मिभान !भाइ मिभान मानौँ दिदी मिरायको प्रेमिल वचनको भाव बुझेझैँ गरी फिस्स हाँस्छ । जीवन सुन्दर छ !"
तिमी र म,कहाँ छैनौं हामी ? तिमी र म
"तिमीलाई, मलाई के होला ?","त्यति नै बेला तिमी निद्राबाट बिउँझियौर, म सपनाबाट बिउँझिएँअनिछेउमै शान्त बलिरहेको दियोआफैँ भर्भराएर दन्कियो भने के होला ?"
सोखिन संकलक,"सेखापछि कसको ?काठमाडौँ उपत्यका सार्वजनिक पुस्तकालयका संस्थापक समेत रहेका तीर्थराज वन्तलाई आफ्नो संकलनको उस्तो चिन्ता लाग्दैन । जीवनकालमा जे पढियो, त्यही राखियो, छोरालाई उपयोग हुने उसैले राख्ला, नभए लाजिम्पाटको हिमालयन बुद्धिस्ट लाइब्रेरी एन्ड कल्चरल सेन्टर वा नेपाल रेडक्रसमा दिनुपर्ला, उनी भन्छन्, मलाई सबैभन्दा चिन्ता त वैज्ञानिक रूपमा व्यवस्थापन गर्न नसकेकोमा छ । खोजेका बेला पाइँदैन, पाइए पनि निकै समय लाग्छ ।२०७२ को भूकम्पमा मर्मतसम्भारमा अढाई लाख खर्चेका महेशको निजी संकलनमा १५ हजार किताब छन् । तीमध्ये १० हजारभन्दा बढी किताब नेपालसम्बन्धी छन् । भाषाशास्त्र, पुराण, मन्त्र, इतिहास, संस्कृत साहित्य, पुरातत्त्व, संस्कृतिलगायत आठदस विषयमा रुचि भएकाले वार्षिक अन्धाधुन्ध खर्च गर्दै आएका छन् । आज पैसा छैन भन्दा पनि पसलेले खातामा लेखे भइहाल्छ नि भन्छन्, उनी सुनाउँछन्, मसित एउटै किताबका पनि दसथरी संस्करण छन् । आफ्नो पुस्तकालय नभए एक पाइला पनि हिँड्न नसकिने अनुभव छ महेशराज पन्तको । सार्वजनिक पुस्तकालय गतिलो नभएकाले निजी संग्रह गर्नुपरेको हो । राम्रो पुस्तकालय भएको भए म यो बोझ उठाउँदैनथें, उनी भन्छन्, म नभए के होला भन्ने मलाई पीर लाग्दैन । मकहाँ भएका किताब कुहिएर गए पनि फरक पर्दैन । ज्यामीको ज्यावलजस्तै पुस्तक मेरो औजार हो । किताबभन्दा पनि मेरो दिमागकै उपयोग भएन । पन्त दाजुभाइकै कुरा गर्ने हो भने पनि अध्ययन, अनुसन्धानका उत्तराधिकारी छैनन् । महेशका एक्ला छोरा मेधावी विदेशमा छन् । दिनेशका तीन छोराहरू पनि आफ्नै पेसा व्यवसायमा रमाइरहेका छन् । दाइ महेशलाई कसैले भन्यो रे तपाईंले त बेच्नुहुन्न, दिनेशजीको चाहिँ विश्वास छैन । दिनेशसंग्रह के हुन्छ भनिरहने इष्टमित्रलाई उनी जवाफ दिन्छन्, यो सकंलन आफ्नै लागि चाहिएको हो । आफ्नो शेषपछि मलाई कुनै द्रव्य नलिईकन दिनुपर्छ कि भन्ने सोच आएको छ ।निजी संकलनको संरक्षण सरकारले गर्नुपर्छ भन्ने महेशको कुनै आग्रह छैन । यद्यपि उनको संकलनमा अभिलेखालयको आँखा लाग्न सक्छ । यो नितान्त निजी मामिला हो । सरकारले राष्ट्रिय पुस्तकालय नै संरक्षण गर्न सकेको छैन, हाम्रो घरको किताबलाई के गर्छ ? उनी भन्छन्, यत्ति हो, बेचे पनि, दान दिए पनि सत्पात्रको घरमा जाओस् ।"
"न भुल्न सक्छु, न गन्न सक्छु","कतै थपक्क बिछ्याइएका मुटुमाथिसपक्क पल्टिएछुकतै हत्केलामा सुम्पिएका आँखामासलक्क पौडिएछुअहिले पनि गहिरो सास लिँदाफरकफरक सुवास आउँछरंगिन यात्रा हिँडिएछ जिन्दगीमान म भुल्न सक्छु, न गन्न सक्छु ।"
"नायक, प्रतिनायक, नायकदेशीय","पृथ्वीनारायण शाह (विसं १७७९१८३१, राज्यकाल विसं १७९९१८३१) लाई मेरै जिन्दगीमा सरकारले कहिले नायक, कहिले प्रतिनायक त कहिले नायकदेशीय बनाएकोले विषयप्रवेश गर्नुभन्दा अगाडि यी तीन शब्दबारे केही लेख्नुपरेको छ । हाम्रो संस्कारअनुसार, राम नायक हुन् भने रावण प्रतिनायक अर्थात् आजभोलिको भाषामा खलनायक । अब स्पष्ट पार्नुपर्ने शब्द छ नायकदेशीय । यस समस्तपदमा पूर्वपद अर्थात् नायकको विषयमा त केही लेख्नुपरेन, उत्तरपद अर्थात् देशीयको विषयमा केही लेखौँ । नभइसकेको तर हुन हुन लागेको, नपुगिसकेको तर पुग्न पुग्न आँटेको भन्ने अर्थमा मूल शब्दमा कल्प, देश्य वा देशीय शब्द जोडिन्छ । विद्वान् त भइसकेको छैन, हुन हुन लागेको छ भन्नुपर्दा विद्वत्कल्प, ६ वर्ष त पुगिसकेको छैन, चाँडै नै पुग्छ भन्ने अर्थमा षड्वर्षदेश्य, बोधिसत्त्व त भइसकेका छैनन्, अब चाँडै हुन्छन् भन्ने अर्थमा बोधिसत्त्वदेशीय शब्दको प्रयोग भएको देखिएको छ । यसैले सरकारले प्रतिनायक मा लतारिसकेका पृथ्वीनारायणलाई उसले नै फेरि उकासे पनि पहिलेको स्थितिमा अझै नपुर्याएकोले मैले यहाँ नायकदेशीय शब्दको प्रयोग गरेको हुँ । राणाशासन गएपछि अर्थात् प्रजातन्त्रोत्तरकालमा सरकारले पृथ्वीनारायणलाई नायकत्वमा बिस्तारै प्रतिष्ठापित गर्यो । राजा हटाई देशलाई गणतन्त्रात्मक बनाएपछि सरकारले उनलाई प्रतिनायकको रूपमा हेर्न थाल्यो र उनको जन्मदिनको दिन दिँदै आएको बिदा पनि उसले कटौती गर्यो । त्यो कटौती अझै गरिए पनि पृथ्वीनारायणतर्फ गणतान्त्रिक सरकार केही समयदेखि नरम हुँदै आएको छ । चन्द्रागिरिमा ठड्याइएको पृथ्वीनारायणको सालिक विसं २०७४ मा राष्ट्रपतिले उद्घाटन गर्नु, त्यही साल पृथ्वीजयन्तीलाई फेरि राष्ट्रिय एकतादिवस मानी बिदा दिनु, सिंहदरबारअगाडि ठड्याइएको पृथ्वीनारायणको सालिकमा पृथ्वीजयन्तीको दिन फूलको गुच्छा चढाउन पोहर राष्ट्रपति जानु, तर अघिल्लो वर्ष दिएको बिदा फेरि काट्नु, यसपालि पोहरको जस्तै पृथ्वीजयन्तीमा राष्ट्रपति र प्रधानमन्त्रीको वक्तव्य आउनु, तर पृथ्वीनारायणको सालिकमा फूलको गुच्छा चढाउन राष्ट्रपति नजानु र बिदा पनि नदिनु यसका केही दृष्टान्त हुन् । यसको अर्को थप उदाहरण अहिले सरकारले पनि पृथ्वीजयन्ती मनाउने दायित्व प्रज्ञा प्रतिष्ठानलाई दिएको छ (उपनिवेश बन्नबाट जोगाए, नयाँ पत्रिका, २०७६।९।२६।७, क पृ) भनी नेपाल प्रज्ञाप्रतिष्ठानका बहालवाला उपकुलपतिले बोलेकाले पृथ्वीजयन्ती मान्ने काम प्रज्ञाप्रतिष्ठानले स्वविवेकले नगरी सरकारले आफ्नाकर्मकर अर्थात् तलबी कामदारद्वारा गराएको देखिएको छ ।िििपृथ्वीनारायणले विजययात्रा गर्दा हिँडेको बाटो पहिल्याएर त्यस बाटोको नाउँ एकीकरण पदमार्ग भन्ने राखी त्यही बाटो पछ्याउँदै नेपाली सेनाको एक टुकडीले गएको पूस १८ गते गोरखाको हनूमान् भञ्ज्याङबाट पैदल यात्रा शुरू गरी त्यो टुकडी पूस २७ गते काठमाडौँ आइपुग्यो । पर्यटन विकासका लागि सेनाले अघि सारेको पदमार्ग बनाउने अवधारणाको समर्थनमा भाषण गरी त्यस पदमार्गसम्बन्धी तीनदिने सम्मेलनको समापन त्यही दिन रक्षामन्त्रीबाट भयो । यस्तो पदमार्गको घोषणा भएपछि नेवारहरूमा छाएको आक्रोश र त्रास अखबारमा पनि प्रतिविम्बित भयो (अस्मीत मल्ल, पुस २७ निसें पुस २७ तक, नेपालभाषा टाइम्स, २०७६।१०।६।२, २ पृ) । हुन पनि हो, पृथ्वीनारायणले तीन नेवारराज्य मात्र जितेका होइनन्, त्यत्तिकै संख्यामा सेनराज्य पनि जितेका हुन् । काठमाडौँविजय गोरखाराज्यविस्तारको समापन नभई दिग्विजयको एउटा कडी मात्र त्यो भएकोले किन काठमाडौँ जितेकोलाई मात्र ठूलो ठानेर पदमार्ग बनाउनुपर्यो ? यस प्रसङ्गमा आधा शताब्दीभन्दा अगाडिको एउटा घटनाको सम्झना आयो । त्यो के भने, काठमाडौँविजयको दुइसयौँ वार्षिकोत्सव राष्ट्रिय एकतादिवसको नाउँ दिई विसं २०२५ मा धूमधामसँग मनाइएको थियो । त्यस अवसरमा विद्वत्सभा गरियो, रेडियोबाट विशेष कार्यक्रमको प्रसारण भयो र विशेष प्रकाशन पनि गरियो । त्यस बेला पनि नेवारहरूले यस उत्सवलाई राम्रो मानेका थिएनन् । मैले पनि काठमाडौँविजय न नेपालएकीकरणको आदि हो, न अन्त्य नै हो, यसलाई यति ज्यादै महत्त्व दिनु जरूरी छैन भन्ने भावले तत्कालैजसो एउटा लेख तयार पारेको थिएँ, छापिन भने केही वर्षपछि मात्र छापियो (डिड् वी सेलेब्रेट् द रीयल् यूनिफिकेशन् डे ?, रसायन ३ वर्ष १ अङ्क, २०२९, १९२३ पृ) । अहिले बनाउने भनिएको एकीकरण पदमार्गबाट पनि २५० वर्षभन्दा अगाडि घाउ लागी जमिसकेको पाप्रो फेरि कोट्ट्याइएको ठानिने हुनाले यस्तो बाटो जरूरी छैन भनी भन्न मन लाग्छ । िििराजाको नाउँमा आफ्ना कृति दर्ता गरी लेखककविहरू धनमान कमाउने उद्योग गर्थे भन्ने कुरा गम्भीर पाठकहरूको लागि नयाँ होइन । नेपालकै कुरा गर्ने हो भने पनि त्यस्ता कृति छ्यासछ्यासती पाइन्छन् । नेवार मल्ल राजाहरूका र गोरखाली शाह राजाहरूका कृति भनी कहलिएका ग्रन्थ पनि त्यस्तै हुन् । यस विषयमा भिन्नै लेख रच्न सकिने भएकोले अहिले म त्यतातिर जान्नँ । यस प्रसङ्गमा नभनी नहुने एउटा कुरा भने भनिहाल्छु । त्यो के भने, पुरश्चर्यार्णव भन्ने नाउँले प्रसिद्ध तान्त्रिक ग्रन्थ पृथ्वीनारायणका जेठा छोरा प्रतापसिंह (विसं १८०६१८३४, राज्यकाल विसं १८३११८३४) ले लेखेको भनी प्रख्यात छ । तर, त्यो ग्रन्थ उनले लेखेको नभई विद्याकर सूरिनाउँका एक जना पण्डितले लेखेको हो भन्ने पत्ता लागिसकेको छ (नयराज पन्त, प्रताप मल्ल र प्रतापसिंह शाह, पूर्णिमा १०४ पूर्णाङ्क, २०६०, ४६ पृ) ।सल्ल्यानकोटकी देवीको स्थानमा गई आफूले पाठ गरेको कुरा आफ्नो उपदेशमा पृथ्वीनारायणले बोलेकाले उनी धार्मिक ग्रन्थ पाठ गर्न सक्ने योग्यता राख्थे भन्ने देखिन्छ । यसो भए पनि उनका हस्ताक्षरलगायत केही पनि अहिलेसम्म नभेट्टिएकाले विद्यामा उनको ल्याकत कति थियो भनी भन्न गाह्रो छ । लिपिबद्ध पुस्तकको ज्ञान त्यति नभए पनि राजकुमारहरूलाई इतिहासपुराणहरू सुनाइन्थे र त्यताबाट उनीहरू धर्मनीति र राजनीतिको केही ज्ञान लिन्थे । हाम्रा मुमाहरू तीन हुन्, हामी तीन खोपीका पाँच पाण्डवका अवतार भएका थियौँ भनी उनले आफ्नो उपदेशमा बोलेकाले पौराणिक साहित्यबाट उनी वाकिफ थिए भन्ने देखिन्छ । उनी युवराज छँदै उनको १५ वर्षको उमेरमा गोरखा राज्यका धर्माधिकार मोक्षेश्वर अर्ज्यालले उनको आज्ञाले विसं १७९४ मा महाभारत उद्योगपर्वका २ उपपर्व अर्थात् नीतिको कुरा परेका प्रजागर र सनत्सुजातीय सारेकाले उनलाई सुनाउन वा पढाउन ती उपपर्व सारिएका देखिन्छन् (दिनेशराज पन्त, गोरखाको इतिहास ३ भाग, काठमाडौँ, २०४५, ७९३७९४ पृ) । राजकाज गर्न सजिलो हुन्छ भनी पण्डितहरूले पृथ्वीनारायणलाई सुझाएकाले उनले याज्ञवल्क्यस्मृति को व्यवहाराध्याय पण्डितको मुखबाट सुनेको कुरा इतिवृत्तमा आएको छ (बुद्धिसागर पराजुलीद्वारा सम्पादित नेपालराजकीयवीरपुस्तकालयको ऐतिहासिक पुस्तक श्री ५ बडामहाराज पृथ्वीनारायणशाहको जीवनी, वीरपुस्तकालय, काठमाडौँ, २०२०, २९३० पृ) । यताबाट पनि उनी प्राचीन ग्रन्थको श्रवण गर्थे भन्ने थाहा हुन्छ । दरबार रिझाउनुमा नै बुद्धि खर्चेर आएका, राष्ट्रिय अभिलेखालयका चाटुकार हाकिमले श्रीश्रीमन्महाराजाधिराजश्रीश्रीश्रीमत्पृथ्वीनारायणोद्दिष्टव्रतरत्नमाला भनी त्यस पुस्तकमा लेखिएको आधारमा कुनै प्रकारको पूर्वापर विचार नगरी व्रतरत्नमाला पृथ्वीनारायणले लेखेको हो भनी माने पनि (बुद्धिसागर पराजुलीद्वारा सम्पादित नेपालसम्राट्श्री५महाराजाधिराजपृथ्वीनारायणशाहदेवविरचिता व्रतरत्नमाला, नेपाल राष्ट्रिय अभिलेखालय, काठमाडौँ, २०३१) व्रतरत्नमाला मा पौडेल राजगुरु महामहोपाध्याय जयमङ्गल सूरिका शिष्य लक्ष्मण भट्टाचार्यको टीका भएकोले गुरुले मूल र शिष्यले टीका लेखी त्यो पुस्तक पृथ्वीनारायणलाई चढाएको हुनु धेरै सम्भव छ । त्यसमाथि, कृत, प्रणीत र रचित जस्ता शब्दको प्रयोग नगरी उद्दिष्ट शब्दको प्रयोग त्यहाँ भएकोले यस सन्दर्भमा उद्दिष्ट को अर्थ अनुसन्धेय छ । यस कारण यत्तिकैमा व्रतरत्नमाला जस्तो पद्यात्मक शास्त्रीय संस्कृत ग्रन्थलाई पृथ्वीनारायणको रचना मान्न सकिँदैन । यो त उनीभन्दा ९ पुस्ताअगाडिका द्रव्य शाहको नाउँमा दर्ता भएको राज्याभिषेकविधान जस्तै हो (बुद्धिसागर पराजुलीद्वारा सम्पादित श्री ५ द्रव्यशाहकृतराज्याभिषेकविधानम्, नेपाल राष्ट्रिय अभिलेखालय, काठमाडौँ, २०३१) ।पृथ्वीनारायणको विषयमा अन्वेषण गरी ग्रन्थ लेख्ने कामको थालनी विसं १९९२ मा सूर्यविक्रम ज्ञवाली (विसं १९५५२०४२) को पृथ्वीनारायण शाह (नेपाली साहित्यसम्मेलन, दार्जीलिङ) छापिएपछि भएको हो । त्यसपछि लामो कालसम्म त्यस्तो पुस्तक निस्किएन । यसको ३० वर्ष नाघिसकेपछि बाबुराम आचार्य (विसं १९४४२०२९) को श्री ५ बडामहाराजाधिराज पृथ्वीनारायण शाह संक्षिप्त जीवनी १४ भाग (श्री ५ महाराजाधिराजका प्रेससचिवालय, काठमाडौँ, २०२४२०२६) प्रकाशमा आयो । यसको लगत्तैजसो नयराज पन्त (विसं १९७०२०५९) र उनका शिष्यहरूले तयार गरेको श्री ५ पृथ्वीनारायण शाहको उपदेश (जगदम्बाप्रकाशन, ललितपुर, २०२५, २०२८) प्रकाशित भयो । यसपछि पुस्तकको झण्डै सयकडा चालीस खण्ड ओगटेको, लुड्विग स्टिलर (विसं १९८५२०६५) को द राइज् अफ् द हाउस् अफ् गोर्खा (मञ्जुश्री पब्लिशिङ हाउस, नयाँ दिल्ली, ईसं १९७३) छापियो । साँच्चै भन्ने हो भने, पृथ्वीनारायणको विषयमा अहिलेसम्म जे जति प्रकाशमा आएका छन्, तिनको अधिकांश भाग यिनै पुस्तक पिष्टपेषण गरेर अर्थात् अघिबाटै पिँधिसकेको कुरा फेरि पिँधेर वा चर्वितचर्वण अर्थात् चपाइसकेको कुरा नै फेरि चपाएर तयार पारिएका हुन् भनी भन्दा त्यति बढ्ता बोलेको ठहरोइन ।यसपालि पृथ्वीजयन्तीको तीन दिनअगाडि प्रधानसेनापतिबाट लोकार्पित, उनैको वक्तव्य सबभन्दा अगाडि राखिएको अनेकौँका दृष्टिमा पृथ्वीनारायण शाह भन्ने १४०० पृष्ठको महाकाय ग्रन्थ (हरिप्रसाद सोडारीको प्रधानसम्पादकत्वमा उनैद्वारा प्रकाशित) पनि चर्वितचर्वणकै कडीमा तयार गरिएको ग्रन्थ हो । ३४० वटा लेखको सँगालो भएको यो पुस्तक २०० वर्षभन्दा अगाडिदेखि छापिएका पुस्तकबाट आफूलाई अनुकूल पर्ने अंशको र पत्रपत्रिकामा छापिइसकेका लेखको उतार तथा आलाकाँचा लेखको अपरिष्कृत सम्पादन मात्र हो । त्यस पुस्तकमा सबभन्दा खट्कने कुरा त के छ भने, व्रतरत्नमाला लाई पृथ्वीनारायणले लेखेको भनी गाभ्नु । िििपृथ्वीजयन्तीको अवसरमा पत्रपत्रिका, रेडियो, टेलिभिजनमा यस पाला पनि पृथ्वीनारायण छाए । ठूला ठूला बुद्धिजीवी, मसीजीवी र ऐतिहासिकले अर्थात् आजभोलिको भाषामा इतिहासकारले उनको विषयमा निकै कुरा गरे । उनलाई सरकारले प्रतिनायकबाट नायकदेशीयतर्फ उकासे पनि गैरसरकारी तप्कामा भने एक थरीले ऊनलाई राष्ट्रनिर्माताको हैसियतले र अर्का थरीले त्रूर विजेताको रूपमा सम्झे । शब्दान्तरमा भन्दा उनलाई नायक बनाउने र प्रतिनायक बनाउने पुरानो कोशिश बरकरारै रह्यो । पृथ्वीजयन्तीको अवसरमा पत्रपत्रिकामा छापिएका ती सबै लेखको विषयमा त म अहिले जान्नँ, आफूलाई ज्यादै खट्केको एउटा लेखको मात्र चर्चा यहाँ गर्छु । त्यो लेख हो, मल्ल के सुन्दर (विसं २००५ मा जन्म) को पृथ्वीनारायण शाह चर्चा नगरिएका पक्ष (नयाँ पत्रिका, २०७६।९।२६।७, ग पृ) । कीर्तिपुरविजयपछि पृथ्वीनारायणले त्यहाँका बासिन्दाको नाककान काटेको विषयलाई त्यस लेखमा पृथ्वीनारायणको कामको चर्चा नगरिएको पक्ष भनी लेखिए पनि यस विषयमा निकै चर्चा भइसकेको छ । उदाहरणको लागि, ५ वर्ष ५ महीनाभन्दा अगाडि नै यस विषयमा मैले सप्रमाण खुलाएर लेखेको निबन्ध अघि सार्न सकिन्छ (पृथ्वीनारायण शाहको कीर्तिमा धब्बा, राजधानी, २०७०।५।२।१, ७ पृ) । पृथ्वीनारायणले नाककान काटेको सिद्ध गर्न मल्लजीले दिएका प्रमाणमध्ये कुनै नयाँ छैनन् र ती बारम्बार चर्चामा आइसकेका हुन् । त्यस लेखमा पृथ्वीनारायणका दरबारिया कवि ललितावल्लभको पृथ्वीन्द्रवर्णोदय बाट एउटा श्लोक पनि सारिएको छ । तर, संस्कृतमा लेखिएको त्यो श्लोक उद्धरण गरिँदा त्यहाँ एक दर्जनभन्दा बढी गल्ती भएको छ र पृथ्वीन्द्रवर्णोदय पनि पृथ्वीचन्द्रवर्णनोदय हुन गएको छ ।सनसनी फैलाउने खालको कुरा छाप्न माहिर जर्मन साप्ताहिक स्टर्न् का पत्रकार हान्सगेओर्ग बेहर (विसं १९९४२०६७) को नेपाल् ःगेशेङ्क् देर् गोय्तर् अर्थात् नेपाल देवताहरूको कोसेली (एकोन फेर्लाग, भियना र द्युस्सेलदोर्फ, ईसं १९७६) मा पृथ्वीनारायणले अङ्ग्रेजबाट हातहतियार र पैसा पाई नेवारराज्यमा हमला गरेको भनी विनाप्रमाण लेखिएको कुरालाई नै आधार मानी पृथ्वीनारायणलाई नीचा देखाउने प्रसङ्गमा मल्लजीले लेखेका छन् । बेहरको पुस्तकमा पृथ्वीनारायणको विषयमा लेखिएका कुराको उल्था अङ्ग्रेजी, नेवारी र नेपाली भाषामा मुद्रित रूपमा र इन्टर्नेटमा छ्यासछ्यासती पाइन्छ र खास गरी त्यसकै आधारमा नेवारीमा एउटा उपन्यास पनि प्रकाशित छ । यसकारण बेहरको पुस्तकमा पृथ्वीनारायणको विषयमा लेखिएको कुरा चर्चा नगरिएको पक्ष कसरी भयो ? पृथ्वीनारायणको विषयमा बेहरले लेखेको कुरालाई लिई मैले अन्त अन्त पनि चर्चा गरिसकेकोले त्यही कुरा यहाँ दोहर्याउनुको कुनै तुक छैन (पृथ्वीनारायण शाह, अनि उनी र भारत, राजधानी, २०६९।९।१५।१, ७ पृ र नाकाबन्दी र पृथ्वीनारायण शाह, राजधानी, २०७२।११।१५।७, ३ पृ) । मल्लजीको लेखमा हान्सगेओर्ग बेहरलाई अस्ट्रियाको राजधानी भियनास्थित विश्वविद्यालयमा पढाउँदै आएका इतिहासका प्राध्यापक हान्स गर्ग वेर भनी चिनाइएकोले र उनको पुस्तकको नाउँ नेपाल गेस्चेक द गुटर भनी दिइएकोले ग्रन्थकारको नाउँ, ओहदा र पुस्तकको नाउँ पनि गलत भएको कुरा यहाँनिर भन्नुपर्छ ।"
बनारस ब्लुज,"म जनकपुरको सबेला बजारमा जन्मिएँ । बुबा काशीबहादुर (उदय का संस्थापक सम्पादक) ले आमा गर्भवती भएपछि ससुराली लिएर जानुभएको थियो । दुई सन्तान जन्मिनेबित्तिकै कालकवलित भएकाले म गर्भमा आएपछि रिस्क लिन चाहनुभएन । ससुरा महोत्तरी मालमा मुखिया थिए । त्यहीं थिए आनन्दबहादुरका पिताजी । सुब्बा बुबाको चिनजान आनन्दबहादुरसँग त्यहीं भएको हो । यही चिनजानको परिणाम १९९३ सालमा उदय उदायो । म १९९५ सालमा । हजुरआमाले मेरो नामकरण गर्नुभयो दुर्गाप्रसाद । सबेला बजारमा दसैंमा स्थापना गरिने दुर्गोत्सव मा उहाँले दुर्गाजीलाई भाकल गर्नुभएको थियो रे । म पाँच वर्ष भएपछि मात्र सासूले ज्वाइँलाई स्वास्नीछोरा बनारस लैजाने अनुमति दिनुभयो रे !सात वर्षको भएपछि मलाई गंगा किनारस्थित संकटा मन्दिर अगाडि बालनिकेतन स्कुलमा भर्ना गरियो । त्योबेला एलकेजी, यूकेजी भन्ने थिएन । शिशु कक्षा मा भर्ना भएँ । त्यहाँ पाँच कक्षासम्म पढेपछि घरनजिकै अग्रवाल महाजनी हाइस्कुल मा भर्ना गरिदिए । महाजन भनेको व्यापारी हो । त्यहाँ धेरैजसो विद्यार्थी महाजनी हिसाब पढ्थे, यो भनेको गन्ती, दुनोटको अलावा सवैया, डेढा, अढाइया इत्यादि हो । डेढा अर्थात् साढे एक, अढाइया अर्थात् साढे दुई यसलाई पनि दुनोटजस्तो कण्ठ गर्नुपर्थ्यो । जस्तो डेढा को २ अर्थात् तीन, अढाइया को दुई अर्थात् पाँच । हिसाब गर्न सजिलो होस् भनेर मुखाग्र गराउँथे । बुबा बनारसको क्विन्स कलेज मा इन्ट्रेन्ससम्म पढ्नुभएको थियो । बीपी कोइराला यहीं पढ्थे रे । उनका बुबा व्यापारी थिए, त्यसैले नामी स्कुलमा पढाए । म सम्पादकको छोरा भएकाले महाजनी पाठशाला मै पढें । हाइस्कुल पास गरेपछि आईएस्सीमा नाउँ लेखाएँ । हरिश्चन्द्र इन्टर कलेजमा । डाक्टर बन्छु भन्ने रहरले जीवविज्ञान लिएर साइन्स पढें । त्योबेला दूधविनायकतिर नेपालीको बाक्लो बसोबास थियो । र, हजुरबुबाहरू काशीबास बसेका हुँदा उनका नातिहरू पढ्न यहीं बसे । रामघाटमा कुलचन्द्र गौतम (विद्वत्शिरोमणि) पनि बस्थे । उनका नाति सुशीलचन्द्र मसँगै पढ्थे । उनका भाइ प्रसन्नचन्द्र पनि यहीं बसेर पढ्थे । कुलचन्द्र गौतम संस्कृतका उद्भट विद्वान् । संस्कृत पण्डितहरूको जमातमा उनको ठूलो मान थियो । संस्कृत विश्वविद्यालयमा संस्कृतमा आशु कविता प्रतियोगितामा विजयी भएका थिए र शास्त्रार्थमा विजयी हुँदा विद्वत्शिरोमणिको उपाधि पाएका थिए । कविशिरोमणि लेखनाथ जाडो छल्न दूधविनायकको धर्मशालामा आएर बस्थे । हामी उहाँलाई भेट्न जान्थ्यौं । त्यसबेला काशी नेपाली पुस्तक र पत्रिका प्रकाशनको हब नै थियो । सुब्बा केदारनाथ, बाबु माधवप्रसाद शर्मा, विश्वराज हरिहरनाथ आदि प्रकाशकहरू प्रसिद्ध थिए । धार्मिक पुस्तकबाहेक पत्रपत्रिकाको प्रकाशनको पनि बनारसबाटै सुरुआत भएको हो । मोतीराम भट्टले भारत जीवन पत्रिका तथा अन्य पत्रपत्रिकाहरूको इतिहास नेपालको छापाखानाको इतिहास मा गृष्मबहादुर देवकोटाले यस विषयमा विस्तृत रूपमा उल्लेख गर्नुभएको छ । सुब्बा होमनाथ केदारनाथका एकजना नाति देवेन्द्र मसँगै आईएस्सीमा पढ्थे । उनीसँगै उनको घर जाँदा एक दिन प्रगति का सम्पादक नारायण बाँस्कोटासँग भेट भयो । उहाँ प्रगति छपाउन आउनुभएको रहेछ र नाता पर्ने हुँदा त्यहीं बस्नुभएको थियो । मेरो पनि एउटा कविता प्रगति मा छपाइदिनुभयो र ०१७ सालमा सुब्बा होमनाथ केदारनाथको नातिनीको बिहाका लागि म काठमाडौं जाँदा मलाई प्रचार विभाग मा तान्नुभयो ।कम्युनिस्ट नेता र प्रधानमन्त्रीसमेत भएका मनमोहन अधिकारीले बनारसमै पढ्नुभयो । उहाँ बनारस हिन्दु युनिभर्सिटीमा पढ्नुहुन्थ्यो र स्नातक भएपछि नेपाल फर्कनुभयो । मनमोहनले यहीं पढ्थे । भूपी शेरचनले आईए गरे, मोहनराज शर्माले नेपालीमा एमए गरे, मदन भण्डारीले संस्कृतमा शास्त्री गरे । म पनि सन् ६१ मा बनारस हिन्दु युनिभर्सिटी पढ्थें । त्यसबेला पूरा बनारस नै नेपाली छात्रमय देखिन्थ्यो । मातृका कोइरालाका दुई छोरा विमल र कमल तथा छोरी सविता यहीं पढ्थे । दूधविनायकबाहेक रामापुरा टोल पनि नेपालीको बस्तीजस्तो देखिन्थ्यो । धरणीधर शर्मा पनि रामापुरामै कोठा भाडामा लिएर परिवारसहित बस्थे । उनकी कान्छी छोरीसँग पछि नगेन्द्र शर्मा (सम्पादक अभिव्यक्ति) ले बिहा गरे । दाङ, चैनपुर, धरान, धनकुटा, पाल्पा, विराटनगर, सप्तरी, लहान आदिका विद्यार्थीहरू छ्यापछ्याप्ती हुन्थे । सूर्यबहादुर थापाका भतिजाहरू यहीं पढ्थे । गर्मीको बिदामा घर जाँदा मलाई सँगै घुमाउन लैजान्थे । मातृकाबाबुको घरमा एक साता बसेर म धरानमा एक जना मारवाडी विद्यार्थीको घर धरानमा बसें । त्यहाँबाट धनकुटा पुगें । उनका भतिजाहरूको घरमा बसें । सूर्यबहादुरजीसँग पनि भेटघाट भयो । उनीसँग खिचाएको एउटा फोटो पनि छ । यो ०१५१६ सालतिरको कुरा हो । चैनपुरको साथीसँग चैनपुर जाँदा एक जना दाहाल साथीले मादी लिएर गए । त्यहाँ एउटा स्कुलमा गर्मीको छुट्टीभरि पढाएँ पनि । ५० रुपैयाँ पारिश्रमिक पनि पाएँ । बनारस पढ्न आउने विद्यार्थी यहाँ २ वर्ष बसेर पढेको भन्ने व्यहोराको एफिडेभिट दिनुपर्ने रहेछ । अभिभावकको रूपमा म उनीहरूसँग कचहरी (कोर्ट) मा जान्थें र उनीहरूको जिम्मा लिन्थें । बनारस पढ्न आउने विद्यार्थीका लागि एउटा सहुलियत नै थियो उनीहरूका हजुरबा, बज्यै यहाँ काशीवास बस्न आउँथे । उनीहरू नेपालबाट चाहिने अन्न, घ्यू, तेल ल्याएर काम चलाउँथे । प्रसिद्ध लेखक जगदीश घिमिरेका दुई भाइ दिनेश र मुकुन्द (हाल अभिव्यक्ति पत्रिकाका सम्पादक नगेन्द्र शर्मा) ले पनि यहीं शिक्षा पाएका हुन् ।कोषराज रेग्मी, बालकृष्ण पोखरेल, तारानाथ शर्मा, बल्लभमणि दाहाल, चूडानाथ रेग्मी आदिआदि नेपालीका मूर्धन्य सेवकहरू सबैले बनारसमै शिक्षा प्राप्त गरे । त्यो बनारसबाट विद्यार्थी संघको तीनवटा वार्षिक मुखपत्र प्रकाशित हुन्थे छात्रवाणी, छात्रदूत र छात्रसन्देश ।अंग्रेजी मात्र होइन, संस्कृत पढ्ने विद्यार्थी पनि त्यतिकै थिए । अहिले अंग्रेजी माध्यमबाट पढ्ने विद्यार्थीहरू लगभग शून्य छन्, तर संस्कृत पढ्ने विद्यार्थीहरूको भरमार छ ।कमलमणि दीक्षितले पनि बीएयूमा पढेका थिए स्नातक तहसम्म । सुब्बा होमनाथ केदारनाथको वंशका कोही पनि छैनन् । उनको कम्पनी अहिले उनका म्यानेजरले चलाइरहेका छन् । बाबु माधवप्रसाद शर्मा को कम्पनी उनका छोरा सागर रेग्मीले चलाइरहेका छन् भने विश्वराज हरिहरनाथको फर्म अहिले उनका नातिले बम्बई पुस्तकालय को नाउँले चलाइरहेका छन् । बडागुरुज्यूको घर पनि बिक्री भइसक्यो । केशरशमशेरको केशर महल, जगदम्बा रानीको भुल्लनपुरको जग्गा, राणा प्रधानमन्त्रीहरूका महल अहिले स्थानीहरूका सम्पत्ति भइसके । गुठी संस्थानको स्वामित्व रहेको नेपाली मन्दिर (रणबहादुर शाहले बनाएको) एउटा बाँचेको छ, जहाँ नेपाली विद्यार्थीहरू संस्कृत पढ्छन् । यहाँ धर्मशाला पनि सञ्चालित छ । दूधविनायकमा रानी जगदम्बाले बनाइदिएको नेपाली धर्मशाला अहिले चाडपर्वमा नेपाली यात्रुहरूको आश्रयस्थल भएको छ । कात्तिक महिनामा कात्तिक नुहाउनेहरू, सोह्र श्राद्धमा गयाजी श्राद्ध गर्ने जानेहरूले यो भरिभराउ हुन्छ । तर, त्यो बेलाको बनारसको शान अब छैन । कुनै जमानामा गोदौलिया चौरस्ताको पानदोकानमा पान खायो भने जाडोमा पनि कान तातो हुन्थ्यो । चाटका लागि एकदुई पसल छन् तर त्योबेलाको जस्तो गल्लीगल्लीमा चाट पसल भेटिँदैन । न त लस्सी नै त्यो समयजस्तो देखिन्छ । प्रधानमन्त्री मोदीले काशीबाट चुनाव जितेकाले यसलाई स्मार्ट सिटी बनाउने घोषणा त गरे तर बनारसीपन लोप हुँदै जाँदै छ । पहिलेजस्तो निश्चिन्त भएर जे लगाए पनि हुने, जे खाए पनि हुने फक्कड मस्ती अब हराउँदै छ । बनारस अब भीडभाडमा हराउँदै छ । आधुनिकीकरण मा कहाँ त्यति फुर्सद हुन्छ र !बनारस खाने कुरा, मिठाई, चाटहरूका लागि प्रसिद्ध ठाउँ हो । जाडोमा मलैयो (दूधको फिंज काढेर केशरपेस्ता हालेर बनाएको परिकार) कचौडी खाने मज्जा हुन्थ्यो । ती सब गल्लीहरूमा पाइन्थ्यो । बनारस साहित्यको केन्द्र थियो । प्रेमचन्दजस्ता उपन्यासकार, जयशंकर प्रसादजस्ता महाकवि मात्रै होइन, गोपीनाथ कविराजजस्ता पुरामनोविज्ञानका ज्ञाता, जगन्नाथ प्रसाद मिश्रजस्ता कवि, हजारीप्रसाद द्विवेदीजस्ता विद्वान्को साधनास्थल यहीं थियो । लाहिडी महाशय, बाबा किनाराम, मन चंगा त कठौती में गंगा भन्ने सन्त रैदास, तैलंग स्वामी, कबीरदास, तुलसीदासजस्ता युगपुरुषहरूको साधनास्थल यहीं थियो । विगत दशकसम्म यो साहित्यको केन्द्र पनि थियो । हिन्दी साहित्यको प्रकाशन केन्द्र मुख्यतः बनारस नै थियो । अहिले साहित्यिक प्रकाशक खोज्दा पनि पाइँदैन । साहित्यिक प्रकाशकको सट्टा स्कुली किताबका प्रकाशक भइसकेका छन् । विद्युतीय उपकरणहरूको पढ्नेलेख्ने बानी शून्य भइसकेको छ । पुस्तक प्रकाशनको केन्द्र अब दिल्ली भएको छ, जहाँ सरकारी पुस्तकालयमा सप्लाईको भरमा प्रकाशकहरू जेनतेन बाँचिरहेका छन् । लागू भएपछि बनारसी साडी को व्यवसायले जीएसटी आखिरी सास फेर्दर् ैछ । जुन साडी बिहामा नभई नहुने थिए, ती अब महँगा भएर फेसन शोहरूमा मात्र देखिन्छन् ।बनारसलाई स्मार्ट सिटी बनाउने योजना भइरहेछ । त्यसबेला भएको मूलभूत सौन्दर्य, जसलाई हेरिटेज सहर भनिन्छ त्यो रहला ? यसका प्राचीन धरोहर र गौरवलाई मेट्रो, रिङरोड र नवीन सभ्यताले नखाइदेला ?बनारसलाई क्योटो बनाउने सपना देख्नेहरूले त्यस्तै नागरिक र सभ्यता पनि सिर्जना गर्नुपर्छ । सपना भंग पनि हुन सक्छ । जीएसजी ले गर्दा एउटा अर्को फसाद नेपाललाई परेको छ । यहाँबाट आउने धार्मिक किताबको सप्लाई बन्द छ । त्यहाँका प्रमुख प्रकाशक ज्ञान मण्डल लिमिटेड लाई सोध्दा भने, कहाँ जीएसटी रजिस्ट्रेसन गराउने ? त्यसको हिसाब राख्न एउटा अर्को एकाउन्टेन्ट राख्नुपर्यो । त्यसको तलब जति पनि किताब सप्लाई हुँदैन । बरु नपठाएको आनन्द ! नरहे बाँस, नबजे बाँसुरी !"
घुम्टोभित्रको रङ,रञ्जु दाहाल
'ज्ञानकर्मको पर्यावरण चाखलाग्दो छैन',"तपाईंसँग कति किताब छन् घरमा ? तीमध्ये प्रिय पाँचको लिस्ट?खोइ यकिन भएन । अनुसन्धानका लागि काम चलाउने सानो पुस्तकालयजस्तो संग्रह छ भनौँ । त्यो पनि संग्रह गर्ने रहरबाट जन्मिएको होइन । लेखपढ गर्ने कार्यसँगै बन्दै गयो । पाँचओटा पुस्तकको नाम लिनुपर्दा पिएरे जोसेप प्रोधोनको वाट इज प्रोपर्टी, कार्ल मार्क्सको इकोनोमिक एन्ड फिलोसोफिक मेनुस्क्रिट्स अफ १८४४, जेक रान्सियरको डिस्एरिमेन्ट ः पोलिक्टिस एन्ड फिलोसोफी, पिएरे क्लेस्ट्रर्सको सोसाइटी एगेन्स्ट द स्टेट र डेभिड ग्रेबरको डेट ः द फ्रस्ट ५००० इयर्स को नाम लिन्छु । लेखनअनुसन्धानमा बेहोर्नुपरेको प्रमुख अप्ठेरो के हो ?अनुसन्धानमा मलाई प्रत्यूष वन्तले डोर्याउनुभएको हो । उहाँको छत्रछायामा आफूलाई हुर्काउने अवसर पाएकाले मैले धेरै अप्ठेरो बेहोर्नुपरेन । साहित्यको पठनपाठनबाट समाजविज्ञानतर्फको फड्को मात्र मार्नुपर्यो । के काम गर्ने, शोधकार्यका लागि कस्तो विधि अपनाउने, विषयअनुसार के कसरी पढ्नेलेख्ने आदि कुराहरू उहाँसँग काम गर्दागर्दै त्यही प्रक्रियामा सिकियो । सबैलाई यस्तो अवसर नजुर्ने भएकाले मैले लेखनअनुसन्धानमा जेजति सिकेँ, त्यसका लागि उहाँप्रति कृतकृत्य छु । उहाँको अभिभावकत्वमा धेरै कुरा सहज हुँदाहुँदै पनि अध्ययनअनुसन्धानको समग्र अवस्था टीठलाग्दो छ । दीर्घकालीन सोचसहित लगानी गर्ने नीति राज्यले लिएको छैन । स्रोतसाधनको ठूलो अभाव र अनुसन्धानमुखी पूर्वाधारको कमी छ । नेपाली प्राज्ञिक जगत्मा रहेको रचनात्मक शून्य काल्पनिकीले ज्ञानकर्मको वातावरण अपेक्षाकृत चाखलाग्दो छैन । न ज्ञानको माग हुने न खपत हुने पर्यावरणमा हामी बाँचेका छौँ । त्यसैले सदैव अप्ठेरो परिस्थितिमा काम गरिरहनुपरेको छ ।"
संवेदनशील दस्तावेज,"पूर्वपरराष्ट्र सचिव तथा राजदूत डा मदनकुमार भट्टराई लिखित परराष्ट्रका पात्र किताबमा सुरुमै एउटा इन्कारनामा छ, शैक्षिक पृष्ठभूमिले मेरा दुई उपाधि अन्तर्राष्ट्रिय सम्बन्धसँग गाँसिए पनि यो पुस्तक अन्तर्राष्ट्रिय सम्बन्धको इतिहास होइन । कूटनीतिक सेवामा झन्डै चार दशक आबद्ध रहे तापनि यो नेपालको परराष्ट्र नीतिको समष्टिगत निचोड पनि होइन । मैले कहिले विज्ञान, कहिले कानुन, कहिले शिक्षाशास्त्र, कहिले जनप्रशासन, कहिले राजनीतिशास्त्र र अन्त्यमा अन्तर्राष्ट्रिय सम्बन्धबारे पढेँ । त्यसैले एकै विधामा सुरुदेखि नै जग हालेर अध्ययन नगरेको व्यक्तिबाट वस्तुगत वा अपेक्षित परिणाम नआए पाठकले आश्चर्य मान्नुपर्दैन । मैले जे लेख्ने जमर्को गरे पनि मेरो शैक्षिक पृष्ठभूमिका कारण यो पुस्तक खिचडीजस्तो बन्यो कि भन्ने पनि लागेको छ । तर, लेखकले यसो भने पनि किताब निकै चाखलाग्दो र संग्रहणीय छ । नेपालको परराष्ट्र सम्बन्धमा काम गरेका मानिसबारे लेखिएको हुनाले यस किताबलाई परराष्ट्रका पात्र भनिएको छ, र यसमा नेपालको परराष्ट्र सम्बन्धको इतिहासको विकासक्रम पनि पढ्न पाइन्छ । नेपालको परराष्ट्र मामिला उहिले जैसीकोठामार्फत हेरिन्थ्यो भने त्यसपछि मुन्सीखानामार्फत । २००७ सालपछि मात्र यस मामिला हेर्ने अड्डाको नाम परराष्ट्र मन्त्रालय भएको हो । परराष्ट्रका पात्र पढ्दा ती पात्रको पृष्ठभूमि र प्रवृत्ति बारे पनि रोचक जानकारी मिल्छ । किताबमा डा भट्टराईले नेपालको परराष्ट्र मन्त्रालयको कार्यभार सम्हालेका प्रधानमन्त्रीलगायत आजसम्मका परराष्ट्रमन्त्रीहरूको सविस्तार जानकारीमूलक परिचय दिएका छन् । उनीहरूमध्ये कतिपयको खासगरी केशरशमशेर, बहादुरशमशेर, कृष्णशमशेर, विजयशमशेर, शारदाशमशेर आदिको त तीनपुस्ते, चारपुस्तेसम्म नालीबेली खुलाइएको छ । कोइरालाहरू र तिनका अर्जेल, आचार्य, दीक्षितसितको सम्बन्ध र राजनीतिक नालीबेली पनि यस किताबमा उल्लेख गरिएको छ । विगतमा नेपालको परराष्ट्र सेवाको कुन पदमा को, कसरी र किन पुगेछन् भन्ने थोरबहुत जानकारी पनि मिल्छ । २००७ सालको परिवर्तनअघि र केहीपछिसम्म पनि सरकारी जागिर पाउनेहरू शासकवर्गको नातेदार या प्रिय पात्र नै हुन्थे । २०१३ सालमा निजामती सेवा नियमावली बनेपछि मात्रै त्यसबाहेककाले लोक सेवा आयोगको जाँच पास गरी सरकारी जागिरमा प्रवेश गर्न पाउने भएको कुरा पनि पुस्तकमा उल्लेख छ । नेपाली राजनीति र कूटनीतिका केही प्रमुख हस्ती बीपी कोइराला, सूर्यप्रसाद उपाध्याय, हृषीकेश शाह र गिरिजाप्रसाद कोइरालाबारे छुट्टै अध्याय नै छ किताबमा, जुन सटीक, सन्तुलित र विश्लेषणात्मक दृष्टिले न्यायोचित देखिन्छ । जसमध्ये गिरिजाप्रसाद कोइरालाबारे गरिएको पेचिलो टिप्पणी निकै विचारोत्तेजक र मननयोग्य छ । लेखकका अनुसार, पटकपटक पार्टीभित्र र बाहिर विवादमा आउने गिरिजाबाबुप्रति आम रूपमा गरिने मूल्यांकन सन्तुलित देखिँदैन । कांग्रेस पार्टीभित्रै पनि उनका अत्यधिक प्रशंसक रहे भने उत्तिकै आलोचक पनि । लेखक भन्छन्, नेपालमा बेबी किङ को अवधारणा उनको थियो । मुलुक संघीय लोकतान्त्रिक गणतन्त्र घोषित हुनुमा पनि उनको नेतृत्व महत्त्वपूर्ण रह्यो । तसर्थ गिरिजाप्रसाद नेपालको लामो द्वन्द्वपूर्ण राजनीतिक संक्रमणका समाधानका माध्यम हुन् वा उनी स्वयम् समस्याको एउटा अंगका रूपमा रहे ? यसबारे भविष्यले मूल्यांकन गर्ने नै छ भन्ने अपेक्षा राखौं । (पृ २१६) । डा भटराईको यो भनाइ बडो महत्त्वपूर्ण छ । गणतान्त्रिक नेपाल आर्थिकसामाजिक विकास गरेर सुदृढ र समुन्नत राष्ट्र बन्न सक्यो भने गिरिजाप्रसादले जस पाउनेछन्, तर त्यो जस पनि अरू धेरैले दाबी गर्नेछन् । नेपाल अस्थिर र अन्तर्राष्ट्रिय शक्तिहरूको क्रीडाभूमि हुन गयो भने गिरिजाप्रसादले अपजस पाउनेछन् । राम्रोको जस आफूले लिने र नराम्रोको अपजस अरूमाथि थोपर्ने मानवीय स्वभाव हुन्छ । विश्वभरि नै ऐतिहासिक पात्रहरू यही नियतिको सिकार भएका छन् उदाहरणका लागि जुलियस सिजर, पृथ्वीनारायण शाह, भीमसेन थापा, जंगबहादुर र राजा महेन्द्र । किताबको महत्त्वपूर्ण अंशमध्ये एकमा लेखिएको छ, त्यसबेला परराष्ट्र मन्त्रालयको वास्तविक अधिकारको प्रयोग शक्तिशाली एवं दिमाग भएको भनिएका परराष्ट्र सचिवबाट हुन्थ्यो । यसको रेखदेख र सुपरिवेक्षण राजदरबारको सचिवालयले गर्थ्यो ।  यदाकदा दुई शक्तिशाली व्यक्ति र संस्थाबीच मतभिन्नता देखिएको खण्डमा त्यसको निरूपण प्रधानमन्त्रीसमेतको उपस्थितिमा मन्त्री वा आवश्यक परे राजा सामुन्ने पनि पुर्याई गरिने प्रचलन थियो । (पृ २४३) ।मैले सुनेको कुरा यतिखेर उल्लेख गर्नु सान्दर्भिक देखिन्छ । एक दिन तत्कालीन परराष्ट्र सचिव खनाल र तत्कालीन प्रधानमन्त्री कीर्तिर्िनधि विष्टलाई राजा महेन्द्रले डिनर खान दरबारमा बोलाए । डिनरपछि राजाले भने, खनालजी, यो भारतीय सैनिक सल्लाहकार टोली र हाम्रो उत्तरी सीमामा रहेका भारतीय चेकपोस्ट हटाउनुपर्यो भनेर तपाईं एउटा भाषण लेख्नोस्, म पढ्छु । ती यहाँ बसेको सत्र वर्ष भइसक्यो, अब ती फिर्ता जानुपर्छ । त्यो सुनेर खनालले भने, तर, यो एउटा डिप्लोम्याटिक मिसफायर हुन सक्छ । सरकारले भनेको कुरा भारतले मानिदियो भने त हिरो भइन्छ, मानेन भने कता जाने नि ? अनि राजाले भने, ओहो, मैले यस्तो सोचेको थिइनँ, त्यसो भए यिनले पढ्छन् भनेर उनले कीर्तिनिधि विष्टलाई औँल्याए । अनि फेरि खनालले भने, भाषण नगरौं सरकार । सबै विषय समावेश गरेर एउटा अन्तर्वार्ताजस्तो छापौं र हेरौं भारतको कस्तो प्रतिक्रिया हुन्छ । यसबाट दुइ देशबीव तनाव बढ्नेजस्तो देखिन थाल्यो भने हामीमध्ये कोही एकले जागिरबाट हात धुनुपर्ने पनि हुन सक्छ । ठीक छ, त्यसै गरौं त भन्ने कुरा भयो । अनि राजाले भने, यो कुरा हामी तीन जनालाई मात्र थाहा होस्, गेहेन्द्रबहादुर राजभण्डारीलाई पनि नभन्नुहोला । राजभण्डारी त्यतिखेर परराष्ट्रमन्त्री थिए । अनि खनालले घर गएर अन्तर्वार्ता टाइप गरे । त्यो छोटो तर सबै गम्भीर कुरा भएको अन्तर्वार्ता कीर्तिर्िनधि विष्टको नामबाट द राइजिङ नेपाल मा छापियो (जुन २४, १९६९) । छापिएको एकदुई दिन त त्यो अन्तर्वार्ता नदेखेजस्तो गर्यो काठमाडौंस्थित भारतीय दूतावासले । तर, तीन दिनपछि तत्कालीन भारतीय राजदूत राजबहादुर सिंहदरबार आएर यदुनाथ खनाललाई भेटे र भने, भाषा त जम्मै तिम्रैजस्तो छ नि ? अन्ततोगत्वा दिल्लीमा भएको वार्ताबाट भारतीय सैनिक सल्लाहकार टोली र नेपालको उत्तरी सीमामा रहेका भारतीय चेकपोस्ट हटाउने सहमति भयो र ती हटे । यसरी खनालले खेलेको भूमिकालाई राजा महेन्द्रले मात्र होइन, तत्कालीन भारतका विदेश सचिव टीएन कौलजस्ता दिग्गज कूटनीतिज्ञहरूले पनि मानेका थिए (हेर्नुस् यसै किताबको पृ १७२) । भारत, चीन र अमेरिकामा राजदूत तथा दुईपटक परराष्ट्र सचिव भई यति सफल कूटनीतिक भूमिका निर्वाह गरेका खासगरी नेपालभारत सम्बन्धका भुक्तभोगी खनाल भन्थे, नेपालले आन्तरिक रूपमा आर्थिकसामाजिक विकास नगरे ऊ आफ्नो परराष्ट्र सम्बन्धमा या कूटनीतिमा मात्र सफल हुन सक्तैन । हालको सन्दर्भमा नेपालभारत सम्बन्धमा कालापानीलिपुलेक र सुस्तालगायत प्रबुद्ध व्यक्तिले बनाएको रिपोर्टका साथै सन् १९५० को सन्धि र बीआरआई तथा एमसीसीजस्ता गम्भीर विषयहरू उठिरहेको हुनाले नेपालले कुन तहमा कस्तो कूटनीति अँगाल्नुपर्छ भन्नेतर्फ पनि मनन गराउन पुस्तक सफल छ । किताबमा नामानुक्रमणिका (इन्डेक्स) पनि भइदिएको भए अझ राम्रो हुनेथियो । सम्बन्धित पादटिप्पणी मूल पाठ जहाँ छ, उही पेजमा दिँदा पाठकलाई पढ्न सजिलो हुने थियो । केही महत्त्वपूर्ण विषयमा नाम उल्लेख नहुँदा कौतूहल नमेटिने अवस्था छ । जस्तो कि पृष्ठ २४२२४३ मा डा भट्टराई लेख्छन्, एक पूर्वप्रशासकको भनाइमा सन् १९६० को परिवर्तनपछि देशले अवलम्बन गरेको राजनीति र मुलुकको संवेदनशील स्थितिलाई प्रतिविम्बित गर्दै सरकारका उच्च प्रशासकहरूलाई बोलाई राजा महेन्द्रले मलाई तिमीहरूको बुद्धि धेरै चाहिन्न, तिमीहरूले आफ्नो कार्यसम्पादनमा केवल इमानदारी, निष्पक्षता र विवेक प्रयोग गर । सरकारी कार्यमा गोप्यता जुनसुकै हालतमा पनि कायम गर भनी स्पष्ट निर्देशन दिएका थिए । त्यो एक पूर्वप्रशासक को थिए ? खुल्दुली रहिरहन्छ । साथै यो कुरा जनप्रशासनको सिद्धान्तसम्बन्धी एउटा गम्भीर विषय हो । यसबारे छुट्टै लेख आवश्यक छ ।"
अनि म मन्दिर गएँ !,"घटना दुई संसार यिनैको हो दिदीअलि दिनमा घर जान पाएँ । यतिन्जेल ममीसँग घुलमिल भइसकेकी थिएँ । उहाँ साथीसँग मनका कुरा को जबर्जस्त फ्यान हुने यात्रामा हुनुहुन्थ्यो । यही विषयमा थुप्रै कार्यक्रम बनिसकेका थिए । ममीले कार्यक्रम लगातार सुनेको मलाई बताइरहनुहुन्थ्यो । महिनावारीको कुरा पहिले गर्दा सीधै सुन्न नखोज्ने उहाँको अनुहार अब त्यही विषयमा कुरा गर्दा उज्यालिन थालेको थियो ।त्यो दिन म भान्सामा एकसुरले केही काम गर्दै थिएँ । जाँतोमा दाल पिसिरहनुभएकी ममी र टोलकै एक जना आमा गफ गरिरहनुभएको थियो । छिमेकीलाई उहाँका छोराबुहारीले तीर्थ लैजाँदै रैछन् । बुहारी महिनावारी भएकाले बुहारीबाहेक अरू जाने भएछन् । ममीले भनेको सुनेँ, लैजानुस् बुहारीलाई । केही हुन्न लएर ।फुटेकीलाई के लानु मन्दिर ? कसरी लानी ? भगवान्ले के भन्चन् ? छिमेकी आमा हल्का झोक्किनुभयो ।ममीले उहाँलाई फकाउने प्रयास गरेको म आश्चर्यचकित भएर सुनेँ, केको डर दिदी ? भगवान्लाई पनि त महिनावारी हुन्छ । त्यही महिनावारी हुने भगवान्लाई हामी विभिन्न नामले पुज्छौँ तर आफैँ भने पापको रूपमा लिन्छौँ । हाम्रो सविता त मन्दिर जान्छिन् ।यत्ति सुनेपछि छिमेकी आमा अवाक् भइन्, विस्मयको भाव खुब झल्केको देखिन्थ्यो अनुहारमा ।ममी फेरि बोल्नुभयो, महिनावारी हुनु नराम्रो हैन भनेर अरूलाई सिकाउने मान्छे आफैँले बार्न त भएन नि !अबको जमानामा पनि यस्तो कुरा गरेर हुन्छ ? जानुस् सबै परिवार भएर । बिचरी बुहारीलाई लैजानुस् । म भए त लान्थेँहऽऽऽ स्वादै । ममीले ढोकामा उभिएकी मतिर पुलुक्क हेरेर हाँस्नुभयो ।छिमेकी आमा एकनासले सुन्दै थिइन् ममीलाई, हामीले यो कुरालाई पापधर्मसँग जोड्यौँ दिदी । भगवान् त केलाई पक्षपाती हुँदा हुन् र । यो त प्राकृतिक कुरा रैछ । आऽऽऽ हामीपछिका यी केटकेटीलाई जिम्मा लाइदिम् दिदी । संसार अब यिनकै हो ।सुनेर म अवाक् भएँ, केही समयपहिलेकी मेरी सासूममी र अहिले कि उहाँलाई देखेर ! बिहेपछि पहिलोपटक महिनावारी हुँदा छुट्टै बिस्तारा लगाइदिने उहाँ र ती बूढी आमासँग गफ गरिरहनुभएकी उहाँलाई देखेर अचम्म लाग्यो । ढुक्क भएँ, परिवर्तन एकैपटक नआउने रहेछ ।आखिर कसरी उहाँमा यति छिटो परिवर्तन आयो ? सायद बुझ्नुभयो होला कि महिनावारी पाप र धर्मसँग होइन महिलाको शारीरिक विकास र प्रजनन स्वास्थ्यसँग जोडिएको कुरा हो भनेर । उहाँ मेरो कार्यक्रमको नियमित श्रोता हुनुहुन्छ । सायद कार्यक्रमको प्रभाव पनि हुन सक्छ । या आफैँले बुझ्नुभएको हुन सक्छ । उहाँको कुराले मेरो मन प्रफुल्ल भयो । मैले महिनावारीका बेला गरेका प्रयोग उहाँले गर्नुभएको छैन पक्कै । मेरा ती प्रयोगलाई सही साबित गरिदिनुभयो । हामीले नकारात्मक कुरालाई मात्रै प्राथमिकता दियौँ, महिनावारी हुँदा छाउगोठमा भएका नराम्रा घटनाबारे धेरै समाचार सुन्यौँ । तर, मेरी सासूममीजस्ता हजारौँ आमामा आएका यस्ता परिवर्तन सुनेनौँ ।पाप र धर्मभन्दा पर केही चीज छ, त्यो हो जीवन ! असल र खराब कामको बक्ररेखामा एक चीज दौडन्छ, त्यो हो जीवन !"
एक योगीको अन्तरयात्रा,"यो हिउँदका आखिरी दिनहरू सुरु भइसके । अब काठमाडौंमा एउटा अनुहार देखिने छैन । कमिलासरी मान्छेको सिलिङबिलिङले रङमङ्गिएको यो खाल्डोलार्ई एउटा मान्छे हराएको कानोकान खबर हुने पनि छैन । तर, केही आँखा छन् अनाथालयमा, जसले उनको खोजी गर्नेछन् । केही अनुहार छन् गुम्बामा, जो उनको अनुपस्थितमा सुस्ताउनेछन् । हो, अपांगता भएका केही मानिस छन् बौद्धस्थित एउटा आश्रममा, जसलाई उनी नहुनाको समयले केही शून्य बनाउनेछ । बाँकी काठमाडौंलाई र यो भीडभाडपूर्ण सहरलाई यसबारे केही थाहै हुने छैन । यहाँलाई लाग्छ सक्छ, को कहाँ जाँदै छ ? कसको के कुरा हुँदै छ ? उत्तर म दिन्छु । तर, एकै क्षण पख्नुस् । पहिले म तपाईंलाई बौद्ध जोरपाटीको एउटा आश्रमजस्तो ठाउँमा लैजान्छु । यहाँ तपाईं विभिन्न शारीरिक कठिनाइका साथ बाँचिरहेका धेरै मानिस भेट्न सक्नुहुन्छ, जसको हातमा काम र आँखामा सन्तुष्टि प्रस्टै देखिन्छ । छोटकरीमा बीआईए भनिने यस आश्रमको पूरा नाम हो बोधिसत्त्व इन एक्सन अर्थात क्रिया अवस्थामा बोधिसत्त्व । बीआईएमा कोही हिँड्न नसक्ने छन्, कोहीचाहिँ बोल्न र कोही देख्न नसक्ने । यो विकलांगताका कारण कुनै समय आफ्नै घरपरिबारबाट पनि परित्यक्तजस्तो हुन पुगेका उनीहरूलाई एउटा साझा छत र मायालु परिवेशका साथ सन् २०१४ देखि काम पनि दिने काम गरेका थिए एक युवा बौद्ध गुरु, छोग्याल रिन्पोछेले । सन् १९८५ मा बौद्ध टुसालमा जन्मेको पाँच वर्षको एउटा बालक २० वर्ष गुम्बामा पढेर खेन्पो (धर्माआचार्य) भएपछि साढे तीन वर्ष कैलाश मानसरोवरमा ध्यान गर्न गयो । फर्केर काठमाडौं आएपछि उनी छोग्याल रिन्पोछे भनेर चिनिन थाले । कैलाशको शान्त परिवेशबाट एकैपटक काठमाडौंको गन्जागोलमा आइपुग्दा उनको मन मान्छेका दुःख देखेर पग्लियो र तिनको जीवनमा केही गरौं भन्ने भाव आयो । उनको यही बोधिसत्त्वभावले स्थापना गरेको थियो बीआईए, जसले अपांगता भएकालाई रोजगारीसहितको आवास र भोजनको व्यवस्था गर्न सुरु गर्यो । यही उपक्रममा उनले स्वयम्भूमा अनाथालय पनि सुरु गरे । क्षमताअनुसार, बीआईएमा बस्नेहरू कोही धूप बाट्छन्, कोही थाङ्का कोर्छन् त कोही हस्तकला प्रयोग गरेर विभिन्न परम्परागत सामग्री बनाउँछन् । युरोप, अमेरिका र चीनमा छोग्यालका प्रशस्त शिष्य छन्, जो बीआईएमा उत्पादित सामग्री मन खोलेर किनिदिन्छन् । यसरी फाउन्डेसन र अनाथालय गरी आफूसँग आश्रित सयभन्दा बढीलाई उनले स्वावलम्बी बन्ने आधार खडा गरिदिए केही वर्षमै । आफ्नाशिष्यले गरेको सहयोगबाट भुइँचालो आएका बखत भत्किएका ८ गुम्बा पनि बनाए । यसरी उनका दिव्य सात वर्ष बिते कैलाश पर्वतबाट आएपछि । र, अब फेरि उनी उसैगरी ध्यान गर्न जाने भएका छन्, कसैको सम्पर्कमा नरहने गरी । उनले आफैंसँग गरेको एउटा वाचा के भने, हरेक दश वर्षमा सात वर्ष धर्म देशना गर्ने र दुःखमा परेकालाई सघाउने । अनि, तीन वर्षचाहिँ हिमालय पर्वतको कुनै एकान्तमा गएर तप गर्ने । संसारमै मात्रै रमाएर पनि हुँदैन, तपस्या पनि गर्नुपर्छ, एकान्तवासका लागि जाने अन्तिम तयारी गरिरहेका बेला हालैको एक दिन भेटिएका छोग्याल भन्दै थिए, अनि, ज्ञान नपाएसम्म खोज्न छाड्नु त हुँदैहुँदैन ।उनको हिसाबमा ज्ञान पाउनु भनेको दुःखबाट पुराका पूरा मुक्त हुनु हो, माने बुद्ध हुनु हो । चौधौं शताब्दीमा गाछा गोम्छेन नामका ध्यानी थिए तिब्बतमा । उनैका १३ औं टुल्कु हुन् छोग्याल । यसको अर्थ हो, छोग्यालले यसरी एकान्तवास गरी सत्यको खोजी थालेको १३ जन्म भएको छ । बौद्ध दर्शनअनुसार, यो जन्मको कर्म नै अर्को जन्मको कारण हो । जसको चित्त जागेको छ, उसको जागरण प्रत्येक जन्ममा सघन हुँदै जाने हुनाले दुःख क्षय हुँदै जान्छ । दुःखहरूमा रङमङिगएका हुनाले काम, क्रोध, लोभ, मोह इत्यादिमा मूर्च्छित चित्त छ भने पछिल्ला जन्महरूमा पनि हालत उस्तै, अझ झन् खराब हुन जान्छ । किनभने, जागरणले जागरण नै बढाउँछ भने मूर्च्छाले मूर्च्छा नै बढाउँछ, जसरी आगोले आगो नै फैलाउँछ र उज्यालोले उज्यालो नै निम्त्याउँछ । यस अवधारणाअनुसार, तपाईंहामी प्रत्येक टुल्कु अर्थात् हाम्रा पूर्वसंस्कारको अविच्छिन्न प्रवाह हौं । मूर्च्छित चित्तको पुनर्भव हुँदा अघिल्ला कर्महरूको स्मरण हुँदैन, त्यसैले म फलानाको टुल्कु भनेर आफूलाई चिन्ने वा चिनाइने काम त्यहाँ हुँदैन । जागृत चित्तचाहिँ होसपूर्वक गर्भ प्रवेश गर्ने र जन्मेदेखि नै जागरणका चिह्नहरू हुने हुँदा यसलाई योगीहरूले चिन्न सक्छन् र यो बालक फलानाको टुल्कु हो भनेर चिनाइदिन्छन् । यस्तो विश्वास बौद्ध परम्परामा छ । छोग्यालको जीवनमा पनि यही भएको थियो । बाबु टासी र आमा भुटी लामाको कोखबाट जन्मेका उनी एक वर्षको छँदा प्रसिद्ध बौद्ध तपस्वी शाक्य ट्रिन्जिनकोमा टासी दम्पतीले उनलाई भेट गराए । ती गुरुले टासीपुत्र पहिलेका जन्महरूमा पनि ध्यानहरू गर्ने तिब्बतका योगी गाछा गोम्छेनको चित्तको १३ औं प्रवाह भएको ठोकुवा गरे । यसरी एकवर्षे बालक हेर्दाहेर्दै धर्मगुरुका रूपमा चिनाइन थाले । पाँच वर्ष भएपछि १० वर्षसम्मका लागि छोग्याल सिक्कीम गान्तोकमा सोह्रौं कर्मपाको गुम्बामा गएर पढे । त्यसपछि १० वर्ष कालिङपोङको गुम्बामा पढे र खेन्पो (धर्माचार्य) पद प्राप्त गरे । यसरी पुरा जीवन पढाइ र धर्मकर्ममा लगाइरहँदा छोग्यालको युवा उमेरले कुनै युवतीको कल्पना गरेन होला ? मनुष्यको स्वाभाविक काम वृत्तिले उनलाई पिरोलेन होला ? गुम्बामा पढुन्जेल मैले कहिल्यै योगी हुने विचार गरिन उत्तर दिनुअघि उनी मुस्कुराए, मेरो मनमा त सधैं नै एक सुन्दरी युवतीसँग गृहस्थ जीवन बिताइरहेका कल्पनाले घर गर्थे ।गुम्बाको पढाइ सकेपछि तीन वर्ष कैलाश पर्वतको एकान्तवास र यो सात वर्षको संसारको खुला विचरणले भने उनमा अहिले त्यस्ता विचार आउन छाडेको छ । तर, पनि उनले गृहस्थ जीवनको सम्भावनालाई नकारेका छ्रैनन् । भन्छन्, हुन सक्छ, पछि म बिहा गरेर सांसारिक जीवनमा फर्किनेछु, भोलिको कुरा कसलाई के थाहा ?अबलाई भने उनका तीन वर्ष ध्यानमै बित्नेछन् । संसारको छानो तिब्बतमा उनका मूल गुरु मिलारेपाका चेला ७३ वर्षीय रेपा छुल्ठुम ध्यान गरेर बसिरहेका छन् यतिखेर । दोस्रो मिलारेपा पनि भनिने रेपा छुल्ठुम भएकै गाउँमा गएर ध्यानस्थ हुने योजना छोग्यालको छ । मिलारेपालाई उनका गुरु नारोपाले ६ योग सिकाएका थिए । तीनै ६ योगको अभ्यास ध्यानका समयमा छोग्यालले गर्नेछन् । सपना देख्दा सपना नै देखिरहेको छु भनेर चित्तलाई हर प्रहर होसपूर्ण अवस्थामा ल्याउने विधि यी योगहरूमा छन् । मृत्युको अन्तिम समयमा चित्तलाई जागृत अवस्थामै कसरी शरीरबाट छुटाउने भन्ने उत्क्रान्ति योग पनि यसैभित्र समावेश छ । यी सब विधिको उनी अवलम्बन गर्नेछन् । त्यस अवधिमा उनी कसैसँग भेट्ने छैनन्, कसैसँग बोल्ने छैनन् । यस्तो परम एकान्तवासपछि उनी फर्केर फेरि संसारमै आएर शिष्यहरूलाई ध्यान सिकाउनेछन् र बीआईए फाउन्डेसनलाई फेरि रेखदेख गर्नेछन् । यतिन्जेल उनको अनुपस्थितिमा फाउन्डेसन सम्हाल्दै आएका युवा गोकर्ण ढुंगानालाई नै उनले अनाथालय र बीआईएका कामहरू हेरिबिचार्नु भनी निर्देशन पनि दिइसकेका छन् । रिन्पोछे जाँदै हुनुहुन्छ र यत्रो जिम्मेवारी ममाथि सर्दै छ, जसले मलाई केही चिन्तित पारिरहेको छ, ढुंगाना भन्छन्, तर, ऊहाँमा त्यस्तो कुनै संशय, दुविधा र चिन्ता छैन ।२दयमजष्नजबलबकजथब"
खतरनाक खलनायक,"उसको नामजस्तो पटक्कै छैन ऊ । न योग्य छ न त वीर । बरु भद्रताको खोल ओढेर थुप्रै युवतीको बलात्कार गरेको छ । तिनको जीवन हरेको छ । उसको उपस्थिति मात्रै पनि कसैका लागि दुर्योग बनेको छ । तर, ऊ हो सुयोगवीर, पारिजातको शिरीषको फूल को पात्र । एउटा खतरनाक, रहस्यमय अनि मिथकीय चरित्र । शिरीषको फूल मात्र किन ? यो त नेपाली साहित्यकै प्रबल खतरनाक खलनायक हो । बडो भद्रपुरुषजस्तो भेदिन्दृष्टि लिएर विचरी बरीको शान्त जीवनमा पस्छ ऊ । इन्द्रजालको अनुष्ठान गर्छ । त्यही जालोमा निसास्सिएर बरीको प्राण सकिन्छ । प्रेतरूपी मन्त्रोच्चारणले स्मृतिहरूको आह्वान गर्नु उसको खुबी हो । स्मृतिको यस्तो जंगल, जहाँ उसले थुप्रै युवतीको अस्मिता लुटेको छ, हत्या गरेको छ । ऊ भूतकालबाट विष काढ्छ अनि वर्तमानमा सर्पझैं दंश गर्छ । त्यो विषस्मृति हो सुयोगवीरको, खलनायकीय अचेतन उसको अँध्यारो अरण्य । हाम्रो समाजमा व्याप्त महिलामाथिको अत्याचार स्मृतिविषको ऐन्द्रजालिक अनुष्ठान नै त हो । पुरुषशक्तिको बौलाहापन सुयोगवीरको मानसिक जंगल । र, हामी त्यो जंगलका असहाय दर्शक मात्र हौं, बिल्कुलै मूकदर्शक । हामीसँग सुषुप्त रूपमा सुयोगवीरको चरित्र नियाल्ने स्थिरदृष्टि छ तर त्यो असाध्यै पुरातन मानसिकताले ग्रस्त छ, जुन अति सामान्य हेराइ मात्रैले पनि उदांगो हुन्छ । मेरै साथीले मोटरमा सँगै हुँदा भनेका थिए, केटीहरू यस्तो कपडा लगाएर हिँड्छन्, केटाहरूलाई के दोष दिने ! हाम्रो भाषा अचम्मको छ, तत्काल विकृतिको प्वाँख हालेर सुयोगवीरको छेउ पुगिहाल्छ । मानौं, हामी उसबाट थप दीक्षित हुन उसको जंगलबाहिर लाम लागिरहेका छौं । सुयोगवीर पहिले बरीको दाइ शिवराजको साथी बन्छ । त्यसपछि जसै घरमा आवतजावत हुन थाल्छ, ऊ बरीप्रति आसक्त हुन्छ । बरीको बौद्धिक तर्कसामु सुयोग कमजोर छ तैपनि एउटी बुद्धिमती केटीको कसरी अप्रत्याशित अन्त्य हुन्छ ? सुयोगवीरको कथालाई पत्याउँदा बरीको मृत्यु भएको हो । तर, कथाको विडम्बना ! पाठकले एउटा भयानक वाचकमाथि विश्वास गर्नुबाहेक अरू उपाय हुँदैन । हामीसँग सुयोगले दिने सूचनाबाहेक बरीलाई पढ्ने अर्को बाटो छैन । उफ ! यो खलनायकले पाठकलाई पनि आफ्नो कथाजालमा असहाय पारिदिन्छ ।उपन्यासमा सुयोग मृत्युदूत हो, जो हाम्रा लागि कथावाचकका रूपमा बरीको घरभित्र पस्छ, अतिथिको भेषमा । पाठकसँग केही लुकाउँदैन, आफ्नो पापको कथा हुबहु बयान गर्छ । तर, यही गुणले उसलाई रहस्यमय र भयानक बनाउँछ । ऊ ध्यानदृष्टिले हेर्छ र हत्या गर्छ । उसको त्यही ध्यानदृष्टिले पिशाच जगाएर बरीको सेतो काँधमा दंश गर्छ ।भूतकाल सुयोगका लागि मन्त्रशक्ति हो, किनभने उपन्यासका तीन अध्यायले ऐन्द्रजालिक महत्त्व बोकेका छन् । उपन्यासको फ्ल्यासब्याक शैलीमा तन्त्ररूपी सान्दर्भिकता छ । भूतकालमा नफर्कीकन, तन्त्रको स्मृतिअनुष्ठान नगरीकन सुयोगले बरीलाई मार्नै सक्दैनथ्यो । अनुष्ठानस्थल जंगल हो, जुन सुयोग स्वयं हो । बलात्कारको साहस जुटाउनुअघि ऊ विगतका पापकर्महरूबाट आफूलाई प्रेरित गर्छ । उसका सबै सिकार महिला हुन् । यहाँ पारिजातले एउटा चरित्रलाई साहित्यिक अवचेतनका रूपमा निर्माण गरेकी छन् । किनभने त्यो चरित्रको शक्ति उसको स्मृतिमा छ । लेखकको प्रबल कला यही अवचेतनको निर्माणमा स्थिर छ । सुयोग कथा भन्दै जान्छ र पाठक असहाय हुँदै सुन्दै जान्छ । यो चरित्रको अर्को भयानक गुण, उसको इच्छा र प्राप्तिमा सम्पूर्ण समानता छ । साहित्यिक रूपकहरू सामाजिक तथ्य हुन् । यस्ता चारित्रिक प्रतीकहरूको राजनीतिक सान्दर्भिकता पनि हुन्छ । संसारकै सशक्त राजनीतिक क्रियाकलाप बुझ्ने हो भने ती छद्म रूपमा हुन्छन् । जुन देखिन्छ त्यो असल हुँदैन । हामी मायाजालमा, मायारावणको पाशमा बाँधिएका हुन्छौं । अर्थ र धर्मको पाश सुयोगवीरको कथाजस्तै छ । यो सुयोगवीरको कुनै दार्शनिक व्याख्या होइन । पारिजातले हाम्रो सामाजिक असहायतालाई दुइटा पात्रको सन्दर्भमा बयान गरेकी हुन् । हामी त बरीजस्तै बुद्धिमान छौं तर हाम्रो तर्क, बुद्धि केही काम लाग्दैन । सुयोग दुरात्मा हो, जो जंगलबाट सहर पस्छ । उसले प्रकृतिको अँध्यारो पक्ष बोकेको छ । शिवराज पनि पारिवारिक पुरुष होइन । कथामा उसको भूमिका धेरै छोटो छ । यहाँ परिवार नै कमजोर छ, जसमा आक्रमणकारीले सजिलै घात गर्न सक्छ । घरमा कोही छैन । बस त्यहाँ छ त पुरुषको कमजोरी, अन्य महिलाको अनुपस्थिति अनि एक्ली केटी । जंगलको अँध्यारोबाट घरको विपन्नतामा पुगेको सुयोगलाई अरू के चहियो, बरीलाई नष्ट गर्न ? सबै अवस्था अनुकूल छ । सेक्सपियरका दुःखान्त नाटकहरूमा पनि मातृनारी प्रायः हुँदैनन् । यो लेखकीय उद्देश्यजस्तो लाग्छ । पारिजातले पनि त्यस्तै गरेजस्तो देखिन्छ । यो अनुपस्थिति डरलाग्दो पारिवारिक अपूर्णता हो । सुयोगहरू यस्तै अवसर रुचाउँछन् । सेक्सपियरकै नाटक ओथेलो को चर्चा गरौं । यहाँ मुख्य पात्र ओथेलो अर्को पात्र इआगोको पासोमा निःसहाय बन्छ र निर्दोष देस्दिमोनाको हत्या गर्छ । इआगोले ओथेलोको शंका अझ सुदृढ पारिदिन्छ । प्रेम रगतको हवस र इच्छाशक्तिको अनुमति हो, इआगोजस्तै सुयोग पनि आफ्ना बीभत्स विचारहरूलाई सत्य मान्छ । शिवराज सुयोगलाई घर लगेकोमा पश्चात्ताप गर्छ, विकाररूपी पश्चात्ताप । यस्तो आतिथ्यको सामाजिक विश्वास विघटित हुनुको मूल्य बरीले चुकाउनुपर्छ । यो परिणतिले अतिथिसत्कारको मूल्यलाई नै धराशायी पारिदिन्छ । आगन्तुकको हेराइ, पृष्ठभूमिले कथाको दिशाबोध गराउँछ । सुयोगको स्थिरदृष्टि नारीअंगमा हुन्छ । साँच्चै यो स्थिरदृष्टि नारीहरूमाथिको गिद्धेदृष्टि पनि हो, जहाँ मात्र यौनता, शरीरको आसक्तिसिवाय केही छैन । यही दृष्टिमा सुयोगको शक्ति प्रयोग लुकेको छ । यहाँ पुरुषको रुढीवादी मन बरीलाई निर्जीव रूपमा हेर्ने मनस्थितिबाटै प्रस्टिन्छ । यही सुयोगको खलनायिकी हो । उसको आगमन र फर्काइमा समानता छ । ऊ आउँछ, फर्कीफर्की आउँछ र विनाश गर्छ ।सुयोग सुनियोजित छ । सुयोगको पर्यायवाची शब्द सुनियोजन पनि हो । एक अर्थमा उसले भनेको कथामा केही अचम्मलाग्दो नियोजन छ । चारवटा सेक्सको वर्णन, चारवटी केटीको हत्या, चार फ्ल्यासब्याक दृश्य । सुयोग आठचोटि बरीलाई भेट्छ । आठैचोटि बरीसँग सम्पर्क वा कुराकानी हुँदैन । अथवा ऊ बोल्न सक्दैन । यी घटना लेखनका सुनियोजित उद्देश्य नहुन पनि सक्छन् तर यिनको व्यवस्थापनले मलाई अचम्म पार्छ । सुयोग बरीलाई सर्प, विधवा, कुमारी, पुष्प, बच्चाजस्तो देख्छ । फेरि रुमाल, चट्टान, फोटोजस्तो जीवनहीन रूपमा प्रस्तुत गर्छ । बरीलाई महत्त्वहीन रूपमा हेर्नु सुयोगको चरित्रहीन सुनियोजन हो । केटीहरूमा मात्रै स्थिरदृष्टि पर्नु र भूतकालको सम्झना गरिनु, कथामा नियोजित विशेषता देखिन्छ । विनियोजन त्यही बेला देखिन्छ, जब बुद्धिमती बरीको सजिलै अन्त्य हुन्छ । सायद सुयोगको यौनदृष्टि बुझ्ने क्षमता थिएन उनमा । तर्कमा, कुराकानीमा सुयोग चुप नै हुन्थ्यो, हार्थ्यो । यही शक्तिले पनि बरीलाई बचाउन सकेन । को आगन्तुक हो, को आक्रमणकारी ? यसको निर्क्योल गर्न नसक्नु घातक साबित हुन पुग्यो । खलनायकप्रधान उपन्यास नेपाली साहित्यमा विरलै छन् । तर, सुयोग यस्तो बहुआयामिक पात्र हो जसले मिथकीयता, विषाक्त, सिपालु कथावाचक, झूटो, इमानदारीजस्ता गुणअवगुण बोकेको छ । यस्ता पात्रको निर्माण नेपाली नाटक अथवा सिनेमामा नदेखिँदा अपूर्णता बोध हुन्छ । शिरीषको फूल को कथा मैले एक बंगलादेशी साथीलाई सुनाएको थिएँ । उनले भनेका थिए, यस्तो चरित्र खेल्न पाए हुन्थ्यो ! अतृप्त आँखा, विषालु मन बोकेको धीरचित्त कथावाचक, सुयोगको व्यक्तित्वका विरोधाभास हुन् । यही पक्ष देखेर ती साथीले मलाई बिन्ती गरे, यसलाई उल्था गर्दिनुस्, म अंग्रेजीमा खेल्छु ! मैले पनि उनलाई इआगोको कुनै डाइलग सुनाउने भनें । उनले तीन दिन समय मागेका थिए । फेरि ढाका जाँदा सुनाउँछन् । उत्साही कलाकारले शक्तिशाली खलनायकको भूमिका खेल्न मन गर्छन् । असल पात्रको अभिनय एकोहोरो हुन जाने भएर पो हो कि ? पारिजात सन् १९५० मा दार्जिलिङबाट नेपाल आएकी थिइन् । शारीरिक विकलांगता भए पनि उनी धेरै प्रभावशाली साहित्यिक व्यक्तित्व हुन् । पात्रहरूको रचना, उनीहरूको उपस्थिति, परिस्थितिको संरचना शिल्पकारिताका प्रबल पक्ष हुन् । सुयोगवीरजस्तो पात्र रचना गर्नु समाजको विसंगति बुझ्नु हो । यो उपन्यासले एउटा खलनायकी मात्र होइन, नारीप्रतिको हीन विचारधाराको पनि चित्रण गर्छ । त्यो पात्र वासनाको रोगीभन्दा पनि विकृत विचारधाराको प्रतिनिधि हो । रोगी भन्नु उसलाई क्षमा गर्नु हो ।यो उपन्यास पढ्दा मलाई डर लागेको थियो, केही वर्षपहिले स्नातककी विद्यार्थीसँग सोध्दा भनेकी थिइन् । तत्कालै अर्को पुरुष विद्यार्थीले उनलाई जिस्क्याउँदै भन्यो, केटी मान्छे यस्तै हुन्छन् । डर भनेको संवेदनशीलताको रूपक हो । अंग्रेज कवि कोलरिजको क्रिस्ताबेल पढ्दा जोन किट्ससमेत डराएको उल्लेख छ । त्यो विद्यार्थी अचम्म मान्दै मतिर फर्कियो, जब मेरो जवाफ सुन्यो, शिरीषको फूल पढ्दा डर त मलाई पनि निकै लागेको हो !"
क्रुज क्रेज,"इन्डोनेसियाको लाबुअन बाजोस्थित समुद्रमा चलिरहेको क्रुजको अघिल्लो भागमा उभिएर फोटो खिचाउँदै एक मुस्लिम महिला । यहाँ क्रुज चढेर पर्यटकहरु समुद्र घुम्ने गर्छन् । यो क्षेत्रको पर्यटक तान्ने प्रमुख आधार नै क्रुज हो । समुद्र किनारमा क्रुज र डुंगा पर्यटक बोक्न तयारी अवस्थामा हुन्छन् । समुद्रको बीचबीचमा देखिने सानाठूला पहाडले घुमन्तेलाई मोहित बनाउँछ । यहाँ एउटा आइल्यान्डबाट अर्को आइल्यान्डसम्म पुग्न क्रुज, डुंगाको सहारा लिनुपर्छ । क्रुज चढेरै पर्यटक कोमोडो राष्ट्रिय निकुञ्ज पुग्छन्, जहाँ दुर्लभ कोमोडो ड्रागोन (ठूलो गोहोरो) देख्न फाइन्छ । समुद्रकिनारमा बसोबास गर्ने अधिकांशको रोजगारीको माध्यम बनेको छ, त्रुज ।"
