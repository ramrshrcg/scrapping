शीर्षक,विवरण
चीनबाट ल्याएपछि १४ दिन निगरानीमा,"उनले भने, सबै युवा छन् । उनीहरूलाई उचित खानपान र मनोरञ्जनको व्यवस्था हुनुपर्छ । खेलकुद र इन्टरनेटलगायत सुविधा पनि दिइनेछ ।क्वारेन्टाइनका क्रममा एउटा कोठामा दुईतीन जनाभन्दा बढी राख्न नहुने धारणा मन्त्रालयका विशेषज्ञहरूको छ । एउटा कोठामा एक जनाभन्दा बढीलाई राख्नुपरे दुई शय्याबीचको दूरी न्यूनतम एक मिटर हुनुपर्नेतर्फ विचार पुर्याइनेसमेत स्वास्थ्य मन्त्रालयले उल्लेख गरेको छ । चीनबाट आउने नेपाली स्वस्थ व्यक्ति हुन् । उनीहरूमा आउने दिनसम्म कुनै लक्षण नदेखिएको हुनुपर्छ, श्रेष्ठले भने, यदि आउने दिनसम्म कसैलाई चीनमै संक्रमण देखियो भने उनले मुलुक फर्कन पाउँदैनन्, उतै उपचार हुनेछ । क्वारेन्टाइनमा रहनेहरूको संक्रमण, ज्वरो आदिको नियमित परीक्षण गरिनेछ । उनीहरूमा दुई सातासम्म ज्वरो तथा संक्रमण आदिको लक्षण नदेखिए मात्र त्यहाँ राखिन्छ । ज्वरो र संक्रमणको लक्षण देखियो भने तुरुन्त क्वारेन्टाइनबाट हटाएर टेकुको शुक्रराज ट्रोपिकल तथा सरुवा रोग अस्पतालको आइसोलेसन वार्डमा राखेर उपचार सुरु गरिने श्रेष्ठले जनाए । डब्लूएचओका अनुसार हालसम्म कोरोना भाइरसको प्रयोगशाला प्रमाणित १४ हजार ६५ सय ५७ केस विश्वभरमा देखिइसकेका छन् । त्यसमध्ये १४ हजार ४ सय ११ केस चीनमा देखिएको हो । यो संक्रमणबाट हालसम्म चीनमा ३ सय ४ जना र चीन बाहिर फिलिपिन्समा एक जनाको मृत्यु भइसकेको छ । यो संक्रमण चीनबाहेक नेपाल, भारत, श्रीलंका, थाइल्यान्ड, जापान, भियतनाम, कोरिया, अस्ट्रेलिया, सिंगापुर, मलेसिया, कम्बोडिया, फिलिपिन्स, अमेरिका, क्यानडा, फ्रान्स, फिनल्यान्ड, जर्मनी, इटाली, रुस, स्पेन, स्वीडेन, बेलायत र युनाइटेड अरब इमिरेट्समा देखिइसकेको छ । हालसम्म एक जना मात्र संक्रमित स्वास्थ्य मन्त्रालयले मुलुकमा हालसम्म एक जनाबाहेक अन्यमा नोवल कोरोना भाइरसको संक्रमण नदेखिएको जनाएको छ । मन्त्रालयका स्वास्थ्य आपत्कालीन कार्य सम्पादन केन्द्रका प्रमुख सागर दाहालले हालसम्म १४ जनाको प्रयोगशाला परीक्षण गरिएकामा एक जनामा पोजेटिभ, १० जनामा नेगेटिभ र बाँकी तीन जनाको प्रतिवेदन आउन बाँकी रहेको जानकारी दिए ।शुक्रराज ट्रोपिकल तथा सरुवा रोग अस्पताल, टेकुको आइसोलेसन वार्डमा सोमबार राति कुनै शंकास्पद व्यक्ति भर्ना नरहेको निर्देशक डा वासुदेव पाण्डेले बताए । शंकास्पद दुई जना बिरामी प्रयोगशाला प्रतिवेदनमा नोवल कोरोना भाइरसको संक्रमण नदेखिएपछि डिस्चार्ज भएका छन् ।"
भारतीय बजेटको दबाब,"कार्यान्वयन दबाबमा६ वर्षयताकै न्यून आर्थिक वृद्धिदर, ४५ वर्षयताकै उच्च बेरोजगारी, दशककै सबैभन्दा कम वैदेशिक लगानीजस्ता अर्थतन्त्रका नकारात्मक सूचकांकहरूको पृष्ठभूमिमा भारतको नयाँ बजेट आएको हो । बढ्दो बजेट घाटा र राजस्व परिचालनको चुनौतीका कारण बजेटमा राखिएको लक्ष्य हासिल गर्न सहज भने छैन । केही वर्षयता खर्च र स्रोतबीच बढ्दो खाडलका कारण भारतको बजेट घाटा उकालो लाग्ने क्रममा छ । गत वर्ष बजेट घाटालाई ३३ प्रतिशतमा सीमित गर्ने भनिए पनि ३८ प्रतिशत छ । यसरी हेर्दा चालु वर्ष पनि ३५ प्रतिशतभित्र सीमित गर्न निकै गाह्रो हुने आर्थिक क्षेत्रका जानकारहरूको दाबी छ । करका दरहरूमा गरिएको परिवर्तनले करिब ४० हजार करोडको राजस्व कम हुने अनुमान छ ।बजेटमा राखिएको खर्चको लक्ष्यका लागि स्रोत जुटाउन सरकारी स्वामित्वका कम्पनीहरूलाई निजीकरणमा लैजाने घोषणा पनि अर्थमन्त्री सीतारमणले गरेकी छन् । त्यसबाट २१ खर्ब भारुको स्रोत परिचालन गर्ने लक्ष्य निर्धारण गरिएको छ । उक्त लक्ष्य हासिल गर्नका लागि सरकारले भारतकै सबैभन्दा ठूलो जीवन बिमा कम्पनी एलआईसी र आईडीबीआई बैंकमा रहेको आफ्नो हिस्सेदारी बेच्नेछ । जसबाट करिब ९० हजार करोड भारु सरकारको खातामा जानेछ । तर, यस वर्षको लक्ष्य पूरा हुनेमा भने शंका छ किनभने गत वर्ष राखिएको १० खर्ब पाँच करोड रुपैयाँको लक्ष्यमध्ये सरकारले ६५ हजार करोडको मात्र विनिवेश गर्न सकेको थियो । विगत लामो समयदेखि चर्को घाटामा चल्दै आएको सरकारी स्वामित्वको हवाई सेवा कम्पनी एयर इन्डियाको निजीकरण गर्ने घोषणा यसअघि नै भइसकेको छ । एयर इन्डियाको निजीकरण प्रक्रिया सफलतापूर्वक टुंगिएमा त्यो नेपालका लागि पनि गतिलो पाठ हुन सक्छ किनभने नेपालको राष्ट्रिय ध्वजावाहक नेपाल वायुसेवा निगमलाई पनि निजीकरण गर्नुपर्ने माग विगत लामो समयदेखि उठ्दै आएको छ । बजेटमा घोषणा गरिएअनुरूप एलआईसीको विनिवेश कार्यान्वयन हुँदा यसको प्रभाव नेपालमा रहेको यसको सहायक कम्पनी एलआईसी नेपालमा कसरी पर्छ, त्यसलाई पनि चासोका साथ हेरिएको छ । एलआईसी नेपालमा कम्पनीको ५५ प्रतिशत सेयर छ ।"
ठग महाराज विरुद्ध पक्राउ पुर्जी,"(काठमाडौं)  आफूलाई बालयोगेश्वर महाराज बताउने विजय भण्डारीविरुद्ध काठमाडौं जिल्ला अदालतले पक्राउ पुर्जी जारी गरेको छ । अमेरिका लैजाने भन्दै रकम ठगी गरेका महाराज ले गत वैशाखमा दुई पीडितलाई दिएको चेक नसाटिएपछि उनीहरूले प्रहरी परिसर काठमाडौंमा चेक बाउन्सको जाहेरी दिएका थिए । ९ लाख ८५ हजार रुपैयाँ बराबरका दुइटा चेक नसाटिएपछि जाहेरीका आधारमा प्रहरीले उनीविरुद्ध अनुसन्धान प्रक्रिया अगाडि बढाएको हो । प्रहरी परिसर काठमाडौंका प्रवक्ता डीएसपी होबिन्द्र बोगटीले महाराज विरुद्ध प्रहरीमा जाहेरी परेको पुष्टि गरे । उनले उजुरीमाथि अनुसन्धान सुरु भइसकेको उल्लेख गर्दै भने, थप पीडितहरू पनि सम्पर्कमा आइरहेका छन् । पक्राउ पुर्जी जारी भएलगत्तै महाराज विरुद्ध महायज्ञ आयोजक समितिले नै जिल्ला प्रशासन कार्यालय, चितवनमा उजुरी दिएको छ । पशुपतिनाथ मन्दिर व्यवस्थापन समितिका अध्यक्ष मनोज पुडासैनीले आयोजकका तर्फबाट उजुरी दिइएको जनाए । महाराज ले आफूहरूलाई ढाँटेको तथा झूटो आश्वासन दिएको निष्कर्षमा पुगेपछि उजुरी गरिएको बताए । उनले भने, हदैसम्मको कारबाहीको माग गर्दै उजुरी दिएका छौं ।महायज्ञ पूरा गर्न सक्रिय त्रिवेणीधामका पीठाधीश धर्मपाल गुरु वशिष्ठले आफूसहित कोटिहोममा खटिएका १ सय २७ ब्राह्मणका तर्फबाट महाराज विरुद्ध जिल्ला प्रशासनमा उजुरी दिएको बताए । उनले भने, आर्थिक, नैतिक र सामाजिक अपराधविरुद्ध कारबाही होस् भनेर माग गरेका छौं । वशिष्ठका अनुसार महाराज ले हालसम्म २ करोड ३० लाख हिनामिना गरेको प्रारम्भिक अनुमान छ । आफ्नो ठगीले भरिएको विगतबारे झूटो कुरा बताएर महाराज ले आफूहरूको नैतिक बेइज्जती गरेको आयोजकको ठम्याइ छ । अध्यक्ष पुडासैनीले महाराज कै कारण महायज्ञ बिथोलिएकाले आफूहरूलाई तनाव भएको बताए । उनले भने, उनी त भागे । हामीलाई तनाव थपिदिए ।महाराज को ठगी धन्दाबारे कान्तिपुरमा शृंखलाबद्ध समाचार प्रकाशित भएपछि महायज्ञ रोकिएको थियो । गुल्मी घर भएका विजयले केही वर्षअघिसम्म विष्णु प्रपन्नाचार्यका नाममा महायज्ञ लगाउने तथा त्यसक्रममा सम्पर्कमा आएकासँग अमेरिका लैजाने भन्दै करोडौं रुपैयाँ ठगेका थिए । चितवनका प्रमुख जिल्ला अधिकारी नारायणप्रसाद भट्टराईले महायज्ञमा कार्यरत केही कर्मचारी, सप्लायर्सहरूले महाराज ले दिएको चेक नसाटिएको विषयमा आफूलाई निवेदन आएको बताए । महाराज को ठगी धन्दाबारे कान्तिपुरले समाचार प्रकाशन गरेपछि कतिपय पीडितले प्रमुख जिल्ला अधिकारीलाई टेलिफोनमार्फत ठगिएको गुनासो गरेका थिए । महायज्ञ पूरा गर्न सहयोगको अपिलआफूलाई बालयोगेश्वर बताउने ठग महाराज भण्डारी फरार भएपछि नारायणी नदी किनारमा आयोजित महायज्ञ अलपत्र परेको छ । आयोजक पशुपतिनाथ मन्दिर व्यवस्थापन समितिले महायज्ञ आयोजक समिति र उपसमितिहरू भंग गरेपछि तीस दिनसम्म गर्ने भनिएको कोटिहोम कसरी पूरा गर्ने भन्ने समस्या भएको छ । महायज्ञ रोकिए पनि संकल्प गरिएको यज्ञ आहुतीको काम नरोकियोस् भनेर लागिपरेका त्रिवेणीधामका पीठाधीश धर्मपाल श्री गुरु वशिष्ठले आफूहरूले कोटिहोम पूरा गर्ने बताए । उनले भने, धर्मको नियम पालना गर्न पनि हामीले सवा करोड आहुती पूरा गर्ने संकल्प लिएका छौं ।उनले होमका निम्ति ३० क्विन्टल घिउ, ११ क्विन्टल ११ थरीका तेल, १५ क्विन्टल कुराउनी, ३३ प्रकारका औषधिजन्य जडीबुटीलगायत आवश्यक पर्ने बताए । उनले ठग महाराज भागेपछि आहुतीका लागि आवश्यक पर्ने सामग्री जुटाउन समस्या भएको जनाए । दाता खोजेर भए पनि आहुती पूरा गर्ने तयारीमा छौं, उनले भने, त्यसैले सबैसँग सहयोगको आस गरेका छौं ।"
बलात्कार आरोपमा साधु पक्राउ,"बारा (कास) बलात्कार आरोपमा कोल्हवी नगर क्षेत्रबाट एक साधु पक्राउ परेका छन् । पक्राउ पर्नेमा भारतको राजस्थानका ५५ वर्षीय हरिनारायण शर्मा छन् । १४ वर्षीया एक बालिकालाई बलात्कार गरी भाग्दै गर्दा उनलाई आइतबार राति गाउँलेले समातेर प्रहरीको जिम्मा लगाएका हुन् ।प्रहरी निरीक्षक बालिस्टर सिंहका अनुसार घटनास्थलमा बालिका बेहोस र रक्तस्राव भइरहेको अवस्थामा भेटिएकी थिइन् । उनलाई उपचारार्थ कलैया अस्पताल भर्ना गरिएको छ । घटनाबारे थाहा पाएर आक्रोशित भीडले नियन्त्रणमा लिने क्रममा साधुलाई कुटपिट पनि गरेछन्, उनले भने, हामीले पक्राउ गरेर हिरासतमा राखेका छौं ।केही वर्षयता गाउँलेसित घुलमिल गरी साधु कहिले स्थानीय देवालय र कहिलेकाहीं पालैपालो स्थानीयको घरमा बस्दै आएका थिए । वर्षमा कहिलेकाहीं स्थानीयलाई सामूहिक रूपमा भारतका विभिन्न तीर्थस्थल घुमाउन लग्थे । झारफुक पनि गर्थे । मन्त्र सिकाइदिने भन्दै साधुले कलमकापीसहित बालिकालाई लिएर बस्न भनेका थिए । कापीमा संस्कृतमा थोरै लेखिएको पनि देखियो, फूल र पानी पनि नजिकै थियो, प्रहरी निरीक्षक सिंहले भने, लामो दाह्री, कपाल र पहेँलो लुगा लगाउने साधुलाई गाउँलेले निकै विश्वास गर्दै आएका रहेछन् । साधुविरुद्ध बलात्कार मुद्दा चलाउन अनुसन्धान म्याद थप गरिएको उनले बताए ।"
गृहसचिवमा न्यौपाने,"काठमाडौं (कास) सरकारले गृह मन्त्रालयको सचिवमा महेश्वर न्यौपानेलाई सरुवा गरेको छ । मन्त्रिपरिषद्को सोमबार साँझ बसेको बैठकले अख्तियार दुरुपयोग अनुसन्धान आयोगमा रहेका न्यौपानेलाई गृह मन्त्रालयमा सरुवा गर्ने निर्णय गरेको हो । सर्वोच्चले अकुत सम्पत्ति आर्जन गरेको आरोप लागेका आयल निगमका तत्कालीन महाप्रबन्धक युवराज शर्माको मुद्दाको फाइल खोजेर १५ दिनभित्र अदालतमा उपस्थित हुन अख्तियारका सचिव न्यौपानेलाई गत बिहीबार आदेश दिएको थियो ।गृहसचिव प्रेमकुमार राईले राजीनामा दिएपछि रिक्त स्थानमा न्यौपानेलाई ल्याइएको हो । गृहसचिव बन्न न्यौपानेसहित संघीय मामिला तथा सामान्य प्रशासन मन्त्रालयका सचिव यादव कोइराला, काठमाडौं महानगरपालिकाका प्रमुख प्रशासकीय अधिकृत केदार न्यौपाने, पर्यटन मन्त्रालयका सचिव केदारबहादुर अधिकारीलगायत दौडधुपमा थिए । कानुन कार्यान्वयन, अर्धन्यायिक अधिकार प्रयोग र प्रहरी संयन्त्र परिचालन, शान्तिसुरक्षा व्यवस्थापन तथा अपराध अनुसन्धान तथा नियन्त्रणमा गृहसचिव निर्णायक मानिन्छन् ।उच्च सुरक्षा अधिकारीको सरुवाबढुवालगायतमा पनि गृहसचिव सर्वेसर्वा हुन्छन् । यसैगरी अख्तियारमा प्रदेश १ का प्रमुख सचिव सुरेश अधिकारीलाई लगिएको छ । यसअघि अख्तियारमा सचिव रहेका लोकदर्शन रेग्मी र प्रेमकुमार राई अख्तियारकै सचिव थिए ।"
समाजवादीराजपा एकतामा अविश्वास,"(काठमाडौं)  वैकल्पिक शक्ति निर्माण गर्ने भन्दै एकता प्रक्रियामा रहेका समाजवादी पार्टी र राष्ट्रिय जनता पार्टी (राजपा) बीच अविश्वास बढेको छ । समाजवादी सरकारबाट बाहिरिएसँगै राजपाले बढाएको सत्ता निकटताले अविश्वास बढाएको हो । गहिरो अविश्वासबीच पनि दुवै दलका नेताहरूले एकताबाट वैकल्पिक शक्ति निर्माण हुने दाबी गरेका छन् । राजपा नेता राजेन्द्र महतोले राष्ट्रिय सभा चुनावका लागि नेकपासँग भएको गठबन्धनको औचित्य सकिइसकेको र आफूहरू एकीकरण अभियानमै रहेको बताए । हामी एकीकरणकै अभियानमा छौं, उनले भने, नेकपासँग भएको गठबन्धन राष्ट्रिय सभाको निर्वाचनसँगै अन्त्य भएको छ, सरकारमा जाने कुनै योजना छैन ।आगामी निर्वाचनअघि नेकपा र कांग्रेसलाई चुनौती दिने गरी सशक्त शक्ति निर्माण गर्ने बताए । उनी नेपालजस्तो मुलुकमा एउटै दलको बहुमत या दुई तिहाइको सरकारले राजनीतिक स्थायित्व र विकास दुवै दिन नसक्ने दाबी गर्दै उनले वैकल्पिक शक्तिको आवश्यकतामा जोड दिए । समाजवादीका अध्यक्ष उपेन्द्र यादव भने राजपाप्रति विश्वस्त देखिँदैनन् । राष्ट्रिय सभा निर्वाचनमा नेकपा र राजपाबीच गठबन्धन बनेदेखि उनी सशंकित छन् । उपसभामुख लिने, संघीय सरकारमा जाने र प्रदेश २ को सरकारमा समेत नेकपासँग गठबन्धन गर्नेसम्मको तयारी रहेको भन्दै एकताका विषयमा यादव हच्किएका हुन् । महतोले यादवको आशंका वाहियात रहेको बताए । सरकारमा सहभागिता र पार्टी एकीकरणमध्ये कुनलाई प्राथमिकता दिने भन्नेमा राजपाभित्रै एकमत छैन । अध्यक्षमण्डलका संयोजक महेन्द्र राय यादव, सदस्यहरू महन्थ ठाकुर र महतोले एकीकरणमा जोड दिएका छन् । अध्यक्षमण्डलमा रहेका ६ मध्ये बाँकी तीन सदस्य शरदसिंह भण्डारी, राजकिशोर यादव र अनिल झाले एकीकरणभन्दा सरकारलाई प्राथमिकता दिएका छन् ।तत्कालीन संघीय समाजवादी र नयाँ शक्ति पार्टीबीच एकीकरण हुनुअघि तीन दलबीचै एकीकरण गर्ने प्रयास भएको थियो । सरकार छाड्नुपर्ने सर्त समाजवादीले नमानेको कारण देखाउँदै राजपा त्यतिबेला एकीकरणबाट पछि हट्यो । संघीय समाजवादी र नयाँ शक्तिबीच गत वैशाख २३ मा एकीकरण भयो । त्यसपछि समाजवादी र राजपाबीच विभिन्न चरणमा अनौपचारिक वार्ता भए । नेताहरूको व्यवस्थापनबाहेक पार्टीको नाम, चुनाव चिह्न र वैचारिक मुद्दामा सहमति जुटिसकेको थियो तर सरकारबाट बाहिरिनुपर्ने राजपाको सर्त ले एकता रोकिँदै आयो । समाजवादी पुस ८ मा सरकारबाट बाहिरिएपछि भने एकीकरण हुनेनहुने भन्नेमा राजपाको खुट्टामा बल पुगेको समाजवादीका महासचिव रामसायप्रसाद यादव बताउँछन् । राजपाले सरकार छाड्नुपर्ने सर्त राखेको थियो । हामीले पूरा गर्यौं, अब उहाँहरू कति इमानदार हुनुहुन्छ हेर्नुछ, उनले भने, बल राजपाको खुट्टामा छ, गोल गर्नेनगर्ने उसैको कुरा हो, हामी प्रतीक्षामा छौं ।"
'पौडेल हत्या आरोपित तीन प्रहरीमाथि अनुसन्धान गर्नू',"(काठमाडौं)  प्रतिबन्धित चन्द समूहका सर्लाही इन्चार्ज कुमार पौडेलको हत्या आरोपी प्रहरी निरीक्षक कृष्णदेव (केडी) साह तथा हवल्दारद्वय श्रीविनोद साह र सत्यनारायण मिश्रमाथि थप अनुसन्धान गर्न गृह मन्त्रालयले निर्देशन दिएको छ ।गृहले शुक्रबार प्रहरी प्रधान कार्यालयलाई पत्र पठाई निरीक्षक साह तथा हवल्दारद्वय साह र मिश्रमाथि कर्तव्य ज्यान मुद्दामा अनुसन्धान गर्न निर्देशन दिएको हो । गृहको निर्देशन आएपछि प्रहरी प्रधान कार्यालयले उनीहरूलाई कारबाहीका लागि आइतबारै प्रदेश २ प्रहरी मुख्यालय धनुषालाई पत्र पठाएको छ । प्रदेश २ का प्रहरी प्रमुख प्रद्युम्न कार्कीले कुमार पौडेल प्रकरणका आरोपितबारे प्रहरी प्रधान कार्यालयबाट पत्र आएको पुष्टि गरे । उक्त पत्र जिल्ला प्रहरी कार्यालय धनुषालाई पठाइएको उनले बताए ।०७६ असार ५ गते बिहीबार दिउँसो लालबन्दी१, लखन्देही खोलादेखि पूर्वको जंगलमा पौडेलको गोली हानी हत्या भएको थियो । हत्या ढाकछोप गर्न प्रहरीले पौडेल इन्काउन्टरमा मारिएको दाबी गर्दै आएको छ । राष्ट्रिय मानवअधिकार आयोगले गत कात्तिक ३ मा पौडेल हत्या आरोपित उनीहरूलाई निलम्बन गरी फौजदारी कसुरमा मुद्दा चलाउन सरकारलाई सिफारिस गरेको थियो । प्रहरी महानिरीक्षक सर्वेन्द्र खनालको प्रत्यक्ष कमान्डमा रहेको विशेष ब्युरोबाट खटिएको केडी साह नेतृत्वको घुमुवा टोलीले पौडेलमाथि गोली हानेको थियो । ब्युरोको टोलीले हत्या गरेको विषय विवादमा आउने डरले पौडेललाई दोहोरो मुठभेडमा मारिएको भन्दै घटनाको सत्यतथ्य लुकाउन प्रहरी नेतृत्व लागेको आरोप थियो । आयोगले अनुसन्धान गर्न निर्देशन दिएको तीन महिनासम्म आरोपितहरू कार्यक्षत्रमै खटिएका थिए ।प्रहरीले इन्काउन्टरका नाममा मानिसको बाँच्न पाउने अधिकारलाई समेत कुण्ठित गरेर फेक इन्काउन्टरको दाबी गरेको भन्दै आयोगले गोली हान्ने र गोली हान्न आदेश दिने दुवै जनामाथि कारबाही सिफारिस गरेको थियो । कारबाही सिफारिस गरिएका तीनै जनालाई प्रहरी महानिरीक्षक सर्वेन्द्र खनालले घुमुवाका रूपमा प्रदेश २ अन्तर्गतका ८ वटा जिल्ला हेर्ने गरी तैनाथ गराएका थिए । आयोगले संविधानको धारा १६ ले प्रदान गरेको बाँच्न पाउने हक, नागरिक तथा राजनीतिक अधिकारसम्बन्धी अन्तर्राष्ट्रिय प्रतिज्ञापत्र, १९६६ को धारा ६ र संयुक्त राष्ट्रसंघले प्रतिपादन गरेका विभिन्न सिद्धान्तसमेतको उल्लंघन भएको देखिएकाले घटनामा संलग्न र आदेश दिने प्रहरी अधिकारीहरूलाई कारबाही गर्न सिफारिस गरेको थियो । इन्काउन्टरका नाममा हत्या घटनालाई ढाकछोप गर्न सहयोग गरेको आरोपमा आयोगले प्रहरी निरीक्षक किरणप्रसाद न्यौपाने र प्रहरी नायब निरीक्षक सूर्यकुमार कार्कीलाई सचेत गराउन पनि सिफारिस गरेको थियो ।आयोगले गोली हान्न निर्देशन दिने तालुक निकायका पदाधिकारी तथा कर्मचारीहरू, आदेश दिने अधिकारी तथा दुरुत्साहन गर्ने व्यक्तिमाथि समेत अनुसन्धान गरी कानुनी दायरामा ल्याई कानुनबमोजिम कारबाही गर्न सिफारिस गरेको थियो । पौडेलको शव परीक्षणक्रममा न्यूनतम प्रक्रियासमेत पूरा नगरेको आरोपमा जिल्ला अस्पताल सर्लाहीका तत्कालीन प्रमुख डा वीरेन्द्रकुमार मण्डललाई सचेत गराउन आयोगले सिफारिस गरेको थियो । प्रहरीबाट पौडेल हत्या घटनाको निष्पक्ष अनुसन्धान नभएको र घटनास्थल तथा लास जाँच प्रकृति मुचुल्का तयार गर्दा मेडिको लिगल (कानुनी र चिकित्सकीय) दृष्टिकोणबाट समेत त्रुटि भएको देखिएको जनाएको छ । पौडेलको बाँच्न पाउने अधिकार हनन भएको देखिएकाले कानुनबमोजिम उनका हकवालालाई मानवअधिकार आयोग ऐन ०६८ को प्रावधानअनुरूप ३ लाख रुपैयाँ क्षतिपूर्ति दिन सरकारलाई सिफारिस गरेको थियो । पौडेलका परिवारलाई अहिलेसम्म कुनै पनि आर्थिक सहयोग सरकारले दिएको छैन ।दोहोरो भिडन्तमा मृत्यु भएको भनिएका विवादास्पद किसिमका घटना, हिरासत र कारागारमा हुने मृत्युको घटना तथा बलात्कारसम्बन्धी घटना सम्बन्धमा २४ घण्टाभित्र अनिवार्य रूपमा आयोगलाई लिखित जानकारी दिने व्यवस्था मिलाउन सरकारलाई निर्देशन दिए पनि अहिलेसम्म पालना नभएकामा आयोगले असन्तुष्टि जनाउँदै आएको छ ।"
नेपालगन्ज मेडिकल कलेजले माग्यो थप ३ लाख,"नेपालगन्ज (कास) नेपालगन्ज मेडिकल कलेजले एमबीबीएसमा भर्ना भएका विद्यार्थीसँग सरकारले तोकेभन्दा ३ लाख रुपैयाँ बढी शुल्क मागेको छ । भर्ना भएका विद्यार्थी तथा उनीहरूका अभिभावकका अनुसार भर्ना शुल्कबापत १४ लाख ७८ हजार ६ सय ७५ रुपैयाँ कलेजलाई बुझाएको भए पनि कलेजले व्यवस्थापनका लागि भन्दै थप ३ लाख रुपैयाँ मागेको हो । कलेजले अतिरिक्त शुल्क मागेपछि आइतबार पीडित विद्यार्थी तथा अभिभावकले जिल्ला प्रशासन कार्यालय पुगेर कारबाहीका लागि निवेदन दिएका छन् । भर्ना शुल्क बुझाउँदा पनि विद्यार्थीलाई होस्टलमा पस्न दिइएन, अभिभावक महेश पौडेलले भने, नियमअनुसार शुल्क बुझाएका छौं । गैरकानुनी रूपमा मागेको पैसा बुझाउँदैनौं । कलेजको नियमित पठनपाठन आइतबारदेखि सुरु भइसकेको छ । अतिरिक्त शुल्क नबुझाएका ३९ जना विद्यार्थीलाई कक्षामा पस्न दिइएको छैन । नाम निकालेर पनि पढ्न पाएका छैनन्, यो कलेजको गैरजिम्मेवारपना हो, अभिभावक विजय साहले भने, चिकित्सा आयोग र सरकारको निर्णय नमान्ने कस्तो कलेज हो ? चिकित्सा शिक्षा आयोगले शैक्षिक सत्र २०७६०७७ का लागि एमबीबीएस र बीडीएसको शिक्षण शुल्क तोकिसकेको छ । उपत्यकाभित्र एमबीबीएस अध्ययन गर्न ४० लाख २३ हजार २ सय ५० रुपैयाँ र उपत्यका बाहिर ४४ लाख ३६ हजार २५ रुपैयाँ तिर्नुपर्ने हुन्छ । आयोगले बीडीएस पढ्न २० लाख १९ हजार ५ सय ८० रुपैयाँ शुल्क कायम गरेको छ । विदेशी विद्यार्थी र चिकित्साशास्त्रका अन्य विषयको शुल्क तोक्न सम्बन्धित विश्वविद्यालय र प्रतिष्ठानलाई अधिकार दिइएको छ । एमबीबीएसमा तोकिएको शुल्कमध्ये पहिलो वर्ष एक तिहाइ रकम मात्रै बुझाए पुग्छ । बाँकी रकम वार्षिक रूपमा किस्ताबन्दीमा बुझाउनुपर्नेछ । बाँकेका प्रमुख जिल्ला अधिकारी कुमारबहादुर खड्काले विद्यार्थी तथा अभिभावकको निवेदनपछि कलेजमाथि कारबाहीको माग गर्दै चिकित्सा शिक्षा आयोगमा पत्र पठाइएको बताए । कलेजका प्रबन्ध निर्देशक सुरेश कनौडियाले भने यसबारेमा कुनै प्रतिक्रिया दिन मानेनन् ।"
नेपालगन्ज मेडिकल कलेजले माग्यो थप ३ लाख,"सरकारको कठोरपन उस्तैपार्टीमा पो दुई अध्यक्ष छन्, छलफल हुन्छन्, कुरा बाहिर आउँछन्, पूर्वएमालेकै तर्फबाट सरकारमा सहभागी एक मन्त्रीले भने, मन्त्रिपरिषद्मा उहाँ र हामीबीचको सम्बन्ध नोकर र मालिकको जस्तै हो । उनका अनुसार ओली अहिले सहरी विकास मन्त्रालयको समेत जिम्मेवारी सम्हालिरहेका गोकुल बाँस्कोटाबाहेक अरू सबैको एजेन्डामाथि रूखो ढंगले केरकार गर्छन् । अरूका कुरा कम सुन्छन् र आफ्ना धारणा धेरै राख्छन् । कतिसम्म भने उहाँ आफ्नै विश्वासमा रहेका उपप्रधानमन्त्री ईश्वर पोखरेल र परराष्ट्रमन्त्री प्रदीप ज्ञवालीको कुरा पनि राम्रोसँग सुन्नुहुन्न, ती मन्त्रीले भने, उहाँहरूको एजेन्डामा समेत अति सोधपुछ गरेको देखेर हामी छक्कै पर्छौं । ओली मन्त्रीहरूसँग मात्रै होइन, सचिवहरूसँग पनि कडा मिजासमा प्रस्तुत हुन्छन् । ओलीको शैलीकै कारण पनि उनीसँग रुष्ट हुनेको संख्या धेरै रहेको टिप्पणी मन्त्रीहरू गर्छन् । तर ओलीनिकट मानिने केन्द्रीय सदस्य उनी यही शैलीकै कारण यहाँसम्म आइपुगेको बताउँछन् । उहाँलाई पार्टीभित्रै घेराबन्दीमा पार्दा पनि यही शैलीकै कारण यहाँसम्म आइपुग्नुभएको हो, ओलीनिकट केन्द्रीय सदस्य विशाल भट्टराई भन्छन्, स्वास्थ्य अनुकूल रहँदासम्म र उहाँ खट्न सकुन्जेलसम्म प्रधानमन्त्रीज्यूका लागि अरू केही कुरा प्रतिकूल छैन ।"
रोकियो काउन्सिल विधेयक,"काठमाडौं (कास) मिडिया काउन्सिल विधेयकमा प्रस्तावित पत्रकारको लाइसेन्स परीक्षा लिने प्रावधान विवादित बनेपछि राष्ट्रिय सभा सचिवालयले विधायन समितिको प्रतिवेदनलाई प्रक्रियामा नलगी रोकेको छ ।सत्तारूढ दल नेकपाका केही सांसदले हालेको संशोधनअनुसार समितिले पत्रकार हुन परीक्षाको प्रावधान थप गरेपछि पत्रकारिता क्षेत्रबाट तीव्र विरोध भएको छ । सञ्चार तथा सूचना प्रविधिमन्त्री गोकुल बाँस्कोटाले पनि पत्रकारलाई लाइसेन्स परीक्षा सम्भव नहुने बताइसकेका छन् । प्रतिपक्षी कांग्रेसले समितिको छलफलमै त्यसमा असहमति जनाएको थियो ।सरोकारवाला, मन्त्री र प्रतिपक्षी दलबाट असहमति प्रकट भएपछि राष्ट्रिय सभा अध्यक्ष गणेशप्रसाद तिमिल्सिना सभामा पेस हुनुपूर्व प्रतिवेदनमाथि अनौपचारिक छलफल गराउने तयारीमा छन् । त्यही भएर आइतबारको कार्यसूचीबाट मिडिया काउन्सिलसम्बन्धी विषय हटाइएको थियो । राष्ट्रिय सभा सचिव राजेन्द्र फुँयालले काउन्सिल विधेयकको प्रतिवेदनमाथि विभागीय मन्त्री, समितिका पदाधिकारी, संशोधनकर्ता माननीय र दलका नेताहरूसँग अनौपचारिक छलफल गर्ने तयारी रहेको बताए । समितिको प्रतिवेदनमाथि सभामा औपचारिक छलफल हुनुभन्दा अगाडि अध्यक्षज्यूले एकपटक अनौपचारिक छलफल चलाउनुहुन्छ, उनले भने, छलफलमा उठेका विषयले सहमतिका आधारमा प्रतिवेदनलाई कसरी अगाडि बढाउने वातावरण तयार गर्छ । सभाको अर्को बैठक माघ २२ मा डाकिएको छ तर विधायन समितिका सभापति परशुराम मेघी गुरुङ माघ २३ सम्मका लागि देशबाहिर छन् । समितिले निर्णय गरिसकेका विषयमा अर्को निर्णय गर्दा उनलाई समेत विश्वासमा लिनुपर्ने भएकाले काउन्सिल विधेयकको आगामी प्रक्रिया केही समय थप धकेलिनेछ ।पत्रकार महासंघसहितका सरोकारवालाले पत्रकारको लाइसेन्स परीक्षा लिने प्रावधानलाई संविधानले दिएको विचार तथा अभिव्यक्ति स्वतन्त्रतामाथिको संकुचनका रूपमा व्याख्या गरेका छन् । परीक्षाको प्रस्तावक नेकपा सांसद ठगेन्द्रप्रकाश पुरीले आममानिस सहजै पत्रकार बनुन् भन्ने उद्देश्य लिएरै परीक्षाको व्यवस्था गर्न खोजिएको बताए । अहिले मिडिया हाउसमा काम गर्ने व्यक्ति मात्रै हुन सक्छन्, पत्रकार बनाउन उनीहरूकै एकाधिकार छ, आममानिसलाई पत्रकार हुन समस्या छ, उनले भने, नागरिक पत्रकारिताको कुरा भइरहँदा उनीहरूले सहजै पत्रकारको लाइसेन्स पाऊन् भन्ने पनि हो । काउन्सिलको परीक्षा उत्तीर्ण गर्ने जोसुकै पनि पत्रकार हुने सहज व्यवस्था गर्न खोजिएको हो । अहिले पत्रकारलाई अनर्गल र तुच्छ तरिकाले आलोचना गर्ने गरिएको भन्दै उनले परीक्षाको व्यवस्थाले त्यसलाई हटाउने र पत्रकारको प्रतिष्ठा बढाउने दाबी गरे ।आफूहरूले राम्रो मनसायले राखेको प्रावधानको विरोध भएको र सरोकारवाला मन्त्रीले पनि कार्यान्वयनमा समस्या हुने बताएकाले यसैलाई प्रतिष्ठाको विषय बनाउने पक्षमा नरहेको उनले बताए । छलफल भइसकेको छैन तर छलफलकै लागि प्रतिवेदन रोकिएको जानकारी पाएको छु, उनले भने, सरकार परीक्षा प्रणाली हटाउने पक्षमा आउँछ भने ऊसँग रस्साकसी गरेर बस्दैनौं ।विधायन व्यवस्थापन समितिले माघ १४ मा उक्त विधेयकसम्बन्धी समितिको प्रतिवेदन राष्ट्रिय सभामा पेस गरेको थियो । नेताहरूबीच परीक्षाको विषय हटाउने सहमति जुटे प्रतिवेदनबाट त्यसलाई हटाएर पारित गरिनेछ । त्यसका लागि मन्त्री आफैंले सभामा प्रतिवेदनमा उल्लेखित उक्त विषयलाई फिर्ता लिएर बाँकी मात्रै निर्णयार्थ पेस गर्न सक्छन् । सभाले प्रतिवेदनलाई पुनः समितिमै फिर्ता गराउन सक्नेलगायतका विकल्प पनि छन् ।राष्ट्रिय सभामा कांग्रेसका नेता सुरेन्द्रराज पाण्डेले परीक्षा उत्तीर्ण गरेपछि मात्रै सरकारले पत्रकारको लाइसेन्स दिने प्रावधान स्वीकार्य नभएको बताए । यस विषयमा समितिमै हाम्रा साथीहरूले असहमति जनाउनुभएको छ, उनले भने, सभामा हामीले कडा विरोध गर्ने भनिसकेका छौं । त्यो प्रावधानसहित विधेयक सर्वसम्मतिले पारित हुन सक्दैन । उनले मन्त्री र संशोधनकर्ता सांसदहरूसँग छलफलकै लागि विधेयक रोकिएको बताए ।पत्रकारलाई परीक्षाप्रति चित्त नबुझाएका मन्त्री बाँस्कोटाले त्यसलाई प्रतिनिधिसभाबाट हटाउन लगाउने बताएपछि राष्ट्रिय सभाका केही सांसदले यता उत्पत्ति भएका विषयलाई यतैबाट हटाएर जाँदा राम्रो हुने सुझाएका छन् । परीक्षाको विषय हटाउन तयार भएका मन्त्री काउन्सिलको संगठन संरचनालगायत अन्य विषयमा भने प्रवेश गर्न रुचाएका छैनन् । महासंघले काउन्सिलको प्रस्तावित संरचना सरकार नियन्त्रित भएकाले त्यसलाई संसद्प्रति जिम्मेवार बनाउने गरी सुधारको माग गर्दै आएको छ ।"
पूर्वप्रजिअ रिजालविरुद्ध ५ मुद्दा,"काठमाडौं (कास) दोलखाका तत्कालीन प्रमुख जिल्ला अधिकारी खगेन्द्रप्रसाद रिजालविरुद्ध अख्तियार दुरुपयोग अनुसन्धान आयोगले सोमबार ५ वटा भ्रष्टाचार मुद्दा दायर गरेको छ । अख्तियारले रिजालविरुद्ध चारवटा घूस मुद्दा र नक्कली बिल बनाई रकम दुरुपयोग गरेको आरोपमा एउटा मुद्दा दायर गरेको हो । झूटा मुद्दा लगाइदिन्छु भनी धम्क्याएर सेवाग्राहीबाट घूस लिएको आरोपमा अख्तियारले मुद्दा दायर गरेको हो । चारमध्ये पहिलोमा ३५ हजार, दोस्रोमा ९० हजार बिगो मागदाबी गरिएको छ । डेढ लाख मागेर ५० हजार रुपैयाँ घूस लिएको आरोपमा तेस्रो तथा चार लाख बिगो मागदाबी गर्दै चौथो मुद्दामा दायर गरिएको छ । पाँचौं मुद्दामा अख्तियारले रिजालमाथि दोलखाको प्रमुख जिल्ला अधिकारी हुँदा कार्यालयमै बसेर फिल्डको भत्ता लिएको आरोपमा ७७ हजार ६ सय रुपैयाँ बिगो मागदाबी गरेको छ ।"
एसएसपी राणा थप ५ दिन हिरासतमा,सुनसरी (कास) बलात्कार आरोपमा पक्राउ परेका प्रहरी वरिष्ठ उपरीक्षक सौरभ राणाविरुद्धको मुद्दाको अनुसन्धानका लागि सुनसरी जिल्ला अदालतले प्रहरीलाई थप ५ दिनको समय दिएको छ । सुनसरी जिल्ला अदालतका न्यायाधीश मणिराम न्यौपानेको इजलासले अनुसन्धानका लागि सोमबार ५ दिनको म्याद थप गरेको हो । सुनसरीका सरकारी वकिलले थप १० दिनको समय मागेका थिए । राणाले आफूलाई इटहरीको एक होटलमा बोलाएर बलात्कार गरेको भन्दै झापाकी एक महिलाले किटानी जाहेरी दिएपछि गृह मन्त्रालयले राणालाई शुक्रबार निलम्बन गरेको थियो । जिल्ला प्रहरी कार्यालयका प्रवक्ता प्रहरी नायब उपरीक्षक विनोद शर्माले राणालाई इनरुवास्थित जिल्ला प्रहरी कार्यालयमा राखिएको बताए ।
उपसचिवसहित ४ जना घूससहित पक्राउ,"काठमाडौं (कास) अख्तियार दुरुपयोग अनुसन्धान आयोगले काठमाडौंबाट उपसचिव तथा अन्य ३ जनालाई घूस रकमसहित पक्राउ गरेको छ । अख्तियारले चन्द्रागिरि नगरपालिकाका प्रमुख प्रशासकीय अधिकृत युवराज पौडेल र सवारी चालक सञ्चित दुलाल तथा यातायात व्यवस्था सेवा कार्यालय, सानोभर्याङका अधिकृत शिवलाल पौडेल र सेवाग्राही दीपक खतिवडालाई पक्राउ गरेको हो । पौडेल र दुलाललाई विज्ञापन दिने सम्झौता गरी लिएको घूस रकमसहित अख्तियारले नियन्त्रणमा लिएको हो । अख्तियारका अनुसार यातायात कार्यालयका अधिकृत पौडेल र सेवाग्राही खतिवडालाई सवारी कर तथा प्रदूषणबापतको रकम तिर्नका लागि १३ हजार रुपैयाँ घूस लेनदेन गरेको अवस्थामा नियन्त्रणमा लिइएको हो ।"
पैदलयात्रुलाई ठक्कर दिने जेलमा,"(काठमाडौं)  ल ओभरटेक गरेर अर्को लेनमा आएको बा४ख ५९२० नम्बरको बसले ठक्कर दिँदा सुकेधारामा सृष्टि पन्तले ज्यान गुमाइन् । सडक पार गरेर ट्युसन पढ्न हिँडेकी उनलाई आफ्नो लेनभन्दा ९ फिट मिचेर ओभरटेक गरेको बसले पुस ७ मा ठक्कर दिएको थियो । महाराजगन्ज प्रहरी वृत्तले चालक शम्भुबाबु बमजनलाई नियन्त्रणमा लिएर अनुसन्धान गर्यो । प्रहरीको अनुसन्धान ट्राफिक प्रहरीको घटनास्थल स्केचका आधारमा चालकलाई अदालतले पुर्पक्षका लागि थुनामा पठाइसकेको छ । ल बूढानीलकण्ठ स्कुलनजिकै सडकपेटीमा हिँडिरहेकी लीला देवकोटालाई बा१४च ६१२३ नम्बरको सुजुकी कारले मंसिर २८ मा ठक्कर दिएको थियो । मदिराले लठ्ठ पृथ्वी मल्लले अनियन्त्रित रूपमा चलाएको कारले ठक्कर दिँदा देवकोटाको मृत्यु भयो । प्रहरी अनुसन्धानले चालकको हदैसम्मको लापरबाही भएको देखाएपछि अदालतले पुर्पक्षका लागि उनलाई थुनामा पठाइसकेको छ । ल मर्निङ वाकमा रहेका डा प्रभु साहलाई मंसिर ८ गते बानेश्वरमा नम्बर नखुलेको सवारीले ठक्कर दिएको थियो । घटनास्थल नजिकको सिभिल अस्पताल लैजानेबित्तिकै चिकित्सकले मृत घोषणा गरे । सडकको सीसी क्यामेरामा कैद भएको दृश्यका आधारमा प्रहरीले अनुसन्धान गर्दा बा३ख ६१४ नम्बरको बसले ठक्कर दिएको पत्ता लगायो । प्रहरीले त्यही दिन रामेछापबाट बस र चालक बुद्धिकुमार कोजूलाई नियन्त्रणमा लियो । चालकले दुर्घटना गराएको अस्वीकार गरे पनि प्रहरीले बसको अगाडिको भाग कुच्चिएको, सीसीटीभी फुटेजलगायतको प्रमाण जुटाएको थियो । यसकै आधारमा अदालतले उनलाई पनि पुर्पक्षका लागि थुनामा पठाइसकेको छ ।महानगरीय ट्राफिक प्रहरीका महाशाखाका अनुसार मंसिरमा सवारीसाधनको ठक्करबाट ११ जना पैदलयात्रुले ज्यान गुमाएका थिए । ११ दुर्घटनामध्ये आठ दुर्घटनाका चालकलाई अदालतले पुर्पक्षका लागि थुनामा पठाएको छ । मंसिर ७ मा ललितपुर ग्वार्कोस्थित गुण सिनेमा हलअगाडि पैदलयात्रु हिलाल महर्जनलाई नवराज सापकोटाको गाडीले ठक्कर दिएको थियो । घाइते महर्जनको मंसिर २६ मा मृत्यु भयो । जिल्ला अदालत ललितपुरले चालक सापकोटालाई २१ दिन कैद गरी दुई हजार धरौटीमा छाडेको छ । मंसिर १२ मा भक्तपुरको ठिमीमा सडक किनारामा हिँडिरहेका ज्योति मगरलाई ठक्कर दिने चालक बेलबहादुर तामाङ पनि भक्तपुर अदालतको आदेशपछि ३५ हजार धरौटीमा रिहा भएका छन् । मंसिर १७ मा ललितपुरको ताल्छीखेलमा नम्बर नखुलेको सवारीले पुरुष पैदल यात्रुलाई ठक्कर दिएको थियो, उक्त गाडीका चालक भने फरार छन् । महानगरीय प्रहरी कार्यालय रानीपोखरीका प्रवक्ता श्यामप्रसाद ज्ञवालीले घटनाको वास्तविक स्केच तयार हुने र सीसीटीभी फुटेजको सहयोगले दुर्घटनाका बलिया प्रमाण अदालतमा पेस गरेकै कारण लापरबाही गर्ने चालक पुर्पक्षका लागि थुनामा जाने गरेको बताए । पीडितलाई चित्तबुझ्दो क्षतिपूर्ति दिए पनि लापरबाही गरेर दुर्घटना गराउने चालक पुर्पक्षका लागि थुनामा जाने गरेका छन्, उनले भने, प्रहरीले राम्रो अनुसन्धान गरेकै कारण कानुन कार्यान्वयन भइरहेको छ । अब दुर्घटनाका मृतकका पक्षलाई पैसा दिएर धरौटीमा छुट्ने सम्भावना नभएको उनले बताए । ज्ञवालीले भनेजस्तै पैदलयात्रुलाई ठक्कर दिने सबैजसो चालकलाई अदालतले पुर्पक्षका लागि थुनामा पठाएको छ । मंसिर १५ मा भक्तपुरको सिर्जना चोकको सर्भिस ट्र्याकमा बा३ख ५३३१ नम्बरको टिपरको ठक्करबाट रमिर विकको मृत्यु भएको थियो । अदालतले चालक सिद्धिमान मोक्तानलाई पुस १३ मा पुर्पक्षका लागि थुनामा पठाइसकेको छ । मंसिर २८ मा ललितपुर चापागाउँ दोबाटोमा बा७६प २१४६ नम्बरको मोटरसाइकलले बाटो काट्दै गरेका पैदलयात्री राजेश बादीकारलाई ठक्कर दिँदा मृत्यु भएको थियो । घटनामा संलग्न चालक दिपेश महतलाई पुस २४ मा पुर्पक्षका लागि थुनामा पठाइएको छ । आफ्नै गाडीबाट ओर्लेर अगाडि हिँडिरहेका पैदलयात्रु हर्कबहादुर थापालाई ठक्कर दिने नेपाल यातायातका चालक बाबुराम सेन्चुरीलाई पनि थुनामा पठाइएको प्रहरी वृत्त महाराजगन्जले जनाएको छ । मंसिर १५ नागढुंगाको भित्री सडक मसिनेमा बा५ख १६८३ नम्बरको टिपरले ठक्कर दिँदा दावा तामाङको मृत्यु भएको थियो । प्रहरीका अनुसार चालकलाई पुस १३ मा थुनामा पठाइयो । मंसिर १६ मा कलंकीस्थित मकालु पेट्रोल पम्पअगाडि बा२ख ५०५ नम्बरको टिपरको ठक्करबाट नाम नखुलेका पैदलयात्रुको ज्यान गयो । मृतकको अझै पहिचान भएको छैन । चालकले कानुनअनुसार जिल्ला प्रशासनमा क्षतिपूर्ति पनि बुझाए तर अदालतले थुनामा पठाएको प्रहरी वृत्त कालिमाटीले जनाएको छ । दुर्घटना गराएर फरार चालकलाई प्रहरीले बालाजुबाट नियन्त्रणमा लिएको थियो । १० वर्षसम्म कैद यसअघि प्रहरी र सवारीधनी, यातायात समितिसँगको मिलोमतोमा प्रहरीले जस्तोसुकै दुर्घटना हुँदा पनि अन्जानमा दुर्घटना भएको भन्दै मिसिल तयार गर्थे । सवारी तथा यातायात व्यवस्था ऐनको दफा १६१ को उपदफा ३ मा भएको कमजोर व्यवस्थाअनुसार प्रहरीले मुद्दा चलाउँदा चालकले उन्मुक्ति पाउने गरेका थिए । ऐनको यो उपदफामा भनिएको छ, कसैको ज्यान मर्न सक्छ भन्ने जस्तो नदेखिएको अवस्थामा कसैले कुनै सवारी चलाउँदा सवारी दुर्घटना हुन गई सवारीमा रहेको वा सवारीबाहिर जुनसुकै ठाउँमा रहे बसेको कुनै मानिसको मृत्यु हुन गएको रहेछ भने त्यसरी सवारी चलाउने व्यक्तिलाई एक वर्षसम्म कैद वा २ हजार रुपैयाँसम्म जरिवाना वा दुवै सजाय हुनेछ । पछिल्लो समय प्रहरीले लापरबाही गर्ने चालकलाई बढी जरिवाना र सजाय हुने दफा प्रयोग गरेर मुद्दा चलाउने गरेको छ । बूढानीलकण्ठ, बानेश्वर, सुकेधारामा दुर्घटना गराउने चालकलाई सवारी तथा यातायात व्यवस्था ऐनको दफा १६१ को उपदफा २ अनुसार मुद्दा चलाइएको थियो । यो उपदफाअनुसार कारबाही भएमा तीन वर्षदेखि १० वर्षसम्म कैद र तीन हजार रुपैयाँदेखि एक लाख रुपैयाँसम्म जरिवाना हुनेछ । यो उपदफामा अनुसार सजाय हुन चालकले लापरबाही तरिकाले सवारी चलाउँदा मानिसको मृत्यु भएको हुनुपर्छ । यो उपदफामा भनिएको छ, कसैको ज्यान मर्न सक्छ भन्ने अवस्था देखिँदादेखिँदै पनि अपनाउनुपर्ने सतर्कता नअपनाई चालकले लापरबाही गरी कुनै सवारी चलाएर कुनै मानिसलाई किची, ठक्कर लागी वा कुनै किसिमले सवारी दुर्घटना भई सवारीमा रहेको वा सवारीबाहिर जुनसुकै ठाउँमा रहे बसेको मानिस त्यस्तो दुर्घटनाका कारणबाट तत्कालै वा सोही चोटको परिणामस्वरूप एक्काइस दिनभित्र मरेमा ३ वर्षदेखि १० वर्षसम्म कैद र ३० हजार रुपैयाँदेखि १ लाख रुपैयाँसम्म जरिवाना हुनेछ ।"
गोदावरी सम्मेलन हल अन्तिम चरणमा,"(काठमाडौं)  ललितपुरको गोदावरीमा ३ हजार क्षमताको सम्मेलन केन्द्र निर्माण अन्तिम चरणमा पुगेको छ । आधुनिक र प्रविधियुक्त यो केन्द्र फागुन अन्तिमसम्ममा बनिसक्ने सहरी विकास मन्त्रालयका एक अधिकारीले बताए । निर्माण अन्तिम चरणमा छ, नयाँ वर्षमा उद्घाटन हुन्छ होला, ती अधिकारीले भने । निर्माणस्थलमा रुख कटान गर्नुपर्ने भएकाले केही ढिलाइ भएको उनले बताए । फागुनअघि निर्माण हुनेवाला थियो, करिब ३० रुख कटान गर्नुपर्ने भएकाले अलि ढिलाइ भयो, उनले भने । अन्तर्राष्ट्रियस्तरको प्रदर्शनी, सभासम्मेलन तथा कार्यक्रम गर्न मिल्ने हलको अभाव देखिएपछि भदौ ४ र कात्तिक २० मा मन्त्रिपरिषद् बैठकले विशेष निर्णयका आधारमा ५ महिनाभित्र हल निर्माणका लागि मन्त्रालयलाई निर्देशन दिएको थियो । त्यसलगत्तै सहरी विकास तथा भवन निर्माण विभागले टेन्डर आह्वान गरी निर्माण प्रक्रिया अघि बढाएको हो । भदौमा भएको बहुक्षेत्रीय प्राविधिक तथा आर्थिक सहयोगका लागि बंगालको खाडीको प्रयास (बिमस्टेक) को चौथो सम्मेलन आयोजना गर्न सरकारलाई समस्या परेपछि सभाहल बनाउने निर्णय गरिएको ती अधिकारीले बताए । सरकारको यो विशेष निर्णय हो, अब चाँडै सम्पन्न हुन्छ, विशेष भवन निर्माण आयोजना समन्वय कार्यालयका इन्जिनियर देवन्द्रदेव खनालले भने, रातदिन काम भइराखेको छ । सरकारले तोकेको ठेक्का अवधिभित्रै काम सम्पन्न हुने उनले बताए । चैत्र २० सम्म बनिसक्नुपर्ने ठेक्काको अवधि हो, त्यसभित्रै सम्पन्न हुन्छ, खनालले भने, दैनिक २ सयभन्दा बढी कामदारले काम गरिराखेका छन् । ४३ रोपनी १५ आना क्षेत्रफलमा निर्माण भइराखेको उक्त सम्मेलन केन्द्रका लागि सरकारले ७२ करोडभन्दा बढी बजेट लागत अनुमान गरेको थियो । पछि ठेक्का लगाउँदा ५८ करोड २४ लाख रुपैयाँमा सम्झौता भएको हो । केसी सामान्तर जेभीले निर्माण गरिराखेको खनालले बताए । ११ रोपनी १४ आनामा सम्मेलन केन्द्र, ३ रोपनी ३ आनामा आन्तरिक सडक, १६ रोपनी २ आनामा बगैंचा तथा हरियाली उद्यान र १३ रोपनी १ आनामा पार्किङ स्थल रहनेछ । यसरी एउटै हलमा एकै पटक ३ हजार मानिस बसेर सभा तथा सम्मेलन गर्न सक्ने मुलुककै पहिलो भवन निर्माण हुन लागेको इन्जिनियर खनालले बताए । मुख्य हल प्रवेश गर्नुअघि उत्तर र दक्षिण दिशामा साना दुई बहुउद्देश्यीय हल निर्माण हुने उनले बताए । दुई तला उचाइ बराबरको हल हुनेछ । यसका साथै उक्त भवनमा विशिष्ट व्यक्तिका विशिष्ट कक्ष, सहायता कक्ष र विभिन्न समयमा कार्यक्रमका लागि आदानप्रदान कक्षसमेत निर्माण हुनेछन् । मुख्य हलमा ३ हजार सिट, कार्यक्रम प्रस्तुतिका लागि मञ्च, आवश्यक कक्षको समेत व्यवस्था गरिएको छ । कार्यालय कक्ष, विशिष्ट कक्ष, सहायता कक्ष भएको ब्लक ३ तलाको हुनेछ, जसमा आवश्यकताअनुसारको शौचालयको व्यवस्थासमेत गरिएको छ । मुख्य हलसँगै निर्माण हुने साना तथा अन्य कक्षको ब्लक समेटी एउटै हलको निर्माण हुनेछ । सहरी विकास तथा भवन निर्माण विभागका महानिर्देशक मणिराम गेलालले यसपछि भक्तपुरमा ५ हजार क्षमताको सम्मेलन हल निर्माणको तयारी भइरहेको बताए । सभासम्मेलन गर्न बढी सिट क्षमताको हल निर्माणकाको आवश्यकता थियो, केही रूपमा यसले पूरा गर्छ, उनले भने, त्यसपछि ठूलो क्षमताको निर्माण हुन्छ ।"
अपहरण मुद्दामा म्याद थप,"भक्तपुर (कास) बालिका अपहरण आरोपमा पक्राउ सर्लाही लालबन्दी नगरपालिका५ घर भई मध्यपुर थिमि६ बस्ने २० वर्षीय आशिष थापालार्ई प्रहरीले अपहरण र शरीर बन्धक कसुरअन्तर्गत ५ दिनको म्याद थप गरेको छ । थापाले आइतबार मध्यपुर थिमि५, निकोशेरास्थित ग्लोरी इंग्लिस स्कुलको यूकेजीमा अध्ययनरत ६ वर्षीया ग्रिष्मा राउतलाई अपहरण गरी १६ लाख रुपैयाँ फिरौता माग गरेको थियो । विद्यालय प्रशासनलाई झुक्याई थापाले बालिकालाई अपहरण गरेर सूर्यविनायक७ घ्याम्पेडाँडा जंगलमा हातखुट्टामा डोरी र मुखमा रुमालले बाँधेर छोडेको थियो ।"
गाँजासहित पक्राउ,"सिन्धुली (कास) प्रहरीले ५५ केजी गाँजासहित ६ जनालाई नियन्त्रणमा लिएको छ । हरिहरपुरगढी७ केमनचुलीको कच्ची सडकबाट तीनवटा मोटरसाइकलमा अवैध रूपमा सर्लाहीतर्फ लैजाँदै गर्दा गाँजासहित उनीहरूलाई नियन्त्रणमा लिएको प्रहरीले जनाएको छ । पक्राउ परेकाहरूमा हरिहरपुरगढी७ का १८ वर्षीय सन्तोष स्याङ्तान र आकाश बल, २४ वर्षीय अंकित मुक्तान र २४ सरोज स्याङ्तान, मरिण२ का ३५ वर्षीय तिलकध्वज मुक्तान र सर्लाही जिल्ला वाग्मती नगरपालिकाका २४ वर्षीय श्रवणकुमार वाइबा छन् । पक्राउ परेका व्यक्तिले प्रयोग गरेको ना५८प ८५१, ना४६प २३१० र ना७प २४१६ नम्बरको मोटरसाइकल, ६ थान मोबाइल एवं केही नगद पनि प्रहरीले बरामद गरेको छ । बरामद भएको तयारी गाँजा ५ केजीका ११ वटा पोका रहेका छन् । यसैगरि काठमाडौं महानगरीय प्रहरी प्रभाग नागढुंगाले गाँजासहित एक जनालाई नियन्त्रणमा लिएको छ । धादिङबाट काठमाडौंतर्फ आउँदै गरेको बा४ख ८५२३ बस चेकजाँचका क्रममा गजुरी८ का देवराज अधिकारी पक्राउ परेका हुन् ।"
नक्कली प्रशिक्षार्थी समातिए,काठमाडौं (कास) मोटरसाइकलको ट्रायल परिक्षामा नक्कली प्रशिक्षार्थी बनेर पुगेका एक जनालाई ट्राफिक प्रहरीले पक्राउ गरेको छ । महानगरीय ट्राफिक प्रहरी महाशाखाले नेपाल ड्राइभिङ ट्रायल सेन्टर सुकेधारामा अर्काको नाममा मोटरसाइकलको ट्रायल परीक्षामा दिन पुगेका कैलाली घोडाघोडी नगरपालिका११ घर भई कीर्तिपुर पाँगा बस्ने २१ वर्षीय ललित जोशीलाई पक्राउ गरेको हो ।
स्वास्थ्यकर्मीसहित एम्बुलेन्स सहयोग,"काभ्रे (कास) नेपाल रेडक्रस सोसाइटीले जिल्लाका दुई गाउँपालिकालाई स्वास्थ्यकर्मीसहित एम्बुलेन्स हस्तान्तरण गरेको छ । क्यानेडियन रेडक्रसको सहयोगमा ग्रामीण आपत्कालीन तथा ट्रमा प्रणाली सुदृढीकरण परियोजनाअन्तर्गत बेथानचोक र चौरीदेउराली गाउँपालिकालाई हस्तान्तरण गरिएको हो । रेडक्रसको स्वास्थ्य विभागका उपनिर्देशक बालकृष्ण सेढाईका अनुसार, ख वर्गको उक्त एम्बुलेन्समा जिल्ला अस्पतालको आकस्मिक कक्षमा उपलब्ध हुने सबै प्रकारका सेवा छन् । ईसीजी, नेबुलाइजर, इन्टुबेसन, क्याथेटर, अक्सिजन सिलिन्डर, सुत्केरी गराउने साधनसहित २५ आकस्मिक सेवामा प्रयोग हुने औषधिसहितका सामग्री छन् । स्वास्थ्यकर्मीको व्यवस्थापन पनि रेडक्रसले नै गर्नेछ । सेढाईका अनुसार, भन्सार छुटमा १० लाखमा ल्याएको एम्बुलेन्समा अन्य उपकरणसहित १५ लाख खर्च भएको छ । रेडक्रसले देशभर २ सय ५० एम्बुलेन्स सञ्चालन गरिरहेको छ ।"
साउना सञ्चालकलाई ५ दिन म्याद थप,ललितपुर (कास) महानगरीय प्रहरी वृत्त सातदोबाटोले साउना सञ्चालकलाई ज्यानसम्बन्धी (लापरबाही) कसुरअन्तर्गत ५ दिनको म्याद थप गरेको छ । साउना सञ्चालक उदयपुर चौदण्डी नगरपालिका२ घर भई विशालचोक बस्ने ३६ वर्षीया जुना बस्नेतविरुद्व मृतकको आफन्तले आइतबार पूरक जाहेरी दिएपछि अनुसन्धानका लागि म्याद थप गरिएको हो । पुस १५ गते साँझ ललितपुर महानगरपालिका१४ विशालचोकस्थित फिट एन्ड फाइन हेल्थ क्लब मा साउन लिन गएका म्याग्दी मालिका गाउँपालिका४ घर भई नखिपोट बस्ने ४२ वर्षीय हस्तकुमार थापा र उनकी पत्नी ३७ वर्षीया नेत्र पुनको निसासिएर मृत्यु भएको थियो ।
मानवअधिकार संगठन कार्यालयमा तास,"दोलखा (कास)सदरमुकाम चरिकोटस्थित बीचबजारमा रहेको नेपाल मानवअधिकार संगठनको कार्यालयबाट पेसेवर रूपमा तास खेलेको अभियोगमा प्रहरीले छापा मारेर विभिन्न पेसाकर्मीलाई पक्राउ गरेको छ । प्रहरी नायव उपरीक्षक रेवतीरमण पोखरेलले आइतबार साँझ उक्त कार्यालयमा छापा मार्दा पेसेवर रूपमा तास खेलाउने र खेल्नेहरू पक्राउ परेको बताए । मानवअधिकार संगठनको कार्यालयलाई तास खेल्ने अखडा बनाएको सूचनाका आधारमा छापा मारेको जानकारी उनले दिए । पक्राउ पर्नेमा मानवअधिकारवादी, शिक्षक, नागरिक समाज अगुवा र पत्रकार रहेका प्रहरीले जनाएको छ ।"
उखु किसानका नसुल्झेका दुःख,"नगदे बाली भनेर के भो, गुलियो उखु उत्पादन गर्ने किसानले पाएको हैरानी कम्ती तीतो छैन । लामो संघर्ष गर्दा र पुसको ठिहीमा काठमाडौं आएर धर्ना दिँदा पनि न सरकारले अनुदान समयमै दियो, न त चिनी उद्योगीहरूले सबै बक्यौता तिरे । सरकारसितको सम्झौताको भाका नाघ्यो तर बाचा पूरा भएन । हुँदाहुँदा चिनी मिल बन्द हुने र भुक्तानीमा थप जटिलता आउने त्रास देखाउँदै बिचौलिया र ठेकेदारहरूले अत्यन्त न्यून मूल्यमा उखु किनिरहेका छन् । सरकारले आर्थिक वर्ष २०७६७७ का लागि उखुको समर्थन मूल्य अनुदानसहित प्रतिक्विन्टल ५ सय ३६ रुपैयाँ ५६ पैसा निर्धारण गरे पनि किसानले त्यसको आधासमेत पाइरहेका छैनन् । चिनी उद्योगीबाट ठगिएका उखु किसानले सरकारको साथ र संरक्षण पाएका छैनन् । यही अवस्थाको फाइदा उठाउँदै बिचौलिया र ठेकेदारहरूले उनीहरूमाथि भावनात्मक भयदोहन गरिरहेका छन् । ठेकेदारले प्रतिक्विन्टल ३ सयदेखि ४ सय ३५ रुपैयाँमा खरिद गर्दा पनि उखु काटेको र लोडिङ गरेको शुल्क किसानलाई नै तिर्न लगाएका छन् । किसानको हातमा क्विन्टलको २ सय रुपैयाँ मात्रै पर्ने गरेको छ । उद्योगबाट बेलामा रकम नपाउने भएकाले नै किसानहरू बिचौलियालाई नगन्य मूल्यमा उखु बेच्न बाध्य छन् । दैनिक गर्जो टार्नमात्र होइन, उखु लगाउँदा लागेको ऋण तिर्न पनि उनीहरूलाई तत्काल नगद आवश्यक पर्छ । वार्षिक ३६ प्रतिशतसम्म ब्याजको ऋण लिएका उनीहरूको यही बाध्यतामाथि बिचौलियाहरूले खेलिरहेका हुन् ।सरकारसित पुस १८ मा सम्झौता हुँदा माघ ७ गतेभित्र उद्योगीले बक्यौता रकम तिरिसक्ने उल्लेख थियो । तर उक्त अवधिमा किसानले उद्योगीबाट १६ प्रतिशत रकम मात्रै पाए । उता, सरकारले पनि अनुदान दिइसकेको छैन । किसानका विषयमा प्रमाण पुष्टि हुने कागजात नमिलेकै भन्दै निकासा भइसकेको करिब ९२ करोड रुपैयाँ कोष तथा लेखा नियन्त्रण कार्यालयमै थन्क्याइएको छ । सरकार र उद्योगीबाट बक्यौता रकम नपाएकैले उखु किसान बिचौलियाका जुनसुकै सर्त स्विकार्न विवश छन् । पुरानो रकम पूरै पाउँथे भने उनीहरूलाई उद्योगसम्म उखु पुर्याउन साधनको समस्या हुँदैनथ्यो र बिचौलियालाई खेतमै बिक्री गर्नुपर्दैनथ्यो । किसानहरू निरुपाय भएकैले हातमा नगद बोकेर खेतखेतमा पुग्ने बिचौलियाहरू उनीहरूमाथि हावी हुन सकेका हुन् । ठेकेदार र मिल सञ्चालकले मिलेमतोमै यस्तो धन्दा चलाइरहेका छन् भने सरकारको मौनताले यसलाई सघाइरहेको छ । यसमा ठेकेदारका अनेक तह छन् । मुख्य ठेकेदारमातहत साना ठेकेदारहरू खेतखेत पुगेर उखु उठाउँछन् । किसानहरू प्रताडित भए पनि तहतहका बिचौलियाहरू भने मोटाइरहेका छन् । सरकारले बिचौलिया नियन्त्रणको उपाय खोजेको छैन, तर त्यसैलाई देखाएर अनुदान निकासामा भने कडाइ गर्न खोजेको छ । वास्तविक किसानभन्दा बाहेक अरूले अनुदान पाउने स्थिति हुनुहुँदैन । तर, कुनै पनि बहानामा किसानका समस्या घट्नेभन्दा बढ्ने अवस्था आउनु हुँदैन । कृषि तथा पशुपन्छी विकास मन्त्रालय र उद्योग वाणिज्य तथा आपूर्ति मन्त्रालयले जिम्मेवार भएर उचित पहल गर्ने हो भने किसानका समस्या सल्टिन सक्छ । किसानलाई सरकारी ढाडस मिलेको खण्डमा बिचौलिया पनि स्वतः पन्छिने वातावरण निर्माण हुन्छ । सरकारसित पाँचबुँदे सम्झौता गरेर जिल्ला फर्केका उखु किसानहरू फेरि काठमाडौं आउनुपर्ने स्थिति निम्त्याइनु हुँदैन । त्यसका लागि सरकारले उखु किसानलाई उद्योगहरूले तिर्नुपर्ने सम्पूर्ण रकम दिलाउन अग्रसरता लिनुपर्छ, सरकारी अनुदान सहज ढंगले उपलब्ध गराउनुपर्छ र बिचौलिया हावी हुने स्थितिको अन्त्य गर्नुपर्छ । समर्थन रकम तोकेर मात्रै सरकारले उन्मुक्ति पाउँदैन, उक्त मूल्य किसानलाई दिलाउनु पनि उसको दायित्व हो । मिल सञ्चालक र ठेकेदारको मिलेमतोबाट ठगिएका किसानलाई उचित मूल्य दिलाउन सरकारले विशेष पहल गर्नैपर्छ । अहिले देखिएका समस्याहरू सल्टाएर सरकारले उखु बिक्रीको रकम स्वचालित प्रणालीबाट भुक्तानी हुने थिति बसाउनुपर्छ ।"
विनाप्रतिस्पर्धा यतिलाई किन ?,"उपप्रधान तथा रक्षामन्त्री ईश्वर पोख्रेलले गोकर्ण रिसोर्टको जग्गा यतिलाई लिजमा दिनु कानुन सम्मत छ भन्ने भनाइ सार्वजनिक गर्नुभएको छ । सरकारी जग्गा कुनै पनि कम्पनीलाई बिना प्रतिस्पर्धा एकलौटी तरिकाले त्यो पनि सस्तो मूल्यमा सम्झौता बाँकी हुँदाहुँदै दिनु गलत हो । हामी साधारण जनताले नबुझेको कुरो सरकारको जग्गा तपाईहरू आफूखुसी कसैलाई लिजमा दिन पाउनुहुन्छ ? तपाईहरूसँग सत्ता र शक्ति छ भन्दैमा जे गर्दा पनि हुने हो ? यतिलाई जग्गा दिएको विषयमा प्र्रधानमन्त्रीले पनि यतिकै पक्षमा बोल्दै आउनुभएको छ । गोकर्ण रिसोर्टको विवाद नसकिँदै फेरि ताप्लेजुङस्थित पाथीभराको ३ सय १७ रोपनी जग्गा । त्यो पनि ८० वर्षका लागि सित्तैमा यतिलाई दिने सम्झौता गरेको छ । यसरी सरकारी जग्गा यतिलाई दिनुको साटो बरु देश नै त्यही कम्पनीलाई चलाउन दिए कसो होला मन्त्रीज्यू ? राष्ट्रिय सम्पत्ति भनेको व्यक्तिगत सम्पत्ति होइन । यसको प्रयोग पनि राष्ट्रहितमा नै गरिनुपर्छ । सरकारी जग्गा लिजमा दिनु पहिला बिभिन्न प्रक्रिया पूरा गरेर दिँदामात्र कानुन सम्मत हुन्छ । यति समूहलाई एकलौटी हिसाबले जग्गा वितरण गरेको विषयमा महालेखापरीक्षकको कार्यलयले समेत प्रश्न उठाएको छ । यसप्रति सम्बन्धित निकायको ध्यान जान सकोस् । फेरि पाथीभरा मन्दिरमा केबलकार निर्माणका लागि टेन्डर आह्वान गरिनुपर्थ्यो । अरु कम्पनीहरू पनि केबलकार सञ्चालनका लागि आउन सक्थे । बिना टेन्डर यसरी एकलौटी सरकारी जग्गा व्यक्तिलाई दिन मिल्दैन । फुङलिङ नगरपालिकाका मेयर छत्रपति प्याकुरेल त आफूले कानुन नबुझेकाले यतिलाई सरकारी जग्गा ८० वर्षर्का लागि सम्झौता गरेको बताइसकेका छन् । यो उनको गैरजिम्मेवारीको पराकाष्ठा नै हो । पुरुषोत्तम घिमिरे, जोरपाटी, काठमाडौं"
लोकतन्त्रको रूख चढ्नेहरू,"आइतबार प्रकाशित कृष्ण खनालको नेकपाको बेथिति र लोकतन्त्रको भविष्य पढ्दा रुखमा चढ्न नसक्ने मानिसलाई जब ठेलेर रुखमा चढाइन्छ, तब उसले उत्रन पनि जान्दैन र रुखको फल पनि टिप्न सक्दैन । नेकपाको हालत पनि त्यस्तै भएको छ । लोकतन्त्र रुखमा कम्युनिस्टहरू चढ्नै जान्दैनन् । मतदाताले ठेलेर चढाइदिएका छन् । संसदीय व्यवस्था र लोकतन्त्रको रुख त रोपिएको छ । तर त्यसमा कम्युनिस्ट चढेपछि जनताले त्यस रुखको एउटा पनि फल चाख्न पाउने छैनन् । उनीहरू जनतालाई लोकतन्त्रको फल दिनुको सट्टा दन्तबझानमै अल्झेका छन् । अझै पनि प्रधानमन्त्री केपी शर्मा ओलीले प्रचण्डलाई आत्मसात गरिरहेका छैनन् । यसले प्रचण्डलाई आफ्नो शक्तिको पर्खाइमा राख्ने छ । शक्ति हात लाग्यो कि अलग्गै भान्सा हुने निश्चित छ । रह्यो, कुरा एमसीसीको । एमसीसी नस्वीकारी सुखै छैन । शिवशंकर यादव, छपकैया, वीरगन्ज"
नेकपामा चुलिँदो वर्गीय खाडल,"नेकपाको केन्द्रीय कमिटी बैठकमा केन्द्रीय सदस्यहरूले नेतृत्वलाई प्रश्नका असिना वर्षाएर पार्टी पङ्क्तिमा मौलाउँदै गएको बेथितिप्रति असन्तोष प्रकट गरे । बैठकमा सरकारले गरेका कामप्रति पनि केन्द्रीय सदस्यहरूले औंला ठड्याए । केन्द्रदेखि स्थानीय तहसम्म नै पार्टीको गुट मौलाएको र यसमा साथ दिने नायक को हो भन्दै प्रश्न गरेका थिए । कम्युनिष्ट पार्टीमा व्यक्तिगत सम्पत्तिलाई महत्त्व नदिने कुरा बेलाबेला सुनिँदै पनि आएको हो । कम्युनिष्ट पार्टी सर्वहारा वर्गको पार्टी भएको हुँदा धनी र गरिब बीचको खाडल पुर्ने नीति ल्याउन जरुरी छ । यो कुरा नेतृत्वले वाचा गरेको पनि हो । तर सर्वहारा वर्गको पार्टीले चलाएको सरकारकै पालामा सर्वसाधारणको ढाड सेक्नेगरी महँगीले डाँडा काटेको छ । महिला, दलित, जनजाति पिछडिएको वर्ग लगायतका समुदायलाई न्याय दिने उनीहरूलाई राज्यको हरेक निकायमा समानुपातिक प्रतिनिधित्व हुनुपर्ने र विशेष अधिकारमार्फत हरेक क्षेत्रमा उनीहरूलाई सशक्त रूपमा अगाडि ल्यानुपर्छ भन्दै १० वर्ष सशस्त्र युद्धको नेतृत्व गर्दै धनी र गरिब एक हुनुपर्छ भन्ने पार्टीका नेता आफै सम्पत्ति थुपार्न लागेका छन् । यसले अध्यक्ष प्रचण्डको समानताप्रतिको खोक्रो आश्वासन छर्लंग भएको छ । गोविन्द विक, बुनपा१२, कपन, काठमाडौं"
विशेषबाट हारेका मुद्दा सर्वोच्चमा,"भ्रष्टाचार विरुद्ध अख्तियारले विशेष अदालतमा दायरा गरेका मुद्दा विशेष अदालतले हराइसकेपछि पुनः सर्वोच्च अदालतमा दायर गर्ने अख्तियारको कार्यले भ्रष्टाचार विरोधी जनतालाई निकै राहत दिएको छ । लोकमानसिंह कार्कीको पालामा पेस गरिएका केही विशिष्ट व्यक्तिका सबै मुद्दा विशेष अदालतले पूर्वाग्रही भएर दायर गरिएको भनी सबैलाई मुद्दा जिताइदिएको थियो । अख्तियारले बिना उजुरी, बिना प्रमाण मुद्दा दायर गर्न सम्भव होला जस्तो लाग्दैन । विशेष अदालतमा पनि व्यक्ति विशेषको सोच, निर्भीकता, इमानदारी तथा बिभिन्न दबाबले काम नगरेको भन्न सकिँदैन । खालि अख्तियारलाई दोष दिएर मात्र कोही पनि निष्पक्ष र इमानदार बन्न सक्दैन । सरकारले मन्त्रीपरिषदका निर्णय जसमा आर्थिक मामिलाको विषय हुन्छ, त्यस्ता विषयहरू अख्तियारलाई हेर्न जिम्मा दिने हो भने पनि नीतिगत भ्रष्टाचार गर्नेलाई धमाधम कारबाही गर्न कसैले रोक्न सक्दैन । अदालत या अख्तियारका कतिपय निर्णय चिनेको नेता, आफ्ना भेगका, नाताभित्रका मान्छे या ठूलो आर्थिक चलखेलबाट पनि प्रभाव पर्न सक्छ । अहिले राष्ट्रको महारोग भनेकै चारैतर्फ भ्रष्टाचारको सञ्जाल हो । यसलाई चिर्न अख्तियारमात्र पर्याप्त छैन । यसमा सबभन्दा पहिला इमानदार बन्नुपर्ने मन्त्रीपरिषद र अदालत हुन् । सरकार आफैले गलत निर्णय गर्दै व्यक्ति या संस्थाको हितमा सरकारलाई ठूलो घाटामा राख्दै गोकर्ण रिसोर्टजस्तो अत्यन्त महत्त्वपूर्ण स्थान कुनै प्रतिस्पर्धाबिना एउटा व्यापारी समूहलाई दिनु अत्यन्त गलत हो । यसलाई सच्याउनुपर्छ । माथिल्लो तहमा भएका यस्ता गलत आर्थिक अपचलनका निर्णयहरूले सबै तहमा स्वार्थपूर्ण गलत निर्णयहरू बढिरहन्छ । यस्ता गलत कार्य नसच्याउने हो भने सरकारको लोकप्रियता झनै तल झर्दै जानेछ । पूर्ण ओली, चावहिल, काठमाडौं"
पत्रकारलाई परीक्षा,"नेतालाई उन्मुक्ति !हालै संसदमा जसरी पत्रकार बन्न प्रेस काउन्सिलद्वारा सञ्चालित परीक्षा पास हुनुपर्ने गरी नयाँ विधेयक प्रस्तुत गरिएको छ । उसैगरी अबदेखि नेता बन्न वा राजनीतिक पार्टीको सदस्य बन्न वा उम्मेदवार बन्न पनि परीक्षा दिनुपर्ने वा न्यूनतम योग्यता हुनुपर्ने विधेयक ल्याउनु आवश्यक छ । जनतालाई शासन गर्ने नेता वा जनप्रतिनिधिहरूको न्यूनतम शैक्षिक योग्यता नहुँदा नै विकास अपेक्षित रूपमा हुन नसकेको हो । यसर्थ कुनै पनि राजनीतिक पदको उम्मेदवार बन्न न्यूनतम योग्यता हुनुपर्ने नयाँ विधेयक बनाउनु समयको माग हो । नेपालका नेताहरूले धेरै टाढा जानै पर्दैन । छिमेकी भूटानलाई हेरे पनि नेता बन्न न्यूनतम योग्यता चाहिँदो रहेछ भन्ने कुरा छर्लंग हुन्छ । भूटानमा संसद सदस्य बन्न कम्तीमा स्नातक उत्तीर्ण हुनुपर्ने नियम बनाइएको छ र हालसम्म पालन भइरहेको छ । यसर्थ अब आउने चुनावदेखि एउटा थिति बनाऔं । जसले गर्दा राजनीतिज्ञप्रति सबैको विश्वास जागोस् । ए, नेपालका नेताहरू त पढेलेखेका हुन्छन् है, हामीले हेप्ने कुरा आउँदैन भनेर विदेशी नेताहरू झस्किउन् । यसतर्फ सांसदहरूले सोचुन् र एउटा विधेयक तयार गरुन् । अनि मात्र पत्रकारहरूका लागि परीक्षाको व्यवस्था गर्नु उचित होला । गोपाल देवकोटा, जोरपाटी, काठमाडौं"
पुरुषवादको जरा,"सोमबार प्रकाशित साधना प्रतीक्षाको भाले राजनीतिका पोथी पात्रहरू ! महत्त्वपूर्ण लेख पढ्न पाइयो । लेखमा क्षमता र दक्षता भए पनि महिलाले अवसर नपाउनुको बाधक पुरुषवाद हो भन्ने चिरफार गरिएको छ । महिलाको अथाह दक्षतालाई यो मुलुकमा अझै पनि उचित सम्मान नगरिनु पितृसत्तात्मक सोचको बादलले ढाक्नु हो । विगतलाई नियाल्ने हो भने विभिन्न परिवेशमा महिलाको पहुँचमा वृद्धि भएकै हो । तथापि चित्तबुझ्दो छैन । दलगत हिसाबमा हेर्दा पनि महिलाको उपस्थिति त छ, तर उनीहरूको निर्णय लागू हुन्न । दलभित्र पनि महत्त्वपूर्ण पदमा पुरुषहरूलाई राख्ने कसरत गरिन्छ । क्षमतावान महिलालाई किन पछाडि पारिन्छ भन्ने खोजी महिलाहरूले नै गर्दैनन् । जस्तै शिवमाया तुम्बाहाङ्फेलाई सभामुख बनाउने सवालमा पनि महिलाहरू एकैठाउँमा उभिएर दृढतासाथ दिएको पाइएन । विवादमा मुछिएकालाई उम्मेदवार बनाइरहँदा पनि सत्तारुढ दलका महिला नेतृहरूको आवाज के ले रोक्यो ? बुझ्नै सकिएन । महिला मुद्दामा महिलाहरू नै एकठाउँमा गोलबन्द नहुने पद्धतिले जरा गाडेको छ । यो दल र त्यो दलको मान्छे भन्यो अनि फलानो अध्यक्ष पक्षको मान्छे भन्दै हिँड्ने संस्कार नरोकिएसम्म यो मुलुकमा पुरुषवादले थिचिनै रहन्छ । दल जुनसुकै भए पनि, आस्था र विश्वास जहाँ भए पनि आखिरी महिलाहरूको क्षमतालाई पुरुषवादले निमोठ्दैछ भने किन मौन बस्ने ? आज पुरुषवादले दबाएर उपभोग गरेको महिला दक्षतालाई विस्फोट गराउन नसकेसम्म यसरी नै सधैं दबिएर रहने हो । त्यसैले महिलाहरूको अबको मार्ग वैचारिक बहसमा उत्रिनु जरुरी छ । वैचारिक लडाइँ गरेर मात्र पुरुषवादको हैकमलाई ठिक ठाउँमा ल्याउन सकिन्छ । जानुका विक, चौदन्डीगढी९, हडिया, उदयपुर"
कांग्रेस विघटनको परिदृश्य,"नेपालमा अहिले राजनीतिक टिप्पणीका लागि कुनै शीर्षक सबैभन्दा लालित्यहीन छ भने त्यो हो नेपाली कांग्रेसलाई कसरी सुधार्ने । केही वर्षयता यो विषयमा अति धेरै लेखिएका कारण त्यस्तो भएको हुन सक्छ । त्यसमाथि पटकपटक कांग्रेसकै कतिपय नेता ले किन अरूले आफ्नो पार्टीको चिन्ता गर्नुपर्यो भनिसकेको स्थितिलाई थोरै भए पनि सम्मान गर्नु एउटा राजनीतिक संस्कार हुनसक्छ । त्यसैले कुनै हालतमा पनि नसुधारिन आफै कटिबद्ध भएको दलबारे अरूले गर्न सक्ने टिप्पणी भनेको उक्त पार्टी विघटन नै भयो भने देशलाई के फरक पर्ला भन्ने हो । हुन त देशको चिन्ता पनि तिमीहरू ले किन गर्नुपर्यो भनेर त्यो चिन्तामाथि समेत एकाधिकार जमाउन खोज्ने सत्ताधारी वृत्तका राष्ट्रवादी त अहिले पनि छन्, जसरी पहिले हुने गर्थे । यसरी सबै कुरा राम्रो हुँदै गएको छ, तैपनि अझै चिन्ता गर्न खोज्ने भनेर सत्ताधारीले जहिले पनि हप्काउन त खोजिहाल्छन् । पार्टीमा आबद्ध भएका बाहेकका नागरिकले कम्तीमा देशप्रति कुनै रूपमा चिन्ता गर्न पाउने हक जोगाउनु स्वयं नै चिन्ताको विषय भएको छ । अब कहिल्यै नेपालको विश्वकै उत्कृष्ट संविधान यदि संशोधन भइहाल्यो भने प्रत्येक नागरिकले देशको कुनै पनि विषयमा निर्बाध रूपमा चिन्ता गर्न पाउनेछन् भनेर मौलिक हकमै लेख्नुपर्ने पनि हुन सक्छ । केपी ओली नेतृत्वमा सरकार बनेपछि प्रतिपक्षले खेल्नुपर्ने प्रत्येक महत्त्वपूर्ण सवालमा कांग्रेस भुत्ते भयो भनेर गरिएको आलोचनाबीच उसले दुई वर्षकै निकम्मापनलाई जवाफ दिने गरी महाधिवेशन गर्ने तालिका सार्वजनिक गर्न सकेको छ । अब महाधिवेशन नै गर्ने भएपछि अर्को वर्ष उक्त पार्टीको नेतृत्व कसले र किन गर्ने होला भन्ने आधारभूत प्रश्न त समाजको चिन्ताको विषय नभए पनि रुचिको विषय हुने नै भयो । यही प्रसंगलाई समातेर एउटा सैद्धान्तिक परिदृश्यबाट कुरा सुरु गरौं । साँच्चै, नेपाली कांग्रेस विघटन भयो भने त्यसले नेपाललाई केके असर पर्ला ? योयो विषयमा यसरी नकारात्मक असर पर्छ भन्ने निर्क्योल गर्न सकियो भने त्यो पार्टी किन र कसरी सम्हालिनुपर्छ भन्ने विषय आउँछ । हैन, उक्त पार्टी नभएर त्यसका केही नेताकार्यकर्ताको तत्कालको रोजीरोटी र मानपदवी मात्र खोसिने हो, देशलाई केही फरक पर्दैन भने त्यो केवल कांग्रेसका स्टेकहोल्डर्स को मात्र चिन्ताको विषय हो । जस्तो, विगत दुई वर्ष देशमा कांग्रेस नभएको भए के फरक हुने थियो भनेर हेरौं । कांग्रेसकै कतिपय सदस्य र शुभचिन्तकसहित धेरै सहमतजस्तै भएको विषय के हो भने, विगत दुई वर्षमा ओली सरकार यति निकम्मा हुन पुग्नुमा प्रमुख प्रतिपक्षको पनि राम्रै योगदान छ । सरकारका बेथितिका शृंखलामा प्रतिपक्षी दलका नेता कि आफै सामेल भएको इतिहास छ कि त प्रतिपक्षी दल तटस्थ बसेको वर्तमान साक्षी छ । त्यस कारण, मानिलिऔं दुई वर्षयता कांग्रेस प्रतिपक्ष हुँदैनथ्यो । त्यसको परिणाम के हुन्थ्यो भने, नागरिक समाज र बौद्धिक समुदाय अहिलेभन्दा बढी जागरुक हुन्थ्यो सरकारको रचनात्मक आलोचना गर्न र सरकार सायद अलिक छिटो सच्चिन पाउँथ्यो । (नागरिक समाज भनेर फेरि अहिले भइआएको वा पहिले भएकोलाई मात्र बुझ्नु हुँदैन । नागरिक समाज त स्वभावैले जहिले जरुरी पर्छ, त्यति बेला तुरुन्त संगठित हुन सक्ने तत्त्व हो ।) एकातिर कांग्रेस प्रतिपक्षमा छ भनेर सुरुमा धेरैले उसको प्रभावकारी भूमिका पर्खेर बसे । जब सरकार संलग्न कुनै बेथितिबारे नागरिक आवाज मुखरित हुन थाल्यो, तब प्रतिपक्ष त्यो आवाजमा सामेल हुन आयो भने उक्त आवाज नै नैतिक रूपमा कमजोर हुने स्थिति बन्यो । त्यस्तो कमजोर नैतिक धरातल, वैचारिक दिवालियापन र बौद्धिक अक्षमताले ढाकिएको प्रतिपक्षी नेतृत्व नभएको भए देशका लागि यो विषयमा यस्तो नोक्सानी हुन्थ्यो भन्ने देखिँदैन । उसका एकदुई सांसद र नेताले राम्रो भूमिका खेले होलान् । तर यहाँ छलफल गर्न खोजेको उक्त पार्टीको सांगठनिक नेतृत्वको हो । प्रायः समाजमा स्थापित मान्यतामाथि प्रश्न उठाइँदैन । कुनै दल अस्तित्वमा छ भने त्यो किन अस्तित्वमा छ वा हुनुपर्यो भन्ने आधारभूत प्रश्न उठाउने जांँगर धेरैमा हुँदैन । नेताकार्यकर्ता किन कुनै दलमा आबद्ध छन् र हुन्छन् भन्नेबारे त अब नेपाली समाज सायद प्रस्ट भइसकेको छ । तसर्थ अबको प्रश्न कुनै दल अस्तित्वमा छ भने ऊ अस्तित्वमा रहनुको सामाजिक उद्देश्य के हो भन्नेबाटै थाल्नुपर्छ । अब नगरी नहुने बाध्यात्मक परिस्थिति भएका कारण कांग्रेसले महाधिवेशन गर्न लागेको हो । महाधिवेशन हुने नै भएपछि उक्त प्रक्रियाबाट कांग्रेसले के प्राप्त गर्ला त, जुन अहिलेको भन्दा फरक हुनेछ ?कुल मिलाएर कांग्रेसको नेतृत्वमा चाहिने योग्यता यत्ति हो कुनै पनि राष्ट्रिय मुद्दामा प्रस्ट भिजन र विचारसहित पाँच मिनेट प्रखर रूपमा बोल्न सक्ने । त्यसरी बोल्दा उक्त बोलीमा एउटा आधिकारिकता (अथेन्टिसिटी) र वैधता भएको हुनुपर्ने, ताकि पार्टीका सदस्यले प्रस्ट सन्देश पाऊन्, कुन राष्ट्रिय मुद्दामा नेतृत्वले कस्तो भिजन राखेको छ भनेर । यसका लागि चाहिने अलिकति बौद्धिकता र धेरै मात्रामा वैधता हो बोल्ने मान्छेको, जुन अहिलेको नेतृत्व र नेतृत्व पंक्तिका धेरैसँग छैन । एक पटक गुमेपछि फर्काउन सबैभन्दा गाह्रो मान्छेको वैधता नै हो । वैधताको स्रोत सदाचार वा सादगी त हो नै, यो त्योभन्दा पनि धेरै हो । उदाहरणका लागि, भौतिक सम्पत्तिको लोभबाट त्यो स्तरको मानसिक मुक्ति कांग्रेसका सन्तनेता किशुनजीले जति अरूले प्राप्त गरेनन् । बौद्धिकता र दार्शनिकता पनि उनका मनोवृत्तिकै अंश थिए । तर यथार्थ के थियो भने, जीवनको पछिल्ला समयमा उनले समेत राजनीतिक वैधता गुमाएका थिए । किनकि उनले त्यस बेला सामाजिक स्वीकृतिमा अवैध भएको राजसंस्थाप्रतिको राजनीतिक विचार बदल्न सकेका थिएनन् ।जबकि किशुनजीको स्तरको व्यक्तिको वैधता त त्यसरी संकटमा परेको थियो भने, अहिलेको समयमा कुनै प्रतिगामी एजेन्डा बोकिहिँड्ने व्यक्तिले पहिल्यै अवैध भएको व्यक्तिलाई प्रतिस्थापन गर्नु कांग्रेस र देश दुवैका लागि अर्थहीन छ । शेरबहादुर देउवाको विकल्प भनिएका शशांक कोइराला र शेखर कोइराला विभिन्न खालका बेथिति र काण्डमा नमुछिएका होलान्Ù अहिलेसम्म राज्यसत्तामा सोझै सामेल नभएको फाइदा उनीहरूलाई छ, नयाँ अनुहार भनिनका लागि, तर उनीहरूका राजनीतिक विचार न त समकालीन नेपाललाई कुनै दिशा दिने खालका छन्, न पार्टीबाहिरको बृहत् बौद्धिक पंक्तिमा कुनै प्रेरणा भर्ने खालका छन् । धार्मिकसांस्कृतिक रूपमा प्रियतावादी नारा बोक्दा पार्टीका परिवर्तन आत्मसात् गर्न नसकेका कार्यकर्ता खुसी होलान्Ù त्यसले पार्टीलाई चुनाव जित्न सहयोग पनि गर्ला, तर नेतृत्वको काम पुरातनमुखी कार्यकर्ताको पछि लागेर चुनाव जित्ने मात्र होइन, बौद्धिक रूपमा अलमलिएका कार्यकर्ताहरूलाई दह्रो आत्मविश्वासका साथ बाटो बताउने पो हुनुपर्ने हो ! दुई वर्षको सरकार सञ्चालनमा भनेजति गर्न नसकेको सरकार प्रमुख स्वयंले भन्न थालेका छन् । तर नेपाली कांग्रेसको अहिलेको नेतृत्वले सरकार केमा कसरी चुक्यो र गर्नुपर्ने के थियो भनेर पाँच मिनेटसम्म खरर बोल्नै सक्दैन । न बोल्न आउँछ, न लेख्न, न त तीक्ष्ण राजनीतिक विश्लेषण गरेर आफ्ना कार्यकर्तालाई कुनै सन्देश दिन । पार्टीमा जो बोल्न, लेख्न, विश्लेषण गर्न सक्छन्, तिनीहरू नेतृत्वमा छैनन् । अब यस्तै निकम्माहरूका बीच मात्र नेतृत्वको साटासाट हुने हो भने त्यस्तो पार्टीले देशलाई के योगदान देला भनेर अपेक्षा गर्ने ? त्यस कारण, मूल विषय महाधिवेशन होइन, किनकि महाधिवेशन त एउटा माध्यम मात्र हो । यस माध्यमबाट यो पार्टी रूपान्तरण हुन सक्छ कि सक्दैन भन्ने कुरा नेपालको आगामी केही वर्षसम्मको शासकीय अभ्यास, क्षमता र इमानसँग जोडिन्छ । सरकार चलाउने दल र प्रतिपक्ष उस्तै चरित्रका हुने, अनि प्रतिपक्षभित्र एकअर्कासँग महाधिवेशनमा प्रतिस्पर्धा गर्ने पनि उस्तै चरित्रका दुई वा तीन पात्र मात्र हुने अहिलेको निसासिंँदो यथास्थितिबाट कतै नपुगिने प्रस्ट छ । विघटन भन्नाले कुनै अदालत वा निर्वाचन आयोगको आदेशले जस्तो कुनै पनि दल एक दिनमा वा वर्षमा त विघटन नहोला, तर जुन परम्परा र आन्दोलनले कांग्रेस बनेको थियो, त्यो बांँकी नरही विगत केही वर्षकै जस्तो कांग्रेस निरन्तर रहिरहनु भनेको त्यो विघटनसरह नै हो । आजका दिनमा भर्खर १८२० को उमेरमा भएको समाजलाई केही योगदान दिने महत्त्वाकांक्षा र आदर्श बोकेको युवालाई कांग्रेसले आफ्नो सदस्य बनाउन के प्रेरणा दिन सक्छ ? यस्ता आधारभूत प्रश्नको जवाफ नखोजी गरिने महाधिवेशन केवल गुटहरूका पार्टी सत्ता र स्रोतलाई कब्जा गर्ने अभ्यास मात्र हुन् । नेपाली जनताको मनोदशा अहिले शिथिल मोडमा पुगेको छ । सबै दल उस्तै, प्रायः नेता उस्तै, देशको हालत सधैं उस्तै, जुन क्षेत्रमा केही त राम्रो होला भन्यो त्यही झन् नराम्रो, फलानोजत्तिको व्यक्ति फलानो ठाउँमा आए त केही हुन्थ्यो कि भनेर आश गर्यो, ऊ आउँदा पनि उस्तै आम नेपालीका आम अनुभव यस्तै छन् । यो स्थिति प्रमुख प्रतिपक्षी दलभित्रै एउटा सशक्त र संगठित प्रतिपक्षको उदय हुनका लागि राम्रो छ । त्यस्तो पंक्ति त्यहाँबाट उदायो भने उसले कांग्रेसलाई मात्रै होइन, राजनीतिलाई नै मूलभूत लक्ष्यमा फर्काउन योगदान दिन सक्छ । नत्र भने सम्भावना भएका युवापंक्ति पनि कुनचाहिँं शीर्षमध्येको गुटमा लाग्दा कुन पद पाइएला भनी नापतौल गरेर भविष्यका लागि सानोतिनो पदको सुरक्षा गर्नतिर लाग्ने हो भने, महाधिवेशन उसका सेयरहोल्डर का लागि मात्रै रुचिको विषय हुनेमा निश्चिन्त हुन सकिन्छ । सुन्दा योभन्दा अप्रिय र रिसउठ्दो अरू के होला ? तर त्यस्तो महाधिवेशनले पार्टीलाई अन्ततः डोर्याउने भनेको विघटनतर्फ नै हो ।"
कोरोना नमस्ते,"कोरोना भाइरसको संक्रमणले सबैलाई त्राहिमाम् बनाइरहेको छ । पछिल्लो दशकमा बर्डफ्लु, स्वाइनफ्लु, सार्स, इबोला भाइरस, जिका, मर्स, स्क्रब टाइफस, डेंगीपछि अहिले चीनबाट कोरोना भाइरस संक्रमण देखिएको छ । दसैं अगाडि मात्र नेपालमा डेंगीको सन्त्रास फैलिएको थियो । कुनै पनि सरुवा रोग सर्नका लागि संक्रामक जीवाणु, सम्भावित व्यक्ति अनि माध्यम चाहिन्छ । फोहोर हात, दूषित खानेकुरा, फोहोर पानी, दूषित भाँडाकुँडा, संक्रमित हावा, संक्रमित शारीरिक स्राव आदि संक्रमण सार्ने माध्यम हुन सक्छन् । यिनमा फोहोर हातको भूमिकाचाहिँ मुख्य हुन्छ । खानेकुरा बनाउने, पस्किने, भाँडाकुँडा चलाउने, पानी वा वरिपरिको वातावरण सफा राख्ने सवालमा हाम्रो हातकै भूमिका हुन्छ ।हामी, विशेषतः तेस्रो विश्वका बासिन्दाहरू, आधुनिक बन्ने सिलसिलामा पश्चिमा वा अमेरिकी मुलुकका चालचलन पछ्याउने गर्छौं । दुई हात जोडी नमस्कारनमस्ते गर्ने निकै राम्रो आफ्नै चलन हुँदाहुँदै हामी हात मिलाउन अघि सर्छौं । हामीले नमस्ते गर्न छोडेर किन हात मिलाउन थालेका हौंला, कसैसँग ठोस जवाफ छैन । हामीले हाच्छ्युँ गर्दा, खोक्दा खाली हातले नभए पकेट रुमालले नाकमुख छोप्छौं । त्यस्तै परे नाकमुख पनि खाली हातैले वा रुमालले पुछ्छौं । त्यही रुमाल खल्तीमा कोच्छौं, फेरि अर्को प्रयोजनका लागि । हामीमध्ये कतिपयको नाक कोट्याउने बानी छ । अझ कतिपय पुरुषले पिसाब फेरेपछि हात धुन्छन् नै भन्ने छैन । यस्तो परिस्थितिमा पनि कसैले हात बढाए हात मिलाउन बाध्य छौं, हामी । कसैलाई पनि तपाईंको हात सफा छ कि फोहोर भनेर सोध्न मिल्दैन ।मैले चाहिँ केही दिनयता कसैले हात तेर्स्याए कोरोना नमस्ते भनेर जम्लाहात गर्ने गरेको छु । तपाईंलाई लाग्ला, कोरोनासँग नमस्तेको के छ साइनो ? माथि नै भनियो, धेरैजसो संक्रामक रोग सर्नुसार्नुमा फोहोर हातको भूमिका हुन्छ । नमस्ते गर्यो, ढुक्क । कतिलाई विश्वास नलाग्ला, कीटाणुबाट संक्रमणको हिसाबले हामीमध्ये कतिपयका मोबाइल ट्वाइलेटको कमोडभन्दा पनि फोहोर हुन्छन् । सफा नै देखिएको हातमा पनि लाखौं कीटाणु वा जीवाणु हुन्छन् । तर हामी पत्याउँदैनौं । हामीमध्ये कतिपयको बानी हात धुने भन्दै भिजाए जस्तो मात्रै गर्नेछ । हात मज्जाले साबुनपानीले धोए पनि त्यही सिँगाने पकेट रुमालले पुछ्ने गर्छौं । त्यसैले हाम्रो हकमा, मानव संसाधन एवं अन्य पूर्वाधारको कमी भएको नेपालजस्तो मुलुकमा रोग लागेपछि उपचार गर्नुभन्दा रोकथाममै ध्यान पुर्याउनु बुद्धिमानी हुन्छ । त्यही भएर कोरोना भाइरस मात्रै होइन, जस्तोसुकै संक्रामक रोगलाई परै राख्न नमस्ते गर्नुमै भलो हुन्छ । हुन त विश्व स्वास्थ्य संगठन र चीनका स्वास्थ्य अधिकारीले कोरोना भाइरस संक्रमण मानिसबाट मानिसमा सर्छ भनेर निर्क्योल गरिसकेका छैनन्, तैपनि यो संक्रमणमा हाच्छ्युँ र खोकी आउने भएकाले यस क्रममा निस्किने र्यालसिँगानको कण (ड्रपलेट) मा प्रशस्त मात्रामा भाइरस हुन सक्छ । भविष्यमा कोरोना भाइरस संक्रमण मानिसबाट मानिसमा सर्न सक्ने निर्क्योल गरियो भने, र्यालसिँगानमै मुख्य संक्रामक तत्त्व हुन सक्छ । त्यही भएर खोक्ने वा हाच्छ्युँ गर्ने बेला हात होइन कुइनो, हाते रुमाल होइन टिस्यु पेपरले मुख छोप्ने गरौं ।"
विकासको 'महायज्ञ मोडल',"दृश्यहरू झन्पछि झन् रोचक हुँदै छन् । रमिता हेर्नलाई सर्कस या कमेडी सो हुनुपर्दैन, देशको समकालीन राजनीति नै पर्याप्त छ । राजनीति सबै नीतिको अग्रणी भएकैले पनि राजनीतिक कलेवरमा मञ्चित रमिताहरू प्रायः क्षेत्रमा विस्तार भएका छन् । व्यावहारिक र दैनन्दिन राजनीतिको चलखेल नै खास राजनीति हो भन्ने अपभ्रंशको विस्तार हरेक तप्कामा भएको छ । यसले मिलेर खाने र आम मान्छेलाई मिलेर मूर्ख बनाउने उद्यमलाई गहिर्याउँदै लगेको छ । फलस्वरूप विचार, मूल्य पद्धति र उचितअनुचितको सरोकारबिना सबै भाडमा जाऊन् भनेजसरी चलेका छन् विकासनिर्माण र राजनीतिका नाममा सर्कस र प्रोपगान्डा ।प्रसंग भरतपुरको हो । घटनाक्रमहरू हेर्दा लाग्छ, भरतपुर प्रोपगान्डा रुचाउने सहर हो । पछिल्ला अढाईतीन वर्षमा यहाँ रचिएका प्रोपगान्डाले राष्ट्रिय जीवनलाई तरङ्गित पार्दै आइरहेका छन् । यसलाई करतब को महानगर बनाइदिने पछिल्ला कडीहरूमध्येको सबैभन्दा अविस्मरणीय घटना स्थानीय तह निर्वाचनको मतगणनाका क्रममा रचिएको मपच्या (मतपत्र च्यातिएको) काण्ड थियो । त्यस काण्डको अविकल अभ्यासले नागरिकको ब्यालेट राजनीतिको विश्वासमाथि अश्लील परिहास मात्रै गरेको थिएन । विचारहीन, व्यक्तिकेन्द्री र करिअरवादी गैरराजनीतिक सम्झौताको कन्टेनरबाट शासक जन्माउने जबर्जस्त प्रयत्नलाई वैधता पनि दिएको थियो ।त्यसो हुनाका दुष्परिणाम हामी निरन्तर भोगिरहेका छौं ।भरतपुर सत्तासीन नेकपाका दोस्रा अध्यक्षको गृहनगर मात्रै होइन, उनको आनुवंशिक राजनीतिको पकेटभूमि बन्दै गरेको ठाउँ पनि हो । परिवार प्रदक्षिणाका खातिर पनि स्वस्थ आलोचना, बहस र छलफलको सट्टा भक्तिमार्ग फस्टाउँदै जानु यहाँ अनौठो लाग्दैन । परिणाम, जिल्लाको सत्तारूढ सरकारी कम्युनिस्ट वर्ग नवोदित महानगरसत्ताले जेसुकै गरे पनि त्यसलाई व्यावहारिक, नैतिक राजनीतिको जामा पहिर्याउने दिशामा लगातार तल्लीन छ । त्यसको पछिल्लो शृङ्खला बहुप्रचारित अन्तर्राष्ट्रिय क्रिकेट रंगशालाका नाममा जोडिन आउँछ, जुन यतिखेर देश निर्माणको भाष्य कथेर धार्मिक महायज्ञ रच्न व्यस्त छ । कम्तीमा पचास करोड रुपैयाँ संकलनको लक्ष्य राखिएको यो महायज्ञ आयोजक मूल समारोह समिति गठनको पहल सरकारी संयन्त्रले नै गरेको हो ।प्रस्तावित रंगशाला निर्माणस्थलमा यति बेला धनधान्याचल महायज्ञको रौनक छ । रमाइलो त के भने, सत्तासीन पार्टी नै उक्त महायज्ञ आयोजक मूल समारोह समितिको संरक्षक र संयोजकको भूमिकामा खटेको छ । एक, सिद्धान्त र आवरणले नै किन नहोस्, कम्युनिस्ट भनाउनुपर्ने लोभ । दुई, आफै सत्ताधारी, संस्थापन । नाम विकासको दिऊँ या अरू केही, हिजो संस्कृत शिक्षा पढाएको र क्रियाकर्म गर्न बसेकै आधारमा भौतिक कारबाही गर्दै रक्तपात चलाएको वर्ग आज यसरी यज्ञकुण्डको यजमान बन्न मिल्छ कि मिल्दैन ? हिजो डार्बिनवादी क्रमिक विकासका तर्क गरेर संगठन गर्नेहरूले आज धार्मिक जाल ओछ्याएर मानिसको चेतनामाथि खेलबाड गर्न मिल्छ कि मिल्दैन ? त्यसमाथि आफै सत्तासीन वर्ग ! विभिन्न शीर्षक र बहानामा सरकारी बजेटको हदैसम्मको दोहन गर्न मिल्ने ! एउटा रंगशाला निर्माणको परियोजनामा पूर्ण रूपले सरकारी संरक्षण र स्वामित्व लिन नसक्ने ! यस्तो कसरी हुन्छ ?बजारमा हल्ला सुनिन्छ, निर्माणस्थलसँगैको बाटो विवाद लगायतका प्रकरणपछि धुर्मुससुन्तली फाउन्डेसनले रंगशाला निर्माणको परियोजनाबाट बिस्तारै पछि हट्ने संकेत देखायो । रंगशाला निर्माणको रेखदेख र व्यवस्थापनको नेतृत्व गरेको महानगरपालिकाले फाउन्डेसनलाई यथावत् राख्ने सजिलो उपाय सोच्यो महायज्ञ ! यसो गर्दा यज्ञका नाममा राष्ट्रवादी भाष्य भजाएर ठूलै रकम संकलन हुने र यसमा सोझै सरकारी पक्षको निहित मनसुबा पनि प्रकट नहुने ।आलोचनाबाट जोगिन हो या परम्पराभन्दा फरक छौं भन्ने देखाउन, धनधान्याचल महायज्ञ का ठाउँमा महोत्सव भनिनुको कुनै तुक छैन । उद्घाटनका दिन खेलाडी, बौद्ध भिक्षु र कलाकारलाई आमन्त्रण गरिनु मात्रैले पनि यसलाई राजनीतिक प्रभाववृत्तभन्दा बाहिरको घटना देखाउँदैन । सरकारले नै अन्धविश्वास र संकीर्ण संस्कारको प्रवर्द्धन हुने धार्मिक कृत्यलाई आधार नबनाई विकास र निर्माणका कुनै काम गर्न सम्भव छैन भन्ने धारणाको प्रचारमा थप बल दिने भएपछि तपसिलका कुनै ढाँचा र ढर्राले केही फरक पार्नेवाला छैनन् ।हिजो द्वन्द्वात्मक ऐतिहासिक भौतिकवाद र युगसम्मत तार्किक प्रस्तावको टेको उक्लेर धार्मिक अन्धताविरोधी राजनीति गर्नेहरू अहिले एउटा क्रिकेट मैदान बनाउने अर्थसंकलनका खातिर मात्रै विचारच्युत भएका होइनन् । स्खलनका क्रमिक शृङ्खलाको यो त अर्को दृष्टान्त मात्रै हो । वैचारिक र सांस्कृतिक स्खलनका सीमा अतिक्रमण गर्दै आउँदा अब सरम पचिसकेको अवस्था हो । यस्तो अवस्थालाई पुष्टि गर्न कमरेडहरूको जिब्रोमा विकासनिर्माण, सामाजिक सद्भाव र संस्कृति संरक्षणको शाब्दिक अस्त्र झुन्डिएको छ । यो महायज्ञ (महोत्सव) सँग जोडिएकाले मात्रै होइन, प्रायः सरकारी कम्युनिस्टले उपयोग गर्ने साझा वाक्य हो अब क्रान्तिका लफ्फाजीले चल्दैन, व्यावहारिक राजनीति गर्नुपर्छ । व्यावहारिक राजनीति गर्न समाजको मूलधारभन्दा बाहिर जान सकिँदैन ।के व्यावहारिक राजनीति गर्नु भनेको आधारभूत कमन सेन्स बाट पनि च्युत हुनु हो ?धनधान्याचल महायज्ञ भनेको धार्मिक रङको लेपन गरेर सरल मानिसहरूको दिमाग भुट्ने र सकेजति लुट्ने उपक्रम हो भन्ने छर्लङ्ग छ । यो एक प्रकारको व्यापार पनि हो, नगद वा जिन्सीमा ठूलो धनराशि खर्च गरेर नाम किन्ने व्यापार । आजभोलि यसरी नाम किनेर स्कुलकलेजमा आफ्ना नाम टाँस्ने होड नै चलेको छ । यज्ञका नाममा सबैभन्दा ठूला दानवीर प्रायः तिनै हुन्छन्, जो कालोबजारी, कमिसनखोरी, भ्रष्टाचार, जमिनको दलाली र हेराफेरी जस्ता धन्दामा लिप्त छन् । त्यस अर्थमा अकुत अवैध कमाइलाई सफेद बनाउने अवसर पनि हो, महायज्ञ । तर यस्ता महायज्ञ नै धार्मिक पुनरुत्थानका सरल मार्ग पनि हुन्, जसले विज्ञानसम्मत तर्क, विवेक र मानव बुद्धिको भूमिकालाई निस्तेज गर्दै समाजलाई उल्टो क्रममा हिँडाउँछन् ।खुला विचार र उन्मुक्त विवेकलाई धार्मिक जडताले जितेको समाज कहीँ पनि उन्नत र प्रजातान्त्रिक बन्न सकेको छैन । कट्टरपन्थी धार्मिक अडानले चलेका मुस्लिम राज्यहरू र पछिल्लो समय हिन्दुपन्थी अतिवादी आग्रहले चलिरहेको भारतीय संस्थापनको राजनीतिले त्यहाँको समाजलाई कसरी आफू र अन्य मा, हामी र उनीहरू मा विभाजित गर्दै छ, ती समाज कुन गतिमा कहाँ पुग्न हिँडिरहेका छन्, यत्ति हेरे पुग्छ ।फ्युचर शक पुस्तकका लेखक एल्भिन टफ्लरले पचास वर्षअघि नै भनेका थिए, आगामी युगको आधारभूत लडाइँ पुँजीवादी प्रजातन्त्र र साम्यवादी अधिनायकत्वबीच होइन, एक्काइसौं शताब्दीको लोकतन्त्र र एघारौं शताब्दीको धार्मिक अन्धयुगबीच हुनेछ । देशको राजनीतिकप्रशासनिक नेतृत्वसमेत महायज्ञ मोडल बाट विकास गर्न कम्मर कसेर लागिपरेपछि टफ्लरले संकेत गरेको संकट छिट्टै निम्तिने चिन्ता गहिरिँदो छ । धर्मनिरपेक्ष देशका राष्ट्रपति, प्रधानमन्त्री, कम्युनिस्ट पार्टीका अध्यक्ष यस्ता धार्मिक कार्यमा मुख्य अतिथि बन्ने गरेका विरोधाभासपूर्ण घटना थुप्रै छन् । केही दिनअघि मात्रै नारायणी नदी किनारमा आयोजित महायज्ञको उद्घाटन गर्न आइपुगेका उपराष्ट्रपति मुख्य वाचक बालयोगेश्वरका ठगी सम्बन्धी समाचार बाहिरिएकैले उद्घाटन नगरी फर्केका हुन् । नत्र उक्त यज्ञको उद्घाटन उनैका करकमल बाट हुने निश्चित थियो । कम्युनिस्ट पार्टीबाट निर्वाचित स्थानीय सरकारका प्रमुखहरूले सानाठूला सबै खाले यज्ञको मुख्य अतिथि बनी लाजसरम पचाएर आसन जमाएको देखिनु पनि नयाँ कुरा रहेन ।कुनै समुदाय वा पन्थ, व्यक्ति वा समूहमा सीमित रहेर मानुन्जेल धार्मिक कृत्यमाथि सार्वजनिक आलोचना गरिहाल्नु जरुरी नहुँदो हो । यद्यपि पंक्तिकारको मान्यता छ धर्म निजी विश्वास मात्रै होइन । यसको व्यापक सामाजिक आयाम रहँदै आएको छ र धर्मको आवरणमा मानिस हजारौं वर्षदेखि टाठाबाठाबाट ठगिँदै आएका छन् । पुराणका ललित कथाहरू सुनाएर तर्कविहीन मूढ भक्तिवाद, रहस्य र भाग्यभरोसाको चिन्तन विस्तार गर्ने भएकैले महायज्ञजस्ता आयोजनाको आलोचना गर्नुपरेको हो । त्यसमाथि विकासको संकथन जोडेर राज्य नै गेरुवस्त्रमा प्रकट हुनु सानोतिनो लज्जाको विषय होइन ।रंगशालाका लागि अदालतमा विचाराधीन विश्वविद्यालयको स्वामित्व विवादको जग्गा छनोट गर्नु, मगन्ते विकासको लोकप्रियतावादी छद्म अपिलको मुख्य सहकारी बन्नु र स्थानीय स्तरमै प्रकट बाटो सम्बन्धी विवादले रंगशाला निर्माणको प्रसंगमा भरतपुर महानगरपालिकाको भूमिका आलोचित हुँदै आएको तथ्य प्रस्ट छ । देशमा सुविधासम्पन्न रंगशाला निर्माण यदि जरुरी विषय नै हो भने राज्य आफैले त्यो जिम्मा लिन सक्ने कि नसक्ने ? यो प्रश्नको नैतिक उत्तर कसले दिने हो ? संघीय वा स्थानीय सरकारले ?प्रचार यसरी गरियो, यो एउटा रंगशाला बन्नासाथ नेपाली राष्ट्रवाद चुलिएर लामो समयदेखि युवा वर्गमा छाएको राष्ट्रिय डिप्रेसन एकाएक निको हुने ओखती बन्नेछ । विदेशमा सुखदुःख गर्दै ज्यान हत्केलामा राखेर श्रम बेच्नेसँग हात पसारीपसारी अन्तर्राष्ट्रिय स्तरको रंगशाला निर्माणका लागि भन्दै अभियान चलिरहँदा सत्ता संस्थापनलाई अलिकति पनि सरम नलाग्नु खेदको विषय हो । देशको प्रतिष्ठाका लागि खेल वा खेलमैदानको निर्माण, स्तरोन्नति र विकास आवश्यक छ नै, तर त्यसका लागि राज्यको तत्परता कुन स्तरको देखिन्छ र कुन विधि, कुन तरिकाले रंगशाला निर्माण गरिँदै छ भन्ने कुरालाई बेवास्ता गर्न कदापि सकिँदैन ।"
कर्मचारीतन्त्रको मर्मतसम्भार,"५ वर्षको लागि सरकार सञ्चालनको जिम्मा पाएको नेकपाले दुई वर्षको यात्रा तय गरिसक्दा पनि आम मानिसमा समृद्धिको सुमार्गमा पाइला टेकेर हिँड्न तम्सेको आभास अझै दिन सकेन । खासगरी यसले आफ्नै जीवनमा उन्नति, समान प्रगति र सुशासन देख्ने, भोग्ने र आत्मसात गर्न उत्साहित लाखौं नेपाली मनमा कुनै आस जगाउनसकेको देखिएन । बरु उल्टै घरबेटी, भान्से र आफ्ना आसेपासेका उक्साहटमा कुशासन र लुटपाटकै साक्षी बस्दै उहिलेका बादशाहले जस्तै हावादारी लुगा लाएर हिँडेको समेत चाल पाएन । किनकि यसले यो कुराको यो चाल पाउन भन्दै अरुको शरीर त छाम्दै हिँड्यो, तर आफ्नै अंगले राम्ररी काम गर्दैन भन्ने थाहै पाएन । सरकारको यी अंग मध्येको एउटा महत्त्वपूर्ण अंग स्थायी सरकार भनिने निजामती कर्मचारीतन्त्र हो । यो नै हो, सरकारको मुटु । तर प्रधानमन्त्रीज्यूलाई यस कुराको अलि हेक्का भएनछ क्यारे । त्यसैले उहाँ सम्पादकहरूको मुटु छाम्न पुग्नु भएछ । अहिलेको असफलताको जग यही असान्दर्भिक र भुत्ते बन्दै गएको स्थायी सरकार भनिने सरकारी संयन्त्र सम्हाल्न र समयसापेक्ष परिमार्जन गर्न नसक्नु हो । यसो भएको कतिपय अवस्थामा नियतवश हो र अन्य अवस्थामा नेतृत्व असक्षम भएर नै हो, अब यसमा धेरै दुविधा नराखौं होला । शताब्दिऔं पुरानो नेपालको निजामती सेवा भनेर चिनिने शासनको सरकारी औजारको समयसाक्षेप राम्रोसँग मर्मतसम्भार भएकै छैन र यसो गर्ने आँट यो सरकारको नेतृत्वले देखाउनसकेकै छैन । उल्टै यसलाई विगतमा आफ्नो स्वार्थ अनुकूल व्यापक दुरुपयोग गरिँदा यस संयन्त्रका अधिकांश पार्टपुर्जा खिया लागेर छियाछिया भएका छन् । कतिपय अलिअलि काम गरे पनि यो मेसिन राम्ररी चल्ने अवस्थामा छैन । अहिले आफ्ना मान्छे, भनसुन, चलखेल र माथिको आदेश यो संयन्त्रको मूल्य, मान्यता, ढाँचा र प्रवृत्ति बनेको छ । यसैको सिको गरेर यो नेपाली समाजको सबै तह र पक्षमा विषवृक्ष जस्तै झाङ्गिँदै र फैलिँदै गएको छ ।राज्य सञ्चालनको प्रशासनिक कार्यभार बोकेको यो संयन्त्रको दक्षताका आधारमा तहगत जिम्मेवारी र कार्यभार सहितको सेवासुविधा र पारिश्रमिक तोकिएको हुन्छ । तर अहिले यसको कुनै मापदण्डले काम गरेको देखिँदैन । यसको चुरीफुरी, चर्तिकला र औकातलाई नजिकबाट देख्ने, भोग्ने र चाल पाउनेको अनुभवमा यसले आफ्नो मूल जिम्मेवारी र मर्म पूरै बिर्सेको छ । यस्तो हुनुमा सरकारको नेतृत्व पूर्णरूपमा जिम्मेवार छ । तर यसलाई यसको कुनै बोध भएको देखिँदैन ।सैद्धान्तिक रूपमा यस संयन्त्रका ठूलासाना सबै पुर्जा जिम्मेवार राष्ट्रसेवक हुन्, यसमा कुनै विवाद छैन । यो चुस्तदुरुस्त नभएसम्म सरकारी कामकाजले गतिसमेत लिँदैन । आम नागरिकले तिरेको करबाट तलब र अन्य सुविधा लिने यिनको नागरिक उत्तरदायित्व र सामाजिक सेवाभाव मूल मूल्य, मान्यता हुनुपर्ने हो । तहगत वृत्ति विकासको प्रोत्साहन नै यस काममा खट्ने उत्प्रेरणा र आकर्षण पनि हो । तर यीमध्ये धेरैको दैनिक अभ्यासमा भने यस्तो सेवाभावको भावना विरलै महसुस गर्न पाइन्छ । यो संयन्त्रले राज्य सञ्चालनमा प्रभावकारी भूमिका निर्वाह गरी आम नागरिकको सेवा दिई सरकारको राजनीतिक नेतृत्वलाई सफल बनाउने मूल ध्येय नै बिर्सेको छ । आम नागरिकको अधिकार रक्षा र कर्तव्य पालना गराउन सरकारको नेतृत्व गर्ने दलका नेता र सरकारी कर्मचारीको नङ र मासुको सम्बन्ध हुनुपर्छ । यो स्वाभाविक सम्बन्ध हो । तर अहिले बेथिति र भ्रष्टाचारलाई संस्थागत गर्ने काममा मात्र यी दुबै हल बाँधिएर हिँडेका छन् । तरकारी बजारदेखि शिक्षा, स्वास्थ्य, पूर्वाधार निर्माण, सार्वजनिक सेवा लगायतका क्षेत्रमा चलखेल गर्ने बिचौलिया र दलालसँग सेटिङ मिलाउन खप्पिस कर्मचारीे नै अहिले सबैतिर हाइहाइ छन् । यिनले यस्तो चलखेलको सरकारी अनुमोदन गर्ने जिम्मा लोभीपापी नेताहरूलाई लगाएर भागबन्डा मिलाउँदै निवृत्त हुनासाथ यिनै नेता जोगाउने लाभका पदमा आसिन हुन पुग्छन् । हामी जस्ता सामान्य मानिसले समेत थाहा पाएको यो प्रवृत्ति के सरकारको नेतृत्व र राजनीतिका ठालुलाई थाहा छैन होला त ? उनीहरूलाई यी सबै कुरा राम्ररी थाहा छ । तर उनीहरूमध्ये धेरैले यस्तो प्रवृत्तिलाई प्रश्न राख्ने हैसियत गुमाइसकेका छन् भने बाँकी यिनैसँगको मिलेमतोमा भाडा उठाएर जिन्दगीको गाडी चलाउँछन् । त्यसो त यो सेवा र यसका कर्ता पनि अरू क्षेत्रमा जस्तै फरकफरक प्रवृत्तिका छन् । यिनका बाहिर देखिने दुर्गुण र सोलोडोलो समस्या देखाएर सबैलाई धारेहात लाउँदैमा हाम्रो सुशासन र समृद्धि यात्रा तय हुँदैन । मूल कुरा यो संयन्त्रलाई कसरी हाम्रै सन्दर्भमा समयसापेक्ष बनाउँदै यसको भूमिका प्रभावकारी बनाउने भन्ने नै हो । यो संयन्त्रलाई चुस्तदुरुस्त र यसका हरेक पुर्जालाई सक्षम बनाउने ऊर्जा थप्न कञ्जुस्याइँ गर्नु हुँदैन । सँगै काम नलाग्ने पुर्जा फेर्न हिच्किचाउनु हुँदैन । विडम्बना, अहिलेसम्म पनि यो संयन्त्रको प्रभावकारी कार्यसम्पादन गर्न गर्नुपर्ने मर्मतसम्भार र फेरबदल गर्ने सुरसार छैन । उल्टै सरकारको नेतृत्व भने यसैको विश्वकर्मा पूजा गर्दै, धुप बाल्दै र धाप मार्दै बरालिएको आभास हुन्छ । यो थोत्रो संयन्त्र नफेर्ने हो भने मुलुक फेरिँदैन । यस्तो संयन्त्रको पुनःसंरचना अहिले प्रभावकारी शासन प्रणाली बहसको मूल मुद्दा हुनुपर्ने हो । तर अहिले समग्रमा यसको पुनर्संरचनालाई केन्द्रमा राखेर गर्नुपर्ने बहस नै उठेको छैन । अहिलेसम्मको चालढाल हेर्दा कर्मचारी व्यवस्थापनको संक्रमणकालीन ढाँचा बनाउन यो सरकार चुकिसक्यो । यो सरकारको असक्षमताको मूल्य अहिलेका शासकले मात्र होइन, आम नेपालीले अझै लामो समयसम्म चुकाउने नै छौँ । यस्तो संयन्त्र फेर्ने आँट नगरेकै कारण सरकारको कामको परिणाम ननिस्केको कटु यथार्थ हो । यसबाट भागेर शासक सफल भएको इतिहास कतै छैन ।अर्को कुरा, निरन्तर भ्रष्ट बन्दै गएको राजनीतिक नेतृत्वको असफलता र असक्षमताको परीक्षा त आवधिक निर्वाचनले लिन्छ भनेर विश्वास गरौँला । अलिक अंक तलमाथि पारेर मात्रै भए पनि सत्ता सञ्चालनमा उनीहरूको हैसियत यी निर्वाचन परिणामले देखाउँदै आएका पनि छन् । तर एकपटक कुनै पनि तरिकाले लोकसेवा नामको पर्खाल नाघेको भरमा त्यसपछि कुनै पनि आवधिक परीक्षा दिनु नपर्ने नेपालको निजामती हैसियत फर्केर हेर्ने र सच्याउने बेला घर्किंदैछ । यसको पुनर्गठन गर्ने आँट नपुग्दा नै अहिलेको बेथिति निम्तिएको हो । इमानदारीपूर्वक यो आँट देखाउने हो भने यो धेरै सरल छ । तर यसका लागि लोभ र डर बिर्सन तयार, साहसिक र उच्च मनोबल भएको सरकारको नेतृत्व भने पूर्वसर्त हो । यसको सुधार बाहिरबाट देखिने जस्तो जटिल छैन, किनकि यो संविधान, कानुन, ऐन र नियमावलीको मापदण्डभित्र काम गर्न अभ्यस्त हाम्र समाजका मानिसले चलाएको संयन्त्र हो । जिम्मेवारी अनुरुपको काम भएनभएको तहगत अनुगमन र यसका आधारमा दण्ड र सजायको निर्ममतापूर्वक गरिने पालना नै यो संयन्त्रको पुनःजीवनको कडी हो । आधारभूत रूपमा स्पष्ट नीति र पारदर्शी प्रक्रिया यसको समयानुकूल सुधारको अचुक हतियार हो । तर आफ्नो पदीय जिम्मेवारी पूरा गर्न चुकेको राजनीतिक नेतृत्व र वरिष्ठ कर्मचारीबाट यस्तो सुधारको अपेक्षा यही अवस्थामा गर्न कठिन भएको मात्र हो । यस्तो संयन्त्रको पुनर्गठन प्रयत्नका उदाहरण हाम्रा नजिकै छन् । यिनको सफलता र असफलता दुबैबाट सिक्नु उत्तिकै आवश्यक छ । यी प्रयत्नले सिकाएको मुख्य पाठ के हो भने सरकारी कर्मचारीलाई दलीय राजनीतिक दबाबमा परेर काम गर्न नपर्ने परिस्थिति र घुस खान नपर्नेगरी पर्याप्त तलब र सुविधा दिनुपर्छ । साथै कामचोर र भ्रष्ट कर्मचारीलाई कडा सजायको भागिदार बनाउने नीति र कानुनको कडाइसाथ पालना गरिनुपर्छ । यो कुरा भने समाजका सबै क्षेत्रमा उत्तिकै लागू हुन्छ । स्वाभाविक रूपमा यसको सुरुवात भने यहीँबाटै गर्नुपर्छ । किनकि यो हाम्रो आँगनजस्तै फराकिलो क्षेत्र हो, यो फोहोर रहेसम्म मझेरी सफा हुँदैन । सरकारको नेतृत्वले खुट्टा टेके, केही नमुना क्षेत्र र विभागीय कार्यालय लिएर यो कामको सुरुवात केही समयभित्रै गर्न सकिन्छ । यसका लागि सरकारले केही पूर्वतयारी भने लोकतान्त्रिक विधि, पारदर्शी प्रक्रिया र पूर्वाग्रहरहित तरिकाले गर्नुपर्छ । सबैभन्दा पहिले कर्मचारीतन्त्र पुनर्गठनको आवश्यकता, औचित्य र दीर्घकालीन दृष्टिकोण र मार्गचित्रको रूपरेखा बनाउनुपर्छ । यसका आधारमा पुनर्गठन विधि र प्रक्रियाको स्पष्ट खाका बनाई यसका लागि आवश्यक कानुनी व्यवस्था गरिनुपर्छ । माथि उल्लेखित तयारी चरणको काम गर्न अख्तियारी सहितको र कर्मचारी प्रतिनिधिसमेत सम्मिलित एउटा स्वतन्त्र कार्यदल बनाउनुपर्छ । यस कार्यदलले तयार पारेको मस्यौदा योजनामा राजनीतिक र सरकारी तहमा व्यापक छलफल गरी दृढ अठोटसाथ कार्यान्वयनको प्रक्रियामा लैजानुपर्छ । यस्तो नयाँ प्रक्रियाको सुरुवातमा अलमल र विवाद सुरुदेखि नै आउँछन् । यिनको समाधान गर्न तत्कालका लागि कर्मचारी प्रतिनिधि सहितको एउटा स्वतन्त्र संयन्त्र बनाउन सकिन्छ । किनकि यिनको सुधार तिनैका कर्तामात्र समावेश भएको समूहको अगुवाइमा मात्र हुनै सक्दैन । अहिलेसम्म यसको सुधार गर्न तिनैका जिम्मा लगाउने र कसैले जिम्मेवारी नलिने गरिएकोले नै यो काम हुन नसकेको हो । मुख्य त राजनीतिक दल र तिनका नेताले देश र नागरिकप्रतिको जिम्मेवारीबोध नगरेसम्म यसको सुरुवात नै हुँदैन । यिनले आफ्ना र आसेपासेका वरिपरि रमाउन जुन दिन छाड्नेछन्, सबै सुधारका प्रक्रिया र समृद्धिको यात्रा त्यहीँबाट सुरु हुनेछ । नेपालको समृद्धि यात्रा सफल बनाउन यो सत्बुद्धि पलाउने दिनको प्रतीक्षा गर्नुको अर्को विकल्प भने तत्काल देखिँदैन ।"
आतंकवादविरुद्ध कानुन कडा पार्दै बेलायत,"लन्डन बेलायतले आतंकवादसम्बन्धी कानुनलाई थप बलियो बनाउने भएको छ । लन्डनमा आइतबार एक आक्रमणकारीले छुरा प्रहार गरेर तीनजना घाइते बनाएपछि बेलायतले यस्तो घोषणा गरेको हो । सर्वसाधारणमाथि आक्रमण गर्ने सुदेश अम्मान नामका आक्रमणकारीको प्रहरी कारबाहीमा मृत्यु भइसकेको छ । सुदेश आतंकवादसम्बन्धी मुद्दामा आधा कैद भुक्तान गरेर एक साताअघि मात्रै रिहा भएका थिए । आतंकवादसम्बन्धी कागजात राखेको र त्यसलाई वितरण गरेको अभियोगमा सन् २०१८ मा उनलाई ३ वर्ष ४ महिना जेल सजाय तोकिएको थियो । कारागार सजाय भुक्तान गर्नेबित्तिकै पुनः आतंकवादी आक्रमणमा संलग्न भएको पाइएपछि बेलायती प्रधानमन्त्री बोरिस जोनसनले नयाँ नियम जारी गर्न लागेका हुन् । अब आतंकवादसम्बन्धी अभियोगमा जेल परेकालाई मुक्त गर्नेबारे कडा प्रक्रिया लागू हुनेछ । आतंकवादसम्बन्धी मुद्दामा सजाय खेपिरहेका अभियुक्तसँग गर्ने व्यवहारमा आधारभूत परिवर्तनबारे घोषणा गरिने प्रधानमन्त्री जोनसनले बताएका छन् । हामीले यसअघि नै तयारी गरिसकेको कानुनलाई अब घोषणा हुने नियमले कार्यान्वयनमा ल्याउनेछ, बेलायती गृहमन्त्री प्रीति पटेललाई उद्धृत गर्दै समाचार संस्था रोयटर्सले उल्लेख गरेको छ । आतंकवादी गतिविधिमा संलग्नलाई समयअगावै जेलबाट निकाल्न अन्त्य गर्नेबारेको नयाँ कानुन ल्याइने उनको भनाइ छ । त्यस्ता व्यक्तिलाई जेलभित्रै राखिनु न्यायसंगत हुन्छ, पटेलले भनिन् ।"
अमेरिकाले त्रास फैलायो : चीन,"बेइजिङ कोरोना भाइरसबारे अमेरिकाले त्रास फैलाएको चीनले सोमबार आरोप लगाएको छ । चीन हुँदै अमेरिका भ्रमण गर्ने यात्रुसहित सबै चिनियाँ नागरिकलाई यात्रा प्रतिबन्ध गरेर र चीनको वुहानबाट आफ्ना नागरिक फिर्ता लगेर अमेरिकाले त्रास फैलाएको बेइजिङको आरोप छ । भाइरस संक्रमण फैलिएपछि थपिएको बिदा सकिएसँगै सोमबार पहिलो दिन वासिङ्टनमाथि बेइजिङको आरोप आएको हो । आपत्का बेला सहयोग गर्नुको साटो अमेरिकाले अनावश्यक त्रास फैलाएको चीनले बताएको छ । वासिङ्टनले निरन्तर त्रास उत्पन्न गराउँदै भ्रम फैलाइरहेको छ, सोमबार राजधानी बेइजिङमा आयोजित पत्रकार सम्मेलनमा विदेश मन्त्रालयकी प्रवक्ता ह्वा चुनिङले बताइन् । उनले विश्व स्वास्थ्य संगठनले व्यापार र यात्रा प्रतिबन्ध नगर्न गरेको आग्रह स्मरण गर्न पनि आह्वान गरेकी छन् । विश्व स्वास्थ्य संगठनको सुझावविपरीत प्रकोप रोकथाम गर्न सक्षम अमरिकाजस्तो देशले प्रतिबन्ध लगाउने कार्यको नेतृत्व गरेको छ, जवाफयोग्य, शान्त र विज्ञान आधारित विषयवस्तुमा ध्यान दिन आग्रह गर्दै प्रवक्ता ह्वाले बताइन् । अमेरिकाले गत शुक्रबार कोरोना भाइरसको संक्रमण रोक्ने भन्दै स्वास्थ्य आपत्काल लगाएको थियो । उसले चीन हुँदै अमेरिका प्रवेश गर्ने र सबै चिनियाँ नागरिकलाई कम्तीमा दुई साता प्रतिबन्ध गर्ने घोषणा गरेको थियो । आफ्ना नागरिक र उनीहरूका आफन्तका लागि भने स्वदेश फर्किएपछि १४ दिन विशेष निगरानीमा बस्नुपर्ने वासिङ्टनले जनाएको छ । दुई देशबीच एक वर्षभन्दा बढी समयदेखि चलेको व्यापार युद्ध केही मत्थर भएकै बेला फेरि तनाव बढ्ने देखिएको छ । यसैबीच, कोरोना भाइरस संक्रमणलाई लिएर कैयौं देशले यात्रालगायतका प्रतिबन्ध घोषणा गरेपछि विश्व स्वास्थ्य संगठन पुनः बोलेको छ । उसले अन्तर्राष्ट्रिय व्यापार र यात्रा प्रतिबन्धले भाइरस रोकथाममा कुनै अर्थ नराख्ने बताएको छ । संगठनका महानिर्देशक टेड्रोस अदानम गेब्रेससले आइतबार जेनेभामा बोल्दै सबै राष्ट्रलाई तथ्य आधारित र विश्वसनीय निर्णय मात्रै लागू गर्न भनेका छन् । प्राणघातक भाइरसबाट चीनमा आइतबार साँझसम्ममा ३ सय ६१ जनाको मृत्यु भएको राष्ट्रिय स्वास्थ्य आयोगले जनाएको छ । यो संख्या शनिबार रातिको भन्दा ५७ ले बढी हो । संक्रमितको संख्या पनि १७ हजार २ सय पुगेको छ । चीनबाहिर फिलिपिम्समा एक जनाको मृत्यु भएको छ । विश्वका अन्य २३ देशमा कम्तीमा १ सय ५१ व्यक्तिमा भाइरस संक्रमण देखिएको छ । सोमबारबाट चिनियाँ बजार खुले पनि भाइरसको उद्गमस्थल वुहान र अन्य केही सहर अझै बन्द छन् । सवारीसाधनमा पूर्ण प्रतिबन्ध कायमै छ ।संक्रमितबाट स्वस्थ शिशुको जन्म उत्तरीपूर्वी चीनको हेइलोङजियाङ प्रान्तकी भाइरस निमोनिया संक्रमित एक महिलाले स्वस्थ शिशुलाई जन्म दिएकी छन् । ३८ साताको गर्भवती ती महिलामा नोवल कोरोना भाइरस संक्रमण पुष्टि भएसँगै चिकित्सकले शल्यक्रियाद्वारा शिशु झिक्ने निर्णय गरेका थिए । गत बिहीबार शल्यक्रियाबाट ३ केजी तौल रहेकी स्वस्थ बालिकाको जन्म भएको थियो । हइेलोङजियाङको राजधानी हार्बिन सहरस्थित ६ नम्बर अस्पतालका उपाध्यक्ष ना हुईका अनुसार शुक्रबार र आइतबार दुईपटक शिशुको परीक्षण गरिएको छ । परीक्षणबाट भाइरसको संक्रमण नभेटिएको अस्पतालले जनाएको छ । महिलाको शरीरको तापक्रम पनि आइतबारबाट साधारण अवस्थामा फर्किर्एको उपाध्यक्ष नाले बताए । यद्यपि आमा र शिशु दुवैलाई विशेष मेडिकल टिमको निगरानीमा क्वारेन्टाइनमा राखिएको छ । अस्पतालले महिलाको नाम र ठेगानाबारे भने केही उल्लेख गरेको छैन । हवाई सेवा सुरुपाकिस्तानले चीनसँग तीन दिनअघि स्थगन गरेको हवाई सेवा सुचारु गरेको छ । हवाई सेवा सुचारु गरिएकोबारे सोमबार जानकारी दिँदै पाकिस्तानी नागरिक उड्डयनका उपसचिव अब्दुल सट्टार खोकरले भने, हामीले चीनसँगको हवाई यात्रा सुचारु गरेका छौं । १ सय ४५ जना यात्रु बोकेको चाइना साउर्दन एयरलाइन्सको विमान सोमबार बिहान ९ बजे इस्लामाबादस्थित अन्तर्राष्ट्रिय विमानस्थलमा अवतरण गरेको छ ।दुवैतर्फको उडान सुचारु भएको उनले बताए । विश्व स्वास्थ्य संगठनले कोरोना भाइरस संक्रमणलाई लिएर विश्वव्यापी आपत्काल घोषणा गरेको एक दिनपछि गत शुक्रबार पाकिस्तानले दुवैतर्फबाट हुने उडान स्थगित गरेको थियो । हवाई सेवा सुचारु गर्ने पाकिस्तानको कदम अन्य देशका लागि पाठ हुन सक्ने चिनियाँ अधिकारीले बताएका छन् । कोरोना भाइरस संक्रमणमा वृद्धि भएसँगै कैयौं एयरलाइन्सले चीनमा उडान नगर्ने घोषणा गरेका छन् ।"
डेमोक्र्याटको जोड एकताबद्ध पार्टी,"वासिङ्टन डिसी अमेरिकामा नोभेम्बर ३ मा हुने राष्ट्रपतीय चुनावलाई लक्षित गरी परम्परागत प्रतिद्वन्द्वी दलहरू रिपब्लिकन र डेमोक्र्याटिकले चुनावी र्याली र कार्यक्रमलाई तीव्रता दिइरहेका छन् । राष्ट्रपति डोनाल्ड ट्रम्पले सम्भावित डेमोक्र्याट उम्मेद्वार जो बाइडनविरुद्ध अनुसन्धान गर्न भन्दै युक्रेनलाई दबाब दिएको विषयमा माथिल्लो सदन सिनेटमा महाअभियोगको सुनुवाइ जारी छ । डेमोक्र्याटिक सांसदहरूले यसबारे ट्रम्पका पूर्वराष्ट्रिय सुरक्षा सल्लाहकार जोन बल्टनलाई संसदीय सुनुवाइमा झिकाउन माग गरिरहेका छन् । यी विषयबाहेक सम्भावित राष्ट्रपतीय उम्मेदवारबारे अमेरिकी राजनीति तातिरहेको छ । अमेरिकाका दुई मुख्य दल रिपब्लिकन र डेमोक्र्याटिकले आन्तरिक चुनावीसभा गर्दै आइरहेका छन् । दुवै दलका आधिकारिक उम्मेदवार छनोट भई नसके पनि सम्भावित उम्मेदवारसहितका चुनावीसभा भइरहेका छन् । सन् २०१६ मा भएको राष्ट्रपतीय चुनावमा डेमोक्र्याटिक उम्मेदवार हिलारी क्लिन्टन ट्रम्पसँग पराजित भएकी थिइन् । त्यसबेला डेमोक्र्याटिक निर्वाचन अभियान विभाजित भएकै कारणले क्लिन्टन पराजित भएकी विश्लेषकहरूले दाबी गरेका थिए । आयोवामा शनिबार सम्पन्न चुनावीसभामा भने डेमोक्र्याटिकका सम्भावित राष्ट्रपतीय उम्मेदवारहरूले वर्तमान राष्ट्रपति ट्रम्पलाई पराजय गर्न पार्टीलाई एकताबद्ध बनाएर लाने प्रतिबद्धता जाहेर गरे । सम्पूर्ण रिपब्लिकन, डेमोक्र्याटिक र स्वतन्त्र मतदातासहित सबै अमेरिकी नागरिक हामी एकताबद्ध भएको हेर्न चाहन्छन् भन्ने कुरामा म पूर्ण विश्वस्त छु, डेमोक्र्याटिक दलका तर्फबाट पूर्वउपराष्ट्रपति तथा राष्ट्रपतिका प्रत्याशी जो बाइडनले नर्थ लिबर्टीमा बताए । लगभग २० माइल पर सेडार र्यापिड्समा आयोजित चुनावीसभालाई सम्बोधन गर्दै म्यासाचुसेट्स सिनेटर एलिजाबेथ वारेनले पनि पार्टी एकतामै जोड दिइन् । डोनाल्ड ट्रम्पलाई पराजित गर्न पार्टीका रूपमा एक भएर आउनुको विकल्प छैन, उनले भनिन् । डेमोक्र्याटिक दलका अर्का सम्भावित उम्मेद्वार बर्नी स्यान्डर्सले आफू आधिकारिक उम्मेदवार नभए पनि पार्टीको उम्मेदवारलाई पूर्ण सहयोग गर्ने प्रतिबद्धता व्यक्त गरे । हामीबीचमा कुनै असमझदारी नरहेको स्पष्ट पार्न चाहन्छु, भर्मन्ट सिनेटर स्यान्डर्सले इन्डियानामा आयोजित चुनावी कार्यक्रममा भने, राष्ट्रपति पदको उम्मेदवार बन्न पार्टीभित्र हुने आन्तरिक मतदानमा यदि आफूले नजिते जसले जित्छ, उसैलाई समर्थन गर्नेछौं । राष्ट्रपतीय निर्वाचनका लागि एक वर्षभन्दा कम समय बाँकी रहँदा अमेरिकी इतिहासमै डेमोक्र्याटिक दलका तर्फबाट उम्मेदवार आकांक्षीको ठूलो संख्या छ । पार्टीको आधिकारिक उम्मेदवार बन्ने दौडमा ११ जना छन् । सुरुमा २५ जना आकांक्षी देखिएका थिए ।आयोवामा सोमबार हुने पार्टी छलफलको पूर्वसन्ध्यामा शनिबार लगभग सबैजसो डेमोक्र्याटिक उम्मेदवार आकांक्षीले एकताबद्ध पार्टीमा जोड दिएका छन् । पार्टीभित्रको एक वर्षीय अभियानपछि बाइडन, वारेन, सान्डर्स र इन्डियानास्थित दक्षिणी बेन्डका पूर्वमेयर पेत बुट्टिगेगबीच डेमोक्र्याटिक दलको आधिकारिक उम्मेदवारका लागि कडा प्रतिस्पर्धा हुने देखाएको छ । रिपब्लिकन दलमा तीनजना आकांक्षी देखिए पनि राष्ट्रपति ट्रम्प नै आधिकारिक उम्मेदवार बन्ने सम्भावना प्रबल रहेको समाचार संस्था एपीले उल्लेख गरेको छ । अमेरिकामा प्रत्येक राज्य र बाहिर रहेका अमेरिकी भूभागमा शृखंलाबद्ध चुनाव हुन्छन् । फेब्रुअरीबाट सुरु हुने चुनावले प्रत्येक पार्टीको आधिकारिक राष्ट्रपतीय उम्मेदवार निर्धारण गर्छ । प्रत्येक विजेताले निश्चित संख्यामा पार्टी प्रतिनिधिको समर्थन गर्नुपर्छ । प्रतिनिधिलाई जुलाई महिनामा हुने पार्टी भेलामा मतदान गर्ने अधिकार हुन्छ र त्यहीबाट पार्टीगत उम्मेदवार छानिन्छन् । जति धेरै राज्यमा जित्यो त्यति नै धेरै प्रतिनिधिको साथ उक्त आकांक्षीलाई रहन्छ र आधिकारिक उम्मेदवार बन्छन् ।"
फेरि के घर के डेरा,"काठमाडौं (कास) झन्डै ३५ वर्षअघि निर्देशक प्रदीप रिमालले के घर के डेरा फिल्म बनाएका थिए । उनकै पटकथा रहेको फिल्ममा हरिप्रसाद रिमाल, हरिवंश आचार्यदेखि शर्मिला मल्ल, कृष्टि मैनाली, वसुन्धरा भुसाललगायतको अभिनय रहेको थियो । फिल्मले सफलता पनि बटुलेको थियो । यतिबेला सोही नाम लिएर निर्देशक सुव्रतराज आचार्यले पनि फिल्म बनाउने भएका छन् । सोमबार निर्माण घोषणा गरिएको के घर के डेरा मा भने दयाहाङ राई, विपिन कार्की र वर्षा राउत मुख्य भूमिकामा रहने छन् ।राजधानीमा कोठा भाडा लिएर बस्नेहरूको कथामा आधारित फिल्मलाई दीर्घवीर गुरुङले खिच्नेछन् भने मित्र डी गुरुङको सम्पादन रहनेछ । के घर के डेरा निर्देशक आचार्यको तेस्रो प्रोजेक्ट हो । यसअघि उनले अर्धकट्टी र सुश्री सम्पत्ति निर्देशन गरेका थिए । आचार्यले अघिल्ला फिल्ममा भएका कमी कमजोरी यो फिल्ममा सुधार्ने बताए ।शुभलाभ फिल्मस् र ए प्लस इन्टरटेनमेन्टको ब्यानरमा राजीव श्रेष्ठ र किरण महर्जनको लगानी रहने उक्त फिल्ममा लुनिभा तुलाधर, रवीन्द्र झा, आर्सिना भट्टराईलगायत कलाकार पनि जोडिएका छन् भने फिल्मको पटकथा सफल केसी र प्रतीक गुरुङले लेखेका हुन् । केसी र गुरुङ हरि फिल्मका निर्देशक पनि हुन् ।"
पाइरेसीको मारमा निर्माता,"(काठमाडौं)  आफ्नो लगानी र निर्देशनमा बनेको फिल्म वीरविक्रम २ पाइरेसी (अनधिकृत र नक्कली कपी) भएपछि मिलन चाम्सले फेसबुकमा बह पोखे, हामी करोडौं खर्च गरी, रातदिन दुःख गरेर फिल्म बनाउँछौं । तपाईंहरू फेसबुकमा केही नसोची पूरै फिल्म हालिदिनुहुन्छ । यसरी त नेपाली सिनेमालाई बाँच्न गाह्रो हुन्छ ।वीरविक्रम २ नेपालमा प्रदर्शन भइसके पनि नेपाली बस्ने कतिपय मुलुकमा बाँकी नै छ । सशुल्क हेर्न सकिने डिजिटल प्लेटफर्ममा राख्नै छ । तर, यो फिल्म केही दिनयता फेसबुकमा भाइरल भइरहेको छ । आधा दर्जन पेजले उच्च क्वालिटीमै राखिदिएका छन् । जसले गर्दा फिल्मको डिजिटल बजार चौपट हुने भएको छ । पाइरेसीले फिल्ममेकरलाई मर्नु न बाँच्नुको स्थितिमा पुर्याएको छ । व्यापार त डामाडोल हुन्छ नै, यसले मनोबलसमेत गिराइदिन्छ, चाम्सले गुनासो पोखे । वीरविक्रम २ मात्र होइन, पछिल्लो एक साताभित्र अन्य तीन ठूला फिल्म पनि पाइरेसीको मारमा परेका छन्, कबड्डी कबड्डी कबड्डी, क्याप्टेन र जात्रैजात्रा । यी सबै फिल्मको लगानी २ करोड रुपैयाँभन्दा माथि छ । चारवटै फिल्मको डिजिटल र ओभरसिज राइट्स किनेको थियो, ओएसआर डिजिटलले । त्यसैले पाइरेसीले ओएसआरलाई सबैभन्दा बढी नोक्सान पुगेको छ । कम्पनीका प्रबन्ध निर्देशक ओम अग्रवाल भन्छन्, हामीले व्यापार गर्ने बेला पाइरेसी भयो । पूरै लगानी डुब्ने चिन्ता छ । ओएसआरले प्रतिफिल्म सरदर ३५ लाख रुपैयाँमा किन्ने गर्छ । नेपालबाहेक अन्य मुलुकमा प्रदर्शन गर्न र विभिन्न स्ट्रिमिङ साइटमा बेच्ने अधिकार उसलाई हुन्छ । तर, पाइरेसी भएको थाहा पाउनासाथ कसैले किन्दैन, अग्रवालले दुःखेसो पोखे । डिजिटल स्टोरबाहेक कबड्डी कबड्डी कबड्डी बेलायत, ओमान र मलेसियामा चलाउन बाँकी छ भने जात्रैजात्रा कतारमा । पाइरेसीपछि प्रदर्शन हुनेमा शंका छ । भटाभट आफ्ना फिल्मको अनधिकृत प्रयोग हुन थालेपछि अग्रवालले महानगरीय अपराध महाशाखा, टेकुमा उजुरी दिएका छन् । महाशाखाका प्रमुख एसएसपी सहकुल थापाले दोषी पत्ता लगाउन अनुसन्धान भइरहेको जानकारी दिए । प्राविधिक रूपमा पाइरेसी प्रमाणित भएपछि त्यसमा संलग्नविरुद्ध मुद्दा प्रक्रिया अगाडि बढाउँछौं, थापाले भने । वीरविक्रम २ भिडियो पसल नामक पैसा तिरेर हेर्न मिल्ने स्ट्रिमिङ साइटमा राखिएको थियो, त्यहींबाट डाउनलोड गरेर फेसबुकतिर हालिएको हुन सक्ने चाम्स बताउँछन् । ओभरसिज प्रदर्शनका लागि पठाइएको फाइलमा अंग्रेजी सबटाइटल छ तर पाइरेसी भिडियोमा सबटाइटल देखिन्न, उनले भने, त्यसैले नेपालबाटै पाइरेसी भएको हुन सक्छ । आफैंले हेरे मात्र हुन्थ्यो तर फेसबुकका विभिन्न पेजमा हालिएको छ, नियत नै खराब देखियो । एउटै फेसबुक पेजबाट २ हजारभन्दा बढी सेयर भएपछि उनी आत्तिएका हुन् । अन्य फिल्मको हालत पनि यस्तै छ । कति पेजहरूबाट चाहिँ डिलिट गरिएको छ । त्यसो त एकसाथ पाइरेसी भएको यो पहिलो घटना भने होइन । यसअघि पनि बारम्बार अनधिकृत रूपमा सामाजिक सञ्जाल र पेनड्राइभमा नेपाली सिनेमा छ्याप्छ्याप्ती भएका थिए तर न निर्माता दोषीलाई कानुनी सजाय दिलाउन लागिपरे, न पीडित फिल्मकर्मीलाई न्याय दिलाउन प्रशासनले सक्रियता देखायो । चलचित्र विकास बोर्ड, निर्माता संघ, चलचित्र संघजस्ता सरोकारवाला निकायले पनि चासो देखाएनन् । फलतः नेपाली सिनेमा निरन्तर पाइरेसीको रापमा छट्पटाइरहेको छ । जात्रैजात्रा का निर्माता रवीन्द्रसिंह बानियाँ भन्छन्, अधिकांश फिल्मले घरेलु बजारबाट लगानी उठाउँदैनन् । बाहिर चलाएर र डिजिटल प्लेटफर्ममा जसोतसो तंग्रिनुपर्छ । यहाँ हिट भनिएका फिल्मले पैसा कमाउने मूलस्रोत ओभरसिज नै हो तर पाइरेसीले सबै बाटो ठप्प पारिदिन्छ ।पाइरेसीकै सन्दर्भमा यहाँ एउटा घटना सान्दर्भिक हुन्छ । सुपरहिट फिल्म छक्कापञ्जा पाइरेसी गरेको अभियोग लागेका २३ वर्षीय युवक कृष्ण सुवेदीले आत्महत्या गरे, तीन वर्षअगाडि । निर्माता दीपकराज गिरीको धम्कीपछि सुवेदीले आत्महत्या गरेको आरोप लाग्यो, गिरीले चर्को आलोचना खेप्नुपर्यो । यो घटनापछि पीडित फिल्मकर्मीसमेत हतोत्साहित भए । फेसबुकमा पीडा पोखे पनि दरिलो हिसाबले कानुनी लडाइँ लड्नेहरू असाध्यै कम छन् । निर्माता बानियाँ प्रहरी नै पाइरेसीप्रति संवेदनशील नभएको गुनासो गर्छन् । उजुरी गर्न जाँदा त्यत्रो कमाएर पनि कति नपुगेको, बाहिर आइहाल्यो, मान्छेले हेर्छन्, छोडिदिनुस् भन्छन्, उनको प्रश्न छ, प्रहरीको यो रबैयाले बौद्धिक सम्पत्तिको रक्षा हुन्छ त ? उनले निर्माण गरेको टलकजंग भर्सेस टुल्के पनि पाइरेसीको मारमा परेको थियो । जब कि नेपालको संविधानले बौद्धिक सम्पत्तिलाई मौलिक हक मानेको छ । प्रतिलिपि अधिकार ऐन, २०५९ को दफा २८ मा अनधिकार प्रतिलिपिहरू पैठारी गरेमा १० हजार रुपैयाँदेखि १ लाखसम्म जरिवाना हुने उल्लेख छ । त्यस्तै, प्रतिलिपि हनन गर्नेले अधिकार प्राप्त व्यक्तिलाई परेको नोक्सानीको क्षतिपूर्तिसमेत भराइदिनुपर्नेछ । बानियाँका अनुसार अहिलेसम्म नेपालमा पैसाका लागि पाइरेसी गर्ने प्रवृत्ति देखिएको छैन । प्रायः २० वर्षमुनिका किशोरहरूले अनधिकृत रूपमा डाउनलोड गरेर लहडको भरमा फेसबुकतिर हालिदिन्छन् । कोहीको लोभ फेसबुक पेजको लाइक बढाउने हुन्छ । तर, पाइरेसी आपराधिक कर्म हो, कसैको लाखौं रुपैयाँ नोक्सान हुन्छ भनेर पाइरेसी गर्नेलाई नै थाहा नहुन सक्छ, बानियाँले भने, पैसाकै लागि पाइरेसी हुन थाल्यो भने अझ भयावह हुन्छ । त्यसैले हामीले कानुनी उपचारसँगै पाइरेसीविरुद्ध जनचेतना जगाउनु आवश्यक छ । पीडित फिल्मकर्मीले एक्लाएक्लैभन्दा सामूहिक रूपमा आवाज उठाउँदा प्रभावकारी हुने निर्क्यौल गरेर निकिता पौडेल चलचित्र विकास बोर्डको अध्यक्ष हुँदा पाइरेसीविरुद्ध उपसमिति गठन गरिएको थियो । तर, त्यो सुरुवातबाटै निष्क्रिय भयो । अबचाहिँ पाइरेसीविरुद्ध विज्ञापन बनाउने र त्यसलाई हरेक फिल्मको अगाडि राख्नुपर्ने प्रावधान ल्याउन लागेको बानियाँले जानकारी दिए । भन्छन्, पाइरेसी हुनै नदिन सचेतना जगाउन लाग्नुपर्छ । नत्र सिनेमाको लगानी बालुवामा पानी खन्याएजस्तै हुन्छ ।"
रोहितको 'बिर्सेको छैनौ',"काठमाडौं (कास) गायक, गीतकार तथा गिटारिस्ट रोहित जोन क्षेत्रीले टुबोर्ग ओपन सेसन्स् २ मा बिर्सेको छैनौ को प्रस्तुति पेस गरेका छन् । २०१८ मा उनले कम्पोज गरेका यस गीत युट्युबमा च्यानल आरबिट्ररीमार्फत सञ्चालन भएको टुबोर्ग ओपन सेसन्स् २ मा रिएरेन्ज गरिएको हो ।बुबासँग सानैदेखि पुराना नेपाली र हिन्दी गीत गाएर उनले आफ्नो सांस्कृतिक यात्रा थालेका थिए । सन् २०१३ मा युट्युबमा आफ्नो केही गीत अपलोड गरेपछि उनको लोकप्रियता बढ्यो । गिटार, तबला र हार्मोनियमजस्ता विभिन्न बाजा बजाउन क्षेत्री पोख्त छन् । चर्चित नेपाली ब्यान्ड १९७४ एडीको पनि उनी सदस्य थिए र हाल उनी आफ्नै सांगीतिक कार्यमा व्यस्त छन् ।बिर्सेको छैनौ एक मधुर, भावनात्मक र हृदयछुने गीत हो । प्रेमी एक्लै हुनुको मर्मको र उसले पाउने पीडाको कथा गीतले भन्छ । टुबोर्ग र च्यानल आरबिट्ररीद्वारा सञ्चालन हुने टुबोर्ग ओपन सेसन्स् २ एक युट्युब सिरिज हो जसमा, विभिन्न प्रसिद्घ कलाकारको स्टुडियोमा प्रत्यक्ष रेकर्ड गरिएको प्रस्तुति पेस गरिन्छ । उक्त डिजिटल प्ल्याटफर्मले कलाकारको सहकार्यमार्फत पुराना र हालका लोकप्रिय गीतको बढवा गर्दछ ।"
बुलबुल लाई अर्को अवार्ड,काठमाडौं (कास) नेपाली फिल्म बुलबुल ले फ्रान्समा अवार्ड जितेको छ । फ्रान्सको दक्षिण एसिया फिल्म फेस्टिभलमा पब्लिक च्वाइस अवार्ड चुमेको हो । यस अवार्डमा सहभागी हुन निर्देशक विनोद पौडेल र अभिनेत्री स्वस्तिमा खड्का फ्रान्स पुगेका थिए । अवार्ड पाएपछि पौडेलले फेसबुकमार्फत खुसी व्यक्त गरेका छन् । बुलबुल मा पति विदेश गएकी पत्नीको एक्लोपनाको कथा भनिएको छ । नेपालमा पनि यस फिल्मले चौतर्फी तारिफ पाएको थियो । पौडेलले उत्कृष्ट निर्देशक र स्वस्तिमाले उत्कृष्ट अभिनेत्रीको राष्ट्रिय अवार्ड जितेका थिए । स्वस्तिमा यही फिल्मबाट सार्क फिल्म फेस्टिभलमा स्पेसल जुरी अवार्डबाट सम्मानित भएकी थिइन् । बुलबुल मा स्वस्तिमाबाहेक मुकुन भुसाल र लक्ष्मी बर्देवालाई मुख्य भूमिकामा देख्न पाइन्छ ।
स्रष्टालाई शीतल,"काठमाडौं (कास) फिल्म लुट २ चर्चित गीत लैजाऊ घुमाउन मलाई ठमेल बजार देखि श्रवण मुकारुङको सुनरे सियाराम सम्म स्वर दिएकी छन् उनले । पलेंटी शृंखलाकी गायिकासमेत रहेकी मीना निरौला सोमबार सम्मानित हुँदै गर्दा झन् ऊर्जाशील देखिइन् । नेपाली गीत र गजललाई प्रवर्द्धन गर्दै आएको नियमित शृंखला गीत, गजल र शीतल का तर्फबाट उनीसहित तीनजना स्रष्टा सम्मानित भएका हुन् । राजधानीको थापागाउँस्थित कुञ्ज थिएटरमा नेपाली सांगीतिक क्षेत्रको गायन विधामा योगदान दिएबापत् निरौला सम्मानित हुँदा गीति लेखनतर्फ विष्णुबाबु देवकोटा र गजलतर्फ ईश्वर दाहाललाई पुरस्कृत भए । तीनैजना स्रष्टालाई उपराष्ट्रपति नन्दबहादुर पुन र घोस्ट राइटिङ नेपालका अध्यक्ष कमल ढकालले दोसल्ला ओढाइ सम्मानपत्र प्रदान गरे भने कार्यक्रम संयोजक एवं गजलकार शीलत कादम्बिनीले २५ हजार रुपैयाँ हस्तान्तरण गरिन् । सम्मान ग्रहणपछि गायिका निरौलाले मुकारुङको शब्द तथा आभासको संगीत रहेको सुन रे सियाराम पनि सुनाइन् । दुई वर्षअघि सुरु गरिएको शृंखला गीत, गजल र शीतल को १२ औं शृंखला पूरा भइसकेको संयोजक कादम्बिनीले बताइन् ।"
'बाल मन्दिरको सम्पत्ति सरकारमातहत ल्याउनू',"(काठमाडौं)  प्रतिनिधिसभाको महिला तथा सामाजिक समितिले नेपाल बाल संगठन (बाल मन्दिर) को सम्पत्ति सरकारमातहत ल्याउन महिला बालबालिका तथा ज्येष्ठ नागरिक मन्त्रालयलाई निर्देशन दिएको छ । समितिको सोमबारको बैठकले बालबालिकाको संरक्षकत्व लिने गरी व्यवस्था मिलाउन पनि निर्देशन दिएको छ ।थुप्रै बालबालिकाको संरक्षकत्व निर्वाह गर्दै आए पनि तीन तहको सरकारी प्रणालीमा लागू नभएको र विकृति हाबी भएका कारण समितिले निर्देशन दिएको हो, समिति सभापति नीरुदेवी पालले भनिन् । महिला बालबालिका तथा ज्येष्ठ नागरिक मन्त्रालयअन्तर्गत रहे पनि स्वायत्त संस्थाका रूपमा सञ्चालन भइरहेको बाल मन्दिरमा अनियमितता बढेपछि समितिले यस्तो निर्णय गरेको उनले बताइन् । आफ्नो चल, अचल सम्पत्ति सस्तोमा अरूलाई लामो समयका लागि भाडामा दिएर बाल मन्दिर टहरामा छ । धर्मपुत्रपुत्रीका नाममा बालबालिका बेचबिखनमा बाल मन्दिरकै कर्मचारी संलग्न रहेको पाइएपछि समितिले छानबिन सुरु गरेको थियो । गत साउन अन्तिम साता एक बालिका विदेशी नागरिकलाई बिक्री गरेको खुलपछि बाल मन्दिरका निर्देशक बालकृष्ण डंगोल पक्राउ परेका थिए । समितिले बालगृहहरूको आर्थिक तथा व्यवस्थापकीय पारदर्शिता कायम राख्न, पोषण सुधार गर्न, बालबालिकालाई मर्यादित व्यवहार गर्न गराउन र सूचनाको हक ऐन ०६४ बमोजिम हरेक तीन महिनामा सूचना अद्यावधिक गर्नसमेत मन्त्रालयलाई निर्देशन दिएको छ । बालबालिकाको हितको आवरणमा खुलेका बालगृहको नियमित अनुगमन र पहिचान गरी तत्काल बन्द गर्न गृह मन्त्रालय, महिला, बालबालिका मन्त्रालय र समाज कल्याण परिषद्लाई पनि निर्देशन दिइएको छ । समितिले बालबालिका संरक्षण गर्ने ध्येयका संघसंस्थाको आबद्धता समाप्त भएको पाँच वर्षसम्म बालगृह खोल्न नदिनसमेत निर्देश गरेको छ । राष्ट्रिय बाल अधिकार परिषद्को तथ्यांकअनुसार देशभर ५ सय ३३ र उपत्यकामा मात्रै ३ सय ४३ वटा बालगृह छन् । काठमाडौंमा २ सय ३, ललितपुरमा १ सय २० र भक्तपुरमा २० वटा बालगृह छन् । परिषद्का प्रशासकीय प्रमुख कृष्णप्रसाद भुसालका अनुसार देशभरका बालगृहमा १५ हजारभन्दा बढी बालबालिकालाई आश्रय दिइएको छ ।जोखिममा बालबालिका प्रशस्त जग्गा र सम्पत्ति भए पनि बाल मन्दिर कामचलाउ अवस्थामा छ । उपत्यकाका तीन जिल्लामा मात्रै सय रोपनीभन्दा बढी जग्गा छ । नक्सालस्थित केन्द्रीय कार्यालयको भवन भूकम्पले जीर्ण बनेयता बालबालिकालाई टहरामा राखिएको छ । भवन परिसरछेउ जोखिमपूर्ण टहरोमा नवजात शिशुदेखि १८ वर्षसम्मका बालबालिका बस्छन् । टहरोमा गत असारमा ६ महिने बालिकाको मृत्यु भएको थियो ।नक्सालस्थित ५१ रोपनीको आधाभन्दा बढी जग्गा बृहस्पति विद्या सदनले भोगाधिकार लिइसकेको छ । केन्द्रीय कार्यालयसँगै जोडिएको सदनले ६८ वर्षका लागि लिजमा लिएर ठूला पक्की संरचना निर्माण गरिरहेको छ । दुईपल्टमा सम्झौता गरेर उसले २८ रोपनी ५ आना १ पैसा जग्गा २१२७ सालसम्मका लागि लिजमा लिएको हो । सदनले कित्ता नम्बर ७६० को ५१ रोपनीमध्ये १४ रोपनी ९ आना ०५८ जेठमा ३० वर्षका लागि लिज लिई भवन निर्माण थालेको थियो । उक्त जग्गामा निर्माण भएको भवनमा विद्यालय सञ्चालन गरिएको छ । ०७२ साउनमा पूरक सम्झौता गरेर सँगैको १३ रोपनी १२ आना जग्गासमेत लिजमा लिई थप संरचना बनाइएको छ । यसैगरी बाल मन्दिरले उपत्यकाको १ सय १७ रोपनी जग्गामध्ये ५७ रोपनी १४ आना जग्गा व्यापारिक तथा व्यावसायिक प्रयोजनका लागि अरूलाई प्रयोग गर्न दिएको छ । यसमध्ये २० रोपनी १३ आना सितै प्रयोग गर्न दिइएको छ । ३७ रोपनीको पनि भाडादर न्यून छ । उपत्यकाबाहिरका जग्गा र सम्पत्ति पनि संरक्षणविहीन अवस्थामा छन् ।"
मेट्रो रेल अध्ययनको ९ वर्षपछि डीपीआर सुरसार,"(काठमाडौं)  सरकारले काठमाडौं मेट्रो रेलको प्रारिम्भक अध्ययन गरेको ९ वर्ष बित्यो । तर, अहिलेसम्म काम अघि बढेको छैन । उपत्यकामा सवारीसाधनको चाप बढ्दै गएपछि विकल्पमा मेट्रो रेलको अध्ययन गरिएको थियो । सन् २०११ मा कोरियन कम्पनीले उपत्यकाका विभिन्न ५ मुख्य खण्डमा मेट्रो रेलमार्गको अध्ययन गरेर भौतिक पूर्वाधार तथा यातायात मन्त्रालयलाई प्रतिवेदन बुझाएको थियो । अहिलेसम्म प्रतिवेदन मन्त्रालयमै थन्किएको छ । यसबारे छलफल पनि भएको छैन । सुरुमा आवश्यक भएर अध्ययन गरियो, पछि काम अघि बढ्न सकेन, रेल विभागका महानिर्देशक बलराम मिश्रले भने, अहिले विभागले डीपीआरको काम गर्दै छ, बिस्तारै सबै खण्डको काम हुन्छ । काठमाडौंमा मोनोरेलभन्दा मेट्रो नै उपयुक्त भएको उनको भनाइ छ । त्यहीअनुसार ५ खण्डमध्ये एउटा खण्डको डीपीआर तयार पार्दै छौं, उनले भने । सातदोबाटोरत्नपार्कनारायणगोपाल चोकको १२ दशमलव १० किमि क्षेत्रको डीपीआरको काम फागुन दोस्रो साताभित्र काम सुँरु हुँदै छ । विस्तृत इन्जिनियरिङ डिजाइनको काम सकिएपछि सीधै निर्माणमा जानेछौं, उनले भने, तर अन्य खण्डको अध्ययनका लागि आदेश आएको छैन । कीर्तिपुरकालीमाटीनयाँ बानेश्वरएयरपोर्टसम्मको दूरी ११ दशमलव १५ किमि छ । कोटेश्वरचाबहिलस्वयम्भूकोटेश्वर २८ दशमलव ५३ किमि, स्वयम्भूडिल्लीबजारबौद्ध ११ दशमलव ७० र धोबीघाटसिंहदरबारनक्सालगोंगबुसम्म १३ दशमलव ८ किमि दूरी छ । सबै गरेर रेलमार्गको दूरी ७७ दशमलव २८ किमि रहनेछ । स्वयम्भूडिल्लीबजारबौद्ध र धोबीघाटसिंहदरबारनक्सालगोंगबु खण्डमा भने सुरुङ निर्माण गरिनेछ । अन्य खण्डमा जमिनबाट ५ सय मिटर अग्लो पुलबाट रेल चल्ने बनाइनेछ । हाम्रोजस्तो देशमा मोनोरेल उपयुक्त हुन्छजस्तो लाग्दैन, पूरै रिङरोडमा फ्लाइओभर बनाउनुपर्छ, यो सम्भव छैन, मिश्रले भने, अध्ययनले पनि मेट्रो रेल उपयुक्त देखाएको छ । मेट्रो रेलमा एक पटकमा ५ सय यात्रुसम्म बोक्न मिल्ने उनले बताए । देश विद्युत्मा आत्मनिर्भर हुँदै गएका बेला मेट्रो रेलको विकल्प नभएको उनको भनाइ छ । बिजुली सबैभन्दा बढी खपत गर्ने भनेकै रेलवेले हो, उनले भने, त्यसमा पनि मेट्रो रेल सबै विद्युत्बाट चल्ने हो । सातदोबाटोरत्नपार्कनारायणगोपाल चोकको डीपीआरको काम चिनियाँ कम्पनी सीयूएनले गर्ने विभागका सिनियर डिभिजनल इन्जिनियर अमन चित्रकारले जानकारी दिए । प्रारम्भिक अध्ययनको काम कोरियन कम्पनीमार्फत भएको थियो, मिश्रले भने । एकसाथ सबै खण्डको डीपीआर नहुँदा निर्माणमा ढिलाइ हुनेछ । एकसाथ डीपीआरको काम हुन सके ठेक्का पनि सँगै हुने थियो । हाम्रै खर्चमा गरिएको अध्ययन हो, डीपीआरको काम पनि विभागले नै गर्दै छ, उनले भने । यता विज्ञहरूले भने भविष्यमा आउन सक्ने कठिनाइलाई हेरेर गहन अध्ययन गर्न सुझाएका छन् । मेट्रोरेल ठूलो लगानीको प्रोजेक्ट हो । फ्लाई ओभरभन्दा अन्डरग्राउन्ड बनाउन महँगो पर्छ, उनले भने, त्यही भएर मेट्रो रेलमा पनि ५ खण्डमध्ये दुई खण्ड मात्र अन्डरग्राउन्ड हुनेछ । काठमाडौंरक्सौल रेलमार्ग १ सय ४० किमिमध्ये ४२ किमि सुरुङ हुनेछ । काठमाडौंकेरुङको ७२ किमिमध्ये ६८ किमि सुरुङ हुनेछ । बढी सुरुङ निर्माण गर्नुपर्ने भए पनि समग्रमा दुवैको लागत ३ खर्ब रुपैयाँ आएको छ, महानिर्देशक मिश्रले भने, त्यसैले सुरुङको अन्तर्राष्ट्रिय लागत उस्तैउस्तै देखियो, मेट्रो रेल निर्माणमा समस्या छैन ।"
मासु अहिलेसम्मकै महँगो,"(काठमाडौं)  ह्याचरी तथा दाना उद्योगीको कार्टेलिङका कारण कुखुरा मासुको मूल्य छोइनसक्नु भएको छ । पुस पहिलो साता प्रतिकिलो २ सय ५० रुपैयाँमा बिक्री भएको मासु अहिले ४ सय २० रुपैयाँसम्म पुगेको कुखुरा व्यवसायी बताउँछन् । व्यवसायीले जानाजान मूल्य बढाउँदा सरकार भने मूकदर्शक बनेको छ । मासु तथा अण्डा उत्पादनको हकमा पशु सेवा विभाग र मूल्य वाणिज्य आपूर्ति तथा उपभोक्ता हित संरक्षण विभागले नियमन गर्नुपर्छ । तर, यी दुई निकायले अनुगमन नै गरेका छैनन् ।सरकारले कार्टेलिङ गर्नेको हकमा आँखा चिम्ली बसेको छ, उपभोक्ता अधिकार अनुसन्धान मञ्चका अध्यक्ष माधव तिमिल्सिनाले भने, कालोबजारी र कार्टेलिङ गर्नेलाई सरकारले नै संरक्षण गरेको भान हुन्छ । मूल्य बढाउनकै लागि मंसिर २७ मा सम्पन्न व्यवसायीको भेलाले पोल्ट्रीले सेटर मेसिनमा सेट गरिएका ह्याचिङ अण्डा मंसिर २९ देखि पुस ६ सम्म नष्ट गर्ने निर्णय गरेको थियो । मंसिर २९ देखि पुस ८ सम्म ह्याचरीबाट उत्पादित ब्रोइलर चल्ला, कलर ब्रोइलर चल्ला र क्रोइलर चल्ला बिक्रीवितरण तथा ओसारपसार बन्द गर्ने निर्णय गरेका थिए । सोहीअनुसार उनीहरूले नेपालका विभिन्न पोल्ट्री फार्मबाट कुखुराका चल्ला नष्ट गरे । उपभोक्ता संरक्षण ऐन, ०७५ ले त्यस्ता गतिविधिलाई बन्देज लगाएको छ । ऐनअनुसार कुनै प्रकृतिका विभिन्न वस्तु उत्पादन, पैठारी वा बिक्री गर्न, व्यापारी वा व्यापारिक समूह मिली त्यस्ता वस्तुको अभाव सिर्जना गरी मूल्य तथा आपूर्ति व्यवस्थामा प्रभाव पार्न पाइँदैन । तर, सरकारलाई चुनौती दिँदै व्यवसायीले ऐनविपरीत काम गरे पनि कारबाही भएको छैन । पुस पहिलो साता कुखुरा मासु प्रतिकिलो २ सय ५०, दोस्रो साता २ सय ७० र तेस्रो साता २ सय ९० रुपैयाँ पुगेको राष्ट्रिय कुखुरा बिक्री व्यवसायी संघले जनाएको छ । माघ दोस्रो सातासम्म ४ सय रुपैयाँ र तेस्रो सातादेखि प्रतिकिलो ४ सय २० रुपैयाँमा कारोबार भइरहेको छ । उत्पादन नै कम हुँदा मूल्य बढेको संघका सचिव देवकुमार गिरीको दाबी छ । चिसोका बेला मासुको मूल्य बढ्छ नै । अहिले उत्पादन नै कम छ, उनले भने, त्यसैले मूल्य अकासिएको हो । हरेक पसलमा मासुको मूल्य फरकफरक छ । कार्टेलिङ गर्ने व्यवसायीलाई कानुनी दायरामा ल्याउन नसक्दा बजारमूल्य मनोमानी भएको उनको भनाइ छ । संघका द्वितीय उपाध्यक्ष रवीन्द्रराज सिपखानले पनि पोल्ट्री, ह्याचरी र दाना व्यवसायमा भएको कार्टेलिङले बजार अस्तव्यस्त भएको बताए । मासुसँगै चल्लाको मूल्य एक सातामै ३० देखि रुपैयाँ बढेको छ । एउटा चल्लाको ७० रुपैयाँ पर्छ । एक सातामै यति धेरै बढ्न नहुने थियो । बजारमा स्वस्थ प्रतिस्पर्धा पनि भएन, उनले भने । आपूर्ति विभागका सूचना अधिकारी नोखबहादुर बस्यालले भने अनुगमन भइरहेको दाबी गरे । मूल्यबारे विभागको टोलीले अनुगमन गरिरहेको छ, उनले भने, थप जानकारी मसँग आएको छैन । नेपालभर दैनिक ७ लाख टन हाराहारीमा कुखुराको मासु खपत हुन्छ । उपत्यकामा मात्रै ८० प्रतिशत खपत हुन्छ । उपत्यकामा सर्लाही, सिरहा, झापा, दाङ, सुर्खेतलगायतबाट उपत्यका भित्रिन्छ । तर, मागको करिब २ लाख टन मात्रै पूर्ति भएको दाना उद्योग संघका अध्यक्ष रविन पुरीले बताए । अहिले ७० प्रतिशत मासु अभाव छ, उनले भने, बिहेको सिजनका कारण बजारमा माग बढी छ । यसले पनि मूल्य बढेको हो । अभाव भएपछि कोल्डस्टोरबाट मासु निकालेर बिक्री भइरहेको उनले जानकारी दिए । चिसोका कारण पनि चल्ला हुर्काउन समस्या भएको उनले बताए । भारतमा मकै र दानाको भाउ महँगो हुँदा पनि मूल्य बढ्नमा मद्दत पुगेको दाबी गरे । तर, राष्ट्रिय कुखुरा बिक्री व्यवसायी संघका द्वितीय उपाध्यक्ष सिपखानले भने भारतमा मकैको मूल्य बढ्नु बहाना मात्र भएको बताए ।"
साढे दुई दशकपछि स्टक डिलर,"(काठमाडौं)  औपचारिक रूपमा सेयर कारोबार स्थापनाको करिब साढे दुई दशकपछि स्टक डिलर स्थापना हुने भएको छ । सेयर बजारमा स्थायित्व ल्याउने उद्देश्यले नागरिक लगानी कोष (सीआईटी) को नेतृत्वमा स्टक डिलर कम्पनी ल्याउन लागिएको छ । बजारमा अस्वाभाविक उतारचढाव हुन नदिने स्टक डिलरको भूमिका महत्त्वपूर्ण हुन्छ । डिलरले बजारमा सेयर कम भएका बेला बिक्रीमार्फत आपूर्ति बढाउँछ र बढी भएको बेला खरिद गरी आपूर्ति घटाउँछ । धेरै पहिलेदेखि नै बजार निर्माता (मार्केट मेकर) स्थापनाको चर्चा थियो । यसका लागि पटकपटक अध्ययन पनि भएको थियो । पछिल्लो समय अन्तर्राष्ट्रिय बजारबाट बजार निर्माताको अवधारणा हराउँदै गएको छ । यही कारण अहिले स्टक डिलर स्थापना गर्न लागिएको हो । ०५० पुसदेखि नेपाल स्टक एक्सचेन्ज (नेप्से)मार्फत औपचारिक सेयर कारोबार सुरु भएको हो । स्टक डिलरको तयारी अन्तिम चरणमा छ, कोषका कार्यकारी निर्देशक रमण नेपालले भने, यही महिनाभित्र कम्पनी दर्ता गरी सञ्चालक समिति गठन गर्ने योजनामा छौं । सोही सञ्चालक समितिले कम्पनी सञ्चालन कार्यविधि तयार गर्नेछ । नयाँ बन्ने कम्पनीको नाम नागरिक स्टक डिलर प्रस्ताव गरिएको छ । कम्पनीमा कोषको ५१, नेपाल पुनर्बिमा कम्पनीको ९, नेपाल टेलिकमको १० र ३० प्रतिशत सेयर लगानी सर्वसाधारणको रहन्छ । बहुसंख्यक सेयर लगानी भएकाले स्टक डिलरको व्यवस्थापन तथा सञ्चालन कोषले गर्नेछ । स्टक डिलरको सञ्चालक समिति ७ जनाको हुनेछ । सर्वसाधारणका लागि सेयर जारी नहुँदासम्म कोषबाट दुई, पुनर्बिमा र टेलिकमबाट ११ र एक जना विज्ञ सदस्य गरी पाँच जनाको सञ्चालक समिति बनाइनेछ, स्रोतले भन्यो, सर्वसाधारणलाई सेयर जारी भएपछि दुई जना सञ्चालक थपिनेछ । स्टक डिलरमा अरू प्रवर्द्धक थप्न कोषबाट प्रयास भइरहेको छ । कर्मचारी सञ्चय कोष, राष्ट्रिय बिमा संस्थानलगायत संस्थालाई प्रवर्द्धकका रूपमा ल्याउन पहल भइरहेको स्रोतले बताएको छ । सेयर बजारमा हुने अस्वाभाविक उतारचढाव न्यूनीकरण गरी स्थिरता ल्याउने काम मार्केट मेकर र स्टक डिलरको हो । कम्पनीले हरेक दिन बजार खोल्नुअघि आफूले खरिदबिक्री गर्ने कम्पनीको सूची सार्वजनिक गर्नुपर्छ । यसमध्ये मार्केट मेकरले आफूले खरिदबिक्री गर्ने कम्पनीको नाम र मूल्य पनि सार्वजनिक गर्नुपर्छ । तर, स्टक डिलरले कम्पनीको नाम मात्र सार्वजनिक गरे पुग्छ । खरिदबिक्री गर्ने कम्पनीको मूल्य सार्वजनिक गरिरहनुपर्दैन । पछिल्ला वर्षमा अन्तर्राष्ट्रिय बजारमा मार्केट मेकरको अवधारणा हराइसकेको छ । हाल धेरै राष्ट्रमा स्टक डिलर मात्र सञ्चालन छन् । यस्ता कम्पनीले आफैं सेयर खरिदबिक्री गर्न सक्छन् । यी कम्पनीलाई सेयर कारोबारका लागि ब्रोकरसमक्ष जानुपर्दैन । नियामक निकाय (फन्ट लाइन रेगुलेटर) ले छुट्टै लगइन दिएको हुन्छ । त्यसैमार्फत आफैं सेयर खरिदबिक्री गर्न सक्छन् । ती कम्पनीले अरूको सेयर भने खरिदबिक्री गर्न पाउँदैनन् । अरूको सेयर पनि खरिदबिक्री गर्न कम्पनीले नियामक निकायबाट सेयर ब्रोकरको पनि अनुमति ल्याउनुपर्छ । सुरुमा कम्पनीको चुक्ता पुँजी ५ अर्ब र अधिकृत पुँजी १० अर्ब रुपैयाँ तय गरिएको छ । हालका लागि कम्पनीले यही पाँच अर्बको सीमाभित्र रहेर सेयर कारोबार गर्नेछ । कम्पनीले सेयर कारोबारका लागि बास्केट फन्ड मार्फत रकम संकलन गर्ने योजना बनाएको छ । फन्डमा कुन विधि र प्रक्रियामार्फत रकम संकलन गर्ने भन्ने व्यवस्था कार्यविधिमा उल्लेख हुनेछ । कोषले निश्चित प्रतिशत ब्याज वा प्रतिफल प्रदान गर्ने गरी संस्थाबाट रकम संकलन गर्न सकिने व्यवस्थाबारे छलफल भएको छ, स्रोतले भन्यो, बास्केट फन्डमा सर्वसाधारण व्यक्तिबाट रकम संकलन गरिनेछैन । स्टक डिलरले काम थालेपछि बजारमा निश्चित व्यक्ति वा समूहले सेयर कुम्ल्याएर राख्न (कर्नरिङ गर्न) नसक्ने जानकार बताउँछन् । यसले थोरै मात्रामा भए पनि बजारमा स्थिरता आउने उनीहरूको भनाइ छ । कोषसँग दोस्रो बजारबारे पर्याप्त ज्ञान भएकाले स्टक डिलर सञ्चालनका लागि सम्बद्ध विषयका विज्ञ छनोट गरी कारोबार गर्नुपर्ने उनीहरूको सुझाव छ । कोषले करिब साढे २ दशकभन्दा बढी समयदेखि सेयरमा पनि काम गर्दै आएको छ । हाल सो योजनाको आकार करिब १ अर्ब रुपैयाँ छ । सो रकम परिचालन गरी कोषले प्राथमिक र दोस्रोबाट विभिन्न कम्पनीका सेयर खरिद गर्दै आएको छ । १ अर्ब ६१ करोडको सेयर कारोबारसेयर बजारमा सोमबार डेढ अर्ब रुपैयाँभन्दा बढीको सेयर कारोबार भयो । अघिल्लो दिनको तुलनाका कारोबार रकम कम हो । सो दिन बजारमा साढे २ अंक सेयर बढ्यो । अघिल्ला दुई दिन क्रमशः १९ र २१ प्रतिशत बढेको बजारमा सोमबार वृद्धिदर साँघुरिएको हो । उक्त दिन करिब साढे १७ हजार कारोबारबाट १ सय ७७ कम्पनीका ४७ लाख ४८ हजार कित्ता सेयर किनबेच भए । यससँगै कुल बजार पुँजीकरण १७ खर्ब २० अर्ब रुपैयाँ कायम भएको छ ।"
कोरोना प्रभावले ५० होटल बुकिङ रद्द,"नारायणी किनाराका रिसोर्टमा पनि उस्तैचितवनको नारायणी नदी किनारमा पर्यटकीय सुविधाका होटल आइल्यान्ड जंगल रिर्सोट, टेम्पल टाइगर होटल, पार्क भ्यू रिभर रिसोर्ट, मचान जंगल भिल्ला, हिमालय सेन्चुरीलगायत दुई दर्जन होटल छन् । यी होटलका बुकिङ पनि रद्द हुन थालेको आइल्यान्ड जंगल रिसोर्टका म्यानेजर दीपक तिवारीले बताए । शनिबारसम्म प्याक रहेका होटलका बुकिङ आइतबारबाट प्रायः खाली छन् । कोरोना भाइरसका कारण मार्चमा आउने अन्य मुलुकका नागरिकले समेत होटल बुकिङ रद्द गरिएको इमेल पठाएको तिवारीले जनाए । पछिल्लो समय चितवन निकुन्ज किनारका होटल चिनियाँ पर्यटकले भरिभराउ थिए । निकुन्ज आसपासका होटलको सिजन असोजदेखि वैशाखसम्म हो । यस क्षेत्रका होटलमा जंगल सफारी र बर्ड वाचिङका लागि परिवार र टिमसहित विदेशी पर्यटक आउँछन् । चितवन निकुञ्जले दुई वर्षअघि गरेको एक अध्ययनमा निकुञ्ज घुम्न आउने पर्यटकमध्ये चिनियाँको संख्या धेरै थियो । विदेशीमा ६० प्रतिशत पर्यटक चिनियाँ हुने देखाएको थियो । यस्तो बेलामा स्वदेशी पर्यटकको आवागमन सन्तोषजनक रहेको क्षेत्रीय होटल संघ चितवन सौराहाका अध्यक्ष दिपक भट्टराईले बताए । सुरज कुँवर (काठमाडौं), दीपक परियार (पोखरा), माधव ढुंगाना (भैरहवा), नारायण शर्मा (नवलपरासी) र रमेशकुमार पौडेल (चितवन)"
रौनियार निलम्बनपछि ६ करोड अन्योलमा,"पर्सा (कास) संघीय सांसद हरिनारायण रौनियार निलम्बनमा परेपछि उनको क्षेत्र पर्सा ३ मा पूर्वाधार विकास साझेदारी कार्यक्रमको ६ करोड रुपैयाँ खर्च हुन सकेको छैन । तत्कालीन संघीय समाजवादी फोरमबाट प्रत्यक्षतर्फ निर्वाचित रौनियार उनको पप्पु कन्स्ट्रक्सन कालोसूचीमा परेपछि निलम्बनमा परेका थिए । रौनियार गत वर्ष संसदीय क्षेत्रको निर्देशक समितिको संयोजक पदको शपथग्रहण गर्ने दिन नै निलम्बित भएका थिए । समितिमा जिल्ला समन्वय अधिकारी र सम्बन्धित क्षेत्रको सांसद रहने प्रावधान छ । रौनियार निलम्बनमा परेपछि उनकै क्षेत्रकी समानुपातिक सांसद पुष्पा कर्णले संघीय मामिला तथा सामान्य प्रशासन मन्त्रालयमै निर्देशक समितिको प्रमुखको शपथ लिएर योजना छनोट गरेकी थिइन् । सम्बन्धित क्षेत्रकै सांसद यस्तो समितिको प्रमुख हुने गरी स्थानीय पूर्वाधार विकास साझेदारी कार्यक्रम (सञ्चालन कार्यविधि) नियमावली संशोधन भएपछि यस वर्ष बजेट उपोग हुन नसकेको हो । वैकल्पिक रूपमा सम्बन्धित क्षेत्रका समानुपातिक सांसदले समितिको नेतृत्व गर्ने व्यवस्था हटेको छ, जिल्ला समन्वय समितिका सूचना अधिकारी देव मण्डलले भने । उनका अनुसार समन्वय समितिको कार्यालयले सम्बन्धित क्षेत्रमा योजना छनोट गर्ने गर्छ र छनोट भएका योजनामा सांसदले रकम विनियोजन गर्छन् । स्थानीय पूर्वाधार विकास साझेदारी कार्यक्रम नियमावलीमा निर्देशक समितिको संयोजक निलम्बनमा रहेको वा अन्य कुनै कारणले संयोजकको पद रिक्त रहेकामा त्यस्तो निलम्बन फुकुवा भएको वा संयोजक हुने सदस्यले शपथग्रहण गरेको मितिले एक महिनाभित्र नियमावलीबमोजिम आयोजना छनोट गर्न सक्ने भनिएको छ । विकास निर्माणका लागि प्राप्त बजेट सदुपयोग हुन नसक्दा दुःख लागेको छ, मण्डलले भने, पटकपटक मन्त्रालयलाई सोधेका छौं, उताबाट जवाफ आएको छैन ।"
ग्यासको मूल्य बढ्यो,"काठमाडौं (कास) नेपाल आयल निगमले खाना पकाउने एलपी ग्यासको मूल्य २५ रुपैयाँ बढाएको छ । अन्तर्राष्ट्रिय बजारमा ग्यासको मूल्यवृद्धि भएकाले समायोजन गर्नुपरेको निगमले बताएको छ । स्वचालित मूल्य प्रणालीअनुसार समायोजन गर्दा प्रतिसिलिन्डर २५ रुपैयाँ बढ्ने देखिन्छ, निगमका प्रवक्ता वीरेन्द्र गोइतले भने । नयाँ मूल्यसूचीअनुसार प्रतिसिलिन्डर ग्यासको मूल्य १३ सय ७५ रुपैयाँ पुगेको छ । निगमले पेट्रोल, डिजेल र मट्टीतेलको मूल्यमा भने प्रतिलिटर ११ रुपैयाँ घटाएको छ । नयाँ मूल्यसूचीअनुसार प्रतिलिटर पेट्रोल १ सय १० रुपैयाँ, डिजेल र मट्टीतेल ९९९९ रुपैयाँ पर्ने निगमले जनाएको छ । यस्तै हवाई इन्धनको मूल्य भने यथावत् छ ।"
ईयूको छुट यथावत्,"काठमाडौं (कास) युरोपेली संघ (ईयू) ले ब्रेक्जिटपछि पनि आफ्नो साझा बजारमा नेपाली सामग्रीले पाउँदै आएको भन्सार छुट जारी रहने नीति अख्तियार गरेको छ । नेपाललाई युरोपेली संघले दिँदै आएको व्यापारिक सहुलियतमा ब्रेक्जिटले फेरबदल नल्याउने काठमाडौंस्थित ईयू दूतावासले जनाएको छ । हामी नेपाललाई प्रदान गर्दै आएको व्यापारिक सहुलियतअन्तर्गत नेपाली निर्यातका वस्तुलाई युरोपको बजारमा बिनाकर, बिनाकोटाका आधारमा प्रवेश दिइरहेको प्रावधानलाई निरन्तरता दिनेछौं, दूतावासले सोमबार जारी गरेको विज्ञप्तिमा उल्लेख छ । ईयूले सन् २०१७ देखि नेपाललगायत विकासोन्मुख देशका व्यापारिक निर्यातकर्तालाई प्रमाणपत्र जारी गरेर आफ्ना देशमा बेचिने सामानको भन्सार महसुल मिनाहा गर्दै आएको छ । युरोपेली बजारमा नेपालका पस्मिना, हस्तकलाका सामग्री, थाङ्का, कफी, जडीबुटी, गलैंचालगायत सामग्री निर्यात हुँदै आएका छन् । ईयूले नेपालमा आफूले जारी राखेका सहयोगलाई समेत निरन्तरता दिने निर्णय गरेको छ ।"
नोकियाको 'सी१' स्मार्टफोन,काठमाडौं (कास) नोकिया स्मार्टफोन सी१ नेपाली बजारमा आएको छ । ३६५ दिनको रिप्लेसमेन्ट सुविधासहित स्मार्टफोनको मूल्य ६ हजार ४ सय ९९ रुपैयाँ रहेको कम्पनीले बताएको छ । बेस्ट बजेट स्मार्टफोन भएकाले नयाँ फोन ग्राहकले रुचाउने नोकियाको आधिकारिक वितरक टेलिटकको विश्वास छ । यसमा वन जीबी र १६ जीबीको फोन स्टोरेज छ । जसमा माइक्रो एसडी ६४ जीबीसम्मको प्रयोग गर्न सकिन्छ ।
वैशाखमा घर मेला,"काठमाडौं (कास) नेपाल घरजग्गा तथा आवास विकास संघले आगामी वैशाख ४ देखि आठौं घरजग्गा मेला आयोजना गर्ने भएको छ । ७ गतेसम्म आयोजना हुने मेलामा भवन तथा संयुक्त आवास र जग्गा योजना तथा विकासमा आबद्ध आयोजनाका उत्पादन, विद्युतीय सामानलगायत घर निर्माणसँग सम्बद्ध वस्तु प्रदर्शनीमा रहने संघका अध्यक्ष मीनमान श्रेष्ठले सोमबार पत्रकार सम्मेलनमा जानकारी दिए ।"
आईएमईयूकेएड सहकार्य,काठमाडौं (कास) आईएमई ग्रुपद्वारा प्रवर्द्घित आईएमई डिजिटल सोलुसन र यूकेएड सक्षम एक्सेस टु फाइनान्स प्रोग्रामबीच सम्झौता भएको छ । जनकपुरमा आयोजित एक समारोहबीच आईएमई पेका सीईओ विकासकुमार नाहाटा र यूकेएडका टिम लिडर निर्मल दाहालले सम्झौतापत्रमा हस्ताक्षर गरे । सम्झौतापछि आईएमई डिजिटल सोलुसनले वित्तीय पहुँच पुर्याउन विभिन्न कार्यक्रम सञ्चालन गर्नेछ ।
मेटलाइफको नयाँ कार्यालय,"काठमाडौं (कास) मेटलाइफले कर्णाली प्रदेश, सुर्खेत वीरेन्द्रनगरमा नयाँ एजेन्सी कार्यालय सञ्चालनमा ल्याएको छ । कम्पनीका उपाध्यक्ष तथा महाप्रबन्धक निर्मल काजी श्रेष्ठले सोमबार कार्यालय उद्घाटन गरे ।"
कमलविनायकमा ग्लोबल,"काठमाडौं (कास) ग्लोबल आईएमई बैंकले सोमबारबाट भक्तपुर, कमलविनायकमा शाखा सञ्चालनमा ल्याएको छ । बैंकको यो नयाँसहित शाखा संख्या २७० पुगेको छ ।"
इन्भेस्टमेन्टको कर्जा,काठमाडौं (कास) नेपाल इन्भेस्टमेन्ट बैंकले देशका उद्यमीलाई उत्थान गर्ने उद्देश्यले एक वर्षका लागि सोमबारदेखि निश्चित ९९९ प्रतिशत ब्याजदरको साना तथा मझौला उद्यमी (एसएमई) कर्जा ल्याएको छ । स्थानीय स्तरमा रोजगारी सिर्जनाका साथै मुलुकमा उद्यमशीलता बढाएर देशको आर्थिक मापदण्डमा सकारात्मक परिवर्तन ल्याउन प्रत्यक्ष योगदान पुर्याउने एसएमई कर्जाको उद्देश्य रहेको बैंकले बताएको छ ।
जोरपाटीमा सानिमाको शाखा,"काठमाडौं (कास) सानिमा बैंकले सोमबार जोरपाटीमा ७९औं शाखा सञ्चालनमा ल्याएको छ । बैंकका अध्यक्ष विनयकुमार श्रेष्ठ, हास्य कलाकार मदनकृष्ण श्रेष्ठ र हरिवंश आचार्यले शाखाको उद्घाटन गरे ।"
बुद्धको पोखराविराटनगर उडान,"पोखरा (कास) बुद्ध एयरले पोखरादेखि प्रदेश १ को राजधानी विराटनगरसम्म सोमबारदेखि हवाई सेवा सुरु गरेको छ । सातामा ३ दिन (सोमबार, बुधबार र शुक्रबार) उडान गर्ने गरी सेवा थालिएको बुद्ध एयर पोखराका प्रमुख गौतम बरालले जानकारी दिए । सोमबार दिउँसो साढे १ बजे १८ यात्रु बोकेर विचक्राफ्ट १९००डी विमान विराटनगरका लागि उडेको हो । दिउँसो पौने ३ बजे जहाज १८ यात्री लिई विराटनगरबाट पोखरा आएको थियो । अब बिहान पौने १२ बजे जहाज पोखराबाट विराटनगरका लागि उड्नेछ । अहिले एकतर्फी भाडा ६२ सय रुपैयाँ राखिएको बरालले बताए । बुद्धले यसअघि पोखराबाट काठमाडौं, भैरहवा र भरतपुर उडान गर्दै आएको छ ।"
श्रीको पनि पोखरा उडान,काठमाडौं (कास) श्री एयरलायन्सले क्यानेडियन बम्बार्डियर विमान ड्यासक्यू४०० बाट पोखरा उडान गर्ने भएको छ । शुक्रबारदेखि काठमाडौंपोखरा उडान थालिने श्रीले सोमबार जारी गरेको विज्ञप्तिमा उल्लेख छ । हाल श्रीसँग आन्तरिक उडानमा ४ वटा सीआरजे जेट र दुईटा ड्यास८ जहाज छन् ।
बीओकेसिद्धार्थ सम्झौता,"काठमाडौं (कास) बैंक अफ काठमाडौं र सिद्धार्थ बिजनेस ग्रुप अफ हस्पिटालिटीबीच आआफ्नो सेवामा छुटसम्बन्धी सम्झौता भएको छ । यसअनुसार बैंकका ग्राहकले बीओकेको मोबाइल बैंकिङ, डेबिट र क्रेडिट कार्डका माध्यमबाट भुक्तानी गर्दा हस्पिटालिटीमा १० प्रतिशतसम्म छुट प्राप्त गर्नेछन् । बैंकका कार्ड विभाग प्रमुख अमर राजभण्डारी र सिद्धार्थ ग्रुपका व्यापार विभागका निर्देशक प्रभाकर खड्काले सम्झौतापत्रमा हस्ताक्षर गरे । यसैबीच बैंक अफ काठमाडौंले बालकोट, भक्तपुरको सञ्जय साई विद्या मन्दिरलाई पुस्तकालय निर्माण गर्न पाँच लाख रुपैयाँ सहयोग गरेको छ । बैंकका अध्यक्ष प्रकाश श्रेष्ठले विद्यालय व्यवस्थापन समितिका अध्यक्ष विनोद थापालाई सहयोग रकम हस्तान्तरण गरे ।"
अस्पतालमा छैनन् सुरक्षा सामग्री,"स्थान खोज्न निर्देशनचीनबाट ल्याइने १ सय ८० नेपाली विद्यार्थी राख्ने आइसोलेसन सेन्टर पहिचानका लागि सरकारले सोमबार नेपाली सेनासहित सुरक्षा निकायलाई निर्देशन दिएको छ । स्वास्थ्य तथा जनसंख्या मन्त्रालयले सोमबार सुरक्षा निकायसँगको बैठकपछि विद्यार्थीलाई सुरक्षित रूपमा राख्न मिल्ने सम्भावित स्थानहरू पहिचान गरी मंगलबारभित्र पेस गर्न निर्देशन दिएको हो । सरकारले हुबेई प्रान्तमा रहेका नेपाली विद्यार्थीलाई स्वदेश फिर्ता ल्याउने तयारी गरेसँगै उनीहरूलाई व्यवस्थित रूपमा राख्ने स्थानहरूको खोजी सुरु भएको सैनिक प्रवक्ता विज्ञानदेव पाण्डेले बताए । स्वास्थ्य मन्त्रालयमा सोमबार भएको बैठकमा सम्पूर्ण सुरक्षा निकायलाई सम्भावित सुरक्षित स्थानको पहिचान गर्न भनिएको थियो, पाण्डेले भने, सेनासहित जनपद र सशस्त्र प्रहरीले पनि आआफ्नोतर्फबाट सम्भावित स्थानहरू पहिचान गरी सरकारलाई बुझाउने छन् । बेइजिङस्थित नेपाली दूतावासका अनुसार नेपाल फर्कनका लागि वुहान युनिभर्सिटी, चोङह्वा विज्ञान तथा प्रविधि विश्वविद्यालयअन्तर्गत थोङ्ची मेडिकल कलेज, हुबेई युनिभर्सिटी अफ मेडिसिन, सेन्ट्रल साउथ युनिभर्सिटी, सीसीएनयू, चाइना एकेडेमी अफ साइन्स, वुहान युनिभर्सिटी अफ टेक्नोलोजी, चाइनिज युनिभर्सिटी अफ जिओसाइन्स, याङ्त्से युनिभर्सिटी, हुबेई मिन्चु युनिभर्सिटी र ह्वाचोङ कृषि विश्वविद्यालयमा अध्ययनरत विद्यार्थीले फारम भरेका छन् । वुहानका ५९, चिङ्चौका ५०, अन्सका २९, सियानका २८, यिछाङका ५ र चिङ्मनका ९ नेपाली विद्यार्थीले आवेदन दिएका हुन् । विद्यार्थीलाई घर फिर्ता गर्नुअघि संक्रमण भएनभएको परीक्षण गर्नुपर्ने तथा नेपाल फर्काइएपछि पनि कम्तीमा १४ दिन सुरक्षित आइसोलेसन मा राख्नुपर्ने अनिवार्य सर्त चीनको छ ।"
अब कक्षा ८ सम्मै रंगीन पुस्तक,"(काठमाडौं)  आगामी शैक्षिक सत्रबाट कक्षा ८ सम्मका विद्यार्थीले रंगीन पुस्तक पढ्न पाउने भएका छन् । शिक्षा, विज्ञान तथा प्रविधि मन्त्रालयले विभिन्न रङका पाठ्यपुस्तक छपाउने निर्णय गरेको हो । यसअघि कक्षा ५ सम्मका विद्यार्थीहरूले मात्र रंगीन पाठ्यपुस्तक पढ्दै आएका थिए । कक्षा ९ र १० मा भने श्यामश्वेत पुस्तक हुनेछन् । शैक्षिक सत्र २०७७ बाट लागू हुने गरी कक्षा ६, ७ र ८ का पाठ्यपुस्तकसमेत रंगीन बनाउने निर्णय गरिएको छ, मन्त्रालयका प्रवक्ता दीपक शर्माले भने, पाठ्यपुस्तक रंगीन हुँदा अध्ययनप्रति बालबालिकाको रुचि जाग्छ । सरकारले सामुदायिक विद्यालयमा लागू हुने पाठ्यपुस्तक कक्षा १० सम्म निःशुल्क उपलब्ध गराउँदै आएको छ । त्यसैगरी पाठ्यपुस्तक छपाइका लागि लागत मूल्य बढाउने निर्णयसमेत गरिएको छ । कक्षा १ का पाठ्यपुस्तक बहुरङ (चार रङ) छपाइका निम्ति प्रतिपाना ६० पैसा र कक्षा २ देखि ८ सम्म प्रतिपाना ५५ पैसा तोकिएको छ । कक्षा ९ र १० को पाठ्यपुस्तक छाप्न प्रतिपाना ३६ पैसा कायम गरिएको छ । सरकारले पाठ्यपुस्तक छपाइका निम्ति कक्षा ४ सम्म निजी छापाखानालाई दिँदै आएको छ । कक्षा ५ देखि १० सम्मका पाठ्यपुस्तक सरकार मातहतको जनक शिक्षा सामग्री केन्द्रमा छापिन्छन् । पाठ्यक्रम विकास केन्द्रले मुद्रणीय प्रति (पीआरसी) तयार गरेपछि जनक शिक्षाले छाप्ने गर्दछ । विकास केन्द्रका निर्देशक गणेश भट्टराईका अनुसार कक्षा ६ देखि ८ सम्म २१ वटा किताब छन् । भित्री कागज ७० ग्राम तथा कागजको उज्यालोपना ९० हुनेछ भने आवरण २ सय ५० ग्रामको हुनेछ, पाठ्यपुस्तक गुणस्तरीय हुने उल्लेख गर्दै उनले भने, यो अन्तर्राष्ट्रिय गुणस्तर अनुसारको हो । जनक शिक्षाका प्रबन्ध सञ्चालक महेशप्रसाद तिमल्सिनाले पाठ्यपुस्तक छपाइका लागि पर्याप्त मूल्य समायोजन हुन नसकेको बताए । पाठ्यपुस्तक छपाइ कागज रंगीन र चहकिलो हुँदा लागत बढ्छ नै, निःशुल्क वितरण हुने भएकाले विद्यार्थी र तिनका अभिभावकलाई आर्थिक भार नपर्ने उल्लेख गर्दै तिमल्सिनाले भने, तर मूल्यवृद्धि र कर्मचारीको तलब बढेअनुसार छपाइ लागत बढ्न सकेन । निजी छापाखानाले त्यही गुणस्तरका पाठ्यपुस्तक प्रतिपाना १ रुपैयाँ ४५ पैसा लागतमा छपाउँछन् । कर्णाली प्रदेशका पाँच हिमाली जिल्लामा फागुनबाट शैक्षिक सत्र सुरु हुनेछ । त्यसनिम्ति पाठ्यपुस्तक छपाइ प्रक्रिया अघि बढाइएको तिमल्सिनाले बताए । वैशाखबाट सुरु हुने सत्रका निम्ति समयमै पाठ्यपुस्तक छपाइ सकिने उनले दाबी गरे । कक्षा ५ देखि १० कक्षाका पाठ्यपुस्तक २ करोड थान छापिन्छन् । त्यसैगरी कक्षा १ देखि ४ का पाठ्यपुस्तक प्रतिकक्षा ४ लाख सेट छापिन्छन् ।"
'क्यान्सर भयानक रोग होइन',"(काठमाडौं)  सुर्खेतका पाँच वर्षीय बालक एक वर्षअघि खाटबाट लडेर घाइते भए । नजिकैको अस्पतालमा एक्सरे गर्दा घाँटीमुनिको हड्डी फुस्किएको रिपोर्ट आयो । लडेको दिनदेखि नै उनमा कडा ज्वरो आइरहने समस्या देखियो । औषधि खाएको २ घण्टाजति खेल्थ्यो, फेरि उस्तै, उनकी आमाले भनिन् । हड्डीको समस्या निको भए पनि महिनौंसम्म ज्वरो नघटेपछि रगत जाँच गरियो । रिपोर्टपछि क्यान्सरको शंकामा डाक्टरले बालकलाई तुरुन्तै काठमाडौं लैजान सुझाए । क्यान्सर शब्द सुन्नेबित्तिकै अब छोरा रहँदैन जस्तो लाग्यो, उनले भनिन्, त्यसै रात गाडी चढेर काठमाडौं हिँड्यौं । महाराजगन्जस्थित कान्ति बाल अस्पतालमा बालकलाई रगतको क्यान्सर पहिचान भयो । अहिले कान्तिमै उनको उपचार भइरहेको छ । उपचारमा संलग्न डा विष्णुरथ गिरीका अनुसार उनको स्वास्थ्य सुधारोन्मुख छ । अझै दुई वर्ष उनलाई उपचार आवश्यक पर्छ । सुर्खेतबाट महिनाको एकपटक उनलाई उपचारका लागि काठमाडौं ल्याउने गरिएको छ । क्यान्सर लागिसकेको बच्चा बाँच्दैन भनेर घरबाट आउन दिँदैनन्, आमाले भनिन्, तर बच्चा निको हुँदै गइरहेको छ, डाक्टरले भनेसम्म उपचार गराइरहन्छु । अर्घाखाँचीकी एक बालिका उमेरले पाँच वर्ष पुग्दै छिन् । दुईपटक टाउकाको शल्यक्रिया भइसक्यो । देब्रे हात राम्ररी चल्दैन । खुट्टा पनि लुला छन् । हात तलमाथि गर्नबाहेक देब्रे हातले त्यति भर दिँदैन, उनका बुबाले भने, हामीले यादै गरेका थिएनौं । दुखेको पनि कहिल्यै थाहा भएन । बालिकाका अभिभावकले नसाको समस्याले हात चलेन होला भन्ने अनुमान लगाए । उपचारका लागि त्रिवि शिक्षण अस्पताल, भक्तपुर क्यान्सर अस्पताल, अन्नपूर्ण न्युरो, वीर अस्पतालसम्म पुगे । टाउकोभित्र ट्युमर पलाएको पत्ता लाग्यो, उनले भने, दुईचोटि अप्रेसन गर्दा पनि ट्युमर अझै बढ्न सक्छ भनेका छन् । बालिका हाल कान्ति बाल अस्पतालमा उपचाररत छिन् । चिकित्सकका अनुसार उनको रोग ब्रेन क्यान्सरको हो । उपचारकै लागि एक वर्षदेखि उनका अभिभावक काठमाडौंमा बसेका छन् । यी दुईजस्तै कान्ति बाल अस्पतालमा अहिले ६ सय ५० क्यान्सर रोगका बालबालिका उपचारको सम्पर्कमा छन् । बाल क्यान्सर रोग विशेषज्ञ डा गिरीका अनुसार रोग पत्ता लाग्नेबित्तिकै उपचार गराउने हो भने निको हुने सम्भावना धेरै हुन्छ । क्यान्सर जनमानसले सोचेजस्तो भयानक र मृत्युसँग दाँज्नुपर्ने खालको छैन, उनले भने, हाम्रो देशमा एक त समयमा रोग पत्ता लाग्दैन, अर्को उपचार ढिलो हुने भएकाले मृत्युदर धेरै भएको हो । रोग चाँडै पहिचान नहुनु, पहिचान भइहाले पनि उपचार ढिलो हुनु र उपचार नै नगर्ने परिपाटीले नेपालमा बाल क्यान्सर रोगको मृत्युदर विकसित मुलुकमा जसरी घट्न सकेको छैन । बिरामी ढिलो पहिचान हुन्छन्, उनले भने, कतिपय टेस्ट भारत लगेर गर्नुपर्छ जति ढिलो भयो उति मृत्युको जोखिम हुन्छ । बालबालिकामा विशेषगरी रगतसँग सम्बन्धित (एलल) क्यान्सर बढी देखिन्छ । कान्तिमा उपचाररत ३५ प्रतिशत बालबालिकामा एलल नै देखिएको छ, जुन उपचार गर्दा निको हुन्छ । डा गिरीका अनुसार बालबालिकामा देखिने ५५ प्रतिशत क्यान्सर रगतसँग सम्बन्धित छन् । यसबाहेक मिर्गौला, ब्रेन, न्युरो र आँखाको क्यान्सर पनि देखिन्छ । शरीरमा डीएनए गडबडीका कारण बालबालिकामा क्यान्सर देखिन्छ तर यो वंशाणुगत होइन, उनले भने, वंशाणुगत हो भन्ने भ्रमका कारण समाजमा बिरामीमाथि विभेद हुने गरेको छ । उपचारको पहुँच नहुँदा क्यान्सरका बालबालिकालाई राजधानी नै धाउनुपर्ने बाध्यता छ । फलोअपमा नआई कतिपय बिरामीले बीचैमा उपचार छाड्ने गरेको डा गिरी बताउँछन् । क्यान्सरको उपचारका लागि कम्तीमा तीन वर्ष नियमित फलोअप गर्नुपर्छ, उनले भने, बिरामीपक्षलाई उपचारमा भन्दा पनि आउनजान र खानबस्न बढी खर्च गर्नुपर्ने स्थिति छ । प्रदेश अस्पतालमा क्यान्सरको उपचार हुने व्यवस्था भए बाल क्यान्सरको मृत्युदर घटाउन सकिने उनले बताए । बालरोग विशेषज्ञ नर्सलाई क्यान्सर उपचारको आधारभूत तालिम मात्रै दिए पनि फलोअप उपचार सहज हुने उनको भनाइ छ । बिरामी डेढ सय रुपैयाँको इन्जेक्सन लिन पनि राजधानी नै धाउने गरेका छन् । कान्ति बाल अस्पतालको अगुवाइमा सातै प्रदेशका मुख्य अस्पतालका चिकित्सक र नर्सलाई क्यान्सरको तालिम दिने तयारी भइरहेको डा गिरीले बताए । विश्व स्वास्थ्य संगठनले दक्षिण एसियाको जिन र वातावरण अध्ययन गर्दा नेपालमा बर्सेनि दुई हजारको हाराहारीमा क्यान्सरका बालबालिका पत्ता लाग्नुपर्ने उल्लेख गरेको छ । सरकारले समुदायमा पुगेर बिरामी खोज्ने र उपचार गर्ने अभियान चाल्नुपर्ने बाल क्यान्सर रोग विशेषज्ञ डा सुधीर सापकोटाले बताए । कान्ति बाल अस्पतालमा बर्सेनि दुई सय बालबालिका मात्रै उपचारमा आउँछन्, उनले भने, २५ प्रतिशतभन्दा कम बच्चामा मात्रै क्यान्सर पत्ता लागेको छ । भक्तपुर क्यान्सर अस्पताल र भरतपुरको बीपी कोइराला मेमोरियल क्यान्सर अस्पतालमा बर्सेनि करिब तीन सय बिरामी मात्रै उपचारका लागि सम्पर्कमा आइरहेका छन् ।"
मनाङको पहिलो हार,आजको खेलएनआरटीविरुद्ध फ्रेन्ड्स१५ः ०० बजेएन्फा कम्प्लेक्स
शीर्ष ६ मा जावलाखेल,"एन्फा कम्प्लेक्समै भएको दिनको पहिाले खेलमा जावलाखेलले ब्रिगेड ब्वाइजलाई १० ले हरायो । ब्रिगेड ब्वाइजको लगातार तेस्रो हार हो भने जावलाखेलले चौथो जित दर्ता गर्यो । जावलाखेल १० खेलबाट १५ अंकसहित छैटौं स्थानमा उक्लियो । ब्रिगेड ब्वाइज (८ अंक) ११ औं स्थानमा रहेको छ ।खेलको एकमात्र गोल ३२ औं मिनेटमा सुजित बुढाथोकीले गरे । आज तीन अंक त लियौं तर खेल सोचेजस्तो देखिएन । हाम्रो टिमको खेल समर्थकले अपेक्षा गरेजस्तो थिएन । हाम्रा खेलाडीहरूले विपक्षीलाई हेरेर उनीहरूको स्तरअनुसार खेले । वास्तवमा त्यो खराब हो, जावलाखेलका प्रशिक्षक नरेश थापाले भने, खेलप्रति चित्त नबुझे पनि हामीले शीर्ष ६ भित्र आफ्नो दावेदारी दिन सकेका छौं । हाम्रो सुरुदेखिको लक्ष्य नै शीर्ष ६ मा रहने हो । यस खेल बराबरी वा पराजित भएको भए हामीलाई कठिन हुने थियो । बाँकी खेलमा राम्रो गरेर लक्ष्य पूरा गर्नुछ ।जावलाखेलले फ्रेन्ड्स, हिमालयन शेर्पा र मनाङसँग खेल्न बाँकी छ । त्यसमध्ये कम्तिमा २ जित निकालेर शीर्ष ६ भित्र पर्ने योजना प्रशिक्षक थापाले सुनाए ।"
प्रतियोगिताअघि पटवालको राजीनामा,"(काठमाडौं)  नेपाली राष्ट्रिय क्रिकेट टोलीका प्रशिक्षक उमेश पटवालले पदबाट राजीनामा दिएका छन् । बुधबार सुरु हुने आईसीसी विश्वकप क्रिकेट लिग २ अगाडि उनको राजीनामा आएको हो । उनको राजीनामा भने लिग २ पछि लागू हुनेछ । लिग २ मा नेपालले अमेरिका र ओमानसँग २२ गरी ४ खेल खेल्ने छ । नेपालले पहिलो पटक घरेलु मैदानमा एकदिवसीय अन्तर्राष्ट्रिय खेल्न लागेको हो । पहिलो खेल बुधबार नेपालले ओमानसँग खेल्दै छ । भारतीय पटवाल सात महिनाअघि नेपालको मुख्य प्रशिक्षक बनेका थिए । उनलाई जगत टमाटाको स्थानमा ल्याइएको थियो । नेपाल क्रिकेट संघ (क्यान) तत्कालीन अवस्थामा अन्तर्राष्ट्रिय क्रिकेट परिषद् (आईसीसी) बाट निलम्बन रहँदा राष्ट्रिय खेलकुद परिषद्सँग नेपालको प्रशिक्षक बन्न पटवालको एक वर्षे सम्झौता भएको थियो । सम्झौता अनुसार पटवालले मासिक ७ हजार डलर पाउँथे । क्यान निलम्बन भएको अवस्थामा पटवालको पारिश्रमिक आईसीसीले परिषद्मार्फत दिँदै आएको थियो । पटवालले आफूले सम्झौता अनुसारको पारिश्रमिक नपाएको गुनासो गर्दै आएका थिए । पटवालले लिग २ पछि आफूले पद त्याग्न लागेको पोखरा बन्द प्रशिक्षणका क्रममा टोलीका केही वरिष्ठ खेलाडीहरूलाई बताउँदै आईसीसी र क्यानमा आफ्नो राजीनामा पठाएका थिए । एक साताअघि उनले राजीनामा दिएका रहेछन्, त्यसपछि आईसीसीले उनको बारेमा सोधेको थियो । आईसीसीलाई पैसा पठाइदेऊ भनेर हामीले भनेका थियौं, राखेप सदस्य सचिव रमेशकुमार सिलवालले भने, क्यानको अहिले सञ्चालनमा आइसकेको र पैसा उसैको खातामा पठाइदेऊ भनेको थिए, तर क्यानले लिन मानेन । राखेपसँगको सम्झौतामा करको बारेमा बोलेको छैन । नबोलेपछि कर काट्नै पर्छ । कर मिनाहा गर्ने हो भने त्यसको पनि प्रक्रिया हुन्छ ।उनले पटवालको राजीनामा परिषद्मा नआएको जानकारी गराए । सिलवालले भने, पैसा डिपोजिट छ । हिजो क्यान नहुँदा राखेपले हेर्ने हो, अहिले क्यान छ उसैले हेर्नुपर्ने हो । तीन महिनाको तलब दिन बाँकी हो, त्यसमा कर काटियो भने ४ लाख काटिन्छ । उनको पारिश्रमिकअनुसार ३५ प्रतिशतसम्म कर काटिन्छ । पहिलो चार महिनाको तलब उनले कर काटिएर लिएका छन् ।पटवालको प्रशिक्षणमा नेपालले खासै राम्रो नतिजा दिन सकिरहेको थिएन । सिंगापुरमा भएको ट्वान्टी२० विश्वकप छनोटमा नेपाल लज्जास्पद हार बेहोर्दै बाहिरएको थियो । ओमानको ट्वान्टी२० प्रतियोगितामा नेपालको प्रदर्शन सामन्य मात्र थियो । मंसिरमा काठमाडौंमा भएको दक्षिण एसियाली खेलकुदमा पनि नेपालले कांस्य पदक जिते पनि नेपालको प्रदर्शन सन्तुष्टजनक हुन सकेको थिएन । क्यान पनि पटवालको शैलीबाट सन्तुष्ट थिएन र लिग २ पछि उनको सम्झौता टुंग्याउन खोजिरहेको थियो । लिग २ लगत्तै थाइल्यान्डमा हुने एसिया कप छनोटको इस्टर्न रिजनका लागि नेपालले प्रारम्भिक टोलीको घोषणा गर्दा प्रशिक्षकसहित अन्य अफिसियलको नाम उल्लेख गरेको थिएन ।"
आर्मी र गण्डकी विजय,"विराटनगर (कास) नेपाल हकी संघको आयोजनामा सोमवार सहिद मैदानमा सुरु स्व गिरिजाप्रसाद कोइराला स्मृति दोस्रो राष्ट्रिय हकी प्रतियोगितामा विभागीय टोली आर्मी र गण्डकी प्रदेश विजयी सुरुआत गर्दा वाग्मती र प्रदेश ७ ले अंक बाँडेका छन् । उद्घाटन खेलमा आर्मीले प्रदेश १ लाई ८० ले र गण्डकीले प्रदेश ५ लाई १० गर्दै तीनतीन अंक जोड्दा वाग्मती र प्रदेश ७ ले ११ गोलको बराबरी खेल खेल्दै एकएक अंक बाँडेका हुन् । लिग कम नकआउट खेलमा आर्मीका प्रदीप राजवंशीले ह्याट्रिक गरे । दोस्रो खेलमा गण्डकीका लागि एक मात्र निर्णाय गोल पीताम्बर थापाले खेलको ३९ औं मिनेटमा गरे । वाग्मती प्रदेशले प्रदेश ७ सँग ११ गोलको बराबरी खेल खेल्दा वाग्मतीका बेन्जन घिमिरेले ४९ औं मिनेटमा गोल गर्दै टिमलाई अग्रता दिलाएका थिए । तर, प्रदेश ७ का प्रभुदेव रानाले अन्तिम मिनेटमा गोल गर्दै खेललाई बराबरीमा ल्याए । खेलमा प्रदेश ७ का केशवराज जोशी म्यान अफ द म्याच भए ।"
भरतपुर र राप्ती सफल,चितवन (कास) नारायणगढ क्याम्पाचौरमा जारी सीएमसी चितवन प्रिमियर लिग (सीपीएल) टी२० क्रिकेट प्रतियोगिताको सोमबार भएको खेलमा राप्ती र्यपिडस र भरतपुर गुर्खाज विजयी भएका छन् । राप्तीले सौराहा स्यान्डसलाई सात विकेटले पराजित गरेको हो । त्यस्तै भरतपुरले माडी टाइगर्सलाई ११४ रनको विशाल अन्तरले पराजित गरेको हो ।
५ किमि दौड हुने,"काठमाडौं (कास) मदन भण्डारी स्मृति ठमेल रोड रेसको दोस्रो संस्करण शनिबार हुने भएको छ । आयोजक रन क्लब नेपालका अध्यक्ष सन्तोष श्रेष्ठकाअनुसार दौडमा करिब ३ हजार सहभागि हुने छन् । पर्यटन विकासमार्फत आर्थिक प्रवर्द्धनमा टेवा पुर्याउने उद्देष्यले दौड आयोजना गर्न लागिएको उनले बताए । खुला, छात्रछात्रा, भेट्रान र कर्पोरेट गरी चार स्पर्धासमावेश गरिएको छ । ५ किमिको सबै स्पर्धामा महिला र पुरुष धाकले प्रतिस्पर्धा गर्नेछन् ।"
इनोभेटिभ कप आजदेखि,काठमाडौं (कास) इनोभेटिभ इङलिस स्कुलले नवौं इनोभेटिभ कप अन्तरविद्यालय बास्केटबल प्रतियोगिता मंगलबारदेखि सञ्चालन गर्ने भएको छ । प्रतियोगितामा सिनियर ब्वाइजतर्फ १० र गर्ल्समा ७ गरी १७ टिमको सहभागिता रहने बताइएको छ । प्रतियोगता लिगकम नकआउटको आधारमा सञ्चालन हुनेछ ।
ह्वीलचियर दौड,काठमाडौं (कास) मेरुदण्डीय पक्षघात समुह नेपालले आयोजना गरेको साहसिक ह्वीलचियर दौडमा महिलातर्फ खोटाङकी रजनी राई र पुरुषतर्फ सर्लाहीका दानबहादुर थिङ प्रथम भएका छन् । गोकर्णेश्वरस्थित राष्ट्रिय सहिद तथा शान्ति पार्क तथा यज्ञडोल (जगडोल) सामुदायिक वनमा आयोजित नौ सय मिटरको दौड रजनीले नौ मिनेट पाँच सेकेन्ड र दानबहादुरले पाँच मिनेट ४२ सेकेन्डमा पूरा गर्दै सफलता हात पारेका हुन् ।
स्यान्टुलाई स्वर्ण,"काठमाडौं (कास) सफ्टवेरिका कलेजकास्यान्टु श्रेष्ठले सोमबार लिभरपुलका नारायण घिमिरेलाई सजिलै ११५, ११९ र ११८ ले पन्छाउँदै तेस्रो सम्झना कप खुला टेबलटेनिस प्रतियोगितामा कलेजतर्फ पुरुष सिंगल्सको स्वर्ण जितेका छन् । महिलातर्फ लिभरपुलकी सिक्का सुवाल श्रेष्ठले आफ्नै कलेजकी अन्जु सुवाललाई ११४, ११८, ८११ र १५१३ ले हराएर स्वर्ण कब्जा गरिन् ।"
धरानलाई मादीकप,संखुवासभा (कास) चौथो मादी नगरकप फुटबलको उपाधि फेयर फुटबल क्लव धरानले जितेको छ । सोमबार भएको फाइनलमा संखुवासभाको मिर्मिरे युवा क्लब तामाफोकलाई २१ ले पराजित गर्दै धरान च्याम्पियन बनेको हो ।
अन्तरकलेज क्रिकेट सुरु,भैरहवा (कास) चौथो साई ग्लोबल टीट्वान्टी अन्तरकलेज जिल्लास्तरीय क्रिकेट प्रतियोगिता सोमबारदेखि सुरु भएको छ । उद्घाटन खेलमा लुम्बिनी इन्जिनियरिङ कलेज भलबारीले राममणि बहुमुखी क्याम्पस मणिग्रामलाई ४ विकेटले हरायो ।
स्पिनमा भरोसा,"(काठमाडौं)  घरेलु भूमिमा पहिलो एकदिवसीय अन्तर्राष्ट्रिय खेल, आईसीसी क्रिकेट विश्वकप लिग २ को ३ वर्षे यात्रामा नेपालको सुरुआती प्रतीक्षा, त्यसमा शीर्ष दुईभित्र पर्दै सोझै विश्वकप छनोटमा सोझै पुग्ने नेपालका कप्तान ज्ञानेन्द्र मल्लको लक्ष्य । यो यात्रा सोचे जस्तै टुंगाउन नेपालको धेरै आशा स्पिन आक्रमणमा रहेको छ । नेपालसँग खेल्नेक्रममा रहेको अमेरिका यही बुझेर भारतको मुम्बईमा तीन अभ्यास खेलेर आइतबार राति काठमाडौं आइसकेको छ । ओमानी ब्याट्सम्यानले त्यसै पनि स्पिन बलिङ राम्रो खेल्दै आएको छ । बुधबार सुरु हुने लिग २ यही स्पिन आक्रामणमा केन्द्रित हुन सक्नेछ । अमेरिका र ओमान दुवै टोलीको मुख्य लक्ष्य नेपालको स्पिन आक्रमणलाई विफल तुल्याउँदै जितलाई निरन्तरता दिनु नै रहेको छ । नेपालको पनि धेरै भरोसा स्पिन बलिङमै छ । तर नेपाली टोलीमा १८ वर्ष यता पहिलो पटक प्रमुख प्रतियोगितामा शक्ति गौचन र वसन्त रेग्मी दुवै हुने छैनन । सन् २०१८ को अगस्टमा नेपालले नेदरल्यान्ड्ससँग खेल्दै एकदिवसीय अन्तर्राष्ट्रिय क्लबमा प्रवेश गरेसँगैं शक्तिले आफ्नो खेल जीवन टुंग्याइसकेका छन् । वसन्त व्यक्तिगत कारण यस त्रिकोणात्मक शृंखलामा खेलिरहेका छैनन् । यसले नेपालसँग खेल्न विपक्षीहरूको मनोबल बढाउन सक्छ । पछिल्लो समय लेग स्पिनर सन्दीप लामिछानेले आफ्नो छवि ग्लोबल स्टार बनाएका छन् र उनीमाथि नेपालको स्पिनमा धेरै आशा छ । १९ वर्षे सन्दीप घरेलु मैदान भएकाले वसन्तजस्ता अनुभवी खेलाडीको अनुपस्थिति खट्किन नदिने प्रयासमा छन् । अन्य दुईमा देव्रेहाते स्पिनरद्वय ललितनारायण राजवंशी र सुसन भारी छन् । ललितले दुई वर्षअघि जिम्बावेमा भएको विश्वकप छनोटबाट राष्ट्रिय टोलीमा डेब्यु गरेका थिए । त्यहीबाट नेपालले एकदिवसीय अन्तर्राष्ट्रिय मान्यता पाएको थियो । त्यसको एक वर्षअघि नै सुसनले हङकङमा विश्व क्रिकेट लिग च्याम्पियनसिपको खेलबाट राष्ट्रिय टोलीमा प्रवेश गरेका थिए । सन्दीप र वसन्तको प्रभावसँगैं शक्ति पनि राष्ट्रिय टोलीमा रहेका कारण सुसन र ललित दुवैले खासै मौका पाएका थिएनन । सुसनले ४ लिस्ट ए खेल मात्र खेलेका छन् । उनले एकदिवसीय अन्तर्राष्ट्रियमा डेब्यु गर्न बाँकी छ । ललितले पनि ३ एकदिवसीय अन्तर्राष्ट्रिय मात्र खेलेका छन् । त्यही पनि सन्दीप नेपालको स्पिन आक्रमणमा अनुभव कमी नरहेको बताउँछन् । हाम्रो स्पिन विभाग निकै अनुभवी छ । पछिल्लो तीन वर्षदेखि हामी निरन्तर खेलिरहेका छौं । वसन्त दाइलाई मिस त गर्छौं, तर हामी सबै जना लयमा छौं र ओमान र अमेरिकालाई ठूलो चुनौती दिनेमा हामी विश्वस्त छौं, सन्दीपले भने, उहाँहरू (शक्ति र वसन्त) जस्ता महान् स्पिनर नहुँदा हामी माथि जिम्मेवारी बढेको छ । स्पिन आक्रमणको नेतृत्व गर्ने जिम्मेवारी छ । त्यसका लागि म निकै उत्साहित छु । हुनसक्छ मभन्दा उत्साहित ललित र सुसन छन् । किनभने दुवैलाई आफूलाई अहिले र भविष्यका लागि पनि प्रमाणित गर्ने ठूलो अवसर छ ।बिग बासमा मेलबर्न स्टार्सबाट सफल प्रदर्शन गर्दै बीचैमा आएका सन्दीप एकदिवसीय अन्तर्राष्ट्रियमा नेपालबाट सर्वाधिक विकेट लिने खेलाडी हुन् । उनले १५ विकेट लिइसकेका छन् । उनले प्रतिविकेट ८ हजार ८ सय ४८ रुपैयाँ आफ्नो गृहनगर चितवनमा बनिरहेको गौतम बुद्ध अन्तर्राष्ट्रिय रंगशालाको निर्माणलाई दिने उद्घाष गरिसकेका छन् । सुसन र ललित पनि अनुभवि भइसकेका छन् । त्योभन्दा पनि म अलिक अनुभवी भएकाले दुवैलाई कसरी गाइड गर्ने जिम्मेवारी ममाथि छ, सन्दीप भन्छन्, हामी तीनै जना योजना अनुरुप नै गइरहेका छौं । आशा छ हाम्रो प्रदर्शनले नेपाललाई लिग २ को अंक तालिकामा माथि नै पुर्याउँछ ।नेपालको प्रशिक्षण टोलीमा रहेका जगत टमाटा घरेलु क्रिकेटमा पछिल्लो दुई वर्ष सुसनले देखाएको प्रदर्शनका कारण निकै आशावादी छन् । योक्रममा सुसन दुई पटक म्यान अफ द सिरिजमा चुनिएका थिए । वसन्त र सन्दीपका कारण टिम सन्तुलन बनाउँदा पछिल्लो समय सुसन पहिलो रोजाइमा थिएनन, तर टोलीमै थिए । आज आएर उनले मौका पाउँदा टिमले धेरै भरोसा गरेको छ, टमाटाले भने, उनले एक्सपोज हुने मौका पाएका छन् र उनीसँग प्रमाणित गर्ने मौका छ । सन्दीप विकेट लिइरहने खेलाडी हुन् । उनले विश्वभर लिग खेलेको अनुभव टिमलाई दिनुपर्छ । वसन्त नहुँदा उनलाई अहिले अरू बढी जिम्मेवारी छ ।सन्दीप, सुसन र ललित नेपाली टोलीका नियमित स्पिनर हुन् । उनीहरूलाई पारस खड्का, दीपेन्द्रसिंह ऐरी, शरद भेषावकर, र कुशल मल्लले पनि स्पिन मोर्चामा सहयोग गर्नेछन् । कुशल नेपालबाट ५० ओभरमा पहिलो खेल खेल्ने आशामा छ । पारसको अफ स्पिन पनि विगतमा उपयोगी बन्दै आएको छ र उनले एकदिवसीय अन्तर्राष्ट्रियमा ५ विकेट लिइसकेका छन् । पाँच पटक विश्वकप खेलिसकेका केन्यामाथि नेपालले पहिलो विजय हात पार्दा शरदले २०१७ को मार्चमा कीर्तिपुरमा ७१ ओभर बलिङ गर्दै ४ विकेट लिएका थिए ।त्यसयता नेपालले घरेलु मैदानमा पहिलो पटक ५० ओभरको खेल खेल्दै छ । नेपालले २०१६ र २०१७ मा गरी नामिबिया र केन्यासँग विश्व क्रिकेट लिग च्याम्पियनसिपको ४ खेल खेलेको थियो, त्यसमा २८ मध्येको २४ विकेट स्पिनरकै नाममा थियो । त्यसमा सबैभन्दा बढी वसन्तले ८ विकेट लिएका थिए । सन्दीपले नामिबियासँगको खेलबाट डेब्यु गरेका थिए । स्पिनमात्र नभई नेपालको फास्ट बलर र ब्याटिङलाई पनि कीर्तिपुरको विकेटले साथ दियोस भन्नेमा छु, सन्दीपले भने, यो विकेट स्पिनरहरूकै लागि हो भनेर हामीले चिन्दै आएका छौं । यो एउटा फाइदा हामीसँग छ । हामीलाई जति विकेटको बारेमा थाहा छ, ओमान र अमेरिकालाई थाहा छैन होला सायद ।शक्ति चार वर्षअघि नामिबियासँगको खेलअघि नै अन्तर्राष्ट्रिय क्रिकेट टुंगाउनेक्रममा थिए । त्यसमा उनी शिष्य सुसन भारीले आफ्नो स्थान लिएको हेर्न चाहन्थे । त्यो सम्भव नभएपछि शक्तिले अर्को दुई वर्ष खेले । सुसनलाई आफ्ना गुरु शक्तिले देखाएको भरोसालाई प्रमाणित गर्ने अवसर छ । उनीसँगै नेपाली स्पिनरले ठूलो मौका पाएका छन्, घरेलु मैदानमा हुने पहिलो अन्तर्राष्ट्रिय एकदिवसीयमा ।"
लिभरपुललाई रोक्न गाह्रो,"लन्डन स्टेभन बेर्गविनको डेब्यु गोलको मदतले टोटनहमले इंग्लिस प्रिमियर लिगमा आइतबार राति १० खेलाडीमा सीमित म्यानचेस्टर सिटीलाई २० ले हरायो र शीर्ष चारमा प्रवेशको सम्भावना जीवन्त राख्यो । सिटी सुरुआती एक घन्टाको खेलमा जोसे मोउरिन्होको टिममाथि पूर्णतः हाबी रहेको थियो । तर ओलक्जान्डर जिनचेन्कोले रातो कार्ड खाएर मैदान छाडेपछि खेलको समीकरण टोटनहमको पक्षमा मोडिएको थियो ।जितपछि टोटनहम पाँचौं स्थानमा उक्लेको छ र यो चौथो स्थानमा रहेको चेल्सीसँग चार अंकको दूरी हो । टोटनहमको दोस्रो गोल दक्षिण कोरियाली खेलाडी सन ह्वेङमिनको नाममा रह्यो । यस सिजनको छैटौं लिग हारपछि दोस्रो स्थानमा रहेको म्यानचेस्टर सिटी र शीर्षको लिभरपुलबीचको दूरी २२ अंक रह्यो । यो शीर्ष दुई टिमबीचको अहिलेसम्मकै सबैभन्दा ठूलो अन्तर हो र अब लिभरपुल ३० वर्षयता पहिलोपल्ट उपाधिको निश्चित नजिक पुगेको छ ।लिभरपुललाई अब रोक्न सकिन्न । हामीले धेरै अंक गुमाइसक्यौं र आजको खेलमा जस्तै हामीले धेरै अवसरमा खराव प्रदर्शन पनि गरेका छौं, सिटी व्यवस्थापक पेप ग्वार्डिओलाले भने, यस्तो नतिजा यस सिजन यसअघि पनि आएका छन् र यो तथ्य हामीले स्वीकार गर्नुपर्छ । अब हाम्रो ध्यान सकेसम्म राम्रो प्रदर्शनमा केन्द्रित हुनुपर्छ । एउटा तथ्य के निश्चित छ भने खेलमा जति धेरै अवसर सिर्जना गर्न सकिन्छ, जितको सम्भावना उत्तिकै बढी हुन्छ । यो नै हामीले सकिरहेका छैनौं ।स्पेनबार्सिलोना अन्सु फाटी आइतबार स्पेनी ला लिगको एउटै खेलमा दुई गोल गर्ने सबैभन्दा कान्छा खेलाडी भएका छन् । लियोनल मेसीले उपलब्ध गराएको दुई उत्कृष्ट पासमा उनले गोल गरे । त्यस प्रदर्शको मदतले बार्सिलोनाले लेभान्टेलाई २१ ले हरायो । फाटीले १७ वर्ष ९४ दिनको उमेरमा दुई गोल गरेका हुन् । यसअघि सन् २०१० मा जुवानमी जिमिनेजले मालागाका लागि १७ वर्ष १ सय १५ दिनमा दुई गोल गरेका थिए ।यो जितपछि बार्सिलोनाले शीर्ष स्थानमा रियल म्याड्रिडसँगको दूरी तीन अंकमा छोट्याएका छन् । क्लबमा नयाँ प्रशिक्षक क्विक सेटिनको आगमनयता बार्सिलोनाले पहिलो पल्ट लयमा खेलेको देखिएको थियो । यसअघि बार्सिलोनाले कोपा डे रेमा लेगानेसलाई ५० ले हराएको थियो । आजका खेल हामीले ठूलो अन्तरले जित्नुपर्ने थियो, ८ भन्दा बढी गोलले । दोस्रो हाफमा हामीले खेलमाथिको पकड गुमायौं र विपक्षी टिमलाई अवसर दिने काम गर्यौं ।इटालीरोमा इटालीको सिरी एको शीर्ष स्थानमा रहेको युभेन्ट्समाथि दबाब सिर्जना गर्दै इन्टर मिलान र लाजियोले आइतबार रातिका खेलमा जित निकालेका छन् । इन्टरले युडिनेजीलाई २० ले हरायो र त्यसमा रोमेलु लुकाकु र किरोले गोल गरे । आठपल्टको डिफेन्डिङ च्याम्पियन युभेन्ट्स ५४ अंकमा शीर्ष स्थानमा छ । उसले यसअघि फियोरेन्टिनालाई ३० ले हराएको थियो । इन्टर भने ५१ अंकमा दोस्रोमा छ । यस्तै स्पाललाई ५१ ले हराएको लाजियो ४९ अंकमा तेस्रो स्थानमा छ ।"
सुवासको अमेरिका प्रेम,"(काठमाडौं)  अमेरिकासँगको भिडन्त भन्ने बितिकै नेपाली क्रिकेटमा अगाडि आइहाल्ने एउटा नाम हो सुवास खकुरेल । आईसीसी विश्वकप क्रिकेट लिग २ मा नेपालले अमेरिकासँग खेल्न लाग्दा स्वभाविक छ सुवासको नाम चर्चामा छ । तर ओमान पनि सम्मिलित त्रिकोणात्मक शृंखला बुधबार सुरु हुदा सुवास नेपाली टोलीमा छैनन । सुवास चोटको शृंखलालाई पन्छाउदै १८ महिनापछि पोखरा प्रिमियर लिगबाट मैदानमा फर्किएका हुन् । उनी मैदानमा फर्किएको दुई महिना पनि भएको छैन । लिग २ का लागि नेपालको प्रारम्भिक सुचिमा पनि उनी थिए । १४ सदस्यीय अन्तिम टोलीमा भने अटाउन सकेनन् । उनको नाम वैकल्पिक ४ खेलाडीको सुचिमा मात्र सीमित भयो । १८ महिनाको ब्रेकपछि नेपाली क्रिकेटको एउटा पद्धतिमा छिरेको छु । राम्रो गर्न सकेमा अवका दिनमा अवसर पाउने छु, सुवास बैकल्पिकमा परे पनि सन्तुष्ट छन् । त्यही पनि उनीसँग अमेरिका सामु खेल्न एक अवसर रहेको छ । राष्ट्रिय टोली बाहिर रहेका खेलाडी टोली बनाई नेपालले मंगलबार अमेरिकासँग मुलपानी क्रिकेट मैदानमा अभ्यास खेल्दै छ । लिग २ का लागि नेपालको बैकल्पिक खेलाडीको सुचिमा रहेका सुवासहित, सन्दीप जोरा, किशोर महतो र पवन सर्राफले अमेरिकासँगको अभ्यास खेलमा खेल्दै छन् । एसिया कप छनोट इस्टर्न रिजनका लागि राष्ट्रिय टोलीको बन्द प्रशिक्षणमा बोलाइएका भुवन कार्की र शेर मल्लले पनि अमेरिकासँग खेल्ने छ । नेपालले अमेरिकासँग ११ मध्येको ५ खेल जितेको छ, त्यसमा ३ खेलमा सुवासले ठुलो भुमिका खेलेका छन् । सन् २०१२ को विश्व क्रिकेट लिग डिभिजन ४ मा सुवासले अमेरिकासँग मलेसियामा खेलेको १ सय १५ रनको इनिङ्स नेपाली खेलाडीको ५० ओभरको खेलमा अहिले पनि व्यक्तिगत उच्च स्कोर हो । त्यही प्रतियोगिताको फाइनलमा नेपालले अमेरिकामाथी ८ विकेटको विजय हात पार्दा सुवासले अविजित ४० रन बनाएका थिए । उनको यो फर्म २०१४ को डिभिजन ३ मा पनि जारी रहयो । सुवासको अविजित ४९ रनमा नेपालले अमेरिकामाथी डकवर्थ लुइस पद्धतिमा १० रनको विजय हात पार्यो । अन्तिम टोलीमा नभए पनि नेपालको अर्को टोलीबाट खेल्न पाइरहेको छु । अमेरिकासँग जहिले पनि विशेष इनिङ्सहरू खेलेको छु, चाहे त्यो अभ्यास होस वा प्रतियोगिताका खेल, सुवासले भने । दश वर्षपछि नेपाल र अमेरिका काठमाडौंमा खेल्न लागेका हुन् । पछिल्लो पटक डिभिनजन ५ मा नेपाल र अमेरिका त्रिवि क्रिकेट मैदानमा आमने सामने भएका थिए । सुवास त्यत्ति खेर पनि नेपाली टोलीमा थिएनन् । तर अमेरिकासँगको अभ्यास खेलमा काठमाडौंका खेलाडीहरू जम्मा गरेर बनाईको टोलीबाट सुवासले अर्धशतक बनाएपछि नेपाली टोलीमा उनको ढोका खुलेको थिए । विशेष गरी अमेरिकाको तीब्र बलिङलाई सुवासले राम्रोसँग खेलेको खेलेका थिए, यसले नेपाली टोलीमा देखिएको लामो समय देखिको समस्या समाधन गरिदिएको थियो । मलाई लाग्छ फेरि त्यो अवसर घुमेर आएको छ । पहिलो पटक अमेरिकासँग खेल्न पाउदा त्यत्ति खेर पनि म वैकल्पिकमै थिए । अमेरिकासँगको अभ्यास खेलमा खेलेपछि धेरैको नजरमा परेको थिए । सायद यही दोहरिन्छ की, सुवासले कान्तिपुरसँग भने, मैले भर्खर मात्र पुनरागमन गरेको हुँ, अलिकति समय भएको भए र अलिकति अझै मेहनत गरेको भए राष्ट्रिय टोलीको अन्तिम सुचिमै अटाउथे होला । नेपाल लिग २ को अर्को खेल अप्रिलमा खेल्दै छ र त्यसमा पुनरागमन गर्न सक्छु होला ।गत वर्ष मलेसियामा २०१८ को अगस्टमा भएको एसिया कप छनोट यता सुवास राष्ट्रिय टोलीमा छैनन् । युएईसँगको खेलमा ५० रन बनाउदै उनी एकदिवसीय अन्तर्राष्ट्रियमा अर्धशतक बनाउने नेपाली ब्याट्सम्यानको सुचिमा छिरेका थिए ।"
एपीएफ शीर्षस्थानमा,"(काठमाडौं)  डिफेन्डिङ च्याम्पियन एपिएफले बुलबुले रारा भलिबल क्लब (बीआरसी) माथि ३० को जित निकाल्दै सोमबार १५ औं सानमिगेल ढोरपाटन महिला डबल लिग भलिबल लिगको शीर्षस्थानमा उक्लिएको छ ।एपीएफले एकपक्षीय खेलमा बीआरसीमाथि २५२०, २५१२ र २५१० को जित निकाल्यो । मुख्य स्पाइकर प्रतिभा माली बिनाको होङ्ग्वान्जी न्यु डायमन्ड स्पोर्ट्स क्लबले लिगमा पहिलो हार बेहोर्ने क्रममा आर्मीलाई नतिजा ३० ले सुम्पियो । घुँडाको शल्यक्रिया गराएकी प्रतिभा बिना डायमन्डको आक्रामण फितलो देखियो र त्यसको प्रत्यक्ष फाइदा आर्मीलाई भयो । आर्मीले २५२०, २५१५ र २५१२ को जित निकालेको हो ।डायमन्डमाथिको जितसँगै आर्मीले ४ खेलबाट ९ अंक जोड्यो । डायमन्डको ५ खेलमा १२ अंक रहेको छ । अपराजित रहँदै शीर्षस्थानमा रहेको एपीएफको ५ खेलबाट १४ अंक भएको छ । इरानका तीन खेलाडी भित्र्याएको चितवन टाइगर्सले १५ औं सानमिगेल ढोरपाटन महिला डबल लिग भलिबलमा सोमबार सामाखुसी इंग्लिस बोर्डिङ स्कुल (सेव) र पारामाउन्ट स्कुललाई पराजित गरेको छ ।नयाँ बसपार्कमा आयोजित पहिलो खेलमा चितवनले सेवलाई सहजै २५८, २५७ र २५५ ले परािजत गर्यो । उसलाई दोस्रो खेलमा पनि गाह्रो भएन । उसले पारामाउन्टको चुनौती २५१३, २५११ र २५१२ ले समाप्त पार्यो । चितवनले दुई खेलमा ६ अंक जोड्यो भने पारामाउन्टले ६ खेलसम्म ३ अंकमात्रै बनाउन सक्यो ।"
