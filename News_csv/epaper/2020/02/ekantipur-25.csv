शीर्षक,विवरण
कार्यदलको औचित्यमा सदस्यहरूकै प्रश्न,"तर २०४७ सालदेखिको संविधान बनाउने जिम्मेवारीमा रहेका र समकालीन एमाले नेताहरूमा संविधानसभामार्फत संविधान बनाउनुपर्छ भनेर सबैभन्दा धेरै वकालत गरेका नेपाल नै यस्तो समितिमा बस्नु आश्चर्यजनक भएको राजनीतिक विश्लेषक श्याम श्रेष्ठको टिप्पणी छ । संविधानको मर्ममाथि प्रहार हुने यस्तो कार्यदलमा जोसुकै भए पनि प्रश्न उठ्ने कुरा हो, उहाँ किन बस्नुभयो मेरो पनि प्रश्न छ, श्रेष्ठले भने, एक जनालाई प्रधानमन्त्री बन्ने बाटो खोल्नका लागि संविधान संशोधनसम्बन्धी अध्ययन गर्न बन्ने कार्यदलको नेतृत्व लिँदा उहाँको व्यक्तित्व खस्किन जान्छ ।नेता नेपालनिकट एक नेताले भने उनलाई बेलाबेलामा विवादमा तान्नका लागि पनि यस्ता जिम्मेवारी दिने गरिएको दाबी गरे । मूलतः माधव नेपालप्रति दुवै अध्यक्षको धारणा उस्तैउस्तै हो, ती नेताले दाबी गरे, पहिले जिम्मेवारी दिने र पछि विवादमा तान्ने काम दुवैतिरबाट भएको छ । त्यसको पुष्टिका लागि उनले पार्टीमा नेपालको वरीयता कायमदेखि वरीयता खोस्नेसम्मको निर्णयमा दुवै अध्यक्ष एकमत रहेको उदाहरण प्रस्तुत गरे । नेपालसँग लामो समय काम गरेका विदेश विभाग उपप्रमुख विष्णु रिजाल भने नेपालको अनुभवका कारण जटिल परिस्थिति आउँदा उनलाई अघि सारिएको हुन सक्ने बताउँछन् । जिम्मा दिइयो भने निर्धारित समयभित्रै काम गरिहाल्नु हुन्छ भनेरै उहाँलाई यस्ता जिम्मेवारी दिइने होला, उनले भने ।नेता नेपालले गत पुस २३ मा गौतम निवास भैंसेपाटीमा भएको गुटको भेलाका निष्कर्षलाई सम्बोधन गर्न पनि कार्यदल संयोजक बन्ने प्रस्ताव स्विकारेको नेकपाकै केही नेताको बुझाइ छ । उक्त भेलाले राष्ट्रिय सभा सदस्य पनि प्रधानमन्त्री बन्न पाउने गरी संविधान संशोधनको पहल गर्ने निर्णय गरेको थियो । तर स्थायी कमिटी सदस्य वेदुराम भुसाल त्यो निर्णय सही भए पनि अहिलेको समय गलत भएको बताउँछन् । प्रतिनिधिसभाका समानुपातिक सांसद प्रधानमन्त्री बन्न सक्ने सन्दर्भमा राष्ट्रिय सभाका लागि पनि ढोका खोलौं भनेर छलफलै गर्न हुन्न भन्ने त होइन, उनले भने, तर अहिले जुन समय र सन्दर्भमा छलफल गरिएको छ, यो गलत हो । पछिल्लो परिस्थितिको सामना कसरी गर्ने भनेर नेता नेपालले सोमबार दिउँसो अध्यक्ष दाहाल र महासचिव पौडेलसँग परामर्श गरेका छन् ।"
स्याटेलाइट पनि शंकास्पद,"बिनाप्रतिस्पर्धा एक कम्पनीसँग खरिद गर्न लागिएको भन्दै यो प्रक्रिया आलोचित बनेको छ । यो प्रक्रिया अब के हुने भन्ने नयाँ मन्त्रीको बुझाइ र बाँस्कोटामाथिको छानबिनमा निर्भर रहनेछ ।आशयपत्र अध्ययन समितिमा रहेका प्राधिकरणका एक जना निर्देशकका अनुसार आशयपत्र पेस गर्ने भारत र चीनका कम्पनीले आफ्नै लगानीमा स्याटेलाइट निर्माण गरिदिने र नेपालले पछि पैसा तिरे हुने खालको प्रस्ताव गरेका थिए । अन्य देशका केही कम्पनीले भने सरकारी तवरबाट सहुलियतपूर्ण ऋणका लागि पहल गरिदिने प्रस्ताव पेस गरेका थिए । त्यो बेला स्याटेलाइट निर्माणका लागि नभई हामीले स्याटेलाइट राख्यौं भने कुनकुन देशका कुनकुन कम्पनीको चासो होला भन्ने जान्नका लागि आशयपत्र माग गरिएको थियो, ती अधिकारी भन्छन्, धेरै देशबाट प्रस्ताव परेपछि स्याटेलाइट राख्दा धेरै विकल्प पाइने आशा पलाएको थियो ।बाँस्कोटाकै सक्रियतामा गत वर्ष फागुनमा फ्रान्सका दुई कम्पनीसँग स्याटेलाइट र सेक्युरिटी प्रेस स्थापनाका लागि समझदारी भएको थियो । स्याटेलाइट राख्नेसम्बन्धी समझदारीपत्रमा नेपाल दूरसञ्चार प्राधिकरणका अध्यक्ष पुरुषोत्तम खनालले नेपालका तर्फबाट फ्रान्सेली कम्पनीसँग हस्ताक्षर गरेका थिए । समितिले दिएको सुझावविपरीत उक्त परियोजना अघि बढाउँदा दूरसञ्चार प्राधिकरण र मन्त्रालयकै केही कर्मचारीले आपत्ति जनाएका थिए । बाँस्कोटाले असहमति जनाउने कर्मचारीलाई पाखा लगाउँदै नजिकका कर्मचारीलाई मात्रै स्याटेलाइट खरिद प्रक्रियामा समावेश गर्दै आएका थिए । स्रोतका अनुसार विवादित यति समूहका तत्कालीन अध्यक्ष आङछिरिङ शेर्पाको पहलमा फ्रान्सेली कम्पनीसँग स्याटेलाइट खरिदका लागि समझदारी प्रक्रिया अघि बढेको थियो ।स्याटेलाइट खरिदबारे जानकारी गराउन नेपालमा स्याटेलाइट प्रयोग गर्ने निकायहरूलाई बोलाएर मन्त्रालयले छलफल गरेको थियो । साउनमा भएको छलफलमा डिसहोमसहित बढी स्याटेलाइट व्यान्डविथ खपत गर्ने कम्पनीहरूले सरकारले राख्न लागेको स्याटेलाइट प्रसारण प्रयोजनका लागि अनुपयुक्त हुने बताएका थिए तर छलफलमा सहभागी मन्त्रालयका कर्मचारीले स्याटेलाइट जसरी पनि राख्ने र त्यसलाई नेपालका कम्पनीहरूले अनिवार्य प्रयोग गर्नुपर्ने बताएको स्रोतले जानकारी दिएको छ ।वीरेन्द्र प्रधानको संयोजकत्वमा सरकारले गठन गरेको स्याटेलाइट रणनीतिसम्बन्धी अध्ययन समितिले गत जनवरीमा प्राधिकरणलाई बुझाएको प्रतिवेदनमा आईटीयूसँग स्याटेलाइट राख्ने स्लट परिवर्तनका लागि माग गर्न, आफूले पाएको स्लट अरूलाई भाडामा दिन र अर्को स्लट भाडामा लिन सुझाव दिएको थियो । प्रतिवेदनमा नेपाललाई अन्तर्राष्ट्रिय दूरसञ्चार युनियन (आईटीयू) ले उपलब्ध गराएको स्लटमा स्याटेलाइट राख्दा त्यसको फुटप्रिन्ट (प्रभाव क्षेत्र) नेपालमा मात्रै केन्द्रित हुने उल्लेख छ । प्रतिवेदनमा नेपालले आईटीयूबाट पाएको स्थानमा स्याटेलाइट राख्दा प्रभाव र पैसा दुवै हिसाबले लाभदायी नहुने जनाइएको छ ।आईटीयूले नेपालका लागि ५० डिग्री पूर्वी देशान्तर र १२३३ डिग्री पूर्वी देशान्तरमा स्याटेलाइट राख्नका लागि स्लट दिएको छ । नेपालले १२३३ डिग्री पूर्वी देशान्तरमा स्याटेलाइट राख्ने तयारी गरेको हो । आईटीयूले दिएको स्लटमा सन् २०१५ भित्र स्याटेलाइट राखिसक्नुपर्ने भए पनि नेपालले अनुरोध गर्दै समय थप्न लगाएको थियो ।नेपालले आईटीयूबाट पाएको स्लट (१२३३ डिग्री पूर्वी देशान्तर र ५० डिग्री पूर्वी देशान्तर) १५ वर्षका लागि भाडामा दिँदा क्रमशः तीन खर्ब र एक अर्ब पाउन सक्ने अनुमान प्रतिवेदनमा गरिएको छ । सन् २०१६ मा भारतीय अन्तरिक्ष अनुसन्धान संस्था (इस्रो) ले १२ वर्ष स्लट भाडामा लिनका लागि साढे दुई अर्ब रुपैयाँ दिने प्रस्ताव गरेको थियो ।बंगलादेशले पनि आईटीयूले आफूलाई उपलब्ध गराएको स्लट प्रभावकारी नहुने भएपछि रुसबाट १५ वर्षका लागि स्लट भाडामा लिएको प्रतिवेदनमा उल्लेख छ । बंगलादेशले ११९१ डिग्री पूर्वी देशान्तरमा स्याटेलाइट राख्नका लागि रुसबाट करिब तीन अर्ब रुपैयाँ तिरेर स्लट लिएको हो । पछिल्लोपटक श्रीलंकाले २०६९ मंसिर १२ र बंगलादेशले २०७५ वैशाख २८ मा स्याटेलाइट प्रक्षेपण गरेका थिए ।टेलिकम सेवा प्रदायक, टीभी, डाइरेक्ट टु होम प्रविधि गरी नेपालमा हाल करिब ६ सय मेगाहर्ज स्याटेलाइट व्यान्डविथ खपत भइरहेको छ । यो व्यान्डविथको माग आगामी १५ वर्षमा बढेर १ हजार २४० मेगाहर्ज पुग्न सक्ने आंकलन छ । ५० डिग्री स्लटमा नेपालले ब्रोडकास्टिङका लागि कुल ३२४ मेगाहर्ज व्यान्डविथ क्षमताका १२ वटा ट्रान्सपोन्डर राख्न सक्नेछ । यो स्लटमा हुने सबै ट्रान्सपोन्टरबाट प्राप्त हुने व्यान्डविथ पूर्ण क्षमतामा प्रयोग भए वार्षिक सवा अर्ब रुपैयाँ आम्दानी हुनेछ । यसबाट हुने लाभ प्रतिवर्ष एक प्रतिशत पनि नपुग्ने प्रतिवेदनमा जनाइएको छ । १२३३ पूर्वी देशान्तरमा रहने स्याटेलाइटमा ३८ वटा ट्रान्सपोन्डर राख्न सकिने प्रतिवेदनमा उल्लेख छ । हरेक ट्रान्सपोन्डरमा ३६ मेगाहर्ज व्यान्डविथ हुने अनुमान छ । पूर्णरूपमा उपयोग भए प्रतिट्रान्सपोन्डर प्रतिवर्ष १० लाख अमेरिकी डलर आम्दानी गर्न सकिने प्रतिवेदनमा औंल्याइएको छ ।"
मिचाहाको शत्रु खपटे,"कारण जलवायु परिवर्तनअर्का वनस्पतिविद् उत्तमबाबु श्रेष्ठको अध्ययनले जलवायु परिवर्तनको असर बढ्दै जाँदा मिचाहा प्रजातिको घना उपस्थिति भएका क्षेत्रमा (हटस्पट) पनि फैलिँदै गएको छ । जलवायु परिवर्तनका कारण, आगामी वर्षहरूमा नेपालका पहाडी र हिमाली क्षेत्रको औसत तापक्रम बढ्दै जाने देखिन्छ, उनको निष्कर्ष छ, तराई र तल्लो पहाडी भेगमा मात्र भएका मिचाहा प्रजाति अब अधिक उचाइ भएको क्षेत्रको तापक्रम पनि बढ्नेछ र ती क्षेत्र पनि मिचाहा वनस्पतिका लागि उपयुक्त हुनेछन् ।प्रतिवेदनका अनुसार तीन हजारदेखि चार हजार मिटर उचाइको नेपालको सबअल्पाइन क्षेत्रमा हाल मिचाहा वनस्पति पाइएका छैनन् । तर, सन् २०५० भन्दा अगाडि ती क्षेत्रमा पनि मिचाहा वनस्पति पुग्नेछन् ।मिचाहा प्रजाति नियन्त्रणका बनाइएको रणनीति वन तथा वातावरण मन्त्रालयमै थन्किएको छ । रणनीतिमा पाँचवटा अत्यन्त हानिकारक मिचाहा प्रजातिको पहिचान गरी राष्ट्रिय स्तरको सर्वेक्षण गर्ने, क्वारेन्टाइनमा पहिचान क्षमता अभिवृद्धि गर्ने, मिचाहा झार मार्न शत्रु किराको प्रयोग गर्ने र समुदायमा आधारित सहभागितामूलक कार्यक्रम सञ्चालन गर्ने उल्लेख छ ।"
"घोषणामा मुक्त, व्यवहारले परिबन्द","तत्कालीन जिल्ला विकास समिति, बझाङले २०७२ मा तयार पारेको दलित प्रोफाइल मा १ हजार ६८३ परिवारसँग आफ्नो घरजग्गा नभएको उल्लेख छ । उनीहरू हलिया र खलिया छन्, गैरदलित समुदायको हलो जोत्ने, लुगा सिउने, ठेकी बनाउने, छाला र आरनको काम गर्ने र त्यसबापत पाइने खलो (अन्न) का भरमा अहिले पनि गुजारा चलाइरहेका छन् । बझाङका १५ भन्दा बढी गाउँमा बाजेबराजुको पालादेखिको ऋण चुक्ता गर्न नसक्दा साहुको हलो जोत्नेहरू प्रशस्त भेटिन्छन् । तल्कोट गाउँपालिका, मस्टा गाउँपालिका, जयपृथ्वी नगरपालिका, छबिसपाथीभेरा गाउँपालिका र दुर्गाथली गाउँपालिकाको गैरामा उनीहरूको बसोबास छ । थलारा गाउँपालिकाको बिस्खेत, मालुमेला, पारा काट्ने, केदारस्युँ गाउँपालिकाको बागथला, देउरा, भामचौर, भैरवनाथ, बुङ्गल नगरपालिकाको खिरातडी, पीपलकोट, देउलीकोट, खप्तड, छान्ना, गडराय, लामातोला, कालुखेती, पौवागढी, पाटादेवललगायत गाउँमा करिब १ हजार २०० हलिया छन् र उनीहरू अझै साहुकै घरमा हलिया भएरै काम गरिरहेका छन् ।भूमि व्यवस्था, सहकारी तथा गरिबी निवारणमन्त्री पद्मा अर्याल भने भइरहेको पुनःस्थापना कार्यक्रम सकिएपछि छुटेको सवालमा मन्त्रालयले योजना बनाउने बताउँछिन् । लगत संकलनकै बेला हलियालाई थप निवेदन दिन सरकारले समय दिएको थियो, उनले भनिन्, बल्ल १०११ वर्षपछि छुटे भनिरहेका छन् । यसलाई हामीले सुन्नुपर्छ तर सधैं हलियाको कुरा सुन्नेभन्दा पनि फरक ढंगले व्यवस्थित गर्ने योजनामा छौं । कर्णाली र सुदूरपश्चिमका १२ जिल्लाका करिब २५ हजार हलिया तथ्यांकमा छुटेको राष्ट्रिय मुक्त हलिया समाज महासंघ नेपालको दाबी छ । सरकारले हलियाहरूमा विभेद र अन्याय गर्दा राहत पाउने र नपाउनेबीच सामाजिक द्वन्द्वको स्थिति सिर्जना भएको छ, अध्यक्ष ईश्वर सुनुवारले भने । बैतडीको पाटन नगरपालिकामा ८२३, दशरथचन्द नगरपालिकामा ५०२, शिवनाथ गाउँपालिकामा ५७८, सुनर्या गाउँपालिकामा ४१७, डडेलधुराको नवदुर्गा गाउँपालिकामा १७१, भागेश्वर गाउँपालिकामा ५८, गन्यापधुरा गाउँपालिकामा ३३० र डोटीको सायल गाउँपालिकामा १ हजार १३ गरी यी तीन जिल्लामा ३ हजार ८९२ हलिया तथ्यांकमा छुटेका छन् ।"
मिडिया काउन्सिल विधेयकमा सुधार माग,"काठमाडौं (कास) नेपाल पत्रकार महासंघले मिडिया काउन्सिल विधेयक र सूचना प्रविधि विधेयकलाई थप सुधारेर मात्रै प्रतिनिधिसभाबाट पारित गर्न आग्रह गरेको छ । महासंघको टोलीले सोमबार प्रतिनिधिसभाका सभामुख अग्नि सापकोटालाई भेटेर विधेयक सुधारको माग गरेको हो । काउन्सिल विधेयक राष्ट्रिय सभाबाट पारित भएर प्रतिनिधिसभामा आएको छ । सूचना प्रविधि विधेयक प्रतिनिधिसभाको विकास तथा प्रविधि समितिले टुंग्याएर सभामा टेबल हुन बाँकी छ । ती दुईवटै विधेयकका प्रावधानप्रति सरोकारवालाले आपत्ति जनाउँदै आएका छन् । राष्ट्रिय सभाले काउन्सिल विधेयकमा प्रशस्तै सुधार गरे पनि आफूहरूले उठाउँदै आएको काउन्सिलको स्वायत्तता सम्बन्धित मुख्य विषय अझै सम्बोधन नभएको महासंघका कार्यवाहक अध्यक्ष विपुल पोखरेलले सभामुखलाई अवगत गराए । आचारसंहिता उल्लंघनको कारबाहीमा राखिएको ठूलो धनराशिको दण्ड जरिवानालगायत कैयौं प्रावधान राष्ट्रिय सभाले हटाएर विधेयकमा सुधार गरेको छ, उनले भने, तर, काउन्सिललाई सरकार नियन्त्रित संस्थाकै रूपमा राखिएको छ । हाम्रो मूल सरोकार त्यहाँ छ । संसद्ले त्यसमा सुधार गरोस् । महासंघले काउन्सिल पदाधिकारीको नियुक्ति संसद्ले नेतृत्व गरेको समितिको सिफारिसमा हुनुपर्ने र काउन्सिलका पदाधिकारी संसद्प्रति जवाफदेही हुनुपर्ने भन्दै आएको छ । तर, राष्ट्रिय सभाबाट पारित भएको विधेयकमा सरकारले प्रस्ताव गरेअनुसारकै प्रावधान राखिएको छ । त्यसअनुसार सरकारले सिधै काउन्सिलका पदाधिकारी नियुक्ति गर्नेछ । सामाजिक सञ्जालसहितका माध्यमबाट गरिएका कसुरमा ठूलो दण्ड सजाय राखिएकोप्रति सरोकारवालाको आपत्ति छ । कतिपय कसुरमा १५ लाख रुपैयाँसम्म जरिवाना वा पाँच वर्षसम्मको कैद वा दुवै सजाय तोकिएको छ । सूचना प्रविधिसम्बन्धी कसुरका मुद्दा सरकारले गठन गरेको अदालतले हेर्ने विधेयकमा प्रावधान छ । कडा दण्डसजायको प्रस्तावसहितको विधेयकलाई प्रतिनिधिसभाको विकास तथा प्रविधि समितिले प्रतिपक्षी कांग्रेसका सांसदको विरोधका बाबजुद अनुमोदन गरिसकेको छ । महासंघका महासचिव रमेश विष्टले सामाजिक सञ्जाल वा अनलाइन मिडियामार्फत गरिने कतिपय अभिव्यक्ति र प्रस्तुतिलाई कसुर मानेर ठूलो दण्डसजाय राखिएकाले त्यसले संविधानले नागरिकलाई दिएको विचार तथा अभिव्यक्ति स्वतन्त्रताको हक कुण्ठित हुनेतर्फ सभामुखको ध्यानाकर्षण गराएका थिए ।"
त्रिविमा करार शिक्षक थप्ने तयारी,"त्रिभुवन विश्वविद्यालय (त्रिवि) ले अनुगमन निर्देशनालयको सुझावविपरीत करार शिक्षक थप्ने तयारी गरेको छ । राजनीतिक आस्था र भागबन्डाका आधारमा कार्यरत आंशिक शिक्षकलाई करारमा नियुक्ति गर्न लागिएको हो । त्रिवि अनुगमन निर्देशनालयले आंगिक क्याम्पसहरूको अवस्था, त्यहाँ कार्यरत शिक्षक र विद्यार्थीको अनुपात अनुगमन गरी शिक्षक सरुवा तथा सिफ्ट समायोजन गर्न कार्यकारी परिषद्लाई सिफारिस गरिसकेको छ । लामो समयदेखि आन्दोलनरत आंशिक शिक्षकले दाङ, नेपालगन्ज, पोखरा, बुटवललगायतका आंगिक क्याम्पसमा तालबन्दी गर्दै आएका छन् । शिक्षकको आन्दोलनपछि त्रिवि कार्यकारी परिषद्ले आंशिक शिक्षक सम्बन्धमा अध्ययन कार्यदल गठन गरेको छ । निर्देशनालयको सुझावलाई बेवास्ता गर्दै कार्यकारी परिषद्ले प्राध्यापक विनोद पराजुलीको संयोजकत्वमा कार्यदल बनाएको हो । निर्देशनालयको अनुगमनले ठूला क्याम्पसले बिहान, दिवा र साँझको सत्र (सिफ्ट) मा पठनपाठनको व्यवस्था गरेको पाएको जनाइएको छ । कतिपय क्याम्पसमा साँझको सत्रमा विद्यार्थी संख्या शून्यप्रायः हुने र बिहानी सत्रमा बढी चाप देखिएको छ । तर विद्यार्थी शून्यप्राय हुने कक्षाका शिक्षकले हाजिरमात्र गरेर तलब बुझ्ने गरेका छन् । त्यस्ता क्याम्पसमा सिफ्ट मर्ज (समायोजन) गर्न तथा शिक्षकलाई केन्द्रमा सरुवा गरी काम दिन भनिएको छ । कतिपय क्याम्पसमा शिक्षकको कार्यभार बढी र कतिपयमा कम पाइएको छ, निर्देशनालयका कार्यकारी निर्देशक विष्णुप्रसाद खनालले भने, हरेकजसो क्याम्पसमा आंशिक शिक्षकको चाप बढी देखिन्छ । विषय नमिलेका शिक्षकलाई केन्द्रमा सरुवा गरेर काम लगाउन सिफारिस गरेका छौं । पूर्णकालीनलाई तोकिएअनुसार कक्षा भार दिने र अतिरिक्त पढाउन सके थप पारिश्रमिक दिन भनेका छौं । कार्यकारी परिषद्ले निर्देशनालयको सुभावलाई कार्यान्वयन गर्नेतर्फ चासो नदेखाएको उनको भनाइ छ । स्थायी उपप्राध्यापक, सहप्राध्यापक र प्राध्यापकले थोरै कक्षा पढाउने तथा अन्यत्र पढाउने तर त्रिविमा हाजिरमात्र गर्ने गर्दछन् । त्यसैले अधिकांश क्याम्पसमा आंशिक शिक्षकका भरमा कक्षा चलिरहेका छन् । आन्दोलनरत आंशिकको समस्या न्यूनीकरण गर्ने निहुँमा आफ्नो कार्यकर्ता भर्ती गर्ने प्रपञ्च भएको देखिन्छ, त्रिविमा अध्यापनरत एक प्राध्यापकले भने, आफ्नो मान्छेलाई आंशिक बनाइएका छन् । त्रिवि व्यवस्थापनले दरबन्दी दिने भएपछि रातारात करारको संख्या बढाइएको छ । आंशिक प्राध्यापक संघका कार्यवाहक अध्यक्ष नरेन्द्रप्रसाद भण्डारी आफ्ना मागबारे क्याम्पसहरूमा आन्दोलन जारी रहेको बताए । हामी ६ देखि १२ वर्षसम्म आंशिक भएर पढाइरहेका छौं, अध्यक्ष भण्डारीले भने, त्रिवि सेवा आयोगले नियमित पदपूर्ति गर्दैन । प्राध्यापकहरूको अभाव पूर्ति हामी आंशिकले गर्दै आएका छौं । उनले आंशिक शिक्षकको समस्याबारे उपकुलपति धर्मकान्त बाँस्कोटालाई लिखित रूपमा जानकारी गराएको बताए । उपकुलपति बाँस्कोटाले भने आफू व्यस्त रहेको भन्दै यसबारे प्रतिक्रिया दिन अस्वीकार गरे । त्रिवि सेवा आयोगका अध्यक्ष प्राध्यापक लालुप्रसाद पौडेलले कार्यकारी परिषद्ले दिएको दरबन्दी मात्र पदपूर्ति गरिने बताए ।"
१४ दिन क्वारेन्टाइन पर्याप्त होइन,(चीनको फुच्यान मेडिकल युनिभर्सिटी युनियन हस्पिटलका डा मन्सुरसँग लक्ष्मी लम्सालले गरेको कुराकानीमा आधारित)
बनेन थर्मल स्क्यानर,काठमाडौं (कास) त्रिभुवन अन्तर्राष्ट्रिय विमानस्थलको हेल्थ डेस्कमा राखिएको थर्मल स्क्यानर बिग्रिएको तीन साता बितिसक्दा पनि मर्मत गरिएको छैन । नोवल कोरोना भाइरस संक्रमणलाई ध्यान दिँदै एक महिनाअघि दुई वटा स्क्यानर राखिएका थिए । हाल चीन र कोरियाबाट आउने यात्रुलाई एउटा स्क्यानर र इन्फ्रारेड थर्मोमिटर बाट ज्वरो नाप्न थालिएको छ । भएको स्क्यानरले समेत तापक्रममा उचारचढाव देखाउने गरेको स्वास्थ्य मन्त्रालयका एक अधिकारीले बताए । यसले गर्दा यकिन तापक्रम पत्ता लाउन समस्या हुन्छ । सबै कुरा थर्मल स्क्यानरमा हेरेरै विश्वस्त रहने स्थिति हुँदैन । हेल्थ इमर्जेन्सी अपरेसन सेन्टरका अनुसार एक सय डिग्री फरेनहाइटभन्दा माथिको ज्वरो आएका तथा रुघाखोकी र श्वासप्रश्वासमा अप्ठेरो भएका बिरामीलाई शुक्रराज ट्रोपिकल तथा सरुवा रोग अस्पताल टेकुमा परीक्षणका लागि पठाउने गरिएको छ । सेन्टरका अनुसार हालसम्म नेपालमा एक जनालाई मात्र कोरोनाको संक्रमण देखिएको छ । चीनबाट फागुन ४ गते ल्याएर क्वारेन्टाइनमा राखिएका १ सय ७५ जनामा भने संक्रमण नदेखिएको स्वास्थ्य मन्त्रालयले जनाएको छ ।
कांग्रेस भन्छ संसदीय व्यवस्थाको उल्टो अभ्यास,"काठमाडौं (कास) राष्ट्रिय सभाका सांसद प्रधानमन्त्री बन्न पाउने गरी संविधान संशोधन गर्न नेकपाले अघि बढाएको गृहकार्य लाई कांग्रेसले संसदीय व्यवस्थाको उल्टो अभ्यास भनेको छ ।सभापति शेरबहादुर देउवाको निवासमा आइतबार भएको अनौपचारिक बैठकमा नेताहरूले नेकपा प्रत्यक्ष निर्वाचित राष्ट्रपतीय प्रणालीमा जानसक्ने खतरा रहेको बताए । बाहिर वामदेव गौतमलाई प्रधानमन्त्री बनाउन संविधान संशोधनको चर्चा चलाइए पनि नेकपा अन्ततः प्रत्यक्ष निर्वाचित राष्ट्रपतीय प्रणालीमा जान चाहेको छ, बैठकको निष्कर्ष थियो, संविधान संशोधनका लागि नेकपालाई रोक्न सरकारबाहिर रहेका सबै दललाई विश्वासमा लिने काम कांग्रेसले सुरु गर्नुपर्छ ।वरिष्ठ नेता रामचन्द्र पौडेलले सोमबार पत्रकार सम्मेलन नै गरेर नेकपाले कम्युनिस्ट शासन स्थापना गर्ने लक्ष्यका साथ संविधान संशोधन मुद्दा अघि बढाएको दाबी गरे । संविधानप्रदत्त अधिकारविरुद्ध संसद्मा आएका कानुन, सरकारको कार्यशैली र संविधान संशोधनका लागि गरिएको प्रयत्नले नेकपा कम्युनिस्ट ढाँचाको शासन व्यवस्था स्थापना गर्नेतिर उन्मुख हुन थालेको उनले बताए ।२०४६ को परिवर्तनपछि उदार प्रजातन्त्रसँग तालमेल नगरी अघि बढ्न सकिँदैन भन्ने नेताहरू २०७४ को निर्वाचनमा दुई तिहाइ नजिकको जनमत प्राप्त गरेपछि फेरिएको उनको भनाइ थियो । जनताले कम्युनिस्टकै नाममा भोट हाल्ने रहेछन् भनेर कम्युनिस्ट नेताहरूमा यही बाटोलाई अघि बढाउने प्रवृत्ति देखिन थालेको छ, केन्द्रीय कार्यसमितिमा प्रस्तुत डकुमेन्टको वैचारिक दृष्टिकोणले पनि यही देखिन्छ, उनले भने, आम जनमतको दुरुपयोग गर्दै सर्वसत्तावाद स्थापना गर्ने बाटोमा अहिलेको सरकार र नेकपा अघि बढेको छ ।राष्ट्रपतीय प्रणालीतिर जानकै लागि राष्ट्रपति विद्यादेवी भण्डारीलाई कार्यकारी भूमिकामा अग्रसर गराइएको आरोपसमेत पौडेलले लगाए । नेकपाको पहिलो स्टेप राष्ट्रपति प्रणाली, दोस्रो सर्वसत्तावाद र त्यसपछि अधिनायकवादमा जाने हो, उनले भने, त्यसका लागि अहिल्यैदेखि राष्ट्रपतिलाई विभिन्न नाममा कार्यकारी भूमिका अघि ल्याउने काम भइरहेका छन । उनले सम्भावित संविधान संशोधनको कदमलाई रोक्न कांग्रेसले सरकारबाहिर रहेका सबै दलसँगको संवादसमेत अघि बढाएको बताए । संविधान संशोधन हुन नदिन हामीले राजपा र समाजवादीलगायत दलसँग संवाद थालेका छौं, लोकतन्त्र बचाउन सबै दललाई विश्वासमा लिएर अघि बढ्नुपर्ने अवस्था आएको छ, उनले भने ।यसैगरी सभापति शेरबहादुर देउवाले निवर्तमान सञ्चारमन्त्री गोकुल बाँस्कोटाबारे सार्वजनिक अडियो प्रकरणमा आफ्नो पार्टी चुप लागेर नबस्ने बताएका छन् । कांग्रेस रूपन्देहीका क्षेत्रीय सभापति तथा राष्ट्रिय सभा सदस्य दुर्गाप्रसाद उपाध्यायको ११ औं पुण्य तिथिमा सोमबार लुम्बिनीमा आयोजित शोकसभामा बोल्दै सभापति देउवाले उक्त प्रकरणमा बाँस्कोटासँगै अन्य नेता पनि संलग्न भएको आरोप लगाए । बाँस्कोटा एक्लैले यस्तो हिम्मत गर्न सक्दैनन्, यसबारे हाम्रो पार्टीले छोड्नेवाला छैन, उनले भने ।"
दुर्भाग्यपूर्ण कदम : मुख्यमन्त्री राउत,"जनकपुर (कास) प्रदेश २ का मुख्यमन्त्री मोहम्मद लालबाबु राउतले व्यक्तिको इच्छा पूरा गर्न संविधान संशोधनको तयारी गरिनु दुर्भाग्यपूर्ण भएको बताएका छन् । उनले संविधानप्रति मधेसी, आदिवासी जनजाति र उत्पीडित वर्गको असहमति हुँदा बेवास्ता गर्नेले व्यक्ति विशेषको अभीष्ट पूरा गर्न संविधान संशोधनको तयारी गरिएको भन्दै आपत्ति जनाए । राउतले भने, कुनै व्यक्तिको स्वार्थ र अभीष्ट पूरा गर्न संविधान संशोधनका लागि कार्यदल बन्छ भने योभन्दा दुर्भाग्य के होला ?सत्तारूढ दल नेकपाले उपाध्यक्ष वामदेव गौतमलाई राष्ट्रिय सभामा लगेर प्रधानमन्त्री बनाउने बाटो खोल्न संविधान संशोधनका लागि आइतबार कार्यदल बनाएको हो । गौतमका लागि संविधान संशोधन गर्न तयार हुने नेकपा मधेसका एजेन्डामा रिजिड देखिएको दाबी गरे । संघीय सरकारको नेतृत्व गर्ने पार्टी र नेताको मनोवृत्ति संशोधनको तयारीबाट प्रस्ट भएको छ, उनले भने, नागरिकता, जनसंख्याको आधारमा प्रतिनिधित्व र प्रदेशको सीमांकनमा अझै हाम्रो विमति छ । त्यसलाई सम्बोधन गर्न सरकार कहिल्यै तयार भएन ।आफ्नो दल प्रदेश २ सरकारमा सहभागी हुनेबारे समाजवादी र राजपासँग वार्ता भइरहेको भन्ने नेकपा अध्यक्ष पुष्पकमल दाहालको भनाइप्रति पनि राउतले आपत्ति जनाए । प्रचण्डजी बहकिएर कुरा गर्नुहुन्छ । उहाँ लबरा (बोली फेरिरहने) नेता हुन्, उनले भने, समाजवादी र राजपाबीच पार्टी एकताको कसरत तीव्र भएका बेला प्रदेश २ को सरकारमा सहभागिता खोज्नु प्रचण्डजीको सपना मात्र हो ।"
सरकारविरुद्ध प्रतिक्रियावादी शक्ति लागे,"गण्डकी (कास) प्रधानमन्त्री केपी शर्मा ओलीले सरकारलाई अलोकप्रिय बनाउन प्रतिक्रियावादी शक्तिहरू लागेको बताएका छन् । नेकपाको गण्डकी प्रदेशस्तरीय प्रशिक्षणमा सोमबार उनले भने, जनतामा भ्रम छर्ने, सरकारलाई आलोकप्रिय बनाउने र यस्ता कुरालाई साथ दिने, सहयोग गर्ने रियाक्सनल इलिमेन्ट्स थुप्रै छन् । जसले यस्ता कुरालाई मद्दत गरेका छन्, बोकेका छन्, उठाएका छन् र सहयोग गरेका छन् । कराएका छन्, हिँडेका छन् । संसद्मा पनि पर्याप्त कुरै नभएजस्तो गरी जनतामा भ्रम छरिएको उनले बताए । उनले विरोधका लागि विरोध गरी सरकारलाई असफल बनाउने प्रयास भइरहेको बताए । विरोध गर्ने केही विषय नपाएपछि गैरविषयलाई विषय बनाइएको उनले गुनासो गरे । अहिले केही विषय नपाएपछि कोट मिलेन, टोपी मिलेन, दौराको रङ मिलेन भन्ने विषय बनाएर हिँडेका छन्, उनले भने, संसद्मा विधेयक छलफल गर्नुपहिला माइतीघर मण्डला पुग्ने र जनतामा भ्रम छर्दै सरकारलाई असफल बनाउन लागिएको छ । सुशासन र विकास सरकारका मुख्य एजेन्डा रहेको उनको भनाइ थियो । महान् उद्देश्यसाथ अगाडि बढेको, दूरगामी महत्त्व र असाधारण कामको थालनी भएको दाबी उनको थियो । जनताले महसुस गर्ने काम गरेका छौं, उनले भने, राष्ट्रिय हितको रक्षा, सार्वभौमसत्ताको संरक्षण, स्वाधीनताको वास्तविक संरक्षण, भौगोलिक अखण्डताको संरक्षणमा सरकार अघि छ । सुशासनसहित समृद्ध नेपाल बनाउने योजना रहेको उनले सुनाए ।"
अन्तःशुल्क स्टिकर खरिद गर्नर् बाटो खुल्यो,काठमाडौं (कास) सर्वोच्च अदालतले अन्तःशुल्कका स्टिकर खरिदका लागि सरकारलाई बाटो खोलिदिएको छ । एउटा प्रिन्टिङ कम्पनीले आफू पनि प्रतिस्पर्धामा सहभागी हुन पाउनुपर्ने भनी गरेको दाबीलाई सर्वोच्चले खारेज गरिदिएपछि सरकारले पहिलेकै प्रक्रिया अघि बढाउन पाउने भएको हो । न्यायाधीशद्वय दीपककुमार कार्की र टंकबहादुर मोक्तानको इजलासले मिराज प्रिन्टिङ सोलुसन्सले अन्तर्राष्ट्रिय प्रतिस्पर्धामा सहभागी हुन पाउँ भनी गरेको मागदाबीमा आदेश जारी गर्न अस्वीकार गरेको छ । उक्त कम्पनीका सञ्चालक मनोहरराज घिमिरेले आफू पनि प्रतिस्पर्धामा सहभागी हुन पाउनुपर्नेमा सर्त तोकिएका कारण वञ्चित भएको दाबीसहित रिट दायर गरेका थिए । सर्वोच्चले आगामी दिनमा सबै सहभागी हुन सक्ने गरी प्रतिस्पर्धाको वातावरण बनाउन निर्देशनात्मक आदेश जारी गरेको छ ।
ताप्लेजुङ हेलिकप्टर दुर्घटनाको कारण पाइलट : आयोग,"काठमाडौं (कास) तत्कालीन संस्कृति, पर्यटन तथा नागरिक उड्डयनमन्त्री रवीन्द्र अधिकारीसहित सात जनाको ज्यान जाने गरी एक वर्षअघि ताप्लेजुङमा भएको हेलिकप्टर दुर्घटनाको मुख्य कारण पाइलट रहेको अन्तिम छानबिन प्रतिवेदनले देखाएको छ । घटनाको छानबिन गर्न सरकारले पूर्वसचिव यज्ञ गौतमको संयोजकत्वमा बनाएको आयोगद्वारा तयार पारिएको प्रतिवेदनले पनि २७ वर्षीय पाइलट प्रभाकर केसीलाई मुख्य दोषी औंल्याएको हो । उच्च हिमाली भेगमा अक्सिजन अभावका कारण हुने युफोरियाले पाइलटलाई गाँजेको अवस्था देखिएको छ, आयोगका अध्यक्ष गौतमले भने, युफोरियाले पाइलटको निर्णय गर्ने क्षमतामा प्रभाव पार्छ । प्रतिवेदनले पाथीभराबाट फर्किंदा इन्जिन स्टार्ट गरेलगत्तै क्याप्टेनले क्विक टेकअफ (लगत्तै जहाज उडाउनु) लाई युफोरियाको प्रभावको कारण भनेको छ । उडानका क्रममा अक्सिजनको अभावका कारण हुने हाइपोक्सियाभन्दा अघिको चरणलाई युफोरिया भनिन्छ । आयोगले दुर्घटना हुनुमा अरू २७ कारण औंल्याएको छ ।"
चन्द समूहका नेता पक्राउ,कालीकोट (कास) चन्द समूहका केन्द्रीय सदस्यद्वय नवीन विश्वकर्मा र धीरेन्द्रा उपाध्यायलाई कालीकोट जिल्ला अदालतले साधारण तारेखमा छाडेको केही बेरमै प्रहरीले पुनः पक्राउ गरेको छ । विश्वकर्मा काठमाडौं उपत्यका इन्चार्ज र उपाध्याय ललितपुर जिल्ला सेक्रेटरीको जिम्मेवारीमा हुँदा काठमाडौंबाट पक्राउ परेका थिए । दुवैलाई सुनसरीको धरान हुँदै कालीकोट ल्याइएको थियो । न्यायाधीश माधवप्रसाद सुवेदीको इजलासले सोमबार प्रमाण नपुगेको जनाउँदै साधारण तारेखमा छाड्न आदेश दिएलगत्तै दैलेख प्रहरीमा मुद्दा भएको भन्दै पक्राउ गरिएको हो ।
गैरचिकित्सकलाई महानिर्देशक बनाइएकामा विरोध,काठमाडौं (कास) नेपाल चिकित्सक संघले स्वास्थ्य सेवा विभागको महानिर्देशकमा गैरचिकित्सकलाई नियुक्त गरिएकोमा विरोध जनाएको छ । स्वास्थ्य मन्त्रालयले यसै साता मन्त्रालयका प्रवक्ता महेन्द्रप्रसाद श्रेष्ठलाई महानिर्देशक बनाएको थियो । स्थापनाकालबाटै विभागको नेतृत्व चिकित्सकले गर्दै आइरहेको जनाउँदै संघले निर्णय सच्याउन माग गरेको छ ।
प्रदेशसभामा बर्थडे बहस,लोक सेवा विधेयक पासप्रदेशसभाको सोमबारको बैठकले लोक सेवा आयोगको संशोधन विधेयक पारित गरेको छ ।आइतबार प्रदेश मामिला समितिले छलफल गरी तयार गरेको प्रतिवेदन पेस गरिएको थियो । उक्त प्रतिवेदनसहित सोमबार विधेयक पारित भएको छ । मुख्यमन्त्री तथा मन्त्रिपरिषद्को कार्यालयले तयार गरेको विधेयक पारित भएसँगै आयोगले थप सहज रूपमा काम गर्न सक्ने विश्वास लिइएको छ ।
कफी बोटमा डढुवा रोग,"सिन्धुपाल्चोक (कास) हेलम्बु गाउँपालिका६, इचोक गाउँका कफी कृषक रोमबहादुर पण्डित डढुवा र कीराले कफीको बोट कुहिएपछि चिन्तित छन् । कफी बेचेरै वार्षिक ३ लाखभन्दा बढी आम्दानी हुने गरेको उनले बताए । उनले १३ रोपनीमा १ हजार ३ सय कफीका बोट लगाएका थिए । हिउँदको चिसोमा कफी कसरी बिग्रियो, यो समस्याबारे बुझ्न कृषि विज्ञलाई गुहारिरहेका छौँ, उनले भने । फागुनको पहिलो सातामा फल टिप्ने तयारीमा जुटेका चौतारा साँगाचोकगढी नगरपालिका१० का यमबहादुर महत पनि कफीको बोटमा रोग लागेकाले पिरोलिएका छन् । उनले ८ रोपनीमा ७ सय कफीको बिरुवा लगाएका थिए । पण्डित र महतजस्तै इन्द्रावती गाउँपालिकाको बाँडेगाउँका श्यामबहादुर कटुवालको कफीको हालत उस्तै छ । डढुवा र कीराले कफीको अधिकांश बिरुवा मरेपछि जिल्लाका तीन नगरपालिका र पाँच गाउँपालिकाका गरी झन्डै २ हजार १ सय ५० कृषक परिवार पीडामा छन् । डढुवा र कीराले कफीको बोट मर्ने क्रम नरोकिएपछि व्यावसायिक कफी खेतीमा एकजुट भएर कस्सिरहेका कृषक निरुत्साहित छन् । जिल्लाभर १ सय २४ हेक्टर क्षेत्रफलमा कफी खेती भइरहेकोमा फल लाग्न सुरु भएलगत्तै मरेको जिल्ला कफी सहकारी संघ सिन्धुपाल्चोककी अध्यक्ष मञ्जु थापाले बताइन् । जिल्लाभरका १२ वटा सहकारी र १८ समूहका व्यावसायिक कफी कृषकको फल बोटसँगै मरेको खबर पाएलगत्तै स्थलगत निरीक्षण गरी सम्बद्ध माथिल्लो निकायमा जानकारी दिएको उनको भनाइ छ । जिल्लाभर वार्षिक ३० टनभन्दा बढी कफी उत्पादन हुने गर्छ । कृषकहरूले बर्सेनि २ करोड रुपैयाँभन्दा बढी कफी बिक्री गर्ने गर्छन् ।"
सगरमाथा चढ्न सहयोग जुटाउँदै,"हेटौंडा (कास) मकवानपुरको कैलाश गाउँपालिका७ डुम्रेका एक चेपाङ युवक सगरमाथाको चुचुरोमा पुग्न सहयोग जुटाउँदै हिँडेका छन् । ३१ वर्षीय रामकुमार चेपाङले सगरमाथा चढ्नका निम्ति आवश्यक पर्ने सरसामान र रोयल्टीको जोहो गर्न रकम जुटाउँदै हिँडेका हुन् । हेटौंडामा सोमबार पत्रकार भेटघाटमा उनले भने, सगरमाथाको चुचुरो चुम्नभन्दा पनि पैसा जुटाउन समस्या भएको छ, तपाईहरूको सहयोग पाएमा सीमान्तकृत चेपाङ समुदायको एक युवकको पनि सगरमाथा चढ्ने सपना साकार हुन्थ्यो । चेपाङ समुदायबाट अहिलेसम्म एक जनाले पनि सगरमाथा आरोहण गरेका छैनन् । चार वर्षयता ट्रेकिङ क्षेत्रमा काम गर्दै आएका रामकुमारले मनास्लु, धौलागिरी, आमाडब्लम, नेरला, साईपल लार्क्यु, गणेश र कुम्भकर्णजस्ता हिमाल आरोहण गरिसकेका छन् । चैतदेखि सगरमाथा आरोहण गर्न उनलाई हिमालय गाइड्सले ४ हजार डलर सहयोग गरेको छ । उनले संघीय पर्यटन मन्त्रालयसँग रोयल्टी निःशुल्क गरिदिन अनुरोध गरेका छन् । वाग्मती प्रदेशका मुख्यमन्त्री र उद्योग पर्यटन मन्त्रीलाई आर्थिक सहयोग गरिदिन अनुरोध गरिरहेका छन् । मकवानपुरका पालिकाहरूले आर्थिक सहयोग गर्ने प्रतिबद्धता जनाएका छन् । कैलाश गाउँपालिकाले ३ लाख रुपैयाँ सहयोग गर्ने जनाएको छ ।"
हिउँदे पानीले बाँझो रहेन खेत,"सिँचाइ योजना अलपत्रजिल्ला सिँचाइ डिभिजनको त्रिशूलीबाट पानी तानेर पीपलटारमा सिँचाइ गर्ने योजना २ वर्षयता अलपत्र छ । अढाइ करोडको लागतमा निर्माणाधीन त्रिशूली किनारमा जडान गरिएको बोरिङ मेसिन सञ्चालन गर्न सकिएको छैन । सिँचाइ अभावका कारण जिल्लाका अधिकांश भूभागमा जग्गा बाँझै छ । पानीको अभावमा अधिकांश किसानले गहुँबाली लगाउन छाडेका छन् । विगतका आर्थिक वर्षमा जिल्लामा ४ हजार ७ सय ४८ हेक्टरमा गहुँबाली लगाउने तथ्यांक भए पनि चालू वर्षमा आधाभन्दा बढी घटेको छ, जिल्लास्थित कृषि ज्ञान केन्द्रका कमलराज शर्माले भने । शर्माका अनुसार कृषिमा परिचालन हुने जनशक्तिको अभाव, समयमा पानी नपर्नु, मलको अभाव र किसानहरू गहुँबालीको साटो अन्य नगदे व्यवसायमा आकर्षित भएपछि गहुँबाली घटेको बताउँछन् ।"
प्रहरीको अवस्था सडक छापको जस्तो,"चितवन (कास) गृहमन्त्री रामबहादुर थापाले व्यवस्थापनको हिसाबले नेपाल प्रहरीको अवस्था सडक छापको जस्तो भएको बताएका छन् । चितवन जुटपानीमा बनेको प्रहरीचौकी भवनको उद्घाटन गर्दै मन्त्री थापाले भने, प्रहरीको मनोबल उठाउन चौकी र भवनहरू बनाउन आवश्यक छ । देशको धेरै ठाउँका चौकीको भवन नै नभएको उनले बताए । उनले सरकारले एक टोल एक चौकी र एक पालिका एक इलाका प्रहरी स्थापना गर्ने योजना अगाडि सारेको जनाए । सरकारले छिट्टै प्रदेश प्रहरी गठन गर्न लागेको उनले बताए । यसका लागि समायोजनको प्रक्रिया सुरु भएको उनको भनाइ छ । शान्ति सुरक्षाको जिम्मेवारी प्रदेश प्रहरीको पनि हुने उनले बताए ।"
नर्सिङ कलेजमा आगलागी,"भरतपुर (कास) भरतपुर १० बाइपासरोडमा रहेको इन्स्टिच्युट अफ मेडिकल टेक्नोलोजी (आईओएमटी) नर्सिङ कलेजमा आगलागी भएको छ । आइतबार राति विद्युत् सर्ट भई क्याम्पसमा आगो लागेको क्याम्पस प्रशासनले जनाएको छ । आगलागीका कारण कलेजको प्रशासनिक भवन पूर्ण रूपमा नष्ट भएको क्याम्पस सञ्चालक समितिका अध्यक्ष इन्द्रराज गैरेले बताए । एकाउन्ट रुम, डेमोन्स्ट्रेसन ल्याब, एनाटोमी ल्याब र दुइटा कक्षाकोठा रहेको सो भवन पूर्णरूपमा जलेको उनले बताए । आगलागी भएको भवन नजिकमा कलेजको होस्टल छ । करिव ३० जना विद्यार्थी, वार्डेन र गार्ड बस्ने सबैभन्दा नजिकको भवनमा आगो लागे पनि बिहान ६ बजे मात्रै थाहा भएको हो ।"
बीपी राजमार्ग खुल्यो,सिन्धुली (कास) गाडीको ठक्करबाट यात्रुको मृत्युपछि स्थानीयले अवरुद्ध गरेको बीपी राजमार्ग ८ घण्टापछि सुचारु भएको छ । सिन्धुलीको गोलन्जोर गाउँपालिका ७ को तल्लोबारा पलाँसेमा सोमबार बिहान वृद्धलाई ठक्कर दिएर भाग्ने गाडी र चालकलाई नियन्त्रण्मा लिन माग गर्दै स्थानीयले राजमार्ग अवरुद्ध गरेका थिए । गाडीको ठक्करबाट ५० वर्षीय नन्दलाल श्रेष्ठको मृत्यु भएको छ । कमलामाई नगरपालिकाको भिमानमा आयोजित ऋषिराज देवकोटा आजादको स्मृतिसभालाई सम्बोधन गर्न आउँदै गरेका उपप्रधान एवं रक्षामन्त्री ईश्वर पोखरेल राजमार्ग अवरुद्ध बनेको थाहा पाएपछि बीच बाटोबाटै फर्किए । प्रमुख जिल्ला अधिकारी जनार्दन गौतमका अनुसार मृतकका छोरा आएपछि थप छलफल गर्ने भन्दै हाललाई सवारी आवागम खुलाइएको छ ।
दुर्घटनामा चालकको मृत्यु,धादिङ (कास) पृथ्वीराजमार्गअन्तर्गत धादिङको बेनिघाट रोराङ९ ज्यामिरेमा ट्रक दुर्घटना हुँदा चालकको मृत्यु भएको छ । वीरगन्जबाट बनेपा जाँदै गरेको ना ५ ख ३७७७ नम्बरको ट्रक आइतबार बिहान दुर्घटना हुँदा मकवानपुर भीमफेदी२ का चालक ४६ वर्षीय विखे थोकरको मृत्यु भएको प्रहरीले जनाएको छ । शालिमार सिमेन्ट बोकेको ट्रक टायर पन्चर भएर दुर्घटनामा परेको प्रहरीले जनाएको छ । उनको गजुरीस्थित अस्पतालमा उपचारका क्रममा मृत्यु भएको हो । घाइते सहचालक सप्तरी रुपनगरका १८ वर्षीय राजेश विकको गजुरी अस्पताल उपचार गरिएको छ ।
चैतमा सौर्य बिजुली,नुवाकोट (कास) नेपाल विद्युत् प्राधिकरणले देवीघाटमा निर्माण गरिरहेको सौर्य ऊर्जाबाट आगामी चैतभित्र १० मेगावाट बिजुली उत्पादन गर्ने भएको छ । तोकिएको समयमा उत्पादन गर्न तीव्र रूपमा काम भइरहेको छ । विदुर नगरपालिका ६ देवीघाट कोलनीमा प्यानल जडानका लागि खम्बा गाड्ने कार्य भइरहेको छ । देवीघाट पावर हाउसको खाली जमिन फोरवेमा प्यानल जडानको कार्य सकिएको छ । त्यसैगरी रातोमाटेमा प्यानल राख्नका लागि जमिन सम्याएर लेवल नाप्ने कार्य भइरहेको छ । आयोजनाका उपप्रबन्धक विकास रघुवंशीले आगामी चैतभित्र १० मेगाबाट विद्युत् निकाल्ने बताए । अहिले फोरवे क्षेत्रको काम सम्पन्न गरेर रातोमाटेमा थालिएको छ । आयोजनाका लागि चाहिने ५० प्रतिशत सामान ल्याइसकिएको बताए ।
कर्मचारीको पेट्रोल सुविधा कटौती,"काठमाडौं (कास) काठमाडौं महानगरपालिकाको सवारी तथा इन्धन व्यवस्थापन समितिले विभागीय प्रमुखलाई हरेक महिना दिने पेट्रोल सुविधा घटाउन सिफारिस गरेको छ । हरेक महिना १०० लिटर पेट्रोल दिने गरेकोमा ८० लिटर मात्रै दिनुपर्ने सिफारिस गरेको हो । सवारीसाधन व्यवस्थापन, सुविधाका रूपमा दिइने इन्धन नियमन र थप सवारीसाधनको आवश्यकता अध्ययन गरी मेयर विद्यासुन्दर शाक्यलाई सोमबार प्रतिवेदन बुझाएको छ । विभागीय प्रमुखको कार्यभार र उसले गर्ने यात्रा विश्लेषण गरी सिफारिस गरिएको समितिका संयोजक एवं वडा नम्बर १६ का अध्यक्ष मुकुन्द रिजालले बताए । महानगरका विभागीय प्रमुख एउटा विभागबाट अर्को विभागमा सरुवा हुँदा पनि सवारीसाधनसँगै लिएर जाने गरेको देखियो, उनले भने, यसलाई व्यवस्थापन गर्न सवारीसाधनमा विभागको नाम लेख्नुपर्नेछ ।समितिले गरेका सिफारिसमा यसअघि चारपांग्रे सवारीका लागि दिइँदै आएको ८० लिटर इन्धन सुविधालाई ६० लिटर बनाउने, अधिकृत स्तरका कर्मचारीले प्रयोग गर्ने दुईपांग्रे सवारीका लागि १० लिटर इन्धन दिँइदै आएकोमा १५ लिटर बनाउने, सहायक स्तरका कर्मचारीले प्रयोग गर्ने दुईपांग्रे सवारीका लागि ७ लिटर इन्धन दिन सिफारिस गरेको छ । त्यस्तै, समितिले छैटौं र सातौं तहका कर्मचारीलाई पनि मोटरसाइकल सुविधा दिन सिफारिस गरेको छ । वडा कार्यालयलाई पाँच जनाभन्दा बढी व्यक्ति अट्न सक्ने वातावरणमैत्री सवारी खरिद गर्न सिफारिस गरिएको संयोजक रिजालले बताए ।मेयर शाक्यले प्रतिवेदन कार्यपालिका बैठकमा छलफलका लागि प्रस्तुत गरिने बताए । सुविधा नलिनुपर्नेले पाएको र पाउनुपर्नेले नपाएको हुन सक्छ, उनले भने, सवारीसाधनको प्रयोगले कार्यालयलाई कति फाइदा पुग्यो पनि विस्तृत रूपमा हेरिनुपर्छ । सवारी चलाउने चालकको सट्टा आफैं सवारी चलाउने कुरालाई प्रोत्साहन गर्नुपर्ने उनले बताए ।महानगरपालिकाको ३९ औं कार्यपालिका बैठकले वडा नम्बर १६ का अध्यक्ष रिजालको संयोजकत्वमा ६ सदस्यीय समिति गठन गरेको थियो । समितिमा वडा २६ का अध्यक्ष ख्यामराज तिवारी, वडा ७ का अध्यक्ष शुद्धकुमार डंगोल, वडा ९ का अध्यक्ष रामकृष्ण जयखु श्रेष्ठ, कार्यपालिका सदस्य लक्ष्मी श्रेष्ठ र यन्त्र तथा उपकरण महाशाखाका प्रमुख पुरुषोत्तम शाक्य सदस्यसचिव थिए ।"
साँझ परेपछि फार्मेसी बन्द,"फार्मेसी राख्न निजीको अटेरी अस्पतालले ठेक्काको फार्मेसी हटाएर आफ्नै फार्मेसी राख्नुपर्ने नियम भए पनि यो व्यवहारमा लागू छैन । फार्मेसी सेवा निर्देशिका २०७२ ले सरकारी, निजी र शिक्षण अस्पताल अनिवार्य रूपमा आफ्नै फार्मेसी खोल्नुपर्ने भने तापनि निजीले अटेरी गरिरहेका छन् । अधिकांश सरकारी र शिक्षण अस्पतालले भने आफ्नै फार्मेसी खोलिसकेका छन् । राजधानीमा नाम चलेका ओम, अल्का, ब्लुक्रसलगायत धेरै अस्पतालले आफ्नै फार्मेसी नखोली ठेक्काको फार्मेसीबाट औषधि बेचिरहेका छन् । थापाथलीस्थित नर्भिक अस्पतालले भने आधा आफ्नो र आधा सञ्चालकको लगानीमा फार्मेसी चलाइरहेको छ । निर्देशिका बनेको पाँच वर्ष बितिसक्दा पनि हालसम्म कुनै सरकारी या निजी अस्पतालले मन्त्रालयमा प्रतिवेदन बुझाएको रेकर्ड छैन । अस्पतालमा फार्मेसी किन खोलिएन ? अनुगमन गरि कसैलाई कडाइ या कारबाही पनि गरेको रेकर्ड छैन । निर्देशिकाअनुसार आफ्नै फार्मेसी खोलेर अस्पतालमा आउने कुल बिरामी संख्याको १० प्रतिशत गरिब बिरामीलाई निःशुल्क औषधि दिनुपर्ने भनिए तापनि यो लागू छैन । आफ्नै फार्मेसी हुनुपर्ने नियमलाई नमानिएको अल्का अस्पताल सञ्चालक कुमार थापाले स्विकारे । जनशक्ति व्यवस्थापनमा कठिनाइ भएकाले आफ्नै फार्मेसी चलाउन सम्भव नभएको उनको तर्क छ । जनशक्ति र व्यवस्थापन गर्न अप्ठेरो भएकै कारण फार्मेसी नराखिएको चाबहिलस्थित ओम अस्पताल प्रशासनको जवाफ छ । बिरामीलाई सस्तो गुणस्तरीय औषधि उपलब्ध गराउन निजी र सरकारी अस्पतालले आफ्नै फार्मेसी राख्नैपर्ने मन्त्रालयको गुणस्तर नियन्त्रण महाशाखा प्रमुख दीपेन्द्ररमण सिंहले बताए । उनले भने, निजीको आफ्नै फार्मेस भएनभएकोबारे हामीलाई जानकारी छैन । फार्मेसी नराख्नेको नवीकरण गर्दैनौं ।"
"ट्रकले दियो ११ सवारीलाई ठक्कर, एक जनाको मृत्यु","काठमाडौं (कास) थानकोटबाट कलंकीतर्फ आउँदै गरेको ना६ख २८७१ नम्बरको १० चक्के ट्रकले कलंकीस्थित ढुंगेअड्डामा ११ वटा सवारीलाई ठक्कर दिँदा एक जनाको मृत्यु भएको छ । दुर्घटनामा ११ जना घाइते भएका छन् । ठक्करबाट चितवन टाँडीका ३३ वर्षीय शमशेर गुरुङको मृत्यु भएको महानगरीय प्रहरी वृत्त कालीमाटीका डीएसपी रुगम कुँवरले बताए । बा७७प ८०२१, बा६१प २०२८, बा७३प ८०७३ नम्बरका तीन मोटरसाइकल र एउटा स्कुटरलाई ट्रकले ठक्कर दिएको थियो । यस्तै, बा१३च १२८४ को भ्यान, बा१५च ४५४३ को स्कोरपियो, बा२झ ३२१६ को सरकारी गाडी, बा१ज ८१४९ को ट्याक्सी, बा३ख २८८ को मिनिबस, लु१ख ९९५८ को सार्वजनिक बस र बा११च १०६६ नम्बरको कारलाई समेत ठक्कर दिँदै ट्रक अघि बढेको थियो । घाइतेमध्ये सात जनाको कलंकीस्थित सहिद मेमोरियल अस्पताल, तीन जनाको ट्रमा सेन्टर र एक जनाको नेसनल मेडिकल अस्पताल कलंकीमा उपचार भइरहेको छ । ट्रकसहित सर्लाही घर भएका २७ वर्षीय चालक वीरेन्द्र साहलाई महानगरीय प्रहरी वृत्त थानकोटले पक्राउ गरेको छ । चालकले बयानमा गाडी ब्रेक फेल भई अनियन्त्रित भएपछि नियन्त्रण गर्न नसकेको बताएका छन् । एउटा गाडीले यति धेरै सवारी साधन र मानवीय क्षति पुर्याएको मैले यसरी देखेको थिइनँ, डीएसपी कुँवरले भने, स्कुटरको चाहिँ स्वरूप नै बिग्रिएर नम्बर खुल्न सकेको छैन, क्षतिबारे अनुसन्धान गरिरहेका छौं ।"
बारुण यन्त्रको भवन निर्माणमा विवाद,"काठमाडौं (कास) हनुमान ढोका परिसरको जुद्ध बारुण यन्त्रको असुरक्षित भवन रेट्रोफिटिङ वा नयाँ बनाउने विवादले निर्माण अघि बढ्न सकेको छैन । काठमाडौं महानगरपालिकाले भूकम्पले क्षति भएको भवनलाई नयाँ बनाउनुपर्ने अडान राखेको छ । पुरातत्त्व विभागले भने यही भवनलाई रेट्रोफिट गरी भूकम्पप्रतिरोधी बनाउनुपर्ने प्रस्तावले भवनको पुनर्निर्माण हुन सकेको छैन । यी दुई कार्यालयबीच विवाद चर्केपछि राष्ट्रिय पुनर्निर्माण प्राधिकरणका प्रमुख कार्यकारी अधिकृत सुशील ज्ञवाली आइतबार जुद्ध बारुण यन्त्र भवनको अवलोकन गर्न पुगेका थिए । यसलाई रेट्रोफिटिङ गरेर संरक्षण गर्नुपर्छ भन्ने र अहिलेकै स्वरुपमा नयाँ संरचना बनाउनुपर्छ भन्ने धारणा पनि आएको छ, अध्ययनपछि ट्वीटमा उनले लेखेका छन, प्राविधिकहरूले अध्ययन गरी रिपोर्ट दिएपछि भवनको पुनर्निर्माण कि रेट्रोफिटिङ गर्ने भन्नेबारे टुंगो लगाउनेछौं ।ज्ञवालीका अनुसार अब काठमाडौं महानगरपालिका, पुरातत्त्व विभाग, राष्ट्रिय पुनर्निर्माण प्राधिकरणका एकएक प्रतिनिधि गरी तीन सदस्यीय समिति गठन गरिनेछ । प्रतिनिधि पठाउन सम्बन्धित कार्यालयलाई पत्राचार गरेका छौं, उनले भने, नाम पाउनसाथ समिति गठन गरेर समयसिमा तोकेर काम अघि बढाउँछौं ।दुई रोपनी दुई आना जग्गामा रहेको बारुण यन्त्र भवन भूकम्पको धक्काले चिरा परेको छ । ०७२ को भूकम्पमा भवन चर्केपछि अग्नि नियन्त्रकहरू एक वर्षसम्म टहरामा बसेर सेवा दिएको कार्यालय प्रमुख लीलाराज गाछामगरले बताए । जुद्ध बारुण यन्त्र काठमाडौं कार्यालयमा अग्नि नियन्त्रक मात्र ३१ जना छन् ।"
दुर्घटनामा तीन जनाको मृत्यु,"काठमाडौं (कास) ललितपुरको बालकुमारीमा सोमबार मोटरसाइकल सडक किनारको रेलिङमा ठोक्किँदा २ जनाको मृत्यु भएको छ । मृत्यु भएकाहरूमा काठमाडौं लाजिम्पाट बस्ने ३० वर्षीय दिवसकिशोर भट्टराई र पछाडि बस्ने ललिता राई छन् । ललितपुरको ग्वार्कोस्थित बी एन्ड बी अस्पतालमा उपचारका क्रममा दुवैको मृत्यु भएको प्रहरीले जनाएको छ । कोटेश्वरबाट ग्वार्कोतर्फ जाँदै गरेको बा ३८ प ८३५७ नम्बरको मोटरसाइकल आकाशेपुलनजिकैको रेलिङमा बिहान सवा ४ बजे ठोक्किएको थियो । यसैगरी, भक्तपुर नगरपालिका ९ च्यामासिंहमा आइतबार साँझ ट्रकको ठक्करबाट बालकको मृत्यु भएको प्रहरीले जनाएको । बा ३ क ३५८८ नम्बरको ट्रकले ठक्कर दिँदा कमलविनायकका ११ वर्षीय तिलक मकाजूको मृत्यु भएको हो ।"
सत्यमोहनलाई निःशुल्क उपचार,काठमाडौं (कास) ललितपुरको सानेपास्थित स्टार अस्पतालले इतिहासविद् तथा वाङ्मय शताब्दी पुरुष सत्यमोहन जोशीलाई सम्मान गर्दै अस्पतालका सम्पूर्ण सेवा निःशुल्क प्रदान गर्ने घोषणा गरेको छ । अस्पतालले नेपालमा गर्ने हरेक स्वास्थ्य शिविरका लागि रोटरी इन्टरनेसनलले सहयोग गर्ने सम्झौतासमेत गरेको छ । सम्झौतापत्रमा स्टारका तर्फबाट अस्पतालका अध्यक्ष किशोरकुमार महर्जन तथा प्रबन्ध निर्देशक डा शैल रुपाखेती र रोटरी इन्टरनेसनल डिस्ट्रिक्ट ३२९२ तर्फबाट डिस्ट्रिक्ट गभर्नर किरणलाल श्रेष्ठ र डिस्ट्रिक्ट गभर्नर इलेक्ट राजीव पोखरेलले हस्ताक्षर गरेका छन् ।
चार पक्राउ,"काठमाडौं (कास) प्रहरीले विभिन्न ठाउँबाट सरकारी कागजात किर्ते गरेको आरोपमा चार जनालाई पक्राउ गरेको छ । पक्राउ पर्नेमा बाजुरा घर भई कीर्तिपुर बस्ने रमेशबहादुर कटुवाल, प्रकाश कटुवाल, जनक कटुवाल र ललितपुर लगनखेल बस्ने शिरबाबु महर्जन छन् । ललितपुर महानगरपालिकाको लगनखेलस्थित एलपी छापाखानाबाट नक्कली छाप बनाउन प्रयोग हुने कम्प्युटर, पेनड्राईभ, डेन्डिल र प्रिन्ट स्ट्याम्पसमेत बरामद गरेको प्रहरीले जनाएको छ ।"
कर्मचारीलाई सम्मान,"काठमाडौं (कास) प्राविधिक शिक्षा तथा व्यावसायिक तालिम परिषद् (सीटीईभीटी) ले सोमबार ३२ औं वार्षिकोत्सवमा परिषद्का वर्षभरि गरेको कामका आधारमा सर्वोत्कृष्ट, उत्कृष्ट कर्मचारी र उत्कृष्ट नतिजा ल्याउने विद्यार्थीलाई सम्मान गरेको छ । यो परिषद्को गौर नर्सिङ इन्स्टिच्युटका शिक्षालय प्रमुख सीताकुमारी घर्ती मगर सर्वोत्कृष्ट भएकी छन् ।"
सत्ताउन्मादको आपत्तिजनक प्रवृत्ति,"सत्तारूढ दल नेकपा र यसको नेतृत्वमा रहेको सरकार दुवैका पछिल्ला गतिविधिले गैरजिम्मेवारीको सीमा नाघ्न थालेको छ । जनताले जे सोचून् या भनून्, हामीले जे गर्दा पनि हुन्छ भन्ने शैलीको दुई तिहाइ बहुमतको दम्भ यसबीचमा चौतर्फी रूपमा प्रकट हुँदै छ । त्यसलाई लिएर सार्वजनिक वृत्तमा सरकार र सत्तारूढ दलको व्यापक आलोचना पनि भइरहेको छ । तर, सत्तारूढ नेताहरू जनस्तरबाट उठेको आलोचना सुन्ने र सुध्रने होइन, अझै गलत प्रवृत्तिकै प्रतिरक्षा गर्ने ध्याउन्नमा देखिन्छन् । यो नेपाली लोकतन्त्रको विडम्बनामात्र होइन, जनताले आमनिर्वाचनमा विश्वास गरेर दिएको मतको दुरुपयोगसमेत हो । एक साताका तीनवटा घटना प्रवृत्तिलाई हेर्दा पनि यो निष्कर्ष निकाल्न सकिन्छ । आइतबार राजसी तामझाम प्रदर्शन गरेर प्रधानमन्त्री केपी शर्मा ओलीको जन्मदिन मनाइएको घटनालाई हेरौं । प्रधानमन्त्री ओलीले अन्य नागरिकसरह केक काटेर जन्मदिन मनाउनै हुन्न भन्ने हाम्रो आशय होइन, तर वामपन्थी प्रधानमन्त्रीको जन्मोत्सव हिजोका राजामहाराजाकै जस्तो भड्किलो र खर्चिलो देखिनुचाहिँ अशोभनीय छ । उनी बालुवाटार निवासमा केक काटेर हेलिकप्टर चढी आफ्नो जन्मथलो तेह्रथुमको आठराई पुगेका थिए दलबलसहित । त्यहाँ सार्वजनिक बिदा दिइएको, मन्त्री, नेता, कार्यकर्ता र सरकारी कर्मचारीको ठूलो भीड उपस्थित गराइएको, विद्यार्थीलाई जयजयकार गर्न गाउँगाउँबाट भेला पारिएको, सांस्कृतिक झाँकी प्रदर्शन गरिएको र झन्डै छ हजारलाई भोज खुवाइएको जुन बर्थडे विवरण सार्वजनिक भएको छ, त्यसले साम्यवादी आवरणको सामन्तवादलाई छताछुल्ल पारेको छ । प्रथमतः यो शैलीले प्रधानमन्त्री ओली आफैंले गत माघमा अनुमोदन गरेको पार्टीको आचारसंहिताको ठाडो उल्लंघन गरेको छ । त्यसमा उल्लिखित नेकपाका नेताकार्यकर्ताले जन्मदिन, व्रतबन्ध, पास्नीजस्ता कार्यक्रम तडकभडक नगरी घरपरिवारमा सीमित राखेर मनाउनुपर्ने प्रावधानको पार्टी अध्यक्षबाटै खिल्ली उडाइएको छ । प्रधानमन्त्रीको बर्थडे मनाउने नाममा सरकारी साधनस्रोतको पनि व्यापक दुरुपयोग भएको छ । तेह्रथुम पुर्याएर काटिएको १५ केजीको केकमा नेपालको नक्सा अंकित रहेको र त्यसलाई काटेर खुवाइएको दृश्य आफैंमा विवादास्पद बनेको छ । हेलिकप्टरमा त्यो केक बोकेर लैजाने काम यति समूहका अगुवा सोनाम शेर्पाले गरेको र प्रधानमन्त्रीले त्यसलाई सहर्ष स्विकारेको देखियो । नेपाल ट्रस्टमातहतका थुप्रै जग्गा र सम्पत्ति यति समूहलाई दिने क्रममा अनियमितता भएको खुलासा भइरहेका बेला प्रधानमन्त्रीले त्यही व्यापारिक समूहको सौजन्यमा पुगेको केक ग्रहण गर्दै यति प्रकरणमा जति विरोध भए पनि मलाई मतलब छैन भन्ने सन्देश प्रवाह गर्न चाहेका छन् । यो सन्देश निकै गम्भीर र आपत्तिजनक छ । गोकुल बाँस्कोटा प्रकरणमा त्यस्तै दृश्य देखियो । प्रधानमन्त्री ओलीको दाहिने हातसरह देखिएका निवर्तमान सञ्चारमन्त्री बाँस्कोटा भ्रष्टाचार प्रकरणमा परेर राजीनामा दिन बाध्य भए पनि प्रधानमन्त्रीले अझै उनको प्रतिरक्षा गर्न छाडेका छैनन् । ओलीले बाँस्कोटामाथि पार्टीबाट पनि छानबिन गर्नुपर्ने माग अस्वीकार गर्नुले त्यही देखाउँछ । बाँस्कोटा थुप्रै घोटालाहरूमा मुछिएका प्रसंग आइरहँदासमेत प्रधानमन्त्रीले उनको प्रतिरक्षा गरिरहनुले उनलाई कारबाहीबाट उन्मुक्ति दिन खोजेको सन्देश गएको छ । यदि त्यो सत्य हो भने हाम्रा निम्ति ठूलो विडम्बना हो ।सत्तासँगै सत्तारूढ दलमा पनि शक्तिउन्माद बढ्दै गएको छ । पार्टी उपाध्यक्ष वामदेव गौतमको निजी महत्त्वाकांक्षा पूरा गर्न संविधान नै संशोधन गर्ने भन्ने नेकपाको पछिल्लो कसरत आफैंमा असुहाउँदो र आपत्तिजनक छ । बर्दियाबाट चुनाव हारेका गौतमलाई राष्ट्रिय सभामा मनोनयन गरेर लैजाने भन्ने कुरा नै आफैंमा स्वाभाविक होइन । त्यसमाथि राष्ट्रिय सभाका सदस्य प्रधानमन्त्री बन्न नपाउने हालको संवैधानिक प्रावधान बदल्न संविधान संशोधनकै प्रयत्न थालिएको छ । यसका निम्ति अध्ययन गर्न नेकपा सचिवालयले वरिष्ठ नेता माधवकुमार नेपालको नेतृत्वमा बनाएको कार्यदल सुरुमै विवादमा परेको छ । तर यसका निम्ति कोसिस फेरि पनि हुनसक्छ । एक नेताविशेषलाई हेरेर मुलुकको संविधान नै संशोधन गर्ने मनसाय राखिएको हो भने त्यो लोकतान्त्रिक संविधानको सरासर अपमान हो । कुनै व्यक्तिको चाहनामा राष्ट्रको संविधानलाई कमजोर बनाउन पाइन्न । यति हेक्का पनि नेकपाका नेताहरूले राखेको देखिन्न । यो साँच्चै विडम्बनाको विषय हो । सबभन्दा ठूलो विडम्बनाचाहिँ नेकपा र नेकपा नेतृत्वको सरकारले देखाउन थालेको सत्ताउन्माद हो, जसमाथि तत्कालै लगाम जरुरी छ ।"
"स्वस्थ आलोचना, सार्थक रूपान्तरण","सरकार, आलोचनाको कारण बुझबीपी कोइरालाले प्रधानमन्त्री छँदा समीक्षा का सम्पादक मदनमणि दीक्षितलाई बोलाएर भन्नुभएछ, तपाईंले हरेक अंकमा मेरो सरकारका गल्तीकमजोरी केलाएर लेखिदिनुपर्यो । पत्रिकाले गरिदिने आलोचनाले आफू र आफ्नो सरकारलाई सच्चिन योगदान पुर्याउने बीपीको त्यो आदर्श आजको सरकारलाई दन्त्यकथा लाग्न सक्छ । तर कांग्रेसले आज प्रतिपक्षमा रहेको मितिमा पनि बीपीको त्यो आदर्श बमोजिम एकातर्फ आफ्नो आलोचनालाई स्वागत गर्नु छ भने, अर्कातर्फ फरक मत, स्वस्थ आलोचना, विरोध र व्यंग्य लोकतन्त्रका सौन्दर्य हुन् भनेर सत्तासीन नवलोकतन्त्रवादीहरूलाई बुझाउन सक्नु पनि छ ।वर्तमान सरकारले प्रश्न र आलोचनालाई असहिष्णु नजरले हेर्दै आएको छ । अरिंगाल भएर जाइलाग भन्ने आवेग या केही विधेयकमार्फत अभिव्यक्ति स्वतन्त्रता कुण्ठित गर्न खोजिएको प्रयत्नले बुझ्नुपर्छ, एक्काइसौं शताब्दीको नेपालमा राज्य या राजनीतिक दलसँग प्रश्नलाई छेकेर पुरातन रहिरहने सुविधा बिलकुलै छैन । विकल्प एक मात्र छ समयको स्वर सुन्ने, चिन्ने र बदलिने ।सोझै भन्ने हो भने, सरकारको विरोध व्यापक हुँदै जाँदा प्रतिपक्षलाई खुसी लाग्नुपर्ने हो । तर यति दुब्लो सोचले मुलुकको हित हुन्न । शासकीय अयोग्यतादेखि नीतिगत अस्पष्टता हुँदै सरकार सिंहदरबारभित्रै हराइरह्यो भने दुइटा खतरा हुन्छ । मुलुकको अमूल्य ५ वर्ष खेर जाने पहिलो खतरा । दोस्रो, सरकारप्रति बढ्ने वितृष्णालाई क्रमशः व्यवस्थाप्रतिकै वितृष्णाका रूपमा अतिरञ्जनापूर्वक व्याख्या गरिने खतरा । हाम्रो प्रधान चिन्ता यो हो ।राष्ट्रवादको हिजोको झङ्कृत आवाज कालापानीमा धुसा ओढेर जब घुर्न थाल्छ, तब प्रश्न उठ्छ नै । संविधानको मर्मविपरीतका विधेयकहरू मस्यौदा हुन थालेपछि तीव्र आलोचना हुन्छ नै । कांग्रेसकै पालामा सुरु परियोजनालाई मात्रै तामझामसँग रिबन काटेर दिन कटाउन थालेपछि तिम्रो परिकल्पनाको नयाँ परियोजनाचाहिँ खोइ ? भनी जनताले सोध्छन् नै । दुई वर्षभित्र गरिसक्ने भनेर घोषणापत्रमा लेखिएका कामको कन्तबिजोग जब देखिन्छ, तब भोट माग्ने क्षमता र काम गर्ने क्षमता को तुलना हुन्छ नै । भ्रष्टाचारीको मुखसम्म हेर्दिनँ भन्ने अभिव्यक्ति सुनेको देशले हामीलाई कति ? भनेर कमिसनको डिल गरेको मन्त्रीकै आवाज जब अडियोमा सुन्छ, तब त्यो हामी भित्र कोको पर्छन्, प्रधानमन्त्रीज्यू भनेर औंलो ठड्याउँछ नै । कम्युनिस्टतन्त्र कि कमिसनतन्त्र ? सोध्छ नै ।त्यसैले आलोचना किन भनेर जाइलाग्ने होइन, संयमपूर्वक कारण पर्गेल्नु जिम्मेवार सरकारको कर्तव्य हो भनेर कमरेडहरूले बुझ्नुपर्छ ।प्रतिपक्ष : समयले पर्खेको परिमार्जनसंसारभर सरकारको आलोचना कि काम गरेन भनेर हुन्छ कि गलत काम गर्यो भनेर हुन्छ । यी दुवै कारण दृश्यमा देखिएपछि कम्युनिस्ट पार्टीलाई दिइएको बहुमत दूरदर्शितापूर्ण भएन भनेर आमरूपमा महसुस हुन थाल्नु स्वाभाविक छ । यस्तो बेला लेखक, बुद्धिजीवी र अन्य व्यक्तित्वले प्रतिपक्षको आलोचनामा मुख्यतः दुइटा सन्दर्भ अघि सार्नुभएको छ । एक, सरकारलाई सच्याउन सक्ने गरी कांग्रेसको प्रतिपक्षी भूमिका प्रभावकारी भएन । दुई, बदलिएको चुनौती सामना गर्न सक्ने गरी संगठनमा बदलाव हुन सकेन । दुवै मतलाई गहिरोसँग आत्मसात् गर्न र अपेक्षित रूपमा सम्बोधन गर्न जरुरी छ ।आकारमा कांग्रेस संसदमा सानो भए पनि आवाजमा सानो छैन । संसदमा रहेका साथीहरू सरकारका जनविरोधी गतिविधि र संविधानको मर्मविपरीतका विधेयकप्रति सिंगो मुलुकको ध्यानाकर्षण गर्न निरन्तर सफल हुनुहुन्छ । तर हरेक मुद्दामा सडकमा ओर्लने या सदनदेखि सडकसम्म ध्वंस गरेर नागरिकले पाउने दुःखसँग प्रभावकारी प्रतिपक्षको प्रमाणपत्र साट्ने जनवादी जाँगर कांग्रेसले राखेन, राख्नु हुँदैन, राख्दैन । यद्यपि संसदभित्र र बाहिर दबाबको भूमिका बढाउन दिइएका सुझावहरू आभारपूर्वक आत्मसात् गरेर प्रस्तुतिमा शालीनता नगुमाई प्रखरता थप्न कांग्रेस लाग्नुपर्छ र लाग्नेछ नै ।संगठनात्मक विषयमा सार्वजनिक रूपले उठेका कतिपय प्रश्नलाई रूपान्तरणको संकल्प र कार्यान्वयनले मात्रै सम्बोधन गर्न सकिन्छ भन्ने तथ्यमा म प्रस्ट छु ।विधान परिमार्जन, स्थानीय संरचना समायोजन क्रम, जागरण अभियान, आन्तरिक प्रशिक्षण आदिले एक ढंगको गति बढ्ने तर फेरि केन्द्रमा उब्जने विवादले त्यसलाई असर पुग्ने क्रम चलिआएको छ । पार्टी नै धरापमा परेको सन्देश हामीले दियौं, जब केहीअघि केन्द्रीय समितिले विधानका पाँच धारा निलम्बन गर्यो । बाटामै क्रियाशील सदस्यता दिनुलाई नियतसम्म भनिदियौं । तर डेढ महिना विवादमा बिताएपछि तिनै पाँच निलम्बित धारालाई कमा, फुलस्टपसमेत नचलाई फेरि सर्वसम्मतिले निलम्बन गर्यौं । विवाद नै हुनु हुन्न भन्ने अपेक्षा शुभचिन्तकहरूको होइन । तर त्यो तर्कपूर्ण र परिणाममुखी होस् भन्ने भावनालाई कांग्रेस परिवारले बुझ्नुपर्छ ।भ्रातृ संस्थाहरू व्यवस्थित भएनन्, पार्टीका विभाग र कार्यसम्पादन समिति आदि बनेनन् भनेर स्वाभाविक रूपले उठेका प्रश्न कांग्रेस रूपान्तरणको खोजीसँग सम्बन्धित छन् । हरेक महाधिवेशन केवल सभापति को भन्नेमा केन्द्रित गर्ने अनि संगठन कसरी र कस्तो भनेर रणनीतिक योजना निर्माणमा गम्भीर बहस नगर्ने हो भने यस्तो व्यवस्थापकीय समस्या हामी भविष्यसम्म झेलिरहनेछौं । अतः रूपान्तरित कांग्रेस, समृद्ध देश को साझा संकल्प प्रधान रूपमा अघि सार्न जरुरी छ, व्यक्तिहरूका भौतिक उम्मेदवारी मात्र होइन ।प्रतिपक्षका रूपमा दुई वर्षको हाम्रो भूमिका हाम्रो नजरमा शालीन र जिम्मेवारीपूर्ण रहे पनि हामीले हाम्रो रूपान्तरण हाम्रो नजरलाई होइन, आलोचक, शुभचिन्तकहरूको विश्लेषणलाई केन्द्रमा राखेर खोज्नुपर्छ ।सांगठनिक गतिविधिमा तीव्रता र संसदीय भूमिकामा खरो प्रस्तुति आजको लोकतान्त्रिक अध्यायले कांग्रेससँग गरेका सीधा दुई अपेक्षा यिनै हुन् ।"
संविधानमाथिको प्रहार : कपटपूर्ण खेल,"गौतमका लागि संविधान संशोधन तयारी समाचार मुलुकको अन्धकार भविष्य र अनहोनीतर्फ उन्मुख भएको देखिन्छ । नेकपाका उपाध्यक्ष वामदेव गौतम पुराना नेता भएपनि २०७४ सालको प्रतिनिधिसभा निर्वाचनमा माओवादी केन्द्रसँग तालमेल हुँदापनि बर्दिया१ बाट लज्जास्पद पराजित भएको यथार्थ कतैबाट लुकेको छैन । सत्ता बाहिर छट्पटाइरहेका गौतमलाई नेकपाको विधान विपरीत अध्यक्ष पुष्पकमल दाहालको जोडबलमा उपाध्यक्ष बनाइँदा कानुनविद् र राजनीतिक वृत्तमा खुल्दुली मच्चिएको थियो । संसदमा निर्वाचित भई माथि पुग्ने उनको सपना कुनै हालतमा पूरा नहुने भएपछि अब दाहालकै समर्थनमा पहिले राष्ट्रियसभाको सदस्य बन्ने अनि त्यसको आधारमा संविधाननै संशोधन गरेर प्रधानमन्त्री भइछाड्ने गौतमको महत्त्वाकांक्षा छ । यसले राजनीतिमा नयाँ हलचल थपिदिएको छ । र, यसैका कारण कानुनविद् एवं सर्वसाधारण दुःखित छन् । संविधानको व्यवस्था अनुसार राष्ट्रियसभा सदस्य बन्न या त प्रदेश सांसद, स्थानीय तहका प्रमुखउपप्रमुखको मतबाट निर्वाचित हुनुपर्ने अथवा राष्ट्रपतिबाट मनोनयन हुनसक्ने प्रावधान छ । प्रदेश एवं स्थानीय तहबाट आफू निर्वाचित हुने भरोसा नभएपछि गौतमको जोड राष्ट्रपतिबाट मनोनयन हुनेमा रहेको छ । प्रधानमन्त्री बन्ने गौतमको महत्त्वाकांक्षा पूरा गर्न अध्यक्ष दाहालले संविधान संशोधनका लागि कार्यदल बनाउने प्रस्तावअघि सारेका छन्, जसलाई प्रधानमन्त्री ओलीले पनि नकार्नसकेका छैनन् । स्मरण रहोस्, गतपुस ७ गतेको मन्त्रिपरिषद् बैठकमा तत्कालीन उपप्रधानमन्त्री उपेन्द्र यादवले जनहितका लागि संविधान संशोधनको प्रस्ताव राख्दा प्रधानमन्त्रीले सिधै संविधान दोबाटोमा राखेको मादल होइन, जसले जसरी जतिखेर मन लाग्छ, बजाओस् भनेका थिए । अब आएर शीर्ष नेतृत्वको मिलेमतोमा व्यक्तिगत स्वार्थ हेरेर कपटपूर्ण खेल खेल्न सुहाउँछ र ? यसले नेकपाकै ओज र इज्जत घट्छ कि घट्दैन ? भुवनेश्वर शर्मा, चन्द्रागिरि, काठमाडौं संविधान संशोधनको सर्त राखेर ओली नेतृत्वको सरकारमा सहभागी भएको तत्कालीन मधेसी जनअधिकार फोरम समाजवादी पार्टीमा परिणत भइसकेको छ । उपेन्द्र यादवले संविधान संशोधनको प्रस्ताव मन्त्रिपरिषद्को बैठकमा प्रस्तुत गर्दा ओलीले ठाडै गैरजिम्वेवारपूर्ण तरिकाले टुक्का सुनाए । जुन तपाईंहामी सबैलाई थाहा छ । संविधान असंशोधनीय हुँदै होइन । तर संशोधनीय हो भन्दैमा हरेक दल र व्यक्तिको अनावश्यक चाहना अनुसार संशोधन गर्दै जान सकिँदैन । यस सन्दर्भमा गौतमका लागि गर्न लागिएको संविधान संशोधनभन्दा समाजवादी पार्टीले भने बमोजिम संविधान संशोधनको आवश्यकता बढी छ । मधेशी जनताको पक्षमा संविधान संशोधन गर्न खोज्दानहुने अनि आज एउटा व्यक्तिको व्यक्तिगत स्वार्थ पूरा गर्न सरकारले के गर्न खोजेको हो ? भन्ने प्रश्न गम्भीर छलफलको विषय बनेको छ । सुजन देवकोटा, पालुङटार४, गोरखा संविधान संशोधन गरेर भए पनि प्रधानमन्त्री बन्ने हुनुभएकोमा वामदेवलाई बधाई छ । एक व्यक्तिलाई प्रधानमन्त्री बनाउन लोकतान्त्रिक व्यवस्था नै धरापमा परेकोमा झन् बधाई । प्रधानमन्त्रीको जन्मदिनको अवसरमा संविधान संशोधन कार्यदल बन्यो । अर्का अध्यक्ष पुष्पकमल दाहालको जन्मदिन पारेर संविधान संशोधन होस् । अनि आफ्नै जन्मदिनको छेकोमा गौतम प्रधानमन्त्री बनुन् । पहिले पनि प्रधानमन्त्री ओलीले गत असार २६ गते गौतमको जन्मदिन पारेर उनलाई पार्टी उपाध्यक्ष पद अफर गरेका थिए । एकपटक पुनः बधाई । वीरेन्द्र निरौला, विराटनगर"
प्रधानमन्त्रीको खल्लो जन्मोत्सव,"नियतै खराब पक्कै होइन, तर अति राष्ट्रवादी देखिने चक्करमा ठक्कर भने ठूलै लाग्यो । सार्वजनिक जीवनमा रहनेहरूले आफ्ना क्रियाकलापले दिने सन्देशबारे सोच्नैपर्छ । ठ्याक्क देशको नक्सामा प्रधानमन्त्रीले छुरी चलाउँदा अरूले ताली बजाएको दृश्य पक्कै असहज हुन्छ भन्ने कल्पना र सल्लाह सामान्य मान्छेले दिनसक्दो हो । तर ओलीलाई एकपल्ट लागेपछि लाग्योलाग्यो । यसमा सल्लाहकारलाई दोष दिनु पनि अर्थहीन छ । केक काट्ने त आखिर आफैंले हो । केक काटिरहेको एउटा धमिलो फोटो देख्दा त सिङ्गो देशलाई असजिलो लागेको छ । आफैले आँखै अगाडि केक काट्दा ओलीलाई सहज नै लागेपछि सल्लाहकारको के दोष ? केकभन्दा पनि आफैले बनाएको आचारसंहिता र कानुनको धज्जी उड्नेगरी आयोजना भएको राजसी कार्यक्रमले प्रधानमन्त्रीको जन्मदिन खल्लो बनेजस्तो लाग्यो । अलिकति नमिठो त सार्वजनिक बिदाले बनाएकै थियो ।आँगनमा सुकुल या गुन्द्री बिछ्याएर त्यहाँको वास्तविक जीवन र संस्कार जस्तो छ, त्यस्तै रंग र शैलीमा मनाएको भए जन्मदिन उदाहरणीय बन्ने थियो । पिउने पानी बोक्न आधा घन्टा पैदल हिँड्नुपर्ने ठाउँमा हेलिकप्टरबाट केक बोकेर पुगेपछि भोलि सामन्तवाद विरुद्ध लड्ने भाषण गर्दा सामन्तवादको उदाहरण के भनेर दिने ? नारायण गाउँले, बेलायतजन्मदिनको शुभकामना छ, प्रधानमन्त्रीज्यू । तर यस्तो भव्य जन्मदिनको होला भन्ने अपेक्षा हामीले गरेका थिएनौं । जन्मदिनमनाउँदा तपाईंलाई खुसी लाग्यो होला, तर जनताको मन अशान्त भयो, तामझाम देखेर । जुन आवश्यक थिएन । नागरिकलाई पनि खुसी पार्नसकेमात्र तपाईंको जन्मदिनले खास अर्थ राख्छ । विनोद पौडेल, नमोबुद्ध नपा, काभ्रेपलाञ्चोकप्रधानमन्त्रीले जन्मदिन मनाउँदै गर्दाकोनेपालकै नक्सा भएको केक किन काट्नुपर्यो ? यस्तो केक काट्ने पहिलो व्यक्ति सायद उनी नै पो हुन् कि ? सामाजिक सञ्जालमा उनले केट काटिरहेको फोटोले नकारात्मक प्रभाव पार्यो ।जम्मदिनको सुखद उपलक्ष्यमा राम्रो प्रचार हुने खालको काम गरेको भए वेश हुन्थ्यो । कार्यकारी प्रमुखले काट्ने केकले बरु देशलाई एकताको सन्देश दिने खालको हुनुपर्थ्यो । भ्रष्टाचारलाई केकको रूप मानेर काटेको भए हुने नि । उनलाई केक काट्न सल्लाह दिने र आफन्तहरू पनि यसमा दोषी छन् । केपी अधिकारी, भैंसेपाटी, ललितपुर"
ट्रम्पको गुजरात भ्रमण,"अमेरिकी राष्ट्रपति डोनाल्ड ट्रम्पको फेब्रुअरी २४ र २५ को भारत भ्रमण गुजरात विमानस्थलबाट सुरु भई ताजमहल अवलोकन गर्दै दिल्लीमा समापन हुँदैछ । अमेरिकामा यसै वर्षको अन्त्यमा हुने राष्ट्रपति चुनावको परिवेशमा यो भ्रमण हुनलागेको हो । अमेरिका बस्ने आप्रवासी भारतीयहरूको मत पनि अहिले निकै बलियो स्थितिमा छ । त्यसैले चुवानअघि ट्रम्प भारत आएका हुन् । चीनको विश्वब्यापी प्रभावलाई कम गर्ने अर्को उद्देश्य हुन सक्छ । यसपाली ट्रम्पले भारतमा उठिरहेको धार्मिक स्वतन्त्रतामाथि पनि टिप्पणी गर्ने हल्ला छ । यो त्यही अमेरिका हो, जसले गुजरातमा भएको हिन्दुमुसलमान दंगाको मुख्यकर्ता तत्कालीन मुख्यमन्त्री नरेन्द्र मोदीलाई अमेरिका जान भिसा दिएको थिएन । त्यो दंगामा लगभग २ हजार मानिसको मृत्यु भएको थियो । आज अमेरिकी राष्ट्रपति उही मोदीले गुजरातमा ओछ्याएको रेड कार्पेटमा हिँड्न राजी छन् । गोपाल देवकोटा, गोकर्णेश्वर, जोरपाटी"
फूल चोर्ने बाँदर,"कान्तिपुरमा प्रकाशित फूल चोर्न लुछाचुँडी समाचार पढ्दा लाज लागेको छ । भक्तजन तथा पर्यटकका लागि सजाइएका फूलहरू भोलिपल्ट नै लुछाचुँडी गरेको देख्दा खिन्न भएँ । फूल र गमला बाँदरले भन्दा मानिसले बिगारे । पशुपति क्षेत्र विकास कोषबाट खटिएकी सुरक्षाकर्मीले फूल चोर्दै गरेका हातहरूमा लठ्ठीले पिट्दासमेत चोर्न छाडेनन् । मन्दिर क्षेत्रको फूलसमेत चोर्ने जनताबाट कस्तो सन्देश जान्छ ? पशुपति विकास कोषले पशुपतिनाथको वरिपरि सुरक्षा दिनुपर्छ कि पर्दैन ? यस्तो व्यवहार गर्नेलाई पशुपति विकास कोषले कडा कारबाही गर्छ त ? विकास कोषका सदस्य सचिवले फेसबुकमा स्टाटसमात्र लेख्ने कि यी प्रश्नहरूको हल पनि खोज्ने ? पशुपतिनाथले सद्बुद्धि दिउन् । गंगाराज अर्याल, अर्घाखाँची"
काण्डैकाण्डमा सरकार,"आफू पनि भ्रष्टाचार नगर्ने र भ्रष्टाचार गर्नेको मुख पनि नहेर्ने भन्दै दृढतापूर्वक अगाडि रहेको जस्तो देखिने केपी शर्मा ओली सरकारलाई भ्रष्टाचार रोक्न निकै मुस्किल पर्ने अवस्था देखिँदैछ । भ्रष्टाचारविरुद्ध कडा नीति अख्तियार गर्ने र मुलुकलाई समृद्धिको मार्गमा लैजाने अठोट गरेका ओलीका दुईवर्षे कार्यकाल पूरा गर्दैगर्दा विभिन्न काण्डमा घेरिएको छ । निर्मला हत्याकाण्ड, ३३ किलो सुनकाण्ड, ललिता निवास जग्गा काण्ड, नेपाल ट्रष्टकाण्ड हुँदै पछिल्लोपटक बाँस्कोटा अडियो काण्डसम्म आइपुगेको छ । यिनै काण्डहरूले ओली सरकारलाई धक्का दिएको छ । आफ्नै पार्टीका नेताहरूलाई नै भ्रष्टाचारका आरोप लाग्न थालेपछि ओली सरकार अप्ठ्यारोमा पर्ने आंँकलन गर्न थालिएको छ । विश्वास गरेर घरमा राखेका बाँस्कोटाले द्रव्यमोहमा परेर ओलीको तुलो नै भाँचिदिए । यसले ओलीलाई आघात पुगेको छ । नेता तथा मन्त्री आफै पैसाको मोहमा डुबेर ठूलठूला भ्रष्टाचार र कमिसनमा फँस्दै गए भने राज्यको विकास कसरी होला ? अहिले व्यक्तिको हितको विषयलाई महत्त्व दिनुभन्दा पनि मुलुक हितको विषयलाई महत्त्व दिने पद्धतिको विकास राजनीतिक वृत्तमा आवश्यक छ । गोविन्द विक, कपन, काठमाडौं"
नयाँ राजाको शुभजन्मोत्सव,"झन्डाले बाँधिएको राष्ट्रवादनेपालको नक्साअंकित केक काटेर खाएको दृश्य देखेर आक्रोशित भएको नेपाली राष्ट्रवाद (टेरिटोरियल नेसनालिजम) का आँखा खासमा राष्ट्रिय झन्डाको पट्टीले अझै बाँधिएका छन् । यसैले यस्ता राष्ट्रवादीले देशभित्रको उत्पीडन, शोषण र दोहनलाई हेर्दैनन्, देश, राष्ट्र, संविधानका नाममा स्वदेशीहरू मारिँंदा पनि देख्दैनन् । राष्ट्रिय झन्डाले छोपेर शासक वर्गका आसेपासे साहूहरूका लागि मात्रै सुख, समृद्धि र समाजवाद सुनिश्चित गरिँदा पनि कोही आन्दोलित हुँदैनन् । जन्मोत्सवका नाममा भएको राजनीतिक नौटंकीले राष्ट्रवादीहरूसामु हामीले नै निर्वाचित गरेका प्रधानमन्त्रीको छुच्चो बोली, थोत्रा उखानटुक्का, हवाइ सपनासँगै तुहिएका वाचावचन र खेर गएका दुई वर्षको कालखण्डलाई उजागर गरेको छ । अब राष्ट्रिय झन्डाले बाँधिएका आँखा खोलेर हेर्न सकिएमा प्रस्टै देखिनेछ सुख, समृद्धि र समाजवादको नाराको बलमा प्रधानमन्त्री भएका एक पार्टीका नेता कसरी सर्वसत्तावादी हुँदै छन् ? लोकतान्त्रिक गणतन्त्रलाई गणतान्त्रिक पञ्चायतमा फेर्ने सर्वसत्तावादविरुद्ध राजनीतिकसांस्कृतिक प्रतिरोध गरिएन भने शाही झूतले शासन सुदृढ गर्नेछ ।ट्वीटर :"
कोरोनाको पाठ सबल पशु स्वास्थ्य,"कोरोना भाइरसको महामारीले राष्ट्रिय स्वास्थ्यसेवा प्रणाली हरबखत नयांँ चुनौतीको सामना गर्न तम्तयार रहनुपर्छ भन्ने यथार्थलाई फेरि प्रमाणित गरिदिएको छ । यो लेख लेख्दासम्म कोरोना भाइरसको संक्रमणका कारण विश्वभरि १,७७६ व्यक्तिको मृत्यु भैसकेको छ भने ७१,४४९ जना बिरामी परेका छन् । यसको अर्थ संक्रमितमध्ये २४८ प्रतिशत मानिसको मृत्यु भइरहेको छ । अर्थात्, संक्रमित हरेक १०० जनामध्ये दुईदेखि तीन जनासम्मको मृत्यु हुन्छ भने ९७९८ जना संक्रमितहरू निको हुन्छन् । अहिलेको कोरोनाजस्तै विश्वभर जति पनि संक्रामक रोग छन्, तीमध्ये ६० प्रतिशतभन्दा बढीको उत्पत्ति वन्यजन्तु वा घरपालुवा पशुपक्षीमा भएको मानिन्छ । केही दशकयता देखिएका नयांँ संक्रमणमध्ये त ७५ प्रतिशत रोग पशुपक्षीमा उत्पत्ति भएको देखिन्छ । अर्थात्, हरेक नयांँ ४ संक्रामक रोगमध्ये ३ वटा कुनै न कुनै हिसाबबाट पशुपक्षीबाट आएको देखिन्छ । बर्डफ्लु, विगतमा मलेसियाबाट फैलिएको निफा जुन अहिले भारत र बंगलादेशमा बेलाबेला देखिन्छ, पश्चिम अफ्रिकामा महामारीको रूप लिएको इबोला आदि केही पछिल्ला उदाहरण हुन् । रोग अनुसार कारण फरक हुने भए पनि आमरूपमा यसरी पशुपक्षीका रोगहरू मानिसमा फड्को मार्नुमा वन विनाश, जंगली वन्यजन्तुको अवैध कारोबार र खाद्यका रूपमा प्रयोग, जंगली जनावर, घरपालुवा र मानिसहरूबीच बढ्दो निकटता, जलवायु परिवर्तनको प्रभाव आदि कारक छन् । त्यस्तो संक्रमण एक ठाउंँमा देखिएपछि छिटो विश्वव्यापी भइहाल्नुमा चाहिँ जनसंख्याको वृद्धि र सहरीकरणका कारण उच्च जनघनत्व, यातायात सञ्जालका कारण विश्व नै एक गाउँंमा परिणत हुनु र विश्वव्यापी बढ्दो व्यापार आदिले भूमिका खेलेका छन् । संक्रामक रोगहरू पशुपक्षीकै तहमा पत्ता लगाएर नियन्त्रण गर्नसके आर्थिक रूपले धेरै मितव्ययी हुन्छ र पैसामा तुलना गर्न नसकिने मानवीय क्षतिलाई पनि टार्न सकिन्छ । यसका लागि पशु स्वास्थ्यसेवा बलियो बनाउन जरुरी हुन्छ । त्यसो हुने हो भने कोरोनाजस्ता संक्रामक सम्भावना भएका नयांँ कीटाणुहरूलाई महामारीको रूप लिनुअघि नै नियन्त्रणमा लिन सकिने सम्भावना उच्च हुन्छ । हालै मन्त्रिपरिषदले पास गरेको स्वास्थ्य रणनीति२०७६ को प्रभावकारी कार्यान्वयन गर्न सके पशु र मानिसबीच सर्ने जुनोटिक रोगहरू र विश्वव्यापी रूपमा नयांँ जनस्वास्थ्य चुनौती बनेको एन्टिबायोटिक प्रतिरोधको समस्यालाई न्यून गर्न सकिन्थ्यो । एकातिर जनस्वास्थ्यलाई असर गर्ने कोरोना, बर्डफ्लु, पट्के, टीबी, ब्रुसेलोसिस जस्ता रोगहरू छन्, जसले ठूलो आर्थिक क्षतिसमेत गराउँंछन्Ù अर्कातिर पशुपक्षीमा मात्र सीमित आर्थिक रूपले महत्त्वपूर्ण रोग छन् । पशुपक्षीमा लाग्ने विभिन्न रोगका कारण कृषकहरूले पशुपालनबाट अपेक्षित लाभ लिन सकेका छैनन् नै, कहिलेकाहीँ त ठूलै क्षति पनि ब्यहोर्नुपरेको छ । नेपालमा प्रमुख रूपमा खोरेत, भ्यागुते, चरचरे, पीपीआर, बंगुरको हैजा, रानीखेत, गम्बरोजस्ता पशुपक्षीका रोगहरूले वर्षेनि अर्बौंको क्षति पुर्याइरहेको सहजै अनुमान गर्न सकिन्छ । तर यस्ता रोगले पुर्याइरहेको सामाजिकआर्थिक क्षतिको वैज्ञानिक अध्ययन नहुँंदा क्षतिको वास्तविक यकिन गर्न सकिएको छैन । सुदृढ पशु स्वास्थ्य संरचनाका माध्यमबाट यस्ता क्षतिहरू न्यून गर्न सकिन्छ । नेपालको कुल गार्हस्थ्य उत्पादनमा पशुपालन क्षेत्रको करिब १२ प्रतिशत योगदान छ । पशुपालन नेपाली जीवन पद्धतिको अभिन्न अंग हो, जसले लाखौंलाई प्रत्यक्ष रोजगारीसमेत दिइरहेको छ । त्यसकारण पनि पशुपालन र पशु स्वास्थ्य नेपालको प्राथमिकतामा पर्नुपर्छ । भारत सरकारले यो वर्षको बजेट भाषणमा सन् २०२५ सम्म खोरेत, पीपीआर र ब्रुसेलोसिस रोग भारतबाट उन्मूलन गर्ने लक्ष्य राखेको छ । विश्व पशु स्वास्थ्य संगठन र विश्व कृषि तथा खाद्य संगठनले २०३० सम्म विश्वबाटै पीपीआर उन्मूलन गर्ने लक्ष्य राखेको छ भने, खोरेतबाट हुने क्षतिलाई पनि सकेसम्म घटाउने रणनीति सार्वजनिक गरेको छ । यस्ता रोगहरू विश्व व्यापारसँग समेत जोडिने हुँंदा नियन्त्रण गर्न अत्यावश्यक हुन्छ । नेपालले पनि, सीमित स्रोतसाधनका बावजुद विगतमा गाईभैंसीको हैजा भनिने गौंगोटी रोग उन्मूलन गरेको गौरवमय इतिहास भएको हुंँदा त्यसरी नै पीपीआरसमेत उन्मूलन गर्ने ल्याकत निश्चय नै राख्छ । त्यसै गरी २०३० सम्म रेबिजबाट हुने मानवमृत्युलाई शून्यमा झार्ने विश्वव्यापी लक्ष्य छ । तर रेबिज रोगबाट वर्षेनि दर्जनौं नेपालीको अकाल मृत्यु हुने गरेको छ, जबकि कुकुरमा रेबिजविरुद्ध खोप लगाए यसबाट हुने मानवमृत्युलाई ९५ प्रतिशतभन्दा बढी घटाउन सकिन्छ । त्यसैले नेपालमा पनि रेबिजको प्रभावकारी नियन्त्रणका लागि घरपालुवा र सामुदायिक कुकुरहरूमा खोप लगाउने अभियान चलाउनुपर्छ । नयांँ शासकीय स्वरूपसँगै तीन तहमा सरकार बनेपछि पशु स्वास्थ्य सूचना प्रणालीमा केही अन्योल देखिएको छ । यसका कारण पशु रोग रिपोर्टिङमा समस्या आएको छ, जसले गर्दा पशु रोग तथ्यांक प्रणाली चुस्त हुन सकेको छैन । स्वास्थ्यसेवामा पनि यही समस्या छ । नीतिनिर्माणमा अत्यावश्यक राष्ट्रिय तथ्यांक निर्माणमा तीनै तहका सरकारबीच संविधानको परिकल्पना बमोजिम सहकार्य र समन्वयको आवश्यकता छ । संघीय सरकारले यसमा नेतृत्वदायी भूमिका खेल्न ढिलो गर्न हुंँदैन । अर्कातिर, नयांँ चुनौतीहरूको सामना गर्न सक्ने गुणस्तरीय जनशक्तिको चर्को अभाव छ । यो कुराको चुरो पहिल्याउंँदै जांँदा विश्वविद्यालयसम्म पुगिन्छ । यसका लागि कृषि अध्यापन गर्ने विश्वविद्यालयहरूले गुणात्मक फड्को मार्नैपर्छ र गुणस्तरीय जनशक्ति उत्पादन गरी बजारमा पठाउन सक्नुपर्छ । विश्वविद्यालयहरू अहिलेकै गतिमा चलिरहने हो भने उत्पादित जनशक्तिले कृषिका आधुनिक चुनौतीको सामना गर्न सक्नेमा शंका छ । गुणस्तरीय फ्याकल्टी चयन प्रणाली स्थापित नभई यसमा सुधारको गुन्जायस छैन । अहिले स्थिर सरकार रहेको र केही गरौं भन्ने कृषिमन्त्री पनि भएका बेला पशु स्वास्थ्यलाई प्राथमिकतामा राख्न सके यसले एकातिर पशु रोगहरूको नियन्त्रणमार्फत गरिब किसानको जीवनस्तर उकास्न सहयोग गर्थ्यो भने, अर्कातिर मूल स्रोतमै रोग पत्ता लगाई कम स्रोतसाधनमा जनस्वास्थ्यमा हुने सम्भावित क्षति टार्न वा घटाउन सकिन्थ्यो । स्वास्थ्य रणनीति कार्यान्वयन गर्ने उपयुक्त मौका पनि हो यो । पशु चिकित्सक कार्की इपिडेमियोलोजी विषयमा विद्यावारिधि हुन् ।"
पाठ्यपुस्तकमा यौनिक तथा लैंगिक अल्पसंख्यक,"केही समयअघि साथीहरूसँगको भेटघाटमा यौनिक तथा लैंगिक अल्पसंख्यक समुदायको प्रसंग उठ्दा एक मित्रले टिप्पणी गर्नुभयो, म आफ्नो परिवारमा तेस्रोलिंगी सदस्यको परिकल्पनै गर्न सक्दिनँ । महिला अभियन्ताकै मुखबाट यस्तो कुरा सुन्दा म छक्क परेँ, दुःख पनि लाग्यो । शिक्षित भन्नेहरूले पनि छोरीहरू मात्र भएका दम्पतीलाई छोरा जन्माउन दिएको सुझाव हामीले प्रायः सुन्दै आएकै छौं । समाज परिवर्तनको संवाहकले नै यौनिक तथा लैंगिक सवालमा स्वयंलाई परिष्कृत गर्न नसक्नुको एउटा कारण हो पितृसत्तात्मक शिक्षा व्यवस्थाले विद्यमान इन्टर्नलाइज्ड सोच बदल्नभन्दा स्थापित गराउन बल दिनु ।विद्यालय स्तरमा लिङ्ग निर्धारण प्रक्रिया, लैंगिक झुकाव र समाजको दायित्वजस्ता विषयमा पर्याप्त छलफल नहुँदा व्यक्तिविशेषले केसम्म भोग्नुपर्छ भन्ने तथ्य मैले चिनेका एक युवकको घटनाले प्रस्ट्याउँछ । केटीको जस्तो गुण र व्यवहार रहेको भन्दै किशोरावस्थामै उनको विवाह भएछ । करिब आठ वर्षको दाम्पत्य जीवनमा, अनेक औषधोपचारका बावजुद सन्तान हुन नसकेपछि रहस्योद्घाटन भएछ उनीहरूबीच यौन सम्पर्क नै हुन सकेको रहेनछ । ती युवक अझै आफ्नो यौनिक र लैंगिक पहिचानको निर्क्योल गरिनसकेको अवस्थामा रहेछन् । परिवार र समाजले उनीहरूबाट सन्तानको अपेक्षा गरेको गर्यै गरेपछि मात्र यो तथ्य बाहिरियो । परिवार र समाजले थोपरेको लैंगिक भूमिका निर्वाह गर्दैगर्दा भोग्नुपरेका तनाव सम्बन्धित व्यक्तिबाहेक अन्यले महसुस गर्न सक्लान् ?यौनिक तथा लैंगिक अल्पसंख्यकलाई संविधानले सम्बोधन गरे पनि सामान्यतया हाम्रो समाजले स्त्री र पुरुषको अस्तित्वलाई मात्र स्विकार्छ । तसर्थ यी दुईबीचको विवाह, सन्तान र सन्तानमा पनि छोराको चाहना हाम्रो समाजका केही आधारभूत अपेक्षा हुन्, जसलाई परिपूर्ति गर्न नसक्दा समाजशास्त्रीय भाषामा ती व्यक्तिहरू विचलित (डिभिएन्ट) कहलिन्छन् । भविष्यका कर्णधार भनिनेहरूलाई नै यस्ता सवालहरू बुझाउन नसक्दा शिक्षाको समयानुकूल सामाजिकीकरणको कार्य विफल भएको छ । किनकि हालको एकरूपीय शिक्षा व्यवस्थामा यौनिक अल्पसंख्यकका सवालहरूलाई ठाँवै दिइएको छैन । परम्परागत लैंगिक पहिचानबारे मात्र ज्ञान दिने शिक्षा प्रणालीका कारण फरक लैंगिक पहिचानका बालबालिकाले एकातर्फ मनोवैज्ञानिक पीडा सहनुपरेको हुन्छ भने, अर्कातर्फ सहपाठी र कहिलेकाहीं शिक्षकबाटै अपहेलित हुनुपरेको छ । साँचो अर्थको समावेशी शिक्षा प्रणालीमार्फत यस्ता लैंगिक सवालहरूलाई सम्बोधन गरिहाल्नुको विकल्प छैन ।मानवशास्त्रमा प्रकृति (वंशाणु) वा पालनपोषण (सामाजिकता) मध्ये कुनले मानवजातिको व्यवहार, सोचविचार आदिलाई बढी प्रभाव पार्छ भन्ने बहस पुरानो हो । जैविक मानवशास्त्रीहरूका अनुसार, सन्तानको भौतिक र जैविक गुणहरू (छाला, कपाल आदिको रङ तथा उचाइ) मा बाबुआमाका गुणहरूको प्रभाव हुन्छ । कतिपय अवस्थामा सन्ततिहरूमा बाबुआमाको रोग पनि सर्ने गर्छ । तथापि प्रत्येक शुक्रकीट र अण्डले पृथक् गुण बोक्ने हुँदा गर्भधारणका बेला आनुवंशिक पुनःसंयोजन (जेनेटिक रिकम्बिनेसन) का कारण एकै बाबुआमाबाट जन्मेका सन्तानहरूमा पनि प्रशस्त जैविक असमानता हुन सक्छन् ।गर्भधारणका बेला मायोसिस भनिने कोष विभाजनका क्रममा बाबु र आमाका २३ जोडी क्रोमोजोमबाट आधाआधा गरी २३ जोडीको क्रोमोजोमसहित भ्रूण बन्छ । लिङ्ग निर्धारक क्रोमोजोम पुरुषसँग मात्र हुने भए पनि कसैको चाहना बमोजिम यो सम्भव भने हुँदैन । छोरो जन्मेन भनेर महिलालाई दोष लगाउनु र हिंसा गर्नुचाहिँ महिलामाथिको नियन्त्रणका लागि पुरुषसिर्जित मिथ्या बहाना मात्र हो । सन्तानको असल व्यवहारको स्वामित्व बाबु र खराब व्यवहारको श्रेय आमालाई दिने पितृसत्तात्मक राजनीतिले सन्तानमा बाबुआमा दुवैका गुण सर्ने गर्छन् भन्ने तथ्यलाई बेवास्ता गर्दै आएको छ । हाम्रो समाजले पनि यौनिक अल्पसंख्यकमा पर्ने सन्तान पनि बाबुआमाका जिनहरूको मिलनबाटै जन्मेको हो भन्ने नबुझे जस्तो गर्दै आएको छ ।यौनिक अल्पसंख्यक विभिन्न खाले हुन्छन्, जसलाई अंग्रेजीमा एलजीबीटीआई (लेस्बियन, गे, बाइसेक्सुअल, ट्रान्स जेन्डर र इन्टर सेक्स) का माध्यमले बुझाइन्छ । कुनै महिला महिलाप्रति मात्रै आकर्षित हुन्छे भने ऊ लेस्बियन (महिला समलिंगी) हो । पुरुषसँग मात्रै आकर्षित हुने पुरुष गे (पुरुष समलिंगी) हो । महिला र पुरुष दुवैतर्फ आकर्षित हुने व्यक्तिलाई बाइसेक्सुअल (द्विलिंगी) भनिन्छ । पुरुष गुप्तांगसहित जन्मेको तर आफूलाई महिला अनुभूति गर्ने वा महिला जानेन्द्रियसाथ जन्मे पनि आफू पुरुष रहेको ठान्ने व्यक्ति ट्रान्स जेन्डर (तेस्रोलिंगी) हो । लिङ्ग परिवर्तनपछि ट्रान्स जेन्डर लाई ट्रान्स सेक्सुअल भन्ने गरिन्छ । महिला र पुरुष दुवैको जननेन्द्रिय लिएर जन्मेको व्यक्ति इन्टर सेक्स (अन्तरलिंगी) हो । कतैकतै एलजीबीटीक्यु पनि प्रयोग हुन्छ, जसमा क्यु को अर्थ हुन्छ कोय वा क्वेस्चनिङ । विभिन्न यौनिक तथा लैंगिक अल्पसंख्यकलाई समग्रमा बुझाउन पनि कोय को प्रयोग हुन्छ । क्वेस्चनिङ को आशय लिङ्ग पहिचान गर्न नसकेको अवस्थाको व्यक्ति भन्ने हुन्छ ।अन्तर्राष्ट्रिय स्तरमै एलजीबीहरूको यौनिकता सामाजिक या वंशानुगत के हो भन्ने प्राज्ञिक बहसले अझै बिट मार्न सकेको छैन । भविष्यमा अरू अध्ययन र प्रमाणले थप पुष्टि गर्लान्, तथापि जिन आफैले वा जिनले गर्भाशयको वातावरणमा अवस्थित लिङ्ग हर्मोन सँग गर्ने अन्तरक्रियाद्वारा व्यक्तिको यौनिक झुकाव निर्धारित हुन्छ भन्ने तर्क विश्वसनीय देखिन्छ । अधिकांश मानवशास्त्री मानिसको व्यवहार समाजसँंगसंँगै वंशानुगत गुणहरूबाट पनि प्रभावित हुन्छ भन्ने मत राख्छन् । यस आधारमा महिला र पुरुषबाहेकका यौनिक तथा लैंगिक विशिष्टता स्वाभाविक र प्राकृतिक हुन् भनी स्वीकार गर्नुपर्छ ।स्वाभाविक मानिआएको भन्दा पृथक् यौनिक र लैंगिक प्रवृत्तिको कारक तत्त्व जैविक भए पनि यसप्रतिको दृष्टिकोण भने समाजसिर्जित मूल्यमा आधारित हुन्छ । जेन्डरलाई हिन्दु दर्शनबाट विश्लेषण गर्दै मानवशास्त्री सुभद्रा मित्रले एक पुस्तकमा दक्षिण एसियामा तेस्रोलिंगीको सांस्कृतिक र संस्कारगत महत्त्व रहेको तर्क प्रस्तुत गरेकी छन् । समग्रमा, महिला तथा यौनिक अल्पसंख्यकहरूलाई पुरुषहरूले पितृसत्ताको बलमा बिस्तारै आफ्नो नियन्त्रणमा ल्याएको र दमन गरेको उनको तर्क छ । त्यसै गरी नेपालको पितृसत्तात्मक समाजले एलजीबीटीआईको पहिचान र अस्तित्वलाई सामाजिक स्वीकार्यता दिइसकेको छैन । माथि नै भनियो, शिक्षित कहलिएका कतिपयले नै यौनिक अल्पसंख्यक सदस्यको परिकल्पनासम्म सकेका छैनन् । यस्तो अवस्थामा यी समुदायका सदस्यहरूले घरपरिवार, छरछिमेक, विद्यालय, सार्वजनिक सेवाप्रदायक निकाय, कार्यस्थल लगायतमा कस्तो भेदभाव र सकस बेहोर्नुपरिरहेको होला, सहजै अनुमान लगाउन सकिन्छ ।माध्यमिक तहको स्वास्थ्य, जनसंख्या र वातावरण शिक्षामा प्रजनन तथा परिवार योजनाका सवालहरू समावेश छन् । सामाजिक शिक्षामा छुवाछूत, छाउपडी, दाइजो, मानव बेचबिखन जस्ता मुद्दा उठाइएका छन् । तर यी दुवै विषय यौनिक तथा लैंगिक अल्पसंख्यकबारे मौन छन् । अंग्रेजी पाठ्यपुस्तकमा पनि यसबारे कुनै सामग्री छैन । फरक यौनिक तथा लैंगिक पहिचानलाई ठम्याउन नसकिरहेका किशोरकिशोरीका अन्तर्द्वन्द्वलाई सम्बोधन गर्न र मैत्रीपूर्ण वातावरण निर्माण गर्न विद्यालय तहमा यसबारे छलफल आवश्यक छ । साथसाथै सचेतनामूलक श्रव्यदृश्य सामग्रीमार्फत आम समाजमा यसबारे प्रचारप्रसार गर्नु आवश्यक छ । यही क्रमले आउँदो पुस्तालाई सामाजिकीकरणको प्रक्रियामा लान सके यौनिक तथा लैंगिक अल्पसंख्यकहरूको सामाजिक अन्तरघुलन पनि सहज हुन सक्छ ।राई लैंगिक अध्ययनकी शोधार्थी हुन् ।"
भारतमा ट्रम्पको चुनावी कार्ड,"अमेरिकी राष्ट्रपति डोनाल्ड ट्रम्प र भारतीय प्रधानमन्त्री नरेन्द्र मोदीबीच धेरै समानता छन् । पहिलो, दुवै सामाजिक सञ्जालको होहल्ला र आफ्नाबारे गरिएका प्रचारप्रसार खुबै रुचाउँछन् । आफूलाई बढीभन्दा बढी मानिसले सुनून् र चर्चा गरून् भन्ने लालसा दुवैमा देखिन्छ । भारतका लागि प्रस्थान गर्नुअघि ट्रम्पले ट्वीटरमार्फत दिएको सन्देशमा पनि त्यस्तै लालसा प्रकट भयो । प्रधानमन्त्रीले भन्नुभएको छ, भारतको इतिहासमा अहिलेसम्मकै सबैभन्दा विशाल कार्यक्रम हुनेछ, ट्रम्पले भनेका थिए । ट्रम्प दुईदिने भारत भ्रमणका लागि सोमबार गुजरातको अहमदाबादमा ओर्लिए । विमानस्थलबाट उनको कार्गेड सिधै महात्मा गान्धीको सावरमती आश्रम पुग्यो । त्यहाँ करिब १५ मिनेट बसेर उनी सिधै विश्वकै सबैभन्दा ठूलो क्रिकेट रंगशाला दाबी गरिएको मोटेरा रंगशालातर्फ लागे । ट्रम्पले सावरमती आश्रममा बिताएको समय र आगन्तुक पुस्तिकामा लेखेको सन्देशले पनि रंगशाला पुग्न उनी कति आतुर थिए भन्ने प्रस्ट हुन्छ । मेरा महान मित्र प्रधानमन्त्री मोदी, उत्कृष्ट भ्रमणका लागि धेरै धन्यवाद ट्रम्पले लेखेका थिए । गान्धीको व्यक्तित्व र योगदानका बारे भने उनले एक शब्द पनि खर्च गर्न आवश्यक ठानेनन् । आफ्नो कार्यकालको अन्तिम वर्षमा ट्रम्प किन भारत आए त ? यसका पछाडि प्रमुख दुई कारण रहेको ठम्याइ छ । पहिलो मोदी र भारतसँग आफ्नो सम्बन्ध सुमधुर रहेको देखाउनु रहेको छ । यसबाट उनी नोभेम्बरमा हुने राष्ट्रपति चुनावमा अमेरिकामा रहेका भारतीय डायसपोरालाई आफ्नो पक्षमा पार्न चाहन्छन् । ट्रम्पलाई राम्ररी थाहा छ, अमेरिकामा रहेका करीब ४५ लाख भारतीयहरूमध्ये अधिकांश मोदीका समर्थन छन् र यदि मोदीसँग निकट सम्बन्ध विकास गर्न सकिएको खण्डमा त्यसको प्रत्यक्ष लाभ आगामी चुनाव हुनेछ । त्यतिमात्र होइन एनआरआईहरूको ठूलो हिस्सा व्यापार र व्यवसायमा जमेकाले चुनावी खर्चका लागि पनि उनीहरूको ठूलो भूमिका रहने ट्रम्पले राम्रै सँग बुझेका छ्न । त्यही भएर नै कश्मीर मुद्दामा सरकारको कदमको घुमाउरो तरिकाले प्रश्न उठाउने गरे पनि मोदीसँगको सम्बन्ध भने निकै प्रगाढ रहेको बताउन छाड्दैनन ट्रम्प । मोटेरा रंगशालाको नमस्ते ट्रम्प कार्यक्रममा ले उनले दिएको भाषणबाट पनि धेरै कुरा प्रस्ट हुन्छ । भाषणका क्रममा उनले विवेकानन्द, वेद, सचिन तेन्दुल्कर, विराट कोहलीलगायतको उल्लेख गरे । उनको उच्चारणबाटै लाग्थ्यो, ट्रम्प ती पात्र र शब्दसँग त्यति परिचित छैनन् भन्ने । तर, उनले ती पात्र र विषयहरू उल्लेख गर्नुका पछाडि मोदी समर्थकहरूको मन जित्नका लागि जानी नजानी उल्लेख गरेको सहजै बुझ्न सकिन्छ । अमेरिकाले भारतलाई माया गर्छ र अमेरिकाले भारतलाई सम्मान पनि गर्छ साथै अमेरिका भारतीय जनताका लागि सधैं विश्वासिलो मित्र रहिरहनेछ ले रंगशालामा उपस्थित भारतीयलाई सम्बोधन गर्दै भनेका थिए । तर, ट्रम्पलाई राम्ररी थाहा थियो, रंगशालामा दिइएको त्यो सन्देश १३० करोड भारतीयसँगै अमेरिकाका ४५ लाख भारतीय मुलका अमेरिकीहरूसम्म पुग्छ भन्ने कुरा । ट्रम्प भ्रमणको अर्को प्रमुख उद्देश्य भनेको उदाउँदो आर्थिक शक्ति चीनको विश्वशक्ति बन्ने महत्त्वाकांक्षामाथि अंकुश लगाउनु । विशेषगरी चीनले अगाडि सारेको बेल्ट एन्ड रोड (बीआरआई) एसियाली मुलुकहरूको बढ्दो आबद्धता अमेरिकाका लागि पछिल्लो समय टाउको दुखाइ बन्दै गएको छ । त्यसो त अमेरिका र भारतबीचको सम्बन्ध विगतदेखि नै चीनको भूमिकाबाट निर्देशित हुँदै आएको छ । ५० को दशकमा पनि अमेरिकाले चीनको माओवादीको विस्तारलाई रोक्न भारतसमक्ष सहयोग हात नबढाएको होइन । तर, भर्खरमात्र बेलायतीय उपनिवेशबाट स्वतन्त्र भएको र आर्थिक तथा सामरिक दुवै हिसाबले कमजोर रहेको भारतले शीतयुद्धको एउटा पक्ष अमेरिका साथ लिन चाहेन । ट्रम्पको भ्रमणले दक्षिण एसियाका नेपाललगायतका मुलुकलाई आईपीएसमा आबद्ध हुनका लागि दबाब सिर्जना गर्ने देखिन्छ । किनकि भारतले आईपीएसप्रति खुलेरै समर्थन जनाइसकेको छ । नेपाललगायतका मुलुकको चीनसँग पनि त्यतिकै राम्रो सम्बन्ध रहेका कारण यस्ता रणनीतिसँग कसरी सन्तुलन कायम गर्ने भन्ने चुनौतीको विषय भएको राजेश्वरीको भनाइ छ । अमेरिका र भारत सम्बन्धका जानकारहरू पनि पछिल्ला वर्षहरूमा दुई मुलुकलाई नजिक ल्याउनुका पछाडिको प्रमुख कारण चीन नै रहेको दाबी गर्छन् । उनीहरूको भनाइमा चीनको उदय र त्यसले एसिया र विश्व व्यवस्थामा पार्न सक्ने प्रभावप्रति दुवै मुलुकमा चासो र छटपटी दुवै छ । हुन पनि भारतले धेरै पहिलेदेखि नै एसियामा कुनै एउटा मुलुक प्रभुत्व कायम हुनु हुँदैन भनेर अन्तर्राष्ट्रिय मञ्चहरूमा बारम्बार दोहोर्याइसकेको छ । प्रधानमन्त्री मोदीदेखि विदेशमन्त्री जयशंकरसम्मले त्यस किसिमको अभिव्यक्ति दिएका छन् । जयशंकरले त विदेश सचिव हुँदा नै चीनको नाम नलिईकनै भारत एसिया र हिन्द महासागरमा कुनै पनि मुलुकको एकल प्रभुत्व सहँदैन भन्ने अभिव्यक्ति दिएका थिए । यसबाट पनि भारतको अमेरिका र अन्य मुलुकहरूसँग नजिक पुर्याएको अर्थमा सहजै बुझ्न सकिने दिल्लीस्थित थिंक ट्यांक ओआरएफकी सिनियर फेलो राजेश्वरी राजगोपालनको भनाइ छ । ट्रम्पको भ्रमणका बेला घोषणा गरिएको ३ अर्ब डलरको हेलिकप्टर खरिदसम्बन्धी सम्झौतासहित पछिल्ला वर्षहरूमा दुई देशबीच रक्षा सहयोगमा बढ्दो साझेदारीलाई पनि त्यही कडीका रूपमा हेर्नुपर्ने उनको विश्लेषण छ । डोक्लम विवादमा पुरानो मित्र भएकाले रुसबाट समर्थनको अपेक्षा गरेको ऊ तटस्थ बसेपछि भारतले क्रमशः आफ्नो सम्बन्धलाई पनि नयाँ ढंगले हेर्न थालेको राजेश्वरीको भनाइ छ । चीनलाई पनि चिढाउन चाहँदैनथ्यो रुस, उनले भनिन् । भारतले ट्रम्प भ्रमणबाट खोजेको लाभ भनेको व्यापारको क्षेत्रमा पनि हो । अर्थतन्त्रमा सुस्ती र वैदेशिक लगानीमा कमी झेलिरहेको भारतले अमेरिकासँगको आफ्नो व्यापार विस्तारलाई प्रमुख लक्ष्य बनाएको छ । त्यसमाथि ५ जुन २०१९ मा ट्रम्प प्रशासनले भारतले पाउँदै आएको विशेष सुविधा (जीएसपी) खारेज गरेपछि त भारतको तनाव बढेको छ । किनकी अमेरिकाको त्यो निर्णयसँगै भारतीय उत्पादनले अमेरिकी बजारमा पाउँदै आएको विशेष सहुलियतको पनि अन्त्य हुन पुग्यो । अमेरिका र भारतबीचको द्विपक्षीय व्यापार ८० अर्बडलरभन्दा बढी छैन । जब कि चीन र अमेरिकाबीच वार्षिक ६ सय ६० बिलियन डलरको व्यापार हुने गरेको छ । अमेरिकाको अर्को स्वार्थ भनेको भारतको आफ्नो रक्षा व्यापारको अभिवृद्धि पनि हो । सन् २००८ मा शून्य प्रायः रहेको अमेरिका र भारतबीचको त्यस्तो व्यापार सन् २०१९ मा आइपुग्दा १८ अर्ब डलर नाघेको छ । भारतका पूर्व विदेश सचिव कवल सिब्बलको भूगोल र क्षमताका हिसाबले पनि एसियामा चीनसँग प्रतिस्पर्धा गर्न सक्ने मुलुक भारत मात्र भएको भन्ने अमेरिकी बुझाइले पनि दुई देशबीचको सम्बन्धलाई निर्देशित गर्दै लगेको छ । अमेरिका र चीनबीचको सम्बन्ध मित्रता पूर्ण छैन, चीनले २०४९ सम्ममा विश्वशक्ति बन्ने आकांक्षा सार्वजनिक गरिसकेको अवस्था अमेरिकाका लागि साझेदारका रूपमा भारतको थप बढ्दै जानेछ, भारतीय अंग्रेजी दैनिक मिन्टमा सिब्बलले लेखेका छन् । नेपालजस्ता मुलुकले भने बेल्ट एन्ड रोड (बीआरआई) र आईपीएसबाट आफूअनुकूल लाभ लिन पछि पर्न नहुने राजेश्वरीको बताउँछिन् । तर, उनले अमेरिकाले चाहँदैमा भारतलगायतका मुलुकहरूले आईपीएसलाई चीनविरुद्ध प्रयोग गर्न नदिने उनी तर्क गर्छिन् । भ्रमणबाट जेजस्तो नतिजा निस्किए पनि चीन र पाकिस्तानलाई रणनीतिक सन्देश भने दिने उनको बुझाइ छ । नेपाल भने यसमा तटस्थ रहँदै आएको छ । यद्यपि गत वर्ष अमेरिकाको रक्षा मन्त्रालयले जारी गरेको इन्डो प्यासिफिक स्ट्राटेजी रिपोर्ट मा नेपाललाई अमेरिकाको इन्डो प्यासिफिक सहभागिता कार्यक्रमअन्तर्गत रहेको जनाएको थियो । उक्त प्रतिवेदन सार्वजनिक भएपछि सरकारको चर्को आलोचना भएको थियो । त्यसपछि परराष्ट्रमन्त्री प्रदीप ज्ञवालीले नेपाल असंलग्न परराष्ट्र नीतिमा अडिग रहेको भन्दै प्रतिवेदनको खण्डन गरेका थिए । तर, अमेरिकी अनुदान सहयोगमा सुरु गर्ने भनिएको मिलेनियम च्यालेन्ज करर्पोरेसन (एमसीसी) परियोजनालाई अमेरिकाले आइपिएसकै एउटा अंग भनिदिएपछि त्यसलाई लिएर नेपालमा पनि केही महिनादेखि विवाद कायम छ । तर, घरेलु राजनीतिलाई मात्र नभएर विश्व व्यवस्थालाई नै आफूअनुकूल परिभाषित गर्न उद्यत अमेरिकी राष्ट्रपति ट्रम्पले राम्ररी बुझेका छन् मोदीका अपेक्षा र सीमा । ३६ घन्टे भारत बसाइका क्रममा ट्रम्पले भारतीय प्रधानमन्त्री मोदीलाई त्यो सन्देश प्रस्ट रुपमा दिनेछन् । संयोग नै मान्नुपर्छ गुजरातको रंगशालामा आयोजित नमस्ते ट्रम्प कार्यक्रमको समापनका क्रममा बजेको चर्चित सांगितिक ब्याण्ड रोलिगं स्टोनको गीतले पनि त्यही सन्देश बोकेको छ, यु कान्ट अल्वेज गेट हृवाट यु वान्ट अर्थात् तिमीले जे चाहन्छौं, त्यो सँधै पाउँदैनौं । सायद ट्रम्पले मोदी र भारतलाई दिन खोजेको सन्देश पनि त्यही हो ।"
महाथिरले दिए राजीनामा,क्वालालम्पुर (एजेन्सी) मलेसियाका प्रधानमन्त्री महाथिर मोहम्मदले सोमबार राजीनामा दिएका छन् । ९४ वर्षीय महाथिरले सोमबार सुल्तान अब्दुल्लाह अहमद शाहसमक्ष राजीनामा पत्र बुझाएका हुन् । प्रधानमन्त्री कार्यालयले जनाएअनुसार महाथिरको राजीनामा पत्र स्थानीय समयअनुसार दिउँसो १ बजे सुल्तानसमक्ष पेस गरिएको हो । महाथिरले राजीनामा पत्रमा के लेखेका छन् भन्नेबारे भने बताइएको छैन । सत्ता साझेदार पिपल्स जस्टिस पार्टीका अनवर इब्राहिमबिनै महाथिरले नयाँ गठबन्धन सरकार बनाउन लागेको भन्ने हल्लाकै बीच उनको राजीनामा आएको हो । सरकारी गठबन्धन पाकातन हरापनको नेतृत्वसमेत गरिरहेका अनवरलाई महाथिरले समय आएपछि सत्ता हस्तान्तरण गर्ने बताएका थिए । पछिल्लो समय यही विषयमा महाथिर र अनवरबीच विवाद थियो । आइतबार महाथिर र उनको पार्टीले आफूलाई बाहिर राखेर सरकार बनाउन लागेको आरोप अनवरले लगाएका थिए । आरोपकै बीच महाथिरको राजीनामा आएपछि मलेसिया सरकारको नेतृत्व अब कसले गर्छ वा नयाँ निर्वाचन हुन्छ भन्नेबारे प्रस्ट भइसकेको छैन । यद्यपि कतिपयले भने महाथिरले पुनः सरकारको नेतृत्व गर्न सक्ने सम्भावना पनि औंल्याएका छन् । महाथिरले आफैं अध्यक्ष रहेको बेर्सातु पार्टीबाट पनि राजीनामा दिएका छन् । बेर्सातु सत्तारुढ गठबन्धन पाकातन हरापनको एउटा हिस्सा हो । सन् २०१८ मा अनवरसँगै महाथिर उक्त गठबन्धनमा आबद्ध भएका थिए । राजनीति छोडेर सामान्य जीवन बिताइरहेकै बेला महाथिर पुनः विपक्षीसँग गठबन्धन बनाएर सन् २०१८ को निर्वाचनमा होमिएका थिए । आफैंले उत्तराधिकारीका रूपमा अघि सारेका तत्कालीन प्रधानमन्त्री नाजिब रजाकले अर्बौं डलर सरकारी कोष दुरुपयोग गरेको स्क्यान्डलकैबीच निर्वाचनमा प्रतिस्पर्धा गरेर उनी विजयी भएपछि प्रधानमन्त्रीका रूपमा दोस्रो इनिङ सम्हालेका महाथिर विश्वमै सबैभन्दा बढी उमेरका प्रधानमन्त्री थिए । उनले सन् १९८१ देखि २००३ सम्म पनि मलेसियाली सरकार प्रमुखको जिम्मेवारी सम्हालेका थिए । महाथिरसँग निकट सम्बन्ध भएका व्यक्तिका अनुसार दुई वर्षअघि आफैंले पराजित गरेका विपक्षीसँग मिलेर सरकार बनाउन लागेको आरोपपछि उनले राजीनामा दिएका हुन् । यद्यपि यसबारे स्वतन्त्र भनाइ वा पुष्टि भने भइसकेको छैन । दशकौंदेखि मलेसियाको राजनीति महाथिर र अनवरबीचको सौहार्दता र दुश्मनीमै रुमल्लिरहेको छ । प्रधानमन्त्रीका रूपमा महाथिरको पहिलो इनिङमा अनवर उनका सेकेन्ड म्यान थिए । नेतृत्व विवादकै बीच सन् १९९८ मा महाथिरले अनवरलाई पार्टीबाट निष्काशन गरेपछि भने दुई जनाको सम्बन्धमा दरार उत्पन्न भएको थियो । तर सन् २०१८ मा महाथिरले पाकतान हरापनमा आबद्ध हुँदै अनवरसँग मिलेर चुनाव लड्ने घोषणा गरेपछि मलेसियाको राजनीतिले युटर्न लिएको थियो । वानएमडीबी भ्रष्टाचार स्क्यान्डलमा मुछिएका नाजिबको सरकालाई बर्खास्त गर्न आफूले अनवरसँगै विपक्षी गठबन्धनमा सहभागिता जनाएको उनले बताएका थिए । मलेसियाको विकासमा महत्त्वपूर्ण भूमिका खेलका महाथिरलाई जनताले विश्वास गरे गठबन्धनले चुनाव जित्यो । आफूपछि अनवरलाई सत्ता हस्तान्तरण गर्ने सर्तमा महाथिर प्रधानमन्त्री बने ।
असान्जलाई सुपुर्दगी गर्नेबारे सुनुवाइ सुरु,लन्डन (एजेन्सी) विकिलिक्सका संस्थापक जुलियन असान्जलाई सुपुर्दगी गर्न अमेरिकाले गरेको आग्रहमाथि बेलायतमा सोमबारबाट सुनुवाइ सुरु भएको छ । असान्जमाथि अमेरिकामा जासुसी र कम्प्युटर ह्याकिङका १८ वटा मुद्दा छन् । यी सबै मुद्दा प्रमाणित भए उनलाई १ सय ७५ वर्षसम्म जेल हुन सक्छ । ४८ वर्षीय असान्जमाथि सन् २०१० मा विकिलिक्समार्फत अफगानिस्तान र इराकमा भएका अमेरिकी सैन्य अभियानको वास्तविकता झल्काउने सरकारी फाइल सार्वजनिक गरेको अभियोग पनि छ । बेलायतसामु अमेरिकाले उनलाई पक्राउ गर्ने उद्देश्यले मात्रै सुपुर्दगीको माग गरेको फ्रान्सेली समाचार एजेन्सी एएफपीले उल्लेख गरेको छ । अस्ट्रेलियाली नागरिक असान्जले स्विडेनको सुपुर्दगीबाट बच्न इक्वेडरस्थित बेलायती दूतावासमा केही वर्ष शरण लिएका थिए । असान्जलाई मुक्त गर्न माग गर्दै सुनुवाइकै पहिलो दिन सोमबार दक्षिणपूर्वी लन्डनस्थित विलविच क्राउन अदालतबाहिर प्रदर्शन भएको छ । असान्जविरुद्ध अमेरिकाले लगाएको अभियोगको विरोध वाक् र मिडिया स्वतन्त्रता पक्षधरले पनि गरेका छन् ।
अमेरिका र उत्तर कोरियालाई आणविक वार्ता थाल्न आग्रह,"सोल (एजेन्सी) अमेरिका र उत्तर कोरियाबीच रोकिएको आणविक वार्ता तत्काल थाल्न दक्षिण कोरियाले आग्रह गरेको छ । वार्तामा सहयोग गर्न तयार रहेको बताउँदै दक्षिण कोरियाली विदेशमन्त्री काङ क्युवाले सोमबार अमेरिका र उत्तर कोरियालाई यस्तो आग्रह गरेकी हुन् । संयुक्त राष्ट्रसंघको आयोजनामा स्विट्जरल्यान्डको जेनेभामा भएको निःशस्त्रीकरणसम्बन्धी सम्मेलनमा बोल्दै काङले दक्षिण कोरिया विभाजित कोरियाली प्रायद्वीपलाई आणविक निःशस्त्रीकरण गर्ने उद्देश्यमा दृढ रहेको बताइन् । अमेरिका र उत्तर कोरियाबीच तत्काल वार्ताको थालनी हुनुपर्छ । यसका लागि उत्तर कोरियालाई सहयोग गर्न हामी तयार छौं, काङले भनिन् । वासिङ्टन र प्योङयाङबीचको सहमतिले मात्रै निःशस्त्रीकरणको बाटोमा जान सजिलो हुने उनको तर्क छ ।"
इजरायली आक्रमणका कारण सिरियामा ६ जनाको मृत्यु,जेरुसलेम (एजेन्सी) सिरियामा रहेका इस्लामिक जिहादी लडाकुलाई लक्षित गरी इजरायलले गरेको हवाई आक्रमणमा ६ जनाको मृत्यु भएको छ । युद्ध अनुगमन गरिरहेको एक संस्थाका अनुसार जिहादी समूहले इजरायलमा क्षेप्यास्त्र प्रहार गरेपछि प्रतिक्रिया स्वरूप हवाई हमला भएको हो । मार्च २ को आमनिर्वाचनको पूर्वसन्ध्यामा इजरायली सेनाले जिहादी लडाकुविरुद्धको कारबाहीलाई तीव्र बनाएको छ । सिरियामा सन् २०११ मा द्वन्द्व सुरु भएयता इजरायलले सयौं हवाई आक्रमण गरिसकेको छ ।
वस्त्रहीन सिर्जना,"मान्छेका भीडमा गुप्तांगलाई मुखौटाले ढाकेर निःवस्त्र आए उनी । सुनौलो चम्किलो वस्तुले ढाकिएको मुहार, अनि हातमा रातो गुलाब । ढुंगा र केराले बनाएको घेराभित्र रहेका उनलाई दर्शकले पालैपालो सेतो रंगले रंगाए । बिहीबार पाटनढोका चाकुपाटस्थित एमक्यूब ग्यालरीमा कोकोनट ब्यान्डेज शीर्षक दिएर कलाकार सुन्दर लामाले पर्फमेन्स आर्ट प्रस्तुति गरिरहँदा दर्शक निकै अनौठो मानेर हेरिरहेका थिए । केहीले भने संकोच मान्दै थिए । मानव शरीरलाई लाजले ढाकेको यथार्थतालाई कलाकार लामाले कविता, चित्र र पर्फमेन्स आर्टमार्फत देखाएका थिए । मानवीय व्यवहारमा हुने लाजले गर्दा नै हामी हाम्रै शरीरबाट टाढा छौं, उनले आफ्नो कला प्रयोजन खुलाए, निःवश्त्र शरीरलाई लाजको रूपमा लिने परम्परागत मान्यतामा अडिएका छौं । त्यसको ठिक विपरीत उनले भने शरीरलाई शुद्धतासँग तुलना गर्दै पुरुष अण्डकोषलाई प्रतिविम्बका रूपमा प्रस्तुत गरेका थिए । वस्त्रबिना नै पृथ्वीमा आउने मान्छे र सभ्यताको विकास क्रमलाई समेत आफ्नो प्रस्तुतिले जोडेको उनको ठहर छ । ग्यालरीमा २० सेड्स अफ न्युड शीर्षकको प्रदर्शनीमा अन्य १९ जना चित्रकार तथा कलाकारहरूले न्युड आर्टकै माध्यममा मानव शरीरलाई एउटा महोत्सवकै रूपमा प्रस्तुत गरेका छन् । प्रदर्शनी कक्षमा रहेका चित्रकला, प्रतिस्थापन, स्कल्पचर, फोटोग्राफी, भिडियोजस्ता कलाकृतिमा सबैले मानव शरीरको अस्तित्व अर्थ्याउने जमर्को गरेका छन् । सबैजसो कलाकृति वस्त्रहीन नै छन् । अग्रज चित्रकार मुक्तिसिंह थापाले सुन्दर संसार शीर्षकमा परम्परागत पौभा चित्रलाई न्युड आर्टका रूपमा ढालेका छन् । त्यस्तै चित्रकार संगीता थापाको निकै पुरानो न्युड चित्र प्रदर्शनीमा राखेकी छन् । लय मैनाली, विजय महर्जनजस्ता कलाकारहरूको कलाकृतिमा पनि वस्त्रविहीन शरीर देखाइएको छ । लामो समयदेखि न्युड आर्टलाई नै निरन्तरता दिइरहेका चित्रकार तथा प्रदर्शनीका क्युरेटर कपिलमणि दीक्षितले पुरुष शरीरलाई न्युड शीर्षक दिएर चित्रका उतारेका छन् । कालो र सेतो रंगमा देखाइएको चित्रमा शिवको स्वरूपलाई झल्काइएको उनले बताए । वस्त्रहीन न्युड आर्ट भन्नेबित्तिकै महिला शरीरसँग तुलना गर्नै पर्ने आमविचारलाई तोड्न उक्त चित्रले सघाउ पुर्याउने दीक्षितको विश्वास छ । मानिसको सर्वस्व र पहिलो सम्पत्ति भन्नु नै उसको आफ्नो शरीर हो, उनी थप्छन्, लाज, समाजको विविध मान्यता र प्रतिष्ठाको नाममा हामी आफैंसँग टाढिँदै गइरहेका छौं । उनका अनुसार शरीरका कपडा उतार्नु मात्र नग्नता होइन । यसलाई अश्लीलता र महिलासँग मात्र जोडिनु पनि गलत हो । अर्का चित्रकार रोशन वज्राचार्यले न्युडिटी अफ ब्रेस्ट शीर्षकमा महिला स्तनको महत्त्व दर्साएका छन् । स्तनमा सानो बच्चा, ठूलो र डाक्टरको हातले छोएको जस्तो देखिने एक्रेलिक माध्यममा बनाइएका तीनवटा चित्र हेर्दा अश्लीलजस्तो देखिए पनि वज्राचार्यले स्तनलाई महिलाको आफ्नो अंगभन्दा पनि बच्चा, कुनै माया गर्ने पुरुषका लागि मात्र सौन्दर्यको रूपमा हेरिने परिपाटीलाई तोड्न खोजेका छन् । लाजकै रूपमा हेरिने मान्यताले गर्दा आज बढ्दै गइरहेको स्तन क्यान्सर जस्तो जटिल समस्या समेत उनले कलामार्फत उठान गरेका छन् । त्यस्तै चित्रकार मुकेश श्रेष्ठले मोटो शरीरलाई लिएर गर्ने टिप्पणीलाई केन्द्रित गर्दै अरूले जे भने पनि पहिले हामीले आफ्नो शरीरलाई बुझौं र माया गरौं भन्ने सन्देश दिएका छन् । चित्रकार भाइराजा महर्जनले शरीरलाई प्रकृतिको आकारसँग तुलना गरेका छन् । उनले थाइल्यान्डको प्रकृति र समुद्री सतहमा देखिएका रूपहरूजस्तै शरीरलाई विभिन्न आशनमा प्रस्तुत गरेका छन् । चित्रकार तथा क्युरेटर मनीषलाल श्रेष्ठले शरीरका भिन्नभिन्न अंगलाई नै प्राथमिकतामा राखेर चित्रमा परिभाषित गरेका छन् । प्रदर्शनीमा एन्जिला मानन्धरले शरीरका खुट्टाका भागलाई न्युड कलाका रूपमा देखाइएकी छन् भने उमा विष्टले फोटोग्राफीमार्फत पितृसत्तात्मक समाजमा महिला शरीरको पीडालाई पुरुष शरीरमा रूपान्तरण गर्न खोजेकी छन् । त्यस्तै रोशन मिश्रले पहेँलो र गुलाबी रंगको भित्री वस्त्रलाई लैंगिकता जनाउने विभिन्न शब्दहरूको बक्समा राखेर शरीर र यसको औचित्य बुझाउने लैंगिक मान्यता माथि नै व्यंग्य गरेका छन् । विश्वम्बर बस्नेतले मेटल तारका माध्यमबाट बनाइएको स्कप्चरमा फेसबुकजस्ता सामाजिक सञ्जाल बोकेको निःवश्त्र पुरुष शरीरमार्फत दिनानुदिन मानिस प्रविधिको दुनियाँमा नग्न हुँदै गएको यथार्थ उजागर गरेका छन् । प्रदर्शनीले आफ्नै शरीरको सुन्दरतालाई नजिकबाट नियाल्नुपर्छ भन्ने मान्यता विकास गर्ने चित्रकार दीक्षितले बताए । प्रदर्शनीमा आशा डंगोल, जुपिटर प्रधान, आदित्य अर्याललगायतका कलाकृति पनि प्रदर्शनरत छन् ।"
राजेशपायल गृहजिल्लामा,"केही दिनअघि मात्रै गायक राजेशपायल राई पोर्चुगलमा थिए वर्ल्ड टुर कन्सर्टको क्रममा । त्यहाँबाट यूके पुगेर आमाबुबा भेटेपछि शिवरात्रिको अघिल्लो दिन काठमाडौं ओर्लिएका उनी लगत्तै पोखरा पुगे नमस्ते ब्यान्डको ३१ औं वार्षिकोत्सव कर्न्सटका लागि । आइतबार गृहजिल्ला खोटाङ आइपुग्दा उनलाई पर्खिनेहरू अधीर थिए । खोटाङ महोत्सवको उद्घोषकले राई दिक्तेल आइसकेको खबर सुनाउनासाथ दर्शकले हुटिङ गर्न थालिसकेका थिए । साँझ जब राई स्टेजमा उक्लिए त्यसपछि महोत्सवको रमझम दोब्बर बन्यो । राईले तीनवटा गीत गाउँनासाथ झरी सुरु भइसकेको थियो । झरी, असिना र मेघ गर्जनको पर्वाह नगरी दर्शकले राईलाई साथ दिइरहे । त्यसपछि दिक्तेल बजार, टल टल टल्किने, यानी माया भेटिन गाह्रो गाह्रो भो, दर्शन नमस्ते, हुरुक्कै भए म, माथि है परो त्यो साप्ली थुम्का लगायत दुई दर्जन गीत गाउँदासमेत दर्शकले छाडेनन् । राईको प्रस्तुतिमा झुमेका दर्शक झरीले निथ्रुक्क भिज्न तयार भए, मैदानबाट विचलित भएनन् । यो भिन्नै सांगीतिक जादु हो, खोटाङ उद्योग वाणिज्य संघका पूर्वअध्यक्ष राजु लयालुले भने । खोटाङ महोत्सवको नवौं दिन आइपुगेका उनलाई बालबालिका, युवायुवती, बूढापाकालगायतले अन्तिमसम्म साथ दिए । महोत्सव अवधिभर राजनराज शिवाकोटी, कमल क्षेत्री, रमेशराज भट्टराई, दुर्गेश थापा, ज्योति मगर, उल्सन श्रेष्ठलगायत थुप्रै ख्याति कमाएका कलाकारले प्रस्तुति दिएपछि उनी लगभग अन्तिम प्रतिक्षा बनेका थिए । उनलाई दिक्तेल रुपाकोट मझुवागढी नगरपालिकाले एक लाख रुपैयाँसहित सम्मान गर्यो । यसपछि राई कन्सर्टकै लागि ताप्लेजुङ लागेका छन् । उनले फागुनभित्रै मोरङको बेलबारी, झापाको भद्रपुर र बाराको निजगढमा कन्सर्ट दिनेछन् ।"
सन्नी बने इन्डियन आइडल,इन्डियन आइडलको सिजन ११ को विजेता सन्नी हिन्दुस्तानी चुनिएका छन् । झन्डै ५ करोड भोट पाएका उनले रोहित राउतलाई पछि पार्दै २५ लाख भारु पुरस्कारसहित आइडल जितेका हुन् । राउत फस्ट रनरअप बन्दा ओन्कना मुखर्जी सेकेन्ड रनरअप भएकी थिइन् । राउत र मुखर्जी दुवैले ट्रफीसहित ५ लाख भारु पाए ।पन्जाबस्थित भटिन्डाको एक निम्न आर्थिक अवस्था भएको परिवारका सनीले इन्डियन आइडलमा सहभागिता जनाउनुअघिसम्म जुत्ता पोलिस गर्ने गर्थे ।
हिजो आजका कुराको गीत,"काठमाडौं (कास) फिल्म हिजो आजका कुरा को गीत सोमबार सार्वजनिक गरिएको छ । साकार पन्तको निर्देशनमा अभिनेता सन्तोष पन्तको प्रस्तुति रहेको फिल्मको गीतमा भने रामकृष्ण ढकाल र मेलिना राईको स्वर छ । आनन्द अधिकारीको शब्द र दीपक शर्माको संगीत रहेको गीतको कोरियोग्राफी कविराज गहतराजले गरेका हुन् । भिडियोमा मदनकृष्ण श्रेष्ठ, सन्तोष पन्त, नीर शाह, शम्भुजित बाँस्कोटा, भुवन चन्द, वसुन्धरा भुसाल, मिथिला शर्मा, गौरी मल्ल, धीरेन शाक्य, रमा थपलिया, दिनेश डीसी, दीपाश्री निरौला, जितु नेपाल, केदार घिमिरे, जयनन्द लामालगायतको अभिनय छ । वैशाख १२ गते प्रदर्शन हुने फिल्मम कार्यकारी निर्मातामा प्रतिभा पन्त, सहनिर्मातामा वैकुण्ठप्रसाद उपाध्याय (अशोक) र सचितकुमार मिश्र छन् । रवि सायमीले खिचेको फिल्मको कथा सन्तोष पन्तको हो भने सन्दीप किस्नाको पटकथा रहेको छ ।"
मिस एन्ड मिसेज ब्युटिफुल,"काठमाडौं (कास) मिस ब्युटिफुल नेपाल २०२० को उपाधि रूपा अधिकारीले चुमेकी छन् । उनलाई पछ्याउँदै मेनुका श्रेष्ठ फस्ट रनरअप र अस्मिता भट्ट सेकेन्ड रनरअप बने । त्यस्तै सुविशा गौतम थर्ड रनरअप सावित भइन् । अविवाहित युवतीबीचको यो प्रतियोगितामा एरिका बाराकोटी बेस्ट र्याम्प वाक्, सविना राई मस्ट डिसिप्लेन, सायरा सिलवाल मस्ट पन्चुअल, यमुना आचार्य बेस्ट लिडरसिप, मेनुका श्रेष्ठ बेस्ट डान्स र फेसन आइकन, निलम बानियाँ बेस्ट फिजिक, प्रविना बानियाँ मस्ट क्रिएटिभ बनिन् । त्यसैगरी, विवाहित महिलाबीचको प्रतियोगितामा उर्मिला पन्त भण्डारीले मिसेस ब्युटिफुल नेपालको उपाधि चुमिन् भने मुना त्रिताल फस्ट रनर्सअप, सुनिला केसी कार्कीे सेकेन्ड रनरअप मिस्मा खड्का थापा थर्ड रनरअप बनिन् । दक्ष इन्टरनेसनलले गरेको प्रतियोगितामा अभिनेता सरोज खनाल, रमेश उप्रेती, गायक आनन्द कार्कीलगायत निर्णायकमा थिए ।"
अध्यागमनले फर्कायो ५८ विद्यार्थी,"स्नातक तहको होटल म्यानेजमेन्ट पढ्न दमौलीकी विपना क्षत्री सोमबार बिहान २ बजेको उडानमार्फत साइप्रस जाँदै थिइन् । परिवारका सदस्यसँग बिदाबारी भएर उनी विमानस्थलभित्र छिरिन् । बोर्डिङ पास र लगेज व्यवस्थापनको चटारो सकेर अध्यागमन काउन्टरमा पुगेपछि उनलाई रोकियो ।उनले आफूलाई किन रोकियो भन्ने मेसो पाइनन् । उनीभन्दा अघिको उडानमार्फत साइप्रस जान आँटेका अरू विद्यार्थीलाई पनि विमानस्थल अध्यागमनले रोकेर राखेको थियो । विदेश अध्ययनका लागि विद्यार्थीले शिक्षा मन्त्रालयबाट लिएको नो अब्जेक्सन लेटर नक्कली भएको आशंका अध्यागमन कर्मचारीलाई थियो । उनीहरूले क्षत्रीजस्ता ६७ विद्यार्थीलाई अफलोड अर्थात् उडान गर्ने अनुमति रोकेका थिए ।बिदाबारी भइवरी एयरपोर्ट छिरेकी क्षेत्रीलाई अध्यागमनका कर्मचारीको व्यवहारले चित्त दुखायो । त्योभन्दा पीडा एकछिन अघि बिदाइ गरेका आफन्तसँगै एयरपोर्टबाट फर्किनुपर्दा भयो । शिक्षा मन्त्रालयको नो अब्जेक्सन शाखाले जारी गरेका पत्रहरू सक्कली हुन् कि होइनन् भनेर विमानस्थलमा अध्यागमनले राति जाँच गर्ने व्यवस्था नभएको विद्यार्थीले बाहिरबाट थाहा पाउने विषय थिएन । कर्मचारीको शंका पनि निराधार थिएन तर केही नक्कली पत्र बोकेकाहरूसँगै निर्दोषले पनि सास्ती पाए । अध्यागमन विभागका निर्देशक लीलाधर अधिकारी भन्छन्, शिक्षा मन्त्रालयबाट जारी भएको नो अब्जेक्सन लेटर को सूची मात्रै अध्यागमनमा हुन्थ्यो भने सक्कली कागज भएकालाई रोक्नुपर्दैनथ्यो । यो समस्या आउँदैनथ्यो । विमानस्थल अध्यागमनले उड्ने बेलामा रोकेर फर्काइदिएका मध्ये अधिकांश विद्यार्थी सोमबार डिल्लीबजारस्थित अध्यागमन कार्यालय पुगेका थिए । विभागका निर्देशक अधिकारीका अनुसार सोमबार कार्यालय आएका ५८ जनामध्ये एक जनाको नो अब्जेक्सन लेटर नक्कली भेटिएको छ । त्यस्तै विमानस्थलबाटै जम्मा पारिएका नौ नो अब्जेक्सन लेटर मध्ये चारवटा नक्कली भेटिएको छ । निर्देशक अधिकारीले भने, मन्त्रालय र अध्यागमनको समन्वय नहुँदा केही नक्कली पत्रका कारण सबैले दुःख पाउनुपर्यो । अब त्यस्तो अवस्था दोहोरिँदैन । विपनाका अनुसार विमान चढ्ने बेला रोकिँदा टिकटको पैसा गुम्यो । उनले फेरि ३३ हजार रुपैयाँमा सोमबारकै नयाँ टिकट काट्नुपर्यो । उनले भनिन्, सिस्टमको कमजोरीले गर्दा मानसिक सास्ती त भयो भयो, टिकटको पैसा पनि खेर गयो ।त्यो रात उड्नबाट वञ्चित गरिएमध्येका जोरपाटीका सुशीलकुमार शाहले पनि दिक्क माने । नो अब्जेक्सन लेटर नक्कली बनाउनेहरूका कारण आफूहरूले अनाहकमा दुःख पाएको उनले बताए । सोमबार अध्यागमन विभागमा आएका उनले भने, बिनाकारण हामीलाई उड्न दिइएन । समयमै कलेज नपुगे पढाइ छुट्ने पीर छ । उनले मंगलबारबाट आफूहरू विश्वविद्यालयमा उपस्थित भइसक्नुपर्ने बताउँदै अन्तिम समयमा सरकारी निकायले दुःख दिएका कारण तनाव भएको सुनाए । शिक्षा मन्त्रालयले जारी गरेको नो अब्जेक्सन लेटर को वैधता अध्यागमनले जाँच्ने संयन्त्र नहुँदा यसअघि पनि शंकाको भरमा विद्यार्थीहरू विमानस्थलबाट फर्किनुपरेको थियो । सोमबारको घटनापछि भने अध्यागमन विभागका महानिर्देशक ईश्वरराज पौडेलले शिक्षा मन्त्रालयका प्रतिनिधिहरूसँग बैठक डाकेका थिए । शिक्षा मन्त्रालयका सहसचिव रामशरण सापकोटाले आइतबार बिहानको घटनाबारे त्यतिबेलै मन्त्रालयले थाहा नपाउँदा समस्या भएको बताए । यस्तो समस्या दोहोरिन नदिन मन्त्रालयले जारी गरेको नो अब्जेक्सन लेटर सम्बन्धी जानकारी अध्यागमनलाई दैनिक रूपमा उपलब्ध गराउने व्यवस्था मिलाइने उनले बताए । यही साताभित्रै यस्तो संयन्त्रको निर्माण भइसक्छ, उनले भने, त्यसपछि यस्तो समस्या दोहोरिँदैन । नक्कली नो अब्जेक्सन लेटर कसले, कसरी बनायो भन्नेबारे पनि छानबिन हुने उनले बताए ।"
११७ मुलुकसँग व्यापार घाटा,"नेपालले वैदेशिक व्यापार गरिरहेकामध्ये १ सय १७ मुलुकसँग घाटा रहेको देखिएको छ । भन्सार विभागको तथ्यांक अनुसार नेपालले १ सय ४९ मुलुकसँग व्यापार गर्दै आएको छ । त्यसमा ३२ मुलुकसँग मात्रै व्यापार नाफा छ । त्यो नाफा पनि न्यून छ । ६ मुलुकमा निर्यात मात्रै भयो । आयात नहुँदा नाफा देखिएको हो, विभागका प्रवक्ता शिशिर घिमिरेले भने । केही युरोपियन मुलुकमा गलैंचा र पश्मिनाको माग बढेको छ । जसले गर्दा पनि नाफा देखिएको छ । नाफा भएका मुलुकमध्ये सबैभन्दा बढी अल्जेरियासँग छ । यो मुलुकसँग ७ करोड ७४ लाख रुपैयाँ, डेनमार्कसँग ६ करोड ६६ लाख रुपैयाँ, माल्दिभ्ससँग २ करोड २१ लाख र क्यामरुनसँग १ करोड रुपैयाँ व्यापार नाफा छ । यीबाहेक अन्य मुलुकसँग भने लाखको तहमा व्यापार नाफा छ । प्रमुख मुलुकसँगको व्यापार अवस्था सन्तोषजनक छैन । मुलुकको मुख्य व्यापार रहेको भारतसँग मात्र ४ खर्ब ५१ अर्ब ८ करोड व्यापार घाटा छ । विभागको तथ्यांकअनुसार ७ महिनामा ४ खर्ब ९६ अर्ब ४८ करोड रुपैयाँ बराबरको आयात भएकोमा ४५ अर्ब ३९ करोड रुपैयाँ बराबरको मात्रै निर्यात भएको छ । चीनसँगको व्यापार घाटा पनि १ खर्ब ३१ अर्ब ५६ करोड रुपैयाँ छ । विभागको तथ्यांक अनुसार ७ महिनाको अवधिमा १ खर्ब ३२ अर्ब ६२ करोड रुपैयाँ बराबरको आयात भएकोमा १ अर्ब ६ करोड रुपैयाँ बराबरको मात्रै निर्यात भएको छ । यीबाहेक इन्डोनेसियासँग २१ अर्ब ५३ करोड, यूएईसँग १२ अर्ब ३८ करोड रुपैयाँ, अमेरिकासँग ५ अर्ब ९८ करोड रुपैयाँ व्यापार घाटा छ । व्यापार घाटा बढ्नुको मुख्य कारण पर्याप्त मात्रामा स्वदेशी उत्पादन नहुनु रहेको जानकारहरू बताउँछन् । कृषिजन्य वस्तुको उत्पादन वृद्धि, उद्योगको प्रवर्द्धन र विद्युत् निकासी नभएसम्म घाटा कम हुने सम्भावना न्यून रहेको उनीहरूको भनाइ छ । तेस्रों मुलुकबाट आयातित वस्तु रिफाइन भएर पुनः निर्यात हुँदा व्यापार केही बढेको देखिन्छ, पूर्वअर्थसचिव शान्तराज सुवेदीले भने, तर यो दिगो होइन । व्यापार घाटा न्यूनीकरणका लागि स्वदेशी उद्योगकै उत्पादन बढाउनुपर्छ । यसका लागि उत्पादनमूलक उद्योग एवं स्वदेशी कृषि उत्पादनमा जोड दिनुपर्ने उनले बताए । चालु आर्थिक वर्षको पहिलो ७ महिनामा कुल वैदेशिक व्यापार ८ खर्ब ६८ अर्ब ५७ करोड रुपैयाँको भएको विभागको तथ्यांक छ । यसमध्ये ८ खर्ब ३ अर्ब ६० करोड रुपैयाँ बराबरको आयात भएको छ । ६४ अर्ब ९७ करोड रुपैयाँ बराबरको निर्यात भएको छ । ७ महिनाको अवधिमा व्यापार घाटा ७ खर्ब ३८ अर्ब ६३ करोड रुपैयाँ भएको छ । यो अघिल्लो वर्षको सोही अवधिको तुलनामा ५३३ प्रतिशत कम हो । अघिल्लो वर्षको ७ महिनाको अवधिमा व्यापार घाटा ७ खर्ब ८० अर्ब रुपैयाँ थियो । तथ्यांक अनुसार निर्यात रकम पनि २२४१ प्रतिशत बढेको छ । आयात रकम ३५६ प्रतिशत घटेको तथ्यांक छ । अघिल्लो वर्षको तुलनामा समग्रमा सुधार भएको छ । अलैंची र पाम तेलको निर्यातले व्यापार बढाएको छ, प्रवक्ता घिमिरेले भने, इन्धन आयात सामान्य घटेको छ । निर्यात भएका वस्तुमध्ये सबैभन्दा अगाडि प्रशोधित पाम तेल रहेको विभागले जानकारी दिएको छ । ७ महिनाको अवधिमा १३ अर्ब ८९ करोड रुपैयाँको प्रशोधित पाम तेल निर्यात भएको छ । पाम तेल नेपालबाट निर्यात गर्दा महसुल लाग्दैन । अन्य मुलुकबाट नेपाल आयात गर्दा पनि गुणस्तरका आधारमा थोरै भन्सार लाग्छ । पुनः भारत निर्यात गर्दा महसुल नलाग्ने भएकाले व्यवसायीहरू कच्चापदार्थ ल्याएर प्रशोधन गरी निर्यात गर्नेतर्फ आकर्षित भएका छन् । दोस्रोमा प्रशोधित भटमास तेल ५ अर्ब ९४ करोड रुपैयाँको निर्यात भएको छ । ६ महिनामा ४ अर्ब ३८ करोड रुपैयाँको निर्यात भएको थियो । कच्चा भटमास तेल ब्राजिल र अर्जेन्टिनाबाट आयात हुन्छ । यसलाई नेपालमा प्रशोधन गरी पुनः निर्यात गरिँदै आएको छ । स्वदेशी वस्तुमै क्रमशः आत्मनिर्भर नभएसम्म समस्या हुने पूर्वअर्थसचिव सुवेदीले दाबी गरे । निर्यातका लागि नगदे बाली छन् । तर अर्बौं रुपैयाँको चामल र तरकारी आयात हुन्छ । स्थानीय उत्पादन वृद्धि गरेरै आयात प्रतिस्थापन गर्ने हो, उनले भने, हामीले ठूलो परिमाणमा व्यापार घाटा घटाउन विद्युत् निकासीमै जोड दिनुपर्छ । सम्भावित निर्यातजन्य वस्तु पहिचान गरी तिनको प्रवर्द्धन गर्न सके राम्रो हुने उनको भनाइ छ । ७ महिनामा ५ अर्ब १२ करोड रुपैयाँको सेन्थेटिक यार्न, ४ अर्ब ३८ करोडको उनी गलैंचा कार्पेट, ३ अर्ब ३० करोडको तयारी कपडा र २ अर्ब ८८ करोडको अलैंची निर्यात भएको विभागको तथ्यांक छ । इन्धन खरिदमा भने अर्बौं रुपैयाँ बाहिरिएको छ । ७ महिनाको अवधिमा डिजेल खरिदमा ५८ अर्ब २२ करोड, पेट्रोलमा २१ अर्ब २६ करोड र खाना पकाउने एलपी ग्यासमा १७ अर्ब ७९ करोड रुपैयाँ बाहिरिएको छ । ६ महिनाको अवधिमा पेट्रोलको औसत माग १३ प्रतिशत, डिजेलको ४ र एलपी ग्यासको १८ प्रतिशत बढेको नेपाल आयल निगमले जनाएको छ । एमएस बिलेट खरिदमा २७ अर्ब २७ करोड, तयारी कपडामा २० अर्ब १५ करोड र एचआरसीटमा १६ अर्ब ४१ करोड रुपैयाँ बाहिरिएको छ ।"
सुन तोलाकै ८० हजार ३ सय,"घरेलु बजारमा सोमबार प्रतितोला ८० हजार ३ सय रुपैयाँमा सुनको कारोबार भयो । यो हालसम्मकै उच्च मूल्य हो । आइतबार प्रतितोला ७८ हजार ५ सयमा किनबेच भएको सुनको मूल्य सोमबार १ हजार ५ सय रुपैयाँ बढेपछि ८० हजार रुपैयाँभन्दा बढी पुगेको हो । विश्व बजारमा सोमबार साँझसम्म सुनको मूल्य प्रतिऔंस १ हजार ६ सय ८१४० पुगेको छ । सोमबार बिहान (नेपालमा सुनको मूल्य निर्धारण हुँदा) सुनको मूल्य प्रतिऔंस १ हजार ६ सय ६१८४ हुँदा घरेलु बजारमा मूल्य निर्धारण गरिएको हो । सोमबार साँझसम्म आइपुग्दा विश्व बजारमा सुनको मूल्य करिब २० डलर बढिसकेको छ । यही मूल्य कायम रहिरहे मंगलबार घरेलु बजारमा प्रतितोला सुन ८२ देखि ८३ हजार रुपैयाँसम्म पुग्ने अनुमान छ । अहिले विश्व बजारमा हरेक दिन सुनको मूल्यले नयाँ रेकर्ड बनाइरहेको छ । पछिल्लो समय चीनबाट फैलिएको कोरोना भाइरस संक्रमण अन्य मुलुकमा पनि पुगेपछि त्यसको असर सुनको मूल्यमा परेको बताइएको छ । कोरोना भाइरसका कारण अन्तर्राष्ट्रिय बजार (व्यापार) प्रभावित बनेपछि विश्व बजारमा सुनको मूल्य उकालो लागेको नेपाल सुनचाँदी व्यवसायी महासंघका पूर्वअध्यक्ष तेजरत्न शाक्यले बताए । चीन ठूलो अर्थतन्त्र हो । धेरै राष्ट्रमा उसको व्यापारिक सञ्जाल रहेकाले कोरोना भाइरसको असर विश्वव्यापी व्यापारमा पनि पर्यो, जसकारण सुनमा लगानी केन्द्रित भएको हो, उनले भने । पछिल्ला दिनमा अन्तर्राष्ट्रिय सेयर बजार पनि ओरालो लागेका छन् । सेयर बजारमा जोखिम बढेपछि तुलनात्मक रूपमा सुरक्षित मानिएको सुनमा लगानी बढेकाले सुनको मूल्य निरन्तर उकालो लागेको उनको भनाइ छ । अहिले लगानीकर्ताले सुनमा लगानी बढाएका छन्, शाक्यले थपे, लगानीका अन्य क्षेत्र राम्रो हुन नसकेको अवस्थामा सुन सुरक्षित विकल्प देखिएको हो । फागुनमा बिहेको सिजन भए पनि उच्च मूल्यका कारण नेपाली बजारमा सुनको कारोबार घटेको व्यवसायी बताउँछन् । हाल दैनिक औसत १० देखि १५ किलोका दरले सुन कारोबार भएको छ । महँगीकै कारण रहरले सुन किन्ने ग्राहक नभएको उनीहरूको भनाइ छ । यसअघि मंसिर र पुसमा सुन किनबेच घटेको थियो । माघ सुरु भएपछि एक्कासि सुनको माग बढ्यो । तर फागुनमा सुनको कारोबार फेरि सुस्ताएको छ । सुनको माग घट्नुको प्रमुख कारण मूल्य मात्र भएको व्यवसायीको दाबी छ । मूल्य अकासिएको मौका पारेर गैरकानुनी बाटोबाट सुन भित्रिने क्रम बढेको स्रोतले बताएको छ । सोही सुन बजारमा आएपछि व्यवसायीले बैंकहरूको सुन किन्न छाडेको बताइएको छ । रोजगारीका लागि कम्तीमा छ महिना विदेशमा बसेका नागरिकले प्रतिव्यक्ति ५० ग्रामसम्म काँचो सुन (बिस्कुट) ल्याउन पाउने व्यवस्था छ । अन्ततः त्यो सुन पनि बजारमै आउने हो । बजारमा सुनको कारोबार घटेपछि बैंकहरूको सुन बिक्री पनि सुस्ताएको छ । फागुन पहिलो सातासम्म बैंकहरूसँग ५ सय ४५ किलो सुन थुप्रिएको बैंकर्स संघले बताएको छ । बैंकहरूमा करिब साढे ५ सय किलो सुन थुप्रिएपछि माघ अन्तिम सातादेखि कुनै पनि बैंकले सुन आयात गरेका छैनन् । संघको तथ्यांकअनुसार गत जेठ २० मा पनि सुन बिक्री नभएर बैंकहरूमा ६ सय ७२ किलो सुन स्टकमा थियो ।गत आवको तुलनामा यो वर्ष सुन आयात घटेको छ । अघिल्लो आवको माघसम्म बैंकहरूले ४ हजार ३ सय ५० किलो सुन आयात गरेका थिए । चालु आवको सोही अवधिमा २ हजार ५० किलो मात्र सुन आयात भएको संघले जनाएको छ । हाल वाणिज्य बैंकले मात्र सुन आयात गर्न पाउने कानुनी व्यवस्था छ । सोही व्यवस्थाअनुसार २२ वटा वाणिज्य बैंकले पालोअनुसार दैनिक २० किलोका दरले सुन आयात गर्दै आएका छन् ।"
जुट मिल्सको जग्गा बेचेर कर्मचारीलाई भुक्तानी,"मुलुककै जेठो उद्योग विराटनगर जुट मिल्सको जग्गा बिक्री गरिने भएको छ । मिल्सको नाममा रहेको जग्गा बिक्री गरेर त्यहाँ कार्यरत ४६ जना कर्मचारीले पाउने २ करोड ४४ हजार रुपैयाँ असुलउपर गर्ने श्रम तथा रोजगार कार्यालय विराटनगरका प्रमुख वरिष्ठ श्रम अधिकृत प्रेमप्रसाद सञ्जेलले निर्णय गरेका छन् । कार्यालयले यसअघि मिल्सको जग्गा बिक्री गरी मजदुरको पारिश्रमिक दिन भनेको छ ।मिल्समा काम गरेबापतको पारिश्रमिक नपाएको भन्दै विराटनगर१२ मा बसोबास गर्दै आएका शुक्रराज लिम्बूलगायतले दिएको उजुरीउपर सञ्जेलले गत पुस १८ मा फैसला सुनाएका थिए । मिल्सका कर्मचारी मजदुरहरूको पारिश्रमिक बैंकिङ पद्धतिद्वारा तुरुन्त भुक्तानी गर्न प्राथमिकताका आधारमा विराटनगर जुट मिल्स, उद्योग विभाग, उद्योग वाणिज्य तथा आपूर्ति मन्त्रालय र नेपाल सरकार प्रधानमन्त्री तथा मन्त्रिपरिषद्को कार्यालयले निकासा दिनूदिलाउनू, फैसलामा भनिएको छ, मिल्सलगायतले श्रमिकको पारिश्रमिक आर्थिक कारणले नगदमा भुक्तानी नदिए वा दिन नचाहेमा मिल्सको नाममा झापाको दमक नगरपालिका१० स्थित साविकको दमक नगरपालिका६ को कित्ता नम्बर १५३१ को ५ कट्ठा ३ धुर र उक्त वडाको कित्ता नम्बर १५३३ को ४ कट्ठा सवा ४ धुर गरी ९ कट्ठा सवा ७ धुर जग्गा लिलाम बिक्री गरी भुक्तानी गर्नुपर्ने ठहर्छ ।मिल्सको विराटनगरमा रहेको ६७ बिघा जग्गामध्ये हालसम्ममा १७ बिघा अतिक्रमणमा परेको छ । मिल्सभन्दा पूर्वको हडतालीहाटस्थित १२ बिघा र मिल्सको पर्खालभन्दा दक्षिणतर्फको ५ बिघा जग्गा अतिक्रमण भएको हो । मिल्समा कार्यरत श्रमिक तथा कर्मचारीमध्ये सबभन्दा बढी प्रशासन प्रमुख तारानाथ तिमिल्सिनाको १२ लाख ४५ हजार ८ सय ६४ रुपैयाँ र लेखा अधिकृत श्यामकुमार लामाको पनि त्यति नै पारिश्रमिक बक्यौता छ । मिल्समा कार्यरत २४ जना बहालवाला श्रमिक तथा कर्मचारी र बहाल टुटेका २२ जनाले पारिश्रमिक पाएका छैनन् । श्रम तथा रोजगार कार्यालयको फैसला आएपछि उद्योग, वाणिज्य तथा आपूर्ति मन्त्रालयका उद्योग उपसचिव देवीप्रसाद थपलियाले मिल्सबारे यथार्थ बुझी गएको प्रशासन प्रमुख तिमिल्सिनाले बताए । हालसम्म बहालवाला र बहाल टुटेका श्रमिक कर्मचारीलाई पारिश्रमिक दिने प्रक्रिया कतैबाट सुरु भएको छैन, उनले भने, अर्थ मन्त्रालयबाट पनि अनुगमनका लागि टोली आइरहेको जानकारी प्राप्त भएको छ । मिल्सका अध्यक्ष वसन्त बनले सरकारबाट रकम माग गरिएको र आउनेबित्तिकै सबै जना श्रमिक, कर्मचारीलाई पारिश्रमिक उपलब्ध गराउने आश्वासन दिँदै आएको तिमिल्सिनाले बताए । मिल्स सञ्चालक समितिको ०७६ भदौ ५ गतेको निर्णयअनुसार सरकारबाट १२ करोड ७६ लाख ५० हजार रुपैयाँ माग गरिएको अध्यक्ष बनको भनाइ छ ।उद्योग, वाणिज्य तथा आपूर्ति मन्त्रालयमा उक्त रकमका लागि भदौ २५ गते नै पत्राचार गरेको र रकम प्राप्तिका लागि पहल भइरहेकाले कुनै पनि हालतमा मिल्सको जग्गा बिक्री हुन नदिने उनको दाबी छ । मिल्समा भएको आर्थिक अनियमितता, मेसिनरी सामान, गोदाम घर, पर्खाल बिक्रीका साथै जग्गा फिर्तालगायत विषयमा उच्च अदालत विराटनगरका न्यायाधीश शेखरप्रसाद पौड्याल नेतृत्वमा गठित ५ सदस्यीय न्यायिक छानबिन समितिले अध्ययन गरी सरकारलाई प्रतिवेदन बुझाइसकेको छ । प्रतिवेदनमाथि सरकारले हालसम्म कुनै कारबाही अघि बढाएको छैन । मिल्सको विराटनगरस्थित ६७ बिघा र दमकलगायत ठाउँमा गरी कुल ६८ बिघा जग्गा छ । ०६५ सालमा मिल्स सञ्चालक समितिका तत्कालीन अध्यक्ष अशोक पोखरेलले १ हजार १ सय ३२ मजदुर र ६५ जना कर्मचारीलाई उपदानसहित अवकाश दिन मिल्सको कोषमा रकम नभएर सरकारले ५५ करोड ९६ लाख ऋण सहयोग दिएको थियो । सरकारले उक्त रकमबाट सबै मजदुर र कर्मचारीलाई अवकाश दिएर मिल्सलाई लिक्विडेसनमा लैजाने निर्णय गरेको थियो ।"
सक्रिय हुँदै चिनियाँ औद्योगिक क्षेत्र,"आकस्मिक रूपमा देखापरेको कोरोना भाइरसका कारण शिथिल बनेको चिनियाँ औद्योगिक एवं व्यापारिक क्षेत्र होसियारीपूर्वक पुनः सक्रिय हुन थालेको छ । आन्तरिक एवं बाह्य व्यापारिक गतिविधि प्रभावित हुन थालेपछि एक महिना नपुग्दै चीनले पुनः निरन्तरता दिन थालेको हो । यसका लागि चिनियाँ उद्योगलाई स्वास्थ्य सुरक्षा प्राथमिकतामा राखी कार्यस्थललाई पूर्णतया भाइरसमुक्त बनाउनुपर्ने सर्त राखिएको छ ।चीनले सक्रिय रूपमा विभिन्न स्वदेशी, विदेशी उद्यम तथा संस्थाको उत्पादन पुनः सुरु गरिरहेको चीनको परराष्ट्र मन्त्रालयका प्रवक्ता कङ स्वाङले बताए । चीनले विदेशी उद्यमहरूको लगानी, उत्पादन र सञ्चालनमा भोगेका व्यावहारिक समस्या पनि समाधान गरिरहेको छ, उनले भने । चिनियाँ अर्थव्यवस्थामा महामारीको प्रभाव अस्थायी प्रकृतिको भएको र विश्व आपूर्ति शृंखलामा असर पर्ने सोचेर चीनबाट विस्थापित हुन खोजेका विदेशी कम्पनी चीनमै यथावत् रहने उनले बताए । यसअघि मंगलबार चीनको राज्य परिषद्को महामारी रोकथाम तथा नियन्त्रणसम्बन्धी पत्रकार सम्मेलनमा राष्ट्रिय स्वामित्वको सम्पत्ति अनुगमन तथा व्यवस्थापन आयोगले केन्द्रीय उद्योग व्यवसायहरूको मातहतका २० हजार वटा मुख्य उत्पादनमूलक उद्योग व्यवसायले काम सुरु गर्ने जानकारी दिएको छ । योसँगै चीनमा उत्पादन उद्योगको पुनः सुरु दर ८० प्रतिशतभन्दा बढी भएको छ । आयोगले रोकथाम तथा नियन्त्रणका पूर्वसर्तसहित उत्पादन पुनः सुरु गर्न निर्देशन दिएको पनि जनाएको छ । कोरोना संक्रमणसँगै चीनले आफ्नो अर्थतन्त्रलाई धरमर हुन नदिन महामारी नियन्त्रण र उद्योगहरूको पुनः सञ्चालनबीच सन्तुलन राख्ने बताएको छ । चीनको राष्ट्रिय विकास तथा सुधार आयोगले हुबेईबाहेक देशका ३० प्रान्तस्तरीय क्षेत्रले उद्योगका काम तथा उत्पादन क्षमतालाई पुनः सुरु गरेका छन् । आयोग अधिकारी छन ताले भनिन्, उत्पादन तथा कार्यालय पुनः सुरु गर्नुपूर्व नै भाइरस रोकथाम तथा नियन्त्रण संयन्त्रलाई चुस्त दुरुस्त राख्न अगाडि नै सूचित गरिएको छ ।कोरोनाको कहरकै बीच चीनयुरोप मालबाहक रेल गत सोमबार नानछानबाट रसिया तथा बेलारुसका लागि छुट्यो । रेलमा लादिएका सामग्रीमा अटो पार्ट्स, मेकानिकल सामग्री, लत्ता कपडालगायत गरी पाँच मिलियन डलर बराबरका छन् । निर्यातका लागि हिँडेको चिनियाँ रेलवेका स्टाफको पहिला स्वास्थ्य परीक्षण गरिएको थियो । उनीहरू स्वस्थ रहेको पुष्टि भएपछि काममा खटाइएको थियो भने रेललाई पूर्णतया भाइरसमुक्त बनाएपछि मात्रै विदेशका लागि पठाइएको हो ।गत मंगलबार राति रेल चीनको सान्तोङ प्रान्तस्थित छिङ्ताउ तटवर्ती सहरबाट केन्द्र एसियाका लागि प्रस्थान गरेको छ । कोरोना महामारीपछि यसले एसियातिरको व्यापारिक गतिविधिलाई पुनः सुरु भएको संकेत गरेको छ । जापान, दक्षिण कोरिया र केन्द्रीय एसियाली मुलुक कजाकस्तान पुगेर रेलले सामग्री निर्यात गर्नेछ । चीनका प्रायः अटो कम्पनी यतिखेर मास्क उत्पादनमा सक्रिय छन् । कोरोना संक्रमणसँगै बजारको माग बुझेर उनीहरूले आफ्नो उत्पादन क्षमतालाई त्यसतर्फ मोडेका हुन् । चिनियाँ उद्योग तथा सूचनाप्रविधि मन्त्रालयका अनुसार दैनिक २० मिलियन मास्क उत्पादन भइरहेको छ । त्यसमध्ये २२ मिलियन मास्क सर्जिकल प्रयोग तथा ६ लाख मास्क एन९५ छन् । चिनियाँ वसन्त पर्वको बिदा अवधिमा मास्कको उत्पादन तथा सप्लाई रोकिएकाले अझै पनि चीनमा मास्कको अभाव छ । अटो मोबाइलमा प्रयोग हुने ध्वनि प्रतिरोधी उपकरण नै मास्क बनाउन प्रयोग हुने पोलिप्रोपिलेन फाइबरका लागि मिल्ने भएकाले कार उत्पादक कम्पनीलाई मास्क उत्पादक कम्पनीमा रूपान्तरण हुन समस्या छैन । चीनमा गत फेब्रुअरी २ देखि नै मास्क उत्पादनको क्षमता बढ्दै गएको छ । तर पनि अझै यसको माग बढ्दो छ । चीनका मुख्य २२ प्रान्तको गत साताको तथ्यांकअनुसार बिजुली, ग्यास र पेट्रोलको आपूर्तिका साथै नागरिक उड्डयन, रेल तथा जलपरिवहन पुनः सुरु भइसकेका छन् । कोरोना भाइरस रोकथाम तथा नियन्त्रण गर्ने पोसाक उत्पादन पुनः सुरु दर ७७, खाद्यान्न उत्पादनको दर ९४६ तथा कोइला खानी उद्योगको उत्पादन दर ५० प्रतिशत पुगेको छ । कोरोना भाइरसविरुद्ध सम्बन्धित उद्योग व्यवसायबाट सेवासुविधा प्राथमिकतासाथ उपलब्ध गराउने, भाइरस संक्रमणका कारण पृथकीकरणको नीतिबाट प्रभावित परिवहन व्यवसायलाई पुनः उकास्ने मध्यम र साना उद्योग व्यवसायका साथै निजी व्यवसायलाई वित्तीय समर्थन दिने कुरा चीनले प्राथमिकतामा राखेको जनाएको छ । वित्तीय प्रणालीको डिजिटल प्रवर्द्धन र वित्तीय अनलाइन सेवा तथा सञ्चालन क्षमता बलियो बनाउनुपर्नेमा चीनले जोड दिएको छ ।"
२ अंक घट्यो नेप्से,काठमाडौं (कास) अघिल्ला ६ कारोबार दिन लगातार बढेको नेप्से सोमबार करिब २ अंक घटेको छ । सोमबारको गिरावटलाई विश्लेषकहरूले करेक्सन भनेका छन् । लगातार बढिरहेको बजार बीचमा घट्नुलाई करेक्सन भनिन्छ । ६ दिनको कारोबारमा करिब १ सय ६० अंक बढेको बजार सोमबार १९६ अंक घटेको हो । आइतबार मात्रै नेप्से करिब ७० अंक बढेको थियो । आइतबारको करेक्सनले समग्र नेप्से १ हजार ५ सय २१८ विन्दुमा उक्लेको छ । अघिल्लो दिनको तुलनामा सोमबार नेप्से ०१३ प्रतिशत घटेको हो । सोमबार परिसूचकसँगै कारोबार रकम पनि केही घटेको छ । यो दिन ३१ हजार २ सय ९० कारोबारबाट १ सय ७९ कम्पनीका ८३ लाख ४८ हजार कित्ता सेयर किनबेच भए । ती किनबेचबाट ३ अर्ब ४१ करोड रुपैयाँ बराबरको सेयर कारोबार भएको थियो । अघिल्लो दिनको तुलनामा कारोबार रकम करिब २० करोड रुपैयाँ कम हो । आइतबार ३० हजार ४ सय ५६ कारोबारबाट १ सय ७८ कम्पनीका ८७ लाख ६९ हजार ५ सय २२ कित्ता सेयर किनबेच हुँदा ३ अर्ब ६० करोड ८५ लाख रुपैयाँ बराबरको सेयर कारोबार भएको थियो ।
सुरुङमार्ग पुनर्निर्माण गरिँदै,हेटौंडा (रासस) वाग्मती प्रदेश सरकारले एसियाकै पुरानो सुरुङमार्गको पुनर्निर्माण गर्ने भएको छ । व्यावसायिक प्रयोगका लागि उपयुक्त नभए पनि ऐतिहासिक सम्पदाको संरक्षण गर्न तथा पर्यटन प्रवर्द्धनका लागि सुरुङमार्गको जीर्णोद्धार गरेर पुनः सञ्चालनमा ल्याउने योजना अघि सारिएको मुख्यमन्त्री डोरमणि पौडेलले जानकारी दिए । गौरवपूर्ण इतिहासको प्रचारप्रसार तथा पर्यटन प्रवर्द्धन गर्ने र विकासका परम्परागत प्रविधिबारे अध्ययन गर्ने स्थलका रूपमा विकास गरेर विगतमा केकस्ता सामग्री प्रयोग कसरी गरिँदो रहेछ भन्ने जानकारी दिने उद्देश्यसहित व्यवस्थित एवं सुरक्षित रूपमा पुनर्निर्माण गरिने उनको भनाइ छ । प्रदेश २ सँगसमेत सहकार्य गरेर सुरुङमार्गलाई आकर्षक हिसाबले पुनर्निर्माण गरिने प्रदेशका भौतिक पूर्वाधार विकासमन्त्री रामेश्वर फुयाँलले बताए । नेपालकै पहिलो सुरुङमार्गको संरक्षण र संवर्द्धन आवश्यक रहेको उनको भनाइ छ । चुरियामाई मन्दिर र सुरुङमार्ग प्रवेश गर्ने स्थानमा आकर्षक प्रवेशद्वार निर्माण गरिनेछ । पुरातत्त्व विभागसँग समन्वय गरेर काम गरिने फुयाँलले बताए । १९७३ सालमा पाँचौं राणा प्रधानमन्त्री चन्द्रशमशेरको पालामा बाराको अमलेखगन्जबाट मकवानपुरको हेटौंडा छिचोल्न सुरुङ खनिएको थियो ।
रोकियो नयाँ औद्योगिक क्षेत्रको काम,"पर्सा राष्ट्रिय निकुञ्जको अवरोधका कारण हेटौंडा१४ स्थित मयूरधापमा निर्माणाधीन औद्योगिक क्षेत्रको काम डेढ वर्षदेखि रोकिएपछि औद्योगिक क्षेत्र व्यवस्थापन लिमिटेडले चिन्ता जनाएको छ । लिमिटेडका अध्यक्ष नन्दकिशोर बस्नेतले औद्योगिक क्षेत्रको जग्गाको अवलोकन गरी सरोकारवालासँग छलफल गरे । बस्नेतले स्थानीय सरोकारवालाको साथ लिएर वैशाखभित्रै औद्योगिक क्षेत्रमा रोकिएको काम सुरु गर्ने प्रतिबद्धता जनाएका छन् । औद्योगिक क्षेत्रका नाममा करिब दुई सय बिघा जग्गाको लालपुर्जा प्राप्त भइसकेको अवस्थामा निकुञ्जले अनावश्यक हस्तक्षेप गरेको उनको भनाइ छ । निकुञ्ज क्षेत्रको जग्गा बिनासहमति औद्योगिक क्षेत्रका नाममा गएको भन्दै औद्योगिक क्षेत्रको वातावरणीय प्रभाव मूल्यांकन प्रतिवेदन (ईआईए) स्वीकृत गर्न वन मन्त्रालयले अटेर गरेपछि डेढ वर्षदेखि काम ठप्प छ । निकुञ्जले पनि औद्योगिक क्षेत्रमा तारबार गर्नसमेत रोक लगाएको छ । आफ्नो क्षेत्रको जग्गा बिनाअनुमति औद्योगिक क्षेत्रलाई दिइनु राष्ट्रिय निकुञ्ज तथा वन्यजन्तु संरक्षण ऐन २०२९ अन्तर्गतको मध्यवर्ती क्षेत्र व्यवस्थापन नियमावली०५२ अनुसार नियमसंगत नभएको निकुञ्जको दाबी छ । औद्योगिक क्षेत्र व्यवस्थापन लिमिटेडलाई लालपुर्जासमेत दिइसकेको, लिमिटेडको स्वामित्वमा जग्गा आएको र उक्त जग्गा निकुञ्ज क्षेत्रको होइन भनेर नापी र मालपोतले प्रमाणित पनि गरिसकेको बस्नेतले बताए । मालपोत कार्यालयले ०७३ साउन ६ मा औद्योगिक क्षेत्रका नाममा लालपुर्जा जारी गरेको थियो । तर निकुञ्जले भने उक्त क्षेत्र आफ्नो अधिकार क्षेत्र भएको भन्दै लालपुर्जा दिन नमिल्ने तर भोगाधिकार मात्र दिन सकिने बताइरहेको छ । हामीलाई भोगाधिकार मात्र दिए पनि पुग्थ्यो । तर जारी भएको लालपुर्जा खारेज गर्न भूमिसुधारले मान्दैन । लालपुर्जा खारेज नभएसम्म निकुञ्जले भोगाधिकार नदिने भनिरहेको छ । यस्तो अवस्थामा काम गर्न समस्या भइरहेको छ । तर अब निकास निकाल्नैपर्छ, बस्नेतले भने । दुई सरकारी निकायको विवादका कारण आफूहरू मारमा परेको भन्दै बस्नेतले जुनसुकै बाधा चिरेर भए पनि दुई महिनाभित्र औद्योगिक क्षेत्रको काम सुरु गर्ने अठोट व्यक्त गरे ।वन मन्त्रालयको अवरोधका कारण औद्योगिक क्षेत्रको चालु आवको बजेट फ्रिज हुने अवस्थामा पुगेको हेटौंडा औद्योगिक क्षेत्रका प्रमुख राजेन्द्रप्रसाद कँडेलले बताए । औद्योगिक क्षेत्रका लागि गत आवमा ३१ करोड रुपैयाँ आएकामा केही तारबार र ईआईएका लागि खर्च भएको थियो । बाँकी रकम फ्रिज भएको थियो । यस वर्ष पनि ३१ करोडकै हाराहारीमा बजेट प्राप्त भए पनि खर्च हुन सकेको छैन ।०७५ साल कात्तिक ४ मा औद्योगिक क्षेत्र व्यवस्थापन लिमिटेडले मयूरधाप औद्योगिक क्षेत्रको परियोजना कार्यालयसमेत स्थापना गरी सात जनाको दरबन्दी तोकेर कर्मचारीसमेत खटाइसकेको छ ।"
हुन्डाईको आईओएनआईक्यू इलेक्ट्रिक२०२०,"काठमाडौं (कास) हुन्डाईको आधिकारिक बिक्रेता लक्ष्मी इन्टरनेसनलले सोमबार हुन्डाईको नयाँ इलेक्ट्रिक गाडी आईओएनआईक्यू इलेक्ट्रिक२०२० नेपालमा सार्वजनिक गरेको छ । यसमा १००केडब्लूको ब्याट्री पावर छ । साथै यसमा ८ इन्चको फ्लोट्री चज स्क्रिन हिटेड, भेन्टिलेटेड सिट, ड्राइभ मोड सेलेक्ट, वायरलेस फोन चार्जर, एन्टीलब ब्रेकिङ सिस्टम, इलेक्ट्रोनिक स्टेबिलिटी कन्ट्रोल, रियर पार्किङ क्यामेरा, सेन्सरजस्ता विशेषता रहेको कम्पनीले बताएको छ ।"
विद्यालयलाई सिटिजन्सको सहयोग,काठमाडौं (कास) सिटिजन्स बैंक इन्टरनेसनलले दुई विद्यालयलाई आर्थिक सहयोग गरेको छ । बैंकले धरानको पूर्वाञ्चल ज्ञान चक्षु विद्यालयलाई ८० हजार रुपैयाँ र डोल्पाको सरस्वती माध्यमिक विद्यालय ५० हजार रुपैयाँ प्रदान गरेको छ । बैंकले संस्थागत सामाजिक उतरदायित्वअन्तर्गत सहयोग गरेको बताएको छ ।
फोन पेका बिजेता घोषणा,"काठमाडौं (कास) मोबाइल भुक्तानी नेटवर्क फोन पेले पैसा लिने र तिर्ने, दुबई उड्ने योजनाका मासिक विजेता घोषणा गरेको छ । दुबई ट्रिपका लागि ग्राहकका तर्फबाट सुप्रिया शाक्य र मर्चेन्टका तर्फबाट हिमालयन किराना पसल विजेता भए । गत बिहीबारको कल कान्तिपुरको लाइभ सोमा लक्की ड्रमार्फत विजेता घोषणा गरिएको थियो । दुबई ट्रिप जित्ने व्यक्तिले थप तीन व्यक्तिलाई आफूसँग लैजान सक्नेछन् ।"
हुन्डाईको स्प्रिङ डिलाइट,"काठमाडौं (कास) हुन्डाई गाडीको आधिकारिक बिक्रेता लक्ष्मी इन्टरकन्टिनेन्टलले हुन्डाई स्प्रिङ डिलाइट योजना ल्याएको छ । योजनामार्फत ग्राहकले हरेक हुन्डाई गाडीको खरिदमा नगद छुटका साथै सुविधा प्राप्त गर्न सक्छन् । ग्राहकले १ वर्षसम्मको बिमा, एक्सचेन्ज बोनस, स्पट एक्सचेन्ज तथा मूल्यांकन, गाडी खरिदमा चार वर्षसम्मको निःशुल्क सर्भिस र तीन वर्षको वारेन्टी प्राप्त गर्न सक्ने कम्पनीले जनाएको छ ।"
पेन्सन अवधिमा किन विभेद ?,"सुरक्षाकर्मी र अन्य सरकारी कर्मचारीको निवृत्तिभरण (पेन्सन) पाउने सेवा अवधिमा अझै एकरूपता कायम हुन सकेको छैन । निजामती, सेना, प्रहरी, सशस्त्र प्रहरी र शिक्षण पेसामा आबद्ध कर्मचारीले कति वर्ष सेवा गरेपछि पेन्सन पाउने भन्ने व्यवस्था सरकारी निकायपिच्छे फरकफरक छ । प्रहरी र सशस्त्रमा २०६० चैत २६ गतेभन्दा अघि सेवा प्रवेश गरेका नायब निरीक्षक र सहायक निरीक्षक (कनिष्ठ अधिकृत) ले १८ वर्ष र कार्यालय सहयोगी, सिपाही र हवल्दारले १६ वर्षमै राजीनामा दिएर पेन्सनमा जान सक्ने प्रावधान छ ।सेनाले पेन्सन पाउने व्यवस्था २० वर्षबाट घटाई १६ वर्ष कायम गर्न हालै रक्षा मन्त्रालयमा प्रस्ताव पठाइसकेको छ । सैनिक नियमावलीअनुसार २०६० वैशाख २८ भन्दा पछि भर्ना हुने जुनसुकै सैनिकले २० वर्ष सेवा अवधि पूरा गरेपछि पेन्सन पाउने व्यवस्था छ । तर त्यसअघि सेनामा भर्ना हुने सहायक सेनानी र सोभन्दा माथि महारथी (प्रधानसेनापति) सम्म २० वर्ष, जमदार, सुवेदार र प्रमुख सुवेदारसम्म १७ वर्ष तथा फलोअर्सदेखि हुद्दासम्मले १६ वर्ष सेवा अवधि पूरा गरेपछि पेन्सन पाउने उल्लेख छ । निजामती सेवा नियमावली २०५० र शिक्षा नियमावली २०५९ अनुसार निजामती कर्मचारी र शिक्षकले २० वर्ष सेवा गरेपछि मात्र पेन्सन पाउँछन् । तर सेनाले रक्षा मन्त्रालयमा पठाएको प्रस्तावका कारण अन्य निकायमा कस्तो व्यवस्था राख्ने भन्ने विवाद सिर्जना गरेको छ । लोकसेवा आयोगका अध्यक्ष उमेशप्रसाद मैनालीले पेन्सन प्रयोजनका लागि न्यूनतम सेवा पूरा गर्ने समय घटाउनु गलत भएको बताउँछन् । सरकारले पेन्सन दायित्व बोक्नुपर्ने कर्मचारीलाई अवकाशमा जान प्रोत्साहन गर्ने कानुन ल्याउँदा मुलुकलाई आर्थिक व्ययभार पर्ने मात्र होइन, जिम्मेवारी निर्वाहका लागि पनि नकारात्मक असरको सामना गर्नुपर्ने अवस्था आउँछ, पेन्सन पाउने न्यूनतम अवधि घटाउनु हुँदैन, मैनालीले भने, फौजलाई अझ चुस्त र सक्षम बनाउनभन्दा रिटायर्डमा जान सजिलो हुने गरी किन सिफारिस हुन्छ, मैले बुझ्न सकेको छैन । राष्ट्रसेवकलाई सेवा अवधि र तोकिएको उमेरसम्म काम गर्न सक्ने वातावरण बनाउन लोकसेवाले सुझाव दिँदै आए पनि त्यसको पालना नभएको मैनालीको गुनासो छ । सैनिक प्रवक्ता सहायकरथी विज्ञानदेव पाण्डेले सैनिक नियमावली संशोधनका लागि प्रस्ताव गरिएको स्विकारे । सेनाकै अनुरोधमा कायम गरिएको २० वर्ष सेवा गरेपछि निवृत्तिभरणमा जान सकिने यसअघिको प्रावधान द्वन्द्वका कारण यथावत् राखिएको थियो, पाण्डेले भने, अहिले परिस्थिति फेरिएको छ, त्यसैले पेन्सन अवधि १६ वर्ष बनाउन प्रस्ताव गरिएको हो । रक्षा मन्त्रालयका एक अधिकारीले सेनाबाट आएको प्रस्तावअनुसार नै १६ वर्षे प्रावधान कायम हुने गरी सैनिक नियमावली संशोधन प्रस्ताव लैजान लागिएको बताए । यसबारे उपप्रधान तथा रक्षामन्त्री ईश्वर पोखरेलले प्रधानमन्त्री केपी शर्मा ओलीबाट सहमति लिइसकेका छन् । अवकाश पाएका करिब ३५ हजार सैनिकले हाल सरकारबाट पेन्सन लिइरहेका छन् ।नेपाली सेनाका एक पूर्वजर्नेल पेन्सन पाउने समय घटाउँदा सरकारलाई आर्थिक भार थपिने बताउँछन् । पेन्सन पाउने समय ४ वर्ष घटाउँदा मुलुकलाई आर्थिक भार थपिन्छ, अनुभवी सिपाहीहरू बाहिरिँदा कार्यसम्पादनमा पनि असर पुग्छ, ती पूर्वजर्नेलले भने । पछिल्लो प्रस्ताव पारित भए सेनामा २५ देखि ३० प्रतिशत फौजले जागिर छोड्ने जोखिम रहेको ती जर्नेलको दाबी छ । बरु सेवासुविधा समयसापेक्ष बनाएर सेवा गर्ने समय थप्नुपर्ने ती पूर्वजर्नेलको भनाइ छ । सशस्त्र प्रहरी र नेपाल प्रहरीमा पनि पेन्सनसम्बन्धी प्रावधान पनि जागिर सुरु गरेको अवधिका आधारमा फरकफरक छ । दुवै सेवामा २०६० सालभन्दा अघि प्रवेश गरेकामध्ये अधिकृतले २० वर्ष, सई र असईले १८ वर्ष, हवल्दार र सिपाहीले १६ वर्षमा पेन्सन पाउने व्यवस्था छ । त्यसभन्दा पछि सेवा सुरु गरेका सबै दर्जाले पेन्सन पाउन २० वर्ष सेवा गरेकै हुनुपर्छ । नेपाल प्रहरीका पूर्वएआईजी नवराज ढकाल कम्तीमा चारवटै सुरक्षा निकायमा सेवासर्त र वृत्तिविकासबारे समान व्यवस्था राखिनुपर्ने बताउँछन् । सेना, प्रहरी, सशस्त्र प्रहरी र राष्ट्रिय अनुसन्धान विभागमा कम्तीमा सेवासर्त र सुविधासम्बधी एउटै प्रावधान ल्याइनुपर्छ, ढकालले भने, तर कसैको निहित स्वार्थका लागि संगठनपिच्छे फरकफरक व्यवस्था लागू गरिँदै आएको छ, यसले सर्भिस डेलिभरिमा पनि नकारात्मक असर पुगेको देखिन्छ । सेना र अनुसन्धान विभागमा ३० वर्षे प्रावधान नहुने तर प्रहरी र सशस्त्रमा सेवा अवधि ३० कायम राख्दा त्यसको नकारात्मक असर शान्तिसुरक्षा व्यवस्थापनदेखि संगठनको नेतृत्व चयनसम्म परेको उनको बुझाइ छ । सशस्त्र प्रहरी महानिरीक्षक शैलेन्द्र खनालले निवृत्तिभरण र उपदानसम्बन्धी अहिलेको प्रावधानबारे छलफल नै नभएको बताउँछन् । तर यसबारे समयसापेक्ष सुधार आवश्यक भएको उनको भनाइ छ । यस विषयमा पुनरावलोकन गर्नेनगर्ने भन्ने विषय छलफलमै आएको छैन, उनले भने, तर अन्य सुरक्षा निकायमा भएका र हुन सक्ने प्रस्तावलाई समेत अध्ययन गरी सशस्त्र प्रहरीमा पनि यो विषय समयसापेक्ष बनाउनुपर्छ भन्ने कुरा अनौपचारिक रूपमा उठेको छ । कर्मचारीलाई सेवामै रहन प्रेरित हुने गरी नियम ल्याउनु उचित हुने उनको भनाइ छ ।"
अब सबै नगरमा यातायात प्राधिकरण,"सहरी क्षेत्रका सार्वजनिक यातायातलाई व्यवस्थित गर्न अब सबै नगरपालिकाले सार्वजनिक यातायात प्राधिकरण गठन गर्न पाउने गरी कानुन बन्ने भएको छ । यसका लागि राष्ट्रिय सभाको विधायन व्यवस्थापन समितिले भौतिक पूर्वाधार तथा यातायात मन्त्रालयले संसद्मा पेस गरेको काठमाडौं उपत्यका सार्वजनिक यातायात (व्यवस्थापन) प्राधिकरण विधेयक लाई परिमार्जन गर्न लागेको हो । समितिमा विचाराधीन परिमार्जित विधेयकमा संघीय राजधानी क्षेत्र र गरपालिकाहरूमा छुट्टाछुट्टै प्रकृतिका यातायात प्राधिकरण गठन र तिनको नियमन हुने व्यवस्था छ । ऐन कार्यान्वयनका लागि प्रदेश सरकारले नियम बनाउन सक्ने भए पनि राजधानीको हकमा नेपाल सरकारलाई जिम्मा दिइएको छ । राजधानीसहित सबै प्राधिकरणका लागि प्रदेशको कानुनअनुसार अनुगमन हुने र राजधानीको यातायात व्यवस्थाका लागि छुट्टै परिषद् बनाइने भएको छ । विधेयकले संघीय राजधानी सहरी क्षेत्र भनेर काठमाडौं, ललितपुर, भक्तपुरसँगै यी जिल्लाका नगर वा गाउँपालिका जोडिएका अन्य जिल्ला क्षेत्रलाई पनि समेटेको छ । सात सदस्यीय प्राधिकरणको अध्यक्षमा नगरपालिका प्रमुख रहने व्यवस्था गरिएको छ । विधेयकमा यातायात प्राधिकरण एक वा एकभन्दा बढी नगरपालिका र एक नगरपालिका र गाउँपालिकालाई समेटेर बनाउन सक्नेछ । ०७६ साउन २६ गते राष्ट्रिय सभामा प्रस्तुत भएर भदौ ४ गतेदेखि समितिमा विचाराधीन विधेयकले संविधानको मर्मलाई आत्मसात् नगरेपछि कानुन र भौतिक मन्त्रालयले विधेयक परिमार्जन गरेर समितिमा लगेका हुन् । भौतिक पूर्वाधार तथा यातायात मन्त्रालयले काठमाडौं उपत्यकालाई मात्र समेट्ने गरी पाँच वर्षलाई विधेयक ल्याएको थियो, सांसद प्रकाश पन्थले भने, त्यो विधेयकलाई व्यापक परिमार्जन गर्न लगाएर सधैंका लागि राष्ट्रियस्तरको बनाउँदै छौं । सहरी क्षेत्र सार्वजनिक यातायात (व्यवस्थापन) प्राधिकरण नाम दिइएको विधेयक प्रमाणीकरण भएको ९१ औं दिन पनि लागू हुने भनिएको छ । सार्वजनिक यातायातको नियम उल्लंघन गर्ने चालकदेखि यात्रुसम्मलाई प्राधिकरणका कुनै अधिकृत वा कम्तीमा सहायक निरीक्षक ट्राफिक प्रहरीले एक हजारदेखि १ हजार ५०० रुपैयाँ जरिवाना गर्न सक्ने विधेयकले व्यवस्था गरेको छ ।"
चिनियाँ भिसा शुल्क तेब्बर,"काठमाडौं (कास) नेपालमा पहिलो पटक चिनियाँ भिसा आवेदन केन्द्र खुलेसँगै भिसा शुल्कमा भारी वृद्धि भएको छ । नेपालीहरूले अब चिनियाँ भिसा लिँदा पहिलेको भन्दा झन्डै तेब्बर दस्तुर बुझाउनुपर्ने छ । भिसा शुल्कभन्दा आवेदन केन्द्रले दिने सेवा शुल्क बढी बुझाउनुपर्ने भएपछि शुल्क बढेको हो । अब नियमित भिसा लिने नेपालीले २ हजार २ सय र सेवा शुल्कबापत ३ हजार ९ सय बुझाउनुपर्ने हुन्छ । त्यस्तै, एक्सप्रेस२ भिसाका लागि ४ हजार ९ सय र सेवा शुल्क ५ हजार ८ सय ५० बुझाउनुपर्ने भएको छ । एक्सप्रेस१ भिसाका लागि ६ हजार २ सय र सेवा शुल्क ७ हजार ८ सय तिर्नुपर्ने हुन्छ । नियमिततर्फ चार दिन, एक्सप्रेस२ तर्फ तीन दिन र एक्सप्रेस१ तर्फ दुई दिनमा भिसा पाउन सकिन्छ । यसअघि एक नेपालीले एकल प्रवेशमा चिनियाँ भिसाका लागि आवेदन दिँदा नियमिततर्फ २ हजार २ सय रुपैयाँ, एक्सप्रेस२ तर्फ ४ हजार ९ सय र एक्सप्रेस१ तर्फ ६ हजार २ सय नेपाली रुपैयाँ बुझाए पुग्थ्यो । त्यसैगरी, दुई पटक प्रवेश, आधा वर्षको अवधिमा धेरै पटक प्रवेश, एक वर्षको अवधिमा धेरै पटक प्रवेश र समूहगत प्रवेशका लागि भने सेवा शुल्क मात्र थप गरिएको छ । दुई देशका नागरिकको आवतजावत बढ्न थालेको भन्दै चीनले काठमाडौंस्थित कमलादीमा सोमबारबाट सञ्चालनमा आउने गरी चिनियाँ भिसा आवेदन केन्द्र सुरु गरेको हो । केन्द्रको नेपालका लागि चिनियाँ राजदूत होउ यान्छी र अध्यागमन विभागका महानिर्देशक ईश्वरराज पौडेलले संयुक्त रूपमा उद्घाटन गरेका हुन् । आवेदन केन्द्रका निर्देशक चाङ चिगोङले बेलायत, फ्रान्स, अस्ट्रेलियाको तुलनामा केन्द्रले नेपालीका लागि कम सेवा शुल्क लिएको जनाए । यसअघि ४५ देशका ९१ स्थानमा चिनियाँ भिसा आवेदन केन्द्र खुलिसकेका छन् ।"
संगमको हार,"सुनौलो संगम क्लब धनगढीमा भइरहेको चौथो नेपाल आइस सुदूरपश्चिम आमन्त्रण खप्तड गोल्डकप फुटबलमा सोमबार पराजित भएको छ । धनगढी रंगशालामा भएको प्रिक्वाटरफाइनलमा रूपन्देहीको गोर्खा ब्बाइज क्लबले सुनौलो संगम क्लबलाई टाइब्रेकरमा ५३ ले परातिज गरेको थियो । निर्धारित समयमा गोलरहित भएपछि खेल पेनाल्टी सुटआउटमा धकेलिएको थियो । पेनाल्टी सुटआउटमा गोर्खा ब्बाइजका हरि कठायत, अनिश तामाङ, रन्दीप पौडेल, निशान न्यौपाने र कप्तान उत्तम गुरुङले गोल गरे । सुनौलो संगमका रन्जित थापा, अजित थापा र शंकर न्यौपानेले मात्र गोल गरे । सुनौलो संगमका कप्तान मोहन थापाको प्रहार गोर्खा ब्बाइजका गोलकिपर मनोज गुरुङले विफल पारेका थिए । खेलको म्यान अफ द म्याच गोलरक्षक मनोज भए ।क्वाटरफाइनलमा गोर्खा ब्वाइजले ए डिभिजन क्लब हिमालयन शेर्पाको सामना गर्नेछ ।यसअघि तेस्रो मिनेटमै रोशन रानाको पासमा सुरज घलानले गरेको प्रहार पोस्ट नजिकैबाट बाहिरिँदा गोर्खा ब्वाइजले अग्रता लिने अवसर गुमाएको थियो । १९ औं मिनेटमा संगमका मोहनले गरेको प्रहार गोलकिपर मनोजले नियन्त्रणमा लिए । ५० औं मिनेटमा गोर्खा ब्बाइजले अवसर पाए पनि सदुपयोग भएन । हरि कठायतको प्रहार गोलकिपर किरण थापा बिट भइसकेको अवस्थामा पोस्टमा लागेर फर्कियो । मंगलबार पहिलो क्वाटरफाइनलमा कञ्चनजंघा एफसी भारतले आयोजक सुदूरपश्चिम ११ को सामना गर्नेछ । त्यस्तै अन्य दिनको क्वाटरफाइनलमा नेपाल पुलिस र एपीएफ, थ्रीस्टार र नवजागृति युवा, गोर्खा ब्बाइज र हिमालयन शेर्पाबीच प्रतिस्पर्धा हुनेछ ।"
पाथीभरा म्याराथन आज,"पाथीभरा म्याराथन प्रतियोगिता मंगलबार हुँदै छ । म्याराथनका लागि नाम चलेका स्वदेशी खेलाडी ताप्लेजुङ आएका छन् । पाथीभरा म्याराथन मेची पर्यटन महोत्सवको अन्तिम दिन प्रतियोगिता गर्न लागिएको हो । यो महोत्सवको मुख्य आकर्षण रहनेछ । पुरुषतर्फ खुला म्याराथन तथा महिलातर्फ हाफ म्याराथन हुनेछ ।म्याराथनका लागि गत वर्षका विजेता आर्मी क्लवका वेदबहादुर सुनुवारदेखि तीर्थवहादुर बस्नेत, पश्चिम रुकुमका दुर्गा बुढा, गोरखाका सयनराज गुरुङ, सिक्किमका अमर सुब्बालगायतका धावकले नाम लेखाएका छन् । महिलातर्फ आर्मीकी सरिता वासी, भैरवी दल गणका सविता विक, जुम्लाकी सुनमाया बुढा, धादिङकी रसिला तामाङलगायत खेलाडी छन् । खुलातर्फ ९३ र हाफ म्याराथनमा २४ खेलाडीले नाम लेखाएका छन् । उनीहरूको स्वास्थ्य परीक्षण गरेर तयारी अवस्थामा राखिएको आयोजकले जनाएको छ । सदरमुकाम फुङलिङको तोक्मेस्थित सेनाको ब्यारेकदेखि फुङलिङ बजारको वीरेन्द्रचोक हुँदै उकालीपानी सुकेटारदेउरालीकाफ्लेपाटीपाथीभरा मन्दिर भएर पुनः ब्यारेकको मैदानमा आइपुग्नुपर्नेछ । महिलाले भने सोही रूट काफ्लेपाटीसम्म पुगेर फर्कनुपर्नेछ । खुलातर्फ ४७ र महिला हाफतर्फ २७ किलोमिटर दुरी रहेको म्याराथन उपसमितिका संयोजक योगेन्द्र गुरुङले बताए । महिलाको तुलनामा पुरुषतर्फ ४५ किमि दूरी चुनौतीपूर्ण छ । यो काफ्लेपाटीदेखि पाथीभरा मन्दिरसम्मको हो । पाथीभरा मन्दिर ३ हजार ७ सय ९४ मिटर उचाइमा अवस्थित छ । काफ्लेपाटी २४ सय मिटर उचाइमा छ । काफ्लेपाटीसम्म मोटरेवल सडकमात्रै छ । पुरै मोटरबाटो भएर दौडाउँदाको दुरी लामो हुने भएकाले भालुगौंडेदेखि काफ्लेपाटीसम्म मोटरबाटो छोडेर पैदलमार्ग र फर्कंदा सुकेटारदेखि ओरालो पैदलमार्ग दौडाउने आयोजक समितिका लक्ष्मी काफ्ले बताउँछन । पाथीभरा मन्दिरमा स्वयंसेवक पठाइएको आयोजकले जनाएको छ । खेलाडीको सम्भावित दुर्घटनालगायतका पक्षलाई ध्यानमा राखेर धावनमार्गका विभिन्न स्थानमा ६ वटा एम्बुलेन्स तयारी गरिएको छ । उनका अनुसार काफ्लेपाटीसम्म मोटरसाइकलबाट स्कटिङ गरिनेछ । पाथीभरा क्षेत्रको हिउँ पन्छाउने र दौडमार्ग सुरक्षित गर्ने काम भएको माथिल्लो फेदी होटल व्यवसासी संघका अध्यक्ष इन्द्रनारायण भट्टराईले बताए । उनका अनुसार रमितेदेखि पाथीभरासम्म सामान्य हिउँ भएकाले सोमबार प्रहरी र व्यवसायीले पन्छाउने काम गरिएको छ । सोमबार राति फेरि हिउँ पर्यो भने मंगलबार विहानै गएर पन्छाउन तयारी अवस्थामा छौं, उनले भने, सकेसम्मको व्यवस्थापन हामी स्थानीयले गर्छौं । खुलातर्फका विजेताले १ लाख ५१ हजार, उपविजेताले १ लाख ११ हजार र तेस्रोले ५१ हजार रुपैयाँ पुरस्कार प्राप्त गर्नेछन् । महिला हाफ विजेताले ८१ हजार, उपविजेताले ५१ हजार र तेस्रोले ३१ हजार प्राप्त गर्नेछन् । दुवैतर्फका टपटेनलाई जनही ५ हजारले पुरस्कृत गरिने पाथीभरा देवी मन्दिर क्षेत्र संरक्षण तथा सम्वर्द्धन समितिले जनाएको छ ।"
अन्योलमा झापा गोल्डकप,"अखिल नेपाल फुटबल संघ (एन्फा) को वार्षिक प्रतियोगिता क्यालेन्डरअनुसार झापा गोल्डकप फागुन १६ देखि हुनुपर्ने हो । तर प्रतियोगिता आयोजनाको सुरसारै छैन ।चौथो संस्करणसम्म आयोजित प्रतियोगिता यो वर्ष हुँदैन कि भन्ने धेरैले लख काट्न थालेका छन् । झापा फुटबल क्लबका संरक्षक जलकुमार गुरुङ केही दिनभित्रमा प्रतियोगिताबारे टुंगो लाग्ने बताउँछन् । उनी भन्छन्, एन्फाको क्यालेन्डर अनुसार चाहिँ नहुने पक्का हो । तर प्रतियोगिता नगर्ने भन्ने हैन । प्राविधिक समस्याले प्रतियोगिता समयमा हुन नसकेको सुनाए ।२०७२ सालमा झापा गोल्डकप सुरु भएको थियो । पहिलो संस्करणमा त्रिभुवन आर्मी क्लब विजेता बनेको थियो । आयोजक झापालाई हराउँदै आर्मीले ६ लाख पुरस्कार जितेको थियो । दोस्रो संस्करण मनाङले जित्यो । तेस्रो र चौथो संस्करण पुनः आर्मीको पोल्टामा पर्यो । तेस्रो संस्करण आइपुग्दा पुरस्कार राशि झन्डै दोब्बर भएको थियो । विजेताले १२ लाख ५१ हजार र उपविजेताले ६ लाख पाएका । चौथो संस्करणमा विजेता र उपविजेता राशिमा ५५ हजार वृद्धि गरिएको थियो । गोल्डकप अन्योलमा परेपछि झापाली फुटबलप्रेमीहरू चिन्तित छन् । झापा गोल्डकप देशकै प्रतिष्ठाको खेलकुद हो, झापा फुटबल टिमका पूर्व प्रशिक्षक प्रवेश कटुवाल भन्छन्, निरन्तरता दिइनुको विकल्प छैन । जिल्ला फुटबल संघ झापाका अध्यक्ष तथा वरिष्ठ प्रशिक्षक भगिरथ आलेका अनुसार प्रतियोगितालाई एन्फाको क्यालेन्डरमा पार्न आफूले सिफारिस गरेको बताउँछन् । उनले भने, हुँदैन कि भन्ने हल्ला सुन्दैछु, यो महत्त्वपूर्ण प्रतियोगिता हो, निरन्तरता दिइनुपर्छ । झापा गोल्डकप आयोजक समितिका अध्यक्ष महेन्द्रकुमार गिरीले प्रतियोगितालाई अझ बढी महत्त्वसाथ गर्ने योजना बनिरहेको बताए । प्रतियोगितालाई सार्क राष्ट्रस्तरको बनाउने योजनामा छौं, उनले भने, मुलुककै प्रतिष्ठित प्रतियोगिता बनाउने योजना छ । उनले कहिलेदेखि प्रतियोगिताले निरन्तरता पाउने भन्नेबारे खुलाएनन् । खेलाडी अन्यत्रैझापा गोल्डकपको अन्योल भएसँगै झापा फुटबल क्लबसम्बद्ध खेलाडी र प्रशिक्षक अन्यत्रै आबद्ध हुन थालेका छन् । ती खेलाडीहरू विभिन्न ए डिभिजन क्लबमा आबद्ध भएका छन् । सहिद स्मारक लिगसँगै आइतबरा सताक्षी गोल्डकप जितेको मछिन्द्र क्लबमा प्रशिक्षकसहित ७ झापाका खेलाडी आबद्ध छन् । विशाल राई, देवेन्द्र तामाङ, योगेश गुरुङ, रेजिन सुब्बा, विमान राईलगायत छन् । प्रशिक्षक प्रवेश कटुवालले मछिन्द्रको प्रशिक्षण जिम्मेवारी सम्हालेका छन् । झापाका फरवार्ड कर्ण लिम्वु संकटामा आबद्ध भइसके । पूजन उपरकोटी मनाङ, संजोग राई र निशान खड्का थ्रीस्टार, दिलेन लोक्ताम जावलाखेल र गिल्सन कन्दङ्वा हिमालयन शेर्पासँग अनुबन्धित छन् । प्रशिक्षक कटुवालका अनुसार प्रायः ए डिभिजन क्लबहरूमा झापाका खेलाडी छन् ।"
लाजियो दोस्रो स्थानमा,"मिलान (एएफपी) लाजियोले २० वर्षयता पहिलोपल्ट सिरी ए उपाधि जित्ने सम्भावना आइतबार राति जीवन्त राखेको छ । लाजियोले यसका लागि जेनोआलाई ३२ ले हरायो । यो जितपछि शीर्षस्थानको युभेन्ट्स र लाजियोबीचको दूरी १ अंकमा छोट्टिएको छ । युभेन्ट्सको ६० अंक छ भने लाजियोको ५९ अंक भएको छ ।लाजियो लिगका पछिल्ला २० खेलमा अपराजित छ । टोलीका लागि ड्यानिलो क्याटाल्डीले निर्णायक गोल गरे । पछिल्लो जितपछि लाजियो प्रशिक्षक सिमोनी इन्जाघीले भने, हाम्रा लागि निकै उत्साहवर्द्धक समाचार आइरहेको छ । हाम्रा सबै खेलाडीले अविश्वसनीय रूपमा राम्रो गरिरहेका छन् । अर्को खेलमा एएस रोमाले लेसीलाई ४० ले हरायो । रोमा पाँचौं स्थानमा रह्यो ।इंग्ल्यान्डलन्डन पिएरे एमरिक अबामेयाङको दुई गोल मदतले इंल्यान्डको प्रिमियर लिगमा आर्सनलले आइतबार राति एभरटनलाई ३२ ले हराएको छ । जितपछि आर्सनलले शीर्ष ५ सँगको दूरी घटाएको छ । आर्सनल ३७ अंकसहित नवौं स्थानमा रह्यो । म्यानचेस्टर सिटीमाथि दुई वर्ष युरोपमा खेल्नबाट प्रतिबन्ध लागेपछि यसपल्ट लिगमा पाँचौं हुनेले पनि च्याम्पियन्स लिग खेल्न पाउन सक्नेछ ।म्यानचेस्टर युनाइटेड ४१ अंकसहित पाँचौं स्थानमा छ । म्यानचेस्टरले यसअघि वाटफोर्डलाई घरमा सजिलै ३० ले हराएर आफ्नो स्थिति सुधार गरेको थियो । अर्को खेलमा वोल्भसले नर्विचलाई पनि समान ३० ले पराजित गर्यो । वाटफोर्ड र नर्विच भने अंकतालिकाको पुछारका दुई स्थानमा छन् ।स्पेनम्याड्रिड युरोपेली च्याम्पियन लिभरपुललाई हराएर उत्साही एट्लेटिको म्याड्रिडले आइतबार राति स्पेनी ला लिगामा महत्त्वपूर्ण जित निकालेको छ । टोलीले भिल्लारियललाई ३१ ले हरायो । त्यस खेलमा चोटमुक्त भएका जाओ फेलिक्सले उत्कृष्ट पुनरागमन गर्दै सेप्टेम्बरयता पहिलो गोल गरे । वान्डा मेट्रोपोलिटानामा प्राप्त यो जितपछि एट्लेटिकोको ४३ अंक भएको छ । टोली तेस्रो स्थानमा उक्लियो ।"
आर्मी उपाधि नजिक,नवलपरासी (कास) पूर्वी नवलपरासीको कोल्हुवामा भइरहेको राइनो संरक्षण गोल्डकप फुटबलमा सोमबार त्रिभुवन आर्मी क्लब फाइनलमा पुगेको छ । आर्मीले हिमालयन शेर्पा क्लबलाई ५१ गोलले हराएको थियो । आर्मीका लागि सुदील राईले ह्याट्रिक गरेका थिए । उनले पहिलो हाफमा एक र दोस्रो हाफमा दुई गोल गरेका थिए । खेलको १९ औं मिनेटमा आर्मीका राजु गुरुङको गोलमा अग्रता लिएको आर्मीका लागि अर्को गोल सन्तोष गुरुङले ३० औं मिनेटमा गरेका थिए । त्यसको आठ मिनेटपछि सुदीलले टोलीका लागि तेस्रो गोल गरे । उनले दोस्रो हाफको ७ र १० औं मिनेटमा गोल गरेर ह्याट्रिक पूरा गरे । हिमालयनका विजय श्रेष्ठले अन्तिम समयमा एक गोल फर्काए । मंगलबार पुलिस र च्यासल युथबीच सेमिफाइनल प्रतिस्पर्धा हुनेछ ।
न्युजिल्यान्ड १० विकेटले विजयी,वेलिङ्टन (एएफपी) टिम साउथीले गरेको घातक बलिङ मदतमा न्युजिल्यान्डले भारतविरुद्धको पहिलो टेस्ट सोमबार १० विकेटले जितेको छ । न्युजिल्यान्ड चौथो दिन भोजनअगाडि नै जितसम्म पुगेको हो । साउथीले २० रन खर्चेर ४ विकेट लिए र भारत दोस्रो इनिङ्समा १ सय १९ रनमात्र बनाएर अलआउट भयो । यस्तोमा घरेलु टिमले जितनिम्ति ९ रनको लक्ष्य पाएको थियो । शीर्ष टेस्ट वरीयता टिम भारतविरुद्ध न्युजिल्यान्डले यो जित १० बलको अन्तरमै पाएको थियो । प्रारम्भिक ब्याट्सम्यान टम लाथम र टम ब्लन्डेलले टिमलाई सजिलै जितसम्म पुर्याए । यो न्युजिल्यान्डको ऐतिहासिक सय टेस्ट जित पनि रह्यो । न्युजिल्यान्डका लागि टेस्ट क्रिकेटमा यो उत्कृष्ट पुनरागमन रह्यो । यसअघि न्युजिल्यान्डले दुई महिनाअघि मात्र अस्ट्रेलियासँगको शृंखला ३० ले गुमाएको थियो । भारतले चौथो दिनको खेल ४ विकेट गुमाएर १ सय ४४ रनबाट खेल्न सुरु गरेको थियो । सुरुमै ट्रेन्ट बोल्टले २९ रन बनाएका अजिन्क्या रहानेलाई आउट पारे । त्यसयता भारतले नियमित विकेट गुमायो ।
रिवाजको ८ गोल,"काठमाडौं (कास) काष्ठमण्डप सोमबार दसौं लोयल्टी कप अन्तरस्कुल जुनियर फुटबलको क्वाटरफाइनलमा पुगेको छ । काष्ठमण्डपले युनाइटेडलाई १०१ ले पराजित गर्यो । रिवाज गुरुङ एक्लैले ८ गोल गरे । थप दुई गोल प्रभात लिम्बुले गरे । युनाइटेडका प्रनन थिङले एक गोल फर्काए । साबिक विजेता लिटिल एन्जल्स (एलए) र टीआईए पनि क्वाटरफाइनल पुगे । एलएले विद्या संस्कारलाई ५० ले हराउँदा दिवस घर्तीमगर र आयुश ऐरले २२ गोल गरे । संस्कारका सुलभ कार्की म्यान अफ द म्याच चुनिए । टीआईएले आयोजक लोयल्टी ए लाई ४१ ले हरायो । विजय भण्डारीले २, सक्षम डंगोल र प्रभात गोदारले ११ गोल गरे ।"
स्वर्णधारी विजय सम्मानित,काठमाडौं (कास) १३ औं दक्षिण एसियाली खेलकुद (साग) का स्वर्ण विजेता उसुका विजय सिंजालीलाई काव्य स्कुलले सम्मान गरेको छ । उनलाई काव्यले १० हजार रुपैयाँ र सम्मानपत्र प्रदान गर्यो । १३ औं सागमा विजयले उसुको थाउलोमा स्वर्ण जितेका थिए ।
मनाङ सेमिफाइनलमा,"मनाङ मर्स्याङ्दी क्लबले सोमबार बेलबारी फुटबल क्लबलाई ४० ले हराउँदै धरानमा भइरहेको आमन्त्रण बुढासुब्बा टुबोर्ग गोल्डकपको सेमिफाइनलमा स्थान बनाएको छ । विजेता मनाङले सेमिफाइनलमा भारत युनाइटेड कर्स्याङ फुटबल क्लबसँग फागुन १४ मा खेल्नेछ । खेलको २३ औं मिनेटमा निसान लिम्बुले गोल गर्दै मनाङलाई अग्रता दिलाए । उनले अन्जन विष्टको पासमा गोल गरे । प्रदेश १ मुख्यमन्त्री कपको उपविजेता बेलबारीविरुद्ध मनाङका ४३ औं मिनेटमा विमल रानाले गोल थपे । उनले अन्जककै पास सदुपयोग गर्दै दर्शनीय हेडमा गोल गरेका हुन् । २० ले पछि परेको बेलबारीले गोल फर्काउने प्रयास गर्दागर्दै ५१ औं मिनेटमा म्यान अफ द म्याच मनाङका दयानन्द सिंहले गोल थपेका थिए । दोस्रो हाफपछि दबाबमा खेलेको बेलबारीले आक्रामक खेल प्रदर्शन गर ेपनि ६७ औं मिनेटमा दयानन्दले व्यक्तिगत दोस्रो गोल गरेपछि मनाङ ४० ले अगाडि बढ्यो । अन्जन विष्टको फ्रिकिक प्रहार बेलबारीका गोलरक्षक अजित प्रजापतिको हातबाट फुत्किँदा दयानन्दले त्यसमै गोल गरे । ०७० सालमा स्थापित बेलबारी क्लब बुढासुब्बा गोल्डकपमा पहिलो पटक सहभागी भएको हो । यसै वर्षबाट ठूला प्रतियोगितामा भाग लिन थालेको क्लब प्रदेश १ कपको उपविजेता र मोरङ जिल्लास्तरीय प्रतियोगितामा तीनपल्ट च्याम्पियन बनिसकेको छ । बेलबारीका लागि ५५ औं मिनेटमा जीवन गुरुङको प्रहार बाहिरियो भने त्यस लगत्तै विक्रम धिमालको लामो प्रहारले पनि सही दिशा लिन सकेन । ८५ औं मिनेटमा उमेश कार्कीको प्रहार पनि बाहिरियो । बेलाबारीबाट नवीन गुरुङ, विक्रम धिमाल, भूषण सुब्बा, एनस मगर गोलरक्षकमा अजित प्रजापति, विवेक पौडेल, विनोद अधिकारी, किरण लिम्बु, मौसम सुब्बा धरान रंगशालामा मनाङविरुद्ध जम्न सकेनन् । बुढासुब्बा गोल्डकपमा मनाङ तीनपटकको विजेता हो । मनाङले तीन विदेशी खेलाडीसहित विमल राना, अभिषेक रिजाल, अन्जन विष्ट, दयानन्द सिंह, पूजन उपरकोटी, रन्जन विष्ट, निशान लिम्बु, उमेश राई, जीवन गुरुङ, कमल श्रेष्ठ, सुरज बिक, एकराज बुढाथोकी, लुइस भिडाल, राजकुमार पण्डित, आदित्य चौधरीजस्ता खेलाडी मैदानमा उतारेको थियो । मनाङका अनिल गुरुङले आफ्ना खेलाडीले राम्रो प्रदर्शन गरेको बताए । उनले भने, खेलाडीले लगातार खेलिरहेकाले आराम नपाइरहे पनि बुढासुब्बामा जित निकाले । बेलबारीका प्रशिक्षक सुनील पोखरेलले खेलाडीहरू अनुभवी भए पनि प्रदर्शन राम्रो नहुँदा हार बेहोर्नुपरेको बताए । म्यान अफ द म्याच मनाङका दयानन्द सिंह भए । उनले १५ हजार रुपैयाँ पाए । दिनको उत्कृष्ट खेलाडीको पुरस्कार मनाङकै निसान लिम्बुले पाए । उनले ५ हजार थापे । मंगलबार ए डिभिजन लिग विजेता मछिन्द्र र कोलकाताको सन डे क्लब एफसीबीच प्रतिस्पर्धा हुनेछ ।"
ललितपुरमा तीन पाकिस्तानी,एभरेस्ट प्रिमियर लिग (ईपीएल) को तेस्रो संस्करणमा साबिक विजेता ललितपुर प्याट्रियट्सले विदेशी खेलाडी कोटामा तीन पाकिस्तानी खेलाडीलाई अनुबन्ध गरेको छ । ललितपुरले यसअघि श्रीलंकाली पूर्व कप्तान उपुल थारंगालाई अनुबन्ध गरिसकेको छ । ललितपुरले सोमबार सार्वजनिक गरेका खेलाडीमा अलराउन्डर हम्माद अजाम र हसन खान तथा बायाँहाते तीव्र गतिका बलर मीर हम्जा छन् । तीनमध्ये दुई खेलाडीले पाकिस्तानी राष्ट्रिय टोलीको प्रतिनिधित्व गरिसकेका छन् । बलर २७ वर्षे हम्जाले पाकिस्तानका लागि एकमात्र टेस्ट खेलेका छन् । पाकिस्तान सुपर लिग (पीसीएल) को पछिल्लो सिजन उनले क्वेटा ग्लाडिएटर्सबाट खेलेका थिए । २८ वर्षे अलराउन्डर हम्मादले पाकिस्तानका लागि ११ एकदिवसीय र ५ ट्वान्टी२० मा राष्ट्रिय टिमबाट खेलेका छन् । २१ वर्षीय अलराउन्डर हसन खान पाकिस्तान यू१९ टिमका पूर्व कप्तान हुन् । उनी राष्ट्रिय टोलीमा डेब्यु गर्न प्रतीक्षारत छन् । पीसीएलमा उनले लाहोर कालान्दर्सबाट खेलेका थिए । ईपीएलको चैत १ देखि १५ सम्म कीर्तिपुरस्थित त्रिवि क्रिकेट मैदानमा आयोजना हुनेछ । प्रतियोगिता नियमअनुसार हरेक टिममा कम्तीमा ३ विदेशी खेलाडी हुनुपर्ने बाध्यकारी व्यवस्था छ । ललितपुरको कप्तानी राष्ट्रिय टोलीका कप्तान ज्ञानेन्द्र मल्लले गर्दैछन् । टोलीका प्रशिक्षक राजु बस्न्यातले स्तरीय विदेशी खेलाडीको उपस्थितिले आफ्नो टिम सन्तुलित भएको प्रतिक्रिया दिएका छन् ।
काठमाडौंको इनिङ्स जित,काठमाडौं (कास) नेपालमै पहिलोपल्ट भइरहेको यू१९ स्तरको दुई दिवसीय प्रतियोगिता हिमालय क्रिकेट लिगमा काठमाडौं क्रिकेट ट्रेनिङ सेन्टरले बालुवाटार क्रिकेट क्लबमाथि इनिङ्स र ९७ रनको जित पाएको छ । समूह ए बाट बालुवाटारले लगातार दोस्रो खेलमा हार बेहोरेपछि काठमाडौं र ग्रेट हिमालय क्रिकेट एकेडेमीले सेमिफाइनल सुरक्षित गरेका छन् । दोस्रो इनिङ्स ४२५ बाट सुरु गरेको बालुवाटारले ५३ ओभरमा ९ रन जोड्दा बाँकी सबै विकेट गुमायो । काठमाडौंका सूर्य तामाङले ४ र सुरज तामाङले ३ विकेट झारे । पहिलो इनिङ्समा ५ विकेट लिएका तिलक भण्डारीले २ विकेट लिए । दोस्रो इनिङ्समा बालुवाटारका प्रशान्त पण्डित (१२) र नवीन तामाङ (११) ले मात्र दोहोरो अंकमा स्कोर गरे । यसअघि टस जितेको बालुवाटार २३३ ओभरमा ५३ रनमा अलआउट भयो । २०१९ को स्कोरमा इनिङ्स समाप्ति घोषणा गर्नुअघि काठमाडौंले १ सय ४८ रनको अग्रता बनाएको थियो । ओपनर विपिन आचार्यले ७२ रन जोडे । दोस्रो इनिङ्समा बालुवाटार ५१ रनमै समेटिएपछि काठमाडौंले ब्याटिङ गर्नुपरेन । समूह ए बाट बालुवाटार क्रिकेट एकेडेमी दोहोरो हारसँगै बाहिरिँदा काठमाडौं र ओएसिस सेमिफाइनल पुगेका छन् । यी दुईको खेलबाट समूह विजेता टुंगो लाग्नेछ । समूह बी बाट नेक्सस र ग्रेट हिमालय सेमिफाइनल पुगे । हिमालयन एकेडेमी भने २ हारसहित बाहिरियो ।
खुमलटारको साँघुरो जित,काठमाडौं (कास) खुमलटार युवा क्लबले सहिद स्मारक बी डिभिजन लिगमा सोमबार मध्यपुर युथ एसोसिएसनलाई १० ले पराजित गरेको छ ।सातदोबाटोस्थित एन्फा कम्प्लेक्समा महेश राईले ५७ औं मिनेटमा गरेको गोल खुमलटारलाई तीन अंक दिलाउन पर्याप्त रह्यो । यसअघि दिनको पहिलो खेलमा टुसालले पुल्चोक स्पोर्ट्समाथि २० को जित निकाल्यो । एलोन न्यौपानेको गोलसँगै १३ औं मिनेटमा टसालले अग्रता लिएको थियो । कतान प्रकाश भुजेल ८० औं मिनेटमा गोल गर्दै टुसालको जित निश्चित गरेका थिए । राजधानीको दोस्रो श्रेणीको लिगमा मंगलबार नयाँबस्तीविरुद्ध सातदोबाटो र झम्सीखेलविरुद्ध श्रीकुमारी भिड्दैछन् ।
आयोजक रोयल विजयी,"काठमाडौं (कास) आयोजक रोयल स्पोर्ट्स सेन्ट्रलले प्रथम रोयल राष्ट्रव्यापी यू२३ पुरुष बास्केटबलमा विजयी सुरुआत गरेको छ ।ललितपुर सानागाउँस्थित आफ्नै कोर्टमा रोयलले बापेकलाई ७१६१ स्कोरले हरायो । निश्चल महर्जनले २२ स्कोर गरे । उनी म्यान अफ द म्याच बने । निश्चलले फ्रेस बाइट्सबाट गिफ्ट भौचर प्राप्त गरे । विजेताले ५० हजार रुपैयाँ पुरस्कार पाउने छ । मोस्ट भ्यालुएबल प्लेयरलाई १० हजार प्रदान गरिने छ । प्रतियोगितामा आयोजक रोयलसहित जेभियर, टाइम्स, हिमालयन ह्वाइटहाउस, साइपाल एकेडेमी, गोल्डेनगेट, बापेक, कास्की, बूढानीलकण्ठ र सोलो बास्केटबल गरी १० टिमले भाग लिएका छन् ।"
