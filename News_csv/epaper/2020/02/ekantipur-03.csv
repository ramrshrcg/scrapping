शीर्षक,विवरण
विमति राख्ने खनालकै काँधमा एमसीसी,"संसद्को अघिल्लो अधिवेशनबाट पारित भएर गत डिसेम्बरमै कार्यान्वयनमा आउनुपर्ने एमसीसीसँगको सम्झौता थप अध्ययनको भुमरीमा परेको छ । यद्यपि आइतबार सम्पन्न नेकपा केन्द्रीय कमिटी बैठकले १० दिनभित्र प्रतिवेदन बुझाउन कार्यदललाई निर्देशन दिएको छ । कार्यदलले बुझाएको प्रतिवेदनका आधारमा पार्टी सचिवालयले निर्णय गर्ने सचिवालय सदस्य ईश्वर पोखरेलले जानकारी दिए । माघ १५ मा काठमाडौंको राष्ट्रिय सभागृहमा केन्द्रीय कमिटी बैठकको उद्घाटन मन्तव्यमै प्रधानमन्त्री ओलीले एमसीसीसँगको सम्झौता छिट्टै संसद्बाट अनुमोदन गर्ने बताएका थिए । सम्झौताबारे अनावश्यक विवाद हुँदा सरकारले खर्च बेहोर्नुपर्ने अवस्था आएको उनको भनाइ थियो । संसद्को अघिल्लो अधिवेशनबाटै सम्झौता अनुमोदन हुनुपर्ने भनिए पनि तत्कालीन सभामुख महराले प्रक्रिया अघि नबढाएका कारण ढिलो भएको बुझाइ उनको छ । त्यसैले ओलीले थप प्रस्ट पार्दै भनेका थिए, २०७४ मा तत्कालीन उपप्रधानमन्त्री एवम् परराष्ट्रमन्त्री कृष्णबहादुर महराले यो सम्झौता मन्त्रिपरिषद्बाट स्वीकृत गर्न सकिन्छ र संसद्बाद अनुमोदन गर्न अप्ठ्यारो हुँदैन भन्नुभएको थियो । २०७४ जेठ १८ मा एमसीसीसँगको सम्झौता लागू गर्ने विषयमा छलफल गर्न द्विपक्षीय वार्ता टोली गठन गरिएको थियो । त्यतिखेर प्रधानमन्त्री पुष्पकमल दाहाल र परराष्ट्रमन्त्री महरा थिए । सम्झौतामा भएको प्रावधानअनुसार संसद्को अघिल्लो अधिवेशनबाटै अनुमोदन गर्ने उद्देश्यसहित सरकारले गत असार ३० मा अनुमोदनसम्बन्धी प्रस्ताव संसद्मा दर्ता गराएको थियो । एकातिर संसद्बाट प्रस्ताव अनुमोदन नहुने, अर्कातिर पार्टीको स्थायी कमिटी र केन्द्रीय कमिटीमा समेत व्यापक बहस भएपछि प्रधानमन्त्री ओली स्वयं सम्झौता जतिसक्दो छिटो संसद्बाट अनुमोदन गर्नैपर्ने पूर्ववर्ती अडानबाट पछि हटेका छन् । पाँच दिनअघि जतिसक्दो छिटो सम्झौता कार्यान्वयनमा जाने बताएका ओलीले शुक्रबार समापनमा भने एक वाक्य मात्रै बोले, एमसीसीको विषय निकट भविष्यमै टुंगो लगाउनेछौं ।ओलीले त्यसो भन्नुको पछाडि एमसीसीको विषयलाई लिएर केन्द्रीय कमिटीमा उठेका प्रश्नहरू मुख्य कारक छन् । प्रधानमन्त्री ओली पक्षधर मानिने सदस्यहरूले समेत एमसीसी आईपीएसअन्तर्गत होहोइन भन्नेमा प्रस्ट नभएसम्म यसलाई अघि बढाउन नहुने बताएपछि ओली थप अध्ययनका लागि सहमत भएका हुन् । सचिवालयका नौ सदस्यमध्ये एमसीसीसँगको सम्झौतालाई यही अवस्थामा अघि बढाउनुपर्छ भन्नेमा प्रधानमन्त्री ओली, सचिवालय सदस्य पोखरेल र महासचिव पौडेल मात्रै छन् । अरू ६ सदस्य यसको विरोधमा रहेकाले प्रधानमन्त्री ओलीलाई सचिवालयमै समेत अप्ठ्यारो परेको छ । केन्द्रीय कमिटी सदस्यहरूले एमसीसी आईपीएसको अंग होइन भन्ने कुरामा थप प्रस्ट नभएसम्म अनुमोदन गर्नै नहुने र यसबारेमा थप बहस र निचोड आवश्यक पर्ने निष्कर्ष निकालेका थिए । उनीहरूले स्थायी कमिटीमा व्यापक बहस भएको एमसीसीसँग सम्झौताको विषयलाई केन्द्रीय कमिटी बैठकमा छलफलको एजेन्डासमेत नबनाइएको भन्दै नेतृत्वको आलोचनासमेत गरेका थिए । दाहालले प्रस्तुत गरेको राजनीतिक प्रतिवेदनमा पनि आईपीएसलाई कुनै हालतमा स्वीकार्न नसकिने तर अमेरिकाले गर्ने आर्थिक सहयोग ग्रहण गर्न सकिने उल्लेख थियो । केन्द्रीय सदस्य प्रधानमन्त्रीको सुरुवाती प्रस्टीकरण र दाहालको घुमाउरो स्विकारोक्तिमा सहमत हुन नसकेपछि बैठकले कार्यदल बनाउने निर्णय लिएको हो । बाबुराम भट्टराई प्रधानमन्त्री र वर्षमान पुन अर्थमन्त्री रहेका बेला ०६८ सालमा नेपालमा एमसीसी अघि बढाउन नेपाल छनोटमा परेको थियो । अमेरिकी राष्ट्रपति जर्ज डब्लु बुसले सन् २००२ मै लोकतान्त्रिक र मानव अधिकारप्रति प्रतिबद्ध मुलुकलाई सहयोग गर्ने घोषणासहित सुरु गरेको एमसीसीसँग समन्वय गर्न वैदेशिक सहायता समन्वय महाशाखाका प्रमुखलाई सम्पर्क अधिकृत नियुक्त गरेर काम अघि बढाइएको थियो । ०७० पुसमा विकासका अवरोध पहिचानका लागि नेपाली अर्थशास्त्रीहरूको समूह गठन गरियो र ०७१ माघमा एमसीसीले नेपाललाई सम्झौताका लागि छनोट गरेको जानकारी गरायो । त्यतिखेर प्रधानमन्त्री सुशील कोइराला र अर्थमन्त्री रामशरण महत थिए । ०७१ कै चैतमा सम्झौताको तयारीका लागि अर्थमन्त्रीको संयोजकत्वमा निर्देशक समिति गठन भयो । ०७२ भदौमा सम्भावित आयोजनाबारे अध्ययन गर्न प्राविधिक अनुदान सहायता स्वीकार गर्नेसम्बन्धी सम्झौता भयो भने ०७४ जेठमा दुईपक्षीय वार्ता टोली गठन गरियो ।०७४ भदौ १९ को मन्त्रिपरिषद् बैठकले सम्झौतामा हस्ताक्षर गर्ने निर्णय गर्यो । शेरबहादुर देउवा सरकारका तत्कालीन अर्थमन्त्री ज्ञानेन्द्रबहादुर कार्कीले ०७४ भदौ २९ मा अमेरिका पुगेर सम्झौतामा हस्ताक्षर गरे । कांग्रेस सरकारकै पालामा सम्झौतामा हस्ताक्षर गरिएकाले कांग्रेस भने एमसीसी संसद्बाट अनुमोदन हुनुपर्ने पक्षमा छ । तर प्रमुख प्रतिपक्षीको साथ पाइरहँदा ओलीलाई आफ्नै पार्टी र केन्द्रीय कमिटीको बैठकसम्म आइपुग्दा आफ्नै समूहका केही नेताको समेत आड मिलेन । सरकारले एमसीसी आईपीएसको अंग नभएको प्रस्टीकरण पटकपटक दिइसकेको छ । पराराष्ट्रमन्त्री प्रदीप ज्ञवालीले अमेरिकाले नामकरण गरेको इन्डोप्यासिफिक क्षेत्र का मात्रै होइन, कतिपय युरोपेली, मध्य एसियाली, पश्चिम अफ्रिकी र ल्याटिन अमेरिकी मुलुकहरू पनि एमसीसीमा सहभागी भएको भन्दै एमसीसी र आईपीएसलाई जोडेर हेर्न नहुने बताएका थिए । अमेरिकी दूतावासले समेत सन् २०१७ को सेप्टेम्बरदेखि कार्यान्वयनमा आएको आईपीएस र २००२ देखि कार्यान्वयनमा रहेको एमसीसी एउटै नभएको भिडियो सन्देश जारी गरेको थियो । अनुदानस्वरूप ५० करोड अमेरिकी डलर प्राप्त हुँदा ३१२ किलोमिटर प्रसारण लाइन र सबस्टेसन निर्माणका लागि ४० करोड अमेरिकी डलर र बाँकी रकम सडक सञ्जालमा खर्च गर्ने सम्झौता भएको थियो । सन् २००४ मा सुरु एमसीसीले अहिलेसम्म ४९ वटा देशलाई यस्ता किसिमको सहायता दिइसकेको छ । तर अमेरिकाले दिने भनेको ५० करोड अमेरिकी सहायताका लागि राष्ट्रियता बेच्न नहुने भन्दै नेकपाभित्र उठेको आवाज मत्थर हुन सकेको छैन ।"
गौतमलाई किन उपाध्यक्ष ?,"उनले सुरुमा विकास निर्माण गर्ने प्राधिकरण बनाएर त्यसको काम गर्ने जिम्मा दिन पार्टीमा प्रस्ताव गरे । उनले विकास निर्माणमा आफ्नो योजना कस्तो हुने भन्ने स्पष्ट पार्न नयाँ नेपाल निर्माण महाअभियान भन्ने पुस्तक नै निकाले । तर उनको प्रस्तावलाई शीर्ष नेताहरूले चासो दिएनन् । त्यसपछि उनलाई संसद्मा ल्याउने योजनाअनुसार केही निर्वाचन क्षेत्र खाली गर्ने प्रयास भयो । हुम्ला र पछि काठमाडौं ७ को निर्वाचन क्षेत्रसमेत खाली गर्ने प्रयास गरियो । तर गौतमका लागि सिट खाली गर्न खोजेको भन्नेबित्तिकै हंगामा भयो । पार्टीभित्र र बाहिरसमेत विरोध तीव्र भएपछि गौतम उपचुनावमार्फत संसद्मा आउने योजनाबाट पछि हटे ।पार्टीभित्र आफ्नो भूमिकाको ओलीले कदर नगरेको भन्ने गौतमको गुनासो थियो । उनले गत वर्ष स्थायी कमिटी बैठकमा प्रधानमन्त्री केपी शर्मा ओलीलाई आलोचना गर्दै १६ पृष्ठको छुट्टै प्रतिवेदन पेस गरेका थिए । प्रतिवेदनमा सरकारको कामकारबाही ठीक नभएको उल्लेख गर्दै एक व्यक्ति एक पदको नीति मा जानुपर्ने प्रस्ताव गरेका थिए । उनले पार्टीको अध्यक्ष र प्रधानमन्त्री एउटै व्यक्ति हुँदा काम हुन नसकेको प्रतिवेदनमा उल्लेख गरेका थिए । ओली क्याम्पका नेता गौतमले अर्का अध्यक्ष पुष्पकमल दाहालको पक्ष लिने गरी भूमिका खेलेपछि ओली समूहमा उनलाई आफ्नै क्याम्पमा फर्काउनुपर्ने दबाब उत्पन्न भयो । विभागहरूको जिम्मेवारी दिने सन्दर्भमा गौतमले संगठन विभाग खोजे । त्यो विभागमा विवाद नगरी उनलाई दिने सहमति गरियो । तर विगतमा खेलेको भूमिकाको कदर गर्न आफूलाई सम्मानित हुने पदमा राख्नुपर्ने गौतमको माग थियो । त्यसपछि सचिवालय सदस्यको पदबाट बढुवा गरेर उनलाई उपाध्यक्ष बनाउने सहमति भएको हो । उपाध्यक्ष बनाउने सहमति गर्नुअघि प्रधानमन्त्री ओलीले गत साउनमा सिंगापुरबाट फर्केपछि तीन घण्टा नेता गौतमसँग बालुवाटरमा एक्लै बैठक गरेका थिए । त्यसमा पछि ओली र दाहालले समझदारी गरेका थिए । गौतमको पार्टीभित्र अहिले पनि एउटा सानो समूह छ । उनी सशस्त्र द्वन्द्वकालमा दाहालसँग पनि निकट थिए । त्यसैले दाहालले उनलाई नजिकको ठान्छन् । ओलीलाई तत्कालीन नवौं महाधिवेशनमा अध्यक्ष जिताउनका लागि भूमिका खेलेका कारण गौतम ओली क्याम्पको पनि पिलर थिए । आन्तरिक समीकरणमा ओली र दाहाल दुवै गौतमलाई आफू निकट बनाउन चाहन्छन् । गौतम रिसाउँदा एकअर्कालाई घाटा हुने अवस्था छ । त्यही कारण दुवैको चाहनामा गौतमलाई फकाउन साउनमा उपाध्यक्ष पद सिर्जना गरिएको हो । गौतम अहिले ओलीभन्दा बढ्ता दाहाल, नेपालसहितको क्याम्पमा जोडिएका छन् । यो बीचमा गौतमले राष्ट्रिय सभा सदस्य पनि प्रधानमन्त्री हुनसक्ने गरी संविधान संशोधन गर्नुपर्ने प्रस्ताव प्रधानमन्त्री ओली र अर्का अध्यक्ष दाहालसँग गरे । यो प्रस्तावमा सबैभन्दा बढी असहमति ओलीले नै राखे । त्यसपछि गौतमले राष्ट्रिय सभामा नजाने अडान लिए । यही बीचमा ओलीको कार्यशैली र सभामुख चयनका विषयमा ओली र सचिवालयका अन्य नेताहरू अध्यक्ष दाहाल, वरिष्ठ नेताहरू माधव नेपाल, झलनाथ खनालको असन्तुष्टि चुलिँदै गयो । यो असन्तुष्टिलाई गौतमले आफ्नै निवास भैंसेपाटीमा भेला गरेर संस्थागत गरिदिएका छन् । ओलीलाई कमजोर देखाउने गरी भएको भैंसेपाटी भेलाको बलमै ओलीले सुरुमा नरुचाएका व्यक्ति अग्नि सापकोटा सभामुखमा निर्वाचित भइसकेका छन् । नेकपाभित्र सक्रिय रहिरहने नेता गौतमले बेलाबेला पार्टीको आन्तरिक समीकरण र एजेन्डामा बोली वा व्यवहारबाट तरंग ल्याउने गर्छन् । अहिले विधानमा नभएको व्यवस्था संशोधन गरेर फेरि गौतम उपाध्यक्ष बनेका छन् । अर्को वर्ष पार्टीको महाधिवेशन हुने प्रस्ताव आइसकेको छ । अब गौतमको भूमिका के हुन्छ ? नेकपाभित्र चासोको विषय रहिरहनेछ ।"
कागजात माग्यो अदालतले,मगाइएका कागजात कृष्णप्रसाद भट्टराईको अन्तरिम सरकारले गरेका चार निर्णय माधवकुमार नेपाल नेतृत्वको मन्त्रिपरिषद्ले गरेका दुई निर्णय मोही कायम गर्ने भनी डिल्लीबजार मालपोत कार्यालयको निर्णयअख्तियारको निर्देशनविरुद्ध सर्वोच्च अदालतले गरेको फैसला र मिसिल बाबुराम भट्टराई नेतृत्वको मन्त्रिपरिषद्ले गरेको निर्णय
चीनबाट १८० विद्यार्थी फर्कन तयार,"उनले भने, स्वास्थ्य परीक्षणको नतिजाअनुसार विद्यार्थीलाई नेपाल फर्काइनेछ । दूतावासका अनुसार हालसम्म हुबेई प्रान्तमा रहेका सबै नेपाली विद्यार्थी सुरक्षित छन् । यसैबीच, वुहानमा चार्टर्ड फ्लाइट पठाउन अनुमति प्रक्रिया र जहाजको स्थितिबारे पर्यटन मन्त्रालयले नेपाल वायुसेवा निगमसँग जानकारी मागेको छ । वुहानसम्म विमान ओभरफ्लाइङका लागि नेपालले बंगलादेश, म्यान्मार र चीनसँग अनुमति लिनुपर्ने हुन्छ, मन्त्रालयका एक अधिकारीले भने, यो प्रक्रिया थाल्नका लागि पनि नेपाल वायुसेवाको जहाज डिटेल माग भएको हो । ती अधिकारीका अनुसार नेपाल वायुसेवा निगमको वाइडबडी ३३० जहाज चार्टर मा जान सक्ने भन्दै निगमको कमर्सियल शाखाले मन्त्रालयलाई सूचना दिएको छ । सबै प्रक्रिया टुंगिएको अवस्थामा सम्भवतः बुधबार बेलुका मात्रै नेपाल वायुसेवाको जहाज वुहान जानेछ ।"
पार्टी गुटको कटेरो होइन : ओली,"(काठमाडौं)  नेकपा अध्यक्षद्वयले पार्टी एकढिक्का भएको दाबी गर्दै सन्देश तल्लो तहसम्म लैजान केन्द्रीय सदस्यहरूलाई निर्देशन दिएका छन् । पाँच दिनदेखि राजधानीमा जारी केन्द्रीय कमिटी बैठकको आइतबार समापन गर्दै प्रधानमन्त्री एवम् अध्यक्ष केपी शर्मा ओली र कार्यकारी अध्यक्ष पुष्पकमल दाहालले पार्टी मजबुत बनाउने जिम्मा कार्यकर्ताकै भएको बताए । ओलीले मुलुकको अपेक्षा र जनताको चाहनाअनुसार पार्टी एकढिक्का भएको बताए । उनले पार्टी बैठकका छलफलमा विचार आउनेबित्तिकै यो गुट र त्यो गुट भनेर सञ्चारमाध्यमले भाग लगाउने गरेको भन्दै असन्तुष्ट पोखे । केही सञ्चारमाध्यमले हामीलाई यताको र उताको भनेर अपमान गरेका छन्, उनले भने, हामी यति टाउको र उति टाउको भनेर गन्ने गोठ र कटेरोभित्रका मान्छे होइनौं । हामी पार्टीबाहेक व्यक्तिका पिछलग्गु होइनौं । प्रधानमन्त्री ओलीले पार्टी एकता घामछाया नभएको बताउँदै आफूहरू उद्देश्यप्रति समर्पित रहेको बताए । उनले सरकार पार्टीको नीतिअनुसार नै चल्ने बताउँदै सुशासनको बाटोमा अघि बढिरहेको दाबी गरे ।ओलीले सरकारले गरेको कामबारे छापिएको पुस्तिका पढेर जनतालाई जानकारी गराउन केन्द्रीय सदस्यहरूलाई निर्देशन दिए । सरकारले केके काम गरेको छ, आफ्नो सम्झनामा मात्रै राख्ने होइन, मैले बोलेको कुरा हेरेर प्रचार गर्नुस्, उनले भने, केही थाहा पाइएन भन्ने नपरोस् भनेर नै यो किताब दिइएको हो । केन्द्रीय कमिटी बैठकको पहिलो दिन बुधबार ओलीले दिएको २ घण्टा ५ मिनेट लामो मन्तव्यलाई नेकपाले आइतबार ६४ पृष्ठको पुस्तिकामा प्रकाशन गरेको छ । उनले केन्द्र, प्रदेश र स्थानीय तहमा गरी नेकपाले ६ सय ६१ सरकार सञ्चालन गरिरहेको बताउँदै कुनै सरकार र कोही व्यक्तिले भ्रष्टाचार गर्न नहुनेमा जोड दिए । भ्रष्टाचारमा कोही फेला पर्यो भने छाडिँदैन, ओलीले भने ।जादु हुन्न तर रूपान्तरण हुन सक्छौं ः दाहालकार्यकारी अध्यक्ष दाहालले केन्द्रीय कमिटीको बैठक बोलाउन ढिलाइ गरिएकामा नेतृत्व आत्मालोचित हुनुपर्ने बताए । उनले पार्टीमा समस्या परेका बेला बैठक बोलाउन नसक्नु पार्टी नेतृत्वको गम्भीर भूल भएको स्वीकार गरे । समस्या पर्दा बैठक बसे गाँँठो फुक्छ तर हामीलाई पन्छाउँदा सजिलो हुन्छ जस्तो लाग्यो, स्थायी कमिटी एक वर्ष र केन्द्रीय कमिटी दुई वर्षसम्म बस्न सकेन, उनले भने, काम सकौं अनि बोलाउँला भन्यौं, त्यो गलत रहेछ । अध्यक्ष दाहालले पार्टी एकताको बाँकी काम १५ दिनभित्र सक्ने प्रतिबद्धतासमेत व्यक्त गरेका छन् । उनले पार्टीमा विकृति, भ्रष्टाचार र गुटबन्दीलगायत समस्या रहेको जनाउँदै त्यसको जिम्मेवारी नेतृत्वले नै लिनुपर्छ भन्ने केन्द्रीय सदस्यको धारणामा आफू सहमत रहेको बताए । राजनीतिक प्रतिवेदनमाथि केन्द्रीय सदस्यहरूले उठाएको प्रश्नको जवाफ दिँदै अध्यक्ष दाहालले गुटको अन्त्य मुहानबाटै हुनुपर्ने धारणा राखे । उनले ०७७ चैत २५ गतेदेखि ३० गतेसम्म आह्वान गरिएको एकताको महाधिवेशनको मार्गचित्र कोरेको उल्लेख गर्दै अब तुरुन्तै प्रदेश र जिल्लाको अधिवेशन गर्नुपर्ने बताए । जादु र चमत्कारै हुन्छ त भन्न सकिन्न, उनले भने, व्यवहारमा उतार्न सकिन्छ भनेर प्रतिबद्धता व्यक्त गर्यौं भने यो पार्टीलाई रूपान्तरण गर्न सकिन्छ । अध्यक्ष दाहालले तीनै तहका सरकारलाई प्रभावकारी बनाउन आधिकारिक संयन्त्र बनाउने बताए । उनले पार्टी सदस्यहरूले तिर्ने लेबीमा एकरूपता ल्याउने र सदस्यता शुल्क घटाउने उल्लेख गर्दै प्रत्येक सांसदले मासिक १२ हजार लेबी बुझाउनुपर्ने जानकारी गराए । अध्यक्ष दाहालले आउँदो महाधिवेशनदेखि एक व्यक्ति एक पदको व्यवस्थालाई कार्यान्वयन गर्ने जनाउँदै पार्टीका सबै तहमा महिला समावेशीकरण गर्ने विषयलाई पनि नेतृत्वले ध्यान दिने बताए ।ॅनेतृत्वलाई दबाब दियौंनेकपाका नेताहरूले एकतापछि बसेको बृहत् बैठकले मूल नेतृत्वलाई सच्चिनका लागि दबाब दिएको बताएका छन् । उनीहरूले पार्टी एकतापछिको संक्रमणकालीन अवस्थालाई पनि बैठकले चिरेको उनीहरूको प्रतिक्रिया छ । पार्टीलाई विधि र पद्धतिअनुसार चलाउनका लागि बैठकले नेतृत्वलाई खबरदारी गरेको छ, केन्द्रीय सदस्यले हेमराज भण्डारीले भने, यसले एकतापछि पनि छुट्टै हो भन्ने मनोविज्ञानलाई हटाएको छ । सामूहिक नेतृत्व र व्यक्तिगत जिम्मेवारीअनुसार पार्टी चल्नुपर्छ भन्ने बैठकले सन्देश दिएको अर्का केन्द्रीय सदस्य रवीन्द्र अधिकारीले बताए । पार्टी द्रुतगतिमा अघि बढ्नुपर्छ र सरकारले पार्टीको भावना बोकेर हिँड्नुपर्छ भन्ने यो बैठकबाट स्पष्ट भएको छ, उनले भने, कम्युनिस्ट पार्टी र त्यसका नेताहरू कस्तो हुनुपर्छ भन्नेमा सचेत बनाउने काम पनि भएको छ । केन्द्रीय सदस्य महेश बस्नेतले बैठकले एकतापछिको अवस्थालाई झन् मजबुत बनाएको बताए । वैचारिक रूपमा सुझबुझपूर्ण कुरा गर्ने केन्द्रीय नेताहरूको पंक्ति छ भन्ने बैठकले देखाएको छ, उनले भने, पार्टीमा विकृति, विसंगति र दलाल पुँजीपतिको प्रभाव बढेको लगायतका कुरा आएका छन् । यसले नेतृत्वलाई सच्याएर जानुपर्छ भन्ने देखाएको छ । यो बैठकमा राष्ट्रिय महत्त्वका विषय, समावेशीकरण, निर्वाचन प्रणाली र सरकारका कामकारबाहीलगायतमा खुलस्त छलफल भएकाले तल्लो तहमा पार्टी केही मजबुत भएर अघि बढ्ने आधार तयार भएको केन्द्रीय नेताहरूको बुझाइ छ ।"
जनभावनाअनुसार काम गर्न निर्देशन,"काठमाडौं (कास) सत्तारूढ दल नेकपाले जनताको भावनाअनुसार काम गर्न केन्द्र, प्रदेश र स्थानीय तीनवटै तहका पार्टीबाट निर्वाचित जनप्रतिनिधिलाई निर्देशन दिएको छ । केन्द्रीय कमिटी बैठकमा अधिकांश सदस्यले तीन तहका सरकारका काममा प्रश्न उठाएपछि बैठकले उनीहरूलाई सचेत गराएको हो । बैठकमा पार्टीबाट निर्वाचित व्यक्तिहरूले राम्रो काम नगरेको भन्दै तीव्र आलोचना भएको थियो । आमनिर्वाचनमा नेपाली जनताबाट प्राप्त अभूतपूर्व समर्थन र विश्वासलाई ऐतिहासिक अवसर र अग्निपरीक्षाका रूपमा लिएर जनभावनाअनुरूप विकास निर्माण, सुशासन, जनसेवा र समृद्धिका दिशामा अझ दृढ, गतिशील, स्वच्छ र निष्ठापूर्ण ढंगले समर्पित हुन नेपाल सरकार, प्रदेश सरकारहरू र सबै स्थानीय तहका जनप्रतिनिधिलाई आह्वान गर्दछ, बैठकद्वारा पारित ११ बुँदे प्रस्तावमा छ ।बैठकले उपनिर्वाचनसमेतको चुनावमा केही स्थानमा हार बेहोर्नुमा स्थानीय जनप्रतिनिधिको कामसमेत कारण रहेको उल्लेख गर्दै त्यसबाट पाठ सिक्नुपर्ने निष्कर्ष निकालेको छ । उपरोक्त निर्वाचन परिणामहरूले हाम्रो पार्टी राष्ट्रिय राजनीतिको मुख्य, निर्णायक र लोकप्रिय शक्तिका रूपमा रहेको तथ्य पुनर्पुष्टि गरेको निष्कर्षसहित यो बैठक भक्तपुर, धरान, भरतपुरलगायत विभिन्न स्थानमा प्राप्त अनपेक्षित परिणामबाट गम्भीर शिक्षा लिन आवश्यक ठान्दछ, बैठकको निष्कर्ष छ ।बैठकले २०१९ नोभेम्बर २ मा नेपालका लिम्पियाधुरा, लिपुलेक र कालापानी क्षेत्रलाई समेटेर भारतले प्रकाशित गरेको राजनीतिक नक्सालाई अमान्य ठहर गरेको छ । ऐतिहासिक नक्सा, प्रमाण र दस्तावेजहरूका आधारमा ती भूभाग एवं सुस्ता क्षेत्र नेपालका अभिन्न अंग हुन् भन्ने कुरामा हाम्रो पार्टी स्पष्ट छ, नेपाल र भारतका परराष्ट्र सचिवहरूको संयन्त्रबाट समस्या समाधान गर्ने पूर्वसहमति विपरीत गरिएको एकपक्षीय निर्णय नेपालका लागि मान्य नहुने स्पष्ट पार्न चाहन्छ, बैठकको निष्कर्ष छ । यो विषयमा केन्द्रीय सदस्यहरूले पनि व्यापक रूपमा प्रश्न उठाएका थिए । राष्ट्रिय सहमतिलाई थप सुदृढ बनाउँदै यो समस्या समाधान कूटनीतिक एवं राजनीतिक माध्यमबाट गर्न बैठकले सरकारको ध्यानाकर्षण गराएको छ । विभिन्न स्थानमा सिमाना र दसगजा मिचिएको तथा नेपालले आफ्नो भूभागमा गर्न लागेका निर्माण कार्यमा समेत भारतीय पक्षबाट अवरोध सिर्जना भएकाले यस विषयमा तत्काल आवश्यक कदम चाल्न सरकारको ध्यानाकर्षण गराएको छ ।नोवल कोरोना भाइरसको सम्भावित संक्रमणबाट नेपाली जनतालाई सुरक्षित गर्न विमानस्थललगायत सीमानाकाहरूमा उच्च सतर्कता अपनाउन सरकारको ध्यानाकर्षण गराएको छ । बैठकले आगामी तीन महिनाभित्र पार्टीको केन्द्रीय कार्यालय भवन शिलान्यास गर्ने निर्णय गर्दै त्यसका लागि सम्पूर्ण सदस्यले न्यूनतम एक दिनको तलब वा आम्दानीबराबरको सहयोग गर्न र शुभेच्छुकहरूलाई दिल खोलेर सहयोग गर्न अपिल गरेको छ ।बैठकले अध्यक्षद्वय ओली र दाहाल तथा महासचिव विष्णु पौडेलको संगठनात्मक प्र्रस्ताव सर्वसम्मत पारित गरेको छ । उक्त प्रस्तावअनुसार २०७७ चैत २५ मा नेकपाको महाधिवेशन सुरु हुनेछ । पार्टीलाई सक्रिय पार्न यही फागुनबाट तीनमहिने अभियान सञ्चालन हुने भएको छ । पार्टीका बैठक र फोरमहरूमा अध्यक्षद्वय केपी शर्मा ओली र पुष्पकमल दाहालका तस्बिर नराखिने भएको छ । दुई अध्यक्षको तस्बिर राखेको भन्दै बैठकमा आलोचना भएको थियो । अब कम्युनिस्ट पार्टीका आदर्श व्यक्ति मार्क्स, लेनिन, माओलगायतको तस्बिर राखिने भएको छ । बैठकमा ज्युँदा नेताहरूको तस्बिर राखेको विषयमा आलोचना भएको थियो । त्यसलाई सच्याइएको छ । केन्द्रीय नेतालाई रात्रिभोजकेन्द्रीय कमिटी बैठकपछि प्रधानमन्त्री ओलीले बालुवाटारमा रात्रिभोज दिएका छन् । साँझ ६ बजेदेखि चलेको भोजमा केन्द्रीय नेता र सांसदहरू थिए । यसअघि पनि धेरै नेताहरू राजधानीमा जम्मा भएका बेला ओलीले बालुवाटारमा जमघट गराउने गर्थे । डेढ वर्षअघि पार्टी एकता हुँदा पनि उनले भोज दिएका थिए ।"
"बस जुध्दा ५ को मृत्यु, १४ घाइते","सुनसरी (कास) विपरीत दिशाबाट आएका बस र माइक्रोबस आपसमा जुध्दा पाँच जनाको मृत्यु भएको छ भने १४ जना घाइते भएका छन् । पूर्वपश्चिम राजमार्गअन्तर्गत सुनसरीको रामधुनी नगरपालिका२ मा आइतबार बिहान भएको घटनामा झापाको भद्रपुर७ का ४५ वर्षीय टंकप्रसाद काफ्ले, भद्रपुर५ की ६८ वर्षीया डोलकुमारी कोइराला, उनका श्रीमान् हेमराज कोइराला, झापा चन्द्रगढीकी १८ वर्षीया गरिमा गौतम र माइक्रोबस चालक धादिङको बैरेनीका दीपक खड्काको मृत्यु भएको प्रहरीले जनाएको छ ।काठमाडौं जाँदै गरेको बा५ख ३१५७ नम्बर माइक्रोबस र विपरीत दिशाबाट आउँदै गरेको ना६ख ७९५ नम्बरको बस आपसमा ठोक्किएका हुन् । दुर्घटनामा दुवै सवारीसाधनमा सवार १४ जना घाइते भएका छन् । घाइतेको विभिन्न स्वास्थ्य संस्थामा उपचार भइरहेको छ ।"
सुविधा बढाउन समयअगावै राजीनामा,"प्रशासकहरूले अवकाशपछि प्राप्त हुने पेन्सन सुविधा बढाउन कार्यकाल छँदै राजीनामा दिने गरेका छन् । अवकाशको अन्तिमतिर केही दिन बाँकी छँदै राजीनामा दिएर सचिवहरू पेन्सन बढाउने लोभमा लागेका हुन् । पछिल्लो पटक गृहसचिव प्रेमकुमार राईले अवकाशको २ दिन अघि राजीनामा दिए । माघ २२ गतेबाट अनिवार्य अवकाश पाउने राईले २० गतेदेखि लागू हुने गरी राजीनामा स्वीकृत गराए । जसका कारण उनले अवकाशमा गए पनि बहालवाला सचिवसरह नै ६० वर्ष उमेर नपुग्दासम्म सेवा सुविधा पाउँछन् । यसका लागि उमेर ५० वर्ष र सेवा अवधि ३० वर्ष पुगेको हुनुपर्छ । दुवै पुगेका सचिवहरूले यस्तो सुविधाको लोभमा राजीनामा दिँदै आएका छन् । उपराष्ट्रपति कार्यालयका सचिव रामकुमार आचार्यले पनि केही दिन कार्यकाल छँदै राजीनामा दिए । अर्थसचिव राजन खनाल २२ गतेबाटै अवकाश पाउने भए पनि राजीनामा दिएका छैनन् । निजामती सेवा ऐन, २०४९ को प्रावधानलाई टेकेर अवकाशको केही दिनअघि राजीनामा दिएर पेन्सन सुविधा बढाउने लोभमा उनीहरू लागेका हुन् । ऐनको दफा ३७ को उपदफा ३ मा भनिएको छ, २०४९ कात्तिक २१ गतेभन्दा अघिदेखि निजामती सेवामा बहाल रहेको कर्मचारीले ३० वर्ष सेवा अवधि पूरा गरिसकेको भए स्वेच्छाले सेवाबाट अवकाश लिन सक्नेछ । यसरी स्वेच्छाले सेवाबाट अवकाश लिएको वा २०४९ कात्तिक २१ गतेभन्दा अघिदेखि नै निजामती सेवामा बहाल भई ५८ वर्ष पूरा भएको कारणबाट स्वतः अवकाश प्राप्त गरेको निजामती कर्मचारीको उमेर ६० वर्ष पूरा हुन जति अवधि बाँकी छ, सो अवधि थप गरी निजको जम्मा सेवा अवधि कायम गरिनेछ ।"
नेविसंघमा पदाधिकारी थपिए,"काठमाडौं (कास) लामो रसाकस्सीपछि नेपाल विद्यार्थी संघले दस सदस्यीय कार्यसमिति पाएको छ । राजीव ढुंगानाको अध्यक्षतामा गठित संघको तदर्थ समितिमा आइतबार २ उपाध्यक्ष र ५ महामन्त्री थप भएका हुन् । कांग्रेस सभापति शेरबहादुर देउवाले गत बिहीबार ढुंगानाको नेतृत्वमा आफ्नो पक्षका मनोज वैद्य र महेश्वरी कुँवरलाई महामन्त्री राखेर ३ सदस्यीय तदर्थ समिति गठन गरेका थिए । पूर्वमहामन्त्री कृष्णप्रसाद सिटौला पक्षबाट उपाध्यक्षमा तुलसा पन्त र मुक्तिराज पौडेल चयन भएका हुन् । त्यसैगरी, सिटौलाले बलदेव तिमिल्सेना र युवराज पाण्डेलाई महामन्त्री बनाएका छन् । वरिष्ठ नेता रामचन्द्र पौडेलले आफ्नो पक्षबाट दीपक भट्टराई, उर्मिला थपलिया र प्रभात दाहाललाई महामन्त्री बनाएका छन् । पौडेल र सिटौलाले आइतबार देउवालाई छुट्टाछुट्टै भेटेर पदाधिकारीका नाम दिएका थिए । विधानको प्रावधानलाई मिचेर भागबन्डाका आधारमा नेविसंघको तदर्थ समिति बनाइएको हो । विधानले संघको नेतृत्व तहमा आउन ३२ वर्ष तलको उमेर समूहको हुनुपर्ने व्यवस्था गरेको छ । भागबन्डा मिलेपछि दुवै पक्षले विधानविपरीत ३२ वर्ष उमेर माथिकालाई नेतृत्वमा ल्याएका छन् ।शीर्ष नेतृत्वको बैठकले माघ १० गते पदाधिकारीसहित १ सय २७ सदस्यीय संघ गठन गर्ने सहमति गरेको थियो । पौडेल र सिटौला पक्षलाई साठी प्रतिशत हिस्सा दिन सभापति देउवा तयार भएपछि विवाद हल भएको थियो ।"
दुर्घटनामा दुईको मृत्यु,"चितवन (कास) पूर्वी चितवनमा शनिबार राति भएका दुई छुट्टाछुट्टै दुर्घटनामा दुईको मृत्यु भएको छ । पूर्वपश्चिम महेन्द्रराजमार्गको रत्ननगर३ तरकारी चोकमा बसले मोटरसाइकललाई ठक्कर दिँदा मोटरसाइकल चालकको निधन भएको छ । सोही ठाउँमा भएको अर्को दुर्घटनामा आठमहिने बालकको मृत्यु भएको प्रहरीले जानकारी दिएको छ । पूर्वबाट आउँदै गरेको बा४ख ९५०९ बसले पश्चिमबाट पूर्व जाँदै गरेको बा३९प १९२४ मोटरसाइकललाई ठक्कर दिएको थियो । उक्त दुर्घटनामा मोटरसाइकल चालक गम्भीर घाइते भएका थिए । नामठेगना खुल्न नसकेका अन्दाजी ३०३२ वर्षका पुरुषको उपचार क्रममा भरतपुरको सरकारी अस्पतालमा मृत्यु भएको प्रहरीले जनाएको छ । उनको आइतबार अबेलासम्म पनि सनाखत नभएको इलाका प्रहरी कार्यालय टाँडीले जनाएको छ । त्यस्तै, तरकारी चोकमै बस र ट्रक एकआसपसमा ठोक्किँदा एक बालकको मृत्यु भएको छ । अन्य नौजना घाइते भए । तीन जनाको अवस्था गम्भीर छ । जलेश्वरबाट काठमाडौं जाँदै गरेको ना७ ख ३२४८ बसले ना६ख १५०६ ट्रकलाई पछाडिबाट ठक्कर दिएको थियो । बसमा रहेका ३५ यात्रुमध्ये १० घाइते भएका थिए । घाइतेमध्ये उपचारका क्रममा चितवन मेडिकल कलेजको भरतपुरमा रहेको शिक्षण अस्पतालमा बालक सत्यम मण्डलको निधन भएको प्रहरीले जनाएको छ । उनी महोत्तरी मनरा सिशवा६ का गुन्दो मण्डलका छोरा हुन् । चितवन मेडिकल कलेजमा अन्य पाँच जना घाइतेको उपचार भइरहेको छ ।"
१७ हजार घर ठडिए,"हेटौंडा (कास) भूकम्प गएको ५७ महिनामा मकवानपुरमा १७ हजार ८ सय (४७ प्रतिशत) लाभग्राहीले घर निर्माण गरेका छन् । करिब ५ हजार लाभग्राही अहिलेसम्म अनुदान सम्झौता गर्नै आएका छैनन् । जिल्ला आयोजना कार्यान्वयन हेटौंडाका प्रमुख विमलकिशोरी केपीअनुसार मकवानपुरमा कुल लाभग्राही संख्या ३४ हजार ६ सय १२ मध्ये २९ हजार ९ सय १९ जना (८७ प्रतिशत) लाभग्राहीले अनुदान सम्झौता गरेका छन् । ४ हजार ६ सय ९३ लाभग्राहीसँग अहिलेसम्म सम्झौता हुन सकेको छैन । बाँकी ती लाभग्राही सम्झौता गर्न किन नआएका भन्ने जानकारी लिन घरघरमा राष्ट्रिय पुनर्निर्माण प्राधिकरणका इन्जिनियरहरू परिचालन हुने भएका छन् । उनीहरू सम्झौता गर्न नआएको यकिन कारण पत्ता लगाउन कर्मचारीहरू परिचालन गर्दै छौं, केपीले भने । अनुदान सम्झौता भएका मध्ये ८७ प्रतिशत लाभग्राहीले प्रथम किस्ताको रकम बुझेर लगिसकेका छन् । २३ हजार ९ सय ७१ अर्थात ७० प्रतिशत लाभग्राहीले दोस्रो किस्ता लगेर युद्धस्तरमा घर बनाइरहेको कार्यालय प्रमुख केपीले बताए । तेस्रो किस्ता १९ हजार ५ सय ६१ जना लाभग्राहीले बुझेर लगेका छन् ।लाभग्राहीको सूचीमा नाम भएका तर सम्झौता गर्न नआएकाहरू मृतक, दोहोरो नाम, गैरलाभग्राही र बिदेसिएका पनि हुन सक्छन् । मकवानपुरको हकमा लालपुर्जाविहीन र सुकुम्बासीको संख्या चार हजारभन्दा बढी थियो ।"
विद्यालयका बसमा आगजनी,मकवानपुर(कास) हेटौंडा५ पिप्लेस्थित जेनिथ इन्टरनेसनल स्कुलको बसमा शनिबार राति आगलागी भएको छ । आगलागीको कारण अहिलेसम्म खुल्न सकेको छैन । स्कुलको कम्पाउन्डभित्र रहेका ना७ख ८७२८ र ना१क ३२१८ बसमा राति करिब ११ बजेतिर आगलागी भएको हो । बसमा आगो लागेको देखेपछि स्थानीयले प्रहरीलाई खबर गरेका थिए । स्थानीय र हेटौंडा उपमहानगरपालिकाको दमकलले आगो नियन्त्रणमा लिएका थिए । आगलागी के कारण भएको हो भन्नेबारे अनुसन्धान भइरहेको जिल्ला प्रहरी मकवानपुरले जनाएको छ ।
वाग्मती पुल ९ वर्षदेखि अलपत्र,राजकुमार काकी
वन्यजन्तुबाट आजित कृषक,"(काभ्रे)  भुम्लु८, भुम्लुटारका हरिहर उप्रेतीको गोठमा ८ वटा बोकाबाख्रा थिए । चितुवाले एकै रातमा ती सबैलाई सखाप बनाइदिए । उनले भने, चितुवाले ७ वटाको घाँटीमा चोट पुर्याएको अवस्थामा मृत भेटिए । बोका चाहिँ आधा खाएर छोडेछ । उप्रेतीका अनुसार चितुवाले स्थानीय लक्ष्मी रिजालको गोठमा भएको एउटा बाख्र्रो पनि मारेको छ । वन्यजन्तुको आक्रमणबाट भुम्लुवासीले क्षति बेहोरेको यो पहिलो पटक हैन । पशुपति मन्दिरबाट संकलन गरेर दोलालघाटको जंगलमा छोडिएका बाँदरले मकै लगायतका बाली सखाप पर्दा स्थानीयहरू पीडामा छन् । चितुवाले पशु क्षति गरिदिन्छ, मकैको बेला बाँदरले सखाप पार्छन्, उप्रेतीले भने, एकदुईवटा भए पो नियन्त्रण गर्नु, बाँदर धपाउन बिहानदेखि बेलुकासम्म मकैका बोट समातेर कुर्नुको विकल्प छैन । काठमाडौंबाट ल्याएर छोडिएका करिब सय बाँदर गाउँ पसेको उप्रेतीले बताए । ग्रामीण भेगमा चितुवा, बाँदर, बदेललगायत वन्यजन्तुले किसानलाई दुःख दिने गरेका छन् । वन्यजन्तुले असाध्यै दुःख दिएका छन्, आलुलगायत अन्नबाली कृषकले भित्र्याउन नपाई सखाप पारिदिन्छन्, बेथानचोक३ का वडाध्यक्ष दिलबहादुर श्रेष्ठ भन्छन्, नियन्त्रणका लागि सानो प्रयासले सम्भव भएन, मानवीय क्षति नै गराउला कि भन्ने डर पो भयो । वन्यजन्तुबाट हुने क्षतिको राहत सहयोग निर्देशिका, २०६८ अनुसार मानवीय क्षति भए १० लाखसम्म, ठूला जनावर क्षति भएका ३० हजारसम्म, साना जनावर, घरगोठ, भकारीको अन्न र एक मौसममा लगाएको बालीको हकमा एक पटक र वर्षमा दुई पटक नबढ्ने गरीे १० हजारसम्म राहत रकम उपलब्ध गराइने उल्लेख छ । हात्ती, गैंडा, बाघ, भालु, चितुवा, हिउँचितुवा, ध्वाँसे चितुवा, ब्वाँसो, जंगली बँदेल, अर्ना, मगर गोही, अजिंगर, गौरीगाईबाट मानवीय, पशुधन, भण्डारण गरेको अन्न, घरगोठ र खाद्यानबालीको क्षति गरे राहत दिने निर्देशिकामा छ । जिल्लामा बाँदरले ठूलो क्षति गराउने भए पनि निर्देशिकामा उल्लेख नभएका कारण कृषक पीडित हुनुपरेको सहायक वन अधिकृत न्हुच्छेकृष्ण श्रेष्ठले जनाए । जिल्लामा बाँदरले बढी क्षति गराउने भए पनि निर्देशिकामा नभएका कारण राहत दिन सकेका छैनौं, उनले भने, जंगली बँदेलले मानवीय क्षति गरे राहत पाउने भए पनि भण्डारण गरेको अन्न, घरगोठ र खाद्यान्नबालीको क्षति गरे राहत पाउने व्यवस्था छैन । डिभिजनल वन कार्यलयका अनुसार १० वर्षको अवधिमा वन्यजन्तुको आक्रमणबाट १३ जनाले ज्यान गुमाएका छन् । ५९ वटा खसीबोका, कुखुरा १ सय ४० कुखुरा, ५ वटा बंगुर, १ वटा बाछीका लागि ५१ लाख ६५ हजार ४ रुपैयाँ राहत भुक्तानी भएको छ । खाद्यान्न बाली क्षति भएका ६ जनाले १ लाख ८० हजार पाएका छन् । २२ वटा पशुधन क्षति भए पनि तस्बिर नभएका कारण २ लाख ४ हजार ४ सय राहत रकम भुक्तानी बाँकी छ ।"
ग्रेटवालको झल्को दिन ग्रेट ट्रेल,"(सिन्धुपाल्चोक)  ह्योल्मो परम्पराको धर्मचक्र पर्खालअनुसार धमाधम बन्दै गरेको सम्भवतः ग्रेटवालको झल्को दिने हिमालयन ग्रेट ट्रेल मा पुग्ने जोकोही दंग पर्छन् । हेलम्बु गाउँपालिकाले हिमाली क्षेत्र घोप्टेघ्याङमा विश्वकै अग्लो चिनको ग्रेटवालको अनुसरण गरी बनाइरहेको ६० किलोमिटरमा एक सय १० मिटरको काम सकिसकेको छ । हेलम्बु सरकारको हिमालयन ग्रेट ट्रेल पुगेपछि वरिपरिका डाँडा र प्राकृतिक संरचनाले जसलाई पनि तान्छ । पर्यटकीय गुरुयोजनाअन्तर्गत ठूलो योजना हेलम्बु हिमालयन ग्रेट ट्रेल को डीपीआर सकेलगत्तै कामलाई तीव्र बनाइएको हेलम्बु गाउँपालिकाका प्रमुख निमाग्याल्जेन शेर्पाले बताए । लामो ग्रेट ट्रेलभित्रको दस किमिको सुरुवाती चरणमा हालै सिँढी, बिसौना, पेटीलगायत संरचनाको काम धमाधम हुँदै छ, उनले भने । घोप्टेघ्याङमा एक सय १० मिटरको काम सकेर हालै नागिडाँडाशेर्माथान र शेर्माथानबाट गुरु रेन्पोछे डाँडासम्म झन्डै चार सय मिटर संरचनाको काम थालिएको उनले सुनाए । हेलम्बुको बुद्धपार्कबाट सुरु हुने पर्यटकीय ट्रेल शेर्माथाङज्योमथाङ हुँदै पाँचपोखरी थाङपाल गाउँपालिका र हेलम्बुको सीमाक्षेत्र (ह्योल्मो परम्पराकी धनकी देवी) आमायांग्री क्षेत्रसँग जोडिनेछ । त्यहींबाट ढुक्पुभेमेथाङ अर्थात् (गुरु रेन्पोछे तपस्यास्थल)पासाङसिरीगुफुपोखरीजलंसादवालाङ्गगुफासेमीसिदाङ्ग हिमाल क्षेत्रमा पुग्नेछ । ग्रेटवाल घुमिसक्दा यहाँका अधिकांश धार्मिक स्थल परिक्रमा र हेलम्बुको सम्पूर्ण दृश्यको आनन्द उठाउन सकिने गरी बन्दै छ, उनले भने । इन्जिनियरिङ डिजाइनसहित ५० जना कामदारबाट हेलम्बु ट्रेलको ढुंगा कुँदेर सिंढी, बिसौनाको प्रारम्भिक काम तीव्र रूपमा भइरहेको छ । हेलम्बु ग्रेट ट्रेलका सबइन्जिनियर शेरबहादुर राईका अनुसार ट्रेलमा सिमेन्ट थोरै र स्थानीय ढुंगा अत्यधिक प्रयोगमा ल्याइनेछ । जसमा स्थानीय ढुंगा कुँदेर बन्ने ट्रेलमा हिँड्ने पदमार्गमा आकर्षक स्लेट ढुंगाको सिँढी बन्नेछ, उनले भने । भौगोलिक अवस्थालाई नबिगारीकन निर्माण गर्न लागिएको हेलम्बु ट्रेलमा रुख नहुने स्थानमा वृक्षरोपण गरिने अनिवार्य नियम बनाइएको छ । यो ट्रेलको चौडाइ नौ फिट र भित्र मान्छे हिंड्ने ७ फिट अग्लो सिंढी संरचना बन्नेछ । स्थानअनुसार अढाई फिटसम्मको पाराफिट संरचनाको बन्ने ट्रेलको जंगलबीच जंगली जनावरबाट बच्न सुरक्षित व्यवस्थित पुल बनाइनेछ । बौद्ध धर्मका गुरु रेन्पोछे, बुद्ध तपस्याभूमि, स्याब वा गुरु रेन्पोछेको पाउछाप, ढुक्पु तपस्या स्थल, झिचेन महायोगी मिलारेपा, पाल्चोक माईलाई हेलम्बु ट्रेल क्रमशः जोड्दै लगेको छ । हेलम्बुभरका धार्मिक स्थललाई जोडेर यो ट्रेल बन्नेछ । नौ दिनको ट्रेकिङ रुट बनाएर १५ वर्षमा सक्ने लक्ष्य राखिएको छ । झन्डै ३ अरब बराबर लागत अनुमान गरिएको हेलम्बु हिमालयन ग्रेट ट्रेलमा कलात्मक ढुंगाको सिँढी कुदेर बनाइँदै छ ।"
खेलमैदान मासेर बाटो,"(ललितपुर)  ललितपुर महानगरपालिकाले मदन स्मारकका विद्यार्थीको खेलमैदान मासेर बाटो विस्तार गरिरहेको छ । विद्यालयको असहमति हुँदाहुँदै चुल्ठेमुन्द्रेका आडमा स्थानीय उपभोक्ता समितिले भलिबल र ब्याटमिन्टन कोट भएका ठाउँमा बाटो विस्तार गरिरहेको हो । बाटो विस्तार गर्ने नाममा विद्यालयको एकतर्फी पर्खाल भत्काएको भन्दै विद्यालयका पूर्वविद्यार्थी, शिक्षकले विरोध गरेका छन् । विरोधको बाबजुद चुल्ठेमुन्द्रे राखेर बाटो विस्तार भइरहेको छ, स्थानीय पृथविन्दु महर्जनले भनिन् । पर्खाल भत्काएको भन्दै विरोध गर्नेलाई शुक्रबार प्रहरीले दमन गरेको थियो । विद्यालयका प्रधानाध्यापक गोविन्दप्रसाद पौडेलले भने, संरक्षण गर्नुपर्ने जनप्रतिनिधि र प्रशासन नै उल्टो भत्काउनतर्फ लागेपछि कसको के लाग्छ ? पर्खाल भत्काउँदा विद्यालयका शिक्षकहरू मूकदर्शक बन्नुबाहेक अरू उपाय नभएको बताए । पर्खाल भत्काउन विद्यालयलाई न उपभोक्ता समितिले लिखित जानकारी गराएको छ न त ललितपुर महानगरले नै, उनले भने, विद्यालय व्यवस्थापन समितिका अध्यक्ष रमेश डंगोल प्रहरी हिरासतमा रहेको मौकामा पर्खाल भत्काइयो । विद्यालयले आइतबार ललितपुर महानगर र जिल्ला प्रशासन कार्यालय ललितपुरमा पर्खाल भत्काउने काम तत्काल रोक्न निवेदन दिएको छ । पूर्वविद्यार्थी तथा शिक्षकहरू मिलेर विद्यालयको जग्गामा व्यापारिक भवन बनाउन योजनागत ढंगबाट केही व्यक्ति लागेको भन्दै प्रधानाध्यापकलाई भेटेर ध्यानआर्कषण गराएका थिए । पूर्वविद्यार्थी प्रभा कार्की, नितु घले, निलम डंगोल, मिलन खड्कालगायतले ठेकेदार कम्पनीलाई विद्यालयको जग्गामा व्यापारिक भवन दिने १२ वर्षअघि भएको निर्णय तत्काल खारेज गर्न माग गरेका छन् । बिजनेस कम्प्लेक्स निर्माण भए विद्यालयको आधा भवन पर्छ, कार्कीले भनिन्, हामी विद्यार्थी छँदा साथीभाइ मिलेर रकम जम्मा गरेर बनाएको भवन भत्काउन दिँदैनौं । उनले महेन्द्र आदर्श विद्यालय सातदोबाटोमा डिपार्टमेन्टल स्टोर बनाए जस्तै पुल्चोकमा पनि त्यस्तै बनाउन खोजेको बताइन् । यो हामीलाई बिल्कुलै मान्य छैन, उनले भनिन् । विद्यालयको १० रोपनी एक आना क्षेत्रफलमा रहेको फुटबल मैदानलाई व्यापारिक भवन बनाउन ४० वर्षका लागि भाडामा दिइसकेको छ । अदालतको आदेशले मात्रै निर्माण गर्न पाएको छैन । २ रोपनी ७ आना ३ पैसा जग्गामा बाटो र व्यापारिक भवन बन्ने र अर्कोतिरको १० रोपनीमा कम्प्लेक्स बनेपछि विद्यार्थीको खेलमैदान नै खुम्चिने भएको छ । ललितपुर प्रमुख जिल्ला अधिकारी भागिरथ पाण्डेयले सहमति गरेर मात्र योजना अगाडि बढाउन महानगरलाई अनुरोध गरिसकेको बताए । अलिकति पारदर्शी भएन भन्ने छ, उनले भने, छलफल गरेर मात्र अगाडि बढाउनु भनेको छु । विद्यालयले ०६४ मा पूर्वपट्टिको १३ हजार ६ सय वर्गफिट जग्गा व्यापारिक भवन बनाउन ललित मण्डप ट्राभल एन्ड टुर्सलाई २५ वर्षका लागि भाडामा दिएको थियो । ०६८ मा विद्यालय, टुर्स र क्लासिक डाइमन्सबीच सहमति भएर डाइमन्सलाई दिने निर्णय भयो । त्यतिबेला ठेकेदारले भवन बनाउन लाग्दा सडकको जीएलडी मापदण्डअनुसारको सडक चौडा नभएको भन्दै नक्सापास स्वीकृतिमा रोक लगाएको थियो । विद्यालयको पूर्वपट्टिको भाग नःटोलपाटनढोका सडकअन्तर्गत पर्छ । गाइडेड ल्यान्ड डेभलपमेन्ट (जीएलडी) मापदण्डअनुसार यस सडक ११ मिटरको छ । मापदण्डअनुसार सडकको दायाँबायाँ साढे ५ मिटर लिनुपर्नेमा अहिले पूर्वतर्फ मिश्रित बस्ती भएको भन्दै विद्यालयतर्फबाट ९ फिट लिइएको छ । यसले विद्यालयको करिब ७ आना जग्गा पर्नेछ ।विद्यालय ललितपुर महानगर३ मा पर्छ तर योजना सम्झौता भने २० वडाबाट उपभोक्ता समिति गठन गरेर भएको छ । यस्तो योजना सफल बनाउन जनप्रतिनिधिसमेत लागिपरेका छन् । यसमा ललितपुर महानगरका मेयर चिरीबाबु महर्जन, ललितपुरका प्रमुख जिल्ला अधिकारी भागिरथ पाण्डेय, ललितपुर महानगर३ र २० का वडाध्यक्ष श्रीगोपाल महर्जन र चन्द्रलाल महर्जन सक्रिय रहेको विद्यालयको आरोप छ । सबै मिलेर विद्यालयको जग्गा मिचेर एकतर्फी बाटो विस्तार गर्न तीनबुँदे निर्णय गरेको छ, एक शिक्षकले भने । सवारी चाप वृद्धि भएको कारण देखाई सडक चौडा गर्न लागिएको महानगरले गरेको निर्णयमा उल्लेख छ ।"
कवाडी गोदाममा आगलागी,"ललितपुर (कास) ललितपुर महानगरपालिका२, बखुन्डोलस्थित एक कवाडी गोदाममा आइतबार आगलागी भएको छ । आगलागीमा परी सञ्चालकसहित दुई जना घाइते भएका छन् । घाइते भएकामा गोदाम सञ्चालक भारत सीतामढी घर भई सानेपा बस्ने नन्दप्रसाद जैसवाल र मोतिहारी घर भई सानेपा बस्ने ४५ वर्षका धर्मनाथ जैसवाल छन् । प्रहरीका अनुसार आगलागी सुरु भएपछि भाग्ने क्रममा सञ्चालकको खुट्टा काटेको र अर्कोको तिघ्रा र खुट्टा जलेको जनाएको छ । महानगरीय प्रहरी परिसर जावलाखेलका प्रवक्ता दुर्गा सिंहका अनुसार नन्दप्रसाद डिस्चार्ज भइसकेका छन् भने अर्कोको कीर्तिपुरस्थित बर्निङ अस्पतालमा उपचार भइरहेको छ ।आगलागी बिहान लगभग सवा ११ बजे भएको थियो । गोदाममा ठूलो संख्यामा म्याद सकिएका बडी स्प्रे छन् । ती स्प्रे बोटल फेर्ने क्रममा पड्किँदा आगलागी भएको प्रहरीले जनाएको छ । आगलागीबाट सञ्चालकले करिब १५ लाख रुपैयाँ बराबरको धनमाल नष्ट भएको दाबी गरेको प्रहरीको भनाइ छ ।"
कम्प्युटर विज्ञान नहटाउन माग,"काठमाडौं (कास) सरकारले विद्यालय तहमा अनिवार्य विषयका रूपमा पढाउनुपर्ने कम्प्युटर विज्ञान तथा सूचना प्रविधिलाई अगामी शैक्षिक सत्रबाट हटाउन लागेको भन्दै सम्बन्धित विषय शिक्षकहरूले विरोध जनाएका छन् । कम्प्युटर फ्याकल्टी एसोसिएसन अफ नेपाल (सीफ्यान) ले विज्ञप्ति जारी गर्दै सरकारसँग उक्त निर्णय तत्काल सच्याउन माग गरेको छ । सरकारले निर्णय नसच्याए आन्दोलनमा उत्रनुको विकल्प छैन, विज्ञप्तिमा छ । सीफ्यानले यसबारे निर्णय गर्न चितवन, नारायणगढ र बुटवलमा बैठक नै सम्पन्न गरिसकेको छ । ती बैठकहरूले विश्वविद्यालय तहमा सूचना प्रविधिसँग सम्बन्धित विभिन्न कार्यक्रमहरूको पढाइ हुने तर सरकारी सेवा प्रवेशका लागि लोकसेवा आयोगबाट सञ्चालन हुने परीक्षामा कम्प्युटर इन्जिनियरिङबाहेक अन्य कार्यक्रमबाट उत्तीर्ण विद्यार्थीहरूले प्रतिस्पर्धासमेत गर्न नपाउने व्यवस्था गरिएको भन्दै त्यसलाई तत्कालै खारेज गर्नुपर्ने विज्ञप्तिमा छ ।"
व्यापारको विकृत रूप,"यसअघि पाम तेलमा झैं भटमासको तेल पनि तेस्रो मुलुकबाट आयात गरी नेपालबाट भारततर्फ निर्यात गर्ने अर्को विकृति वैदेशिक व्यापारमा देखा परेको छ । भारतले दिएको भन्साररहित सुविधाको लाभ उठाउन वनस्पति घ्यु, सुपारी, पाम तेलपछि तेस्रो मुलुकबाट भटमासको तेल ल्याई पुनः निर्यातको आँकडा बढ्नु नीतिगत व्यवस्थाको दुरुपयोग हो । भन्सार विभागले सार्वजनिक गरेको तथ्यांकले चालु आर्थिक वर्षको ६ महिनामा ४ अर्ब ३८ करोड रुपैयाँको प्रशोधित भटमास तेल निर्यात भएको देखाउँछ । अघिल्लो वर्षको यही अवधिको तुलनामा यो आँकडा १२६९ प्रतिशतले बढी हो । अर्थात् अघिल्लो वर्षको पहिलो ६ महिनामा ३२ करोड रुपैयाँको मात्रै भटमास तेल निर्यात भएको थियो । यस वर्षको ६ महिनामा निर्यात भएको ४ अर्ब रुपैयाँ बराबरको भटमासको तेल नेपालले उत्पादन गर्ने क्षमता नै नराख्ने कृषि तथा पशुपन्छी विकास मन्त्रालयले जानकारी दिइसकेको छ । यसको मतलब व्यापारीले कच्चा भटमास तेल ब्राजिल, अर्जेन्टिनालगायत तेस्रो मुलुकबाट आयात गरी पुनः प्रशोधन गरेको भन्दै निर्यात गरेका हुन् ।यसअघि व्यापारीले मलेसिया र इन्डोनेसियाको पाम तेल ल्याई भारततर्फ निर्यात गर्ने गरेका थिए । त्यो खुलेपछि भारतको वाणिज्य विभागअन्तर्गतको वैदेशिक व्यापार निर्देशनालयले परिपत्र जारी गर्दै भन्सार सुविधा अनुसारको पैठारीमा गत महिनाबाट रोक लगाइसकेको छ । विगतमा पनि यसैगरी वनस्पति घ्यु निर्यात बढेपछि भारतले निश्चित परिमाणसम्म भन्सार सुविधा दिने, थप भए नदिने गरी कोटा प्रणाली लागू गरिदिएको थियो । दक्षिण एसियाली स्वतन्त्र व्यापार सम्झौता (साफ्टा) र नेपालभारत द्विपक्षीय वाणिज्य तथा व्यापार सन्धिले नेपालका कृषिजन्य उत्पादनलाई भन्साररहित सुविधा दिँदै आएको छ । भारतमा अन्य मुलुकहरूबाट त्यस्ता उत्पादन निर्यात गरे विभिन्न दरमा भन्सार शुल्क लाग्छ । नेपाली उत्पादनका रूपमा लैजाँदा भन्सार महसुल नलाग्ने हुँदा व्यवसायीले नेपाललाई ट्रान्जिट बनाई निर्यातको नीतिगत सुविधा दुरुपयोग गरेका हुन्, जसको नकारात्मक असर पर्ने निश्चित छ ।तेस्रो मुलुकबाट ल्याएको सामान निर्यात गर्नै नपाइने भन्ने हैन । सम्झौताअनुसार तेस्रो मुलुकबाट ल्याएको कच्चापदार्थमा ३० प्रतिशतभन्दा बढी भ्यालु एड गरिएको हुनुपर्ने, त्यसो भएमा भन्साररहित सुविधा लिन पाइन्छ । तर तेल, सुपारी, वनस्पति घ्युमा ३० प्रतिशत भ्यालु एड हुने वा गरिने कुरा विश्वास गर्न सकिन्न । यसकारण नेपाली व्यापारीले यो नीतिगत व्यवस्थाको दुरुपयोग गरेका हुन् । यस ढंगबाट सामग्री देशबाहिर पठाउँदा मुलुकको वैदेशिक व्यापारतर्फ निर्यात बढेको, व्यापार घाटा गत वर्षको भन्दा कम भएको, भुक्तानी सन्तुलन, शोधनान्तर घाटा र चालु खाता घाटा सकारात्मक देखिएका छन् । अनुकूलताको यस्तै तथ्यांक देखाउने मोह र नेपाली व्यापारीहरूको दबाबमा भारतको निर्णयलाई पुनरावलोकन गर्न नेपाल सरकारले केही कदमहरूसमेत अघि सारेको छ । तर भारत सकारात्मक देखिँदैन । नेपालले गरेको यस्तो प्रयासप्रति चासो राख्दै भारतका व्यापारीहरूले बन्देज खुला नगर्न त्यहाँको सरकारमाथि दबाब पनि बढाएका छन् । उनीहरूले नेपाललाई भन्साररहित सुविधा दिन नहुने भन्दै त्यहाँका सरकारी अधिकारीहरूसँग लबिइङ गरिरहेका छन् । यो पृष्ठभूमिमा मुलुककै छविमा आँच आउने यस्तो क्रियाकलापमाथि नेपाल सरकारले रोक लगाउनुपर्छ । किनभने निश्चित प्रतिशत कमिसनमा रमाउने केही व्यापारीलाई मात्रै यसले फाइदा गर्ने हो । व्यापारी, उद्योगी र सरकारको ध्यान नेपालमै उत्पादन बढाउने, मूल्य अभिवृद्धि र रोजगारी सिर्जना गर्ने क्षेत्रतर्फ पो जानुपर्छ । यसले विकृत अर्थतन्त्रलाई नै बढावा दिने, उत्पादनमूलक क्षेत्रमा ध्यान नजाने, वास्तविक प्रतिस्पर्धालाई रोक्ने र अन्ततः व्यावसायिक लगानीकर्तालाई निरुत्साहित गर्ने काम गर्छ । बेलाबेला देखापर्ने यस्ता विकृतिलाई मुख्य गरी दुई कारणले व्यापारी र सरकारले गम्भीरतापूर्वक लिनुपर्छ । पहिलो कारण नेपाली सामग्री तथा मूल्य अभिवृद्धि हुने विषयमा मात्रै दिँदै आएको सुविधालाई दुरुपयोग गर्दा अन्तर्राष्ट्रिय वैदेशिक व्यापारमा नेपालको छवि धूमिल बनाउने काम हुन्छ । दोस्रो, यसले नेपाली उत्पादनलाई बढावा नदिने, रोजगारी सिर्जना नगर्ने, कमिसनखोर अर्थतन्त्रलाई टेवा पुर्याउनुका साथै इमान्दार लगानीकर्ताहरूलाई समेत निरुत्साहित गर्नेछ । त्यसकारण समयसमयमा देखिने यस्ता विकृतिको जडलाई रोक्ने उपाय सरकारले पहिचान गर्नुपर्छ । व्यापारीहरू पनि निश्चित नाफाका निम्ति मुलुकको साख गिराउने कार्यमा अग्रसर हुनुहुँदैन ।"
सरकारसँग जनता रुष्ट,"राजधानीमा माघ १५१९ गतेसम्म चलेको नेकपाको दोस्रो केन्द्रीय कमिटी बैठकमा अधिकांश सदस्यको एउटै प्रश्न थियो झन्डै दुई तिहाइको सरकारप्रति जनता किन रुष्ट ? बैठकको सुरुमै बोलेका अध्यक्षद्वयले सम्भावित प्रश्नको जवाफ सुरुमै दिने प्रयत्न गरे पनि सहभागीहरूले उनीहरूको भनाइमा विश्वसनीय आधार भेट्टाएनन् । मुख्यतः एमसीसी, पार्टीभित्रको गुटबन्दी, शिक्षा र स्वास्थ्यमा भएको व्यापारीकरण, पार्टीभित्र महिलालाई गरिएको अवहेलना, नेता र कार्यकर्ताबीच बढेको दूरी, नेताहरूको विलासी जीवनशैली, निर्वाचन प्रणाली, यती, वाइडबडी, बालुवाटार काण्डबारे केन्द्रित छलफलमा नेताहरूले नेतृत्वप्रति चर्को आक्रोश पोखेका थिए । सरकार जहिल्यै राम्रो काम गरेको फेहरिस्त प्रस्तुत गरिरहन्छ, तर जनता सधैं सरकारको विरोध गरिरहन्छन्, यस्तो किन भइरहेछ ? पार्टी एकता भएको भनिए पनि पार्टीभित्र पूर्व खेमाका आधारमा गरिने भागबन्डा र पूर्व खेमाभित्रै बढ्दै गएको गुटउपगुटको कुरा पनि समिति बैठकमा उठाइएको थियो । लामो समयपछिको केन्द्रीय कमिटी बैठकमा नेताहरूले धक फुकाएर आफ्ना अभिव्यक्ति राखेका थिए । सरकारले विधेयकका नाममा जनतालाई बिभिन्न किसिमका दुःख दिइरहेको प्रति पनि पार्टीभित्र असन्तुष्टि छ । सिङ्गो नेकपाको निर्णय भनिए पनि धेरैजसो निर्णयमा पार्टीभित्र कतै न कतै वैमनस्यता रहेकै देखिन्छ । त्यसैको कारण हो केन्द्रीय कमिटी बैठकमा नेतृत्वमाथि पोखिएको आक्रोश । सुजन देवकोटा, पालुङटार४, गोरखा नेकपाको केन्द्रीय कमिटी बैठक चलिरहँदा केही अनिष्टको आभास हुँदैछ । २०४८ पछि नेपाली कांग्रेसको बहुमतको सरकार २ पटक गठन भएको थियो । तर आन्तरिक किचलोका कारण त्यतिबेलै कांग्रेस फुट्यो । अहिलेको नेकपाको हालत पनि लगभग त्यस्तै देखिन्छ । एमाले आफै एकपटक विभाजित भइसकेको पार्टी हो । अझैसम्म केही नेताहरू महाकाली सन्धिका कुरा निकाली अलग मन्तव्य दिन्छन् । एक समय कांग्रेसभन्दा माओवादीलाई विछट्टै धारेहात लगाउने नेता थिए, प्रधानमन्त्री ओली । आज पनि उनी पूर्व माओवादीको मनपर्ने साथी होइनन् । महाकाली सन्धिमा टुक्रिएको एमाले झैँ एमसीसी विवादमा नेकपा नटुक्रिएला भन्न सकिँदैन । यदि औपचारिक रूपमा नटुक्रिए पनि गुट झन् तगडा हुन्छ र भित्रभित्रै खोक्रो बन्छ । दुई तिहाइको सरकारलाई दुई तिहाइ जनताले मनपराउन छाडिसके । जनआक्रोश दिनप्रतिदिन बढ्दो छ । मिडियाले सरकारी कमजोरीबारे समाचार पस्किरहेका छन् । यदि सतहमा देखिएका समस्या अहिले नै विवेकपूर्ण ढंगले सम्बोधन गरिएन भने नेकपामा त्यसको असर नपर्ला भन्न सकिन्न । केदारनाथ त्रिपाठी, बूढानीलकण्ठ, काठमाडौं"
सम्पत्ति अभिलेखीकरणको हौवा,"माघ १७ गते घरानियाँ व्यापारी र व्यापारी नेता शेखर गोल्छाको नेपाललाई समृद्ध बनाउने र वैध आर्थिक क्रियाकलाप सुरु गर्ने सूत्रको रूपमा सम्पत्ति अभिलेखीकरण सम्बन्धी महत्त्वपूर्ण लेख पढ्न पाइयो । लेखमा उनले नेपालको शताब्दीऔं पुरानो व्यापार र आर्थिक गतिविधिको अभिलेखीकरण हुन नसकेको, युद्धकालमा सर्वसाधारण र व्यापारीहरूले गैरकानुनी र अवैध तरिकाले माओवादीलाई चन्दा दिन परेको र त्यसको हिसाबकिताब मिलाउन पनि नसकेको उल्लेख छ । परम्परागत सम्पत्ति हस्तान्तरण भएर आएकाको आज ठूलो सम्पत्ति देखिएको छ । कृषिको आएमा कर नलाग्ने हुनाले कृषिबाट आम्दानी गर्नेहरूको आम्दानी वैध देखिने सम्भावना छैन । निजी क्षेत्रको अर्थतन्त्रमा ठूलो योगदान रहेकोले नियन्त्रण गर्न नहुने (कु)तर्क राखेर जनताको सम्पत्ति अभिलेखीकरण कार्यक्रम चलाउने सुझाव दिएका छन् ।उनले अभिलेखीकरण गर्ने काइदाको रूपमा केही निश्चित समय दिएर सबै नेपालीलाई आफ्नो सम्पत्ति (जायजेथा, बचत र लगानी) सरकारलाई देखाउने, यसलाई गोप्य राख्ने र त्यस्तो सम्पत्तिमा कुनै कर वा कारबाही गर्न नहुने जिकिर गरेका छन् । नेपाल पछिल्लो ३० वर्ष चरम भ्रष्टाचार, अनैतिक आम्दानी र अनियन्त्रित रूपमा अवैध अर्थतन्त्रको बिगबिगीमा रह्यो । निजीकरण, उदारवाद र प्रजातन्त्रका नाममा, युद्धका नाममा चरम आर्थिक अनैतिकता मौलायो । अब गोल्छाले सुझाए जसरी सम्पत्ति अभिलेखीकरण गरेर शुद्ध नेपाल बनाउने भन्ने हो भने तमाम सहिद, गरिब, इमानदार र देशप्रेमी नेपालीप्रति अन्याय हुनेछ ।अहिलेको आवश्यकता अभिलेखीकरण संँगसंँगै शुद्धीकरण अभियान पनि हो । लिखत, प्रमाण नपुग्ने सम्पत्ति कसैसंँग छ भने उसले आफ्नो सम्पूर्ण सम्पत्ति घोषणा गरोस् । अवैध कमाइ भए त्यो पनि सरकारलाई विनासर्त फिर्ता गरोस् । कानुन बनाएर जनता र व्यापारी कसैलाई पनि कस्न हुँदैन । यसो गर्दा नेपालबाट रकम विदेश पलायन हुने भन्दै लेखमार्फत धम्क्याउनु उचित होइन । रकम विदेश लैजाने बेइमान नेपालीको कठालो समातेर नेपाल फर्काउने र देश निर्माण गर्न सरकार, जनता, व्यापारी सबै लाग्नुपर्छ । दीपक वस्ताकोटी, बारपाकसुलिकोट८, गोरखा"
राष्ट्रपति र उपराष्ट्रपतिको आवास मोह,"जनताले कल्पना नै नगरेको सामन्ती रहनसहन, खानपानमा नेताहरू चुर्लुम्म डुबेर पुरानालाई उछिनेर नवसामन्तका रूपमा उदय भएको देख्दा जनता अचम्मित र निराश भएका छन् ।नवसामन्तवादी शासकको रूपमा राष्ट्रपति र उपराष्ट्रपतिको उदय भएको झलक उहाँहरूको आवास मोहले पनि उजागर गरेको छ । उपराष्ट्रपतिलाई बहादुर भवनको एउटा लङमा चित्त नबुझेर महारानी ऐश्वर्यद्वारा समाजसेवीहरूबाट अर्थ संकलन गरी बनाइएको समाजसेवा मन्दिरबाट परिषद कर्मचारी र फाइलहरूलाई उछिट्याएर आफ्नो दरबारको लागि ग्रिन हाउसमा परिणत गरिएको छ । गरिब जनताको उद्धारको नाममा गुरिल्ला युद्धका कमाण्डरको राजसी ठाँटको मोह देख्दा छक्क परेंँ । उहाँहरूको समानताको नारा कता खोज्न जाने अझै भेउ पाउनसकेको छैन । अझ अचम्म के छ भने नजिकै निर्माणाधीन भवनको छतको मुन्तिर देखिने उक्त भवन कति सुरक्षित होला ?यस्तै छ, राष्ट्रपतिको निवास र कार्यालय विस्तार गर्ने मोहको परिपूर्तिको लागि नेपाल प्रहरीको आमाको रूपमा रहेको तालिम केन्द्रको चिरहरण गरी इतिहासलाई नै नामेट गर्ने सरकारी प्रयास । नेपाल प्रहरीले आफ्नो कार्यलाई सहज रूपमा सञ्चालन गर्न सिंहदरबारको एक कुनाबाट नक्सालस्थित महावीर भवनमा आफ्नो प्रधान कार्यालय सार्यो । जनताको सेवाको लागि दक्ष जनशक्ति उत्पादन गर्न महाराजगन्जस्थित राणाको गाईगोठलाई प्रहरी जनशक्तिले रातदिन खटेर प्रहरीलाई जन्माउने तालिम केन्द्रको रूपमा विकास गरे । जहाँबाट अनेकन प्रशिक्षित प्रहरीहरूको जन्म भयो । जसको संख्याको अनुमान गर्दा झन्डै १ लाख भूतपूर्व र ७० हजार बहालवाला प्रहरी जन्मेको अनुमान हुन्छ । यस प्रकार झन्डै २ लाख प्रहरीलाई जन्म दिने महाराजगन्जस्थित प्रहरी आमाको चिरहरण गर्न लागेको कुरा सुन्दा वर्तमानमात्र होइन, पूर्वप्रहरीहरू पनि चेतनाशून्य भएका छौं । प्रहरी इतिहासलाई धराशायी बनाउने यस प्रयासको जति निन्दा गरे पनि थोरै हुनेछ ।यो सरकारको अर्को हास्यास्पद कदम नेपाल ट्रस्टको गोकर्ण रिसोर्ट लगायतका ठेक्कापट्टाको । भनिन्छ, जेजति भएको छ, कानुन अनुसार भएको छ । तर कुनै एकदुई व्यक्तिको इच्छामा राष्ट्रको लुट गर्न सक्ने कानुन बनाउन सकोस् भन्ने परिकल्पनाबाट संसदीय व्यवस्थाको उत्पत्ति भएको होइन । तर नेपालमा कसैको इसारामा संसदले कानुन बनाउँछ र त्यसैको दुहाइ दिएर चोखो बन्ने वकालत गरिन्छ भने त्योभन्दा निन्दनीय संसदीय प्रयास अरु के होला ? त्यतिमात्र होइन, सेवा निवृत्त कर्मचारीले सरकारका गलत कामको विरोध गरेमा निवृत्तभरण नपाउने कानुन बनाउने प्रयास भइरहेको सुनिन्छ । कर्मचारीले राष्ट्रमा लगानी गरेका रगतको व्याजमात्र पाउँछन्, जो उसको हक हो । त्यसैलाई बन्द गर्ने कानु त हिटलरले पनि सोचेका थिएनन् होला ? के यी सबै प्रयास संसदीय व्यवस्थाको अन्त्यको लागि त होइन ?आजको देशको अवस्थालाई दृष्टिगत गर्दा राष्ट्रप्रमुख, उपप्रमुख र मन्त्रीहरू लगायत अन्य शीर्षस्थ व्यक्तिको लागि अनुत्पादक सुख, सुविधा सम्पन्न आवास बनाउने होइन कि छाप्रोमा बसेर भए पनि ससाना कुटिर उद्योग सञ्चालन गरेर गरिब जनताको गाँस, बासको ग्यारेन्टी गर्ने अवस्थाको सिर्जना गर्नेतर्फ लाग्नुपर्छ । सुरतबहादुर शाह, कैलाली"
वैदेशिक सहायताको सत्ता र एमसीसी,"अनुहारमा टाँसिएको धुलोबडेबडे विज्ञहरू पनि एमसीसीको पक्षमा उभिए । डलरको थैलो देखाएर अवसरको व्याख्यान छाँटियो । तर तथ्यको अर्को पाटो सामान्यतयाः उल्लेख गरिँदैन । आखिर मुलुककै व्याख्या तिनै विश्व बैंक, आईएमएफ आदिले फुराइदिएको तथ्यांक (मिथ्यांक ?) ले गर्नुपर्ने बाध्यता छ । हाम्रै बारेमा बुझ्ने ज्ञान पनि उही सत्ताले दिने भएपछि बुद्धिमा कब्जा हुने नै भयो । खैर, यहाँ कुरा के भने तमाम गरिबी निवारणका महंँगा प्रोजेक्टबाट पैसा सुकिला कुलिनले कुम्ल्याउने, गरिबीचाहिंँ जनताका छोराछोरीले रगतसँग रेमिटान्स साटेपछि मात्र घट्ने कसरी भयो ?विदेशी ऋणअनुदान नभई विकासै नहुने तर्क रातदिन गरिन्छ । विदेशी पुँजी, बडेबडे परियोजनाका गफ पाँचतारे होटलका सज्जित कोठाभित्र गरिन्छ । तर, ती सबको मूल्य कसले चुकाइरहेको छ ? जसले चुकाइरहेको छ, ऊचाहिँं नजान्ने, असभ्य ? अनि हाम्रा जमिन किन ५० प्रतिशतभन्दा धेरै बाँझो ? खानेकुरामा समेत हामी कसरी परनिर्भर भयौं ? अरब, मलेसियातिर कुनै संकट आयो र २० लाख जनता फिर्ता आउनुपर्ने भयो भने के खाने ? कुन पैसाले खाने ? माटोसँग जनताको मनोवैज्ञानिक नाता त तोडिइसक्यो । र, माटोबाट मान्छेको मन उखेल्ने काम वैदेशिक सहायताको सत्तासँग मिलेर हाम्रो आफ्नै सत्ता र कुलिनतन्त्रले गरेको हो ।अनुहारमा धुलो टाँसिएको छ, ऐना पुछेर कहाँ हुन्छ ? त्यसैले केवल एमसीसीको विरोधले पुग्दैन । वैदेशिक सहायताको सत्ताले यो मुलुकको राज्यसत्ताको नाभीमै अँठ्याएको तथ्य अघिल्तिर राखेर बहसको उठान गरिनुपर्छ । प्राणहीन तथ्यांक रटेर होइन, हरेक परियोजनामा जनताको हिस्सा र सहभागिता कहाँ छ, त्यो खोजिनुपर्छ । जमिनसँग जनताको नाता कसरी स्थापित गर्ने, त्यहाँ हुनुपर्छ, समृद्धिको बहस । शिक्षा र स्वास्थ्यलाई बजारको वस्तु बनाउने सत्ता कुन हो ? जनताको ज्ञान र विवेकलाई होच्याउने, जनताको शिर झुकाउने, अनि विदेशी पुस्तकमा नेपालको समृद्धि खोज्न सिकाउने सत्ता कुन हो ?आजको दिन वैदेशिक सहायताबिना हाम्रा बच्चाले खोपसमेत लगाउन नपाउने अवस्था छ । यो सत्य हो । तर, यो स्थितिको निर्माता को हो ? अझै पुँजीको अभाव देखाउँदै वैदेशिक सहायताका नाममा ऋणको भारी थप्ने बुद्धि कसले सिकाएर पठाउँछ ? के हामी यो चक्रव्यूहबाट मुक्त हुनै सक्दैनौं ? अवश्य सक्छौं । परनिर्भरता मात्र कोरल्ने विचार खारेज गर्ने हिम्मत गरेको दिन यसको सुरुवात हुन्छ । यस्तो विचारले जनतासँग सहकार्य गर्छ, कथित् दातासँग होइन । जनताको बुद्धि, विवेक र श्रमको सम्मान गर्छ, अपमान होइन । जनताको जमिन खोस्दैन, बरु जमिनसँग प्रेम स्थापित गर्छ ।"
प्रस्तावित बाफियाका केही गल्ती,"अनावश्यक ठाउँमा अति नियन्त्रणप्रस्तावित ऐनमा उमेर हदमा अनावश्यक कडाइ गर्न खोजिएको छ । प्रस्तावित ऐनले प्रमुख कार्यकारी अध्यक्ष र सञ्चालक समिति सदस्यहरूलाई उमेर हद लगाउन खोजेको छ । सञ्चालक समिति सदस्यहरूलाई उमेर हद लगाउनुपर्ने कारण देखिँदैन । अहिले पनि जुन बैंकको सञ्चालक समिति अध्यक्षको उमेर धेरै छ, उक्त बैंकको पर्फर्मेन्स नराम्रो छैन । सञ्चालक समिति भनेको कुनै कार्यकारी पद पनि हैन । नेपालीहरूको उमेर बढ्दै गएको परिप्रेक्ष्यमा सञ्चालकमा नियुक्त हुन ६५ वर्षको उमेर हद राख्नुको उद्देश्य बुझ्न गाह्रो छ ।पुराना सम्पत्तिको व्यवस्थापनमा पनि यो ऐन चुकेको छ । मानौं कसैले बीस वर्ष पुरानो बचतमा दाबी गर्यो, बैंकहरूले त्यो रकम तुरुन्त भुक्तानी दिनुपर्ने हुन्छ, तर त्यो रकम राष्ट्र बैंकमा रहने भएकाले बैंकहरूले पहिला भुक्तानी दिएर त्यसपछि राष्ट्र बैंकमा दाबी गर्नुपर्ने हुनेछ । अर्थात्, यदि उक्त रकम राष्ट्र बैंकले फिर्ता दिन अस्वीकार गरे बैंक आफैले तिर्नुपर्ने अवस्था हुनेछ । बैंकहरूले खाता प्रमाणित गरेर पठाए राष्ट्र बैंकले दिनुपर्नेछ भनेर नियम ल्याएको भए बढी न्यायोचित हुन्थ्यो ।यी संशोधन अदूरदर्शिताबाट प्रेरित भएर, एकदुई जनालाई सजाय गर्न कानुनको प्रयोग गर्न खोजिएको जस्तो देखिन्छ । त्यसैले यो अनावश्यक छ । धेरै वर्षअघि राष्ट्र बैंकले एउटा नियम ल्यायो सरकारको अनुदान पाएका संस्थामा काम गर्नेहरू बैंक सञ्चालक समितिमा बस्न पाउँदैनन् । त्यसताका विश्वविद्यालयका प्राध्यापकहरू पनि केही बैंकको सञ्चालक समितिमा थिए । त्यसैले पनि होला, तुरुन्त राष्ट्र बैंकले उक्त नियम सच्यायो एवं विश्वविद्यालयका प्राध्यापक र सहप्राध्यापकका हकमा उक्त नियम नलाग्ने बनायो । त्यस बेला सम्भवतः मुलुकभरिमा वाणिज्य बैंकको सञ्चालक समितिमा जम्मा एक उपप्राध्यापक थिए । उनलाई लक्षित गरेर उक्त नियम ल्याइएको त थिएन, तर के पनि स्पष्ट थियो भने, बनाउनेलाई नै त्यो नियमले के गर्छ भन्ने राम्रो ज्ञान थिएन । यो संशोधनका हकमा पनि यसका असरहरूबारे व्यापक छलफल र विश्लेषण गरिएको थियो भनी विश्वास गर्ने ठाउँ कम छ ।"
भाले राजनीतिका पोथी पात्रहरू!,"उपर्युक्त अभिव्यक्ति कवि कुन्ता शर्माको चर्चित कविता पोथी बास्नु हुँदैन को हो, जसले अहिले हाम्रो राजनीतिक परिवेशमा स्थापित भालेवाद को प्रतिविम्बन गरेको छ । उपसभामुख डा शिवमाया तुम्बाहाङ्फेको बाध्यात्मक बहिर्गमन नेपाली राजनीतिमा वर्षौंदेखि जरा गाडेर बसेको भालेवादकै परिणति भएकामा दुई मत छैन । साथै वामपन्थी राजनीतिक वृत्तमा सुनिने महिला, जनजाति तथा अल्पसंख्यकको पक्षधरताका चर्का नाराहरू देखाउने दाँत मात्र हुन् भन्ने पुष्टि पनि यसले गरेको छ ।भाले बास्नु भनेको बिहानीको संकेत हो । राजनीतिमा यसले परिवर्तनको अर्थ वहन गर्छ । उज्यालो बिहानीको संकेत गर्दै सिउर हल्लाएर गमक्क फुल्दै बास्ने काम भालेको हो । पोथीलाई भालेको समकक्षी हुन तथा ऊभन्दा अग्रस्थानमा पुग्न निषेधित हुनाले नै बिहानीको आभास भालेभन्दा पहिल्यै भए पनि पोथीले बासेर त्यसको संकेत गर्न पाउँदिन । किन ? परम्परागत रूपमा समाजमा स्थापित पितृसत्तात्मक मूल्यका कारण ! चोट, पीडा, आक्रोश जे भए पनि त्यसलाई चुपचाप निलेर बस्नु, खुसी हुँदा उन्मुक्त भएर हाँस्न नपाउनु सांकेतिक रूपमा पोथी अर्थात् महिलाका लागि भाले अर्थात् पुरुषसत्ताले निर्माण गरेको सामाजिकसांस्कृतिक मूल्य हो । यही मूल्यभित्र आज योग्य, स्वाभिमानी एवं कर्मठ महिलाहरू काम गर्ने क्षमता र चाहना हुँदाहुँदै पनि कार्यक्षेत्रबाट लखेटिइरहेका छन् । विद्यावारिधि जस्तो उच्च शैक्षिक योग्यता, राजनीतिक अनुभव, आफ्नो जिम्मेवारी कुशलतापूर्वक पूरा गर्ने क्षमता, कसैसामु घँडा नटेक्ने स्वाभिमानी उपसभामुखलाई सभामुख पदको योग्य उम्मेदवार नदेख्नु, अझ बिनाकुनै कसुर तथा कमजोरी पदबाट राजीनामा दिन बाध्य पार्नुले नेपाली राजनीतिमा विद्यमान नारीद्वेषी संकीर्ण मानसिकता उदाङ्गिएको छ ।दलभित्रबाट राजीनामाका लागि दबाब आइरहे पनि अन्त्यसम्म शिवमायाले अर्काले गरेको कसुरको दण्ड आफूले किन भोग्ने भन्ने प्रश्न गर्दै संविधानले प्रदान गरेको भूमिका निर्वाह गर्न पाउनुपर्ने जिकिर गर्नुले उनको स्वाभिमानी र दृढ चरित्रको पुष्टि हुन्छ । यसै गरी जनमानसमा सर्वत्र उनका पक्षमा आवाज उठ्नुले उनको निष्कलङ्क छविको विम्बन गरिरहेको अवस्थामा उनलाई दबाब दिएर राजीनामा गराई अग्नि सापकोटाजस्ता विवादित व्यक्तिलाई सभामुख बनाइनु वाम राजनीतिक वृत्तमा स्थापित पितृसत्तात्मक मूल्यबाहेक केही होइन । निष्कलंक शिवमाया महिला भएकै कारण सो पदका लागि योग्य भइनन्, तर पुरुष भएकै कारण विवादित अग्नि योग्य भए । महिला केवल दोस्रो स्थानमा योग्य मानिने हाम्रो परिवर्तित राजनीतिमा सभामुख पद पहिलो स्थान हुनाले त्यसका लागि पुरुष उम्मेदवार खडा गर्नुपर्ने हतारमा नेकपाका जिम्मेवार नेताहरूले सापकोटासँग जोडिएका कानुनी पक्षहरूतर्फ ध्यानै दिन भ्याएनन् । भालेवादले प्रेरित राजनीतिमा कुनै भालेबारे केही सोच्नेबुझ्ने आवश्यकता नै कहाँ हुन्छ र ? बेतोडले बास्ने भाले खडा हुनु नै उसको योग्यताको समग्र मापन भइदिन्छ । अहिले नेकपाभित्र पनि यही भाले राजनीतिको गज्जबको डाँक घन्किरहेको छ । शिवमाया र उनीजस्ता आदर्श, इमानदार पोथीहरूको सुनुवाइ भएन भनेर गुनासो गर्नु अरण्यरोदनबाहेक के नै होला र ? शिवमायाको बहिर्गमनले तत्कालीन नेकपा एमाले र माओवादीबीचको एकीकरण जनताका आँखामा हालिएको छारो मात्र रहेको समेत छर्लंग भएको छ । अन्यथा तत्कालीन सभामुख कृष्णबहादुर महराको रिक्त पदमा पूर्वमाओवादीकै उम्मेदवार किन ? किन उपसभामुखलाई सभामुख पदमा स्वीकार गरिएन ? हरेक पद र जिम्मेवारीमा पहिलाझैं भागबन्डा गरिएकाले एकीकरण स्वाभाविक देखिएको छैन । भागबन्डामा पनि भालेहरूलाई मात्र अघि सार्नुले ती दलभित्र पोथी पात्रको स्थिति कस्तो रहेछ, सहजै अनुमान गर्न सकिन्छ । नेपाली राजनीतिमा स्थापित भालेवाद यति सशक्त छ, प्रमुख प्रतिपक्ष नेपाली कांग्रेसले पनि सभामुख पदका लागि नेकपाले गरेको विवादास्पद निर्णयको समर्थन गर्यो । तर, उपसभामुख पदमा रहेर कर्तव्य निर्वाह गरिरहेकी योग्य महिलाका पक्षमा बोल्नसम्म आवश्यक ठानेन कांग्रेसले, मानौं महिलाले उक्त पदको दाबा गर्नुको कुनै औचित्य छैन । पाश्चात्य नारीवादी चिन्तक सिमोन द बुआको द सेकेन्ड सेक्स (सन् १९४९) मा अभिव्यक्त समाज सदा पुरुषको रह्यो, राजनीतिक सत्ता सदा पुरुषको हातमा रह्यो भन्ने विचार एक्काइसौं शताब्दीको हाम्रो राजनीतिक परिदृश्यमा पनि सान्दर्भिक र जीवन्त बनिरहेको छ । समाजको हरेक पक्षमा जरा गाडेर बसेको भालेवादले कहीं कतै पनि पोथी (महिला) लाई स्वस्फूर्त रूपमा अघि बढ्न दिँदैन । विभिन्न क्षेत्रमा कार्यरत महिलाका कटु अनुभव र अनुभूतिहरूले बताएका हुन्छन्, त्यहाँ नेतृत्व गरिरहेको भालेवादले स्वाभिमानी महिलालाई कहिल्यै माथि जान नदिने नीति लिएको हुन्छ । भालेवादको जरा सबैतिर फैलिएको भए पनि हाल राजनीतिक क्षेत्रमा यसले अझै व्यापकता लिएको छ । त्यसैले पञ्चायतको कुरै छोडौं, प्रजातन्त्रपश्चात् नेपाली राजनीतिमा जति पनि इमानदार, स्वाभिमानी र भालेवाद विरुद्ध बास्न खोज्ने पोथी पात्रहरू आए, ती सबै ओझेलमा परेर हराए । नेपाली कांग्रेसकी शैलजा आचार्यदेखि वाम राजनीतिका विभिन्न योग्य तथा जुझारु महिलाहरूसम्मको राजनीतिक यात्रा यही यथार्थको साक्षी बनेको छ । महिला राजनीतिमा अघि बढ्न तथा स्थापित हुन उसको योग्यता, लोकप्रियता, त्याग, नेतृत्व क्षमता आदिभन्दा नेतृत्वसँगको सम्बन्ध महत्त्वपूर्ण हुने गर्छ । स्थापित नेताकी पत्नी, छोरी, बुहारी आदि भएर उसको विरासत थाम्ने अथवा दलभित्रका शक्तिशाली पुरुषसँगको निकटता, अनुयायिता नै भाले राजनीतिमा पोथी पात्रको योग्यता मान्ने गरिन्छ । हाम्रो भाले राजनीतिमा यदि कुनै पोथीलाई भालेको स्थानमा राख्नुपर्ने बाध्यता आइलाग्यो भने पनि भालेकै हाउभाउका साथै उसैको डाँक अनुकरण गर्नेलाई मात्र प्राथमिकता दिइन्छ । भाले राजनीतिमा बास्न चाहने पोथीलाई भालेवादको महिमा गाउने सर्तमा मात्र बास्ने छुट दिइन्छ । केही पोथी पात्रले व्यक्तिगत स्वार्थका लागि यस्तै सम्झौता पनि स्वीकार गर्ने गरेको पाइन्छ । यसले त्यहाँ स्थापित भालेवादलाई झनै मलजल गरिरहेको छ ।हाम्रो समाजमा पोथी बास्यो भने अनर्थ हुन्छ भन्ने अन्धविश्वासका कारण यदाकदा कुनै पोथी बासेको सुने त्यसलाई तुरुन्तै रेटेर खाने गरिन्छ । यस्तो परम्परामा पोषित पोथी पात्र (महिला) ले बास्ने आँट मात्र गर्नु पनि परिवर्तनको संकेत हो र शिवमाया त्यस्तै संकेत बनेकी थिइन् । अब व्यक्ति शिवमायालाई उनको दलले बास्न नपर्ने गरी अर्को कुनै जिम्मेवारी त देला, तर उनले विगतमा लिएको अडान भाले राजनीतिमा बास्न नपाएका असंख्य पोथी पात्रहरूको अस्तित्वको लडाइँका सन्दर्भमा चट्टान हो । संविधानमा उल्लेख गरिएको महिला आरक्षण अथवा समावेशिताको आशय महिलालाई सधैं उप मा मात्र सीमित गर्नु होइन । सामाजिक परम्पराका कारण वर्षौंदेखि उत्पीडन र विभेद भोगिरहेका महिलाहरू एकै चोटि पुरुषसँग प्रतिस्पर्धा गर्न सक्दैनन् भन्ने निष्कर्षका साथ उनीहरूलाई राज्यको मुख्य भूमिकामा पुर्याउन केही समयका लागि राज्यद्वारा गरिएको सकारात्मक विभेदको नीति हो यो त । यहाँ भने यसको गलत अर्थ लगाउँदै सोही प्रावधानमा टेकेर सक्षम महिलालाई पछि पारिनु दुःखद हो । एउटी सक्षम महिलासँग कुनै पनि कुरामा प्रतिस्पर्धा गर्न नसक्ने तर पुरुष भएकै कारण राज्यको प्रमुख भूमिकाका लागि योग्य हुने परिपाटी सर्वथा अमान्य छ । त्यसैले अब भाले राजनीतिका सम्पूर्ण पोथी पात्रहरूले एकसाथ बास्दै बुलन्द डाँको निकाल्नुपर्छ, ताकि भालेहरूको डाँको मधुरो सुनियोस् । सबै पोथी एकजुट भएर बास्ने हिम्मत गर्ने हो भने, बास्ने पोथी (अधिकार खोज्ने माहिला) लाई पछि पार्ने परम्पराको अन्त्य हुनेछ ।"
चीन हुँदै अस्ट्रेलिया जान प्रतिबन्ध,"(अस्ट्रेलिया)  तपाईंको भर्खरै अस्ट्रेलियाको भिजा लागेको छ ? तपाईं अस्ट्रेलिया आउने तयारीमा हुनुहुन्छ ? यदि तपाईं चीनको कुनै पनि सहरलाई ट्रान्जिट बनाएर आउने तयारीमा हुनुहुन्छ भने बुझ्नुस् तपाईंले अस्ट्रेलिया प्रवेश पाउनुहुनेछैन र भिजा रद्द गरी क्वारेन्टाइनमा राखिनेछ । प्रधानमन्त्री स्कट मरिसनले शनिबार घोषणा गरेको नयाँ नियमअनुसार अस्थायी भिजा लिएर कुनै पनि विदेशी नागरिक चीनको बाटो हुँदै अस्ट्रेलिया आउँछ भने त्यसलाई रद्द गरिनेछ । कोरोना भाइरसको संक्रमणलाई नियन्त्रण गर्ने योजनाअनुसार पछिल्लो नियम ल्याइएको हो । गृह मन्त्रालयले जारी गरेको सूचनाअनुसार फेब्रुअरी १ बाट कुनै पनि विदेशी नागरिकलाई चीनको बाटो हुँदै अस्ट्रेलिया भ्रमण नगर्न आग्रह गरिएको छ । दुई साताका लागि घोषणा गरिएको यो नियमपछि उपयुक्त देखिए पुनः भिजा दिइनेछ । अस्ट्रेलियाली नागरिक तथा स्थायी बासिन्दाको अनुमति लिएका र उनीहरूका आफन्तलाई भने पछिल्लो नियम लागू हुनेछैन । चीनको बाटो हुँदै आएमा दुई सातासम्म अलग भने राखिनेछ ।अहिलेको अवस्थामा चीनको बाटो हुँदै अस्ट्रेलिया प्रवेश नगर्नु नै एक मात्र विकल्प हो, विगत एक दशकदेखि नेपाली विद्याथीलाई परामर्श प्रदान गर्दै आएका सञ्जीव पाण्डेको सुझाव छ । उनी नेपालबाट आउने विद्यार्थी तथा अभिभावकलाई चीनको बाटो हुँदै अस्ट्रेलिया आउने टिकट भए बदलेर अर्को बाटो हुँदै आउन सुझाव दिन्छन् । सिड्नीमा ट्राभल्स एजेन्सी सञ्चालन गरिरहेका महेन्द्र लम्साल हालको अवस्थामा चीन हुँदै अस्ट्रेलिया आउने टिकट लिएकालाई यात्रा नगर्न सल्लाह दिन्छन् । विद्यार्थी वा अभिभावक भिजामा आजभोलि नै यात्रा गर्दै हुनुहुन्छ भने केही दिन ढिला आउनुस् तर चीन हुँदै आउँदै नआउनुस्, उनको सल्लाह छ । चीन हुँदै अस्ट्रेलिया उडान भर्ने सबैजसो हवाई कम्पनीले टिकटको रकम फिर्ता गर्न थालिसकेकाले पैसा फिर्ता लिएर वैकल्पिक टिकटको व्यवस्था गर्न उनी सुझाउँछन् ।"
संक्रमित १४ हजारभन्दा बढी,"बेइजिङ चीनको वुहानबाट सुरु भएको नोवल कोरोना भाइरस संक्रमितको संख्या विश्वभर १४ हजार ५ सय ५० पुगेको छ । बेइजिङले आइतबार पुष्टि गरेअनुसार चीनमा मात्रै १४ हजार ४ सय १ संक्रमित भेटिएका छन् । गत डिसेम्बरमा पहिलो पटक संक्रमण देखिएयता आइतबार बिहानसम्म चीनमा मात्रै तीन सय चार जनाको मृत्यु भइसकेको छ । मृत्यु हुनेमध्ये अधिकांश हुबेई प्रान्तका छन् । भाइरस नियन्त्रणका लागि चीनले विभिन्न कदम अघि सारेको छ । जसमध्ये १० दिनभित्रै उसले बनाएको नयाँ अस्पताल सोमबारबाट सञ्चालनमा आउने छ । वुहानमा बनेको सय शय्याको हुओसेन्सान अस्पतालमा सुरक्षा फौजका १ हजार ४ सय मेडिकल स्टाफलाई खटाउन राष्ट्रपति सी चिनफिङले स्वीकृति दिएलगत्तै उनीहरु वुहान पुगिसकेका छन् । संक्रमण रोक्न हुबेई प्रान्तमा अन्य सहरबाट राष्ट्रिय मेडिकल कर्मचारी र सामग्री पठाइएको छ, नयाँ अस्पताल बनाइएका छन् । विद्यालय क्षेत्र खुल्ने दिन हाललाई स्थगन गरिएको छ भने यात्रा प्रतिबन्धलाई जारी नै राखिएको छ । बिदा पनि तीन दिन लम्ब्याइएको छ । सोमबारबाट चीनको व्यापारिक क्षेत्र भने खुल्दै छन् । भाइरस संक्रमणका कारण खस्केको बजारलाई उकास्न केन्द्रीय बैंकले १ सय ७३ विलियन डलर उपलब्ध गराउने आइतबार घोषणा गरेको छ । संक्रमणका कारण केही देशले चीन हुँदै आफ्ना देशमा हुने यात्रालाई प्रतिबन्ध लगाएका छन् । विभिन्न वायुसेवा कम्पनीले उडान स्थगन गरेका छन् । केही देशले आफ्ना नागरिकलाई फिर्ता लगेका छन् । चीन आफैं पनि बन्द अवस्थामा छ । यसले विश्वको ठूलो अर्थतन्त्रमा ठूलो असर परेको छ । यही कारणले केन्द्रीय बैंकले बजारलाई सहयोग गर्ने भएको हो । कोरोना भाइरसको प्रकोपसँग लड्न चिनियाँ अधिकारीले आइतबार हुबेई प्रान्त र त्यसको राजधानी वुहानमा मेडिकल आपूर्तिमा जोड दिएका छन् । प्रधानमन्त्री ली खछ्याङ आफैंले नेतृत्व गरेर वुहानलगायत प्रकोप फैलिएको क्षेत्रको निगरानी एवं अनुगमन गरिरहेका छन् । यसैबीच, वुहानपछि सबैभन्दा धेरै संक्रमित पाइएको छिमेकी हुवाङगाङमा आफ्नो ड्युटी राम्ररी नगरेको भन्दै ३ सय ३७ अधिकारीलाई कारबाही गरिएको छ । तीमध्ये ६ जनालाई जागिरबाटै निकालिएको ग्लोबल टाइम्सले उल्लेख गरेको छ । त्यसैगरी सांघाईले ग्रामीण क्षेत्रमा पर्ने ६ हजारभन्दा बढी समुदायमा स्वास्थ्य अधिकारी पठाएको छ । मास्कको खपत बढी भएपछि बजारमा देखिएको अभाव हटाउन उत्पादन कम्पनीको क्षमतामा वृद्धि गर्न लागिएको चिनियाँ उद्योग तथा सूचना प्रविधि मन्त्रालयले उल्लेख गरेको छ । उसले अन्य देशबाट पनि मास्क मगाइएको जनाएको छ । युरोपेली संघलाई सदस्य राष्ट्रबाट मेडिकल सामग्री पठाउन सहयोग गरिदिन आग्रह पनि गरिएको छ । भाइरस संक्रमितको संख्या बढी रहेको हुबेई प्रान्तका केही सहरलाई अन्य भूगोलसँग अलग राखेर रोकथाम, नियन्त्रण तथा उपचार प्रयासलाई उसले जारी राखेको छ । जसका कारण करिब पाँच करोड ६० लाख व्यक्तिको आवागमन रोकिएको छ । भाइरसको प्रकोपसँग लड्न संयुक्त राज्य अमेरिका, अस्ट्रेलियालगायत राष्ट्रले भर्खरै चीन भ्रमणका गएका सबै विदेशीलाई प्रतिबन्ध गरेका छन् । चीनबाट फर्किएका आफ्ना नागरिक र उनीहरूका आफन्तलाई भने रोक लगाइएको छैन । यद्यपि अलग्गै राखेर निगरानी गर्ने व्यवस्था भने गरिएको छ । न्यूजिल्यान्ड, रुस, जापान, इटाली, इन्डोनेसिया, दक्षिण कोरिया र सिंगापुरले पनि यात्रा प्रतिबन्धको घोषणा गरेका छन् । यसैबीच, भारतले वुहानबाट तीन सय जना नागरिकलाई फिर्ता लगेको छ । करिब सय जना जर्मन नागरिक पनि स्वदेश फर्किएका छन् । थाइल्यान्ड र रुसले पनि वुहान र हुबेई प्रान्तबाट आफ्ना नागरिक फिर्ता लाने तयारी गरिरहेका छन् । बेलायतले पनि आफ्ना नागरिक फिर्ता लगेको छ । सन् २००३ मा फैलिएको सार्स महामारी जस्तै कोरोना भाइरस पनि विश्वका दुई दर्जन देशमा पुगिसकेको छ । यद्यपि नयाँ भाइरसबाट मृत्यु हुनेको दर भने सार्स को भन्दा कम रहेको स्वास्थ्य अधिकारीले बताएका छन् । हुनानमा बर्ड फ्लुचीनको हुनान प्रान्तस्थित सुआङकिङ जिल्लाको एक कुखुरा फार्ममा बर्ड फ्लु देखिएको छ । उक्त क्षेत्र कोरोना भाइरस संक्रमणको केन्द्र मानिने हुबेई प्रान्तको दक्षिणी सिमानामा पर्ने चिनियाँ अधिकारीले बताएका छन् । सुआङकिङको साओयाङ सहरको एक कुखुरा फार्ममा बर्ड फ्लुको संक्रमण देखिएपछि फार्ममा रहेका सात हजार ८ सय ५० चल्लासहित चार हजार पाँच सय कुखुरा मरेका छन् भने संक्रमणपछि १७ हजार ८ सय २८ कुखुरा नष्ट गरिएको छ, चीनको कृषि तथा ग्रामीण मामिला मन्त्रालयद्वारा आइतबार जारी गरिएको विज्ञप्तिमा भनिएको छ । कोरोना भाइरस संक्रमण नियन्त्रण गर्न लागिपरेको चीनलाई यसले थप समस्यामा पारेको समाचार एजेन्सी एएफपीले उल्लेख गरेको छ ।"
फिलिपिन्समा पनि मृत्यु,मनिला नोवल कोरोना भाइरस संक्रमणका कारण पहिलो पटक चीनबाहिर एक जनाको मृत्यु भएको छ । फिलिपिन्समा भाइरस संक्रमित एक जनाको मृत्यु भएको हो । मृत्यु हुने व्यक्ति भाइरसको उद्गमस्थल चीनको हुबेई प्रान्तस्थित वुहानबाट फर्किएका चिनियाँ नागरिक भएको विश्व स्वास्थ्य संगठनले जनाएको छ । ४४ वर्षीय ती व्यक्ति फिलिपिन्स पुग्नुअघि नै संक्रमित थिए । उनी हङकङ हुँदै एक ३८ वर्षीया महिलासँगै फिलिपिन्स आएका थिए । महिलामा पनि संक्रमणको पुष्टि भएको फिलिपिनी स्वास्थ्य विभागले जनाएको छ । संक्रमित ती पुरुषलाई मनिलास्थित एउटा अस्पतालमा भर्ना गरिएको थियो । त्यहाँ उनलाई गम्भीर खालको निमोनिया भएको थियो । कोरोना भाइरसका कारण चीनबाहिर पहिलो पटक एकजनाको ज्यान गएको पुष्टि गर्दै फिलिपिन्सस्थित विश्व स्वास्थ्य संगठनका प्रतिनिधि रवीन्द्र अभयसिंघेले नआत्तिन फिलिपिनी जनतालाई आग्रह गरेका छन् । उनले मृतक महामारीको केन्द्रबाट फिलिपिन्स आएको र स्थानीय रूपमा संक्रमित नभएकोले डर मान्न नपर्ने बताएका हुन् । शवलाई अन्तर्राष्ट्रिय मापदण्ड बमोजिम व्यवस्थापन गर्न चिनियाँ दूतावाससँग छलफल भइरहेको फिलिपिनी स्वास्थ्य अधिकारीले बताएका छन् ।
आमाबिना हाँस्न सिक्दैछु,"(काठमाडौं)  नर्भिक अस्पताल नजिकै होटलमा थिइन्, ऋचा शर्मा । मध्यरातको ११ः३५ बजेको थियो, अस्पतालबाट फोन आयो । ऋचाका हात थरथराए, आमालाई भेन्टिलेटरमा राखेको चार दिन भइसकेको थियो । डराईडराई फोन उठाइन् । चिकित्सकले यत्ति भने, अब आउनुपर्यो । आत्तिँदै अस्पताल पुगिन् । चिकित्सकले उनलाई जिन्दगीकै सबैभन्दा कठोर वाक्य सुनाए, सि इज नो मोर । दिमाग पूरै हल्लियो, केही सोच्नै सकिनन् । आमाको बेड नजिकै गइन्, नर्सका आँखा रसाएका थिए । आमा निलोकालो, चिसो र सुन्निएको । वरिपरि तीन दिदी थिए, सब डाँको छोडेर रुन थाले । किन हो, ऋचा रुन सकिनन् । सायद, उनलाई आमाको अन्त्य पत्यार लागिसकेको थिएन । त्यहीबेला अस्पतालका कर्मचारीले भने, साढे तीन मिटरको कपडा ल्याउनुस् । सेतो र पहेँलो कपडा हात परेपछि बल्ल ऋचालाई कहालीलाग्दो सत्यको बोध भएछ । बरर आँसु झरे । पुस १८ गतेको रात थियो, त्यो ।गत वर्षको दसैंमा ऋचालाई आमाको आशीर्वाद थियो अर्को वर्ष जोडीलाई नै टीका लगाउन पाऊँ । मंसिर २१ गते दीपेक्षविक्रम राणासँग ऋचाको विवाह भयो तर महिना दिन नबित्दै कहिल्यै नआउने गरी आमा गइन् । आमा रीनादेवी शर्मा ६५ वर्षकी थिइन् ।ऋचाका अनुसार बिहे लगत्तै माइली दिदी राधासँग आमा अमेरिका जाने योजना थियो । भिसा प्रक्रिया मात्र होइन, टिकट पनि लिइसकेकी थिइन् । बिहेको पर्सिपल्टदेखि बिरामी भइन् । अस्पतालघर भइरहयो । जब चिकित्सकले हवाईयात्राका लागि योग्य भनेर लेखिदियो, आमाको मुड परिवर्तन भएछ । उनले भनिछन्, माघेसंक्रान्ति आउँदै छ, ज्वाइँछोरीलाई टीका लगाएर मात्र जान्छु । ऋचाले सुँकसुँकाउँदै भनिन्, तर माघेसंक्रान्तिमा आमाको १३ दिनको काजकिरिया गर्नुपर्यो । कस्तो दुःखद संयोग !विवाह जीवनको सुखद उत्सव ! त्यसमाथि प्रसारणरत टेलिभिजन रियालिटी शो कमेडी च्याम्पियनको निर्णायक हुन् उनी । यसै त कामै हाँस्ने उनी, यहीबेला आमाको शोक ! दबिएको स्वरमा ऋचाले भनिन्, यस्तो बेला सम्हाल्नै गाह्रो हुँदोरहेछ । डर लागेजस्तो, आतस लागेजस्तो हुन्छ । हरेक सन्तानका लागि आमाको माया र स्नेह अवर्णनीय हुन्छ । ऋचालाई लाग्छ, उनका लागि आमा र आमाका लागि उनी, अझ विशेष थिए । पछिल्लो १० वर्षमा आमालाई कति पटक अस्पताल लगिन्, गणना छैन । १२ वर्षअगाडि बुबा बितेपछि आमामाथि एकपछि अर्को समस्या देखा पर्यो । ब्रेन ह्याम्रेज भयो । पित्तथैलीबाट स्टोन निकालियो । पाठेघर निकालियो । रक्तचाप अस्थिर हुन्थ्यो । ऋचा आमाको हेरचाहका लागि हरबखत खटिरहिन् । ऋचाकी जेठी दिदी रेखा भक्तपुरमा छिन्, माइली राधा अमेरिकामा बस्छिन् । साइली राखी जर्मनीमा अनि दाइ भारतमा । आमाचाहिँ बालुवाटारमा ऋचासँग बस्थिन् । साथमा थिइन्, ऋचाकी ८५ वर्ष पुगेकी हजुरआमा । छोरी गुमाएको पीडाले हजुरआमालाई कत्ति पोल्दो हो ? सोच्दा मात्र पनि ऋचाको मुटु चिरिन्छ । ऋचाको बिहेका लागि आमा आतुर थिइन्, जब वैशाखमा बिहे हुने पक्का भयो, आमामा खुसी होइन, निराशा छाउन थाल्यो । ऋचा भन्छिन्, सायद आमालाई एक्लोपनको भयले सताएको हुनुपर्छ । उहाँलाई कुनै कुरामा खुसी नै हुन छोडिसकेको थियो । एकखालको डिप्रेसन थियो कि जस्तो लाग्छ । बिहेका लागि कपडा, गरगहना किन्न सुरु भयो तर अहँ आमालाई वास्तै थिएन । बरु बिहेका लागि अमेरिका र जर्मनीबाट छोरी आउने भएपछि चाहिँ उत्साही थिइन् । एक्लोपन होला भनेरै छोरीहरूले योजना बनाएका थिए, घरी अमेरिका घुमाउने, घरी जर्मनी । नेपालमा चाहिँ कहिलेकाहीँ मात्र बस्ने । ऋचा सुनाउँछिन्, हामी चार छोरीसँगबाहेक कुनै रात एक्लै नराख्ने सल्लाह गरेका थियौं । तर, बिहे नजिकिँदै गएपछि आमालाई रोगले च्याप्दै लग्यो ।आमाको भित्री मनको व्यथा बुझेरै ऋचा भन्ने गर्थिन्, बिहेपछि केही परिवर्तन हुन्न, सधैँ सँगै हुन्छु । आमालाई पत्यार लाग्दैनथ्यो । उनी भन्ने गर्थिन्, अँ, अर्काको घर गएपछि कहाँ त्यस्तो हुन्छ ? दसैंअगाडि ऋचाले पानीफोटो नामक फिल्म खेल्ने भइन् । रोल्पा र स्याङ्जामा सुटिङ हुँदै थियो । अरू बेला नयाँ फिल्म खेल्दै छु भन्दा आमा दंग पर्थिन् तर त्यतिबेला उनको मुहारमा उदासीपन छायो । सिधै नभने पनि बिहेअगाडि त्यति टाढा जान लाग्दा आमालाई खल्लो लागिरहेको ऋचाले महसुस गरिन्, तीनचार दिन मनाउन खोजिन् तर आमामा खुसी छाएन । आमाको मन दुखाएर फिल्म खेल्न मन लागेन, अनि फिल्म छोडेँ, ऋचा भन्छिन्, जब यो कुरा सुनाएँ, आमा बेडबाट उठेर नाच्नुभयो । बिहेको दुई दिनअगाडि पार्टी थियो, आमा बल्लतल्ल पुगिन् तर रमाउनै सकिनन् । कोठामा हिटर बालेको थियो तर उनी चिसो भयो मात्र भनिरहन्थिन् । मान्छेहरू वरपर देख्दा झर्को मानेझैं गर्थिन् । ऋचाका अनुसार त्यतिबेला माइली दिदीलाई आमाले किन यहाँ मान्छेहरू आएका भनेर सोधिछन् । उनले छोरीको बिहे हुँदै छ भनेर समेत भुलिछन् । ऋचा भन्छिन्, ब्रेन ह्याम्रेज भएकाले बेलाबेला आमाको स्मरणशक्ति हराउँथ्यो । त्यतिबेला चाहिँ दिमागमा अक्सिजन कम भएछ । यता, बिहे छ । अर्कातिर आमाको स्वास्थ्य बिग्रँदो छ । बडो सकसमा थिइन् ऋचा । धन्न ! त्यतिबेला आमाको ख्याल गर्न दिदीहरू थिए । ऋचाको रगतमा हेमाग्लोबिन कमी थियो, त्यसैले आमा दैनिक एउटा अनार छोडाएर खुवाउँथिन् । बिहेको दिन पनि टीका लगाउँदा ज्वाइँलाई भनिछन्, अरू केही नभए पनि अनार चाहिँ दैनिक खुवाउनु है । त्यसको पर्सिपल्ट उनलाई नै निमोनिया भएर अस्पताल भर्ना गर्नुपर्यो । अमेरिकाको टिकट क्यान्सिल गरियो । एक सातापछि ऋचा आमासँगै बस्न थालिन्, दम बढिरहेको थियो । आफूसँगै भएपछि आमामा आत्मविश्वास बढेको महसुस गर्थिन् उनी, त्यसैले सकेसम्म आमाकै साथमा बस्थिन् ।पुस १२ गते शनिबार । कमेडी च्याम्पियनको सुटिङ थियो । घरबाट निस्कने बेला आमालाई भनिछन्, अब पर्सि आउँछु । आमाले फ्याट्ट सोधिछन्, मलाई केही भयो भने त बीचमै पनि आउँछ्यौ नि ? मनमा चिसो नपसेको होइन तर ह्या, के यस्तो कुरा गर्या भन्दै ऋचा घरबाट निस्किन् । नभन्दै भयो त्यस्तै । आइतबार घरमै आमा लडिछन्, अस्पताल लैजान हतारहतार पतिसहित पुगिन् । अरू बेला ढोकाबाट आमा सहजै निस्किन्थिन्, त्यो दिन निस्कनै सकिनन्, ज्वाइँले बोकेर गाडीमा राखे । आईसीयूमा राखेपछि अमेरिका र जर्मनीमा रहेका दिदीहरूलाई खबर गरिन्, उनीहरू पर्सिपल्टै आइपुगे तर ऋचाका दाइले बिहेपछि भारत जाने बेला नागरिकता र पासपोर्ट नेपालमै बिर्सेछन् । फ्लाइटमा आउन पाएनन्, रेलमा आउनुपर्ने भयो । उनी आइतबार बिहान आइपुग्ने भए, शुक्रबार राति आमाले संसार छोडिसकेकी थिइन् ।आमालाई पहेंलो कुर्तासरवाल खुब मन पर्थ्यो । बिहेपछिको पार्टीमा लगाउन ऋचाले त्यस्तै कुर्ता किनिदिएकी थिइन् तर बिरामी भएकाले पार्टीमा आउन सकिनन् । अस्पतालमा बितेपछि घरबाट त्यही कुर्ता ल्याएर लगाइदिइन्, ऋचाले । दाहसंस्कार गर्दा पनि त्यही कुर्ता । अरू मान्छे कपडा खोल्नुपर्छ भन्दै थिए, ऋचाले मानिनन् ।आमालाई खुब डर लाग्थ्यो चिसो र एक्लै हुन । छोरो आइतबार मात्र आउने भएपछि उनको शव दुई दिन शवघरमै राख्नुपर्ने भयो, चिसोमा । शवघर छिराउने बेला ऋचाले गार्डलाई सोधिन्, भित्र कति जना छन् ? गार्डले जवाफ दिए, खाली छ । त्यसपछि ऋचाले आत्तिँदै सोधिछन्, त्यसो भए आमा एक्लै ! त्यसपछि नै हो, उनले डाँको छोडेर रोएको । आमा बितेको केही दिनपछि ऋचाले इन्स्टाग्राममा लेखिन्, आमाले सबै कुरा सिकाउनुभयो तर आमाबिना कसरी बाँच्ने र खुसी हुने भनेर कहिल्यै सिकाउनुभएन ।"
नीरफूलको फस्ट लुक,"(काठमाडौं)  फिल्म नीरफूल ले पोस्टरमार्फत आफ्नो फस्ट लुक सार्वजनिक गरेको छ । आउँदो फागुन ३० गते फिल्म मुलुकभर रिलिज हुने फिल्मको आइतबार चार पोस्टर रिलिज गरिएको हो । भूकम्पका कारण बिछोडिएका एक परिवारको कथा आधारित फिल्म सञ्चारकर्मी फूलमान वलले निर्देशन गरेका हुन् । गणेश हिमाल क्षेत्रमा पर्ने रुबी भ्याली र काठमाडौंमा छायांकन गरिएको फिल्ममा दयाहाङ राई, रेखा थापा, शान्ति वाइबा, बुद्धि तामाङ, पुष्कर गुरुङ, जिम्मे छ्योकी घिसिङ, राजन खतिवडा, सरोज अर्याल, सरिता गिरी, मानस राजलगायतले अभिनय गरेका छन् । पोस्टरमा रुबी भ्याली र काठमाडौंको लोकेसन स्थापित गरिएको छ । रुबी भ्याली समेटिएको पोस्टरमा परिवार र प्रेम देखाइएको छ भने भूकम्पपछिको काठमाडौं समेटिएको पोस्टरमा चरित्रहरूको संघर्ष देखाइएको छ । फिल्ममा अभिनेत्री रेखा थापा विशेष भूमिकामा रहेको बताइए पनि पोस्टरमा भने उनी समेटिएकी छैनन् । निर्देशक वलले धादिङ रुबी भ्यालीको एउटा परिवारमार्फत भूकम्पको बेलाको मानवीय संघर्ष र आममनोविज्ञान पस्किन खोजेको बताए । अहिलेसम्म बाहिर आउन नसकेको रुबी भ्याली क्षेत्रको भूगोल र संस्कृति पनि फिल्ममा देख्न पाइने उनको दाबी छ । फिल्मको पटकथा सचिन घिमिरे र निर्देशक वल स्वयंले लेखेका हुन् भने सचिन एसेसिएट निर्देशकका रूपमा पनि छन् । फिल्मको निर्माणमा सहकार्यको मोडल अपनाइएको निर्देशक वलले जनाए । फ्रेन्ड्स अफ नेपालम्यानमार फ्रेन्डसिप काउन्सिलसितको सहकार्यमा सेलो प्रोडक्सनले निर्माण गरेको फिल्मको कार्यकारी निर्माता भने डोमा सोनाम हुन् । निर्माताहरुमा माया केसी, दीपक श्रेष्ठ, चन्द्रमाया तामाङ, उदय लामा, रोज लामा, दिनेश लम्तरी मगर, अजितमान तामाङ, दिजेश श्रेष्ठ, तेन्जिन सोनाम लामा, गणेश थापा, अशोक थापा, विके श्रेष्ठलगायत छन् । प्रमोद कार्कीको छायांकन, अर्जुन पोखरेल र चन्द्रकुमार दोङको संगीत रहेको फिल्मको सम्पादन निमेष श्रेष्ठ र वितरक गोविन्द शाही र मनोज राठी रहेका छन् ।"
गीत चोरिएको आरोप,"काठमाडौं (कास) विराज भट्टको फिल्म साङ्लो विवादमा तानिएको छ । फिल्मको झ्याम्मै आँखा झ्याम्मै गीतको शब्द चोरिएको भन्दै सुदीपभूपाल सिंहले महानगरीय प्रहरी परिसर, टेकुमा उजुरी दिएका हुन् । संगीतकार सुरेश अधिकारी, गायक निशान भट्टराई र फिल्म निर्माण कम्पनीविरुद्ध शुक्रबार उजुरी दिएको सुदीपले जनाए । सुदीपले गीत कम्पोज गर्न तीन वर्षअगाडि सुरेशलाई दिएका थिए । सुदीपकै निर्देशनमा बनेको रुद्रप्रिया मा राख्ने योजना थियो तर गीत अटाएन । युट्युबमा आएपछि थाहा पाएँ, न मलाई जानकारी दिइयो, न क्रेडिट दिइएको छ । त्यसैले प्रतिलिपि अधिकारीको रक्षार्थ उजुरी दिएको हुँ, सुदीपले भने । गीतका केही शब्द परिवर्तन गरिए पनि भाव उही भएको उनको दाबी छ । अचम्म त के भने गीतको पोस्टरमा रचनाकारमा सुरेश अधिकारी उल्लेख गरिएको थियो भने युट्युबमा निशान भट्टराई लेखिएको छ । गीतबारे उनीहरू आफैं द्विविधामा छन्, सुदीपले भने, जसलाई सिर्जना गर्न दिइएको हो, उसैबाट चोरी हुनु गम्भीर अपराध हो । क्षपिपूर्तिसहित फिल्मबाट गीत हटाउनुपर्ने माग छ उनको । गायक निशानले भने रचनाकारमा आफ्नो नाम देख्दा छक्क परेको बताए । मैले त गाएको मात्रै हुँ, उनले भने । यता, संगीतकार सुरेश अधिकारीचाहिँ प्राविधिक कमजोरीले निशानको नाम परेको जिकिर गर्छन् । उनका अनुसार रुद्रप्रिया निर्माणताका यो गीत टिममै लेखिएको हो, केही शब्द सुदीपको पनि पर्न गएको छ । सुरेशले भने, यसमा मेरो र सुदीपजीको वा सुदीपजी एक्लैको नाम आउँदा पनि हुन्छ ।"
भाषाशास्त्री रापचालाई दालमान,"काठमाडौं (कास) भाषाशास्त्री लालश्याकारेलु रापचालाई यो वर्षको दालमान पुरस्कार प्रदान गरिएको छ । नेपाल प्रज्ञा प्रतिष्ठानका पूर्वकुलपति बैरागी काइँला र दालमान अक्षयकोषकी अध्यक्ष पुष्पा मुखिया सुनुवारले शनिबार रापचालाई पुरस्कार प्रदान गरे । किरात सुनुवार भाषाको अध्ययन अनुसन्धान तथा प्रकाशनमा योगदान गरेबापत ३० हजार रुपैयाँ राशिको पुरस्कार प्रदान गरिएको हो । अनुसन्धाता रापचाको हालै मात्र किरातकोँइच (सुनुवारमुखिया) पहिचान तथा भाषा साहित्यको ऐतिहासिक सर्वेक्षण चौधौं कृति प्रकाशित छ । यो उनको चौधौं कृति हो । उनका नेपाली, अंग्रेजी र सुनुवार (कोँइच) भाषाका कृति प्रकाशित छन् । त्यसैगरी कार्यक्रममा तेह्रौं सागमा स्क्वाडतर्फ कास्यपदक विजेता भावना सुनुवार, एथलेटिक्समा स्वर्णविजेता वेदबहादुर सुनुवार र सर्वोच्च शिखर आरोही सानुबाबु सुनुवारलाई सम्मान गरिएको थियो । पुरस्कार पुर्वसांसद दालकुमारी सुनुवार र पूर्वक्याप्टेन मानबहादुर सुनुवारले स्थापना गरेका हुन् ।"
नोबेललाई बढी शुल्क तिर्दैनौं : अभिभावक,"(काठमाडौं)  विराटनगरस्थित नोबेल मेडिकल कलेजमा बढी शुल्क तिरेर विद्यार्थी भर्ना नगर्ने घोषणा अभिभावकले गरेका छन् । ४० अभिभावकले आइतबार संयुक्त वक्तव्य निकालेर अतिरिक्त शुल्क नतिर्ने घोषणा गरेका हुन् ।एमबीबीएस अध्ययनका लागि कलेजले एकमुष्ट होस्टल शुल्कसहित २९ लाख १४ हजारभन्दा बढी शुल्क मागेको छ । ५ वर्षको होस्टल शुल्कबापत अग्रिम ७ लाख ३९ हजार मागिएको अभिभावकले जनाएका छन् । बढी शुल्क मागिएको विरोधमा उनीहरूले विराटनगरमा दबाबमूलक कार्यक्रम सुरु गर्दै प्रमुख जिल्ला अधिकारी मदन भुजेललाई भेटेर कलेज सञ्चालक सुनील शर्मालाई कारबाहीको माग गरेका छन् । नोबेलले एमबीबीएसको सय सिटमा विद्यार्थीलाई अनिवार्य होस्टल राख्ने र अध्ययन अवधिभरको होस्टल शुल्क अग्रिम एकमुष्ट लिने जनाएको छ । इन्टर्नसिपका विद्यार्थीलाई पारिश्रमिक दिनुको सट्टा भर्नाको अवधिमा ४ लाख ४० हजार गैरकानुनी शुल्क मागिएकामा पनि अभिभावक असन्तुष्ट छन् । हाम्रा मागबारे आयोग, काठमाडौं विश्वविद्यालय, अख्तियार र जिल्ला प्रशासनलाई जानकारी गराएका छौं, एक अभिभावकले कान्तिपुरसँग भने, चिकित्सा शिक्षा आयोगले तोकेको शुल्कमै विद्यार्थीले पढ्न पाउनुपर्छ । आयोगले काठमाडौं उपत्यकाबाहिर एमबीबीएस गर्न ४४ लाख ३६ हजार शुल्क तोकेको छ । योभन्दा बढी तिर्नुपरे विद्यार्थी नपढाउने अडान अभिभावकले लिएका हुन् । शैक्षिक सत्रको सुरुमै काठमाडौं विश्वविद्यालयबाट सम्बन्धन लिएका केही निजी मेडिकल कलेजले बढी शुल्क लिन अभिभावकसँग मोलमोलाइ गरिरहेका छन् । नोबेलका सञ्चालक शर्माले भने बढी शुल्क लिएरै छाड्ने बताएका छन् । सरकारले तोकेको शिक्षण शुल्क हो, अन्य शुल्क नलिए मेडिकल कलेज चल्दैन, अभिभावकसँगको भेटमा उनले भनेको उद्धृत गर्दै एक सहभागीले भने, ४४ लाखमा म विद्यार्थी भर्ना गर्न सक्दिनँ । कांग्रेस नेतासमेत रहेका शर्माले राजनीतिक पहुँचका आधारमा विद्यार्थी र बढी शुल्क तिर्न धम्की र दबाब दिने गरेको अभिभावकको आरोप छ । काठमाडौं विश्वविद्यालय स्कुल अफ मेडिकल साइन्सेजका डिन राजेन्द्र कोजुले कुनै पनि कलेजले आयोगले तोकेभन्दा बढी लिन नपाउने प्रस्ट्याए । होस्टल र खाना शुल्कबाहेक थप लिन नपाइने उनको भनाइ छ । कलेजले बढी मागेका विषयमा चिकित्सा शिक्षा आयोगसँग पनि कुरा भएको छ, अभिभावकलाई बढी नतिर्न अपिल गरेका छौं, उनले भने, कलेजले पनि आयोगले तोकेभन्दा बढी नदिए भर्ना गर्दिन, पढाउँदिन भन्न पाउँदैन ।आयोगले शुल्क कार्यान्वयन गराउन विश्वविद्यालयलाई आइतबार पुनः सचेत गराएको छ । विज्ञप्ति जारी गर्दै एमबीबीएस र बीडीएसको शुल्क कार्यान्वयन कडाइपूर्वक गर्नू भनेको हो । निर्देशनको अवज्ञा गरे विश्वविद्यालय र मेडिकल कलेजलाई कारबाही हुने आयोगका सदस्यसचिव हरिप्रसाद लम्सालले बताए । आयोगले अटेर गर्ने कलेजको सिट संख्या घटाउन र सम्बन्धनसमेत खारेज गर्न सक्छ । तोकेभन्दा एक रुपैयाँ पनि दायाँबायाँ गर्न मिल्दैन, अटेर गर्छन् भने ऐन आकर्षित हुन्छ, निर्देशनको अवज्ञा गर्नेलाई कारबाही गर्छौं, उनले भने । जिल्ला प्रशासन कार्यालय मोरङले अभिभावकको उजुरीलगत्तै बढी शुल्क माग्नुको कारण २४ घण्टाभित्र पेस गर्न नोबेल मेडिकल कलेजलाई ताकेता गरेको छ । स्रोतका अनुसार उक्त कलेजले मञ्जुरीबिना केही अभिभावकसँग बढी रकम लिन जबरजस्ती कबुलियतनामा गरिसकेको छ । कान्तिपुरलाई प्राप्त कबुलियतनामा २९ लाखभन्दा बढी अतिरिक्त रकम नतिरे विद्यार्थीको परीक्षा र पठनपाठन रोकिने उल्लेख छ । कलेजले गत वर्ष पनि विद्यार्थी र अभिभावकबाट ३५ करोड रुपैयाँ बढी शुल्क लिएको थियो । राष्ट्रिय सतर्कता केन्द्रले गरेको छानबिनमा उक्त रकम ठगी गरेको भेटिएको हो । विश्वविद्यालयले सञ्चालन गरेको प्रवेश परीक्षा उत्तीर्ण गरी मेरिटका आधारमा भर्ना हुन गएका विद्यार्थीसँग बढी रकम मागिएको हो । आयोगको नियमअनुसार अभिभावकले पहिलो किस्ताको १४ लाख ७८ हजार रुपैयाँ विश्वविद्यालयको बैंक खातामा जम्मा गरिसकेका छन् । त्यसपछि दोस्रो वर्षसम्म कलेजलाई कुनै पनि शुल्क तिर्नु पर्दैन ।"
छाउगोठ भत्काउँदा प्रहरी कुटिए,"(अछाम)  अछाममा छाउगोठ भत्काउने अभियानमा खटिएका प्रहरीका अनुभव नमिठा छन् । थोरैले साथ दिएका छन् भने धेरैले अवरोध गरिरहेका छन् । छाउगोठ भत्काउँदा शनिबार एक प्रहरी हवल्दार कुटएिका छन् । बान्नीगढी जयगढ गाउँपालिका३ धारासैनको लामागाउँ टोलकी एक महिलाले प्रहरी चौकी जगढका हवल्दार धनबहादुर कैलालाई भैंसी बाँध्ने किलाले हिर्काएकी हुन् । घटनामा उनको ढाडमा चोट लागेको छ । छाउगोठ भत्काउँदा देउता आएको भन्दै ती महिलाले प्रहरीमाथि हातपात गरेकी हुन्, अछामका प्रहरी प्रमुख दीपक भारतीले भने, उनलाई नियन्त्रणमा लिएर सार्वजनिक अपराधअन्तर्गत मुद्दा चलाउने तयारी भइरहेको छ । छाउगोठ भत्काउन जाँदा असहयोग गर्नेलाई प्रहरीले पक्राउ गरिरहेको छ । चौरपाटी गाउँपालिका४ पायलस्थित मष्टामाडौं आधारभूत विद्यालयका शिक्षक खम्मसिंह धामी पक्राउ परेका छन् । छाउगोठ भत्काउन असहयोग गरेको र वडाध्यक्षलाई जातीय गालीगलौज गरेको उजुरी आएपछि उनलाई प्रहरीले शुक्रबार पक्राउ गरेको हो । उनीविरुद्ध प्रहरीले मुद्दा नै दर्ता गरेको छ । वडाध्यक्ष हर्क लोहारले प्रहरीमा उजुरी दिएका थिए । नेपाल शिक्षक संघ चौरपाटी गाउँपालिकाले भने झूटो आरोप लगाई धामीको चरित्र हत्या गरिएको आरोप लगाएको छ । अछाममा अभियान सुरु गरेको डेढ महिनामा अछाममा ४ हजार ७ सय ३३ छाउगोठ भत्काइएका छन् । छाउ बार्न गोठमा बसेका बेला गत मंसिर १५ को राति साँफेबगर३ सिद्धेश्वरकी २१ वर्षीया पार्वती बुढा रावतको मृत्यु भएको थियो । उक्त घटनापछि संघीय सरकारले छाउगोठ हटाउने अभियान चलाएको छ ।"
तर्साएर सस्तोमा उखु खरिद !,"उद्योग वाणिज्य तथा आपूर्तिमन्त्री लेखराज भट्ट र उखु किसानबीच पुस १८ मा माघ ७ भित्र सबै भुक्तानी दिइसक्नुपर्ने सहमति भएको थियो । तर किसानले त्यति बेलासम्म १६ करोड १४ लाख रुपैयाँ मात्रै पाए । त्यसको फाइदा उठाउँदै ठेकेदारहरूले चलखेल गरेका हुन् । उखु उद्योगसम्म लैजान साधन हुँदैन । त्यसमाथि बिचौलियाले विभिन्न त्रास देखाउँछन्, सर्लाहीका किसान राजेश यादवले भने, जसले गर्दा बिचौलिया खेतमा आउँछन् । सस्तोमा खरिद गर्छन् । किसानबाट खरिद गरिएको उखु ठेकेदारले भने उद्योगलाई बढी मूल्यमा बिक्री गर्ने उनले बताए । बैकको ऋणले गलिसकेका हुन्छौं । ठेकेदार झोलामा पैसा लिएरै आउँछन्, उनले भने, घर खर्च धान्न गाह्रो हुँदा सस्तोमा दिन बाध्य छौं ।नेपाल उखु उत्पादक महासंघका अध्यक्ष कपिलमुनि मैनालीले पनि उद्योगी र सरकारले बिचौलिया बढाएको दाबी गरे । मिल सञ्चालकले १५ दिनभित्र भुक्तानीको व्यवस्था मिलाए बिचौलिया आफै अन्त्य हुने उनको भनाइ छ । मिलले चलान नदिने र समयमै भुक्तानी नगर्दा बिचौलिया हाबी भएका हुन्, उनले भने, किसानसँग पैसा नभएपछि बिचौलियालाई बेच्नुपरेको हो । हरेक क्षेत्रमा बिचौलियालाई प्रवर्द्धन गर्ने काम सरकारबाटै भइरहेको राष्ट्रिय कृषक समूह महासंघका संस्थापक अध्यक्ष उद्धव अधिकारीको आरोप छ । यस विषयमा सरकार पनि जिम्मेवार नदेखिएको उनको भनाइ छ । किसानको हकमा कृषि तथा पशुपन्छी विकास मन्त्रालय जिम्मेवार हुन्छ । उद्योगको हकमा भने उद्योग वाणिज्य तथा आपूर्ति मन्त्रालयले पहल लिनुपर्छ । यी दुई मन्त्रालय भने बिचौलियाबारे पन्छिने गरेका छन् । कृषिले मल, बीउका समस्या र उद्योग मन्त्रालयले उद्योगीका समस्या सम्बोधन गर्ने बताउँदै आएका छन् । बिचौलिया नियन्त्रण गर्ने दायित्व उद्योग वाणिज्य तथा आपूर्ति मन्त्रालय र मन्त्रालयअन्तर्गतका विभागको भएको कृषि मन्त्रालयका प्रवक्ता हरिबहादुर केसीको भनाइ छ । यी निकायबाहेक गृह प्रशासनले पनि नियमन गर्नुपर्नेमा उनको जोड छ । कृषिको भूमिका धेरै हुँदैन, उनले भने, बिचौलिया बढी खेल्न थालेकाले अनुदान निकासामा कडाइ गर्न खोजेका छौं ।तर आपूर्ति सचिव ध्रुव घिमिरेले भने बिचौलिया नियन्त्रण गर्न कृषिकै भूमिका हुने दाबी गरे । उद्योग वाणिज्यले न्यूनतम मूल्य निर्धारण गर्ने हो । समस्या आउँदा सहजीकरण गर्ने हो, घिमिरेले भने, यसमा कृषि मन्त्रालय पन्छिन मिल्दैन । समस्या सामधान गर्न सबैको भूमिका अनिवार्य छ ।"
उद्योगी रोए,"उखु उत्पादक कृषक समिति नवलपरासीका अध्यक्ष उमेश यादवका अनुसार चिनी उद्योगले समयमा नै भुक्तानी नदिँदा किसानले बाध्य भएर सस्तोमा क्रसरलाई उखु बिक्री गर्नु परेको हो । कहिले बिचौलिया लगाएर सस्तोमा उखु खरिद गर्ने, कहिले बक्यौता रकम दिन आनाकानी गर्ने उद्योगीका कारण किसान मर्कामा छन्, उनले भने । जिल्लाका उखु किसानले माघ १४ गतेयता आन्दोलन गर्दै आएका छन् । उनीहरू अब काठमाडौं केन्द्रित आन्दोलनको तयारीमा छन् । घोषित कार्यक्रममा राजनीतिक दलसँग छलफल, किसान जागरण अभियान र किसान भेला सम्पन्न भएको यादवले बताए ।"
बैंकमा थोरै ऋणको माग घट्यो,"(काठमाडौं)  कर चुक्ता प्रमाणपत्र अनिवार्य र आम्दानीको आधा रकम मात्रै ऋण पाउने व्यवस्थापछि बैंकमा थोरै रकम लिने साना ऋणीको संख्या घट्दै गएको छ । साना ऋणीहरू ऋण लिन सहकारीतर्फ गएको हुन सक्ने अनुमानसहित बैंकर्स संघले सरकारको पछिल्लो नीति त्यतातिर पनि लागू गर्न आग्रह गरेको छ । बैंकबाट ऋण लिन कर चुक्ताको प्रमाणपत्र लिनुपर्ने, आम्दानीको आधा रकम बराबर मात्र ऋण लिन पाइने, सम्पत्तिको स्रोत खुलाउनुपर्नेलगायत व्यवस्थाको कारण साना ऋणी घटेको उनीहरूको दाबी छ । बैंक तथा वित्तीय संस्थाका ऋण सहकारी संस्थामा जान थालेपछि साना ऋणीको संख्या घटेको उनीहरूको अनुमान छ । यही कारण वाणिज्य बैंकहरूको छाता संगठन नेपाल बैंकर्स संघले राष्ट्र बैंकलाई पत्र लेखेर बैंकमा जस्तै सहकारीमा पनि करसम्बन्धी व्यवस्था लागू गर्न आग्रह गरेको हो । करसम्बन्धी व्यवस्थाहरू सहकारी संस्थामा समेत लागू गर्दा देशभरि नै एकरूपता आउने हुनाले सो सम्बन्धमा समेत आवश्यक पहल गरिदिनुहुन अनुरोध छ, संघले राष्ट्र बैंकलाई लेखेको पत्रमा उल्लेख छ । गत वर्षको दोस्रो त्रैमासको तुलनामा चालु आर्थिक वर्षको सोही अवधिमा बैंकको लगानी प्रवाह दर घट्न थालेपछि संघले यस्तो आग्रह गरेको जनाइएको छ । ऋण लिने नयाँ प्रणालीमा ऋणीहरू अभ्यस्त हुन नसकेको र कतिपयको हकमा केही सञ्चालनप्राविधिक समस्या देखिएको संघले बताएको छ । यी समस्या खुद्रा तथा एसएमई कर्जामा धेरै देखिएका छन्, पत्रमा उल्लेख छ, संघलाई प्राप्त जानकारीअनुसार करिब १३ हजार ऋणीले विभागको प्रणालीमा विवरण प्रविष्ट गरे पनि बैंकहरूमार्फत करिब २ हजार ५ सय मात्र ऋण स्वीकृत भएको अवस्था छ । एक करोडभन्दा कम ऋण लिनेको संख्या घटेको छ, बैंकर्स संघका अध्यक्ष भुवन दाहालले भने, यो अवधिमा सहकारी संस्थामा निक्षेप र ऋण प्रवाह बढेको सुन्नमा आएको छ । बैंकको पैसा सहकारीमा गयो भन्नुभन्दा पनि एकै प्रकृतिका काम गर्ने संस्थामा समान कर प्रणाली होस् भन्ने आफूहरूको आशय रहेको उनले बताए । बैंकले जस्तै बचत तथा ऋण सहकारीले पनि निक्षेप संकलन र ऋण प्रवाह गर्छन्, अहिले बैंकमा कारोबार गर्दा करसम्बन्धी सबै कागजात बुझाउनुपर्छ, सहकारीले पर्दैन, उनले भने, समान प्रकृतिका काम गर्ने संस्थामा एउटै कर नीति राम्रो हुन्छ । चालु आवको दोस्रो त्रैमासमा सहकारीहरूको निक्षेप औसत १५ प्रतिशतभन्दा धेरैले बढेको राष्ट्रिय सहकारी बैंकका प्रमुख कार्यकारी अधिकृत बद्री गुरागाईले बताए । गत वर्षको सोही अवधिमा यस्तो वृद्धिदर औसत ५ देखि ७ प्रतिशत थियो । सहकारी संस्थाको क्षमता अभिवृद्धि, केन्द्रसँगको पहुँच, सामाजिक आर्थिक रूपमा सुविधालगायत कारणले निक्षेप र कर्जा प्रवाह दुवै बढेको उनले बताए । सहकारी निकै राम्रा र बलिया भएका छन्, ब्याजदर राम्रो छ, उनले भने, सहकारीले स्थानीय तहमै सदस्यलाई सामाजिक, सांस्कृतिक र आर्थिक सहयोग पनि गर्छन् । यसकारण यो वर्ष सहकारीको निक्षेप बढेको हो । दोस्रो त्रैमाससम्म सहकारी संस्थामा बचत औसत १० प्रतिशतको वृद्धि रहेको नेपाल बचत तथा ऋण केन्द्रीय सहकारी संघ (नेफ्स्कुन) का प्रमुख कार्यकारी अधिकृत शिवजी सापकोटाले बताए । १० प्रतिशतको वृद्धि सामान्य हो, उनले भने, बैंकमा भएको कडाइको कारणले सहकारीमा निक्षेप बढेको होइन । नेफस्कुनअन्तर्गतका सहकारीले सम्पत्ति शुद्धीकरणलगायत विभागले जारी गरेका सबै निर्देशन पूर्ण रूपमा पालना गर्दै आएको सापकोटाले दाबी गरे । सहकारीहरूले राम्रो गरेकाले निक्षेप बढेको दाबी गरिए पनि गत वर्ष निकै कम रहेको वृद्धिदर यो वर्ष एक्कासि बढ्नुलाई वित्तीय क्षेत्रमा अर्थपूर्ण रूपमा हेरिएको छ । राष्ट्र बैंकले बैंक तथा वित्तीय संस्थालाई ऋण प्रवाहमा कडाइ गरेपछि आफूहरूको व्यवसाय फस्टाएको सहकारीका साथीहरूले भनेका छन्, एक वाणिज्य बैंकका प्रमुख कार्यकारीले भने, राष्ट्र बैंकले बैंकहरूलाई अझै कडाइ गरोस् भन्ने उनीहरूको चाहना छ । अहिले सहकारीले ऋणको माग धान्न नसक्ने अवस्था छ, ती बैंकरले भने, प्रमुख कारण बैंक तथा वित्तीय संस्थामा कडाइ नै हो । सहकारीमा पनि सम्पत्ति शुद्धीकरणसम्बन्धी व्यवस्था लागू भएको छ । तर, कमजोर नियमन तथा सुपरिवेक्षणका कारण सबै सहकारीले सो व्यवस्था पालना गरेका छैनन । निकै कम मात्र सहकारीले वित्तीय जानकारी एकाइ (एफआईयू) मा सूचना दिनुले पनि यो पुष्टि हुने ती अधिकारीले बताए । गत वर्षको तुलनामा यो वर्ष बैंकहरूमा निक्षेप घटे पनि सहकारीमै गयो भनेर भन्न सकिने आधार नभएको राष्ट्र बैंकका प्रवक्ता गुणाकर भट्टले बताए । सहकारीको तथ्यांक नहेरी केही भन्न सकिँदैन, उनले भने, सम्पत्ति शुद्धीकरणको व्यवस्था सहकारीमा पनि छ । गत मंसिरमा बैंक तथा वित्तीय संस्थामा रहेको निक्षेप ४ प्रतिशतले बढेको छ । अघिल्लो वर्षको सोही अवधिमा यस्तो निक्षेप ६२ प्रतिशतले बढेको थियो । वार्षिक विन्दुगत आधारमा ०७६ मंसिरसम्म बैंक तथा वित्तीय संस्थाको निक्षेप १५६ प्रतिशतले बढेको छ । मंसिरसम्म बैंक तथा वित्तीय संस्थाबाट प्रवाहित कर्जा ६२ प्रतिशतले बढेको छ । अघिल्लो वर्षको सोही अवधिमा यस्तो कर्जा १०२ प्रतिशतले बढेको थियो । वार्षिक विन्दुगत आधारमा ०७६ मंसिरसम्ममा बैंक तथा वित्तीय संस्थाबाट निजी क्षेत्रतर्फ प्रवाहित कर्जा १५ प्रतिशतले बढेको छ । यो वृद्धिदर गत वर्षको भन्दा कम हो ।"
कर तिर्ने टुंगोपछि एनसेललाई फ्रिक्वेन्सी,"(काठमाडौं)  प्रतिनिधिसभाको सार्वजनिक लेखा समितिले एनसेलको १२ औं पटकको बिक्रीको पुँजीगत लाभकर असुल हुने सुनिश्चिततापछि मात्रै दूरसञ्चार सेवाको रेडियो फ्रिक्वेन्सी वितरण गर्न सरकारलाई निर्देशन दिएको छ ।आइतबार बसेको समितिको बैठकपछि उक्त निर्णय गर्दै सरकारलाई निर्देशन दिने निर्णय भएको समितिका सभापति भरतकुमार शाहले बताए । उसले कर नतिरेसम्म कुनै पनि प्रस्ताव तथा फाइलको प्रक्रिया अघि नबढाउन सरकारलाई पहिल्यै निर्देशन दिइसकेका छौं, उनले भने, त्यसै निर्देशनलाई फेरि सम्झाएका हौं । नेपाल दूरसञ्चार प्राधिकरणले पहिलोपटक गरेको बोलकबोल प्रक्रियाबाट एनसेलले १८ सय मेगाहर्ज ब्यान्डको फ्रिक्वेन्सी पाउने भएको छ । तर, एनसेलले पुँजीगत लाभकर नतिरेको कारण उसलाई फ्रिक्वेन्सी दिने गरी प्राधिकरणले सम्झौता भने गरिसकेको छैन । प्राधिकरणले पुस ४ गते गरेको फ्रिक्वेन्सी लिलाम बढाबढ प्रक्रियाको विषयमा उजुरी परेपछि समितिले छलफल गरेको हो । प्राधिकरणले १८ सय मेगाहर्ज ब्यान्डको फ्रिक्वेन्सीका लागि गरेको लिलाम बढाबढ प्रक्रियामा नेपाल टेलिकम र एनसेलले प्रतिस्पर्धा गरेका थिए । बढी रकम तिर्ने सर्तसहित लिलामी प्रक्रिया एनसेलले जिते पनि सरकारलाई १२ औं पटकको बिक्रीमा निर्धारण गरिएको पुँजीगत लाभकर नतिरेपछि फ्रिक्वेन्सी पाएको छैन । बाँकी कर सबै तिरिसकेपछि वा तिर्ने सुनिश्चितता गरेर मात्रै फ्रिक्विेन्सी दिनू भनेर सरकारलाई निर्देशन दिने निर्णय भएको समितिका सचिव रोजनाथ पाण्डेले बताए ।प्राधिकरणले पनि एनसेललाई लिलामी प्रक्रियामा भाग लिन दिए पनि पुँजीगत लाभकरबापतको रकम तिरे मात्रै फ्रिक्वेन्सी प्रयोगका लागि अनुमति दिन सर्त राखेको थियो । समितिले पनि एनसेलले पुँजीगत लाभकर तिरेपछि वा तिर्ने सुनिश्चिततापछि मात्रै फ्रिक्वेन्सी दिन निर्देशन दिएको हो । ठूला करदाता कार्यालयका अनुसार एनसेलमाथि पछिल्लो समय साढे २२ अर्ब रुपैयाँ पुँजीगत लाभकर निर्धारण भएको छ । यसमध्ये गत पुस १५ गते साढे ४ अर्ब रकम तिरेर बाँकी रकम तिर्न किस्ताबन्दीको सुविधा माग गर्दै कार्यालयमा निवेदन दिएको छ । ठूला करदाता कार्यालयले निर्णय भने गरिसकेको छैन । सांसद राजेन्द्रकुमार केसीले सेवाप्रदायक कम्पनीले फ्रिक्वेन्सी लिएर होल्ड गरेर (ओगटेर) मात्र राखेकाले यसबाट राज्यलाई घाटा भएको बताए । अर्थ मन्त्रालयका राजस्व सचिव शिशिर ढुंगानाका अनुसार पछिल्लो समय गरिएको निर्धारणअनुसार एनसेलले तिर्नुपर्ने २२ अर्ब ४४ करोडमध्ये ४ अर्ब ५० करोड प्राप्त भइसकेको छ । मार्च, अप्रिल, मे र जुनमा किस्ताबन्दीमा लाभकर तिर्ने प्रस्ताव एनसेलले गरेको छ । यो सुविधा दिएमा एनसेलले १५ प्रतिशत ब्याज र थप ५ प्रतिशतसमेत गरी २० प्रतिशत थपेर लाभकर भने बुझाउनुपर्छ, ढुंगानाले भने । समितिले फ्रिक्वेन्सी लिलाम र वितरणसम्बन्धी नीति बनाएर मात्रै फ्रिक्वेन्सी वितरण गर्न पनि समितिले निर्देशन दिएको छ । समितिले नेपाल दूरसञ्चार प्राधिकरणबाट फ्रिक्वेन्सी वितरणसम्बन्धी विषयमा आइतबार गरेको छलफलमा सेवाप्रदायक कम्पनीलाई कुनै पनि सेवा उपलब्ध गराउँदा प्रतिस्पर्धामा आधारित हुनुपर्ने निर्देशन दिएको छ । समितिले फ्रिक्वेन्सी बढाबढ गर्दा राजस्व बक्यौता नभएको, आधारभूत टेलिफोन सेवा प्रदान गर्ने लाइसेन्स भएको र पूर्वाधार विकास गरेको सेवाप्रदायक कम्पनी छनोट गर्न निर्देशन दिएको छ । यसैबीच समितिले सरकारसँग फ्रिक्वेन्सी लिएर पनि प्रयोग नगरेका कम्पनीबाट फ्रिक्वेन्सी फिर्ता लिन निर्देशन दिएको छ । बैठकले फ्रिक्वेन्सी प्रयोग नगर्ने कम्पनीलाई निश्चित म्याद राखी सदुपयोग गर्न र नगरे फिर्ता लिन र लिलाम बढाबढ गरी बिक्री गर्न निर्देशन दिएको समितिका सचिव रोजनाथ पाण्डेले बताए ।फ्रिक्वेन्सी होल्ड गरेर राख्ने कम्पनीले फ्रिक्वेन्सीबापतको रकम तिरे पनि फ्रिक्वेन्सीको प्रयोगबाट हुने अन्य राजस्व नतिर्ने भन्दै समितिले होल्ड भएको फ्रिक्वेन्सी लिलाम बढाबढमार्फत बिक्री गर्न निर्देशन दिएको हो ।नेपाल दूरसञ्चार प्राधिकरणका अनुसार ५ वटा दूरसञ्चार कम्पनीले सेवा विस्तारका लागि फ्रिक्वेन्सी लिएका छन् । तीमध्ये नेपाल टेलिकम, एनसेल र स्मार्ट टेलिकमले आफूले पाएको फ्रिक्वेन्सी प्रयोग गरिरहेको भए पनि अन्य दुई कम्पनीले होल्ड मात्रै गरिराखेका छन् ।सरकारबाट फ्रिक्वेन्सी पाए पनि युनाइटेड टेलिकम लिमिटेड (यूटीएल) र नेपाल स्याटलाइटले फ्रिक्वेन्सी उपयोग गरेका छैनन् । प्राधिकरणका अनुसार यूटीएलले ८ सय मेगाहर्ज ब्यान्डमा २ दशमलब ५ मेगाहर्ज, ९ सय मेगाहर्ज ब्यान्डमा ५ मेगाहर्ज, १८ सय मेगाहर्ज ब्यान्डमा १२ मेगाहर्ज फ्रिक्वेन्सी लिएको छ । टूजी, थ्रीजी र फोरजी सेवा विस्तार गर्न मिल्ने फ्रिक्वेन्सी कम्पनीले पाए पनि उपयोग भएको छैन । यस्तै, नेपाल स्याटेलाइटले पनि ९ सय मेगाहर्ज ब्यान्डमा ४ दशमलव ४ मेगाहर्ज, १८ सय मेगाहर्ज ब्यान्डमा ९ मेगाहर्ज फ्रिक्वेन्सी लिएको छ । यो कम्पनीले पनि लिएको फ्रिक्वेन्सीमा सेवा विस्तार नगरी होल्ड गरेर राखेको छ ।यी कम्पनीले फ्रिक्वेन्सी लिएबापत राजस्व पनि तिरेका छैनन् । प्राधिकरणका अनुसार यूटीएलले गत वर्षको पुस मसान्तसम्म मात्रै फ्रिक्वेन्सीबापत ५३ करोड रुपैयाँ बुझाउन बाँकी छ । नेपाल स्याटलाइटले फ्रिक्वेन्सीबापत मात्रै गत वर्ष पुस मसान्तसम्म ८० करोड रुपैयाँ बुझाउन बाँकी छ । फ्रिक्वेन्सीबापतको रकम वर्षौंदेखि नुबझाएको भन्दै प्राधिकरणले नेपाल स्याटलाइटको लाइसेन्स खारेज गर्ने निर्णय गरेको भए पनि अघिल्लो महिना मन्त्रिपरिषद् बैठकले कम्पनीलाई ५ वर्षमा तिर्ने सुविधा मिलाउन निर्देशन दिएको थियो । मन्त्रिपरिषद्को निर्देशनअनुसार प्राधिकरणले नेपाल स्याटलाइटलाई ५ वर्षमा तिर्ने गरी किस्ता निर्धारण गरिसकेको छ । समितिले फ्रिक्वेन्सी लिलामीसम्बन्धी नीतिसमेत बनाएर लागू गर्न पनि सरकारलाई निर्देशन दिएको छ । बाँकी रहेका फ्रिक्वेन्सी लिलामी गर्न र कम्पनीहरूले होल्ड गरेर राखेका फ्रिक्वेन्सी पनि लिलामीको लागि नीति बनाउन समितिले सरकारलाई निर्देशन दिएको हो । समितिले अब आउने रेडियो प्रविधिको आधारमा कुन फ्रिक्वेन्सीमा कस्तो प्रविधि सञ्चालनको अनुमति दिने भन्नेबारे पनि नीति बनाउन सरकारलाई निर्देशन दिएको छ । नेपालमा पहिलोपटक दूरसञ्चार प्राधिकरणले पुस ४ गते फ्रिक्वेन्सी लिलामी गरेको थियो । ८ सय, १८ सय र २१ सय मेगाहर्ज ब्यान्डमा रहेका फ्रिक्वेन्सी लिलामीका लागि तयारी गरिएको भए पनि भाग लिने कम्पनीको संख्या नपुगेपछि १८ सय मेगाहर्ज ब्यान्डको फ्रिक्वेन्सी मात्रै लिलामी भएको हो, जसका लागि नेपाल टेलिकम र एनसेलले प्रतिस्पर्धा गरेका थिए । बढी रकम कबोलेर एनसेलले लिलामी जिते पनि पुँजीगत लाभकर नतिरेका कारण प्राधिकरणले फ्रिक्वेन्सी दिएको छैन । समितिको बैठकमा केही सांसदहरूले सरकारलाई कर नबुझाएका कारण अन्य कम्पनीले लिलामी प्रक्रियामा भाग लिन नपाए पनि एनसेलले पुँजीगत लाभकर नतिरी भाग लिन पाएको विषयमा प्रश्न गरेका थिए ।"
मुआब्जा रकम बढाउन माग,"(जाजरकोट)  नलगाड जलविद्युत् आयोजना प्रभावितले जग्गाको मुआब्जा रकम बढाउन माग गरेका छन् । ७ वर्षअघि निर्धारित रकम कम भएको र समयमै नपाइएको भन्दै स्थानीयले पुनः मुआब्जा निर्धारणको माग गरेका हुन् । ४ सय १७ मेगावाट क्षमताको आयोजनाको प्रभाव क्षेत्र नलगाड नगरपालिका र बारेकोट गाउँपालिका हो । आयोजनाले स्थानीयलाई प्रतिरोपनीे जग्गाको ४ लाख ७५ हजार रुपैयाँ दिने निर्णय गरेको थियो । प्रभावितले प्रतिरोपनी १० लाख, घर, घट्ट, मिल, फलफूलका बिरुवालगायतको एकीकृत मूल्यांकन गरी मुआब्जा दिनुपर्ने माग गरेका छन् । ५ रोपनीभन्दा कम जग्गा हुने परिवारलाई पुनर्बासको व्यवस्था गर्नुपर्ने स्थानीयको माग छ । मुआब्जा निर्धारण उपसमितिले शनिबार बारेकोट८ सेपुखोलामा गरेको छलफलमा स्थानीयले मुआब्जा रकम बढाउन माग गरेका हुन् । सहायक प्रमुख जिल्ला अधिकारीको संयोजकत्वमा गठित उपसमितिमा नापी, मालपोत र नलगाड हाइड्रोपावर कम्पनीका प्रतिनिधि सदस्य छन् । स्थानीय योगेन्द्र सिंहले अहिलेसम्म जग्गाको मात्र मुआब्जा पाइएको गुनासो गरे । त्यो पनि निकै कम छ, उनले भने, घरलगायतका अन्य संरचनाको मुआब्जा पाइएको छैन । प्रभावितको माग सम्बोधन नगरे संघर्षमा उत्रिने उनको भनाइ छ । स्थानीयले सहायक प्रजिअ विष्णु सहनीमार्फत सरकारलाई मुआब्जा वृद्धिसहितको मागपत्र बुझाएका छन् । उचित र जायज माग सम्बोधनका लागि आवश्यक पहल गर्ने सहनीले बताए । नेपाल विद्युत् प्राधिकरणले २०४५ सालदेखि नलगाड आयोजनाको अध्ययन सुरु गरेको थियो । आयोजना विकास समिति हुँदै अहिले कम्पनीमा परिणत भएको छ । आयोजनाको बाँधस्थल बारेकोट गाउपालिका८ अधेरीखोला र पावरहाउस नलगाड नगरपालिका७ दल्लीमा पर्छ । जलाशययुक्त आयोजनाको विस्तृत आयोजना प्रतिवेदन (डीपीआर) निर्माणमा ढिलाइ हुँदा निर्माण सुस्त छ । ४२ महिनाअघि डीपीआरको काम सुरु भएको थियो । अस्ट्रेलियाको स्मेक, अमेरिकाको एमडब्लूएच र नेपालको उदय कन्सल्ट प्रालिले ३० महिनामा डीपीआर सम्पन्न गर्नेगरी जलविद्युत् कम्पनीसँग १ अर्ब ११ करोड रुपैयाँमा सम्झौता गरेका थिए । डीपीआर बुझाउने अवधि सकिएको १ वर्ष नाघेको छ । तोकेको समयमा डीपीआर पूरा नभएपछि ९ महिना म्याद थपिएको थियो । उक्त म्याद पनि गुज्रिएपछि परामर्शदाताले गत असोजदेखि हर्जना तिर्दै आएको छ । परामर्शदाता कम्पनीले डीपीआरअर्न्तगतको ड्याम डिजाइन, वातावरणीय प्रभाव मूल्यांकन, टोपो सर्भे, भौगर्भिक सर्भे, ड्रिल कार्य र ४०० केभी प्रसारण लाइन सर्भे पूरा भइसकेको दाबी गरेको छ । टेस्ट अडिट, पावरहाउस डिजाइन, अन्तिम प्रतिवेदनलगायत काम अझै बाँकी रहेको जलविद्युत् कम्पनीका इन्जिनियर पदम थापाले बताए । प्रतिवेदन बुझाउन ढिला गरेपछि परामर्शदाता कम्पनीलाई हर्जना तिर्न लगाइएको उनले जानकारी दिए ।"
'लेखा व्यवसायको नियमन जरुरी',"काठमाडौं (कास) शिक्षा तथा प्रविधिमन्त्री गिरिराजमणि पोखरेलले मुलुकको विकासका लागि चार्टर्ड एकाउन्टेन्टको भूमिका महत्त्वपूर्ण हुने बताएका छन् । शनिबार नेपाल चार्टर्ड एकाउन्टेन्ट्स संस्था (आइक्यान) को २३औं वार्षिकोत्सव तथा दोस्रो दीक्षान्त समारोहमा मन्त्री पोखरेलले देशमा दक्ष जनशक्तिको अभाव रहेको बताएका हुन् ।हाम्रोमा बर्सेनि ७ प्रतिशतको हाराहारीमा दक्ष जनशक्ति उत्पादन हुन्छ, उनले भने, चार्टर्ड एकाउन्टेन्ट दक्ष भएकाले मुलुक विकासका लागि काम गर्नुहोस् । कार्यक्रममा महालेखा परीक्षक टंकमणि दंगालले देशमा लेखा व्यवसायको दायित्व अझ बढ्दै गएकाले यसको नियमनमा पनि ध्यान दिनुपर्ने बताए । वित्तीय पारदर्शिता सबैको जिम्मेवारी भएकाले पेसागत मर्यादा र सहकार्यको आवश्यकता रहेको समेत उनले उल्लेख गरे । आइक्यानका अध्यक्ष कृष्णप्रसाद आचार्यले आर्थिक पारदर्शिता तथा सुशासनका लागि यो पेसा आवश्यक रहेको बताए । आइक्यानबाट विभिन्न वर्षमा चार्टर्ड एकाउन्टेन्टको परीक्षा उत्तीर्ण भएका १०५ जना विद्यार्थी शुक्रबार दीक्षित भएका छन् ।"
चिनियाँ उडान घटे,"मास्क निर्यात बन्दसरकारले मास्क निर्यातमा प्रतिबन्ध लगाएको छ । नोवल कोरोना भाइरसको संक्रमण व्यापक बन्दै जाँदा चीनतर्फ मास्कको निर्यात बढेपछि प्रतिबन्ध लगाउने निर्णय गरिएको स्वास्थ्य मन्त्रालयका प्रवक्ता महेन्द्रप्रसाद श्रेष्ठले बताए । स्वास्थ्यमन्त्री, विभिन्न मन्त्रालयका सचिव, भन्सार विभागका महानिर्देशक र नेपाल नागरिक उड्डयन प्राधिकरणका प्रतिनिधिसहित बसेको बैठकले यहीँ मास्क चाहिने भएकाले निर्यातमा प्रतिबन्ध लगाउने निर्णय गरेको हो, उनले भने । प्रवक्ता श्रेष्ठले मन्त्रालयबाट सम्बन्धित निकायलाई निर्देशन दिइसकेको जनाए । त्रिभुवन विमानस्थल भन्सार कार्यालयका एक अधिकारीले भने निर्यातमा लगाइएको प्रतिबन्धबारे आफूलाई जानकारी नभएको बताए । १२ हजार थान मास्क सहयोग नेपालचाइना चेम्बर अफ कमर्स एन्ड इन्डस्ट्रिजले चाइना तिब्बत चेम्बर अफ बोर्डर ट्रेडलाई १२ हजार थान मास्क सहयोग गरेको छ । चीनमा फैलिएको नोवल कोरोना भाइरसको संक्रमणबाट बच्न मास्कको माग अत्यधिक रहेकाले सहयोग गरेको चेम्बरले जनाएको छ । नेपालसँग सीमा जोडिएको तिब्बतमा समेत भाइरसको संक्रमण फैलिए नेपाल उच्च जोखिममा हुने भएकाले समेत मास्क सहयोग गरेका हौं, चेम्बरका महासचिव विवेक पौडेलले भने ।"
प्रधानमन्त्रीको टिप्स,"काठमाडौं (कास) प्रधानमन्त्री केपी शर्मा ओलीले चीनबाट फैलिएको कोरोना भाइरसको संक्रमण अहिलेसम्म नेपालमा देखा नपरेकाले त्रसित नहुन आग्रह गरेका छन् । नेकपा केन्द्रीय कमिटी बैठक समापन गर्दै ओलीले कोरोना भाइरसबारे बोलेका हुन् ।तर सजग हुनुस्, उनले भने, देशमा मास्क उपलब्ध हुन गाह्रो छ, दिनको नौ हजारजति मात्रै मास्क उत्पादन गर्न सकिन्छ । उनले अहिले नेपालले दिनको तीन हजार मात्रै मास्क उत्पादन गरिरहेको र अधिकतम उत्पादन गर्ने दिशामा अघि बढेको जानकारी गराएका छन् । मास्क प्रयोगको आदतदेखि हात धुनेसम्मको कुरा महत्त्वपूर्ण हो, मुख छोपेर मात्रै हाछ्युँ गर्ने र हाछ्युँ गर्दा अर्को व्यक्तिभन्दा एक मिटर टाढै बस्ने बानी बसाल्नुस्, अरूलाई पनि त्यही सिकाउनुस्, उनले भने ।"
क्लासिक भिडन्तहरू,"नेपाल र अमेरिका लिग चरणको अन्तिम खेलमा भिड्दै थिए । जित्ने टोली फाइनलमा पुग्ने निश्चित थियो । हार्ने टोलीको टुंगो हुँदैन थियो । एउटा निश्चित नतिजा आएमा यो समीकरणले सिंगापुरलाई पनि फाइनल पुर्याउँथ्यो । आर्मी स्कुल भक्तपुरमा सिंगापुरले जर्सीलाई पराजित गरी नेपाल र अमेरिकाबीचको खेल कुरिरहेको थियो । टस जितेर पहिला ब्याटिङ गरेको नेपालले ९ विकेट गुमाई १ सय ६२ रनमात्र बनाउन सक्यो । अमेरिका सजिलै विजय लक्ष्यतर्फ पुगेको अवस्थामा नेपाल बाहिरिने निश्चितजस्तै भइसकेको थियो । दर्शकले कीर्तिपुर मैदानमा ढुंगा प्रहार गर्न लागेपछि खेल अवरुद्ध बन्न पुग्यो । अवरुद्ध समयका क्रमको ओभर घटाउदा हारका बाबजुद नेपाल फाइनल पुग्यो । अमेरिकाले ३३३ ओभरमा लक्ष्य पूरा गरेको थियो । विनोद दास आफ्नो खेल जीवनमा पहिलोपटक १२ औं खेलाडी बनेका थिए । उनको स्थान लिँदै अनिल मण्डलले राष्ट्रिय टोलीमा डेब्यु गरे । फाइनलमा नेपालले अर्का भेट्रान खेलाडी दीपेन्द्र चौधरीलाई प्लेइङ ११ मा राखेन । उनको स्थान उनै विनोद दासले लिए । दीपेन्द्रको स्थानमा ओपनिङमा पठाइएका महेश क्षत्रीसँग अनिलले पहिलो विकेटमा २३ ओभरभित्र ८५ रन जोडेपछि नेपालले १ सय ७३ रनको लक्ष्य नेपालले ४७ औं ओभरमा ५ विकेट गुमाउँदै पूरा गर्यो । महेशले २८ र अनिलले ३७ रन बनाए । राहुल विश्वकर्माको बलिङ प्रदर्शन विश्व क्रिकेट लिगको संरचनामा नेपाली बलरको उत्कृष्टमध्येको एक रह्यो । उनले ८२ ओभरमा १५ रन खर्चेर ७ विकेट लिएपछि पहिला ब्याटिङ गरेको अमेरिका धराशायी हुन पुगेको थियो । अमेरिकाका कप्तान स्टिभ मासिएहले ५५ रन बनाएका थिए । यो सफलता नेपाली क्रिकेटले लामो समयसम्म सम्झिरहनेछ, किनभने नेपालले उपाधि जितेको आईसीसीको यो पहिलो प्रतियोगिता थियो ।"
जोकोभिचको प्रभुत्व,"मेलबर्न नोभाक जोकोभिचले पाँच सेटको रोमाञ्चक खेलमा डोमिनिक थिमलाई हराएर आइतबार आठौंपल्ट अस्ट्रेलियन ओपन जितेका छन् । यसक्रममा उनले प्रतियोगितामा आफ्नो एकछत्र प्रभुत्व प्रमाणित गरे । उपाधिको रक्षा गरेपछि अब जोकोभिच वरीयतामा नम्बर १ खेलाडी पनि हुनेछन् ।सर्बियाली खेलाडीले यस सिजन आफ्नो अपराजित यात्रालाई १३ खेल पुर्याउने क्रममा पाँचौं वरीयताका थिमलाई ६४, ४६, २६, ६३ र ६४ ले हराए । चार घन्टा चलेको म्याराथन खेल जितेपछि जोकोभिचले १७ औं ग्रान्ड स्लाम उपाधि पनि हात पारेका हुन् । अब उनी ग्रान्डस्लाम टेनिसमा सर्बाधिक सफल रोजर फेडेररबाट तीन तथ राफेल नाडालबाट दुई उपाधि मात्र टाढा छन् ।पक्कै पनि मेलबर्नको कोर्ट मलाई खुबै मन पर्छ, जोकोभिचनले भने, यो पूरा विश्वमै मलाई सबैभन्दा प्रिय छ । मेरा लागि फेरि एकपल्ट यो उपाधि चुम्ने अवसर गर्विलो रहेको छ । उनी एउटै ग्रान्ड स्लाम आठपल्ट अथवा त्योभन्दा बढी जित्ने तेस्रो भाग्यमानी खेलाडी पनि भएका छन् । नाडालले १२ पल्ट फ्रेन्च ओपन र फेडेररले आठपल्ट विम्बल्डन जितेका छन् ।अब सोमबार एटीपीको नयाँ वरीयता जारी हुनेछ र त्यसमा उनी नाडाललाई उछिनेर नम्बर १ खेलाडी हुनेछन् । त्यसमा फेडेरर तेस्रो स्थानमा रहने छन् भने थिम आफ्नो खेल जीवनकै उच्च वरीयताका रूपमा चौथो स्थानमा उक्लिने छन् । सर्बियाली खेलाडीका लागि यसपल्टको जित सजिलो भने रहेन् । पहिलो सेट जितेयता उनले त्यसपछाडिका दुई सेट गुमाएर दबाबमा आएका थिए ।अहिलेसम्म जोकोभिचले ग्रान्ड स्लाम फाइनलमा २१ ले पछाडि परेर पनि उपाधि जितेको पहिलो पल्ट हो । हारपछि थिमले भने, जोकोभिचसँगै नाडाल र फेडेररले विश्व टेनिसलाई नयाँ उचाइ दिएका छन् । धन्न म यो कालखण्डमा टेनिस खेल्न पाइरहेको छुं । आजको खेलमा म उपाधिको नजिक पुगेर चुकें । मलाई विश्वास छ, जोकोभिचविरुद्ध खेल्ने ठूलो अवसर मलाई फेरि एकपल्ट प्राप्त हुने नै छ ।फाइनल अगाडि ३२ वर्षीय सर्बियाली खेलाडी उपाधिका लागि बलियो दाबेदार थिए, तर फिट र तीव्र गतिमा खेल्न माहिर २६ वर्षीय थिमले उनलाई सुरुदेखि नै दबाबमा राखे । अन्तिम सेटमा पनि खेल दुवै खेलाडीमा मोडिन सक्ने स्थिति थियो ।"
आहा रारा गोल्डकपको तयारी,पोखरा (कास) सहारा क्लब पोखराले आगामी फागुन २२ देखि चैत १ सम्म १८ औं आहा रारा गोल्डकप फुटबल प्रतियोगिता आयोजना गर्ने भएको छ । क्लबले आइतबार पत्रकार सम्मेलनको आयोजना गरी प्रतियोगिताबारे जानकारी दिएको हो । विगत १९ वर्षदेखि पोखरामा फुटबल तथा सामाजिक विकासमा होमिँदै आएको सहाराले आयोजना गर्ने प्रतियोगितामा आयोजक सहारासहित नेपालका चर्चित ए डिभिजन क्लबसँगै विदेशी टिमको सहभागिता हुने क्लबका अध्यक्ष केशवबहादुर थापाले बताए । सहाराले १८ औं संस्करणको प्रतियोगिताबाट १ करोड १८ लाख १ हजार रुपैयाँ आम्दानी र ९९ लाख ३८ हजार ५ सय रुपैयाँ खर्च हुने अनुमान गरेको छ । अध्यक्ष थापाले प्रतियोगितामा बचत हुने रकम क्लबबाट सञ्चालित सहारा फुटबल एकेडेमीमा खर्च गरिने बताए । हाल एकेडेमीमा तेस्रो ब्याचमा १५ जिल्लाका २४ बालक आश्रित छन् । पर्यटकीय सहर पोखरालाई खेलकुदको हबको रूपमा परिचित गराउँदै नेपाल भम्रण वर्ष २०२० लाई सहयोग पुर्याउनु र प्रतिभावान फुटबल खेलाडी जन्माउनु प्रतियोगिताको उद्देश्य रहेको क्लबले जनाएको छ ।
आर्सनलबर्नली बराबर,"लन्डन बर्नलीले गोलका अवसर गुमाएपछि प्रिमियर लगमा आइतबार आर्सनलले टर्फ मुरमा हारबाट जोगिदै अंक जोडेको छ । बर्नली आर्सनलविरुद्ध लगातार हारको श्रंखलालाई ११ खेलमा रोक्यो तर घरेलु टिम त्योभन्दा बढीको लागि योग्य थियो ।यसअघि लिभरपुल शनिबार राति शीर्ष स्थानमा आफ्नो अग्रतालाई २२ अंक पुर्याउन सफल रह्यो । यसका लागि मोहम्मद सलाहको दुई गोलको मदतले लिभरपुलले साउथह्याम्पटनलाई ४० ले हरायो । दोस्रो हाफमा सुदृढ खेलेको लिरभपुलका लागि एलेक्स अक्सलेड च्याम्बरलिन र जोर्डन हेन्डरसनले गोल गरे । लिभरपुलले लिगमा उपलब्ध पछिल्लो १ सय २ अंकमध्ये यस जितपछि सय अंक बटुलेको छ । यस्तै यो लिभरपुलको यो सिजनको २५ मध्ये २४ औं लिग जित हो ।योर्गन क्लोपको नेतृत्वमा यी खेलमध्ये लिभरपुलले १० खेलमा कुनै गोल खाएको छैन । जितपछि क्लोपले भने, हामीले अझै पनि आफूले सक्दो उत्कृष्ट खेल्न सकेको छैनौं । हामीले यसका लागि अझै मिहिनेत गर्नुपर्नेछ । आजको खेलमा हाम्रा सबै खेलाडीले मिहिनेत गरेर भने खेले । हाम्रो ध्यान २२ अंकको अग्रतामा छैन, हामीले त ७३ अंकमा मात्र ध्यान दिइरहेका छौं । शनिबारकै अन्य खेलमा म्यानचेस्टर युनाइटेड र उल्भ्सबीच गोलरहित तथा लेस्टर सिटी र चेल्सी बीचको खेल २२ को बराबरी टुंगियो ।स्पेनम्याड्रिड जिनेदिन जिदानले गरेका दुई सब्टिच्युट ठीक सावित भएपछि रियल म्याड्रिडले शनिबार स्पेनी ला लिगामा एटलेटिको म्याड्रिडलाई १० ले हरायो र शीर्ष स्थानमा छ अंकको अग्रता खोल्यो । करिम बेन्जमाले सान्टियागो बर्नाबाउमा भएको खेलमा एक मात्र निर्णायक गोल गरे । जिदानले सब्टिच्युट खेलाडीका रूपमा मैदानमा उत्रेका भिनिसियस जुनियरले निर्णायक गोलमा सहयोगी भूमिका निर्वाह गरे । ठीक समयमा खेलाडी फेरिएपछि खेलमाथि रियलको पकड बलियो भएको थियो ।खेलको सुरुमा जसरी खेलाडीले खेले, त्यसमा म खुसी थिइनँ, प्रशिक्षक जिदानले भने, तर, यो मेरो समस्या हो, त्यसैले मैले ठीक समयमा दुई खेलाडी परिवर्तन गरें र आखिरमा त्यसले काम पनि गर्यो । एक खेल कम खेलेको बार्सिलोनाले रियलसँगको दूरी तीन अंकमा छोट्याउन सक्नेछ । लिगका पछिल्ला पाँच खेलमा एटलेटिको जितहीन रहेको यो पाँचौंपल्ट हो । यो हारले अर्को सिजन उसको युरोपेली च्याम्पियन्स लिगमा छनोट हुने सम्भावना कमजोर भएको छ ।"
आर्मीको उत्कृष्ट पुनरागमन,आजका खेलजावलाखेलविरुद्ध ब्रिगेड ब्वाइज११ः ३० बजेमनाङविरुद्ध च्यासल१५ः ०० बजेएन्फा कम्प्लेक्स
माईभ्याली गोल्डकप फागुनमा,"इलाम (कास) पूर्वी पहाडी जिल्लाको प्रतिष्ठित माईभ्याली गोल्डकपको छैटौं संस्करण आगामी फागुन १५ देखि २१ सम्म सञ्चालन हुने भएको छ । प्रतियोगिताका लागि मैदान व्यवस्थापनसहितका विभिन्न तयारी थालिएको आयोजक माईभ्याली फुटबल क्लबले जनाएको छ । दर्शकको लोभलाग्दो सहभागिता रहने माईभ्याली गोल्डकपमा नेपालका ए डिभिजनका ४ सहित नेपालबाहिरका ४, आयोजक र झापा ११ को उपस्थिति रहनेछ । प्रतियोगितामा भारत कोलकाताको मो मोर्डन, दार्जिलिङ ११, नागल्यान्डको कोइमा इगल र १ जापानी क्लबको सहभागिता हुने आयोजक कमिटीका अध्यक्ष धिरेन चेम्जोङले जानकारी दिए । खेल मैदानको समस्याकै बीच इलामको फुटबल क्रेजलाई कायम राख्न प्रतियोगितालाई निरन्तरता दिएको आयोजकको भनाइ छ । माईभ्याली फुटबल क्लब र जिल्ला फुटबल संघले सदरमुकामस्थित टुँडिखेल सुधारकै लागि लाखौं खर्च गरेका छन् । पछिल्लो समय २७ लाख रुपैयाँ धेरै खर्च गरे पनि मैदानको अवस्था अपेक्षित सुधार हुन सकेको छैन । टुँडिखेलको अरू विकल्प नहुँदा मेला लगाउनेदेखि सबै गतिविधि त्यहीँ सञ्चालन हुने भएकाले मैदानको स्तर सुधार नभएको हो । विकल्पका लागि स्थानीय सरकारदेखि सबैले सोच्ने बेला आएको छ, अध्यक्ष चेम्जोङले भने । क्लबले यसपटक पुरस्कार राशिमा समेत वृद्धि गरेको छ । प्रतियोगिताको विजेताले ८ लाख र उपविजेताले ५ लाख रुपैयाँ पाउने छन् । यसअघि विजेताले ७ लाख र उपविजेताले ३ लाख रुपैयाँ प्राप्त गरेका थिए । दर्शकहरूको सहजताका लागि बाँसको प्यारापिट बनाउने काम सुरु भएको छ । त्यस्तै मैदानलाई सम्याउने काम गरिएको छ । मोफसलमा बाक्लै हुने प्रतियोगिता र लिगका कारण पनि माईभ्यालीको मिति सार्वजनिक गर्न केही ढिलो भएको अखिल नेपाल फुटबल संघका केन्द्रीय सदस्य निरोज खड्गीले जानकारी दिए । माईभ्यालीको पछिल्लो संस्करणमा क्यामरुनी टोली दाउफिन च्याम्पियन बनेको थियो ।"
पदकधारीलाई प्रहरीको सम्मान,"काठमाडौं (कास)नेपाल प्रहरीले १३ औं दक्षिण एसियाली खेलकुद (साग) मा पदक जितेका आफ्ना खेलाडीहरूलाई आइतबार सम्मान गरेको छ नेपालको प्रतिनिधित्व गर्दै सागमा प्रहरीमा आबद्ध खेलाडीले १६ स्वर्ण, १४ रजत र २६ कांस्य जितेको थियो । व्यक्तिगत स्पर्धामा स्वर्ण विजेतालाई १ लाख २५ हजार, रजतलाई ६० हजार र कांस्यलाई ३० हजार रुपैयाँ प्रदान गरियो । नेपवाल प्रहरी प्रशिक्षण प्रतिष्ठानमा आयोजित कार्याक्रममा सागमा टिम स्पर्धामा स्वर्णलाई ७५ हजार, रजतलाई ४० हजार र कांस्यलाई २५ हजार दिइयो । करातेमा दुई स्वर्ण जितेका मन्डेकाजी श्रेष्ठले २ लाख पाए ।"
लुम्बिनी खुकुरीलाई उपाधि,"भैरहवा (कास) नेपाल टेलिकम रूपन्देही सुपर लिग क्रिकेट प्रतियोगिता२०७६ को उपाधि लुम्बिनी खुकुरी क्लब, बेलहियाले हात पारेको छ । रूपन्देही क्रिकेट संघको आयोजनामा भैरहवास्थित सिद्धार्थ रंगशालामा आइतबार सम्पन्न फाइनलमा बुटवल११, बुटवललाई ७ विकेटले पराजित गर्दै लुम्बिनी खुकुरी उपाधि हात पार्न सफल भएको हो । निर्धारित ५० ओभरको खेलमा टस जितेर ब्याटिङ गरेको बुटवल११ ले ४० दशमलव ५ ओभरमा १० विकेट गुमाउँदै ९७ रनको योगफल बनायो । उसका लागि इशान पाण्डेले २१, सुसान तिमिल्सिनाले १७ र तौसिफ आलमले १७ (नटआउट) रनको योगदान गरे । बलिङमा लुम्बिनी खुकुरीका लालबहादुर अधिकारीले ४, अजय लोनियाले ३, साहब आलमले २ र धिरज शाहीले १ विकेट लिए । लुम्बिनी खुकुरीले १९ दशमलव ३ ओभरमा ३ विकेट गुमाउँदै १ सय ३ रन बनायो । उसका लागि प्रज्वल थापाले ४७ (नटआउट), सन्दीप रजालीले ३३ (नटआउट) र निश्चल चौधरीले १२ रनको योगदान गरे । बलिङमा बुटवल११ का देवेन्द्र सोमरे र सुदन श्रेष्ठले ११ विकेट लिए । लुम्बिनी खुकुरीका लालबहादुर अधिकारी म्यान अफ द म्याच घोषित भए ।प्रतियोगितामा म्यान अफ द सिरिज लुम्बिनी खुकुरी क्लबका शंकर राना भए । उनी बेस्ट ब्याट्सम्यान पनि बने । बेस्ट बलर लुम्बिनी खुकुरीकै अजय लोनिया र इमरजिङ प्लेयर मेलबोर्न क्रिकेट क्लब (एमसीसी) भैरहवाका सन्तोष यादव घोषित भएका थिए ।"
