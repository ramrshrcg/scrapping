शीर्षक,विवरण
प्रधानमन्त्रीको फेरिएको अवतार,बालुवाटारमा मंगलबार सम्पादकहरूसँग संवाद गर्दै प्रधानमन्त्री केपी शर्मा ओली । तस्बिर : प्रधानमन्त्रीको सचिवालय
न्यारोबडी खरिदबारे छानबिन गर्न संसदीय समितिको निर्देशन,संघीय संसद्को अन्तर्राष्ट्रिय सम्बन्ध समितिले न्यारोबडी विमान खरिदमा कानुनी प्रक्रिया नमिलेको भन्दै सरकारलाई छानबिन गर्न मंगलबार निर्देशन दिएको छ । समितिकी सभापति पवित्रा निरौला खरेलले त्यही समयमा अन्य एयरलाइन्सले खरिद गरेका जहाजको मूल्यसूचीसमेत झिकाई अध्ययनअनुसन्धान र कारबाही गर्न निर्देशन दिएको जानकारी दिइन् । समितिले २०७५ मंसिरमा नेकपाका सांसद दीपकप्रकाश भट्टको नेतृत्वमा पाँच सदस्यीय छानबिन उपसमिति गठन गरेको थियो । सुरुमा एक महिना म्याद पाएको समितिले पाँच महिनापछि २०७६ वैशाखमा प्रतिवेदन समितिलाई बुझाएको थियो । तर खरिदबिक्रीमा संलग्न नेपाली सरकारी अधिकारी तथा एजेन्टलाई ३ लाख ४० हजार युरो घूस दिएको युरोपियन कम्पनी एयरबसको खुलासाबारे दी काठमान्डु पोस्टले मंगलबार समाचार प्रकाशन गरेपछि मात्र समितिले सरकारलाई छानबिनका लागि निर्देशन दिएको हो । न्यारोबडीपछिका दुइटा वाइडबडी विमान खरिदमा समेत अनियमितता भएको भनी संसद्को सार्वजनिक लेखा समितिले गत वर्ष अख्तियार दुरुपयोग अनुसन्धान आयोगलाई अनुसन्धान गरी कारबाही अघि बढाउन निर्देशन दिएको थियो । एयरबससँग विवरण मागिएकामा जवाफ नआएको भन्दै अख्तियारले अनुसन्धान अघि बढाउन सकेको छैन । लेखा समितिले वाइडबडी खरिदमा ४ अर्ब ३५ करोड ५६ लाख रुपैयाँ अनियमितता भएको निष्कर्ष निकालेको थियो । हालसम्म देखिएको कागजातबाट अनियमितताको अंक यकिन गरिएको भन्दै उपसमितिले एयरबस र बिचौलिया हाईफ्लाईएक्सबीचको कारोबार रकम खुले अनियमितता बढ्ने स्पष्ट पारेको थियो ।
घूस दिएको स्वीकार,"कंसाकारले यस विषयमा आफूलाई थाहा नभएको प्रतिक्रिया दिए । युरोपियन एयरबस कम्पनीबाट नेपालभित्र तेस्रो पक्षलाई भुक्तानी मेरो कार्यकालमा भएको होइन । नयाँ टिमले पछि एयरबससँग पुनः वार्तालाप गरी खरिद गरेको थियो । उनले विमानको टेन्डर आह्वान गर्नॅअघि एयरबस र बोइङ कम्पनीका प्रतिनिधिले कमिसन एजेन्ट नराख्न अनुरोध गरेको दाबी गरे । यो ३ लाख ४० हजार युरो केकति कारणले के प्रयोजनका लागि नेपाल पठाइएको हो, थाहा भएन, कंसाकारले कान्तिपुरसँग भने । घूसबारे सार्वजनिक भएपछि अख्तियार दुरुपयोग अनुसन्धान आयोगले जहाज खरिदमा भएको अनियमिततामाथि फेरि अनुसन्धान गर्न सक्छ । महान्यायाधिवक्ता कार्यालयका प्रवक्ता सञ्जीव रेग्मीले दुई मुलुकबीच पारस्परिक कानुनी सहायता आदानप्रदानसम्बन्धी सन्धि गरेरै वा नगरेर भए पनि प्रमाण आदानप्रदान गर्न सकिने बताउँछन् । फ्रान्सको कुनै अदालतले प्रमाणित वा ठहर गरेको विषयवस्तु रहेछ भने नेपालको अनुसन्धानकर्तालाई प्रमाणका रूपमा ग्रहण गर्न सहजै सम्भव हुन्छ, उनले कान्तिपुरसित भने, अरू कागजात रहेछ भने पनि दुई देशबीचको कूटनीतिक माध्यमबाट प्रमाण आदानप्रदान गर्न सकिन्छ । रेग्मीका अनुसार पारस्परिक कानुनी सहायतासम्बन्धी सन्धि भएका मुलुकमा प्रमाण आदानप्रदान गर्न कठिन छैन । नभएका मुलुकमा पनि सूचना आदानप्रदानमा प्रतिबद्धता जनाएर प्रमाण आदानप्रदान हुन सक्छ । अख्तियारले यही विधि अपनाएर पोलिमर नोट अनियमितता प्रकरणमा अस्ट्रेलियाबाट प्रमाण संकलन गरेको थियो । एयरबसले दिएको घूस सोझै नेपाल ल्याएको नभई अन्य कुनै तेस्रो मुलुकमार्फत विभिन्न माध्यमबाट प्रयोग भएको अनुमान छ । घूस संकलन गर्न प्रयोग गरिएको खाता अन्य मुलुकका नागरिकको नामबाट पनि खोलिएको हुन सक्छ । उक्त खातामा रकम जम्मा भएपछि बैंकिङ च्यानलमा नआउने गरी अनौपचारिक माध्यमबाट रकम आदानप्रदान भएको हुन सक्छ । अख्तियारले यो तथ्यलाई प्रमाणित गर्न सके हालसम्मकै ठूलोमध्येको घूस काण्ड सतहमा आउनेछ । फ्रान्सेली राष्ट्रिय वित्तीय अभियोजक कार्यालयले पेरिस डिस्ट्रिक्ट कोर्टमा प्रतिवेदन बुझाएको हो । जसमा भुक्तानी (घूस) आर्थिक कारोबार सुविधाजनक बनाउन नेपाली सरकारी अधिकारीलाई दिएको उल्लेख छ । प्रतिवेदनअनुसार एयरबसले सुरुमा तेस्रो पक्षलाई रकम भुक्तानी गर्यो भने उसले नेपाललगायत ताइवान, श्रीलंका, मलेसिया, इन्डोनेसिया, जापान, रुसलगायतका १६ मुलुकका सरकारी तथा सार्वजनिक अधिकारीहरूलाई पैसा खुवायो । विवरणअनुसार एयरबसले तीन सय मिलियन डलरको वार्षिक बजेट भएको विभागलाई प्रयोग गरेर रकम भुक्तानी गरेको थियो । त्यसबाट उसलाई एक बिलियन डलर नाफा भएको थियो । सन् २०१६ एयरबस कम्पनी आफैंले आर्थिक अनियमितताबारे रिपोर्ट गरेपछि अनुसन्धान सुरु भएको थियो । उक्त अनुसन्धानपछि एयरबसले आपराधिक कार्यको आरोपमा सजायमा छुट्कारा पाए पनि ४ बिलियन डलर जरिवाना तिर्नुपर्ने हुन्छ । फ्रेन्च नेसनल फाइनेन्सियल प्रोसिक्युटर कार्यालयले दायर गरेको यस मुद्दामा नेपालले २०७५ असारमा खरिद गरेका दुइटा वाइडबडीबारे भने केही उल्लेख छैन । ती विमान निगमले एयरबससँग सोझै खरिद नगरी एएआर कर्पोरेसनलगायत चारवटा एजेन्ट कम्पनीको कन्सोर्टियममार्फत ल्याएको थियो ।"
प्रदेशको समन्वयबिनै प्रमुख सचिव फेरबदल,"प्रदेश सरकार गठन भएको दुई वर्षको अवधिमा प्रदेश १ ले पाँचौं प्रमुख सचिव पाएको छ । प्रदेशको कर्मचारी प्रशासनमा केन्द्र सरकारको प्रत्यक्ष हस्तक्षेपको उदाहरण हो, छिटोछिटो प्रमुख सचिवको फेरबदल । कर्मचारी प्रशासनको नेतृत्वकर्ता प्रमुख सचिवको छोटो अवधिमै हुने सरुवाले बामे सर्दै गरेको प्रदेशको संरचनालाई थप धक्का पुर्याउने गरेको छ । कर्मचारीतर्फका प्रमुख व्यक्तिकै छिटोछिटो हुने सरुवाले लक्षित कामहरू प्रभावित हुने गरेको प्रदेश १ का मुख्यमन्त्री शेरधन राई बताउँछन् । त्यहाँका प्रमुख सचिव सुरेश अधिकारी १० महिनाको विराटनगर बसाइपछि अब काठमाडौं फिर्दै छन् । त्यहाँ हालसम्म खटाइएका प्रमुख सचिवहरूमध्ये अधिकारी लामो समय बस्न पाएका हुन् । यसअघि त्यहाँ तीनदेखि आठ महिनाको अवधिमा प्रमुख सचिव फेरिएका छन् । गत वैशाखमा सचिवमा बढुवा भएसँगै अधिकारीको पहिलो पोस्टिङ प्रदेश १ को मुख्यमन्त्री तथा मन्त्रिपरिषद् कार्यालयमा प्रमुख सचिवका रूपमा भएको थियो । प्रदेशको बसाइ निराश हुनुपर्ने थिएन । राम्रै समन्वयमा काम गर्दै आएको थिएँ, अधिकारीले भने, चुनौतीहरू छन् । तर, प्रमुख सचिवका रूपमा काम गर्दा आत्तिएको थिइनँ । सरकारले नयाँ जिम्मेवारीमा पठाउने निर्णय गरेको छ । अब त्यता जाँदै छु । उनको सरुवा अख्तियार दुरुपयोग अनुसन्धान आयोगको सचिवमा भएको छ । अधिकारीपछि त्यहाँ अब पाँचौं प्रमुख सचिवका रूपमा अहिले नयाँ बढुवा भएका दिनेश भट्टराई जाने भएका छन् । २०७४ कात्तिकमा मुख्य सचिवको जिम्मेवारी पाएका लोकदर्शन रेग्मीले ढुक्कसँग तेस्रो वर्षमा काम गरिरहँदा प्रदेशमा उनीजस्तै भूमिकामा रहने प्रमुख सचिवहरू भने फेरिएका फेरिएकै छन् । प्रदेश सरकारका निर्णयहरू कार्यान्वयन, अनुगमन, समग्र कर्मचारी प्रशासनको खटनपटन र कर्मचारी व्यवस्थापनदेखि कानुनहरूको निर्माणमा सक्रिय भूमिका रहने प्रमुख सचिवको छिटोछिटो सरुवाले प्रदेशका काम प्रभावित भइरहेका छन् । नेपाल सरकारले विशिष्ट श्रेणीका कर्मचारी सचिवलाई प्रदेशको प्रमुख सचिवमा पठाउने गरेको छ । २०७४ माघमा सातवटै प्रदेशमा पहिलोपटक प्रमुख सचिवहरू पठाइएका थिए । त्यसयता सबैभन्दा बढी प्रदेश १ मै प्रमुख सचिव फेरिएका छन् । त्यहाँ अधिकारीभन्दा अगाडि यादव कोइराला, सुरेश प्रधान र केदार न्यौपानेले प्रमुख सचिव भएर काम गरेका थिए । बाँकी अन्य प्रदेशमा दुई वर्षको अवधिमा तेस्रो प्रमुख सचिवले काम गरिरहेका छन् । संघ सरकारको मन्त्रिपरिषद्को निर्णयबाट सचिव सरुवा हुने गर्छ । तर, संघले प्रदेशसँग सामान्य समन्वयसमेत नगरी प्रमुख सचिवहरू चलाउँदै आएको आरोप लाग्दै आएको छ । केन्द्रले समन्वय नै नगरी नेतृत्व तहका जिम्मेवार कर्मचारी सरुवा गरिदिँदा अप्ठ्यारो भइरहेका छन् । अहिलेका प्रमुख सचिवले राम्रै गरिरहनुभएको थियो । उहाँलाई थप समय राख्न चाहेका थियौं, मुख्यमन्त्री राईले भने, तर, हठात् सरुवा गरियो । स्मुथली काम बढिरहेका बेला हुने सरुवाले नराम्रो प्रभाव पर्छ । प्रदेशसँग बिनाकुनै समन्वय केन्द्रले प्रमुख सचिव चलाउने गरेको भन्दै उनले असन्तुष्टि व्यक्त गरे । कर्मचारी समायोजनपछि पनि प्रदेश रोजेर जाने अत्यन्तै न्यून संख्यामा छन् । प्रशासनतर्फका उपसचिवहरू नाम मात्रका छन् । प्राविधिक इन्जिनियरहरू नहुँदा विकास बजेट खर्च हुन सकेको छैन । प्रदेश २ का मुख्यमन्त्री लालबाबु राउतले दरबन्दीको तुलनामा आफूहरूसँग एक तिहाइ कर्मचारी मात्रै रहेको बताए । प्रदेशका प्रमुख सचिवको छिटोछिटो फेरबदलले अन्य कर्मचारीको मनोविज्ञान पनि सरुवामुखी नै हुने गरेको छ । मन्त्रालयका अन्य सचिवहरू पनि सरुवा गराउने चक्करमै आफ्नो शक्ति लगाइरहेका हुन्छन् । हामीसँग बिनाकुनै समन्वय प्रमुख सचिवको सरुवा गरिन्छ, राउतले भने, क्याबिनेटले निर्णय गरेपछि त्यसमा कर्मचारीको के दोष ? तर, केन्द्रले चाहेका बेला प्रमुख सचिव चलाइदिँदा प्रदेशको काम डिस्टर्ब हुने गरेको छ । वाग्मती, गण्डकी, प्रदेश ५, कर्णाली र सुदूरपश्चिम प्रदेशमा पनि प्रमुख सचिव फेरबदलको अवस्था त्यस्तै छ । ती सबै प्रदेशमा छोटोछोटो अवधिमै प्रमुख सचिव फेरिएका छन् । सरकारले प्रायः सचिवमा बढुवा भएका नयाँ व्यक्तिलाई नै प्रदेशमा खटाएको छ । कतिपय अवस्थामा अवकाश हुन लागेका व्यक्ति पनि पठाइएका छन् । सरुवाको ट्रेन्ड हेर्दा प्रदेशमा पुगेकै दिनदेखि प्रमुख सचिवहरू काठमाडौं फर्कन खुट्टा उचालेर बसेको जस्तो देखिन्छ । कानुनमा सहसचिवभन्दा माथिका कर्मचारीका लागि सरुवा भएका स्थानमा निश्चित अवधि रहनुपर्ने प्रावधान छैन । त्यसको फाइदा उठाउन उनीहरू पहिलो दिनदेखि नै लाग्छन् । प्रदेश सरकारसँग प्रमुख सचिवको वृत्ति विकास वा कारबाहीका सम्बन्धमा कुनै अधिकार छैन । प्रमुख सचिवको जिम्मेवारीमा रहिसकेका एकजना सचिवले मौका पाउँदा प्रदेशबाट भाग्ने मानसिकतामै सबै रहने गरेको बताए । किन त ? उनी भन्छन्, पहिलो कुरा, काम गर्नलाई सहज वातावरण नै छैन । दोस्रो, सबैले आफ्नो भविष्य केन्द्रीय मन्त्रालयमै देख्छन् । अर्कोतिर, काठमाडौं बस्दाको सम्बन्ध विस्तार, राष्ट्रियअन्तर्राष्ट्रिय एक्सपोजर र परिवारसँगै बस्न पाउने लोभ नै सरुवा माग्नुको प्रमुख कारण रहेको उनले बताए । पूर्वमुख्य सचिव विमल कोइराला प्रमुख सचिवको छिटोछिटो सरुवाले प्रदेशमा अस्थिरता निम्तिने बताउँछन् । कर्मचारी प्रशासनको मुख्य व्यक्तिलाई त्यसै चलाइरहन हुँदैन । त्यसले प्रदेश सरकारले गर्न खोजेका वा गरिरहेका कामहरू नराम्ररी प्रभावित हुन्छ, उनले भने, प्रमुख सचिवलाई कम्तीमा दुई वर्ष एकै ठाउँमा रहने व्यवस्था गरिनुपर्छ । पदावधि तोकेर पठाए राम्रो । सबै थितिहरू बसाउने संघीयताको सुरुवाती चरणमा यसरी कर्मचारी चलाइरहनु ठीक नभएको उनी बताउँछन् ।"
विश्वविद्यालयमा नियन्त्रण बढ्यो : पूर्वउपकुलपतिहरू,"केयूमा प्राध्यापकका माग सम्बोधन गर्न समितिकाभ्रे काठमाडौं विश्वविद्यालय प्राध्यापक संघ (कुपा) र काठमाडौं विश्वविद्यालय कर्मचारी संघ (कुसा) लाई मान्यता दिनेनदिनेबारे अध्ययन गर्न संस्थापक उपकुलपति सुरेशराज शर्माको संयोजकत्वमा सात सदस्यीय समिति गठन भएको छ । कुलपतिसमेत रहेका प्रधानमन्त्री केपी शर्मा ओलीको अध्यक्षतामा मंगलबार भएको विशेष सभाले धुलिखेल नगर प्रमुख अशोककुमार व्याञ्जु श्रेष्ठ, स्कुल अफ लका डिन ऋषिकेश वाग्ले र म्यानेजमेन्टका डिन विजय केसी, विश्वविद्यालय सभा सदस्य स्वर्णिम वाग्ले, डा चन्दा कार्की र डा धीरज गिरी सदस्य रहेको समिति गठन गरेको हो । २०६२६३ को जनआन्दोलनपछि गठन भएका दुवै संस्था राजनीतिक पृष्ठभूमि का भन्दै विश्वविद्यालय प्रशासनले मान्यता दिएको छैन । दुवै संस्थाले भने संगठित हुन पाउने संवैधानिक अधिकारसमेत कुण्ठित गर्न खोजेको भन्दै विरोध गर्दै आएका छन् । भदौ ३० मा भएको सम्झौतामा कुपा र कुसा पारित गर्ने, विश्वविद्यालय सभामा प्रतिनिधित्व गराउने, भ्रष्टाचार छानबिन गर्ने र वृत्ति विकासलगायतका विषय थिए । सम्झौता कार्यान्वयन नगरेको भन्दै पुस १६ बाट सुरु आन्दोलन नटुंगिएपछि विश्वविद्यालयले माघ १३ सम्म जाडो बिदा दिएको थियो । माघ १३ मा भएको विशेष सभा बैठकको भोलिपल्टदेखि पठनपाठन सुचारु भएको थियो ।"
सीमाबारे छलफल गर्न भारतको जवाफ कुर्दै,"नेपाल सरकारले सीमा अतिक्रमणका विषयमा छलफल गर्न भनेर परराष्ट्र सचिवस्तरीय संयन्त्रको बैठकको मिति दोस्रोपटक प्रस्ताव गरे पनि भारतीय पक्षबाट अझै जवाफ आएको छैन । भारतले गत कात्तिक १७ मा जारी गरेको नयाँ राजनीतिक नक्सामा नेपालका लिपुलेक, कालापानी र लिम्पियाधुरालाई आफ्नो सीमाभित्र राखेको थियो । भारतले अन्तर्राष्ट्रिय मान्यताविपरीत एकलौटी रूपमा नक्सा तयार पारेको थियो । यही विषयलाई लिएर नेपाल सरकारले कूटनीतिक नोटमार्फत विरोध जनाएको थियो । त्यसमा भारत सरकारलाई बैठक बस्नका लागि मिति प्रस्ताव गरिएको थियो । दुई मुलुकको सहमतिमा संयन्त्रको बैठक हुनुपर्नेमा नेपाल सरकारले गरेको आग्रहमा भारत सरकार मौन रहँदै आएको हो । कूटनीतिक नोटका विषयमा भारतबाट जवाफ आइसकेको छैन, परराष्ट्र मन्त्रालयका प्रवक्ता भरतराज पौड्यालले भने । भारतले जारी गरेको नक्सामा आपत्ति जनाउँदै परराष्ट्र मन्त्रालयले कात्तिक २० मा विज्ञप्ति जारी गरेर लिपुलेक, कालापानी र लिम्पियाधुरा नेपालकै रहेको स्पष्ट पारेको थियो । तर कात्तिक २१ मा भारतीय विदेश मन्त्रालयमा प्रवक्ता रविश कुमारले नियमित साप्ताहिक पत्रकार सम्मेलनमा उक्त भूमि भारतकै भएको दाबी गरेका थिए । सीमा अतिक्रमणलाई लिएर कात्तिक २३ मा प्रधानमन्त्री केपी शर्मा ओलीले सर्वपक्षीय बैठक बोलाएका थिए । बैठकमा उपस्थित सबैले ती भूभाग नेपालकै भएको र यसलाई भारतसँग कूटनीतिक माध्यममार्फत सुल्झाउनुपर्ने सुझाव सरकारलाई दिएका थिए । प्रधानमन्त्री ओलीलाई उच्च राजनीतिक तहबाट समस्या समाधान गर्न पनि केही विज्ञ र नेताले सुझाव दिएका थिए । तर भारतीय पक्षले परराष्ट्रमन्त्रीस्तरीय बैठकले गठन गरेको परराष्ट्र सचिवस्तरीय संयन्त्रले नै सीमा समस्या समाधान गर्नुपर्ने संकेत दियो । लगत्तै नेपालले भारतलाई कूटनीतिक नोट पठाएको थियो । त्यसपछि पुस ३ मा भारतले समस्या समाधान गर्न तयार रहेको नेपाललाई जवाफ पठायो । सरकारले मंसिर ६ मा पहिलोपटक परराष्ट्र सचिवस्तरीय संयन्त्रको बैठक गर्ने प्रस्तावसहित भारतलाई पत्राचार गरेको थियो । तर भारतले आफ्नो विदेश सचिव परिवर्तन भएका कारण प्रस्तावित मितिलाई अस्वीकार गरेको थियो । परराष्ट्रमन्त्री प्रदीप ज्ञवालीले पुस १६ को राज्यका निर्देशक सिद्धान्त, नीति र दायित्वको कार्यान्वयन अनुगमन तथा मूल्यांकन समितिको बैंठकमा दिएको जानकारीअनुसार नेपालले पुनः मिति तोकेर पत्र पठाएको थियो । भारतमा विदेश सचिव विजय गोखलेले अवकाश पाएपछि नयाँ सचिव हर्षवर्धन शृंगला आइसकेका छन् । त्यस बीचमा नेपालका लागि नयाँ राजदूत विनयमोहन क्वात्रालाई चयन गरिएको छ । तर बैठकको मितिबारे भारतले जानकारी दिएको छैन । भारतबाट जवाफ आएलगत्तै काम अघि बढ्ने परराष्ट्र स्रोतले जनाएको छ ।"
वडाध्यक्ष र शिक्षकमाथि कुटपिट,"सिन्धुपाल्चोक (कास) स्थानीय सात जनाको समूहले जुगल गाउँपालिका५ का वडाध्यक्ष र स्थानीय दुई शिक्षकमाथि कुटपिट गरेको छ । जुगलकै ७ जना युवाको समूहले वडाअध्यक्ष सनत अधिकारी, बराम्चीस्थित रत्नराज्य माविका प्रधानाध्यापक छन्दप्रसाद काफ्ले र पुष्पराज तिमल्सिनालाई सोमबार कुटपिट गरेका हुन् । विद्यालयको वार्षिकोत्सव कार्यक्रम सकेर खाजा खाइरहेको बेला उक्त समूहले तीनै जनामाथि रड, टेबुल र बेन्च प्रहार गरी गम्भीर घाइते बनाएको प्रहरीले जनाएको छ । इलाका प्रहरी जलविरे बराम्चीका प्रहरी र स्थानीयले घाइते तीनै जनालाई उद्धार गरी राजधानीको अस्पताल पुर्याएका थिए । उनीहरूको उपचार मध्यपुर अस्पतालमा भइरहेको छ । गाउँलेले प्रहरीलाई खबर गरेपछि घटनास्थलमा ८ बजेतिर प्रहरी पुगेका थिए । कुटपिटबाट गम्भीर घाइते वडाध्यक्ष र दुई शिक्षकको शरीर सुन्निएको छ । अधिकारीको टाउकोमा रगत जमेको र शिक्षकहरूको शरीरभरि नीलडाम भएको स्वाथ्यकर्मीले बताए । रड र बेन्च प्रहारबाट तिमल्सिनाको आँखा र अधिकारीको टाउकोमा गम्भीर चोट लागेको देखिएको छ, जिल्ला प्रहरी नायव उपरीक्षक माधवप्रसाद काफ्लेले भने, खबर पाएलगत्तै ६ जनालाई बेलुकी नै पक्राउ गरिसकेका छौं, अरू भने फरार छन् । उनले वडाध्यक्ष र दुई शिक्षक घाइते भएकाले हालै जाहेरी नआएको र जाहेरी आइसकेपछि कानुनी प्रक्रियामा जाने बताए ।"
दम्पतीद्वारा विद्यालय निर्माण,"धादिङ (कास) धादिङमा विद्यालय निर्माण तथा जग्गा खरिदका लागि बेलायतमा बस्दै आएका एक दम्पतीले करिब ५ करोड रुपैयाँ खर्चेका छन् । फेसनमा विश्वप्रसिद्ध युमी लन्डन का सञ्चालक उत्तम नेपाल र उनकी श्रीमती क्लेयरले १६ रोपनी जग्गा खरिद गरी भूकम्पबाट क्षतिग्रस्त धादिङको डुम्रीचौर कल्लेरीस्थित सरस्वती उच्च मावि पुनर्निर्माण गरिदिएका हुन् । भूकम्प प्रतिरोधात्मक ५ वटा विद्यालय भवन (ब्लक) निर्माण भएको छ । म र श्रीमती दोस्रो ठूलो भूकम्पपछि गाउँ जाँदा मानिसको कारुणिक रोदन देखेर हामीलाई केही गर्ने सोच आयो, उत्तमले भने, सुरुमा गाउँलेले घर बनाइदिए हुन्थ्यो भन्ने आशा राखेका थिए तर सबैलाई घर बनाइदिन सम्भव थिएन । बरु हामीले जग्गा किनेर स्कुल पुनर्निर्माण गरिदियौं जसबाट सयौं विद्यार्थीको भविष्य उज्ज्वल हुनेछ ।"
कर्मचारी नियमन गर्न कानुन,"वाग्मती प्रदेश सरकारले प्रदेश र प्रदेशभित्रका स्थानीय तहका कर्मचारीहरूलाई नियमन गर्न कानुन जारी गर्ने भएको छ । प्रदेश सरकारले यसका लागि प्रदेशभित्र सुशासनको प्रत्याभूति गर्नेसम्बन्धमा व्यवस्था गर्न बनेको विधेयक प्रदेशसभामा पेस गरेको छ । प्रदेशको सार्वजनिक प्रशासनलाई जनउत्तरदायी, पारदर्शी, भ्रष्टाचारमुक्त बनाउन विधेयक ल्याइएको प्रदेशका आन्तरिक मामिला तथा कानुनमन्त्री शालिकराम जम्मकट्टेलले बताए ।विधेयकमा मन्त्री, प्रमुख सचिव, सचिव, कार्यालय प्रमुख, स्थानीय तहका कर्मचारीहरूको अलगअलग जिम्मेवारी प्रस्ताव गरिएको छ । विधेयकमा प्रदेश सरकारले कार्यसम्पादन करार गर्न सक्ने प्रस्ताव गरिएको छ । प्रदेशले गर्नुपर्ने कुनै काम निश्चित अवधिभित्र सम्पादन गरिसक्नुपर्ने वा निश्चित परिमाणाको उपलब्धि हुने गरी सम्पादन गर्नुपर्ने भएमा कार्यसम्पादन करार गर्न सकिने व्यवस्था प्रस्तावित विधेयकमा छ ।मुख्यमन्त्री तथा मन्त्रिपरिषद्को कार्यालयले तयार गरेको विधेयकमा कार्यसम्पादन सम्झौताबमोजिम काम नभए विभागीय कारबाही गर्न सकिने प्रावधान पनि प्रस्ताव गरिएको छ । यस्तै, विधेयकमा कार्यसम्पादन करार गरेका व्यक्तिकै कारण आयोजना प्रभावित भएमा व्यक्तिगत रूपमा क्षतिपूर्ति भराउन सक्ने प्रावधान पनि समेटिएको छ । विधेयकले प्रत्येक मन्त्रालयमा शासकीय सुधार इकाईको स्थापना गर्ने प्रस्ताव गरेको छ । इकाईको काम, कर्तव्य र अधिकार तोकिएबमोजिम हुने उल्लेख छ । यस्तै, सबै कार्यालयले सार्वजनिक सुनुवाइ गराउनुपर्ने, गुनासो व्यवस्थापन, प्रवक्ता तोक्नुपर्ने, अरूको अधिकारमा हस्तक्षेप गर्न नहुनेजस्ता विषय पनि विधेयकमा प्रस्ताव गरिएका छन् । प्रदेश सरकारले यही विधेयकमा सल्लाहकार नियुक्त गर्न सक्ने प्रस्ताव गरिएको छ । प्रदेश निजामती सेवाको पदबाट कार्यसम्पादन हुन नसक्ने अवस्थामा सम्बन्धित विषयमा विशेषज्ञता हासिल गरेको विशेषज्ञ सेवा प्राप्त गर्नुपर्दा प्रदेश सरकारले कुनै व्यक्तिलाई विषयगत सल्लाहकारको रूपमा नियुक्त गर्न सक्ने प्रस्ताव गरिएको छ । प्रमुख सचिवको संयोजकत्वमा केन्द्रीय अनुगमन तथा मूल्यांकन समिति रहने प्रस्ताव विधेयकमा गरिएको छ । स्थानीय स्तरमा अनुगमन तथा मूल्यांकन समिति, प्रत्येक मन्त्रालयमा मूल्यांकन तथा अनुगमन संयन्त्र रहने र केन्द्रीय अनुगमन तथा मूल्यांकन समितिको सचिवालय मुख्यमन्त्री तथा मन्त्रिपरिषद्को कार्यालयमा रहने विधेयकमा उल्लेख छ । कार्यसम्पादन गर्ने प्रमुख सचिव, सचिव वा कार्यालय प्रमुखले कानुनबमोजिमबाहेक प्रदेश सरकारमार्फत अतिरिक्त सुविधा पाउने व्यवस्था विधेयकमा उल्लेख छ ।सुशासन विधेयक कर्मचारीका लागि जरुरी रहेको वाग्मती प्रदेशको प्रमुख प्रतिपक्षी कांग्रेसका सचेतक छिरिङ दोर्जे लामाले बताए । सांसदहरूले यो विधेयक ल्याउन ढिलाइ गरेको बताएका छन् । सरकार गठन भएको दुई वर्षपछि बल्ल सुशासनका लागि कानुनको आवश्यकता प्रदेश सरकारलाई महसुस भएको सांसदहरूको गुनासो छ ।जवाफमा आन्तरिक मामिला तथा कानुनमन्त्री शालिकराम जम्मकट्टेलले विधेयक पास भएपछि प्रदेशका सबै संरचनामा सुधार हुने दाबी गरे । सरकारले जनताका लागि जस्तो सोचेको थियो, सोअनुसार काम हुन सकेको छैन, उनले भने, बजेट खर्च पनि पर्याप्त भएको छैन । अब यो कानुन पास भएपछि हामी सहज रूपमा काम गर्न सक्छौं । विधेयकले सरकारलाई बाँध्नेछ । मन्त्री, कर्मचारीहरू आफैं बाँधिएर काम गर्ने हो । सरकारले यो विधेयकलाई उच्च प्राथमिकतामा राखेको पनि उनले बताए ।"
लिखुमा औषधि अभाव,"सरकारले निःशुल्क वितरण गर्ने औषधि लिखु तामाकोसी गाउँपालिकाका सर्वसाधारणले पाउन सकेका छैनन् । स्वास्थ्य केन्द्रमा औषधि अभावका कारण सर्वसाधारणले नपाएका हुन् । गाउँपालिकाले औषधि खरिद नगर्दा औषधि केन्द्रको गोदाम अहिले रित्तै छन् । सर्वसाधारणलाई गाउँपालिका बाहिरका स्वास्थ्य केन्द्रमा उपचार र औषधिका लागि जानुपर्ने बाध्यता छ । मैले राज्यबाट निःशुल्क पाउनुपर्ने औषधि नपाउँदा जिल्ला सदरमुकाम मन्थली पुगेर उपचार गराएँ, बिजुलीकोटका कृष्णबहादुर तामाङले भने । गाउँपालिकाले यस वर्षका लागि औषधि खरिदलगायत कुनै पनि स्वास्थ्यका कार्यक्रमका लागि बजेट विनियोजन गरेको छैन । नयाँ संरचनामा प्राथमिक स्वास्थ्य केन्द्रसम्मको व्यवस्थापन स्थानीय सरकारले गर्नुपर्ने दायित्व छ । दायित्व निर्वाह गर्ने गाउँपालिकाका जनप्रतिनिधिबीच द्वन्द्व चर्केका कारण समस्या भएको हो । उनीहरूको आपसी द्वन्द्वले हाम्रो स्वास्थ्यमा खेलबाड भयो, तामाङले भने, पालिकाबासीको सुविधाका लागि सरकार हुनुपर्ने तर उनीहरू आफ्नो सुविधाका लागि लडिरहेका छन् । गाउँपालिकाभित्र ७ वटा वडामा ९ वटा स्वास्थ्य इकाई छन् । त्यसमध्ये खिम्ती, नागदह र बिजुलीकोटमा सुरक्षित सुत्केरी सेवासमेत सञ्चालनमा छ । औषधिको अभावले बर्थिङ सेन्टरसमेत बन्द हुने अवस्थामा छ । अब हामी बर्थिङ सेवा बन्द गर्ने अवस्थामा पुगेका छौं, गाउँपालिकाको स्वास्थ्य शाखा प्रमुख शशिकला सुनुवारले भनिन्, अहिलेसम्म जेनतेन चलाएका थियौं अब सक्दैनौं । सुनुवारका अनुसार बर्थिङ सेन्टरमा अत्यावश्यक औषधि सकिएका छन् । आमा र बच्चालाई औषधि चलाउन सकिएन भने सेवा दिन नसकिने उनले बताइन् । गाउँपालिकाले चालु आर्थिक बर्षका लागि बजेट पारित गर्न सकेको छैन । गाउँपालिका अध्यक्ष र उपाध्यक्ष पक्षधरको विवादका कारण गाउँसभाबाट बजेट पारित हुन नसकेको हो । गाउँसभाबाट बजेट बाँडफाँड गर्ने काम नहुँदा गाउँपालिकाले स्वास्थ्यलगायत कुनै पनि काम गर्न पाएको छैन । प्रदेश सरकारअन्तर्गतको स्वास्थ्य कार्यालय रामेछापकी प्रमुख विद्या खनाल जिल्लामा औषधिको यथेष्ट भण्डार नभएकाले थप औषधि उपलब्ध गराउन नसकिने बताउँछिन् । उनले भनिन्, समस्यासहित प्रदेश र संघीय सरकारमा लेखेर पठाउन स्वास्थ्य कार्यालयले पहल गर्छ ।तलबबाट वञ्चितस्वास्थ्यकर्मीलगायत गाउँपालिकाका कर्मचारीले दसैं यताको तलब पाएका छैनन् । तलब खान पनि कार्यक्रम तथा बजेट पारित हुनुपर्ने हुन्छ । त्यस्तै, केही कर्मचारीले साउनयताको तलब पाएका छैनन् । ७ महिनासम्म बिनातलबमा कर्मचारी काम गरिरहेका छन् । बिरामीलाई उपचारका लागि औषधि र आफ्नो घर चलाउन तलब नपाएपछि शाखा प्रमुख शशिकला सुनुवारसमेत काम गर्न नसक्ने मनस्थितिमा पुगेकी छन् । काम गर्न गाह्रो भइसक्यो, सुनुवारले भनिन्, यस्तो अवस्थामा छोडेर हिँड्नु नै बेस । विवादले समस्या कार्यपालिकाका सदस्य तथा वडा नम्बर ४ का अध्यक्ष लीलाबहादुर बस्नेतले नागरिकतालगायतको सिफारिसबाहेक अन्य सबै काम ठप्प रहेको बताए । गाउँपलिका अध्यक्ष गोविन्दबहादुर खड्का र उपाध्यक्ष दीपशिखा दाहाल पक्षबीच गाउँपालिकाको बजेट विनियोजन गर्ने विषयमा गत असारमा विवाद भएको थियो । त्यसयता गाउँपालिकाको बैठकसमेत बसेको छैन । चालु आर्थिक वर्षको आधाभन्दा बढी समय व्यतीत हुँदासम्म पालिकाका सबै काम ठप्प छन् । उक्त गाउँपालिकाका अध्यक्ष खड्कालाई नेकपाले पार्टी सदस्यबाट निलम्बलन गरिएको छ । उनले भने गाउँपालिकालाई यो अवस्थासम्म पुर्याउनुमा नेकपाका नेताहरूले जिम्मेवारी लिनुपर्ने अडान लिँदै आएका छन् । चन्दा माग्दै ज्यान मार्ने धम्की दिनेउपर कानुनी कारबाहीको माग गर्दै उनी अदालत पुगेका छन् । उक्त मुद्दामा उपाध्यक्ष दाहाल र वडा अध्यक्ष सुवास बोहोरासमेतलाई प्रतिवादी बनाइएको छ । दाहाल र बोहोराले भने चन्दा माग्ने र ज्यान मार्ने धम्की दिने कार्यमा आफ्नो सलंग्नता नरहेको दाबी गर्दै आएका छन् । स्वास्थ्यलगायत क्षेत्रमा परेको असरलाई अन्त्य गर्नका लागि गाउँपालिकाले अझै प्रयास थालेको छैन ।"
मृतकको मोबाइल अन भएपछि खुल्यो रहस्य,"यौनसम्पर्कपछि पैसाको विषयमा विवाद हुँदा हेटौंडा११ की अजिता भुजेलको हत्या भएको खुलेको छ । मकवानपुर प्रहरीका अनुसार माघ ४ गते राति १ बजे हत्या भएको हो । प्रहरीले हत्या भएको १८ औं दिन मंगलबार घटनामा संलग्न पाँच जनालाई सार्वजनिक गरेको छ । हत्या अभियोगमा प्रहरीले हेटौंडा९ का १८ वर्षीय सिमोन परियार, हेटौंडा४ का २५ वर्षीय सुशील थापा मगर, हेटौंडा११ की २० वर्षीया एलिसा पाख्रिन, हेटौंडा४ का २४ वर्षीय आशिष वल र हेटौंडा४ कै २१ वर्षीय बुद्ध लामालाई सार्वजनिक गरेको हो । ती मध्ये बुद्ध, आशिष र एलिसाले अजिताको मोबाइल एक अर्कालाई दिएका थिए । ना६ख ६५२७ नम्बरको ट्रकका सहचालक सिमोन र सुशिलले अजितासँग हेटौंडा११ थानाभर्याङमा ७ हजार रुपैयाँमा यौनसम्पर्कका लागि कुरा मिलाएका थिए । पैसामा विवाद भएपछि उनीहरूसहित ४ जना मिलेर अजिताको हत्या गरेका थिए, प्रहरीले भन्यो, शव ट्रकमै राखेर क्याम्पाडाँडामा फालेका थिए । घटनामा संलग्न सिमोन र सुशिल पक्राउ परे पनि अन्य दुई फरार छन् । यौनसम्पर्कमा संलग्न चारै जनाले एउटै ट्रकको प्रयोग गरिएको अनुसन्धानको क्रममा खुलेको छ, मकवानपुर प्रहरी उपरीक्षक सुशीलसिंह राठौरले भने, अर्को दुई जना अर्कै ट्रकको रहेको र तिनीहरूको पहिचान अझै खुलेको छैन । राठौरका अनुसार घटना भएको स्थान धेरै सवारी चालक तथा सहचालक रहने क्षेत्र हो । सिमोन परियारले ल्याएको ट्रकको क्याबिनमा चारै जनाले यौनसम्पर्क गरेको र पैसामा कुरा नमिलेपछि सबै मिलेर ट्रकभित्रै तेस्रोलिंगी अजिताको हत्या गरेको प्रहरीले जनाएको छ । उनीहरूले ट्रकभित्रै बिजुलीको तारले घाँटी अठ्याएर हत्या गरेको अनुसन्धानबाट खुल्न आएको छ । माघ ४ गते बिहान अजिताको शव हेटौंडा५, क्याम्पाडाँडास्थित कान्ति लोकपथमा फेला परेको थियो । उनको हराएको मोबाइल बुद्ध लामाले साथी आशिषलाई दिएका थिए । आशिषले आफ्नी पत्नी एलिसालाई दिएका थिए । सोही मोबाइल अन भएपछि प्रहरीले सबैलाई पक्राउ गरेको हो । अजिताको हराएको मोबाइलमा एलिसाले आफ्नो सिम हालेर प्रयोगमा ल्याएपछि हामी घटनामा संलग्नलाई पक्राउ गर्न सफल भएका हौं, प्रहरी उपरीक्षक राठौरले भने । प्रहरीका अनुसार एलिसाले माघ २० मा मोबाइल प्रयोगमा ल्याएकी थिइन् । मोबाइल प्रयोगमा आएपछि मकवानपुर प्रहरी र महानगरीय प्रहरी महाशाखा टेकुबाट आएको टोलीले अनुसन्धानलाई तीव्र पारेको थियो । त्यस क्रममा २ सय ५० जनासँग सोधपुछ गरिएको थियो ।"
पर्खाल भत्काएर फलामे बार,"पुल्चोकस्थित इन्जिनियरिङ क्याम्पस परिसरमा पुरातात्त्विक महत्त्वको राणकालीन दरबार श्रीमहल र पानीको फोहोरासहितको बगैँचा छ । कामविशेषले क्याम्पस प्रवेश गर्नेले मात्र अवलोकन गर्न पाउँथे । पर्खाल भएकै कारण सर्वसाधारणले सहजै भित्र छिर्न मात्रै होइन, अवलोकनसमेत गर्न पाउँदैनथे । ललितपुर महानगरपालिकाले इँटाको पर्खाल भत्काएर फलामेबार लगाएपछि पैदलयात्रुले भित्रको दृश्यावलोकन सहजै गर्न सक्छन् । फलामको बार लगाउन पिलर राख्ने काम धमाधम भइरहेको छ । महानगरले खुला क्षेत्र विस्तार गर्न पहिलो चरणमा कुपण्डोललगनखेल सडकअन्तर्गत पर्ने पुल्चोक इन्जिनियर क्याम्पस, जावलाखेल खेलमैदान र लगनखेलस्थित बुद्धि विकास खेलमैदान खुला गरेको हो । इन्जिनियरिङ क्याम्पसले गत वर्ष पर्खाल हटाएर दृश्यावलोकन गर्न सकिने खालको बार लगाउन महानगरलाई अनुरोध गरेको थियो । ललितपुर महानगरका मेयर चिरीबाबु महर्जनले अमेरिकाको ह्वाइटहाउसजस्तै ललितपुरका अग्ला पर्खाल भत्काएर खुला गर्न लागिएको बताए । उकुसमुकुसमा बसेका नगरबासीलाई हरियालीको आनन्द महसुस गराउन खोजिएको हो, उनले भने, खेलमैदान खुला राख्दा अभ्यासरत खेलाडी देखेर पनि नगरबासीमा प्रेरणा मिल्ने अपेक्षा लिएका छौं । तीनै ठाउँमा बार लगाउने काम सकिएपछि हरियाली प्रवर्द्धन गर्ने योजना रहेको ललितपुर महानगर पूर्वाधार विकास महाशाखाका प्रमुख रूद्रप्रसाद गौतमले बताए । बार लगाएपछि पर्खाल हुँदाको आपराधिक गतिविधिसमेत हुँदैन, उनले भने । पर्खाल भत्काइएको ठाउँमा बार लगाउने काम धमाधम भइरहेको छ । पर्खाल भत्काएर लगाइएको बार अन्यत्र पुनः प्रयोग गर्न सकिने खालका छन् । जावलाखेलमा बार निर्माण भइसकेको र जडान गर्न मात्र बाँकी रहेको ललितपुर महानगरका इन्जिनियर रूद्रप्रसाद अधिकारीले बताए । दक्षिण र उत्तरमा बार लगाउन अहिले बजेटको व्यवस्था छैन । तर, क्रमशः गर्ने योजनामा समावेश गरिनेछ, उनले भने । बारमा हरियो रङ लगाउने महानगरले जनाएको छ । इन्जिनियरिङ क्याम्पसमा बार लगाउन जेएसएस इन्जिनियरिङ सर्भिसले ०७७ वैशाखमा सम्पन्न गर्ने गरी ६४ लाख ९९ हजार रुपैयाँमा ठेक्का पाएको छ । लगनखेलको फुटबल मैदानको ठेक्का ब्लु स्टार कन्स्ट्रकसनले ०७७ जेठमा सम्पन्न गर्ने गरी ६७ लाख २४ हजारमा, त्रिवेणी लाफा कन्स्ट्रक्सनले जावलाखेलको बार ०७७ जेठमा सम्पन्न गर्ने गरी १ करोड १२ लाख रुपैयाँको ठेक्का पाएको छ ।"
पहुँचमार्गमा पर्ने जग्गाको मुआब्जा दिइने,"काठमाडौं (कास) सरकारले मेलम्ची खानेपानीअन्तर्गतको याङग्री र लार्के क्षेत्रका स्थानीयलाई पहुँचमार्गमा पर्ने जग्गाको मुआब्जा दिने तयारी गरेको छ । स्थानीयबासी र खानेपानी तथा सरसफाइ मन्त्रालयबीच छलफलपछि रोपनीको ५० हजारदेखि करिब ३ लाख रुपैयाँसम्म मुआब्जा दिने सहमति भएको छ ।जग्गा मुआब्जा निर्धारण समितिले तोकेको मूल्यमा चित्त नबुझेपछि गृह मन्त्रालयसम्म फाइल पुगेको थियो, अब कुरा मिलेर मुआब्जा दिन सुरु गर्छौं, सम्भवतः केही दिनमै दिन्छौं, खानेपानी तथा सरसफाइ मन्त्रालयका एक उच्च अधिकारीले भने, अब विवाद छैन, पहुंँचमार्ग तीव्र रूपमा निर्माण हुन्छ । मेलम्ची खानेपानी आयोजनाको दोस्रो चरणको कामअन्तर्गत याङग्री र लार्केसम्म पुग्न करिब ११ किमि सडक निर्माणका लागि पहुंँचमार्ग निर्माण गर्नुपर्नेछ । त्यसअन्तर्गत करिब ३ सय ५६ रोपनी जमिनको सट्टा मुआब्जा दिनुपर्ने हुन्छ । यसरी लामो समयदेखि मुआब्जा विषयमा सहमति नजुटेपछि याङग्री र लार्के क्षेत्रका स्थानीयले पहुंँचमार्गको काम अघि बढ्न नदिँदा ढिलाइ भएको हो । मुआब्जा निर्धारण समिति सिन्धुपाल्चोकले रोपनीको बढीमा करिब ३ लाख ५० हजार निर्धारण गरेको थियो भने स्थानीयले कम्तीमा प्रतिरोपनी ३ लाख ५० र बढीमा ८ लाख रुपैयाँ माग गरेको थियो । मुआब्जाबारे सहमति भइसकेको भन्दै केही दिनमै वितरण गरिने खानेपानी तथा सरसफाइ मन्त्रालयका प्रवक्ता रितेशकुमार शाक्यले बताए । स्थानीयले विवाद निकालेपछि मुआब्जा निर्धारण समितिले तोकेको मूल्यबारे गृह मन्त्रालयबाट अध्ययन भएको थियो । समितिले अध्ययन गरेका सम्पूर्ण कागजात जिल्ला प्रशासन कार्यालय सिन्धुपाल्चोकबाट मगाएर छलफल गरी गृहले अन्तिम टुंगो लगाएको हो । करिब ११ किमिमा पर्ने जग्गाको मुआब्जा दिनुपर्ने त्यस क्षेत्रका बासिन्दाको भनाइ छ । ह्योल्मो सिन्धु मेलम्ची उपत्यका सामाजिक उत्थान कार्यक्रम सञ्चालन समितिका अध्यक्ष उपेन्द्र तामाङले मुआब्जाको विषय करिबकरिब टुंगो लागेको बताए ।"
जनचेतना र्याली,काठमाडौं (कास) केजीएच फाउन्डेसन र रोटरी क्लब अफ वाग्मती काठमाडौंको आयोजनामा क्यान्सरबारे चेतना फैलाउन र पर्यटन प्रवर्द्धन गर्न काठमाडौंदेखि पोखरासम्म द अमेजिङ मोटर र्याली आयोजना हुने भएको छ । रोटेरियन दिवाकर राजकर्णिकारले यात्रामा ४५ वटा कारमा करिब सयजना सहभागी हुने जनाएका छन् ।
रक्तदान,"काठमाडौं (कास) आदर्श जनप्रेमी इंग्लिस सेकेन्डरी स्कुलको ३१ औं वार्षिकोत्सवको अवसरमा ५४ जनाले रक्तदान गरेका छन् । विद्यालयका अभिभावक, कर्मचारी, विद्यार्थीले रक्तदान गरेका थिए ।"
गान्धी आदर्श ६६ वर्षमा,काठमाडौं (कास) कागेश्वरी मनोहरा नगरपालिकास्थित गान्धी आदर्श माविले विविध कार्यक्रमको आयोजना गरी ६६ औं वार्षिकोत्सव मनाएको छ ।
राष्ट्रपतिको संवैधानिक सीमा,"राष्ट्रपति शैक्षिक सुधार कार्यक्रममार्फत राष्ट्रपति कार्यालयलाई कार्यपालिकीय भूमिकामा संलग्न गराउन खोजिनु हरदृष्टिकोणबाट आपत्तिजनक छ । मन्त्रिपरिषद्ले दुई साताअघि पारित गरेको राष्ट्रपति शैक्षिक सुधार कार्यक्रम कार्यान्वयन कार्यविधिले राष्ट्रपतिलाई संवैधानिक सीमाभन्दा बाहिर गएर सक्रिय हुने भूमि प्रदान गरेको छ । यो कार्यविधि नसच्याई हुबहु लागू गरिएमा स्वयं राष्ट्रपतीय संस्थामात्रै विवादमा तानिने छैन, संविधानसमेतको उल्लंघन हुनेछ । संविधानबमोजिम आलंकारिक भूमिकामा सीमित रहनुपर्ने राष्ट्रपतिलाई विद्यालय छनोटदेखि योजना वितरणसम्मका गतिविधिमा संलग्न गराउन खोज्नु सरासर असंवैधानिक छ । शिक्षा मन्त्रालयले पठाएको मस्यौदामा हेरफेर नै गरेर त्यसमा जुनसुकै उद्देश्यले राष्ट्रपतिको भूमिका बढाउन खोजिएको भए पनि अन्ततः त्यसले शीतल निवासकै साख धमिल्याउने छ । सरकारले यस आर्थिक वर्षदेखि लागू गरेको राष्ट्रपति शैक्षिक सुधार कार्यक्रमको पाँच अर्ब रुपैयाँ बजेटमध्ये पौने दुई अर्ब सामुदायिक विद्यालयका छात्रालाई स्यानिटरी प्याड खरिद गर्न स्थानीय तहलाई पठाइएको छ । बाँकी सवा ३ अर्ब रुपैयाँ खर्च गर्न कार्यविधि बनाइएको हो । विडम्बना के छ भने यस्तो योजना छनोट गर्ने जिम्मा गैरसंवैधानिक रूपमा संघीय सरकारलाई मात्र होइन, राष्ट्रपति कार्यालयलाई समेत दिइएको छ । कार्यविधिअनुसार संघीय शिक्षामन्त्री अध्यक्ष हुने निर्देशक समितिले निर्धारण गरेको प्राथमिकता क्षेत्रभित्र रहने गरी शिक्षा तथा मानव स्रोत विकास केन्द्रले कार्यक्रम कार्यान्वयनका लागि सार्वजनिक शैक्षिक संस्था छनोट गर्नेछ । यसक्रममा राष्ट्रपति कार्यालयबाट सिफारिस भई आएका कार्यक्रमहरूलाई प्राथमिकता क्रममा राखी कार्यान्वयनमा ल्याइने कार्यविधिमा उल्लेख छ । यसरी योजनाका लागि राष्ट्रपति कार्यालयमा समेत निवेदन दिन सक्ने व्यवस्था गरिनु राष्ट्रपतिलाई राजकाजमा प्रत्यक्ष संलग्न गराउनु हो । हाम्रो संविधानले राष्ट्रपति कार्यालयको यस्तो सक्रियता र संलग्नताको कल्पना गरेकै छैन ।यतिमात्र होइन, विद्यालयको स्वर्ण, हीरक र शताब्दी महोत्सवमा प्रमुख अतिथिको भूमिकामा राष्ट्रपति जाँदा अनुदान दिन सक्ने गरी कार्यविधि बनाइएको छ । शिक्षा मन्त्रालयबाट पठाएको मस्यौदामा नभएको यस्तो प्रावधान मन्त्रिपरिषद् आफैंले थपेको हो । राष्ट्रपति पुगेको विद्यालय व्यवस्थापन समितिले गरेको गुनासो सुनुवाइका नाममा सरकारले जुन उद्देश्यले यस्तो व्यवस्था राखेको भए पनि यो सरासर अनुचित छ । सायद योजना बाँड्दै हिँड्ने रहर राष्ट्रपतिलाई पनि नहोला, उनलाई खुसी तुल्याउन यस्तो प्रावधान राखिएको हुन सक्छ । तर, तत्कालीन राजाहरूले देश दौडाहाका क्रममा योजना बाँडेभन्दा कत्ति पनि फरक नदेखिने यो अवधारणा स्वयं राष्ट्रपति संस्थाकै लागि प्रत्युत्पादक हुनेछ । राष्ट्रपतिका नाममा शैक्षिक, सामाजिक, पर्यावरणीयजस्ता कार्यक्रमहरू हुनु अन्यथा होइन, तर तिनमा राष्ट्रपति वा उक्त कार्यालयकै संलग्नता खोजिनुचाहिँ हाम्रो संविधानले परिकल्पना गरेको संवैधानिक राष्ट्रपतिको अवधारणाको खिलाफमा जानु हो । संविधानको पालकका रूपमा राष्ट्रपतिको भूमिकालाई जति बढी आलंकारिक रूपमा मात्रै सीमित गरिन्छ, यो संस्थाको गरिमा पनि त्यति नै वृद्धि हुन्छ । संवैधानिक राष्ट्रपतिको असली अभ्यासले मात्र शिशु गणतन्त्रलाई हुर्काएर परिपक्व बनाउन मद्दत पुर्याउँछ । राष्ट्रपति कार्यालय र मन्त्रिपरिषद्ले आजको मितिमा राष्ट्रपतिलाई विवादमा नल्याउन जति भूमिका खेल्छन्, त्यति नै यस संस्थाप्रति जनमानसमा सम्मान अभिवृद्धि हुनेछ । प्रत्यक्ष वा परोक्ष जुनसुकै तवरले होस्, राष्ट्रपतिलाई कुनै पनि कार्यपालिकीय भूमिकामा संलग्न गराउनु भनेको राज्य प्रमुखका रूपमा रहेको उक्त संस्थाको छविमा क्षति पुर्याई गणतन्त्रको संस्थागत विकासमाथि प्रहार गर्नु हो । यसै पनि सरकारका कामकारबाहीदेखि सत्तारूढ दलका छिनाझपटीहरूमा समेत चासो राख्ने र हस्तक्षेपमा उत्रिने गरेको भन्दै राष्ट्रपतिको आलोचना हुने गरेको छ । त्यसमाथि सरकारले नै राष्ट्रपतिलाई प्रत्यक्ष भूमिका दिन खोज्नु अस्वाभाविक छ ।त्यसो त, कार्यविधिले यो कार्यक्रमलाई जुन हिसाबले केन्द्रीकृत रूपमा सञ्चालन गर्न खोजेको छ, त्यो नै गैरसंवैधानिक र संघीयताको विरुद्धमा छ । संविधानले विद्यालय तहको सम्पूर्ण अधिकार स्थानीय तहलाई दिइसकेको छ । तर, विद्यालय सुधार गर्न छानिने योजनाको अन्तिम निर्णय संघीय सरकारले गर्ने र योजना कार्यान्वयन गर्ने जिम्मेवारीमात्रै स्थानीय तहलाई दिने व्यवस्था कार्यविधिमा छ । स्थानीय तहमा संघले आफ्नो तजबिजी अधिकार राखिरहन चाहनु उही पुरानो केन्द्रवादी सोच हो । ससाना योजना पनि यसरी केन्द्रबाटै छान्ने हो भने संघीयताको कुनै अर्थ रहँदैन । संघले छान्ने योजना सम्बन्धित विद्यालयको स्थानीय आवश्यकतामा आधारित हुन्छ भन्ने हुँदैन, उही माथिबाट लाद्ने पुरातन विकास शैलीको प्रतिरूप हो यो । यसमा संघको भूमिका केवल बजेट निकासामा सीमित गरिनुपर्छ । कार्यविधिमा कार्यक्रमको अनुगमनसमेत संघीय सरकारले गर्ने भनिएको छ । हाम्रो शासन सञ्चालकहरूमा स्रोतमाथिको कब्जा आफूमा मात्रै रहोस् र त्यसको वितरण आफूप्रति कृतज्ञ रहेका र रहनेहरूलाई मात्रै गर्न पाइयोस् भन्ने सोच विद्यमान देखिन्छ । र, त्यस्तो सोचको कार्यान्वयनमा राष्ट्रपतिलाई पनि संलग्न गराइन खोजिएको छ । तसर्थ, सरकारले तत्काल यस्तो व्यवस्था सच्याउनुपर्छ, राष्ट्रपति कार्यालय र त्यहाँका सल्लाहकारहरूले पनि यसका लागि पहल गर्नुपर्छ ।"
अभेद्य पितृसत्ता,"संसदमा अग्नि सापकोटा सभामुखका रूपमा विराजमान भइसकेका छन् । शिवमाया तुम्बाहाङ्फेले उपसभामुख पदबाट राजीनामा दिइसकेकी छन् र पार्टीको काममा लाग्ने बताएकी छन् । तर, उपसभामुखबाट राजीनामापछि आएको उनको प्रेस वक्तव्यले मिडिया र सामाजिक सञ्जालमा निकै खैलाबैला मच्चायो । उनले भनेकी थिइन्, पितृसत्ता राजसत्ताभन्दा पनि अझ जब्बर हुँदो रहेछ । संघर्ष गरेर हामीले राजसत्ता फाल्यौं, तर पितृसत्ता फाल्न निकै संघर्ष गर्नुपर्ने हुन्छ । पितृसत्ता राजसत्ताभन्दा पनि जब्बर कसरी हो भन्ने बुझ्न निवर्तमान उपसभामुखको उक्त वक्तव्यको चिरफार जरुरी हुन्छ ।राजसत्ता मूर्त थियो । राजदण्ड लिएर बसेको थियो । बेग्लै सानसौकत थियो । सामदाम थियो । शाही कहलिएका विशिष्ट भाइभारदार चमकदमकका साथ सडकपेटी बन्द गरेर हिंँड्न सक्थे र हिँंड्थे । हातहतियारले युक्त शाही फौज थियो, जसले राजतन्त्रको आज्ञा शिरोपर गर्थ्यो । राजतन्त्रको विशालतम राजदरबार थियो । राजसी, महान्, पृथ्वीपति, भूपति, प्रचण्ड प्रतापी, वीरविक्रम, देवका देव, इन्द्रजित, रिपुमर्दन जस्ता कर्णनाद गर्ने अनेक शब्दालंकारले सुसज्जित थियो, राजतन्त्रको गरिमा र महिमा । तसर्थ यसले जनमानसमा भव्य छवि बनाएको थियो, जसबाट जो पनि हच्किने गर्थे ।विष्णु अवतारको आफ्नो दिव्यताले वैचारिक रूपमा काम नगरेपछि राजतन्त्र सेना लगाएर रौद्ररूप देखाउँथ्यो । बीपी कोइरालादेखि शेरबहादुर देउवासम्म एकपछि अर्को प्रधानमन्त्रीलाई नियुक्त र अपदस्थ गर्थ्यो; जेलनेलमा राख्थ्यो; जनताको स्वतन्त्रता खोस्थ्यो र चाहेका बेला एकलौटी शासन गर्थ्यो । जनताका नेता निर्वासित भए; जेल गए; भूमिगत भए । कार्यकर्ता संगठित भए; विद्यार्थी, शिक्षक, जनता सडकमा उत्रे; केहीले हतियार उठाए । विद्रोह गरे । राजतन्त्र फाले । विश्वमा अन्यत्र पनि यसै गरी केही घटबढका साथ मुलुकहरूले राजतन्त्र फालेका हुन् । र, जहाँ पनि राजतन्त्र विराजमान छ, त्यहाँ या त यो बन्दुकको बलले टिकेको हो या जनताले रुचाएर राखेका हुन् । बन्दुकमा बारुद सिद्धिएपछि र सेलाएपछि वा जनताले रुचाउन छाडेपछि त्यहाँ पनि पाखा लाग्छ ।तर तुम्बाहाङ्फेको वक्तव्य जारी भइरहेकै बेला वासिङ्टनसहित २०० भन्दा बढी अमेरिकी सहरमा ट्रम्प राष्ट्रपति भएयता वर्षेनिझैं विमेन्स मार्च (नारी सत्याग्रह) भइरहेको थियो, महिला हकअधिकारका लागि । तर प्रश्न उठ्छ डोनाल्ड ट्रम्प अमेरिकी राष्ट्रपति निर्वाचित हुनेबित्तिकै अचानक विकसित विश्वका अगुवा कहलिने मुलुकहरूमा विमेन्स मार्च को आवश्यकता किन पर्यो ? आखिर अमेरिकासहित पश्चिमी मुलुकका श्वेत नारीहरूले आफूलाई संसारमै स्वतन्त्र, शिक्षित, अग्रणी र अधिकारसम्पन्न स्थापित र साबित गरेका हैनन् र ?झन्डै एक शताब्दीको वैचारिक र सडक संघर्षपछि युरोपसहित पश्चिमी मुलुकहरूमा सन् १९२० तिर नारीले मताधिकार पाएर नागरिकको अधिकार पाए । नागरिक हुने औपचारिक अधिकार त पाए, तर समानताको संघर्ष त्यसपछि पनि चलिरह्यो, जुन अहिलेसम्म जारी छ । अठारौं शताब्दीको अन्त्यमा मेरी उल्सटनक्राफ्टको अ भिन्डिकेसन अफ द राइट्स अफ वुमन (१७९२) र जोन स्टुवार्ट मिलको द सब्जेक्सन अफ विमेन (१८६९) हुँदै सिमोन द बोभ्वाको शास्त्रीय पुस्तक द सेकेन्ड सेक्स (१९४९) र १९६० को दशकले जन्माएका सेकेन्ड वेभ नारीवादीहरू (बेट्टी फ्राइदान, ग्लोरिया स्टाइनम, जर्मन ग्रियर) देखि तेस्रो पुस्ता (१९९०२०१०) अनि चौथो पुस्ता (२०१० यता) का नारीवादीहरूसम्म आइपुग्दा पनि विमेन्स मार्च गर्ने आवश्कता किन आइपर्यो ?किनभने मीटु आन्दोलनले पितृसत्ता राजदरबारभित्र राजसिंहासनमा मात्रै नभई घर, कार्यालय सबै ठाउँ विराजमान रहेको देखायो । बिल कोज्बी, हार्भी वाइनस्टइन र चार्ली रोजहरू सडक, गल्ली र टीभी स्टुडियोदेखि सरकारी र राजनीतिक ओहदाहरूमा सम्म दृश्यअदृश्य रूपमा विराजमान छन् । चुनाव अभियानताका उम्मेदवार ट्रम्पले विगतमा दिएका वक्तव्य र कैयौं महिलाले ट्रम्पले गरेका यौन दुराचारका प्रसंग बाहिरिएपछि सार्वजनिक स्थानमा हुने यौन हिंसाको भयावहता आम मानिसका लागि छर्लङ्ग भयोÙ नारीहरूमा चेत पलायोÙ कति यौनहिंसक समातिए भने, विरोधका बावजुद ट्रम्प राष्ट्रपतिमा निर्वाचित भए । पितृसत्ताको यस्तो बर्बर रूप पश्चिमा मुलुकमा अझै छ भनेर यसको विरोधस्वरूप प्रत्येक जनवरीमा विमेन्स मार्च हुने गर्छ ।तर पुरुष र पुरुषजनित यौन हिंसा मूर्त भए पनि पितृसत्ता अमूर्त हुन्छ । यसको विशाल आकार र तामझाम राजसत्तामा देखिए पनि (विश्वमा ब्रिटेनकी महारानी एलिजाबेथ प्रथम, महारानी भिक्टोरिया वा रसियाकी क्याथरिन द ग्रेट आदि भए पनि) यो शास्त्रका अक्षरअक्षरमा समाहित छ र मानव मनमस्तिष्कका वैचारिक तन्तुहरूमा नदेखिने गरी बसेको हुन्छ । यो महाभारत, रामायण र पुराणका पानाहरूमा कथाका रूपमा, पात्रको रूप धारण गरेर घरघरमा पूजापाठ र अनुष्ठान, वेदपुराण वाचनदेखि टीभी र चलचित्रका पर्दासम्म उपस्थित हुन्छ । गाउँगाउँमा यौनबारे के सही र के गलत भन्ने मान्यतामा विराजमान छ, पितृसत्ता । शास्त्रमा र शास्त्रले भने बमोजिम एउटी किशोरीलाई मातापिता, खास गरी माताबाट दिइने नारीको शीलस्वभाव र बत्तीस लक्षणबारे उपदेश हरेक समाजमा पाइन्छ । क्यारिबियन लेखिका जमैका किनकैडको एकपाने कथा गर्ल मा एउटी महिलाको मानसपटलमा आमाले दिएका लुगा पट्याउनेदेखि पुरुषसँग कसरी मायाप्रीति गाँस्नेसम्म दर्जनौं उपदेश गुन्जिरहेझैं पितृसत्ता पिता, पुत्र, दाजुभाइ, काका, मामा, गुरुपुरोहित, पार्टीका नेता, अनि आमा, बहिनी, सानीमा, ठूलीआमा र अरू नै शुभचिन्तकका रूपमा छद्मभेषी भएर बसेको हुन्छ र ऐनमौकामा प्रकट हुन्छ ।छोरालाई अन्डादूध र छोरीलाई दालभात खुवाउने मनसायमा प्रकट हुन्छ यो । छोरालाई बोर्डिङ स्कुल र छोरीलाई सरकारी स्कुलमा हाल्ने बेला प्रकट हुन्छ यो । मधेसमा तेह्रचौध वर्षमै छोरीलाई बिहे गरिदिनुपर्छ भन्ने मान्यतामा देखिन्छ यो । गाउँघरका बडाबुज्रुक र गुरुपुरोहितका उखानटुक्का अनि परापूर्वकालका स्त्रीपुरुषबारे बूढापाकाका भनाइमा प्रकट हुन्छ यो । पहाड खानू जोरूले, मधेस खानू गोरु ले जस्ता भनाइमा अवतरित हुन्छ यो । र, राजनीतिमा कसैलाई प्रमुख बनाउने र कसैलाई उप मै सीमित गर्ने बेला प्रकट हुन्छ यो ।त्यसैले त तुम्बाहाङ्फे प्रकरणले पितृसत्ताको विकराल र छद्मभेषी दुइटै रूपलाई सार्वजनिक गर्यो । तत्कालीन सभामुख कृष्णबहादुर महरा यौन हिंसा गरेबापत कानुनी घेरामा परे । मीटु को छालले दिल्ली हुँदै काठमाडौंसम्मलाई नहानेको भए उनी उम्किन सक्थे, यसअघिका कैयौं उदाहरणजस्तै । तर जमाना पितृसत्ताको विकराल रूपका लागि बदलिइसकेको थियो, नेपालमा पनि । पितृसत्ता र पार्टीसत्ता एक ठाउँमा भएकाले तुम्बाहाङ्फेको मामिलामा पितृसत्ता पार्टीसत्तापछाडि लुक्यो । समाजले एकातर्फ महरालाई सजाय हुनुपर्छ भन्ने जनदबाब दियो, अर्कातर्फ व्यक्तिगत योग्यताका आधारमा सभामुखमा तुम्बाहाङ्फेको स्वाभाविक पदोन्नति मिडिया र सामाजिक सञ्जालमा हल्लीखल्ली गर्दै तुहिएको हेरिरह्यो । किनभने पार्टीभित्रको लेनदेन थियो यो, जसमा महिला सधैं सत्तरी वर्षअघि सिमोन द बोभ्वाले भनेजस्तै सेकेन्ड सेक्स (दोस्रो दर्जाको लिङ्ग) हुन बाध्य हुन्छन् ।कान्तिपुरकै एउटा आलेखमा (२०७६ माघ १६) रीता साहले संविधान र व्यवहारमा हुने अन्तर औंल्याएकी छन् । गाउँ, नगर, संसद आदिका लागि माथिल्ला दुई पदमध्ये एकमा महिला हुनुपर्ने व्यवस्था संविधानले गरेको छ । त्यसो भए पनि महिला सधैं उप मै किन थन्किनुपर्ने ? वास्तवमा यो आजको नेपालमा लिंगभेदबारे जल्दोबल्दो प्रश्न हुन पुगेको छ । खास गरी ती महिलाका लागि जो पिता, पति वा अरू शक्तिशाली पुरुषका नामबलमा राजनीतिमा उक्लेका छैनन् ।तुम्बाहाङ्फेले सार्वजनिक जीवनमा पितृसत्ताको सामना गरेको यो पहिलो घटना भने होइन । विद्यार्थीकालमा अनेरास्ववियुमा उपसभापति भएका बेला पनि यस्तै भएको थियो । उपसभापतिबाट सभापतिमा उनको नाम प्रस्ताव हुँदा केही महत्त्वपूर्ण पुरुषले विरोध गरेका थिए । एक पुरुष सदस्यले त आईमाई सभापति भएको समितिमा म बस्दिनँ सम्म भनेका रहेछन् । ती पुरुष अहिले मन्त्री छन् । त्यस्तै, यस पालि गत डिसेम्बरको मधेस यात्रामा मैले कैलालीमा एक थारू महिला भेटेँं, जो सत्रअठार वर्षको उमेरमा घरबार त्यागेर माओवादी जनविद्रोहमा लागेकी थिइन् । भूमिगत अवस्थामा त्यत्रा पुरुष कमरेडहरूसँग रहँदाबस्दा पनि र आफ्नो जिम्मेवारी जनअदालतमा निवेदन लेख्ने भए पनि डेरामा खाना बनाउने र भाँडा माझ्ने कामचाहिँ उनकै हुन्थ्यो । यो विगतले तिनलाई अहिले पनि घोच्दो रहेछ ।यसले के देखाउँछ भने योग्यता जस्तोसुकै भए पनि महिलालाई कोटामै थपनाका रूपमा राख्ने चलन नेपाल र दक्षिण एसियाका शीर्ष तहका प्रगतिशीलमा समेत हटेको छैन । दक्षिण एसियामा महिला प्रधानमन्त्री वा राष्ट्रपति नभएका होइनन्, तर ती प्रायः कुनै न कुनै रूपमा पुरुष (पिता, पति, शक्तिशाली पुरुष नातेदार) को काँधमा उभिएपछि मात्र त्यहाँ पुग्न सफल भएका छन् । यो टोकेनिजम प्रगतिशील तहलाई लाज पचाउने मेलो भएको छ । यो पुरुषवादी प्रगतिशीलता नेपालमा अझ कायमै छ भन्ने वास्तविकता तुम्बाहाङ्फे प्रकरणले देखाएको छ ।"
धर्मगुरु र महिला हिंसा,"अचेल जुन रूपमा बलात्कारका घटना भइरहेका छन् त्यही तुलनामा यिनलाई रोक्न समाज र प्रहरी प्रशासनले सक्रियता देखाउन सकेका छैनन् । अपहरणकारी र गुन्डालाई सुरक्षा चुनौती मानी सफाया नै गर्न अघि सर्ने प्रहरी बलात्कारीका मामिलामा किन त्यति संवेदनशील हुन नसकेको हो, उदेक लाग्छ । लैंगिक हिंसा र बलात्कारलाई महिलाकै मात्र मुद्दा सोचिएको त होइन होला ! भारतमा सन् २०१३ मा बलात्कार अभियोगमा हिरासतमा रहेका ढोँगी धर्मगुरु आशारामलाई अदालतले गत वर्ष दोषी ठहर गर्दै आजीवन कारावासको सजाय सुनायो । तिनका दुई सहयोगीलाई २० वर्ष जेल सजाय भयो । यता, हाम्रोमा बलात्कार आरोपी सिद्धबाबा भनिने कृष्णबहादुर गिरी सुनसरी जिल्ला अदालतबाट ३ लाख धरौटीमा छुटे र प्रहरीकै आँखाअघि फरार भए । उता, दिल्लीमा बलात्कारका चार अभियुक्तले मृत्युदण्ड पाउने भएका छन् ।बलात्कार र हत्याका घटनामा कमी नआएको, अपराधीलाई कडा सजाय नदिइएको भन्दै लैंगिक न्यायका लागि संघर्षरत महिलाको दबाब बढ्दै गएपछि गत वर्ष भारतका राष्ट्रपति रामनाथ कोविदले १२ वर्षमुनिका बालिका बलात्कार गर्नेलाई मृत्युदण्ड दिने कानुनमा लालमोहर लगाए । महिला र बालबालिकामाथि शृङ्खलाबद्ध यौन अपराध र हत्याका घटना बढेसंँगै कडा कानुनका पक्षमा जनदबाब सिर्जना भएकै कारण भारतीय प्रधानमन्त्री मोदीले विदेश भ्रमणकै क्रममा लन्डनबाट मन्त्रिपरिषद बैठक डाकेका थिए र फर्केलगत्तै बलात्कारीलाई मृत्युदण्ड हुने गरी अध्यादेश पास गराएका थिए ।सरकार आफ्ना नागरिकप्रति पूर्णतः जवाफदेह, जिम्मेवार र उत्तरदायी भए मात्र सर्वसाधारणले न्याय पाउँछन् । नेपाल सरकार यस विषयमा गम्भीर हुन ढिलो भइसकेको छ । बोक्सी आरोपमा, दलित भएको आरोपमा निमुखालाई कुटपिट गर्ने, तिनका छोरीचेलीको यौनशोषण गर्नेहरूलाई कडा कारबाही हुन सके अवस्था केही सुध्रिन सक्थ्यो । कडा कानुनको अभाव अनि कार्यान्वयन संयन्त्रहरूको लापरबाही र उदासीनताका कारण अपराधीको संरक्षण हुने, पीडकलाई जमानतमा छोड्ने, पीडितलाई प्रलोभन दिई मिलापत्रका लागि दबाब दिने गर्नाले उपर्युक्त अपराध दोहोरिने गरेका छन् । छोरीचेलीहरू धर्मगुरु भनिनेहरूबाट यौनशाषणमा पर्नुमा अभिभावकको पनि लापरबाही देखिन्छ । त्यस्ता ढोँगी धर्मगुरुका प्रवचनमा लट्ठिएर अन्धभक्त बन्ने, धनसम्पत्ति चढाउने, सन्तानलाई सेवामा पठाउने गलत अभ्यासका कारण बालिकाहरू बलात्कारमा पर्ने गरेका हुन् । विश्वभरि ४ करोड अनुयायी रहेको दाबी गर्ने आशारामको मनोबल यही कारण चुलिएको थियो । यता, बाँकेका रामबहादुर चौधरी बाबा भनिनेले गाउँका बालिकाहरू जम्मा गरी टुनामुना सिकाएको नाटक गर्ने, नमान्नेलाई बोक्सीको आरोप लगाई कुटपिट गरी घर ल्याएर बलात्कार गर्ने गरेको साबित हुँदा पनि स्थानीय जनप्रतिनिधि कानमा तेल हालेर बसिरहे ।अनुयायीहरूको अज्ञानताको फाइदा उठाउँदै केही ढोँगी धर्मगुरुले समाजमा अनैतिक व्यवहार देखाउँदा महान् सन्त, योगी र महात्मामाथि नै आशंका गर्नुपर्ने अवस्था उब्जिएको छ । यसले जीवनमूल्यलाई पतनोन्मुख गराउँदै छ । नैतिकता, सत्कर्म, सेवाभाव जस्ता मानवीय गुणहरू कुण्ठित, अपहेलित र तिरस्कृत हुँदै गएका छन् । समाजलाई मानवीय मूल्यका दृष्टिले उपयुक्त बनाउन दुइटा पाटालाई संँगसंँगै लैजानुपर्छ । पहिलो, कडा कानुन बनाउनुपर्छ । दोस्रो, शान्ति, न्याय र सहिष्णुतासहितको आचरणप्रति नागरिकलाई उत्प्रेरित गर्नुपर्छ । यस्तो हुन सके हाम्रो समाजको क्षयीकरण केही रोकिने थियो ।"
दलको चुनाव कि विद्वान् वकिलको ?,"राजनीतिको खराब संस्कारले गिजोलेको मेरो देश । यही माघ २५ गते हुने नेपाल बार काउन्सिलको पार्षद पदको निर्वाचनका लागि वकिलहरू विभिन्न दलका कित्तामा विभाजित छन् । ती विद्वान नै हुन् । र, पनि बाटो राजनीतिक पथबाटै हिँड्छन् । गन्तव्य धरमर छ । त्यसैकारण जितपछि ती कामै गर्न नसकिने पदाधिकारीमा दरिन्छन् । अनि मलाई विद्वान् वकिल, कवि रामेश्वर मातृदासको कविताको सम्झना आउँछउडेको चरी झरेको प्वाँख । कार्यकालभरि कुर्सीमा बस्यो, दिन बितायो । अर्को मज्जा दृश्य पनि देख्न पाइन्छ । त्यो हो, विद्वान्हरू भोट माग्दै हिंँडेका ।जसले जिते पनि म निम्न सुझाव दिन चाहन्छु :१ कानुन व्यवसायलाई अझ मर्यादित, गरिमामय, जिम्मेवार र विशेषज्ञको सेवा बनाऊ ।२ कानुन व्यवसायीहरूको क्षमता र योग्यतालाई विश्वव्यापी सेवा गर्नसक्ने बनाऊ ।३ कानुनमा स्नातकोत्तर उत्तीर्ण नगरेकालाई कानुन व्यवसायीको परीक्षा दिन नपाउने बनाऊ ।४ कर्मचारीको बढुवालाई ध्यान दिएर खुलाएको स्नताकतह उत्तीर्णपछि गरिने ३ वर्षे एलएलबी खारेज गर ।५ व्यावसायिक आचारसंहिता पालना नगर्ने कानुन व्यसायीको प्रमाणपत्र खारेज गर ।६ पार्षदको चुनावमा दलीय गन्धको अन्त्य गर । फुर्पा तामाङ, रसुवा"
"एमसीसी, बीआरआई र बरालिएको कूटनीति","परराष्ट्रको पुनःसंरचना नेपाल हरेक मित्रराष्ट्रसँग छुट्टाछुट्टै आधारमा सम्बन्ध राख्न र सम्झौता गर्न स्वतन्त्र छ । यद्यपि बहुआयामिक विज्ञता चाहिने ठूला परियोजनाको अध्ययनमा देखिने साँघुरोपन, ठूला देशसँग गरिने द्विपक्षीय वार्तामा हावी हुने सीमित स्वार्थ, परियोजना अनुसारका लाइन मन्त्रालयसँग परराष्ट्रले गर्नुपर्ने समन्वयको अभावका कारण हरेक सम्झौताले नयाँ विवादलाई जन्म दिइरहन्छन् । आज विकसित हुँदै गरेका शक्तिस्पर्धाका स्वरूपले नेपालको अन्तर्राष्ट्रिय सम्बन्ध परिचालन गर्ने क्षमतामाथि व्यापक संस्थागत तथा पारिस्थितिक सुधारको माग गर्छन् । द्विपक्षीय स्तरमा उठाइने राजनीतिक मुद्दाको व्यवस्थापनका निम्ति प्रमुख राष्ट्रिय औजार कूटनीतिक सक्षमता हो । कूटनीति सञ्चालनको प्रमुख केन्द्र परराष्ट्र मन्त्रालयलाई नयाँ आवश्यकता अनुरूप पुनर्गठन गर्नु तत्कालको आवश्यकता हो । यसअघि नै यस्तो पुनर्गठनका लागि तीन पटक संगठन तथा व्यवस्थापन (ओ एन्ड एम) सर्भे भैसकेका छन् । केही सुझाव मात्र कार्यान्वयन भैदिएका भए परराष्ट्रमा यस बेला अलग्गै अनुसन्धान तथा विकास विभाग हुन्थ्यो, नेपालको अन्तर्राष्ट्रिय सम्बन्धले सामना गर्नुपर्ने मुख्य एक्टर माथि विषयगत समूह हुन्थे, वार्ताकार टोली हुन्थे, अन्तरमन्त्रालय समन्वय विभाग हुन्थ्यो । परराष्ट्र मन्त्रालय सुधारको एउटा विन्दु मात्र हो । दूरदृष्टि, सबैलाई साथ लिन गरिने प्रयासका साथै सरकारको खुला राजनीतिक सोचले मात्र कूटनीति बलियो बनाउँछ । कूटनीतिक संस्थाले प्रयोगमा ल्याउनुपर्ने औजारको जटिलता तथा सम्बोधन गर्नुपर्ने विविधताको आयामलाई चलायमान राख्न उच्चस्तरीय दक्षता चाहिन्छ । परिवेशलाई बुझ्न र धारणा निर्माण गर्न सामाजिक सञ्जालमा क्षमतासहित उपस्थित हुनुपर्ने सरल गतिविधिदेखि तथ्यांकहरूको विश्लेषण गर्ने, मित्र सञ्जाल निर्माण गर्ने, आफ्नो सरकारको अवधारणालाई अनुकूल व्याख्या गर्दै पेस गर्ने, अडान लिने वा लचकता प्रदर्शन गर्ने, संवाद गर्ने लगायतका कार्यसम्म प्रविधिको प्रयोग गर्ने सीप कूटनीतिक संस्थाहरूले खोजिरहेका छन् । प्रविधिको प्रयोग भित्रिनसम्म नसकेको नेपाली कूटनीतिका निम्ति यस बेला धेरै चुनौती देखिन्छन् । सम्बन्धको नयाँ फैलावटसँगै सगरमाथा संवाद पनि सुरु गर्न खोजिरहेको परराष्ट्रका लागि पुनःसंगठन अति जरुरी भैसक्यो । ट्वीटर :"
सत्ताकै लयमा कांग्रेस नेतृत्व,"राजनीतिक दलहरूमा आन्तरिक लोकतन्त्रको स्थापना र सुधार प्रमुख एजेन्डा बनेको छ । आज हरेक दलमा सिद्धान्तहीनता, विधिविहीनता र अपारदर्शिता यसरी जबर्जस्त रूपमा घुमिरहेको छ, जुन विग्रहले आन्तरिक लोकतन्त्रलाई विसर्जन गर्दै बहुदलीय लोकतान्त्रिक पद्धतिलाई समेत पथभ्रान्त बनाउँदैछ । २०६२६३ को जनआन्दोलन र संविधानसभाद्वारा निर्मित लोकतान्त्रिक संविधानकै धज्जी उडाउँदै मुलुकलाई एकदलीय अधिनायकवादी ढाँचामा नियन्त्रणमुखी र निर्देशित बनाउने काममा कम्युनिस्ट सरकार निरन्तर प्रयत्नशील छ । संविधानको जामा र गणतन्त्रलाई रक्षाकवचको रूपमा भिरेर लोकतन्त्रमाथि प्रहार गर्ने षड्यन्त्र र विगतका सम्पूर्ण उपलब्धिलाई ध्वंस गर्ने हर्कत निर्वाध रूपले हुँदैआएको छ । राज्यमा स्थापित लोकतन्त्रका अनिवार्य संवैधानिक अंगहरूलाई कसेर सत्तापक्षले कम्युनिस्ट एकदलीय निरंकुश बाटो लिनथालेको छ । लोकतान्त्रिक आन्दोलनको ऐतिहासिक संग्रहका रूपमा स्थापित कांग्रेस पनि जनस्तरमा त होइन, केन्द्रीय नेतृत्व तहमा यही महामारीको सिकार हुँदैछ । लोकतन्त्रको मियो बनेर तीनपटक युगान्तकारी जनआन्दोलन र राजनीतिक परिवर्तनमा राष्ट्रिय नेतृत्वदायी भूमिका निर्वाह गरिसकेको, ३ वटा युगान्तकारी मूल कानुन (संविधान) दिने समय र शक्तिको संयोजन गरेको, देशको जेठो राष्ट्रिय शक्ति नेपाली कांग्रेसमा सत्तासँगको सौदाबाजी, आफ्नै विसंगत गतिविधि र विकृत आचरणको नकारात्मक छाया परिरहेको छ ।आम जनतामा कांग्रेसको आवश्यकताबोध बढेर आएको धरातलीय वास्तविकतालाई बढ्दो जनसमर्थनले पुष्टि गरेको छ । राष्ट्रिय राजनीतिमा कांग्रेसको निर्णायक अगुवाइ वा संयोजनकारी भूमिकाको आवश्यकता बढेर आएको छ । हाम्रो संयोजन र अगुवाइ, आगो लगाउने होइन, आगो निभाउने भूमिकाका लागि हुन्छ । गत उपनिर्वाचनमा भक्तपुरको प्रदेश सांसद र धरान महानगरको मेयरमा कांग्रेसले पाएको नयाँ विजयका साथै देशभरि पाएको मतको परिमाणले समेत यही सूचित गर्छ । तर के देशले खोजेको भूमिकाप्रति बेखबर भएर हामी, हारेका जुवाडेले झैं अन्त्यहीन विवाद र विग्रहलाई व्यहोरिरहन सक्छौं ? दुइटामध्ये जुन आँखालाई घोचे पनि आफैलाई दुख्ने अवस्था छ । तर पार्टीका निष्ठावान साथीहरूबाट सहमतिका नाममा विधान मिचेर गरिएको भागबन्डाको न्यानोमा आत्मरति लिने रुचि ममा छैन ।बहसमा विविधता र निर्णयमा एकता नै नेपाली कांग्रेसको लोकतान्त्रिक संस्कार तथा परम्पराको चुरो हो । तर पार्टीको संस्कार र परम्परामा यसअघि कहिल्यै नभएको, गतपुस ११ गते केन्द्रीय कार्यसमिति बैठकले अत्यन्त महत्त्वका एजेन्डाउपर बहुमतको आडमा जुन निर्णय लियो, त्यसबाट कांग्रेसको समस्यामा अरू उल्झन बढ्दै गयो । चौधौं महाधिवेशनको तिथि घोषणा, महाधिवेशनलाई लक्षित गरी क्रियाशील सदस्यता खुला गर्न पार्टीविधानका महत्त्वपूर्ण दफाहरूको निलम्बन, केन्द्रीय विभागको संख्या विधान अनुरुप २८ बाट बढाएर अवैधानिक रूपमा ४७ पुर्याउने र केन्द्रीय कार्यसमितिको कार्यकाल एक वर्ष र तरुण दलको कार्यकाल ६ महिना थप गर्ने जस्ता सर्वसम्मतिले हुनुपर्ने महत्त्वपूर्ण निर्णय एकलौटी र आफूखुसी रूपमा भएपछि समस्या झनै जटिल भएको हो ।तर लामो परामर्श र छलफलपछि महाधिवेशनको कार्यतालिकामा परिमार्जन तथा सुधार हुनु, पार्टीको क्रियाशील सदस्यता वितरणबारे सहमतिद्वारा छानबिन समिति गठन हुने पछिल्लो निर्णयलाई सकारात्मक र उत्साहजनक अर्थमा लिनुपर्छ । कांग्रेस प्रतिरक्षात्मक स्थितिमा पुगेको वर्तमानमा यसबाट पार हुने बहस हुनुपर्छ, निरर्थक विवाद कतैबाट उठ्नु हुँदैन । देखापरेका समग्र विवादको वैधानिक समाधान खोज्दै सम्पूर्ण एकताका सारा अभ्यास र उपाय लगाउनुपर्ने अनिवार्य आवश्यकता छ । पार्टी सभापति भनेको पार्टीको साझा आदरणीय संस्था र कार्यकर्ताको सर्वोच्च न्यायाधीश पनि हो । पार्टीका सबै कार्यकर्ता त्यही संस्थाका हुन् । तर जब सभापति पदलाई नै कार्यकर्ताहरूबीच अन्यायपूर्ण भागबन्डाको माध्यम बनाउन थालिन्छ, परिस्थिति त्यहींबाट उध्रिन थाल्छ । पार्टीभित्रको एकता र सन्तुलन खल्बलिन थाल्छ, गति लडखडाउन थाल्छ ।पछिल्लो समय १२७ जनाको नेपाल विद्यार्थी संघ केन्द्रीय समिति, त्यसमा ९ जना महामन्त्री राख्ने गठनविधिले संघको विधान मिचिएको मात्र होइन, विधानको खिल्ली उडाउने काम भएको छ । यो गठन न त संघको यस अघिको विधान अनुरुप भयो न संशोधन र स्वीकृतिपछिको विधान अनुरुप नै भयो । नेविसंघको नेतृत्वदायी व्यक्तित्वका लागि उमेरले ३२ वर्ष ननाघेको हुनुपर्ने प्रस्ट उल्लेखित छ । यही उमेरहद पालन गरेर २२ जिल्लामा नेविसंघको नेतृत्व निर्वाचन भइसकेको छ । नेविसंघ केन्द्रीय समितिमा जसलाई राखिएको छ, उहाँहरूबारे मेरो कुनै आपत्ति छैन । सबै नेविसंघप्रति समर्पित र सुपरिचित नै हुनुहुन्छ । ६ महिनाभित्र संघको अधिवेशन गरी निर्वाचित नेतृत्वलाई शान्तिपूर्वक नेतृत्व हस्तान्तरण गर्ने योग्यता देखाउनुहोला भन्ने अपेक्षा पनि छ ।विधान मिचेर आफूखुसी निर्णय गर्दा आन्तरिक लोकतन्त्र समाप्त भएर अराजकता बढेर जान्छ भने अर्कातिर समस्याको स्थायी समाधान होइन, बाँदरको घाउ बनाउने काममात्र हुनपुग्छ । नेविसंघभित्रै यो निर्णय विवाद र आपत्तिको विषय भई कतिपय विद्यार्थीहरूबाट सशक्त प्रतिरोध गरिरहेको अवस्थामा ठूलो भाग पाउनासाथ सहमति गर्ने हास्यास्पद र दयनीय भ्रम झल्किनु कदापि वाञ्छनीय हुँदैन । आफ्ना आदर्शको सार्थकता र आकांक्षाको परिपूर्ति होस् भन्ने कामना राजनीतिमा लागेको हरेकले गरिरहेकै हुन्छ । विधानको परिधिमा रहेर त्यसका लागि शक्ति सन्तुलन, नियन्त्रण र संयोजनका लागि शक्ति बाँडफाँड (पावर सेयरिङ) हुनुलाई अन्यथा मान्नु हुँदैन, यो आवश्यक पनि छ । तर विधि विधानलाई एकातिर पन्छाएर हुने बाँडफाँडले पार्टी र भ्रातृसंस्थाहरूको संगठनात्मक विकास किमार्थ हुनसक्दैन । यस्तो सहज मानवीय ध्येयमा आदर्श र आकांक्षाबीच सन्तुलन हुनुपर्छ । कांग्रेसमा कार्यरत हामी सबै नेविसंघको संस्थापक भई यसैमा काम गरेर, जेलनेल र अनेकौं यातना पार गरेर आएका हौं । त्यसैले यसको नेतृत्व, गठन, संगठनात्मक शक्ति निर्माण गर्दा आफूले जन्म दिएको संस्थाको सर्वोत्तम हित र विधानको पालनाको मूल्यमा कुनै प्रकारको मोलाहिजा गर्नु हुँदैनथ्यो भन्ने मेरो मान्यता हो । जसले विधिविधान र पद्धतिको कुरामा नेतृत्वसँग निरन्तर असहमति राख्दै आयो, भागबन्डामा मिल्नासाथ हातखुट्टा छाडिदिँदा थप अन्योल र भ्रम पैदा भएको छ ।गतसाल सम्पन्न महासमितिका निर्णयहरूलाई कार्यान्वयन गर्ने प्रक्रियामा उत्पन्न अवरोध र जटिलताको परिवेशमा हालै जिल्ला सभापतिहरूको परामर्श बैठक भएको थियो । सभापति सम्मेलनले केन्द्रीय तहलाई परामर्शसहित हौसला र उपाय दिएको छ । समग्र पार्टीको माथिदेखि तलैसम्म र्याङ्क एन्ड फाइलमा पार्टी एकतालाई अनिवार्य र निर्विकल्प मान्ने साथीहरू हुनुहुन्छ । यसले हामीलाई पार्टीमा भागबन्डा होइन, विधिविधान, प्रक्रिया, पद्धति र पारदर्शितासहित वास्तविक एकता बनाउन अद्वितीय उत्साह र ऊर्जा दिएको छ । तर त्यतातिर हामीले ध्यानै दिएनौं ।विद्यमान समस्याको निराकरणमा छिपछिपे कुरा र टालटुले समाधान भनेको कोठाको कसिंगर बढारेर कार्पेटमुनि लुकाएर सफा गरेजस्तो मात्र हो । मुलुक आज जहाँ थिच्दा पनि पिपमात्र आउने बिमारीजस्तो मरणासन्न हालतमा पुगेको छ । यो हालतबाट जनतालाई मुक्त राखी लोकतन्त्रको अनुकूल राष्ट्रिय वातावरण दिन सर्वप्रथम सिकिस्त भएको मुलुकलाई आकस्मिक र सघन उपचारात्मक भूमिकाको खोजी जनताबाट भएको भाषा कांग्रेसले बोध गर्नुपर्छ । मुलुक कम्युनिस्ट सरकारको जिम्मामा छ, तर जनताले यसलाई कर्मनिष्ठ सरकारको रूपमा देखेनन् । गरिब र अन्यायको हन्डर र सजाय पाइरहेका निर्दोष, आम जनतालाई सर्वप्रथम आफ्नो सरकार चाहिएको हो, जसले मुलुकलाई दुर्गतिबाट जोगाएर राष्ट्रिय स्वाभिमानको जगेर्ना, सर्वसुलभ तथा सम्पूर्ण न्याय, दिगो प्रगति, भरपर्दो सुरक्षा र समृद्धिको स्वच्छ वातावरण उपलब्ध गराउन सक्छ । राज्य सञ्चालनमा अपराध प्रवृत्तिको बोलवाला र दण्डहीनताको संरक्षण गर्नाको परिणाम अनि मुख्य विपक्षी दलले गर्नुपर्ने सशक्त खबरदारीमा देखिएको दुर्बलता नै यसको प्रमुख कारण हो ।संसदीय लोकतन्त्रमा सरकार विधिको शासनमा प्रशासित हुन्छ भने विपक्षी दलको खबरदारीबाट अनुशासित हुन्छ । सत्तापक्षलाई विपक्षी दलको सकारात्मक डर भइरहनुपर्छ । तर हामीकहाँ सत्ताले विपक्षी दलबाट त्यस्तो भय र होशियारी लिनुपरेको देखिँदैन । किनकि सत्तापक्षका शासकीय गल्ती र दोषहरू, अर्बौं रुपैयाँका भ्रष्टाचार काण्डहरू, अधिनायकवादी कार्यशैली, संविधानलाई कुण्ठित बनाउँदै निरंकुश चरित्रका कानुनको पुनरावृत्ति गर्दै समग्र देशलाई नै हिंसा, हत्या, अराजकता र भ्रष्टाचारको साम्राज्य बनाउँदै, मुलुक नै विवशताको बन्दीगृहको रूपमा परिणत गर्न उद्यत देखिन्छ । संसद र सडकमा भण्डाफोर गर्न हामी कमजोर देखिएका छौं, बरु सत्तारुढ पार्टीको केन्द्रीय बैठकभित्रै यसबारे असाधारण खैलाबैला मच्चिरहेको छ ।आज प्रत्येक नेपालीले रोज्ने बेला आएको छ लोकतन्त्र, नागरिक स्वतन्त्रता र मानव अधिकारको पक्षमा उभिने कि अपराधको जगमा उभ्याइएको कम्युनिस्ट अधिनायकवाद र अराजकतावादको सती जाने ? कोरा नारामाथि विश्वास गर्ने कि निष्ठा र जिम्मेवारीलाई समर्थन दिने ? चेतना र सद्भावको सहयात्री हुने कि उत्तेजना, उच्छृङ्लता र भड्काउमा रमाउने ? हामी पनि जिम्मेवारीका बेला आफैभित्रका तुच्छ झमेलामा फँसिरह्यौं भने समस्त कांग्रेसजनका लागि त्यो असाधारण क्षोभको कारक हुन्छ । दीयोमुनि अँध्यारोको उखान हालेर कांग्रेसले बस्न मिल्दैन, दीयो मुनिको अँध्यारो हटाउने आवश्यकतामा अर्को दीयो बाल्नुपर्छ ।लेखक कांग्रेसका केन्द्रीय सदस्य हुन् ।"
डेमोक्र्याटिक दलको चुनावी परिणाम रोकियो,"आयोवा (एजेन्सी) अमेरिकाको आयोवा राज्यमा सोमबार भएको डेमोक्र्याटिक दलको उम्मेदवार छान्ने प्रारम्भिक चुनावको परिणाम रोकिएको छ । प्राविधिक समस्याका कारण मतपरिणाम स्थगन गरिएको उसले जनाएको छ । अमेरिकामा नोभेम्बर ३ मा राष्ट्रपतीय चुनाव हुँदै छ । त्यसकै लागि पार्टीको आधिकारिक उम्मेदवार छान्न सोमबार आयोवामा प्रारम्भिक चुनाव भएको थियो । प्राविधिक समस्याका कारण मत परिणाम रोकिएपछि डेमोक्र्याटिक दलभित्र अन्योल सिर्जना भएको समाचार एजेन्सी एपीले उल्लेख गरेको छ । रिपोर्टिङ समस्याका कारण मतपरिणाम रोकिएको उसको भनाइ छ । आयोवा डेमोक्र्याटिक पार्टीकी प्रवक्ता मेन्डी म्याक्लुरले तीनटा सेटको नतिजा रिपोर्टिङ मा समस्या भएको बताएकी छन् । कुनै ह्याक अथवा जालसाझी नभएको उनले स्पष्ट पारेकी छन् । उनले मतदान एपको समस्याले नतिजा नराम्रो आउने विषय पनि अस्वीकार गरेकी छन् । मतपत्र र विद्युतीय मतदानमार्फत भएका मतदानलाई रुजु गरेपछि मात्रै औपचारिक परिणाम घोषणा गरिने डेमोक्र्याटिक दलले बताएको छ । पार्टी अध्यक्ष ट्रोय प्राइसले पनि कम्प्युटर प्रणाली ह्याक वा कुनै अवरोधका कारण नभई रिपोर्टिङमा मात्र समस्या देखिएको स्पष्ट पारेका छन् । नतिजामा गडबडी नहोस् भन्नका लागि पार्टीले एकएक गरी मतपत्र गणना गर्न निर्देशन दिएको छ, उनले बताए । डेमोक्र्याटिक दलबाट अमेरिकी राष्ट्रपतीय चुनावमा आधिकारिक उम्मेदवार बन्ने दौडमा रहेका बर्नी स्यान्डर्स, जो बाइडेन, पेटे बुट्टिगेगसमेतका वरिष्ठ नेताले आयोवाको प्रारम्भिक नतिजालाई व्यग्रताका साथ पर्खिरहेको बताएका छन् । डेमोक्र्याटिक पार्टीमा उम्मेदवार चयनको प्रारम्भिक चुनावी नतिजामै धाँधली भएको भन्दै सम्भावित रिपब्लिकन उम्मेदवार अमेरिकी राष्ट्रपति डोनाल्ड ट्रम्पका सहयोगीले व्यंग्य गरेका छन् । ट्रम्पले भने आयोवामा गए राति आफ्नो मात्रै जित भएको दाबी गर्दै मंगलबार बिहानै ट्वीट गरेका थिए ।"
चीनद्वारा कमजोरी स्वीकार,"बेइजिङ (एजेन्सी) प्राणघातक नोवल कोरोना भाइरस प्रकोप रोकथाम तथा नियन्त्रणमा कमजोरी भएको चीनले स्विकारेको छ । सत्तारुढ कम्युनिस्ट पार्टीको पोलिटब्युरो स्थायी कमिटी बैठकले भाइरस नियन्त्रणमा उचित कदम चाल्न नसकेको जनाएको हो । देशको आपत्कालीन व्यवस्थापन प्रणालीमा सुधारको आवश्यकता रहेको समेत उसले बताएको छ । चिनियाँ कम्युनिस्ट पार्टीको उच्च राजनीतिक अंगले विरलै यस प्रकारको अभिव्यक्ति दिन्छ । वन्यजन्तुको गैरकानुनी बजारलाई पूर्ण बन्द गर्न पनि पोलिटब्युरोले निर्देशन दिएको छ । कोरोनाको संक्रमण वन्यजन्तुको गैरकानुनी बजारबाटै सुरु भएको अनुमानकै बीच पछिल्लो निर्देशन आएको हो । यस्ता कमजोरी हटाउन आपत्कालीन व्यवस्थापन प्रणालीलाई सुधार गर्नुपर्छ र जटिल कार्य सम्हाल्न राष्ट्रिय क्षमतामा सुधार गर्नुपर्छ, पोलिटब्युरोले भनेको छ । बजार अनुगमन बलियो बनाउन पनि निर्देशन दिइएको छ । भाइरसलाई लिएर सरकारको सुरुवाती कदमबारे चीनमा व्यापक आलोचना भइरहेको छ । अधिकारीहरूले सुरुमा भाइरस संक्रमणलाई गम्भीर रूपमा नलिएको र केही अवस्थामा सूचना लुकाएको आरोप खेपिरहेका छन् । गत वर्ष वुहानस्थित एक चिकित्सकले आफ्ना सहकर्मीलाई भाइरस प्रकोपबारे सचेत गराउन खोज्दा उनीमाथि झूटा प्रतिक्रिया दिएको आरोप लगाइएको थियो । प्रहरीले ती चिकित्सकलाई गैरकानुनी गतिविधि रोक्नसमेत भनेका थिए । भाइरस संक्रमण तीव्र भएपछि मात्रै चीनले हुबेई प्रान्तमा यातायातलगायत मानिसको भीडभाड हुने सबै क्षेत्र बन्द गरेको थियो । डिसेम्बर महिनायता कोरोना भाइरसबाट मृत्यु हुनेको संख्या मंगलबारसम्म ४ सय २७ पुगेको छ । संक्रमितको संख्या २० हजार ४ सय ३८ नाघेको छ । चीनबाहिर २४ देशमा संक्रमण फैलिएको छ, जसका कारण २ सय संक्रमित पुष्टि भएका छन् । मुख्यभूमि चीनबाहिर हङकङमा मंगलबार पहिलो पटक एक संक्रमितको मृत्यु भएको छ । वुहानबाट फर्किएका ३९ वर्षीय पुरुषको मृत्यु भएको हङकङका अधिकारीहरूले बताएका छन् । यसअघि गत आइतबार फिलिपिन्समा भाइरस संक्रमित एक जनाको ज्यान गएको थियो । ती व्यक्ति पनि वुहानबाटै फर्किएका थिए । मंगलबारसम्म मुख्यभूमि चीनबाहिर दुई जनाको मृत्यु भएको छ । चीनमा मात्रै ४ सय २५ जनाको मृत्यु भइसकेको छ । अधिकांश मृतक कोरोना भाइरस संक्रमणको उद्गमस्थल हुबेईका छन् । संक्रमण फैलन नदिन भन्दै चीन स्वशासित विश्वकै ठूलो ग्यामब्लिङ हब मकाउले दुई साताका लागि सहरभित्रका सबै क्यासिनो बन्द गरेको छ । यसैबीच, भाइरसबाट धेरै प्रभावित वुहानमा जिम्नासियम हल, प्रदर्शनी केन्द्र र सांस्कृतिक कम्प्लेक्सलाई पनि अस्थायी अस्पतालमा रुपान्तरण गरिएको छ । ती क्षेत्रमा ३ हजार ४ सय शय्याको अस्थायी अस्पताल बनाइएको छ, जसमा साधारण संक्रमितलाई राखिने चाङजियाङ डेलीले उल्लेख गरेको छ । चीनले विश्वका अन्य देशलाई पनि यो प्रकोपमा सहयोग गर्न आग्रह गरिरहेको छ । उसले सोमबारमात्रै अमेरिकामाथि अनावश्यक त्रास फैलाएको आरोप लगाएको थियो । तर मंगलबार भने अमेरिकाले दिने सहयोग लिने उसले बताएको छ । भाइरसको अध्ययन र रोकथामका लागि विश्व स्वास्थ्य संगठनले नेतृत्व गर्ने मिसन मा अमेरिकी विज्ञ पनि राख्न गरिएको अनुरोधलाई चीनले स्वीकारेको ह्वाइटहाउसले पुष्टि गरेको छ । अफवाह फैलाउने नियन्त्रणमाकोरोना भाइरसबारे विश्व स्वास्थ्य संगठन र चिनियाँ अधिकारीले दिएका विवरणबाहेक अन्य विवरण काल्पनिक भएको भन्दै सामाजिक सञ्जालमा अफवाह फैलाउनेविरुद्ध एसियाका केही सरकारले आक्रामक कदम चालेका छन् । अनावश्यक अफवाह फैलाएको आरोपमा मलेसिया, भारत, थाइल्यान्ड, इन्डोनेसिया र हङकङमा कम्तीमा १६ जना पक्राउ परेका छन् । केही राष्ट्रले जरिवाना लगाएका छन् । केहीले झूटा समाचारविरुद्धको कानुन लागू गरेका छन् । सिंगापुरले विवादित झूटा समाचार कानुनलाई कार्यान्वयनमा ल्याएको छ । जसले, सामाजिक सञ्जाल प्रयोगकर्तालाई कोरोना भाइरसबारे नकारात्मक अफवाह फैलाउन रोक लगाउनेछ । भारतमा कम्तीमा ५ जना पक्राउ परेका छन् । दक्षिणपश्चिमी राज्य केरलाका ती व्यक्तिलाई ह्वाट्सएपमा गलत सन्देश प्रवाह गरेको आरोपमा पक्राउ गरी जमानतमा छोडिएको भारतीय अधिकारीले बताएका छन् । झूटा समाचार फैलाएको आरोपमा मलेसियामा ६ जनालाई पक्राउ गरिएको छ । भियतनाममा कम्तीमा ९ जनालाई जरिवाना गरिएको छ भने ३ जना सेलिब्रेटीलाई सामाजिक सञ्जालमा उनीहरूले राखेका पछिल्ला विवरणबारे प्रस्ट्याउन भनिएको छ । थाइल्यान्डले एन्टी फेक न्युज सेन्टर सुचारु गरेको छ, जसले कोरोनाबारे गलत विवरण सार्वजनिक गर्नेको लगत राखिरहेको अधिकारीले बताएका छन् । दक्षिण कोरिया र इन्डोनेसियाले पनि सामाजिक सञ्जालमा गलत विवरण सार्वजनिक गरे कारबाही गर्ने चेतावनी दिएका छन् ।"
आफ्नै सुविधाविरुद्ध हस्ताक्षर अभियान,"धेरै सुविधा, यथेष्ट तलब र अतिरिक्त बिदा पाए कुन देशका कर्मचारी खुसी नहोलान् ? सबैको चाहना यस्तै भए हुन्थ्यो भन्ने नै हुन्छ । स्विट्जरल्यान्डका नागरिक भने यस्ता विषयमा फरक देखिएका छन् । उनीहरूले थप सुविधाको विरोध गरेका छन् । आफूहरूलाई अनावश्यक बिदा दिइएको भन्दै उनीहरूले हस्ताक्षर अभियानै सञ्चालन गरेका छन् । केही महिनाअघि स्विट्जरल्यान्डको संसद्ले पत्नी सुत्केरी हुँदा पतिलाई दुई साता बिदा दिने निर्णय गरेको थियो । निर्णय गत सेप्टेम्बरबाट लागू पनि भयो । तर जनता विरोधमा उत्रिए । थप बिदा दिँदा राष्ट्रलाई फाइदा नहुने भन्दै स्विस नागरिकले संसद्को निर्णयविरुद्ध देशव्यापी हस्ताक्षर अभियान सञ्चालन गरेका छन् । निर्णय उल्ट्याउनुपर्ने माग उनीहरूको छ । अभियानको समर्थनमा हालसम्म ५५ हजार २ सयको हस्ताक्षर भइसकेको छ । रोजगारी उपलब्ध गराउनेबाट ज्याला कटौती गर्ने गरी बिदा दिने कानुन ल्याइएपछि हस्ताक्षर अभियान सुरु भएको हो । संसद्को निर्णयले सरकारलाई वार्षिक २७ अरब ८६ करोड ४५ लाख रुपैयाँ (२३ करोड ६० लाख स्विस फ्यांक) बढी भार पर्ने भन्दै विपक्षीले विरोध गरेका छन् । यसअघि स्विट्जरल्यान्डमा दुई साता बिदा दिइन्थ्यो । थप बिदा आवश्यक हुनेले शिशु जन्मिएपछि बेतलबी बिदा लिन्थे । स्विट्जरल्यान्डमा कुनै पनि विषयमा ५२ हजारभन्दा बढी आधिकारिक हस्ताक्षर भएपछि त्यसलाई मतदानमा लैजाने प्रचलन छ । यही प्रचलनका लागि बिदाविरोधीले ५५ हजारभन्दा बढीको हस्ताक्षर गरी राजधानी बर्नमा बुझाएका छन् ।"
शैलीको संघर्ष,"बुधबारदेखि राजधानीको कमलपोखरीस्थित रुसी सांस्कृतिक केन्द्रमा आठ दिन लामो राष्ट्रिय बालनाटक महोत्सव हुँदै छ । बालबालिकाले बालबालिकाकै लागि मञ्चन गर्ने नाटकको महोत्सवले दशकको यात्रा तय गरिसकेको छ । शैली थिएटरले गर्दै आएको महोत्सवको मुख्य योजनाकार हुन्, नवराज बुढाथोकी । शैलीका अध्यक्षसमेत रहेका बुढाथोकी यतिबेला महोत्सव व्यवस्थापनको काममा बढी व्यस्त देखिए । २०६६ मा पहिलो पटक बाल नाटक महोत्सवको प्रस्ताव गर्दा बुढाथोकीकै शैली सहकर्मीले पत्याएका थिएनन् । बालबालिकाको नाटक देखाएर पनि महोत्सव गर्न सकिएला र ? केही सहकर्मीले शंका गरे । तैपनि शैलीले आँट गरिछाड्यो । चारपाँच स्कुले नाटक सहभागी भए । संख्या थोरै त थियो नै, गुणस्तरीय पनि थिएनन्, शैलीका अध्यक्ष बुढाथोकीले भने, त्यसपछि अर्को वर्षबाट हामीले यसलाई प्रतियोगात्मक बनायौं । पुरस्कारको व्यवस्थाले सहभागीलाई प्रतिस्पर्धी बनायो, प्रतिस्पर्धाले गुणस्तरीय । ११ औं वर्षमा आइपुग्दा यसपटक १६ प्रतियोगी नाटक सहभागी भइरहँदा बुढाथोकी दंग देखिए ।दस वर्षअघि बाल नाटक महोत्सव गर्न आँट्नु चानचुने कुरा थिएन । शैली थिएटरले जेनतेन त्यसलाई निरन्तरता दिँदै आएको छ । सुरुवाती वर्ष नाटकमार्फत सहभागी कतिपय बालबालिका अहिले रंगमञ्चमै सक्रिय छन् । कलाकार नभएका पनि राम्रा दर्शक बनेका छन् । हाम्रो प्रयासले नेपाली रंगमञ्चको विकास र विस्तारमा एउटा आधारशिला खडा भइरहेको देख्दा खुसी लाग्छ, अचेल कैयौं निजी विद्यालयले ड्रामा टिचर नै राखेर पढाउन थालेको देख्दा पनि बुढाथोकी उत्साहित हुन्छन् । नाटक मञ्चन समूह अभ्यास हो । यसमा संलग्न भइसकेपछि बालबालिकामा व्यक्तित्व विकास हुनुका साथै कला, साहित्य, संस्कृति र समाजलाई सानैदेखि बुझ्न तथा अनुशासित बनाउन भूमिका खेल्ने गरेको अनुभव अध्यक्ष बुढाथोकीको रहेछ । केन्द्रको एउटा सानो कोठाबाट सुरु भएको शैलीको यात्रा यतिबेला रातोपुलस्थित आफ्नै नाटकघरसम्म पुगेको छ । २०६४ तिर बुढाथोकीसहित सातआठ जनाको समूहलाई रुसी केन्द्रका तत्कालीन कार्यकारी निर्देशक राजीव दवाडीले एन्तोन चेखवको नाटक मञ्चनको प्रस्ताव गरे । चेखवको जन्मजयन्तीको अवसर पारेर चेखवकै कथामा उक्त समूहले एउटा बुइगल भएको घर देखायो । नाटक जम्यो । केन्द्रले लगत्तै अर्को प्रस्ताव गर्यो । रंगमञ्चमा केही गरौं भन्ने जुझारु युवाहरूको समूह पछि हट्ने कुरै थिएन । चेखवकै स्वान सङ लाई नाट्य रुपान्तरण गरेर देखाइदिए । रुसी केन्द्र थप उत्साहित भई स्क्रिप्ट थमायो र भन्यो, के यसमा नाटक गर्न सक्छौं ? बुढाथोकीले अतीत सम्झँदै भने, नसक्ने के थियो र ? हामीले त्यसलाई सरकारी निरीक्षक शीर्षकमा नाटक गर्यौं । त्यही समूह नै पछि विधिवत् शैली थिएटरका नाममा गोलबन्द भयो । रुसी केन्द्रले आफ्नै भवनमा एउटा कोठा उपलब्ध गराइदियो । त्यसपछि शैलीले रुसी केन्द्रकै प्रेक्षालयमा रुसी र नेपाली साहित्यमा निरन्तर नाटक मञ्चन गर्न थाल्यो । विदेशी साहित्यका नाटक पनि नेपाली समाजसँग रिलेट गर्दै मञ्चन भइरहे ।दस वर्ष केन्द्रमा बसेर दुई दर्जन नाटक गरेपछि शैली मंसिरदेखि आफ्नै भवनमा सरेको छ । केन्द्रको कोठामा खुम्चेर बसेको शैली यतिबेला फुकेको छ । कतिपय कुरा उहाँहरूको र हाम्रो मिल्थेन । चाहेको अनुसार सेट लगाउन, लाइट राख्नजस्ता प्राविधिक समस्या हुन्थे, बुढाथोकी भन्छन्, अहिले आफूले मन लागेअनुसार काम गर्न पाएका छौं । केन्द्रको हल नाटककै लागि मात्रै थिएन । त्यसैले पनि नियमित नाटक मञ्चन गर्न मिल्थेन । एउटा नाटक बढीमा पाँच दिन मञ्चन हुन्थ्यो । हल नै खाली हुँदैनथ्यो । मिहिनेत गरेर नाटक तयार पार्थ्यौं अनि खर्च गरेर स्टेज बनाइएको हुन्थ्यो । त्यति सोजले न खर्च उठ्थ्यो न त कलाकारले धित मरुन्जेल काम गर्न नै पाउँथे, बुढाथोकीले अर्को घटना पनि सुनाए । बालनाटक महोत्सवकै लागि भनेर शैलीले एउटा नाटक तयार पारेको थियो । बाँसैबाँस प्रयोग गरेर सेट तयार पारेको थियो । पछि केन्द्रले भुइँ कोरिने समस्या देखाउँदै नाटकलाई दोहोर्याएर मञ्चन गर्न दिएन । २०५४ मा राष्ट्रिय नाचघरमा नाटक सिक्न पुगेपछि यही क्षेत्रमा रौसिएका बुढाथोकी त्यसपछि नाचघरकै प्रशिक्षार्थीले खोलेको आख्यान आर्ट ग्रुपदेखि पम्किन थिएटरसम्म आबद्ध भई नाट्य क्षेत्रमा रमे । पछि साथसाथ नामक एनजीओमा संलग्न भई सडक बालबालिकाका लागि नाटक अभियानमा जोडिए । त्यो सडक बालबालिकालाई नाटक सिकाउने र समाजमा पुनर्स्थापना गराउने उद्देश्य थियो, बुढाथोकीले नाटककै कारण कतिपय बालबालिका पुनर्स्थापितसमेत भएको सम्झन्छन् । बालबालिकासँग नजिक रहेर काम गर्न रुचाउने उनी रेडियो सगरमाथाका कार्यक्रम प्रस्तोता पनि हुन् । त्यहाँ पनि उनले बालकार्यक्रम चलाए । बालबालिकाप्रतिको झुकाव अझ बाक्लियो । उनीहरूका मुद्दाबारे धेरथोर जानकार हुँदै गए । उनी त्यसैको रिफ्लेक्सन मान्छन्, राष्ट्रिय बाल नाटक महोत्सवलाई । शैलीको यात्रा सहज भने रहेन । भन्छन्, सबभन्दा गाह्रो कुरा नै कलाकार टिकाइरहन हुन्छ । एउटा लेभलमा पुगेपछि छोड्छन् । निःशुल्क वा थोरै पैसामा पनि कतिन्जेल गर्ने भन्ने कुराले अर्थ राख्छ । अरू बाटा खोज्न थाल्छन् । जुन समस्या अहिले पनि छ । थिएटरमा रहर, इच्छा हुन्छ तर पैसा हुँदैन । आफ्नै भवनमा सरेपछि आम्दानी बढ्दै जाला कि भन्ने बुढाथोकीको विश्वास छ, अरू व्यवसायबाट मान्छे बाँच्न सक्छ भने थिएटरबाट किन नसक्ने ? कतिपयले थिएटरलाई फिल्म उडानको ट्रान्जिट पनि बनाइरहेका छन् । उनी यसलाई गलत भन्दैनन् । तर थिएटरको ट्याग भिरेर मात्रै फिल्म खेल्न जानु भएन । सिकेर जानु त राम्रो हो नि । उनले अहिले त म्युजिक भिडियोमा समेत थिएटर आर्टिस्टको डिमान्ड देख्दा रमाइलो मान्छन् । २०५४ तिर राष्ट्रिय नाचघरमा खाजा खुवाउँछु भन्दा पनि नाटक हेर्न नआउने देखेभोगेका बुढाथोकी अचेल टिकट नपाएर दर्शक फर्किनुपर्ने अवस्था आउनु र नाटकलाई हेर्ने दृष्टिकोण बदलिएको देख्दा रंगमञ्चको भविष्य राम्रो देख्छन् । थप्छन्, तैपनि समस्याचाहिँ राम्रा नाटकको छ । विदेशी नाटक किन गरेको भन्ने प्रश्न आइरहन्छ । तर नेपालमा नाटक लेख्ने नयाँ पुस्ता नै आएन । अझै पनि बालकृष्ण सम, भीमनिधि तिवारीकै नाटकमा भर पर्नुपर्ने हुन्छ ।"
बलिउड खतरामा,"झन्डै तीन दशकको फिल्मी करिअरमा ठूलो फड्को मार्न नसकेका बलिउड अभिनेता सैफअली खानलाई नेटफ्लिक्स सिरिज सेक्रेड गेम्स ले एकाएक चर्चा दिलायो । विक्रम चन्द्राको उपन्यास सेक्रेड गेम्स मा आधारित उक्त थ्रिलर सिरिजमा सैफले सरताज सिंहको भूमिका निर्वाह गरेका छन् । आठ भागको पहिलो सिरिज सन् २०१८ मा एक सय ९१ देशमा २० भन्दा बढी भाषामा देखाइएको थियो भने दोस्रो सिरिज गत वर्ष प्रिमियर गरिएको थियो । केही साताअघि मात्रै तन्हाजी मार्फत दर्शकमाझ देखिएका सैफअली फेरि जवानी जानेमन मा हलमा आउँदै छन् । अभिनेता खानले ठूलो घनत्व भएको भारतीय फिल्म उद्योगका लागि विदेशी दर्शकको खासै आवश्यकता नरहेको ठानिए पनि सधैं यही मान्यतामा अडिग रहनु उचित नहुने धारणा राखेका छन् । वेब सिरिजमार्फत विश्व दर्शकमाझ पुगेको अनुभवका आधारमा खानले भनेका छन्, हाम्रो कला, संस्कृतिलाई कुनै बाहिरीबाट प्रामाणिक गराईरहन वा प्रशंसा दिलाउन आवश्यक छैन । हामीसँग यति धेरै चिज छन् कि त्यसलाई हामीसँगै राखेर खुसी हुन सक्यौं भने आर्थिक रूपमा अरू केही आवश्यकता पर्दैन । सैफअलीले बलियो धरातलमा उभिएकोले कुनै पनि बाहिरी तत्त्वले यसको आधारलाई असर पार्न नसक्ने बताउँदै थप्छन्, विश्व बजारले हामीलाई भत्काउन त सक्दैन तर यो हाम्रो उद्योगको विकास र प्रगतिका लागि खतरा छ ।अभिनेता खानले अहिले भारतीय फिल्म उद्योग बलियो नै देखिए पनि भविष्यका लागि चुनौतीपूर्ण रहेको र समय, परिस्थितिअनुसार विश्वबजारमा पुग्नुपर्ने जिकिर गर्छन् । उनले नेटफ्लिक्सजस्ता डिजिटल प्लेटफर्म बलिउडका लागि चुनौतीपूर्ण हुँदै गइरहेको जिकिर गर्दै भने, आजसम्म पनि भारतजस्ता देशमा तुलनात्मक रूपमा फिल्म क्षेत्रमा ठूलो लगानी र पैसा छ । अझै पनि मूलधारका कलाकारले टेलिभिजनमा काम गर्नुअघि दोहोर्याएर सोच्ने गर्छ तर स्ट्रिमिङ सर्भिसले यस्तो धारणालाई चुनौती दिइरहेका छन् । कलाकारलाई पनि बढीभन्दा बढी सुविधा र पारिश्रमिक दिइरहेका छन् ।"
चित्रमा दुई देश,"भाषा र भूगोलमा नेपाल र कोरिया फरक मुलुक हुन् । दुई मुलुकबीच आफ्नै संस्कार, जीवनशैली र समाज भए पनि मानवीय इच्छा र भाव समान छन् । आजको समाजमा त्यहाँ र यहाँ मानिसले भोगेका पीडा परिवेशले फरक होला तर आवाज उस्तै हो भन्ने भाव बबरमलस्थित नेपाल आर्ट काउन्सिलका भित्ताभरि झुन्ड्याएका चित्र र भुइँमा रहेका प्रतिस्थापन कलामा झल्कन्छ ।शनिबारदेखि आर्ट काउन्सिलमा जारी नमस्ते नेपाल काठमाडौं कन्टेम्पोरी आर्ट एक्जिबिसन मा नेपाली १४ जना र कोरियाली २१ जना चित्रकारको ५० वटाभन्दा बढी कलाकृतिमा दुबै मुलुकको तत्कालीन अवस्था र आम मानिसको आवाज झल्केको पाइन्छ । मानवीय मूल्य, सुन्दरता, दैनिकी, संस्कार, प्रकृति र यसको सौन्दर्य, यसमाथि मानिसको हाबी, प्रविधि र यसले निम्ताएको जर्जर अवस्था चित्र तथा प्रतिस्थापन कलाकृतिमा देख्न सकिन्छ ।कोरियाली चित्रकार ली चाङहीले अ लङ वय टु गो शीर्षकमा चित्रण गरेको खालीजस्तो देखिने जंगलको सुन्दरता र नेपाली चित्रकार बिक्कुकुमार थापाले सेभिङ द अर्थ शीर्षकमा फँडानीपछि उजाड बनेको जंगलको भाव उस्तै लाग्छ । तैलीय रंगका माध्यममा तयार गरिएका चित्रहरूले हाल सहर विस्तारकै क्रममा गरिएको प्रकृतिको विनाश दर्साउँछ । चित्रकार यंग मी वाङले तेल रंगमा नै युथ शीर्षक दिएर विभिन्न रंगीचंगी रंगमा फूलको चित्र उतारेका छन् । त्यतै अर्को भित्तातिर चित्रकार रश्ना वज्राचार्यले ब्युटी अफ पेन र भेनुज एट डाउन शीर्षक दिएर तेल रंग माध्यममा नै युवाको सुन्दरता र त्यसले पार्ने प्रभाव, जोखिमताबारे उतार्ने प्रयास गरेकी छन् । कोरियाली कलाकारको झन्डै आधा दर्जन प्रतिस्थापन कलामा मानवीय दैनिकी जीवन र व्यावहारिक पक्षलाई प्राथमिकता राखेका छन् । प्रदर्शनीमा ली ह्युजंगले हाउ आर माई डिजायर्स शीर्षक दिएर डिजिटल प्रिन्टमा मोबाइलले खिचेको जस्तो देखिने केही नग्न अश्लील देखिने चित्र छन् । त्यस्तै सुन अक चोयले स्पेसल सिटिजन शीर्षकमा डिजिटल प्रिन्टकै आधारमा अर्धमानव फिगर प्रस्तुत गरेका छन् । जुन चित्रले प्रविधियुक्त दुनियाँले मानिसको इच्छा र चाहना कसरी पूर्ति गर्न सघाउ पुर्याएको छ भन्ने प्रस्ट हुन्छ । अग्रज नेपाली चित्रकार केके कर्माचार्य, जीवनराज उपाध्यायले अमूर्त चित्रमा आजको समाज उतार्ने जमर्को गरेका छन् । प्रदर्शनीमा अर्का अग्रज चित्रकार मदन चित्रकारको पनि चित्र प्रदर्शनमा राखिएका छन् । एक्रेलिक माध्यममा तयार गरिएको ल्यान्डस्केप द गार्डेन शीर्षकमा प्रकृति र आधुनिकताले ल्याएको प्रभाव झल्किने उनको चित्र निकै सुन्दर लाग्छ । चित्रकार मुकेश श्रेष्ठले आदि बुद्ध शीर्षक दिएर बुद्धको चित्रलाई केही फ्युजन गरेर आकर्षित बनाएका छन् । परम्परागत चित्रलाई केही टेक्चर विधिबाट आजको पुस्ताको ध्यान केन्द्रित गर्न खोजेको उनले बताए । बुद्धको शरीरमा प्रयोग गरिएको नीलो रंग, आसन, स्वरूप र परम्परागत शैलीलाई भने यथावत् राखिएको उनले जनाए । अर्को एडमिरेसन शीर्षकमा उनले युवाप्रेम र उसको कल्पनामा आउने युवतीको चित्रलाई देखाएका छन् । सेतो र पहेँलो रंगमा शान्त प्रेम र यसको शक्तिको प्रतिविम्ब उतारेको उनको भनाइ छ । चित्रकार आशा डंगोलको आफ्टर म्याथ शीर्षकमा देखिएको भूकम्पको त्रासपूर्ण चित्रले त्यतिखेरको मानिसको पीडा कस्तो थियो भन्ने सम्झाउँछ । कृष्णगोपाल श्रेष्ठको परम्परा र संस्कृति दर्साउने ट्र्याडिस्नल डोर, स्टोन ट्याप शीर्षकको चित्र, मुना भँडेलको नाउ होयर टु बी फाउन्ड जस्ता पुराना फोटोग्राफमा गरिएको स्केच चित्रले हराउँदै गइरहेको मौलिक परम्परागत पक्षलाई इंगित गर्छ । चित्रकार बदेलले नै कम ब्याक होम शीर्षक सिरिजमा पेपरमा ओयल पेस्टल गरेर बनाइएका ताल्चा लगाइएका ढोकाको चित्रले आफ्नो सीमितता छोडेर हामी कतातिर गइरहेका छौं भन्ने बुझाउँछ ।प्रदर्शनीमा रहेका चित्रकारद्वय उपाध्याय र नरेश सैंजूले समकालीन कलाका नेपाली कलाकृति हाम्रो समाजभन्दा पनि अघि बढेको दाबी गरे । उपाध्यायले भने, हामीले समाज, संस्कृति, धर्म र प्रकृति, प्रविधिका कुरा कलामा उतारिरहेका छौं । उनलाई समर्थन गर्दै सैंजूले कलामार्फत नै त्यसमा अहिलेको विचार र मागलाई समेत उठाइरहेको सुनाए । दुवैले समाजअनुसार दुई देशका चित्र फरक देखिए पनि मानवीय भावलाई सम्बोधन गरेको जिकिर गरे । प्रदर्शनीमा भेटिएका मूर्तिकार कमलेश महर्जनले समकालीन चित्रले सिर्जनासँगै समाजको माग के हो भन्ने पक्षमा ध्यान दिनुपर्ने बताउँदै प्रदर्शनीमा रहेका अधिकांश कलाकृतिले युवापुस्ताको माग जोडेको जनाए । प्रदर्शनी बिहीबारसम्म जारी रहनेछ ।"
न्हुजले माग्यो कविता,"काठमाडौं (कास) पञ्चायतकालमा राजधानीको उत्तरतिर नेता लुक्ने एउटा थलो थियो न्हुज पुस्तकालय । उनीहरू दिनभर पुस्तक पढेजस्तो गर्थे, छलफल गरेजस्तो गर्थे, मुख्य उद्देश्यचाहिँ राजनीतिक गतिविधिको विस्तार र प्रजातन्त्रको पुनर्बहाली । टोखास्थित यही पुरानो पुस्तकालयले राष्ट्रिय कविता प्रतियोगिता घोषणा गरेको छ । बन्दै छ मेरो देश, सहभागिता मेरो पनि मूल विषयमा पुस्तकालयले देशभरबाट सिर्जना आह्वान गरेको छ । सामाजिक सद्भाव, सकारात्मक चेतना र नवनिर्माणमा स्रष्टाहरूको ठूलो भूमिका हुन्छ, पुस्तकालयका अध्यक्ष दीपेन्द्र श्रेष्ठले भने, युवा स्रष्टाको भूमिकालाई बल पुर्याउन पहिलोपटक प्रतियोगिता गर्न लागेका हौं । उनका अनुसार देशभरका ४० वर्षभन्दा मुनिका युवा साहित्यकारले आआफ्ना कविता आउँदो शनिबारसम्ममा कविता पठाउन सकिनेछ । देशभरबाट सम्प्रेषित कवितामध्ये निर्णायकमण्डलबाट छनोट भएका सय जनालाई राजधानीमा निम्त्याएर फागुन १० गते राष्ट्रिय युवा कार्यशाला समेत गरिने उनले जनाए । विभिन्न ३ शीर्षकमा कार्यपत्रहरू प्रस्तुतसमेत हुने प्रतियोगिता भने फागुन ११ गते राष्ट्रिय सभागृहमा हुने बताइएको छ । छानिएका एक सय युवा कविमध्ये उत्कृष्ट २५ घोषणा गर्दै वाचन गराइने पनि उनले जनाए । प्रथमलाई ५० हजार, द्वितीयलाई ३० हजार, तृतीय हुनेलाई २० हजार रुपैयाँ प्रदान गरिनेछ भने सान्त्वना हुने दुई जनाले जनही १० हजार रुपैयाँ पाउनेछन् । सोही दिन ५० हजार रुपैयाँको न्हुज : प्रगतिशील साहित्य पुरस्कार पनि प्रदान गरिने अध्यक्ष श्रेष्ठले जनाए । उत्कृष्ट कवितामा संगीत भरी न्हुज ः राष्ट्रिय गीतमाला नामक गीति एल्बमसमेत निकाल्नेछौं, उनले भने ।"
वडाध्यक्षको हत्या रहस्यमय,"अछाम (कास) अछामको पञ्चदेवल विनायक नगरपालिका२ का वडाध्यक्ष पदमबहादुर धामीको मृत्यु रहस्यमय देखिएको छ । सोमबार दिउँसो विभिन्न कार्यक्रममा सहभागी भएर राति साढे १० बजे साथीहरूबाट छुट्टिएका धामी मंगलबार बिहान गोठमा मृत भेटिएका हुन् । शव उनकै नाता पर्ने भाउजूको गोठमा मंगलबार बिहान साढे ४ बजे रगताम्य अवस्थामा फेला परेको हो ।पञ्चदेवल नगर उपप्रमुख अम्बिका चलाउनेका अनुसार वडाध्यक्ष धामीलाई सोमबार राति इलाका प्रहरी कार्यालय विनायकका एक प्रहरी जवानले घरमा छाडिदिएका थिए । घटनाको प्रकृति हेर्दा आत्महत्या त होइन । टाउकोमा गहिरो चोट लागेको देखिन्छ । हातखुट्टामा समेत रगत जमेको छ । लुगा रगताम्य छन्, उपप्रमुख चलाउनेले भनिन्, भैंसीसमेत बाँधिएको गोठमा बाहिरबाट ढोका लगाइएको थियो । अन्यत्र हत्या गरेर धामीको शव गोठमा फ्याँकिएको स्थानीयको आशंका छ । शिक्षकबाट राजीनामा दिएर धामी कांग्रेसका तर्फबाट वडाध्यक्ष निर्वाचित भएका थिए । जिल्ला प्रहरी प्रमुख एसपी दीपक भारतीले घटनाको अनुसन्धानका लागि तालिमप्राप्त कुकुरसहितको टोली ल्याइने बताए । नगरपालिकाले विज्ञप्ति जारी गर्दै जनप्रतिनिधिलाई असुरक्षा महसुस भएकाले थप संयन्त्रको माग गरेको छ ।"
एसपी पन्तको सरुवा रद्द,"प्रहरी प्रधान कार्यालयले डेढ महिनाअघि चितवन सरुवा गरिएकी प्रहरी उपरीक्षक (एसपी) गंगा पन्तलाई रमाना नै नदिई सरुवा रद्द गर्दै पर्सा जिल्लामा काजमा खटाएको छ । गत पुस ४ गते चितवनका तत्कालीन एसपी दानबहादुर मल्ललाई सरुवा गरी उनको स्थानमा पन्तलाई पठाउने निर्णय गरिएको थियो । तर पन्तलाई डेढ महिनासम्म चितवन जानका लागि रमाना दिइएन । यसका पछाडि राजनीतिक दबाब रहेको स्रोतले बताएको छ । नेकपाका अध्यक्ष एवं पूर्वप्रधानमन्त्री पुष्पकमल दाहालले रुचाएका एसपी मल्ललाई एक वर्ष नपुग्दै चितवनबाट सरुवा गरिएपछि एसपी सरुवा विवाद सतहमा आएको थियो । दाहालको अंगरक्षकका रूपमा रहेका मल्ललाई चितवनबाट सरुवा गर्ने निर्णय भएपछि त्यहाँ जाने नयाँ एसपी आफू अनुकूलको हुनुपर्ने भन्ने दाहाल लगायतबाट दबाब आयो । त्यही दबाब चिर्न नसकेपछि प्रहरी महानिरीक्षकले आफैंले गरेको निर्णय कार्यान्वयन गर्न सकेनन् । ऐनअनुसार प्रहरी महानिरीक्षकलाई कार्यालय सहयोगीदेखि प्रहरी उपरीक्षक (एसपी) सम्मको सरुवा तथा बढुवा गर्ने अधिकार छ । भित्रभित्रै शक्ति केन्द्रको चलखेल र दबाब भए पनि आवरणमा आईजीपी नै एसपीसम्मका कर्मचारीको सरुवाबढुवामा निर्णायक हुन्छन् । राजनीतिक दबाबकै कारण पुस ४ मा पन्तलाई चितवनमा गरिएको सरुवाको निर्णय खनालले मंगलबार रद्द गरेर चितवनमा नान्तीराज गुरुङलाई पठाएका छन् । पुस ४ मा चितवन प्रहरी प्रमुखबाट एसपी मल्ललाई त्रिभुवन अन्तर्राष्ट्रिय विमानस्थल सरुवा गरेर उनको ठाउँमा एसपी पन्तको सरुवा गरियो । तर सरुवा भएको ठाउँमा जान मल्लले मानेनन्, डेढ सातासम्म चितवनमै बसे । पुस १५ मा प्रहरी प्रधान कार्यालयले सरुवा भएको ठाउँमा किन नगएको भन्दै मल्ललाई चेतावनीयुक्त पत्रमार्फत १२ घण्टाभित्र तोकिएको कार्यालयमा हाजिर हुन निर्देशन दियो । त्यसको भोलिपल्ट प्रदेश प्रहरी कार्यालयले मल्ललाई १२ घण्टाभित्र चितवन छाड्न पत्र पठायो । १७ गते औपचारिक बिदा लिए पनि त्यसको भोलिपल्ट मात्रै चितवन छाडेका थिए । तर पन्तलाई सरुवा भएको स्थान जान प्रहरी मुख्यालयले रमाना नै दिएन । पन्त आईजीपी खनालको प्रत्यक्ष कमान्डमा रहेको इन्टरपोल शाखामा कार्यरत थिइन् । माथिबाट चर्को दबाब आएपछि पन्तलाई सरुवा गरिएको स्थानमा रमाना दिन सकिएन, प्रहरी मुख्यालयका एक उच्च अधिकृतले भने, त्यही भएर यसअघि भएको पन्तको सरुवा निर्णय रद्द गरेर पर्सा काजमा पठाउने निर्णय भयो ।यस्तै पर्साका सोमेन्द्रसिंह राठौरलाई महानगरीय प्रहरी परिसर काठमाडौं, काठमाडौं परिसरका अशोक सिंहलाई इन्टरपोल, कृष्ण पंगेनीलाई बारा, विकास खनाललाई दंगा नियन्त्रण गण सुनवल, दीपक रेग्मी पूर्वी नवलपरासी र गण्डकी प्रदेश प्रहरीमा मोहनप्रसाद पोखरेललाई सरुवा गरिएको छ ।"
चन्द समूहका नेता कटवाल पक्राउ,"काठमाडौं (कास) नेत्रविक्रम चन्द समूहको आर्थिक व्यवस्थापन गर्ने मुख्य व्यक्ति रहेको आरोपमा हेभी इक्विपमेन्ट महासंघका सचिव अर्जुन कटवाल पक्राउ परेका छन् । कलंकीस्थित घर घेरा हालेर प्रहरीको विशेष ब्युरोले मंगलबार उनलाई पक्राउ गरेको हो । पक्राउपछि ब्युरोको टोली चन्द्रागिरि नगरपालिका१ बलम्बु चुनदेवीस्थित उनको घर पुगेको थियो । त्यहाँबाट विभिन्न दलका नेताकार्यकर्ता, उद्योगीव्यापारीका नाममा काटिएका चन्दा असुली प्याड र चन्द समूहका विरोधीलाई कारबाही गर्ने गरी तयार पारिएका कागजात फेला परेको प्रहरीले जनाएको छ । आवरणमा व्यापारी भए पनि भित्रभित्रै चन्द समूहका आर्थिक संकलन गर्ने मुख्य व्यक्ति कटवाल नै रहेको खुलेको छ, ब्युरो स्रोतले भन्यो । चन्द समूहलाई सरकारले प्रतिबन्ध लगाएपछि कटवाल उत्तर कोरिया र रुस पुगेर फर्किएका थिए । उनी पार्टीकै कामका लागि गएको हुन सक्ने भन्दै अनुसन्धान भइरहेको छ । कटवाल चन्द समूहको जनसम्पर्क समितिका केन्द्रीय कोषाध्यक्ष रहेको शंका गरिएको छ । उनीमाथि विध्वंसात्मक गतिविधि गरेको आरोपमा अनुसन्धान भइरहेको प्रहरीले जनाएको छ । मन्त्रिपरिषद् बैठकले गत फागुन २८ मा चन्द समूहका गतिविधिमाथि प्रतिबन्ध लगाएको थियो । त्यसयता प्रहरीले धरपकड जारी राखेको छ ।"
कोटेश्वरको जाम हटाउने प्रतिवेदन वर्ष दिनदेखि थन्कियो,"कोटेश्वरजडीबुटी खण्डको जाम हटाउने विकल्प खोज्न गरिएको अध्ययन प्रतिवेदन एक वर्षदेखि थन्किएको छ । जापानी सहयोग नियोग (जाइका) ले प्रारम्भिक अध्ययन गरेर प्रतिवेदन सडक विभागलाई बुझाएको थियो । प्रतिवेदनले पहिलो विकल्पका रूपमा तीनकुनेबाट कोटेश्वरको बालकुमारीतर्फ यात्रु हिँड्ने पुलसम्म सवारी साधन गुड्न मिल्ने अकासेपुल बनाउन सुझाएको थियो । त्यसको दूरी १ दशमलव ६ किमि हुनेछ । त्यो चार लेनको बन्नेछ, सडक विभागअन्तर्गत विकास सहायता कार्यान्वयन महाशाखा प्रमुख अर्जुनजंग थापाले भने, अकासेपुल नबनाउने हो भने त्यही खण्डमा सुरुङ बनाउने दोस्रो विकल्प छ । तेस्रो विकल्प तीनकुनेबाट जडीबुटीसम्म सुरुङ निर्माण गर्ने रहेको उनले बताए । १ दशमलव ४ किमि दूरीको सुरुङ हुनेछ, उनले भने, यसको प्रारम्भिक अध्ययन भइसकेको छ, कुन विकल्प छान्ने भन्ने निर्णय भइसकेको छैन । जाइकाले खटाएको प्राविधिक टोलीबाट अध्ययन गरिएको हो । जनवरी अन्तिममा थप टोली नेपाल आउने जनाइएको थियो । तर अहिलेसम्म उनीहरू आएका छैनन् । जनवरीमा ढिला भयो भन्दै मार्चमा आउने मौखिक सहमति भएको छ, थापाले भने, अब आउने टोलीले विस्तृत सम्भाव्यता अध्ययन (डीपीआर) तहको काम गर्नेछ । डीपीआर गर्न नौ महिनासम्म लाग्नेछ । यसमा नेपाल सरकारले आग्रह गरेको खण्डमा जापान सरकार लगानी गर्न तयार छ, उनले भने, तर उनीहरूले आफूले प्राथमिकता नतोक्ने र नेपाल सरकारलाई नै तोक्न आग्रह गरेका छन् । जाइकाले सुरुङ र फ्लाई ओभरमध्ये एउटा विकल्प छान्न भनेको छ । सबैभन्दा कम लागतको विकल्प फ्लाई ओभर हो । त्यसको लागत ९ अर्ब रुपैयाँ रहने अनुमान छ, उनले भने । फ्लाइओभरकै रुटमा सुरुङमार्ग बनाउन १८ अर्ब रुपैयाँ लाग्ने अनुमान छ । तीनकुनेदेखि जडीबुटी खण्डसम्म सुरुङ बनाउन भने २२ अर्ब रुपैयाँ लागत अनुमान छ । जाइकाले तीन वटा विकल्प दिए तर हाम्रो विकल्प योभन्दा फरक छ, थापाले भने, नयाँ बानेश्वरबाट आउने सडकलाई विमानस्थल मुनिबाट जडीबुटी निकाल्ने गरी सुरुङ बनाउन सकिन्छ कि भन्ने हाम्रो तर्क छ । यसको दूरी ९ सय मिटर हुनेछ । यसो गर्न सके लागत पनि कम पर्ने उनको भनाइ छ । तर विकल्प निकालिए पनि छलफल हुन सकेको छैन । यसले विमानस्थलको धावनमार्गलाई केही असर गर्दैन । जापानी टोली आएपछि यसबारे थप छलफल हुन्छ, उनले भने, संस्कृति, पर्यटन तथा नागरिक उड्डयन मन्त्रालयसँग पनि छलफल गर्छौं, त्यसपछि के गर्ने भन्ने निर्णय निस्कनेछ । भक्तपुरबाट कोटेश्वर हुँदै दैनिक २४ हजारभन्दा बढी सवारी साधन ओहोरदोहोर गर्ने ट्राफिक प्रहरीले जनाएको छ । बीपी राजमार्ग हुँदै जाने यात्रुवाहक सवारी साधन पनि यही कोटेश्वरजडीबुटी हुँदै छुट्ने गरेका छन् । तर कहिलेकाहीँ यहाँ लामो जाम हुने गरेकाले यात्रुले सास्ती बेहोरिरहेका छन् । उल्लिखित विकल्पअनुसार काम गर्न सके पक्कै यहाँको जाम घट्छ, थापाले भने, यात्रुले पनि सास्ती खेप्नुपर्दैन । विकल्पबारे छिट्टै नै पुनः छलफल गरिने उनले बताए ।"
सूर्यविनायकधुलिखेल सडक विस्तार अघि बढेन,"थप अध्ययन कसलाई गराउने भन्नेबारे पनि अन्योल छ । गत वर्षकै मार्चअप्रिलमा जापानकै संसद्मा पेस गरेर जापान सरकारलाई अनुरोध गरेर थप अध्ययन गराउन लगाउने कुरा मौखिक रूपमा तयार भएको थियो, उनले भने, जाइकाले नेपाल सरकारको प्राथमिकता जे हो, त्यसमा लगानी गर्छौं, यो प्राथमिकता होइन भने पछि हट्छौं भनेको छ । प्राथमिकता सरकारले तोक्ने उनले बताए । के गर्ने भन्नेबारे आन्तरिक रूपमा छलफल भइरहेको उनको दाबी छ । जाम घटाउन सडक विस्तार योजना अघि ल्याइएको सडक विभागका उपमहानिर्देशक एवं प्रवक्ता शिवहरि सापकोटाले जानकारी दिए । बीपी राजमार्ग सञ्चालनमा आएपछि यो खण्डमा बढेको सवारीको चाप अत्यधिक हुँदा जाम गराएको छ ।"
कानुन बाझिँदा विद्युत् खरिद सम्झौता ठप्प,"विद्युत् ऐन र विद्युत् नियमन आयोग ऐनको विषय बाझिँदा र आयोगले दिएको निर्देशनबाट नेपाल विद्युत् प्राधिकरण असन्तुष्ट हुँदा वैशाखयता विद्युत् आयोजनासँगको विद्युत् खरिदबिक्री सम्झौता (पीपीए) ठप्प भएको छ । पीपीए नहुँदा निर्माणमा जानुपर्ने विद्युत् आयोजना प्रभावित बनेको निजी क्षेत्रको आरोप छ । विद्युत् नियमन आयोग गठन भएयता प्राधिकरणले विद्युत् आयोजनाका प्रवर्द्धकसँग गर्दै आएको पीपीए ठप्प भएको हो । आयोगले पीपीए सम्बन्धमा प्राधिकरणलाई दिएको निर्देशन र आयोगको विनियमावलीका कारण पीपीए हुन नसकेको नेपाल विद्युत् प्राधिकरणका प्रवक्ता प्रबल अधिकारी बताउँछन् । यसअघि प्राधिकरणले सर्वेक्षण अनुमतिपत्रका आधारमा आयोजना प्रवर्द्धकसँग पीपीए गर्दै आएको थियो । विद्युत् नियमन आयोग ऐन र आयोगले तयार पारेको पीपीएसम्बन्धी विनियमावलीमा भने उत्पादन अनुमतिपत्र जारी भएका आयोजनासँग मात्रै पीपीए हुने व्यवस्था छ । विनियमावलीमा भएको व्यवस्थाबाहेक आयोगले प्राधिकरणलाई पीपीएको सर्तमा केही बुँदा थप्न पनि निर्देशन दिएको थियो । उक्त निर्देशनमा पीपीएसम्बन्धी कुनै विवाद भए आयोगले समाधान गर्ने र पीपीए खारेज गर्न आयोगको स्वीकृति चाहिने बुँदा छ । यसअघि पीपीएमा विवाद भए दुवै पक्ष आर्बिट्रेसन (स्वतन्त्र मध्यस्थकर्ता) मा जाने व्यवस्था थियो । आयोगले पठाएको निर्देशनमा हाइड्रोलोजिकल रिस्क (काबुबाहिरको परिस्थितिका कारण पानी कम भएर विद्युत् उत्पादन घट्ने) अवस्थामा प्राधिकरणले उत्पादकलाई जरिवाना तिराउन नपाउने व्यवस्था पनि राख्न भनिएको छ । यो व्यवस्थाप्रति पनि प्राधिकरणको आपत्ति छ । यस्तै कुनै कारणले प्रसारण लाइन अवरुद्ध भए पनि दुवै पक्षले एकअर्कालाई जरिवाना तिर्नु नपर्ने बुँदा राख्न पनि आयोगले निर्देशन दिएको थियो । यो बुँदामा प्राधिकरणले बढी प्रस्टता खोजेको छलफलमा सहभागी एक पदाधिकारीले बताए । आयोगले दिएको यो बुँदामा प्राधिकरण असन्तुष्ट रहेको स्रोतको भनाइ छ । आयोगले दिएको निर्देशन संशोधनका लागि छलफल गर्न प्राधिकरण सञ्चालक समितिले सदस्य चेतराज जोशीको संयोजकत्वमा समिति गठन गरेको थियो । उक्त समितिमा प्राधिकरणका विद्युत् व्यापार विभाग निर्देशक प्रबल अधिकारी र कानुन विभागका निर्देशक बेलप्रसाद शर्मा सदस्य छन् । यो समिति र आयोगबीच गत साता आयोगको निर्देशन संशोधन गर्ने विषयमा छलफलसमेत भएको थियो । नियमन आयोगले पीपीएको सर्तमा राख्न भनेको बुँदाका कारण घाटा हुने प्राधिकरणको बुझाइ छ । गत साता भएको छलफलमा प्राधिकरणले गठन गरेको समितिले आयोग पदाधिकारीलाई यही विषय बताएका थिए । प्राधिकरणका प्रवक्ता अधिकारीका अनुसार हाल सर्वेक्षण अनुमतिपत्र जारी भएका करिब ६ हजार मेगावाट क्षमतका विद्युत् आयोजनाले प्राधिकरणमा पीपीएका लागि आवेदन दिएका छन् । यीमध्ये १० वटा आयोजना मात्रै उत्पादन अनुमतिपत्र जारी भएका आयोजना हुन् । विद्युत् नियमन आयोग ऐन र विनियमावलीमा भएको व्यवस्थाका कारण सर्वेक्षण अनुमतिपत्र मात्रै जारी भएका आयोजनासँग पीपीए गर्न नसकिएको उनको भनाइ छ । नियमन आयोगको ऐनमै उत्पादन अनुमतिपत्र जारी भएको आयोजनासँग मात्रै पीपीए गर्न मिल्ने व्यवस्था छ, उनी भन्छन्, यो व्यवस्थाका कारण सर्वेक्षण अनुमतिपत्र मात्रै जारी भएका आयोजनासँग हामी पीपीए गर्न सक्ने अवस्थामा छैनौं । विद्युत् नियमन आएपछि पीपीए रोकिए पनि पीपीएअघि गर्नुपर्ने काम भने नियमित भएको उनको दाबी छ । पीपीएअघि गर्नुपर्ने कनेक्सन सम्झौता, विद्युत् उत्पादन तालिका निर्माणजस्ता काम नियमित छन्, उनी भन्छन्, यी पनि पीपीएकै प्रक्रिया हुन् । उत्पादन अनुमतिपत्र जारी भएका १० आयोजनाको भने पीपीए गर्न अहिलेको कानुनले बाधा नपरेको अधिकारीले बताए । आयोगको निर्देशनको विषय समाधान भएलगत्तै यी आयोजनासँग पीपीए हुन्छ, उनले भने, यीमध्ये तीन वटा आयोजनासँगको पीपीए स्वीकृतिका लागि आयोजनामा पठाइसकेका छौं ।विवाद समाधानलगायत विषय आयोगको क्षेत्राधिकार भएकाले सोही विषयमा प्राधिकरणलाई निर्देशन दिइएको नियमन आयोग अध्यक्ष दिल्ली सिंहले बताए । प्राधिकरणले यसअघि एकलौटी पीपीए गर्दै आएको थियो । प्राधिकरण ठूलो संस्था भएका कारण ऊर्जा उत्पादकहरू प्राधिकरणको सर्त मान्न बाध्य थिए, उनले भने, आयोगले कुनै पक्षलाई पनि असर नगर्ने गरी निर्देशन दिएको हो । आयोग र प्राधिकरणको विवादले पीपीए रोकिएकामा भने निजी क्षेत्र असन्तुष्ट छ । सरकारी निकायबीच समन्वय नहुँदाको परिणाम निजी क्षेत्रले भोग्नुपरेको उसको दाबी छ । स्वतन्त्र ऊर्जा उत्पादकहरूको संस्था नेपाल (इप्पान) अध्यक्ष शैलेन्द्र गुरागाईं हरेक निकाय छुट्टाछुट्टै सरकार बनेको टिप्पणी गर्छन् । हामीले सरकार कसलाई मान्ने ? उनले प्रश्न गरे, ऊर्जा मन्त्रालयलाई मान्ने कि प्राधिकरणलाई ? कि आयोगलाई ?एउटाले अर्को निकायलाई देखाएर काममा अड्चन गर्दा ऊर्जाका लगानीकर्ता निरुत्साहित भएको उनको भनाइ छ । आयोजनास्थलमा हुनुपर्ने प्रवर्द्धक सरकारी निकाय धाएर बस्नुपरेको छ, उनले भने । सरकारले १० वर्षमा १५ हजार मेगावाट विद्युत् उत्पादन गर्ने घोषणा गरे पनि लगानीकर्तालाई सहज वातावरण नबनेको उनले बताए । आयोग गठन भएदेखि नै पीपीए रोकिएको छ, उनी भन्छन्, तर आयोग बन्नुअघि पनि पीपीए सहज थिएन ।"
बाफिया विधेयक सदनमा,"बैंक तथा वित्तीय संस्थाहरूको छाता ऐन बाफिया (बैंक तथा वित्तीय संस्थासम्बन्धी ऐन) संसद्मा पेस भएको छ । अर्थमन्त्री युवराज खतिवडाले मंगलबार बाफियासहित राष्ट्र बैंक ऐन, धितोपत्रसम्बन्धी ऐन र सार्वजनिक ऋण व्यवस्थापन विधेयक गरी चार वटा विधेयक छलफलका लागि संसद्मा पेस गरे । तीमध्ये बाफिया र धितोपत्रसम्बन्धी ऐन पहिलो पटक संशोधनमा गएका हुन् । राष्ट्र बैंक ऐन भने तेस्रो संशोधन हो । सार्वजनिक ऋण व्यवस्थापन विधेयक नयाँ हो । बाफियामा बैंकर र व्यवसायी छुट्टयाउने, घ वर्गका लघुवित्त वित्तीय संस्थालाई सिधै विकास बैंकमा स्तरोन्नति हुन पाउने व्यवस्था प्रस्ताव गरिएको छ । यस्तै एकाघर परिवारको परिभाषालाई फराकिलो बनाइएको छ भने कार्यकारी अध्यक्ष र प्रबन्ध सञ्चालकको व्यवस्था हटाइएको छ ।राष्ट्र बैंकबाट हटेका वा अवकाश पाएका कार्यकारी निर्देशकले बैंक तथा वित्तीय संस्थामा काम गर्न नपाउने समय (कुलिङ पिरियड) हटाउन लागिएको छ । तेस्रो पटक संशोधनका लागि संघीय संसद्मा दर्ता भएको राष्ट्र बैंक ऐनको विधेयकमा सो प्रस्ताव गरिएको छ । सोही व्यवस्था पारित भए राष्ट्र बैंकबाट अवकाश पाउने कार्यकारी निर्देशकले चाहेको समयमा बैंक तथा वित्तीय संस्थामा काम गर्न पाउनेछन् । हालको व्यवस्थाअनुसार राष्ट्र बैंकका गभर्नरले पदबाट हटेपछि कुनै पनि हैसियतमा बैंक तथा वित्तीय संस्थामा काम गर्न पाउँदैनन् । डेपुटी गभर्नर, कार्यकारी निर्देशक र अधिकृत स्तरका कर्मचारीलाई क्रमशः तीन र दुई वर्ष कुलिङ पिरियड तोकिएको छ ।"
चुलियो लसुनको मूल्य,"तथ्यांकअनुसार चीनबाट ७ लाख ५४ हजार र भारतबाट ५ लाख ४६ हजार किलो लसुन आयात भएको छ । यता व्यवसायी तथा समिति भने कालीमाटीमा भारतीय लसुन आयात नभएको दाबी गर्छन् । कालीमाटीमा चीनकै लसुन भित्रिन्छ । माघको सुरुदेखि नै समस्या भयो, श्रेष्ठले भने, अहिले नेपाली लसुन पनि छैन । भारतीय लसुन सानो हुन्छ । केलाउन गाह्रो हुने भएकाले उपत्यकामा त्यति भित्रिँदैन । समितिका अनुसार भारतीय लसुन तराईमै खपत हुन्छ । चीनको लसुन ठूलो आकारमा हुने हुँदा प्रायः उपत्यकामै बिक्री हुने समितिको दाबी छ । नेपालमा लसुन उत्पादन हुने गरे पनि अपुग रहेको कृषि मन्त्रालयका प्रवक्ता हरिबहादुर केसीले बताए । स्थानीय तहमा उत्पादन भए पनि त्यसको बजारीकरण भएन, उनले भने, अहिलेको अवस्थामा आयात धेरै नै गर्नुपर्छ । लसुनलाई प्राथमिकता दिने भनिए पनि मिसन कार्यक्रमकै रूपमा सञ्चालन हुन सकेको छैन ।मागअनुसार आपूर्ति नहुँदाको फाइदा उठाउँदै बिचौलियाहरूले समेत चलखेल गरेको साना व्यवसायी बताउँछन् । उनीहरूका अनुसार ठूला व्यवसायीले गोदाममा लसुन राखेर बिक्री गरिरहेका छन् । लसुनमा कार्टेलिङ भइरहँदा नियमक निकायले भने कुनै चासो दिएको छैन । कृषि उत्पादन र कृषि क्षेत्रको नियम निकाय कृषि मन्त्रालय र मन्त्रालयअर्न्तगत रहेका विभाग हुन् । तर यी निकायले प्रभावकारी अनुगमन र नियन्त्रण नगर्दा तरकारीमा उपभोक्ता ठगिने गरेका छन् । मूल्यका सन्दर्भमा उद्योग वाणिज्य मन्त्रालयअन्तर्गत वाणिज्य, आपूर्ति तथा उपभोक्ता संरक्षण विभागले पनि अनुगमन गर्छ । अहिले बजारमा देखिएको मूल्यको सन्दर्भमा वाणिज्य विभागले नै हेर्नुपर्ने कृषिका प्रवक्ता केसीको दाबी छ । उत्पादन र बजारसम्म पुर्याउने दायित्व कृषिको हो, उनले भने, मूल्यसम्बन्धी सम्पूर्ण अधिकार वाणिज्यको हुन्छ । बजार नियमन गरी बढी मूल्य लिनेलाई कारबाही गर्ने दायित्व विभागकै हो । तरकारीको विषयमा छलफल भए पनि अनुगमन नभएको विभागका सूचना अधिकारी नोखबहादुर बस्यालले बताए । पहिले भन्सारको तथ्यांक विश्लेषण गर्छौं अनि लसुनको मूल्य वृद्धिका विषयमा अनुगमन गर्छौं, उनले भने ।"
सीजीको लिमिटेड मोबिलिटी सेवा लाइसेन्स खारेज,"काठमाडौं (कास) नेपाल दूरसञ्चार प्राधिकरणले सीजी टेलिकमले सात जिल्लामा लिमिटेड मोबिलिटी सेवा सञ्चालनका लागि पाएको अनुमतिपत्र खारेज गरेको छ । कम्पनीले लाइसेन्स नवीकरणका लागि निवेदन नदिएको भन्दै प्राधिकरणले खारेज गर्ने निर्णय गरेको हो । लिमिटेड मोबिलिटीको लाइसेन्स खारेज गरे पनि सीजीले पाएको ग्रामीण दूरसञ्चार सेवाको लाइसेन्स यथावत् रहेको प्राधिकरणका प्रवक्ता मीनप्रसाद अर्यालले जानकारी दिए । सीजीले ०६६ माघ १९ गते ताररहित प्रविधिमा आधारित लिमिटेड मोबिलिटी सेवा सञ्चालनका लागि लाइसेन्स पाएको थियो । प्राधिकरणले तत्कालीन एसटीएम टेलिकम कम्पनीलाई यो लाइसेन्स दिएको थियो । सीजीले उक्त कम्पनीको स्वामित्व खरिद गरेको हो । सीजीले बागलुङ, पाल्पा, कञ्चनपुर, डडेल्धुरा, बैतडी, बर्दिया, दैलेख जिल्लामा ताररहित प्रविधिमा आधारित लिमिटेड मोबिलिटी सेवा सञ्चालनका लागि लाइसेन्स पाएको प्राधिकरणको भनाइ छ । सीजीले पूर्वाञ्चलमा ग्रामीण दूरसञ्चार सेवा सञ्चालनका लागि पनि प्राधिकरणबाट लाइसेन्स पाएको छ ।"
प्रसारण आयोजनामा अवरोध,"निर्माणाधीन कालीगण्डकी प्रसारण करिडोर आयोजनाको टावर र तार तान्ने क्रममा जलजलाबासीले विरोध जनाएका छन् । म्याग्दी र पर्वतमा उत्पादित विद्युत् राष्ट्रिय प्रसारणमा जोड्न निर्माणाधीन २२० केभीए क्षमताको आयोजना राष्ट्रिय प्राथमिकता प्राप्त हो ।कुस्मा नगरपालिका२ खुर्कोटस्थित आयोजनाको सबस्टेसनबाट दानातर्फ विस्तार भइरहेको २२ र २३ नम्बरका टावरका बीचका बस्ती जोखिममा परेको भन्दै स्थानीयले स्थानान्तरणको मागसहित काम रोकेका हुन् । १४ दलित बस्तीका घर एकै ठाउँमा जोडिएको हुनाले आयोजनाको टावर नजिकै पर्दा जोखिम बढेको स्थानीय इन्द्रबहादुर विश्वकर्माले बताए । हामी सबै परिवारको घरजग्गा एकै ठाउँमा छ, उनले भने, भएको सबै जग्गा प्रभावित क्षेत्रमा परेपछि हामी कहाँ जाने ? आयोजनालाई आफूहरूका समस्या राख्दा सामान्य मुआब्जा दिएर टार्न खोजेको उनको आरोप छ । दलित बस्तीका १४ परिवारले संघर्ष समिति निर्माण गरेर चार दिनदेखि काम रोकेका हुन् । कि हाम्रो अन्तै बासको व्यवस्था हुनुपर्यो, मंगलबार जिल्ला प्रशासनमा आएका गणेश विश्वकर्माले भने, नत्र बस्तीलाई असर नपर्ने गरी टावर बनाउनुपर्यो । आयोजना पक्षले भने १४ परिवार प्रभावित नभएको दाबी गरेको छ । आयोजनाको प्राविधिक टोलीले गरेको सर्वेक्षणअनुसार दुई गोठ र एउटा शौचालय मात्र प्रभावित क्षेत्रभित्र पर्ने आयोजनाका उपप्रमुख लक्ष्मण फुयालले बताए । प्रसारण लाइनमा टावरको बीच भागदेखि १५ मिटर दायाँबायाँ ठूला संरचना, बस्ती, अग्ला रुख बनाउन पाइँदैन । अन्नबाली, ससाना फलफूलका बिरुवा तथा एक तले घर बनाए कुनै रोकावट नहुने उनको भनाइ छ । आयोजनाको मुआब्जा निर्धारण समितिले १५ मिटर दायाँबायाँको खेतीयोज्य जमिनको स्थानीय मूल्यअनुसार १० देखि २० प्रतिशत मुआब्जा निर्धारण गरेको छ । सोहीअनुसार वितरण गर्न प्रमुख जिल्ला अधिकारीको संयोजकत्वमा गठित समिति तयार छ । तर जलजलाका दलित परिवारले मुआब्जा लिन पनि नमानेको निमित्त प्रमुख जिल्ला अधिकारी छविलाल सुवेदीले बताए । सामान्यलाई १० र मुख्य प्रभावितलाई २० प्रतिशत दिने नियम हो, उनले भने, हामीले उहाँहरूकै पक्षमा निर्णय गरेर २० प्रतिशत वितरण गर्ने निर्णय गरेका छौं । उहाँहरू मान्नुहुन्न । प्राविधिक मूल्यांकनबाट गरिएको निर्णय अटेर गरी आयोजना रोक्न खोजे कानुनी प्रक्रियामा जान बाध्य हुने उनको भनाइ छ ।"
माघ २४ देखि बिल्डकन प्रदर्शनी,काठमाडौं (कास) मिडिया स्पेस सोलुसन र फ्युचरेक्स ट्रेड फेयर एन्ड इभेन्ट्सको आयोजनामा छैटौं नेपाल बिल्डकन अन्तर्राष्ट्रिय प्रदर्शनी२०२० हुने भएको छ । काठमाडौंको भृकुटीमण्डपमा माघ २४ देखि २६ गतेसम्म हुने प्रदर्शनीमा विभिन्न देशका तीन सयभन्दा बढी ब्रान्डका दुई सय स्टल रहनेछन् ।
प्रत्याभूतिकर्तामा कोष,काठमाडौं (कास) नेपाल इन्फ्रास्ट्रक्चर बैंकले निष्कासन गर्न थालेको प्राथमिक सेयर (आईपीओ) को नागरिक लगानी कोषले प्रत्याभूति गर्ने भएको छ । बैंकले ८ अर्ब रुपैयाँ बराबरको सेयर निष्कासन गर्न लागेको हो । लगानी कोषका निर्देशक रमण नेपाल र बैंकका नायब प्रमुख कार्यकारी अधिकृत भूपेन्द्र पाण्डेले यससम्बन्धी सम्झौतापत्रमा हस्ताक्षर गरे ।
बाल्ट्राको विजेता घोषित,"काठमाडौं (कास) बाल्ट्रा होम अप्लाइन्सेसले दसैं, तिहार तथा छठपर्वको अवसरमा ल्याएको दसैं ल्यायो योजनाका विजेता सार्वजनिक गरेको छ । विजेता पाँच जनाले टीभी, पाँच जनाले साउन्ड बार, १० जनाले मिक्सर ग्राइन्डर, १५ जनाले राइस कुकर र १५ जनाले आइरन प्राप्त गरेका थिए ।"
स्वावलम्बनको छात्रवृत्ति,काठमाडौं (कास) स्वावलम्बन लघुवित्त वित्तीय संस्थाले ग्राहक सदस्यका जेहेन्दार छात्रछात्रालाई उच्च शिक्षा अध्ययनका लागि एक शाखा एक छात्रवृत्तिको व्यवस्था गरेको छ । संस्थाले प्रत्येक शाखा कार्यालयबाट माध्यमिक शिक्षा परीक्षा (एसईई) मा सबैभन्दा बढी अंक प्राप्त गर्ने छात्रछात्रामध्ये एक जनालाई नगद र प्रमाणपत्रसहित छात्रवृत्ति प्रदान गर्ने व्यवस्था मिलाएको जनाएको छ ।
सनराइजका ग्राहकलाई छुट,काठमाडौं (कास) सनराइज बैंकका ग्राहकले होटल अन्नपूर्णमा १५ प्रतिशतसम्म छुट पाउने भएका छन् । बैंकले होटलसँग यससम्बन्धी सम्झौता गरेको छ ।
बुटवलमा कामनाको शाखा,"काठमाडौं (कास) कामना सेवा विकास बैंकले रूपन्देहीको बुटवल उपनगरपालिका११ मा मंगलबारदेखि ११८औं शाखा सञ्चालनमा ल्याएको छ । प्रदेश ५ का उद्योग, पर्यटन, वन तथा वातावरणमन्त्री लीला गिरी र बैंकका सञ्चालक भीमप्रसाद तुलाचनले शाखाको ऊद्घाटन गरे ।"
होन्डाको सोरुम,"काठमाडौं (कास) होन्डा मोटरसाइकल, स्कुटर तथा गाडीको अधिकृत बित्रेता स्याकार ट्रेडिङ कम्पनीले मंगलबार रुद्रपथ, हेटौंडामा होन्डा बाइकको नयाँ थ्रीएस डिलरसिप टाइम्स अटोहब सोरुम सञ्चालनमा ल्याएको छ । मकवानपुर उद्योग वाणिज्यका अध्यक्ष कृष्ण कटुवालले सोरुम उद्घाटन गरे ।"
गोर्खामा सिभिलको शाखा,"काठमाडौं (कास) सिभिल बैंकले गोर्खामा शाखा सञ्चालनमा ल्याएको छ । राष्ट्र बैंकका गभर्नर चिरञ्जीवी नेपालले गोरखा, धार्चे गाउँपालिकास्थित माछीखोलामा शुक्रबारदेखि उक्त शाखाको उद्घाटन गरे ।"
खरिपाटीमा आइसोलेसन सेन्टर,"प्रदेश १ को तयारीमोरङ प्रदेश १ सरकारले ६ अस्पतालमा शंकास्पद संक्रमित राख्न आइसोलेटेड बेड को व्यवस्था गर्ने भएको छ । कोसी, मेची, बीपी कोइराला स्वास्थ्य विज्ञान प्रतिष्ठान, बीएन्डसी, विराट र नोबेल मेडिकल कलेजमा आइसोलेटेड बेडको व्यवस्थापन गर्ने निर्णय गरेको आन्तरिक मामिला तथा कानुनमन्त्री हिक्मत कार्कीले बताए । प्रदेशका १४ वटै जिल्लामा संक्रमण हुन नदिन जिल्ला प्रशासन कार्यालयको अगुवाइमा सतर्कता अपनाइनेछ, उनले भने, चीनले सीमानाका बन्द गरेकाले ताप्लेजुङ र संखुवासभामा खाद्यान्नलगायतको अभाव हुन नदिन प्रमुख जिल्ला अधिकारीहरूलाई समन्वय र सहकार्य गर्न पनि निर्देशन दिइएको छ । सामाजिक विकास मन्त्रालयले चेतनामूलक कार्यक्रम सञ्चालन गर्नेसमेत निर्णय गरिएको उनले जानकारी गराए ।"
सांसदको असन्तुष्टि,"चीनबाट ल्याउनु मात्र समाधान होइनस्वास्थ्यमन्त्री ढकालले चीनबाट विद्यार्थी ल्याउनु मात्रै समाधान नभएको बताएका छन् । संक्रमणको सम्भावनाका आधारमा तयारी गर्नुपर्ने उनको भनाइ छ । चीनमा जाँच गर्दा संक्रमण नभएको प्रमाणित भएपछि मात्र नेपाल ल्याउने उनले जानकारी दिए । संक्रमणको शंका भएमा त्यस्ता विद्यार्थीलाई चीनले पठाउँदैन, मन्त्री ढकालले प्रस्ट्याए । संक्रामक रोग ऐन २०३० को दफा २ को (३) अन्तर्गत आदेश जारी गर्ने निर्णय सोमबार मन्त्रिपरिषद्बाट पारित गरेको उनले जानकारी दिए । प्रारम्भिक रूपमा १३ वटा अस्पतालमा ४३ बेडको व्यवस्था गरिएको छ । पोखरा, चितवन र भैरहवाका अस्पताललाई तयारी अवस्थामा राखिएको छ, उनले भने, रसुवा र तातोपानी नाकालाई पनि रोग संक्रमणको सम्भावित क्षेत्रमा राखेका छौं ।"
७ लाख मास्क निर्यात,"काठमाडौं (कास) दुई सातामा ७ लाख ५९ हजार मास्क निर्यात भएको छ । त्रिभुवन विमानस्थल भन्सार कार्यालयका अनुसार ती मास्क माघ ५ देखि २० गतेसम्म चीन र हङकङतर्फ निर्यात गरिएको हो ।व्यवसायीहरू भने नेपाली बजारबाट ५० लाख बराबरका साधारण र १ लाख बराबरका एन९५ मास्क बिक्री भइसकेका बताउँछन् । जुन मास्क चिनियाँ नागरिकले देश लैजान बाँकी रहेको, नेपालमा पनि प्रयोग बढेको र व्यापारीले कालोबजारी गर्न मौज्दामा राखेको हुन सक्ने अनुमान गरिएको छ । सरकारी तथ्यांकअनुसार व्यवसायीले भनेको संख्यामा ४४ लाखको अन्तर देखिन्छ ।विमानस्थल भन्सार कार्यालयका सूचना अधिकारी राजकुमार अधिकारीले भन्सार कार्यालयको तथ्यांकमा कुनै तलमाथि नभएको बताए । भक्तपुर लोकन्थलीका जीएच मेडिहेल्थ कन्सर्नका सञ्चालक होमप्रसाद गौतमले १ लाख ५० हजार थान साधारण र ८५० थान एन९५ मास्क बिक्री गरेको बताए । त्यस्तै काठमाडौंको त्रिपुरेश्वरस्थित न्यु हिमालयन सर्जिकल हाउसका सञ्चालक युवराज बेल्बासेले ४० हजार थान साधारण मास्क बिक्री गरे । त्रिपुरेश्वरकै बीआर सर्जिकलकका पुष्कर पनेरूले एक लाख थान साधारण मास्क बिक्री गरेका छन् । यो माघ ५ गतेदेखि १७ गतेसम्म व्यापारीले बिक्री गरेका मास्कको संख्या भएको केमिकल एन्ड मेडिकल सप्लायर्स एसोसिएसन अफ नेपालका अध्यक्ष सुरेश घिमिरेले जनाए ।बजारमा मास्कको अत्यधिक माग र बिक्री भएपछि एसोसिएसनले सरकारलाई ध्यानाकर्षण गराइसकेको छ । सबै साथीहरूले बजारमा मास्कको अत्यधिक माग र बिक्री भएको जानकारी गराए, घिमिरेले भने, त्यसपछि औषधि व्यवस्था विभागका महानिर्देशकसँग बैठक बस्यौं । बैठकका क्रममा विभागले नेपाललाई चाहिने मास्कलगायत सर्जिकल सामानको व्यवस्था गरी अनधिकृत बिक्री वितरण नगर्न एसोसिएसनलाई निर्देशन दिएको थियो । औषधि व्यवस्था विभागका महानिर्देशक नारायणप्रसाद ढकालले भने, बैठकपछि हामीले जथाभावी बिक्री नगर्न भनेका छौं । नेपाललाई अपुग हुन्छ भनेर नै सजग गराएका हौं । विभागको निर्देशनअनुसार सबै सप्लायर्सलाई मास्कको अनधिकृत बिक्री वितरण र निर्यात नगर्न आग्रह गरिसकिएको छ । नेपालमा चीनबाट आयात हुँदै आइरहेको मास्क हाल चिनियाँ नागरिकले नै किनेर आफ्नो देश लगिरहेका छन् । भारत सरकारले पनि मास्क निर्यातमा प्रतिबन्ध लगाइसकेकाले नेपालले तेस्रो मुलुकबाट आयात गर्नुपर्ने घिमिरेको सुझाव छ ।"
नमुना गणनामै लैंगिक अल्पसंख्यक समेटिने,"नयाँ ऐनको तयारीविभागमा ६० वर्षपछि नयाँ तथ्यांक ऐन लागेको छ । २०१५ सालमा बनेको ऐन खारेज गर्न प्रस्ताव गरिएको विधेयक सरकारले प्रतिनिधिसभाको चालु अधिवेशनबाट पारित गर्ने तयारी गरेको छ । तथ्यांक ऐनको उपयोगिता भनेकै राष्ट्रिय योजना, नीति निर्माण, प्रगति मापन, राष्ट्रिय र अन्तर्राष्ट्रिय तहसँग मापदण्ड तुलना गर्नका निम्ति हो, विभागका उपमहानिर्देशक हेमराज रेग्मीले भने, संयुक्त राष्ट्रसंघले पारित गरेको दसबुँदे आधारभूत मार्गदर्शन पुरानो ऐनमा छैन । त्यसैगरी प्रशासनिक सुधार अभिलेख, ग्लोबलाइजेसन, सूचना प्रविधिका बिग डेटा कन्सेप्ट पुरानो ऐनले समेट्दैन ।"
क्रसर खुलाउन दबाब,"आफैंले बन्द गराएको क्रसर उद्योग खुलाउन बेंसीसहर नगरपालिकालाई दबाब परेको छ । मापदण्डविपरीत सञ्चालन गरिएको भन्दै जिल्ला प्रशासनले बन्द गराएको क्रसर नगरपालिकाको कार्यपालिका बैठकले खुलाएको थियो । अख्तियारले अवैध क्रसर खुलाउनुपर्ने कारण माग गरेसँगै नगरपालिकाले पुस २७ गतेयता क्रसर सञ्चालनमा रोक लगाएको छ । बेंसीसहर१ उदीपुर फलियासाँघु क्षेत्रका दुईवटा क्रसर उद्योग बन्द छन् । अन्य ठाउँबाट ढुंगा, गिट्टी, बालुवा नदिएको भन्दै व्यवसायीले क्रसर खुलाइदिन नगरपालिकासमक्ष दबाब बढाउन थालेका हुन् । वैधानिक तरिकाले क्रसर उद्योग कहीँ सञ्चालनमा छैनन् । अन्यत्र अवैध भनिएकै क्रसरसँग ढुंगा, गिट्टी, बालुवा माग्यो, हुँदैन भन्छ । अब क्रसर नखुलाई भएन, लमजुङ उद्योग वाणिज्य संघका अध्यक्ष राजेश थापाले भने, कानुनी हिसाबमा नहोला । व्यावहारिक हिसाबले भए पनि क्रसर खुलाउनुपर्यो । नगरप्रमुख गुमानसिंह अर्याललाई व्यवसायीले क्रसर खुलाउनेबारे ज्ञापनपत्र बुझाएका छन् ।नगरप्रमुख अर्याल क्रसर खुलाउनुपर्ने पक्षमा छन् । अर्को वर्षदेखि मापदण्ड पुर्याएर सञ्चालन गर्नु र विकास निर्माणको परिस्थिति हेरेर अहिलेलाई क्रसर खुलाउनु भनेका थियौं । आर्थिक साँठगाँठको कुरा छ होला जस्तो गरी अख्तियारले पत्र लेख्यो, उनले भने, हामीले त्यसपछि क्रसर बन्द गरायौं । अब खुलाउने विचारमा छौं । सञ्चालन अधिकार स्थानीय तहमा भएकाले खुलाउन सकिने उनले बताए । यहाँ एक अर्बको विकास निर्माण भइरहेको छ । एक टुक्रा गिट्टी छैन, उनले भने, कसरी विकास सम्भव छ ? उनका अनुसार डुम्रेबेंसीसहर राजमार्गको उदीपुर सैनिक ब्यारेक नजिकै त्रिवेणी रोडाढुंगा उद्योगले सडक भत्काउने गरी क्रसर सञ्चालन गरिरहेको छ । यस्तै, मर्स्याङदी नदीबीचमा लमजुङ क्रसर एन्ड कन्स्ट्रक्सनले पनि मापदण्ड पालना गरेको छैन । अख्तियार दुरुपयोग अनुसन्धान आयोगले पुस १४ गते जिल्ला प्रशासन कार्यालयलाई ५ दिन र बेंसीसहर नगरपालिकालाई ३ दिनको म्याद राखेर एकैदिन पत्र काटी प्रतिवेदन उपलब्ध गराउन निर्देशन दिएको थियो । क्रसर सञ्चालनका सम्बन्धमा प्रतिवेदन पठाइसकिएको सहायक प्रमुख जिल्ला अधिकारी अनिलकुमार शाहीले बताए ।"
तेजाबपीडितलाई क्षतिपूर्ति न पुनःस्थापना,"केही समयअघि एक महिला तेजाब आक्रमणमा परिन् । शरीरको २० प्रतिशत भाग जलेको थियो । कीर्तिपुरस्थित बर्न सेन्टरमा उपचार भइरहँदा उनी दुखाइको पीडा र खर्च अभावको छटपटीमा थिइन् । खर्च अभावले समयमा डिस्चार्ज हुन सकिरहेकी थिइनन् ।घटना भएको एक महिनापछि महिला, बालबालिका तथा ज्येष्ठ नागरिक मन्त्रालयले ५० हजार रुपैयाँ राहत उपलब्ध गरायो तर त्यो पर्याप्त भएन । परिवारले ऋण खोजेर उनलाई डिस्चार्ज गरायो । मजस्ता कोही पनि पीडित रहरले अस्पताल बस्दैनन्, सरकारले त हाम्रो पीडा बुझ्नुपर्ने हो नि ! उपचारमा पुग्दो सहयोग गर्नुपर्ने हो ! उनले भनिन् । उनी एउटा आश्रयगृहमा बस्दै आएकी छन् । नजिकैको हेल्थ केयर सेन्टरमा नियमित स्वास्थ्य जाँच गराइरहेकी छन् । उनलाई खुलेर बाहिर निस्कन डर छ । यस्तो अवस्थामा सरकारले सुरक्षित सामाजिक पुनःस्थापना गरिदिए सहज हुने उनी बताउँछिन् । अपराध पीडितलाई कानुनबमोजिम सामाजिक पुनःस्थापना र क्षतिपूर्तिसहितको न्याय पाउने हक संविधानमै भए पनि सरकारले छुट्टै केन्द्र र कोष खडा नगरेका कारण तेजाबपेट्रोल आक्रमणमा परेका पीडित समस्यामा छन् ।महिला मन्त्रालयकी सहसचिव मनमाया भट्टराई पंगेनी कानुनी व्यवस्थाबमोजिम हिंसापीडितको पुनःस्थापना र क्षतिपूर्ति कार्यमा अपेक्षित उपलब्धि हुन नसकेको बताउँछिन् । हामी प्रदेश र स्थानीय सरकारहरूसँग जोडिँदैछौं, उनले भनिन्, पीडितलाई नजिकको सरकारबाट संरक्षणको व्यवस्था गर्न लागिरहेका छौं ।राष्ट्रिय महिला आयोगकी मनोसामाजिक परामर्शकर्ता पार्वती सुवेदीको अनुभवमा हिंसापीडित महिला तत्कालै घर र समाजमा फर्कने अवस्था नहुने भएकाले उनीहरूलाई पुनःस्थापना केन्द्रमा राखेर परामर्श र उपचार गर्नुपर्ने हुन्छ । यस्तो व्यवस्था नहुँदा पीडितको पुनःस्थापना चुनौतीपूर्ण बनेको छ, उनले भनिन् । अहिले पीडितलाई विभिन्न संघसंस्थाले निर्माण गरेका आश्रयस्थलमा राख्ने गरिएको छ । ती आश्रयस्थलमा निश्चित अवधिका लागि मात्रै राखिन्छ । त्यसपछि कतिपय पीडित घरपरिवारमा पुनर्मिलन हुने गरे पनि समाजमा घुलमिल हुन मुस्किल पर्ने गरेको सुवेदीले बताइन् । मुलुकी अपराध (संहिता) ऐन, २०७४ मा तेजाबलगायतका रासायनिक, जैविक वा विषालु पदार्थले आक्रमण गर्ने व्यक्तिलाई कसुरको प्रकृति हेरी कैद सजाय र जरिवाना तोकिएको छ । जरिवानाबापत प्राप्त पूरै रकम पीडितलाई क्षतिपूर्ति भराउनुपर्ने हुन्छ तर कार्यान्वयन फितलो छ । सिरहामा गत शुक्रबार राति २१ वर्षीया अनितादेवी यादवलाई आफ्नै पतिले पेट्रोल खन्याएर जलाइदिए । उपचारका लागि काठमाडौं ल्याउँदाल्याउँदै उनले संसार छाडिन् । घटना भएकै दिन उपचार गर्न विराटनगरको म्याक्स अस्पताल पुगेका पतिलाई राति नै प्रहरीले नियन्त्रणमा लियो । शनिबार सिरहा ल्याइयो । प्रहरीले अनुसन्धान गरी उनीविरुद्ध कर्तव्य ज्यानको मुद्दा दर्ता गरेको छ तर घटना भएको पाँच दिन बित्दासम्म यसबारे प्रहरीले पीडितको माइतीलाई जानकारी दिएको छैन । प्रहरीले पीडकको मात्रै बयानका आधारमा कारबाही अगाडि बढाएको छ । पीडितले प्रहरीसमक्ष आफ्नो भनाइ राख्न पाएका छैनन् । बिहीबार फोन सम्पर्कमा अनिताका बाबु अशोककुमार यादवले भने, मुटुको टुक्राजस्ती छोरी मरेकी छ, प्रहरी प्रशासनले हामीलाई आजसम्म सोधखोज गरेको छैन । सिरहाका डीएसपी विनोद घिमिरेले पीडित पक्ष जानकारी लिन नआएको बताए ।प्रहरी प्रधान कार्यालयको तथ्यांकअनुसार आव ०७१०७२ देखि गत मंसिरसम्म तेजाब आक्रमणका १६ घटना भए । महिला र पुरुष गरी २१ जना पीडित भए । घटनामा संलग्न २२ पीडकमध्ये २१ जनालाई प्रहरीले पक्राउ गरी कानुनी कारबाही प्रक्रियामा ल्याएको छ । दुईलाई कर्तव्य ज्यान र १३ जनालाई ज्यान मार्ने उद्योगमा सजाय गर्न मागदाबी गरी मुद्दा दर्ता गरिएको छ । प्रहरीका अनुसार तेजाब आक्रमणका घटना हेर्दा प्रेम र प्रतिशोध, सौन्दर्य, सम्पत्ति, घमण्ड, प्रभावको मनोभावनाले गर्दा र सजिलै आक्रमण गर्न सकिने माध्यमका रूपमा प्रयोग हुँदै आएको छ । बितेको पाँच वर्षका घटनालाई हेर्दा उपत्यका र तराईका केही जिल्लामा पीडकले रिस फेर्ने माध्यमका रूपमा तेजाब प्रहारलाई लिएको देखिन्छ । काठमाडौं, ललितपुर, चितवन, रौतहट, पूर्वी नवलपरासी, दाङ, सुर्खेत, रूपन्देही, सर्लाही र महोत्तरीमा तेजाब प्रहारका घटना भएका छन् । पेट्रोल खन्याएर र त्यत्तिकै जलाएर गत पुससम्ममा नौ महिलाको हत्या भएको छ । सबैभन्दा बढी प्रदेश २ मा पाँचवटा घटना भएका छन् । वाग्मती, गण्डकी र कर्णाली प्रदेशमा यस्ता घटना भएका छैनन् । सौन्दर्य, सम्पत्ति, घमण्डजस्ता मनोभावनाले घटना हुने गरेका छन्, प्रहरी प्रधान कार्यालयका प्रवक्ता शैलेश थापा क्षेत्रीले भने । तेजाबपेट्रोलजस्ता रासायनिक पदार्थको आक्रमणमा परी जलेर घाइते भएकाहरूलाई उपचारका लागि आवश्यक विशेषज्ञ र पूर्वाधार भएका अस्पताल उपत्यकाबाहिर छैनन् । उपत्यकाकै अस्पतालमा समेत यो समस्या छ । जलेको उपचार जति ढिलो भयो, उति मृत्युदर बढ्ने ट्रमा सेन्टरको बर्न प्लास्टिक विभाग प्रमुख डापीयूष दाहाल बताउँछन् । जलेका बिरामीले जुन स्तरको उपचार पाउनुपर्ने त्यो नेपालमा छैन, उनले भने, उपचार लिने र दिने दुवै पक्ष सन्तुष्ट हुने खालको पूर्वाधार छैन । पर्याप्त बेड नभएकै कारण ट्रमा सेन्टरको आकस्मिक कक्षबाट मासिक १०१५ जना बिरामी रिफर हुन्छन् । उनका अनुसार उपचार नपाएर बर्सेनि २२ हजार बिरामीले ज्यान गुमाउने गरेका छन् ।जलेका बिरामीको शरीरमा अन्य बिरामीको भन्दा संक्रमण फैलिने सम्भावना धेरै हुने भएकाले उनीहरूलाई छुट्टै वार्ड (आइसोलेसन वार्ड) मा राखेर उपचार गर्नुपर्ने डा दाहाल बताउँछन् । जलेका बिरामीको शरीरमा रोगसँग लड्ने क्षमता कम भइरहेको हुन्छ, डा दाहालले भने, अरूसँगै राख्दा कीटाणुले छिट्टै आक्रमण गरेर बिरामी थप जोखिममा पर्छन् । संक्रमणको जोखिम धेरै भएकै कारण जलेका बिरामीलाई हत्तपत्त कुनै अस्पतालले भर्ना गर्न नमान्ने उनले बताए । सरकारी अस्पतालमा भेन्टिलेटर र मनिटरसहितको आईसीयू अभाव हुँदा जलेका बिरामी एक अस्पतालबाट अर्को अस्पताल चहारिरहेका हुन्छन् । उनीहरूको मुटुको चाल गडबड भइरहेको हुन्छ, फोक्सोले काम गर्न नसकेर श्वासप्रश्वासमा पनि समस्या आइरहन्छ, उनले भने, जुनै बेला पनि आईसीयूमा राख्नुपर्ने हुन्छ । जलेका बिरामी शारीरिक रूपमा जति पीडित हुन्छन् मनोवैज्ञानिक रूपमा त्योभन्दा बढी थलिएका हुन्छन् । यस्तो बेलामा उनीहरूलाई उपचारका साथै मनोपरामर्श पनि आवश्यक पर्छ तर अस्पतालहरूमा यो सुविधा छैन । जलेका बिरामीको उपचार गरिरहेका ट्रमा सेन्टर, कीर्तिपुर अस्पताल र शिक्षण अस्पतालमा मनोपरामर्शदाताको दरबन्दी छैन । ट्रमा सेन्टरमा बर्न भाइलेन्स सर्भाइभरको सहयोगमा खटिएका मनोपरामर्शदाताले साताको दुईपटक बिरामीलाई सहयोग गरिरहेका छन् । परामर्श नपाएका बिरामी घाउ निको भएर गए पनि समाजमा घुलमिल हुन सक्दैनन्, उनले भने । जलेका बिरामीको उपचारका लागि विशेषज्ञ चिकित्सक (बर्न प्लास्टिक सर्जन) पनि न्यून छन् । नेपाल मेडिकल काउन्सिलमा २० जना प्लास्टिक सर्जन दर्ता छन् । दर्ता भएका दुई चिकित्सकबाहेक सबै काठमाडौंका अस्पतालमै सीमित छन् । विशेषज्ञ र पूर्वाधार अभावका कारण जलेका बिरामीलाई काठमाडौंमै ल्याएर उपचार गर्नुपर्ने बाध्यता छ । सरकारले विशेषज्ञ जनशक्ति उत्पादन र पूर्वाधार निर्माण विस्तार गर्न आवश्यक छ, उनले भने ।"
पहिलो एकदिवसीय आजदेखि,"लिग २ को बाटोआईसीसी क्रिकेट विश्वकप लिग २ तीन वर्षपछि हुने विश्वकपको रोडम्याप हो । सन् २०१९ को अगस्टमा स्कटल्यान्डबाट सुरु भएको ३ वर्षे यो साइकल २०२२ को जनवरीमा यूएईमा गएर टुंगिनेछ । प्रतिस्पर्धी ७ टोलीले एकआपसमा गरी कुल ३६ एकदिवसीय अन्तर्राष्ट्रिय खेल्नेछ र त्यसमा शीर्ष ३ टोली सोझै विश्वकप छनोटमा प्रतिस्पर्धा गरिरहेका छन् । तल्लो चार टोलीले च्यालेन्ज लिगका चार टोलीसँग प्रतिस्पर्धा गर्नेछ र त्यसको शीर्ष दुई टोली विश्वकप छनोटमा पुग्नेछ । लिग २ मा अहिले नेपालसँगैं अमेरिका, स्कटल्यान्ड, नामिबिया, ओमान, यूएई र पपुवा न्युगिनी छन् । अन्य टोलीले ८ खेल खेलिसके पनि नेपालले प्रतियोगितामा पहिलोपटक खेल्न लागेको हो । नेपालले दोस्रो चरणमा अप्रिलमा नामिबियामा गएर नामिबिया र स्कटल्यान्डसँग खेल्नेछ । त्यस्तै जुनमा पपुवा न्युगिनी गएर पपुवा न्युगिनी र यूएईसँग तथा जुलाईमा स्कटल्यान्ड गएर स्कटल्यान्ड र नामिबियासँग ४४ खेल खेल्नेछ । २०२१ मा नेपालले फेब्रुअरीमा यूएई र पपुवा न्युगिनीलाई तथा नोभेम्बरमा नामिबिया र स्कटल्यान्डलाई काठमाडौंमा निम्त्याउने कार्यक्रम छ । यसक्रममा नेपाल जनवरीमा ओमान गई ओमान र अमेरिका तथा अगस्टमा अमेरिका गई अमेरिका र ओमानसँग खेल्नेछ । २०२२ को जनवरीमा यूएई गई नेपालले यूएई र पपुवा न्युगिनीसँग खेलेर ३ वर्षे यो साइकल टुंगाउनेछ । नेपाल, स्कटल्यान्ड र यूएईले २०१८ मा जिम्बावेमा भएको विश्वकप छनोटबाट एकदिवसीय मान्यता पाउँदै लिग २ मा आफ्नो स्थान सुरक्षित गरेका थिए । त्यसयता नेपालले ६ एकदिवसीय अन्तर्राष्ट्रिय खेलेको छ, त्यसमा ३ जित र ३ हारको नतिजा निकालेको छ । घरेलु मैदानमा भने नेपालले पहिलो एकदिवसीय अन्तर्राष्ट्रिय खेल्न लागेको हो । ओमान, पपुवा न्युगिनी, नामिबिया र अमेरिकाले छनोटको मौका पाएको विश्व क्रिकेट लिग डिभिजन २ बाट एकदिवसीय अन्तर्राष्ट्रिय मान्यता प्राप्त राष्ट्र बन्न पुगेका थिए ।"
एन्फाले जग्गा कब्जा गरेको भन्दै रिट,"अखिल नेपाल फुटबल संघ (एन्फा) ले रौतहट जिल्लास्थित चन्द्रपुर नगरपालिका ६ मा सरकारी जग्गा गैरकानुनी रूपमा कब्जा गरी महिला फुटबल एकेडेमी (टेक्निकल सेन्टर) निर्माण गरेको भन्दै सर्वोच्च अदालतमा मंगलबार रिट दायर गरिएको छ ।हातेमालो सामुदायिक वन उपभोक्ता समितिको क्षेत्राधिकारभित्र रहेको ३५ हेक्टर जग्गामा कृत्रिम मिनी पिच निर्माण गर्न भनी उपभोक्ता समितिसँग सम्झौता गरे पनि एन्फाले महिला एकेडेमी भन्दै दुईतले भवन बनाएको छ । तर सरकारी स्वामित्वको जग्गाको भोगचलन मन्त्रिपरिषद्को निर्णयले मात्रै दिन सक्ने कानुनी व्यवस्था छ । यसैलाई लिएर सरकारी स्वामित्वको जग्गा अनधिकृत रूपमा कब्जा गरी निर्माण कार्य गरेको भन्दै अधिवक्ता सुजित केसीले वन तथा वातावरण मन्त्रालय, युवा तथा खेलकुद मन्त्रालय, राष्ट्रिय खेलकुद परिषद्, एन्फा, जिल्ला वन कार्यालय रौतहट, रौहत जिल्ला फुटबल संघ, हातेमालो सामुदायिक वन उपभोक्ता समितिलगायतलाई विपक्षी बनाएर सर्वोच्च अदालतमा रिट दायर गरेका हुन् ।एन्फाको वन उपभोक्ता समितिसँगको सम्झौता र चन्द्रपुर नगरपालिकाले दिएको स्वीकृति गैरकानुनी भएको दाबी गर्दै अधिवक्ता केसीले गैरकानुनी सम्झौताको आधारमा भएको निर्माण र सम्झौता दुवैलाई बदर गर्न तथा गैरकानुनी रूपमा भइरहेको निर्माण कार्य नगर्ननगराउन अन्तरिम आदेश पनि माग गरेका छन् । उनले भने, यो गैरकानुनी निर्माण र सरकारी जग्गा कब्जाको विषयमात्रै होइन, भ्रष्टाचार पनि हो । एन्फाको यस्तो घृणित कार्यविरुद्ध संघीय संसद्को लेखा समिति, अख्तियार अनुसन्धान आयोग, सम्पत्ति शुद्धीकरण विभागलगायत सम्बन्धित सबै पक्षमा जानेछु ।कतिपय गरेका छौं, कतिपय प्रक्रियाकै क्रममा छ, चार करोड रुपैयाँ बढीमा सरकारी स्वामित्वको जग्गामा गरिएको भवन निर्माणबारे एन्फाका प्रवक्ता किरण राईले भने, प्रक्रिया पुगेको छ, छैन अदालतमा देखाउनेछौं । हामीले लामो समयदेखि खेल मैदानका रूपमा उपभोग भइरहेको जमिनमा भवन बनाएको हो । यो जग्गा हस्तान्तरण होइन, २५ वर्षको लिजको कुरा हो । पचासौं वर्षदेखि खेलमैदानका रूपमा उपभोग गरिरहेको जमिनमा खेलकै संरचना (भवन) निर्माण गर्नुलाई गैरकानुनी भनी व्याख्या गर्नुपर्छ जस्तो लाग्दैन ।एन्फाको कार्यसमिति र विशेष साधारणसभाले गरेको निर्णयमा महिला एकेडेमी निर्माणका लागि सरकारी स्वामित्वको जग्गा भनी खुलाइएको थिएन । यसबारे एन्फाका वरिष्ठ उपाध्यक्ष पंकजविक्रम नेम्वाङले भने, अध्यक्षको ठाडो प्रस्तावमा रौतहटमा एकेडेमी बनाउने भनियो, निर्माण गरियो । तर हामीलाई बैठकमा वनको जग्गा हो भन्ने जानकारी दिइएन । फुटबलको संरचना बन्नु राम्रो हो तर हामीलाई सरकारी स्वामित्वको जग्गाको भोगाधिकार प्रक्रियाबारे गुमराहमा राखेको अहिले आएरमात्रै थाहा भयो । मुद्दा परेपछि एन्फा सचिवालयले पनि प्रक्रिया पूरा नभएको भन्यो । उद्देश्य राम्रो भए पनि प्रक्रिया पूरा नगरी निर्माण गरेर गल्ती भएको छ । फुटबलको हितमा काम भए पनि त्यो अहिले गैरकानुनी देखिएको छ ।बिनास्वीकृति संरचना बनाइएको भन्दै जिल्ला वन कार्यालयले २०७५ माघमा निर्माण कार्य रोकिदिएको थियो । तर स्थानीयवासी, जनप्रतिनिधि, नगरपालिका र सांसदहरूको तीव्र दबाब दिएपछि निर्माण कार्य फेरि सुचारु गरिएको थियो । त्यससम्बन्धी जिल्ला वन कार्यालयले पठाएको पत्रलाई डिभिजन वन कार्यालयले फर्काइदिएको थियो । वन मन्त्रालयले पनि यसबारे अनभिज्ञता जनाएको थियो ।राष्ट्रिय प्राथमिकताको योजनाका लागि वनको जग्गा दिन पनि उपभोक्ता समूह, जिल्ला वन कार्यालय, डिभिजन वन, वन विभाग, सम्बन्धित मन्त्रालयले सिफारिस गरेपछि मात्रै मन्त्रिपरिषद्ले जग्गा उपलब्ध गराउनेबारे निर्णय गर्न सक्छ । उक्त एकेडेमी वन ऐन २०४९ अनुसार वनको जग्गा उपलब्ध गराउनुपर्ने राष्ट्रिय प्राथमिकताको आयोजना मा परेको छैन । एन्फाले वातावरणीय मूल्यांकन प्रतिवेदन, योजनाको विस्तृत अध्ययन प्रतिवेदन (डीपीआर), वैकल्पिक स्थानको सम्भाव्यता अध्ययन पनि नगरिएको एन्फाकै पदाधिकारी बताउँछन् ।अन्तर्राष्ट्रिय फुटबल महासंघ (फिफा) ले आफ्ना सदस्यलाई भौतिक संरचना निर्माण गर्नका लागि आर्थिक सहयोग उपलब्ध गराउनुअघि उक्त सदस्यले कम्तीमा २० वर्षका लागि जग्गाको भोगचलन अधिकार लिएको हुनुपर्छ वा जग्गा खरिद गरेको हुनुपर्छ । त्यसो नभए फिफाले लगानी गर्दैन । एन्फाले भन जग्गा आफ्नो स्वामित्वमा नरहे पनि त्यससम्बन्धी फिफालाई समेत गलत विवरण दिएर भवन निर्माणका लागि लाखौं डलर भित्र्याइसकेको छ । हातेमालो सामुदायिक वन उपभोक्ता समूहले आफ्नो क्षेत्राधिकारभित्र रहेको ३५ हेक्टर (५२५ बिघा) जग्गा २०७५ जेठ १३ मा रौतहट जिल्ला फुटबल संघलाई दिएको सम्झौतामा उल्लेख छ ।"
ओलीलाई अवार्ड,"नेपाली खेलकुद पत्रकारिताको इतिहास त्यति धेरै लामो छैन । विधागत पत्रकारिता नै वामे सर्दै गरेको अवस्थामा नेपाली खेल पत्रकारिताले फड्को मारेको स्थिति पनि होइन । तर, विश्व खेलकुद पत्रकारितामाझ एउटा नेपाली खेलकुद समाचारले हलचल नै ल्यायो ।मुस्किलले ५० वटा खेल खेलिने नेपालमा २०० भन्दा बढी संघ पालिएका छन् भन्ने शीर्षकको समाचारले विश्वको उत्कृष्ट समाचारको अवार्डले जितेको छ । नेपालका प्रज्वल ओलीेले लेखेको उक्त समाचारले हंगेरीको बुढापेस्टमा आयोजित विश्व खेलपत्रकारिताको सबैभन्दा ठूलो अवार्ड कार्यक्रम एआईपीएस स्पोट्स मिडिया अवार्ड जितेको छ ।सोमबार भएको कार्यक्रममा ओलीले राइटिङ वेस्ट कोलम विधामा उक्त अवार्ड जितेका हुन् । सोबापत ८ हजार अमेरिकी डलर पुरस्कार पाए ।विश्वका खेलपत्रकारको छाता संगठन इन्टरनेसनल स्पोर्टस प्रेस एसोसिएसन (एआईपीएस) ले हरेक वर्ष उक्त अवार्ड कार्यक्रमको आयोजना गर्ने गर्छ । कान्तिपुरको सहप्रकासन द काठमान्डु पोस्टका पत्रकार ओलीले तयार पारेको उक्त समाचारले दाबेदारमा रहेका स्पेनका कार्लोस माटालानसको राफेल नडाललाई चिठी र अर्जेन्टिनाका सेवास्टिनको टेनिसको म्याचफिक्सिङसम्बन्धी अनुसन्धानमूलक समाचारलाई पछाडि पार्दै अवार्ड जितेका हुन् । दोस्रो र तेस्रोले ३ र २ हजार डलर थापे ।नेपाली खेलकुद पत्रकारिताले जितेको नै पहिलो र ठूलो अन्तर्राष्टिय अवार्ड हो । १ सय २५ राष्ट्रका खेलपत्रकारको समाचारलाई पछाडि पार्दै अन्तिम ३० मा छनोट भएका ओली उत्कृष्ट १० हुँदै शीर्ष तीनभित्र परेका थिए । अघिल्लो वर्ष पनि द काठमान्डु पोस्टमै छापिएको आदर्श ढकालको समाचार पनि उत्कृष्ट १० भित्र परेको थियो । एसियाबाट फोटोग्राफी स्पोर्टस एक्सन र राइटिङ बेस्ट कलर पिसेसतर्फ एसियाली मुलुकमा पत्रकारले अवार्ड जितेका थिए । फोटोग्राफी स्पोर्टस एक्सनमा चीनका झुङ वी (सिन्ह्वा) र मंगोलियाका गानवेट चुलुनबटार दोस्रो र तेस्रो भए भने बेस्ट कलर पिसेसतर्फ इरानकी जारा अली तेस्रो भएकी थिइन् ।दर्जनभन्दा बढी विधामा अवार्ड प्रदान गरिएको थियो । फोटोग्राफीतर्फ स्पोर्ट एक्सन र पोर्टफोलियो, राइटिङतर्फ बेस्ट कोलम र बेस्ट कलर पिसेस, अडियो र भिडियो दुवैतर्फ एथलिट प्रोफाइल, डकुमेन्ट्री र सर्ट फिचर, योङ रिपोर्टर यू३० तर्फ फोटोग्राफी, राइटिङ र ब्रोकास्टिङतर्फ उत्कृष्ट तीनलाई पुरस्कृत गरिएको थियो । स्पेनका ९३ वर्षे जोसे मारिया लोरेन्टलाई स्पेसल विधामा रहेको लाइफ इन स्पोर्ट अवार्डबाट सम्मानित गरिएको थियो । लन्डन ओलम्पिकबाट करिअर सुरु गरेका उनले एआईपीएस बुक लेखेका छन् । अवार्डका विभिन्न विधामा १ सय २५ देशका पत्रकारले १७ सय ५४ वटा सामग्रीलाई चार चरणमा छनोट गर्दै २७ फाइनलिस्ट तयार पारिएको थियो ।"
डीपीएल आठ महिनापछि,काठमाडौं (कास) धनगढी प्रिमियर लिग (डीपीएल) को चौथो संस्करण संस्करण आठ महिनापछि सरेर अक्टोबरमा आयोजना हुने भएको छ । धनगढी क्रिकेट एकेडेमी (डीसीए) को आयोजनामा हुने प्रतियोगिता निर्धारित तालिकाअनुसार फेब्रुअरी १५ देखि २७ सम्म आयोजना हुने घोषणा गरिएको थियो । नेपाली राष्ट्रिय क्रिकेट टोलीको व्यस्त सत्रका कारण डीपीएल सार्नुपरेको डीसीएका अध्यक्ष सुवास शाहीले बताए । फेब्रुअरीमा नेपालले एसिया कप छनोटको इस्टर्न रिजनमा खेल्दै छ । त्यसपछि नेपालले लगातार रूपमा क्रिकेट विश्वकप लिग २ का खेलहरू खेल्नुपर्ने भएकाले डीपीएल पछि सर्नुपरेको जनाए । गत वर्ष सीवाईसी अत्तरियाले महेन्द्रनगर युनाइटेडलाई ३ विकेटले पराजित गरी उपाधि जितेको थियो । अत्तरियाले उपाधिसँगै ३० लाख पाएको थियो भने महेन्द्रनगरको भागमा १२ लाख परेको थियो । पहिलो दुई संस्करणको उपाधि टिम चौराह धनगढीले जितेको थियो ।
रोड रेस फागुन अन्तिममा,"काठमाडौं (कास) रुट्स फेसन प्रालिले गणेशमान सिंहको स्मृतिमा फागुन २४ गते काठमाडौंमा १० किलोमिटर रोड रेसको दोस्रो संस्करण आयोजना गर्ने भएको छ । खेलकुद सामग्री उत्पादन कम्पनी एडिडासको मुख्य प्रायोजन रहने यस रोड रेसमा ५ सय जना धावक सहभागिताको अपेक्षा आयोजनक संस्थाको छ । रोड रेस दरबारमार्गको एडिडास सोरुमबाट सुरु हुनेछ । रत्नपार्क, भद्रकाली, सुन्धारा, जमल, केशरमहल, लाजिम्पाट, महाराजगन्ज, शिवपुरी स्कुल, बालुवाटार, भाटभटेनी, प्रहरी हेलक्वार्टर, गैरीधारा नागपोखरी, जयनेपाल हल हुँदै पुनः दरवारमार्गमा आएर सम्पन्न हुनेछ । महिला तथा पुरुषतर्फको विजेताले समान ६० हजार रुपैयाँ पुरस्कार पाउनेछन् । दोस्रो हुनेले ३० हजार, तेस्रो हुनेले १५ हजार, चौथो हुनेले १० हजार र पाँचौं हुनेले ५ हजार रुपैयाँ तथा छैटौंदेखि दसौं स्थानसम्मका धावकहरूले ४ हजार रुपैयाँ बराबरको उपहार पाउनेछन् । रेस डाइरेक्टर नेपाली एथ्लेटिक्सका पूर्व मुख्य प्रशिक्षक सुशीलनरसिंह राणाले लामो दूरीका धावकहरूका लागि छाटो दूरीको दौड निकै फलदायी हुने भन्दै यस्ता प्रतियोगिता अधिक आयोजना हुनुपर्ने बताए ।"
