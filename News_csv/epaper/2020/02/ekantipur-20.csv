शीर्षक,विवरण
अप्ठेरोमा पौडेल,"राजधानीको विषयलाई लिएर मुख्यमन्त्री अल्पमतमा परेको व्याख्या गरिएको हो भने गलत हुन्छ, उनले भने, मुख्यमन्त्री परिवर्तन हुने तत्काल सम्भावना देखिँदैन । पौडेलको क्रियाकलापप्रति यसअघि पूर्वएमाले धारको शाक्य समूहको मात्रै असन्तुष्टि थियो । अहिले पूर्वमाओवादी धारका प्रदेश अध्यक्ष दाहाललगायतले पनि असन्तुष्टि जनाएका छन् । यी दुई धारका सांसदको असन्तुष्टिका कारण पौडेल संसदीय दलभित्रको गणितमा केही कमजोर भएको बुझाइ नेताहरूको छ । फुयाँललाई मन्त्री नबनाउन प्रदेश अध्यक्ष दाहालले अध्यक्ष पुष्पकमल दाहालसमक्ष लबिइङ गरेको एक नेताले बताए । २०७५ कात्तिक १६ मा तत्कालीन भौतिक पूर्वाधार विकासमन्त्री केशव स्थापितलाई बर्खास्त गर्ने क्रममा दाहालले नेकपा शीर्षस्थ नेताहरूलाई भेटेरै पौडेललाई सहयोग गरेका थिए । यसपटक उनीहरू विपक्षमा लबिइङ गरिरहेका छन् ।वाग्मतीमा राजधानीको विषय लामो रस्साकसीपछि पुस २७ मा टुंगो लाग्यो । करिब एक साता संसद्मा भएको छलफलमा अधिकांश सांसदले हेटौंडाका विपक्षमा आवाज उठाएका थिए । काभ्रेको पक्षमा धेरैको मत थियो, मतदान हेटौंडाका पक्षमा भयो । केन्द्रीय सचिवालय समितिको निर्देशन र पार्टीको ह्वीप लागेपछि सांसदहरू बाध्य भएर हेटौंडाका पक्षमा उभिए । राजधानी र नामकरण टुंगो लगाउने विषय प्रदेशसभाको अधिकार भनेर संविधानमै स्पष्ट किटान गरिएको छ । केन्द्रसँग मात्रै छलफल गरेर अघि बढेको भन्दै नेकपा संसदीय दलको बैठकमा मुख्यमन्त्रीलाई चर्को दबाब परेको थियो । उक्त समयमा उनी अल्पमतमा रहे पनि अध्यक्षद्वयको दबाबपछि राजधानी र नाम टुंगो लाग्यो ।वाग्मती प्रदेशभित्र विवादको बीउ भने मुख्यमन्त्री चयनकै बेला रोपिएको हो । २०७४ माघ २८ मा प्रदेश इन्चार्ज अष्टलक्ष्मी शाक्यलाई तत्कालीन एमाले संसदीय दलमा पराजित गर्दै पौडेल मुख्यमन्त्री नियुक्त भए । ५८ मत रहेको दलमा पौडेलका पक्षमा ३४ मत खस्यो, शाक्य १० मतले पराजित भइन् । तत्कालीन एमाले र माओवादीबीच एकीकरणपछि २०७५ जेठ १३ मा पौडेल नेकपाको सर्वसम्मत संसदीय दलको नेता भए । तत्कालीन माओवादीसँग प्रदेशसभामा २२ मत छ । अहिले प्रदेशसभामा दुवै पार्टीको गरी ८० मत छ ।हेटौंडाबाट काभ्रे राजधानी लैजानका लागि नेकपाका ४३ सांसदले हस्ताक्षर संकलन गरेर मुख्यमन्त्री पौडेल स्पष्ट रूपमा अल्पमतमा रहेको जानकारी गराएकै हो, हस्ताक्षर संकलनमा संलग्न एक सांसदले भने, यसले मुख्यमन्त्री अल्पमतमा रहेको स्पष्ट देखिन्छ । उनका अनुसार मुख्यमन्त्री अल्पमतमा रहे पनि अविश्वासको प्रस्ताव ल्याउने गरी भने छलफल अगाडि बढेको छैन ।वाग्मती प्रदेशमा ज्येष्ठ सदस्यका रूपमा केही समय सभा सञ्चालन गरेका पौडेलले मुख्यमन्त्री भएपछि केन्द्रलाई रिझाएरै धेरै काम गरे । दुई तिहाइको बलियो सरकार भए पनि उनले अपेक्षाकृत काम गर्न सकेनन् । मुख्यमन्त्रीलाई भौतिक पूर्वाधारमन्त्रीको जिम्मेवारी सामाजिक विकासमन्त्री युवराज दुलाललाई दिन वा तत्काल नयाँ नियुक्त नगर्न केन्द्रबाटै निर्देशन भएको थियो तर त्यसो हुन सकेन, जसले गर्दा तत्कालीन माओवादीहरू मुख्यमन्त्रीसँग रुष्ट हुनु स्वाभाविक हो, एक मन्त्रीले भने ।मुख्यमन्त्री पौडेलले बजेट विनियोजन समानुपातिक रूपमा नगरेको आरोप खेप्दै आएका छन् । नेकपाकै सांसदले बजेट विनियोजनप्रति संसद्मा चर्को विरोध गरे । मुख्यमन्त्री हेटौंडाको मात्रै हो र ? बजेटमा असन्तुष्टि जनाउँदै काभ्रेका नेकपा सांसद चन्द्र लामाले भनेका थिए, हाम्रो जिल्लामा परेको अलि अलि बजेट पनि तपाईं आफैं फिर्ता लैजानुस् । हामीलाई चाहिएन । वार्षिक बजेटको १८ प्रतिशत अर्थात् ८ अर्ब ५९ करोड रुपैयाँ अंशबन्डा शीर्षकमा विनियोजन भए पनि यसको भागबन्डा भएको छैन । मुख्यमन्त्री पौडेलले आफ्नो क्षेत्रलाई मात्रै प्राथमिकतामा राखेर बजेट बनाएको आरोप लाग्ने गरेको छ । चालु आर्थिक वर्षको बजेट खर्चमा पनि प्रदेश सरकार अत्यन्त कमजोर अवस्थामा छ । पाँच महिना मात्रै बाँकी हुँदा सबैभन्दा धेरै बजेट भएको मन्त्रालयमा विवादास्पद रूपमा नयाँ मन्त्री नियुक्त हुँदा खर्च हुने आधार भने अझै पनि स्पष्ट देखिएको छैन ।प्रदेश गौरवकै आयोजनाको प्रगति पनि हालसम्म शून्य छ । सुरुङमार्ग निर्माणका लागि डीपीआर तयार भएको र फागुनमा टेन्डर आह्वान गर्ने दाबी प्रदेश सरकारको भए पनि फागुन पहिलो साता बित्दासम्म ठोस प्रगति देखिएको छैन ।"
चिनियाँ दूतावासको विज्ञप्तिप्रति आपत्ति,"नेपाल पत्रकार महासंघले द काठमान्डु पोस्ट मा प्रकाशित लेख तथा तस्बिरलाई लिएर चिनियाँ दूतावासद्वारा मंगलबार जारी विज्ञप्तिप्रति आफ्नो गम्भीर ध्यानाकर्षण भएको जनाएको छ । महासंघले प्रकाशित सामग्रीप्रति गुनासो गर्ने वा उजुरी दिने निकाय प्रेस काउन्सिल रहेको उल्लेख गर्दै कूटनीतिक निकायबाट विज्ञप्तिमार्फत पत्रकारलाई धम्की दिनु र लाञ्छना लगाउनु निन्दनीय रहेको जनाएको छ । महासंघले विज्ञप्ति जारी गर्दै पत्रकारको संवैधानिक अधिकारको सम्मान गर्न चिनियाँ दूतावासलाई आग्रहसमेत गरेको छ ।त्यस्तै विभिन्न सञ्चारमाध्यमका सम्पादकहरूले पनि पत्रिकामा प्रकाशित सामग्रीलाई लिएर चिनियाँ दूतावासले कूटनीतिक मर्यादाविपरीत विज्ञप्ति जारी गरेको भन्दै आपत्ति जनाएका छन् । उनीहरूले बुधबार वक्तव्य जारी गर्दै प्रेसमा आएका सामग्रीप्रति असहमति राख्ने र त्यसको खण्डन गर्ने व्यक्ति वा संस्थाको अधिकारको सम्मान आफूहरूले गर्ने तर कुनै विचार वा समाचार प्रकाशन गरेबापत सम्पादकको नामै उल्लेख गरेर लाञ्छित गर्ने र धम्की दिने कार्यप्रति आफूहरूको असहमति रहेको प्रस्ट पारेका हुन् । सम्पादकहरूले नेपालको संविधानले पूर्ण प्रेस स्वतन्त्रताको ग्यारेन्टी गरेको र त्यसको रक्षा गर्न आफूहरू प्रतिबद्ध भएको पनि वक्तव्यमा उल्लेख गरेका छन् । सम्पादकहरू अखिलेश उपाध्याय, अमित ढकाल, अरुण बराल, किरण नेपाल, कृष्णज्वाला देवकोटा, गुणराज लुइँटेल, नारायण वाग्ले, पूर्ण बस्नेत, प्रकाश रिमाल, प्रतीक प्रधान, प्रशान्त अर्याल, बसन्त बस्नेत, राजेन्द्र दाहाल, शिव गाउँले, सुधीर शर्मा, सुभाष घिमिरे र हरिबहादुर थापाले वक्तव्य जारी गरेका हुन् । दूतावासले मंगलबार विज्ञप्ति जारी गरेर द काठमान्डु पोस्टमा सोही दिन प्रकाशित एक लेखको तस्बिरप्रति आपत्ति जनाएको थियो । प्रकाशित तस्बिरले चीनविरुद्ध द्वेष फैलाएको दूतावासको टिप्पणी थियो । विज्ञप्तिमा पत्रिकाका प्रधान सम्पादक अनुप काफ्लेको नामै उल्लेख गर्दै उनी चीन मामिलामा जहिल्यै पूर्वाग्रही रहेको र यसपटक त चीनविरोधी शक्तिको सुगा बनेको आरोप लगाइएको छ । पोस्टले प्रकाशन गरेको इभो डाल्डेरको उक्त आलेखमा कोरोना भाइरस नियन्त्रणमा चीनको गोप्यताले अझ संकट थपेको तर्क थियो भने तस्बिरका रूपमा एक सय युआनको मुद्रामा रहेका माओको मुखमा मास्क लगाइएको थियो ।"
जोसित जवाफ छैन,"भारतमा मजदुरी गरिरहेका छोराहरूको कमाइ उनीहरूलाई नै ठिक्क हुने गरेको उनले बताइन् । दशरथचन्द नगरपालिकामै बस्दै आएकी अर्की एक महिलाको अवस्था पनि उनको जस्तै छ । उनलाई पनि स्थानीयले सानै उमेरमा त्रिपुरासुन्दरी मन्दिरमा चढाएका हुन् । उनका तीन छोरा र एक छोरी छन् । तर छोराछोरीका पिता को हुन् भन्ने थाहा छैन । छोराछोरीले बुवाका बारेमा सोध्दा सबैभन्दा धेरै पीडा हुन्छ, उनले भनिन्, तिनको नागरिकता लिने बेला समस्या भएको थियो । गाउँलेको प्रयासले बल्लबल्ल पाएँ ।आफूहरूले जिम्मा बसेर देउकीबाट जन्मेका छोराछोरीलाई नागरिकता सिफारिस गरेको पाटन नगरपालिका९ का वडाध्यक्ष लोकबहादुर भण्डारीले बताए । कतिपय देउकीका परिवारले अझै नागरिकता पाउन सकेका छैनन्, उनले भने । उनीहरूको अवस्था दयनीय रहेको र केही सहाराविहीन भएको उनले बताए । सुदूर पश्चिमका कतिपय जिल्लामा छोरीलाई देउकी भनेर चढाउने चलन २०४२ सालमा कानुन बनेयता हटिसकेको छ । पूर्व सांसद पुरन दयालका अनुसार त्यसबेला जिल्लाका मन्दिरहरूमा करिब हजारजना देउकी थिए । २०४८ सालमा बालबालिका सम्बन्धी कानुन आयो र त्यसमा तोकेरै बालबालिकालाई मन्दिरमा चढाउन नपाइने भनिएपछि यो कुप्रथा हट्यो, उनले भने । कानुनी कारबाहीको डर र शिक्षाको विकाससँगै उक्त कुप्रथा हटे पनि धेरै वर्षअघि मन्दिरमा छाडिएका महिलाहरूलाई समाजमा पुनःस्थापनाको उचित प्रबन्ध नहुँदा धेरैको अवस्था नाजुक रहेको उनले बताए । कतिपयका सन्तानले जन्मदर्ता र नागरिकता नबन्दा चुपचाप गाउँछाडेर भारत पसेका छन् । अहिले पनि जिल्लाका करीब आधा दर्जन मन्दिरमा देउकी बनाइएका महिला छन् । मन्दिरपिच्छे सातआठ जनाको संख्यामा रहेका उनीहरूले समाजमा पुनर्स्थापित हुन पाएका छैनन् ।"
खुलापन र निष्पक्ष पत्रकारिताका लागि लड्छौं,"विजेता पनि पुरस्कृतवार्षिकोत्सवका अवसरमा आयोजित खेलकुद तथा हाजिरीजवाफ प्रतियोगिताका विजेताहरू पनि पुरस्कृत भए । हाजिरी जवाफमा प्रथम हुने ईकान्तिपुरका कञ्चन अधिकारी, जयसिंह महरा र उपेन्द्रराज पाण्डेले नगदसहित पुरस्कार पाए । काठमान्डु पोस्टका विनोद घिमिरे, चन्दनकुमार मण्डल र अर्जुन पोखरेलको टोलीले द्वितीय पुरस्कार पायो । तृतीय हुने नेपाल साप्ताहिकका सुनिता लोहनी र रविराज बराल पनि पुरस्कृत भए । आन्तरिक खेलकुदतर्फ फुटसलमा वितरण विभागका शिशिर पाण्डेले प्रथम भएर पुरस्कार जिते । धिरेन्द्रकुमार साह र कुमार न्यौपानेले क्रमशः द्वितीय र तृतीय पुरस्कार हात पारे । टेबल टेनिस (महिलातर्फ) क्रमशः विपसना तामाङ, चाँदनी नगरकोटी र अनु भगत क्रमशः पहिलो, दोस्रो र तेस्रो भएर पुरस्कार पाए । विजेता खेलाडीलाई नगद, प्रमाणपत्र र मेडल प्रदान गरिएको थियो । टेबल टेनिस (पुरुषतर्फ) विवेक खतिवडा पहिलो, सन्देश कटुवाल दोस्रो र सुजित लुइँटेल तेस्रो भएर पुरस्कृत बने । ब्याड्मिन्टनतर्फ कुमार न्यौपाने प्रथम, ब्राइडेन सुब्बा द्वितीय र जितेन्द्र यादव तृतीय बनेर पुरस्कार पाए । महिलातर्फ चाँदनी नगरकोटी, प्रियन्का प्रधान र सलिना घिमिरेले प्रथम, द्वितीय र तृतीय पुरस्कार जिते । कान्तिपुर पत्रकारिता पुरस्कारबाट त्रिभुवन विश्वविद्यालयको मानविकी तथा सामाजिकशास्त्रमा सर्वोत्कृष्ट अंक ल्याउने समापिका गौतम, कक्षा १२ को पत्रकारिता विषयमा उत्कृष्ट तिमिला महर्जन र नेपाल प्रेस इन्स्टिच्युटका उत्कृष्ट मुकुन्द बस्नेतलाई पुरस्कृत गरिएको थियो ।"
जसले भित्र्याइन् तानसेनमा तान,"बयासी वर्षीया पूर्णमाया महर्जन पाल्पाली ढाका कपडा बुनाई उद्योगकी म्यानेजर हुन् । उनकै नेतृत्वमा पाल्पाली ढाका कपडा उद्योगका संस्थापक अर्थात् श्रीमान् स्वःगणेशमान महर्जनले सुरु गरेको उद्योग अहिले पनि सम्हाल्छिन् । पूर्णमायाको ढाका कपडाको उत्पादनप्रतिको समर्पण अनुकरणीय छ । उस्तै उमेरका वृद्धवृद्धा आराम गरिरहेका भेटिन्छन्, उनी भने अझै खटेको खटै छिन् । जानकारहरूका अनुसार २०१३ सालमा उनले नै तानसेनमा पहिलो तान (ढाका कपडा बुन्ने हाते मेसिन) राखेकी हुन् । त्यसबेला तीन हजार रुपैयाँ ऋण खोजेर सातवटा तान राखेकी थिएँ, उनी सम्झन्छिन्, व्यापार राम्रो थियो । तान थपेर ५०० वटासम्म पुर्याइयो तर बुन्ने मान्छे नपाएपछि अहिले ५० वटा मात्रै छन् । उनको उद्योगसँगै ढाका कपडा पसल पनि छ । सबै छोराछोरी लाखापाखा लागे पनि कान्छा छोरा सागरमानले आमालाई साथ दिएका थिए । तर वडाध्यक्ष भएपछि भने दुई वर्षयता सागरको व्यापारमा ध्यान कम गएको छ । पूर्णमायाले कारखाना सम्हालेकी छन् । ढाका बुन्न उनी आफैं सिकाउने गर्छिन् । आफैं पनि ढाका बुन्नुअघि धागोको वार्पिङदेखि लिएर सबै काम गर्थिन् र अहिले पनि गर्छिन् । अहिले नगरपालिकाले १६ जनालाई परम्परागत तवरको ढाका कपडा बुन्न सिकाएको छ । त्यसको प्रमुख प्रशिक्षक पूर्णमाया हुन् । पहिले उनका श्रीमान्ले बुन्ने गर्थे । २०१५ सालमा लोग्नेमान्छेले ढाका कपडा बुन्ने काम गरेको देख्ता कतिले बौलाएछन् पनि भनेको पूर्णमायालाई सम्झना छ । सुरुसुरुमा उनीहरूले बुनेको कपडा बिक्री गर्नै गाह्रो थियो । बुनेका कपडा पसलमा लगेर छाड्यो, सधैं बिकेको छैन भन्ने मात्रै भनाइ हुन्थ्यो, उनले भनिन्, जेहोस् सुरुवातमा पाल्पाली ढाकाका लागि धेरै दुःख पाइयो । पाल्पाली ढाका भनेर २०१५ सालमा दर्ता भएको हो तर तान राखेर कपडा बुन्न थालेको ०१३ सालमै हो । श्रीमान् र उनी दिल्लीको दरियागन्जमा बस्दा तानको काम सिकेका हुन् । महर्जन बालखै छँदा राणाकालीन परिवारसँगको संगतमा हुर्के, बढे पनि विवाहपछि भने त्यस्तो अवस्था रहेन । उनी १९९४ सालमा तानसेनको मूलढोका (मखनटोल) मा जन्मेकी हुन् । कहिल्यै पनि अर्काको कुभलो नचिताएकै कारण आफूहरू प्रगतिपथमा लम्केको उनी बताउँछिन् । १७ वर्षको उमेरमा विवाह भयो । पाल्पा जिल्लामै आफ्नो पहिचान बनाएर अहिले समाजसेवामा लागेकी छन् । म त घरको एक्ली छोरी भएकाले पनि आमाबुबाको माया पाएँ, उनले भनिन्, घर गर्न आएपछि श्रीमान्लाई अगुवा बनाउन सक्ने क्षमता भएकाले नै अघि बढ्न सफल भएँ । उनका चार छोरा र दुई छोरी छन् । विवाह गरेर झन्डै तीन वर्ष भारतको दिल्लीमा बिताएकी उनी तानसेन, टक्सार टोलका स्वपूर्णमान शाक्यले तानसेनमै बसेर कारखाना खोल्न प्रेरणा दिएको बताउँछिन् । बौद्ध धर्मदर्शनमा निकै अगुवाइ गर्न सफल उनी नेपाल रेडक्रस सोसाइटी पाल्पा शाखाको निवर्तमान सभापतिसमेत हुन् । २००७ सालको आन्दोलनमा पूर्णमान शाक्य, राधा दिदीहरूसँग हिँडेको उनले बताइन् । त्यतिबेला प्रजातन्त्र ल्याउन गरेको आन्दोलन र त्यसपछिका दिन अहिले पनि झल्झली सम्झन्छु, उनले भनिन् । २०११ सालमा बिहे भयो । घर गर्न निकै दुःख हुन्थ्यो । श्रीमान् (गणेशमान महर्जन) भारतको दिल्ली बस्थे । बिहेपछि उनी पनि तीन वर्षजति उतै बसिन् । मलाई दिल्लीमा बस्न मन लागेन, उनले भनिन्, ठूली छोरी जन्मेपछि म एक्लै नेपाल फर्कें । त्यही वर्षको दसैंमा श्रीमान् पनि आउनुभयो । तानसेनमै उनी र श्रीमान् मिलेर आफ्नै घरमा तीनवटा कपडा बुन्ने तानको सुरुवात गरेको सम्झिइन् । त्यसपछि उनीहरू तानसेनमै बस्न थालेका हुन् । तानसेनमा खद्दरको साडी, अरू कपडा बुन्दाबुन्दै बंगलादेशको राजधानी ढाकामा बुन्ने कपडाको डिजाइन आयो । त्यही डिजाइनमा बुनेर सुरु गरेपछि ढाका कपडा भन्ने भएको उनले बताइन् । तान राख्ने र त्यसलाई पूरा गर्न निकै समय लाग्थ्यो । महँगोमा पनि बिक्री हुन थाल्यो । हामीले घरेलुमा दर्ता गरेर ढाका बुन्न थाल्यौं, उनले भनिन्, श्रीमान् घरेलुमा जागिर खानु हुन्थ्यो । अनि तानसेनमा घरेलु शिल्पकला भण्डार खुलेको थियो । त्यहीमार्फत देशका विभिन्न स्थानमा पठाउन थालियो । त्यसपछि बजारमा पाल्पाली ढाका कपडाको खोजी भयो । ढाकाको पछ्यौरा, खद्दरको साडी, तन्ना त्यो बेलामा बढी बिक्री हुन्थ्यो । त्यहीअनुसार बिक्री भण्डारले धेरै सहयोग गरेको उनले बताइन् । राजा महेन्द्र, पछि वीरेन्द्रबाट पनि पाल्पाली ढाकाको विषयमा सोधीखोजी भएको उनले सुनाइन् । सार्क सम्मेलनमा धेरै नै साडीका लागि माग आएको थियो । कारखानामा निकै हतारहतार गरेर ढाकाको साडी बनाएको उनी सुनाउँछिन् । पहिलोपटक यति धेरै साडीको माग आयो कि काम गर्नेलाई निकै हतार भयो, उनले भनिन्, त्यसको अनुभवबाटै मुलुकका विभिन्न स्थानबाट माग आउँथ्यो । २०३० सालतिरको बजारमा पाल्पाली ढाकाको माग निकै थियो । त्यस बेलामा जग्गा पनि सस्तै थियो । अनि टहरा बनाएर बारुदखानामा पनि तान राखे । बजारमा यति धेरै बिक्यो कि पुर्याउनै नसक्ने अवस्था आयो, उनले सम्झिइन्, हामीले काम सिकाएकाहरू गाउँबाट र बाहिरबाट खोजेर ल्याएर पनि काममा लगाइयो । पाँच सय कामदार कारखानामा काम गर्थे । ती सबैलाई हेर्ने जिम्मेवारी उनैलाई थियो । अधिकांश महिला थिए । उनीहरूलाई काम सिकाउने मात्र होइन, जागिर नै खुवाउने गरिन्थ्यो । क्यान्टिन चलाउने, पास बुक बनाउने, पैसा जम्मा गर्ने जस्ता धेरै काम हुन्थे । धेरै रमाइलो थियो, उनले भनिन्, बाहिर खासै अरूले कपडा बुन्ने तान पनि ल्याएका थिएनन् । हाम्रोमा घरबुना बुन्ने ठाउँमा काम पाइन्छ भन्दै महिला आउँथे ।कुनै बेला उद्योगमा ५०० जना कामदार राखेकी उनले अहिले २६ जनामा चित्त बुझाएकी छन् । अहिले ढाका बुन्ने मान्छे सजिलै पाइँदैन । तान त्यसै थन्किएका छन्, उनी भन्छिन्, कामदार नपाएपछि समस्यै समस्या छ । अहिले महिला कामदार मात्रै रहेको उनले बताइन् । उनीहरूसँग दिन बिताउँदा आनन्द लाग्छ, उनले भनिन्, मुख्य कुरा भनेको पाल्पाली ढाकाको नाम मात्र हुन थालेको छ । तान होइन मेसिनमा बुनेका ढाकालाई पनि पाल्पाली भनेर बिक्री गरेका छन् । गोरखपुर, सुनौली, काठमाडौं, चीनमा मेसिनमा बुनेर कमसल ढाकालाई पाल्पाली भनेर बिक्री गर्दा समस्या आएको उनको बुझाइ छ । यो पाल्पाली हो र यो होइन भनेर बिक्री गर्नुपर्नेमा त्यस्तो गरेका छैनन्, उनले भनिन् । धागोमा कर तिर्नु नपर्ने भएकाले साइकलमा सुनौलीबाट बोर्डरतिरै पास गराउने अनि त्यही कमसल धागो प्रयोग गरेका ढाकालाई पाल्पाली भनेर बिक्री गर्ने गरेको उनले बताइन् । पाल्पाली ढाका र नक्कली ढाका बीचको फरक मान्छेले बुझे बजार गुम्ने डर कम हुन्थ्यो उनले बताइन् । रङमा फरक, धागो मिसावट, सुती नै धागो राखे पनि कमसल हुने उनको बुझाइ छ । यस्ता कुरालाई सबै उद्योगी, व्यापारी, व्यवसायीले बुझ्नु जरुरी छ, उनी भन्छिन्, ५० रुपैयाँ मिटर र ५०० रुपैयाँ मिटरमा जे फरक हो, त्यही नै पाल्पाली र बाहिरको ढाकाको फरक हो ।"
देश बदल्न खोज्दा अवरोध,"काठमाडौं (कास) प्रधानमन्त्री केपी शर्मा ओलीले देशलाई बदल्ने अठोटका साथ अघि बढ्दा पनि अवरोध सहनुपरेको भन्दै गुनासो गरेका छन् । दलीय आग्रहले लोकतान्त्रिक प्रणाली र प्रक्रियामा अवरोध सिर्जना हुन नहुनेमा पनि उनले जोड दिएका छन् । ७०औं प्रजातन्त्र दिवसका अवसरमा सैनिक मञ्च टुँडिखेलमा आयोजित कार्यक्रममा प्रधानमन्त्री ओलीले लोकतन्त्र इतिहासप्रति गर्व गर्ने, वर्तमानमा उत्तरदायी हुने र भविष्यप्रति जिम्मेवार हुने सभ्य प्रणाली रहेको बताए । समाजमा प्रवृत्तिगत चारित्रिक सहउत्पादन भइरहेको छ । यस्ता सहउत्पादनले विकासनिर्माणमा बाधा हाल्ने, वैदेशिक लगानीकर्तालाई निरुत्साह बनाउने, विकास प्रयासमा व्यवधान गर्नेजस्ता काम गरिरहेको बताए । तर यस्ता प्रयासलाई हामीले कामद्वारा नै पराजित गरिरहेका छौं, ओलीले भने । प्रधानमन्त्री ओलीले सरकार गठनका दुई वर्षमा संविधानबमोजिमका संरचना निर्माण, संघीयता कार्यान्वयन, वित्त व्यवस्थापन, कानुन तथा जनशक्ति समायोजन सम्पन्न भएको जानकारी दिँदै अबको बाँकी समय मुलुकलाई समृद्ध बनाउने अभियानमा लाग्ने बताए । सुशासन र विकासका केही काम सम्पन्न गरेका छौं, केही निर्माणाधीन छन् र केही अगाडि बढ्दै छन्, उनले भने, राष्ट्रको सम्पन्नताका लागि हामीले पार गर्नुपर्ने बाटो अझै लामो छ, तर हामी यात्रारत छौं । उनले यात्रा थालनीलाई औचित्यहीन र अनावश्यक ठान्ने तर गन्तव्य आइनपुगेकामा आत्मभर्त्सना गर्ने प्रवृत्तिबाट जोगिनुपर्ने बताए ।"
हस्तक्षेप असह्य : देउवा,"सुनसरी (कास) कांग्रेसका सभापति शेरबहादुर देउवाले न्यायपालिका, प्रहरी र ब्युरोक्रेसीमा राजनीतिक हस्तक्षेप असह्य हुने बताएका छन् । ७० औं प्रजातन्त्र दिवसका अवसरमा धरान उपमहानगरद्वारा बुधबार आयोजित कार्यक्रममा उनले यी तीन अंगलाई स्वतन्त्रतापूर्वक काम गर्न नदिएसम्म राजनीतिक आन्दोलन गरेर प्राप्त भएको अधिकारको अर्थ नहुने बताए । सार्वभौम शक्तिको स्रोत जनता हुन्, उनले भने, २००७, २०४६ र २०६२०६३ मा जनताले लडेर ल्याएका अधिकारलाई कुनै पनि बहानामा हटाउन मिल्दैन । प्रजातन्त्रमा बोल्न, लेख्न, आलोचना गर्न पाउने अधिकार सुरक्षित हुनुपर्छ । एक अर्को प्रसंगमा उनले धरान पूर्वकै सुन्दर र धार्मिक पर्यटकीयस्थल भएकाले पर्यटकीय राजधानी बन्न सक्ने बताए ।"
ब्रिटिस गोर्खालाई कान्तिपुर टीभी विश्वभर उपलब्ध हुने,काठमाडौं (कास) कान्तिपुर टेलिभिजनले बेलायती गोर्खा सैनिक (वर्तमान र अवकास प्राप्त सबै) लाई आफ्नो सेवा संसारभर उपलब्ध गराउने भएको छ । बेलायती सेनाको ब्रिटिस फोर्सेस ब्रोडकास्टिङ सर्भिस (बीएफबीएस) मार्फत टेलिभिजनले उक्त सेवा उपलब्ध गराउने भएको हो । ब्रिटिस गोर्खाहरू बसोबास गर्ने संसारका जुनसुकै कुनामा स्याटेलाइट तथा इन्टरनेटलगायतका माध्ययबाट कान्तिपुर टेलिभिजनलाई पहुँचयोग्य बनाउन लागेको जनाएको छ । बीफएबीएसलाई रेडियो तथा टेलिभिजन सेवा प्रदान गर्दै आएको बेलायती संस्था सर्भिसेस साउन्ड एण्ड भिजन कर्पोरेसन (एसएसभीसी) र कान्तिपुर टेलिभिजनबीच ब्रिटिस गोर्खा सैनिकलाई केटीभीको पहुँच दिलाउनेबारे सम्झौता भएको छ । सम्झौतामा कान्तिपुर टेलिभिजनका तर्फबाट दिनेश डीसी र एसएसभीसीका तर्फबाट त्यस संस्थाका निर्देशक निक वियरबीच सम्झौता पत्रमा हस्ताक्षर भएको छ ।
शीर्ष नै बोल्दैनन्,"महन्थ ठाकुर, राजेन्द्र महतो, शरतसिंह भण्डारी, महेन्द्रराय यादव, निर्जला राउत"
६ लाख राहदानी मात्रै मौज्दात,"परराष्ट्र मन्त्रालयको राहदानी विभागमा अब बढीमा आठ महिनालाई मात्रै पुग्ने राहदानी (एमआरपी) मौज्दात छ । नयाँ प्रक्रियाको छपाइ (चर्चामा रहेको सुरक्षा मुद्रण प्रेस स्थापना) सम्बन्धी प्रक्रिया अघि नबढ्दा त्यसपछि के हुने अन्यौल छ ।गत भदौमा ५० लाख ईपासपोर्ट छाप्न परराष्ट्र मन्त्रालयले अन्तर्राष्ट्रिय बोलपत्र आह्वान गरे पनि अन्तिम घडीमा कात्तिक तेस्रो साता रद्द गरेको थियो । मुलुकभित्रै सुरक्षा मुद्रण प्रेस स्थापना गरिने र यहींबाट पासपोर्ट छपाइ सुरु गरिने भन्दै बोलपत्र रद्द गरिएको चार महिना बितिसक्दा पनि यो प्रक्रियामा कुनै अर्थपूर्ण कदम अघि बढ्न सकेको छैन । अब हामीसँग झन्डै ६ लाखजति एमआरपी मौज्दात छ, राहदानी विभागका एक अधिकारीले भने, यसले मुस्किलले आठ महिनालाई पुग्छ । तर, राहदानीजस्तो अपरिहार्य र संवेदनशील उपभोग्य वस्तुको संकट आइपर्दा के गर्ने भनेर अहिलेसम्म बहस थालिएको छैन । उनका अनुसार राहदानी बनाउनैपर्ने जरुरी अवस्था र कुनै वैदेशिक रोजगारीको अवसर वा बाध्यकारी अवस्था नरहँदा पनि एमआरपी बनाउन दैनिक औसत दुई हजार सेवाग्राही विभागमा आउने गरेका छन् । यसअघिको सरकारी निर्णयमा आगामी असारदेखि अनिवार्य रूपमा ईपासपोर्ट पद्धतिमा जाने भनेर अन्तिम तयारी गरिएको थियो । पासपोर्टमा हुन सक्ने अभावबारे हामीले लिखित र मौखिक रूपमै परराष्ट्र मन्त्रालयलाई अवगत गराएका छौं, विभागका एक अधिकारीले भने, तर सुनुवाइ भइरहेको अवस्था छैन ।ईपासपोर्ट रद्द भएलगत्तै नेपाल सरकारले फ्रान्स सरकारसँग जीटूजी प्रक्रियाबाट नेपालमा सुरक्षा मुद्रण प्रेस स्थापना गर्न मन्त्रिपरिषद्ले सहमति दिइसकेको छ । अन्तर्राष्ट्रिय तहमा सुरक्षा प्रेसको स्थापना र छपाइ रेकर्डका आधारमा जर्मन कम्पनी फ्रेन्चभन्दा निकै प्रभावकारी देखिए पनि नेपाल सरकारले कुनै प्रतिस्पर्धाबिनै फ्रान्स सरकारसँग जीटूजी गर्ने निर्णय गरेको हो ।बाहिरी चर्चामा रहेको यो विषयको पछिल्लो स्थिति के छ, सुरक्षा मुद्रण प्रेस स्थापनामा के काम भइरहेको छ भनेर संसद्को सार्वजनिक लेखा समितिले पनि चासो राख्दै आएको छ, समितिका सचिव रोजनाथ पाण्डेले भने, यो साता पनि समितिले परराष्ट्र मन्त्रालय, सञ्चार मन्त्रालय, राहदानी विभागसहितका अधिकारीलाई समितिमा बोलाएर छलफल गर्दै छ । यसअघिको योजनामा, बनेपास्थित आईटी पार्कमा सुरक्षा प्रेस स्थापना गर्न सकिने भनिए पनि यो अवधिमा आईटी पार्कको भिरालो जमिनलाई समतल गराउनेसम्मको बोलपत्र मात्रै स्वीकृत हुन सकेको छ । फ्रेन्च कम्पनी आईएनग्रुपले सुरुमा १० लाख पासपोर्ट निःशुल्क छापिदिने र बाँकीको हकमा प्रतिपासपोर्ट ८ डलर रकम लिने सेवासर्त राखेको छ ।"
एयरलाइन्स कम्पनीलाई तीन जहाज अनिवार्य,"नेपालमा हवाई सेवा सञ्चालन गर्न एयरलाइन्स कम्पनीसँग कम्तीमा तीनवटा जहाज अनिवार्य हुनुपर्ने प्रस्ताव गरिएको छ । संस्कृति, पर्यटन तथा नागरिक उड्डयन मन्त्रालयले बुधबार सार्वजनिक गरेको हवाई नीतिको मस्यौदामा उक्त व्यवस्था प्रस्ताव गरिएको छ ।नागरिक उड्डयन प्राधिकरणको मौज्दात इजाजतसम्बन्धी कार्यविधिले एउटा जहाज ल्याएर एयरलाइन्स स्थापना गर्न छुट दिएको छ । एउटा मात्रै जहाज ल्याएर कम्पनीको सेवा सुरक्षित, नियमित र किफायती नहुने भएकाले यस्तो प्रावधान ल्याइएको प्रस्तावित हवाई नीति मस्यौदाका संयोजक पूर्वसचिव यज्ञप्रसाद गौतमले बताए । उनको नेतृत्वमा संस्कृति, पर्यटन तथा नागरिक उड्डयन मन्त्रालयले गठन गरेको हवाई नीति मस्यौदा समितिले बुधबार मन्त्री योगेश भट्टराईलाई यसबारेको प्रस्तावित नीतिपत्र बुझाएको छ । नीतिमा अन्तर्राष्ट्रिय तथा आन्तरिक वायुसेवा संस्था सञ्चालन गर्न तीन वटा जहाज सधैं सञ्चालनमा रहेको हुनुपर्ने उल्लेख छ । यो नीतिले तीन वटाभन्दा कम हेलिकप्टर सञ्चालन गरिरहेका कम्पनीलाई मर्जरका लागि बाटो खुला गरेको छ । त्यस्तै, अबका दिन कुनै पनि व्यापारी वा निजी कम्पनीले पुँजी भएकै भरमा आन्तरिक एयरलाइन्स स्थापना गर्न सजिलै नपाउने भएका छन् । आन्तरिक सेवामा माग र पूर्तिको विश्लेषणका आधारमा मात्रै वायुसेवा कम्पनीलाई इजाजत दिने र वायुयान थप गर्ने व्यवस्था मिलाइनेछ, प्रस्तावित मस्यौदाको क्षमता तथा पुँजी लगानीसम्बन्धी व्यवस्थामा उल्लेख गरिएको छ । त्यस्तै, इजाजत प्रदान गरेका बेला तोकिएको समयसीमाभित्र उडान सञ्चालन गर्न नसक्ने व्यक्ति तथा एयरलाइन्सको मन्त्रालयद्वारा जारी गरिएको इजाजतपत्र र नागरिक उड्डयन प्राधिकरणले दिने एयरलाइन अपरेटर सर्टिफिकेट (एओसी) रद्द गर्ने र धरौटी जफत गर्ने प्रावधानलाई यो नीतिले पनि निरन्तरता दिएको छ । अबदेखि वायुसेवा सञ्चालन गर्न चाहने संस्था वा व्यक्ति नेपाल सरकारमातहतका कुनै पनि निकाय तथा राष्ट्र बैंकको कालोसूचीमा नपरेको हुनुपर्नेछ । यसैगरी, अब स्थापना हुने वायुसेवा कम्पनीहरूको सञ्चालन पुँजी पनि अनिवार्य गरिएको छ । नेपालबाट इजाजत पाउने अन्तर्राष्ट्रिय वायुसेवा कम्पनीका लागि ५० करोड चुक्ता पुँजीसहित २ अर्ब रुपैयाँ सञ्चालन पुँजी हुनुपर्नेछ । आन्तरिकतर्फ सेवा दिने उद्देश्यले स्थापना भएको वायुसेवाका लागि कम्तीमा २५ करोड रुपैयाँ चुक्तासहित कम्तीमा ५० करोड रुपैयाँ सञ्चालन पुँजी हुनुपर्नेछ । यसअघि एयरलाइन्स स्थापना हुने तर तलबभत्ता खुवाउन नसक्ने भएकाले थुप्रै एयरलाइन्स बन्द हुन पुगे, पूर्वपर्यटन सचिवसमेत रहेका गौतमले कान्तिपुरसँग भने, त्यस्तो अवस्था नहोस् भनेर अब हामीले नीतिमै पहिलोपटक सञ्चालन पुँजीको व्यवस्था गरेका हौं । त्यस्तै, हवाई उडान प्रशिक्षण संस्था (फ्लाइङ स्कुल) र मर्मत तथा सम्भार संस्था (एमआरओ) लाई पनि यस नीतिले अनिवार्य सञ्चालन पुँजी हुनुपर्ने व्यवस्था ल्याएको छ ।"
कोरियाका नेपाली धमाधम पक्राउ,"फोटो र हस्ताक्षरका आधारमा पक्राउ कोरियाली भाषा परीक्षाको प्रवेशपत्रको फोटो र कोरिया प्रवेश गरेर एलियन कार्ड (परिचयपत्र) बनाउने बेला अध्यागमनले खिचेको फोटोका आधारमा धेरै नेपालीलाई पक्राउ गरेको गैरआवासीय नेपाली संघ दक्षिण कोरियाकी निवर्तमान अध्यक्ष लक्ष्मी गुरुङले बताइन् । मैले केही भाइहरूको अध्यागमनमा भाषा अनुवादकका रूपमा काम गरेकी थिएँ, त्यहाँ बुझ्दा फोटोका आधारमा शंका लागेर पक्राउ गरेका रहेछन्, उनले भनिन्, जाँचदिने समयको फोटोसँग अहिलेको फोटो फरक पर्दा पक्राउ परेका छन् ।अनुहार मिल्ने साथीलाई भाषा परीक्षा लेख्न लगाई कोरिया आएको भन्ने सूचनाका आधारमा एक जनालाई पक्राउ गरिएपछि अध्यागमनले कोरियाभरि यस्ता नेपालीको खोजी बढाएको थियो । पक्राउ परेर फिर्ता हुनेमा कोरिया आएको तीन महिना भएदेखि साढे तीन वर्ष बसेकासम्म छन् । वइजम्बुमा एक जना कोरियाली भाषा परीक्षा दिँदा र अहिले प्रयोग गरेको हस्ताक्षर नमिलेका कारण पक्राउ परेका छन् । सोही क्षेत्रमा भाषा अनुवादकको काम गर्दै आएका मुक्त गुरुङले पक्राउ गर्नुअघि प्रहरीले विभिन्न तरिकाले शंकास्पद व्यक्तिहरूको पहिचान गर्ने गरेको बताए । मैले चिनेको भाइलाई हस्ताक्षर नमिलेका आधारमा पक्राउ गरी केरकार गरेका रहेछन्, पछि उनले अरूलाई जाँच दिन लगाएको स्वीकार गरेपछि नेपाल फर्काइएछ ।रामेछापका सुमन बस्नेत दुई महिनादेखि इन्छनमा अध्यागमनको नियन्त्रणमा छन् । कोरियाली भाषा राम्रो भएको एक जना साथीलाई मात्र सहयोग गरेको उनले स्विकारेका छन् । अध्यागमन विभागले उनले पैसा लिएर धेरैको परीक्षा दिएको हुन सक्ने भन्दै अनुसन्धान गरिरहेको छ । बस्नेतसँगै कम्पनीमा काम गरेका सरोज केसीले दुई पटक अध्यागमनमै गएर उनलाई भेटे । मैले भेट्दा अनुसन्धान हुँदै छ भन्छन्, अध्यागमनले पनि त्यही भनेको भनेकै छ रे, केसीले भने, कहिले अदालतमा जान्छ ? कहिले फैसला हुन्छ ? केही थाहा भएको छैन ।"
बढी शुल्क लिनेको सम्बन्धन खारेजी माग,"काठमाडौं (कास) डागोविन्द केसीले तोकिएको भन्दा बढी शुल्क असुल्ने मेडिकल कलेजको सम्बन्धन खारेजी गर्न माग गरेका छन् । कुनै पनि बहानामा विद्यार्थीबाट बढी शुल्क असुल्ने मेडिकल कलेजको सम्बन्धन खारेज गरी कारबाही गर्न चिकित्सा शिक्षा आयोगको ध्यानाकर्षणसमेत उनले गराएका छन् । चिकित्सा शिक्षा ऐनमा तोकेभन्दा बढी शिक्षण शुल्क लिने मेडिकल कलेजको सम्बन्धन खारेज गरी कारबाही गर्न सकिने प्रावधान छ । अवैध रूपमा असुलिएको रकम फिर्ता गराउने वाचा सरकारले गरिसकेको छ तर राजनीतिक दलका नेताहरूको मेडिकल माफियासँगको साँठगाँठ र संरक्षणमा विद्यार्थीहरूबाट करोडौं असुल्ने प्रयास भइरहेको छ, केसीद्वारा जारी विज्ञप्तिमा छ, भ्रष्ट र आपराधिक राजनीतिक नेतृत्वका कारण विद्यार्थीअभिभावकहरूलाई ठग्ने र मेडिकल माफियालाई पोस्ने काम भइरहेको छ । काठमाडौं विश्वविद्यालयबाट सम्बन्धन पाएका विराटनगरको नोबेल, विराट र नेपालगन्ज मेडिकल कलेजले नयाँ भर्ना भएका विद्यार्थीबाट अतिरिक्त शुल्क उठाउन थालेका छन् ।"
देखिएन कोभिड१९,"काठमाडौं (कास) चीनको वुहानबाट स्वदेश ल्याएर भक्तपुरको खरिपाटी क्वारेन्टाइनमा राखिएकाको पहिलो परीक्षणको नतिजा सकारात्मक आएको छ । १७५ जना कसैमा पनि पहिलो परीक्षणबाट कोरोना भाइरस रोग (कोभिड१९) को संक्रमण नपाइएको स्वास्थ्य मन्त्रालयले जनाएको छ । दुई साताको क्वारेन्टाइन बसाइको अन्तमा पुनः अर्को पटक परीक्षण गरेर संक्रमण रहेनरहेको हेरिने मन्त्रालयका प्रवक्ता महेन्द्रप्रसाद श्रेष्ठले बताए । गत आइतबार संकलित घाँटीको र्यालका नमुनाको राष्ट्रिय जनस्वास्थ्य प्रयोगशालामा पीसीआर परीक्षण गरिएको थियो । चीनबाट फर्काइएका उनीहरूलाई गत आइतबार बिहान ६ बजेदेखि भक्तपुरको खरिपाटीस्थित विद्युत् प्राधिकरणको तालिम केन्द्रमा बनाइएको क्वारेन्टाइनमा राखिएको छ । विश्व स्वास्थ्य संगठनले तोकेको मापदण्ड र अन्तर्राष्ट्रिय स्वास्थ्य निर्देशिका२००५ ले तोकेको प्रावधानअनुसार क्वारेन्टाइन व्यवस्थापन गरिएको मन्त्रालयले जनाएको छ । क्वारेन्टाइनमा बसेको १४ औं दिनपछि फेरि र्यालको नमुना परीक्षण गर्छौं, बुधबार आयोजित पत्रकार सम्मेलनमा उनले भने, परीक्षणको रिपोर्टपछि मात्रै यकिन हुनेछ । नेपालले वाइडबडी विमान पठाउँदा घर फिर्न चाहे पनि ज्वरो देखिएर चीनमै रोकिएका ६ जनालाई त्यहाँको क्वारेन्टाइनमा पठाइएको जानकारी उनले दिए ।"
क्यान्सरका बिरामी अस्पताल छाडेर अन्यत्रै,"भरतपुरस्थित बीपी कोइराला मेमोरियल क्यान्सर अस्पतालका मेडिकल अंकोलोजी विभागका निवर्तमान प्रमुख डा जया श्रेष्ठको कार्यकक्षमा मंगलबार एक बिरामी आइपुगे । पूर्वी नेपाल घर भएका ती बिरामीलाई डा जयाले सात महिनाअघि पनि भेटेका थिए । उपचार सुरु भइसकेका उनी अचानक हराएर फेरि अस्पताल आएका रहेछन् । बिरामीले भनेका कुरा सुन्दै जाँदा डा श्रेष्ठ छाँगाबाट खसेझैं भए । ठूलो आन्द्रामा क्यान्सर भएका ४१ वर्षीय ती व्यक्ति अन्तिम विकल्पको शरणमा पुगेका रहेछन् । ललितपुरको ढोलाहिटीस्थित अन्तिम विकल्पबारे कान्तिपुर दैनिकले पुस २५ गते समाचार प्रकाशन गरेको थियो । क्यान्सरका बिरामीको उपचार गर्ने नाममा उक्त क्लिनिकले अनधिकृत काम गर्दै आएको छ । सबैजसो रोगका बिरामीलाई एउटै औषधि दिने क्लिनिकले १४ वर्षदेखि अवैध धन्दा चलाइरहेको छ । ६ महिना त्यहाँ बरालिँदा रोग बिसेक नभएपछि उनी फेरि भरतपुर क्यान्सर अस्पताल आइपुगेका हुन् । असार अन्तिममा यहाँ आउँदा उहाँलाई ठूलो आन्द्राको तल्लो भागमा क्यान्सर भएको थियो, डा श्रेष्ठले भने, त्यसबेला क्यान्सर मध्यम अवस्था स्टेज टु बीमा थियो । उनका अनुसार ठूलो आन्द्राको यो अवस्थाको क्यान्सर उपचारबाट पूर्ण रूपमा निको पार्न सकिन्छ । बिरामी उपचारका लागि आइसकेपछि परीक्षण गरेर हामीले केमोथेरापी, रेडियोथेरापी या शल्यक्रिया (सर्जरी) के गर्ने हो भन्ने निर्क्यौल गर्नुपर्छ । रोग प्रमाणित भएपछि सुरुमा तीन साइकल केमोथेरापी चलाउने निर्णय गरेका थियौं, डा श्रेष्ठले भने । गत साउन ३ मा उनको पहिलो केमोथेरापी सुरु भयो । त्यसपछि बिरामी सम्पर्कविहीन भए । केमोथेरापी पूरा भएको भए, सर्जरी र रेडियोथेरापीको प्रक्रिया सुरु हुने थियो । तर उनी अस्पताल बसेर उपचार पूरा गर्नुको साटो काठमाडौं हान्निएछन् । फेसबुक र युट्युबमा क्यान्सरको उपचारका बारेमा खोज्न थालेँ । अन्तिम विकल्पका बारेमा युट्युबमा धेरै राम्रो कुरा सुनेपछि उतै उपचार गराउन थालेँ, उनले भने, सञ्चालक सुवास सुब्बाले जडिबुटी खान लगाए । पहिलो महिना ४५ हजार र दोस्रो महिनादेखि १० हजार छुट गरेर ३५ हजार रुपैयाँ तिरेर औषधि खान थालेँ । ६ महिना औषधि खाएँ, निको भएन । ६ महिना औषधि खाँदा लगभग डेढ लाख रुपैयाँ सकेको उनको भनाइ छ । डा श्रेष्ठका अनुसार सुरुमा आएकै बेला सरासर उपचार गरेको भए ती व्यक्तिको उपचारमा बढीमा दुई लाख रुपैयाँ खर्च हुन्थ्यो । मेडिकल अंकोलोजी विभागमा सन् २०१८ मा ओपीडी (बहिरंग) मा ३८ हजार २९३ बिरामी आएका थिए । त्यसमध्ये क्यान्सर नै प्रमाणित भएर उपचारका लागि अन्तरंग विभागमा आठ हजार ५९७ जना बिरामी आएका थिए । उपचार पूरा नगर्ने बिरामी धेरै हुन्छन्, डा श्रेष्ठ भन्छन्, उनीहरू उपचार गर्न भन्दै गलत ठाउँमा पनि जाँदा रहेछन् । क्यान्सर समयमा पत्ता लागेर सुरुमै उचित उपचार गरे निको हुने रोग हो । अहिले प्रायः बिरामी अन्तिम अवस्थामा उपचारका लागि क्यान्सर अस्पताल आउँछन् । तर यो भाइको केस हेर्दा त मान्छेहरू सुरुमै अस्पताल आए पनि बहकिएर उपचार गर्न गलत ठाउँमा फस्ने गरेको देखियो नि । यस्तो समस्या कति होला हामीले ख्याल राख्न सकेका छैनौं, श्रेष्ठले भने, अब यतातिर पनि ध्यान दिनुपर्यो ।"
बनेन भत्केको सडक,"चितवन (कास) निर्माण नसकिँदै भत्केको नारायणगढमुग्लिन सडकको मर्मत सुरु हुन सकेको छैन । मर्मतका लागि बोलपत्र आह्वान गरे पनि निर्माण कम्पनी इच्छुक देखिएका छैनन् । दुईपटक आह्वान गर्दा पनि बोलपत्र नपरेपछि तेस्रोपटक सूचना निकाल्ने तयारी सडक विभागले गरेको छ । ३६ किलोमिटर लामो यो सडकको तीन ठाउँमा चिरा परेर समस्या देखिएको छ । नारायणगढदेखि १७ किलोमिटर पर मुग्लिनतर्फ सबैभन्दा ठूला चिरा परेको छ । नारायणगढमुग्लिन सडक आयोजनाका सूचना अधिकारी इन्जिनियर शिव खनालका अनुसार २३ किलोमिटरमा पर्ने सिमलतालमा सडक चर्केको भने २६ किलो मिटरमा पर्ने भालु खोलामा भत्केको छ । अन्य दुई ठाउँमा २०७५ सालको असारबाटै सडक भत्केको खनालले जानकारी दिए । १७ किलोमा ४० मिटर लम्बाइ र ६ मिटर चौडाइमा सडक भत्केको छ । भालु ढुंगामा ७० मिटर लम्बाइ र साढे पाँच मिटर चौडा सडक भत्केको छ, उनले भने, सिमलतालमा भर्खर चिरा पर्न थालेको हो । सो सडक निर्माण पूरा भएको लगभग डेढ वर्षमात्रै भएको छ । यी ठाउँबाहेक जुगेडी नजिक भतेरीमा पनि सडक भास्सिएको थियो । उक्त ठाउँमा सम्बन्धित निर्माण कम्पनीले नै मर्मत गरेका छन् । अन्य ठाउँमा निर्माणका कारणले नभई प्राविधिक विषयले सडक भासिएको हुँदा निर्माण व्यवसायीले बनाउनुपर्ने अवस्था नरहेको हो । सडक विभागले मर्मत गर्न खोजे पनि निर्माण कम्पनी इच्छुक नदेखिएको विभागको विकास सहायता कार्यान्वयन महाशाखाका डिभिजनल इन्जिनियर (डीई) रूपक राजभण्डारीले बताए । १७ किलोमा दोहोरो गाडी चलाउन नै समस्या भएपछि ग्राभेल राखेर जेनतेन काम चलाइएको छ । दुईदुई पटक सूचना निकाल्दा पनि बोलपत्र किन परेन भनेर हामी कारण विश्लेषण गर्दै छौं । कारण थाहा भएपछि छिट्टै तेस्रोपटक सूचना जारी गर्ने तयारी छ, राजभण्डारीले भने । नारायणगढमुग्लिन सडकलाई एसियाली स्तरको दुई लेनको बनाउने काम सन् २०१५ बाट सुरु भएको थियो । यो सडक राजधानी काठमाडौंलाई देशको पूर्व र पश्चिम भागसँग जोड्ने मुख्य मार्ग हो । जहाँ दैनिक १० हजारभन्दा बढी गाडी ओहोरदोहोर गर्दछन् । १७ किलोमा एकतर्फ कडा पहाडी पाखो छ भने अर्कोतर्फ नदी छ । भत्केर भासिएको सडकको भाग नदीतर्फ पर्छ । लगभग आधा सडक भासिएका कारण थप क्षति भए गाडी सञ्चालन गर्न सकिन्न ।"
"आयोजना घोषणा भयो, मापदण्ड बनेन","प्रदेश सरकारले १८ भन्दा बढी गौरवको आयोजना घोषणा गरे पनि त्यसका लागि आवश्यक मापदण्ड अझैसम्म तयार गर्न सकेको छैन । विभिन्न समयमा प्रदेश गौरवको आयोजना तोक्न आवश्यक मापदण्ड तयार गर्ने बताए पनि अधिकांश आयोजना हचुवाका भरमा घोषणा हुने गरेका छन् । अघिल्लो वर्षमा प्रदेश गौरवको आयोजनाका लागि छुट्याइएको बजेटसमेत खर्च गर्न सरकार असफल रह्यो । गौरवको आयोजनाको खर्चको अवस्था अत्यन्त कमजोर देखिएकाले प्रदेश सरकारले चालु आर्थिक वर्षमा गौरवको आयोजनालाई अत्यन्तै न्यून बजेट विनियोजन गरेको छ ।प्रदेश सरकारले २०७५७६ को नीति तथा कार्यक्रममा प्रदेश गौरवको आयोजना घोषणा गरे पनि कतिपय योजनालाई बजेट नै विनियोजन गरेको थिएन । तर, चालु आर्थिक वर्षमा एक दर्जनभन्दा बढी प्रदेश गौरवका आयोजना घोषणा गरेको प्रदेशले अत्यन्तै न्यून बजेट छुट्याएको छ । नवनियुक्त भौतिक पूर्वाधार तथा विकास मन्त्री रामेश्वर फुयालले प्रदेश र स्थानीय तह दुवैको गौरवको आयोजनाको मापदण्ड तयार पार्ने घोषणा गरेका छन् । हचुवाको भरमा हुँदै आएको प्रदेश गौरवको आयोजना घोषणा अब बन्द गरिनेछ । यसका लागि आवश्यक मापदण्ड बनाउनेछौं । प्रदेशले अब योजना छनोटको विधि र प्रणालीको विकास गर्नेछ, उनले भने । अघिल्लो आर्थिक वर्षमा प्रदेश सरकारले पोस्टबहादुर बोगटी भीमफेदीकुलेखानी सुरुङ मार्ग परियोजना र पुष्पलाल प्रदेश चक्रपथ (रामेछापदोलखासिन्धुपाल्चोकनुवाकोटधादिङचितवनमकवानपुरसिन्धुलीकाभ्रे) लाई प्रदेश गौरवका योजनाका रूपमा अगाडि बढाउने घोषणा गरे पनि काम अगाडि बढाउन सकेको छैन । आर्थिक मामिला मन्त्रालयबाट प्रस्तावित विभिन्न योजनाको डीपीआर र सम्भाव्यता अध्ययन कार्यक्रमअन्तर्गत १८५ वटा योजनाका लागि एकमुष्ट १७ करोड ७६ लाख रुपैयाँ विनियोजन गरिएको भए पनि अधिकांश ठूला योजना र धेरै बजेट भएको योजनाको काम अगाडि बढेको छैन । प्रदेश सरकारले चालु आर्थिक वर्षमा गौरवको आयोजनाको रूपमा घोषणा गरेको दुई हजार सिट क्षमताको सम्मेलन केन्द्र निर्माण गर्न पाँच करोड रुपैयाँ, टोखानुवाकोट सडकका लागि दुई करोड २० लाख, पुष्पलाल चक्रपथ र भीमफेदीकाठमाडौं सुरुङ मार्गका लागि एकएक करोड, चौतारासिपाघाटकात्तिके काठमाडौं सडकका लागि ३० लाख र रुबीभ्यालीको समग्र विकासका लागि ५० लाख रुपैयाँ बजेट विनियोजन गरेको छ । यसमध्ये सुरुङ मार्गको डीपीआर तयार पार्ने काम अगाडि बढिरहेको छ । आर्थिक मामिला तथा योजना मन्त्रालयका कर्मचारीका अनुसार प्रदेश सरकार सुरुङमार्ग निर्माणको कामलाई उच्च प्राथमिकतामा राखेर अगाडि बढेको भए पनि चालु आर्थिक वर्षभित्रमा निर्माण सुरु गर्न सक्ने अवस्था छैन । प्रदेशसभा सांसद्को चर्को दबाबका कारण हेटौंडाफाखेलफर्पिङ र हेटौंडासिस्नेरीफर्पिङ सडकलाई उच्च प्राथमिकतामा राखेर १७ करोड रुपैयाँ विनियोजन गरी काम अगाडि बढाइएको छ । प्रदेश सरकारले एकीकृत बस्ती निर्माणका लागि ३५ करोड रुपैयाँ बजेट विनियोजन गरेको भए पनि अझैसम्म बस्ती निर्माणका लागि जग्गा फेला पारेको छैन । आर्थिक मामिला तथा योजनामन्त्री कैलाशप्रसाद ढुंगेलले प्रदेश गौरवको आयोजनाका लागि बजेट विनियोजन कम देखिए पनि आवश्यकताअनुसार थप गर्न सकिने बताए । प्रदेश गौरवका आयोजनाको डीपीआर गर्ने तयारीमा हामी छौं । त्यसकारण बजेट कम देखिएको हो, उनले भने, डीपीआर बनाउनका लागि बजेट आवश्यक परे थप्न पनि सरकार तयार छ ।"
गुन्डागर्दी आरोपमा पक्राउ,काठमाडौं (कास) महानगरीय अपराध महाशाखाले गुन्डागर्दीमा संलग्न रहेको अभियोगमा सिन्धुपाल्चोक जुगल गाउँपालिकाका३ बोल्दे घर भई जोरपाटी बस्ने ३७ वर्षीय पासलाल तामाङलाई पक्राउ गरेको छ । तामाङसहितका व्यक्तिले बलेफी हाइड्रोपावरमा काम गर्ने ठेकदार तथा कर्मचारीलाई हातहतियार देखाई ज्यान मार्ने धम्की दिएको र महिलालाई अभद्र व्यवहार गरेको आरोप छ । उनलाई बुधबार जडिबुटीबाट पक्राउ गरेको प्रहरीले जनाएको छ । तामाङ कर्तव्य ज्यान र ज्यान मार्ने उद्योग मुद्दामा करिब १८ महिना जेल भुक्तान भई छुटेको प्रारम्भिक अनुसन्धानबाट खुलेको महाशाखाले जनाएको छ । तामाङलाई अभद्र व्यवहारसम्बन्धी कसुरमा आवश्यक अनुसन्धान गर्न महानगरीय प्रहरी परिसर काठमाडौं पठाइएको जनाएको छ ।
राष्ट्र हाँक्ने जनशक्ति निर्माण गरौं,"काठमाडौं (कास) शिक्षा, विज्ञान तथा प्रविधिमन्त्री गिरिराजमणि पोखरेलले विश्वविद्यालय शिक्षालाई अनुसन्धान र नवप्रवर्तन सँग जोड्नुपर्ने बताएका छन् । नेपालमा पहिले समग्र शिक्षा नीति थिएन, त्यो हामीले ल्याइसक्यौं, बानेश्वर बहुमुखी क्याम्पसको २९औं वार्षिकोत्सवको अवसरमा उनले भने, अब उच्च शिक्षालाई राष्ट्र हाँक्ने जनशक्ति निर्माण गर्नेतर्फ लाग्छौं । क्याम्पस प्रमुख घमानसिंह खड्काले समुदायबाट सञ्चालित भएकाले विभिन्न निकायबाट पाउनुपर्ने अनुदानबाट वञ्चित हुनुपरेको गुनासो गरे । वार्षिकोत्सवको अवसरमा प्राध्यापक, कर्मचारी, अतिरिक्त क्रियाकलापका विजेता र संकायगत उत्कृष्ट विद्यार्थीलाई सम्मान गरिएको छ ।"
शिक्षा पत्रकारमा अधिकारी,"काठमाडौं (कास) शिक्षा पत्रकार समूहको १०औं अधिवेशनले तुला अधिकारीको नेतृत्वमा १३ सदस्यीय नयाँ कार्यसमिति चयन गरेको छ । अधिवेशनले समूहको उपाध्यक्षमा कृष्ण मल्ल, महासचिवमा जनक नेपाल, सचिवमा श्याम तण्डुकार र कोषाध्यक्षमा ममता थापालाई चयन गरेको हो । सदस्यहरूमा रोशन क्षेत्री गाउँले, गोपाल संग्रौला, विष्णु विवेक विश्वकर्मा, यशोदा अधिकारी, प्रज्ञा तिमल्सिना, ओमप्रकाश घिमिरे, जनक पण्डित र सविना बानियाँ छन् ।अर्कै सामान बिक्री गरिएको पाइएको छ, उनले भने । म्याद गुज्रेका जिरा, खानेतेल, पानी, चाउचाउलगायतको नमुना संकलन गरी खाद्य गुण नियन्त्रण प्रयोगशालामा पठाइएको छ ।"
चकमकेमा अखाद्य वस्तु,"सिन्धुली (कास) घरेलु तथा साना उद्योग विकास समितिको टोलीले तीनपाटन गाउँपालिकास्थित चकमके बजारमा म्याद गुज्रेका सामान तथा अखाद्य वस्तु फेला पारेको छ । किराना पसल दर्ता गरेर पेट्रोल, कपडा, जुत्ता, चप्पल तथा इलेक्ट्रोनिक सामान बेच्ने गरेको पाइएको समितिका अधिकृत माधव बगालेले बताए । धेरैले दर्ता प्रमाणपत्र नभएको, मूल्यसूची नराखेको, एउटा फर्म दर्ता गरेर"
पशुपति सजाउन थाइल्यान्ड र अस्ट्रेलियाको फूल,"चार ठाउँमा जुत्ता खोल्ने व्यवस्था दर्शनार्थीका जुत्ता खोल्न चार ठाउँमा व्यवस्था गरिएको छ । दर्शनार्थीलाई पायक पारेर कैलाशमुनि रुद्रगाडेश्वरी दर्शनमार्ग, भुवनेश्वरी नजिक, बज्रघरको दक्षिणतर्फ, वाग्मती पारिपटी राममन्दिर नजिक व्यवस्था गरिएको ढकालले जानकारी दिए । त्यसैगरी कोषले पशुपति क्षेत्रभित्र प्लास्टिक निषेध गरेको छ । मन्दिरमा फूल, प्रसादलगायतका सामग्री लैजाँदा प्लास्टिकमा लैजान नपाउने गरी कोषले कडाइ गर्ने भएको छ । भिजिट नेपाल २०२० मा आध्यात्मिक पर्यटक बढाउने कोषले लक्ष्य राखेको छ, कोषका कार्यकारी निर्देशक घनश्याम खतिवडाले भने, शिवरात्रिमा १० लाख जनालाई दर्शन गराउने योजना बनाएका छौं । यसपटकको महाशिवरात्रि भोलि शुक्रबार परेको छ ।"
दुईपोखरी पुनर्निर्माण थालियो,"मध्यपुरथिमि नगरपालिकाले ऐतिहासिक दुईपोखरी (निगुपुखुः) संरक्षण तथा पुनर्निर्माण थालेको छ । संरक्षण अभावमा पानी सुकेर वर्षौंदेखि खेल मैदानको रूपमा परिणत दुईपोखरीमध्ये एकको पुनर्निर्माण सकेर पानी हालिएको छ । नगरपालिकाले उत्तरपट्टिको पोखरीको पनि संरक्षण थालेको छ । दुईपोखरी संरक्षणको पहिलो चरणमा कालोमाटो बिछ्याउने काम सुरु भएको नगरप्रमुख मदनसुन्दर श्रेष्ठले बताए । सुरुमा ६ इन्च कालोमाटो, ३ इन्च पाँगो माटो र पुनः ६ इञ्च कालोमाटो गरी १५ इन्च माटो बिछ्याएपछि इँटा सोलिङ गरेर पानी राख्ने नगरपालिकाले जनाएको छ । उक्त पोखरी संरक्षण तथा पुनर्निर्माण गर्न नगरपालिकाले चालु आर्थिक वर्षमा १ करोड २५ लाख रुपैयाँ र वाग्मती प्रदेशले ५० लाख रुपैयाँ बजेट विनियोजन गरेको छ । पोखरी संरक्षणका गर्न स्थानीय निरन्जन श्रेष्ठको अध्यक्षतामा उपभोक्ता समिति गठन गरी पुनर्निर्माण थालिएको हो । आकाशेपानी संकलन गरेर प्रशोधन गरेपछि मध्यपुरथिमि४ स्थित ऐतिहासिक दुईपोखरीमा पानी भर्ने प्रस्तावअनुरूप पुनर्निर्माण सुरु भएको नगरपालिकाकी उपप्रमुख अञ्जनादेवी मधिकर्मीले बताइन् । मध्यपुरथिमि इनाय टोलको राजगणेशदेखि दिगुभैरव भैरव मन्दिरसम्मको पानी संकलन गर्ने र संकलित पानी दुई स्थानमा प्रशोधन गरेपछि मात्र पोखरीमा खसाल्ने नगरपालिकाको योजना छ । दुईपोखरी संरक्षण पुनर्निर्माणका लागि नगरपालिकाले करिब १५ करोडको लागत इस्टिमेट तयार गरेको छ । तीन वर्षमा पुनर्निर्माण सक्ने गरी पैदलमार्ग निर्माण, ८ वटा फल्चा (पाटी) निर्माण गर्नुका साथै नगरको मुख्य सांस्कृतिक केन्द्रको रुपमा दुईपोखरी क्षेत्रलाई व्यवस्थित गर्ने लक्ष्य लिएको नगरप्रमुख श्रेष्ठले बताए । हाल पोखरी वरिपरि ६ वटा फल्चा रहेको छ । करिब तीन सय वर्षपहिले गंगा महारानीले दुईपोखरी स्थापना गरी मध्यपुर थिमिवासीलाई पानीको स्रोत दिएको कथन छ । कुनै भवितव्यमा वा सिँचाइमा पोखरीकै पानी प्रयोग गर्ने चलन थियो । बढ्दो सहरीकरण तथा पानीका वैकल्पिक स्रोत प्रयोग हुन थालेपछि पोखरी संरक्षणमा ध्यान जान छाडेको संस्कृतिविद्हरू बताउँछन् । दुईपोखरीमा बोडेको कमलपोखरी र याता पोखरीबाट पानी ल्याउने गरिन्थ्यो । बढ्दो जनघनत्व र सहरीकरणका कारण पोखरीसम्म ल्याउने पानी बीचबाटोमै टुटेपछि पोखरीमा पानी सुकेको हो । २०१५ सालमा राजा महेन्द्र भक्तपुर आउँदा दुईपोखरीको पानी हटाएर मैदान बनाई राजालाई स्वागत गरेदेखि नै पोखरीको पानी सुक्न थालेको स्थानीय उत्तरकुमार श्रेष्ठ बताउँछन् । बेलाबेलामा पोखरी संरक्षण गर्ने प्रयास गरे पनि पोखरीको संरक्षण हुन सकेको छैन । गाविस हुँदासम्म पोखरीमा पानी भए पनि नगरपालिका बनेपछि पोखरी मैदानमा परिणत भएको स्थानीय बताउँछन् । २०६५ मा नगरपालिकाले १० लाखको लगानीमा बार लगाएर संरक्षण प्रयास गरे पनि सफल हुन सकेको थिएन । मध्यपुर थिमिवासीले दुईपोखरी सुधार समिति नै गठन गरी पटकपटक संरक्षण प्रयास गर्दै आएका छन् । मध्यपुरथिमि बालुवाको थुम्कोका रूपमा पनि चिनिन्छ । बालुवा भएको ठाउँमा पानी जोगाउन मुस्किल हुने स्थानीय बताउँछन् । पोखरीमा पानी बचाउन पहिलेकै मुहान पत्ता लगाउनुपर्ने र नरपालिकाले पोखरीको पूर्ण संरक्षण गर्न एकमुष्ट रकम छुट्याउन आवश्यक रहेको स्थानीयको सुझाव छ । मध्यपुरथिमि४ याता क्षेत्रमा करिब २० वटा इनार छन् । पहिले इनारको मुख्य स्रोत पनि दुईपोखरी भएको दुईपोखरी अनुगमन समिति संयोजक बालकृष्ण पात्य श्रेष्ठले बताए । पोखरीमा पानी सुक्न थालेपछि इनारमा पनि पानी सुक्दै गएको छ । नगरपालिकाले दुईपोखरी क्षेत्रलाई सांस्कृतिक क्षेत्रको रूपमा विकास गर्ने र नगरको प्राचीन एवं ऐतिहासिक संस्कृतिको प्रदर्शनस्थल निर्माण गर्ने लक्ष्य लिएको नगरप्रमुख श्रेष्ठले बताए । इनायटोलदेखि दिगुभैरव मन्दिरसम्म पैदल मार्ग निर्माण गरी ठूला सवारी निषेध गर्ने नगरपालिकोको योजना छ । खेलमैदानको रूपमा परिणत दुईपोखरीमा बिस्काः (बिस्केट जात्रा) सम्ममा पानी भरिसक्ने लक्ष्य राखेका छौं, प्रमुख श्रेष्ठले भने ।"
मानवअधिकार उल्लंघनमा वृद्धि,"काठमाडौं (रासस) गतवर्षको तुलनामा यस वर्ष मानवअधिकार उल्लंघनका घटनामा वृद्धि भएको छ । नेपाल मानवअधिकार वर्ष पुस्तक २०१९ का अनुसार यस्ता घटनामा वृद्धि भएको हो । अनौपचारिक क्षेत्र सेवा केन्द्र (इन्सेक) को २८औं स्थापना दिवसका अवसरमा बुधबार मानवअधिकारकर्मी सुशील प्याकुरेलले पुस्तक सार्वजनिक गरेका थिए । सन् २०१९ मा मानवअधिकार उल्लंघन र ज्यादतीका घटनामा ६ हजार ६४२ जना पीडित भएको पुस्तकमा उल्लेख छ । सन् २०१८ मा यस्ता घटनामा ५ हजार ११० जना पीडित भएका थिए । यसवर्ष मानवअधिकार उल्लंघनका घटनामा ६८ महिला र ८६२ पुरुष गरी जम्मा ९३० जना पीडित छन् । त्यस्तै, ज्यादतीका घटनामा ५ हजार ५८ महिला र ६५४ पुरुष गरी ५ हजार ७१२ पीडित भएको उल्लेख छ । गत वर्षको तुलनामा मानवअधिकार उल्लंघन तथा ज्यादतीका घटनामा यसवर्ष एक हजार ५३२ बढी पीडित देखिएको छ । गतवर्ष प्रहरीको गोली लागि भोजपुरमा दुई, सप्तरीमा एक, सर्लाहीमा दुई, रुपन्देहीमा एक र कपिलवस्तुमा एक गरी सात जनाको मृत्यु भएको इन्सेकको अभिलेखमा उल्लेख छ । यातनाका घटनामा १३, गिरफ्तारीका घटनामा ७२, जातीय विभेदका घटनामा ६२ पीडित छन् । सन् २०१९ मा महिलामाथि हुने हिंसाका घटनामा तीन हजार ३६४ जना पीडित भएका छन् । बेचबिखन तथा ओसारपसार प्रयासका घटनामा ६९, घरेलु हिंसाका घटनामा दुई हजार ७९, कथित बोक्सीको आरोपमा ४२, बलात्कारका घटनामा ५३०, बलात्कार प्रयासका घटनामा १४३, यौनदुर्व्यवहारका घटनामा ६३ र बेचबिखन तथा ओसारपसार घटनामा ५१ जना महिला पीडित भएको पुस्तकमा उल्लेख छ । परिवारजनका सदस्यबाट १२९ महिलाको हत्या भएको छ भने दाइजो नल्याएको आरोपमा १३ महिलाको हत्या भएको छ । सोही कारणले ३०० महिला हिंसामा परेको देखिएको छ ।"
हत्या आशंकामा श्रीमान् पक्राउ,ललितपुर (कास) गोदावरी नगरपालिका५ लेलेको जंगलमा महिलाको हत्या गरेको आंशकामा सुर्खेतबाट एकजना पक्राउ परेका छन् । आइतबार लेलेको खत्रीगाउँ नजिक सामुदायिक वनमा सुर्खेतकी अन्दाजी ४५ वर्षीया खरिसरा दमाई नग्न अवस्थामा मृत फेला परेकी थिइन् । खरिसराको हत्याको आशंकामा उनका श्रीमान् वीरबहादुर दमाईलाई सुर्खेतबाट पक्राउ गरेको महानगरीय प्रहरी वृत्त चापागाउँका प्रमुख डीएसपी कृष्णराज ओझाले बताए । फागुन २१ गते सुर्खेतबाट श्रीमान्श्रीमती कृषि फार्ममा काम गर्न आएका थिए । तीन दिन काम गरेका उनीहरू २४ गते फार्म छोडेर बेपत्ता भएको र आइतबार खरिसरा मृत फेला परेको प्रहरीले जनाएको छ । वीरबहादुरलाई बिहीबारसम्म ल्याइपुर्याउने चापागाउँ प्रहरीले जनाएको छ ।
आत्मरक्षा तालिम,भक्तपुर (कास) भक्तपुर नगरपालिकाले नगरका सबै वडामा आत्मरक्षा तालिम सुरु गरेको छ । नगरपालिकाको वडा नम्बर ९ मा तीनदिने आत्मरक्षा तालिम सम्पन्न गरेको वडाध्यक्ष रवीन्द्र ज्याख्याले बताए । तालिमले महिला हिंसाविरुद्धको अभियानमा सघाउन पुर्याउने प्रशिक्षक रविना सुवालले बताइन् ।
सम्यक् महादान पर्व हुने,"ललितपुर (कास) प्रत्येक पाँच वर्षमा हुने सम्यक् महादान पर्व तिथिअनुसार यस वर्ष फागुन १४ र १५ गते परेको छ । सम्यक् महादान आयोजक समितिद्वारा बुधबार पाटनस्थित हिरण्यवर्ण महाविहारमा पर्वबारे जानकारी गराएको हो । अब हुन लागेको पर्व ५३औं हो । पर्वमा उपत्यका विभिन्न विहार र महाविहारबाट ल्याइने दिपंकर बुद्ध, अवलोकितेश्वर, बसुन्धरादेवी, आर्यतारा लगायत १२६ देवीदेवताका मूर्ति पाटन दरबार क्षेत्र हुँदै पाटन नागबहालमा प्रदर्शनी र पूजाआजामा राखिनेछ । प्रचारप्रसार संयोजक लोकमान शाक्यले पर्व सञ्चालनका लागि तयारी अन्तिम चरणमा पुगेको बताए । दानको महत्व र बौद्ध संस्कृतिबारे अध्येता लोकरत्न शाक्यले जानकारी गराए ।"
कोरोनाविरुद्धको संघर्षमा ऐक्यबद्धता,"ललितपुर (कास) नोवल कोरोना भाइरसका कारण कारण बिरामी भएका चिनियाँ नागरिकको स्वास्थ्यलाभको कामना र दिवंगत भएकाप्रति श्रद्धाञ्जली अर्पण गरिएको छ । अरनिको सांस्कृतिक एवं व्यावसायिक प्रवर्द्धन समाजद्वारा पाटन दरबार क्षेत्रमा कार्यक्रम भएको हो । समाजका अध्यक्ष अजरमान जोशीले चीनलाई परेको दुःखमा साथ दिन सदैव तयार रहेको जनाए । कार्यक्रममा विद्यार्थी, सांसद, राजनीतिक दलका नेता र विदेशी पर्यटक सहभागी थिए ।"
आपत्तिजनक प्रतिक्रिया,"हाम्रो सहप्रकाशन दि काठमान्डु पोस्ट को विचार पृष्ठमा मंगलबार प्रकाशित एसिया न्युज नेटवर्कअन्तर्गत कोरिया हेराल्ड बाट साभार एउटा लेख र त्यसमा प्रयुक्त चित्रलाई लिएर नेपालस्थित चिनियाँ दूतावासले जनाएको प्रतिक्रिया आपत्तिजनक छ । पत्रपत्रिकामा प्रकाशित समाचार तथा विचारमाथि असहमति जाहेर गर्ने अधिकार जोकोहीलाई छ । तर चिनियाँ दूतावासको प्रतिक्रिया यतिमै सीमित छैन । उसले पोस्टका सम्पादकको नामै किटी नियतमाथिसमेत लान्छना लगाएर धम्कीपूर्ण (थप कारबाही गर्ने अधिकार राख्छु भन्दै) प्रतिक्रिया दिएको छ, जसको हामी भर्त्सना गर्छौं । दूतावासको यस्तो धम्कीले एउटा सार्वभौम मुलुकको स्वतन्त्र प्रेसको मानमर्दन मात्र गरेको छैन, सामान्य कूटनीतिक मर्यादाको समेत उल्लंघन गरेको छ । पोस्टमा प्रकाशित विचार र चित्रमाथि आफूलाई लागेको टीकाटिप्पणी गर्न सकिन्छ, नेपाली नागरिक मात्र होइन, विश्वका जुनसुकै निकाय तथा व्यक्ति यसमा स्वतन्त्र छन् । तर्कवितर्क तथा वादविवाद नै बौद्धिक बहस र ज्ञान निर्माणका अभिन्न पाटा हुन्, जसमा नेपाली सञ्चारमाध्यमले आफ्नो हिसाबले टेवा पुर्याइरहेका पनि छन् । यस प्रक्रियामा व्यवधान आउन नदिन नेपालको संविधानले वाक् तथा स्वतन्त्रताको अधिकार प्रदान गरेको छ, जसलाई हर नेपाली नागरिक र प्रेस जगत्ले अविच्छिन्न प्रयोग गर्दै आएका छन् । यस अवस्थामा सञ्चारकर्मीलाई धम्क्याउँदै आएको दूतावासको प्रतिक्रियाले हाम्रो संविधानप्रदत्त अभिव्यक्ति स्वतन्त्रताको हकविरुद्ध धावा बोलेको छ । नेपाली प्रेस जगत्लाई नै लल्कार्न खोजिएको दूतावासको यो शैली आफैंमा आपत्तिजनक छ । एउटा लोकतान्त्रिक देशका स्वतन्त्र सञ्चारमाध्यमहरू आफूले के प्रकाशनप्रसार गर्ने भन्नेमा सधैं स्वतन्त्र हुन्छन् । यस अर्थमा हामी प्रेस तथा अभिव्यक्ति स्वतन्त्रतासम्बन्धी आफ्नो संवैधानिक हक प्रयोग गर्न जति प्रतिबद्ध छौं, नेपालको संवैधानिक सीमाप्रति पनि त्यति नै सचेत छौं । र, चीनसम्बन्धी उक्त प्रकाशन हाम्रो संवैधानिक सीमाभन्दा बाहिर नरहेकोमा हामीलाई कुनै द्विविधा छैन । त्यस्ता सामग्रीप्रति चित्त नबुझेमा चिनियाँ दूतावासले नेपाली प्रेसले अंगिकार गरेको विश्वव्यापी अभ्यास अनुसार शिष्ट भाषामा असहमति वा खण्डन पठाएको भए, त्यसलाई सहजतापूर्वक लिइने थियो । आफ्ना सामग्रीप्रति हुने स्वस्थ आलोचना र खण्डनको नेपाली प्रेसले सदैव स्वागत गर्ने गरेको छ । चीन नेपालका लागि सधैं मित्रवत् मुलुकका रूपमा रहिआएको छ । सीमाका अग्ला हिमालहरू नाघेरै भए पनि दुई देशबीच जनस्तरको सम्बन्ध शताब्दीयौंदेखि अक्षुण्ण छ । लामो समयसम्म चीन नेपालका झिनामसिना आन्तरिक विषयहरूमा चासो नराख्ने मित्र मुलुकका रूपमा नेपालीबीच प्रशंसित रहँदै आएको पनि हो । त्यसैले पनि चिनियाँ दूतावासबाट नेपाली पत्रिकामा प्रकाशित एउटा सामग्रीमाथि यस किसिमले आएको आक्रामक प्रतिक्रिया हाम्रा लागि अत्यन्त अस्वाभाविक छ । चीन र चिनियाँ जनताले हाल भोगिरहेको कोरोना भाइरसको संकटप्रति हामी अत्यन्त संवेदनशील छौं । त्यसबारे सत्यतथ्य सामग्री सम्प्रेषण गर्दै आएका पनि छौं । चीनको महामारीलाई राजनीतीकरण गर्ने हाम्रो कुनै ध्येय छैन । कुनै अमुक राष्ट्रको अमुक सञ्चारमाध्यमले त्यस्तो नियत राखेको छ भने पनि त्यसलाई हामीले कहिल्यै सदर गरेका छैनौं, र गर्दैनौं पनि । तर, लोकतन्त्रमा विश्वास राख्ने हामी हाम्रा सामग्रीमाथि हुने वादप्रतिवादका कार्यमा पनि लोकतान्त्रिक अनुशीलनको अपेक्षा राख्छौं । हाम्रा समाचारविचारमा चित्त नबुझाउने, असहमति व्यक्त गर्ने व्यक्ति तथा संस्थाको सम्मान गर्छौं । र, त्यसमा खण्डन गर्न मन लागेमा आवश्यक उचित विधि पछ्याइयोस् भन्ने चाहन्छौं । चीनभित्रका अखबारहरू कसरी सञ्चालन हुने, त्यो चीनको सरोकारको विषय हो । तर नेपाली अखबारहरू नेपालको संवैधानिक सीमाभित्र बसेर सञ्चालन हुन्छन्, चिनियाँ कूटनीतिक नियोगलाई के रुचि होला, के नहोला भनेर होइन ।"
चुनौतीको बाटामा राजनीति,"प्रधानमन्त्री खड्गप्रसाद शर्मा ओलीको तन र मनबीच गज्जबको सन्तुलन देखिन्छ । उनको मनले उनको तन (शरीर) लाई आफ्नो कब्जामा लिएको छ । त्यसैले हो, उनी तीनचार घण्टा चल्ने बैठकहरूमा अलिकति पनि नआत्तिई बस्न सक्छन् । धाराप्रवाह बोल्न सक्छन् । उनी आफ्नो तनले दिएको सकस कतै प्रतिविम्बित हुन दिँदैनन् । उनमा कठोर इच्छाशक्ति छ । यो क्षमताको कारण हो उनले निरन्तर अभ्यास गरेको तन र मनको अनुशासन । नत्र भने यो कुरा सबैलाई थाहा छ, प्रधानमन्त्री ओली बिरामी छन् । यही साता उनको एन्जियोग्राफी गरिएको छ । चिकित्सकहरूले भनेजस्तो यो उनको नियमित जाँच थिएन । वरिष्ठ चिकित्सक डा मधु घिमिरेका अनुसार कोरोनरी एन्जियोग्राफी कहिल्यै नियमित मेडिकल जाँचभित्र पर्दैन । बैठकमा लामो समय बस्न सक्ने र बोल्न सक्ने क्षमता भए पनि हिजोआज प्रधानमन्त्री ओलीका भनाइहरू असन्तुलित र प्रतिक्रियात्मक सुनिन थालेका छन् । उनी नेपाली प्रेससंँग निकै क्षुब्ध लाग्छन् । आफ्नो नेतृत्वमा देशले यति धेरै विकास गर्दा पनि नेपाली प्रेसले त्यसको सराहना गर्न नसकेको कुरा उनले पटकपटक सुनाएका छन् । देशका प्रधानमन्त्रीजस्तो सर्वोच्च कार्यकारी पदमा रहेको व्यक्तिबाट यस्ता प्रतिक्रियात्मक अभिव्यक्तिको आशा राखिँदैन । प्रेस झरिलो भएन भने त्यसको उपादेयता नै रहँदैन । प्रधानमन्त्रीले लगाएका प्रत्येक नाराको पछाडिपछाडि दौडिने पछुवा प्रेसको चाहना राख्ने सरकार लोकतन्त्रवादी हुन सक्दैन । साम्यवादी र अधिनायकवादी समाजमा मात्र निर्देशित हुन्छ, प्रेस । दार्चुला जस्तो दुर्गम जिल्लामा तुइन हटाउने कामले प्राथमिकता पाउनैपर्ने हो । त्यस्तो प्राथमिकता दिन नसक्नु सरकारको असक्षमता हो । प्रेसले तुइनको फोटो खिचेर प्रकाशन गर्नु स्वाभाविक सन्दर्भ हो । त्यसलाई इंगित गरेर बोल्नु प्रधानमन्त्रीका लागि शोभनीय कुरा होइन ।पछिल्लो समयको राजनीतिमा प्रधानमन्त्री ओली अलमलिएका छन् । राष्ट्रियसभा निर्वाचनको प्रसंगमा भएको राष्ट्रिय जनता पार्टीसँंगको सम्झौता कार्यान्वयन हुन सकेको छैन । राजपाका केही नेताहरू सत्तामा मिसिन आतुर देखिएका छन् । प्रधानमन्त्री ओलीले उनीहरूलाई सत्तामा समायोजन नगरेपछि उनीहरू बराबर दिल्ली र लखनउको चक्कर लगाइरहेका छन् । यो मामिलामा प्रधानमन्त्री ओलीको रणनीति नराम्रोसँंग चुकेको छ । पार्टीभित्रको उनको गुट कमजोर भएकोले उनी पहिलेको जस्तो निर्णय लिइहाल्ने स्थितिमा देखिँदैनन् । प्रधानमन्त्री ओलीको शक्तिको पहिलो वृत्तमा उनका मानिस देखिन छाडेका छन् । प्रधानमन्त्री ओलीको स्वास्थ्य बिगि्रँदै गएकाले त्यही आधारमा पार्टीभित्र उनको आलोचना बढ्न थालेको छ । पार्टीभित्रको उनको आधार कमजोर भएकाले पनि पार्टीभित्रका विभिन्न गुटसँंग खेल्ने उनको विशेषता संकटमा परेको छ । उनको नेतृत्वमा पार्टीले संसदीय चुनावमा भाग लियो, एमालेमाओवादीको मिलन भयो । नेपाल कम्युनिस्ट पार्टीको गठन भयो । संसदमा उसको बहुमत स्थापित भयो । त्यो घटनाक्रमको दुई वर्ष पूरा भएको छ । यो दुई वर्षमा प्रधानमन्त्री ओलीले विकासका यस्ता धेरै कुरा सुनाएका छन्, जसको हैसियत उधारो छ । सरकारले गरेकाभन्दा गर्न नसकेका कामको थुप्रो ठूलो छ । यो सत्यलाई कसैले होइन भन्न सक्दैन । बितेका दुई वर्षसम्म नेकपाभित्रको माओवादी न्याम्म परेको थियो । अहिले त्यो अवस्थामा परिवर्तन आएको छ । नेकपाका नेता वामदेव गौतमले शक्ति आर्जन गरेका छन् । पार्टी विधानलाई नै संशोधन गरेर उपाध्यक्ष पदमा भएको उनको मनोनयन अहिलेको नेकपामा एउटा छलाङ हो । संसदको सभामुख पदमा अग्नि सापकोटाको विजय प्रधानमन्त्री ओलीका विरोधीहरूको पक्षमा थियो । यसबाहेक नेकपाका माधव नेपाल र झलनाथ खनालजस्ता नेता प्रधानमन्त्री ओलीका पक्षमा छैनन् । उनीहरूको असन्तोष लुकेको छैन । मन्त्रिपरिषदभित्र पनि असहमतिको आवाज नभएको होइन । तर, त्यो आवाज दबेको छ । भ्रष्टाचार फैलिएको छ । कतिपय काण्डमा स्वयं प्रधानमन्त्री ओलीको संलग्नता अकाट्य देखिएको छ । सरकारका लागि यो अवस्था सुखद होइन । यति बेला यो भन्न सकिन्छ कि यी विभिन्न कारणले नेपाल कम्युनिस्ट पार्टीभित्र नेतृत्वले कोल्टे फेर्न थालेको छ । न्याम्म परेका माओवादीहरूको अनुहारमा चमक आउनु भनेको यसैको लक्षण हो । नेकपाभित्र शक्तिको हस्तान्तरण कति सहज होला ? सत्ता राजनीतिमा आउँदो तीन महिनाको समय निकै रोचक हुने देखिन्छ । यति बेला देशमा प्रधानमन्त्री ओली शारीरिक हिसाबले होइन, राजनीतिक हिसाबले नै सत्ताबाट बाहिरिनुपर्ने परिस्थितिको निर्माण हुँदै छ । यसका कारक पुष्पकमल दाहाल प्रचण्ड नै हुन्, जो दक्ष रणनीति निर्माता मानिन्छन् । उनलाई नेपाली जनताको छटपटी र अधैर्य स्वभावको जानकारी छ । विगत दुई वर्षको अवधिमा जनतालाई जति पनि सपना देखाइएका छन्, त्यो नेकपाकै लागि प्रत्युत्पादक हुने निश्चित छ । सत्तरी वर्षदेखि विकास पर्खेर बसेको जनतालाई अझै विकास पर्खेर बस भन्न कुनै सरकारले पनि सक्दैन । विकास र समृद्धिको नारा लगाउँदै सरकारमा आएको कम्युनिस्ट सरकारले त त्यसो भन्न सक्ने कुरै भएन । यो भन्नु अत्युक्ति हुनेछैन, सरकारमाथि सामान्य जनताको भरोसा टुटिसकेको छ ।नेपाल कम्युनिस्ट पार्टीको कार्यकारी अध्यक्षका रूपमा प्रचण्डले प्रधानमन्त्री ओलीको घेराबन्दी सुरु गरिसकेका छन् । राजनीतिका चालबाज खेलाडी हुन्, प्रचण्ड । उनलाई राजा महेन्द्रका सहयोगी स्वर्गीय डा तुलसी गिरी जत्तिकै चालबाज भने पनि अत्युक्ति हुँदैन । प्रचण्डलाई यो कुराको राम्रो ज्ञान छ कि यति बेला नेकपाका नेताहरू माधव नेपाल र झलनाथ खनाल तथा प्रमुख प्रतिपक्षी नेता शेरबहादुर देउवा सत्ताबाट प्रधानमन्त्री ओलीको विस्थापन चाहन्छन् । यही प्रसंगमा, प्रचण्डको प्रदेश भ्रमणको रफ्तार बढेको छ । नेकपाका अधिकांश सांसदहरूसँंग उनको हिमचिम पनि बढेको छ । युद्धको राजनीतिबाट शान्तिको राजनीतिमा उनले जसरी छलाङ मारेका थिए, अहिले फरक प्रसंगमा, त्यसको सम्झना गर्नु रोचक हुनेछ । उनी अहिलेको अवस्थामा पनि त्यस्तै छलाङको तयारीमा रहेको अनुमान लगाउन सकिन्छ । राजनीतिमा खतरा मोल्न सक्ने मान्छे नतिजामा पुग्छ । जो खतरा मोल्न सक्दैन, त्यो कहीं पुग्न सक्दैन । प्रचण्डमा खतरा मोल्न सक्ने भरपूर क्षमता छ । अहिले उनलाई जसले जे भनेर आलोचना गरे पनि अन्ततः एउटा सानो कम्युनिस्ट पार्टीलाई संगठित गरेर दशक लामो हिंसात्मक संघर्षको नेतृत्व उनैले गरेका हुन् । जुन हिसाबले उनले हिंसात्मक संघर्षलाई नेपालको शक्ति र सत्ताको वृत्तमा अवतरण गराए, त्यो आफैमा एउटा सबल उदाहरण हो ।संसारका सबै समाज शक्ति र सत्ताकेन्द्रित हुन्छन् । जुन व्यक्ति शक्ति र सत्ताको केन्द्रमा हुन्छ, उही सर्वाधिक शक्तिशाली मानिन्छ । सामन्तवाद, अभिजात्यवाद र पुँजीवादको मात्रै कुरा होइन यो । साम्यवाद र समाजवादसँंग मात्रै गाँसिएको विषय पनि होइन यो । विकास, अन्वेषण, अनुसन्धान र दर्शनसँंग पनि यसको सान्दर्भिकता छैन । नेपालको मात्र होइन, संसारका सबै देशमा सत्ताको खेल यस्तै पहेलीहरूको आधारमा खेलिएको हुन्छ । नेपालमा यो खेल धेरैपटक खेलिए पनि यसले अहिलेसम्म कुनै प्रकारको उपलब्धि दिन सकेको छैन । केलाई यसको उपलब्धि मान्ने ? त्यसको पनि समुचित परिभाषा आउन सकेको छैन । नेपाल कम्युनिस्ट पार्टीले दुई तिहाइ बहुमतको सरकार चलायो । नेपालको राजनीतिक इतिहासमा बीपी कोइरालाको नेतृत्वमा पहिलोपटक २०१५ सालमा नेपाली कांग्रेसले दुई तिहाइको सरकार बनाएको थियो । त्यो सरकारलाई राजा महेन्द्रले १८ महिनामा विस्थापित गरे । अब अहिले दोस्रोपटक नेकपाले यो अवसर पाएको छ । तर यो अवसरको सदुपयोग भएन । प्रधानमन्त्री ओलीले रेल, पानीजहाज र सुरुङमार्गको सपना त देखाए । ती सपनाले जनताको अतृप्ति मेटिने कुरा थिएन । आखिर जनतालाई चलायमान राख्ने भनेको त अर्थतन्त्र र बजारले नै रहेछ । अहिले जनता जुन सकस भोगिरहेका छन्, मूल्यवृद्धिको समस्या जसरी विकराल बनिरहेको छ, त्यसको समाधान प्रधानमन्त्री ओली नेतृत्वको सरकारले दिनसकेको छैन । सरकार दुईतिहाइको भएर मात्रै राजनीतिक स्थायित्व आउने होइन, त्यसका लागि जनताले सुलभ हिसाबले दानापानी र सामान्य सुविधा उपभोग गर्न पाउनुपर्छ । दुईतिहाइको सरकारले दुई वर्षको चुनौतीरहित अवसर निरर्थक बिताएको छ । राजनीति फेरि एकपटक चुनौतीपूर्ण बन्दै छ ।"
मन्त्रीको कोठाको दृश्य र यथार्थ,"शिक्षामन्त्री गिरिराजमणि पोखरेल यसभन्दा अघि स्वास्थ्यमन्त्री भएका थिए । त्यस बेला उनले स्वास्थ्य क्षेत्रमा आसलाग्दा काम पनि गरेका थिए । उनको त्यो बेला घर हो वा डेरा बानेश्वरको भीमसेनगोलामा थियो । पर्साका राजनीतिक दलका प्रतिनिधिहरू उनलाई भेट्न भनी काठमाडौं आएका थिए । अचानक काठमाडौंमा त्यो टोलीसँग मेरो जम्काभेट भयो । उनीहरूले मलाई पनि वीरगन्जको नारायणी उपक्षेत्रीय अस्पतालको विकासबारे स्वास्थ्यमन्त्री पोखरेलसँग कुरा गर्न जान थालेको हो, तपाई पनि जाउँ भने । मैले कुरा काट्न सकिन र लागेंँ उनीहरूसँग । जब मन्त्री पोखरेलको कोठा छिरियो, तब हामी सबै चकित पर्यौं । उनको पूरै कोठाभरि मार्क्स, एंगेल्स, लेनिनजस्ता महापुरुषहरूको ठूलठूला तस्बिर झुन्ड्याइएको थियो । कोठाको कुनै भाग खाली थिएन । वामपन्थी विचारधाराका पुस्तकहरू पनि टनाटन थिए । लाग्थ्यो, यिनी नै हुन् सच्चा वामपन्थी समाजवादी सोच भएका नेता । तर आज फर्केर हेदा कहीं त्यो कोठाभरि झुन्डिएका तस्बिर र पुस्तकका ठेलीहरू हात्तीका देखाउने दाँतमात्र त थिएनन् ? भन्ने लाग्न थालेको छ । आज अखबारहरूमा हरेक दिनजसो एउटा न एउटा मेडिकल कलेजका ठगीका घटना छापिन्छन् । कहिले नोबेल त कहिले नेसनल मेडिकल कलेज अनि कहिले गण्डकी त कहिले सीएमसी कलेजले विद्यार्थीहरूसँग ठगी गरेको समाचार छापिन्छ । तर सरकार भने मूकदर्शक भई बसेको छ । समाचार पढ्नासाथ मन्त्री पोखरेलको त्यस बेलाको कोठा र कोठाभरि झुन्डिएका ती तस्बिर याद आउँछ । आफूलाई कमनिष्ट हौं भन्छन्, समाजवादको वकालत गर्छन्, तर ठगी गर्ने मेडिकल कलेजहरूलाई कुनै कारबाही गर्दैनन् । निजी शिक्षा र सञ्चालकहरूलाई पोस्ने नीति तर्जुमा गर्छन् । डा गोविन्द केसीले उठाएका जनप्रिय कदमलाई साथ दिँदैनन् । यो जस्तो लाजमर्दो र विडम्बना अरू के होला ? गोपाल देवकोटा, जोरपाटी, काठमाडौं"
"घृणा होइन, माया गरौं","कोरोना भाइरसको सामना गरिरहेको उत्तरी छिमेकी राष्ट्र चीनबाट नेपालले आफ्ना नगरिकलाई फिर्ता ल्याएको छ । यो सराहनीय कार्य हो । तर जहाँ उनीहरूलाई राखिएको छ, भक्तपुरका नागरिकले उनीहरूलाई त्यस ठाउँमा राख्न पाइन्न भनी विरोध गरेका थिए । विरोधका बाबजुद पनि उनीहरूलाई त्यहीँ राखियो । त्यसपछि केही स्थानीय त्यहाँबाट बसाइँसराइ गरेको समाचार सुन्नमा आएको छ । आफ्नै दाजुभाइ, दिदीबैनीप्रति यतिसारो घृणा किन ? आखिर कहीं न कहीं त राख्नैपर्यो । सबैले यस्तै विरोध गर्ने हो भने तिनलाई कहाँ राख्ने त ? उनीहरू एक त आफै त्रासमा छन् । त्यसमा पनि आफ्नै देशका दाजुभाइ, दिदीबैनीले यस्तो व्यवहार देखाए भने उनीहरूको मनसिकतामा कस्तो असर पर्ला ? उनीहरूलाई बाहिर खुला हिँड्न पनि दिएको छैन । क्वारेन्टाइनमा राखिएको छ । सरकारकै निगरानीमा छन् । त्यसैले मानसिकता बदलौं, उनीहरूलाई घृणा गर्ने होइन, माया गरौं । विजय भट्टराई, भैरहवा"
सरकारको हवाइ सिन्डिकेट,"भारतले नेपालमा नाकाबन्दी गरेको त हाम्रो पुस्ताले देख्यो नै साथै अहिले आएर हाम्रै देशको सरकारले भारतलाई आग्रह गरेर सडकबाट आएका नेपालीलाई हवाइजहाज चढेर नेपाल जान नदेऊ भन्ने लज्जास्पद समाचार आएको छ । कुनै पनि नागरिकलाई स्वतन्त्रताको अधिकार हुन्छ र संविधानमै यसको सुनिश्चित गरिएको छ । भारत जाँदा बसमा र आउँदा हवाइजहाजमा अथवा जाँदा हवाइजहाजमा र आउँदा बसमा यो रोज्ने अधिकार आम नागरिकको हो । तर नागरिकको छनोटको अधिकार खोस्दै कुनै पनि नेपाली नागरिक भारत जाँदा सडकमार्गबाट गएमा आउँदा भने हवाइजहाजमा आउन नपाउने व्यवस्था लाद्नु तानशाही कदम हो । प्रधानमन्त्री र मन्त्रीहरूको हैसियत त आउँदा र जाँदा हवाइजहाज चढ्ने पक्कै छ । उनीहरूको हैसियत नभए पनि फिकर छैन, किनकि सरकारी कोषबाटै उनीहरूको उपचार दिल्लीमा हुन नसके सिंगापुरदेखि अमेरिकासम्म लगेर गरिन्छ । एयर एम्बुलेन्स नै प्रयोग गरेर उनीहरूलाई उपचार गर्न विदेश लगिन्छ । तर समाचारमा उल्लेख भएका राजकुमार श्रेष्ठजस्ता सर्वसाधारणले आफ्नी आमाको उपचार नेपालमा सम्भव नभए भारतमा लाने हो । क्यान्सर रोगमा दिइने किमो दिएपछि मानिस निकै कमजोर हुन्छ भन्ने कुरा हामीले पत्रिकामा पढ्दै तथा फिल्महरूमा देख्दै आएका छौं । किमो दिएर थला परेपछि उनकी आमा हवाइजहाज चढेर किन नेपाल आउन नपाउने ? नेपाली नागरिक हो भनेर पुष्टि हुने नागरिकता देखाइसकेपछि अनएराइभल र डिपार्चरको नाममा किन सास्ती दिने ? खोक्रो राष्ट्रवादको नाममा ठूलै काम गरे जस्तो देखाएर नागरिकको स्वतन्त्रता खोस्ने अधिकार सरकारलाई छैन । मानव तस्करी नियन्त्रण गर्ने सरकारी संयन्त्र हुन्छ । त्यसको लागि सरकारले अन्य व्यवस्था गर्नुपर्नेमा सम्भावित तस्करीको हवाला दिएर असंवेदनशील भई मानवीय मर्म विपरीत गरेको यो कदम तत्काल सच्याउनुपर्छ । सुरज हजारे दाहाल, पोखराबुधबार प्रकाशित असमान, असहज र अव्यावहारिक सम्पादकीयले सही कुरा उठाएको छ । बसबाट भारत गएका नेपालीहरू हवाइजहाजमा नेपाल फर्किन नपाउने विषयलाई विशेष जोडका साथ विश्लेषण गरेको पाइयो । नेपाल र भारत विशेष खाले भूसीमारेखामा जोडिएको र खुला सिमानामा आवतजावत गर्न कुनै रोकटोक नरहने र नागरिकता भए पुग्ने र राहदानीको आवश्यकता नपर्ने व्यवस्था छ । तर अहिले नेपालबाट स्थलमार्ग हुँदै भारतबाट तेस्रो मुलुकमा उड्न नपाइने र नेपालबाट इन्ट्री परमिट रहेको अवस्थामा मात्रै नेपाल फर्किन पाउने भनी नेपालले गरेको व्यवस्थाले नयाँ बहसमात्रै होइन, नयाँ समस्या पनि जन्माएको देखियो । नेपालकै आग्रहमा भारतले नेपालीहरूको आवतजावत गर्ने हक र अधिकारमाथि कुण्ठित पार्ने काम गरेको समाचारले आम नेपालीको मनमा दुःख लागेको छ । सरकारद्वारा प्रतिबन्धित मुलुकहरूमा भारतको मार्ग प्रयोग गरेर कामको खोजीमा जाने नेपालीहरूलाई कडाइ गर्न खोज्दा रोजगारीको खोजीमा नजाने, काम विशेषले भारत गएर नेपाल फर्किन चाहनेहरू मारमा परेको देखियो । यसमा दुई देशबीच भएको समान आवतजावत गर्ने सन्धिसम्झौतालाई नेपालले नै कडाइ गर्न लगाउँदा आम नेपाली नागरिकको लागि असमान, असहज र अव्यावहारिक बन्न पुगेको छ । भारत र नेपालबीच हुने आवागमनको कुरा दुवै देशका नागरिकको लागि समानता, सहजता र व्यावहारिक हुन आवश्यक छ । रेशमकुमार सुनुवार, नेपाल ल कलेज, काठमाडौं"
भ्रष्टाचारी जो भए पनि कारबाही,"भ्रष्टाचारी भए प्रधानमन्त्रीलाई पनि कारबाही होस् । अख्तियार दुरुपयोग अनुसन्धान आयोगले उपल्लो ओहदामा रहेर अनियमित कार्य गर्ने केहीलाई कारबाहीको दायरामा समेट्ने प्रयास गर्दै छ । यो प्रयास आफैमा प्रशंसनीय भए पनि कारबाही देखावटीजस्तो लाग्ने खालको छ । सरकारको अनुमति र सहयोगबेगर अख्तियारले मात्र भ्रष्टाचारीको पुच्छर पनि हल्लाउन सक्दैन । यदि सरकारले अवरोध नगरेर सहयोग गरेमा भ्रष्टाचार उन्मूलन गर्न नसके पनि न्यून गर्दै लैजान सकिनेछ । भ्रष्टाचार आजकै जस्तो रहने हो भने समग्र उन्नतिको काम अबका सय वर्षमा पनि पूरा हुने छैनन् । सरकार बाहिरकालाई मात्र होइन कि सरकारभित्रै र स्वयम् प्रधानमन्त्रीले पनि कतै अनियमित कार्य गरेका भए कारबाही हुनुपर्छ । त्यसोभए मात्र भ्रष्टाचार कम हुँदै जान्छ, नत्र घटेर जानेवाला छैन । केशव अधिकारी, गोकर्णेश्वर नपा३, काठमाडौं"
कान्तिपुरको खबरदारी,"२७ वर्ष पूरा भई २८ वर्ष लागेको कान्तिपुर दैनिकको निरन्तरको खबरदारी प्रशंसनीय छ । संविधान बमोजिम प्रेस स्वतन्त्रताको उपभोग गर्दै जनताका मौलिक हक संरक्षण गर्न र जनतालाई सार्वजनिक सरोकारका समसामयिक विषयमा सत्यतथ्य सुसूचित गराउन कान्तिपुरले खेलेको भूमिका सराहनीय छ । कानुनी शासन भएको राज्यमा सरकारमा हुने शक्तिले सधैं मौलिक हकलाई कुण्ठित गर्न र राज्यलाई स्वेच्छाचारी अधिकार प्रदान गर्न कानुन बनाउने प्रयत्न गर्दा मुटु नभएका सम्पादकहरूको भिडबाट कान्तिपुरले निरन्तर खबरदारी गरेको हामीले पढिरहेका छौं । व्यवस्थापिका, कार्यपालिका र न्यायपालिका तीनवटै अंगहरूलाई खबरदारी गर्ने चौथो अंग हो प्रेस । विशेषगरी पाठकपत्रमार्फत सर्वसाधारण पाठकका तार्किक, चोटिला र पेचिला विचार र अभिव्यक्तिलाई स्थान दिई खबरदारीमा साथ दिन कान्तिपुरले खेलेको भूमिका महत्त्वपूर्ण छ । आगामी दिनमा पनि सत्यतथ्य खबरहरूले जनतालाई सुसूचित गर्न र राज्यलाई खबरदारी गर्न कान्तिपुरको योगदान कायम रहोस् । नोदनाथ त्रिताल, चौबिसे गाउँपालिका३, धनकुटा"
बिना बहस सबै विधेयक पास,"सोमबार प्रकाशित निरञ्जन पराजुलीको उच्चशिक्षा डुबाउने खेल पढेपछि उच्चशिक्षा अहिलेमात्र होइन, पहिल्यै डुबिसकेको छ । अब त ध्वस्त हुनमात्र बाँकी छ । लेखकले उच्चशिक्षालाई राजनीतिक चलखेलबाट जोगाउन बुँदागत सुझाव दिएका छन्, जुन आवश्यक छ । उच्चशिक्षा परिषद, उच्चशिक्षा अनुदान आयोग वा अन्य सबै जरुरी नभएको होइन । तर जब त्यसलाई सरकारी चलखेलको क्रीडास्थल बनाइन्छ, तब त्यो विद्रुप नबन्ने कुरै छैन । यसरी विधेयक बनाएर सरकार उच्चशिक्षालाई आफ्नो कब्जामा राखी नियन्त्रण गर्न खोज्दैछ । यो विधेयक पारित भएमा उच्चशिक्षाका केही ऊर्जावान शिक्षकको पनि मनोबल खस्कने निश्चित छ । तर के गर्ने ? लेखकको माग अनुसार यसमा व्यापक बहस पनि गराइनेछ । सबै विधेयक बिना बहस पारित गरिएका छन् । प्रायः सबै विधेयक कम्युनिस्ट विचारधाराले प्रेरित छन् । शिवशंकर यादव, छपकैया, वीरगन्ज"
लोकतन्त्रको हल्ला,"बजार भाउ माथिमाथि आकाशतिर गयो देशवासीको चिसो चुलो नबल्ने पो भयो राज्य कता, मन्त्री कता मुहार देखिँदैनभाषण, उखान, कथाले त भोक मेटिँंदैनजनताको ढाड त अब भाँच्चिने नै भोलोकतन्त्रको आगमन त हल्लामात्र भो । कृष्ण कुम्पुरे, आदमटार, धादिङ"
"रूपन्देहीमा पर्छन्, यी स्थान","मंगलबार प्रकाशित रघु पन्तको प्रदेश५ को राजधानी कहाँ ? मा कोलिय, देवदह र भगवान गौतम बुद्धको अस्तुुुधातु भएको रामग्राम स्तुपालाई कपिलवस्तुमा भएको चर्चा गर्नुभएको छ । यी स्थानहरू रूपन्देही जिल्लामा पर्छन्, कपिलवस्तुमा होइन । नारायणप्रसाद तिवारी, गैडाकोट८, नवलपरासी"
सच्याइएको,२०७६ फागुन ७ गतेको परिशिष्टाङ्कको पृष्ठ २ मा भिक्षु अमृतानन्दको चित्र हुनुपर्नेमा भिक्षु अश्वघोषको पर्न गएकोमा क्षमाप्रार्थी छौं । हाम्रो अनलाइन संस्करणमा सच्याइएको छ । प्रधान सम्पादक
कमरेडको खुसीशास्त्र,"सरकारका दुई वर्ष बडो रजगजमा बिते । मनोरञ्जनमय । दुई वर्षको खुसी बाँड्दै प्रधानमन्त्रीले पछिल्लो पटक संसदमा भनेको सुनियो, सरकार आफ्नो लक्ष्यमा सफल छ । आफ्नो कार्यकालका उपलब्धिहरू सुनाइरहँदा प्रधानमन्त्रीको अनुहारमा प्रायशः हेर्नलायक चञ्चलता देखिन्छ । त्यसो त ओली सरकारको नारा नै निकै चञ्चल छ समृद्ध नेपाल, सुखी नेपाली । नारा अनुसार नै आफ्नो मुखमुद्रा, शब्द संयोजन र भावलाई जस्ताको तस्तै उतार्न प्रधानमन्त्री पनि सफल छन् । दुईवर्षे कार्यकाल पूरा गरेकामा प्रधानमन्त्रीलाई बधाई । र, बधाई सरकारका प्रियजनहरूलाई जो सत्ताको भजन गाउँछन् र सत्ताकै स्वादमा रमाउँछन् । तर सत्ताको न्यानोले नछुने अर्को समाज पनि छ हामीसँग, जसले बालुवाटार चिन्दैन, न त बालुवाटारले उसलाई चिन्छ । त्यो सीमान्तकृतहरूको समाज हो । त्यसैले त्यो रुखो छ र रुखै बोल्छ । ऊ बालुवाटारमा बज्ने बाँसुरीको धुन सुन्दैन । ऊ नाच्दैन, गाउँदैन, रमाउँदैन । ऊ गरिब छ । आश्चर्य के छ भने, कम्युनिस्ट सरकारले सफलतापूर्वक दुई वर्ष बिताइरहँदा पनि त्यो समाज निरपेक्ष छ । बेखुस छ । अटेरी छ । कम्युनिस्टहरूसँग झुप्राको बगावत ? कस्तो आश्चर्य ! यो लेखमा म त्यस्तै अटेरी मान्छेहरूसँग कमरेड प्रधानमन्त्रीको साक्षात्कार गराउँछु, जो हाकाहाकी भन्छन्, हामी दुःखमा छौं । बालुवाटार नाचिरहँदा पनि हामी दुःखमा छौं भनेर बगावत गर्ने त्यो समाज कुन हो ? लौ आज त्यही समाजको कुरा गरौं, जसको भाग्य न बालुवाटारले फेर्यो न त आन्दोलन र क्रान्तिहरूले ।सर्वप्रथम सुकदेव महतोको कुरा गरौं । ऊ पूर्वी मधेसमा बस्छ । दिनरात माटोसँग खेल्छ । दस कट्ठा भाडाको जमिनमा तरकारी खेती गर्छ । कोपी फलाउँछ । खुर्सानी फलाउँछ । लौका फलाउँछ । जसै बारीमा लहलह तरकारी फल्छ, ऊ मक्ख पर्छ । सपना देख्न थाल्छ । सपना उही एकसरो लुगा, दालभात र औषधीमूलो । तर जब तरकारी किन्न बारीमा कथित व्यापारी आउँछ, ऊ झसंग हुन्छ । किन झस्कन्छ सुकदेव ? किनभने ऊ पहिलो दिनदेखि नै ठगिन थाल्छ । बारीमा उसको कोपीको मूल्य तोकिन्छ २० रुपैयाँ किलो । त्यही कोपी जब गृहणीको हातमा पुग्छ, दाम पर्छ १२० रुपैयाँ । कोपी फलाउने र खानेबीचमा जुन १०० रुपैयाँ हराउँछ, त्यो कहाँ जान्छ ? सायद यो अंकको जादु न त प्रधानमन्त्रीलाई थाहा छ न कृषिमन्त्रीलाई । यो जादु सर्वत्र छ । प्याजमा छ । लसुनमा छ । दाल र चामलमा छ । मासुमा छ । दूधमा छ । सुकदेव आजित हुन्छ । न अर्जी गर्ने ठाउँ छ, न त न्याय दिने सरकार । यो सुकदेवको मात्र कथा हैन । यो ती हजारौं निर्धा किसानहरूको कथा हो, जो प्रत्येक साल घाटाको खेती गर्छन् र झन्झन् गरिब हुँदै छन् । पछिल्लो आँकडाले भन्छ यो वर्षको मूल्यवृद्धि ४८ प्रतिशतमाथि छ । परिणाम किसान झन् गरिब ? गृहिणीहरू झन् तन्नम ? श्रमजीवीहरू झन् संकटमा ? राज्यले संरक्षण गरेको बिचौलिया अर्थशास्त्र ले कसको सेवा गर्दै छ ? यो अर्थशास्त्रले त्यसैको सेवा गर्दै छ, जो दलाली गर्छ, जो कमिसनमा रमाउँछ, जो सिन्डिकेट चलाउँछ । उता दुःखी मान्छेहरू सुस्केरा हाल्छन् र भन्छन्, यो साल पनि दुःखमै बित्ने भो । यता दरबारका नायकहरू मुस्कुराउँदै गाउँछन् समृद्ध नेपाल, सुखी नेपाली । सुकदेवहरूको दुःखको कथा हावामा नहराओस् । त्यसैले लेख्दै छु प्रधानमन्त्री महोदय कृपया सचेत हुनुहोला, सुकदेवहरू तपाईसँग पटक्कै खुसी छैनन् । मनध्वज विक पश्चिम पहाडमा बस्छ । प्रत्येक वर्ष ऊ र उसका साथीहरू भारतमा श्रम गर्न जान्छन् । उताकै बारीमा स्याउ टिप्छन् । उतैको बगैंचा गोड्छन् । भारी बोक्छन् । मोहल्लाहरूमा खबरदारी गर्छन् । होटलमा भुइँ पुछ्छन् । दरवान, गोर्खा र कान्छाका नाममा उनीहरू सरकारी राष्ट्रवादलाई बन्धकी राख्छन् र थोरै आर्थिक जोहो गरेर महाकाली तर्छन् । सबैलाई थाहा छ, हरेक वर्ष १० लाख मनध्वजहरू बालुवाको देश पुग्छन् । भारतमा निकृष्ट श्रम गर्नेहरूको त तथ्याङ्क पनि छैन । यति ठूलो श्रमशक्ति देशबाहिर जान्छ । यता देशमा रोजगारी छैन, उत्पादन छैन, अवसर छैन । युवा अधिकारकर्मीहरू भन्छन् हप्तामा न्यूनतम एक घण्टा पनि काम नपाउनेहरू ०६ प्रतिशत छन् । भनिन्छ, नेपाली युवाहरूको बेरोजगारी दर संसारमै उच्च छ । यस्तो अवस्था चिर्न बितेका दुई वर्षमा सरकारले के गर्यो ? कति उद्योग खुले ? कति रोजगारी खुल्यो ? युवाहरूको श्रम पलायन कति घट्यो ? गत वर्ष सरकारले सुरु गरेको रोजगार कार्यक्रम सुकिलामुकिलाहरूले सेल्फी हान्दैमा सकियो । सुनिँदै छ, यसपालि त्यो कार्यक्रमका लागि आर्थिक अभाव छ । यावत् तथ्यहरूलाई रातो कार्पेट ले छोपेर यता सरकार भन्छ गजब हुँदै छÙ उता मनध्वजहरू भन्छन्, बरबाद हुँदै छ । यो विरोधाभास के हो ? स्थानीय तहको करबारे सर्वत्र गुनासो छ । मान्छेहरू भन्छन् त्यो तीन गुणा बढ्यो । तर सेवा प्रवाहको अवस्था उस्तै छ । एकीकृत सम्पत्ति कर त थामिनसक्नु छ नै बाख्राको पाठो, सागको मुठो र निगुरो बेच्दासमेत गरिबले कर तिर्नुपर्छ । यसले जनतालाई आजित बनाउँदै छ । सरकार बलियो हुने र जनता कमजोर हुने लोकतन्त्र के लोकतन्त्र ? अन्यथा, हिजो नारायणहिटीसँग बगावत गर्नुको अर्थ के ? हाम्रा शासकहरूले ल्याउन चाहेका पछिल्ला विधेयकहरूले भन्छन्, जनआवाज नियन्त्रण गर्न खोजिँदै छ । सूचना प्रविधि विधेयक एउटा उदाहरण हो । अख्तियार दुरुपयोग अनुसन्धान आयोग ऐन२०४८ र भ्रष्टाचार निवारण ऐन२०५९ लाई संशोधन गर्न बनेको विधेयक अर्को उदाहरण । आरोप छ, सरकार स्वयं नीतिगत भ्रष्टाचारमा निर्लिप्त छ । यस्तो बेला नयाँ ऐनमा संघ र प्रदेश सरकारका नीतिगत निर्णयहरू छानबिन नहुने र सम्पत्ति विवरण बुझाउनु नपर्ने प्रावधान राखिनुको अर्थ के ? यहीबीच भ्रष्टाचारका अनेक काण्ड भए । तर सरकार पार्टीका मान्छेहरू बचाउन लिट्टी कसेर लागेको देखिँदै छ । कुरा सीधा छ, जनता शासकहरूमाथि नियन्त्रण चाहन्छन् । शासकहरू जनतामाथि । लामो संघर्षपछि पनि जनता र शासकहरूबीच उही मुद्दामा टकराव ? आफूमाथि आलोचना गर्नेहरूलाई प्रत्येक दिन होच्याउने सरकार कस्तो शासकीय संस्कृति निर्माण गर्दै छ ? जवाफ पाऊँ । तथ्यहरू बोल्छन्, ओली सरकारसँग आम जनता खुसी छैनन् । गरिबहरू खुसी छैनन् । गृहिणीहरू खुसी छैनन् । दलितहरू खुसी छैनन् । जनजातिहरू खुसी छैनन् । विद्यार्थीहरू खुसी छैनन् । लेखक, कवि, कलाकारहरू खुसी छैनन् । तर पनि सरकार गदगद छ र प्रधानमन्त्री हर्षित छन् । भुइँका मान्छेहरू बेखुसी हुँदा पनि सिंहदरबारमा झिलिमिली छ, कसरी ? यसको गुह्य वर्ग रूपान्तरणमा छ । सडक, खलियान र गाउँघरमा सर्वत्र भेटिने मान्छेहरूले भुइँको प्रतिनिधित्व गर्छन् । भुइँ भन्नाले आजका नेताहरूले टेक्ने त्यो थलो होइन, जहाँ पिर्कामा रातो कपडा ओछ्याई सलामी दिइन्छ । बरु भुइँ त्यो हो, जुन चिसो छ, जहाँ भोक छ । उखरमाउलो शोषण छ । बेरोजगारी छ । महँगी छ । निराशा छ । तर सरकार भुइँ देख्दैन । किनभने ऊ आकाशतिर हेर्छ । दुःख झुप्रामा छ, सरकार महलतिर हेर्छ । भुइँका मान्छेहरूले हिँड्ने बाटो, बस्ने घर, खाने खाना र लगाउने लुगा फरक छ । सरकार हिँड्ने बाटो, बस्ने घर, खाने खाना र लगाउने लुगा फरक छ । यही त आजको विरोधाभास हो । जब सबै कुरा फरक हुन्छ, तब दुःख र सुखको परिभाषा पनि त फरक हुन्छ । त्यसको शास्त्र पनि फरक हुन्छ र त्यसले सिर्जना गर्ने मनोभाव पनि । प्रश्न आउँछ, त्यसो भए को खुसी छन् त यो देशमा ? लोकतन्त्र स्थापनापछि आजसम्म आउँदा देशमा आधा दर्जन प्रधानमन्त्री बने, ती खुसी होलान् । सयौं मन्त्री बने । लगभग हजारमाथि सल्लाहकार बने । पटकपटक गरी झन्डै दुई हजार सभासद् बने हुन् । यसबीच सानाठूला गरी ५० हजारले लाभको पद प्राप्त गरे । कोही जनप्रतिनिधि बने, कोही राजदूत, केही विज्ञ, कोही सल्लाहकार । निश्चय नै आज ती मान्छेहरू खुसी छन् जसले गाउँगाउँमा सिंहदरबार खडा गरेका छन्, जसले बिचौलिया अर्थतन्त्रको साम्राज्य बनाएका छन्, जसले सत्ताको स्वाद चाखेका छन्, जसले लोकतन्त्रको मजा लिएका छन् । अन्यथा, सिंहदरबारले नहेरेका बाँकी प्रजाजन कहाँ खुसी छन् ? बेखुसीमा बस्न बाध्य मान्छेहरू सरकारका शत्रु होइनन् महाशय । कृपया उनीहरूसँग ईख नसाधौं, बरु उनीहरूका सपना सुनौं र सम्बोधन गरौं । सरकारलाई लाग्ला, ठूलो लक्ष्य लिएर अगाडि बढ्दा सुकदेव र मनध्वजहरू छुट्छन् त के भयो ? त्यसो हो भने, दरबारमा खुसीको बाँसुरी बजाउँदा मनध्वजहरू किन रमाउनु ? कमरेडहरूले समृद्धिको राग तान्दा सुकदेवहरू किन नाच्नु ? ख्वामितको सवारी सडककिनारमा बसेर टुलुटुलु हेर्ने निर्धा मान्छेहरूले तपाईंको प्रत्येक लयमा किन ताली बजाउनु ? किनारमा फ्याँकिएका निर्धामान्छेहरूको दुःखको रहस्य बुझ्नुहोस्, प्रधानमन्त्रीज्यू । अन्यथा, तपाईंको सुख र समृद्धि को नारा फगत एउटा भ्रम हुनेछ । अन्यथा, तपाईंका सबैसबै दरबारिया रागहरू ती मान्छेका लागि मात्र भ्रम हुनेछन्, जो भुइँमा छन् र जसले दरबारको गजुर देखेका छैनन् ।"
महिनावारीमा अन्धविश्वास,"पुरातनकालदेखि नै छोरीहरूलाई समुदायमा मात्र नभई घरभित्र पनि विभिन बहानामा बन्देज लगाइएको पाइन्छ । छोरी किशोरावस्थामा प्रवेश गर्न नपाउँदै घरपरिवारमा तनाव उत्पन्न हुन थाल्छ अब महिनावारी सुरु हुने बेला भयो । उसलाई कहाँ र कसको घरमा राख्ने होला ?पहाडी भेगतिर महिनावारीका बेला छोरीहरूलाई घरपरिवारबाट अलग गरी छिमेकी वा आफन्तको घरमा राखिन्छ । तराईमा कन्या भनेको महिनावारी पूर्वको उमेर हो । त्यसैले छोरीको कन्यादान महिनावारी हुनुअघि नै गर्नुपर्छ भन्ने सोच छ । अझै विशेषगरी मध्यपश्चिम र सुदूर पश्चिममा महिनावारीको बेला छुट्टै घर छाउगोठमा बस्नुपर्ने, नभए देउता रिसाउँछन् भन्ने सोच यथावत नै छ । उक्त समयमा छोरीहरू छाउगोठमा एक्लै बस्नुपर्दा डर र त्रासले निसासिएर, पोषणयुक्त खानपानको व्यवस्था नभएर, शौचालय जाँदा विषालु सर्पको टोकाइ, बलात्कार, दुर्व्यवहार तथा हिंसाको सिकार भएर अकालमा नै ज्यान गुमाएका दर्दनाक घटनाहरू सार्वजनिक भएका हामी सबैलाई अवगत नै छ । राष्ट्रिय जनगणना२०६८ अनुसार कुल जनसंख्याको ४१८२ प्रतिशत १८ वर्षभन्दा कम उमेरका बालबालिकाको छ । तीमध्ये बालिकाको संख्या बालबालिकाको जनसंख्याको ४९ प्रतिशत छ । नेपालमा करिब २२ प्रतिशत महिलाले १५ वर्षभन्दा कम उमेरमै कुनै न कुनै प्रकारको शारीरिक हिंसा र दुर्व्यवहार भोग्ने गरेको अध्ययनहरूले देखाएको छ । ८९ प्रतिशत किशोरीले महिनावारीको बेला छुवाछूत बार्ने, भेदभाव गर्ने, घर बाहिर राख्ने र छाउपडी गोठमा बस्नुपर्नेसम्म अवस्था भोग्नुपरेको बताएका छन् । २८ प्रतिशत विद्यालयमा छात्र र छात्राका लागि छुट्टाछुट्टै शौचालयको व्यवस्था छैन । विद्यालयमा महिनावारी भएका बेला तत्काल स्यानिटरी प्याड उपलब्ध गराउने व्यवस्था अधिकांश विद्यालयमा छैन । ८३ प्रतिशत किशोरीले महिनावारी भएको समयमा कपडा र केवल १५ प्रतिशतले स्यानिटरी प्याडको प्रयोग गर्ने गरेको बताउँछन् । बालिका अर्थात् किशोरीहरूको महिनावारीको बखतमा विद्यालय नआउनाले उनीहरूको पढाइ छुट्ने समस्या छ । १९ वर्षभन्दा कम उमेरका एक चौथाइ बालिकाको (२५ प्रतिशत) विवाह भएको तथ्य सन् २०१४ को सर्वेक्षणले देखाएको छ । १५ देखि १९ वर्षका १७ प्रतिशत किशोरीहरू किशोरावस्थामा नै आमा भइसक्छन् वा पहिलो बच्चा जन्माउन गर्भवती हुने गर्छन् ।तुलनात्मक रूपमा हेर्ने हो भने छोरीहरूको साक्षरतामा कम पहुँच, लैंगिक भेदभाव, महिनावारी तथा प्रजनन स्वास्थ्य र अन्य कारणले पनि घरायसी काममा बढी संलग्न रहने र राज्यको आर्थिक तथ्यांकमा उनीहरूको घरायसी कामको न्यून मूल्यांकन गरिने हुँदा पुरातन संस्कृति, परम्परा र संकीर्ण सोचको सीमारेखाभित्र बाँधिएका छन् । किशोरी तथा महिला सशक्तीकरण सम्बन्धी विभिन्न जनचेतनामूलक र आत्मजागरणका कार्यक्रमहरू सञ्चालन भए पनि अझै महिनावारी सम्बधित अन्धविश्वास र कुप्रथाको अन्त्य हुनसकेको छैन । संविधानमा महिला विरुद्ध हुने धार्मिक, सामाजिक, सांस्कृतिक परम्परा र विभिन्न प्रकारका हिंसा (शारीरिक, मानसिक, यौनजन्य र शोषण) नगरिने र समस्यामा परेकाहरूलाई न्यायको निम्ति कानुनी प्रावधानको समेत व्यवस्था रहेको छ । अन्धविश्वास न्यूनीकरणको निम्ति सामाजिक रूपले पछाडि परेका महिलाहरूलाई शिक्षा, स्वास्थ्य, रोजगारी र सामाजिक सुरक्षामा सकारात्मक सोचको आधारमा विशेष अवसर प्राप्त गर्ने हक व्यवस्था गरिएको छ । किशोरी सवाल र समस्या समाधानको निम्ति नेपालले दिगो विकास लक्ष्य प्राप्तिका लागि केही प्रतिबद्धता राखेको छ । किशोरी अवस्थामा नै आमा बन्नेहरूको संख्या प्रति १ हजार ७१ जना रहेकोमा त्यसलाई घटाउँदै सन् २०१९ सम्ममा प्रति १ हजार ५६, २०२२ सम्ममा प्रति १ हजार ५१, २०२५ सम्ममा प्रति १ हजार ४३ र सन् २०३० सम्ममा प्रति १ हजार ३० जनामा ल्याउने लक्ष्य छ । साथै कक्षा १ मा भर्ना भएका बालक र बालिकामध्ये कक्षा ८ र १२ मा पुग्ने अनुपात बालकको तुलनामा बालिकाको कम रहेकोमा समान बनाउने लगायत लैङ्गिक विभेद सूचक विद्यमान अवस्थामा ०४९ रहेकोमा त्यसलाई घटाएर ००५ मा झार्ने उल्लख छ । लैङ्गिक सशक्तीकरण सूचक ०५७ मात्र रहेकोमा त्यसलाई बढाउँदै ०६९ पुर्याउने जमर्को गरिएको छ । जीवनमा कुनै न कुनै समयमा शारीरिक तथा यौनहिंसा भोग्न बाध्य भएका छोरीहरूको संख्या घटाएर उनीहरूलाई शैक्षिक पहुँच, किशोरीमैत्री शौचालय, विद्यालयमा निःशुल्क स्यानिटरी प्याडको व्यवस्थासहित राष्ट्रिय स्तरबाट नै नीतिगत, संरचनात्मक, व्यावहारिक, सामाजिक र आर्थिक रूपमा लागिपरेको छ ।"
अतिवादको बाछिटा,"हामी संविधान कार्यान्वयनको संक्रमणकालमा छौं । कुनै पनि संविधानलाई देशको एउटा दस्तावेज मान्नु काफी छैन । किनभने संविधान त्यो मात्र होइन, जो यसको मूलपाठमा लेखिएको हुन्छ । संविधान त राज्यका अंगहरूद्वारा आत्मसात् गरिएका अभ्यास र अर्थहरूको समष्टि हो । त्यसैले त कतिपय संविधानविद् भन्ने गर्छन् संविधानको अर्थ तथा सार त्यसलाई लागू गर्ने सरकार र तिनका अगुवा, त्यसलाई लागू गर्ने तरिका, देशको न्यायालयद्वारा दिइने व्याख्या तथा समयसमयमा विकसित हुने परम्परामा प्रतिध्वनित हुन्छ । संविधानले आफ्नो राजनीतिक भूगोलका बासिन्दाहरूका लागि शासन व्यवस्थाको आधारभूत ढांँचा निर्माण गर्छ भनिए पनि मुलुकभित्रको विद्यमान शक्ति संरचनाकै कारण वास्तवमा संविधानका शब्दहरूले अर्थ र अस्तित्व पाउने गर्छन् । संविधान कार्यान्वयन भएको चार वर्ष बितिसके । भनिन्छ, प्रत्येक संविधानले यसका निर्माताहरूका संकल्पना र मूल्यहरूलाई प्रतिनिधित्व गरेको हुन्छ । अहिले प्रश्न उठ्दै छ, के अहिलेको संवैधानिक संरचना यसका निर्माताहरूको मानसमा थियो ? संविधान जनताका सामाजिक, आर्थिक र राजनीतिक मूल्यमान्यता, तिनका आकांक्षामा आधारित हुन्छ भनिन्छ । त्यसो भए संविधानप्रति भुइँतहका कैयौं कोणबाट असहमतिको कोलाहल किन गुन्जियो ? कतिपय अवस्थामा संविधान सामाजिक परिवर्तनको साधन हुन्छ । त्यस्तोमा संविधानले आत्मवरण गरेको मूल्य यसले विरासतमा पाएको सामाजिक मूल्यभन्दा फरक हुन्छ । संविधान आफ्ना नागरिकका लागि अहिंसाको व्याकरण हो, तर यो संविधान हिंसाको जगबाट अछूतो छैन । अहिले चालु संविधानलाई लिएर कैयौं अतिवाद परिदृश्यमा छन् । एकातिर यस्ता व्यक्ति छन्, जो बहुमतका आधारमा संविधानका अक्षरहरूमा आफ्नो अभिप्राय कुँद्न उद्यत देखिन्छन् । अर्कातिर ती छन्, जो संविधानमा अन्तर्निहित जनपक्षीय उपलब्धि र अस्तित्वलाई समेत ठाडै अस्वीकार गर्छन् । निर्वाचित शासकहरूले के बिर्सने गरेका छन् भने, न निरंकुश न त नियन्त्रित साध्य नै हो संविधान । यो त जीवन्त र गतिशील साधन हो, जो जनदबाब वा जनआकांक्षाहरूद्वारा समयसापेक्ष हुन उत्प्रेरित भैरहन्छ । संविधानलाई अस्वीकार गर्नेहरू विमर्शविमुखतामा तत्पर छन् । उता संशोधनवादीहरूले के चाहेका हुन्, प्रस्ट छैन । यस्तो रिक्तताका माझ विभिन्न सामुदायिक परकम्प अस्तित्वमा आउँदै छन् ।अहिले कैयौं अतिवाद जुरमुराउँदै छन् । भूराजनीतिक अतिवादका बाछिटाहरू पर्ने सम्भावना टड्कारो छ । काठमान्डु पोस्ट मा प्रकाशित एउटा चित्रलाई निहुँ बनाई जसरी चिनियाँ दूतावासको प्रतिक्रिया बाहिर आयो, त्यसले स्वतन्त्रताका पक्षधर आम नेपालीलाई चिन्तित बनाएको छ । यो यस्तो समयमा हुँदै छ, जतिखेर संविधानलाई ऐनकानुनमार्फत प्वाल पार्ने र त्यसमा स्वतन्त्रतालाई जाक्ने नेपाल सरकारको बदनियत उजागर हुँदै छ । समृद्धिको काल्पनिकीमा निर्देशित लोकतन्त्र वा सामाजिक अनुशासनको खोजी सरकारको मूल ध्येय बनेको छ । आफ्नो भूमिका तन्काउने दाउमा रहेको उत्तरी खेलाडी यहाँको समाजलाई एक वा अर्को बहानामा विभाजित गर्ने उपायको खोजी गरिरहन्छ । अहिलेको प्रतिक्रिया यस्तै विचारग्रन्थिको उपज हो ।भूराजनीतिक प्रतिस्पर्धा आफैमा कैयौं अतिवादको जननी हो । संविधानले लोकतन्त्रलाई आफ्नो प्राणवायु मानेको छ । प्रस्तावनामै लेखिएको छ संघीय लोकतान्त्रिक गणतन्त्रात्मक शासन व्यवस्थाको माध्यमद्वारा दिगो शान्ति, सुशासन, विकास र समृद्धिको आकांक्षा पूरा गर्ने । बहुदलीय प्रणालीमा अनेक दल र विचारधारा हुन्छन् र हुनु पनि पर्छ । तर लोकतान्त्रिक संविधानको शपथ खाएको सत्तारूढ नेकपा डबल जब कम्युनिस्ट शक्ति र सत्ताको कुरा गर्न थाल्छ, तब त्यसमा अतिवादको गन्ध आउन थाल्छ । कतिपय सन्दर्भमा हाम्रो अति क्रान्तिकारिताले छिमेकीहरूलाई हाम्रा चोटाकोठामा चियाउने मौका दिने गर्छ ।लोकतन्त्रको विकल्प छ र त्यो हो लोकतन्त्र । सन् १९२७ मै जोन डेभीले भनेका थिए लोकतन्त्रमा लाग्ने रोगको उपचार अर्को केही छैनÙ बढी, अझ बढी लोकतन्त्र मात्रै हो । जनतामा जति बढी अधिकार निहित हुन्छ, लोकतन्त्र त्यति नै उन्नत र सुदृढ हुन्छ । देशसामु समृद्धि र सामाजिक अनुशासनको संकथन पस्केर संविधानभित्रबाट मजबुत जनताका ठाउँमा मजबुत सरकार र कमजोर जनता बनाउने उपक्रम आफैमा अतिवाद हो । एउटा अतिवादले अर्को अतिवादका लागि हौस्याउँछ । पद्धतिमा देखिएका अपर्याप्तता तथा पद्धतिभित्रैबाट परिमार्जनका अवसरमाथि आलटाल गर्नु वा औंल्याउन खोज्नेलाई आक्षेप लगाउनु पनि अतिवाद हो । पद्धतिबाहिर विकल्प खोज्ने प्रयास अहिलेको अवस्थामा अतिवादको अर्को अनुहार हो । पात्र र निहुँ फरक भए पनि अतिवादको उपस्थिति निरन्तर छ । इतिहास साक्षी छ, नेपालमा मध्यमार्गको दाहिने कुनो दक्षिणपन्थ बलियो हुँदा देब्रे कुनो उग्रवामपन्थ अझ उग्र हुँदै जान्छ । संविधान कार्यान्वयनको सवालमा मध्यमार्गको संकुचनले कालान्तरमा सामाजिकराजनीतिक ध्रुवीकरणलाई आमन्त्रण गर्छ । यो भनेको जातीय, क्षेत्रीय र धार्मिक दक्षिणपन्थीहरूका लागि अवसर हो ।सामाजिक सञ्जालमा अभिव्यक्त हुने टिप्पणीहरू समाज नियाल्ने ऐनाजस्तै हुन् । यसमा सामाजिक र धार्मिक सवालमा असहिष्णुता नेपाली समाजमा भित्रिँदै गएको सूचना र संकेत भेटिन्छ । केही पहिलासम्म धार्मिक सवालमा मुखर असहिष्णुता देखिँदैनथ्यो । मानिसहरू हच्किन्थे । बरु राजनीतिकसामाजिक विषयहरूमा अर्का पक्षमाथि तीखा टिप्पणी गर्ने, तिनको माध्यमप्रति कडा र कठोर दृष्टिकोण राख्ने गरिएको थियो । धार्मिक मतका आधारमा राजनीतिलाई ध्रुवीकरण गर्ने अतिवादी सोचले नेपाली मानसलाई संक्रमित गर्दै गएको छ । अहिले सामाजिक सञ्जालबाट हामी जति कनेक्टेड छौं, उति नै अनरिलेटेड पनि । हतारमा टिप्पणी गर्ने, कुण्ठा पोख्ने, रिस व्यक्त गर्ने वा चर्चा पाउने लोभले हामीलाई सोचविचार गर्ने ठाउँमा राइट टु इन्सल्ट दिएको छ । सामाजिक सञ्जाल अतिवादको एउटा सशक्त मञ्च बन्दै गएको छ । यो दक्षिणी बाछिटा हो । अतिवाद त्यो अवस्था हो, जुन प्रत्येक प्रतिकूल विमर्शलाई नियन्त्रण गर्ने र सबैलाई आफ्नो सर्तमा अनुशासित गर्ने ध्याउन्नमा हुन्छ । लोकतन्त्र त अतिवादका अनेक आयामलाई नियमित गर्ने एक तरिका मानिएको छ, तर अचेल यो मानौं निरंकुशताको छाता हुन पुगेको छ । संवादको उदार स्पेस मार्ने चाहना सत्ताले गरोस् वा समाजभित्रबाटै उब्जियोस्, त्यो अतिवादको बीउ हो ।अतिवाद मूल रूपमा सामाजिक स्तरमा पनि देखिन्छ । सामाजिक शब्दलाई यहाँनिर केलाउन जरुरी छ । सामाजिक सत्ताको गहिरो सम्बन्ध समाजको सांस्कृतिकधार्मिक पक्षसँग हुन्छ । कतिपयले धार्मिक समाजलाई समाज होइन, जातिहरूको समूह भन्छन् । जातहरूबीच श्रेणीक्रम छ । अचेल पुरानो जातिवाद नयाँ रूपमा नयाँ सत्ताको खोजीमा छ । पुँजीवादी अर्थव्यवस्थाको फैलिँदो आकर्षण र सरकारी संरक्षणले सामाजिक बनोटमै हेरफेर गरिदिएको छ । यो आर्थिक अतिवाद हो । नेपालमा व्याप्त हुँदै आएको आर्थिक अतिवाद ठूलो र अभेद्य देखिन थालेको छ ।अतिवादको मूलस्रोत संवादमा अविश्वास हो । यसले अरूलाई मान्यता दिँदैन । यस शब्दको प्रयोग राजनीतिक र धार्मिक विषयमा यस्तो विचारधाराका लागि हुन्छ, जो मुख्यधारा वा समाजमा स्वीकार्य हुँदैन । नेपालमा अतिवादको इतिहास कति लामो छ, उत्तर सहज छैन । कुनै पनि दीर्घजीवी समाजमा एकै पटक अनेक प्रवृत्ति समानान्तर वा फरकफरक चरणमा अस्तित्वमा आउँछन् । कुनै बखत एउटै परम्परामा समावेशी र अतिवादको तत्त्व भेटिन्छ । यहाँ जातपातको जडता र परस्परतालाई अतिवाद र समावेशीको उदाहरण मान्न सकिन्छ । अतिवादका बीच सामञ्जस्य नेपाली समाजको मूल प्रवृत्ति हो । नेपाली लोकतन्त्रमा किन गतिरोध आउँछ वा विराम लाग्छ भन्ने प्रश्नको जवाफ यहीँनिर भेटिन्छ । नेपाली लोकतन्त्रले मध्यमार्गलाई छाड्नु हुन्न । अतिवादलाई समाजबाट लखेट्न नागरिक अधिकारको रक्षा, अभिव्यक्ति स्वतन्त्रता र अहिंसाप्रति जनमानस सचेत रहनुपर्छ । आत्मविश्वासयुक्त लोकतान्त्रिक समाजले नै अतिवाद के हो वा होइन भनी खुला विमर्श गर्छ । सहिष्णुता र संवादमुखी परम्पराहरूको पुनरुत्पादनले नै सरकारी वा संकीर्ण वृत्तको अतिवादको आगोबाट जोगिन सकिन्छ । संवादका रैथाने संस्कृतिलाई ब्युँताएर नै नेपाली समाज र लोकतन्त्र उज्यालोतर्फ बढ्न सक्छ ।"
पुटिनद्वारा सल्लाहकार बर्खास्त,मस्को (एजेन्सी) रूसी राष्ट्रपति भ्लादिमिर पुटिनले आफ्ना सल्लाहकार भ्लादिस्लाभ सुर्कोभलाई पदबाट बर्खास्त गरेका छन् । उनी पुटिका निकटस्थ सहयोगी मानिन्थे । राष्ट्रपतिका गुप्त रणनीतिकार सुर्कोभलाई रूसमा पर्दा पछाडिको शक्तिका रूपमा लिने गरिन्थ्यो । सुर्कोभका कारण पुटिनले रूसमा आफ्नो शक्ति मजबुत पार्न सफल भएका बताइन्छ । रूसको युक्रेन नीतिका रणनीतिकार सुर्कोभलाई पुटिनले हालै त्यससम्बन्धी केही जिम्मेवारीबाट मुक्त गरेको थिए । दुई साताअघि पुटिनले उनको स्थानमा दुई साताअघि अनुभवी तथा निकटवर्ती सहयोगी दिमित्री कोजाकलाई नियुक्त गरेका थिए ।रूसी राष्ट्रपति कार्यालय क्रेमलिनले सुर्कोभलाई नयाँ जिम्मेवारी दिनेनदिनेबारे भने केही उल्लेख गरेको छैन । क्रेमलिनको वेबसाइटमा राखिएको वक्तव्यमा सुर्कोभलाई बर्खास्त गरेको उल्लेख गरिएको भए पनि कारण भने जनाइएको छैन । रूसी राजनीतिमा कुनै समय सुर्कोभले भूमिकाबिना कुनै महत्त्वपूर्ण निर्णय हुँदैनथ्यो । डुमामा प्रतिनिधित्व गर्ने राजनीतिक दल तथा पुटिनको समर्थनमा सडकमा उत्रने युवा समूहमाथि उनको नियन्त्रण रहन्थ्यो । उनले आफ्नो नियन्त्रण जमानउ क्रेमलिनका नीतिप्रति विरोध जनाउने कलाकारलाई सहयोग गर्नुका साथै राजनीतिक विपक्षीसँग पनि सुमधुर सम्बन्ध स्थापित गरे । करिब एक दशकअघि पुटिनराजको विरोधमा मस्कोमा भएको विरोध प्रदर्शनका क्रममा पहिलो पटक उनले आफ्नो समर्थन गुमाएका थिए । सडक प्रदर्शनमाथि नियन्त्रण कायम गर्न नसकेको भन्दै कतिपयले उनी असफल भएको दाबी गरे । तर पछि पूर्वी युक्रेनमा रूसले गरेको आक्रमण सफल भएपछि उनी पुनः शक्तिको केन्द्रमा रहे ।
बेलायतले अदक्ष कामदारलाई भिसा नदिने,"लन्डन (एजेन्सी) बेलायत सरकारले आप्रवसनबारे नयाँ योजना सार्वजनिक गर्दै न्यून दक्षता भएका कामदारलाई भिसा नदिने जनाएको छ । नयाँ योजनामा बेलायतका रोजगारदातालाई सस्तो श्रममा आश्रित नहुन भनिएको छ । आफ्ना कर्मचारीलाई लामो समयसम्म काममा टिकाइराख्न आवश्यक लगानी गर्न तथा स्वचालित प्रविधि विकसित गर्न आवश्यक छ, गृह मन्त्रालयले भनेको छ । युरोपेली संघबाट बाहिरिएसँगै खुला आवतजावतको व्यवस्था अन्त्य भइसकेको उल्लेख गर्दै बेलायतले युरोप र अन्यत्रका नागरिकलाई समान व्यवहार गरिने मन्त्रालयले जनाएको छ । प्रतिपक्षी लेबर पार्टीले भने सरकारको कदमले असहज वातावरण निम्ताउने भन्दै कामदारलाई आकर्षण गर्न निकै गाह्रो हुने दाबी गरेको छ । लेबर पार्टीका छाया गृहमन्त्री डायन अब्बटले नयाँ नीतिले बेलायतको अर्थतन्त्रमा कस्तो असर पार्न सक्छ भन्ने विस्तृत अध्ययनबिना नै सरकारले योजना अघि सारेको दाबी गरेकी छन् । लिबरल डेमोक्र्याटिककी आन्तरिक मामिलासम्बन्धी प्रवक्ता क्रिस्टिन जार्डिनले सरकारको नीति विदेशी नागरिकप्रति पूर्वाग्रह राखेर ल्याइएको प्रतिक्रिया दिएकी छन् । तर गृहमन्त्री प्रीति पटेलले भने नयाँ व्यवस्थाले बेलायतमा प्रतिभाशाली र उत्कृष्ट कामदारहरू आउन सक्ने र बेलायत आउने अदक्ष कामदारको संख्या घट्ने दाबी गरेकी बीबीसीले उल्लेख गरेको छ । स्कटिस नेसलन पार्टीले भने सरकारी योजना हास्यास्पद र खतरनाक भन्दै आलोचना गरेको छ । आफ्नो देशमा भित्रने आप्रवासीको संख्या नियन्त्रण गर्न चाहेको बेलायतले अस्ट्रेलियाको जस्तो अंक प्रणालीको आप्रवासन व्यवस्था लागू गर्न चाहेको बीबीसीले जनाएको छ । अंकमा आधारित प्रणालीअन्तर्गत बेलायत आउन चाहने विदेशी नागरिक अब अंग्रेजी भाषा राम्रोसँग बोल्न सक्ने हुनुपर्नेछ । साथै, उनीहरूलाई सरकारको स्वीकृति लिएको रोजगारदाताले सीपयुक्त जागिरको प्रस्ताव गर्नुपर्ने जनाइएको छ । उल्लेखित मापदण्ड पूरा गर्ने विदेशी कामदारले ५० अंकले प्राप्त गर्नेछन् । बेलायतमा काम गर्न कम्तीमा ७० अंक प्राप्त गर्नुपर्नेछ । त्यस्तै उचित दक्षताको तह भएका वा कामदार अभाव भएको सूचीमा रहेका व्यक्तिले थप २० अंक पाउनेछन् । त्यस्तै विभिन्न विषयमा पीएचडी अध्ययन सकेकाहरूलाई पनि २० अंक दिइनेछ । हाल बेलायतमा करिब ३५ लाख युरोपेली देशका नागरिकले काम गर्दै आएका छन् । तीमध्ये ३२ लाखले बेलायतमा काम गरिरहन निवेदन दिइएका छन् । नयाँ योजनाअनुसार दक्ष कामदारको सूचीबाट वेटर तथा कृषिसँग सम्बन्धित कामदारलाई हटाइएको छ भने सिकर्मी, डकर्मी तथा बालबालिका हेरचाह गर्नेलाई समावेश गरिएको छ । यद्यपि, सरकारले १० हजार मौसमी कृषि कामदार तथा युवा लक्षित आवतजावत योजनाअन्तर्गत प्रत्येक वर्ष २० हजार युवालाई बेलायत आउन दिने बताएको छ । नयाँ योजनाअन्तर्गत कुनै पनि आप्रवासी कामदारले स्थायी रूपमा बेलायतमा बस्न पाउने अनुमति नपाएसम्म अन्य आयसँग सम्बन्धित सरकारी सहुलियत पाउने छैनन् । त्यस्तो अनुमति लिन कामदारलाई कम्तीमा पाँच वर्ष लाग्नेछ । गृह मन्त्रालयका अनुसार आप्रवासनसम्बन्धी नयाँ योजना ११ महिने बेक्जिट संक्रमणकालको अन्त्यसँगै सन् २०२१ को जनवरी १ देखि लागू हुनेछ । मन्त्रलयका अनुसार दक्ष कामदारले वार्षिक कम्तीमा २५ हजार ६०० पाउन्ड स्ट्रलिङ तलब पाउनेछन् ।"
भारतले अमेरिकासँग राम्रो व्यवहार गरेन : ट्रम्प,"क्यालिफोर्निया (एजेन्सी) अमेरिकी राष्ट्रपति डोनाल्ड ट्रम्पले भारतले अमेरिकसँग राम्रो व्यवहार नगरेको आरोप लगाएका छन् । भारतले हामीसँग राम्रो व्यवहार गरेन, ट्रम्पले दुई देशबीचको व्यापार सम्बन्ध उल्लेख गर्दै भने, तर मलाई प्रधानमन्त्री मोदी भने निकै मनपर्छ । उनले मलाई एयरपोर्ट र कार्यक्रमबीच ७० लाख जनताले मलाई स्वागत गर्ने बताएका छन् । राष्ट्रपति ट्रम्प आगामी साता दुईदिने भ्रमणका लागि भारत पुग्दै छन् । ट्रम्पले गतवर्ष विकासोन्मूख देशलाई दिँदै आएको कर छुट भारतका लागि अन्त्य गरेपछि दुई देशबीचको सम्बन्धमा केही चिसिएको छ । क्यालिफोर्नियामा बुधबार बोल्दै ट्रम्पले भारतसँग ठूलो व्यापार सम्झौता गरिने तर त्यसका लागि बेला नआइसकेको बताए । उनका अनुसार त्यस्तो सम्झौता यस वर्ष नोभेम्बरमा हुने अमेरिकी राष्ट्रपति चुनावअघि हुन सक्ने सम्भावना रहेको उल्लेख गरे । हामीले भारतसँग व्यापार सम्झौता गर्ने सम्भावना छ । तर मैले यो ठूलो सम्झौतालाई भविष्यका लागि सुरक्षित राखेको छु, ट्रम्पले पत्रकारहरूसँग भने, हामी भारतसँग एउटा ठूलो सम्झौता त गर्ने छौं तर यो नोभेम्बरको चुनावअघि हुनेनहुने निश्चित भने छैन ।भारतीय सञ्चारमाध्यमले भने ट्रम्पको भ्रमणका क्रममा दुई देशबीच एक ट्रेड प्याकेज हस्ताक्षर हुने दाबी गरेका छन् । ट्रम्पले पत्रकारसँगको कुराकानीमा आफू भारत भ्रमणका लागि निकै उत्साहित भएको बताए ।"
रिलजस्तै रियल लाइफ,"नयाँ फिल्म धुलो मा बुद्धि तामाङको भूमिका छ गाडा चलाउने र भारी बोक्ने । दिनभर पसिना नबगाए साँझबिहान छाक टार्न नसक्ने । राजधानीका साँघुरा गल्लीहरूमा यो चरित्रमा बाँचिरहँदा बुद्धि झसङझसङ हुन्थे । चरित्रले नखोज्ने वास्तविक जीवनको फ्ल्यासब्याक ले घरीघरी चिमोट्थ्यो । दुई दशकअघि यस्तै कष्टकर परिस्थितिबाट गुज्रिएका थिए । त्यो पनि एकाध दिन होइन, लगातार आठ वर्ष । त्यो फ्ल्यासब्याक सुरु हुन्छ, विसं २०५६ बाट । काभ्रेको तिमालबाट काठमाडौं छिर्दा बुद्धिसँग दुई सपना थिए पैसा कमाउने र पढ्ने । तर, यहाँ आउना आमालाई पाठेघरको समस्याले च्याप्यो । एक्लो छोरो । उपचार खर्च जुटाउनै पर्ने जिम्मेवारी आइलाग्यो । र, छुट्यो पढाइ । पहिलो काम थियो इँटाभट्टामा । मंसिरदेखि वैशाखसम्म इँटा बनाउने सिजन । बिहान २ बजे भट्टामा पुगिसक्नुपर्ने । खाल्डोमा पस्यो, भिजाएर राखेको माटो कोदालीले खनेर बाहिर निकाल्यो । त्यसपछि इँटा बनायो, सुकायो, चाङ लगायो । त्यतिबेला एउटा इँटा बनाएको दुई रुपैयाँ आउँथ्यो, दैनिक एक हजार इँटा बनाउँथे । धेरै कमाउने होडमा लगातार १६ घण्टा खटिन्थे । ज्यान लिखुरे, कद होचो, तैपनि बलियो थिए । गाउँमा हलो जोतेर खक्कु भइसकेको । उनी सम्झन्छन्, बच्चादेखि बूढाबूढीसम्म मरीमरी खटिरहेका हुन्थे, म त जवान थिएँ । उनीहरूलाई हेरेपछि मेरो दुःख हराउँथ्यो । तीन सिजन भट्टामा काम गरे, आमालाई निको भयो । केही पैसा जम्मा भयो । त्यसपछि उनलाई लागेछ, कतिन्जेल यहीं रुमलिने ? जति गरे पनि भट्टाको मालिक हुने त होइन । अनि, बन्धनबाट मुक्त हुन आफ्नै व्यापार सुरु गरे । व्यापार कस्तो भने, काँधमा डालो राखेर बदाम बेच्दै हिँड्ने । बिहान सबेरै सूर्यविनायकस्थित डेराबाट निस्कन्थे, चाँगुनारायण, शालीनदी, साँखु, हुँदै जरसिंहपौवासम्म पुग्थे । प्रायः घर फर्कंदा रातको ९ बज्थ्यो, डालो रित्तो हुन्थ्यो । एउटै रुटभन्दा नयाँनयाँ गाउँ चहार्न मन पराउँथे । यही चक्करमा कहिलेकाहीं बाटो भुल्थे, मान्छे नै नभएको ठाउँ पुग्थे, बदाम बिक्दैन्थ्यो, दुःख मात्र हुन्थ्यो । उनी हाँस्दै भन्छन्, तैपनि निराश हुन्नथें, नौलो ठाउँ पुगियो भनेर दंग पर्थें । बदामपछि त्यसैगरी डुलेर बरफ बेचे, साइकलमा घरघर मसला पुर्याउन थाले । स्वतन्त्रता त थियो तर खटाइअनुसार नाफा हुन्नथ्यो । फेरि उनी सोच्न थाले, यसरी डुल्दै जति व्यापार गरे पनि प्रगति हुन्न । सटरमा पसल खोल्न सक्ने होइन । बरु जागिर खान पाए आनन्द हुन्थो । तर, जागिर कसले दिने ? एक साथीसँग गुनासो पोखे । तीनपछि साथीले खुस खबर सुनायो । जागिर थियो, होटलमा भाँडा माझ्ने । साथीले आस देखाउँदै थप्यो, राम्रोसँग भाडा माझ्देउ भने प्रमोसन हुन्छ । बुद्धिले रत्तिभर नअन्कनाई हुन्छ भनिदिए । होटल रहेछ, जमलमा । साहुजीले सोधेछन्, यतै नजिक बस्ने भए मात्र काम लगाउँछु, टाढाबाट आउनुपर्ने हो भने गाह्रो हुन्छ । उनले साहुलाई ढाँटे, भक्तपुर बस्छु भनेनन् । जागिर पक्का । तलब आठ सय । विसं २०५८ तिरको कुरा हो यो । बिहानै होटल पुग्यो, जुठो भाँडाको डंगुर हुन्थ्यो, माँझ्यो, त्यहीं खायो, फेरि माझ्यो, एकछिन फुर्सद नहुने । काम सकिँदा आठ बज्थ्यो । घर कसरी फर्कने ? गाडी पाइन्नथ्यो । जमलबाट ठमठम हिँड्थे, कोटेश्वरसम्म बाटो फराकिलो थियो, अरू मान्छे भेटिन्थे, बत्ती बलिरहेका हुन्थे । कोटेश्वर कटेपछि भने बाटो साँघुरो र अध्याँरो । मान्छे होइन, कुकुर भेटिन्थे । कुकुरले लखेट्थ्यो, बेतोड दौडिन्थे, मुटु फुट्लाजस्तो हुन्थ्यो । तैपनि कुकुरले नलखेटेको दिनचाहिँ सकस हुन्थ्यो । किन ? उनी हाँस्दै भन्छन्, कुकुरले लखेट्यो भने छिटो कोठा पुगिन्थ्यो, नत्र ढिला हुन्थ्यो । त्यसैले बाटोमा जहिल्यै कुकुर भेटियोस्जस्तो लाग्थ्यो । जुन दिन थाकेर लखतरान हुन्थे, तीन घण्टा हिँड्ने साहस हुन्न्थ्यो, रत्नपार्कको मेचमै सुतिदिन्थे । ती कठोर पलहरू सम्झँदा उनका आँखा रसाए । टल्काएर भाँडा माझेपछि साहुजी प्रशन्न भए । साथीले भनेजस्तै उनको बढुवा भयो, होटलमा चाहिने सामान किनमेल गर्ने र खाना पकाउने जिम्मेवारी पाए । अलि समयपछि अर्को रेस्टुरेन्टले बोलायो । तर बिस्तारै उही भाव पलाउन थाल्यो, जति काम गरे पनि होटलको मालिक बन्न सक्दिनँ । त्यसैले यहाँ खटिरहनुको अर्थ के ? त्यसपछि होटल छोडिदिए । दुईचार दिन डुलेरै बित्यो । त्यसपछि अर्को जागिरको अफर आयो, ट्रेकिङ एजेन्सीबाट । काम थियो, भारी बोक्नुपर्ने । पर्यटकसँगै पहाडी र हिमाली भेग जान पाउने भएपछि भरिया बन्न राजी भए । पहिलो यात्रा थियो, छोरोल्पाको । दोलखा बजारसम्म गाडीमा गए । त्यसपछि ४० किलोको सामान बोकेर उकालो लागे । अनवरत भारी बोकिरहँदा ज्यान काँपिरहेको हुन्थ्यो, पसिनाले निध्रुक्कै हुन्थे, स्याँस्याँ हुन्थ्यो तर ध्यान कति दुखिरहेको छ भन्नेतिर हुन्नथ्यो । नाम्लोले चेपेको मुन्टो बंग्याउँदै गाउँ नियाल्थे, बटुवा भेट्नासाथ सोधखोज गर्थे । अनि भारी बिसाएपछि खल्तीबाट सानो डायरी निकालेर अघि छिचोलेका गाउँहरूको नाम टिप्थे । भारी बोक्दाको पीडाभन्दा सुन्दर ठाउँ देख्न पाउँदाको सन्तुष्टि ज्यादा हुन्थ्यो, बुद्धि रमाउँदै भन्छन्, छोरोल्पा पुगेर हिउँ छुन पाएपछि त स्वर्गमा पुगेजस्तो भयो । म खुसी भएको देखेर पर्यटकहरू छक्क पर्थे । भन्नलाई कामका आधारमा कसैलाई भेदभाव गर्नुहुन्न भनिन्छ । तर, व्यवहार ठ्याक्कै उल्टो छ हाम्रो समाजको । बुद्धिले तिनताका जति काम गरे, ती तल्लोस्तर मा दरिन्थ्यो । कतिको हेपिनुपर्थ्यो ? यो प्रश्न खस्न नपाउँदै जवाफ फर्काए, हेप्नलाई पहिले मान्छेझैं ठान्नुपर्यो नि ! धेरैले मान्छे नै मान्दैन्थे, अनि कसरी हेप्नु ! यति भनेर रोकिए । लाग्थ्यो, उनको दिगागमा ती उकुसमुकुसपूर्ण क्षणहरू सल्बलाइरहेका थिए । एकछिन पछि भने, कोहीचाहिँ एकदमै हेप्थे, दासजस्तै व्यवहार गर्थे । रिस त उठ्थ्यो तर बोल्ने आँट हुँदैन्थ्यो । अन्य कामको तुलनामा भरिया हुँदा त पाइलैपिच्छे अपमान सामना गर्नुपर्थ्यो तर उही पैसा र घुम्ने लोभले सहनुको विकल्प हुन्थेन । सगरमाथा आधार शिविरबाट फर्किएपछिचाहिँ उनलाई भारी बोक्ने काम पनि अमन भएछ । हिउँले डढेर अनुहार कालो भएको थियो, ओठहरू फुटेका थिए । त्यही हुलियामा गाउँदेखिको साथी भेट्न सामाखुसी पुगे । साथीले अप्रत्याशित रूपमा सोध्यो, नाटक खेल्ने हो ? स्कुल पढ्दा गाउँमा उनले नाटक गरेको त्यो साथीले देखेको थियो । नाटक भन्नासाथ बुद्धि नोस्टाल्जिक भए । घरी यता, घरी उता गर्दागर्दै जीवनको २३ वर्ष बितिसकेको थियो । स्थिरता र आत्मिक सन्तुष्टिको खोजीमा थिए । त्यसैले साथीको प्रस्ताव स्विकारे । उसैले डबली नाट्य समूह पुर्याइदियो । २०६३ मा डबली छिरेका थिए । हैट का रूपमा हिट भए, २०७० बाट । यसबीच बुद्धिले अभावका अग्ला पहाडहरू छिचोले । भोकै कति बसे, ऋणले कति सतायो, भाडा नभएर काठमाडौंका सडकहरू कति पैदल नापे, एउटै कपडा लगातार कति दिनसम्म लगाए, घरबेटीलाई भाडा दिन नसकेर कति लुकीलुकी हिँडे आदिआदि, लेखाजोखा छैन । प्रायः सम्झदैनन् तर धुलो को सुटिङ गरिरहँदा ती पलहरूले अचाक्ली पछ्यायो, सतायो । भावुक हुँदै सुनाए, धुलो फिल्ममा कलाकार बुद्धि तामाङभन्दा व्यक्ति बुद्धि तामाङ हाबी छ । बर्सेनि बुद्धि अभिनीत करिब एक दर्जन फिल्म प्रदर्शन हुन्छन् । प्रतिफिल्म औसत ४ लाख पारिश्रमिक लिन्छन् । लाखौं प्रशंसक कमाएका छन् । मण्डला नाटकघरको सेयर होल्डर हुन् । उनकै शब्दमा, पैसा सोचेभन्दा ज्यादा कमाए । दर्शकको माया बोनस हो । अनि पढाइ नि ? छुट्यो ? त्यसको सानो कथा छ । डबलीमा उनी तानिनुको मुख्य कारण थियो, त्यहाँको पुस्तकालय । अफिसभर किताब देखेपछि उनमा पढ्न नपाएको भोक जाग्यो । त्यसपछि डबलीका पुष्कर गुरुङसँग बिन्ती बिसाए अफिसमै बस्छु, सबै किताब पढ्छु । त्यसको बदलामा अफिस सफा गर्ने, चिया पकाउने, सबै काम गर्छु । पुष्करले नाइँ भन्ने कुरै थिएन । अर्थात्, पढाइ पनि अधुरो रहेन । नभएको प्रमाणपत्र हो, ज्ञान त छ नि । पढाइ भनेको सर्टिफिकेट हो र !"
तस्बिरमा कर्णाली,"काठमाडौं (कास) नेपाली भाषाको पहिलो अभिलेख भएको जिल्लाको हो दैलेख । यो अभिलेख सुरक्षित छ दुल्लुमा । श्रीस्थान, नाभिस्थान, पादुका र कोटिकाजस्ता मल्लकालीन पञ्चतीर्थ स्थल यहीँ छन् । नाभी स्थानको कहिल्यै ननिभ्ने ज्वाला दैलेखको अर्को परिचय हो । मारुनी, गर्रा, हुड्के, पैसरीजस्ता लोकनाच त छँदै छन् । सुर्खेतको काँक्रेविहार दोस्रो लुम्बिनीको रूपमा परिचित छ । देउती बज्यै, बुलबुले ताल, सुर्खेत गढीजस्ता प्राकृतिक सांस्कृतिक सम्पदाको सुर्खेतको अर्को परिचय हो । रुक्मेणी देवीको मन्दिर रहेको थलोको नाम हो रुकुमकोट । यही नामबाट जन्मियो रुकुम जिल्ला । द्वन्द्वकालसित मात्रै जोडेर हेरिने यही जिल्लामा छन् सिस्ने हिमाल, स्यार्पु ताल, रिम्ना दोभानजस्ता रमणीय थलो । मुलुककै सबैभन्दा उच्च स्थानमा रहेको मानवबस्ती मानिन्छ डोल्पाको धो गाउँ । विश्वकै सबैभन्दा उच्च स्थानमा अन्न उब्जाएर खाने थलोको रूपमा पनि दाबी गरिन्छ यो उच्च हिमाली गाउँलाई । कर्णाली प्रदेशका यी र यस्ता थुप्रै प्राकृतिक, सांस्कृतिक र ऐतिहासिक थलो समेटेर फोटो पत्रकार भरतबन्धु थापाले हालै तस्बिर कृति निकालेका छन् गन्तव्य कर्णाली । डेढ दशकदेखि पश्चिम नेपाल केन्द्रित रहेर फोटाग्राफी गरिरहेका उनले कर्णाली प्रदेशका दसैवटा जिल्ला समेटेर फोटो किताब निकालेका हुन् । नेपाली भाषामा लेखिएको पहिलो दामुपालको अभिलेख, नेपाली भाषाकै उद्गम थलो सिंजा, सबैभन्दा ठूलो रारा ताल, गहिरो फोकसुन्डो तालदेखि मुलुककै ठूलो सेफोकसुन्डो राष्ट्रिय निकुञ्ज, सबैभन्दा उच्च स्थानमा फल्ने मार्सी धान, एक हजारभन्दा पुरानो हुम्लाको हल्जी गुम्बा, जाजरकोट दरबार, दैलेखको भुर्तिका बाइस देवल, जुम्लाको काञ्जीरोवा, पातारासी हिमाल, चन्दननाथ मन्दिरसम्मका तस्बिर कृतिमा समेटिएका छन् । मुलुकमा संघीयता स्थापना भइसकेको भए पनि स्थानीय सांस्कृतिक सम्पदा, प्रकृति र लोक पहिचान अझै राष्ट्रिय स्तरमा प्रवर्द्धन हुन सकेको छैन, तस्बिरमार्फत कर्णाली खोजी कार्यबारे उनले प्रस्ट्याए, मेरो लागि यो सोख मात्र नभई अभियानजस्तै बन्यो । यो अभियान उनको नयाँ भने हैन । सन् २०१३ मै उनले मध्य र सुदूरपश्चिमलाई समेटेर वाइल्ड वेस्ट नेपाल नामक फोटो किताब निकालेका थिए । बर्दियाको पर्यटकीय नक्सा प्रकाशनमा पनि उनको भूमिका छ । काठमाडौं, भक्तपुर, पोखरा, बाँके, सुर्खेत, दैलेख, धनगढीलगायतका थलोमा उनले १० पटक एकल तस्बिर प्रदर्शनी गरिसकेका छन् । दैलेखको भगवतीमाई, कट्टी मन्घरका थापा राजधानी बसेर पत्रकारिता गरिरहेका भए पनि बेलाबेला पश्चिमका सुदूर कुना कन्दरा पुग्छन् । तस्बिरमार्फत मूर्त र अमूर्त दुवै प्रकृतिका संस्कृति र सम्पदा प्रवर्द्धन गरिरहेका उनले पछिल्लो पुस्तक गन्तव्य कर्णाली मा तस्बिरसँगै विस्तृत विवरण समेत समेटेका छन् । यतिबेला चाहिँ उनी पश्चिम नेपालसँगै कर्णाली प्रदेशका प्रत्येक जिल्लाका पर्यटकीय स्थल समेट्ने तस्बिर पुस्तकमा काम गरिरहेका छन् । पश्चिम नेपालका बाँकी प्रदेश केन्द्रित गरेर पनि पर्यटकीय र सांस्कृतिक थलोको फोटो पुस्तक प्रकाशन गर्ने सोचमा छु, उनले भने ।"
एकै थलोमा १५ संस्कृति,"स्टेज एउटा, संस्कृति अनेक । स्थानीय मौलिक संस्कृतिका आकर्षक झाँकी । व्यास नगरपालिकाले गरेको बहुजातीय लोक सांस्कृतिक महोत्सवमा एकसाथ १५ समुदायका नाचगान लोभलाग्दा थिए । जातीय पहिचान झल्कने भेषभूषासहित दमौलीमा सांस्कृतिक झाँकी प्रदर्शनपछि खुल्लाचौरमा गरिएको महोत्सवको उद्घाटन लोपोन्मुख कुसुण्डा समुदायकी ११ वर्षीय बालिका सिमान्ता कुसुण्डाले गरेकी थिइन् । आमा इन्द्रामाया र बुबा दिवंगत राजामामा कुसुण्डाकी एकली छोरी सिमान्ता प्रमुख अतिथि बनेकी हुन् । आदिवासी जनजाति समुदायको परम्परागत भेषमा सजिएकी सिमान्ता आफ्नो समुदायको भाषा, संस्कृति साथै भेषभूषाका विषयमा समेत सिमान्ता अनविज्ञ छन् । महोत्सवमा ब्राम्हण, नेवार, मगर, गुरुङ, कुमाल, दरै, बोटे, चेपाङ, दुरा, गन्धर्व, भुजेल, परियार, रानाभाट, तामाङ, क्षेत्री, दशनामीलगायतका समुदायले आआफ्नो मौलिक पहिचान झल्कने परम्परागत सांस्कृतिक कार्यक्रम प्रस्तुत गरेका छन् । एउटै थलोमा कौरा, चुड्का, रोइला, घाँटु, तरबार नाच, पाउदुरे, सेलो, सोराठी, लाखे नाच, कुमारी नाच, झ्याउरे नाच, भजन, बालन लगायतका सांस्कृतिक कार्यक्रम प्रस्तुत गरिएका छन् । बिहीबारसम्म जारी रहने महोत्सवमा विभिन्न १५ समुदायले करिब २६ सांस्कृतिक प्रस्तुति दिने जातीय समन्वय समितिका संयोजक नन्दु थापामगरले बताए । तनहुँमा बसोबास गर्ने विभिन्न समुदायको सांस्कृतिक पहिचान संरक्षण र प्रवर्द्धन गर्न महोत्सवले सघाउने राष्ट्रिय लोक तथा दोहोरी गीत प्रतिष्ठान नेपाल तनहुँकी अध्यक्ष सीतामाया गुरुङले बताइन् । यस्तै, व्यास नगरपालिकाका नगरप्रमुख वैकुण्ठ न्यौपालने नगरपालिकाभित्र बसोबास गर्ने विभिन्न समुदायका लोपोन्मुख मौलिक कला संस्कृतिको प्रवर्द्धन गर्न महोत्सव उपलब्धिमूलक हुने दाबी गरे । यस्तै, विभिन्न जातजातिबीचको लोक सांस्कृतिक अन्तरघुलनका लागि पनि महोत्सव अर्थपूर्ण रहेको प्रतिष्ठान जिल्ला कार्यसमितिका प्रथम उपाध्यक्ष श्रीराम गन्धर्वले बताए ।"
तीन कवि एकै ठाउँ,"काठमाडौं (कास) स्रष्टासँग शिलापत्रको आठौं शृंखला सम्पन्न भएको छ । यस मासिक साहित्यिक कार्यक्रममा कवि विमला तुम्खेबा, रूपेश श्रेष्ठ र बलराम दाहाल प्रस्तुत भएका हुन् । कवित्रयले आफ्ना विविध विषयका आधाआधा दर्जन कविता सुनाए । समाजमा व्याप्त विकृतिसँगै राजनीतिक विसंगतिप्रति पनि स्रष्टाहरूले कवितामार्फत व्यंग्य हाने । कवि दाहालले एउटा गद्यकविता र अन्य सबै छन्दकविता सुनाएका थिए भने तुम्खेबा र श्रेष्ठले गद्यकविता सुनाएका थिए । वाचनसँगै स्रष्टा घनेन्द्र ओझाले कविहरूसँग अन्तरसंवाद चलाएका थिए ।"
प्रथम नटराज उपाधि,"धनकुटा (कास) प्रथम नटराज कलाकार २०७६ को उपाधि घोषणा गरिएको छ । चार महिनासम्म विभिन्न चरणमा छनोट भएका मध्ये तीन उत्कृष्ट प्रतिभा घोषणा गरिएको हो । धनकुटा बहुमुखी पाठशालाले गरेको प्रतियोगिताको अन्तिम चरणमा परेका १२ प्रतिस्पर्धीमध्ये आनी राई, दोस्रो नजुमा लिम्बू र तेस्रो नवोदित श्रेष्ठ घोषित भएका छन् । आनीले २७ हजार ५ सय, नजुमाले १७ हजार ५ सय र नवोदितले १२ हजार ५ सय रुपैयाँसहित ट्रफी र प्रमाणपत्र पाए ।"
ब्युटिसियन ट्यालेन्टको अडिसन,"काठमाडौं (कास) ब्युटिसियन ट्यालेन्ट नेपालको तेस्रो संस्करणको पहिलो अडिसन सम्पन्न भएको छ । अडिसनमा २९ जना ब्युटिसियनहरूले सहभागिता जनाएका छन् । रोज सीप विकास तालिम केन्द्र, रोज ब्युटी पार्लर एन्ड ट्रेनिङ सेन्टरकी अध्यक्ष एवं वरिष्ठ ब्युटिसियन सोनी कारञ्जितले ब्युटिसियनहरूको व्यक्तित्व विकास र प्रतिभा प्रस्तुतिका लागि तीन वर्षदेखि आफूहरूले ब्युटिसियन ट्यालेन्ट नेपाल आयोजना गर्दै आएको बताइन् । प्रतियोगीहरूलाई एक महिनाको अवधिमा धेरै प्रकारका प्रशिक्षण दिने र कार्यसम सकिएपछि पनि उनीहरूलाई ब्युटिसियनसम्बन्धी विभिन्न प्रशिक्षण प्रदान गरिने पनि कारञ्जितले बताइन् । ब्युटिसियन ट्यालेन्ट नेपाल २०२० सिजन ३ को विजेता घोषणा आगामी ७ चैतमा हुने भएको छ । प्रतियोगीहरूलाई फागुन १० बाट प्रशिक्षण दिइनेछ ।"
निर्वाचन कम खर्चिलो बनाऊ,"काठमाडौं (कास) प्रधानमन्त्री केपी शर्मा ओलीले निर्वाचनलाई कम खर्चिलो बनाउने गरी क्रियाकलाप तय गरिनुपर्नेमा जोड दिएका छन् । निर्वाचन दिवसका अवसरमा निर्वाचन आयोगले बुधबार आयोजना गरेको कार्यक्रममा उनले उम्मेदवारले खर्च गर्नु नपर्ने पारदर्शी निर्वाचनको वातावरण बनाउन आयोगलाई सुझाव दिए । प्रधानमन्त्री ओलीले निर्वाचनमा खर्च पारदर्शी हुने र मतदानमा जनताको बढी सहभागिता रहने विधिबारे छलफल चलाउन आयोगको ध्यानाकर्षण गराए । अबको चुनौती नै निर्वाचनलाई कसरी कम खर्चिलो बनाउने हो, उनले भने । स्वच्छ, स्वतन्त्र, निष्पक्ष र विश्सनीय रूपमा निर्वाचन गराउन सक्षम रहेको भन्दै प्रधानमन्त्री ओलीले आयोगको प्रशंसासमेत गरेका थिए ।"
हल्लाको पछि लाग्नेले मारे हाब्रे,"देशका विभिन्न भागमा हाब्रे (रेडपान्डा) का छाला र अन्य अंग बरामद हुने गरे पनि तिनको विदेश निकासी भएको देखिएको छैन । औषधिलगायत अन्य प्रयोजनमा पनि उपयोग भएको पाइएको छैन । अनुसन्धानकर्ताले भने अंग बेच्दा पैसा आउँछ भन्ने हल्लाको पछि लागेर हाब्रे मारिने गरेको निष्कर्ष निकालेका छन् । अस्ट्रेलियाको युनिभर्सिटी अफ क्विन्सल्यान्ड बाट हाब्रेमा विद्यावारिधि गरिरहेका डम्बर विष्टले १० वर्षे अध्ययनमा हाब्रेका कुनै पनि अंग विदेश निकासी भएको नदेखिएको बताए । उनले सन् २००८ देखि २०१८ सम्मका हाब्रेका अंग बरामदसम्बन्धी १२१ वटा घटना केलाएका थिए । उनले भने, प्रतिशोधका रूपमा लिएर मान्छेले मारेका हुन् कि भनेर हेर्दा पनि त्यस्तो पाइएन । विष्टको हाब्रेसम्बन्धी आलेख सोमबार इंल्यान्डको ह्युम्यान डाइमेन्सन अफ वाइल्डलाइफ जर्नलमा छापिएको छ ।विष्टका अध्ययनमा वन्यजन्तु अपराधबारे प्रहरीले अनुसन्धानका क्रममा प्रयोग गरेको रणनीति (छाला वा अंग ल्याए रकम) का कारण मान्छेले हाब्रे मार्ने गरेको पाइएको छ । प्रहरीका कतिपय रणनीति र तालिममा वन्यजन्तुका अंगको बजारमा बढ्दो माग छ भन्दै पैसा तोकेरै उदाहरण दिँदा सर्वसाधारणलाई पैसा कमाउन अभिप्रेरित गरेको देखिन्छ, विष्टको आलेखमा उल्लेख छ । राष्ट्रिय निकुञ्ज तथा वन्यजन्तु संरक्षण विभागका महानिर्देशक गोपालप्रकाश भट्टराईले छाला भेटिए पुरस्कार दिने भनेर प्रहरीले प्रोपोगान्डा गरेपछि सिकार झनै बढेको बताए । हाब्रेको अन्तर्राष्ट्रिय बजार र निकासीकर्ताको नेटवर्क भेटिएको छैन, उनले भने, सोझो र हानिनोक्सानी नगर्ने भएकाले मान्छेले धेरै हाब्रे मारे । रेडपान्डा नेटवर्क नेपालमार्फत विष्टले नेपालका ३३ जिल्लामा हाब्रेको अध्ययन गरेका थिए । २४ जिल्लामा हाब्रेको अवशेष रहेको पाइएको छ । ७० प्रतिशत हाब्रे संरक्षण क्षेत्र बाहिर छन् । नेटवर्कका राष्ट्रिय प्रतिनिधि आङफुरी शेर्पाले चीनसँग जोडिएका तातोपानी, रसुवागढीलगायत पश्चिमका नाकामा हेर्दा हाब्रेको निकासी नदेखिएको बताए । काठमाडौंभित्रै धेरै बरामद भएको देखिन्छ । अन्यत्र लगेको र यसको नेटवर्क रहेको पनि पाइएन, उनले भने । दुई हजार मिटरभन्दा बढी उचाइमा पाइने हाब्रे राष्ट्रिय निकुञ्ज ऐन २०२९ ले संरक्षित सूचीमा राखेको छ । हाब्रे र मानवबीच द्वन्द्व छैन । हाब्रे मांसाहारी हो ।"
५९५ आयुर्वेद डाक्टरलाई लाइसेन्स,काठमाडौं (कास) नेपाल आयुर्वेदिक मेडिकल काउन्सिलद्वारा लिएको लाइसेन्स परीक्षामा ५९ प्रतिशत चिकित्सक उत्तीर्ण भएका छन् । परीक्षामा चिकित्साशास्त्रमा स्नातक (ब्याचलर इन आयुर्वेदिक मेडिसिन एन्ड सर्जरीबीएएमएस) गरेका ३९ चिकित्सक सहभागी भएकामा २३ जना पास भएका हुन् । फागुन ३ मा लिइएको लाइसेन्स परीक्षाको परिणाम बुधबार सार्वजनिक गरिएको हो । बर्सेनि दुई पटक लाइसेन्स परीक्षा लिने गरिन्छ । काउन्सिलका अध्यक्ष प्राडा धनिकलाल भर्खेलका अनुसार यसअघि भदौमा पहिलो पटक लाइसेन्स परीक्षा सञ्चालन भएको थियो । हाल मुलुकका कलेजहरूबाट बर्सेनि १८० जना आयुर्वेद चिकित्सक उत्पादन हुने गरेको छ । काउन्सिलमा ७२९ जना आयुर्वेद चिकित्सक दर्ता गरिएका छन् ।
गौरवका आयोजना घटाऊ,"सांसदहरूले राष्ट्रिय गौरवका आयोजनाको संख्या घटाउनुपर्नेमा जोड दिएका छन् । गौरवका आयोजना धेरै भएको, तिनको कार्यान्वयन हुन नसकेकोलगायत कारणले संख्या घटाई चुस्त कार्यान्वयन गर्नुपर्ने उनीहरूको धारणा छ । बुधबार संसद्को अर्थ समितिमा सहभागी सांसदले मुलुकका लागि गेम चेन्जर आयोजनालाई मात्रै राष्ट्रिय गौरवको आयोजनाको सूचीमा राख्नुपर्ने बताए । म २२ वटा गौरवका आयोजना हुनुहुँदैन भन्ने पक्षमा छु, पूर्वअर्थमन्त्री सुरेन्द्र पाण्डेले भने, यीमध्ये चारपाँच वटालाई मात्र छानौं, अरूलाई सामान्य परियोजनामा कन्भर्ट गरौं । छानिएका आयोजनामा छोटो बाटोबाट अघि बढ्न सकिने उनको भनाइ छ । गौरवका आयोजनाको प्रगति हेर्दा धेरै कमजोर छ, अहिले पनि त्यति धेरै सुधार हुने स्थिति छैन, उनले भने । पोखरा क्षेत्रीय अन्तर्राष्ट्रिय विमानस्थल र गौतमबुद्ध अन्तर्राष्ट्रिय विमानस्थलको प्रगति पहिल्यैदेखि राम्रो रहेकाले केही चाँडो पूरा होलान् कि भन्ने आशा रहेको उनले बताए ।गौरवका आयोजनालाई पहिलो प्राथमिकता दिएर अघि बढ्नुपर्नेमा पूर्वप्रधानमन्त्री बाबुराम भट्टराई पनि सहमत छन् । गौरवका आयोजनालाई मेरै पालामा जोड दिएर अघि बढेका हौं, उनले भने, तर यसबारे बुझाइ राम्रो भएन, आयोजना प्रमुख पटकपटक परिवर्तन गरिरहँदा समस्या भयो । आयोजनामा लाग्ने बजेटको सुनिश्चितता पनि हुनुपर्ने उनको भनाइ छ । अन्यत्रको बजेट कटाएर भए पनि गौरवका आयोजना बनाउनुपर्ने उनको सुझाव छ । सांसद रामकुमारी झाँक्रीले गौरवका आयोजनामा मेट्रो र मोनो रेल राख्न नहुने धारणा राखिन् । चुनावमा आकर्षक भाषण गरेर तत्काल भोट ल्याइहालौं भन्दै गरिएका भाषणका आधारमा मोनो रेलमा खर्च गर्दा त्यसको प्रभावकारिता के हुन्छ ? उनले भनिन्, सर्भे नै नगरी गौरवका आयोजनामा राखिएको छ, यो केटाकेटी खेले जस्तो भयो । विस्तृत अध्ययन नगरी गौरवका आयोजनामा राख्न नहुने उनको सुझाव थियो । गौरवका आयोजनामध्ये केहीको काम राम्रो भएको र केहीको सन्तोषजनक नभएको आयोगका उपाध्यक्ष पुष्पराज कँडेलले बताए । भेरी बबई सिँचाइ आयोजना दीर्घकालीन आयोजना जस्तो भएको उनको भनाइ छ । गौरवका आयोजनामध्ये मेलम्ची खानेपानी आयोजना अन्तिममा पुगेको उनको दाबी छ । अहिले आयोजनाको काम तीव्र्र भएको उनको भनाइ छ । काठमाडौंतराई मधेस द्रुतमार्गको डीपीआर गत वर्ष स्वीकृत नभएकाले बजेट खर्च हुन नसके पनि अहिले कामको गति तीव्र रहेको उनले बताए । समितिका आबद्ध प्रायः सांसदले गौरवका आयोजनाको औचित्य नभएको टिप्पणी गरेका थिए । उनीहरूले सबैलाई गौरवका आयोजनाका रूपमा नराखी केही राम्रा र प्रभावकारी हुन सक्ने आयोजना छानेर चाँडो सक्न सुझाएका थिए । अर्थ समितिका सभापति कृष्णप्रसाद दाहालले गौरवका आयोजनामा समेत वित्तीय र भौतिक प्रगति उत्साहजनक नरहेको बताए ।"
सुध्रिएनन् राजमार्गका होटल,"राजमार्गमा सञ्चालित प्रायः होटल सरकारी मापदण्डबाहिर रहेको पाइएको छ । खाद्य प्रविधि तथा गुण नियन्त्रण विभागले मलेखु, मुग्लिङ र रामनगरका होटलमा गरेको अनुगमनमा होटल तथा रेस्टुरेन्ट स्तरीकरण गर्दा अनुगमन भएकामध्ये ३२ प्रतिशतभन्दा बढी होटल दर्ता नभएको भेटिएको छ । सरसफाइमा ध्यान नदिई कानुनी प्रक्रिया पनि पूरा नगरी ती होटलले सञ्चालन भइरहेको विभागका खाद्य निरीक्षक ईश्वर सुवेदीले बताए । खाद्य स्वच्छताका आधारमा ११ होटलले मात्रै हरियो स्टिकर पाएका छन्, जसमध्ये एउटा होटलले दुई स्टारसहितको हरियो स्टिकर पाएको उनको भनाइ छ । ३७ होटल अनुगमन गर्दा एउटा होटलले दुई तारासहित हरियो स्टिकर पायो । एउटा तारासहित हरियो स्टिकर पाउने होटलको संख्या १० मात्रै रह्यो, सुवेदीले भने, घ वर्गसहित सामान्य लेखिएको पहेंलो स्टिकर १४ होटलले पाए भने १२ होटलले स्टिकर नै पाएनन् । खाद्य स्वच्छताका आधारमा होटल रेस्टुरेन्ट स्तरीकरण गर्नेसम्बन्धी निर्देशका०७४ अनुसार होटल वर्गीकरण गर्न ५० वटा प्रश्नावली छन् ।वर्गीकरण गर्दा होटलको बाहिरी परिधि सफा तथा फोहोरमुक्त भएनभएको, भुइँ, भित्ता र सिलिङ सोस्नेनसोस्ने, सजिलै सफा गर्न सकिने किसिमले बनाइएकोनबनाइएको र तिनीहरू ठीक अवस्थामा रहेनरहेको लगायत आधारमा मूल्यांकन हुन्छ । यी विविध आधारमा अति उत्तम (तीन तारासहित हरियो), उत्तम (दुई तारासहित हरियो), सन्तोषजनक (एक तारासहित हरियो) र सामान्य (पहेंलो स्टिकर) लगाइन्छ । वर्गीकरणका क्रममा कम मात्र होटल, रेस्टुरेन्टको अवस्था सन्तोषजनक भेटिएको हो । वर्गीकरण गरिएका होटलले नियम उल्लंघन गरे एक महिनाभित्र सुधार गर्नुपर्छ । छ महिनाभित्र पुनः निरीक्षण गर्दा सुधार भएको नपाइए स्तरीकरण लोगो एक तह घटाउने वा खारेज हुन सक्छ । सोही कार्यविधिअनुसार सुधार गर्न निर्देशन दिएका छौं, सुवेदीले भने । तर विभागबाट स्टिकरको अनुगमन प्रभावकारी भएको छैन । यसअघि विभागले निर्देशका जारी भएपछि राजमार्गका होटलको वर्गीकरण गरेको थियो । त्यस बेला मलेखु, रामनगर, मुग्लिङ, मकवानपुर, इटहरी, कोहलपुर, सिन्धुली, खुर्कोटलगायत राजमार्गमा स्टिकर वितरण गरिएको थियो । त्यसपछि पुनः फलोअप नभएको विभागका अधिकारी नै बताउँछन् । गत साता विभागको संयोजकत्वमा प्रहरी र उपभोक्ताकर्मीसहितको अनुगमनले पुनः होटलको वर्गीकरण गरेको हो । चार वर्षको तुलनामा केही सुधार देखिए पनि सन्तोषजनक देखिएन, सुवेदीले भने, सुधार गर्नुपर्ने पक्ष धेरै छन् । धाक्रेमा सञ्चालित होटलको अवस्था सबैभन्दा खराब रहेको अनुगमनमा सहभागी उपभोक्ता अधिकार अनुसन्धान मञ्चका अध्यक्ष माधव तिमिल्सिनाले बताए । ती होटलले उपभोक्तासँग चर्को मूल्य असुलिरहेका छन् । ती क्षेत्रमा स्टिकर पनि वितरण नभएको तिमिल्सिनाको भनाइ छ । वाणिज्य, आपूर्ति तथा उपभोक्ता हित संरक्षण विभागले पनि अनुगमनमा चासो दिएको छैन । उसले कहिलेकाहीँ उपत्यकाका होटलमा फाट्टफुट्ट अनुगमन गरे पनि राजमार्गमा चासो दिएको पाइँदैन । चाडबाडमा अनुगमन भए पनि त्यसपछि कसैको चासो जाँदैन, अध्यक्ष तिमिल्सिनाले भने, उपभोक्ता ठगिनुमा आपूर्तिसँगै खाद्य प्रविधिको पनि गल्ती छ । राजमार्गमा अनुगमन निरन्तर हुनुपर्छ । होटल सञ्चालकले बस चालकलाई खानासहित भत्ता पनि दिने र उपभोक्तालाई बिक्री गर्ने खाद्य वस्तुको गुणस्तरमा भने कम्प्रोमाइज गरेको अनुगमनमा संलग्न अधिकारी बताउँछन् । विभागले कफी सप एवं किराना पसलमा पनि अनुगमन गरेको थियो ।"
आयोजना बैंकमा अलमल,"काठमाडौं (कास) मापदण्डबिनाका आयोजनाको पहिचान, छनोट र त्यसमा बजेट विनियोजनको परिपाटी अन्त्य गर्ने भन्दै योजना आयोगले स्थापना गरेको आयोजना बैंकको कार्यान्वयनमा राष्ट्रिय योजना आयोग नै अलमलमा परेको छ । आयोजना निर्माणपूर्व आयोजनाको पहिचान, छनोट, अध्ययन र प्राथमिकीकरण गर्नमै आयोग अलमलिएको हो । बैंकमा कुन आकार र प्रकृतिको योजना समावेश गर्ने, नयाँ र पुराना आयोजना कति छन् र तिनको कार्यान्वयन कसरी गर्ने भन्ने विषय नटुंगिएको आयोगका अधिकारीहरू बताउँछन् । प्रतिनिधिसभाको अर्थ समितिमा राष्ट्रिय योजना आयोगका उपाध्यक्ष पुष्पराज कँडेलले आयोजना बैंकमा चालु र नयाँ आयोजना सबै राख्ने कि बजेटअनुसार थ्रेसहोल्ड बनाएर राख्ने भन्ने विषयमा यकिन गर्न कठिन भएको प्रतिक्रिया दिए । बैंकमा राख्ने आयोजनामा आर्थिक प्रशासनको पाटोमा नियमन गर्ने हो कि विदेशीसँग सहयोग माग्दा वार्तामा देखाउन यो काम गरिएको हो भन्ने विषयमा स्पष्ट हुनुपर्ने उनको धारणा छ । दुई साताअधि प्रधानमन्त्री केपी शर्मा ओलीको उपस्थीतिमा राष्ट्रिय विकास समस्या समाधान समितिको बैठकमा आयोजना बैंकको औपचारिक सुरुवात गरिएको थियो । आयोजना बैंकमा समावेश आयोजनाले आर्थिक पाटोको नियमन गर्ने हो भने लागतका आधारमा थ्रेसहोल्ड सानो अकारको चाहिने उनले बताए । विदेशीलाई देखाउन सोकेस परियोजना चाहिने हो भने ठूला लगानीको थ्रेसहोल्ड राख्नुपर्ने उनको धारणा छ । संघीय सरकारबाट कार्यान्वयन भएका योजना र कार्यक्रम ३६७ वटा रहेको कँडेलले जानकारी दिए । चालु आवमा न्यूनतम ५० करोड खर्च हुने सीमा राख्दा १७८ वटा मात्र आयोजना सञ्चालन हुन सक्छन्, उनले भने, यसका लागि खर्च मात्र झन्डै ९ खर्ब हुन्छ । बैंकमा हाल चालु अवस्थामा रहेको गौरवका आयोजना वा नयाँ आयोजना जुनसुकै पनि पर्न सक्ने उनले बताए । आयोजना सञ्चालन गर्न संघीय तहमा आर्थिक स्रोत कम देखिने उनको भनाइ छ । स्थानीय तहमा स्रोत पर्याप्त देखिन्छ तर कार्यान्वयन कमजोर देखिन्छ, उनले भने । आर्थिक कार्यविधि तथा वित्तीय उत्तरदायित्वसम्बन्धी विधेयक गत असोजमा संसद्बाट पारित भएको र यसले अनिवार्य आयोजना बैंक बनाउनुपर्ने व्यवस्था गरेको छ । यस वर्षको बजेटमा पनि आयोजना बैंक स्थापना गर्ने घोषणा छ । कानुनमा तोकेको मापदण्डअनुसार प्रत्येक मन्त्रालयले बैंकमा आयोजनाको प्रवेश गराउनुपर्नेछ । यसको कार्यान्वयनका लागि अर्थ मन्त्रालयले नियमावली बनाउन लागेको छ, उपाध्यक्ष कँडेलले भने । आयोजना प्रकृतिका र समावेश गर्नेको सूची फागुनभित्र आयोगलाई जानकारी दिन मन्त्रालयलयलाई पत्राचार गरिसकिएको आयोजना बैंकका विषयमा काम गरिरहेका आयोगका सदस्य सुशील भट्टले बताए । आयोजना कार्यन्वयनमा आयोगले सूचना प्रणाली स्थापना गरिसकेको उनको भनाइ छ । संसद् बैठकमा पूर्वअर्थमन्त्री तथा नेकपाका सांसद सुरेन्द्र पाण्डेले सबै ठूला आयोजना कार्यान्वयन गर्न कठिन भएको बताए ।"
डेढ अर्बका पुल अलपत्र,"सुदूरपश्चिममा १ अर्ब ५० करोडभन्दा बढी लागतका १६ पक्की पुल निर्माण अलपत्र छन् । सरकारले हालै पास गरेको सार्वजनिक खरिद नियमावलीको नवौं संशोधनले निर्माण कम्पनीलाई ०७७ फागुनसम्म पूरा गर्नुपर्ने मौका दिएको छ । त्यसै प्रावधानमा टेकेर उनीहरू योजनाको म्याद थप्न लागिपरेका छन् । संशोधित नियमावलीमा समयमै नसकिएका ठेक्काको अन्तिम म्याद ०७७ फागुनसम्म समयसीमा तोकिएको छ । संघीय सडक डिभिजन कार्यालयले ०६६ देखि ०७२ को अवधिमा ठेक्का सम्झौता भएका निर्माणाधीन पक्की पुल ठेकेदार कम्पनीको लापरबाहीले निर्धारित समयभित्र सम्पन्न हुन नसकेको बताएको छ । कार्यालयका अनुसार डोटी र डडेल्धुरामा सात, कैलालीकञ्चनपुरमा चार, बाजुरामा दुई र बैतडीमा तीन वटा मोटरेबल पुल अलपत्र छन् । डोटीडडेल्धुराका नौ पुलमध्ये सात वटा अधुरै रहेको डिभिजन कार्यालय डोटीका इन्जिनियर वीरेन्द्र चन्दले बताए । डडेल्धुराको भागेश्वर गाउँपालिकाको खुल्लाखेत र परशुराम नगरपालिकाको नाउली खोलाको पुल माघमा सम्पन्न भएको उनको भनाइ छ । ती दुई पुल पनि म्याद सकिएपछि निर्माण सकिएकाले भुक्तानी फर्छ्योट हुन बाँकी छ, उनले भने । अन्य सात वटा निर्माणाधीन पुल निर्माण कम्पनीको लापरबाहीले समयमै सम्पन्न हुन नसकेको इन्जिनियर चन्दले बताए । डडेल्धुराको रडुवा खोलामा २ करोडमा सम्झौता भएको पुल अलपत्र रहेको उनको भनाइ छ । जागृति निर्माण सेवाले ६० प्रतिशत काम पनि पूरा नगर्दै अलपत्र छाडेको हो । त्यस्तै डोटी जोरायल गाडपुल कमरेली गाडको पुल निर्माणको काम ०६६ देखि अलपत्र छ । दुई वर्षभित्र काम सक्ने सर्तमा एसबीए, चन्द्रा एन्ड वसन्ता जेभीले २ करोड रुपैयाँभन्दा बढीमा ठेक्का सम्झौता गरेको थियो । डिकोई बिल्डर्स निर्माण कम्पनीले डडेलधुराकै सेरा गाड पुलको निर्माण अन्तिम चरणमा पुगेर रोकेको छ । दुई वर्षभित्र सम्पन्न गरिसक्नुपर्ने उक्त पुल कम्पनीले ०७१ मा ५ करोडमा ठेक्का सम्झौता गरेको थियो । कम्पनीले भने ९० प्रतिशत प्रगति गरेको दाबी गरेको छ । सडक डिभिजन पाटनले दार्चुलाको धौली गाड, बैतडीको गौरी खोला र सुर्नाय गाडमा पुल निर्माण अलपत्र परेको जनाएको छ । दार्चुला धौली गाड पुल निर्माणको काम छ वर्षमा ३० प्रतिशत मात्रै भएको छ । उक्त पुलको ठेक्का आशिष कन्स्ट्रक्सनले २ करोड ३२ लाखमा ०७१ मा लिएको थियो । निर्माणको समयावधि १५ महिना तोकिएको थियो ।बैतडी सुर्नाय गाडमा ०७१ मा पुल निर्माणको ठेक्का भए पनि काम अघि बढ्न सकेको छैन । एडभेन्चर कन्स्ट्रक्सन कम्पनीले २ करोड ९३ लाख रुपैयाँमा ठेक्का सम्झौता गरेको थियो, पाटन डिभिजनका इन्जिनियर हरीश जोशीले भने, हालसम्म ४५ प्रतिशत काम भएको छ । उनका अनुसार बैतडीको गोइडा खोलामा ०७४ मा सम्पन्न गरिसक्नुपर्ने पुल पनि अलपत्र पारिएको छ । रबिना कन्स्ट्रक्सनले २ करोड ७० लाखमा पुल निर्माण ठेक्का लिएको थियो । पुलमा हालसम्म ४६ प्रतिशत मात्रै काम भएको छ । बाजुराको बढी गंगामा काष्ठमाण्डौं मसिनादेवीले ५ करोडमा ०७१ मा ठेक्का सम्झौता गरेको थियो । हालसम्म ३० प्रतिशतभन्दा बढी भौतिक प्रगति हुन नसकेको साँफेबगर सडक डिभिजनका इन्जिनियर दमन विष्टले बताए । कैलाली र कञ्चनपुरमा चार वटा पुलको निर्माण काममा समस्या रहेको सडक डिभिजन कार्यालय महेन्द्रनगरका इन्जिनियर लक्षमणदत्त जोशीको भनाइ छ । कञ्चनपुरको दोदा नदीको कालभकुन्डा, मोहना, दैजीको बल्मा नदी र कैलालीको गजुवा खोलमा पुल निर्माणमा ढिलासुस्ती भइरहेको उनले बताए । ०७१ मा ठेक्का सम्झौता भएको कञ्चनपुरको दोदा नदी पुल निर्माणको ५० प्रतिशत मात्र प्रगति भएको उनको भनाइ छ । शर्मा थेगिन नागार्जनु जेभीले तीन वर्षमा सम्पन्न गर्ने गरी २६ करोड ७१ लाख रुपैयाँमा पुल निर्माणको ठेक्का सम्झौता गरेको थियो । दैजी सडक खण्डमा पर्ने बल्मा नदीमा ७ करोडको पुलको ठेक्का पनि एस एडभन्चर कम्पनीले अधुरै छाडेको छ । उक्त पुलको निर्माण ७० प्रतिशत रहेको इन्जिनियर जोशी बताउँछन् । थपिएको म्याद पनि गुज्रिसकेको छ । धनगढी र कञ्चनपुरलाई जोड्ने मोहना पुल निर्माण पूरा गर्न गत असारमा थप गरिएको म्याद पनि सकिइसकेको छ । उक्त पुलमा हालसम्म ६५ प्रतिशत मात्रै प्रगति भएको छ । पुलको ठेक्का ०७१ मा एलाइट एडभेन्चर कम्पनीले ८ करोड ४२ लाख रुपैयाँमा लिएको थियो । कैलालीको गजुवा नालामा पनि पुल बन्न सकेको छैन । गजुवा नालाको पुल योजनाको म्याद ०७५ माघमा सकिएको जोशीको भनाइ छ । त्यहाँ हालसम्म ८० प्रतिशत काम भएको छ । उक्त पुलको कुल बजेट २ करोड ६६ लाख हो । पुल नबन्दा बर्खामा डुँगा, नाउ तथा हिउँदमा काठे पुल हाल्दै आएको स्थानीयले बताए । कञ्चनपुरको दोदा नदीमै पर्ने अर्को ठूलो दुई सय मिटर लामो देखलभुती पुलको निर्माण सम्पन्न गर्नुपर्ने म्याद पनि सकिएको छ तर काम सकिएको छैन । लुम्बिनी, राजेन्द्र, कुमार श्रेष्ठ कम्पनीले ०७२ मा २४ करोडमा पुल निर्माणको ठेक्का सम्झौता गरेको थियो । हालसम्म ५५ प्रतिशत मात्रै प्रगति भएको छ । पप्पु र मेयरका ठेक्कामा झन् बढी समस्या डडेलधुराको परशुराम नगरपालिका प्रमुख भीमबहादुर साउद सञ्चालक रहेको राजेन्द्र निर्माण सेवा र कालोसूचीमा परेको पप्पु कन्स्ट्रक्सनले निर्माण सम्झौता गरेका पुलमा बढी समस्या देखिएको छ । राजेन्द्र पप्पु जेभीले ०७१ मा २६ करोडमा ठेक्का लिएको डोटीको सेती नदी बान्डुरसैनी पुल निर्माण ठेक्का अलपत्र छ । तीन वर्षमा सम्पन्न गर्नुपर्ने काम हालसम्म २० प्रतिशत मात्रै भएको छ, इन्जिनियर चन्दले भने, पुल निर्माणको म्याद ०७४ असारमै सकिइसकेको छ । निर्माण कम्पनीले अहिले नवौं संशोधनमा टेकेर म्याद थपको प्रक्रिया अघि बढाएको छ । नवौं संशोधनको सुविधा पाए पनि ०७७ फागुनसम्म निर्माण सक्न मुस्किल छ, इन्जिनियर चन्दले भने । डडेलधुराकै रंगुन नदीमा पुल निर्माणको ठेक्का लिएको अर्को योजना पनि समयमा सकिएको छैन । राजेन्द्र पप्पु, कुमार श्रेष्ठ जेभीले ०७१ मा १० करोडभन्दा बढी रुपैयाँमा रंगुन नदीमा पुल निर्माणको ठेक्का सम्झौता गरेको थियो । उक्त पुलले नगर प्रमुख साउदको परशुराम नगरपालिकाको वडा नम्बर १२ र ४ लाई जोड्छ । यो पुलको काम करिब ९० प्रतिशत सकिएको उनले बताए । राजेन्द्र चाँदनी जेभीले ०७२ मा ठेक्का सम्झौता गरेको डडेल्धुराको परछेटा गाड पुल पनि अधुरै छ । २ करोडमा ठेक्का सम्झौता भएको उक्त पुलको ५० प्रतिशत जति मात्रै काम भएको छ । राजेन्द्र चाँदनी जेभीले ०७२ मै ४ करोड रुपैयाँमा ठेक्का सम्झौता गरेको डडेल्धुराको डाँडाबाघ पुल पनि अलपत्र छ । डिभिजन कार्यालयका अनुसार उक्त पुलमा हालसम्म ४५ प्रतिशत मात्रै काम भएको छ । मेयर साउदकै राजेन्द्र निर्माण सेवाले ठेक्का लिएको बाजुराको गुई गाड स्टिल ट्रस ब्रिजमा पनि समस्या देखिएको अछामबाजुरा सडक डिभिजन कार्यालय साँफेबगरका इन्जिनियर दमन विष्टले बताए । सम्झौताअनुसार प्राविधिक समस्या देखिएकाले ठेकेदार कम्पनीले पुनर्निर्माण गर्नुपर्छ, उनले भने ।"
कर संकलनको लागत घटाइँदै,"काठमाडौं (कास) कर संकलनको लागत घटाइने अर्थसचिव शिशिरकुमार ढुंगानाले बताएका छन् । नेपाल चेम्बर अफ कमर्स र नेपाल उद्योग परिसंघ (सीएनआई) का प्रतिनिधिसँगको भेटमा उनले व्यवसाय गर्ने लागत घटाउन अध्ययन गरिरहेको प्रतिक्रिया दिए । एकद्वारबाट कर संकलन गर्ने सरकारको सोच रहेको उनले बताए । सम्पत्ति शुद्धीकरणबाट व्यवसायी आतंकित हुनुपर्दैन, उनले भने, बिमालगायत अन्य सेवालाई अनलाइनमा जान प्रोत्साहित गरिरहेका छौं । नेपाल चेम्बर अफ कमर्सका अध्यक्ष राजेशकाजी श्रेष्ठले चालु आवमा बजेटको आकार घटाइएकाले सबै क्षेत्रमा असर परेको बताए । भेटमा सीएनआईका अध्यक्ष सतीशकुमार मोरले चीनमा देखिएको कोभिड १९ (कोरोना) भाइरसका कारण उद्योग, व्यापार तथा सेवा क्षेत्र र विकासका काममा परेको असर कम गर्ने उपायबारे छलफल भइरहेको बताएका थिए । यसैबीच अर्थमन्त्री युवराज खतिवडाले राजस्व चुहावट नियन्त्रण गर्न भन्सार नाकाबाहेक अन्यत्रबाट हुने अवैध पैठारी निर्मूल पार्न राजस्व गस्ती बढाउन निर्देशन दिएका छन् । त्यसका लागि आवश्यक जनशक्ति बढाउन उनको आग्रह छ ।"
ऊर्जा र कृषिबीच समन्वय गर्न कार्यदल,"काठमाडौं (कास) ऊर्जा जलस्रोत तथा सिँचाइ मन्त्रालय र कृषि मन्त्रालयबीच समन्वय गर्न दुवै मन्त्रालयका अधिकारी सम्मिलित कार्यदल गठन भएको छ । ऊर्जा मन्त्रालयमा बुधबार भएको छलफलमा कार्यदल गठन गर्ने निर्णय भएको हो । छलफलमा ऊर्जामन्त्री वर्षमान पुन र कृषिमन्त्री घनश्याम भुसालसमेत सहभागी थिए । कार्यदलमा ऊर्जा, जलस्रोत र सिँचाइ मन्त्रालयबाट मन्त्रालयका योजना शाखा प्रमुख, सिँचाइ विभागका महानिर्देशक र नेपाल विद्युत् प्राधिकरणका नायब महाप्रबन्धक तथा कृषि मन्त्रालयबाट मन्त्रालयका कार्यक्रम महाशाखा प्रमुख, कार्यक्रम महाशाखा प्रमुख तथा व्यवसाय प्रवर्द्धन महाशाखा प्रमुख रहने गरी संयुक्त कार्यदल गठन गरिएको हो । कार्यदलले अन्तरमन्त्रालय समन्वयमार्फत बजेट, योजना र कार्यक्रममा कसरी एकीकृत योजना बनाउन सकिन्छ भन्नेबारे सुझाव पेस गर्नेछ ।"
बीओकेको १ करोड सहयोग,काठमाडौं (कास) बैंक अफ काठमान्डूले काठमाडौं इन्स्टिच्युट अफ चाइल्ड हेल्थलाई आईसीयू कक्ष निर्माण गर्न १ करोड रुपैयाँ सहयोग गरेको छ । बुधबार बैंकले २५औं वर्ष पूरा गरेको अवसरमा पत्रकार सम्मलेन गर्दै संस्थागत सामाजिक उत्तरदायित्वअन्तर्गत उक्त सहयोग गरेको हो । बैंकले सोसाइटी अफ इकोनमिक जर्नलिस्ट (सेजन) लाई पत्रकारको समावेशिता र क्षमता अभिवृद्धिका लागि तालिम प्रदान गर्न ५ लाख रुपैयाँ सहयोग गरेको छ ।
सामसङको एक्सचेन्ज अफर,काठमाडौं (कास) सामसङ मोबाइलको आधिकारिक बिक्रेता आईएमएले सामसङ एक्सचेन्ज योजना ल्याएको छ । ग्राहकले योजनामा कम्पनीले सामसङको स्मार्टफोनमा राम्रो मूल्यांकन प्राप्त गर्नुका साथै एक्सचेन्ज गर्न सक्छन् ।
आइप्रोका मोबाइल,काठमाडौं (कास) मोबाइल ब्रान्ड आइप्रोलाई एपेक्स ग्रुपले नेपाली बजारमा भित्र्याउने भएको छ । एपेक्सले आइप्रो ब्रान्डका फेसनेबल र लाइफस्टाइलसँग जोडिएर उत्पादित फोन नेपालमा ल्याउन लागेको हो ।
रिचार्जरको बिग सेल,"काठमाडौं (कास) ईकमर्स प्लेटफर्म रिचार्जरले नेपाल भ्रमण वर्ष२०२० लाई प्रवर्द्धन गर्ने उद्देश्यले फेब्रुअरी २० मा बिगसेल अफर घोषणा गरेको छ । उक्त दिन रिचार्जरका ५ हजार २० रुपैयाँमा हेलिकप्टर राइड, २ सय २० रुपैयाँमा क्यूएफएक्स सिनेमा टिकटलगायत योजना छन् ।"
एभरेस्टहेफर सम्झौता,"काठमाडौं (कास) एभरेस्ट बैंक र हेफर इन्टरनेसनल नेपालबीच महिला उद्यमीका लागि वित्तीय सेवासम्बन्धी सम्झौता भएको छ । बाख्रापालन, डेरी व्यवसाय, तरकारी खेती र लोकल कुखुरापालनमा संलग्न महिला उद्यमीलाई सहुलियत कर्जा प्रदान गर्न सम्झौता भएको हो ।"
एड क्लबमा नयाँ कार्यसमिति,"काठमाडौं (कास) नेपाल विज्ञापन संघ (आन) ले बुधबार एड क्लब अफ नेपालमा नयाँ कार्यसमिति गठन गरेको छ । कार्यसमितिको ज्वाइन्ट गभर्नरमा महेन्द्र श्रेष्ठ र सुजनराजा श्रेष्ठ, डेपुटी गभर्नरमा सुदीप रेग्मी, कार्यकारी सदस्यमा विराट श्रेष्ठ, शरद शाही र अनन्तराज घिमिरे नियुक्त भए ।"
जोरपाटीमा देवःको शाखा,काठमाडौं (कास) देवः विकास बैंकले गोकर्णेश्वर नगरपालिका६ जोरपाटीमा शाखा सञ्चालनमा ल्याएको छ । बैंक सञ्चालक समितिका सदस्य भरतबहादुर हमालले बैंकको उद्घाटन गरे ।
हेलिकप्टर उडानअघि सुरक्षा जाँच,"गोरखा (कास) गोरखाका उत्तरी क्षेत्रमा हुने हेलिकप्टरको उडानमा प्रशासनले पुनः कडाइ गरेको छ । उत्तरमा मनास्लु संरक्षण क्षेत्र र चीनको तिब्बती सीमा पर्छ । वन्यजन्तुको तस्करी र अवैध ओसारपसार नियन्त्रणका लागि जाँच गरेर मात्रै उडानअवतरण गर्न दिइएको एसपी ओम अधिकारीले बताए । केही दिनअघि उत्तरी गोरखाबाट उडेको हेलिकप्टरलाई काठमाडौंमा जाँच गर्दा वन्यजन्तुको हाड फेला परेको थियो । उत्तरी गोरखामा विशेष गरी बिरामीको उद्घार, पर्यटक ल्याउन लैजाने तथा उपभोग्य सामग्री ढुवानीका लागि हेलिकप्टर चार्टरको अनुमति दिने गरिएको जिल्ला प्रशासन कार्यालयका अधिकृत हर्क रोकाले बताए । उडानका लागि गृह मन्त्रालयबाट सिफारिस लिएपछि त्यसको जानकारी जिल्ला प्रशासनमा आइपुग्छ । प्रहरीको रोहवरमा मात्र हेलिकप्टर फर्कन्छ, उनले भने । पर्यटक आवागमनको याममा गोरखाका उत्तरी क्षेत्रमा हेलिकप्टरले मासिक सरदर ३० वटासम्म उडान गरिआएका छन् । सम्भावित तस्करी र अवैध धन्दा रोक्न यस्तो गरिएको हो, एसपी अधिकारीले भने, ल्यान्ड गर्ने ठाउँ जानकारी गराएपछि हाम्रो युनिट त्यहाँ पुगेर जाँचपछि मात्रै उड्न दिने गरिएको छ । डेढ वर्षअघि उत्तरी गोरखा जाने हेलिकप्टरलाई जाँदा र फर्कंदा दुईपटक अनिवार्य गोरखा सदरमुकाममा ल्यान्ड गरी सरकारी प्रतिनिधि साथै लैजान निर्देशन जारी भएको थियो । यसले उडान खर्च महँगो र झन्झटिलो भएको गुनासो हेलिकप्टर सेवा प्रदायक कम्पनीले गरेका थिए । त्यसयता खुकुलो गरिएको जाँच प्रक्रियामा पुनः कडाइ गरिएको हो । अध्ययन गरेर नै हामीले निगरानी बढाएका हौं, एसपी अधिकारीले भने ।"
उपसचिव र इन्जिनियरविरुद्ध मुद्दा,काठमाडौं (कास) अख्तियार दुरुपयोग अनुसन्धान आयोगले काठमाडौंको चन्द्रागिरी नगरपालिकाका प्रमुख प्रशासकीय अधिकृत (उपसचिव) युवराज पौडेल र सिन्धुलीको घ्याङलेखका इन्जिनियर दिलीपकुमार साहविरुद्ध विशेष अदालतमा मुद्दा दायर गरेको छ ।
अंग्रेजी भाषाले परम्परामाथि आँच,"काठमाडौं (कास) अंग्रेजी भाषाको मोहले मुलुकका भाषा र सांस्कृतिक परम्परामाथि आँच आएको विज्ञले बताएका छन् । भाषा आयोगद्वारा बुधबार आयोजित कार्यक्रममा विज्ञहरूले अंग्रेजीलाई माध्यम भाषा बनाएर पढाइँदा दीर्घकालीन रूपमा बहुभाषिक, बहुसांस्कृतिक मुलुक नेपालको पहिचान गुम्ने चिन्तासमेत व्यक्त गरे । कार्यक्रममा संस्कृति, पर्यटन तथा नागरिक उड्डयनमन्त्री योगेश भट्टराईले लोकतान्त्रिक संविधानले समावेशी सिद्धान्त सुनिश्चित गरेको बताउँदै मुलुकको भाषा, संस्कृतिको संवर्द्धन कार्य सरकारले प्राथमिकतामा राखेको बताए । भाषा आयोगका अध्यक्ष लवदेव अवस्थीले भने, नेपालको संविधानले निर्दिष्ट गरेका प्रावधानहरूलाई बेवास्ता गर्दै समाज अघि बढेको देखिन्छ, बहुभाषिक मुलुकको पहिचानमाथि आँच पुर्याउने काम भइरहेको छ । मुलुकमा बोलिने मातृभाषाहरू, सरकारी कामकाजको भाषा नेपाली र त्यसपछि अंग्रेजी सिकाइ हुनुपर्छ भनेर आयोगले सिफारिस गरेको छ । यसतर्फ सरकार र समाजको ध्यान पुग्न सकेको छैन । प्रज्ञा प्रतिष्ठानका कुलपति गंगाप्रसाद उप्रेतीले मुलुकमा बोलिने भाषाहरूको संस्थागत विकास गर्न सरकारी निकायहरूको पहलमात्र अपुग हुने बताए । मातृभाषा संरक्षण गर्ने सामूहिक दायित्व हो, उनले भने, सम्बन्धित मातृभाषा समुदायको पहिलो प्राथमिकतामा राख्न सक्नुपर्छ । भाषा आयोग र त्रिभुवन विश्वविद्यालय भाषा विज्ञान केन्द्रीय विभागले गरेको अनुसन्धानले ६ वटा नयाँ भाषा सूचीकृत गरेको छ । राष्ट्रिय जनगणना २०६८ को तथ्यांकमा मुलुकमा १२३ भाषा छन् । आयोगले पत्ता लगाएको समेत गरी भाषा संख्या १२९ वटा पुगेको छ । नयाँ भाषालाई आगामी जनगणना २०७८ ले सत्यापन गर्ने आयोगकी सदस्य उषा हमालले बताइन् ।"
आरोपित शिक्षकलाई पक्रन अनुमति,"काठमाडौं (कास) छात्राहरूमाथि यौन दुर्व्यवहार गरेको आरोप लागेका ललितपुर चाँगाथलीस्थित नारायण आधारभूत विद्यालयका शिक्षक नन्दप्रसाद निरौलालाई पक्राउ गर्न जिल्ला अदालत ललितपुरले बुधबार अनुमति दिएको छ । विद्यालयकी प्रधानाध्यापक सविता सिलवालले बुधबार दिउँसो सातदोबाटो प्रहरी वृत्तमा घटनाको अनुसन्धान तथा दोषीउपर कारबाही गरिपाऊँ भनी दिएको जाहेरी र प्रहरी प्रारम्भिक अनुसन्धान प्रतिवेदनका आधारमा अदालतबाट पक्राउ अनुमति पाएको जानकारी डीएसपी मित्रबन्धु शर्माले दिए । निरौलाले कक्षा ३, ४ र ५ कक्षामा पढ्ने छात्राहरूलाई यौन दुर्व्यवहार गरेको उजुरी फागुन १ मा परेको थियो । उजुरीमा २६ छात्राले हस्ताक्षर गरेका छन् । यस घटनालाई विद्यालय व्यवस्थापन समिति र स्थानीय जनप्रतिनिधिले ढाकछोप गर्न खोजेको पाएपछि मानव अधिकार आयोगले समेत चासो लिएको आयोगकी सदस्य मोहना अन्सारीले बताइन् । आरोपित निरौला आधारभूत विद्यालयमा ५ कक्षासम्म सामाजिक विषय पढाउने शिक्षक हुन् । यसअघि ललितपुरको पाटन माध्यमिक विद्यालय र लाकुरीभन्ज्याङको कालीदेवी आधारभूत विद्यालयमा पढाउने क्रममा पनि उनीमाथि यौन दुर्व्यवहार गरेको आरोप लागेको थियो ।"
मछिन्द्र अन्तिम चारमा,लिग च्याम्पियन क्लब मछिन्द्र क्लब झिलझिलेमा भइरहेको तेस्रो सताक्षी गोल्डकप फुटबल प्रतियोगिताको सेमिफाइनलमा पुगेको छ । मछिन्द्रले बुधबार अन्तिम क्वाटरफाइनल खेलमा रूपन्देहीको गोर्खा ब्वाइज स्पोर्ट्स क्लबलाई २१ ले पराजित गरेको थियो । शिवसताक्षी नगरपालिका११ स्थित गणेशमान सिंह अध्ययन प्रतिष्ठानको मैदानमा बुधबारको खेलपछि सेमिफाइनल समीकरण पूरा भएको छ । मछिन्द्रको जितमा विमल घर्तीमगर र विदेशी खेलाडी एन्ड्रेस नियाले गोल गरे । गोर्खा ब्वाइजबाट एक गोल विदेशी खेलाडी काजिमले फर्काए । खेलमा अग्रता भने गोर्खा ब्वाइजले लिएको हो । १६ औं मिनेटमा काजिमले आकर्षक गोल गरे । मध्यभागबाट शक्ति राईले विदेशी खेलाडी ओलाकेजीलाई बल दिए । उनले गोलका लागि काजिमलाई पास मिलाइदिएका थिए । गोर्खाको अग्रता १० मिनेट पनि टिकेन । २५ औं मिनेटमा मछिन्द्रले खेल बराबरीमा ल्यायो । रन्जित धिमालको कर्नरमा विदेशी खेलाडी एन्ड्रेसले गोल गरेका थिए । मछिन्द्रले ३२ औं मिनेटमा पेनाल्टीमार्फत गोल थप्यो । मैदानको बायाँ साइडबाट रन्जितले प्रहार गरेको बल बक्सभित्र रहेका गोर्खा ब्वाइजका सरोज योन्जनको हातमा लाग्दा मछिन्द्रले पेनाल्टी पाएको हो । पेनाल्टीमा विमल घर्तीमगरले गोल गरे । बराबरी गोल भएपछि गोर्खा ब्वाइजका खेलाडीले तालमेल गुमाए । २४ औं मिनेटमा ब्वाइजका ओलाकेजीले बक्स नजिकैबाट गरेको प्रहार पोस्टको थोरै माथिबाट बाहिरियो । ४० औं मिनेटमा गोर्खा ब्वाइजका काजिमले गरेको प्रहार फितलो बन्यो । लगत्तै ओलाकेजीको सशक्त प्रहार आकासिएको थियो । ४९ औं मिनेटमा गोर्खा ब्वाइजका ओलाकेजीको पासलाई निराज बस्नेतले हेड गर्न भ्याएनन् । ५१ औं मिनेटमा मछिन्द्रका विमलको प्रहार गोर्खा ब्वाइजका गोलकिपर सोजित गुरुङले नियन्त्रणमा लिए । चार मिनेटपछि रन्जित धिमालको कर्नरमा एडेलाजा सोमिडेले गरेको हेड गोलकिपर सोजितले आकर्षक ढंगमा बचाए । ६३ औं मिनेटमा गोर्खाका निराज बस्नेतको फ्रिकिक प्रहारमा काजिमको हेड खेर गयो । मछिन्द्रका दीपक राईको कडा प्रहार ७८ औं मिनेटमा गोर्खाका गोलकिपर सोजितले पन्च गरे । फर्किएको बललाई विमल घर्तीमगरले सशक्त प्रहार गरे पनि पोस्ट माथिबाट बाहिरिएको थियो । मछिन्द्रका गोलकर्ता विमल घर्तीमगर म्यान अफ द म्याच घोषित भए ।
हिमालयन शेर्पा विजयी,तेस्रो संस्करणको वाग्मती गोल्डकप राष्ट्रिय फुटबल प्रतियोगिताअन्तर्गत बुधबार हिमालयन शेर्पा क्लबले साबिक विजेता सरस्वती युवा क्लबलाई ४० ले पराजित गरेको छ । ए डिभिजन लिगबाट रेलिगेसन परेको सरस्वतीमाथि हिमालयन शेर्पा हाबी भयो । हेटौंडाबाट करिब ५० किलोमिटर पूर्वमा अवस्थित जनता माविको मैदानमा हिमालयन शेर्पाको तर्फबाट सुरज हमालले २ र कमल थापा र विष्णु गुरुङले ११ गोल गरेका थिए । खेलको १० औं मिनेटमा हिमालयन शेर्पाका सुरजले गोल गर्दै अग्रता दिलाए । उनले बक्सभित्रबाट गरेको प्रहार सजिलै गोलमा परिणत भयो । खेलको ३७ औं मिनेटमा उनले पुनः अर्को गोल थपे । उनले उत्कृष्ट प्रदर्शन गरेका विदेशी खेलाडी समिर स्टेफनको क्रसमा हेडमार्फत आकर्षक गोल गरे ।पहिलो हाफमा शेर्पासामु फिक्का देखिएको सरस्वती दोस्रो हाफमा उस्तै देखियो । खेलको ४९ औं मिनेटमा सरस्वतीले अर्को गोल खायो । शेर्पाका कमल थापाले गोल गरे । त्रिदेव गुरुङले २० औं मिनेटमा प्रहार गरेको बल पोलमा लागेर फर्किएको थियो । सरस्वतीका गोलरक्षक प्रदीप भण्डारीले करिब आधा दर्जनभन्दा बढी प्रहार बचाए । शेर्पाका गोलरक्षक छिरिङ लामाले सरस्वतीका तीर्थ बस्नेतको प्रहार बचाएका थिए । सरस्वतीको डिफेन्सलाइन एकदम कमजोर बनेको थियो ।खेलको ६६ औं मिनेटबाट सरस्वती १० खेलाडीमा समेटियो । रेफ्री युनाल मल्लबाट विपक्षीलाई कडा ट्याकल हानेका कारण वर्षात गुरुङले रातो कार्ड पाएका थिए । खेलको ७१ औं मिनेटमा विष्णु गुरुङले चौथो गोल गरे । उनी नै म्यान अफ द म्याच घोषित भए । उनले ५ हजार रुपैयाँ प्राप्त गरे । वाग्मती गाउँपालिका खेलकुद विकास समितिको आयोजनामा भएको प्रतियोगिताको बिहीबार क्वाटफाइनलमा संकटा र वीरगञ्ज युनाइटेडबीच खेल हुनेछ ।
ओसिसलाई अग्रता,काठमाडौ (कास) काठमाडौंमा भइरहेको यू१९ दुई दिवसीय हिमालय क्रिकेट लिगमा बुधबार बालुवाटार क्रिकेट एकेडेमीमाथि ओसिस एकेडेमीले पहिलो इनिङ्समा ९९ रनको अग्रता बनाएको छ । मुलपानी मैदानमा टस हारेर पहिले ब्याटिङ गरेको बालुवाटारले ५० ओभरमा ९ विकेट गुमाएर २ सय ६५ रन बनाएर इनिङ्स समाप्ति घोषणा गरेको थियो । आठौं विकेटका रूपमा स्वरुप श्रेष्ठको बलमा आउट हुनुअघि मध्यक्रमका दिनेशजंग बुढामगरको सानदार शतक बनाए । उनले १ सय २ बलमा १७ चौका र ४ छक्का प्रहार गरे । ओपनर अविनाश सिंहले ४५ र प्रशान्त पण्डितले १५ रन जोडेर पहिलो विकेटमा ६६ रनको साझेदारीसहित राम्रो सुरुआत दिलाए । बालुवाटारका मध्यक्रमका अन्य ब्याट्सम्यानले अपेक्षाकृत प्रदर्शन गर्न सकेनन् । ओसिसका स्वरुप श्रेष्ठले ५ विकेट लिए । उनले १२ ओभरमा १ मेडनसहित ५८ रन खर्चिए । सचिन शर्माले २ विकेट झारे । ६० ओभरको सीमितता रहेको पहिलो इनिङ्समा ओसिसले पहिलो दिन ५३ ओभरमा ६ विकेट गुमाई ३ सय ६४ रन बनाएको छ । ओपनर सस्तैमा आउट भए पनि ओसिसको मध्यक्रमले दर्शनीय ब्याटिङ गर्यो । कप्तान सचिन शर्माले १ सय ३ बलमा १९ चौकासहित १ सय १७ रन बनाए । उनी अविजित छन् । उनले सुमित श्रेष्ठसँग सातौं विकेटमा १ सय ५४ रनको साझेदारी गरिसकेका छन् । सुमित अविजित ६० रनमा छन् । खाता नखोल्दै पहिलो विकेटका रुपमा दीपेश अधिकारीलाई गुमाएको ओसिसको इनिङ्स उकास्न सुदीप बस्नेत र विकेटकिपरब्याट्सम्यान आशिष झाले पहिलो विकेटमा ८० रनको साझेदारी गरेका थिए । आशिष ६० रन बनाएर आउट भए । सुदीपले २३ रनमात्र बनाए । त्यसपछि सोनु अन्सारी र सचिनले चौथो विकेटमा १ सय १ रनको साझेदारी गरेका थिए । सोनुले ७९ रनको अर्धशतक इनिङ्स खेले । बालुवाटारका सुरेश बस्नेतले ३ र नवीन तामाङले २ विकेट लिए ।
चौथो टेम्केमैयुङ ट्रेल रेस चैतमा,"भोजपुर (कास) चौथो टेम्केमैयुङ ट्रेल रेस चैत २९ मा हुने भएको छ । टेम्केमैयुङ गाउँपालिकाको मुख्य प्रायोजन ररिमाचुङ एजुकेसन एन्ड स्पोर्टस एकेडेमी भोजपुरको आयोजनामा संचालन हुन लागेको हो । ट्रेल रेसटेम्केमैयुङ गाउापालिका वडा नम्बर १ तीम्मा सुम्लीखा स्कुल देखि सुरु भएर हास पोखरी, धोद्रे, चखेवा, टेम्के हुदै वडा नम्बर ९ पाँचधारे आई पुगेर सम्पन्न हुने आयोजक संस्थाका सचिव संगम राईले बताए । ३६ किलोमिटर दूरीमा हुने दौडमा डेढ सय बढी धावकको सहभागिता रहने आयोजकको अपेक्षा छ । रेसमा आन्तरिकसँगै विदेशीको पनि सहभागिता रहने जनाइएको छ ।प्रथम, दोस्रो र तेस्रो हुने महिला तथा पुरुष धावकले क्रमशः २५ हजार, २० हजार, १५ हजार रुपैयाँ पुरस्कार पाउने छन् । चौथो हुनेको भागमा १० हजार पर्नेछ । उदीयमान धावकले ५ हजार पाउने छन् । त्यस्तै ४० वर्ष माथि उमेर समूहमा पहिलो, दोस्रो र तेस्रो हुनेले क्रमशः १० हजार, ८ हजार, ५ हजार पाउने छन् । टिमतर्फ भने पहिलो, दोस्रो र तेस्रो हुनेले १० हजार, ८ हजार, ५ हजार पाउने छन् । टिममा दौडिन कम्तीमा दुई महिला र तीन पुरुष हुनुपर्नेछ । टेम्केमैयुङ ट्रेल रेस हुने स्थान १९ सयदेखि ३४ सय मिटरसम्मको उचाइमा छ । ट्रेल रेसमा अनुमानित ७ लाख ५० हजार खर्च हुने आयोजकले जनाएको छ ।"
आर्मीकी पुनम छनोट,काठमाडौं (कास) आर्मीकी पुनम रावल थाइल्यान्ड ओपन इन्टरनेसनल बक्सिङ च्याम्पियनसिपका लागि छनोट भएकी छन् । सातदोबाटोस्थित अन्तर्राष्ट्रिय खेलकुद परिसर हातामा बुधबार छनोटको महिला ६० केजी फाइनलमा पुनमले काभ्रेकी डेक्छेन शेर्पालाई पराजित गरिन् । पुरुष ५२ केजीमा प्रहरीका चन्द्रबहादुर थापाले दाङका सुरज ओली र आर्मीका सुशील थापा मगरले रामेछापका सुवास तामाङलाई हराउँदै फाइनल स्थान सुरक्षित गरे । पुरुष ५७ केजीमा ललितपुरका बुद्ध ग्याम्जो लामाले कास्कीका जुनेश गुरुङ र आर्मीका पुरन सुनुवारले प्रहरीका शम्भु राजवंशीलाई हराएर फाइनलमा स्थान पक्का गरे । पुरुष ६३ केजीमा झापाका अभिनय राई र काठमाडौंका सनिल शाही फाइनलमा पुगेका छन् । अभिनयले नक्सालका मौसम राना मगर र सनिलले आर्मीका दानबहादुर दर्लामीलाई हराए ।
आयोजक इडेन फाइनलमा,काठमाडौं (कास) आयोजक इडेन ब्रिज एकेडेमी (ईबीए) र एनईए दोस्रो ईबीए कप अन्तरस्कुल बास्केटबलको जुनियर ब्वाइजमा फाइनल पुगेका छन् । घरेलु कोर्टमा बुधबार सेमिफाइलनमा ईबीएले स्किब्सलाई ३०२० स्कोरले पराजित गर्यो । विजेताका सुनील मल्लले १७ स्कोर गरे । दोस्रो सेमिफाइनलमा नारायण पौडेलको १२ स्कोरमा एनईएले नेपाल मोडेललाई २४२० ले हरायो । गर्ल्सको थ्री बाइ थ्रीमा ईबीए ए फाइनल पुग्यो । सेमिफाइनलमा ईबीएले आफ्नै सी टिमलाई १२७ स्कोरले हरायो । विजेताकी इशा मगरले ४ स्कोर गरिन् ।
ओलेटीको ह्याट्रिक,"नवलपरासी (कास) विदेशी मूलका वाइसु अलिकन हेमजातको हयाट्रिकमा विजय युथ क्लब हेटौंडाले राइनो संरक्षण गोल्डकप फुटबल प्रतियोगितामा बुधबार झापा ११ लाई ६१ ले हराएको छ । ओलेटीले ३, हिसाब थपलियाले २ र एलिस तामाङले १ गोल गरेका थिए । झापाबाट खेलेका रोमन भुजेलले एक गोल फर्काए । बिहीबार नेपाल पुलिस क्लब र सेन्टर कलेज अफ बीएफसी चितवनबीच प्रतिस्पर्धा हुने संयोजक विष्णु अधिकारीले बताए ।"
जनकपुरमा ह्यान्डबल सुरु,"धनुषा (कास) जनकपुरमा बुधबार सुरु दोस्रो मिनी गिरी राष्ट्रिय ह्यान्डबल प्रतियोगितामा आर्मी र काठमाडौं टिम विजयी भएका छन् । आर्मीले कास्कीलाई ४५१८ गोलले पराजित गरेको छ । काठमाडौंले आयोजक जनकपुरमाथि २१४१ को जित पायो । महिला र पुरुष दुवैतर्फ ९ टिमको सहभागिता छ । जनकपुरको रंगभूमि मैदान बाह्र विघामा बुधबार प्रदेश २ का प्रदेश प्रमुख तिलक परियारले प्रतियोगिता उद्घाटन गरेका थिए । महिलातर्फ विजेताले ५१ हजार, दोस्रोले ३१ हजार र तेस्रोले २१ हजार तथा पुरुषतर्फ विजेताले ३१ हजार, दोस्रोले २१ हजार र तेस्रोले ११ हजार रुपैयाँ पुरस्कार पाउनेछन् । निजी स्तरबाट चन्दा संकलन गरी राष्ट्रिय स्तरको ह्यान्डबल प्रतियोगिता गरिएको आयोजकले जनाएको छ ।"
अन्योलमै मनाङ मर्स्याङ्दी,"अघिल्लो पटक लिग जित्दाका अधिकांश खेलाडी अन्यत्रै गए । मनाङले औसत टिममात्र बनायो । त्यसैले तेस्रो स्थानमै चित्त बुझायो । मनाङको नाममा १३ खेलबाट खाली २८ अंकमात्र रह्यो । त्यसो त मनाङमा नाम नचलेका खेलाडी नै नभएको पनि होइन, तर टिम आफैंमा औसतमात्र देखियो । यही टिमको मदतले मनाङले सुरुआती तीन चरणका सबै खेल मात्र जितेन, तीनै खेलमा क्लिन सिट पनि राख्यो । लिगमा मनाङले आफ्नो पकड गुमाएको चौथोदेखि सातौं चरणको बीचमा हो । सबैभन्दा पहिले मनाङलाई सधैं दुःख दिने फ्रेन्ड्सले ११ को बराबरीमा रोक्यो । त्यसयता उसले मछिन्द्र, हिमालयन शेर्पा र थ्रीस्टारसँग बराबरी खेल्यो । यो अधिकतम उपलब्ध १२ अंकमा मनाङले हात पारेको ४ अंकमात्र थियो । यहीबाट मनाङ उम्कन सकेन । सरस्वतीलाई आठौं चरणमा हराएसँगै मनाङले ५ खेल त जित्यो, तर यो उपाधि जित्नका लागि पर्याप्त रहेन । च्यासलसँगको खेल गुमाउनु मनाङका लागि ठूलो घाटा साबित भयो । गत वर्षबाट मनाङले सम्भवतः आफ्ना केही मात्र खेलाडीलाई कायम राख्न सकेको भए, लिग उसकै हुने थियो । टिमले लय समात्न नसक्नु पछाडि एउटा ठूलो कारण मछिन्द्रसँगको खेलमा देखिएको दुर्भाग्यपूर्ण हात हालाहालको स्थिति पनि हो । एकजना खेलाडीले आफ्नो अविवेकका कारण खेल र क्लबलाई कतिसम्म घाटा पुर्याउन सक्छ भन्ने उदाहरण जगजित श्रेष्ठले राम्रोसँग देखाइदिए । उनले नै खेलमा तनाव थप्ने र झगडाको माहोल सिर्जना गर्ने काम गरे अनि खुरुक्क विदेशतिर लागे ।प्रशिक्षक टोपे फुजाले लिगको सुरुमै जगजितलाई नेपाली मेसी भन्थे । तर उनी गलत साबित भए । लिगको मध्यभागमा मनाङको लय बिग्रिनु पछाडि सबैभन्दा ठूलो कारण यही झगडा रह्यो । मनाङमा अन्योल त प्रशिक्षकलाई लिएर पनि रह्यो । मैदानमा सबै काम गर्थे, यिनै फुजा । रणनीति तयार पार्ने र त्यसैअनुसार खेलाउने काम फुजाकै हुन्थ्यो । तर पोस्टम्याच कन्फ्रेन्समा आउँथे धनेश्वर प्रजापति । उनी खासमा डमी प्रशिक्षकमात्र न थिए । उनको काम खाली पत्रकारलाई हँसाउनु मात्र हुन्थ्यो । यसबीच पनि मनाङबाट खुसीको समाचार नआएको होइन । मनाङले आफ्नो मुख्य प्रायोजकका रूपमा नेपाल आयल निगमलाई भित्र्याउन सफल रह्यो । मनाङ आफ्नै अभ्यास मैदान (गोलढुंगा) तर्फ अग्रसर हुँदै छ । तेस्रो चरणमा बीबीसीको सामना गर्दा फेरि तनावमै मनाङ विजयी रहेको थियो । सातदोबाटोमा भएको त्यो खेल हेर्नेक्रममा अध्यक्ष छिमी उर्गेन भन्दैथिए, मनाङले खेल्ने फुटबल यस्तो होइन । मनाङले सुन्दर र सफा फुटबल खेल्नुपर्छ । सबैको अपेक्षा पनि त त्यही हो ।"
एट्लेटिको सफल,"डर्टमन्टपीएसजीडर्टमन्ट नर्वेली किशोर इर्लिङ हल्यान्डले दुई गोल गरेपछि बोरुसिया डर्टमन्डले पेरिस सेन्ट जर्मेन (पीएसजी) माथि मंगलबार राति युरोपेली च्याम्पियन्स लिग अन्तिम १६ को पहिलो लेगमा २१ को जित निकाल्यो । चोटमुक्त हुँदै मैदानमा फर्केका नेयमरले पीएसजीका लागि एक बहुमूल्य गोल फर्काए । फरवार्ड हल्यान्डले साल्सबर्गबाट २ करोड २० लाख डलरमा डर्टमन्ट आएयता जर्मन क्लबका लागि ७ खेलमा ११ गोल गरिसकेका छन् । नेयमरको गोलको ठीकअगाडि पछाडि १९ वर्षीय हल्यान्डले दोस्रो हाफमा गोल गरेका हुन् । पछिल्लो चार साता चोटका कारण मैदानबाहिर रहेका ब्राजिली स्टार नेयमरको एक गोलले दोस्रो लेगमा पीएसजीका लागि संजीवनीको काम गर्नेछ । मार्च ११ मा पेरिसमा हुने दोस्रो लेगमा पीएसजी पूर्ण आक्रमणमा उत्रने छ, किनभने क्लब पछिल्ला तीन सिजन लगातार दुर्भाग्यपूर्ण रूपले यही अन्तिम १६ को चरणबाट बाहिरिनुपरेको थियो ।खेलपछि हल्यान्डले भने, कसैले पनि फुटबल खेल्ने भनेको आजको जस्तै खेलमा उत्कृष्ट क्षण आत्मसात गर्न हो । हामी पक्कै पनि क्वाटरफाइनल पुग्न चाहन्छौं र यसका लागि हामीले अझै मिहिनेत गर्नुपर्नेछ । त्यसैले हाम्रा आफ्नो खेलमा पनि सुधार आवश्यक छ । दोस्रो लेगको खेलमा सजिलो हुने छैन । तर हामीलाई आफ्नो टिममा पनि पूरा विश्वास छ । दोस्रो लेगमा फ्रान्सेली क्लबका लागि विश्वकै सबैभन्दा महँगा खेलाडी नेयमरको उपस्थिति आवश्यक र महत्त्वपूर्ण दुवै हुनेछ ।"
पुनर्निर्माणमा ७ करोड,"डीपीआरअनुसार पुनर्निर्माणनारायणी रंगशाला पुनर्निर्माणका लागि राष्ट्रिय खेलकुद परिषदले प्राविधिक खटाएर दुई वर्षअघि डीपीआर (विस्तृत अध्ययन प्रतिवेदन) तयार पारेको थियो । राखेपले डीपीआरका लागि २५ लाख रुपैयाँ खर्च गरेको थियो । डीपीआरअनुसार रंगशाला पुनर्निर्माणका लागि २ अर्ब ६४ करोड रुपैयाँ आवश्यक पर्छ । रंगशालाको स्वामित्वमा फुटबल र क्रिकेट मैदानसहित १८ विघा जग्गा छ । पुनर्निर्माणपछि फुटबल मैदानको १५ हजार र क्रिकेट मैदानको ७ हजार दर्शक क्षमता रहनेछ । बहुउद्देश्यीय कभर्डहल पनि निर्माण गरिने डीपीआरमा उल्लेख छ । चालु आवमा सरकारले पठाएको ७ करोड रुपैयाँ त्यही डीपीआरअन्तर्गत नै हो, मध्यमाञ्चल खेलकुद विकास समितिका पूर्व अध्यक्ष मानदेव हजारा भन्छन्, तर आवश्यकताअनुसार सरकारले बजेट निकासा गरेको छैन । डीपीआर तयार भएपछि सरकारले दुई आर्थिक वर्षमा एक करोड २५ लाख रुपैयाँ पठाएको छ ।"
कामना विकास च्याम्पियन,"माछापुच्छ्रे बैंक कर्पोरेट सुपर सिक्सेस क्रिकेटको उपाधि कामना सेवा विकास बैंकले जितेको छ । त्रिवि मैदान कीर्तिपुरमा बुधबार फाइनलमा कामनाले भारतीय राजदूतावास टोलीमाथि ८ रनको जित निकालेको हो । ६३ रनको लक्ष्य पछ्याएको दूतावासले निर्धारित ओभरमा ५४ रनमात्र बनायो । सुभाष सिंहले २८ र निरज सिंहले ११ रन बनाए । कामनाका हेमन्त श्रीवास्तव, केशव गिरी र घनश्याम ढुंगेलले ११ विकेट लिए । यसअघि टस जितेर ब्याटिङ गरेको कामनाले ५ ओभरमा ५ विकेट गुमाई ६२ रन बनायो । हेमन्तले सर्वाधिक ३३ रन बनाए । उनले १७ बलमा ५ चौका र १ छक्का प्रहार गरे । सुरेश उप्रेतीले १३ रन बनाए । दूतावासका निरज सिंहले १ विकेट लिए । अलराउन्ड प्रदर्शन गरेका हेमन्त श्रीवास्तव म्यान अफ द फाइनल चुनिए । बुधबारै सेमिफाइलनमा कामनाले सिभिल बैंकलाई १५ रन र भारतीय दूतावासले एनसेल ए लाई १९ रनले हराएर उपाधि भेट पक्का गरेका थिए । कामनाका हेमन्त श्रीवास्तव सर्वोत्कृष्ट खेलाडी चुनिए । उनले कुल २ सय ५ रन बनाए भने ४ विकेट लिए । प्राइम बैंकका विवेक दली उत्कृष्ट बलर र फिल्डर चुनिए । साबिक विजेता सेन्चुरी बैंकका सुरज तिमल्सिना उत्कृष्ट ब्याट्सम्यान बने । उनले सर्वाधिक छक्का प्रहारको पुरस्कार पनि पाए । भारतीय दूतावासका राजेश चौधरी उत्कृष्ट विकेटकिपर भए । पाँचदिने प्रतियोगितामा २३ कर्पोरेट टिमको सहभागिता थियो ।"
दिदीबहिनी कप भलिबल सुरु,"पर्वत (कास) चौथो दिदीबहिनी कप राष्ट्रिय महिला भलिबल प्रतियोगिता सुरु भएको छ । १३ औं गण्डकी प्रदेशस्तरीय महिला महोत्सवको अवसरमा पर्वतको जलजला गाउँपालिकाको वारीबेनीमा महिला भलिबल भएको हो । रेडियो दिदीबहिनीद्वारा आयोजित महोत्सवमा हरेक वर्ष राष्ट्रियस्तरको भलिबल प्रतियोगिता हुँदै आएको थियो । रेफ्री संयोजक अन्तर्राष्ट्रिय एसियन रेफ्री क्यान्डिडेट टहलसिंह थापामगरले सहभागी पाँच टिमबीच प्रतिस्पर्धा हुने बताए । समूह ए मा साबिक विजेता एपीएफ र आर्मी क्लब तथा समूह बी मा साबिक उपविजेता न्यु डायमन्ड एकेडेमी, नेपाल पुलिस र आयोजक टिम छन् । विजेताले २ लाख, दोस्रोले १ लाख, तेस्रोले ५० हजार रुपैयाँ पुरस्कार पाउनेछन् । सर्वोत्कृष्ट खेलाडी तथा विधागत उत्कृष्ट खेलाडीलाई पनि नगद पुरस्कार प्रदान गरिने आयोजक रेडियोकी अध्यक्ष कल्पना चापागाईंले बताइन् ।"
मध्यपुरलाई लिनिङको साथ,काठमाडौं (कास) सहिद स्मारक बी डिभिजन लिग फुटबलमा खेल्ने मध्यपुर युथ एसोसिएसनलाई लिनिङले खेल सामग्री उपलब्ध गराएको छ । लिनिङ नेपालले खेलाडीलाई ५ लाखबराबरको खेल सामग्री मध्यपुर युथका अध्यक्ष उपेन्द्रमान सिंहलाई हस्तान्तरण गरे । लिनिङका अध्यक्ष राजन महर्जनले मध्यपुरलाई ए डिभिजन उक्लनका लागि अग्रीम शुभकामना दिए । बी डिभिजन लिग फागुन ११ देखि हुँदै छ ।
सलोनी र प्रकृति भिड्ने,"तिलोत्तमा (कास) रूपन्देहीमा जारी तेस्रो बुटवल खुला लन टेनिस प्रतियोगितामा बुधबार महिला एकल उपाधिका लागि सलोनी तामाङ र प्रकृति श्रेष्ठबीच फाइनल भिडन्त हुने भएको छ । देवीनगरस्थित लन टेनिस कम्प्लेक्समा बुधबार सेमिफाइनलमा सलोनीले भगवती बिकलाई ६१, ६२ र प्रकृतिले इन्द्रकला श्रेष्ठलाई ६२, ६० को सोझो सेट हराए । पुरुष एकलतर्फ बुधबार रितिक रानाले प्रदीप खड्कालाई ६४, ६१ ले, सन्तोष खत्रीले निशान श्रेष्ठलाई ६०, ६२ ले र नवीन मगरले विकास खड्कालाई ६१, ६२ ले हराएर सेमिफाइनल पक्का गरे । पुरुष युगलतर्फ नवीन मगर र प्रणव खनालको जोडीले भीष्म काउचा र रितिक रानाको जोडीलाई ६४, ७६ तथा सन्तोष खत्री र प्रदीप खड्काको जोडीले सम्यकभूषण वज्राचार्य र निरज गुरुङको जोडीलाई ६२, ६३ ले हराए । ३५ वर्षमाथि उमेर समूहको फाइनलमा कमल भण्डारीले राजु श्रेष्ठसँग खेल्नेछन् । युगलतर्फ कमल भण्डारी र चन्द्र शाहीको जोडीले राजु श्रेष्ठ र दुर्गा केसीको जोडीसँग खेल्नेछ । ४५ वर्षमाथि युगल उपाधिलाई गोपी भट्टराई र धरमसिंह लामिछानेले मनोज राना र शिव सेढार्इंको जोडीसँग प्रतिस्पर्धा गर्नेछन् । ५५ वर्षमाथि राजु गुरुङ र विमल गुरुङ भिड्नेछन् ।"
