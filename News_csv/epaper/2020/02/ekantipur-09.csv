शीर्षक,विवरण
एमसीसी अघि बढ्छ : दाहाल,"विप्लवको चाहना अर्को प्रचण्ड बन्ने अध्यक्ष दाहालले माओवादीको जनयुद्ध नभएको भए मुलुकमा यति छिटो गणतन्त्र नआउने कुरा दोहार्याए । विगतमा गिरिजाप्रसाद कोइरालालाई राष्ट्रपति नस्वीकार्नु र प्रधानसेनापति हटाउनुलाई आफ्नो गल्ती ठानेका उनले जनयुद्ध लाई भने गल्ती थियो भनेर जीवनपर्यन्त कल्पना पनि गर्न नसक्ने बताए । अध्यक्ष दाहालले नेत्रविक्रम चन्द नेतृत्वको समूहको आन्दोलनप्रति पनि टिप्पणी गरे । विप्लव (चन्द) ले अहिले गरेको २०५२ सालको नक्कल हो । त्यो नक्कल गरेर कहीं पुगिँदैन । यो २०७६ साल हो र अहिले गणतन्त्र छ, उनले भने । तत्कालीन राजा महेन्द्र र वीरेन्द्रको नक्कल गर्दा ज्ञानेन्द्र शाह ढलेको उदाहरण दिँदै उनले भने, विप्लवको चाहना अर्को प्रचण्ड बन्ने हो । नक्कल गरेर सफल हुन सकिँदैन । अध्यक्ष दाहालले शान्ति प्रक्रियाका बाँकी कामलाई पूरा गर्ने प्रतिबद्धता जनाए । गत महिना युद्धका बेला मारिएका ५ हजारको जिम्मा लिन्छु भनेकोबारे सोधिएको प्रश्नमा उनले भने, त्यो मञ्चमा सबैले दाहालले १७ हजार मारेको भन्ने कुरा गरेपछि ५ हजारको मात्रै जिम्मा लिन्छु भनेको थिएँ । त्यो मेरो सोझोपनको अभिव्यक्ति हो । संवादका सिलसिलामा अध्यक्ष दाहालले केही अनौपचारिक कुरा पनि गरे । आफूलाई परिस्थितिअनुसार ढाल्न सक्ने व्यक्तिका रूपमा व्याख्या गर्दै उनले भने, जनताको भावना र मनोविज्ञानअनुसार म आफूलाई ढाल्छु, कतिपयले त्यसलाई गतिशील र कतिपयले अस्थिर भनेर बुझेका छन् । उनले आफू झूटो बोल्न नसक्ने दाबीसमेत गरे । म सानो छँदा बच्चाबच्चा बीचमा झगडा हुँदा सत्य पत्ता लगाउन यसलाई सोध्नुपर्छ भन्थे, उनले भने, मेरो मनमा केही कुरा छ भने कुनै न कुनै रूपमा प्रकट भइहाल्छ ।राजनीति गर्दै जाँदा कुन विन्दुमा माओवादी विसर्जन गरौं भन्ने लाग्यो ? भन्ने प्रश्नमा अध्यक्ष दाहालको जवाफ थियो, हामीले विभाजन र विसर्जनलाई निषेध गरेर पार्टी एकता गरेका हौं । मैले मसाल विघटन गरें, एकताकेन्द्र मसाल बनाएँ, त्यो विघटन गरेर माओवादी बनाएँ र एकता गर्दा माओवादी र एमाले दुवै विघटन गरिदिएँ । उनले नेकपालाई भने विघटन नगर्ने बताए । अध्यक्ष दाहालले अर्का अध्यक्ष ओली र आफू औसतभन्दा माथि भएको दाबी गरे । यस्ता नेताहरूको संयोजनले देश कि गतिमा कि एकदमै दुर्गतिमा जान्छ, उनले भने, तर हाम्रो फ्युजनले गति र प्रगति हुन्छ । ५५ मिनेट लामो परिसंवादमा गत मंगलबार बालुवाटारमा भएको सारंगी साँझको विषय पनि उठेको थियो । त्यो दिन आफू कार्यव्यस्तताका कारण पोखरा जानुपरेको जानकारी दिँदै उनले भने, म काठमाडौंमै भएको भए मादल वा सारंगी बजाउँथें । फुर्सदको समयमा अहिले आफूले पुस्तकहरू पढ्ने गरेको र भारतीय आध्यात्मिक नेता सद्गुरुको प्रवचन सुन्ने गरेको पनि दाहालले सुनाए । जनतासँग भोट माग्नकै लागि धार्मिक कार्यक्रममा समेत जान्छु, उनले भने, तर म आध्यात्मिक भने होइन ।"
डेब्युमै विश्व कीर्तिमान,"(काठमाडौं)  अमेरिकासँगको क्रिकेट विश्वकप लिग२ का लागि शनिबार नेपाली टोलीले अघिल्लो खेल खेलेकाबाट दुई खेलाडी परिवर्तन गरेको थियो । त्यसबाट नेपाली टोलीमा स्थान पाउने एक थिए कुशल मल्ल । नेपाली राष्ट्रिय टोलीबाट ५० ओभरमा उनी पहिलो खेल खेल्दै थिए ।कुशल मैदानमा उत्रिएपछि एकदिवसीय अन्तर्राष्ट्रिय क्रिकेटका सबैभन्दा कम उमेरका खेलाडी बने । उनलाई शनिबार नेपाली टोलीमा रोहितकुमार पौडेलको स्थानमा ल्याइएको थियो । उनै रोहितले सबैभन्दा कम उमेरमा एकदिवसीय क्रिकेटमा बनाएको अर्धशतकीय कीर्तिमानलाई पनि कुशलले उछिनिदिए । गत वर्ष दुबईमा यूएईविरुद्ध ५५ रन बनाउँदा रोहित १६ वर्ष १४६ दिनका थिए । कुशलले १५ वर्ष ३४० दिनका दिन अमेरिकासँग ५० रन बनाएर कीर्तिमान रचेका हुन् ।रोहितको स्थानमा आएर रोहितकै कीर्तिमान भंग गर्दा कस्तो लाग्यो ? उनी गलल हाँसी मात्र रहे । इनरुवामा अघिल्लो महिना भएको एमएम कपमा त्रिभुवन आर्मी क्लबबाट खेल्दै उनले नेपाल एपीएफ क्लबविरुद्ध १११ रन बनाएका थिए । मैले राम्रो गरेर भन्दा पनि अरूले बलिङ नराम्रो गरेकाले शतक बनाउन सकेको थिएँ, उनको त्यति बेला भनेका थिए । अमेरिकासँग यो इनिङ्स खेलेपछि आफूलाई राम्रै ब्याट्सम्यान हुँ भन्ने विश्वास कति लाग्यो भन्ने प्रश्नमा उनी कप्तान ज्ञानेन्द्र मल्लसँगै दिल खोलेर हाँसिरहे । उनी नेपाली टोलीले लय समात्न नसकिरहेका बेला ब्याटिङमा आएका थिए । जसले टोलीलाई ऊर्जा थियो । नेपालले ४९ रन बनाउँदा ५ विकेट गुमाइसकेको अवस्थामा डेब्यु गरेका कुशलले डरविहीन इनिङ्स खेले, जसले २०२३ को विश्वकप छनोटको आधार रहेको लिग२ मा नेपाललाई पहिलो विजय दिलायो । यो घरेलु मैदानमा नेपालको एकदिवसीय अन्तर्राष्ट्रियमा पहिलो विजय पनि हो । विश्व कीर्तिमानबारे आफूलाई केही थाहा नभएको जनाउँदै कुशलले भने, यो मेरो पहिलो खेल थियो, नेपालबाट खेल्ने सपना थियो, त्यही सपना पूरा भएकाले पनि होला म आत्मविश्वासका साथ खेलिरहेको थिएँ । टिमका लागि रन बनाउनुपर्छ भन्नेमा थिएँ । टिमलाई राम्रो स्कोरमा पुर्याउन म कमजोर बलहरू पर्खिरहेको थिएँ ।अर्धशतक बनाएपछि प्रायः ब्याट्सम्यानले दर्शक र पेभेलियन रहेको आफ्नो टोलीलाई ब्याट उठाएर अभिवादन गर्छन् । पहिलो खेलमै अर्धशतक बनाए पनि कुशलले ब्याट उठाएनन् । नेपालको स्कोर जम्मा १३० रन भएको थियो, आफ्नो अर्धशतक भयो भनेर के ब्याट उठाउनु जस्तो लाग्यो । शतक नै हान्छु जस्तो लागेर पनि अर्धशतक बनाउँदा ब्याट नउठाएको हुँ । ओभर धेरै बाँकी थियो, त्यही भएर शतक सोचिरहेको थिएँ, कुशलले कारण दिए ।अमेरिकाका कप्तान सौरभ नेत्राभाल्करले पनि कुशलको इनिङ्सको प्रशंसा गरे । कुशलले आक्रामक ब्याटिङ गर्दै बहादुरी इनिङ्स खेल्न खोजे, त्यसमा सफल भए । नेपाल दबाबमा हुँदा पनि उनले त्यस्तो इनिङ्स खेले, उनले भने, उनी पक्कै प्रतिभाशाली खेलाडी हुन् । कुशलको इनिङ्सपछि अमेरिकाको हातबाट खेल उम्कँदै गएको उनको बुझाइ थियो ।"
"'मुलुक एक कदम अघि, दुई कदम पछि'","(काठमाडौं)  मानव अधिकारवादी र प्रमुख प्रतिपक्ष कांग्रेसका नेताले नेपाल एक कदम अगाडि बढेर दुई कदम पछि हटेको बताएका छन् । कान्तिपुर कन्क्लेभको नेपाल अगाडि कि पछाडि विषयक बहसमा शनिबार राष्ट्रिय मानव अधिकार आयोगकी सदस्य मोहना अन्सारी र कांग्रेस नेता गगनकुमार थापाले मानव अधिकार, नागरिकको व्यक्तिगत स्वतन्त्रता, समावेशितालगायत विषयमा सरकारले गरेका गतिविधिले मुलुकलाई दुई कदम पछाडि धकेलेको दाबी गरेका हुन् । सरकारका तर्फबाट बहसमा उपस्थित परराष्ट्रमन्त्री प्रदीप ज्ञवालीले भने सरकार ठीक गतिमा अघि बढिरहेको दाबी गरे । बहसकी सञ्चालक नारायणी देवकोटाले राखेको नेपाल अगाडि कि पछाडि भन्ने प्रश्नमा अन्सारीले त्यसलाई आफूले पाँच स बाट हेरेको बताइन् । नेपालमा सबैले सहानुभूति, समानता, सहभागिता, सहअस्तित्व र स्वामित्वको अनुभूति पाएका छन् कि छैनन् भन्ने मुख्य प्रश्न रहेको उनको भनाइ थियो । उनले लोकतन्त्रको विकल्प लोकतन्त्र नै रहेको उल्लेख गर्दै त्यसमा समावेशी लोकतन्त्र महत्त्वपूर्ण रहेको बताइन् । हामी सबै पञ्चायतकालदेखि प्रजातन्त्र र लोकतन्त्रमा जसरी आएका छौं, त्यसमा यी पाँच स ले महत्त्वपूर्ण अर्थ राख्छन्, लोकतन्त्रको सबैभन्दा महत्त्वपूर्ण कुरा भनेको सामाजिक न्याय, मानव अधिकार र कानुनी शासन हो, उनले भनिन्, अभिव्यक्ति स्वतन्त्रता सरकारको नियन्त्रणबाहिरको कुरा हो । यो आफ्नो गुण र क्षमताका आधारमा हुने हो ।अन्सारीले राष्ट्रिय मानव अधिकार आयोगकै अधिकार संकटमा रहेको बताएकी छन् । सरकारले केही समयअघि संसद्मा पेस गरेको मानव अधिकारसम्बन्धी विधेयकमा अधिकार कटौतीको प्रस्ताव गरिएको तर्फ इंगित गर्दै उनले आयोगको अधिकार संकटमा परेको बताएकी हुन् । आयोगको वर्तमान अवस्थाबारे उनले भनिन्, मानव अधिकार आयोग द्वन्द्वकालमा र ज्ञानेन्द्रको प्रत्यक्ष शासनमा पनि यति कमजोर थिएन । सरकार जनतातर्फ फर्किनुपर्नेमा शक्ति आर्जनतिर लागेको उनको भनाइ थियो । सरकार जनतातिर फर्किनुपर्ने हो तर शक्ति आर्जनतिर फर्किंदै छ, झिँगा मार्नका लागि बन्दुक पड्काउने भन्ने कहावत फेरि याद आएको छ, उनले थपिन् ।उनले कानुन निर्माणमा संसद्भन्दा पनि कर्मचारीतन्त्र हावी भएकाले जनताका मौलिक हक संकुचन भइरहेको बताइन् । मौलिक हकसम्बन्धी जति पनि कानुन बन्दै छन्, तिनमा कर्मचारीतन्त्र हावी भइरहेको छ, उनले भनिन् । मुलुकमा बेरोजगारी, भ्रष्टाचार, गैरन्यायिक थुनालगायत यावत् कुराले व्यापकता पाइरहेको उनले दाबी गरिन् । बेरोजगारीको अवस्था जर्जर रहेको र युवाले आफ्नो भविष्य मुलुकमा नभएर खाडीमा देखिरहेको उनले बताइन् । हरेक नागरिकले आफू असुरक्षित रहेको महसुस गरेको उनले दाबी गरिन् ।कांग्रेस नेता थापाले आफ्नो पार्टीको नेतृत्वले सत्ताधारी दलसँग लसपस गरेर फाइदा लिइरहेको भन्दै आन्दोलनबाट प्राप्त अधिकार खोस्न नदिन आमजनतालाई आग्रह गरे । हाम्रो कमजोरीको मूल्य हामी चुकाऔंला तर नागरिकले आन्दोलनबाट प्राप्त अधिकार खोस्न दिनु भएन, उनले भने । राजाको गल्तीलाई अस्वीकार गरेर आएका जनताले आफ्ना अधिकारका लागि लड्न छाड्न नहुने उनले बताए । कांग्रेसले जति गर्नुपर्ने हो, त्यति गर्न नसकेकै हो तर कांग्रेसले गरेको कमजोरीको मूल्य चुकाउन नागरिक तयार हो त ? उनले प्रश्न गरे । उनले सरकारले संसद्मा प्रस्तुत गरेका विधेयक गलत रूपमा ल्याइएको बताए । सरकार जनतालाई आफूले भनेको मात्रै सुन्न र त्यही गर्न आदेश दिने अभियानमा अघि बढेको बताए । हामीले भनेको कुरा मात्र गर, अरू कुरा गर्न पाइँदैन भन्ने सरकारको नियम गलत छ, उनले भने । निर्वाचित सरकारले जनतालाई बलियो बनाउनुपर्ने उनको भनाइ थियो । नागरिकलाई थप बलियो बनाउनुपर्ने र संवैधानिक सुनिश्चितता गर्नुपर्नेमा सरकारचाहिँ आफैंलाई बलियो बनाउने काममा लागेको छ, उनले भने । थापाले सरकारले ल्याएका विधेयकले जनताका अभिव्यक्ति स्वतन्त्रता, मानव अधिकार, प्रेसस्वतन्त्रतालगायत मौलिक अधिकार खोस्न लागेको बताए । संसद्मा ल्याएका कानुनलाई एक ठाउँमा राखेर हेरेमा सरकारले के गर्न खोजेको हो भन्ने प्रस्ट हुन्छ, उनले भने, केही भन्न खोजे १४ वर्ष जेल बसेर आएका प्रधानमन्त्रीको कार्यशैलीप्रति प्रश्न गर्ने ? यत्रो शक्ति भएको सरकारलाई हेप्नी भन्ने गरेको पाइन्छ ।मन्त्री ज्ञवालीले भने सरकारले पेस गरेका विधेयक संसद्मा पुगेपछि त्यसमा रहेका कमीकमजोरी सच्याउने गरिएको बताए । उनले मिडिया काउन्सिल विधेयकलाई सच्याइएको र जनताको भावनाअनुसार गुठी विधेयकलाई फिर्ता गरिएको जनाए । लोकतन्त्र त्यसका लागि लडेकाहरूका लागि मात्र नभएर लोकतन्त्रका लागि नलडेकालाई पनि भएको बताए । उनले लोकतन्त्रका चार विशेषता रहेको बताए । पहिलो, जनताका छोराछोरी राष्ट्रको मुख्य भूमिकामा पुर्याउने र अनिर्वाचित सत्ताको अभ्यास नगर्ने । दोस्रो, केन्द्रमा रहेको सत्तालाई तलसम्म पुर्याउने । तेस्रो, अभिव्यक्ति स्वतन्त्रतामा सामाजिक न्यायलाई पनि जोड्ने । चौथो, पछिल्लो पिँढीमा मानव अधिकार र मौलिक अधिकारहरू प्रत्याभूत गर्ने । उनले २०६२६३ पछि संविधान बनाउन आठ वर्ष लागेको उल्लेख गर्दै नेपालको जिरो माइल २०७२ असोजलाई बनाउनुपर्ने बताए । त्यसअघि राजनीतिक संक्रमण थियो, त्यसपछिको चार वर्षमा हामी ठीक रूपमा अघि बढिरहेका छौं, उनले भने । बहसमा एमसीसीको चर्चा नेपाल सरकार र अमेरिकी नियोग मिलेनियम च्यालेन्ज कर्पोरेसन (एमसीसी) बीच भएको अनुदान सम्झौताबारे सांसद थापाले संसद्मै बोल्ने बताएका छन् । यस विषयमा समय चाहिन्छ, म संसद्मै आफ्नो धारणा राख्छु, उनले भने । एमसीसीलाई लिएर सत्तारूढ नेकपामा फरक फरक मत रहेको अवस्थामा प्रतिपक्षी कांग्रेसले सम्झौतालाई संसद्बाट पारित गर्नुपर्ने धारणा सार्वजनिक गरिसकेको छ । एमसीसीबारे नेकपाको केन्द्रीय कमिटी बैठकले अध्ययन कार्यदल गठन गरेको छ । वरिष्ठ नेता झलनाथ खनालको संयोजकत्वमा गठित कार्यदलले एमसीसी अध्ययन गरिरहेको छ । कार्यदलमा नेता भीम रावल र परराष्ट्रमन्त्री प्रदीपकुमार ज्ञवाली सदस्य छन् । एमसीसीलाई नेपालको हितमा हुने गरी अगाडि बढाइने मन्त्री ज्ञवालीले बताए । उनले आर्थिक सहयोगलाई राजनीतिक रङ दिएर हेर्न नहुने बताए । विभिन्न मुलुकले नेपालमा आर्थिक सहयोग गरिरहेको उल्लेख गर्दै ज्ञवालीले आर्थिक सहयोगलाई अन्यथा नजर लगाएर हेर्न नहुने धारणा राखे । उनले कार्यदलले अध्ययन गरिरहेकाले थप कुरा पछि बोल्ने बताए ।यतिबारे १० दिनभित्र श्वेतपत्र आउने मन्त्री ज्ञवालीले व्यापारिक समूह यतिलाई सरकारले गोकर्ण रिसोर्टको भाडा अवधि बढाएको विषयमा उत्पन्न विवादबारे नेपाल ट्रस्टको कार्यालयले १० दिनभित्र श्वेतपत्र जारी गर्ने तयारी गरिरहेको जानकारी दिए । सरकारको नेतृत्व गरिरहेको नेकपासँग साँठगाँठ गरेर यति समूहले व्यायारिक फाइदा लिइरहेको भन्दै सरकारको आलोचना भइरहेको छ ।"
दुई ढुंगाबीचको तरुलको सोच हटाउनुपर्छ,"काठमाडौं (कास) भूअवस्थिति र भूराजनीतिक सन्दर्भमा नेपाललाई दुई ढुंगाबीचको तरुल भनेर व्याख्या गर्ने चलन बदल्नुपर्नेमा विज्ञले जोड दिएका छन् । उनीहरूले नेपाल नयाँ योजना, सपना र कल्पनामा हिँड्न जरुरी रहेको औंल्याएका छन् । कान्तिपुर कन्क्लेभमा शनिबार हात्ती, ड्र्यागन र तरुल ः बदलिँदो परिस्थितिमा नेपालको प्राथमिकता विषयक सत्रमा भारतीय अध्येता तथा नेपालभारत प्रबुद्ध व्यक्ति समूह (ईपीजी) का सदस्य महेन्द्र पी लामाले नेपालले आफूलाई तरुल वा स्यान्डविच भनेर खुम्चिएर बस्नुपर्ने स्थिति नरहेको बताए । सम्बन्धको मानचित्र केलाउँदा हात्तीतरुल (भारतनेपाल) र ड्रागनतरुल (चीननेपाल) बीच तुलनै हुन सक्दैन, उनले भने, खानपिन, संस्कृति र सभ्यताका सन्दर्भमा हात्तीतरुलको सम्बन्ध सलल बगेको छ, ड्रागनतरुलको सहयात्रामा भने बीचैमा विशाल पर्खाल आइपुग्छ । उनले चुनौतीका माझ अब नेपाललाई दुवै छिमेकी मुलुकबाट जति सक्दो फाइदा लिन सुझाए । अब मौरीले फूलको रस चुसेजस्तो रस चुस्नुपर्छ, उनले भने । समाजशास्त्री चैतन्य मिश्रले नेपालले दुई छिमेकमाझ मात्रै नभएर सिंगो विश्वमाझ बसिरहेको ठान्नुपर्ने बताए । उदाउँदा विश्व शक्तिहरूबाट फाइदा लिन नेपालले कनेक्टिभिटीलाई जतिसक्दो बढाउनुपर्नेमा जोड दिए । हामीलाई जतिसक्दो छिटो फिजिकल कनेक्टिभिटी चाहियो । उत्तरतिर रेल र सडक नै चाहियो, उनले भने, म मेरो जीवनकालमा भूअवस्थितिकै कारण तीन पटक नाकाबन्दीमा परिसकेँ । यसरी एउटा मात्रै ढोका खोलेर मुलुक बाँच्न सक्दैन । यसबाट उन्मुक्ति पाउनैपर्छ ।चीनका लागि पूर्वराजदूत महेश मास्केले नेपालले चीनसँग के चाहने भन्नेबारे स्पष्ट हुन सक्नुपर्ने बताए । आफ्नो घरेलु गृहकार्य अघि बढाउँदै आर्थिक रणनीतिको मार्गचित्र स्पष्ट पार्नुपर्छ, उनले भने, चीनसँग भन्न सजिलो छ । चीनले हाम्रो अनुभवबाट सिक्नुस् भन्ने जवाफ दिनेछ तर भारतले के भन्छ, मलाई थाहा छैन । मास्केले तरुलको मेटाफोर अब एकदमै अनुपयुक्त र असान्दर्भिक भएको उनको भनाइ थियो । अब तरुलजस्तो चेपिएर होइन, घनीभूत रूपमा सहकार्य गरेर अघि बढ्नैपर्छ, उनले भने । प्राध्यापक लामाले नेपाल अहिलेसम्म पृथ्वीनारायण शाहको सपनामा बाँचिरहेको टिप्पणी गरे । हिरोसिमा, नागासाकीको संहार र युद्धको विभीषिकाबाट उम्केका जापान, कोरिया नयाँ सपनाकै आधारमा आज धेरै अघि बढेको उदाहरण हेर्नुपर्छ, उनले भने, त्यहाँ नयाँ सपनाका कारण परिवर्तन सम्भव भएको हो । नेपालमा नयाँ सपनाको आधार बनाइएको जनाउँदै उनले नेपालले चीन र भारतको राजनीतिलाई आफ्नो फाइदामा आधारित बनाउन सुझाव दिए । गंगटाको खास गुदी खपटाको कुनामा हुन्छ, गंगटा खानेले त्यहाँ पस्न सक्नुपर्छ, उनले भने, नेपालले पनि भारत र चीनको भित्र पसेर त्यसको गुदी खान सक्नुपर्छ ।"
'मी टु राजनीतिक मुद्दा बनेन',"काठमाडौं (कास) पितृसत्तात्मक सामाजिक संरचनाले गर्दा नेपालको मी टु अर्थात् कार्यस्थलमा हुने यौन दुर्व्यवहारविरुद्धको अभियान अघि बढ्न नसकेको बहसमा सहभागीले बताएका छन् । कान्तिपुर कन्क्लेभको दोस्रो दिन नेपालको मी टु किन अगाडि बढ्न सकेन भन्नेबारेमा बोल्दै राजनीतिक अभियन्ता मानुषी यमी भट्टराईले भनिन्, महिलाका मुद्दालाई राजनीतिक मुद्दाका रूपमा हेरिएको छैन । राजनीतिक दलभित्र जातिगत रूपमा हुने विभेद र लैंगिक हिंसाविरुद्ध लड्ने संयन्त्र नै छैन । उनले पूर्वसभामुख कृष्णबहादुर महराको केसलाई जोड्दै भनिन्, महरा केसमा कति दलले विज्ञप्ति निकाले ? मेरै दल समाजवादीभित्र पनि व्यापक बहस भयो, अन्ततः विज्ञप्ति निकालिएन । यसबाटै देखिन्छ कि राजनीतिक दलको निरीहता कतिसम्म छ भन्ने, हामीले कति संघर्ष गर्नुपर्छ भन्ने ?कानुन व्यवसायी दुर्गा कार्कीले भनिन्, कोही बोलेर आयो भने हाम्रो पितृसत्तात्मक सामाजिक संरचनाले उनीहरूको अगाडिको जीवनलाई निकै गाह्रो बनाइदिन्छन्, त्यही कारण धेरै जना चुप लागेर बसेका हुन् । उनको भनाइमा समाजमा दुई खाले डरका मान्छे छन् । जसले गर्दा अघि बढ्न सकेन । पहिलो कुनै पनि बेला मी टु मा तानिन सक्ने डर बोकेको समूह छ । दोस्रो मी टु तानिने डर छैन, तर मी टु मा तानिने वर्गसँग राम्रो हिमचिम छ । मी टु बारे बोल्दा त्यो वर्गसँगको सम्बन्ध धरापमा पर्ने डर छ । जति बोल्यो उति ट्रमटाइज गर्ने सामाजिक संरचनाले भरथेग गरेको रंगकर्मी आकांक्षा कार्कीले बताइन् । उनले भनिन्, मी टु यौनसँग जोडिएको छ, समाजको इज्जतसँग जोडिएको छ । बोल्नेभन्दा पनि ढाकछोप गर्नेतर्फ प्रेरित छ भने अर्कोतर्फ गल्ती स्विकार्नै नचाहने हुँदा बोलेर के नै हुन्छ भन्ने निराशा पनि छ । कानुन व्यवसायी कार्कीको बुझाइमा नेपालमा मी टु लाई मोमेन्टका रूपमा हेरियो । औंलामा गन्न सकिने घटनामात्रै बाहिरिए । जसलाई मोमेन्ट बनाइयो । यसलाई मुभमेन्टका रूपमा अघि बढाउन ठूलो समूह संस्थागत हुन सकेन । यसलाई बलियो गरी अघि बढाउन पीडितहरूलाई सम्बोधन गर्ने कानुनी व्यवस्था गर्न सक्नुपर्छ । परिवार, समाज, कार्यालय, समूहभित्र यौनका विषयमा खुलेर छलफल गर्न सकिने वातावरण हुनुपर्छ । पीडकको नामै किटेर बोल्न डर मान्नु हुँदैन र सामाजिक संरचना सक्रिय हुनैपर्छ । अभियानको उद्देश्य र नियत के छ ? श्रेय कसलाई जाने भन्नेमा विभाजित हुनु हुँदैन, राजनीतिक अभियन्ता भट्टराईले भनिन् ।रंगकर्मी कार्कीले गल्ती स्वीकार गर्नेगराउने वातावरण बन्नुपर्ने बताइन् । कार्यस्थलमा हुने यौनहिंसालाई बलात्कारसँग जोडेर ठूलो बनाउनु हुँदैन । पीडक बलात्कारी नै हुनुपर्छ भन्ने नै होइन, कसैलाई असजिलो महसुस भयो भने पनि गल्ती स्विकार्नुपर्छ, उनले भनिन् ।"
जलवायुको मुद्दा विश्वव्यापी रूपमा उठाउनुपर्छ,"काठमाडौं (कास) विज्ञहरूले नेपाल जलवायु परिवर्तनको उच्च जोखिममा परेकामा चिन्ता प्रकट गरेर बस्ने बेला नभएको उल्लेख गर्दै अब यो मुद्दा विश्वव्यापी रूपमा उठाउनुपर्ने बताएका छन् । कान्तिपुर कन्क्लेभमा शनिबार बोल्दै जलवायु परिवर्तनका विज्ञ अरनिको पाण्डेले जलवायु परिवर्तन भयो भनेर सुतेर बस्ने बेला नभएको र यसको असरविरुद्ध तत्काल लाग्नुपर्ने बताए । मुद्दा विश्वव्यापी फोरमहरूमा उठाउनुपर्ने उनले बताए । वायुमण्डलमा कार्बनको मात्रा बढ्दै जाँदा जलवायु परिवर्तनका मुद्दा सन् १९६५ देखि नै बहसमा छ । यो शताब्दीको अन्त्यसम्म जलवायु परिवर्तन दर बढ्न नदिने र तापक्रम १५ डिग्री तापक्रम कायम राख्ने बताइए पनि अहिलेको अनुपातमा उत्सर्जन हुने हो भने तापक्रम बढ्नेमा कुनै शंका नरहेको पाण्डेले बताए । हिमालय क्षेत्रमा १ दशमलव ५ डिग्री तापक्रम बढ्दा एक तिहाइ हिउँ पग्लन्छ, उनले भने, जलवायु परिवर्तनको असर न्यूनीकरणका लागि इन्धन खपत कम गर्दै वैकल्पिक ऊर्जालाई प्रवर्द्धन गर्नुपर्छ । एलडीसी सपोर्ट टिमका प्रमुख मन्जित ढकालले बढ्दो कार्बन उत्सर्जनले समस्या बढेको उल्लेख गर्दै उत्सर्जन बढाउने मुलुकबाट पैसा लिएर चुप लागेर बस्दा समस्या झन् बढ्ने बताए । जलवायु परिवर्तनका कारण हिउँ पग्लँदा पर्यटन उद्योगमा पनि क्षति हुने भएकाले यसतर्फ सचेत हुनुपर्ने उनको भनाइ थियो । कोइलाको खपत धेरै भएकाले हरितगृह ग्यास उत्सर्जन बढेको छ, उनले भने, अहिलैकै अनुपातमा भइरहेको उत्सर्जनलाई ७ दशमलव ६ प्रतिशतले घटाउनुपर्छ । हरितगृह ग्यास वायुमण्डलमा लामो समयसम्म रहिरहने भएकाले यसको न्यूनीकरणका उपाय तत्काल अपनाउनुपर्ने उनले बताए । सबै गम्भीर भएर काम गर्नुपर्ने उल्लेख गर्दै उनले भावी पुस्ताका लागि पृथ्वीलाई स्वस्थ राख्नुपर्ने समय आएको बताए । पर्यावरण अधिकारकर्मी तथा नीति विश्लेषक विन्दु भण्डारीले जलवायु परिवर्तन तत्काल न्यूनीकरण गर्न नसकिने र यसका लागि आजैबाट काम थाल्नुपर्नेमा जोड दिइन् । उनले जलवायु परिवर्तनको विज्ञानबारे सबैलाई जानकारी दिँदै समाधानका उपाय खोजिनुपर्ने बताइन् । विज्ञानलाई समाजसँग जोडेर युवाहरूले सामाजिक सञ्जालमार्फत सर्वसाधारणलाई यसबारे जानकारी गराउन सक्छन्, उनले भनिन्, कुनै चिजको विकल्प खोज्दा भाविष्यसँग दाँजेर हेर्नुपर्छ । यसका लागि नीति निर्माण तहमा युवालगायत सबै क्षेत्रको समान पहुँच हुनुपर्छ । जलवायु परिवर्तन विज्ञ पाण्डेले सरकारले सुरु गर्न लागेको सगरमाथा संवादले सकारात्मक सन्देश दिने बताए । जलवायु परिवर्तन न्यूनीकरण र यसबारे जानकारीका लागि छिमेकी मुलुकहरूलाई एकै ठाउँमा संवादमा ल्याउन सक्नु राम्रो भएको उनले बताए । संवादले बढी कार्बन उत्सर्जन गर्ने मुलुकहरूलाई दबाब दिने उनको भनाइ थियो । नेपाल जलवायु परिवर्तनको जोखिममा भएकाले अब दबेर नबसी यसको विरोधमा नेतृत्व गरेर बोल्नुपर्ने तर्क उनको थियो ।"
रेग्मी र पौडेलको जग्गा प्रक्रिया मिचेर सरकारीकरण,"(काठमाडौं)  भूमि व्यवस्था, सहकारी तथा गरिबी निवारण मन्त्रालयको निर्देशनमा डिल्लीबजार मालपोत कार्यालयले आधारभूत प्रक्रिया मिचेर ललिता निवासस्थित दुई जग्गाधनीको जग्गा सरकारीकरण गरेको खुलेको छ । डिल्लीबजार मालपोत कार्यालयले सर्वोच्च अदालतका न्यायाधीश कुमार रेग्मी र नेकपा महासचिव विष्णु पौडेलका छोरा नवीनका नाममा रहेको जग्गा दर्ता खारेज गरी सरकारी लगतमा ल्याएको हो । पौडेलका नाममा आठ आना जग्गा थियो भने रेग्मीले जग्गा बेचिसकेकाले बाटाको सानो अंश मात्रै उनका नाममा बाँकी थियो ।ठूलाबडाको आदेश र निर्देशन आएपछि जे पनि निर्णय हुने अवस्था देखियो, भूमि व्यवस्था मन्त्रालय स्रोतले कान्तिपुरसँग भन्यो, गैरकानुनी रूपमा दर्ता भए पनि व्यक्तिको नामको जग्गा सरकारीकरण गर्ने आफ्नै प्रक्रिया छन्, मिचेर निर्णय गरियो । स्रोतका अनुसार भूमि व्यवस्था मन्त्रालयले दिएको निर्देशन पालनाका क्रममा डिल्लीबजार मालपोत कार्यालयका प्रमुख गोविन्द अधिकारीले शुक्रबार निर्णय गरेका हुन् । अरू जग्गाधनीबारे भने मालपोत कार्यालयले निर्णय गरेको छैन ।मालपोत ऐनको दफा २४ मा सरकारी, सार्वजनिक तथा सामुदायिक जग्गा व्यक्तिका नाममा दर्ता गर्न नहुने र दर्ता गरिए स्वतः बदर हुने उल्लेख छ । उपदफा २ मा भनिएको छ, त्यस्तो जग्गा व्यक्ति विशेषका नाममा रहेको दर्ता लगतसमेत मालपोत कार्यालय वा नेपाल सरकारले तोकेको अधिकारीले कट्टा गर्नेछ । मन्त्रालयले यही कानुनी प्रावधानअनुसार मालपोत कार्यालयका प्रमुख अधिकारीलाई निर्देशन दिएको थियो । अधिकारीले निर्णय भएको स्वीकार गरे पनि अरू बताउन चाहेनन् । हामीले निर्णय गरेका छौं, अरू किन चाहियो र ? उनले भने ।व्यक्तिका नाममा भएको जग्गाको दर्ता बदर गरी सरकारीकरण गर्न सम्बन्धित अधिकारीले जग्गाधनीलाई सूचित गर्नुपर्छ भने उनीहरूलाई सुनुवाइको मौकासमेत दिनुपर्छ । भ्रष्टाचार मुद्दामा प्रतिवादी नबनाइएकाहरूबारे सार्वजनिक रूपमा विरोध भएपछि हतारहतार प्रक्रिया मिचेर दर्ता खारेज गर्नु गलत हो, मालपोत कार्यालय स्रोतले भन्यो, अरूको जग्गा पनि बदरको प्रक्रियामा थिए, किन दुई जनाको मात्रै गरियो ? स्रोतका अनुसार बदर प्रयोजनकै लागि डिल्लीबजार मालपोतले केही मोही, जग्गाधनी र राणा परिवारसँग निरन्तर बयान लिएको थियो ।दुवै जग्गाधनी जग्गा फिर्ता गर्न तयार भएपछि अख्तियारले जग्गा जफत प्रयोजन का लागि उनीहरूलाई मुद्दा चलाउनु नपर्ने निर्णय गरेको हो । उधारोमा निर्णय भएको भनेर चौतर्फी प्रश्न उठेपछि मालपोतलाई दर्ता खारेजीको निर्देशन दिइएको हो । प्रक्रिया पूरा नगरेकाले उनीहरूले दाबी गरेको खण्डमा अदालतबाट निर्णय खारेज हुन सक्छ तर त्यो सम्भावना निकै कम छ । पौडेलले कसरी पाए ? राणा परिवारले जग्गा फर्काएपछि २०५६ सालमा उनीहरूका जग्गामा मोही भएको दाबी गर्नेहरूले समेत जग्गा पाए । भूमाफिया भनी किटान गरिएका शोभाकान्त ढकाल र रामकुमार सुवेदीले आफ्नो र परिवारको सदस्यका नाममा जग्गा लिए । तहगत रूपमा बिक्री हुँदै गर्दा त्यो जग्गा विष्णु पौडेलका छोरा नवीनका नाममा दर्ता भयो । जग्गा कित्ताकाटको ट्र्याक रेकर्ड हेर्ने हो भने नवीनका नाममा ३०९ र ३१५ नम्बरका दुई कित्ता जग्गा थियो । माधवी सुवेदी, उमाकुमारी ढकाल्नी र मचाबाबु प्रजापतिका नाममा रहेको ३०९ कित्ताको एक पैसा एक दाम जग्गामा २०६१ मंसिर २४ मा प्रजापतिले छोडपत्र गरे । छोडपत्र गर्नु भनेको आफ्नो हक छाड्नु हो । त्यसमा पनि सानो टुक्रो जग्गा सुवेदी र ढकाल्नीका नाममा मात्रै आयो । एक महिनापछि पुस २९ मा त्यो जग्गा सुवेदी र ढकाल्नीले नवीनलाई बेचे ।राणा परिवारबाटै मोहीहरूले जग्गा कित्ताकाट गरेर लिने क्रममा कित्ता नम्बर २७२ बनेको थियो । माधवी सुवेदी, उमाकुमारी ढकाल्नी र मचाबाबु प्रजापतिकै नाममा रहेको यो कित्तामा मोही प्रजापतिले हक छाडेर दुई जनाका नाममा मात्रै भयो अनि सुवेदी र ढकाल्नीले त्यसलाई दुई टुक्रा बनाए । त्यसमध्येको कित्ता नम्बर ३१५ को अर्को टुक्रा उसैगरी एक महिनापछि नवीनका नाममा दर्ता भयो । पौडेलमाथि भूमाफियासँग साँठगाँठ गरी निःशुल्क जग्गा पाएको आरोप लागे पनि मालपोतको रेकर्डमा राजीनामा पास भन्ने थियो, जसको अर्थ किनबेचबाट जग्गा लिएको भन्ने हुन्छ । ३०९ र ३१५ कित्ता नम्बरको गरी आठ आना जग्गा शुक्रबारसम्म नवीनका नाममा थियो । नवीनले आफ्ना एक साथीमार्फत कान्तिपुरलाई पठाएको प्रतिक्रियामा आफूले जग्गाको कैफियतबारे बुझेको र त्यसमा कुनै खोट नदेखेपछि किनेको उल्लेख छ । अख्तियारले मुद्दा दायर गर्नुअघि नै उनले भनेका थिए, जग्गा खरिद गर्दा दिनेको लालपुर्जा छ कि छैन, फिल्ड दुरुस्त छ कि छैन, क्षेत्रफल मिल्छ कि मिल्दैन हेर्ने हो । जग्गाको इतिहास कोट्याइँदैन ।अख्तियारलाई अस्ट्रेलियाबाटै बयान दिने क्रममा भने उनले जग्गा सरकारका नाममा फिर्ता गर्न मञ्जुरी दिएका थिए । रेग्मीका नाममा कसरी गयो ? तत्कालीन अधिवक्ता एवं हाल सर्वोच्च अदालतका न्यायाधीश कुमार रेग्मीले २०६१ माघ ११ मा कित्ता नं ४४, ४६ र १६५ को जग्गा किनेको अभिलेखमा देखिन्छ । भाटभटेनीका सञ्चालक मीनबहादुर गुरुङबाट राजीनामा पास गरी जग्गा लिएका उनले मालपोतको अभिलेखमा ५ लाख ८२ हजार रुपैयाँमा खरिद गरेको भनी राजस्व तिरेका थिए । नापी कार्यालयको तत्कालीन अभिलेख हेर्दा रेग्मीले किनेको जग्गाको कित्ता नम्बर ४४ को ५ आना ३ पैसा क्षेत्रफल थियो । कित्ता नम्बर ४६ को क्षेत्रफल ५ आना १ पैसा थियो र कित्ता नम्बर १६५ को क्षेत्रफल २ पैसा २ दाम मात्रै थियो । सबै जोड्दा उनले खरिद गरेको जग्गाको कुल क्षेत्रफल ११ आना २ पैसा २ दाम हुन्थ्यो । जग्गा किनेको साढे दुई वर्षपछि रेग्मीले टुक्रा पारेर जग्गा बेचेको प्रहरीको केन्द्रीय अनुसन्धान ब्युरोले तयार पारेको अभिलेखबाट देखिन्छ । ४४ नम्बरको कित्ताबाट जग्गा तीन टुक्रा पारिएको थियो । सबै टुक्रा जग्गाको कारोबार २०६४ साउन ४ मा भएको थियो । विभिन्न सरकारी निकायमा पुगेको अभिलेखमा भने साउन ६ मा पास भएको उल्लेख छ । सबै जग्गा बिक्रीबाट रेग्मीले २८ लाख ६ हजार ७ ०७ रुपैयाँ आम्दानी गरेका छन् । यसमा कित्ता नम्बर १६५ को बिक्रीको मूल्य समावेश छैन । उनले ललिता निवासभित्र आफ्ना नाममा बाटोबाहेकको जग्गा बाँकी राखेका थिएनन् ।त्यति बेला भाटभटेनी डिपार्टमेन्ट स्टोरका कानुनी सल्लाहकारसमेत रहेका रेग्मीले भाटभटेनीका सञ्चालकबाट जग्गा किनेर अरूलाई बेचेको देखिए पनि यी दुई पक्षको लिंक त्यसपछिका कारोबारमा समेत भेटिन्छ । जुन बेला गुरुङले जग्गाको कारोबार गर्छन्, त्यही मितिमा रेग्मीले समेत बेचेको देखिन्छ । मीनबहादुर र रेग्मीको जग्गा किन्ने व्यक्तिसमेत एउटै छन् ।रेग्मीले न्यायाधीश रेग्मीले भाटभटेनी डिपार्टमेन्ट स्टोरलाई कानुनी सहयोग गरेको र त्यसको फी जग्गाबाट मिलाएको प्रतिक्रिया कान्तिपुरलाई दिएका थिए । अख्तियारको आरोपपत्रअनुसार रेग्मीले बयान नभई बाटो प्रयोजनका लागि छाडेको जग्गा सरकारका नाममा गर्न मञ्जुरी रहेको भनी निवेदन दिएका थिए ।"
गच्छदारलाई फसाइयो : देउवा,"रामेछाप (कास) कांग्रेसका सभापति तथा पूर्वप्रधानमन्त्री शेरबहादुर देउवाले अख्तियार दुरुपयोग अनुसन्धान आयोगलाई सत्तारूढ पार्टी र सरकारको चाकरी नगर्न आग्रह गरेका छन् । ललिता निवासको जग्गा प्रकरणमा कांग्रेस नेता विजयकुमार गच्छदारलाई फसाइएको उनको दाबी छ । रामेछापको मन्थलीमा शनिबार आयोजित कार्यक्रममा देउवाले भने, अख्तियारले कसैलाई चाकरी गरेर उन्मुक्ति दिने र कसैलाई पेलेर मुद्दा लगाउने काम गर्नु हुँदैन । कांग्रेसका प्रवक्ता विश्वप्रकाश शर्माले युद्धमा फसेको मुलुकलाई शान्तिको बाटोमा ल्याएर संविधान जारी गर्दै विकासमा अघि बढाउन कांग्रेसले अगुवाइ गरेको बताए ।"
मन्दिर पुनर्निर्माणमा उल्झन,"ल सीमा तामाङ (ललितपुर) भूकम्पले ललितपुरको बंगलामुखीस्थित पाँचतले कुम्भेश्वर मन्दिरको माथिल्लो तला गजुरसहित ढल्यो । मन्दिर जीर्णोद्धार गर्न पुरातत्व विभागले २०७४ पुस मसान्तभित्र सम्पन्न गर्ने गरी २०७३ साउन १० मा २ करोड ८५ लाख ९३ हजार ४० रुपैयाँमा सम्झौता गर्यो । निर्माण सक्नुपर्ने मिति गुज्रिएको दुई वर्ष बित्यो, अहिले मन्दिरको तेस्रो तलामा मात्रै गारो लगाउने काम भएको छ । उक्त मन्दिरको पुनर्निर्माण जिम्मेवारी धर्म एसतुल्सीड्रामा जेभी (संयुक्त) लाई दिइएको थियो । काष्ठकलाको काम गर्ने दक्ष व्यक्तिसँगै ठेकेदारले पर्याप्त कामदार नखटाएकाले पुनर्निर्माणमा ढिलाइ भएको विभागका साइट इन्जिनियर गोपाल भट्टराईले बताए । मन्दिरको उचाइमा काम गर्नुपर्ने भएकाले कामदार नपाएको गुनासो ठेकेदारले गर्थे, उनले भने, काठको काम गर्नुपर्ने भएकाले एउटा बुट्टा काट्नै समय लाग्ने रहेछ । उनका अनुसार निर्माण कम्पनीले ३० लाख रुपैयाँ भुक्तानी लिइसकेको छ । मन्दिर १४औं शताब्दीमा जयस्थिति मल्लको पालामा बनेको हो । १९९० को भूकम्पले क्षति नपुर्याएको मन्दिरमा २०७२ को भूकम्पले माथिल्लो तलामा क्षति पुर्याएको थियो । ललितपुरकै स्वठस्थित राधाकृष्ण मन्दिरको पुनर्निर्माणमा पनि ढिलाइ भएको छ । २०७४ मा विनायकराम जेभीले ०७६ वैशाख मसान्तमा काम सकाउने गरी सम्झौता गरेका थिए । गत वर्ष जग निर्माणपछि केही समय काम रोकिएको थियो । अहिले मन्दिरको दोस्रो तलाको काम भइरहेको छ । प्यागोडा शैलीको मन्दिर समयमै काम सम्पन्न नभएपछि पुरातत्व विभागले २०७७ वैशाख मसान्तसम्म म्याद थप गरेको छ । कम्पनीका प्रमुख सुरेश सिलवालले विभागले डिजाइन नदिएका कारण ढिलाइ भएको बताए । सम्झौता भए पनि मन्दिर कस्तो थियो भन्ने थाहा थिएन, त्यसकारण एक वर्षभन्दा बढी त अन्योलमा पर्यौं, उनले भने, मन्दिरको नक्सा खोज्नै समय लाग्यो । विभागले स्केच र स्थानीयले मन्दिरको फोटो दिए पनि नबुझिने भएकाले पाटनको हरिशंकर र चारनारायण मन्दिरको बुट्टाअनुसार काम गरिरहेको उनले बताए । तर, पाटन दरबार हेरचाह तथा स्मारक संरक्षण कार्यालयका प्रमुख सन्दीप खनालले मन्दिरको डिजाइन तथा फोटोकै कारण काममा ढिलाइ नहुने प्रतिक्रिया दिए । सम्झौता गर्दा नै मन्दिरको डिजाइन तथा फोटो दिइन्छ, उनले भने, आफ्नो गल्ती छोप्न ठेकेदारले त्यस्तो भनेको हुन सक्छ, बीचबीचमा ठेकेदार नै सम्पर्कविहीन हुन्थे । कतिपय ठेकेदारले समयमै डिजाइन र कामदार नपाउँदा काममा ढिलाइ हुने गरेको बहाना बनाउने गरेका छन् भने सम्झौता भइसकेका निर्माण कम्पनीप्रतिको अविश्वासले पनि काममा असर पर्ने गरेको देखिन्छ । अहिले यहाँ १० जना कामदार खटिएका छन् । कम्पनीले २ करोड २८ लाख रुपैयाँमा ठेक्का पाएको पुरातत्व विभागका प्रवक्ता रामकुमार कुँवरले बताए । पुनर्निर्माण अन्योलमा परेको पाटनको सुन्धारास्थित उमामहेश्वर मन्दिरको काम सुरु भएको छ । गत मंसिरमा डीआर कन्स्ट्रक्सन कम्पनीसँग दुई वर्षमा निर्माण सम्पन्न गर्ने गरी २ करोड ४५ लाख रुपैयाँमा सम्झौता भएको विभागले जनाएको छ । मन्दिर जीर्ण बनेपछि अहिले भत्काउने र सम्याउने मात्र काम भएको विभागका प्रवक्ता कुँवरले बताए । ललितपुरको सम्पदा क्षेत्रमा ९० प्रतिशत पुनर्निर्माण सकिएको पाटन दरबार हेरचाह तथा स्मारक संरक्षण कार्यालयका प्रमुख सन्दीप खनालले दाबी गरे । शंखमुलको जगतनारायण, स्वठको राधाकृष्ण र बुङमतीको मच्छिन्द्रनाथ मन्दिर पुनर्निर्माणमा भने ठेकेदारका कारण ढिलाइ भएको उनको भनाइ छ । मच्छिन्द्रनाथको ठेक्का तोडी उपभोक्ता समितिलाई दिने तयारी भइरहेको विभागले जनाएको छ । त्यस्तै पाटन दरबार क्षेत्रभित्रकै देगुतलेजु मन्दिर निर्माण गर्न ललितपुर महानगरपालिकाअन्तर्गत उपभोक्ता समितिमार्फत काम गरिने उनले जानकारी दिए । उमामहेश्वर मन्दिरको ठेक्का लागी काम सुरु भइसकेको छ । २०७२ को भूकम्पले ललितपुरमा एक सय ४४ वटा सम्पदामा क्षति पुर्याएको थियो । जसमध्ये ३१ वटा सम्पदामा पूर्ण क्षति, ६८ वटामा आंशिक क्षति र ४५ वटामा सामान्य क्षति पुगेको थियो ।"
राष्ट्रपतिद्वारा अवलोकन,"काठमाडौं (कास) आफूले शिलान्यास गरेको सम्पदाको पुनर्निर्माण चार वर्षमा पनि पूरा नभएपछि राष्ट्रपति विद्यादेवी भण्डारी शनिबार अवलोकनमा निस्किइन् । भण्डारीले काठमाडौंका रानीपोखरी, सुन्धारास्थित धरहरा, वसन्तपुर क्षेत्रस्थित काष्ठमण्डप मन्दिर, नौतले दरबार र रानीपोखरी अगाडिको दरबार हाइस्कुलको अवलोकन गरेकी हुन् । अवलोकनका क्रममा राष्ट्रपति भण्डारीले ऐतिहासिक सम्पदा निर्माणको प्रगति र त्यसमा प्रयोग भएका सामग्रीेबारे चासो राखिन् ।राष्ट्रिय पुनर्निर्माण प्राधिकरणका प्रमुख कार्यकारी अधिकृत सुशील ज्ञवाली र निर्माणाधीन आयोजनाका प्रमुखले ऐतिहासिक संरचनाको हालसम्मको प्रगतिबारे राष्ट्रपतिलाई जानकारी गराएका थिए । २०७२ माघ २ मा राष्ट्रपति भण्डारीले रानीपोखरीको शिलान्यास गरेकी थिइन् । २०७२ वैशाखको भूकम्पबाट क्षतिग्रस्त यी सम्पदाहरूको पुनर्निर्माण अवस्था अवलोकन र प्रगतिको प्रत्यक्ष जानकारी लिएपछि पछिल्लो अवस्थाबाट आफू उत्साहित भएको उनले बताइन् । प्रमुख कार्यकारी अधिकृत ज्ञवालीले रानीपोखरीको काम ६० प्रतिशत सकिएको राष्ट्रपति भण्डारीलाई जानकारी गराए । दरबार हाइस्कुल निर्माण सम्पन्न भई हस्तान्तरणको चरणमा रहेको, धरहराको निर्माणको भौतिक प्रगति ३७ प्रतिशत भएको, काष्ठमण्डप र वसन्तपुर दरबारको उत्साहजनक काम भइरहेको उनले जानकारी गराए । ज्ञवालीले पुनर्निर्माणलाई गति दिइएको र बाँकी काम समयमै सम्पन्न गर्ने प्रतिबद्धता व्यक्त गरे । राष्ट्रपतिबाट भएको अवलोकन भ्रमणमा काठमाडौं महानगरका प्रमुख र उपप्रमुख, संस्कृति, पर्यटन तथा नागरिक उड्डयन र शिक्षा मन्त्रालय तथा पुरातत्त्व विभागका उच्चपदस्थ अधिकृत सहभागी थिए । दरबार हाइस्कुल, काष्ठमण्डप र हनुमानढोका क्षेत्रमा राष्ट्रपतिबाट भएको अवलोकन भ्रमणमा नेपालका लागि चीनका राजदूत हाउ यान्छी पनि सहभागी थिइन् ।"
क्वारेन्टाइनको संरचना बन्दै,"भक्तपुर (कास) चीनबाट उद्धार गरी ल्याइने नोवल कोरोना भाइरस प्रभावित नेपालीलाई क्वारेन्टाइनमा राख्न भक्तपुरमा दुई वटा भवन खाली गरेर अस्थायी भौतिक संरचना निर्माण सुरु भएको छ । चाँगुनारायण नगरपालिकाको खरिपाटीस्थित नेपाल विद्युत् प्राधिकरण तालिम केन्द्रको वातावरण तथा सामाजिक अध्ययन विभाग र होस्टेल परिसरमा अस्थायी संरचना निर्माणको काम थालिएको हो । केन्द्रका निर्देशक बलराम सिलवालका अनुसार दुई भवनको ५० कोठा आइतबारसम्म तयार गरिनेछ । भवनका सामान प्राधिकरणको माथिल्लो प्रशासनिक भवनमा सारिएको उनले बताए । नेपाली सेनाको प्राविधिक र स्वास्थ्य मन्त्रालयको टोलीले अध्ययन गरी केन्द्रको छनोट गरेर प्रतिवेदन बुझाएपछि सरकारले आइसोलेसन वार्डका रूपमा क्वारेन्टाइन राख्ने निर्णय गरेको जनाएको छ । सरकारले चीनको हुवेई प्रान्तबाट उद्धार गरेर ल्याइने १ सय ८० विद्यार्थीलाई क्वारेन्टाइनमा राख्न उपत्यकाको चार स्थान छनोट गरेको छ । शिवपुरी, इचंगुनारायण, सूर्यविनायक र खरिपाटीमा क्वारेन्टाइन स्थल बनाउने तयारी छ । प्रधानमन्त्री केपी शर्मा ओलीले मन्त्री तथा मन्त्रालयका सचिवलाई क्वारेन्टाइन व्यवस्था गर्न निर्देशनसमेत दिएका छन् । केन्द्रको भवन खाली गरेर अस्थायी संरचना निर्माण थालेपछि प्राधिकरणको सम्पूर्ण काम कारबाही प्रभावित हुने एक कर्मचारीले बताए । स्थानीय बासिन्दा र केन्द्रका कर्मचारी त्रसित भएको उनको भनाइ छ । केन्द्रमा २६ वटा विभाग र कार्यालय छन् । क्वारेन्टाइन स्थल बनाएपछि सबै विभाग बन्द गर्नुपर्ने अवस्था आउन सक्ने ती कर्मचारीले बताए ।खरिपाटीमा क्वारेन्टराइन राख्ने तयारीसँगै स्थानीयले विरोध गर्दै आएका छन् । छैटौं नगरसभाले चीनबाट ल्याइने नेपालीलाई खरिपाटीको विकल्प खोज्न आग्रह गरेको नगरप्रमुख सोमप्रसाद मिश्रले बताए । सूर्यविनायकस्थित नेपाली सेनाको वीर दल गणमा क्वारेन्टाइन राख्ने भनिए पनि कुनै लिखित जानकारी नआएको गणपति शिवप्रसाद पौडेलले बताए । इचंगुनारायण र शिवपुरी क्षेत्रमा भने क्वारेन्टाइनका लागि कुनै तयारी नभएको स्रोतले जनायो ।"
अतिक्रमित क्षेत्र खाली गर्न उर्दी,"रामेछाप (कास) आफ्नै पुर्खाको शव गाडेको (चिहान) स्थान मिचेर घर बनाउने दोरम्बाका बासिन्दाले अब उक्त स्थान खाली गर्नुपर्ने भएको छ । दोरम्बा गाउँपालिकाले ३५ दिने सूचना जारी गरी अवैध रूपमा निर्माण भएका संरचना भत्काई ठाउँ खाली गर्न निर्देशन दिएको छ । आफ्नो जग्गा हुँदाहुँदै स्थानीय बासिन्दाले मानेडाडाँमा अस्थायी र पछि स्थायी संरचना निर्माण गरेर बसोबास बढाएका थिए । गाउँपालिकाका प्रमुख प्रशासकीय अधिकृत दीपेन्द्र रेग्मीले घरटहरा भत्काई जग्गा खाली नगरेमा गाउँपालिका आफैंले भत्काउने र त्यसमा लागेको खर्च सम्बन्धित व्यक्तिबाट असुल उपर गर्ने बताए । मानेडाँडामा रहेका मानेहरू मासेर सार्वजनिक घरटहरा हालिएको छ । सडक सुविधा पुगेपछि दोरम्बाको जग्गा अतिक्रमण अझ बढेको हो । प्रहरी चौकीदेखि हुलाक कार्यालयसम्मको क्षेत्रमा अतिक्रमणकारीले पक्की घर निर्माण गरेका छन् । सार्वजनिक स्थानमै बजार बसेको छ । गाउँपालिकाका अध्यक्ष कमानसिं मोक्तानले दोरम्बा बजारलाई व्यवस्थित वनाउन सार्वजनिक जग्गा खाली गर्न लागिएको वताए । अब दोरम्बा अहिलेको जस्तो कुच्चमुच्च हुँदैन, मोक्तानले भने, हामी दोरम्बालाई सिँगारेर चिटिक्क बनाउन चाहन्छौं । गाउँसभाको बैठकले गाउँपालिकाका विभिन्न क्षेत्रमा भएका अतिक्रमणलाई व्यवस्थापन गर्ने निर्णय गरेको छ । उक्त निर्णयबमोजिम दोरम्बालाई पहिलो चरणमा खाली गर्न लागिएको अध्यक्ष मोक्तानले बताए ।"
करार जनशक्तिको भरमा औषधि अनुगमन,"(काठमाडौं)  औषधि व्यवस्था विभागले करार जनशक्तिको भरमा फार्मेसी निरीक्षण तथा अनुगमन गर्ने गरेको छ । औषधिजस्तो संवेदनशील वस्तुको करार जनशक्तिबाट अनुगमन नगर्न अख्तियार दुरुपयोग अनुसन्धान आयोगले पटकपटक विभागलाई निर्देशन दिए पनि यो प्रवृत्ति रोकिन सकेको छैन । औषधिको गुणस्तर नियन्त्रण तथा नियमन गर्ने औषधि विज्ञ (फार्मासिस्ट) को दरबन्दी न्यून हुँदा करारमा जनशक्ति लिएर अनुगमन गर्न बाध्य हुनुपरेको विभागका प्रवक्ता सन्तोष केसीले बताए । करार जनशक्ति औषधि विज्ञ भए पनि अनुगमनको काममा पोख्त हुँदैनन्, उनले स्वीकारे, छोटो समयावधिका लागि राखिएका यस्ता जनशक्तिबाट गरिएको निरीक्षणको गुणस्तरीयतामा शंका हुनु स्वाभाविक पनि हो । विभागले अहिले करारमा १८ जना फार्मेसी निरीक्षक नियुक्त गरेको छ । देशभर दर्ता भएका २३ हजार फार्मेसी र ६३ वटा स्वदेशी औषधि उद्योग, ३७५ विदेशी औषधि उद्योग निरीक्षण गर्न विभागमा ६ जना मात्रै स्थायी जनशक्ति छन् । जनशक्ति न्यून भएकै कारण बर्सेनि पाँच हजार फार्मेसी निरीक्षण गर्न छुट्ने गरेको प्रवक्ता केसी बताउँछन् । गुणस्तरीय अनुगमनका स्थायी दरबन्दी बढाउन स्वास्थ्य मन्त्रालयसमक्ष धेरै पटक अनुरोध गरे पनि केही पहल नभएको उनले गुनासो गरे । दर्ता भएका फार्मेसी त निरीक्षण गर्न भ्याइएको छैन, उनले भने, दर्ताविनै चलेका फार्मेसी र औषधि बिक्रेता पनि उत्तिकै छन्, चाहेर पनि सबैतिर नियमन गर्न सकेका छैनौ । सातै प्रदेशमा औषधि व्यवस्था विभागका शाखा खोलेर जनशक्ति बढाएर मात्रै औषधि निरीक्षण गुणस्तरीय बनाउन आवश्यक रहेको उनको भनाइ छ । अहिले विभागको विराटनगर, सुर्खेत र वीरगन्जमा मात्र शाखा छन् । दुर्गममा खोलिएका साना फार्मेसीदेखि ठूला औषधि उद्योग निरीक्षण गर्नुपर्छ, उनले भने । निरीक्षण प्रभावकारी नभएकै कारण एन्टीबायोटिक र लागुऔषधको जथाभावी बिक्री रोकिएको छैन । भारतको खुला नाकाबाट दर्ताविनाका गुणस्तरहीन औषधि भित्रिइरहेका छन् । दिनानुदिन औषधि पसल बढिरहने तर जनशक्ति नबढ्ने समस्याले औषधिको नियमनमा चुनौती थपिएको छ । जनसंख्याको घनत्वलाई आवश्यक पर्नेभन्दा बढी औषधि पसल खुलिरहेको उनले बताए । अस्पतालको आफ्नै फार्मेसी हुनुपर्ने निर्देशिका भए पनि सबै अस्पतालमा फार्मेसी छैनन्, उनले भने, भए पनि २४ घण्टा खुल्दैनन् । खुलेका फार्मेसीमा पनि पर्याप्त औषधि राखिँदैन ।विभागको कर्मचारी र बजारको वस्तुबीच सन्तुलन मिलाउन मन्त्रालयसमक्ष पहल गरिरहेको विभागका महानिर्देशक नारायणप्रसाद ढकालले बताए । विभागका शाखा विस्तार गरेर काम बाँडफाट गर्दा बजार अनुगमनका समस्या सुल्झिन्छ, उनले भने, संघीय संरचनामा देशका सबै सेवा विकेन्द्रीकरण भइरहेका छन्, औषधिजस्तो संवेदनशील वस्तुलाई नियमनका लागि किन यस्तो नहुने ?"
व्यवस्थापन क्षेत्रमा जनशक्ति अभाव,काठमाडौं (कास) व्यवस्थापन र प्रविधिको क्षेत्रमा देखिएका चुनौती सामना गर्न नेपालमा दक्ष जनशक्तिको अभाव रहेको विज्ञहरूले औंल्याएका छन् । त्रिभुवन विश्वविद्यालयको बीबीए कार्यक्रम निर्देशक गोपाल थापाले नेपालमा व्यवस्थापन र प्रविधिको क्षेत्र फराकिलो बनिरहेको अवस्थामा दक्ष जनशक्ति उत्पादनमा जोड दिए । ललितपुरको मेगा नेसनल कलेजले शनिबार आयोजना गरेको व्यवस्थापन र प्रविधिका सवालहरू विषयक कार्यशालाका सहभागीले व्यवस्थापन कलेजहरूले दक्ष जनशक्ति उत्पादनमा वृद्धि गर्नुपर्ने धारणा राखेका थिए । कार्यशालामा ४० वटा कार्यपत्र प्रस्तुत गरिएको थियो । कलेजका प्राचार्य घनश्यामप्रसाद साहले विद्यार्थर्लीे तयार पारेका कार्यपत्रले व्यवस्थापन र प्रविधिका क्षेत्रमा अझ सघन खोज र अनुसन्धान गर्न उत्प्रेरणा मिलेको भनाइ राखे । कलेजले हालै १५ भन्दा बढी देशका प्राध्यापकको सहभागितामा व्यवस्थापनबारे अन्तर्राष्ट्रिय सम्मेलन गरेको थियो ।
आक्रमणमा प्रहरी घाइते,सिन्धुपाल्चोक (कास) पाँचपोखरी थाङपाल गाउँपालिकाको तिपेनीस्थित प्रहरी चौकीमा अज्ञात समूहले आक्रमण गर्दा इन्चार्जसहित दुई प्रहरी घाइते भएका छन् । शनिबार बिहान १ बजे १२ वटा मोटरसाइकलमा आएको समूहले एक्कासि प्रहरी चौकीमा ढुंगामुढा गरेको थियो । आक्रमणबाट चौकीका इन्चार्ज असई सन्तोषकुमार झा र प्रहरी हवल्दार हरिबहादुर मगर घाइते भएका छन् । प्रहरीले आत्मरक्षाका लागि चार राउन्ड हवाई फायर गरेको थियो । एक जना आक्रमणकारी र दुई मोटरसाइकललाई नियन्त्रणमा लिइएको प्रहरीले जनाएको छ । मादक पदार्थ खाएर आएका केही व्यक्तिले आक्रमण गरेको एसपी प्रज्वल महर्जनले बताए ।
राष्ट्रघाती सम्झौता हुँदैन : सभामुख,सिन्धुपाल्चोक (कास) सभामुख अग्निप्रसाद सापकोटाले देशलाई घात हुने कुनै पनि सम्झौता नगर्ने बताएका छन् । सभामुख भएपछि पहिलोपटक गृहजिल्ला आएका उनले आफू राष्ट्रप्रेमी भएको भन्दै राष्ट्रहितविपरीत सम्झौता नगर्ने बताए । ०४२ सालदेखि शिक्षक पेसामा संघर्ष गर्दै पञ्चायती निरशंकुशतामा जेल तथा हिरासत भोगेको स्मरण गर्दै उनले आफू सभामुख बन्नुमा श्रेय जिल्लावासीको भएको उल्लेख गरे । जिल्लाको विकासका साथै सुशासन कायम गर्दै भ्रष्टाचार नियन्त्रण गर्नु आफ्नो पहिलो जिम्मेवारी भएको उनको भनाइ थियो । जिल्ला समन्वय समितिद्वारा आयोजित बधाई तथा सम्मान कार्यक्रममा सहभागी हुन उनी सिन्धुपाल्चोक आएका हुन् ।
बालगृहबाट ७ को उद्धार,"काठमाडौं (कास) बालबालिका खोजतलास तथा समन्वय केन्द्रले सात बालबालिकाको उद्धार गरेको छ । ललितपुरस्थित भैंसेपाटीको श्री पुनर्स्थापना पवित्र चिल्ड्रेन होमबाट उनीहरूलाई उद्धार गरिएको हो । उद्धार गरिएकामा पाँचदेखि १२ वर्षसम्मका बालबालिका छन् । करिब दुई वर्षदेखि उनीहरू चिल्ड्रेन होममा बसिरहेको केन्द्रले जनाएको छ ।केन्द्रका प्रमुख प्रहरी निरीक्षक मोहनविक्रम दाहालले सुर्खेत, रुकुम र हुम्लाका चार बालिका र तीन बालक गरी सात जनाको उद्धार गरेको बताए । भैंसेपाटीस्थित महानगरीय प्रहरी प्रभागबाट खबर आएपछि उनीहरूलाई बिहीबार साँझ उद्धार गरेका हौं, उनले भने । बालगृहमा कुटपिट र बालमैत्री व्यवहार नभएपछि बालबालिकाहरू गाउँ जान भन्दै हिँडेका थिए । भैंसेपाटीस्थित महानगरीय प्रहरी प्रभागको अगाडि झोला बोकेर सातै जना समूहमा देखेपछि प्रहरीले सोधखोज गर्दा उनीहरूको खल्तीमा ५० रुपैयाँ मात्रै थियो । केन्द्रले शुक्रबार चिल्ड्रेन होमको अनुगमन गरेको छ । गोठ तथा छाप्रोमा राखिएको र एउटै ओछ्यानमा सातैजना सुत्ने गरेको होममा दूषित पानी र बालमैत्री नभएको प्रहरी निरीक्षक दाहालले बताए । उनीहरूलाई हाल जडिबुटीको साझा मञ्च नामक संस्थामा राखिएको छ । परिवारसँग सम्पर्क गरेर अवस्था हेरेर पुनर्मिलन गराउँछौं, उनले भने, नभए संस्थामै राखेर थप योजनाबारे सोच्नेछौं । आर्थिक प्रलोभनमा पारेर ती बालबालिका काठमाडौं ल्याइएको पाइएको उनले बताए । सञ्चालक आकाश खाती र कमला खातीलाई महानगरीय प्रहरी प्रभाग भैंसेपाटीले नियन्त्रणमा लिएर अनुसन्धान गरिरहेको छ ।"
गौरवहीन गौरवका आयोजना,"सरकारले मुलुकको विकासमा ठूलो अर्थ राख्ने आयोजनाहरूलाई राष्ट्रिय गौरवको नाम दिएको छ । यस्ता २१ आयोजनामध्ये प्रायः सबैको काम भने अत्यन्त सुस्त छ । कुनै आयोजना सुरु भएको तीन दशक नाघिसक्यो, यिनलाई गौरव गर्न लायक भनिएकै पनि आठ वर्ष भइसक्यो, तर कामको पारा भने उही पुरानै छ । जुनसुकै सरकार आउँदा पनि प्राथमिकतामा परुन्, बजेट अभाव हुन नपाओस्, अन्तरसरकारी झमेलामा नफसुन्, कुनै समस्या आए राष्ट्रकै शक्ति लगाएर सल्टाइयोस् र प्रभावित क्षेत्रका बासिन्दाले पनि अपनत्व लिएर सघाऊन् भनेर यिनलाई राष्ट्रिय गौरवका आयोजना भनिएको हो । व्यवहारमा भने यी योजनाहरूलाई कुनै पनि हिसाबले विशेष महत्त्व दिइएको छैन । यी र अरू आयोजनामा सरकारी प्राथमिकतामा केही फरक देखिँदैन । यिनमा देखिएका समस्या सल्टाउन सरकारले खास कदम चाल्ने गरेको पनि छैन । अनावश्यक रूपमा लामो समय अल्झिएका कारण यी आयोजनाप्रति कसैको गौरवबोध भएको पाइँदैन न राजनीतिक नेतृत्व न विकास प्रशासक, न ठेकेदार न स्थानीय बासिन्दाकै । हालैमात्र समाचार आएको छ २०७५ भदौमै सकिनुपर्ने कालीगण्डकी विद्युत् प्रसारण कोरिडोर आयोजनाको काम सकिन अझै एक वर्ष लाग्ने देखिएको छ । कालीगण्डकी लोकमार्गको पर्वत खण्डको ट्र्याक खोल्ने र दुई मोटरेबल पुल निर्माणले गति लिन नसकेकाले आयोजनामा ढिलाइ भएको हो । राष्ट्रिय गौरवको मध्यपहाडी लोकमार्गको काम हालसम्म करिब ६० प्रतिशत मात्रै सकिएको छ, तर तीनवर्षे अवधि आगामी भदौमा सकिँदै छ । २१ आयोजनामध्ये ११ वटाको प्रगति ५० प्रतिशतभन्दा कम छ । नेपाली सेनाले ठेक्का लिएको ७२ किमि लामो काठमाडौंतराई मधेस द्रुत मार्गका प्रगति ७ प्रतिशत पनि छैन । ०४४ सालमा सुरु बबई सिँचाइ आयोजना होस् या ०४२ सालमा सुरु सबैभन्दा पुरानो लुम्बिनी क्षेत्र विकास कोषको काम, गौरव गर्ने गरी अघि बढेकै छैनन् । सरकारले दुई महिनाअघि सार्वजनिक गरेको चौमासिक प्रतिवेदन अनुसार सन्तोषजनक अवस्थामा काम भइरहेका आयोजना निकै कम छन् । पोखरा क्षेत्रीय अन्तर्राष्ट्रिय विमानस्थल, गौतमबुद्ध अन्तर्राष्ट्रिय विमानस्थल, माथिल्लो तामाकोसी जलविद्युत् आयोजना, भेरी बबई बहुउद्देश्यीय डाइभर्सन, हुलाकी सडक आयोजना, पुष्पलाल मध्य पहाडी लोकमार्ग र बबई सिँचाइ आयोजना मात्रै सन्तोषजनक छन् । यिनमै पनि माथिल्लो तामाकोसीको काम ९७ प्रतिशत सकिएको भनेकै धेरै समय भइसक्यो, लगानी पनि अनुमानभन्दा दोब्बर पुग्ने देखिइसक्यो । निजगढ दोस्रो अन्तर्राष्ट्रिय विमानस्थल, बूढीगण्डकी जलविद्युत् आयोजना, रेलमार्ग निर्माण, मेलम्ची खानेपानी आयोजना र पश्चिम सेती जलविद्युत् आयोजना मोडालिटी निर्धारण हुन बाँकी र समस्यामूलक मानिएका छन् । सिक्टा सिँचाइ, रानीजमरा कुलरिया सिँचाइ, उत्तरदक्षिण (कर्णाली) लोकमार्ग, उत्तरदक्षिण (कोसी कोरिडोर) सडक, उत्तरदक्षिण (कालीगण्डकी कोरिडोर) लोकमार्ग, काठमाडौंतराई मधेस द्रुतमार्ग, राष्ट्रपति चुरे संरक्षण कार्यक्रम, लुम्बिनी क्षेत्र विकास कोष र पशुपति क्षेत्र विकास कोषलाई सरकारले सामान्य रूपमा काम भइरहेको सूचीमा राखेको छ । हाम्रो विकास निर्माणमा हुने ढिलाइमा ठेकेदारको लापरबाही मात्र होइन, काम गर्ने वातावरण नहुनु पनि उत्तिकै जिम्मेवार छ । सरकारी झमेला र स्थानीय अवरोधका कारण यस्ता आयोजना प्रभावित हुने गरेका छन् । जस्तो, कालीगण्डकी प्रसारण आयोजनाले अझै तीनवटा सामुदायिक वनमा कटान अनुमति पाएको छैन । सरकारले गौरवका आयोजना मानिसकेपछि त्यसमा अन्तरसरकारी समन्वय पनि उचित ढंगले हुन जरुरी छ । एउटा सरकारी निकायले थालेको कामबारे अर्कोले प्रश्न उठाउँदा निर्माण कार्य महिनौं अवरुद्ध हुने गरेको छ । रुख कटानका लागि मागेको अनुमति मन्त्रिपरिषद् बैठक, वन मन्त्रालय, विभाग हुँदै वन डिभिजनसम्मबाट स्वीकृत हुन महिनौं लाग्दा समस्या झेल्नुपरेको आयोजनाको गुनासो छ । आवादी जग्गामा स्थानीयले गरेको विरोध त छँदै छ । व्यक्तिको सम्पत्ति प्रक्रिया पुर्याएर उचित मुआब्जा दिएर मात्रै सरकारले अधिग्रहण गर्नुपर्छ । तर अनावश्यक बखेडा झिकेर विकास प्रक्रियामै अवरोध पुर्याउन खोजिएको छ भने सरकारले स्थानीय बासिन्दालाई कानुन हातमा लिनबाट रोक्नुपर्छ । प्रधानमन्त्रीदेखि आयोजना प्रमुखसम्मका जिम्मेवार निकायले गरेको कार्यसम्पादन मूल्यांकनको उपलब्धि नदेखिनुले हाम्रो कार्यप्रणाली तथा कार्यक्षमतामाथि गम्भीर प्रश्न उठेको छ, यसमा समीक्षा गर्नुपर्छ । प्रधानमन्त्रीले घरीघरी आयोजना छिटो पूरा गर्न निर्देशन दिने तर मातहतका निकायले जिम्मेवारी पूरा नगर्ने परिपाटी अन्त्य हुनुपर्छ । यस्ता आयोजनामा सम्बन्धित सबै सरकारी निकायबाट एकैचोटि प्रतिबद्धता खोजिनुपर्छ र व्यवहारमा त्यही अनुसार काम हुनुपर्छ । सम्बन्धित आयोजनामा कुनकुन निकायको केकस्तो सहमति लिनुपर्ने हो, सबै कामहरू एकैपटक सल्टाइनुपर्छ । मन्त्रालयका शाखाशाखा फाइल अल्झाएर राख्नु हुँदैन । हरेक सरकारी निकायले यिनलाई गौरवकै रूपमा लिने वातावरण हुनुपर्छबनाइनुपर्छ । यस्ता आयोजनामा सरकारी निकायबीच समन्वय नहुनु नै एउटा प्रमुख समस्या हुनु विडम्बनापूर्ण छ । मुआब्जा वितरण, जग्गा अधिग्रहण, वन एवं राष्ट्रिय निकुञ्ज तथा आरक्षण क्षेत्रको झन्झटिलो कानुनी प्रक्रिया सबैलाई सहज बनाइनुपर्छ । राष्ट्रिय सभाको राष्ट्रिय सरोकार तथा समन्वय समितिले दुई महिनाअघि राष्ट्रिय गौरवका आयोजनाको प्रभावकारी कार्यान्वयनका लागि उच्चस्तरीय निर्देशक समिति गठन गर्न सरकारलाई निर्देशन दिएको छ । कम्तीमा यस्तो व्यवस्था मात्रै गर्न सके पनि समस्याहरू सल्टाउन सहज हुनेछ ।"
भूमाफियाहरूको मनपरी,"पर्यटन व्यवसाय फस्टाएसँगै चितवनको सौराहामा जग्गाको भाउ अकासिएको छ । साथै भूमाफियाको चलखेल त्यत्तिकै बढ्दै गएको छ । भूमाफियाले कतिपय जग्गा किर्ते गर्ने, स्थानीय निकायलाई गैरकानुनी काममा प्रयोग गर्ने गरेका छन् । सौराहाको बाघमारा, रत्ननगर७ मा बाटो हुँदाहुँदै ३०४० मिटरमै जग्गावालाहरूको स्वीकृतिबिनै जबरजस्ती अर्को बाटो बनाएर तिनले ठूलो लाभ लिएका छन् । भूमाफियाले पहिला बाटो नभएका र त्यो बाटोले जोडिएका भित्री जग्गावालासँग राम्रै पैसा उठाउनुका साथै कतिको बाटो बनाउनुअगावै सस्तोमा जग्गा लिएका थिए । पुरानै बाटोले जोडिएकाहरू, जसलाई यो बाटोको आवश्यकतै थिएन र जसको जग्गा जबरजस्ती लिइएको थियो, तिनलाई बाटोमा परेको जग्गाको क्षतिपुर्ति दिनु त कता हो कता, उल्टै बाटोका लागि थप पैसा तिर्न दबाब दिँदै आएका छन् । पैसा उठाउन तिनले नियमविपरीत जग्गाको तिरो तिर्ने नागरिकको दायित्वमाथि पनि बन्देज लगाएका छन् । वडा कार्यालयमा त्यो बाटाको तिनीहरूले नै तोकेको पैसा नबुझाएसम्म नागरिकले कर तिर्न नपाउने नियम लगाइएको छ, जुन देशको कानुन विपरीत छ । यस्तो गैरकानुनी नियमका कारण ६ वर्षयता नागरिकले जग्गाको कर तिर्न पाएका छैनन् । भूमाफियाहरूले आफ्नो बचाउका लागि यो कृत्यलाई सामाजिक काम को नाम दिने गरेका छन् । तर सामाजिक काम भए पनि जग्गाधनीको स्वीकृति नलिई कुनै काम गर्न नेपालको कानुनले दिँदैन र गत वर्ष सर्वोच्चले राजमार्ग तथा राष्ट्रिय महत्त्वको योजनामा पनि क्षतिपूर्ति नदिई केही नगर्न सरकारलाई आदेश दिइसकेको छ । यस्ता काम विगत वर्षहरूबाट हुँदै आए पनि न नगरपालिकाले केही बोलेको छ, न स्थानीय विकास मन्त्रालयले चासो लिएको छ । यसतर्फ सम्बन्धित निकायको ध्यान जाओस् र दोषीलाई कारबाही होस् । गणेश लामा, चितवन"
अख्तियारको पूर्वाग्रह,"अख्तियार दुरुपयोग अनुसन्धान आयोगले ललिता निवास जग्गा प्रकरणमा १७५ जनाविरुद्ध विशेष अदालतमा मुद्दा दर्ता गरेको सन्दर्भलाई सूचना तथा सञ्चारमन्त्रीले अख्तियारकै प्रवक्ता जस्तै गरी वकालत गरेको सुन्दा अचम्म लाग्यो । उनले अख्तियारलाई सरकारको अंगजसरी प्रस्तुत गरिदिएका भए अलि सुपाच्य हुने थियो । मन्त्रिपरिषद्का अध्यक्षलाई उन्मुक्ति दिई विभागीय मन्त्रीलाई मात्र दोषी करार गर्नु, अझै सार्वजनिक जग्गा आफ्नै छोराको नाममा दर्ता गर्ने नेकपा महासचिव विष्णु पौडेललाई र मुद्दा मिलाइदिएबापत सरकारी जग्गा उपहार लिएका सर्वोच्चका न्यायाधीश कुमार रेग्मीलाई उन्मुक्ति दिनुले अख्तियार कतिसम्म पूर्वाग्रही रहेछ भन्ने छर्लङ्ग हुन्छ । विधिको शासनमा सबैलाई समान न्याय हुनु पर्छ । माधव नेपाल, बाबुराम भट्टराई, विष्णु पौडेल र कुमार रेग्मीविरुद्ध समेत मुद्दा दर्ता नगरेर अख्तियार सरकारको अङ्ग बनेको छनक सञ्चारमन्त्रीको भनाइबाट मिल्छ । यहाँ प्रश्न गच्छदारलाई किन मुद्दा हालियो भन्ने होइन, अन्य मुख्य व्यक्तिलाई किन त्यत्तिकै छोडियो भन्ने हो ? चोरलुटेराले लुटेको धन फिर्ता गर्छु भन्यो भने कारबाही गर्न नपर्ने ? हेमन्त न्यौपाने,मध्यविन्दु११, नवलपरासी पूर्व"
एमसीसी चिरफार,"एमसीसीको चिरफारसम्बन्धी भीम भुर्तेलको लेख मननीय लाग्यो । हो पनि, कुनै पनि सहयोगले कालान्तरमा कस्तो प्रभाव पार्छ ? हाम्रा मित्रराष्ट्रहरूको यो प्रकरणमा चासो छ कि छैन ? हामीले अमेरिकासँग लिएको वा लिन खोजेको सहयोग यही पहिलो हो कि विगतदेखि नै लिँदै आएका थियौं ? २०१६ सालताका नै नेपालमा औलो रोगको नियन्त्रणका लागि अमेरिकाले जुन सहयोग गर्यो त्यो भुल्न सकिन्छ ? टिम्बर कर्पोरेसन स्थापना हुँदा सिङ्गो तराईमा काठ काट्ने आरा मिलहरू उपलब्ध गराउनुका साथै तत्कालीन शाही नेपाल वायुसेवा निगमलाई देकोता विमान उपलब्ध गराएको भुल्न सकिन्छ ? अनि एमसीसीकै विषयमा चाहिँ किन आपत्ति ?अर्कातिर, एमसीसीको ५५ अर्बमा र्याल चुहाउनुपर्ने कारण के हो ? हामी आजीवन मगन्ते मात्रै हुने कि आफ्नै साधनस्रोत परिचालन गर्ने हो ? नाकाबन्दीताका यिनै ओलीले भनेका थिए अब हामी आत्मनिर्भर हुने रणनीतिमा अघि बढ्छौं । के यही हो आत्मनिर्भर हुने तौरतरिका ? २०४६ पछि हामीले कति सहयोग र ऋण लियौं ? त्यत्रो सहयोग हालसम्म बालुवामा पानी खन्याए सरह भएको हुँदाहुँदै यो रकम दुरुपयोग हुँदैन भन्ने विश्वास कसले गर्छ ? डिल्लीराम खनाल, दमक, झापाभुर्तेलले एमसीसीका समर्थकहरूलाई उपनिवेशवादी गुलाम र अमेरिकीभन्दा पनि बढी अमेरिकी भन्नु गलत होइन । निश्चय नै, दोस्रो विश्वयुद्धपछि उपनिवेश खत्तम भयो, तर नवउपनिवेश कायम हुँदै गयो । बायोलोजिकल सिद्धान्तमा डोमिनेन्ट र रेसिपिएन्ट गरी दुई तत्त्व हुन्छन्, जुन राजनीतिमा पनि लागू गर्न सकिन्छ । जुन राष्ट्रमा डोमिनेसन तत्त्व बढी हुन्छ, त्यसले गुलामीको मानसिकतालाई कम गर्न सक्छ । भारतमा अंग्रेज असफल भयो, किनभने त्यहाँ डोमिनेसन तत्त्व बढी थियो । भारतीयहरूले अंग्रेजलाई एक दिन पनि चैनले बसिखान दिएनन् । यस्तो डोमिनेसन बलियो सांस्कृतिकताबाट प्राप्त हुन्छ । भारतमा विदेशीले त्यो मास्न कम्ता प्रयास गरेनन्, तर पनि त्यो आजसम्म जिउँदै छ । यही कुरा नेपालको हकमा पनि लागू हुन्छ । त्यसैले एमसीसी वा कुनै यस्तै सहयोगले नेपालको आत्मामाथि आक्रमण गर्न सक्दैन र गर्न सकेको पनि छैन । अतः एमसीसीप्रतिको बेकारको कोलाहल बन्द गर्नुपर्छ र स्वीकार गर्नुपर्छ । होइन भने, बीआरआई पनि त त्यही हो । के बीआरआईमा त्यही मानसिकता लुकेको छैन ? डा शिवशंकर यादव, छपकैया, वीरगन्ज"
बालविवाह र महिनावारी,"राधा पौडेल लिखित बालविवाह रोक्न मर्यादित महिनावारी लेखमा बालिका तथा किशोरीहरू भागी विवाहमा कसरी प्रेरित हुन्छन् भन्नेबारे गरिएको सूक्ष्म विवेचना गरिएको रहेछ । महिनावारी हुँदा परिवार र समाजले टाढा पार्ने परिपाटीले छोरीलाई एक्लो महसुस गराउने र उसले कसैको सहाराको अपेक्षा गर्ने हुँदा यो चलनले बालविवाहलाई मलजल गरेको यथार्थलाई लेखमा राम्रैसँग विश्लेषण गरिएको छ । पछिल्लो समय सानै उमेरमा वा १८ वर्ष नपुगी बिहे गर्नेहरूको संख्या बढ्दै गएको छ । विद्यालय उमेरका भाइबहिनी आफ्नै इच्छाले विवाह गर्न तम्सिराखेका छन् । अहिले सामाजिक सञ्जालप्रति झुकाव र क्रेजका कारण पनि सानै उमेरमा प्रेममा परेर भागी विवाह गर्ने कुचलन बढेको कतिपय अभिभावकले स्वीकार गर्छन् । बालविवाह अन्त्यका लागि तीनै तहका सरकारसँगै विभिन्न राष्ट्रियअन्तर्राष्ट्रिय संघसंस्थाले विभिन्न अभियान चलाइरहे पनि प्रभावकारी नतिजा आउन सकेको छैन । सहरका तुलनामा गाउँघरतिर झन् सानै उमेरमा भागी विवाह गर्नेहरू धेरै छन् । प्रायः गाउँमा हजुरआमाहरूले भन्ने गर्छन्, हामीले त ९ वर्षको उमेरमा बिहे गरेर १५ वर्ष हुँदा त आमा नै बनिसकेका थियौं । खोइ, अझै तगडै छौं त ? अनि अहिलेका केटीलाई किन छेकथुन गर्नु ? यस्ता कुरा सुनेर पनि किशोरीहरू सानैमा विवाह गर्न उत्साहित हुन्छन् । बालविवाह गर्दा हुने कानुनी सजायबारे ग्रामीणस्तरमा जानकारी त्यत्ति छैन । त्यस कारण बालविवाह रोक्न महिनावारीलाई मर्यादित बनाउनु त छँदै छ, सँगसँगै बालबालिका विद्यालयमा टिक्ने वातावरण बनाउने, परिवार तथा समाजमा चलेका गलत संस्कारलाई हटाउन पहल गर्ने, बालविवाहका असरबारे बालबालिकालाई चेतना दिने, बालविवाह गर्दा हुने कानुनी कारबाहीबारे जानकारी फैलाउने, फेसबुक लगायतका सामाजिक सन्जालको प्रयोगमा सजग बन्न लगाउने, अभिभावकहरूले १८ वर्षभन्दा कम उमेरका छोराछोरीको विशेष निगरानी गर्ने गरे यो कुप्रथा घट्दै जान सक्छ । जानुका विक, हँडिया, चौदण्डीगढी९, उदयपुर"
वर्तमानमा वर्गहरूको निरूपण,"सर्वहाराश्रमिक वर्गआजको मुख्य उत्पादक शक्ति विज्ञान प्रविधिलाई उपयोग गरेर विश्वव्यापी राज गरिरहेको भूमण्डलीकृत पुँजीवादले विश्वव्यापी रूपमा उत्पादनको क्षेत्रबाट श्रमिकहरूलाई विस्थापित गर्ने क्रम तीव्र रूपमा अघि बढाइरहेको छ । यस क्रमले श्रमिकहरू उत्पादनको क्षेत्रमा केन्द्रीकृत हुनुको साटो त्यहाँबाट विस्थापित भएर बेरोजगार वा सेवा क्षेत्रमा असङ्गठित अवस्थामा छरपस्ट हुन पुगेका छन् । साम्राज्यवादी देशहरूले उत्पादन प्रक्रिया र तिनले उत्पीडित राष्ट्रबारे लिएको नीतिका कारण नेपाल जस्तो देशमा प्रत्यक्ष वा छद्म श्रमशक्ति विस्थापन तीव्र हुन पुगेको छ । आज नेपालबाट करोड पुग्ने दिशातिर लम्किरहेको श्रमशक्तिको बाध्यात्मक विदेश पलायन भनेको देशभित्र उद्योगधन्दा, व्यवसाय नहुनुले हो भन्ने सबैले बुझेकै कुरा हो, तर त्यसको मुख्य कारण भने उत्पीडित राष्ट्रहरूलाई उत्पादन गर्नै नदिने, केवल उपभोक्ता बनाउने आजको साम्राज्यवादी नीति हो । नेपालजस्ता उत्पीडित देशका जनतालाई आवश्यक उपभोग्य वस्तु साम्राज्यवादी देशले उत्पादन गरी बेच्ने तर नेपालजस्ता उत्पीडित राष्ट्रहरूमै उत्पादन गर्ने प्रक्रियालाई अन्त्य गर्ने नीति नै आजको साम्राज्यवादको मूल नीति हो, जसलाई लागू गर्न उत्पीडित राष्ट्रहरूमा दलाल पुँजीवादी व्यवस्थालाई प्रवर्द्धन गरिरहेको छ । यस्तो नीतिले नेपालजस्ता उत्पीडित राष्ट्रहरूमा बेरोजगारीको समस्या विकराल बनेकाले ज्यालादारी श्रमिकका रूपमा जहाँ पनि जस्तो काम गर्न पनि भौंतारिनुपर्ने अवस्था सिर्जना भएको छ ।नेपालको कृषि क्षेत्र व्यावसायिक बन्न नदिन र औद्योगीकरण हुन नदिन दलाल पुँजीवाद अवरोध बनेर उभिएको छ । त्यसैले ती क्षेत्रमा खपत हुनुपर्ने श्रमिक विस्थापित भइरहेछन् । राष्ट्रिय पुँजीपति वर्ग नै सखाप भएकाले त्यसको संसर्गमा प्रगति गर्ने मध्यम वर्ग संकटग्रस्त बन्न पुगेको छ । राष्ट्रिय पुँजीपति वर्ग र मध्यम वर्गको संसर्गमा सानो पुँजी र स्रोत परिचालन गरी बाँच्ने निम्नमध्यम वर्ग आज बाहिरबाट हेर्दा केही सम्पत्तिको मालिक देखिए पनि सारमा त्यो निम्न मध्यमवर्ग हिजोको अवस्थामा छैन, बरु दलाल पुँजीपति वर्गलाई मासिक ब्याज बुझाउने र जस्तो काम गरेर भए पनि गुजारा चलाउन बाध्य ज्यालादारी श्रमिक वर्गमा रूपान्तरित भइसकेको छ । आज देशभित्र र खाडीलगायत क्षेत्रमा जाने श्रमिकहरूको मुख्य हिस्सा यस्तै नयाँ खाले श्रमिक वर्ग हो । एउटा घर र थोरै जमिन भए पनि त्यसबाट गुजारा नै नचलेर ज्यालादारी श्रमिक बन्नैपर्ने अवस्था यस्ता श्रमिकहरूको मुख्य विशेषता हो । आजको साम्राज्यवाद र दलाल पुँजीवादको शोषण र विस्थापन गर्ने नीतिको चपेटाका कारण हिजोको निम्नमध्यम वर्ग आजको ज्यालादारी श्रमिक वर्गमा रूपान्तरण भइसकेको गम्भीर यथार्थलाई अब आत्मसात् गर्नैपर्छ । यसरी हिजोदेखि विभिन्न प्रक्रियाबाट निर्मित सर्वहारा र विविध क्षेत्रका श्रमिकहरू तथा विगत तीन दशकको हाराहारीका बीचमा निम्नमध्यम वर्ग विघटनको प्रक्रियाबाट निर्मित श्रमिकहरूलाई एक ठाउँ राख्दा नेपालमा आज सर्वहाराश्रमिक वर्गको विशाल फौज सतहमा आएको स्पष्टै देख्न सकिन्छ । यस वर्गको विशाल क्षेत्रफलमा औद्योगिक सर्वहाराहरू, भूमिहीन कृषि श्रमिकहरू, सहरका भूमिहीन श्रमिकहरू, जमिन लगायत निजी सम्पत्तिबाट गुजारा नचलेर अन्य क्षेत्रको श्रमबाट मुख्य रूपमा गुजारा गर्ने श्रमिकहरू, उद्योग र सेवा क्षेत्रका श्रमिकहरू, वैदेशिक रोजगारीमा जान बाध्य श्रमिकहरू, साना पसल, ब्युटीपार्लर, टेलर आदि साना व्यवसाय गर्नेहरू, शिक्षक, तल्लो तहका कर्मचारी, श्रमजीवी सञ्चारकर्मी, ललितकलाका विभिन्न विधाका श्रमिकहरू समेटिन पुगेका छन् ।यस प्रकार विगत तीस वर्षको नेपालका वर्गहरूको चलायमानतालाई सरसरी अध्ययन गर्दा पाँचवटा नवीन यथार्थ प्रकट हुन पुग्छन् । एक, दलाल पुँजीपति वर्ग एक मात्र शासक वर्गका रूपमा स्थापित भएको छ । दुई, राष्ट्रिय पुँजीपति वर्ग गायब भएको छ । तीन, सामन्तवर्गको अस्तित्व छैन । चार, सामन्त वर्ग नरहेकाले किसान पनि अब वर्गका रूपमा नभई कृषिश्रमिक वा कृषि व्यवसायी समुदायमा रूपान्तरण भएको छ । र चार, निम्नमध्यम वर्ग विघटन भई ज्यालादारी श्रमिकको संख्या ह्वात्तै बढेकाले नेपाली समाज बहुसंख्यक ज्यालादारी श्रमिक भएको समाज बन्न पुगेको छ । तसर्थ, वर्ग संरचनामा आएको यस प्रकारको फेरबदलमा आधारित भई अबको राजनीतिक तथा प्राज्ञिक रणनीति र विमर्श निर्माणतिर लाग्नु आजको महत्त्वपूर्ण आवश्यकता हो ।"
"ड्रागन, हात्ती र तरुल","एकअर्काका विरुद्ध ?के नेपालले चीनसँग कनेक्टिभिटी बढाउनु वा खुला हुनु भनेको उत्तरतर्फ ढल्कनु, वा भनूँ, भारतबाट टाढिँदै जानु हो ? चीनले चाहिँ उत्तरको ढोका बन्द गर्न सक्दैन र ? यी सबैको उत्तर हो हामीलाई थाहा छैन । कुनै पनि अवस्थामा यसको दीर्घकालीन समाधान खोज्नु नै मूर्खता हो । चीनले भविष्यमा उत्तरको ढोका बन्द गर्ने सम्भावना कम छ भनेर मात्रै सोचेर हुँदैन । महत्त्वपूर्ण कुरा त के भने, उत्तर र दक्षिणतर्फका ढोका एकैपटक भने बन्द हुने सम्भावना झन् कम छ । यसको अर्थ नेपालको एउटा ढोका त सधैं खुलिरहन्छ । त्यसैले एउटाभन्दा दुइटा ढोका हुनु सदैव फाइदाजनक हुन्छ ।दुइटा ढोका हुनु आयातनिर्यात र आर्थिक रूपमा पनि राम्रो हुन्छ । अहिलेको विश्वव्यवस्था भनेकै आदानप्रदानमा चलेको छ । बिक्री गर्दा नाफा हुने वस्तुको उत्पादन गरेर निर्यात गर्नु सबैको लक्ष्य हुन्छ । दुइटा वैकल्पिक ढोका हुनु नेपालका लागि सबै हिसाबमा राम्रो हुन्छ, चाहे त्यो राजनीतिक होस् या सांस्कृतिक वा रणनीतिक नै किन नहोस् । यी सबै आयामले नेपालको स्वायत्तता र परनिर्भतालाई कम गर्छन् ।नेपाल अगाडि बढ्नका लागि दुई ठूला छिमेकीको साथ सधैं आवश्यक पर्छ । साथै चीन र भारतलाई पनि नेपालको साथ चाहिन्छ । यी दुईको हित गर्नका लागि नेपालको पनि हित हुन जरुरी छ । नेपाल पछाडि परेकै कारण लागूऔषध र मुद्रा अपचलनको केन्द्र भयो, विश्वको सुरक्षा निकायहरूको परेड मैदान बन्यो, आतंकवादको आश्रयस्थल भयो वा संक्रामक रोगको घर भयो भने त्यसले चीन र भारत दुवैको शान्तिसुरक्षालाई असर गर्छ । त्यसैले पनि नेपालको स्थायित्व भारत र चीन दुवैका लागि महत्त्वपूर्ण छ ।अन्तमा, विश्व पुँजीवादमा आएको भौगोलिक परिवर्तनले राजनीतिक, आर्थिक र सांस्कृतिक अनिश्चितता, असमझदारी, प्रतिस्पर्धा र द्वन्द्व बढाउने निश्चित छ । केही त अहिले नै हावी हुन थालिसकेको छ । बीआरआई (बेल्ट एन्ड रोड इनिसिएटिभ) र आईपीएस (इन्डो प्यासेफिक स्ट्राटेजी) बीचको प्रतिस्पर्धा त्यसैको उदाहरण हो । नेपाल अहिले यही प्रतिस्पर्धाको भुमरीमा परेको छ । यस्तो द्वन्द्वलाई देशको नेतृत्ववर्गले आपसी समझदारीका साथ हल गर्नुपर्छ ।नेपालले बीआरआईको सदस्य हुने निर्णय गरिसकेको छ । यस्तै एमसीसी (मिलिनियम च्यालेन्ज कर्पोरेसन) लाई पनि अगाडि बढाउन रुचि देखाएको छ । एमसीसीको आर्थिक स्रोत पनि ठूलो छ र उत्पादक लगानीको योजना पनि निश्चित छ । साथै, अमेरिकाको प्रभाव अहिले केही घटेजस्तो देखिए पनि यो अझै लामो समय शक्तिशाली नै रहने देखिन्छ । केही देश सुरक्षा बाध्यताका कारण एमसीसीमा जोडिन बाध्य छन् । यहाँ भने त्यस्तो केही अंकुश रहेको देखिन्न । यस्तै, नेपालमा बीआरआईलाई पनि विभिन्न तहमा आत्मसात् गर्नुपर्छ भन्नेहरू देखिन्छन् । बीआरआईले निःसन्देह ऋणपासोमा पुर्याउँछ भन्ने चेतावनी पनि छ । यहाँ त्यस्तो नहुन पनि सक्छ । किनभने हरेक ऋणको प्रकार त्यस्तै हुन्छ, त्यो जुनसुकै स्रोतबाट आएको भए पनि । त्यसैले पनि नेपालले कस्तो प्रकारको लगानीलाई आत्मसात् गर्ने र त्यसलाई उत्पादनमूलक बनाउने भन्नेमा गम्भीर भएर सोच्न जरुरी छ । यद्यपि बीआरआई डेब्ट ट्र्याप को आरोप राजनीतिक रूपमा पनि प्रेरित देखिन्छ । भनिन्छ, कसैको कुरा सुन्नु बुद्धिमानी हो, अझ आफ्नो दीर्घकालीन हितलाई विचार गरेर निर्णय गर्नु थप बुद्धिमानी हो ।"
कोरोना संक्रमणले दुई गैरचिनियाँको मृत्यु,ड्रोन प्रयोगनोवल कोरोना भाइरसको संक्रमण रोकथामका लागि चीनको दक्षिणपश्चिमी युनान प्रान्तको राजधानी कुन्मिङमा शनिबार ड्रोन प्रयोग गरी हावामा किटाणुनाशक पदार्थ छरिएको छ । एकपटकमा १० लिटर किटाणुनाशक पदार्थ बोकेको उक्त ड्रोनले करिब ८ हजार वर्गमिटरमा किटाणुशोधन गरेको अधिकारीले बताएका छन् । हुबेई प्रान्तबाट ल्याइएका पर्यटक राखिएको क्षेत्रमा ड्रोनमार्फत किटाणुनाशक पदार्थ छरिएको युनान सेन्ये एभियसन टेक्नोलोजी कम्पनीले जनाएको छ । मानवरहित ड्रोनको प्रयोगले मानिसबाट मानिसमा संक्रमण सर्न सक्ने जोखिम कम हुने र शीघ्र काम हुने उसको भनाइ छ । ड्रोनको प्रयोगले किटाणुनाशक पदार्थ छर्न सजिलो हुने भएकाले भविष्यमा विद्यालयलगायतका मुख्य क्षेत्रमा यसको प्रयोगलाई निरन्तरता दिइने स्थानीय स्वास्थ्य अधिकारीले बताएका छन् ।
ट्रम्पविरुद्ध बयान दिने बर्खास्त,"वासिङ्टन अमेरिकी राष्ट्रपति डोनाल्ड ट्रम्पले आफूमाथिको महाअभियोग प्रस्तावविरुद्ध बयान दिएका दुई अधिकारीलाई बर्खास्त गरेका छन् । ट्रम्प निसानामा पर्नेमा युरोपेली संघका लागि अमेरिकी राजदूत गोर्डन सन्डल्यान्ड र युक्रेनमा मामिलाका वरिष्ठ विज्ञ लेफ्टिनेन्ट कर्णेल अलेक्जेन्डर भिन्डम्यान छन् । दुवैजनाले ट्रम्पमाथिको महाअभियोगमा बयान दिएका थिए । राष्ट्रिय सुरक्षा परिषद्का वरिष्ठ वकिल तथा भिन्डम्यानका जुम्ल्याहा भाइ येभजेनी भिन्डम्यानलाई पनि शुक्रबार सैन्य विभागमा फिर्ता पठाइएको थियो ।अमेरिकी तल्लो सदन हाउस अफ रिप्रेजेन्टेटिभ्स मा ट्रम्पमाथिको महाअभियोग पारित भएको थियो । रिपब्लिकन पार्टीको बहुमत रहेको माथिल्लो सदन सिनेट बाट भने गत बुधबार उनले सफाइ पाएका थिए । महाअभियोग प्रस्तावमाथि सिनेटमा मतदान भएको थियो, जुन आफैंमा ऐतिहासिक क्षण थियो । ट्रम्पविरुद्ध आफ्ना सम्भावित डेमोक्र्याटिक प्रतिद्वन्द्वी जो बाइडनविरुद्ध अनुसन्धान गर्न युक्रेनलाई दबाब दिएको र आफूविरुद्धको अभियोगमा जाँचबुझ गर्ने संसद्लाई असहयोग गरेको अभियोग थियो । दुवैमा अभियोगमा उनले सफाइ पाएका थिए । महाअभियोगमा सफाइ पाएलगत्तै ट्रम्पले कर्मचारीतन्त्रमा व्यापक परिवर्तनको चाहना राखेको उनी निकट स्रोतलाई उद्धृत गर्दै बीबीसीले उल्लेख गरेको छ । गोर्डन सन्डल्यान्डले आफूलाई बर्खास्त गरेको पुष्टि गरेका छन् । राष्ट्रपतिले तत्काल लागू हुने गरी युरोपेली संघका लागि अमेरिकी राजदूतबाट मलाई फिर्ता बोलाउन चाहेको भन्ने जानकारी मैले प्राप्त गरेको छु, उनका वकिलले सार्वजनिक गरेको विज्ञप्तिमा भनिएको छ । उनले सेवा गर्ने मौका दिएकोमा राष्ट्रपति ट्रम्प, निरन्तरको समर्थनप्रति विदेशमन्त्री माइक पोम्पियो र युरोपेली संघ कार्यालयमा काम गर्ने व्यवसायिक तथा समर्पित कर्मचारीप्रति आभार समेत प्रकट गरेका छन् । सन्डल्यान्डलाई हटाइनुभन्दा केही घण्टा अगाडि शुक्रबार लेफ्टिनेन्ट कर्णेल अलेक्जेन्डर भिन्डम्यानलाई ह्वाइट हाउसबाट निष्काशन गरिएको थियो । उनका परामर्शदाता डेभिड प्रेसम्यानले जारी गरेको विज्ञप्तिमा देश र राष्ट्रपतिको सेवा गरेका भिन्डम्यानलाई ह्वाइट हाउसबाट निकालिएको उल्लेख छ । भिन्डम्यानलाई सत्य बोलेकामा पद छोड्न भनिएको हो । सत्यप्रति उनको प्रतिबद्धता र सम्मानले शक्तिशाली पदमा बसेकालाई त्रस्त बनाइदियो, विज्ञप्तिमा भनिएको छ सत्यतामा अडिग हुँदा उनको जागिर र गोपनियताको अन्त्य भयो । संसारको सबैभन्दा शक्तिशाली व्यक्तिको बदला लिने निर्णयका कारण भिन्डम्यान पदमुक्त भएको विज्ञप्तिमा उल्लेख छ । महाअभियोगमा आफूविरुद्ध अभिव्यक्ति दिने अन्य कर्मचारीप्रति पनि ट्रम्प रुष्ट रहेकाले उनीहरू पनि निष्काशनमा पर्न सक्ने अमेरिकी सञ्चारमाध्यमले उल्लेख गरेका छन् । गत नोभेम्बरमा संसद्समक्ष बयान दिँदै सन्डल्यान्डले युक्रेनी राष्ट्रपति भोलोदिमीर जेलेन्स्कीको ह्वाइट हाउस भ्रमण नै राष्ट्रपति ट्रम्पलाई राजनीतिक रूपमा फाइदा हुने खालको अनुसन्धान गर्ने शर्तमा भएको खुलासा गरेका थिए । त्यसबेला सन्डल्यान्ड ट्रम्पको प्रत्यक्ष निर्देशनमा उनका व्यक्तिगत वकिल रुडी गिउलानीसँगै युक्रेनी नीतिमा काम गरिरहेका थिए । लेफ्टिनेन्ट कर्णेल भिन्डम्यानले पनि गत नोभेम्बर मै संसद्मा बयान दिएका थिए । उनले गत जुलाई २५ मा राष्ट्रपति ट्रम्पले युक्रेनी समकक्षीसँग असहज तरिकाको फोनवार्ता गरेको सुनेको बताएका थिए । त्यही फोनवार्ताको विषयले ट्रम्पले शक्तिको दुरुपयोग र संसद् अवरुद्ध गरेको अभियोगमा सदनमा महाअभियोगको सामना गर्नुपरेको थियो ।"
स्मार्टफोनको लतमा बालबालिका,"(लन्डन)  कुनै समय केवल खबर आदानप्रदानका लागि मात्रै मोबाइल फोनको प्रयोग गरिन्थ्यो । फोनमा इन्टरनेटको पहुँच थिएन र अहिलेजस्तो आधुनिक प्रविधियुक्त डिभाइस पनि थिएनन् । तर, अहिले डिजिटल युग छ, थरीथरीका स्मार्टफोन बनेका छन् । प्रयोजन अनेक छ । जीपीएस, हेल्थ ट्र्याक, क्यामेरा, गेमदेखि समाचार पढ्न स्मार्टफोनकै सहारा चाहिएको छ । साथीभाइ वा पारिवारिक सदस्यको डिनर जमघट होस्, खाना अर्डर नगरी सबैका औंला स्मार्टफोनतिर चल्न थाल्छन् । सार्वजनिक सवारीसाधन चढेका बेला होस् वा ग्रोसरी स्टोरमा सामान किन्न लामो पंक्तिमा रहँदा, प्राय फोन नचलाउने कोही हुन्न । समय यस्तो छ, एकछिन फोन स्वीच अफ हुँदा मानिस सबै गुमाएजस्तो गरी आत्तिन्छ । भर्बल होइन, भर्चुअल लाइफमा व्यस्त छ विश्व । अत्यधिक स्मार्टफोन प्रयोग अहिले लतकै रूपमा देखिएको छ । स्मार्टफोन लतलाई नोमोफोबिया पनि भनिन्छ । विश्वभर अहिले करिब ३५ बिलियन स्मार्टफोन प्रयोगकर्ता रहेका तथ्यांक छ । सन् २०२१ मा यो संख्या ३८ बिलियन पुग्ने अनुमान गरिएको छ ।बेलायतका १० वर्ष उमेर समूहका करिब ५० प्रतिशत बालबालिकासँग स्मार्टफोन रहेको एउटा प्रतिवेदनले देखाएको छ । मिडिया नियामक निकाय अफकमको प्रतिवेदनअनुसार, ९ र १० वर्ष उमेरका बालबालिकाले स्मार्टफोन प्रयोग गर्ने क्रम दोब्बर बढेको छ । अफकमले यसलाई डिजिटल स्वतन्त्रता उपमा दिएको छ । बीबीसीका अनुसार उक्त प्रतिवेदनले ३ देखि ४ वर्ष उमेर समूहका २४ प्रतिशत बालबालिकासँग ट्याब्लेट भएको र तीमध्ये १५ प्रतिशतले आफ्नो ओछ्यानमै लैजान अनुमति पाएका जनाएको छ । अफकमले सन् २०१९ मा बेलायतभरका बालबालिका तथा अभिभावक गरी ३ हजार २ सय जनासँग अन्तरवार्ता लिएको थियो । अफकमको वार्षिक प्रतिवेदनले बालबालिकामा बढिरहेको मिडिया लत र उनीहरूले कस्ता खालका डिभाइस प्रयोग गर्छन् भन्ने देखाएको छ ।अफकमका निर्देशक यी चुङ तेले भने, मोबाइल फोन बालबालिकाले रुचाउने एउटा उपकरण हो । म के ठान्छु भने यी बालबालिकालाई इन्टरनेटबाहेकको संसारबारे केही थाहा छैन र उनीहरू अनलाइन वा अफलाइन के हो भनेर छुट्याउन सक्दैनन् ।यस अतिरिक्त प्रतिवेदनमा ५ देखि १५ वर्षसम्मका ४८ प्रतिशत किशोरीले अनलाइन गेम खेल्ने गरेको पाइएको छ, जसमा किशोरका संख्या ७१ प्रतिशत छ । स्न्याप च्याट र फेसबुक उनीहरूका लागि सबैभन्दा लोकप्रिय सोसल मिडिया रहेको पनि अध्ययनमा उल्लेख छ । अध्ययनमा सहभागी ४५ प्रतिशत अभिभावकले इन्टरनेट प्रयोग बालबालिकाका लागि फाइदाजनक हुने सोचेको बताएका छन् । नेपाली समुदायका बालबालिका पनि यस लतबाट टाढा छैनन् । पश्चिम लन्डनस्थित नेपाली भाषा तथा सांस्कृतिक केन्द्रका अध्यक्ष सुमन प्रधान भन्छन्, बेलायतमा हुर्किरहेका नेपालीलगायत आप्रवासी समुदायका १० वर्ष उमेर समूहका धेरैजसो बालबालिकासँग स्मार्टफोन छ । त्यसको दुरुपयोग हुन सक्नेबारे अभिभावक चिन्तित छन् तर सुरक्षित अनलाइन अभ्यासबारे धेरैलाई थाहा नै छैन । प्रधानले अभिभावकलाई चनाखो रहन पनि सुझाव दिए ।घण्टौं समय फोनमा व्यतीत गर्दा जागिर, पढाइ वा अन्य रचनात्मक काममा लगाव घट्ने मात्र होइन, निद्रा गढबढ, मानसिक समस्या, चिन्ता, एक्लोपन र नकारात्मक सोच वृद्धि हुने बेलायतस्थित कन्सल्टेन्ट कमल अर्यालको भनाइ छ ।"
दिल्ली चुनावमा ५७०६ मतदान,"नयाँदिल्ली भारतको राजधानी दिल्लीमा विधानसभाका लागि शनिबार मतदान भएको छ । निर्धारित साँझ ६ बजेसम्म ५७०६ प्रतिशत मतदाताले मतदान गरेका भारतीय निर्वाचन आयोगले जनाएको छ । पछिल्लो एक घण्टा मात्रै १० प्रतिशत मतदाताले मतदान गरेका थिए । दिल्ली विधानसभाका लागि बिहान ८ बजेबाट मतदान सुरु भएको थियो । ७० सिटका लागि भएको मतदानमा ६ सय ७२ उम्मेदवार रहेको निर्वाचन आयोगले उल्लेख गरेको छ । राष्ट्रपति रामनाथ कोविन्द, पूर्वराष्ट्रपति प्रणव मुखर्जी, पूर्वउपराष्ट्रपति हमिद अन्सारी, पूर्वप्रधानमन्त्री मनमोहन सिंह, कंग्रेस नेतृ सोनिया गान्धीलगायतले पनि दिल्ली विधानसभा चुनावमा मतदान गरेका छन् । १ करोड ४० लाख मतदाता रहेको दिल्ली निर्वाचनका लागि १३ हजार ५ सय ७१ मतदान केन्द्र तोकिएका थिए । शनिबारको निर्वाचनमा दिल्ली सरकारको नेतृत्व गरिरहेको आम आद्मी पार्टी (आप), भारतीय जनता पार्टी (भाजपा) र कंग्रेसबीच त्रिपक्षीय भिडन्त हुने अनुमान गरिएको छ । भाजपा र कंग्रेसले गठबन्धन बनाएर चुनावमा प्रतिस्पर्धा गरेकाले केही सिट गठबन्धन पार्टीलाई दिएका छन् । यसअघिको विधानसभा निर्वाचनमा आपले ऐतिहासिक जित निकालेको थियो । आप एक्लैले ६७ सिटमा जित हासिल गरेको थियो । भाजपाले ३ सिटमा चित्त बुझाएको थियो भने कंग्रेसको क्लिन स्विप भएको थियो । दिल्ली विधानसभा निर्वाचनको अन्तिम मतपरिणाम आगामी मंगलबार घोषणा गरिने निर्वाचन आयोगले जनाएको छ ।"
अन्धाधुन्ध गोली चलाउँदा २० को मृत्यु,बैंकक थाइल्यान्डका एक सैनिक जवानले अन्धाधुन्ध गोली चलाउँदा कम्तीमा २० जनाको मृत्यु भएको छ । जंकराफंथ थोमा नामका सैनिक जवानले उत्तरपूर्वी सहर नाखोन रातचासिममा सहरमा अन्धाधुन्ध गोली चलाएका हुन् । घटनामा दर्जनभन्दा बढी घाइते भएका छन् । आफ्ना कमान्डरमाथि हमला गरेर ती जवानले सैन्य शिविरबाट हतियार निकालेका थिए । त्यसपछि उनले नजिकै रहेको बुद्धमन्दिर र सपिङ मलमा अन्धाधुन्ध गोली चलाएको थाई रक्षा मन्त्रालयले बताएको छ । गोली लागेर कमान्डरको पनि मृत्यु भएको छ । सैनिक जवानले गोली चलाउनुको कारण थाहा भएको छैन ।
सतही संवेदना,"(काठमाडौं)  फिल्म होस् वा टेलिभिजन, जताततै हास्यकलाकारको जगजगी छ । चकलेटी र एक्सन हिरोसमेत ओझेलमा छन् । तर, हरबखत हसाउने कलाकारको अन्तरवेदना ख्यालै गरिन्न । टेलर सार्वजनिक भएसँगै सेल्फी किङ ले कलाकारको यही पाटोलाई मानवीय कोणबाट पोख्ने अपेक्षा गरिएको थियो । फिल्मको केन्द्रमा अनेक पीडामा रुमल्लिरहेका हास्यकलाकार छन् । तर, लेखकनिर्देशक विशाल सापकोटाले मूल पात्रको भोगाइलाई संवेदनशील र सापेक्ष शैलीमा पस्कन नसक्दा हाँसोभित्रको रोदन अनुभूत हुन्न । कतै संवेदनाको प्रस्तुति हल्का छ, कतै अतिरञ्जित । फिल्मका मुख्य कलाकार हुन्, विपिन कार्की । ट्रेलरबाट जे कथा अनुमान गर्न सकिन्छ, फिल्ममा त्योभन्दा विशेष केही छैन । हास्यकलाकारितामा सेल्फी किङ उर्फ गोपाल (विपिन कार्की) ले खुब लोकप्रियता कमाएका छन् । सोलुको सल्लेरीमा स्टेज कार्यक्रम जानुपर्ने अघिल्लो दिन उनका बुबालाई अस्पतालमा भर्ना गर्नुपर्छ । पैसाको आवश्यकता र कलाप्रतिको इमानदारिताले बिरामी बाबु छोडेर सल्लेरी जान तयार हुन्छन् । आयोजकको हवाई यात्राको व्यवस्था गरिदिँदैन, बाटोमा अनेक सास्ती झेल्नुपर्छ । जब उनको कमेडी हेर्न सयौं भेला भएका हुन्छन्, त्यहीबेला गोपालमाथि बज्रपात आइलाग्छ । दर्शक हँसाएर कलाकारका रुपमा आफ्नो दायित्व पूरा गर्न गोपाल सक्षम होलान् ? उनले पाइलापाइलामा बेहोर्ने संकटको फेहरिस्त हो फिल्म । कथाको विकास क्रममात्र होइन, क्लाइमेक्समा पनि खास नवीनपना भेटिन्न ।नेपाली फिल्मको आमसमस्या हो, पात्रलाई दर्शकले आत्मसाथ गर्न नसक्नु । सेल्फी किङ यसबाट अलग छैन । गोपाललाई असाध्यै चर्चित कलाकारझैं प्रस्तुत गरिएको छ, देख्ने जतिले उनलाई चिन्छन् तर कसरी यतिबिघ्न लोकप्रिय भए भन्नेचाहिँ बेवास्ता गरिएको छ । आमाबुबाले टेलिभिजनमा हेरेको केही फुटेजबाहेक उनको हास्यकारिता कतै देखिँदैन । अचेल थोरै हिट हुनासाथ मिडियाले घेरिहाल्छन् तर उनीचाहिँ एउटा साप्ताहिकको पत्रकारले बकम्फुसे प्रश्न सोध्दा पनि दंग पर्छन् । गोपालका बाबुआमाको कुराकानीबाट सुरु हुने फिल्मको दृश्य नै बासी र पट्यारलाग्दो छ । आफन्त बिरामी बनाएर पात्रमा समस्या सिर्जना गरिदिने सबभन्दा सजिलो उपाय हो । तर, त्यसलाई पनि गहकिलो ढंगबाट बुनेर मूल पात्रप्रति सहानूभति पैदा गर्न चुकेका छन्, निर्देशक । उस्तै भावका दृश्य पटकपटक आउनु र त्यसलाई लम्बाउनु अर्को कमजोरी हो । सुमोको टिकट लिँदा, सुमोका अन्य यात्रुको व्यवहार, खाजा खाएको होटल साहूको रबैया, आयोजक र अर्का दुई कलाकारसँग रक्सी पिएकोजस्ता कृत्रिम दृश्य थोपरिएको छ । कतै पात्र बिनाप्रयोजन बोलेकोबोल्यै गर्छन्, त्यतिबेला फिल्म रेडियो नाटकजस्तो लाग्छ । कतै दृश्य अनाश्वयक रूपमा तन्काइन्छ, फिल्म टेलिसिरियल जस्तो लाग्छ । पात्रको उद्देश्य र केन्द्रीय द्वन्द्वप्रति निर्देशक आफैं द्विविधाग्रस्त छन् । गोपाललाई एक्लै पर्दामा देख्दा दर्शकले धेरथोर उनको राप महसुस गर्छन् तर अर्को पात्र प्रवेशले त्यो मुड भंग भइहाल्छ । आमा, बुबा, पत्नी, दिदी, बाटोमा भेटिएका यात्रु, होटल साहू, सबैसबै लाउड छन् । निर्देशकले सहायक पात्रमार्फत देखाउन खोजेको संवेदना अप्राकृतिक लाग्छ । एउटा कलाकारप्रति आयोजकदेखि हरेक व्यक्ति यत्तिकै असंवेदनशील होलान् ? यद्यपि गोपालभित्रको स्वाभिमान, आक्रोश र कुण्ठा केही दृश्यमा प्रभावकारी ढंगले व्यक्त छ । आफूभन्दा कनिष्ठ कलाकारलाई आयोजकले ज्यादा सुविधा दिएपछि गोपाल खुब भड्कन्छ तर भोलिपल्ट बिहान आफैं क्षमा माग्छ । मान्छेले चिन्छन् भनेर माक्स लगाएर हिँड्छ, जब माक्स खोल्नुपर्छ, तब लज्जाबोध हुन्छ । गरिबीका कारण आफ्नै सहयोगीबाट मजाक झेल्नुपर्छ । सेल्फी किङका रूपमा चर्चा कमाएका छन् तर कहिल्यै सेल्फी खिच्दा खुसी हुँदैनन् । मध्यान्तरको गोपालको सपना र अन्तिमतिर उनलाई स्टेजमा देखेर दर्शक हाँस्ने दृश्य प्रतीकात्मक छ । जिन्दगीको के छ र भर गीत पात्रको भावअनुकूल छ । तर, सल्लेरीबाट फर्कदा पनि अपत्यारिलो र अतिरञ्जित संकटले निरन्तरता पाइरहन्छ । लिफ्ट लिएको गाडी, मोटरसाइकल जहाँ पनि गोपाललाई समस्या मात्र आइलाग्छ । पात्रलाई एकपछि अर्को तनावमा फसाएपछि दर्शकको आँखा रसाउँछ भन्ने धङधङी देखिन्छ, निर्देशकमा । जब कि बोलेर होइन, दृश्यमै तनाव व्यक्त भए दर्शकको मन भारी हुन्छ ।रुन्चे मनोलग बाट गोपालप्रति सहानुभूति बटुल्न खोजेबाटै निर्देशकको अपरिपक्वता झल्कन्छ । अमेरिकामा फिल्मको औपचारिक अध्ययन गरेर आएका भनिएका विशालसँग त्यो सिर्जनशीलता देखिएन । सेल्फी किङ हास्यकलाकारको फिल्म हो तर यसले कलाकार हुनु भनेको पश्चातापमा पिल्सनु, परिवारसमाजबाट तिरस्कृत हुनु, गरिबीमा फस्नु हो भन्ने सन्देश प्रवाह हुन्छ । प्रभावशाली अभिनेता हुन्, विपिन । वास्तविक जीवनमा पनि उनी गोपालझैं स्टारडम मा खास रमाउँदैनन्, अन्तरमुखी छन् । त्यसैले पात्रलाई जीवन्त बनाउन उनको सक्दो प्रयत्न देखिन्छ । तर, पटकथाभित्र पात्रको संसार साँघुरो र अविश्वसनीय भएकाले पर्दामा विपिन सानदार लाग्दैनन् । तथापि संयुक्तभन्दा एकल दृश्यमा जमेका छन् । उनले कथा, पात्रसँगै निर्देशक चयनमा सजकता अपनाउनुपर्ने देखिन्छ । किचकिचे पत्नी लक्ष्मी बर्देवा अनि धूर्त आयोजक जीवन भट्टराईले प्रशंसनीय काम गरेका छन् । सिनेमाटोग्राफी र साउन्डमा तुलनात्मक हिसाबमा उम्दा लाग्छ । हास्यकलाकारको वियोगको कथा रोज्नु सकारात्मक हो, मसलेदार सूत्रलाई पनि अंगिकार गरेको छैन तर क्लिसे प्लट, निरस र सतही कथावाचनले सेल्फी किङ कमजोर कोटिमा दर्ज भएको छ ।"
इन्स्टाविरोधी सेलेना,"अमेरिकी गायिका तथा नायिका सेलेना गोमेजले केही समयको तनावलाई विश्राम दिँदै भर्खरै मात्र नयाँ एल्बम रेअर बजारमा ल्याइन् । उक्त एल्बमको एक गीत लस यु टु लभ मी ले त बिलबोर्ड चार्टमा तहल्का नै मच्चाइदियो । गायक जस्टिन बिबरसँगको लामो समयदेखिको प्रेमसम्बन्ध तोडिएपछि विक्षिप्त बनेकी सेलेनाले उक्त गीत बिबरका लागि नै जवाफ दिएर निकालिन् । गीतको सफलताले राहतको महसुस गरिरहेकी सेलेनाले हालै आफ्ना फ्यानहरूका केही सवालको जवाफ दिने कार्यक्रममा सहभागी जनाएकी छन् । जहाँ उनले पछिल्लो समय युवा पुस्तामाझ चर्चित बनिरहेको सामाजिक सञ्जाल इन्स्टाग्रामको खुलेर विरोध गरेकी हुन् ।अहिलेको युवा पुस्तामाझ इन्स्टाग्राम विशालु बनिरहेको छ, सेलेनाले डेज्ड म्यागाजिनले आयोजना गरेको सवाल जवाफको कार्यक्रममा बोल्ने क्रममा यसो भनेकी थिइन् । उनको प्रतिक्रियापछि एक फोटोग्राफरले सोधिहाले, यदि यसो हो भने के तपार्इंचाहिँ इन्स्टाग्रामबाट छुटकारा पाउन चाहनुहुन्छ ? जब कि सेलेना इन्स्टा क्विन पनि हुन् । १ सय ६७ मिलियनभन्दा बढी फलोअर्स बनाइसकेकी सेलेना विश्वकै सर्वाधिक फलोअर कमाउने व्यक्तिमा पर्छिन् । पहिलो नम्बरमा गायिका एरिआना ग्रान्डे छिन् । प्रश्न तेर्सिनेबित्तिकै सेलेनाले छुटकारा पाउन चाहेको भन्दै हाँसिन् र भनिन्, हे भगवान्, फेरि मैले छुटकारा पाउन खोजिरहेको बताएँ भने त मलाई मन नपराउने थुप्रै होलान् । त्यसैले सन्तुलित जवाफ दिने हो भने खुसीयाली बाँड्ने प्लेटफर्मका रूपमा यो यति ठिक छ । तर यदि मैले यसले मेरो पुस्ताका कतिपयको परिचय नै ध्वस्त पारिरहेको छ भनिनँ भने म झूट ठहरिनेछु । सेलेनाले घुमाउरो पारामा इन्स्टाग्रामले युवा पुस्तालाई बिगारिरहेको जिकिर गरिन् ।"
बालुवा प्रशोधनका नाममा क्रसर,"(काँकडभिट्टा)  झापाको गौरादह१ मा सञ्चालित जेपी बालुवा प्रशोधन केन्द्रमा जगतबहादुर राई र प्रकाश दाहालले संयुक्त लगानी गरेका छन् । बालुवा प्रशोधनका नाममा दर्ता भएको उद्योगले बालुवा मात्रै चाल्दैन, ढुंगा, गिट्टी र रोडाका सबै काम गर्छ । अर्थात् बालुवा प्रशोधनका नाममा क्रसर उद्योग चलाइएको छ । प्रधानमन्त्री केपी शर्मा ओलीको गृहनगर दमकमा पाँचवटा त्यस्ता बालुवा प्रशोधन उद्योग छन् । चारवटा उद्योग त वडा नम्बर३ को मावा खोला किनारमा छन् । राजकुमार थापालगायत अन्य चार जनाको साझेदारी रहेको दमक९ को बेतेनी खोलाको बगरमा एनआरआरएन कंक्रिट उद्योगले पनि बालुवा छान्ने बहानामा क्रसर चलाइरहेको छ । दमक नगरपालिकाको सिफारिसका आधारमा थापाले उद्योग सञ्चालन गरेको पाइएको छ । नगरपालिकाबाट स्वीकृति लिएर क्रसर सञ्चालन गरेको थापाको दाबी छ । दमक नगरपालिकाका मेयर रोमनाथ ओलीले ग्रामीण सडक परियोजनाका लागि क्रसर चलाउन नगरले सिफारिस मात्रै दिएको बताए । ओलीले भने, क्रसर चलाउन स्वीकृति दिने अधिकार हामीसँग छैन, सिफारिससम्म गरेका हौं । झापाका खोला किनारमा रहेका अधिकांश उद्योगले बालुवा प्रशोधनको स्वीकृति लिएर क्रसर चलाइरहेको पाइएको जिल्ला समन्वय समितिको प्रतिवेदनमा उल्लेख छ । कतिपय उद्योगले त कुनै निकायबाट स्वीकृति नलिई क्रसर चलाइरहेका छन् । कुमार एन्ड आशिष जेभीका नाममा बुद्धशान्तिमा सञ्चालित क्रसरले कुनै निकायबाट स्वीकृति लिएको छैन । बिर्ता मूल पैनी सिँचाइ आयोजनाका लागि गाउँपालिकाले वासिङ प्लान्ट सञ्चालनका लागि अनुमति दिएको भए पनि क्रसर सञ्चालन गरिरहेको हो । उत्खनन गर्न निषेध गरिएको चुरे क्षेत्रमा कुनै पनि ढुंगारोडा उद्योग सञ्चालन अनुमति दिन मिल्दैन, समन्वय समितिको प्रतिवेदनमा उल्लेख छ । अर्जुनधारा नगरपालिकाको बिरिङ र टाङटिङमा सञ्चालित आधा दर्जन बालुवा प्रशोधन उद्योगले अवैध रूपमा क्रसर सञ्चालन गरिरहेका छन् । खोला किनारका धेरैजसो उद्योगले बालुवा प्रशोधनको अनुमति लिएका छन्, समन्वय समितिका प्रमुख सोमनाथ पोर्तेल भन्छन्, तर क्रसर सञ्चालन गरिरहेका छन् । समितिका अनुसार अर्जुनधारामा छ र दमकमा चारवटा बालुवा प्रशोधन उद्योग छन् । त्यसैगरी, दमकमा एउटा कंक्रिट उद्योग छ । मेचीनगरमा दुई तथा कन्काई, बुद्धशान्ति र गौरादहमा एकएकवटा बालुवा प्रशोधन उद्योग छन् । २०७२ देखि देशभरका करिब पाँच हजार क्रसर उद्योग नवीकरण भएका छैनन् । नवीकरणबिनै पनि धेरै उद्योगले काम जारी राखेका छन् । नयाँ क्रसर दर्ता नहुने र भएकाको पनि नवीकरण रोकिएपछि बालुवा प्रशोधन उद्योग दर्ता गरी क्रसर चलाइने गरिएको हो । जिल्ला समन्वय समितिका अनुसार स्वीकृतिबेगर सञ्चालित केही उद्योगलाई बन्द गराउन पत्राचार गरिसकिएको छ । बन्द गर्न निर्देशन दिएका छौं, नमाने प्रहरीको सहयोगमा बन्द गर्नेछौं, समन्वय प्रमुखले भने । जिल्लाका खोलामा मापदण्डविपरीत उत्खनन बढेपछि जिल्ला अनुगमन तथा समन्वय समितिले स्थलगत अनुगमन गरी प्रतिवेदन सार्वजनिक गरेको हो ।"
पदावधि बाँकी छँदै जीसीले दिए राजीनामा,"काठमाडौं (कास) कृषि तथा पशुपन्छी विकास मन्त्रालयका सचिव युवकध्वज जीसीले पदावधि दुई वर्ष बाँकी छँदै राजीनामा दिएका छन् । विदेशमा आकर्षक रोजगारीमा जान सचिवको ५ वर्षे पदावधि पूरा हुनु दुई वर्षअघि नै जीसीले राजीनामा दिएका हुन् । विश्व खाद्य कार्यक्रमको बैंककस्थित एसिया तथा प्यासिफिक क्षेत्रीय कार्यालयमा आकर्षक रोजगारीमा छनोट भएका जीसी एक महिनापछि बैंकक जाने तयारीमा रहेका प्रधानमन्त्री तथा मन्त्रिपरिषद् कार्यालय स्रोतले जानकारी दिएको छ । जीसीले दिएको राजीनामा मन्त्रिपरिषद्मा पेस भई माघ मसान्तदेखि लागू हुने गरी स्वीकृतिको क्रममा छ । खुला प्रतिस्पर्धाबाट सहसचिव बनेका जीसी २०७३ माघ ६ मा सचिवमा बढुवा भएका थिए । उनको पदावधि २०७८ माघ ५ सम्म छ । राजीनामा दिए पनि जीसीको पेन्सन या उपदानका लागि सेवा अवधि भने बढ्ने छैन । २० वर्ष सेवा अवधि नपुग्ने भएकाले उनले सरकारबाट पेन्सन पाउने छैनन् । खुला प्रतिस्पर्धाबाट निजामती सेवाको कृषि समूहअन्तर्गत सहसचिवमा सेवा प्रवेश गरेका जीसीले १६ वर्ष सेवा गरेबापत सरकारबाट उपदान पाउनेछन् । सचिवको ५ वर्षे पदावधि पूरा गर्दा पनि पेन्सन नपाक्ने भएकाले जीसीले २ वर्षअगावै सेवाबाट बिदा भएर अर्को जागिरमा जान लागेका कृषि मन्त्रालय स्रोतले जानकारी दिएको छ ।सचिव हुनुअघि उनी कृषि विभागका महानिर्देशक थिए । यसअघि सोझै सहसचिवमा सेवा प्रवेश गरी सचिवबाट अवकाश भएका दीपेन्द्रविक्रम थापा, कृषि समूहकै उत्तम भट्टराई र नरबहादुर रजवारसमेत २० वर्षभन्दा कम सेवा अवधि मात्र पुगेकाले उपदान लिएर अवकाश भएका थिए ।"
'डिजिटल कनेक्टिभिटीले अवसर विस्तार',"नयाँ सोचबाट आउने चुनौतीलाई पनि बुझ्नुपर्छ, उनले भने, हामीले खालि अन्य देशका भएका प्रविधिलाई कपी गर्छौं र नेपालमा मिल्ने गरी स्थानीयकरण गर्छौं । प्रविधिले निम्त्याउने चुनौतीको चर्चा गर्दै भारतको क्वान्टम होलिस्टिक एडभाइजरी सर्भिसकी संस्थापक राजेश्वरी घोषले आर्टिफिसियल इन्टेलिजेन्स (एआई) का कारण भविष्यमा धेरै काम लोप हुने दाबी गरिन् । मानिसले गर्ने एकै किसिमको काम र व्यावसायिक रूपम गरिने काम पनि एआईले गर्न थाल्ने र यसका कारण मानिसको रोजगारी गुम्ने उनको तर्क थियो । प्रविधिसँगै आध्यात्मिक विषयलाई पनि जोड दिनुपर्ने उनको धारणा थियो । प्रविधिको विकास भइरहे पनि आध्यात्मिक विषय पनि भविष्यमा मानिसलाई आवश्यक पर्ने उनले बताइन् । प्रविधि र भौतिक जीवनसँगै जानुपर्ने र मानिसले आफ्नो सिर्जनशीलता एवं आविष्कार गर्ने क्षमता विकास गर्दै जानुपर्नेमा उनको जोड थियो । डिजिटल इकोसिस्टमका लागि मानिसले आध्यात्मिक, भावुक, सिर्जनशीलता र सामाजिकीकरणको पनि विकास गर्नुपर्ने उनको धारणा थियो । फाइभ फोर आई भेन्चरका म्यानेजिङ पार्टनर दीप्त शाहले यो सत्रको सहजीकरण गरेका थिए ।"
बेरोजगारलाई पठाओको अवसर,"काठमाडौं (कास) राइड सेयरिङ प्लेटफर्म पठाओका संस्थापकमध्येका एक तथा प्रमुख कार्यकारी अधिकृत हुसेन एम इलियसले पठाओले बेरोजगार व्यक्तिलाई कमाउने अवसर दिएको बताएका छन् । कान्तिपुर कन्क्लेभको दोस्रो दिन शनिबार मन्तव्य राख्दै उनले सार्वजनिक यातायातमा हिँड्दाको पीडा र लामो समय खेर जाने भएकाले नयाँ विकल्प सोचेको र त्यो विकल्पको रूपमा पठाओ जन्मिएको बताए । एलियससहित उनका साथीहरूले सुरुआत गरेको पठाओ अहिले बंगलादेश र नेपालमा लोकप्रिय राइड सेयरिङ प्लेटफर्म भएको छ । उनले बंगलादेशको ढाकामा भोग्नुपरेको ट्राफिक समस्याबाट मुक्ति पाउन आफ्ना साथीहरू मिलेर पठाओलाई अघि बढाएको बताए । सुरुआतमा आफ्नो साथीहरूको सर्कलमा मात्र एक ठाउँबाट अर्को स्थानमा जान यसको प्रयोग गरियो । यसले प्रभावकारी काम गर्यो । त्यसपछि बिस्तारै पठाओलाई अघि बढाइएको हो, एलियसले भने ।"
तस्करीबाट आउन थाल्यो मासु,"(काठमाडौं)  मागभन्दा उत्पादन बढी भएको जनाउँदै पोल्ट्री व्यवसायीले १० दिन चिक्स होलिडे गरे । र, सेटर मेसिनमा सेट गरिएका ह्याचिङ अण्डा मंसिर २९ देखि पुस ६ सम्म नष्ट गर्ने निर्णय गरे । मंसिर २९ देखि पुस ८ सम्म ह्याचरीबाट उत्पादित ब्रोइलर, कलर ब्रोइलर र क्रोइलर चल्ला बिक्रीवितरण तथा ओसारपसार बन्दसमेत गरे । व्यवसायीले ऐनविपरीत पोल्ट्री फार्मबाट कुखुराका चल्लासमेत नष्ट गरे । व्यवसायीको निर्णयले १ करोड २० लाख किलो मासु उत्पादन कम भएको पशु सेवा विभागको भनाइ छ । त्यति बेला व्यवसायीले चिक्स होलिडेको ३ महिनापछि मात्र आफूहरूले कुखुराको भाउ पाउने बताएका थिए । तर, चल्ला नष्ट गरेको डेढ महिना नबित्दै बजारमा कुखुरा मासु अभाव छ । बजारमा अभावको मौका छोपी व्यवसायीले हालसम्मकै उच्च किलोमै ४ सय २० रुपैयाँमा मासु बेचिरहेका छन् । माग धान्न भारतबाट समेत तस्करी हुन थालेको जानकारहरू बताउँछन् । भारतको तुलनामा नेपालमा मासु महँगो भएकाले तस्करी सुरु भएको उनीहरूको भनाइ छ । सस्तोमा ल्याएर महँगोमा बिक्री गर्न पाइने भएकाले यस्तो भएको सरोकारवाला बताउँछन् । पुस अन्तिम साता मात्रै बिनाकागजात आयात भइरहेका २ हजार कुखुरा नियन्त्रणमा लिइएको पशु क्वारेन्टाइन कार्यालय, काठमाडौंले जानकारी दिएको छ । कुखुरा आयात गर्दा क्वारेन्टाइन र अन्तर्राष्ट्रिय स्वास्थ्य प्रमाणपत्र चाहिन्छ । तर, प्रमाणपत्र थिएन, कार्यालय प्रमुख श्रीराम अधिकारीले भने, ५ गाडीमा नियन्त्रणमा लिएर नष्ट गरेका हौं ।अवैध रूपमा कुखुरा आयात गर्ने व्यवसायीलाई आर्थिक जरिवाना गरिएको उनको दाबी छ । पशु स्वास्थ्य तथा पशुसेवा ऐन ०५५, नियमावली ०५६, ढुवानी मापदण्ड ०६४ अनुसार ५ हजारदेखि २५ हजार रुपैयाँ जरिवाना गरेका छौं, कार्यालय प्रमुख अधिकारीले भने । नेपालको तुलनामा भारतमा कुखुराको मासु किलोमै ४० रुपैयाँसम्म सस्तो रहेको राष्ट्रिय कुखुरा बिक्री व्यवसायी संघको भनाइ छ । सस्तो हुँदा बढी मुनाफाकै लागि अवैध रूपमा आउन थालेको उनले बताए । मुनाफा गर्नकै लागि काजगपत्रबिनाको कुखुरा आयात भएको देखिन्छ, अधिकारीले भने । अवैध आयात रोक्न विभिन्न नाकामा नियमन गर्ने काम भइरहेको उनले दाबी गरे । संघका अध्यक्ष जगबहादुर बीसीले पनि तस्करी मौलाएको बताए । तस्करीकै कारण स्वदेशी उद्योग धराशायी भएको उनको भनाइ छ । सबैभन्दा ठूलो कुरा मूल्य हो । यता महँगो हुँदा तस्करहरू खेल्न थालेका छन्, अध्यक्ष बीसीले भने । उनका अनुसार संघका अधिकारीहरूले साताअघि चितवनमा ६ गाडी नियन्त्रणमा लिएका थिए । शुक्रबार पनि ४ वटा गाडी समातेको उनले बताए । व्यवसायीले नियन्त्रणमा लिएका गाडी नजिकैको प्रहरी र पशु क्वारेन्टाइनमा जिम्मा दिएका छौं, उनले भने, तर, पशु क्वारेन्टाइनबाट प्रभावकारी भएन । अनुगमन नहुँदा तस्करी बढ्दो छ ।कुखुराको मासुसँगै चल्ला पनि तस्करी भइरहेको छ । बिनाइजाजतपत्र आयातित २५ सय चल्ला नियन्त्रणमा लिइएको कार्यालयले जनाएको छ । हाल कुखुराको मासुमा कार्टेलिङ गरिरहेका व्यवसायीले चल्ला र दानामा पनि चर्को मूल्य लिएका छन् । उनीहरूले एक साताको अवधिमा ३५ रुपैयाँ बढाएका छन् । नेपाल ह्याचरी उद्योग संघले माघ १० गते चल्लाको मूल्य ४० रुपैयाँ निर्धारण गरेको कुखुरापालक किसान बताउँछन् । त्यसपछि मूल्य क्रमशः बढाएर एक सातामा ७० रुपैयाँ पुर्याएको थियो । किसानले भने ७५ रुपैयाँ तिरिरहेका थिए । अहिले घटेर ६० रुपैयाँ भएको छ । मूल्य महँगो हुँदा चल्ला पनि तस्करी भएको हो । किसानका अनुसार विराटनगर र काँकडभिट्टाबाट अवैध रूपमा चल्ला आयात भइरहेको छ । व्यवसायीसँगको मिलोमतोमा भारतबाट आयात भएको मासु र चल्ला विरानगर र विराटनगरको काठमाडौंमा आपूर्ति गरिन्छ, राष्ट्रिय कुखुरापालक किसान संघर्ष समितिका संयोजक विश्व खड्काले भने, मासु क्षेत्रमा पोल्ट्री सप्लायर्सउद्योगीले लुट मच्चाएका छन् । उपभोक्ताको जीउज्यानमा खेलबाड गरेका छन् । उनका अनुसार पोल्ट्री सप्लार्यसले भेटेरिनरी डाक्टरलाई पनि प्रभावमा पारेका छन् । डाक्टरहरू भन्सारमा बस्दैनन् । डाक्टरसँग प्याकेजमै आन्तरिक सहमति हुन्छ । डाक्टरको सहमतिमा हस्ताक्षर भएको स्ट्याम्प बनाउँछन्, उनले भने, त्यसपछि बिनापरीक्षण कुखुरा भित्रिन्छ ।पशु सेवा विभागका महानिर्देशक वंशी शर्माले पनि चोरी निकासी भइरहेको स्विकारे । नेपालमा महँगो हुँदा आयात भइरहेको छ, उनले भने, इजाजतबिना आयात भएको पशुपन्छी जफत गरी नष्ट गरेका छौं । बजारमा अस्वाभाविक मूल्यवृद्धि र तस्करी भए पनि अनुगमन प्रभावकारी भएको छैन, जसले गर्दा उपभोक्ता अस्वस्थ मासु खरिद गर्न चर्को मूल्य तिर्न बाध्य छन् । यता संघका अध्यक्ष बीसीले भने केही दिनमा मूल्य घट्ने दाबी गरे ।"
आठ पालिकामा अझै पुगेनन् बैंक,"यही कारण बैंकहरूलाई हरेक १५१५ दिनमा शाखा स्थापनामा भएको प्रगतिबारे अनिवार्य रूपमा राष्ट्र बैंकमा जानकारी दिन आग्रह गरिएको ती अधिकारीले बताए । यही कारण छोटो समयमा धेरै स्थानमा वाणिज्य बैंक पुगिसकेका हुन्, उनले थपे । पालिकाहरूमा शाखा खोलेबापत बैंकहरूलाई विशेष सुविधा पनि दिइएको छ । तोकिएका पालिकामा स्थापना भएका शाखाहरूले निक्षेप दायित्वका आधारमा अनिवार्य नगद मौज्दात (सीआरआर) एवम् वैधानिक तरलता अनुपात (एसएलआर) कायम गर्नु नपर्ने सुविधा पाएका छन् । राष्ट्र बैंकले गत आर्थिक वर्षको मौद्रिक नीतिमार्फत उक्त सुविधा दिएको हो । यस्तै पालिकाहरूमा शाखा स्थापना गर्ने बैंकले एक वर्षका लागि प्रतिशाखा १ करोड रुपैयाँ निर्ब्याजी ऋण सुविधा पनि पाउँछन् । बैंक तथा वित्तीय संस्थाले पालिकामा शाखा सञ्चालन गर्दा राष्ट्र बैंकको पूर्वस्वीकृति पनि चाहिँदैन । गाउँपालिकामा वाणिज्य बैंकले शाखा खोलेपछि त्यहाँ तीन वर्षसम्म अर्को कुनै बैंकले शाखा खोल्न नपाउने व्यवस्था राष्ट्र बैंकले गरेको थियो । अस्वस्थ प्रतिस्पर्धा नहोस् भनेर पहिलो शाखा खुलेपछि ३ वर्षसम्म अर्को बैंकले शाखा खोल्न नपाउने व्यवस्था गरिएको हो ।"
भुटान पर्यवेक्षक मात्रै !,"(नयाँदिल्ली)  दक्षिण एसियाली मुलुकहरूबीचको आर्थिक, व्यापारिक, सामाजिक र सांस्कृतिक सम्पर्क (कनेक्टिभिटी) बढाउने हिसाबमा महत्त्वपूर्ण मानिएको उपक्षेत्रीय पहल भुटान, बंगलादेश, भारत र नेपाल (बीबीआईएन) अन्तर्गतको मोटर भेहिकल (एमभीए) सम्झौतासम्बन्धी बैठक भारतको राजधानी नयाँदिल्लीमा सम्पन्न भएको छ । बीबीआईएनअन्तर्गतको सदस्य मुलुक भुटानले भने बैठकमा पर्यवेक्षकका रूपमा सहभागिता जनाएको छ । शनिबार सम्पन्न संयुक्त कार्य समूह (वर्किङ ग्रुप) को बैठकमा एमभीएअन्तर्गत कार्गो प्रोटोकलको मस्यौदामाथि छलफल भयो । बैठकमा नेपाली प्रतिनिधिमण्डलको नेतृत्व भौतिक पूर्वाधार तथा यातायात मन्त्रालयका सहसचिव गोपाल सिग्देलले गर्दै छन् । बैठकमा भुटानले एमभीएलाई तत्काल कार्यान्वयन नगर्न नसक्ने अवस्थामा बाँकी तीन मुलुकले कार्यान्वयन गरेर जाने विषयमा छलफल भएको दिल्लीस्थित नेपाली दूतावासका प्रवक्ता हरि ओडारीले बताए । कार्गो प्रोटोकलको मस्यौदामा पनि छलफल भएको उनको भनाइ छ । प्यासेन्जर प्रोटोकल यसअघि नै टुंगोमा पुगिसकेको हुँदा यसपटकको बैठकमा कार्गो प्रोटोकलको मस्यौदामा छलफल भयो, उनले भने । बीबीआईएन मुलुकहरूबीच जुन २०१५ मा पहिलोपटक भुटानको राजधानी थिम्पुमा एमभीएसम्बन्धी सम्झौता भएको थियो । उक्त सम्झौतालाई नेपाल, भारत र बंगलादेशले आआफ्नो मुलुकका संसद्बाट पारित गरिसके पनि भुटानले नगर्दा सम्झौताको कार्यान्वयन अन्योलमा पर्दै आएको थियो । भुटानको तल्लो सदनले सम्झौता अनुमोदन गरे पनि माथिल्लो सदन अर्थात् नेसनल काउन्सिलले त्यसलाई अस्वीकृत गरेको थियो । माथिल्लो सदनले एमभीएले वातावरण, आन्तरिक सुरक्षाका साथै स्वदेशी ट्रक व्यवसायमा नकारात्मक प्रभाव पार्न सक्ने भन्दै उक्त सम्झौतालाई अस्वीकृत गरेको थियो । त्यसपछि एमभीएको भविष्य नै अन्योलमा थियो । तर, भारतले भने एमभीएको कार्यान्वयनलाई नै प्राथमिकतामा राखिरहेको थियो । त्यसका लागि उसले भुटानको उच्च राजनीतिक तहसँगको संवादलाई पनि जारी गरेको थियो । हुन त माथिल्लो सदनले अस्वीकृत गरेपछि पनि भुटान सरकारले भने एमभीए कार्यान्वयनको सम्भावना अझै रहेको बताएको थियो । तर, दुई वर्षअघि भएको आमनिर्वाचमा भारतसँग नरम मानिने डीएनटीले भुटानको तल्लो सदनमा अत्यधिक बहुमत हासिल गरेपछि भने वातावरण थप अनुकूल बन्दै गयो । र, डीएनटी नेतृत्वको सरकारले एमभीएलाई पुनः माथिल्लो सदनमा पेस गर्ने बताउँदै आएको थियो । दिल्लीमा सम्पन्न बैठकमा भुटानले पर्यवेक्षक रूपमै सहभागिता जनाउनुलाई पनि यहाँको राजनीतिक नेतृत्व क्रमशः सकारात्मक बन्दै गएको संकेतका रूपमा बुझिएको छ । भुटानले असहमति जनाएपछि बाँकी तीन मुलुकले एमभीए कार्यान्वयनलाई प्राथमिकतामा राख्दै आवश्यक छलफल र बैठक हुँदै आएको छ । त्यसैअन्तर्गत दुई वर्षअघि भारतकै बैङ्गलोरमा सम्पन्न नेपाल, भारत र बंगलादेशका उच्च अधिकारीहरूको बैठकले एमभीएअन्तर्गत नै ती मुलुकबीच यात्रुबाहक सवारीसाधन सञ्चालनका लागि आवश्यक प्रोटोकलको मस्यौदामा सहमति गरिसकेका छन् । उक्त प्रोटोकलमा यस उपक्षेत्रमा अन्तरदेशीय यात्रुबाहक बस तथा निजी सवारीसाधन ओहोरदोहोरको रुट, प्रक्रिया खुलाइएको थियो । सोही बैठकमा अप्रिल २०१८ देखि कार्गो गाडीको प्रोटोकललाई टुंगोमा पुर्याउनुअघि त्यसको परीक्षण जारी राख्ने पनि सहमति गरेको थियो । यो सम्झौता कार्यान्वयनमा आए सदस्य मुलुकका यात्रु र सामान बोकेका सवारीसाधन निर्बाध ओहोरदोहार गर्न सक्छन् । त्यसपछि यी तीन मुलुकले कार्गो प्रोटोकललाई समेत अन्तिम रूप दिन छलफल अगाडि बढाएका हुन् । कार्गो प्रोटोकलले कार्गो बोकेका ट्रकहरूको रुट र प्रक्रिया निश्चित गर्नेछ । ०७१ सालको मंसिरमा काठमाडौंमा सम्पन्न दक्षिण एसियाली सहयोग संगठन (सार्क) को अठारौं शिखर सम्मेलनमा प्रस्तावित सार्क मुलुकबीचको यस्तै किसिमको एमभीएमा भारत र पाकिस्तानबीचको आपसी तनावका कारण अन्तिम समयमा सहमति नजुटेपछि बीबीआईएन मुलुकअन्तर्गत यो अवधारणालाई अगाडि बढाइएको हो । एसियाली विकास बैंक (एडीबी) को दक्षिण एसियाली उपक्षेत्रीय आर्थिक साझेदारी (सासेक) कार्यक्रमअन्तर्गत बीबीआईएनअन्तर्गतको एमभीएलाई प्राविधिक र वित्तीय सहयोग दिँदै आएको छ । एडीबीले सासेकअन्तर्गत नै बीबीएन मुलुकबाहेक पनि माल्दिभ्स, श्रीलंका र म्यानमारमा पनि विभिन्न परियोजना सञ्चालन गर्दै आएको छ । सासेकको सचिवालय फिलिपिन्सको मनिलामा छ । एमभीएअन्तर्गत नै कोलकाता ढाका र अगरताला तथा ढाका कोलकाता ढाका रुटमा कार्गो सवारीको परीक्षण सञ्चालन भइसकेको छ । साथै डेढ वर्षअघिदेखि यही कार्यक्रमअन्तर्गत नै भारतको कोलकाता बन्दरगाह भएर नेपाल भित्रिने तेस्रो मुलुकको कार्गोमा विद्युतीय कार्गो निगरानी प्रणाली (इटिएसइलेक्ट्रोनिक कार्गो ट्रेकिङ सिस्टम) को लागू भइसकेको छ ।"
खाद्यले किन्यो २० हजार क्विन्टल धान,"पर्सा (कास) खाद्य व्यवस्था तथा व्यापार कम्पनी लिमिटेड वीरगन्ज शाखाले यस वर्षलाई प्राप्त सोना मन्सुली धान खरिदको कोटाको लक्ष्य पूरा गरेको छ । यस वर्ष सुरुमा १५ हजार र त्यसपछि थप ५ हजार गरी २० हजार क्विन्टल धान खरिदको कोटा थियो । माघ १० सम्म १९ हजार ९९९ क्विन्टल सोना मन्सुली धान खरिद गरिसकिएको शाखाका वरिष्ठ सहायक एवम् सूचना अधिकृत मुनिलाल कुशबाहाले जानकारी दिए । सोना मन्सुली धानको हकमा प्राप्त कोटाबमोजिम धान खरिदको लक्ष्य पूरा भएको छ, अहिलेलाई धान खरिद स्थगन गरिएको छ, उनले भने, जिरा मसिनो धान भने ३२ क्विन्टल २५ किलो मात्र खरिद गरेका छौं । जिरा मसिनो धान खरिदको कोटा ५ हजार क्विन्टल थियो ।यस वर्ष मंसिर पहिलो साताबाटै शाखाले धान किन्न सुरु गरेको हो । जिरा मसिनो धानको खरिद मूल्य प्रमुख जिल्ला अधिकारी संयोजक रहेको स्थानीय प्राथमिक खरिद समितिले निर्धारण गरेको हो । सोना मन्सुलीको मूल्य भने मन्त्रिपरिषद्ले निर्धारण गरेको हो । गत आवमा कार्यालयले सोना मन्सुली धान मात्र खरिद गरेको थियो । यस वर्ष केन्द्रबाटै दुवै धान खरिदको कोटासहित निर्देशन आएको थियो ।"
पालिकाले छुट्याएनन् कृषि क्षेत्र,"(काठमाडौं)  गत असोजमा कागेश्वरी मनहरा नगरपालिकाले कृषिक्षेत्र घोषणा गर्ने जग्गाधनीलाई विभिन्न छुटसहितको सूचना जारी गर्यो । तर, एक जना जग्गाधनीले आफ्नो जमिनलाई कृषिक्षेत्र घोषणा गरिपाऊँ भनी आवेदन दर्ता गराएनन् । कोही पनि आएनन्, नगरपालिकाले सार्वजनिक सूचना नै जारी गर्यो, कागेश्वरी मनहरा नगरपालिका२ का वडाध्यक्ष सुदर्शन धिमालले भने, कृषियोग्य जमिन तोक्न कोही पनि आउँदैनन् । सरकारले सिफारिस गर्ने अधिकार पालिकाहरूलाई दिएपछि जथाभावी जग्गा कित्ताकाट गर्ने क्रम बढेको छ । पालिकाका पदाधिकारीले खेतीयोग्य जमिनलाई समेत बसोबासका लागि भन्दै कित्ताकाट गर्न सिफारिस दिने गरेको पाइएको छ । पछिल्लो पटक राष्ट्रिय सतर्कता केन्द्रले तयार पारेको प्रतिवेदनमा उपत्यका, तराई र भित्री मधेसमा कित्ताकाट झनै मौलाएको तथ्यांक सार्वजनिक गरेको छ । भ्रष्टाचार नियन्त्रण एवं सुशासन कायम गर्ने कार्यका लागि सरकारलाई दिएको सुझावमा उपत्यका, तराई र भित्री मधेसमा स्थानीय तहले कृषि क्षेत्र छुट्याउन जोड नदिने, फलस्वरूप अव्यवस्थित बसोबास विकास भई भविष्यमा असन्तुलित अवस्था सिर्जना हुन सक्ने भएकाले केन्द्रबाटै हस्तक्षेत्र गर्नुपर्ने उल्लेख गरेको छ । ऐन पास भए पनि कुनै पनि स्थानीय तहले कृषि क्षेत्र नतोकेको राष्ट्रिय सतर्कता केन्द्रका सचिव ऋषिराम शर्माले बताए । कृषि क्षेत्र तोक्दा स्थानीय तहलाई फाइदा छैन, कित्ताकाटको स्वीकृति दिएर घडेरीमा बिक्री गर्दा सबैलाई फाइदा फाइदा छ, उनले भने, केन्द्र सरकारले हस्तक्षेप गर्दा फाइदा हुन्छ, नत्र खण्डीकरण गरेर कृषियोग्य जमिन सकिने भयो । सरकारले ०७६ भदौ २६ गते भूउपयोग ऐन पारित गरेको थियो । त्यसअनुसार भूमिलाई कृषि, आवासीय, व्यावसायिक, औद्योगिक क्षेत्र, खानी तथा खनिज क्षेत्र, वन क्षेत्र, नदी खोला, ताल, सिमसार क्षेत्र र सार्वजनिक उपयोग, सांस्कृतिक तथा पुरातात्त्विक महत्त्वको क्षेत्र र सरकारद्वारा तोकिएको अन्य क्षेत्र छन् । ती क्षेत्रलाई कुन वर्गमा सिफारिस गर्ने अधिकार पनि स्थानीय तहलाई छ । भूमि व्यवस्था, सहकारी तथा गरिबी निवारण मन्त्रालयले ०७४ साउन २६ मा कित्ताकाट रोक्ने निर्णय गरेको थियो । तर, अंशियारलाई अदालतमा मुद्दा दायर गर्न लगाएर कित्ताकाट (खण्डीकरण) गर्ने प्रक्रिया रोकिएको थिएन । गत पुसमा भने जग्गा खण्डीकरण रोक्दा सर्वसाधारणलाई मर्का परेको र भूमाफिया मौलाएको भन्दै जग्गाको चक्लाबन्दी गर्ने व्यक्ति, फर्म, संस्था वा कम्पनीले स्थानीय तहको स्वीकृति लिएर कित्ताकाट गर्न पाउने व्यवस्था गरियो । मन्त्रालयको नयाँ निर्देशनमा फिल्डबुकमा जग्गाको किसिम जुनसुकै लेखिए पनि स्थानीय तहबाट खेतीयोग्य जग्गा होइन भन्ने व्यहोरा लेखी आएका जग्गा खण्डीकरण वा कित्ताकाट गर्न सकिने व्यवस्था छ । तर, मिलेमतोमा कृषियोग्य जमिनकै कित्ताकाट भइरहेको छ । भूमि व्यवस्थापन तथा अभिलेख विभागको तथ्यांकअनुसार आव ०७५७६ मा करिब साढे ८ लाख १२ हजार ३ सय ७ कित्ता टुक्र्याइएको छ । अघिल्लो आवमा ७ लाख १० हजार कित्ता खण्डीकरण गरिएको थियो । ०७३७४ मा भने कुल ५ लाख २० हजार कित्ता काटिएको थियो ।मन्त्रालयको निर्देशनअनुसार जमिनको वर्ग छुट्याउन प्रत्येक पालिकाहरूले कृषि, वन, नापी, जग्गा प्रशासन र सहरी विकाससम्बन्धी प्राविधिक रहेको समिति गठन गर्नुपर्छ । उक्त समितिको सिफारिसले मात्र जग्गा कित्ताकाट गर्न सकिनेछ । तर, समिति र पालिकाका जनप्रतिनिधिको मिलोमतोमा खेतीयोग्य जमिनलाई बसोबासयोग्यको सिफारिस दिएर खण्डीकरण गरिन्छ । फिल्डमा कोही आउँदैनन्, सिफारिसपत्रमा हस्ताक्षर गर्ने हो, त्यसपछि मेयरले नापी तथा मालपोतलाई कित्ताकाटका लागि सिफारिस गर्छन्, एक जग्गा प्लटिङ व्यवसायीले कान्तिपुरसँग भने, वडाध्यक्ष, मेयर, नापी र मालपोतसम्म पुग्दा ठूलो आर्थिक चलखेल हुन्छ । अन्तिममा घडेरी किन्ने सेवाग्राहीले चर्को मूल्य तिर्नुपर्छ । प्रतिआना ४ लाखका दरले किनेको जग्गा कित्ताकाट गरेर बिक्री गर्दा १६ लाखमा बिक्री हुने गरेको ती व्यवसायीले बताए । पाइला पाइलामा पैसा खर्च गर्नुपर्ने हुन्छ , स्थानीय तहलाई अधिकार दिएपछि झन् ठूलो आर्थिक चलखेल भयो, उनले भने । गत वर्ष पनि राष्ट्रिय सतर्कता केन्द्रले तयारको पारेको प्रतिवेदनमा एउटा कित्तालाई एकै वर्षमा १४ पटकसम्म टुक्र्याएको पाइएको छ । जसका अंशियार बढी छन्, तिनीहरूले अंशबन्डा गर्छन्, भूमि व्यवस्था, सहकारी तथा गरिबी निवारण मन्त्रालयका एक उच्च अधिकारले भने, अहिले जग्गाको किसिम पालिकाले तोक्छन्, मालपोत र नापीले त सिफारिसका आधारमा कित्ताकाट गर्ने मात्र हो । सरकारले गत पुसअघि जग्गाको कित्ताकाटमा अंकुश लगाउने गरे पनि अदालतमा अंश मुद्दा दायर गर्दै खण्डीकरण गर्ने गरिएको थियो ।उपत्यकाको जमिन सबैभन्दा धेरै चिरा पारिएको छ । अव ०७५७६ मा अघिल्लो वर्षभन्दा करिब ५० हजार बढी कित्ता जग्गा खण्डीकरण गरिएको छ । अघिल्लो वर्ष उपत्यकामा एक लाख १७ हजार कित्ता टुक्र्याइएको थियो । आव ०७५७६ उपत्यकाबाहिरका पर्सामा ५३ हजार २ सय ४१, चितवनमा ५४ हजार ९ सय ५६, झापामा ६० हजार, धनुषामा ३२ हजार ७ सय ७७, काभ्रेपलाञ्चोकमा २७ हजार ६ सय ८८ र मोरङमा ५० हजार कित्ता जग्गा खण्डीकरण गरिएको थियो । कम कित्ताकाट मुस्ताङमा ८, प्यूठानमा ४८ र बैतडीमा ९० छ ।"
आलु रोप्ने चटारो,"(हेटौंडा)  मकवानपुरको थाहा नगरपालिकाका प्रायः किसान आलु रोप्न व्यस्त छन् । महिलापुरुष दिनभर बारीमै खटिएका हुन्छन् । पुरुष खनजोत र महिला डोकोमा गाईभैंसीको मल बोक्न व्यस्त छन् । उनीहरूले रासायनिकभन्दा प्रांगारिक मल प्रयोग गरिरहेका छन् । रासायनिक मलले माटो पनि बिगार्ने र आलु पनि खनेपछि चाँडै कुहिने भएकाले प्रांगारिक मल प्रयोग गर्नुपरेको उनीहरू बताउँछन् । थाहा नगरपालिकाको १२ वटै वडाका बासिन्दा अहिले आलु रोप्ने काममा व्यस्त छन्, नगरपालिकाका कृषि विकास अधिकृत सञ्जय तिवारीले भने, अहिले गाउँमा कसैलाई बोल्ने फुर्सदसम्म छैन । स्थानीयले वर्षौंदेखि आलु खेती गरिरहेका छन् । आलु रोप्ने ड्याङ ६० सेन्टिमिटरको फरकमा बनाउँछन् भने २५ सेन्टिमिटरको दूरीमा आलु रोप्छन् । आलु खेती गर्न यहाँका बासिन्दा सामान्य प्राविधिकसरह ज्ञान राख्छन्, तिवारीले भने, रोगका विषयमा कम जानकारी छ भने विषादी प्रयोगबारे पनि थोरै मात्र ज्ञान छ, अब त सबै सिकिसकेका छन्, आलु खेतीमा रासायनिक मल र विषादी प्रयोग गर्न हुन्न भन्ने कुरा जानकारी भइसकेको छ । आलुलगायत तरकारी खेतीमा यस क्षेत्रका बासिन्दाले रासायनिक मल र विषादीको प्रयोग घटाएका छन् । प्रयोग गर्नुपरे पनि कृषि प्राविधिकसँग सल्लाह लिने गरेका छन्, तिवारीले भने । किसानले अहिले कार्डिनल, डेजुरे, खुमल रातो, जनकदेव र कुखुरे ज्योति जातका आलुका बीउ लगाउने गरेका छन् । माघ दोस्रो सातादेखि आलु रोप्न सुरु हुन्छ । फागुन पहिलो सातासम्म आलु रोपेर सकिने किसानले बताए ।"
विदेशमा नेपाली  एकजुट भए फड्को,"(काठमाडौं)  नेपालीहरू विश्वका एक सयभन्दा बढी देशमा फैलिएका छन् । कोही कामदारका रूपमा गएका छन् भने कोही विद्यार्थी बनेर । तर, विदेशमा रहेका नेपाली कामदार विद्यार्थी मात्रै होइन, कोही सफल व्यवसायी त कोही सफल विज्ञ बनेका छन् । धेरै नेपाली विदेशमा रहे पनि उनीहरूको विज्ञता र अनुभवलाई नेपालले एकीकृत रूपमा लाभ लिन सकेको छैन । यस्ता नेपालीको अनुभव र ज्ञानलाई नेपालले कसरी उपयोग गर्न सक्छ ? यही विषयमा कान्तिपुर कन्क्लेभको दोस्रो दिनको कनेक्टिङ ग्लोबल नेप्लिज सत्रमा चर्चा भयो । भारतीय मूलका नेपाली लेखक प्रज्वल पराजुली, मिस नेपाल २०१९ अनुष्का श्रेष्ठ र मल्टिनेसनल मार्केट रिसर्च कम्पनी कम्पनी ग्रोथ फर नलेज (जीएफके) का सागर तामाङबीच यस सत्रमा छलफल भयो । सत्रलाई सहजीकरण गरेकी थिइन् क्याटालिस्ट टेक्नोलोजीकी सीईओ प्रतिभा पाण्डेयले । वक्ताहरूले विदेशमा रहेका धेरै नेपाली नेपाल फर्केर के गर्न सकिन्छ र भन्ने सोचमा रहेको चर्चा गरे । कतिपयले रिटायर्ड भएपछि नेपाल जाने हो भन्ने गरेको पनि उनीहरूले बताए । विश्वका जुनसुकै कुनामा भए सहकार्य गर्न सके नेपालले विभिन्न क्षेत्रमा फड्को मार्नेमा सबै वक्ताको एकमत थियो । पूर्वमिस नेपाल अनुष्का श्रेष्ठले दिनानुदिन विदेश जानेको संख्या बढिरहेको अवस्थामा नेपाली डायस्पोरालाई एउटै डोरीमा बाँध्नुको विकल्प नभएको बताइन् । आफू मिस वर्ल्डमा नेपालको प्रतिनिधित्व गर्दै सहभागी हुँदा विश्वका विभिन्न ठाउँमा छरिएर रहेका नेपालीहरूको ठूलो समर्थन पाएको उनको भनाइ छ । त्यति बेला मात्र राष्ट्रिय पहिचानको महत्त्व बुझेको उनले उल्लेख गरिन् । त्यस्तै गुर्खाज डटर र द ल्यान्ड ह्वेर आई फ्ली जस्ता नेपाली डायस्पोराबारे पुस्तक लेखेका प्रज्वल पराजुलीले विश्वका जुनसुकै देशमा रहे पनि नेपाली एकताबद्ध रहेको बताए । तर पनि विभिन्न देशमा रहेका नेपालीले एकअर्काबारेमा धेरै बुझ्न र थाहा पाउन बाँकी रहेको पराजुलीले बताए । विभिन्न गल्ती गर्ने अनि पहाडी बुद्धि र गोर्खे बुद्धि भन्ने प्रवृत्तिबाट माथि उठ्नुपर्ने उनको भनाइ छ । जीवन भनेको चुनौतीहरूलाई चिर्दै अगाडि बढ्नुको अर्को नाम भएको जीएफकेका सागर तामाङले बताए । नयाँ गन्तव्यमा पुग्न कम्फोर्ट जोनभन्दा बाहिर आएर आफूले गर्न चाहेको काम गर्न उनले युवा पुस्तालाई आग्रह गरे । अध्ययनमा मात्रै सीमित नगरेर अनुभव बटुल्दै विश्वबजारमा आफूलाई प्रस्तुत गर्न पनि उनले युवा पुस्तालाई आग्रह गरे । यस्तै विदेशमा स्थापित नेपालीहरूले यहाँका युवापुस्तालाई आफ्नो अनुभव आदानप्रदानमार्फत प्रेरित गर्नुपर्ने उनको ठम्याइ छ । विश्वव्यापीकरणका कारण एक ठाउँमा बस्न नसक्ने अवस्था भए पनि एकअर्कासँग जोडिएर अघि बढ्नुपर्ने क्याटालिस्ट टेक्नोलोजीकी सीईओ प्रतिभा पाण्डेयले बताइन् ।"
नदीको बाटो फेर्न नपाइने,"काठमाडौं (कास) नेपाल र चीनले आपसमा सीमा नदीहरूको मार्ग परिवर्तन गर्न नपाइने गरी सीमा व्यवस्थापन प्रणालीसम्बन्धी सम्झौता गरेका छन् । संसद् सचिवालयमा हालै दर्ता गरिएको उक्त सम्झौतामा कुनै पनि पक्षले जानाजानी कुनै सीमा नदीको मार्ग परिवर्तन गर्न वा परिवर्तन हुन दिन नमिल्ने भनिएको छ । चीनका राष्ट्रपति सी चिनफिङको नेपालको दुईदिने राजकीय भ्रमणका अवसरमा गत असोज २६ मा नेपालचीनबीच सीमा व्यवस्थापन प्रणालीसम्बन्धी सम्झौता भएको थियो । सम्झौतामा परराष्ट्रमन्त्री प्रदीप ज्ञवाली र चीनका स्टेट काउन्सिलर तथा विदेशमन्त्री वाङ यीले हस्ताक्षर गरेका थिए । नेपाल सन्धि ऐन२०४७ अनुसार नेपाल सरकारले स्वीकार गरेका सन्धिसम्झौताहरूको सूचना संघीय संसद्को बैठक बसेको एक महिनाभित्र जानकारीका लागि संघीय संसद्मा पेस गर्नुपर्छ । त्यहीअनुसार परराष्ट्र मन्त्रालयले उक्त सम्झौता जानकारीका लागि संसद्मा पेस गरेको हो । नदीहरूलाई आफ्नो मार्ग परिवर्तन गर्नबाट रोक्नका लागि दुवै पक्षले संयुक्त रूपमा आवश्यक उपाय अपनाउन सक्ने सम्झौतामा छ । कुनै एक पक्षले अर्को पक्षको हितलाई असर नहुने गरी अर्को पक्षलाई जानकारी गराई आफ्नो क्षेत्रमा छुट्टै उपायसमेत अपनाउन सक्नेछ, परराष्ट्रद्वारा संसद् सचिवालयमा दर्ता गरिएको सम्झौताको धारा ७ (३) मा भनिएको छ, तर त्यसबाट अर्को पक्षले क्षति बेहोर्नुपरे दुवै पक्षले मैत्रीपूर्ण छलफलमार्फत समाधान गर्नुपर्नेछ ।नेपाल र चीनबीच सन् १९५५ मा दौत्य सम्बन्ध स्थापना भएको पाँच वर्षपछि सीमा सम्झौता भएको हो । त्यही सम्झौताअनुसार सन् १९६१ अक्टोबर ५ मा सीमा सन्धिमा हस्ताक्षर भएको थियो । सन् १९६३ जनवरी २० मा दुई मुलुकबीचमा सीमारेखाको रेखांकन तथा चिह्नस्तम्भ रहने स्थान निर्धारण गरिएको थियो । चीनसँग नेपालको १ हजार ४ सय १४ किलोमिटर सीमा जोडिएको छ, जसमा ९९ वटा सीमास्तम्भ छन् । सीमाविद् बुद्धिनारायण श्रेष्ठका अनुसार नेपालमा रहेका करिब ६ हजार नदीनालामा ७६ प्रतिशतको उद्गम नेपाल र बाँकी २४ प्रतिशतको उद्गमस्थल चीनको स्वशासित क्षेत्र तिब्बतमा हो । कोसी, गण्डकी, कर्णाली र महाकाली नदीहरूको उद्गमस्थलहरू माथिल्लो हिमालय तथा तिब्बतमा छन् । तिब्बतमा उद्गमस्थल भएका नदीहरू पानीका लागि महत्त्वपूर्ण हुने भएकाले यो सम्झौता नेपालका लागि अत्यन्तै महत्त्वपूर्ण छ, सीमाविद् श्रेष्ठले भने, चीनले नेपालमा प्राकृतिक रूपमा नदीको बहाव परिवर्तन गर्यो भने पानीको समस्या पर्न सक्छ । अर्कोतर्फ नेपालको दक्षिण छिमेकी भारतले तिब्बतबाट बगेर उसको उत्तर पूर्वी क्षेत्र हुँदै बंगलादेशबाट बंगालको खाडीमा मिसिन पुग्ने ब्रह्मपुत्र नदीलाई कृत्रिम रूपमा बाँध र सुरुङ बनाई दिशा नै परिवर्तन गर्न लागेको आरोप चीनमाथि लगाउँदै आएको छ । चीनले भने त्यसमा कुनै सत्यता नरहेको दाबी गरिरहेको छ । चीनसँग भएको सीमा व्यवस्थापन प्रणालीसम्बन्धी सम्झौताका कारण नेपालले भने नदीको बहावलाई लिएर विवाद गर्नु नपर्ने भएको छ । सम्झौताअनुसार नदीले आफ्नो मार्ग परिवर्तन गरे दुवै पक्षले आवश्यक उपायहरू अपनाउनुपर्नेछ वा पारस्परिक सम्झौतापछि कुनै पनि पक्षले सीमा नदीलाई त्यसको मूल मार्गमा पुनःस्थापना गर्नुपर्नेछ । सीमा नदीलाई प्राकृतिक कारणले आफ्नोमूल मार्गमा पुनःस्थापित गर्न नसकिए दुवै पक्षबीच अन्य सम्झौता भएबाहेक सीमारेखाको खण्ड अपरिवर्तनीय रहनेछ, सम्झौतामा भनिएको छ । सीमा नदीको अवस्थिति कायम राख्न तथा जनताको खाँचो पूर्ति र सुरक्षा तथा बाढी रोकथाम गर्न दुवै पक्षले तटीय सुरक्षा परियोजना निर्माण गर्न सक्ने सम्झौतामा छ ।"
विराटले उठायो चार लाख अतिरिक्त शुल्क,"(काठमाडौं)  विराटनगरस्थित विराट मेडिकल कलेजले एमबीबीएसमा भर्ना भएका विद्यार्थीसँग चार लाख १५ हजारका दरले अतिरिक्त रकम उठाएको छ ।काठमाडौं विश्वविद्यालय (केयू) को विस्तारित कार्यक्रमका रूपमा सञ्चालित उक्त मेडिकल कलेजले चिकित्सा शिक्षा आयोगले निर्धारण गरेको शिक्षण शुल्कभन्दा बढी रकम असुलेको हो । अतिरिक्त शुल्क नतिर्ने विद्यार्थीको भर्नालगायत पढाइको प्रक्रिया रोकिएको छ । पहिलो किस्ताको रकम विश्वविद्यालयको खातामा जम्मा गरेर कलेजको सम्पर्कमा गएका थियौं, बढी रकम तिरेको रसिद कान्तिपुरलाई उपलब्ध गराउने एक अभिभावकले भने, चार लाख १५ हजार थप शुल्क नबुझाएसम्म कलेज नै छिर्न दिँदैनौं भनियो । भर्ना हुन नपाउने र पढाइ पनि छुट्ने डरले हतारहतार ऋण काढेर अतिरिक्त रकम भुक्तानी गर्नुपरेको उनले बताए । कलेजले धरौटी र इन्टर्नसिप शुल्कबापत २२ लाख रुपैयाँका दरले थप रकम लिएको हो । विश्वविद्यालय शुल्कबापत १५ हजार लिइएको छ । नेपाल मेडिकल काउन्सिल शुल्क ५ हजार उठाइएको छ । आयोगले शिक्षण शुल्कबाहेक अन्य रकम लिन नपाइने स्पष्ट पार्दै आएको छ । काउन्सिलले उक्त कलेजमा चालु शैक्षिक सत्रमा एमबीबीएस अध्ययन गर्न ७५ जनाको सिट निर्धारण गरेको छ । प्रतिविद्यार्थी ४ लाख १५ हजारका दरले बढी रकम लिँदा पहिलो वर्षमै ३ करोड ११ लाख रुपैयाँ उठ्छ । काउन्सिल शुल्कबाहेक विद्यार्थी अभिभावकबाट अरू रकम लिनु गैरकानुनी हो । केयूको स्कुल अफ मेडिकल साइन्सेज धुलिखेलले काउन्सिल शुल्क पनि लिँदैन । विराट मेडिकल कलेजले विद्यार्थीलाई होस्टल बस्नुपर्ने बाध्यकारी नियम लागू गरेर अस्वाभाविक रूपमा शुल्क लिएको समेत अभिभावकहरूले गुनासो गरेका छन् । होस्टलको वार्षिक १ लाख २० हजारका दरले शुल्क उठाइएको छ । खानाको वार्षिक ९० हजारका दरले अग्रिम रकम लिइएको हो । होस्टलको कोठामा रहेको खाट, टेबुलको समेत वार्षिक छुट्टै २५ हजार भाडा लिइएको छ । होस्टलको एउटा कोठामा दुई जना विद्यार्थी राखिन्छ । प्रत्येक अभिभावकसँग यी शीर्षकमा रकम उठाइएको छ । विराटनगरमा १ लाख २० हजारमा फ्ल्याट नै भाडामा पाइन्छ, ती अभिभावकले कान्तिपुरसँग भने, इन्टरनेट सुविधासमेत नभएको साँघुरो कोठाको मनोमानी शुल्क उठाइएको छ । कलेज सञ्चालक पक्षसँग बढी शुल्क नतिर्न प्रतिवाद गर्ने अभिभावकलाई भने अतिरिक्त रकममा पनि छुट दिइएको एक विद्यार्थीले बताए । एक लाखसम्म छुट दिइएको छ । कतिपयलाई बढी शुल्क पछि बुझाउने सर्तमा भर्ना लिइएको छ । चिकित्सा शिक्षा आयोगले बढी शुल्क नतिर्न र नलिन कलेज र अभिभावकलाई सचेत गराउँदा गराउँदै बढी रकम लिन छाडिएको छैन ।काठमाडौं विश्वविद्यालयबाट सम्बन्धन पाएका विराटनगरकै नोबेल, बाँकेको नेपालगन्ज मेडिकल कलेजले समेत अतिरिक्त रकम असुल्दै आएका छन् । आयोगले विश्वविद्यालयमार्फत यी कलेजसँग स्पष्टीकरण मागेको छ । होस्टल शुल्क आयोगको दायरा बाहिरको विषय भएकाले विश्वविद्यालयले नियमन गर्नुपर्ने आयोगका सदस्यसचिव हरिप्रसाद लम्साल बताउँछन् । अतिरिक्त शुल्क लिने कलेजलाई भने चिकित्सा शिक्षा ऐनको प्रवाधानअनुसार कारबाही गरिने आयोगले जनाएको छ । उपत्यकाबाहिर एमबीबीएस अध्ययन गर्न ४४ लाख ३६ हजार २५ रुपैयाँ शिक्षण शुल्क तोकिएको छ । ऐनको व्यवस्थाअनुसार पहिलो किस्ताको १४ लाख ७८ हजार विश्वविद्यालयमा बुझाएर विद्यार्थी भर्ना हुन पाउँछन् । पहिलो किस्ताको रकम बुझाएर मेरिटका आधारमा कलेजको सम्पर्कमा पुगेका विद्यार्थीसँग थप रकम माग गरिएको हो ।अतिरिक्त रकम नलिन मातहतका सबै मेडिकल कलेजलाई सचेत गराइएको मेडिकल साइन्सेजका डिन राजेन्द्र कोजुले बताए । आयोगले तोकेभन्दा एक पैसा पनि बढी शुल्क लिन मिल्दैन, पाइँदैन । विराट त झन् हाम्रै कार्यक्रम हो, उनले भने, बढी रकम लिएको एउटा मात्र केस भेटिए पनि तुरुन्त कारबाहीमा जान्छौं । आयोगले कलेजहरूलाई निर्देशन दिँदै आएको छ । ऐनमा आयोगको निर्देशन बारम्बार पालना नगर्ने मेडिकल कलेजको सम्बन्धन खारेजी गर्न सकिने व्यवस्था छ । निर्धारितभन्दा बढी शुल्क लिएमा पनि कुनै एक वा त्योभन्दा बढी शैक्षिक कार्यक्रमको सम्बन्धन खारेजी गर्न आयोगले सम्बन्धित विश्वविद्यालयमा लेखी पठाउन सक्नेछ । स्पष्टीकरणमा चित्तबुझ्दो जवाफ नआए सम्बन्धन खारेजीको प्रक्रियामा जान सकिने आयोगका निर्देशकहरू बताउँछन् । खारेजीमा परेका कलेजका विद्यार्थीको पढाइको निरन्तरता सम्बन्धित विश्वविद्यालयले गराउनुपर्ने छ । आयोगले के कति कारणले अतिरिक्त शुल्क लिनुपरेको हो भनी कलेजहरूलाई स्पष्टीकरण लिन थालेको हो । स्पष्टीकरणपछि सिनामंगलको काठमाडौं मेडिकल कलेजले बढी रकम नलिने जनाएको छ ।"
९० पालिकामा युवा नीति,"काठमाडौं (कास) काभ्रेको नमोबुद्ध नगरपालिकाले युवा स्वरोजगारका लागि बीउपुँजी तथा युवा नेतृत्व विकास गर्न १५ लाख रुपैयाँ छुट्याएको छ । नगरपालिकाले नगरस्तरीय युवा परिषद् सञ्चालनलाई व्यवस्थित गर्न कार्यविधि पनि तयार गरिसकेको छ । कार्यपालिकाले मंसिर २४ मा २५ वर्षीय अशोक खनाललाई नगरस्तरीय युवा परिषद्को कार्यकारी उपाध्यक्षमा मनोनयन गरेको छ । परिषद्मा नगरपालिकाका मेयर अध्यक्ष हुन्छन् । यही महिनाभित्र १३ सदस्यीय परिषद् गठन हुँदै छ । नगर कार्यविधि बनेपछि हामी युवा सरकारको फ्रेमवर्कभित्र अटाएका छौं । अब हामी बलियो गरी मुद्दा उठाउँछौं, नमोबुद्ध युवा सञ्जालका अध्यक्ष सञ्जीव न्यौपानेले भने ।राष्ट्रिय युवा परिषद्का कार्यकारी उपाध्यक्ष माधवप्रसाद ढुंगेलका अनुसार नमोबुद्धमा जस्तै देशभरका ९० पालिकामा युवाअनुकूल नीति ल्याइएको छ । यसबाट स्थानीय सरकारका नीति निर्माण र विकास योजनामा युवाको पहुँच बढेको छ । युवा लक्षित कार्यक्रमले ठाउँ पाउन थालेका छन् । परिषद्ले यसका लागि युवामैत्री स्थानीय तह दिग्दर्शन०७५, युथ भिजन२०२५ तथा दसवर्षे रणनीतिक योजना र राष्ट्रिय युवा नीति२०७२ ल्याएको छ । युवा भोलिका कर्णधार मात्र होइनन्, वर्तमानका साझेदार पनि हुन्, यसकारण राज्यको हरेक क्षेत्रमा उनीहरूको सहभागितामा जोड दिएका छौं, ढुंगेलले भने ।देश संघीय संरचनामा गएपछि युवालाई सहभागिता र बजेटमा समेट्नैपर्ने बाध्यकारी नीति नहुँदा स्थानीय सरकारका नीति तथा योजनामा छुट्दै आएका थिए । परिषद्ले २०७५ मा ल्याएको युथ भिजनले स्थानीय सरकारमा युवा परिचालन बढाउने लक्ष्य राखेको छ । सन् २०२५ सम्ममा स्थानीय सरकारको कुल बजेटबाट युवा लक्षित १० प्रतिशत छुट्याउनुपर्ने भनिएको छ ।युवाले ठाउँठाउँमा नमुना युवा संसद्को अभ्यास गरिरहेका छन् । युवाको नेतृत्व विकास गरी संविधान, कानुन, संसदीय प्रक्रिया, मर्यादा र अभ्याससँग परिचित गराउन ३ वर्षदेखि यस्तो अभ्यास ल्याइएको हो ।यसले उनीहरूमा प्रतिभा प्रस्फुटन गराउनुका साथै आत्मविश्वास जगाउने गरेको छ । यो अभ्यासका लागि युवाअनुकूल नीति र कार्यक्रम निर्माणमा ९० स्थानीय तहमा गठन भएका १ हजार २ सय १२ युवा सञ्जाललाई परिचालन गरिएको छ । नमुना युवा संसद्मा नेतृत्वदायी भूमिका देखेर वेदकोट नगरपालिकाले युवा उद्यम परिचालन अन्तर्गत १९ वर्षीय केशव खड्कालाई व्यवसाय गर्न ५ लाख रुपैयाँ अनुदान दिएको छ । त्यो रकममा ७ लाख थपेर उनले कृषि व्यवसाय थालेका छन् ।"
शेर्पासँग च्यासल स्तब्ध,आजको खेलमनाङ मर्स्याङ्दीविरुद्ध एनआरटीसमय १ः०० बजेएन्फा कम्प्लेक्स
सप्तरीलाई उपाधि,(पर्सा)  वीरगन्जमा सम्पन्न प्रदेश २ स्तरीय प्रथम गिरिजाप्रसाद कोइराला स्मृति गोल्डकप नकआउट फुटबल प्रतियोगिताको उपाधि सप्तरी जिल्ला फुटबल संघले उचालेको छ । वीरगन्जको आदर्शनगर रंगशालामा शनिबार सम्पन्न फाइनल स्पर्धामा सप्तरीले बारा जिल्ला फुटबल संघलाई २० ले पराजित गर्यो । मध्यान्तरअघिको खेल अत्यन्त प्रतिस्पर्धात्मक रहे पनि दुवै टिमले गोल गर्न सकेनन् । मध्यान्तरपछिको खेलमा भने सप्तरी हाबी भयो । खेलको ६५ औं मिनेटमा सप्तरीका उज्वल सिंह सेवाले बललाई जाली चुमाएर टिमलाई अग्रता दिलाए । त्यसपछि गोल फर्काउन बाराका खेलाडीले थुप्रै प्रयास गरे । बारालाई दर्शकको समर्थन रहेको थियो । बाराले ३ पटक पाएको मौका गुमाएको थियो । खेलको ७६ औं मिनेटमा सप्तरीले पुनः अर्को गोल थप्यो । देवेश श्रेष्ठले गोल गरेर सप्तरीको जित सुनिश्चित पारे । प्रदेश नम्बर २ का ८ वटै जिल्ला फुटबल संघ सहभागी रहेको प्रतियोगिताका विजेता टिमलाई १ लाख ५१ हजार नगद तथा सिल्ड प्रदान गरियो । उपविजेताले ७५ हजार नगद तथा सिल्ड प्राप्त गर्यो । प्रतियोगिताको प्लेयर अफ द टुर्नामेन्ट सप्तरीका प्रवीण चौधरी र बेस्ट स्कोरर सप्तरीकै दिवेश श्रेष्ठ भए । प्रमुख अतिथि प्रदेश २ का मुख्यमन्त्री लालबाबु राउतले विजेता तथा उपविजेता टिमका खेलाडीलाई पुरस्कार प्रदान गरेका थिए । समापन समारोहलाई सम्बोधन गर्दै मुख्यमन्त्री राउतले खेलाडीको सहज जीवनयापन र मनोबल उँचो पार्नका लागि प्रदेश सरकार गम्भीर रहेको बताए । उनले नेपालकै प्रवेशद्वार तथा आर्थिक राजधानी वीरगन्जमा स्तरीय खेलमैदानको अभाव हुनु दुःखद भएको बताए । पूर्वप्रधानमन्त्री एवम् नेपाली कांग्रेसका पूर्वसभापति गिरिजाप्रसाद कोइरालाको स्मृतिमा जीपी कोइराला फाउन्डेसन पर्साले यो प्रतियोगिता आयोजना गरेको हो ।
राष्ट्रिय कुस्तीमा प्रदेश २ च्याम्पियन,"सुनसरी (कास) सुनसरीको कोसी गाउँपालिका र सृष्टि समाज इनरुवाद्वारा संयुक्त रूपमा आयोजित बीपी स्मृति राष्ट्रिय कुस्ती प्रतियोगिताको दोस्रो संस्करणको शनिबार सम्पन्न फाइनलमा प्रदेश नम्बर २ ले ४ स्वर्ण पदक हात पारेर च्याम्पियन बनेको छ । ६ स्वर्णका लागि भएको प्रतिस्पर्धामा प्रदेश २ का शिवाङ्गी दुबे, सरोज यादव, बुन्नीलाल यादव र राज यादवले स्वर्ण हात पारेका थिए । महिलातर्फ ५५ केजी समूहको फाइनलमा दुबेले ७ नम्बर प्रदेशकी मनीषा सिंहलाई जितिन् भने सरोजले फाइनलमा ७० केजीतर्फ नेपाल प्रहरीका धर्मेन्द्रप्रसाद यादवलाई पराजित गर्दै स्वर्ण पदक हात पारे ।बुन्नीलालले ८६ केजी तौलतर्फ नेपाली सेनाका वृजेश यादवलाई पराजित गर्दै स्वर्ण उपाधि जिते । १ सय २५ केजी समूहतर्फ ७ नम्बर प्रदेशका करन भट्टराईलाई पराजित गर्दै प्रदेश नम्बर २ का राज यादवले स्वर्ण हात पारे । प्रतियोगितामा महिलातर्फ ६५ केजी तौल समूहमा नेपाली सेनाकी सुशीला चन्दले नेपाल प्रहरीकी कोमल रतनीलाई रजतमा सीमित गर्दै स्वर्ण हात पारिन् । ७२ केजी तौल समूहको महिलातर्फ ७ नम्बर प्रदेशकी विमला सुनुवारलाई हराउँदै नेपाल प्रहरीकी निर्मला जागतीले स्वर्ण जितिन् ।मुलुकभरका कुल ३६ खेलाडी सहभागी भएको कुस्ती प्रतियोगितामा महिलातर्फ ५५, ६५ र ७२ केजी समूहमा प्रतिस्पर्धा गराइएको थियो भने पुरुषतर्फ ७०, ८६ र १२५ केजी समूहमा स्पर्धा गराइएको थियो । कुस्ती विजेतालाई प्रदेश नम्बर १ का उद्योग, पर्यटन, वन तथा वातावरणमन्त्री जगदिश कुसियत, आयोजक कोसी गाउँपालिका अध्यक्ष ऐयुब अन्सारीले पुरस्कार वितरण गरेका थिए ।"
तिलोत्तमा गोल्डकप फागुन ८ देखि,"(बुटवल)  मोफसलको चर्चित र पुरानो तिलोत्तमा गोल्डकपको २२ औं संस्करण फागुन ८ देखि बुटवलमा सुरु हुँदै छ । जिल्ला फुटबल संघ रूपन्देहीले देवीनगरस्थित एन्फा टेक्निकल सेन्टरको मैदानमा प्रतियोगिता आयोजना गर्दै छ । प्रतियोगितामा विभागीय टिम पुलिस, एपीएफ, त्रिभुवन आर्मी, मनाङ मर्स्याङ्दी, थ्रीस्टारसहित रूपन्देही११ को सहभागिता हुने रूपन्देही फुटबल संघका अध्यक्ष दीर्घबहादुर केसीले बताए । प्रतियोगिताको विजेताले १० लाख ५१ हजार रुपैयाँ राशिको पुरस्कार पाउने छ । उपविजेतालाई ७ लाख ५० हजार दिइनेछ । प्रतियोगितामा सर्वोत्कृष्ट खेलाडीलाई एक थान मोटरसाइकल दिइनेछ । उत्कृष्ट फरवार्ड, गोलरक्षक, मिड फिल्डर, डिफेन्डर र प्रशिक्षकले जनही ३० हजार रुपैयाँ पाउनेछन् । प्रतियोगिताको तयारीका लागि विभिन्न १२ वटा उपसमिति गठन भएका छन् । आयोजक अहिले प्रचारप्रसार, रकम संकलन र मैदान तयारीमा जुटेका छन् । प्रतियोगिताका लागि मैदान सम्याइएको छ । मैदानमा धूलो उड्न नदिन दुबो रोपेर पानी जमाइएको छ । सेन्टरमा ३ हजार ५ सय दर्शक अट्ने स्थायी प्यारापिट छ । गत वर्षसम्म मैदानको पूर्वपट्टि त्यति नै क्षमताको अस्थायी प्यारापिट निर्माण गरिन्थ्यो । यस वर्ष १ हजार ६ सय दर्शक अट्ने स्थायी प्यारापिट निर्माण भएको छ । खेलकुद परिषद्ले छुट्याएको ३० लाख रकमबाट उक्त प्यारापिट निर्माण गरिएको अध्यक्ष केसीले बताए । विगतका वर्षमा जस्तो यस वर्ष अस्थायी प्यारापिटमा खर्च गर्नुपर्ने रकम बचत हुने भयो, उनले भने, यसबाहेकका खर्च भने बढेका छन् । एकेडेमीमा रंगरोगन गर्न थालिएको छ ।प्रतियोगिता सम्पन्न गर्न १ करोड ५ लाख ९१ हजार रुपैयाँ खर्च लाग्ने अनुमान गरिएको छ । मुख्य संरक्षक रहेको बुटवल उपमहानगरपालिकाले ८ लाख रुपैयाँ दिने भएको छ । अन्य रकम उद्योगी, व्यवसायी र खेलप्रेमीहरूबाट जुटाइने प्रतियोगिताका सहसंयोजक बुद्धि गुरुङले बताए । तिलोत्तमाको २१ औं सस्करण डाफिन्सले हात पारेको थियो । साबिक बुटवल नगरपालिकाको संरक्षकत्वमा तिलोत्तमा गोल्डकप विसं ०३१ मा स्थापना भएको थियो । स्थापनाकै वर्ष प्रतियोगिता सुरु गर्ने भनिए पनि तयारी नहुँदा दुई वर्षपछि ०३३ सालमा पहिलोपटक गोल्ड कप आयोजना भएको थियो । बुटवल उपमहानगरपालिका र जिल्ला फुटबल संघको सहकार्यमा सञ्चालन हुँदै आएको प्रतियोगिता हरेक वर्ष गर्ने कार्ययोजना बनाइएको थियो । तर, राजनीतिक अस्थिरता, आर्थिक अभाव, खेलप्रतिको लगाव र प्रतिबद्धताको अभावमा पटकपटक रोकिए पनि पाँच वर्षयता नियमित छ । प्रतियोगिता आयोजना गर्न हरेक वर्ष आर्थिक अभाव छ, अध्यक्ष केसीले भने, यद्यपि, अब कुनै पनि वर्ष प्रतियोगिता नरोक्ने प्रण गरेका छौं ।१८ औं संस्करणपछि तिलोत्तमा गोल्डकप प्रतियोगिताबाट बचेको रकम गोर्खामा भूकम्पबाट क्षति पुगेको धर्मोदय माविको भवन बनाउन सहयोग गरेको छ । अठारौं सस्करणमा बचेको ९ लाख ७० हजारमा ४ लाख व्यक्तिगत रूपमा उठाएर भवन बनाउन सहयोग गरेको हो । १९ औं सस्करणमा पनि विद्यालयको भवन बनाउन ३ लाख ७६ हजार सहयोग गरेको थियो । २० औं सस्करणमा पनि विद्यालयका विद्यार्थीका लागि कम्प्युटर, ल्यापटपलगायत सामग्री दिएको थियो । गत वर्ष झन्डै ४ लाख घाटामा प्रतियोगिता भयो । यस वर्ष जति बचत हुन्छ, उक्त विद्यालयमा फर्निचर खरिदमा लगाउने आयोजकले बताएका छन् ।"
एपीएफ र पुलिसलाई एनभीए अवार्ड,"(काठमाडौं)  महिलातर्फ एपीएफ र पुरुषतफ नेपाल पुलिस क्लबले वर्ष २०७५ को उत्कृष्ट टिमको रुपमा एनभीए अवार्ड पाएको छ । नेपाल भलिबल संघ (एनभीए) ले २ वर्ष अघिदेखि थालेको एनभीए अवार्डबाट उत्कृष्ट टिमको रुपमा चुनिएका विभागीय टोलीहरू एपीएफ र आर्मीले प्रतिटिम १ लाख रुपैयाँ पुरस्कार पाए । वर्ष २०७५ भरि भलिबल संघको आयोजना तथा संघले मान्यता दिएका प्रतियोगिताहरूमा गरेको प्रदर्शनका आधारमा संघका उपाध्यक्ष ऐनबहादुर शाहीको संयोजकत्वमा मुख्य प्रशिक्षक सलिना श्रेष्ठ सम्मिलित समितिले उत्कृष्ट टिम छनोट गरेको हो । २०७५ सालमा एपीएफले सहभागिता जनाएको १० मध्ये ९ प्रतियोगिता तथा पुरुषतर्फ पुलिसले ९ मध्ये ६ प्रतियोगिताको उपाधि जितेको थियो । ती प्रतियोगिताहरूमा व्यक्तिगततर्फ उत्कृष्ट भएकाहरूको आधारमा संघले पुरुष र महिलातर्फ ११ जनालाई अवार्डबाट सम्मानित गरेको छ । नेपाल पुलिस तथा राष्ट्रिय टोलीका भेट्रान स्पाइकर कुलबहादुर थापा र एपीएफ तथा राष्ट्रिय टोलीकी स्टार स्पाइकर सरस्वती चौधरीले क्रमसः पुरुष र महिलातर्फ उत्कृष्ट वर्ष खेलाडीको पाएका हुन् । उनीहरूले जनही २५ हजार रुपैयाँ पुरस्कार पनि पाए । उदयमान खेलाडीहरूमा महिला तर्फ उषा भण्डारी (पुलिस क्लब) र पुरुषतर्फ शरण सामरी क्षेत्री (त्रिभुवन आर्मी) घोषित भए । उत्कृष्ट प्रशिक्षकको अवार्ड महिला तर्फ एपीएफका ज्ञानेन्द्र बिष्ट र पुरुषतर्फ पुलिसका सरोज श्रेष्ठले पाए । अवार्ड कार्यक्रममा राष्ट्रिय टिमबाट १५ वर्षभन्दा लामो समय योगदान दिएकी नेपाल पुलिसकी कोपिला उप्रेतीले सन्यासको घोषणा गरिन् । उनलाई संघले ५० हजार रुपैयाँसहित सम्मान तथा विदाई गरेको छ । यसअघि पुरुष राष्ट्रिय टोलीका पूर्वकप्तान भरत शाहलाई संघले १ लाख नगदसहित सम्मान र बिदाइ गरेको थियो । नेपालमा भलिबल खेलको विकास र विस्तारमा अनवरत लागि पर्ने न्यू डायमन्ड एकेडेमीका संस्थापक एवं प्रशिक्षक कुमार राईलाई पनि संघले २५ हजार रुपैयाँसहित सम्मान गरेको छ । नेपालको भलिबललाई सहयोग गरेको भन्दै नेदरल्यान्ड भलिबल संघका बिकास निर्देशक पिटर भान टरेललाई पनि सम्मान गरियो । नेपाल भलिबल संघले आफ्ना खेलाडी, प्रशिक्षक तथा टिमलाई विभिन्न खेलमा देखाएको उत्कृष्ट नतिजाका आधारमा मूल्यांकन गर्दै विगत तीन वर्षदेखि सम्मान गर्ने कार्यक्रमको आयोजना गर्दै आइरहेको छ ।अवाड कार्यक्रममा बंगलादेशमा आयोजना भएको प्रथम एभिसी एशियन सेन्ट्रल जोन सिनियर महिला भलिबल च्याम्पियनसिप २०१९ मा उपाधि विजेता नेपाली टोलीका प्रत्येक सदस्यहरूलाई जनही २५ हजार रुपैयाँ पुरस्कार वितरण गरिएको थियो ।"
लिग २ मा नेपालको पहिलो जित,"(काठमाडौं)  नेपालले क्रिकेट विश्वकप लिग २ मा पहिलो विजय हात पारेको छ । नेपालले शनिबार अमेरिकालाई ३५ रनले पराजित गर्दै घरेलु मैदानमा एकदिवसीय अन्तर्राष्ट्रियमा पहिलो विजय निकालेको हो । नेपालले बुधबार मात्र घरेलु मैदानमा पहिलो एकदिवसीय अन्तर्राष्ट्रिय खेलेको थियो तर ओमानसँगको त्यस खेलमा विजय निकाल्न सकेको थिएन । १ सय ९१ रनको विजय लक्ष्य लिएर आएको अमेरिका ४४१ ओभरमा १ सय ५५ रनमा अलआउट भयो । यसअघि त्रिवि क्रिकेट मैदानमा टस हारेर ब्याटिङ गर्न आएको नेपाल कुशल मल्ल र विनोद भण्डारीको अर्धशतकमा ४४१ ओभरमा १ सय ९१ रनमा अलआउट भएको थियो ।यस त्रिकोणात्मक शृंखलामा नेपालको यो पहिलो विजय हो । नेपाल र अमेरिका दुवैलाई उनीहरूको पहिलो खेलमा ओमानले पराजित गरेको थियो । यसअघिका ९ खेलमा ६ विजय हात पार्दै ७ राष्ट्र सहभागी प्रतियोगिताको शीर्ष स्थानमा रहेको अमेरिकाले पछिल्ला दुवै खेलमा हार बेहोरेको छ । ३६ म्याच खेलेपछि शीर्ष तीन टोली विश्वकप छनोटमा प्रवेश गर्ने प्रावधान छ । ओमानको पनि १२ नै अंक छ र टोली अमेरिकाभन्दा रनरेटमा पछाडि छ । नेपालले आइतबार ओमानसँग खेल्दै छ । लिग २ को सर्कलमा पहिलो विजय हात पार्दा खुसी लाग्नु स्वाभाविक नै भएको र यसलाई निरन्तरता दिन जरुरी रहेको कप्तान ज्ञानेन्द्र मल्लले बताए । इयान हल्यान्डले ७५ रन बनाए पनि अमेरिकालाई विजय दिलाउन सकेनन् । उनले १ सय ११ बलको इनिङ्समा ७ चौका प्रहार गरे । ६५ रन बनाउदा ७ विकेट गुमाएको अमेरिकाको स्कोरलाई हल्यान्डले धैर्यपूर्वक खेल्दै लक्ष्य नजिक पुर्याएका थिए । करण केसीले ४१ औं ओभरमा हल्यान्डलाई आउट गरेका थिए । इंग्लिस काउन्टी टोली हयाम्पसायरबाट पनि खेलिसकेका हल्यान्डले ओमानसँगको पछिल्लो खेलमा ६५ रन बनाएका थिए ।अन्तिम जोडी रुस्टी थेरोन र कप्तान सौरभ नेत्राभाल्करले त्यसपछि ११ रन जोडे पनि करणले थेरोनलाई मिडविकेटमा सन्दीप लामिछानेको हातबाट क्याच गराई नेपाललाई सानदार विजय दिलाएका हुन् । थेरोन ९ रनमा आउट भए । नेत्राभाल्कर ३ रनमा अविजित रहे । करिमा गोरेले १० र क्यामरन स्टेभनसनले १९ रन बनाई हल्यान्डलाई राम्रो साथ दिएका थिए । पारस खड्काले स्लिपमा उत्कृष्ट क्याच लिइ हल्यान्डको गोरेसँगको साझेदारी तोड्न सहयोग गरे । करणसँगैं ओपनिङ बलिङमा आएका सन्दीपले एरोन जोन्सलाई आफ्नो पहिलो ओभरमै एलबीडब्लु आउट गरेका थिए ।तेस्रो ओभरमा करणले स्टेभन टेलरलाई शर्ट लेगमा दीपेन्द्रसिंह ऐरीको हातबाट क्याच गराए । त्यसको दुई बलपछि करणले जेभियर मार्सललाई विकेटकिपर विनोद भण्डारीबाट क्याच गराए । सन्दीपले लगातार आफ्नो दोस्रो ओभरमा विकेट लिनेक्रममा मोनाङ्क पटेललाई ४ रनमा एलबीडब्लू आउट गरे । अक्षय होमराज पनि ५ रन बनाई सुसन भारीको बलमा विनोदबाट क्याच भएपछि अमेरिका ११ औं ओभरमा २७५ को स्थितिमा पुगेको थियो । नेपालबाट करण केसीले ४, सुसन भारीले ३, सन्दीप लामिछानेले २ र कुशल मल्लले १ विकेट लिए ।विकेट सुरुमा गाह्रो नै भइरहेको थियो, बल सजिलै ब्याटमा आइरहेको थिएन । अमेरिकाले आफ्नो हतियार पेस गतिको बलरमा विश्वास देखाएको थियो, त्यसमा उनीहरू सफल नै भइरहेका थिए । हाम्रो सुरुआत फेरि राम्रो हुन सकेन् । विनोद र कुशलको इनिङ्सले हामीले खेलमा पुनरागमन गर्ने मौका दियो, ज्ञानेन्द्रले भने, उनीहरूको इनिङ्सपछि हाम्रो स्पिन आक्रामक पनि राम्रो र करण पनि लयमा भएका कारण हामीलाई खेल जित्छौं लागेको थियो । यसअघि कुशल मल्ल र विनोदले अर्धशतकीय इनिङ्स खेलेका थिए । ४९ रनमा ५ विकेटको दयनीय स्थितिलाई सुधार्नेक्रममा कुशलले ५० र विनोदले ५९ रन बनाएपछि नेपालले ४९२ ओभरमा १ सय ९० रनमा अलआउट भएको थियो । कुशलको यो डेब्यु खेल हो । कुशलले ५१ बलको इनिङ्समा ४ चौका र ३ छक्का प्रहार गरे । उनले विनोदसँग छैटौं विकेटमा ८४ रनको महत्त्वपूर्ण साझेदारी गरी नेपाललाई खेलमा फर्काएका थिए । विनोदले ७९ बल खेली ६ चौका र १ छक्का प्रहार गरेका थिए । उनीपछि आएका करण केसी १२ रनमा आउट भए भने सन्दीप लामिछाने शून्यमा पेभेलियन फर्किए । सुसन आउट हुने अन्तिम खेलाडी थिए । उनले ११ रन बनाए । अविनाश बोहरा ५ रनमा अविजित रहे ।३ रनको अन्तरमा ४ विकेट गुमाएपछि यसअघि नेपालले २२ औं ओभरमा ४९ रन बनाउँदा ५ विकेटको स्थितिमा पुगेको थियो । ज्ञानेन्द्र र पारस खड्काले दोस्रो विकेटमा ४० रनको साझेदारी गरेपछि नेपाल १ विकेट गुमाई ४६ रनको स्कोरमा पुगेको थियो । तर त्यसपछि ज्ञानेन्द्र २१, दीपेन्द्र ऐरी शून्य, पूर्वकप्तान पारस १९ र आरिफ शेख २ रनमा आउट भएपछि नेपाल नाजुक स्थितिमा पुगेको हो । ओपनर सुवास खकुरेल ३ रनमा आउट भएका थिए । घाइते शरद भेषावकरको स्थानमा ल्याइएका उनले थेरोनको बलमा दोस्रो स्लिपमा क्याच दिन पुगेका थिए । अमेरिकाले चार तीव्र गतिको बलर खेलाएर शर्ट बलमा कमजोरी रहेको नेपाली ब्याटिङलाई उदाङ्ग पार्न खोजेको थियो । ज्ञानेन्द्रले पनि स्लिपमा क्याच दिन पुगे । स्टेभनसनले पारसको पनि विकेट लिए । उनको शर्ट पिच बलमा पारस विकेटकिपरलाई क्याच दिन पुगे । दुई बलमात्र खेलेका दीपेन्द्र फुल टस बलमा आउट भए । वैकल्पिक फिल्डर केपी केन्जिगेले उत्कृष्ट क्याच लिदैं आरिफलाई पेभेलियन फर्काएका थिए ।अमेरिकी कप्तान नेत्राभाल्करले चार जना सिमर खेलाउने आफ्नो निर्णयको रक्षा गरे । भने, हामीले नेपाललाई ४९५ को स्थितिमा पुर्याई दिएका पनि थियौं, त्यो हेर्दा हामीले उनीहरूलाई ४०५० रन अगावै आउट गर्न सक्थ्यौं जस्तो लाग्छ । रणनितिक हिसाबमा पनि हामीले केही गुमाउन पुग्यौं, उनले भने ।"
करणको एकरूपता,"करण केसीले लगातार दोस्रो एकदिवसीय अन्तर्राष्ट्रियमा नेपालबाट ४४ विकेट लिए । उनले ओमानसँग बुधबारको खेलमा ४७ रन खर्चेर ४ विकेट लिएका थिए । अमेरिकासँग उनले ७१ ओभरमा १ मेडन राख्दै ४ विकेट लिई म्यान अफ द म्याच प्रदर्शन गरे । उनको यो प्रदर्शन नेपाली बलर एकदिवसीयमा दोस्रो उत्कृष्ट बलिङ प्रदर्शन हो । सोमपाल कामीले गत वर्ष दुबईमा यूएईविरुद्ध ३३ रन खर्चेर ५ विकेट लिनु नेपाली खेलाडीको एकदिवसीयमा उत्कृष्ट प्रदर्शन हो ।अमेरिकाबाट सर्वाधिक ७५ रन बनाएका हल्यान्डलाई करणले नवौं विकेटको रूपमा आउट गरेपछि मात्र नेपालको विजय निश्चित जस्तो भएको थियो । जब म पुनः बलिङमा आएको थिए, हल्यान्ड अन्तिम ब्याट्सम्यान विशेषज्ञ थिए । म उनलाई आउट गर्न खोजिरहेको थिए । विकेट बलिङका लागि राम्रो थियो, यसलाई राम्रो पक्ष भन्नुपर्यो । त्यसैले म उनलाई आउट गर्नेमा विश्वस्त थिए, करणले भने, यो विकेटमा धेरै भइसक्यो खेलेको, त्यसैले कस्तो छ भनेर राम्रोसँग थाहा छ । बलिङ विकेट हो यो, स्पिन आक्रामक पनि राम्रै थियो । मिडियम पेसरलाई खेल्न अलिकति सजिलो हुन्छ स्पिनरलाई भन्दा । लाइन र लेन्थमा बलिङ गरिरहने हो भने बलरलाई अवश्य केही न केही हुन्थ्यो ।नेपालबाट सन्दीपले एकदिवसीयमा सर्वाधिक १७ विकेट लिएका छन् । आफूले खेलेको पहिलो ५ खेलमा ५ विकेट लिनमात्र सकेका करण लगातार दुई ४४ विकेटको प्रदर्शनपछि उनी नेपालबाट सर्वाधिक विकेट लिनेमा सोमपालसँगै १३ विकेटमा आएका छन् । अलराउन्ड सोमपाल चोट र घरायसी कारण यसपटक खेलिरहेका छैनन् । करणले आफ्ना नयाँ बल जोडीका बारेमा भने, सोमपाललाई म मिस गरिरहेको छु ।"
साबुनको रुख !,"भए बोट चिनी अब जोगाउने, जताततै नयाँ बिरुवा लगाउने ।बहुमूल्य रिठ्ठा प्यारो छ यो भन्छौं,साबुन उद्योग खोली आत्मनिर्भर बन्छौं । इन्द्रकुमार श्रेष्ठकमलाकुञ्ज, ओखलढुंगा"
नदी,"वर्षायाममा बाढी आएनदी धेरै ठूलो हुन्छ,बग्दाबग्दै अन्तिममायसले समुद्रलाई छुन्छ । रन्धीर साह, कक्षा८कान्जिरोवा नेसनल मावि, काठमाडौं"
सहिद,"सहिदकै संघर्षलेदेशमा लोकतन्त्र आयो,उनकै बलिदानले आजदेशमा स्वतन्त्रता छायो । मनीषा पौडेल, कक्षा८ नवोदित विद्याकुञ्ज, काठमाडौं"
माग्ने मान्छे,"उता जाऊउता जाऊ ! यस्तो फोहोरी मानिस कहाँबाट आए ? माग्ने मान्छे आउँदा शुभकार्य पनि अशुभ हुन्छ । जाऊ जाऊ गइहाल । माग्ने मान्छेप्रतिको बाबाको यस्तो व्यवहार देखेर छोरी ऋचा छक्क परिन् ।ठूलो चौर थियो । जहाँ त्रिपाल टाँगेर भोजघर बनाइएको थियो । त्यस दिन ऋचाका दाजुको व्रतबन्ध थियो । ऋचाका बाबा पाहुनाहरूसँग हात मिलाइरहनुभएको थियो । दुई हात जोडी नमस्कार गर्दै स्वागत पनि गरिरहनुभएको थियो । पाहुनाहरू कसैले खादा र कसैले फूलको गुच्छा दिएर बाबालाई बधाई दिँदै थिए । ऋचाका बाबा घरीघरी माग्ने मान्छे भित्र पस्ने हुन् कि भनी सावधान पनि भइरहनुभएको थियो । माग्ने मान्छेलाई पर जाऊ भनी हातले इसारा गरिरहनुहुन्थ्यो । यी सबै ऋचाले परैबाट नियालिरहेकी थिइन् ।माग्ने मान्छेको कपाल लट्टा परेको थियो र सेतै फुलेको थियो । ठाउँठाउँमा फाटेको, थोत्रो र मैलो कमिज थियो । एउटा हातमा लौरो थियो । जसको सहाराले उनी हिँड्ने गर्थे । अर्को हातमा कुच्चिएको थाल थियो, जुन माग्ने भाँडो थियो । हेर्दा भोकले रन्थनिएको देखिन्थे । व्रतबन्धका सबै पाहुनाहरू धमाधम खाना खाइरहेका थिए । उनी पनि मुख मिठ्याउँदै नजिक जान खोज्दै थिए । तर राम्रा लुगा र गहना लगाएर सिँगारिएका मानिसका अगाडि जान आँट आइरहेको थिएन । ऋचाका बाबाले गाली पनि त गरिरहनुभएको थियो । ऋचाले मनमनै सोचिन्, बिचरा १ यी बूढा मानिस आफ्नो घर भए यसरी माग्न आउँथे होलान् र । छोराछोरी नभएर त मागेर खान हिँडेका होलान् नि । काम गर्न सक्ने भए किन यसरी मागेर खान हिँड्थे होलान् र १ बूढो मान्छे भनेर छोराछोरीले नै हेला गरेर घरबाट लखेटेका पो हुन् कि १ कहाँदेखि आएका होलान् ! माग्ने मान्छेको अनुहार अमिलो देखेर उनी पनि अमिलिइन् । काम गर्न सकुन्जेल कतिले हाई हाई गरेका थिए होलान् । मेरो बाबालाई अहिले कति राम्रो गरेका छन् । दाजुको व्रतबन्धको बधाई दिएका छन् । किनकि अहिले उहाँ राम्रो हुनुहुन्छ । फूर्तिलो हुनुहुन्छ । बिचरा, हाम्रो बाबाजस्तै त थिए होलान् नि कुनै बेला । अहिले पो रोगी र बूढा भएकाले सबैले छिःछिः र दुर्दुर गरेका होलान् ।माग्ने मान्छेको आँखा खानेकुरामै थिए, जहाँ थरीथरीका खाना सजाएर राखिएका थिए । उनको शरीर लगलग काँपिरहेको थियो । कहाँबाट आएका होलान् यिनी १ यत्रो खाना छ । कति भोक लागेको होला । उनलाई एक पेट खान दिँदैमा कति जान्थ्यो होला र । मेरो बाबाले त्यसो गर्नुभए कस्तो हुन्थ्यो होला । बरु म खानेकुरा दिन्छु, तर कसरी ? उनले सोचिन्, कसैले खाना नखाईकन फ्याँकेका छन् । कसैले आधा प्लेट मात्र खाएर फ्याँकेका छन् । यसरी फ्याँक्नुभन्दा त थोरै लिएर खानु नि । बरु भोकाएकालाई दिँदा कति मीठो मानेर खाँदा हुन् ।उनले एउटा थाल उठाएर खाना मागिन् किनभने उनी सानी थिइन् । उनको हात खानाको भाँडासम्म पुग्दैनथ्यो । उनले अझै दिनुस् अझै खान्छु भन्दै धेरै खाना मागिन् । सबैथरीका खानेकुरा राखेर बाबाले देख्नुहोला कि भन्दै छिटोछिटो बाहिर निस्किइन् । त्यतिबेला माग्ने मान्छे सडकको पेटीमा भोकले रन्थनिएर बसेका थिए । आँखाबाट आँसु झारिरहेका थिए ।ऋचाले खाना लगेर दिइन्, उनको मुहारमा खुसी फुलेर आयो । उनका आँखा एक्कासि खानामै हाम फाले । हातका औंलाहरू थालमा दौडिए । मीठो वास्नाले मुख मिठ्याए । एकदमै भोकाएकाले कपाकप खाना खान थाले । छिटोछिटो खाएकाले खाना उनको घाँटीमा अड्कियो । उनी खोक्न थाले । खोक्दाखोक्दै बेसरी आत्तिए । उनलाई पानी आवश्यक पर्यो । ऋचा पानी लिन भनी फरक्क पछाडि फर्किइन् । त्यहाँ बाबा उभिइरहनुभएको रहेछ । बाबाको अग्लो शरीर तलदेखि माथिसम्म अग्लिएको देखेपछि डरले भुइँमा हेरिन् । किनकि, अघि भर्खर बाबाले हप्काएर बाहिर लखेटेको मान्छेलाई उनले खाना ल्याइदिएकी थिइन् । अब बाबाले के भन्नुहोला भन्दै डराईडराई उनले आफ्ना आँखा बाबाका आँखासम्म लगिन् । तर बाबा मुस्कुराउनुभयो । बाबालाई खुसी देखेर उनी पनि खुसी भइन् । बाबाले पछाडिपट्टि गिलासमा पानी लुकाउनुभएको थियो । ऋचालाई दिनुभयो । उनले गिलासको पानी माग्ने मान्छेलाई दिइन् । फर्केर बाबालाई थ्यांक यु भनिन् ।स्याबास् छोरी १ आज तिमीले मेरा आँखा खोलिदियौ, बाबाले भन्नुभयो, थ्यांक यु मलाई होइन, तिमीलाई मैले दिनुपर्छ । आज तिमीले ठूलो शिक्षा दियौ । यी बाबालाई हेरचाह गर्दै रहनू । म आजै लगेर मेरो साथीको वृद्धाश्रममा राखिदिनेछु ।"
