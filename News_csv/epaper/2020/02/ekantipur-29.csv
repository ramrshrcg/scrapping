शीर्षक,विवरण
एमसीसीमा नेपालको १३ अर्ब किन ?,"कार्यदलका मुख्य निष्कर्ष१ एमसीसी आईपीएसको अंग होइन भनेर अमेरिकाले लिखित रुपमा भन्नुपर्ने२ नेपालतर्फका करिब १३ अर्ब जोड्ने मोडालिटी बेठिक३ बौद्धिक सम्पत्तिमा नेपालको अधिकार हुनुपर्ने४ लेखापरीक्षण नेपालकै महालेखापरीक्षकबाट गराउनुपर्ने ५ नितान्त दुईपक्षीय सम्झौता हो भन्ने स्पष्ट भाषा राख्नुपर्ने६ हुबहु अनुमोदन भए नयाा नजिर बस्ने र अन्य मुलुकहरुको सहमति सम्झौताका लागि नकारात्मक आधार तयार पार्ने, त्यसैले संशोधन हुनैपर्ने७ नेपालको संविधान र कानुन माथि हुने गरी सम्झौता सच्याउनुपर्ने८ सम्झौता संशोधन नभए जतिसुकै ठूलो सहयोग पनि स्विकार्न नहुने"
श्रीलंका पछि हट्यो,"कोलम्बो श्रीलंकाले मुलुकको संविधान र राष्ट्रिय सुरक्षामा खलल पुर्याउने खालका प्रावधान रहेको भन्दै प्रस्तावित एमसीसी सम्झौतामा हस्ताक्षर नगर्ने भएको छ । श्रीलंकाली मन्त्रिपरिषद्ले एमसीसी सम्झौतामा हस्ताक्षर नगर्ने तर सम्झौताको संशोधनमा छलफल गर्न सकिने निर्णय गरेको सरकारका प्रवक्ता बन्डुवाल गुणवर्द्धनेले जानकारी दिएका छन् । अमेरिकाले सम्झौताको नयाँ मस्यौदा बनाए श्रीलंकाली सरकारले पुनरावलोकन गर्न सक्छ, उनले भनेका छन् ।प्रस्तावित एमसीसी सम्झौता अध्ययनका लागि बनाइएको चार सदस्यीय समितिले तयार पारेको प्रतिवेदन प्रधानमन्त्री महिन्दा राजापाक्षले मन्त्रिपरिषद् बैठकमा पेस गरेका थिए । अमेरिकी सहयोग परियोजनाका रूपमा अगाडि बढाइएको एमसीसीमा श्रीलंकालाई समेट्ने निर्णय सन् २०१६ मा भएको थियो । एमसीसी बोर्डले सन् २०१९ अप्रिलमा श्रीलंकासँग ५ वर्षे सम्झौता गर्न स्वीकृति दिएको थियो । प्रस्तावित सम्झौतामा श्रीलंकाको यातायात र भूमि व्यवस्थापनका लागि ४८० मिलियन अमेरिकी डलर सहयोग दिने भनिएको थियो । सम्झौतामार्फत दिइने रकमले श्रीलंकाको भूमि नीतिलाई नै परिवर्तन गर्ने भन्दै व्यापक विरोध भइरहेको थियो । एमसीसीको अनुदान स्विकारे भूमिको निजीकरण हुने र विदेशी कर्पोरेट हाउसहरूलाई लगानीका लागि सहज वातावरण बन्न सक्ने बुझाइ सर्वसाधारण थियो ।"
संक्रमित देशबाट निर्बाध नेपाल प्रवेश,"अध्यागमन विभागका अनुसार फेब्रुअरी १ यताका २७ दिनमा मात्रै ७३ हजार ५ सय ३२ विदेशीसहित १ लाख ७६ हजार २ सय ७२ जना नेपाल भित्रिएका छन् । चीनबाट मात्रै ३ हजार एक सय ३० चिनियाँ आएका छन् । गत डिसेम्बरमा चीनको वुहान प्रान्तमा पहिलो पटक देखिएको यो भाइरस चीनबाहिरका पाँच हजारभन्दा धेरैमा देखिएको डब्लूएचओले जनाएको छ । संक्रमणका कारण चीनमा २ हजार ७ सय ८८ जनाको मृत्यु भएको र करिब ७९ हजारमा संक्रमण देखिएको पुष्टि भइसकेको छ । डब्लूएचओले इरान, इटाली र दक्षिण कोरियामा देखिएको भाइरसको पछिल्लो संक्रमणलाई गम्भीर र खतरनाक भनेको छ । छिमेकी देश भारतले बिहीबारबाट लागू हुने गरी जापान र दक्षिण कोरियाका नागरिकलाई भारत प्रवेशमा तत्कालका लागि रोक लगाएको छ । दक्षिण कोरियाली सञ्चारमाध्यमका अनुसार संसारका करिब ५० देशले कोरियालीहरूलाई तत्कालका लागि प्रवेशमा रोक लगाएका छन् । भाइरसको संक्रमण विश्वका विभिन्न देशमा फैलिरहँदा अमेरिकाले स्वास्थ्यमा आपतकालीन अवस्था निम्तिएको घोषणा गरेको छ । बेलायतले गम्भीर स्वास्थ्य चुनौती देखापरेको भनेको छ भने जापानले सबै स्कुलमा पठनपाठन तत्कालका लागि बन्द गरेको छ । गत जनवरी ३० मा डब्लूएचओले कोभिड१९ संक्रमणका कारण आपतकाल घोषणा गरिसकेको छ ।अध्यागमन विभागलाई नियमन गर्ने गृह मन्त्रालयका प्रवक्ता सहसचिव केदारनाथ शर्माले तत्कालका लागि विदेशबाट आउनेलाई रोक लगाउने विषयमा मन्त्रालयमा कुनै कुरा नभएको बताए । उनले विदेशबाट आउनेमा संक्रमण देखियो भने उनीहरूलाई विदेशकै विमानस्थलले पनि रोक्ने र त्यस्ता व्यक्ति आइहाले हाम्रो विमानस्थलमा रहेको हेल्थ डेक्सले पनि रोक्ने बताए । उनले भाइरस संक्रमण तीव्र भएका देशबाट आउनेलाई के गर्ने भन्ने विषयमा स्वास्थ्य मन्त्रालयले केही नभनेकाले यसबारे कुनै निर्णय नलिइएको बताए ।नेपाल पर्यटन बोर्डले बुधबार कोराना भाइरसबारे पर्यटकलाई लक्षित गर्दै जारी गरेको सूचनामा नेपालमा एक जनालाई मात्रै भाइरसको संक्रमण देखिएको र उनी पूर्ण रूपमा निको भएर घर फर्किसकेको उल्लेख छ । बोर्डले चीनको वुहान प्रान्तबाट उद्धार गरेर ल्याइएका १ सय ७५ लाई आइसोलेसन गरेर विशेष निगरानीमा राखिएको र उनीहरूमा पनि भाइरसको कुनै संक्रमण अहिलेसम्म नदेखिएको जनाएको छ । स्वास्थ्य मन्त्रालयले विमानस्थल र अन्य सीमा नाकामा पनि भाइरस संक्रमितलाई निगरानी गर्न विशेष समूह परिचालन गरेको जनाउँदै बोर्डले पूर्वनिर्धारित नेपाल भ्रमण रद्द नगर्न वा नेपाल गन्तव्यको विकल्प नरोज्न आग्रह गरेको छ ।"
थप ६ देशमा संक्रमण,चीनबाट फर्केपछि क्वारेन्टाइनमाचीनको छिमेकी मंगोलियाका राष्ट्रपति बट्टुल्गा खल्तमालाई क्वारेन्टाइनमा राखिएको छ । हालसम्म कोभिड१९ को संक्रमण पुष्टि गरिनसकेको मंगोलियाले सुरक्षाका हिसाबले भर्खरै चीन भ्रमणबाट फर्किएका राष्ट्रपतिलाई क्वारेन्टाइनमा राखेको हो ।
निगमको जहाजमा २१ जना सित्तै जापान उड्दै,"(काठमाडौं)  दैनिक ५३ लाख रुपैयाँ घाटा बेहोर्दै आएको र ४० अर्बको ऋणमा डुबेको नेपाल वायुसेवा निगमले सोमबार जापानको नारिताका लागि गर्न लागेको पहिलो उडानमा २१ जनालाई औचित्यबिना लैजाने भएको छ । उनीहरू सबैको आतेजाते टिकट, भिसा शुल्क, होटल खर्च, दैनिक भ्रमण भत्ता निगमले व्यहोर्ने छ । निगमले यसमा न्यूनतम २५ लाख रुपैयाँ लाग्ने भनेको छ । निगमका एक निर्देशकका अनुसार सञ्चालक समिति सदस्य तथा सांसदलाई दैनिक १ सय १० डलर भत्ता, जापान बसाइमा प्रतिकोठा दैनिक १ सय १२ डलर, जानेआउने हवाई टिकट, कार्यक्रमलगायत खर्चको बिल संस्कृति, पर्यटन तथा नागरिक उड्डयन मन्त्रालयले निगमलाई बेहोर्न भनिएको छ । सांसदलगायतलाई एकतर्फी १ लाख रुपैयाँ हाराहारी पर्ने बिजनेस श्रेणीको सिटमा लैजाने भनिएको छ, निगमको वाणिज्य विभागका एक कर्मचारीले भने, तर यताबाट जाँदा सबै बिजनेस श्रेणीका सिट खाली भएकाले भ्रमणमा जाने सबैको सिट ७० हजार रुपैयाँ पर्ने इकोनमी श्रेणीबाट अपग्रेड गर्नुपर्ने भनिएको छ । जापानका लागि उड्ने निगमको वाइडबडी विमानमा १८ वटा बिजनेस, २ सय ५६ इकोनमीसहित २ सय ७४ वटा सिट छन् । यो भ्रमणमा इकोनमी श्रेणीमा राखिएका भ्रमणका सदस्यलाई बिजनेस श्रेणीमै लैजाने भनिएको विमानस्थलस्थित अन्तर्राष्ट्रिय उडान हेर्ने एक अधिकारीले बताए । सोमबार जाने नेपाली टोली बुधबार मात्रै फर्किने छ । निगम व्यवस्थापनले यो भ्रमणलाई मन्त्रालयको दबाब का कारण तय गर्नुपरेको भनेको छ । अन्तिम समयमा सूची आयो, हामीलाई थाहै थिएन, निगमका एक अर्का अधिकारीले भने, कोरोना भाइरस संक्रमण जोखिमका कारण जापान सरकारले जारी गरेको ट्राभल एड्भाइजरीका कारण निगमको तामझामको कार्यक्रम थिएन । भीडभाड, सभा सम्मेलनमा रोक लगाइएकाले सिधा उडानको कार्यक्रम थियो । मन्त्रालयबाट दबाब आएपछि आफूहरूले रोक्न नसक्ने उनले बताए । हाम्रो अवस्था नाजुक छ । कर्मचारीलाई उपदान दिने पैसा छैन । तालुक मन्त्रालयका पदाधिकारी आफ्नै बाउको कम्पनी ठान्छन्, कसलाई भन्नु ? ती अधिकारीले भने, मन्त्रीले वाह नेपाल वायुसेवा बनाउँछु भनेका छन् तर उनकै नेतृत्वको मन्त्रालयबाट फजुल खर्चका लागि दबाब आउँछ । मन्त्रालयले पठाएको १८ जनाको सूचीमा १४ जनाको नाम नसुनिएका र पर्यटन तथा निगमसँग असम्बन्धित रहेका ती निर्देशकले कान्तिपुरसँग भने । यीबाहेक दुई जना सञ्चालक समिति सदस्य र दुई जना निगमका निर्देशक छन् । लेखालगायत विभिन्न संसदीय समितिले विगतमा निगमको जहाजमा सित्तैमा हुने भ्रमणलाई रोक लगाउनुपर्ने र औचित्य पुष्टि नभएको भ्रमणमा खर्च असुलउपर गर्नुपर्ने निर्देशन दिँदै आएका छन् । यस पटक निगम व्यवस्थापनले मन्त्रालयबाट पठाइएको सूचीलाई पर्यटन सचिव केदारबहादुर अधिकारी अध्यक्ष रहेको निगमको सञ्चालक समितिमा पठाएको थियो । उक्त समितिले बिहीबार ६ जना सांसद, दुई जना निगमका सञ्चालक समिति सदस्य, ५ जना कर्मचारी, पर्यटनमन्त्री योगेश भट्टराईको सचिवालयका स्वकीय उपसचिव प्रेम गुरागाईंसहित दुई जना प्रतिनिधि, नागरिक उड्डयन प्राधिकरणका महानिर्देशक राजन पोखरेल, काठमाडौं विमानस्थलका महाप्रबन्धक देवेन्द्र केसी, सरकार निकट पत्रकारहरूको संगठनका ४ जना पत्रकारको नाम अनुमोदन गरेको छ । त्यस्तै भर्खरै नारिता गइसकेका र ओशाका मात्रै ५ पटक पुगेका वाणिज्य विभागका निर्देशक टंकनिधि दाहाल र निगमकै नायब महाप्रबन्धक गणेशबहादुर चन्द पनि यो भ्रमणमा जाँदै छन् । यो भ्रमण टोलीमा मन्त्रीका प्रेस संयोजक राजेश राई पनि छन् । यो नौटंकी भ्रमण हो । यसअघि ओशाकामा पनि यस्तै भ्रमण भएको थियो तर त्यस सेक्टरमा अर्बौं घाटा बेहोर्दै बन्द गर्नुपर्यो, निगम सञ्चालक समितिका एक सदस्यले भने, कति विरोध गर्नु । म एक जना बोर्ड सदस्यले रोकेर रोकिँदैन । सञ्चालक समितिमा रहेका अर्थ मन्त्रालयका प्रतिनिधि सहसचिव विष्णुराज ढकालले आफूले बोल्न नमिल्ने विषय भन्दै टिप्पणी गर्न चाहेनन् । उनले आफू यो भ्रमणमा सामेल नहुने पनि बताए । हाल कोभिड१९ को प्रभाव विश्वभरको पर्यटन क्षेत्रमा परेकाले पर्यटनमन्त्री भट्टराईले जापान नजाने भनेको र निगम अध्यक्ष पर्यटन सचिव अधिकारी जर्मनीमा हुन लागेको पर्यटन मेलामा जाने भएको हुनाले उनीहरूको नाम सूचीमा नराखिएको स्रोतले भनेको छ । निगममा ऋण लगानी गर्ने कर्मचारी सञ्चय कोष, नागरिक लगानी कोष, नेपाल इन्भेस्टमेन्ट बैंक, हिमालय बैंकका प्रतिनिधिहरूले पनि विवादमा परिने र जापानमा कोभिड१९ को संक्रमण फैलिसकेकाले निगमको भ्रमणको निम्तो अन्तिम समयमा रद्द गरेको स्रोतले बताएको छ । भिसा पनि आइसकेपछि शुक्रबार बेलुकी वाणिज्य बैंकका प्रमुख कार्यकारी अधिकृत किरणकुमार श्रेष्ठले भ्रमण नगर्ने जानकारी गराएको निगमको महाप्रबन्धक कार्यालयले जनाएको छ । भ्रमण टोलीमा रहेका नेकपाका सांसद कृष्ण दाहालले आफ्नो नाम सूचीमा परेको बारे थाहा नभएको बताए । मलाई थाहा नै थिएन । खै कसैले फ्याट्ट फोन गरेर तपार्इं पनि जानुपर्यो भने, संसद्को अर्थ समितिका सांसदसमेत रहेका उनले भने, फोन गर्ने को हुन् थाहा भएन । कांग्रेस सांसद पुष्पा भुसालले आफू संसद्को अन्तर्राष्ट्रिय समितिबाट प्रतिनिधित्व गर्न लागेको जनाउँदै आफ्नो भ्रमणलाई पार्टीबाट पनि अनुमति रहेको बताइन् । विगतमा भएका भ्रमणको औचित्यमा प्रश्न गर्ने संसद्को लेखा समितिका सभापति भरतकुमार शाहले निगमले गर्न लागेको भ्रमणलाई फजुल खर्च भनेका छन् । तथ्यसहित आए हामी छानबिन गर्छौं, उनले भने । पर्यटनमन्त्री भट्टराईले यो भ्रमणबारे आफूलाई जानकारी नभएको दाबी गरे ।"
"ओलीदाहाल अडानमै, नेपालको मध्यस्थता","पार्टीले सुझाव मात्रै दिएको हो ः भट्टराई प्रधानमन्त्रीका परराष्ट्र सल्लाहकार राजन भट्टराईले राष्ट्रिय सभा सदस्य मनोनीत गर्ने अधिकार क्षेत्र पार्टीको नभएको बताएका छन् । काठमाडौंमा शुक्रबार आयोजित कार्यक्रममा भट्टराईले राष्ट्रिय सभा सदस्यको मनोनयनका सम्बन्धमा मन्त्रिपरिषद्ले निर्णय गरेर सिफारिस गरेअनुसार राष्ट्रपतिले अन्तिम टुंगो लगाउने बताए । सचिवालय बैठकले उपाध्यक्ष वामदेव गौतमलाई राष्ट्रिय सभामा मनोनयन गर्ने विषयमा पार्टीले सरकारलाई सुझाव मात्र दिन सक्ने उनले बताए । उनले भने, मनोनयनको विषयमा पार्टीको निर्णय भन्ने हुँदैन । अस्ति १८ जनाको विषयमा पार्टीले निर्णय गर्यो, निर्वाचन भयो । यो मनोनयनको विषय राष्ट्रपतिको विषय हो, पार्टीले निर्णय गरेर यो गर भन्ने होइन, सुझाव दिएको छ । त्यो सुझावलाई सरकारले कसरी लिन्छ भन्नेमा प्रधानमन्त्रीले जिम्मेवारीपूर्ण र परिपक्व हिसाबले निष्कर्ष निकाल्नुहुन्छ ।भट्टराईले गौतमको विषय व्यवस्थापन नहुने विषय नभएको र उपयुक्त हिसाबले व्यवस्थापन हुने बताए ।"
जोखिम निम्त्याउने मोबाइल,सवारी चाप रहेको राजधानीमा पैदलयात्रु बढी जोखिममा छन् । जेब्रा क्रसमा समेत बत्तिएर आउने सवारीसाधनबाट ज्यान जोगाउनै मुस्किल छ । सवारी चालकमात्रै होइन जेब्रा क्रस र आकाशे पुल प्रयोग नगर्ने यात्रुसमेत दोषी छन् । सडकपेटीमा हिँड्दा वा जेब्रा क्रस पार गर्दा तपाईं आफूचाहिँ कत्तिको ट्राफिक नियम पालना गर्नुहुन्छ ? राजधानीका विभिन्न सडकमा मोबाइलमा कुरा गर्दै र इयरफोन लगाएर बाटो काट्दै गरेका यी पैदलयात्रुले आफै जोखिम निम्त्याइरहेका छैनन् र ?तस्बिर ः इलिट जोशीकान्तिपुर
ठेक्काबिनै खोला दोहन,"(चितवन)  जिल्ला प्रहरी प्रमुखका रूपमा चितवन आउनासाथ एसपी नान्तीराज गुरुङ अवैध नदी दोहनविरुद्ध एक्सनमा उत्रिएका थिए । कार्यविधि मिचेर ढुंगा, गिट्टी, बालुवा निकाल्न प्रयोग भएका तीन वटा एक्स्काभेटर, १२ वटा टिपर र १४ वटा ट्र्याक्टर उनको नेतृत्वमा माघ २५ गते नियन्त्रणमा लिइयो । इच्छाकामना गाउँपालिकाले खोला उत्खननको ठेक्का लगाएको खगेरीबाट ती साधन नियन्त्रणमा लिइएको थियो । वातावरणीय प्रभाव मूल्यांकन (ईआईए), कार्यविधि र स्थानीय तहको शुल्कसम्बन्धी नीतिबाहिर गएर नदी, खोला र खेतबाट आफूखुसी गिट्टी, ढुंगा, बालुवा र माटो निकाल्दा पालिकाका प्रतिनिधि र सरकारी अधिकारी नै आजित भएका छन् । जुटपानी प्रहरी चौकी उद्घाटन गर्दै सोमबार चितवनका प्रमुख जिल्ला अधिकारी नारायणप्रसाद भट्टराईले गृहमन्त्री रामबहादुर थापालाई यही समस्या सुनाए । राप्ती नगरपालिकाले औपचारिक रूपमा लोथर खोलामा मात्रै उत्खनन गर्न अनुमति दिएको छ । तर अन्यत्रबाट पनि गिट्टी, बालुवा निकालेर बेच्ने गरेको स्थानीय बताउँछन् । टोली नै बनाएर अनुगमनमा जाँदा फेरि केही भेटिँदैन, नगरपालिकाकी मेयर प्रभा बरालले भनिन् । फागुन ७ गते मेयरसहितको टोली वडा नं ९ मा अनुगमनमा निस्किएको थियो । त्यसबेला भने उत्खननसँग जोडिएको अर्को समस्या पत्ता लाग्यो । माटो बोकेर आएको एउटा टिपर चालकसँग बिल (रसिद) माग्यौं । तर त्यो त फर्जी रहेछ, मेयर बरालले भनिन् । माटो उत्खननको राजस्व काट्ने रसिद नगरपालिकाले वडा कार्यालयलाई उपलब्ध गराउँछ । जसमा नगरपालिकाको छाप पनि हुन्छ । मेयर बरालको टोलीले छाप नलगाएको रसिद फेला पार्यो । हाम्रो बिलसँग मिल्दोजुल्दो गरेर अर्कै बिल छापेको रहेछ, उनले भनिन्, नगरपालिकाबाट छाप लगाएको बिल वडा कार्यालयमा भेटियो । फागुन ७ मा बरामद भएको ८३९१ नम्बरको उक्त बिलको सक्कल प्रतिमा १२ सय रुपैयाँ राजस्व लेखिएको थियो । त्यसको कार्बन कपी (ओसी) मा भने तीन सय रुपैयाँमात्रै चढाइएको छ । वडा नम्बर ९ को सुक्खा खोलामा अवैध रूपमा गिट्टी, बालुवा झिकिएको सूचना पाएर जाँदा नक्कली बिल भेटिएको उनले बताइन् । हामीले ठेक्का नै नलगाएको सुक्खा खोलामा पनि मनपर्दी उत्खनन भएको रहेछ, उनले भनिन् ।खोलाबाट दैनिक एक सय ३२ घन मिटरसम्म गिट्टी, बालुवा निकाल्न पाउने सर्त छ । एउटा टिपरमा आठदेखि १२ घन मिटरसम्म गिट्टी, बालुवा अट्छ । तर जति गाडी खोलामा पुगे, त्यहीअनुसार तोकिएभन्दा कैयौं गुणा बढी सामग्री निकाल्ने गरिएको जिल्ला समन्वय समितिका संयोजक कृष्ण डल्लाकोटीले बताए । चितवनमा अघिल्लो वर्ष गिट्टी, ढुंगा, बालुवा निकाल्न स्वीकृति दिएर जिल्लाका स्थानीय तहले लगभग १५ करोड रुपैयाँ राजस्व संकलन गरेका थिए ।"
३ गाडी ठोक्किँदा ६ घाइते,"धादिङ (कास) बेनिघाट रोराङ५ चरौंदी पुलमा तीन सवारीसधान ठोक्किँदा बाँसबारीस्थित सहिद गंगालाल हृदयरोग केन्द्रका दुई चिकित्सकसहित ६ जना घाइते भएका छन् । स्याङ्जामा आयोजित स्वास्थ्य शिविरका लागि बा १ प ८९२ नम्बरको माइक्रोमा केन्द्रका १० जनाको समूह जाँदै थियो । जन्ती बोकेर काठमाडौंबाट स्याङ्जातर्फ जाँदै गरेको बा ८ ख ९४९२ नम्बरको बस अनियन्त्रित हुँदा उक्त माइक्रो र बा १ ख ६३० नम्बरको ट्रक पुलमा ठोक्किएका थिए । डा जगन्नाथ पोखरेल, डा विश्व पोखरेल, स्टाफ नर्स ललिता महर्जन र माइक्रो चालक शंकर कपाजीलाई उपचारका लागि काठमाडौं पठाइएको छ । अन्य चालकलाई नियन्त्रणमा लिइएको जिल्ला ट्राफिक कार्यालय गजुरीका इन्चार्ज नेत्रप्रसाद भट्टले बताए ।"
पर्यटन व्यवसायीलाई 'एसियन एक्सिलेन्स अवार्ड',"हेटौंडा (कास) मकवानपुरको थाहा नगरपालिका९ चित्लाङका पर्यटन व्यवसायी देवेन्द्र नेपालले एसियन एक्सिलेन्स अवार्ड प्राप्त गरेका छन् । विभिन्न पाँच देशका पर्यटन व्यवसायीमध्ये उनी उत्कृष्ट व्यवसायी घोषित भएका हुन् । भारतको दिल्लीमा लाइभ २४ ले आयोजना गरेको कार्यक्रममा सिंगापुर, भियतनाम, मलेसिया, भारत र नेपालका विभिन्न क्षेत्रमा योगदान पुर्याएका व्यक्तित्वलाई अवार्ड दिइएको थियो ।"
आगं छेँ पुनर्निर्माणमा बजेट अभाव,"काठमाडौं (कास) काठमाडौंको किलागल टोलको एउटा घर छ, आगं छेँ (आँगम घर) । इन्द्रजात्रामा देखाइने नाचको तयारीका लागि प्रयोग हुँदै आएको उक्त घरमा भूकम्पले क्षति पुर्यायो । देवी नाच प्रवर्द्धन तथा संरक्षण समितिले व्यक्तिको नाममा भएको पाँचतल्ले उक्त घर गुठीमा नाममा किनेको थियो । तर अहिले पुनर्निर्माणमा रकम अभाव भएको समितिले जनाएको छ । दी प्याँख (देवी नाच) का गुरू इन्द्र, मोहनकृष्ण, ब्रम्मु, मचाकाजीलगायतका महर्जनहरूले एक करोड ८५ लाख रूपैयाँ जुटाएर घर किनेका थिए । उक्त घरमा नाचको प्रशिक्षण र देवीदेवताको साधना हुँदै आएको छ । घरधनीले आँगम घर बिक्री गर्न लागेका थिए । देवता साधन गर्न समस्या हुने भएकाले सम्पूर्ण गुठीयार जुट्यौं, समितिका अध्यक्ष इन्द्र महर्जनले भने, चन्दा संकलन र ऋण सापटी गरी घर किन्यौं । तर, भूकम्पले चर्केको भवनको पुनर्निर्माण गर्न पाँच करोड रूपैयाँ लाग्ने भएपछि हामी आत्तिएका छौं । घर भत्किए पनि गुठीयारहरूले परम्परा जोगाउन गोरखाको मनकामना मन्दिर पुगेर समेत पूजाआजा गरी प्रसाद चढाए । बेलैमा पुनर्निर्माण नसके इन्द्रजात्रामा पूजाआजा तथा नाच प्रशिक्षण दिन समस्या हुनेछ, उनले भने, प्रत्येक वर्ष कच्चापदार्थको मूल्य बढ्दै जाने भएकाले समयमै पुनर्निर्माण गर्नुपर्ने चुनौती पनि छ । पुनर्निर्माणका लागि उक्त घर गुठीयारको श्रमदानमा भत्काइसकिएको छ । आँगम घर तन्त्रमार्गीद्वारा देवता स्थापना गरिएको गुप्त कोठा हो । नाच मञ्चन गर्नुअघि देवगणहरूले अनिवार्य रूपमा देवता साधना गर्नुपर्छ । जुन आँगम घरमा गरिन्छ । तर, देवी नाचका गुठीयारले भने काठमाडौं महानगर१८ स्थित एक व्यक्तिको स्वामित्वको पेगोडा शैलीको मन्दिरमा पूजा गर्दै आइरहेका थिए । अहिले नाचका बहुमूल्य मुकुट, गरगहना तथा पोसाक देवी नाचका कजी (व्यवस्थापक) नातिकाजी महर्जनको घरमा राखिएको छ । बाजागाजा भने ८६ वर्षीय गुरु इन्द्र महर्जनको घरमा व्यवस्थापन गरिएको छ । प्रत्येक वर्ष साउनमा चौथी पूजा गरेर एक महिना देवगण तालिम दिनुपर्ने चलन छ । त्यो पनि हाल गुरुकै घरमा सञ्चालन भइरहेको छ । उनीहरूले पारिश्रमिक भने पाउँदैनन् । आँगम घर पुनर्निर्माणका लागि काठमाडौं महानगरपालिकाले एक करोड रुपैयाँ विनियोजन गरेको मेयर विद्यासुन्दर शाक्यले बताए । पुनर्निर्माणका लागि पाँच करोड खर्च हुने प्राविधिकले अनुमानित लागत निकालेका छन् । सांस्कृतिक सम्पदा संरक्षण गर्न वडाबाट सक्दो सहयोग हुनेछ, काठमाडौं महानगर१८ का वडाध्यक्ष न्हुच्छेकाजी महर्जनले भने ।"
बायाँ लेनमा जे देखियो,"(काठमाडौं)  भक्तपुरको सूर्यविनायकबाट शुक्रबार बिहान ९ बजेर ३० मिनेट जाँदा बा ५ ख ४९५३ नम्बरको बस गुड्यो । सूर्यविनायकको बस स्टपअगाडि एक ट्राफिक प्रहरी दायाँबायाँ लेनमा गुडेका सवारीसाधन नियालिरहेका थिए । चालक आफ्नै पारामा यात्रुसँग गफिँदै बस चलाउँदै थिए । सहचालकले गर्दा पनि सवारी दुर्घटना हुने गरेको र त्यस्तो अवस्थामा समितिले पनि नहेर्ने उनको भनाइ थियो । बस सल्लाघरीस्थित तीनकुने चोक आइपुग्यो । चोकमा ट्राफिक प्रहरी प्लेकार्ड बोकेर उभिइरहेका थिए । प्लेकार्डमा लेखिएको थियो बस, मिनीबस, ट्रक, टिपर र माइक्रोबस सधै बायाँतर्फमात्र चलाउनुहोस् । यो दृश्य देखेपछि चालकले आक्रोशमिश्रित आवाजमा भने, ट्राफिकले सार्वजनिक सवारीसाधनलाई मात्र कडाइ गर्छ, अरूलाई केही गर्न सक्दैन । चिट काट्न अनेक नियम ल्याउँछन् । ट्राफिक प्रहरीले सूर्यविनायकजडिबुटी सडकखण्डमा बुधबारदेखि ठूला सवारीलाई बायाँ लेनमा मात्र गुड्न दिनेगरी नियम लागू गरेको छ । चालक यो नियमदेखि रुष्ट देखिए । जहिले ठूला गाडीलाई मात्रै नियम ल्याउने र दुःख दिने गर्छ, उनी भन्दै थिए । बस शखंधर चोक आइपुग्यो । १० मिनेट रोकेर यात्रु चढाइरहेका सहचालकलाई उनले भने, ट्राफिक हेर है, देख्यो भने फेरि चिट काट्छ । बस स्टपमा यात्रु ओराल्न र चढाउनमात्र पाउने नियम भए पनि ट्राफिक प्रहरीलाई छलेर चालकले गाडी रोक्ने गरेका छन् । ठिमी चोक र गट्ठाघर चोकमा पनि ट्राफिक प्रहरी प्ले कार्ड लिएर उभिएका थिए । एक जना सवारीसाधन गुड्ने लेन नियालिरहेका थिए । कौशलटार चोक आइपुग्दा पाँच मिनेट जाम भयो । लोकन्थली चोकसम्म आइपुग्दा चालक मोबाइलमा कुरा गर्दै एक हातले स्टेयरिङ चलाइरहेका थिए । लोकन्थलीमा पनि पाँच मिनेट जाममा फस्नुपर्यो । आजकाल यहाँ पनि अटोमेटिक जाम हुन थाल्यो, उनले भने, लेन पालना नगरी बाइक जता पनि छिर्दा जाम बढेको हो । लोकन्थली चोकमै एक ट्राफिक प्रहरी आफ्नो लेनमा नगुडेका सवारीसाधनलाई रोक्दै लेन देखाएर सम्झाइरहेका थिए । बसलाई लोकन्थलीबाट जडिबुटीको पुल आइपुग्न २० मिनेट लाग्यो । अफिस टाइममा यस्तै हो, जता पनि जाम, एक यात्रु भन्दै थिए, सबैलाई आफ्नो गन्तव्य पुग्नै हतार । सूर्यविनायकबाट कोटेश्वर चोक आइपुग्दा १० बजेर ३५ मिनेट भएको थियो । सात किलोमिटर सडक पार गर्न एक घन्टा ५ मिनेट लाग्यो । अरू बेलाभन्दा छिट्टै आइपुगेको भन्दै चालक खुसी देखिए । महानगरीय ट्राफिक प्रहरी महाशाखाले सूर्यविनायकजडिबुटी ६ लेन सडकखण्डमा यात्रुबाहक र मालबाहकलाई बायाँ लेन र निजीसाना सवारी दायाँ लेनमा मात्र चलाउनुपर्ने नयाँ व्यवस्था लागू गरेको छ । सडक दुर्घटना न्यूनीकरणसँगै लेनलाई अनुशासित एवं व्यवस्थित रूपमा पालना गराउन, सवारी आवागमनलाई सहज बनाउन र ट्राफिक नियम पालना गराउन उक्त नियम लागू गरिएको महाशाखाका प्रमुख एसएसपी भीमप्रसाद ढकालले बताए । अहिले ट्राफिक नियम उल्लंघन गर्ने, सवारी दुर्घटना हुँदा, कागजपत्र नहुँदा चेकजाँच गर्ने चिट काट्ने गरिए पनि लेन अनुशासन पालना नगर्नेलाई अहिले जनचेतना जगाउने काममात्र भइरहेको हो, उनले भने, केही समयपछि नियम नमान्ने सवारीलाई प्रहरीले एक हजार पाँच सयसम्म जरिवाना गर्न सक्नेछ । उक्त सडकखण्डमा महाशाखाले ८० वटा जानकारीमूलक बोर्ड राखेको छ । लेन हुँदा पनि सवारी चालकले सही लेन प्रयोग नगरेको र लापरबाही तरिकाले लेन परिवर्तन गर्दा दुर्घटना बढ्दै गएको महाशाखाका प्रवक्ता जीवनकुमार श्रेष्ठले बताए । प्रवक्ता श्रेष्ठको अध्यक्षतामा गठित सुझाव समितिले पेस गरेको सुझावअनुसार लेनसम्बन्धी यस्तो व्यवस्था लागू गरिएको हो । समितिका अनुसार देशकै पहिलो ६ लेन सडकमा लेन अनुशासन पालना नहुँदा मासिक दुई सयको हाराहारीमा सवारी दुर्घटना हुने गरेको छ । उक्त सडक खण्डमा प्रतिमिनेट ५१ वटा मोटरसाइकल र २३ वटा चारपांग्रे सवारीसाधन गुड्ने समितिले जनाएको छ ।"
धावक महिलालाई महिनावारी कप,"काठमाडौं (कास) मीरा राई इनिसिएटिभले ५० जना अल्ट्रा धावक महिलालाई महिनावारी कप वितरण गरेको छ । हङकङको लुना नेचुरल्ससँगको सहकार्यमा कप वितरण गरिएको हो । धावकहरूलाई कप प्रयोग गर्ने, भण्डारण गर्ने तरिका पनि सिकाइएको छ । महिनावारी भएकै कारण बहिनीहरूले दौडबाट हतोत्साहित हुन नपरोस् भनेर कप वितरण गरेका छौ, अल्ट्रा धावका मीरा राईले बताइन् । ठमेलको आउटडोर एड्भेन्चर सेन्टरमा आयोजित कार्यक्रममा ९५ महिला सहभागी थिए । इनिसियटिभकी कार्यक्रम व्यवस्थापक सञ्जु जिसीका अनुसार कप सिलिकनबाट बनेको भएकाले शरीरमा कुनै असर पर्दैन । महिनावारी कप नै वितरण गर्नुमा मीराको कथा जोडिएको छ । जब महिनावारी हुन्थ्यो, दौडनका लागि निकै गाह्रो हुन्थ्यो, मीराले भनिन्, छालामा पास्थ्यो, म भनेजति दौडन सक्दिनथेँ । विदेशी साथीले महिनावारी कपबारेमा थाहा दिएपछि मीराले पनि प्रयोग गर्न थालिन् । त्यसपछि उनलाई महिनावारीका बेला दौडन, तालिम र अभ्यास गर्न असहज भएन । आफ्नो भोगाइले गर्दा बहिनीहरूलाई मेरो क्षमताले भ्याएको सहयोग र सचेतना गराउनुपर्छ भन्ने लागेर यो पहिलो प्रयास गरेकी हुँ, मीराले भनिन् ।"
पोखरी संरक्षण गर्ने समझदारी,"काठमाडौं (रासस) उपत्यकामा रहेका हिटी, पोखरीलगायतका परम्परागत पानीको स्रोत संरक्षण गर्न दुई नगरपालिका र काठमाडौं उपत्यका खानेपानी विकास बोर्डबीच समझदारी भएको छ । खानेपानी तथा सरसफाइ मन्त्रालयमा शुक्रबार आयोजित कार्यक्रममा मन्त्री बिना मगरको उपस्थितिमा महालक्ष्मी नगरपालिकाका प्रमुख रामेश्वर श्रेष्ठ, मध्यपुर नगरपालिकाका प्रमुख मदनसुन्दर श्रेष्ठ र बोर्डका कार्यकारी निर्देशक सञ्जीवविक्रम राणाले समझदारीपत्रमा हस्ताक्षर गरे । मन्त्री मगरले उपत्यकामा रहेका खानेपानीलाई संरक्षणसँगै तिनलाई पहिलेकै स्वरूप देखिने गरी योजना बनाइएको बताइन् । महालक्ष्मी नगरपालिकाका प्रमुख श्रेष्ठले कार्यविधि नै बनाएर पोखरीको नक्सांकन गर्ने काम भइरहेको जानकारी गराए । मध्यपुर नगरका प्रमुख श्रेष्ठले पोखरी संरक्षण र निर्माण ठेक्का सम्झौताबाट गर्न नहुनेमा जोड थिए ।"
"समाज नयाँ, ऐन पुरानो",ठगेन्द्र प्रकाश पुरीपुरी राष्ट्रियसभा सदस्य हुन् ।
बसाइँसराइको प्रभाव,तिवारी केन्द्रीय तथ्याङ्क विझागका अधिकृत हुन् ।
औँला होउन्जेल त च्याप्ने होला नि चुरोट !,राजेन्द्र कोजु
संकटापन्न ब्वाँसो,"कुकुरको पूर्वज पृथ्वी उत्पत्तिदेखि अहिलेसम्मको अवधिलाई जम्मा ५ कल्पमा विभाजन गरिएको छ । त्यसमध्ये पछिल्लो कल्प नवजैविक कल्प हो । यसको पनि पछिल्लो करिब १०११ हजार वर्षको अवधिलाई होलोसिन भनिन्छ । होलोसिनको सुरुको अवस्थामा पृथ्वीको पछिल्लो हिमयुग समाप्त भयो । त्यसपछि भूसतहको तापमान बढ्न थाल्यो । मानिस घुमन्ते जीवन त्यागी खेतीपाती र पशुपालनतर्फ उन्मुख हुनथाले । त्यसबेला मानिसले थाहा पाए कि ग्रे वल्फ मानव चहलपहल हुने ठाउँ नजिक बस्न रुचाउँछ । ती जनावरले मानिसले छाडेका खानेकुरा तथा मानव बिस्टा खाने गर्थ्यो । यसले साना तथा मझौला जनावर मारेर खान्छ ।मानिसले ग्रे वल्फ चलाख भएका कारण त्यसको चतुराइ उपयोग गर्नसके फलदायी हुने ठानी त्यसलाई पाल्न सुरु गरे । ऊ बेला ग्रे वल्फलाई मूलतः सिकार गर्न सहयोगी र घरको पहरेदारी गर्न पाल्न सुरु गरिएको थियो । त्यसयता घरमा पालिएका ग्रे वल्फका सन्तानको बासस्थान, रहनसहन आदि जंगलमै बसेको ग्रे वल्फको भन्दा पृथक भयो । कालान्तरमा जंगलको ग्रे वल्फ र घरमा पालिएकाहरू फरक स्वरूपमा प्रकट हुँदै गए । वन्यजन्तु वैज्ञानिकहरूले घरमा पालिएका कुकुरलाई तिनै जंगली ग्रे वल्फका एक उपप्रजाति मानेर यसको वैज्ञानिक नाम क्यानिज लुपस फेमिलिअरिज दिएका छन् । ग्रेगर लार्सन र डोरिअन क्यु फुलर लिखित द इभोलुसन अफ एनिमल डोमेस्टिकेसन (२०१४) अनुसार मानिसले सबैभन्दा पहिले ग्रे वल्फलाई करिब ११ हजार वर्ष पहिलेबाट चीन तथा पश्चिम युरोपमा पाल्न सुरु गरेका थिए । त्यसपछि बिरालो, सुंँगुर, परेवा, कुखुरा पाल्न थालिएको हो । अवस्था नाजुकनरेश कुसी, क्लाउडियो सिल्लेरोजुबिरी र अन्यद्वारा लिखित पर्सपेक्टिभ अफ ट्राडिसनल हिमालयन कम्युनिटिज अन फोस्टरिङ कोइक्जिस्टेन्स विथ हिमालयन वल्फ एन्ड स्नो लियोपार्ड अनुसार हुम्ला, डोल्पा र ताप्लेजुङमा हिमालयन वल्फ र हिउँ चितुवाबाट याक, जंगली गधा, घोडा, बाख्रा, भेडा, गाई, गोरु मारिँंदो रहेछ । हिउँ चितुवाले हिमालयन वल्फबाट भन्दा बढी घरपालुवा चौपाया आहारा बनाउँदो रहेछ । उल्लिखित लेख पढ्दै जाँदा हुम्ली र डोल्पालीले हिउँ चितुवा मार्नुहुन्न भन्ने जानकारी राखेको तर हिमालयन वल्फ मार्दा खासै फरक नपर्ने बुझाइ रहेको छ । उनीहरूले ४५ तरिकाबाट हिमालयन वल्फ मार्दा रहेछन् । आक्कलझुक्कल हिउँ चितुवा पनि मार्दा रहेछन् ।अहिले हिउँ चितुवा संरक्षणप्रति सचेतना फैलाउने काममा राज्य र गैरसरकारी संस्था दुवैबाट उल्लेख्य काम भइरहेको छ । तर हिमालयन वल्फप्रति बेवास्ता छ । हिमालयन वल्फबारे अध्ययन, अनुसन्धान नै कम भएको छ । नेपालमा हिमालयन वल्फबारे २०१६ बाट मात्र अध्ययन, अनुसन्धानात्मक लेखहरू प्रकाशन हुनथालेको छ । वाइल्ड लाइफ फोटोग्राफर टासी घले अहिलेसम्म हिमालयन वल्फको ४५ वटाको १ झुन्ड मुस्ताङमा १ पटकमात्र देखेको बताउँछन् । मधु क्षत्री र अन्यद्वारा लिखित एन्सियन्ट हिमालय वल्फ (२०१६) लेखिए अनुसार उपल्लो मुस्ताङमा करिब ५ हजार मिटर उचाइमा हिमालयन वल्फ मे २०१४ मा केही पटक देखिएको थियो । पंक्तिकार २००९ अगष्टमा रुकुम र डोल्पा सीमा जोडिएको सुनदह नजिक (समुद्री सतहबाट ४५ सय मिटर भूसतह उचाइमा) २ रात भेडीगोठमा बास बसेको थियो । भेडी गोठमा डरलाग्दा कुकुर पालिएका थिए । गोठाला भन्थे, यत्रो कुकुर नपाले ब्वाँसोले भेडा सखाप पार्छ । ब्वाँसो वर्षमा एकाध पटक आहार खोज्दै त्यता पुग्दोरहेछ । एकाध भेडी गोठालाले मरेको जनावरको सिनुमा विष लगाएर ब्वाँसो मार्ने गरेको किस्सा पनि सुनाए । ब्वाँसोले मानिसलाई दुःख दिए पनि त्यो प्रकृतिको अनुपम सम्पदा हो । अझ नेपालको हिमालयन वल्फ विश्वकै निम्ति एक नयाँ ग्रे वल्फको उपप्रजाति हुनसक्ने सम्भावना छ । संघीय, प्रदेश र स्थानीय सरकारले राष्ट्रिय स्तरमै हिमालयन वल्फ जोगाउने एकीकृत कार्यक्रम तर्जुमा गर्नुपर्छ । यसप्रति यथोचित रूपमा संरक्षणमा ध्यान नपुर्याउने हो भने यसको हालत पनि निकट भविष्यमै बामपुड्के बँदेलको जस्तो हुनेछ ।"
यती जेबी,"वर्तमान सूचना एवं सञ्चारमन्त्री कमरेड गोकुलप्रसाद बाँस्कोटा प्रधानमन्त्री कमरेड खड्गप्रसाद शर्मा ओलीका बिछट्टै कृपापात्र थिए । त्यसकारण उनी प्रधानमन्त्री कमरेड ओलीका पकेट बुक संस्करण नै कहलाउँथे । वास्तवमा कमरेड बाँस्कोटाका सारा हावभाव, बोलीवचन र कामकाजले यसको दह्रो पुष्टि पनि गर्थ्यो । हो, उनी ससानो टाइपका कमरेड ओली नै थिए । यसको अर्थ प्रधानमन्त्री कमरेड ओलीलाई कुनै ठूलो साइजको कमरेड गोकुलप्रसाद भन्न खोजिएको चाहिँ होइन नि !सम्भवतः प्रधानमन्त्री कमरेड खड्गप्रसाद शर्मा ओलीको कोटको पकेटमा ठ्याक्कै अटाउने भएकोले कमरेड गोकुलप्रसाद बाँस्कोटालाई उनको पकेट बुक संस्करण भनिएको हो । यही साँचो हुनुपर्छ । त्यसउसले गाँठी कुरो प्रधानमन्त्री कमरेड ओलीको अन्तरंग पकेट हो । त्यसभित्रको एकथान जिनिस गोकुलप्रसाद होइन । जे भए पनि मलाईचाहिँ प्रधानमन्त्री कमरेड ओलीको सरकारी पकेटको सन्दर्भमा हठात् यतीको स्मरण हुने गर्छ । मेरो तात्पर्य कुनै हिमालमा बसोबास गर्ने हिममानव यती नभएर एक समयको खासा चर्चित यति पकेट बुक हो । त्यसबखत राजधानी, काठमाडौंबाट प्रकाशित यति पब्लिकेसनका पकेट बुकहरू बडो चाखपूर्वक पढ्ने गरिन्थ्यो । खास गरेर जासुसी उपन्यासहरू । जस्तै ः इन्टरनेसनल हत्यारा, डेढ फुटको गोली, ब्ल्याकमेलर प्रेमिका, खुनी नेकलेस, कारमा लास, डिटेक्टिभ युवती, अप्रेसन ब्लेंककेट, खतरनाक सुलसुले, ज्यानमारा महारानी, चौंसठ करोडको बंगला, रिवल्भरको कसम, पाइलापाइलामा हत्या इत्यादि । झन्डै यस्तैयस्तै टाइटलका सानो चिटिक्क परेको र चित्ताकर्षक कलेवरका पकेट बुकहरू । यसलाई राष्ट्रिय भाषाकरण गरिएर यती जेबी पनि भनियो । यस्ता बहुतै लोकप्रिय यती जेबीका पुस्तकहरू बजारमा ल्याउने व्यक्ति थिए, डाक्टर हेमाङ्ग दीक्षित, यती जेबीका प्रमुख हर्ताकर्ता डाक्टर दीक्षित आफैं पनि एक कुशल जासुसी उपन्यासकार थिए । सायद यती जेबीबाट नै प्रकाशित एक जासुसी नोबेल थियो होटल याङ्कीमा हत्या । यसको रचनाकार मेरा प्रिय मित्र प्रेम कैदी अथवा विजयकुमार चालिसेमध्ये कुनै एक थिए । (अहिले भुलेछु) । जे भए पनि उक्त जासुसी उपन्यासको रोमाञ्च, रहस्य र कौतुहलता गजबको थियो ।यती पब्लिकेसनबाट पकेट बुक मात्र नभएर यती डाइजेस्ट पत्रिका पनि प्रकाशित हुने गर्थ्यो । (अन्तर्राष्ट्रिय ख्यातिप्राप्त अंग्रेसी भाषाको पत्रिका रिडर्स डाइजेस्टको पारामा) । यती पकेट बुक र यती डाइजेस्ट । यस प्रकार दोहोरो सफलताको भर्याङ छिटछिटो चढिरहेको थियो, यती पब्लिकेसन । एक किसिमले त्यो यतीको जमाना थियो । यद्यपि अहिले पनि यतीको जमाना गइसकेको भन्न मिल्दैन । अँ, यसको नवीन परिप्रेक्ष्य भने फेरिएर पुरै राजनीतिक भएको छ । तर किन हो कुन्नि, निष्कर्षचाहिँ अचम्मैसित आर्थिक निस्कने गरेको छ ! कुनै रहस्यमयी जासुसी आख्यानको लोमहर्षक क्लाइमेक्स जस्तो । (अद्भुत !) यही हो, बहुचर्चित व्यावसायिक फर्म यति होल्डिङ्स प्रालि र यसको नेपाल कम्युनिस्ट पार्टी (नेकपा) को वर्तमान कमरेड ओली सरकासँगको खुफिया लेनदेनको सम्पूर्ण यतीमयता । हँ, कतै यसैको लेटेस्ट सूचकांकको रूपमा सत्तरी करोडको कमिसन काण्ड सतहमा आएको त होइन ?हाल सत्तरी करोडका पकेट बुके कमरेड गोकुलप्रसाद बाँस्कोटाको असामयिक पटाक्षेप भइसकेको भए तापनि रंगमञ्चमा एकसेएक यती डाइजेस्टहरू सशरीर मौजुदै छन् । यिनीहरूका जबर्जस्त डाइजेसन पावरको के बखान गर्ने ? अलिकति पाचन प्रणाली मन्द भएर कमरेड महासचिवले जरुर आठाना फिर्ता गर्नुपर्यो । तथापि महासचिव विष्णुप्रसाद पौडेलदेखि परराष्ट्रमन्त्री प्रदीपकुमार ज्ञवालीसम्मका सकल कमरेड यती डाइजेस्टहरूका साविक बमोजिमको यतीपनमा कुनै अन्तर आएको छैन । यति नै ।यतीको कुरा यति नै भए पनि केही थपथाप ।१ डेढ सप्ताह अघिसम्मका सूचना एवं सञ्चारमन्त्री कमरेड गोकुलप्रसाद बाँस्कोटा प्रधानमन्त्री कमरेड खड्गप्रसाद शर्मा ओलीका बालकोटस्थित घरबाट एक्कासी बाहिरिएका छन् ।२ यहीबीच प्रधानमन्त्री कमरेड ओली आफ्नो तेह्रथुमको जन्मघरमा धुमधामले जन्मदिन मनाएर राजधानी, काठमाडौं फर्किएका छन् ।३ तेह्रथुमको जन्मघरबाट फर्किएपछि प्रधानमन्त्री कमरेड ओलीले भूतपूर्व सूचना एवं सञ्चारमन्त्री बाँस्कोटालाई निर्दोष घोषित गरेका छन् ।४ के प्रधानमन्त्री कमरेड ओली आफ्नो धर्मपुत्र सरहका कमरेड गोकुलप्रसादलाई तेह्रथुमको खाली घरमा बसाउने मनस्थितिमा त छैनन् ?"
महिला कोटामा 'क्लस्टर' किन ?,संजुकुमारी सरबरिया
नवजात शिशुको श्रवण परीक्षण,विश्व श्रवण दिवस
चनाका फाइदैफाइदा,"चनाले शरीरमा तागत उत्पन्न गर्ने, भोजनमा रुचि पैदा गर्ने मानिन्छ । आयुर्वेदका अनुसार, यो न्यानो प्रकृतिको हुन्छ । चनाले शरीरलाई चुस्तदुरुस्त राख्छ । रगतमा जोस उत्पन्न गर्छ । यो कलेजोका लागि लाभदायक मानिन्छ । यसले रगतलाई सफा गर्छ, धातु बढाउँछ र आवाजलाई सफा पार्छ । यो रगतसम्बन्धी विकारका लागि लाभदायक मानिन्छ । यसले पिसाब खुलाउन मद्दत गर्छ । चनालाई पानीमा भिजाएर चपाउनाले तागत आउँछ । चना मुख्यतः किशोर युवा र शारीरिक मिहिनेत गर्नेहरूका लागि पौष्टिक खाजा हो । चनालाई भिजाएर वा अंकुरित गरी नियमित रूपमा बिहान सेवन गर्नाले शरीर स्फूर्तिवान् र शक्तिशाली हुन्छ । अंकुरित चना धेरै लाभप्रद मानिन्छ । अंकुरित चना धातुलाई पुष्ट, मांसपेशीलाई सुदृढ र शरीरलाई बलियो बनाउने प्राचीन मान्यता छ । यसको सेवन छालाको रोगमा समेत लाभदायक मानिन्छ । भिटामिन सी को मात्रा बढी भएको चनाले तौल बढाउँछ । रगत वृद्घि गर्नुको साथै त्यसलाई सफासमेत गर्छ । यसबाहेक अंकुरित चना सेवनले फोक्सो बलियो बनाउने मान्यतासमेत छ । यो रगतमा कोलेस्ट्रेलको मात्रा कम गरेर मुटुको रोग हटाउनसमेत सहायक मानिन्छ । कब्जियतको समस्या भएकाहरूका लागि चना राम्रो मानिन्छ । अंकुरित चना नियमित सेवनले यो निको हुन्छ । बच्चालाई महँगो बदामको सट्टा कालो चना ख्वाउनाले उनीहरू स्वस्थ रहन्छन् । एउटा अन्डामा हुने एक ग्राम प्रोटिन र ३० क्लालोरी शक्तिभन्दा सोही मूल्यको कालो चनामा ४१ ग्राम प्रोटिन र ८ सय ६४ क्यालोरी प्राप्त हुन्छ ।"
मस्तिष्कका लागि योग,"यदि तपाईं कुनै कारणले शारीरिक (एरोबिक) व्यायाम गर्न सक्नुहुन्न भने आफ्नो मस्तिष्कको स्वास्थ्यमा सुधार गर्न योग गर्न सक्नुहुन्छ । हालै गरिएको एउटा अध्ययनअनुसार योग मस्तिष्कको त्यही खण्ड र कार्यलाई फाइदा पुर्याउँछ, जो शारीरिक व्यायामभन्दा राम्रो हुन्छ । यो अध्ययन ब्रेन प्लास्टिसिटी जर्नलमा प्रकाशित छ । अनुसन्धान योग र मस्तिष्कको स्वास्थ्यमा आधारित ११ अध्ययनमा आधारित छ । अध्ययनमा योग गर्नेहरूमा हिप्पोक्याम्पस को आयातनमा वृद्घि देखियो । यस्तै वृद्घि थुप्रै अध्ययनमा शारीरिक व्यायाम गर्नेहरूमा देखिएको छ । हिप्पोक्याम्पस स्मरणशक्तिको प्रशोधन (प्रोसेसिङ) मा सम्मिलित हुन्छ र उमेरसँगै खुम्चिन्छ । अध्ययनअनुसार डिमेन्सिया र अल्जाइमरमा यही खण्ड सबैभन्दा पहिले प्रभावित हुन्छ । नियमले योग गर्नेमा प्रिफ्रन्टल, एमिग्डाला, कर्टेक्स र ब्रेन नेटवर्कजस्तो मस्तिष्कको थुप्रै संरचना योग नगर्नेको दाँजोमा ठूलो देखियो । उसो त अध्ययनकर्ताले यो विषयमा थप अध्ययनको आवश्यकतासमेत औंल्याएका छन् ।"
गर्भावस्थामा सुताइको असर पर्दैन,"हालै गरिएको एउटा अध्ययनअनुसार गर्भावस्थामा देब्रे कोल्टो सुत्दा कुनै खास फाइदा हुँदैन । अर्थात् गर्भावस्थामा आमाको सुत्ने स्थितिले शिशुको स्वास्थ्यमा कुनै असर हुँदैन । यतिसम्म कि गर्भधारणको पहिलो तीन महिनामा गर्भवतीको सुत्ने स्थितिको नवौं महिनामा कुनै असर हुँदैन ।उताह विश्वविद्यालयद्वारा ६ महिनासम्म ९ हजार गर्भवती महिलाको सुत्ने तरिकाको विश्लेषण गरेर यो अध्ययन गरिएको हो । अध्ययनमा गर्भावस्थाको ३० साताभन्दा पहिलेको महिलालाई सामेल गरिएको थिएन । अध्ययनमा के पाइयो भने, जसले दाहिने कोल्टो वा उत्तानो अवस्थामा सुत्न रुचाए, उनीहरूमा उच्च रक्तचाप, मृत शिशुको जन्म वा शिशुको आकार सानो हुनुजस्ता गम्भीर समस्याको जोखिम देब्रे कोल्टो सुत्ने महिलाको दाँजोमा बढी थियो ।"
एन्टिबायोटिकले 'पार्किन्सन' को खतरा,"यदि तपाईं बढी मात्रामा एन्टिबायोटिक औषधिको उपयोग गर्नुहुन्छ भने सावधानी अपनाउनुस् । हालै गरिएको एउटा अध्ययनले एन्टिबायोटिक औषधि र पार्किन्सन रोगबीच सम्बन्ध देखिएको छ । यो अनुसन्धान मुभमेन्ट डिजअर्डर मा प्रकाशित भएको हो । अनुसन्धानअनुसार यो रोगको सम्बन्ध आन्द्रामा हुने फाइदाजनक जीवाणुको नष्ट हुनेसँग हुन सक्छ । फिनल्यान्ड विश्वविद्यालयको विशेषज्ञसहित अनुसन्धानकर्ताले सन् १९९८ देखि सन् २०१४ सम्म राष्ट्रिय रजिस्ट्रीमा दर्ता गरिएका पार्किन्सन बिरामीका करिब १४ हजार रोगीसँग सम्बन्धित तथ्यांकलाई विश्लेषण गरे । अनुसन्धानअनुसार केही एन्टिबायोटिकको उपयोगले पार्किन्सन रोगको खतरा बढ्छ । अध्ययनबाट के थाहा पाइयो भने, आन्द्राको माइक्रोबायोटा लाई प्रभावित गर्ने र सामान्यतः उपयोग हुने केही एन्टिबायोटिक खतराको कारण बन्न सक्छ ।"
चुम्बनले फैलिन सक्छ गोनोरिया,"हालै गरिएको एउटा अध्ययनको दाबीअनुसार चुम्बन गर्दा यौन सञ्चारित रोग गोनोरिया फैलिन सक्छ । ३६ सय पुरुषमा गरिएको यो अध्ययन द लान्सेट जर्नलमा प्रकासित छ । यो रोग पुरुष र महिलाको प्रजनन मार्गको माध्यमले वा यौनक्रियाको समय फैलिन्छ । यसले मूत्रमार्गबाहेक घाँटी र गुद्वारलाई समेत नराम्र्ररी प्रभावित गर्छ । यो अध्ययन यस्तो पुरुषमा गरियो जसले मार्च २०१६ देखि १२ महिनाको समयमा पुरुषसँग यौनसम्बन्ध राखे । यसको परिणाम देखियो कि, ती व्यक्तिमा गोनोरियाको जोखिम बढी थियो, जो मात्र पार्टनर लाई चुम्बन गर्छन् । जब कि ती व्यक्तिमा यो रोगको अत्यन्त खतरा देखियो, जसले चुम्बन गरेपछि यौनसम्पर्कसमेत गर्छन् । मात्र यौनसम्पर्क गर्ने व्यक्तिमा यो रोगको खतरा थिएन ।"
कम्पनी छोडेका कामदारलाई समय थप,"(दक्षिण कोरिया)  रोजगार अनुमति प्रणाली ईपीएसमार्फत दक्षिण कोरिया आएर कम्पनी छोडेकाले नयाँ कम्पनी खोज्न थप समय पाउने भएका छन् । कोरोना भाइरसको संक्रमण (कोभिड१९) का कारण कामदारले नयाँ कम्पनी नपाएपछि थप दुई महिना उपलब्ध गराइने भएको हो । ईपीएस प्रणालीमा रहेका कामदारले एउटा कम्पनी छोडेपछि तीन महिनाभित्र अर्को कम्पनीमा काम गरिसक्नुपर्ने नियम छ । निर्धारित समयमा नयाँ कम्पनीमा काम नगरे स्वतः अवैधानिक हुने भए पनि कोभिड१९ संक्रमणका कारण फेब्रुअरी २८ देखि अप्रिल ३० भित्र ३ महिना कटे पनि कारबाही नहुने दक्षिण कोरियाली न्याय मन्त्रालयले जनाएको छ ।काम छोडेका कामदारलाई नोदोम्बो (जब सेन्टर) ले नयाँ कम्पनीको म्यासेज पठाउने गर्छ । कोरोनाको संक्रमण बढेसँगै नयाँ म्यासेज थोरै आएका छन् । म्यासेज पठाएका कम्पनीले पनि नयाँ मान्छे नराखेकाले काम छोडेर बसेका नेपालीले समस्या भोगिरहेका छन् । हामीले कोरोनाका कारण तीन महिनाभित्र कम्पनी खोज्न समस्या भयो भनेर केही समयअघि एआरडी कोरियालाई पत्र पठाएका थियौं । बिहीबार उनीहरूले थप दुई महिना समय कम्पनी खोज्न दिएको जानकारी हामीलाई दिएका छन्, सोलस्थित नेपाली राजदूतावासका श्रम सहचारी डिल्लीराम बाँस्तोलाले भने, यसबाट अहिले कम्पनी छाडेर बसेका नेपाली लाभान्वित हुने छन् । पछिल्लो निर्णय नेपाललगायत ईपीएसबाट कोरिया आउने १६ देशकै कामदारलाई लागू हुनेछ । कोभिड१९ संक्रमण बढ्दै जाँदा कोरियाका धेरै कम्पनीमा काम घटेको छ । केही कम्पनीमा चीनबाट कच्चा पदार्थ आउने भएकाले ती कम्पनी बन्द भएका छन् । कामको अभाव भएसँगै केही कम्पनीले कामदार संख्यामा कटौती गरेका छन् भने केहीले बेतलबी छुट्टी दिएका छन् । बुधबार ५ सय ७१ कोरोना संक्रमित पुष्टि भएको कोरियामा बिहीबार उक्त संख्या बढेर २ हजार ३ सय ३७ पुगेको स्वास्थ्य मन्त्रालयले जनाएको छ । कोभिड१९ ले दक्षिण कोरियामा हालसम्म १३ जनाको मृत्यु भइसकेको छ ।"
१८९ महासन्धि स्वीकार गर्न दबाब दिने प्रतिबद्धता,"(ढाका)  घरेलु कामदारको मर्यादित श्रमलाई सुनिश्चित गर्न अन्तर्राष्ट्रिय श्रम संगठनद्वारा ९ वर्षअगाडि जारी १८९ महासन्धि स्वीकार गर्न स्रोत देशका सांसदले सरकारलाई दबाब दिने प्रतिबद्धता जनाएका छन् । सन् २०११ मा आईएलओको अन्तर्राष्ट्रिय सम्मेलनले यसलाई स्वीकार गरेको थियो ।खाडीमा ठूलो संख्यामा घरेलु कामदार पठाउँदै आएका नेपाल, बंगलादेश र श्रीलंकाका सांसदहरूले ढाकामा आयोजित दुईदिने बैठकमा यस्तो प्रतिबद्धता जनाएका हुन् । उनीहरू घरेलु कामदारको सुरक्षा र हितको क्षेत्रमा काम गर्नका लागि ककस बनाउनसमेत तयार भएका छन् । कामदार पठाउने देशले आईएलओ १८९ महासन्धिमा हस्ताक्षर गरेपछि मात्रै कामदार लिने देशलाई बाध्यकारी बनाउन सकिने भन्दै सांसदहरू आआफ्नो सरकारलाई दबाब बढाउन सहमत भएका हुन् । १८९ महासन्धिमा हस्ताक्षर गर्ने देशले घरेलु कामदारको विशेष सुरक्षाका लागि राष्ट्रिय नीति तथा कानुन बनाउनुपर्ने हुन्छ । यो कानुन बनाएपछि आईएलओलाई कार्यान्वयनको अवस्थाबारे नियमित प्रतिवेदन बुझाउनुपर्छ । घरेलु कामदारको सुरक्षा गर्नु सरकारको अनिवार्य दायित्व हो, यो एउटा मात्रै देशले हस्ताक्षर गरेर हुँदैन, जुनजुन देशले खाडी तथा मलेसियामा घरेलु कामदार पठाउँदै आएका छन्, ती सबैले एकैपटक हस्ताक्षर गर्नुपर्छ, बैठकमा सहभागी सांसद रामकुमारी झाँक्रीले भनिन्, स्रोत देशबीच आपसी समन्वय र सहकार्य गर्न सांसदबीच एउटा फोरम बनाउन जरुरी छ । सर्वेक्षणअनुसार नेपालमा ७३ हजार घरेलु कामदार छन् । खाडी तथा मलेसियामा झन्डै १ लाख ३९ हजार नेपाली घरेलु कामदारका रूपमा कार्यरत छन् । बंगलादेशको आप्रवासन तथा विकाससम्बन्धी संसदीय ककसका सभापति इजराफी आलमले घरेलु कामदारको स्वास्थ्य भर्ना, उचित तलब, साप्ताहिक बिदा र शोषणमुक्त वातावरणका लागि आईएलओ महासन्धि १८९ महासन्धिमा अनिवार्य हस्ताक्षर गर्नुपर्नेमा आफूहरू प्रस्ट रहेको बताए । यो महासन्धिमा हस्ताक्षर गर्ने राष्ट्रमा फिलिपिन्सपछि बंगलादेश दोस्रो हुनेछ । हाम्रा प्रधानमन्त्रीले यस विषयलाई निकै चासोपूर्वक लिनुभएको छ, उनले भने, हामीले घरेलु कामदारको सुरक्षाका लागि राष्ट्रिय नीतिसमेत बनाएर कार्यान्वयन गरिसकेका छौं । उनले नेपाल, भारत, बंगलादेश र श्रीलंकाका घरेलु कामदारका समस्या एउटै प्रकृतिको रहेको बताए । हाम्रा राजनैतिक, सामाजिक र सांस्कृतिक अवस्था समान प्रकृतिका छन् । गन्तव्य देशमा पुगेका नागरिकका समस्या पनि समान हुन् । हामीबीच एकढिक्का भएर चुनौतीको सामना गर्नुको विकल्प छैन, उनले भने, त्यसकारण पनि हामी (सांसद) बीच एउटा फोरम बनाउनुपर्छ । नियमित रूपमा हाम्रा कामदारले भोगेका समस्यालाई न्यूनीकरण गर्नका लागि सहकार्य गर्नुपर्छ । बंगलादेशमा १३ लाख घरेलु कामदार छन् । सन् २०१९ मा मात्रै १ लाख ४ हजार बंगलादेशी घरेलु कामदारका रूपमा बिदेसिएका छन् । यो विदेश जाने कुल संख्याको १५ प्रतिशत हो । श्रीलंकाका सांसद कासाडोरग सुजिथ परेराले खाडी क्षेत्र तथा एसियामा घरेलु रोजगारीको संख्या बढ्दै जाने हुँदा यसलाई मर्यादित गर्न समयमै स्रोत देशहरूले पनि आफ्ना श्रम कानुन र नीतिमा व्यापक सुधार गर्न आवश्यक रहेको बताए । श्रीलंकाबाट पनि घरेलु काममा जाने नागरिकका संख्यामा वृद्धि भइरहेको छ । रोजगारी बढेकै कारण कामदारको संख्या बढेको हो । उनीहरूको सुरक्षाका लागि हामीले नै नीतिमा सुधार गर्नुपर्छ । उनीहरूलाई रोजगारीमा जानका लागि रोक्न वा छेक्न सकिन्न । कानुनी दायराभित्रै ल्याएर व्यवस्थापन गर्न आवश्यक छ, परेराले भने, १८९ महासन्धिलाई स्वीकार गर्न बलियो राजनैतिक इच्छाशक्ति चाहिन्छ । १६ लाख श्रीलंकाली घरेलु क्षेत्रमा काम गर्न विदेश गएका छन् । १८९ महासन्धिलाई २९ देशले स्वीकार गरिसकेको भए पनि एसियामा फिलिपिन्सले मात्रै यसमा हस्ताक्षर गरेको छ ।"
बेलायतमा उच्च सर्तकता,"(लन्डन)  युरोपेली राष्ट्रमा पनि कोरोना भाइरस (कोभिड१९) संक्रमण फैलन थालेपछि बेलायतले उच्च सतर्कता अपनाएको छ । भाइरसबारे सर्वसाधारणमा जनचेतना अभियान सञ्चालन गरिने भएको छ । चीन, थाइल्यान्ड, जापान, दक्षिण कोरिया, हङकङ, ताइवान, सिंगापुर, मलेसिया र इटालीबाट फर्किएकालाई कोभिड१९ को लक्षण देखिए एनएचएस १११ मा सम्पर्क गर्न भनिएको छ । ब्रिटिस एयरवेजले २७ फेब्रुअरी देखि ११ मार्चसम्म लन्डनदेखि इटालीको मिलानसम्मका २२ उडान रद्द गरेको छ । तेल कम्पनी चेभरोनले आफ्नो एक कर्मचारीमा भाइरस लक्षण देखेपछि लन्डनका ३ सय जना कर्मचारीलाई घरबाटै काम गर्न भनेको छ । इटालीबाट फर्किएका विद्यार्थी पढ्ने ८ विद्यालय बन्द गरिएका छन् । लन्डनमा गाइज, रोयल फ्री, सेन्ट थोमस आदि विशिष्ट अस्पताल भाइरस परीक्षणका लागि मात्रै छुट्याइएको बेलायती स्वास्थ्य मन्त्रालयले जनाएको छ । ती अस्पतालमा बिरामी लैजाँदा विशेष खालको एम्बुलेन्सको व्यवस्था गरिएको छ ।अमेरिकापछि बेलायतमा सबैभन्दा बढी करिब २ लाख नेपाली रहेको अनुमान छ । अन्य युरोपेली देश कोरोनाले आक्रान्त भइरहेका बेला बेलायतवासी नेपाली पनि यसबाट त्रसित देखिन्छन् । उच्च सतर्कता हुँदाहुँदै पनि रोग सर्न सक्ने जोखिम देखिएको छ । हामी त अझ हस्पिटलमा काम गर्ने भएकाले निकै डर लागेको छ, एक नेपाली स्वास्थ्यकर्मी सोनिया गुरुङ बताउँछिन् । नेप्लिज नर्सिङ एसोसिएसन बेलायतका अध्यक्ष विनोदविकास सिंखडा सेन्ट्रल लन्डन कम्युनिटी एनएचएस ट्रस्टमा काम गर्छन् । लन्डनका धेरै ठाउँमा उक्त ट्रस्टका कम्युनिटी क्लिनिक छन् । ती सबै क्लिनिकमा आउने बिरामीका लागि छुट्टै प्रोटोकल छ, सिंखडाले भने, यदि कुनै बिरामीलाई शंकास्पद लक्षण देखिएमा क्लिनिकमा नआउन बरु घरबाटै फोनमा सम्पर्क गर्न सल्लाह दिइएको छ । ट्रस्टले कुनै कर्मचारी संक्रमित क्षेत्रबाट फर्किएको छ भने १४ दिन क्वारेन्टाइनमा बस्नुपर्ने नियम लागू गरेको छ । हाम्रो ट्रस्टको क्लिनिकमध्ये साह्रै व्यस्त हुने लन्डन चाइना टाउननजिकको सोहो हेल्थ सेन्टर अहिले एकदम सुनसान छ, सिंखडा भन्छन्, चाइनिज नेसनल हेल्थी लिभिङ सेन्टर पनि एउटै भवनमा भएर होला, क्लिनिक सुनसान देखिन्छ ।नेसनल हेल्थ सर्भिस (एनएचएस) बेलायतले हरेक अस्पतालमा गर्नुपर्ने तयारी र उपचार विधिका लागि निर्देशिका जारी गरेको क्विन एलिजावेथ अस्पतालका वरिष्ठ व्यवस्थापक डा बच्चुकैलाश कैनी बताउँछन् । हरेक अस्पतालमा शंकास्पद बिरामी आउना साथ कसले कसरी जाँच गर्ने, कस्तो किसिमको सतर्कता अपनाउने, अस्पतालको कुन ठाउँमा लगेर राख्नेसमेतको व्यवस्था गरिएको छ, उनले भने । अस्पतालमा काम गर्ने कर्मचारीका बीचमा समेत कोरोना भाइरसबारे व्यापक सचेतना बढाउने कार्यक्रम गरिएका छन् ।कोभिड१९ ले बेलायतमा हालसम्म कसैको पनि मृत्यु नभए पनि १९ जना संक्रमित पुष्टि भएका छन् ।"
ह्यारी दम्पतीको सुरक्षा हटाउँदै क्यानडा,ओट्टवा (एजेन्सी) क्यानडाले बेलायतका राजकुमार ह्यारी र उनकी पत्नी मेगन मार्केललाई दिँदै आएको सुरक्षा हटाउने भएको छ । ड्युक एन्ड डचेस अफ ससिक्स भनिने ह्यारी दम्पतीलाई रोयल क्यानेडियन माउन्टेड पुलिस (आरसीएमपी) ले सन् २०१९ को नोभेम्बरमा क्यानडा आएदेखि सुरक्षा प्रदान गर्दै आइरहेको थियो । शाही जिम्मेवारी त्याग्ने घोषणा गरेका ह्यारी दम्पतीले ३१ मार्चबाट औपचारिक रूपमै वरिष्ठ शाही सदस्यको जिम्मेवारी छोड्दै छन् । शाही उपाधि त्यागेपछि क्यानडामा बस्ने भनिएका ह्यारी दम्पतीको सुरक्षामा कसले खर्च गर्छ भन्नेबारे भने प्रस्ट पारिएको छैन ।
भारतमा ६ सयभन्दा बढी प्रहरी नियन्त्रणमा,नयाँदिल्ली (एजेन्सी) राजधानी नयाँदिल्लीमा भएको हिंसापछि सयौं सर्वसाधारणलाई नियन्त्रणमा लिइएको प्रहरीले शुक्रबार जनाएको छ । दिल्ली प्रहरी प्रवक्ता एमएस रन्धावाका अनुसार ६ सयभन्दा बढीलाई नियन्त्रणमा लिइएको हो । हिन्दुमुस्लिमबीचको यसै साता भएको हिंसाका कारण कम्तीमा ३८ जनाको मृत्यु भएको छ र केही घाइतेको अवस्था गम्भीर रहेकाले मृतकको संख्यामा वृद्धि हुन सक्ने भारतीय सञ्चारमाध्यमले जनाएका छन् । नागरिकता संशोधन ऐनको पक्ष र विपक्षमा उत्रिएका प्रदर्शनकारीबीच झडप हुँदा हिंसा भड्किएको थियो ।
साउदीलाई महिला अधिकारवादी रिहा गर्न आग्रह,"जेनेभा (एजेन्सी) संयुक्त राष्ट्रसंघीय मानव अधिकारसम्बन्धी निकायकी प्रमुख मिचेल बाचेलेटले बिहीबार साउदी अरबलाई नियन्त्रणमा लिइएका महिला अधिकारकर्मीलाई रिहा गर्न आग्रह गरेकी छन् । उनले वाक् स्वतन्त्रता र शान्तिपूर्ण भेला हुने पाउने मानिसका नैसर्गिक अधिकारको सम्मान गर्न आग्रह गर्दै पक्राउ परेका कैयौं अधिकारवादी, धार्मिक नेतृत्व र पत्रकारलाई समेत रिहा गर्न आग्रह गरेकी हुन् । रियादको एउटा कार्यक्रममा उनले भेदभावपूर्ण नीतिमा सुधार का माग गर्ने अधिकारवादीलाई पक्राउ गरिएको प्रति पनि चिन्ता व्यक्त गरेकी छन् ।"
प्रचण्डसँग भेट भएकै छैन : देउवा,"विभाग गठनको तयारीपार्टीको केन्द्रीय विभाग गठनमा संस्थापनइतर पक्षले सहयोग नगर्ने भएपछि आफ्नो समूहका सदस्य मात्रै राखेर भए पनि गठन गर्ने मनस्थितिमा देउवा पुगेका छन् । संस्थापनइतर पक्षले कार्यकाल सकिएपछि विभाग गठनको औचित्य नभएको र महाधिवेशनलाई प्रभावित पार्ने मात्रै योजना रहेको तर्क गर्दै आएका छन् । अहिले विभाग गठन गर्नुका पछाडि महाधिवेशन प्रभावित पार्ने उद्देश्य देखिन्छ, वरिष्ठ नेता रामचन्द्र पौडेलले कान्तिपुरसित भने, यो कुरा हामीलाई स्वीकार्य छैन । केही दिनअघि महामन्त्री शशांक कोइरालाले कार्यकाल सकिएर काम चलाउ हैसियतमा पुगिसकेका देउवाले विभाग गठन गर्न नहुने बताएका थिए । अब महाधिवेशनको तयारीमा जानुपर्छ, विभाग गठन गरेर महाधिवेशनलाई अल्झाउनेतिर लाग्न हुन्न, उनले कान्तिपुरसित भनेका थिए, आचारसंहिताले पनि शेरबहादुरजीलाई विभाग गठन गर्न दिँदैन । देउवाले अधिकतर केन्द्रीय सदस्यलाई व्यवस्थापन गर्ने नाममा विभागको संख्यासमेत बढाएका छन् । विधानमा २८ विभागको व्यवस्था भए पनि पुस ११ मा संस्थापनइतर पक्षीय नेताको बहिष्कारबीच बसेको केन्द्रीय कार्यसमिति बैठकले संख्या थपेर ४७ पुर्याएको थियो ।"
संघीयता केन्द्रलाई अनवान्टेड बेबी,"जनकपुर (कास) प्रदेश २ का मुख्यमन्त्री लालबाबु राउतले संघीय सरकारका लागि संघीयता अनवान्टेड बेबी जस्तै भएको टिप्पणी गरेका छन् । मानव अधिकार पत्रकार संघ काठमाडौंले शुक्रबार जनकपुरमा आयोजना गरेको नेपालको संघीय संविधान कार्यान्वयन सम्भावना र चुनौती विषयक कार्यशाला उद्घाटन गर्दै मुख्यमन्त्री राउतले मधेस केन्द्रित दलको बलिदानबाट संघीयता आएको दाबी गरे । केही राजनीतिक दलले संघीयता चाहेकै थिएनन्, उनले भने । राउतले प्रादेशिक संरचना नयाँ भएकाले थप स्याहार आवश्यक रहेको बताए । संघीय सरकार केन्द्रीकृत मानसिकताबाट माथि उठ्न नसकेको उनको आरोप थियो । ठूला दलहरू विकासभन्दा पनि राज्य सत्तामाथि आफ्नो पकड बनाउने खेलमा लागेको भन्दै उनले बताए ।"
सुस्ताए चिनियाँ जिम्माका आयोजना,"(काठमाडौं)  चिनियाँ कम्पनीले जिम्मा लिएर निर्माणाधीन सडक र जलविद्युत् आयोजनामा कामदार अभावले निर्माणको काम प्रभावित बनेको छ । नयाँ वर्ष मनाउन चीन गएका कामदार नोवल कोरोना भाइरस (कोभिड१९) को संक्रमणका कारण अहिलेसम्म फर्कन सकेका छैनन् । उनीहरू नआएपछि आयोजनाहरूको काम ठप्पप्रायः छ । यसको सबैभन्दा बढी समस्या नारायणगढबुटवल सडकखण्डमा देखिएको छ । गत चैतबाट निर्माण सुरु भएको यो आयोजना दुई प्याकेजमा काम भइरहेको छ । दुवैतिर गरी ४० जना चिनियाँ काम गरिरहेका छन् । तीमध्ये १५ जना दुई महिनादेखि चीनमै रोकिएका छन् । दुवै ठेक्काका इन्चार्ज उतै बसेपछि काममा समस्या भएको आयोजनाले जनाएको छ । जनवरीमा नयाँ वर्ष मनाउन टोली चीन गएको र त्यही बेला कोभिड१९ देखिएपछि समस्या भएको नारायणगढदाउन्ने सडकखण्डका प्रमुख सुजन अधिकारीले बताए । दुवै खण्डका इन्चार्ज मिस्टर लिन हुङ ताओ चीनमै छन् । निर्णय गर्ने तहका व्यक्ति नहुँदा समस्या भएको हो, अधिकारीले भने, जसले गर्दा काम प्रभावित बनेको छ । कामै भने नरोकिएको उनले दाबी गरे । अहिले रुख काट्ने काम भइरहेको छ, उनले भने, यसमा त्यति प्रभाव परेको छैन । माटो भर्ने, कल्भर्ट बनाउने, पुल र अन्य संरचना निर्माण गर्ने काम भने प्रभावित छ । काम भए पनि जुन गतिमा हुनुपर्ने थियो, त्यो गतिमा हुन सकेको छैन । यो कामले गति लिनुपर्ने समय हो, अधिकारीले भने । १५ जनामध्ये इन्चार्जसहित पाँच जना नेपाल आउने तयारीमा रहेको अधिकारीले बताए । उनीहरूलाई ल्याउन के गर्न सकिन्छ भनेर स्वास्थ्य मन्त्रालयसँग आग्रह गर्यौं, उनले भने, यसबारे उनीहरू आफैं पनि सचेत छन् । नेपाल आउने तयारी गरेका उनीहरू आएर १४ दिन सेल्फ क्वारेन्टाइन मा बस्नेछन् । अपार्टमेन्टमा छुट्टै बस्ने तयारी गरेका छन्, उनले भने । सडक विभागअन्तर्गतको एसियाली विकास बैंक (एडीबी) सडक निर्देशनालयले चाइना स्टेट कन्स्ट्रक्सनसँग माघ २४ मा ठेक्का सम्झौता गरेको थियो । ३२ वर्षका लागि एडीबीको ऋण सहयोगमा सडक निर्माण सुरु भएको हो । निर्माणको कुल लागत १६ अर्ब ९९ करोड ५२ लाख ९५ हजार रुपैयाँ छ । यसमा ८५ प्रतिशत रकम १ दशमलव ५ प्रतिशत ब्याजदरमा एडीबीले ऋण दिएको हो । थप खर्च नेपाल सरकारकै हुनेछ । सडक चार लेनको हुनेछ । यसको लम्बाइ १ सय १३ किमि छ । चीन सरकारको अनुदानमा निर्माणाधीन १६ किमि रसुवागढीस्याफ्रुबेंसी सडक निर्माणमा पनि समस्या परेको सडक विभागअन्तर्गत विकास सहायता कार्यान्वयन महाशाखा प्रमुख अर्जुनजंग थापाले बताए । नयाँ वर्ष मनाउन गएका चिनियाँ कन्ट्र्याक्टर फर्किएका छैनन्, उनले भने । काठमाडौं चक्रपथको पूर्वसम्भाव्यता अध्ययन (डीपीआर) का लागि चिनियाँ टोली नआउँदा पनि काम नभएको उनको भनाइ छ । उनीहरूले पहिला साइट क्लियर गर्न भनेका छन्, त्यो काम भने भइरहेको छ, सडक विभागका उपमहानिर्देशक शिवहरि सापकोटाले भने । कोरोनाले गर्दा आउन नसकेको भन्दै उनीहरूले म्यासेज पठाउने गरेको विभागले जनाएको छ । चिनियाँ कामदार आउन नसक्दा विद्युत् आयोजनाको काम प्रायः ठप्प छ । दोलखा र रामेछापको सीमामा निर्माणाधीन ४८२ मेगावाटको खिम्ती२ तथा रसुवाको लाङटाङमा निर्माणाधीन २० मेगावाटको लाङटाङ खोला जलविद्युत् आयोजनाको काम चिनियाँ कामदार नआउँदा रोकिएको छ । खिम्ती२ पिपल्स इनर्जी लिमिटेड र लाङटाङ मल्टी इनर्जी डेभलपमेन्ट प्रालिले निर्माण गरिरहेका छन् । दुवै आयोजना निर्माणको ठेक्का चिनियाँ कम्पनी चाइना वाटर टर्बाइन वर्क्स (सीडब्लूटीडब्लू) ले लिएको छ । चीनबाट कामदार नफर्किएकै कारण यी दुवै आयोजनाका काम अघि बढ्न नसकेको कम्पनी म्यानेजर रामहरि शर्माले बताए । ठेकेदार कम्पनी सम्पर्कमै छन्, शर्माले भने । मुलुकभर निर्माणाधीन आयोजनामध्ये चीनले निर्माण गरिरहेकामा बढी असर परेको भौतिक पूर्वाधार तथा यातायात मन्त्रालयका सचिव देवेन्द्र कार्कीले बताए ।"
ठेक्कामै अल्मलिए प्रदेश गौरवका योजना,"त्यस्तै अछामको चिसापानीऋषिदहबडिमालिका योजनामा २२ किलोमिटर खण्डमा २२ करोड विनियोजन गरिएको छ । डोटीको सहजपुरबोक्टानदिपायल योजनाको १२ किलोमिटर खण्डका लागि ३२ करोडको ठेक्का प्रक्रिया अन्तिम चरणमा पुगेको निर्देशनालयको भनाइ छ । बैतडी, बझाङ, दार्चुला, कञ्चनपुर र कैलाली गौरवका सडक योजनाको केही काम सुरु हुन सकेको छैन । बैतडीको सतबाँझश्रीभावर हाट दार्चुला ५० किलोमिटर प्रदेश गौरवको योजनामा पर्छ । त्यसको पनि डीपीआर बनेको छैन । कैलालीको चिसापानीदेखि बाजुराको बडिमालिका सडक योजनामा पनि लागत अनुमान र प्राविधिक अध्ययन भएको छैन । दार्चुलाको खार हुँदै हुम्लाको रानीखर्क, कञ्चनपुरको बेलौरी, नाइल बुडर, बझाङदेखि हुम्लाको रानीखर्क जोड्ने गौरवका योजनामा पनि अध्ययन भएको छैन । प्रदेश गौरवका सडक योजनाको राम्रोसँग सर्भे र अध्ययन नै नभएकाले कार्यान्वयनमा समस्या परेको निर्देशनालयका एक जना इन्जिनियरले बताए । हचुवाका भरमा प्रदेश गौरवका सडक योजनाको रेखांकन गरेर बजेट विनियोजन भएको उनको भनाइ छ । एउटा जिल्लामा एउटा गौरवको सडक योजनालाई प्रदेश सरकारले प्राथमिकतामा राखेको भौतिक पूर्वाधारमन्त्री पठानसिंह बोहराले जानकारी दिए । सरकारको पाँचवर्षे अवधिमा प्रदेश गौरवमा सडक सकिइसक्ने उनको दाबी छ ।"
ॅइन्धन कर कानुनअनुसारै,"काठमाडौं (कास) अर्थ मन्त्रालयले आर्थिक ऐन, ०७६ अनुसार नै पेट्रोल, डिजेल र हवाई इन्धनमा लाग्दै आएको पूर्वाधार विकास कर परिमार्जन गरिएको बताएको छ । करको दरमा पुनरावलोकन गरिनुपर्ने अवस्था देखिएकाले ऐनको दफा १८ को उपदफा १ ले दिएको अधिकार प्रयोग गरी मन्त्रिपरिषद्को फागुन १२ गतेको निर्णयअनुसार गरिएको हो, मन्त्रालयले शुक्रबार जारी गरेको विज्ञप्तिमा भनिएको छ, उपदफाअनुसार प्रचलित कानुनमा जुनसुकै कुरा लेखिएको भए तापनि सरकारले आवश्यकताअनुसार यो ऐन र प्रचलित अन्य कानुनबमोजिम लगाइएका दस्तुर शुल्क, महसुल र करको दर घटाउन, बढाउन वा त्यस्तो दस्तुर, महसुल र कर आंशिक वा पूर्ण रूपमा छुट दिन सक्ने कानुनी व्यवस्था छ ।"
मदिरा पसल सिल,"तनहुँ (कास) आन्तरिक राजस्व कार्यालय दमौलीले व्यास नगरपालिका३ दमौलीस्थित तनहुँ वाइन सप सिलबन्दी गरेको छ । पसलमा शंकास्पद मदिरा भेटिएकाले थप अनुसन्धान गर्न सिलबन्दी गरिएको कार्यालय प्रमुख सूर्य सेढाईंले जनाए । सपले मदिरा बोतलमा लगाइने अन्तःशुल्क स्टिकर टाँसबिनै बेचेको भेटिएको थियो । यहाँका प्रायः खुकुरी रमका बोतल करछली गरी बिक्रीका लागि राखिएको रहेछ, उनले भने, बोतलभित्र रहेका रक्सी पनि नक्कली हुन सक्ने शंका छ । सपको गोदामबाट १० कार्टोन स्टिकरबिनाका रक्सी फेला परेको कार्यालयले जनाएको छ ।"
'सुदूरपश्चिम सधैं पछि परेको प्रदेश बन्न चाहन्न',"(कञ्चनपुर)  शुक्रबार मझगाउँ विमानस्थल क्षेत्रमा आयोजित कार्यक्रममा उपस्थित राष्ट्रपति विद्यादेवी भण्डारीसामु जनप्रतिनिधिहरूले विमानस्थल सञ्चालनका लागि आग्रह गरे । विकास निर्माणका अन्य दर्जनौं माग पनि उनीहरूले राष्ट्रपतिसमक्ष राखे । लामो समयदेखि बन्द कञ्चनपुरको यो विमानस्थल सञ्चालनका हुनुपर्नेमा विगतदेखि नै यहाँका बासिन्दाले जोड दिँदै आएका छन् । पछिल्लो पटक स्थानीय तहदेखि प्रदेश र प्रतिनिधिसभाको निर्वाचनमा यो मुद्दा सबै राजनीतिक दलले आफ्नो चुनावी एजेन्डा बनाएका थिए । उनीहरूले विमानस्थलसँगै सुक्खा बन्दरगाह, महाकाली करिडोर र दैजी छेला औद्योगिक क्षेत्रलगायत मुद्दामा समेत राष्ट्रपतिसमक्ष आग्रह गरेका छन् । मझगाउँ विमानस्थल सञ्चालन गर्न यस क्षेत्रको मागअनुसार प्रदेश सरकारले संघीय सरकारलाई आग्रह गरेको छ, सुदूरपश्चिम प्रदेशका मुख्यमन्त्री त्रिलोचन भट्टले भने, संघीय सरकारले छिट्टै यो माग पूरा गर्ने अपेक्षा गरेका छौं । महाकाली करिडोर, सेती लोकमार्ग, खुटियादिपायल ट्र्याक खोल्ने र औद्योगिक क्षेत्रको काम छिट्टै सञ्चालन हुने अपेक्षासमेत उनले राष्ट्रपतिसामु व्यक्त गरे । सुदूरपश्चिममा हालसम्म पनि भारतसँगको औपचारिक व्यापारिक नाका छैन । गौरीफन्टा नाका दुधुवा नेसनल पार्कका कारण बन्द भएपछि कञ्चनपुरको महाकाली नगरपालिकामा सुक्खा बन्दरगाहको कुरा उठेको छ । हामीले दोधारा चाँदनीमा सुक्खा बन्दरगाहसँगै दैजी क्षेत्रमा औद्योगिक क्षेत्र र चाँदनी हुँदै तिंकरसम्मको महाकाली करिडोरको कुरा उठाएको धेरै भयो, कञ्चनपुरबाटै निर्वाचित प्रतिनिधिसभाका सदस्य डा दीपकप्रकाश भट्टले भने, अहिले यसतर्फ सकारात्मक कदम पनि अघि बढेको छ, उद्योग वाणिज्य तथा आपूर्ति मन्त्रालयलाई जग्गाको स्वामित्व हस्तान्तरणका लागि प्रक्रियासमेत अघि बढाएको छ । अब सुदूरपश्चिम सधैं पछि परेको प्रदेशका रूपमा रहन चाहँदैन, हामी यो देशकै प्रमुख व्यापारिक केन्द्रका रूपमा प्रस्तुत हुन चाहन्छौं, सांसद भट्टले भने, अहिलेको सरकारले यसतर्फ कदम पनि चालेको छ । महाकाली करिडोर निर्माणको काम पनि छिट्टै अघि बढ्ने समेत उनले बताए । सुदूरपश्चिमका प्रचुर सम्भावनालाई अवसरमा बदल्न सके देशकै विकासमा महत्त्वपूर्ण योगदान पुग्ने भीमदत्त नगरपालिकाका प्रमुख सुरेन्द्र विष्टको भनाइ छ । भीमदत्त नगरपालिकाले आयोजना गरेको तेस्रो शुक्लाफाँटा पर्यटन महोत्सवका अवसरमा राष्ट्रपति भण्डारी कञ्चनपुर पुगेकी हुन् । सोही अवसरमा अयोजित कार्यक्रमलाई सम्बोधन गर्दै उनले यस्ता महोत्सवले भ्रमण वर्षलाई समेत फाइदा पुग्ने बताइन् । शुक्लाफाँटाको ठूलो घाँसे मैदान र यहाँका वन्यजन्तुले स्वदेशी एवं विदेशी पर्यटकलाई आकर्षित गर्न सकिन्छ, उनले भनिन्, झोलुंगे पुल, चुरे क्षेत्रका धार्मिक पर्यटकीय स्थलको संरक्षण र प्रचारप्रसारले पर्यटकलाई लोभ्याउन सकिन्छ । रानाथारू समुदायको मौलिक पहिचान समाजको अमूल्य निधि भएकाले सम्बन्धित पक्षले यसको संरक्षणमा ध्यान दिनुपर्ने उनको भनाइ छ । यस क्षेत्रको पर्यटन विकासका लागि धनगढीको विमानस्थललाई क्षेत्रीयस्तरको विमानस्थलमा स्तरोन्नति गरिनुपर्ने उनले बताइन् । कैलाश मानसरोवरसम्मको पहुँचमार्ग निर्माणतर्फ पनि सम्बद्ध निकायको ध्यान केन्द्रित हुनुपर्ने उनको भनाइ छ । सुदूरपश्चिम कृषि उत्पादनका लागि पनि चिनिने भएकाले त्यसलाई ध्यान दिएर कृषिको पनि आधुनिकीकरण गर्नुपर्ने राष्ट्रपति भण्डारीले बताइन् । महेन्द्रनगरमै रहेको सुदूरपश्चिमाञ्चल विश्वविद्यालयले गुणस्तरीय शिक्षा प्रदान गरेर यस क्षेत्रमा गुणस्तरिय जनशक्ति उत्पादन गरेर कृषि र पर्यटनमा विकास गर्न सकिने उनको भनाइ छ ।"
वर्षाले अढाइ करोडको इँटा क्षति,नवलपरासी (कास) तीन दिनअघिको वर्षाले जिल्लामा २ करोड ५० लाख मूल्य बराबरको इँटामा क्षति पुगेको छ । पोल्न ठिक्क पारिएका करिब ५० लाख काँचो इँटा पानीले पखालेर क्षति पुर्याएको हो । विभिन्न नौ भट्टामा इँटा बनाइँदै थियो । गत पुसमा परेको झरीले पनि यहाँका सबै उद्योगमा ५ करोड मूल्य बराबरको क्षति भएको थियो । जिल्लामा हरेक सिजनमा ८ देखि १० करोड इँटा उत्पादन हुने गरेको पूर्वी नवलपरासी इँटा उद्योग संघका सचिव कृष्ण गौतमले जानकारी दिए । बजारमा पठाउने समयमा पानीले क्षति भएपछि इँटा अभाव भएको छ ।
"कालोसूचीमा राख्दै, नयाँ सम्झौता गर्दै","(वीरेन्द्रनगर)  जीएम कन्स्ट्रक्सनले दुई वर्षमा काम सक्ने गरी ०६८ मा वीरेन्द्रनगरस्थित कटकुवा स्वास्थ्य चौकी भवन निर्माणको जिम्मा लियो । सम्झौता भएको आठ वर्ष बितिसक्यो । तर भवन निर्माण हुन सकेन । अहिले सहरी विकास तथा भवन निर्माण विभाग सुर्खेतले जीएमसँग सम्झौता रद्द गरी नयाँ सम्झौता गरेको छ । सार्वजनिक खरिद अनुगमन कार्यालयले विभागले गरेको सिफारिसका आधारमा जीएमलाई दुई वर्षसम्म सार्वजनिक निकायका कुनै पनि खरिद कारबाहीमा भाग लिन नपाउने गरी कालोसूचीमा राखेको छ ।जीएमले नै निर्माणको जिम्मा लिएको सुर्खेत कारागारको भवन र जाजरकोटको दल्ली स्वास्थ्य चौकीको भवन निर्माण पनि लामो समय अलपत्र परेपछि उक्त सम्झौता पनि रद्द भएको छ । निर्माण कम्पनीले दुई वर्षभित्र १ करोड १ लाख ५३ हजारमा कटकुवा स्वास्थ्य चौकीको भवन निर्माण सम्पन्न गर्ने सम्झौता गरेको थियो । कम्पनीले ठेक्का रद्द हुनुअघिसम्म ५३ लाख ७४ हजार भुक्तानी लिइसकेको विभागले जनाएको छ । भवन निर्माण विभागले गत असारमा केआर बिल्डर्ससँग कटकुवा स्वास्थ्य चौकी भवन निर्माणका लागि नयाँ सम्झौता गरेको छ । ८८ लाख ७७ हजार रुपैयाँ लागत रकम भवन निर्माणका लागि तोकिएको विभागले बताएको छ । सोही कम्पनी सुर्खेत कारागार भवन पनि अलपत्र छाडी भागेको छ । ठेकेदार सम्पर्कविहीन भएपछि कारागारको नयाँ भवन निर्माणको काम करिब नौ वर्ष अलपत्र भयो । जीएमले ०६६ असार २८ गते २ करोड ३६ लाख ९८ हजारमा निर्माण सम्पन्न गर्ने सम्झौता गरे पनि बीचमा काम अलपत्र पार्यो । कम्पनीले १ करोड ७७ लाख ४३ हजार भुक्तानी लिइसकेको विभागले जनाएको छ । नौ वर्षअघि शान्ति तथा पुनर्निर्माण मन्त्रालयको कार्यक्रमबाट कारागार भवन निर्माण सुरु भएको थियो । निर्माण कम्पनीलाई बारम्बार काम गर्न ताकेता गर्दा पनि सम्पर्कमा नआएपछि कालोसूचीमा राखिएको हो । अहिले नयाँ कम्पनीसँग निर्माण सम्झौता गरिएको कार्यालयका इन्जिनियर टीकाराम पोखरेलले जानकारी दिए । २ करोड १४ लाख ५७ हजार लागतमा प्राकृतिकहाम्रो जेभीसँग आगामी वर्ष कात्तिक मसान्तसम्म काम सक्ने गरी सम्झौता गरिएको उनको भनाइ छ । जीएमले जाजरकोटको दल्ली स्वास्थ्य चौकी भवन निर्माणका लागि पनि १ करोड २१ लाख १४ हजार रुपैयाँमा सम्झौता गरेको थियो । तर काम नभएपछि ठेक्का रद्द गरिएको छ । यो भवन निर्माणका लागि पनि उक्त कम्पनीले ३० लाख भुक्तानी लिइसकेको कार्यालयका सबइन्जिनियर नरेन्द्र बुढाले बताए । विभागले अवलचिङ प्राथमिक स्वास्थ्य केन्द्रको भवन निर्माणको पुरानो ठेक्का पनि रद्द गरेको छ । करिब सात वर्ष केन्द्रको भवन निर्माण अलपत्र पार्ने फ्रेन्ड्स कन्स्ट्रक्सन काठमाडौंलाई कालोसूचीमा राख्न सिफारिस गरिएको हो । कन्स्ट्रक्सनले २ करोड ५० लाख ४६ हजारमा ठेक्का सम्झौता गरेकामा ५९ लाख ७१ हजार रुपैयाँ भुक्तानी लिइसकेको छ । ठेकेदारले काम नगर्दा सेवाग्राहीले सहज स्वास्थ्य सेवा पाउन सकेका छैनन्, इन्जिनियर पोखरेलले भने, अब अलपत्र ठेक्का तोड्दै निर्माणको कामलाई तीव्रता दिन्छौं । फ्रेन्ड्सले नै जिम्मा लिएको जाजरकोटको मजकोट स्वास्थ्य चौकीको काम पनि अधुरै छ । कम्पनीले रोकिएको काम सुरु नगरे कालोसूचीका लागि प्रक्रिया अगाडि बढाइने सबइन्जिनियर बुढाले बताए । अवलचिङको काम नगरेका कारण कालोसूचीमा गइसक्यो, उनले भने, मजकोटको काम पनि सुरु नगरे प्रक्रिया अगाडि बढ्छ । उक्त कम्पनी कालोसूचीमा गए पनि हाल उसैले काम गरिरहेको काफलकोट स्वास्थ्य चौकी सिम्ताको काम भने चलिरहने उनको भनाइ छ । मैनाचुलीसुरुची जेभी तथा सब कन्ट्र्याक्टर मजदुर कन्स्ट्रक्सनले ०६७ असारमा निर्माणको जिम्मा लिएको सिमाराक्मा प्रसूति गृहको काम पनि सकिएको छैन । ठेकेदारले काम सुरु नगरे कालोसूचीका लागि प्रक्रिया अघि बढाइने विभागले जनाएको छ । अब लामो समय कुनै भवन अलपत्र नहुने इन्जिनियर पोखरेल बताउँछन् । यसअघि ठेकेदारले उन्मुक्ति पाउँदा निर्माणका काम अलपत्र भएका हुन् । ठेक्का सम्झौता सकिएपछि निर्माण कम्पनीले पहिलो म्यादको ५० प्रतिशत मात्रै थप म्याद पाउने कानुनी व्यवस्था भएसँगै निर्माणको काममा ठेकेदारले लापरबाही गर्न पाउने छैनन् ।सार्वजनिक खरिद ऐन संशोधन भएसँगै काम अलपत्र पार्दै म्याद थप गरिरहने ठेकेदारलाई अब कारबाहीको दायरामा ल्याइनेछ । इकाईले सुर्खेत, दैलेख, जाजरकोट, सल्यान र रुकुम पश्चिममा विभिन्न सरकारी भवन निर्माण गरिरहेको छ ।"
महासंघ सचिवालयमा व्यापार इकाई,काठमाडौं (कास) नेपाल उद्योग वाणिज्य महासंघ र कृषि उद्यम केन्द्रमा दिगो विकासका लागि व्यापार इकाई स्थापना गरिएको छ । दिगो विकासका लागि व्यापार इकाई नाम दिइएको उक्त इकाइ स्थापनामा अन्तर्राष्ट्रिय व्यापार केन्द्रको सहयोग छ । महासंघका वरिष्ठ उपाध्यक्ष शेखर गोल्छा र अन्तर्राष्ट्रिय व्यापार केन्द्रका निमित्त कार्यकारी निर्देशक डोरोथी टेम्बोले शुक्रबार इकाईको उद्घाटन गरे ।
सानिमाआस्ट्रल सहकार्य,"काठमाडौं (कास) सानिमा बैंक र आस्ट्रल कम्प्युटर्स नेपाल (फ्युचर बर्ल्ड) बीच एप्पलका उत्पादन खरिदमा छुट दिनेसम्बन्धी सम्झौता भएको छ । सम्झौताअनुसार बैंकका ग्राहकले एप्पलका आइफोन, आइप्याड, म्याकबुकलगायत उत्पादन खरिदमा ६ हजारदेखि ७ हजार रुपैयाँसम्म छुट पाउँछन् । बैंकको क्रेडिट कार्डमार्फत १८ महिनाको मासिक किस्ता भुक्तानी गर्न सक्छन् । बैंकका डिजिटल बैंकिङ विभाग प्रमुख विक्रम श्रेष्ठ र आस्ट्रलका महाप्रबन्धक नवीन जोशीले उक्त सम्झौतापत्रमा हस्ताक्षर गरे ।"
सेफको नवौं बैठक सुरु,"काठमाडौं (कास) दक्षिण एसियाली मञ्च (सेफ) को नवौं बैठक शुक्रबार चन्द्रागिरिमा सुरु भएको छ । दुईदिने बैठकमा नेपाल, भारत, बंगलादेश, पाकिस्तान, श्रीलंकाका रोजगारदाता संगठन, अन्तर्राष्ट्रिय श्रम संगठन (आईएलओ) का नेपाल तथा दिल्ली कार्यालय र नेदरल्यान्ड्स रोजगारदाता सहयोग कार्यक्रम (डीईसीपी) का पदाधिकारीको सहभागिता छ । नेपाल उद्योग वाणिज्य महासंघ, आईएलओ र डीईसीपीको सहयोगमा आयोजित बैठकमा महासंघका उपाध्यक्ष चन्द्र ढकालले दक्षिण एसिया आर्थिक विकास र लगानी आकर्षणका हिसाबले मुख्य गन्तव्यका रूपमा विकास गर्ने नेतृत्व नेपालको निजी क्षेत्रले लिनुपर्ने बताए । आर्थिक एवं सामाजिक जीवनस्तरमा समेत समान अवस्था रहेको दक्षिण एसियाली क्षेत्रलाई आगामी दिनमा विकास र यहाँ लगानीमा आकर्षित गर्न संयुक्त सहकार्य आवश्यक रहेको उनको भनाइ छ ।"
एनआईसीका ग्राहकलाई वाल क्लाइम्बिङमा छुट,"काठमाडौं (कास) एनआईसी एसिया बैंक र एस्ट्रेक क्लाइम्बिङ वालबीच शुक्रबार बैंकका ग्राहकलाई छुट दिनेसम्बन्धी सम्झौता भएको छ । एस्ट्रेकको सेवा प्रयोगमा बैंकका ग्राहकले मोबाइल बैंकिङ, डेबिट, क्रेडिट कार्डबाट ३० प्रतिशत छुट पाउनेछन् । बैंकका कर्मचारी र परिवारले ५० प्रतिशत छुट पाउनेछन् । बैंकका वाग्मती प्रदेश डिजिटल सेल्स प्रमुख श्याम लामिछाने र कम्पनीका महाप्रबन्धक कमल घले गुरुङले सम्झौतापत्रमा हस्ताक्षर गरे ।"
शिशु च्यापेकी महिलामाथि इन्स्पेक्टरको लाठी,"(काठमाडौं)  सामाजिक सञ्जालमा शुक्रबार बिहान एउटा भिडियो भाइरल भयो । महानगरीय प्रहरी प्रभाग भैंसेपाटीका इन्चार्जसमेत रहेका इन्स्पेक्टर देवीप्रसाद पौडेलले काखमा शिशु च्यापेर दौडिरहेकी एक महिलालाई बारम्बार लाठी प्रहार गरेको दृश्य उक्त भिडियोमा थियो । बिहीबार खिचिएको यो दृश्य भैंसेपाटीस्थित नेपाली सेनाका पूर्वजर्नेल हेम खत्रीको घरको कम्पाउन्डभित्रको हो । प्रहरीको कुटाइ खाने महिला हुन्, हेमा श्रेष्ठ । पूर्वजर्नेल खत्रीले सम्बन्ध राखेर आफूलाई श्रीमतीका रूपमा नस्विकारेको भन्दै माला शाह बिहीबार बिहानै एक हूल महिलासहित घरमा धर्ना दिन पुगेकी थिइन् । त्यतिबेला खत्री घरमा थिएनन् । उनले छोरीमार्फत घरमा तोडफोड हुन लागेको खबर पाएको भन्दै नजिकैको प्रहरी प्रभागमा खबर गरे । इन्स्पेक्टर पौडेल दुई महिला प्रहरीसहितको टोली लिएर खत्रीको घर पुगे । प्रहरीले महिलाहरूलाई हटाउन खोज्ने क्रममा विवाद सुरु भयो । त्यस क्रममा इन्स्पेक्टर पौडेलले लाठी प्रहार गरेका हुन् ।प्रहरी परिसर ललितपुरले खत्रीको घरभित्र छिरेर तोडफोड गरेको आरोपमा चार जनालाई पक्राउ गरी मुद्दा चलाएको छ । पक्राउ पर्नेमा दोलखा चरिकोट घर भई काठमाडौं बस्ने गोमा केसी, बारा निजगढ घर भई काठमाडौं रातोपुल बस्ने माला शाह, मोरङ उर्लाबारी घर भई काठमाडौं मित्रपार्क बस्ने रूपा घिसिङ र ललितपुर भैंसीपाटीकी शोभा खड्का पक्राउ परेका हुन् । प्रहरी प्रवक्ता डीआईजी शैलेश थापा क्षत्रीले भिडियो बाहिरिएलगत्तै प्रहरी प्रधान कार्यालयलाई फेसबुक र ट्वीटरमा मेन्सन गर्दै व्यापक रूपमा पोस्ट भएपछि आफूहरूले यसलाई गम्भीर रूपमा लिएको बताए । ललितपुर प्रहरी परिसरका एसएसपी टेकप्रसाद राईका अनुसार घटनाबारे बुझ्न एसपी दुर्गा सिंहको नेतृत्वमा तीन सदस्यीय छानबिन टोली गठन गरिएको छ । उनले भने, टोलीले तीन दिनभित्र प्रतिवेदन बुझाएपछि के गर्ने भन्ने निष्कर्ष निकाल्छौं ।डिजिटल प्लेटफर्मका गतिविधि अध्ययनमा सक्रिय प्रहरी महानिरीक्षकको सचिवालयका एक सदस्यका अनुसार यो भिडियो बिहीबार सबैभन्दा पहिला रिदम अनलाइन टीभी नामक एक युट्युब च्यानलमा अपलोड भएको थियो । यही नामको टिकटक अकाउन्टमा सानो अंश राखिएपछि भने भिडियो भाइरल भएको थियो । पूर्वप्रधानमन्त्री बाबुराम भट्टराईले पनि प्रहरीले महिलालाई निर्घात कुटेको भिडियोबारे सामाजिक सन्जाल ट्वीटरमा असन्तुष्टि व्यक्त गरेका छन् । उनले लेखेका छन्, मान्छे बर्दी लगाउँदैमा यति अमानवीय कसरी बन्न सक्छ । आमाले गल्ती गरिहोलिन् । तर त्यो अबोध शिशुको के गल्ती थियो ? शिशु आमाको हातबाट खसेर टाउकोमा चोट लागेको भए ? गिरफ्तार गर्नैपरे समातेर भ्यानमा हाल्न सकिन्थ्यो । ओलीराजमा सबै छोटे राजा ?डीआईजी थापाका अनुसार प्रहरीलाई तालिमका क्रममा बल न्यूनतम प्रयोग गर्नु भनेर सिकाइएको हुन्छ । उनले भने, सकेसम्म कुटपिट नगरीकन पक्राउ गर्ने वा भीड नियन्त्रण गर्ने हो । बल प्रयोग गरियो भने पनि त्यो जस्टीफाई हुनुपर्छ । उनले बिहीबारको घटनाले प्रहरीको साखमा प्रश्न उठेको जनाउँदै यस्तो विषयमा आफूहरू झनै गम्भीर हुनुपर्ने बताए । प्रहरी प्रधान कार्यालयले नै घटनाबारे चासो राखेपछि प्रहरी परिसर ललितपुरका एसएसपी राईले इन्स्पेक्टर पौडेललाई बोलाएर घटनाबारे सोधपुछ गरेका थिए । घटना कसरी भयो ? पूर्वजर्नेल खत्री र माला शाहबीचको विवाद नयाँ होइन । आफूसँग वर्षौंदेखि सम्बन्ध राखेर पनि श्रीमतीका रूपमा स्वीकार नगरेको आरोप शाहले लगाउँदै आएकी छन् । खत्रीले भने आरोप अस्वीकार गर्दै आएका छन् । प्रहरी परिसर ललितपुरका अनुसार गत कात्तिक २७ गते खत्रीले आफूलाई घर नजिकैको मन्दिरमा शाहसहितका तीन महिलाले कुटपिट गरेको र मोबाइल खोसेको भन्दै प्रहरी प्रभाग बुङमतीमा जाहेरी दिएका थिए । त्यसको भोलिपल्टै अर्थात् कात्तिक २८ मा शाहले खत्रीविरुद्ध जाहेरी दिएकी थिइन् । शाहले २२ वर्षदेखि दम्पतीका रूपमा बसे पनि खत्रीले आफूलाई निकालेको भन्दै नाता प्रमाणित गराइपाउँ भनेर जाहेरी दिएकी थिइन् । परिसरका एसएसपी राईका अनुसार शाह र खत्रीबीच ६ पटक छलफल गराइएको थियो । तर दुवै पक्षले अडान नछाडेपछि प्रहरीले निष्कर्ष निकाल्न सकेको थिएन । नाता प्रमाणित प्रहरीले नगर्ने भएकाले उसले मालालाई अदालतमा जान सुझाएको थियो, एसएसपी राईले भने । आफूसँग खर्च नभएको र नागरिकता पनि नरहेको शाहले बताएपछि प्रहरीले उनलाई निःशुल्क कानुनी सहायता प्रदान गर्ने संस्था वा महिला आयोग जान भनेर सुझाएको पनि राईले बताए । एसएसपी राईका अनुसार केही दिनयता शाह आफ्ना समर्थकसहित हरेक दिनजसो पूर्वजर्नेल खत्रीको घर जाने गरेको देखिएको थियो । घर पुगेर होहल्ला गरेको भन्दै प्रत्येकपल्ट खत्रीले प्रहरी प्रभागमा बुङमतीमा खबर गर्थे । प्रहरीले शाहलाई पक्राउ गर्थ्यो । यसअघि पनि शाह होहल्ला गरेर शान्ति भंग गरेको आरोपमा पाँच पटक पक्राउ परेको र आइन्दा यस्तो नगर्ने सर्तमा कागज गरेर छुटेको प्रहरीले जनाएको छ ।महिला आयोगको मुद्दा व्यवस्थापन अधिकृत विमला खड्काका अनुसार पीडित महिलाले न्यायको माग गर्दै आयोगमा पनि उजुरी गरेकी थिइन् । आयोगले छलफलका लागि पूर्वजर्नेललाई बोलाएको थियो तर आएनन्, उनले भनिन्, उनलाई झिकाइदिन प्रहरीलाई आग्रह गरेपछि म बिरामी छु, पछि आउँछु भनेर पत्र पठाए ।"
हिमपहिरोमा पुरिएका एकको शव फेला,पोखरा (कास) अन्नपूर्ण पदमार्गमा गत माघ ३ मा आएको हिमपहिरोमा पुरिएर बेपत्ता भएका सातमध्ये एक जनाको शव शुक्रबार फेला परेको छ । हिमपहिरो आएको स्थल कास्कीको अन्नपूर्ण गाउँपालिकास्थित देउरालीनजिक नेपाली गाइड सरोज परियारको शव भेटिएको हो ।बेपत्ताको खोजीमा जुटेका सरोजका दाइ सन्दीप परियार र ट्रेकिङ मजदुरको टोलीले शव निकालेको थियो । जिल्ला प्रहरी कार्यालय कास्कीका प्रवक्ता राजकुमार केसीले शुक्रबार मौसम प्रतिकूलताले प्रहरी टोली त्यसतर्फ पुग्न नसकेकाले शनिबार शव पोखरा ल्याउने बताए । चितवनका सरोज एक चिनियाँ पर्यटक लिएर अन्नपूर्ण आधार शिविर जाँदै थिए । बाक्लो हिमपात भएर देउरालीभन्दा माथि जान नसकेपछि फर्कने क्रममा हिमपहिरोमा उनी पुरिएका थिए । साथमा रहेकी चिनियाँ पर्यटक भने उम्कन सफल भएकी थिइन् । पहिरोमा पुरिएका चार कोरियाली र दुई नेपाली (गाइड र भरिया) अझै बेपत्ता छन् । सन्दीप पाँच दिनअघि ट्रेकिङ मजदुर र सामग्रीसहित भाइको खोजीमा निस्किएका थिए ।
प्रदेशले कर्मचारी भर्ना गर्ने,"मकवानपुर (कास) चारवटा प्रदेश लोकसेवा आयोगले चालु आर्थिक वर्षमै कर्मचारी भर्ना प्रक्रिया सुरु गर्ने सहमति गरेका छन् । लोकसेवा आयोग गठन भएका प्रदेश १, २, ५ र वाग्मतीले कर्मचारी भर्ना गर्ने सहमति जनाएका हुन् । हेटौंडामा शुक्रबार सम्पन्न लोकसेवा आयोगको अन्तरप्रदेश कार्यशाला गोष्ठीमा चारवटा प्रदेशका पदाधिकारी, प्रमुख सचिव र अन्य प्रदेशका कर्मचारीले निजामती सेवासम्बन्धी प्रचलित कानुनी व्यवस्थाबमोजिम पदसंख्या निर्धारण गरी पदपूर्ति गर्ने प्रतिबद्धता जनाए । कर्मचारी समायोजन ऐन २०७५ को दफा १२ बमोजिम प्रदेश वा स्थानीय तहको सेवासम्बन्धी कानुन नबनेकाले उक्त कानुन नबनेसम्म पदपूर्ति गर्ने भएको हो ।कर्मचारी समायोजनपछि प्रदेश सरकारका निकायहरू र स्थानीय तहमा रिक्त रहेका माथिल्ला पदहरूमा भर्नाको जटिलतालाई फुकाउन संघीय निजामती सेवा ऐनमा विशेष व्यवस्था आवश्यक देखिएको हुँदा यसबारेमा लिखित रूपमा जानकारी गराउने साझा धारणा बनाइएको वाग्मती प्रदेश लोकसेवा आयोगका अध्यक्ष सुरेशमान श्रेष्ठले बताए ।"
लोकसेवा उत्तीर्ण गरेर पनि बेरोजगार,"(काठमाडौं)  लोकसेवा आयोगको परीक्षा उत्तीर्ण गरेका १ सय २६ जना कर्मचारी महिनौंदेखि अलपत्र छन् । लोकसेवाले सिफारिस गरेका स्थानमा उनीहरूले काम गर्न पाएका छैनन् ।उनीहरू सबै जना स्थानीय तहका लागि गत जेठमा भएको विज्ञापनमा परीक्षा दिएर उत्तीर्ण विभिन्न तहका कर्मचारी हुन् । ५ सय १५ स्थानीय तहले माग गरेअनुसार लोकसेवा आयोगले विभिन्न पदका ९ हजार १ सय ६१ जनशक्ति मागेको थियो । आयोगले मंसिरयता क्रमशः त्यसको रिजल्ट गर्दै आएको छ । आयोगले सिफारिस गरेर पठाएका तर स्थानीय तहले हाजिर नगराएका कर्मचारी दिनहुँ संघीय मामिला तथा सामान्य प्रशासन मन्त्रालयमा धाइरहेका छन् ।नेपालगन्ज उपमहानगरमा सिभिल इन्जिनियर पदमा सिफारिस भएर पुगेकी आँचल शर्मालाई उपमहानगरले हाजिर गराएन । उनले परीक्षा उत्तीर्ण गरेको पदमा काम पाउन मन्त्रालयमा निवेदन दिएकी छन् तर महिनौं भइसक्दा पनि सुनुवाइ भएको छैन । लोकसेवा पास गर्दा पनि केही महत्त्व नभएजस्तो भयो, कान्तिपुरसँग उनले भनिन्, तोकिएको स्थानमा काम गर्न पाइएन । मन्त्रालयले अर्को कुनै विकल्प पनि दिएन । मन्त्रालयका अनुसार नेपालगन्जले १६ जना इन्जिनियरको विज्ञापन गर्न लगाएको थियो तर लोकसेवाले सिफारिस गरेर पठाएपछि हाजिर गराउन मानेको छैन । मन्त्रालयको जनशक्ति महाशाखाका एक जना अधिकृतका अनुसार सुरुमा ठूलो संख्यामा विज्ञापन गराएको नेपालगन्जले पछि त्यत्रो जनशक्ति नचाहिने भन्न थालेकाले समस्या भएको हो । नेपालगन्जका लागि सिभिलतर्फका १४ र कम्प्युटरतर्फका दुई जना इन्जिनियर लोकसेवा उत्तीर्ण गरेर बसेका छन् । नेपालगन्ज उपमहानगर प्रमुख धवलशमशेर राणाले मन्त्रालयले झुक्याएर सुरुमा विज्ञापन गर्न लगाएको बताए । पटकपटक त्यत्रो जनशक्ति चाहिँदैन भन्दाभन्दै विज्ञापन गरियो, उनले भने, हामीलाई चाहिनेजति मात्रै जनशक्ति राख्न सकिने भएकाले बाँकीलाई फिर्ता पठाएका हौं । उपमहानगरले सबैको आर्थिक दायित्व व्यहोर्ने अवस्था छैन । सहायक लेखापालमा छनोट भएर काभ्रेको नमोबुद्ध नगरपालिकामा सिफारिस भएका निराजन थापाको कथा अर्कै छ । पुस २७ मा हाजिर हुन पुगेका उनलाई नगरपालिकाले फिर्ता पठाएको छ । त्यहाँ त्यस पदमा अर्का व्यक्ति कार्यरत छन् । एउटै पदमा दुई जनालाई नगरपालिकाले कामकाज लगाउन सक्ने अवस्था रहेन । पद खाली रहेकैले नगरपालिकाले विज्ञापन माग गरेको थियो तर कात्तिकमा मन्त्रालयले गरेको समायोजन संशोधनमा कर्मचारी पठाइदिएपछि पदपूर्ति भयो । लाकसेवा उत्तीर्ण भएर उत्साहित बनेका थापा यतिबेला निराश छन् । मन्त्रालयबाट भएको त्रुटिको सजाय हामीले पाइरहेका छौं, उनले भने, पदस्थापनको टुंगो नलाग्दा दिक्क भएका छौं ।लोकसेवाको परीक्षा उत्तीर्ण भएपछि धेरैले पहिले काम गर्दै आएका जागिर छाडेका छन् । काम र तलब नपाउँदा अहिले उनीहरू मारमा परेका छन् । भइरहेको आर्थिक स्रोत गुमेको र अर्कोको टुंगो नलाग्दा समस्या भएको थापाले बताए । प्रदेश १ मा ८, प्रदेश २ मा २२, वाग्मतीमा ३८, गण्डकीमा ६, प्रदेश ५ मा ४१, कर्णालीमा ३ र सुदूरपश्चिममा ८ जना यस्ता कर्मचारी छन् । दिनै मन्त्रालय धाइरहे पनि हाजिर गर्न पाएका छैनन् । काठमाडौंबाहिर रहेकाले मन्त्रालयमा फोन गरेर समस्या समाधान भएनभएको सोध्ने गरेका छन् ।आफूले सिफारिस गरेर पठाएका कर्मचारीले काम नपाएको विषयमा लोकसेवा आयोगले पनि संघीय मामिलामन्त्री हृदयेश त्रिपाठीसँग चासो राखिसकेको छ । आयोगका अध्यक्ष उमेश मैनालीले आफूहरूले सिफारिस गरेकै स्थानमा सम्बन्धित व्यक्तिलाई काममा लगाउनुपर्ने बताउँछन् । विज्ञापन गरिएका पदमा मन्त्रालयले समायोजनबाट कर्मचारी पठाउँदा समस्या भएको हो, यो सरासर मन्त्रालयको गल्ती हो, उनले भने, त्यो गल्ती सच्याउने काम मन्त्रालयकै हो । केही दिनभित्रै मन्त्रालयबाट समस्या समाधान होला भन्नेमा विश्वस्त छौं ।मन्त्रालयले ती जनशक्तिलाई अन्यत्र खटाउन सकिने विकल्पमा छलफल गरेको छ तर लोकसेवाले मानेको छैन । त्यसरी खटाउने कानुनी व्यवस्था पनि छैन । यो लोकसेवाको इज्जतको कुरा हो, मैनालीले भने, लोकसेवाले पठाएपछि काम दिन्न भन्न पाइँदैन । मन्त्रालयले आग्रह गरेपछि सम्बन्धित स्थानीय तहले नियुक्ति दिए पनि कामकाजमा नलगाई मन्त्रालयमा फिर्ता पठाएका हो । लोकसेवाले रिजल्ट गरेर सिफारिस गरिसकेपछि जागिरमा कुनै समस्या नरहने उनले बताए । लोकसेवाको अडानपछि मन्त्रालयले समायोजन संशोधनबाट पछि पठाइएका कर्मचारीलाई झिकेर विज्ञापन गरिएका पदलाई रिक्त गराउन सकिने विषयमा छलफल गरिरहेको छ । तर, निष्कर्षमा पुगिसकेको छैन । मन्त्रालयका प्रशासन महाशाखाका सहसचिव बाबुराम अधिकारीले नियुक्ति पाएर पनि कामकाज गर्न नपाएका जनशक्तिको व्यवस्थापनका सन्दर्भमा प्राथमिकतासाथ छलफल भइरहेको बताउँछन् । समायोजन भएर गएका कर्मचारीलाई चलाउँदा फेरि अर्को समस्या बल्झिने र नयाँ व्यक्तिलाई तोकिएभन्दा अर्को स्थानीय तहमा पठाउन कानुनी समस्या रहेका कारण मन्त्रालय अनिर्णीत बनेको छ । समस्या समाधानका लागि मन्त्रिपरिषद्मा प्रस्ताव लगी त्यहाँबाट केही नीतिगत निर्णय गराउने विषयमा समेत मन्त्रालयले छलफल सुरु गरेको छ ।"
असरक र शंकरनगर विजयी,"(भैरहवा)  अन्तरदेशीय एसियन च्यालेन्जर ट्रफी (क्लब क्रिकेट) अन्तर्गत शुक्रबार बंगलादेशको असरक स्पोर्टस क्लब र शंकरनगर क्रिकेट क्लव रूपन्देही विजयी भएका छन् । असरकले सोबिज क्रिकेट क्लव काठमाडौंलाई १ सय ५ रनले पराजित गर्यो भने शंकरनगरले सराह क्रिकेट क्लव हैदराबाद भारतविरुद्ध ८ विकेटको जित पायो । सोबिजले टस जितेर फिल्डिङ रोजेपछि असरकले निर्धारित २० ओभरमा ५ विकेट गुमाई २ सय २१ रन बनायो । अली समदले ५ चौका र ८ छक्कासहित ९३ रन जोडे । डन रोबर्टसले ५ चौका र २ छक्कासहित ५४, मोहम्मद सज्जात हुसैनले २ चौका र २ छक्कासहित २२ रन बनाए । सोबिजका रवि सिंह र अभियान बस्नेतले समान २ र सुमनसिंह ठकुरीले १ विकेट लिए । २ सय २२ रनको लक्ष्यसाथ मैदान उत्रेको सोबिज क्रिकेट क्लब २० ओभरमा ४ विकेट गुमाएर १ सय १६ रनमै समेटियो । दीपक बोहराले २ चौकासहित ४४, विवेक बुढाथोकी ३ चौकासहित २९ रन र रवि सिंहले ३ चौका र १ छक्कामा २४ रन बनाए । असरकका हरप्रित चोपडाले ४ ओभरमा १३ रन खर्चेर २, एमबिए चौधरीले ३ ओभरमा २९ रन खर्चेर १ विकेट लिएका थिए । असरकका अली समद म्यान अफ द म्याच भए । दोस्रो खेलमा टस जितेको सराह क्रिकेट क्लबले ८० रनमात्र बनायो । राजले २८ बलमा ४ चौका र १ छक्का मदतमा ३० र पवनले २० रन बनाए । शंकरनगरका दुर्गेश गुप्ता, सन्दीप सुनार र शाहब आलमले समान २ विकेट, विक्रम भुसाल र अनिल खरेलले ११ विकेट लिए । ८१ रनको लक्ष्य शंकरनगरले ९४ ओभरमा २ विकेट गुमाई पूरा गर्यो । सन्दीप सुनारले ४ चौका र ३ छक्का सहयोगमा नटआउट ४५ रन बनाए । सौरभ खनालले २ चौका र २ छक्का मदतमा नटआउट २७ रन बनाए । हैदराबादका राज र बावुले ११ विकेट लिए । सन्दीप सुनार म्यान अफ द म्याच घोषित भए ।"
टिममा नेपाल अगाडि,प्यादीपक परियार
हिमालयन शेर्पाको टाइब्रेकर जित,"(धनगढी)  हिमालयन शेर्पा क्लबले गोर्खा ब्वाइज रूपन्देहीलाई टाइब्रेकरमा ५४ ले पराजित गर्दै नेपाल आइस आमन्त्रण खप्तड गोल्डकप फुटबलको सेमिफाइनलमा पुगेको छ । शेर्पाको जितसँगै प्रतियोगिता सेमिफाइनल समीकरण पूरा भएको छ । शनिबार पहिलो सेमिफाइनलमा आयोजक सुदूरपश्चिम११ स्पोर्ट्स क्लबले विभागीय टोली एपीएफ क्लब प्रतिस्पर्धा गर्नेछ । आइतबार दोस्रो सेमिफाइनलमा थ्रीस्टार र हिमालयन शेर्पाको भेट हुनेछ । धनगढीको रंगशालामा शुक्रबार निर्धारित समयको खेल गोलरहित भएपछि टाइब्रेकरबाट खेलको छिनोफानो गराइएको थियो । टाइब्रेकरमा शेर्पाका गोलरक्षक टेकेन्द्र थापा नायक बने । उनले गोर्खा ब्वाइजका सुजित बुढाथोकीको प्रहार बचाए । गोर्खाबाट हरि कठायत, अनिश तामाङ, रुपबहादुर लामा र उत्तम गुरुङले गोल गरे । शेर्पाबाट उर्लिच सिवाई, आशिष गुरुङ, दिवश उराँव, भिषण गुरुङ र विकास राईले गोल गरेका थिए । खेलको म्यान अफ द म्याच शेर्पाका टेकेन्द्र थापा भए । उनले १० हजार रुपैयाँसहित ट्रफी पाए । हिमालयन शेर्पाका म्यानेजर सुशील तामाङले धेरै प्रतियोगिता खेलेका कारण खेलाडीले स्कोर गर्न नसक्दा जितका लागि टाइब्रेकर कुर्नुपरेको बताए । खेलाडीहरूले आराम पनि पाएका थिएनन् । मैदान पनि कठिन भएकाले स्ट्राइकर पनि घाइते थिए । निर्धारित समयमा हाम्रो स्कोर हुन सकेन, उनले भने, तर पेनाल्टीमा किपर राम्रो प्रदर्शन गरे र नतिजा हाम्रो पक्षमा आयो ।गोर्खा ब्वाइजका प्रशिक्षक प्रदीप आचार्यले राम्रो खेलेको भए पनि पाएका मौकामा चुक्दा हार बेहोरेको बताए । राम्रो खेल्यौं तर पाएका चान्स गुमायौं, उनले भने, वान भर्सेस वानमा पनि स्कोर हुन सकेन । त्यो भएको भए खेलले अर्कै मोड लिन्थ्यौं । शनिबार आयोजक सुदूरपश्चिम११ र एपीएफ क्लब भिड्ने छन् ।"
केसीटीसीविरुद्ध ग्रेट हिमालय,काठमाडौं (कास) ओएसिस क्रिकेट एकेडेमीमाथि एक इनिङ्स र ३१ रनको जित रच्दै काठमाडौं क्रिकेट ट्रेनिङ सेन्टर (केसीटीसी) ले यू१९ स्तरको दुई दिवसीय हिमालय क्रिकेट लिगको फाइनलमा स्थान बनाएको छ । उपाधिका लागि सेन्टरले ग्रेट हिमालय क्रिकेट एकेडेमीको सामना गर्नेछ । विपिन आचार्यको अर्धशतकीय योगदानपछि पहिलो इनिङ्समा १ सय ९० रन बनाएको काठमाडौंले त्यसपछि ब्याटिङ गर्नुपरेन । स्पिनर सूर्य तामाङले सानदार बलिङ गरेपछि ओएसिसले दुवै इनिङ्समा प्रभावशाली ब्याटिङ गर्न सकेन । पहिलो इनिङमै ४१५ को स्थितिबाट दोस्रो दिनको सुरु गरेको ओएसिसले शुक्रबार १५ विकेट खेर फाल्यो । पहिलो इनिङ्समा ८१ रनमा अलआउट भएपछि फलोअनमा परेको ओएसिस दोस्रो इनिङ्समा पनि खराब लय जारी राख्दै ३० ओभरमै ७८ रनमा समेटियो । काठमाडौंका सूर्यले ८ मध्ये ५ विकेट दोस्रो दिन लिएका थिए । उनले १५ ओभरमा २ मेडन राख्दै २८ रन खर्चे । दोस्रो इनिङ्समा १४ ओभर बलिङ गरेका उनले २ मेडन राख्दै ३३ रन खर्चेर ५ विकेट लिएका हुन् । समग्रमा १३ विकेट लिएका उनी म्यान अफ द म्याच चुनिए । दोस्रो इनिङ्समा काठमाडौंका तिलक भण्डारीले पनि ५ विकेट झारे । उनले ८ ओभरमा २० रन खर्चिए । काठमाडौं समूह ए बाट विजेता भएर फाइनल पुगेको हो । समूह बी बाट ग्रेट हिमालय विजेता बन्यो । यी दुईबीच उपाधि भिडन्त आइतबार सुरु हुनेछ ।
आयोजक माईभ्याली सफल,"(इलाम)  छैटौं माईभ्याली गोल्डकप फुटबल प्रतियोगितामा शुक्रबार आयोजक माईभ्याली फुटबल क्लबले पाहुना टोली सिक्किमको गान्टोक फुटबल क्लबलाई २० ले पराजित गरेको छ । सिक्किमलाई पहिलो चरणबाटै घर फर्काउने क्रममा आयोजकका जोर्डन जुनियर डेम्बेलेले गोल गरे । दुवै गोल उनको नाममा रह्यो ।खेलको पाँचौं मिनेटमा जोर्डनको गोलबाट माईभ्यालीले अग्रता लियो । सिक्किमका कुनाल तामाङको गल्तीमा शिशिर लेखीले निकालेको पासलार्ई जोर्डनले गोलमा परिणत गरे । इन्ज्युरी समयमा उनले अर्को गोल थप्दै टिमको जित सुनिश्चित बनाए । विशाल तामाङले निकालेको बलमा अनमार्क जोर्डनले भलीमार्फत सिक्किमका गोलरक्षक पिन्टसो शेर्पालाई नघाएर गोल गरे । माईभ्यालीका शिशिर लेखी म्यान अफ द म्याच घोषित भए । माईभ्यालीमा रहेर खेल निखारेका राष्ट्रिय टिमका छिरिङ गुरुङ, राष्ट्रिय लिगमा राइजिङ प्लेयर घोषित दर्शन गुरुङ, सरस्वती क्लबमार्फत व्यावसायिक फुटबल खेलिरहेका मनीष थापा, तीन अफ्रिकनसहित मैदान उत्रिएको आयोजकको ६ संस्करणमा यो दोस्रो जित हो । यसअघि चौथो संस्करणमा माईभ्याली पोखराको सहारा क्लबलाई पराजित गर्दै दोस्रो चरण पुगेको थियो । माईभ्यालीका प्रशिक्षक दर्शन भक्तराजले विभिन्न क्लबमा रहेर खेलिरहेका खेलाडीलाई खेलाउँदा तालमेल मिलाउन समस्या भएको बताए । गान्टोकका प्रशिक्षक मायलदोक लेप्चाले अनुभवी ५ खेलाडी गुवाहाटीमा बन्द प्रशिक्षणमा रहेको र मैदानको अनुभव कम भएकाले जित हात पार्न नसकेको बताए । शनिबार दुईपटकको माईभ्याली विजेता झापा ११ र एमएफसी दार्जिलिङबीच प्रतिस्पर्धा हुनेछ ।"
दमक सुपर लिग हुने,"दमक (कास) दमक क्रिकेट क्लब र पेट्रियोटिक क्रिकेट ट्रेनिङ सेन्टरले चैत २९ देखि दुई दिवसीय यू१६ क्रिकेट दमक सुपर लिग गर्ने भएको छ । ६ टोलीको सहभागिता रहने प्रतियोगिता १५ दिनसम्म दमकमा चल्ने । सहभागी टोलीलाई दुई समुहमा विभाजन गराएर खेलाइने छ । पेट्रियोटिक, सुनसरी जिल्ला क्रिकेट संघ, विराटनगर क्रिकेट क्लब, ग्रेट हिमालय क्रिकेट एकेडेमी, ओएसिस क्रिकेट एकेडेमी छन् । एक टोलीको सहभागिता बाँकी रहेको आयोजक दमक क्रिकेट क्लबका अध्यक्ष अविस खनालले जनाएको छ । प्रतियोगिता संयोजक रोशन धितालले राष्ट्रिय क्रिकेट टोलीका पूर्व कप्तान पारस खड्का प्रतियोगिता प्रवर्द्धनका लागि सद्भावना दूत रहने दाबी गरे ।"
टाइम्स सेमिफाइनलमा,काठमाडौं (कास) टाइम्स कलेज प्रथम रोयल राष्ट्रव्यापी यू२३ पुरुष बास्केटबलमा शुक्रबार सेमिफाइनल पुगेको छ । टाइम्सले जेभियरलाई ७५३३ ले पराजित गर्दै समूह ए को विजेता बनेको छ । टाइम्सका मविन्द्र भण्डारीले २३ स्कोर जोडे । सोही समूहबाट गोल्डेनगेट उपविजेता भएर अगाडि बढ्यो । आयोजक रोयल सेन्ट्रल स्पोर्ट्सले सोलो बास्केटबल नेपाललाई ७१६६ तथा कास्कीले बापेकलाई ७९५७ ले हराए । रोयलका निकेश मगरले २० र कास्कीका जिमेन पुनले २५ स्कोर गरे ।
एलएलाई लोयल्टी कप,"काठमाडौं (कास) लिटिल एन्जल्स (एलए) ले दसौं लोयल्टी कप अन्तरस्कुल जुनियर छात्र फुटबलको उपाधि जितेको छ । शुक्रबार आयोजक लोयल्टी एकेडेमीको मैदानमा सम्पन्न फाइनलमा साबिक विजेता एलएले सिद्धार्थ वनस्थलीलाई ३० ले हरायो । एलएले लगातार तेस्रोपल्ट उपाधि जित्दा म्यान अफ द म्याच तुसानमान सिंहले २ गोल गरे । प्रसुन तुलाधरले एक गोल थपे ।डिफेन्समा एलएका दिवस घर्ती मगर, मिडफिल्डमा वनस्थलीका जेनिश रेग्मी, स्ट्राइकरमा एलएका प्रसुन तुलाधर, प्रशिक्षकमा एलएका राजेन्द्र कार्की र गोलरक्षकमा वनस्थलीका अनिकेत तामाङ उत्कृष्ट चुनिए ।"
दुई पूर्वविजेताको उपाधि होड,"(सुनसरी)  बुढासुब्बा टुबोर्ग गोल्डकप फुटबल प्रतियोगिताको २२ औं संस्करणको ट्रफी कस्को पोल्टामा पर्छ भन्ने निधो शनिबार हुँदै छ । धरान रंगशालामा उपाधिका लागि मनाङ मर्स्याङ्दी र नेपाल पुलिस क्लबबीच आमनेसामने हुनेछन् । दार्जिलिङको युनाइटेड कर्स्याङ फुटबल क्लब (यूकेएफसी) लाई २० गोल गर्दै मनाङ बुढासुब्बा गोल्डकपको उपाधि दाबेदार भएको हो । मनाङले बुढासुब्बा तीनपल्ट जितिसकेको छ ।उता लिग विजेता मछिन्द्र फुटबल क्लबलाई सडनडेथमा पराजित गर्दै पुलिस फाइनलमा पुगेको हो । पाँचपल्ट च्याम्पियन विभागीय टोली पुलिसमा यसपालि खेलिरहेका खेलाडीमध्ये तीन जनामात्र अनुभवी र परिचित अनुहारका छन् ।धराने भूमिमा कप्तान जुमनु राई, भोला सिलवाल र सुमन सुवेदी परिचित छन् भने बाँकी सबै नयाँ अनुहार हुन् । पुलिसले आफ्ना सिनियर टिमलाई सर्वाधिक २१ लाख १ रुपैयाँ पुरस्कार राशिको सुदूरपश्चिमको खप्तड गोल्डकपमा उतारेपछि १० लाख रुपैयाँ पुरस्कार राशि भएको पूर्वको बुढासुब्बा गोल्डकपमा जुमनु, भोला र सुमनको अगुवाईमा नयाँलाई धरान रंगशालामा उतारिरहेको छ । तर खप्तड गोल्डकपमा विभागीय प्रतिद्धन्दी एपीएफ क्लबसँग क्वाटरफाइनलमै पराजित भएपछि पुलिसको नजर बुढासुब्बामा केन्द्रित बनेको छ ।धरान रंगशालामा दर्शकको हुटिङ रहनेमा कुनै दुईमत छैन । हुटिङलाई खेल जित्ने प्रेरणाको रूपमा लिएर मैदान उत्रने तयारीमा रहेको पुलिसका प्रशिक्षक दिनेश गुरुङले बताए । पुलिसले खप्तडबाट सिनियर टोलीका खेलाडीलाई रातारात बोलाएर उतार्ने दर्शकको अनुमानको विपरीत यथावत टिमसेटलाई नै खेलाउने कप्तान जुमनु राईले बताए । उनले भने, वास्तवमा धरानमा उतारिएको खेलाडीमा हामी तीन (भोला, सुमन र जुमनु) बाहेक सबैका लागि ठूलो प्रतियोगितामा पहिलोपल्ट उपाधि जितको अनुभव बटुल्ने अवसर जुरेको छ । बुढासुब्बामा उनीहरू ठूलो प्रतियोगिताको अनुभव संगाल्दै छन् । अनुभव कम भए पनि उनीहरू पुलिस टिममा लगातार प्रशिक्षण लिइरहेका खेलाडी हुन् । त्यसैले हामीले फाइनलमा उनीहरू नै मौका दिनेछौं । कप्तान जुमनुले मनाङसँग काउन्टर अट्याक गर्ने रणनीति बनाएको बताए ।धरानमा उतारिएका पुलिस टिममा नयाँ अनुहार मात्र नभएर फुटबलमा अवसर नपाएर बसेका तर जोश र जाँगरले भरिएकाले युवा खेलाडी रहेकाले उपाधि जित्ने जुमनुको दाबी थियो । उनले भने, मनाङसँग यो टिमको भेट नयाँ हुनेछ । उनीहरूसँग खेल्न हाम्रा खेलाडी आतुर छन् । मनाङ बलियो टिम हो । त्यसैले उसलाई कमजोर ठानेर मैदानमा गल्ती गर्दैनौं । क्वाटरफाइनलमा मुख्यमन्त्री कप विजेता मोरङको बेलबारी फुटवल क्लवलाई ४० ले हराएर सेमिफाइनलमा पुगेको मनाङले भारतको यूकेएफसीलाई २० ले हराउँदै फाइनल पुगेको हो । प्रतियोगिताकै बलियो टिम मानिएको मनाङ ए डिभिजन लिगमा तेस्रो भएको थियो । मनाङका कप्तान कमल श्रेष्ठले फाइनलमा आफ्नो टिमको रणनीति परिवर्तन हुने बताए । उनले भने, हाम्रो रणनीति पुलिससँगको खेलमा परिवर्तन हुन्छ । सायद दुई खेलाडी परिवर्तन हुनेछन् । पुलिस टिम पहिलेदेखि नाम चलेको टिम भए पनि उपाधिका लागि हामी बलियो प्रतिद्वन्द्वी हौं । मनाङसँग अन्जन विष्ट, रन्जन विष्ट, दयानन्द सिं र विमल रानासहित विदेशी खेलाडीको पनि साथ छ । प्रशिक्षक टोपे फुजाले आफ्ना खेलाडीलाई काउन्टर अट्याकिङ र डिफेन्सिभ रणनीतिका साथै स्कोर गर्ने अभ्यस्त पारेकाले बुढासुब्बाा गोल्डकपको उपाधि जित्ने कप्तान कमलको दाबी छ । उनको भनाइलाई सही थप्दै प्रशिक्षक फुजाले भने, फाइनल खेल निकै प्रतिस्पर्धात्मक हुनेछ । हामीसँग पनि युवा जोशले भरिएका खेलाडी छन् । त्यसले गर्दा उनीहरूले उपाधिका लागि उत्कृष्ट प्रदर्शन दिनेछन् ।"
राष्ट्रिय कुङफु सुरु,"काठमाडौं (कास) नेपाल उमा कुङफु संघको आयोजनामा पाँचौं राष्ट्रिय उमा कुङफु प्रतियोगिता शुक्रबार सुरु भएको छ । प्रतियोगितामा विभिन्न १९ जिल्लाका २ सय १५ खेलाडीले विभिन्न ४५ स्पर्धामा प्रतिस्पर्धा गर्नेछन् । यसै प्रतियोगिताबाट नेपालमा हुने एसियाली उमा कुङफु च्याम्पियनसिप, भारतमा हुने विश्व कुङफु च्याम्पियनसिप र ग्रिसमा हुने उमा विश्व च्याम्पियनसिपका लागि खेलाडी छनोट गरिनेछ । तीनै च्याम्पियनसिप सन् २०२० मा हुनेछ । प्रतियोगिताको प्रदर्शनका आधारमा उत्कृष्ट २० खेलाडी छनोट गरी चीनमा प्रशिक्षणका लागि पठाइने आयोजक संघका अध्यक्ष सिद्धार्थ लामाले जनाएका छन् ।पहिलो दिन यू१४ पुरुष एकल प्याटर्नको बेयर ह्यान्डमा सोलुखुम्बुका प्रतीक राई विजेता भए । ललितपुरका ऋषभदेव खड्का दोस्रो तथा रामेछापका मिङमा तामाङ र काठमाडौंका निर्भान कार्की तेस्रो भए । सोही स्पर्धाको वेपनमा पनि प्रतीकले स्वर्ण जिते । उनले रामेछापका मिङमालाई पछि पारे । त्यस्तै १४ वर्षमाथि पुरुष एकल बेयर ह्यान्डमा मोरङका अश्विन चौधरी पहिलो, रामेछापका सिवान सुनुवार दोस्रो तथा सिन्धुपाल्चोकका सन्तोष सिग्देल र दोलखाका सुरेन्द्र थापा मगर तेस्रो बने । यू१४ ग्रुप प्याटर्नको पुरुषमा उदयपुरका युसान राई, दोलखाका सुकदेव तामाङ र उदयपुरका सनम राईको टोली विजेता भयो । महिला एकल बेयर ह्यान्डमा सोलुखुम्बुकी रेखा राईले स्वर्ण, उदयपुरकी पार्वती मगरले रजत तथा ललितपुरकी रिश्मासिंह शाह र काभ्रेकी प्रज्ञाश्री शाक्य तेस्रो भए । वेपनमा खोटाङकी मनकला राई पहिलो, सोलुखुम्बुकी रेखा राई दोस्रो तथा काठमाडौंकी साइना महर्जन र ओखलढुंगाकी सिर्जना बोगटी तेस्रो स्थानमा रहे । यू३० ताइची महिला ग्रुप स्पर्धामा तनहुँका जमुना गुरुङ, नुवाकोटका अनुष्का तिवारी र प्रेमकुमारी तामाङ तथा काठमाडौंकी निकिशा पौडेलसम्मिलित टोलीले स्वर्ण जित्यो ।"
सिन्धुलीमा ब्याडमिन्टन सुरु,"सिन्धुली (कास) नेपाल भ्रमण वर्ष २०२० को अवसरमा सैनिक दिवसलक्षित गरी शुक्रबार यहाँ सिन्धुलीगढी राष्ट्रिय ब्याडमिन्टन प्रतियोगिता सुरु भएको छ । यो जिल्लामा भएको सर्वाधिक पुरस्कार राशिको प्रतियोगिता हो । तीनदिन चल्ने प्रतियोगितामा देशका १ सय ५० खेलाडीले भाग लिएको प्रतियोगिता आयोजक समितिका संयोजक छत्र बम्जनले जनाए । मेन्स सिंगल र डबल्स, मिक्स्ड डबल्स र भेट्रान डबल्ससहित चार इभेन्टमा प्रतिस्पर्धा हुनेछ । जिल्ला ब्याडमिन्टन संघ सिन्धुलीका अध्यक्ष मीनकुमार दाहालले सिंगल्स विजेताले ५० हजार दोस्रोले २५ हजार र तेस्रो हुनेले १५ हजार रुपैयाँ पुरस्कार पाउने छन् । डबल्स विजेताले ५० हजार, दोस्राले ३० हजार र तेस्रोले २० हजार, मिक्स्ड डबल्स विजेताले ४० हजार, दोस्रोले २० हजार र तेस्रोले १० हजार तथा भेट्रान्स डबल्स विजेताले ४० हजार, दोस्रोले २५ हजार र तेस्रोले १५ हजार रुपैयाँ पाउने छन् ।"
मल्पी च्याम्पियन,काठमाडौं (कास) साबिक विजेता मल्पी पाँचौं काष्ठमण्डप कप ए लेभल अन्तरकलेज छात्र बास्केटबलमा शुक्रबार च्याम्पियन बनेको छ । आयोजक काष्ठमण्डपमा भएको फाइनलमा मल्पीले नामीलाई ७६ स्कोरले पराजित गर्यो । मल्पीका पविन राई र आर्यन शर्माले समान ३३ तथा मनीष श्रेष्ठले १ स्कोर जोडे । मल्पी लगातार चौथोपल्ट विजेता बन्यो । विजेता र उपविजेता दुवै टोलीका प्रशिक्षक राष्ट्रिय बास्केटबल खेलाडी रोबिन खत्री हुन् । शुक्रबारैसेमिफाइनलमा मल्पीले चेल्सीलाई १२८ र नामीले र आयोजक काष्ठमण्डप ए लाई २११९ ले हराएका थिए । मल्पीका आर्यन शर्माले ८ र नामीका आङ फुर्वाले १८ स्कोर गरे । मल्पीका आर्यन शर्मा मोस्ट भ्यालुएबल प्लेयर घोषित भए ।
सुचुको ह्याट्रिक,"काठमाडौं (कास) फरवार्ड सुचु गुरुङको ह्याट्रिकसँगै नयाँबस्ती युवा क्लबले सहिद स्मारक बी डिभिजन लिगमा शुक्रबार झम्सीखेल युवा क्लबलाई ५१ ले पराजित गरेको छ । सातदोबाटोस्थित एन्फा कम्प्लेक्समा भएको खेलमा सजन राईले १५ औं मिनेटमा गोलको खाता खोल्दै नयाँबस्तीलाई अग्रता दिलाएका थिए । त्यसपछि सुचुले २१, ३९ र ७८ औं मिनेटमा गोल गर्दै ह्याट्रिक पूरा गरेका थिए । नयाँबस्तीको पाँचौं गोल सुमन युंग्यले ८१ औं मिनेटमा गरे । मदन स्याङ्तानले झम्सीखेलका लागि गरेको गोल ४२ औं मिनेटमा सम्भव भयो । दिनको पहिलो खेलमा खुमलटारले आरसीटीमाथि ३० को जित निकाल्यो । महेश राईले २८ औं मिनेटमा पहिलो गोल गरे । बाँकी दुई गोल कप्तान सविन केसीले गरे । उनले ३८ र ६२ औं मिनेटमा बललाई पोस्टको दिशा दिएका थिए ।"
चिहानमा कदमको रूख,"जन्मको तहगत व्यवस्थाअनुसार, म मेरो परिवारको कान्छो सदस्य होइन । कम्तीमा मैले होस सम्हालेदेखि नै म त्यो थिइनँ । तर, लगभग ७८ वर्षको उमेरमा पुगेपछि मलाई मेरो परिवारले एक्कासि कान्छा भनी बोलाउन थाले । पछि गाउँसमाजले पनि त्यसैलाई अनुसरण गर्ने भइहाल्यो । त्यसो त किराती परिवार वा समाजमा वर्णव्यवस्थाको तहगत प्रणाली छैन । सीधा भाषामा भन्दा किरातीमा जातभातको भेदविभेद पाइँदैन । तर, जन्मँदाको सोपानशृंखलाको प्रभाव भने यो समाजमा निकै ठूलो छ । जन्मँदा प्राप्त हुने भोटोको संख्याद्वारा निर्धारित दर्जाको निकै ठूलो महत्त्व छ किराती समाजमा । त्यही भएर किराती समाजमा जेठा, माइला, साइँला हुँदै कान्छाजस्ता जन्म क्रमबद्धतालाई जोडका साथ लागू गरिन्छ । किनभने यो समाजमा भोटोलाई निकै महत्त्वका साथ हेरिन्छ । एकै वर्ष या एकै महिना वा एकै दिन तलमाथिको जन्मले पनि मान र सम्मानको क्षेत्रमा निकै गहिरो अर्थ राख्छ । तर, यति हुँदाहुँदै पनि आज म यहाँ भोटोको मर्यादामाथि विमर्श गर्न गइरहेको छैन । त्यसको मानमर्दनको बखान पनि यो होइन । केवल एउटा विषादको सानो घात, जो सुदूर अतीतमा घटित हुन पुगेको थियो । यो त्यसैको निर्वाक स्मरण हो ।०००भनिसकेँ म मेरा आमाबाबाको कान्छो छोरो थिइनँ । एक्कासि म जसरी कान्छा हुन पुगेको थिएँ, त्यो त्यत्तिकै भएको पनि थिएन । यसको पछाडि एउटा निकै दुःखान्त र अति पीडादायी घटनाको हात थियो, जसको प्रत्यक्ष असरले मलाई धेरै पछिसम्म बिथोलिरह्यो । घटनाले यद्यपि मेरो भोटोगत मर्यादामा केही असर पुर्याएन । तर, ७८ वर्षको उमेरदेखि मैले वरण गर्नुपरेको त्यो जन्मगत हैसियतको घाउ मेरा लागि सदासदाको बोझ बनिरह्यो, जुन बोझ मेरो निर्दोष जन्मांकमाथि अद्यापि मैले बोकिरहेकै छु ।०००कक्षाकोठामा पढिरहेका बेला एक्कासि हेडसरको अफिसबाट मलाई बोलावट भयो । अप्रत्याशित बोलावटमा कुनै अन्जान गल्तीवश हुन जाने सजायको त्रास थियो । भित्रभित्रै काम्दै म अफिसकोठामा प्रवेश गरेँ । भित्र मेरी दिदी हेडसरको अगाडि पहिल्यै उभिइरहनुभएको रहेछ । म कोठामा प्रवेश गर्नासाथ एकछेउको कुर्सीमा बसिरहेको मान्छेतिर देखाउँदै हेडसरले भन्नुभो, ल तिमीहरूलाई लिन घरदेखि मान्छे आउनुभएको रहेछ । तुरुन्त घर जाऊ ! अचानक घर फर्किनुपर्नाको कारण सोधखोज नगरी हामी त्यो मान्छेको पछि लाग्यौँ । त्यसरी घर फर्किनुपर्ने कारणबारे हामीलाई न हेडसरले केही बताउनुभयो, न त्यो मान्छेले । हामी मामाघरमा बसेर पढ्ने गर्थ्यौं । हामी अर्थात् म र मेरी ठूली दिदी । म त्यस्तै तेस्रो या चौथो कक्षाको विद्यार्थी थिएँ । दिदी मभन्दा एक श्रेणी माथि । हाम्रो गाउँमा तत्कालीन समयमा हाइस्कुल नहुनाले आमाबाबाले पढ्नका लागि हामीलाई मामाघर पठाउनुहुन्थ्यो । मामाघरदेखि पनि लगभग एकडेढ घण्टाको दूरीमा थियो हामी पढ्ने स्कुल । सोही स्कुलबाट अघिल्लो साल मात्रै हाम्रा ठूलो दाजुले आफ्नो अध्ययन सिध्याउनुभएको थियो । बाँकी रहेका थियौँ, हामी दिदीभाइ ।त्यो मान्छेको पछिपछि हामी स्कुलबाट पहिले मामाघर पुग्यौँ । मामाघरबाट आआफ्नो झोला टिपेर तुरुन्तै घरको बाटो ततायौँ । मामाघरबाट हाम्रो घर त्यस्तै ६७ घण्टाको दूरीमा पर्थ्यो । हामी त्यति अबेला पनि घरको त्यो लामो दूरी पूरा गर्न हतारका साथ हिँड्यौँ । हामीलाई घर फर्किनुपर्नाको कारण त्यति लामो समयसम्म न त्यो मान्छेले बतायो न मामाघरमै त्यसको संकेत दिइयो । त्यति लामो बाटो हामी अत्यन्तै अनुशासित र इमानदार विद्यार्थीझैँ चुपचाप त्यो मान्छेको पछिपछि हिँडिरह्यौँ । मात्र हिँडिरह्यौँ । हाम्रो हिँडाइको रफ्तार स्वतःस्फूर्त रूपमा यति तेजिलो थियो कि साँझ पर्दानपर्दा हामी टुप्लुक्कै घर पुग्यौँ । घर पुग्दा बाहिरबाट वातावरण एकदमै सुनसान प्रतीत हुन्थ्यो । दिदी र मलाई भित्रभित्र एकदमै उत्सुकता थियो किन त्यति टाढाको स्कुलबाट एक्कासि हामीलाई घर झिकाइयो ! बडो हतारमा हामी घरभित्र पस्यौँ । तर, भित्र छिर्नासाथ हामीले देख्यौँ बेहाल अवस्थामा आमा जोडजोडले रोइरहनुभएको थियो । हामी दौडेर आमाछेउ गयौँ । आमाले एक्कासि पाखुरामा तानेर मलाई आफ्नो काखमा लेटाउनुभयो र जोडले पक्रेर हिक्का छाड्दै झन् रुन थाल्नुभयो । वस्तुस्थिति नबुझेर दिदी र म निकै बेरसम्म अवाक बनिरह्यौँ । एक छिनपछि घरबाहिर मान्छे भेला हुन थालेपछि थाहा भयो त्यही बिहान ममुनिको हाम्रो कान्छा भाइको देहान्त भएको रहेछ । ती मानिस भाइको मृत शरीरलाई चिहानमा परिणत गरेर फर्केका मलामी रहेछन् । त्यसपछि आमा झन् विक्षिप्तझैँ बर्बराउन थाल्नुभो, तिमीहरूको भाइलाई एकै रातको व्यथाले लग्यो । विचरा ऐया पनि भन्न पाएन । आमाछेउ उभिरहनुभएकी दिदी त्यहीँ पसारिएर रुन थाल्नुभो । म आमाको काखमा किंकर्तव्यविमूढ ढलिरहेँ । र, भर्खरै बितेको भाइको रिक्त स्थान मबाट पूरा गर्ने कोसिस गर्दै भक्कानिँदै रोइरहनुभएको आमालाई आफ्नो कलिलो बाहुपासले बेरिरहेँ ।भोलिपल्टदेखि गाउँलेहरूले हाम्रो घरलाई एक्लो बनाउँदै गए । आमा र दिदीहरू अकार्कामा मुखामुख गर्दै, रुँदै, थाक्दै गरिरहनुभएको थियो । आमा र दिदीहरूले त एकार्कामा रुनका लागि साथी पाउनुभएको थियो । तर, अब म त्यो एक्लो घरमा नितान्त एक्लो थिएँ । किनभने जन्मको हिसाबले भाइ मभन्दा सानो भए पनि ऊ मेरो अभिन्न साथी थियो । स्कुल बिदामा घर फर्केको बेला ऊसँगै म मेरो बालवयको संसार विचरण गर्थें । उसैलाई अँगालेर या साथ राखेर आजसम्म आविष्कार नभएको भाषामा हामी संवाद गर्थ्यौं । ऊ मभन्दा लगभग दुईअढाई वर्षपछि जन्मिएको थियो । तर, आमा भन्नुहुन्थ्यो, तिमीहरू जम्ल्याहा हौ । नभन्दै बाबाले पनि उसलाई र मलाई एकै खालको जुत्ता र एउटै रङको कमिजसुरुवाल पठाइदिनुहुन्थ्यो धरानबाट । एकै खाले जुत्ता र कपडामा हामी साँच्चिनै जम्ल्याहाजस्तै देखिन्थ्यौँ । अक्सर दिन हामी एकपटक त्यो लुगा लगाएर बाबा र ठूलो दाजुजस्तै परदेश जान्थ्यौँ । आमालाई एक छिनका लागि घरमा एक्लै छाड्थ्यौँ र तल्लो टोलको पुछारबारी घुमेर घर फर्किन्थ्यौँ ।०००त्यो एक्लो घरमा जब म भोलिपल्ट बिहानै बिउँझिएँ, आँगनमा धर्के कमिज लगाएर नांगो र पुक्क परेको कलिलो पिँडुला देखाउँदै दौडिरहेको भाइलाई खोजेँ । हाम्रो घरको फाँटिलो आँगनमा ठूलाठूला चप्लेटी ढुंगाद्वारा चिनिएको पर्खालमाथि चढेर हेरेँतल बारीका कान्लाहरू, पश्चिमी डिलमा उभिइरहेको अमलाको बोट, घरमास्तिर बाजेले रोप्नुभएको ठूलो वरपीपलसहितको चौतारी, त्यहाँसम्म लम्पसार तेर्सो धूलौटो बाटो सबै एक्लोएक्लो र निर्जन लाग्यो । मानौँ ती सब फेरि कहिल्यै नफर्किने कुनै परदेशीले छाडिगएका पाइतालाका डोब हुन् ।बारीको डिलमा उभिएको अमलाको बोट देखेर एक्कासि मैले सम्झेँ, गएको हिउँदमा हामी एक दिन त्यही लुगा लगाएर परदेश हिँडेका थियौँ । एकै खालको नयाँ जुत्तामा ठाँटिएर हामी बारीको डिलैडिल त्यही अमलाको बोटमुनि पुगेका थियौँ । मैले बोटमा चढेर हाँगा हल्लाउँदै अमलाको झुप्पा झारेको थिएँ । दुवैले नयाँ कमिजको बगलीभरि अमला भरेर घरमा आमालाई भनेका थियौँ, लु आमा परदेशबाट ल्याएको हाम्रो कोसेली । हामीले आमाको अगाडि बगलीबाट यस्तरी कोसेली खन्यायौँ, मानौँ त्यो बाबाले धरानबाट पठाइदिनुभएको नुन, तेल, मसला र सिद्राको बडेमान भारी थियो । आमाले हाँस्दै नाङ्लो थाप्नुभएको थियो र त्यो परदेशको कोसेलीलाई बडो बात्सल्यका साथ उसिनेर अचार बनाउनुभएको थियो ।गाउँमा पानीको अभाव थियो । छेउछाउमा पानीको स्रोत कतै थिएन । दायाँबायाँ ठूलठूला सुक्खा खोल्सीहरू । बर्खामा ती खोल्सीहरू उर्लिएर आउँथे । हामी ठूलो वर्षात् भएको बखत ती खोल्सीहरूमा उर्लिएको बाढी हेर्न भिज्दै दगुर्थ्यौं । म धमिलो र रातो बाढी बगिरहेको भर्लाटाङ खोला देखाउँदै गफ दिन्थेँ, बुझिस् कान्छा, म यो भेल एकै फड्कामा तरिदिन सक्छु ।मेरै बगलमा उभिएको उसले भन्थ्यो, इस्स राजाले त सक्दैन तिमीले !यतिखेर म सम्झिन्छु, त्यति सानो फुच्चे केटोले राजाको तिलस्मी चमत्कारको पाठ कोबाट सिक्यो होला ? कसरी त्यो विशद ज्ञान उसले आर्जन गर्यो ? तर, मैले भने राजाको अतिरिक्त र आलंकारिक शक्तिको बारेमा पहिलोचोटि उसैको मुखबाट सुनेको थिएँ ।हाम्रो आँगनअगाडि साइँला काकाको घर थियो । एक डिलमाथि जेठा बडाबाको घर, जहाँ बाजेबोजु रहनुहुन्थ्यो । हामी काकाकाकीका छोराछोरीसहित निकै जना भेला भएर आँगनमा खेल्थ्यौँ, हल्ला गर्थ्यौं । कैलेकाहीँ बाजेलाई के हुन्थ्यो कुन्नि खेलिरहेका हामीलाई गुलेलीले हिर्काउनुहुन्थ्यो । एकपटक बाजेले हान्नुभएको मट्याङ्ग्रा अचानक भाइको कन्चटमा आएर बज्य्रो । उसको कानदेखि अलि माथिको भागमा मट्याङ्ग्रा जत्रै फोका उठ्यो । राति ज्वरो पनि फुट्यो । त्यो त्यही मट्याङ्ग्रा थियो, जुन अघिल्लो दिन मात्र उसैले बोकेर ल्याएको माटोबाट बनेको थियो । त्यो त्यही मट्याङ्ग्राथियो, जुन उसैले हिजो दिनभरि बाजेलाई बाट्न सघाएको थियो ।ऊ र म अक्सर गुच्चा खेल्ने गर्थ्यौं । बीस गन्ती पुगेपछि हाम्रो गेमको कोटा पूरा हुन्थ्यो र हार्नेलाई शरीरको कुनै अंगमा त्यही गुच्चाले हिर्काउन पाउने नियम बन्थ्यो । स्वाभाविक रूपले धेरैजसो गेम मेरो पक्षमा हुने गर्थ्यो । किनभने म ऊभन्दा अढाई वर्ष पुरानो भोटोको अनुभवी जो थिएँ । म प्रायः उसको गर्धनपछाडि घुच्चुकको भाग, जहाँ कलिलो मासुको बीचमा सानो कुलेसो परेको थियो, त्यही कुलेसोमा गुच्चाले हिर्काउँथें । मलाई हेक्का हुँदैनथ्यो, मुस्किलले पाँच वर्षको त्यो फूलजस्तो कलिलो केटोलाई कतिको पीडा हुन्थ्यो ! तर, एक बहादुर प्रतिद्वन्द्वीको भावमा कालोनीलो हुँदै ऊ आफ्नो कलिलो घुच्चुक थापिरहन्थ्यो ।बाँसको भाटाको तरबार बनाएर हामी दसैँतिहार छेका घिरौँला र कुभिन्डोको मार हान्थ्यौँ । तरकारीको नास गरेको देखेर आमा गाली गर्नुहुन्थ्यो । हामीलाई लखेट्नुहुन्थ्यो । म आमाको कुटाइबाट जोगिन भाग्थेँ । तर, ऊ भाग्दैनथ्यो । जहिले पनि ऊ मेरोसमेत भागको पिटाइमा पर्थ्यो । ऊ निकै जब्बर स्वभावको थियो । हरेक चीजमा मसँग बराबरको हिस्सा खोज्थ्यो । खाने, लाउनेदेखि सबै कुरा उसलाई मेरोजस्तै र मेरोजत्तिकै चाहिन्थ्यो । ऊ सानो भाइभन्दा पनि मेरो अविच्छिन्न छायाजस्तै थियो । सँगै खेल्ने, सँगै खाने, सँगै हिँड्ने र सँगै सुत्ने अभिन्न छाया । यसरी त्यो छाया छुटेपछि मैले कैयौँ समयसम्म एक्लो र शून्यप्रायः आँगनमा खेल्न जानिनँ । ऊ र म सँगै हिँडेका गोरेटोहरूमा एक्लैएक्लै हिँड्न जानिनँ । सँगै सुत्ने ओछ्यानमा कैयौं रात सुत्न सकिनँ । घर मास्तिर चौताराको त्यो धूलौटे तेर्सो बाटो, जहाँ हामी हातेमालो गरेर दगुरिहिँड्थ्यौँ, कैयौँ दिनसम्म मैले त्यो धूलोमा उसको पाइताला खोजिरहेँ । यसरी म ऊबिना नितान्त एक्लो भएको थिएँ ।भाइलाई चिहानमा विसर्जन गरेको भोलिपल्ट आमाले कसैलाई आँसुमिश्रित आदेश दिनुभयो, मेरो कान्छाको घरमा कदमको रूख रोपिदिनू । गर्मीमा शीतल ताप्दै बसोस् ।०००अब भाइको घर पोखरीटारमा रहने भो । गाउँको पुछारदेखि खोलासम्मै लम्पसार ठडिएको विशाल तर सुक्खा पाखा । त्यसैको सिरानमा छ पोखरीटार । पोखरीको कहीँ कतै नामनिसान छैन, तैपनि नाम छ पोखरीटार । सायद कुनै समयमा पुर्खाहरूले बस्तुभाउका लागि पानीको जोहो गर्न पोखरी खनेका थिए । कालक्रममा सायद त्यो पुरियो । त्यही सुक्खा फाँट पछि हाम्रो वंशजको मृत शरीर विसर्जन गर्ने थलोमा परिणत भएको थियो । पोखरीटार अर्थात् चिहानघारी । त्यसैको एकछेउमा अवस्थित छ, यतिखेर भाइको स्थायी घर ।तर, भाइ त्यहाँ सरेपछि आमाको दुःख झन् अरू बढ्न गयो । आमाले त्यो बाटो हिँड्नै छाड्नुभयो । खोलाको खेती धाउँदा या भोजपुर सदरमुकाम तर्दा हिँड्नुपर्ने एक मात्र मूलबाटो त्यही थियो । बाटोबाट लस्करै चिठिएका चिहानहरू प्रस्ट देखिन्थ्यो । भाइको चिहान देख्नु नपरोस् भनेर आमाले त्यो बाटोसँग दुस्मनी मोल्नुभयो । खेती धाउँदा या भोजपुर बजार जाँदा आमाले अर्कै बाटो रोज्नुभयो । आमाले रोजेको त्यो बाटो अत्यन्तै घुमाउरो र अप्ठ्यारो भस्मे झाडीहरू छिचोलेर हिँड्नुपर्थ्यो । खोलाबाट घर निस्कँदा हामीलाई एक घण्टा लाग्ने बाटो अब आमालाई दुई घण्टा लाग्न थाल्यो ।आमा गाउँका गोठालाखेताला वा त्यो बाटो भएर आउने हामी, जोसुकैलाई पनि अक्सर सोध्नुहुन्थ्यो, मेरो कान्छाको घरमा कदमको रूख कत्रो भयो ?हामी उत्तर दिन्थ्यौँ, हरियो भएर सरेको छ । झ्यांगिँदै छ ।फेरि भन्नुहुन्थ्यो, भाइको घरलाई त्यसको छहारीले पुग्छ ?भन्थ्यौँ, पुग्छ । हाम्रो पुग्छ ले आमा आश्वस्त बन्नुहुन्थ्यो कि हुन्थेन हामीलाई थाहा हुँदैनथियो । तर, उँधोतिर अथवा भाइको नयाँ घरको दिशातिर फर्केर उहाँ त्यसपछि मौन बस्नुहुन्थ्यो ।किराती समाजमा अक्सर चिहान खनेपछि कुनै न कुनै रूख रोप्ने चलन छ । हरेक एक चिहान बराबर धस्किएको माटोमा एउटा रूख रोपेर सायद प्रकृतिलाई क्षतिपूर्ति दिनुपर्छ भन्ने धारणा हुनुपर्छ यो । प्रकृतिसँग तादात्म्य सम्बन्ध रुचाउने किराती समाजको यो पर्यावरणीय चेतले कुनै एक कुनामै भए पनि पृथ्वीलाई जोगाएर राखेको छजस्तो लाग्छ । भलै आमाको त्यो कदमको रूखसँग भाइको जैविकताप्रतिको मनोवैज्ञानिक आग्रह जोडिएको नै किन नहोस्, तैपनि पर्यावरणीय चेतनाको घुमाउरो परम्परा त त्यहाँ पनि अवश्य बाँचेकै छ । भाइसँग जोडिएका मसिनामसिना घटना, उसका लुगाफाटा र खेलौनाहरूसँग आमा धेरै पछिसम्म एकालापको शैलीमा संवाद गर्नुहुन्थ्यो । मानौँ ऊ आमाको अगाडि सदाझैँ टुक्रुक्क बसिरहेको छ र सुनिरहेको छ, आज्ञाकारी छोरा भएर आमाको वृत्तान्त । दूधको तसलामा कुराउनी खुर्किंदा जहिले पनि आमा एकपटक उसलाई सम्झिनुहुन्थ्यो र मसँग भन्नुहुन्थ्यो, तेरो भाइ यो भाँडाको आवाज जहाँबाट पनि चिन्दथ्यो र सुन्नासाथ दगुरेर आउँथ्यो । भाँडामा तेरो भाग कुराउनी देखेर भन्थ्यो यो ठूलोकान्छा दाजु त मरे पनि हुन्थ्यो । कुराउनी एक्लै खान्थेँ । तर, बिचरा ऊ आफैँ पहिले गयो । तेरो भाइलाई एकै रातको व्यथाले लग्यो । बिचराले ऐया पनि भन्न पाएन । त्यसपछि आमा फेरि रुन थाल्नुहुन्थ्यो ।पछि म ठूल्दाजुको पदचिह्न पछ्याउँदै काठमाडौं आएँ । दुई दिदी पनि यतै तानिनुभयो । घरमा आमाबाबा एक्लै पर्नुभयो । यता आएपछि मैले आमालाई एकाधपटक सोधेको थिएँ, आमा, भाइलाई त्यस्तो के व्यथा लागेको थियो, जसले उसलाई ऐया पनि भन्न दिएन ?आमाको जवाफ हुन्थ्यो, वनको ।मर्ने बेला कस्तो लक्षण देखिएको थियो ?जीउ काठजस्तो दह्रो भएको थियो । टाउको र खुट्टा जोडिने गरी ढाड पछाडितिर दोब्रिन खोज्थ्यो ।जवाफ सुनेपछि मैले उतिखेर सामान्य अड्कल लागाएँ । आमाको वनको भन्ने व्यथा सम्भवतः वनको नभएर धनुष्टंकार भन्ने रोग थियो, जसले एकै रातमा भाइलाई चुँडेर लग्यो । आज पनि गाउँघरमा त्यस्ता एकराते वा चटके अनेक व्यथाहरू छन्, जसलाई गाउँले भाषामा वनको भनिन्छ । त्यही वनको ले मेरो भाइलाई पनि पाँचै वर्षको कलिलो उमेरमा, राम्ररी संसार देख्न नपाउँदै संसारले नै बिदा दियो । र, त्यही एक रातको दुःखान्त घटनाले मेरो जन्मको सोपानशृंखलालाई भत्काइदियो । मेरा दाजु र दिदीहरूको तहगत हैसियतलाई केही असर नगरे पनि त्यसले मलाई असर पुर्यायो । किनभने म आमाको ठूलोकान्छा बाट एक्कासि तल्लो सोपानमा झर्न पुगेको थिएँ । मलाई अब गाउँसमाजले कान्छा भनेर बोलाउन थालेका थिए ।निकै पछि, ५३५४ सालतिर आमाबाबाले पनि गाउँ छाड्नुभयो । तर, गाउँमा रहिन्जेल आमाले त्यो मूलबाटोसँग दुस्मनी मोली नै रहनुभयो । एकपटक पनि पोखरीटारको त्यो बाटो नहिँडी सदाका लागि आमा काठमाडौं आउनुभयो ।आज निरन्तर रूपमा गाउँ छाडेको पनि लगभग अढाईतीन दशकभन्दा बढी भइसकेको छ । थाहा छैन, पोखरीटारस्थित भाइको त्यो स्थायी घर कस्तो अवस्थामा छ ? भत्किसक्यो कि यथावत् छ ? त्यो कदमको रूख कस्तो भयो होला ? के आज पनि भाइको घरलाई शीतल दिँदै उसैगरी उभिइरहेको होला ?गोचर दुनियाँभन्दा परको दुनियाँमा पनि मान्छेलाई बिथोलिरहन सक्ने शक्ति कुनै चीजमा छ भने त्यो सायद निर्मम सम्झनामा छ । आज पनि, लगभग आधा शताब्दीपछाडि पनि जब म आफ्नो बाल्यकालतिर फर्किन्छु, म अक्सर भाइको त्यही कुलेसो परेको कलिलो गर्धन सम्झिन्छु, जहाँ म निर्मम ढंगले गुच्चा प्रहार गर्थेँ । र, जब त्यो सम्झिन्छु, आज पनि म त्यत्तिकै विचलित हुन्छु ।मान्छेका दुःखहरू आआफ्नै हुन्छन् । आआफ्नै नामका बोझहरू हुने गर्छन् । मेरो पनि दुःख छ, आफ्नै नामको । भाइको मृत्युले प्रदान गरेको, जुन सामाजिक भोटोको हैसियतमा म यतिखेर बाँचिरहेछु, त्यही हैसियत मेरो दुःखको नाम हो, जुन दुःखको बोझ आजपर्यन्त मैले बोकेको बोक्यै छु ।"
विद्यार्थीलाई झन् बोझ,हेमाङ्ग राज अधिकारी
सहिदशवको वृत्तान्त,"अन्तिम क्षणओखलढुंगा काण्डमा राज्यविप्लवको अभियोग लागेका यज्ञबहादुर थापालाई पनि मृत्युदण्डको सजाय सुनाइसकिएको थियो । तर फैसलाको कार्यान्वयन भएको थिएन । आफ्नो मृत्युको दिन पर्खेर श्रेष्ठ र थापा केन्द्रीय कारागारको गोलघरमा आफ्नो दिनगन्ती गरिरहेका थिए । यता परिवार र नातेदारमा यसबाट परेको पीडा अवर्णनीय छँदै थियो ।सर्वोच्च अदालतबाट मृत्युदण्डको फैसला भएको पनि दुई वर्ष पुग्न १०१२ दिन मात्र बाँकी थियो । जिल्ला प्रशासन कार्यालय, धनकुटामार्फत भीमनारायणको परिवारका सदस्यमध्ये एकलाई अञ्चलाधीश कार्यालय, विराटनगरमा हाजिर हुन बोलाइयो । छोराछोरी सानै थिए, बुवा सूर्यनारायण कामविशेषले छिन्ताङ गएका थिए । अब अञ्चालाधीश कार्यालयमा जान भाइ वीरेन्द्रनारायण तयार भए । त्यो बेला हल्लाचाहिँ के चलेको थियो भने भीमनारायण जेलमुक्त हुँदै छन् । वीरेन्द्रनारायण २०३३ साल माघ २५ गते अञ्चलाधीश कार्यालय हाजिर भए । कार्यालयमा पुग्नुअघि उनलाई अञ्चलाधीशको निवासमा बोलाइएको थियो । त्यहाँ शाखा अधिकृत कृष्णप्रसाद दाहालले उनलाई आज तपाईंको दाइलाई यहाँ ल्याइँदै छ, तपाईंले बुझेर लैजानपर्छ भने । विभिन्न कुराले अलमल्याउँदै राखेर उनलाई भोलि १० बजे कार्यालयमा आउन भनियो । उनी ठीक समयमा त्यहाँ पुगे, दाजुसँग भेट हुने आशा लिएर । फेरि उनलाई अलमल्याएर राखियो । साँझ ४ बजेतिर उनलाई उनको दाजु कार्यालयमा नभई अन्यत्रै आउने भएकाले उतैतिर जानुपर्ने भनी जानकारी दिइयो ।स्थिति भयग्रस्त भयो, वीरेन्द्रनारायणका लागि । कार्यालयमा कर्मचारीहरूले भाडाको गाडी खोज्न थालेको उनले चाल पाए । कार्यालयभित्र कसैलाई छिर्न दिइन पनि छाडियो । वीरेन्द्रनारायणलाई डर लाग्यो । जाडो भएकोले सुइटर लगाएर आउँछु भनी अञ्चलाधीश कार्यालयबाट उनी भागे । नजिकैका नातेदार ईश्वरबहादुर श्रेष्ठको घरमा पुगी उनले अञ्चलाधीश कार्यालयको सबै वातावरण सुनाएँ । यसबारे ईश्वर गएर बुझ्दा वीरेन्द्रनारायणलाई चाहिँ जस्ताको तस्तै फर्काइदिने आश्वासन अञ्चलाधीश कार्यालयका शाखा अधिकृत दाहालबाट पाए । यो खबरपछि अञ्चलाधीश कार्यालयमा आएर वीरेन्द्रनारायणले सरकारी कर्मचारीहरूलाई छिटो जाऊँ भन्न थाले । साँझ ५ बजेपछि उनलाई चढाइएको गाडी हुइँकियो । उनले भेउ पाएअनुसार गाडी पञ्चिमतिर लाग्दै थियो । बीच बाटोमा तेल भर्ने क्रममा गाडी रोकिँदा उनले प्रभु नामका एक चिनारुलाई भेटे । उनले आफ्नो अवस्थाबारे उनलाई जानकारी दिए ।कोसी ब्यारेजमा गाडी रोकियो । त्यसअघि इनरुवामा गाडी रोकिएको थियो । त्यो बेला सुनसरी जिल्लाका तत्कालीन प्रमुख जिल्ला अधिकारी भगवान सिंह खाजा खाँदै थिए ।कोसी ब्यारेजमा पुगेपछि फेरि अलमल्याउने काम भयो । तास पो खेलाउन थालियो । राति ९ बजेतिर एक व्यक्ति आई प्रजिअ सिंहसँग मसिनो स्वरमा वार्तालाप गरेर उनलाई त्यहाँबाट लिएर हिँडेपछि वीरेन्द्रनारायण थप भयभीत भए । आफूलाई नै मार्न लागेछन् भन्ठानेर वीरेन्द्रनारायण पान किन्ने निहुँले कोसी ब्यारेजबाट दक्षिणतिर भाग्न लम्के । तर मर्नुपरे पनि आफ्नै देशमा मरौंला भन्ठानेर उनी फर्के । उनलाई एक सरकारी अधिकारीले उनलाई भने, तपाईंको दाजुलाई कोसीटप्पु पुर्याइसकिएको छ । अब भेट्न उतै जाऔं ।उनलाई कोसीटप्पु पुर्याइयो । चितामाथि सेतो कपडाले बेरिएको शव थियो । अनुहार खोलेर हेर्दा उनका दाजु मौन थिए । उनले दाजुको अनुहार छामे । शव आलै थियो । भर्खरै मारेछन् भन्ठाने । रातको १ बजेको थियो । उनले शव आफूलाई दिनुपर्ने माग गरे । आफूलाई नदिने हो भने शव नबुझ्ने भने । आफ्ना बुवाआमा जीवितै रहेको अवस्थामा आफूले परम्पराअनुसार दाजुको शवमा दागबत्ती दिन नमिल्ने बताए । यस्तो गलफत्ती भइरहेको बेला संगीनधारी प्रहरीबाट घेराइएर उनलाई शव बुझ्न बाध्य गराइयो । र, एक ब्राह्मण जातका प्रहरीबाट भीमनारायण श्रेष्ठको शवमा दागबत्ती दिइयो । भीमनारायणको शहादतको भोलिपल्ट वीरेन्द्रनारायणलाई बरबुझारथका लागि सुनसरी जिल्ला प्रशासन कार्यालय, इनरुवामा बोलाइयो । उनले दाजुको सामान बुझ्दा कागजपत्रचाहिँ केही पाएनन् । काठमाडौंबाट आएका प्रहरी अधिकृतबाट भीमनारायणले कारागारमा रहँदा उधारो खाएको तीन सय ६२ रुपैयाँ बाँकी रहेको बताइयो । उनले प्रहरी अधिकृत भीष्मजंग थापालाई उक्त रकम हस्तान्तरण गरे । भीमनारायणले अन्तिम वाक्य सरकारी मानिससँग के बोले थाहा छैन । यज्ञबहादुर थापा र उनलाई २०३५ माघ २४ गते बिहानको ४ नबज्दै दुई छुट्टाछुट्टै प्रहरी भ्यानमा कोचेर लगिएको देख्ने साक्षीचाहिँ तत्कालीन जेलयात्री हालका प्रधानमन्त्री केपी शर्मा ओली, मोहनचन्द्र अधिकारी तथा राधाकृष्ण मैनाली थिए । मैनालीको जेलसंस्मरण लुटिएका दुई थुँगा फूल अनुसार भीमनारायणले छुट्ने बेला मैनालीहरूलाई गम्भीर हाँसोका साथ भनेका थिए, जीवन रहे भेट होला, नभए यत्ति हो । बाँचेकाले क्रान्ति गर्नू, मेरो यही खबर सबैलाई सुनाइदिनू ।"
आमैदेखि आफैंसम्म : खाना अध्याय,"यता दोकानमा फिग बार देखेपछि म झल्याँस्स भएँ । हजुरबाको घरको निमारोका बोटहरू त्यस्सै उभ्भिइरहन्थे । पाकेको निमारो मान्छेले खान्थे, अरू वस्तुले खान्थे । यता निमारोलाई प्रोसेसिङ गरेर फिग बार, ड्राई फिग र अरू कति धेरैथोक बनाउँदा रैछन् ।होजे ले मलाई एकफेर बडेमानको माछा ल्याइदिएको थियो । ठिक्ठिकै मात्रै भयो मैले पकाउँदा । बाले पकाउनेजस्तो प्रक्रिया र पाकेपछिको स्वादको रेफेरेन्स मा राखी हेर्दा म त्यसमा फेल भएँ । त्यसपछि एकफेर दुई झोला गंगटो ल्याइदियो । मैले केही गर्न जानिनँ त्यसलाई । खेर गयो । भोलिपल्ट दोकानमा सबका अगाडि मलाई खिस्याएको थियो, सन् फ्लावर सिडजसरी प्याट्ट फुटाएर खानेगरी भकभक उमाल्ने मात्रै हो । अरू केही गर्ने हैन । मचाहिँ त्यसमा मसला कतैबाट छिराउन पाए स्वाद पर्थ्यो भन्दै खोजिबसेको थिएँ । तेरो गंगटो तैँ खा, नल्या अबदेखि ! भनेर पठाइदिएँ ।होजे, यो माछा र गंगटोबाहेक अरू केही रमाइलो अनुभव छैन खानाका बारेमा ? अर्को दिन सोधेँ ।छ नि, देख्दैनस् कसरी गोरा, काला र अरू रङका अमेरिकीहरूले आफ्नो खानामा स्पेनिस स्वाद मिसाउन थालेका छन् ? अभोकाडो के हो थाहै थिएन कसैलाई । अहिले ग्वाकामोली जसले पनि बनाउँछ, छ्यास्छ्यास्ती छ । तर, अझै पनि पुस्तौंपुस्ता यहीं बसेकाहरूले गेडागुडी उतिसारो प्रयोग गर्दैनन् । स्पेनिसहरूले खुब प्रयोग गर्छन् ।गेडागुडीको कुरा गरौं न ! अमेरिकामा पहिलोपल्ट क्यानमा बोडी, राजमा, सेतो चना र अरू गेडागुडी देख्दा छक्क परेको थिएँ । हाम्रातिर त रातभरी भिजाएर भोलिपल्ट ठ्याइँयँ ४५ सिठ्ठी हानेर पकाइन्थ्यो । यहाँ त क्यान खोलेर पानी तर्काए पुग्ने, धेरै बेर पकाउनु नपर्दो रैछ । २०१६ मा, एउटा क्लासमा प्रोफेसर एन्डी कउल ले खाना र मनोविज्ञानका बारेमा केही भन्दै थिए । मैले कहिल्यै पनि साग काँच्चै खाएको थिइनँ । तर, जब त्यो कुरा सुनाएँ, सबैले मतिर चकित भएर हेरिरहे । साग पकाएर पनि खाइन्छ भन्ने कुरा उनी र क्लासका अरूका लागि अनौठो कुरा भइदिएको थियो । हो नि, यस्ता कुराहरू मलाई रमाइलो लाग्छ । हामीलाई कति कुरा थाहै छैन । म मेरा केटाकेटीलाई भन्थेँ, जिन्दगी बाँच्ने हैन अवलोकन गर्ने हो, पढ्ने हो । मलाई गंगटो ल्याइदिने होजे यही होजे हो त ! गहिरो कुरा गर्यो ।ल ल ल पाकेको फर्सीका रङहरूले छपक्कै छोपेका सुपरमार्केट हरूतिर बेलाबेला पुगिरहेको हुन्छु । ताछेर अनेक आकृति बनाइएका फर्सीहरू सबैका लागि रमाइलो दृश्य हो । सुरुसुरुमा मलाई पनि रमाइलो लाग्थ्यो । त्यतिबेला म आमा बालाई सम्झिन्थेँ । त्यस्तो मजाले पाकेको फर्सी पाए आमाबाले अर्थोकको तरकारी रुचाउँथेनन् । अमेरिकामा त ती सजावटमा प्रयोग हुन्छन् । ह्यालोविन ताकाचाहिँ पाकेको फर्सी जेमा पनि मिसिन सक्छ कफीदेखि खानासम्मै । बस्टनका कफीसप हरूमा स्पाइसी पम्पकिन लाटे को हाईहाई भएको देखेको छु । बस्टनको फुड कल्चर मा एउटा नछुट्ने नाम हो माइक्स पेस्ट्र । माइक्स पेस्ट्री को कनोली को उम्दा महत्त्व छ बस्टनमा । खुवाजस्तो, कुराउनीजस्तो, आफ्टर टेस्ट धेरैबेरसम्म बसिरहने । अनि एल्ए बर्डिक्स को हट चकलेट को स्वाद पनि जिब्रोमा धेरै बेर खेलिबस्छ । हिउँ परेका दिनहरूमा हार्वड स्क्वायर को यो क्याफेमा झन् धेरै भीडभाड हुन्छ । अल्सटन को योगर्ट प्लेस रमाइलो थियो । कुनै पनि फलफूलको बेस रहने योगर्ट मा किस्मिस र चकलेट सबै आफैँले छानेर मिसाइसकेपछि जोखेर तौलअनुसारको पैसा तिर्ने । बस्टनको कोलम्बस एभ र मास एभ को इन्टरसेक्सन मा रहेको न्युयोर्क पिज्जाको सिंगल स्लाइस का अप्सन देखेर म जिल्ल परेको थिएँ । नेपालमा पिज्जा भनेको कहिलेकाहीँको लक्जरी हुन्थ्यो मेरा लागि । समुनाजी र मैले एकफेर ठमेलको रोडहाउस क्याफे मा २८०० तिरेको सम्झिन्छु । यहाँ त मनमैंजुको पुलपारिको दोकानमा १० को तीनवटा दुनोट किनेर खाएजसरी खाइरहेको देख्छु । पिज्जाको इज्जत अलि धमिलो देख्छु । न्युयोर्क पिज्जाका स्लाइस हरू बडेमानका हुन्छन् । एक जनालाई ड्याम्मै हुन्छ, एक स्लाइस ले । कुनै स्लाइस मा फ्रेन्च फ्राइज मिसाएको, कुनैमा पास्ता टाँसेको । अर्कोमा साग पनि मिसाएको । अर्कोमा फेरी बेकन र भुइँकटहर । कोही बेला त मलाई छान्नै दिक्क लाग्छ । स्वादभन्दा भोक ठूलो भएको हुन्छ कोही बेला । के खाएको हो थाहा नपाउने गरी खान्छु एउटा कुनै स्लाइस ।सामान्यतया लन्च या डिनरअघिको हल्का नास्तामा राखिने सलाद आफैँमा लन्च या डिनर हुनसक्दोरैछ भन्ने मैले स्विटग्रिन्स बाटै थाहा पाएको हो । स्विटग्रिन्स विभिन्न किसिमका तरकारी, फलफूल, माछामासु र सागपातहरूको मिश्रणले लोभलाग्दो सलाद बौल बनाउने चेन रेस्टुरेन्ट हो । भिटामिन, प्रोटिन र अरू आवश्यक तत्त्वहरू एउटै बौल मा भेटिने भएर यो स्वस्थ खानेकुरा खोज्नेहरूको रोजाइमा परेको हो । ह्यामबर्गर, ब्राउनी र एप्पल पाई भेटिन्छ अमेरिकाको राष्ट्रिय खान्की भनेर खोज्दाखेरि । म्याडोनाल्ड र अरू चेन बिजनेस का खान्कीबीचमा सलादको खपत अचेल धेरै देखिएको छ । सलादमा लगानी बढेको बढ्यै छ । स्विट्ग्रिन्स का सलाद बौल हरूको सरदर मुल्य १० डलर जति पर्न आउँछ । ३ जना तन्नेरीहरूले सुरु गरेको स्विट्ग्रिन्स को अहिलेको भ्यालुएसन लगभग १६ बिलियन डलरको छ । ९ वटा राज्यमा १०० भन्दा बढी शाखा छन् । जनवरी ४, २०२० को न्युयोर्क टाइम्सको एउटा फिचरका अनुसार, स्विटग्रन्स ले पनि स्टारबक्स ले जत्तिकै अम्मली बनाइदिन्छ तर स्विट्ग्रिन्स् ले जगाइदिने अम्मल क्याफिन को होइन, खानाको माध्यमबाट दिने आनन्द हो । कुनै समय थियो, हप्तामा लगभग ३ दिन जति समुनाजीले सलाद बौल लिएकी हुन्थिन् । मलाईचाहिँ उही तारेपोलेभुटेकैको खोजी हुन्थ्यो । सलाद भनेपछि काँक्रो, गाजर र मुलाका टुक्रा, त्यसको छेउमा अलिकति चाइनिज साग मलाई बानी परेको सलाद त्यही थियो । स्विट्ग्रिन्स को सलादमा सुरुमै दुईतीनवटा अप्सन हुन्छ । वार्म बेस का लागि वाइल्ड राइस, किनोआ अथवा सेतो चना । त्यसपछि केल र अन्य प्रकारका सागको छनोट । आफूले छानेर मन लागेको मिक्स बनाउनेभन्दा बाहेक अरू पनि धेरै नामका सलाद हुन्छन्, त्यसमा केके हाल्ने हामीले भनिराख्नुपर्दैन, उनीहरूले बनाएर दिन्छन् । आफैँले छान्नेमा वार्म बेस र चोइस अफ ग्रिन लिभ्स पछि अरू चार थोक छान्न पाइन्छ सामान्यतया । त्यसमा साँधेको ब्रोकलीदेखि, गान्टेमुला, सलगम, बिट्स, स्प्राउट्स (कुर्लुङकुर्लुङ परेको टुसा), ग्रिल्डदेखि अरूथरीका चिकेन, च्याउ, स्याउ, नास्पती, आलु, सखरखण्ड, सेतो काउली, तोफु, गेडागुडी, गहतजस्तै देखिने लेन्टिल, उसिनेको अण्डा, रोस्टेड लसुन, प्याज, गोलभेँडा, ह्यालापिनोसम्मको रेन्ज भेटिन्छ । गोट चीज देखि लिएर अरू कतिथरी चीज को अप्सन पनि हुन्छ । साल्मोनदेखि अरू केहीथरी माछाका टुक्रा पनि । त्यो सबैपछिको स्टेपमा ड्रेसिङ को छनौट । ड्रेसिङ मा सामान्यतया केचप र मायोनिज थियो मैले थाहा पाएको । त्योबाहेक बार्बेक्यु सस, बफेलो सस, स्पाइसी क्यास्यु, हनी मस्टर्ड र अरूहरू पनि पाइन्छ । मलाई स्पाइसी क्यास्यु मन पर्छ । त्यसमा पनि पिरोको मात्रा छान्न पाइन्छ, धेरै थोरै या ठिक्कको । ड्रेसिङ पछि किसमिस र अन्य झुर्रमुर्र हाल्ने भए छान्न पाइन्छ । प्राय दाख, काजु, पेस्ता, आल्मोन्ड, ओखर, सनफ्लावर सिड हुन्छन् । मलाई दाख र सनफ्लावर सिड मन पर्छ । त्यसपछि त्यो सबैलाई चटपटे बनाउँदाखेरि फिटेजस्तै गरी मिसाइदिन्छन् । पाउरोटीको टुक्रा पनि लिन पाइन्छ । फुक्को पाउरोटी के टोक्नुजस्तो लागेर लिँदैनथेँ पहिला, तर कोही बेला ठीकै लाग्छ । म प्रायः एक टुक्रा कागती पनि माग्छु र ननिचोरीकन सबैभन्दा माथि राख्छु थपक्क । गुलियो र नुनिलो मिसिएको मलाई मन पर्थेन तर यो गजबको चीज फेला पर्यो, मलाई मन पर्यो । पिज्जामा चाहिँ यस्तो छ्यासमिस टेस पर्दैन अझै पनि । फुड कल्चर धेरै महत्त्वपूर्ण कुरा हो । त्यसले सिंगो भूगोललाई डिफाइन गरिदन सक्ने सामर्थ्य हुन्छ । पाल्पामा चुकाउनी खाने भनेरै बाइकमा बत्तिन्छन् मान्छेहरू । माछै खान भनेर कहाँ कहाँदेखि मलेखु पुगिदिन्छन् । मान्छेहरू घुम्न जान्थे, खानासित जोडिन्थ्यो हरेक घुमघाम । मैले आफ्नो सम्बन्ध देख्दैनथेँ त्यसमा । तर यो अगस्टमा न्युयोर्क जाँदा खानासित अनौठो सम्पर्क रह्यो । म बस्टनमा बसेको नेपाली, कोही बेला नेपाली खानाको क्रेभिङ हुँदा भारतीय मेनुबाट खोजेर केहिले चित्त बुझाउनुपर्छ । खसीको मासु, आन्द्रा भुँडी फ्राई खान मन हुन्छ । तर इन्डियन रेस्टुरेन्टहरूमा त्यसको मेनु भेटिँदैन । तर न्युयोर्कले सबथोक दियो । बस्टनदेखि मात्रै होइन, अरू कति ठाउँबाट खानाकै लागि न्युयोर्क पुग्नेहरू छन् । टिमुरको छोपदेखि पोलेको आलुसम्म पाइन्छ । न्युयोर्कमा ह्वाइल इन काठमाडौं मा नेपाली र अन्य खानेकुराहरूको फ्युजन एकदम राम्रोसित मिलाएको देखेँ । त्यो भीड, त्यो भागदौडमा पनि खानाले मान्छेलाई शान्त राख्न सकेको होलाजस्तो लाग्छ कहिलेकाहीँ न्युयोर्क देख्दा । सहरले सबथोक चुसेर खङ्ग्रङ्ङै बनाइदिने सामर्थ्य राख्छ तर आफूले चाहेको खानेकुरा टक््रयाउन सक्ने सहर एकदमै ज्युँदो र भाइब्रेन्ट पनि हुन्छ । खाना भनेको साथी पनि हो । उत्तिकै सेभर गर्न सक्ने मान्छेहरू भए भने खाना झन् नजिकको साथी बन्छ । छेउछाउका स्न्याक्स हरूले जीवनको एउटा कालखण्ड र त्यो कालखण्डका गीतहरू सम्झाइदिन्छन् । गीतका धुनहरू मात्रै होइन, शब्दहरू पनि । खाना एक नोस्टाल्जिया पनि हो । उज्ज्वलले जब खाना त थेरापी हो भन्यो, मलाई २००९ तिरको एउटा सम्झनाले बोलायो । खाने प्रक्रिया आफैँमा थेराप्युटिक हुन्छ । रत्नराज्य क्याम्पसमा पढ्दाखेरि साथी भूषिता वशिष्ठको औरा र अनुहारको ग्लो गजबको थियो । पत्रकारिताको दोस्रो या तेस्रो वर्षको भाइभाको दिन थियो । आफ्नो पालो पर्खिउन्जेल क्याम्पसबाहिरको क्याफेमा खाजा खान जाँदाखेरि उनीसित टेबल सेयर गर्न पाएको थिएँ । उनले हरेक गाँसमा आँखा चिम्म गरेको, खाना राम्ररी चपाएको, अलिबेर त्यसलाई सेभर गरेको मैले देख्न पाएँ । त्यति आनन्दले कसैले खाना खाएको मैले देखेको थिइनँ । त्यसमा थियो होला थेराप्युटिक आनन्द । यो लेख पढ्यौ भने भन्दिनू है साथी त्यो के थियो ।"
बुझ्न बाँकी जीवन,"ठीक कुन दिन मानिस बूढो हुन्छ ? थाहा छैन । ठीक कुन बिहानीले अनुहारमा चाउरीको पहिलो खाता खोलेर जान्छ ? त्यो पनि थाहा छैन । तर, बूढो हुँदै गएपछि आफ्नै इन्द्रियहरू पनि आफ्ना नभइदिने रहेछन् । मानौँ इन्द्रियहरू रिटायर्ड भएका हुन् । परार साल दसैँको कुरो हो, ८४ वर्षीया हजुरआमाले टीका लगाइदिँदै गर्दा मेरो बुवालाई अर्थात् आफ्नै कान्छो छोरालाई को हो ? भन्दै सोध्नुभयो । एक छिन यसो अनुहारतिर हेरेजस्तै गरेपछि आमाले ज्वाइँ हो ? ए ! ज्वाइँ पो हुनुहुँदो रहेछ भन्दै टीका लगाउन थाल्नुभो ।हजुरआमाको काननजिकै पुगेर ठूलो बुवाले भन्दिनुभयो, हो, हो ज्वाइँ नै हो तर सम्दिको ज्वाइँ हो । ए ! मेरै छोरो पो रैछ, कान्छो हो ? भन्दै टीका लगाएर हजुरआमाले मेरो बुवालाई आशीर्वाद दिनुभयो ।हाँस्न त उपस्थित हामी सबैजना हाँस्यौं । तर, एकछिनमा हाँसोको लयमा प्रश्नहरू पृथ्वीजस्तै गोलो भएर घुम्न थाले ।आफूले नौ महिना गर्भमा राखेर पाएको छोरोलाई आमाले ज्वाइँ भन्दै गर्दा मलाई जीवनबोध भयो ।टीका लगाइदिँदै गरेको बुवाको त्यो निधारमा हजुरआमाले कतिपटक म्वाईं खानुभएको थियो होला ? बल्लबल्ल पहिल्याएर जमारा लगाइदिँदै गरेको कानमा आमाले कतिपटक कति थोपा तेल हाल्दिनुभएको थियो होला ? हजुरआमाले आशीर्वाद दिँदै गरेको त्यो शिरलाई सानोमा कतिपटक नुहाइदिनुभयो होला ? नुहाइदिँदै गर्दा कतिपटक हजुरआमाका कति चुराहरू चुके होलान् ? हजुरआमाले बुवालाई कतिपटक तेल लगाइदिनुभो होला ? आफ्नो जुठो गाँस कतिपटक खुवाइदिनुभो होला ? आफ्ना कति गाँस कटौती गरेर हजुरआमाले हाँसीहाँसी बुवालाई को खाई को खाई भन्नुभो होला ? बारीको छेउमा बुवालाई सुताएर हजुरआमाले कत्तिपटक आत्तिईआत्तिई घाँस काट्नुभो होला ? बुवाले सानो छँदा नजानेर अरूको काम बिगारिदिँदा हजुरआमाले कत्तिपटक आफ्नो सारी पछाडि लुकाउनुभो होला ? हजुरआमाले कत्तिपटक बुवाको कालो अनि चिल्लो गालामा म्वाईं खानुभो होला ?तर, ती सबै म्वाईं हजुरआमाले कसरी बिर्सनसक्नुभएको होला ?भोलिपर्सि छोराछोरीले पीठ फर्काउलान् कि चिनेर पनि नचिनेझैँ गर्लान् कि भन्ने बेलामा हजुरआमाले नै आफ्नै छोरालाई चिन्नुभएन ।आज हजुरआमाले बुवालाई नचिनेजस्तै भोलि बूढो भएपछि के बुवाले पनि मलाई नचिन्नुहोला ?सबै जोडिएका सम्बन्ध, अनि सम्बन्धको नाम बिर्सिएजस्तै हजुरआमाले कत्ति कुराहरू बिर्सनुभो होला ? कत्तिसँग त झगडा पनि त गर्नुभो होला नि उमेरमा ! अहिले सबै बिर्सनुभो ।हजुरआमालाई हेर्दा आफ्नै भविष्यको ऐना हेरेजस्तै लाग्ने ! म पनि त भोलि बूढी हुनेछु । म पनि मेरा छोराछोरी बिर्सनेछु । भोलि म आफैंले गरेको प्रेम बिर्सनेछु । भोलि गएर म आफैंले गरेको झगडा बिर्सनेछु । मैले मेरा मित्रहरू बिर्सनेछु । शत्रुहरू पनि बिर्सनेछु । आज मलाई लाग्ने विशाल प्रतिस्पर्धा सबै बिर्सनेछु । कसले जित्यो, कसले हार्यो भनेर लेखिएको मनरूपी खाताको अडिट मैले सबै बिर्सनेछु । आजको म भोलिको हजुरआमा भएर हेर्दा त मैले गरिरहेका तमाम प्रतिस्पर्धा त स्मरण नै नहुँदा रहेछन् । भोलि म बूढी भएपछि त मेरा लागि सबै शून्य हुँदा हुनेछन् ।जीवनको यही शून्यतालाई अनुभूति गर्न सिकाउनुभएकी हजुरआमा आज त्यही शून्यतामा बिलाइसक्नुभएको छ ।ल ल ल गएको कात्तिक १० गते, लक्ष्मीपूजाको दिन । दिउँसो करिब २ः४५ बजे, आमाले प्राण छोड्नुभयो भन्ने खबर आइपुग्यो । अबेला राति हामी सपरिवार घर (चितवन) पुग्यौँ ।घर पुग्दा मझेरीमा हजुरआमा मस्त सुतिरहनुभएको थियो । यसरी सुतिरहनुभएको थियो कि मानौँ हजुरआमा एकैछिनपछि ब्युँझिहाल्नुहुनेछ ।को हो हजुरआमा, म ? ल भन्नु त ! भन्दै मानौँ म हजुरआमालाई जिस्क्याउँथें । तर, हजुरआमा त सुतिरहनुभएको थियो । मानिसको भीड, चहलपहल अनि चिसो, केहीको पर्वाह नगरी । मैले हजुरआमालाई टाढाबाट हेरेँ, हेरिरहेँ ।तुलसीको मोठनजिकै सुतिरहनुभएकी हजुरआमालाई मध्यराति बल्ल मैले स्पर्श गर्ने हिम्मत जुटाएँ । आमा चिसो हुनुहुन्थ्यो । खुट्टा खोच्चिएकै अवस्थामा प्राण गएकाले आमाको एउटा खुट्टा फ्रिज भएको थियो । मानौँ आमा सुतेर गरिने अधिष्ठानमा ध्यानस्थ हुनुहुन्थ्यो ।मानिसको भेला हुने क्रम अबेरसम्मै जारी हुनाले भोलि मात्रै सद्गत गर्ने भयौँ । भोलिपल्ट सखारै हामी नारायणी तटमा पुग्यौँ । अंशअंशमा क्षीण भइरहनुभएकी हजुरआमालाई मैले हेरिरहेँ । एउटा ८८ वर्षीया इतिहास जल्न सुरु हुँदै थियो ।आमाले घाममा तेल लगाइदिएको पैंचो छोराहरूले शरीरभरि घीउ दलिदिएर तिर्नुपरिरहेको थियो । आमाले को खाई को खाई भनेर खुवाएको पैंचो आमाको मुखमा दागबत्ती दिएर गर्नुपरिरहेको थियो ।आगोको लप्का पिएर आमा हेर्दाहेर्दै खरानी हुनुभयो । तेते लाइ लाइ नानी बढ्बढ् भन्दै शिरमा थपथप्याउँदै हुर्काएकी आमाको टाउको नजल्दा घोचोले हानेर जलाउनुपरेको थियो ।संसारमा योभन्दा कठोर नियम अरू केही हुन सक्ला र ?सम्भवतः संसारको सबैभन्दा न्यानो घर नै आमाको पाठेघर हो । सायद बाँचुन्जेल मानिस जीवनभर त्यही न्यानोपनकै लागि भौंतारिरहँदो हो । र, जाँदाजाँदै पनि मानिस आखिर त्यही न्यानोकै काखमा निदाउन लालायित हुँदो हो ।सधैँ नुहाउने बेला हजुरआमा भन्नुहुन्थ्यो, नानी, नांगै नुहाउनुहुन्न है । पानीमा इष्टदेवता हुन्छन् । अनि गोपिनीहरूले गंगामा नांगै स्नान गर्दा कृष्णले लुगा लुकाइदिएर सजाय दिएको किस्सा सुनाउनुहुन्थ्यो ।पानीको इष्टदेवतासँग डराउने हजुरआमा आगोको इष्टदेवतासँग भने डराउनुभएन । नग्न शरीर लिएरै आमा आगोमा विलीन हुनुभयो । खरानी हुनुभयो । र, भवसागरबाट तैरनुभयो ।अनायासै सद्गतको यो सम्पूर्ण परिदृश्यलाई पण्डितको ठूलो स्वरले एकाएक बिथोलिदियो, हिजो कात्तिक १० गते दिउँसो २ः४५ बजे ममतामयी हजुरआमा कमला देवकोटाको असामयिक निधन भएको हुनाले आज उहाँको सद्गत तथा श्रद्धाञ्जली सभाका लागि हामी भेला भएका छौँ । उहाँ तीनभाइ छोरा, दुई छोरी,आठ ज्वाइँ, तीन बुहारी, चार नाति, सात नातिनी, तीन नातिनी बुहारी, पाँच पनाति, तीन पनातिनीकी धनी हुनुहुन्थ्यो ।ओहो ! एउटा मानिस नजन्मिएको भए ? वंशवृक्ष यसरी हुर्कने थिएन ।उमेरमै विधवा हुनुभएकी हाम्री हजुरआमा वंशावलीलाई कति धनी बनाएर जानुभएकी ? आफ्नो अंशलाई यति धेरै अंशमा छाडेर ! ज्यामितीय अनुपातमा !मानौँ आमा आँपको बीउ हो । जुन बीउको स्वयम् अस्तित्व छैन । तर, बीउले आफ्नो अंश रूखभरिका लटरम्म आँपमा छाडेर गएको छ ।बस्, जीवन त चली नै रहन्छ नि !जाँदाजाँदै फेरि पनि आमाले जीवनबोध गराएर जानुभयो ।जीवन शून्य त छ । तर, ती शून्यको अगाडि अंक भने थप्न सकिन्छ ।बस्, बुझ्न बाँकी जीवन त यत्ति नै पो रहेछ ।"
बाका बाह्र व्यापार,विवेक ओझा
माओसँग आमनेसामने,"थुप्रै पुस्तकले भरिएको भण्डारजस्तो देखिने एउटा बेनाम पुस्तकालय । अव्यवस्थित र छरपस्ट पुस्तकहरू । केही पुस्तक र्याकमा ठडिएका छन् तर पुस्तक क्रम, संकेत चिह्न केही छैनन् । अघिल्लो दिन देखेका पुस्तक हराइरहेका छन् । पुराना पुस्तकका गाता च्यातिन थालेका छन् । पत्रिकाका अक्षर खुइलिरहेका छन् । कति पुस्तकका बाइन्डिङ खुस्किएर दुईतीन टुक्रा भएका छन् । तिनै छरपस्ट पुस्तकको भीडमा भेटिएको थियो बाले लेखेको एउटा सानो पुस्तिका । शीर्षक थियो, विश्वक्रान्तिका महान् शिक्षक अध्यक्ष माओ ः आमनेसामने, लेखक निरञ्जनगोविन्द वैद्य । सन् १९८४ मा पटनाबाट प्रकाशित जनपक्षीय पत्रिका संस्कृति और कथान्तर ले छापेको थियो, चिनिया क्रान्तिका महानायक माओत्से तुङसँग बाले भेटेको संस्मरण । त्यही साल छापिएको रहेछ, त्यो सानो पुस्तिका । सन् १९६०, ७ नोभेम्बरका दिन बा मस्को पुगेका थिए, सोभियत संघको ट्रेड युनियनको निमन्त्रणामा । सोभियत ट्रेड युनियन कंग्रेसको दुई हप्ताको आतिथ्यपछि उत्तर कोरिया हुँदै अखिल चीन ट्रेड युनियन फेडेरेसनको निमन्त्रणामा उनी चीन पुगे । जीवनको अविस्मरणीय भ्रमणमा उनले विश्वका विशिष्ट नेताहरूसँग भेट्न पाए । तीमध्ये थिए चिनियाँ क्रान्तिका महानायक माओत्से तुङ र उत्तर कोरियाका सुप्रिम कमान्डर किम इल सुङ । तत्कालीन जननिर्वाचित सरकारले उनलाई यो भ्रमणमा जान रोक्ने व्यापक प्रयास गरेको थियो । बा बेलाबेला सुनाउनुहुन्थ्यो हामीलाई यसबारे । वैद्यलाई पासपोर्ट नदिनू, ठाडो आदेश थियो सरकारको । स्मृतितिर पस्दै बा भन्थे, अनेक ढोका चहारेपछि बल्ल फुकुवा भएको थियो पासपोर्ट । तर त्यही साल र त्यही महिना पार्टीमहासचिव केशरजंग रायमाझी, कमर शाह, हिक्मतसिंह भण्डारी, कृष्णराज वर्मा र शम्भुराम श्रेष्ठ सम्मिलित प्रतिनिधिमण्डल सोभियत संघको भ्रमणमा थियो । नोभेम्बर महिनाको पहिलो सातादेखि मस्कोमा सुरु हुने विश्वका ८१ राष्ट्रका कम्युनिस्ट तथा मजदुर पार्टीको सम्मेलनमा सहभागी हुन सो प्रतिनिधिमण्डल मस्को पुगेको थियो । यसअघि सन् १९६० अक्टोबर महिनाको अन्तिम साता नेपाल कम्युनिस्ट पार्टीको नाममा सोभियत संघको कम्युनिस्ट पार्टीको केन्द्रीय कमिटिले सम्मेलनमा सहभागिताका लागि निमन्त्रणा पठाएको थियो । आमन्त्रणबारे निर्णय गर्न पार्टीको केन्द्रीय कमिटीको बैठक बसेर महासचिव रायमाझीको नेतृत्वमा प्रतिनिधिमण्डल पठाउने निर्णय भएको थियो ।२ डिसेम्बर १९६० मा बा बेइजिङ विमानस्थल ओर्लिए । ओर्लिएलगत्तै उनले फेडेरेसनका साथीहरूलाई माओसँग भेट्ने इच्छा व्यक्त गरेका थिए । चीन पुगेर अध्यक्ष माओसँग भेट्न पाइएन भने त मेरो भ्रमण असफलजस्तै हुन्छ नि, फेडेरेसनका साथीसामु ढिपी कसेका थिए उनले । तर, फेडेरेसनका साथीहरू कसैलाई पनि अध्यक्ष माओ कहाँ छन् भन्ने अत्तोपत्तो थिएन । तर, उनीहरूले सम्बन्धित अधिकारीसम्म बाको हार्दिक इच्छा पुर्याउने आश्वासन दिए ।फेडेरेसनको कार्यक्रम एक हप्ता चल्यो । त्यसपछि चिनियाँ क्रान्तिमा ऐतिहासिक महत्त्व बोक्ने सहरहरू घुमघाम । भ्रमण अन्तिम प्रहरमा थियो । उनी ट्रेड युनियनका अध्यक्ष र वन विभागका मजदुर युनियनका अध्यक्षसँग बसेर कुराकानी गरिरहेका थिए । फोनमा कसैले ट्रेड युनियन अध्यक्षलाई तुरुन्त आउनू भन्ने सन्देश दिए । त्यसको केही क्षणपछि फोनको घण्टी फेरि बज्यो । सँगै रहेका उपाध्यक्षले फोन उठाए । फोनमा कुरा गरिसकेपछि उपाध्यक्षले हर्षित मुद्रामा भने, हाम्रो केन्द्रीय समितिका एक प्रमुख नेताले तपाईंसँग भेट्ने चाहना गर्नुभएको छ, जाऊँ । कसलाई भेट्न जाने भन्ने जानकारीबिनै उपस्थित सबै त्यहाँबाट हिँडेका थिए । माओसँगको आफ्नो भेटबारे स्मरण गर्दै बाले लेखेका छन्(, डिसेम्बरको महिना, पेकिङ हिउँले ढपक्क छोपेको थियो । हिमपातले सहर पूरै सेतो देखिएको थियो । हाम्रो गाडी बिस्तारै एक विशाल क्याम्पभित्र प्रवेश गर्यो । एउटा प्राचीन पाराको अजंगको ढोकाअगाडि पुगेर गाडी रोकियो । ढोका अघिल्तिर दुई सुरक्षाकर्मी देवदारको वृक्षझैं हलचलबिना उभिइरहेका थिए । हामी एक भव्य हलमा प्रवेश गर्र्यौं । हलको वातावरण चकमन्न थियो तर सुन्दरता वर्णन गरिसाध्यै थिएन । केही क्षण पहिले हामीसँग छुट्टिएका ट्रेड युनियनका अध्यक्ष हलको एकछेउमा थिए । उनी देखेर म दंग परें । मलाई हेरेर मुस्कुराउँदै उनले कुर्सीमा बस्न संकेत गरे । दुईतीन मिनेटपछि एक जना कमरेडले आएर मेरो कानमा सुटुक्क भने अध्यक्ष माओ आउँदै हुनुहुन्छ । ती शब्द सुन्नेबित्तिकै मेरो मनमस्तिष्क रोमाञ्चित भयो । शरीरमा एक प्रकारको कम्पन महसुस भयो । हंसले काम नगरेजस्तो भयो । हलको पूर्वतर्फको कोठाबाट प्रवेश गर्दै गरेका अध्यक्ष माओलाई देखेर मेरो मुटुको चाल अचानक बढ्न थाल्यो । हँसिलो मुहार, हृष्टपुष्ट शरीर, अग्लो कद । अध्यक्ष माओसँग भेट्ने उत्कट चाहनाले मूर्तरूप पाइरहँदा म भने मूर्तितुल्य बनेको थिएँ । माओ नजिक आइपुगेर हात मिलाउँदै मलाई हेरेर मुस्कुराइरहँदा मेरो शरीर, मुटुदेखि नै चिसो बनेको थियो । मस्तिष्क शून्य बनेको थियो । शून्यतामा हराएको त्यो क्षणमा मैले अध्यक्ष माओसँग मिलाउँदै गरेको हात छोड्नै बिर्सेछु । मलाई सँगैको कुर्सीमा बस्न आग्रह गर्दै माओ कुर्सीमा बसे ।सोभियत संघमा ट्रेड युनियन कंग्रेसको सम्मेलनमा भाग लिएर चीन पुगेका बासँग माओको पहिलो प्रश्न थियो सोभियत संघ भ्रमणको सफलताका विषयमा । नेपालका मजदुरकिसान र अन्य श्रमजीवी जनताबारे माओ निकै जिज्ञासु भएर प्रश्न गरिरहेका थिए भने बा एक असल कार्यकर्ताका रूपमा जवाफ दिइरहेका थिए । वार्ताकै दौरान माओले अचानक उनलाई सोधे, तपाईंले चीनमा केके देख्नुभयो, अनि कस्तो लाग्यो चीन यहाँलाई ? बाको जवाफ थियो, चीन एक विशाल देश हो, चारपाँच दिनको भ्रमणमा सबै कुरा हेर्न र बुझ्न सम्भव कहाँ छ र ? तर, म जहाँ जहाँ पुगें, चीनको प्रगति देखेर निकै प्रभावित भएको छु । बाको उत्तर सुनेर माओले मुस्कुराउँदै भनेका थिए, पक्कै पनि हाम्रा कामरेडहरूले तपाईंलाई राम्रोराम्रो ठाउँ मात्रै घुमाए होलान्, त्यसैले तपाईं यसो भन्दै हुन्छ । तर, तपाईंले देखेको चीन र वास्तविक चीन फरक छ । थुप्रै कमजोरी र समस्या छन् यहाँ । चीनलाई विकसित बनाउन हामीलाई अझै निकै मिहिनेत गर्नु छ । हामी यसका लागि दृढ भएर लागिरहेका छौं ।िििनेपालमा प्रजातान्त्र स्थापनाका लागि भएको आन्दोलनदेखि किसान आन्दोलन, मजदुर आन्दोलन, कम्युनिस्ट पार्टी स्थापना, कम्युनिस्ट आन्दोलनलगायत विविध विषयमा माओसँग लामो छलफल चल्यो संस्मरणमा उल्लेख छ । माओले पनि चिनियाँ क्रान्तिको उद्गमदेखि विजयसम्मका प्रमुख घटना संक्षेपमा उनलाई सुनाए । क्रान्तिलाई विजयसम्म पुर्याउन दुई पृथक् दुश्मनसँग जुध्नुपरेको बताउँदै माओलाई उद्धृत गर्दर् ैबाले लेखेका छन्, एकातर्फ जापानी साम्राज्यवादी फौजको आक्रमण र दमन व्यापक हुँदै थियो भने अर्कोतर्फ देशभित्रै देशद्रोहीहरूको बिगबिगी बढ्दै गएको थियो । विदेशी फौजसँग लड्नुपर्ने अप्ठ्यारो समयमा देशभक्त कम्युनिस्ट कार्यकर्ताहरू देशद्रोहीहरूको विभिन्न जालझेलसँग जुध्न बाध्य भइरहेका थिए । एकदमै खतरनाक र जटिल अवस्थाको सामना गर्दै हामीले क्रान्तिदेखि विजयसम्मको लामो अभियान पार गर्यौं । यसमा चिनियाँ कम्युनिस्ट पार्टीका सबै कार्यकर्ताको असाधारण त्याग र अपूर्व बलिदान रहेको छ ।कुराकानीकै क्रममा बाले माओलाई भनेका थिए, मार्क्स, ऐंगेल्स, लेनिन र स्तालीन हामीबीच छैनन् । तर, आज यहाँसँग भेटेर चिनियाँ क्रान्तिका विषयमा प्रत्यक्ष सुन्न पाउँदा र कुरा गर्न पाउँदा आफूलाई निकै भाग्यशाली महसुस गरिरहेको छु । कम्युनिस्ट आन्दोलनमा दृढ भएर लाग्न तपाईंसँगको भेटले मलाई अझ उक्साएको छ । माओको जवाफ थियो((, मार्क्स, ऐंगेल्स, लेनिन र स्टालिनका म पनि एक साधारण शिष्य मात्रै हुँ । सोभियत संघसँग हाम्रा केही सैद्धान्तिक मतभेद छन्, तर ती चाँडै नै निर्मूल हुनेमा म पूर्ण आशावादी छु । नेपाल कम्युनिस्ट पार्टीका जनरल सेक्रेटरीलाई आफ्नो लालसलाम सुनाइदिने आग्रहसहित माओले फेरि कुनै अवसरमा भेट्ने बताउँदै कुराकानी टुंग्याए । दुईबीचको सुमधुर छलफलले माओको व्यस्त समयको एक घण्टा खाइसकेको थियो । समय लामै बितेको संकेत गर्न बेलाबेला सहायकहरू आउँथे । तर, माओ इसाराले पख भन्थे । भेटघाट टुँग्याउँदै माओले ढोकासम्म पुर्याउन आएको क्षण सम्झिँदा मनमा एक प्रकारको हलचल भएको उल्लेख गरेका छन् बाले ।सोभियत संघ र चीनको भ्रमण सकेर स्वदेश फर्कन नयाँ दिल्ली विमानस्थलमा ओर्लिंदा देशको परिस्थिति बदलिइसकेको थियो । पुस १ को घटनाले राणाहरूसँग ज्यानको बाजी थापेर ल्याएको प्रजातन्त्र फेरि राजाको हातमा पुगिसकेको थियो । कांग्रेस र कम्युनिस्ट पार्टीका थुप्र्रै साथी गिरफ्तार भएका थिए भने कोही भूमिगत भइसकेका थिए । देशमा सैनिक शासन सुरु भइसकेको थियो । भारतसँग सीमा जोडिएका क्षेत्रहरूबाट सबै पार्टीका नेता कार्यकर्ताहरू भारततर्फ पलायन भइरहेका थिए । पार्टीहरू प्रतिबन्धित गरिएको थियो । मुलुकमा गम्भीर स्थिति खडा भएको थियो ।"
अनि मैले स्कुल छाडेँ,साझना तोलांगे
किताबमाथि कहर,"सन् २००० को अक्टुबर महिना । दसैंले काठमाडौंलाई छपक्कै छोप्न थालिसकेको थियो । अरू वर्षझैं दसैं मनाउन म आफू जन्मेहुर्केको घर पोखरातर्फ हान्निएँ । काटमारमा रुचि नराख्ने, जाँडजुवातासमा खासै नरम्ने भएपछि छुट्टीका दिनमा गर्ने काम पनि खासै नहुँदा रहेछन् । अल्छी मान्दै म पढ्ने किताब खोज्दै थिएँ । केही रोचक पुस्तक पाइएला कि भनेर बाका पुराना किताबका संग्रह खोतल्न थालें । एउटा अलि मैलो, पुरानिएको पुस्तक झिकेर पल्टाएँ । पोखराकै सामाजिक अभियन्ता तथा पहिलो संसद्का महासभा सदस्य मुक्तिनाथ शर्माले अनुवाद गरेको कीरातार्जुनीय पुस्तक रहेछ । आफूले पढ्न चाहेको पुस्तक थिएन त्यो । तर, पनि पुस्तकका पाना सरर पल्टाएँ । पल्टाउँदै जाँदा एउटा पानामा लागेको छापमा मेरा नजर टक्क अडिए । अण्डाकार त्यो छापमा लेखिएको थियो आदर्श पुस्तकालय, स्था २००७, पोखरा ।सायद मैले आदर्श पुस्तकालयबारे पहिले कतै सुनिसकेको हुँदो हुँ । तर, त्यसअघि मैले सो पुस्तकालयबारे कहिल्यै ध्यान दिएर सोचेको थिइनँ । यसपालि भने त्यो छापले मेरो दिमाग रन्थनियो । मैले आफैँलाई सोधेँ २००७ सालमा पोखरामा पुस्तकालय ? पञ्चायतकालमा जन्मेहुर्केको म । मैले मेरो स्कुले जीवनमा कहिल्यै पुस्तकालयको दर्शन पाइनँ । सूचना विभागको वाचनालय चाहिँ तेर्सापट्टिमा देखेको र कहिलेकाहीँ छिरेको पनि हुँ । तर, पोखरामा एउटै सार्वजनिक पुस्तकालय थिएन, म स्कुल पढ्दै गर्दा ।मैले बालाई त्यो छाप देखाउँदै आदर्श पुस्तकालयबारे सोधें । उहाँले सो पुस्तकालयबारे सामान्य बेलिविस्तार लगाउनुभयो । पोखराका चल्तापुर्जा युवाहरूले २००७ सालको वरिपरि यो पुस्तकालय खोलेका थिए । एक समय यो पोखराको गहना थियो । यही पुस्तकालयमा आएर ठूला नेता र मन्त्रीले भाषण दिएका थिए । खुलेको केही वर्षपछि अलि निष्क्रियजस्तो भएर रहेको यो पुस्तकालयको सञ्चालनको जिम्मा पछि मेरा बाले लिनुभएको रहेछ ।मैले पछि थाहा पाएँ, पोखरामा अरू पनि पुस्तकालय खुलेका रहेछन् । आदर्श पुस्तकालय स्थापना भएको केही समयपछि कुँडहरमा अरण्यज्योति पुस्तकालय खुलेको रहेछ । नारी विकास, ज्ञानज्योति र अरू ससाना पुस्तकालय पनि कुनै समय पोखरामा खुलेका, चलेका रहेछन् । त्यसबाहेक, पोखरा बजारमा ब्रिटिस लाइब्रेरी र इन्डियन लाइब्रेरी पनि सञ्चालित थिए ।बालाई सोधेंको थिएँ, त्यो पुस्तकालय कहाँ गयो, के भयो ? २०१७ सालमा महेन्द्रले बहुदलीय प्रजातन्त्र मासेर आफ्नो एकछत्र राज सुरु गरे । पहिलो जननिर्वाचित संसद् भंग गरे, राजनीतिक दलउपर प्रतिबन्ध लगाए, धरपकड गरे, अनि राजनीतिक नेताकार्यकर्तालाई जेलमा कोचे । राजनीतिक दल र तिनका भ्रातृ संगठन मात्रलाई गैरकानुनी भनेको भए तापनि तत्कालीन बडाहाकिम तेजबहादुर प्रसाईले सो पुस्तकालय समेत बन्द गर्ने आदेश दिएछन् ।मेरो दिमाग झन् रन्थनियो पुस्तकालय किन बन्द गर्नुपरेको होला ! सोचें, यदि त्यो पुस्तकालय मैले, मेरो पुस्ताले पनि प्रयोग गर्न पाएको भए ! मलाई अचम्म लागिरह्यो, कताकता केके नमिलेको जस्तो लागिरह्यो । मेरा बाहरूको पालामा पुस्तकालय हुने अनि हाम्रो पालामा नहुने ! अचम्मैको कुरा थियो । विकास को गति उल्टो बहेको थियो । हुन त पोखरामा पहिले जहाज पुगेको हो अनि पछि मात्र गाडी, साइकल, बयलगाडा इत्यादि । यो घटनापछि मेरो चासो पुस्तकालयतर्फ अलि बढ्यो । पुस्तक, पत्रिका, स्मारिकामा छापिएका पुस्तकालयसम्बन्धी समाचार सामग्री ध्यान दिएर हेर्न, संकलन गर्न थालें । ती सामग्रीलाई एक ठाउँमा राखेर केलाउँदा एउटा निश्चित प्रवृत्ति मैले देखें त्यहाँ । त्यो के भने, पञ्चायती सत्ताले, त्यसका एजेन्ट वा संयन्त्रले प्रक्रियाबद्ध ढंगबाट सार्वजनिक पुस्तकालयमाथि आक्रमण गरेका रहेछन् । बन्द गराएका रहेछन् ।केही उदाहरण हेरौं । काभ्रेको अमरकोटमा साहित्यकार कृष्णप्रसाद पराजुली र गाउँलेहरू मिलेर २००८ सालमा स्कुल र २०१३ सालमा जागृति पुस्तकालय खोलेका रहेछन् । सो पुस्तकालयबारे पराजुली लेख्छन्, पुस्तकालय (खुलेपछि) गाउँमा जागृतिको शंख निकै फुकियो । ठाँटीको चहलपहल, केटाकेटीको पढ्ने चाहना, ग्रामीण जनताको आशाले सन्तुष्टिको यस्तो उल्लास ल्यायो, त्यस ठाउँको लोकगीत समेत बनेर गुन्जिन थाल्योघामै लाग्यो हेर न घमाइलोअमरकोट ठाँटी क्या रमाइलो !चरी बस्यो बाँसैको मुनामा पढौं पुस्तक पसलको कुनामा । तत्कालीन सरकारले गाउँगाउँमा खुलेका यस्ता पुस्तकालय दर्ता गरी केही आर्थिक सहायतासमेत दिने गरेको रहेछ । जागृति पुस्तकालयले पनि २०१७ सालमा सरकारी दर्ता पाएर २०१८ सालदेखि आर्थिक सहायता पाउने भएछ । यस कुराबाट मखलेल भएका पराजुली लेख्छन्, म आफ्नो सफलतामा गदगद भएँ, तर यो खुसीले प्राप्ति देख्न पाएन । त्यसैबीच २०१७ सालको परिवर्तन आयो । धेरै कुरा यताउति परे ।यहाँनेर यताउति परे भन्नुको एउटा मतलब हो जननिर्वाचित सरकारले पुस्तकालयलाई दिँदै आएको आर्थिक सहयोग व्यवस्था परिवर्तनसँगै बन्द हुनु । शिव रेग्मीले लेखेका छन्, सत्र सालपछि पुस्तकालयहरू आर्थिक सहयोग र प्रोत्साहनको अभाव तथा सरकारी नियन्त्रणबाट सुक्दै जान थाले र प्रायः बन्द भए । २०१९ सालमा संविधानमा र ऐनमा समेत राजनीतिक उद्देश्यले प्रेरित संघसंगठन खोल्न प्रतिबन्ध लगाएका हुन् तापनि सार्वजनिक संघसंस्था खोल्नसमेत झैझमेला हुन थाल्यो र यस्ता संघसंस्था खोल्न मानिसहरू डराउन थाले । पुस्तकालयको संख्या बढ्नुको सट्टा घट्दै गयो ।सर्लाहीको मलंगवामा २००४ सालमा स्थापित मनोहर मोहन (पछि जनविकास) पुस्तकालय २०१७ सालको महेन्द्रको कूपछि कसरी शनैःशनैः समाप्त पारियो भनेर लक्ष्मण उपाध्याय लेख्छन्, २०१७ सालको राजनीतिक परिवर्तनपछि शाही सेना र प्रहरीलाई जिल्ला जिल्लामा परिचालन गरियो । यसै क्रममा सर्लाही आएको डफ्फालेपुस्तकालय रहेको घर कम्पाउन्डलाई आफ्नो बासस्थान बनायो । बीच बजारमा रहेको पुस्तकालयको जग्गामा भवन सकिएको थिएन । खाली रहेको जग्गालाई आफ्नो बनाउन चाहनेहरू यस्तै मौका खोजिरहेका थिए । उनीहरू अनेक बहानामा पुस्तकालय बन्द गराउन प्रयत्नशील थिए । स्थानीय प्रशासकहरूको पनि यसमा सहमति थियो । निहित स्वार्थीहरूको सक्रियतामा जनविकास पुस्तकालय गाउँ पञ्चायत भवनमा सारियो । गाउँ पञ्चायतले पुस्तकालय सञ्चालन गराउनुको साटो पहिले त्यसको फर्निचरमा आँखा गाड्यो । पछि पुस्तकालयको अस्तित्व नै मेटाउनेतर्फ उन्मुख भयो । पुस्तकालयको जग्गाचाहिँ निजी सम्पत्तिमा परिणत भयो ।त्यस्तै, चितवनको अर्को पुस्तकालयबारे पूर्णप्रसाद अधिकारीले लेखेका छन्, २०१६ सालमा चितवनको नारायणगढ बजारमा नारायणी पुस्तकालय स्थापना गरिएको थियो । यस संस्थाका व्यक्ति नेपाली कांग्रेसका भएकाले यो पुस्तकालय बारम्बार पञ्चायती आक्रमणको सिकार भयो । २०२६ सालतिर केही उग्र पञ्चेका चेला मानिने भिजिलान्तेहरूले पुस्तकालय तोडफोड गरी अत्यन्तै मूल्यवान पुस्तकहरूलाई नारायणी नदीमा बगाइदिए ।सनत रेग्मीले नेपालगन्जको प्रेम (पछि महेन्द्र) पुस्तकालयबारे, कृष्णप्रसाद बस्यालले जुम्लाका पुस्तकालयबारे, वनमाली निराकार ले पाल्पाको धवल पुस्तकालयबारे, हिक्मत खड्काले धरानका पुस्तकालयबारे लेखेका सामग्रीमा पनि पञ्चायती सत्ता र त्यसका एजेन्टले सार्वजनिक पुस्तकालयउपर कसरी दागा धरेका थिए भन्ने संकेत पाइन्छ । पञ्चायती सत्ताले पोखरा र अन्य केही सहरमा खुलेका विदेशी पुस्तकालय पनि बन्द गराइदिएको थियो । यी सबै पढिसकेपछि म झन् अचम्भित भएको थिएँ शिक्षाको मूल फुटाउने नारा दिने सरकारले किन पुस्तक वा पुस्तकालयउपर यसरी आक्रमण गरेको होला ! थप पढ्न, खोतल्न थालें । पछि पुस्तकालयसम्बन्धी थप अध्ययन गर्दा मेरा बा र अरू थुप्रैलाई आदर्श र अन्य पुस्तकालयबारे, तिनमा संगृहीत पुस्तक, तिनका प्रयोगकर्ता, तिनले गर्ने गतिविधिबारे खोजपड्ताल गरेको थिएँ । पोखराको आदर्श पुस्तकालयलाई बडाहिकम तेजबहादुरले किन तत्कालै बन्द गर्ने आदेश दिए होलान् भन्नेमा मलाई निकै चासो थियो । अध्ययनबाट मैले के पाएँ भने सार्वजनिक पुस्तकालय पञ्चायती सत्ताको तारो बन्नुका कारणमध्ये एउटा त ती पुस्तकालयसँग सम्बन्धित व्यक्तिहरूको राजनीतिक आबद्धता थियो । दोस्रो, पुस्तकालयले गर्ने सार्वजनिक गतिविधि थिए । तेस्रो, तिनले उपलब्ध गराउने स्पेस थियो । र, चौथो तिनमा संगृहीत हुने सामग्री थिए । आदर्श पुस्तकालयका संस्थापक कांग्रेसी हरू थिए । त्यसैले, सो पुस्तकालय युजुअल सस्पेक्ट त हुने भइहाल्यो । तर, त्योभन्दा बढी त्यसले समयसमयमा आयोजना गर्ने कार्यक्रम आँखाका कसिंगर थिए । पुस्तकालयले सार्वजनिक वृत्त को भूमिका निर्वाह गरिरहेको थियो । एउटा उदाहरण हेरौं । नेपालमा २००७ पछि लगत्तै हुनुपर्ने संविधानसभाको चुनाव धेरै वर्षसम्म हुन सकेन । व्यापक दबाबपछि अन्ततः महेन्द्र आमचुनाव गराउन तत्पर भएका थिए, त्यो पनि संविधानसभाको होइन संसद्को । संसद्को चुनाव नजिकै आइसकेको थियो, सबै जना निर्वाचनमा होमिइसकेका थिए, तर संसद् कसरी बन्छ, कसरी चल्छ कसैलाई केही अत्तोपत्तो थिएन । संविधानै थिएन । बल्ल आमचुनावको एक हप्ताजति अघि महेन्द्रले संविधानको खोस्टो फ्याँकिदिए । यो संविधानको धारा ५५ मा यस्तो व्यवस्था पनि थियो, जसमार्फत राजाले चाहेका बेला शासनसत्ता खोस्न सक्थे । केही समयपछि भयो पनि त्यस्तै । संविधानमा त्यस्तो व्यवस्था देखेपछि मेरा बालाई लागेछ यो त सही होइन । बाहरूले आदर्श पुस्तकालयमा नयाँ संविधानउपर बहस गर्न कार्यक्रम आयोजना गर्नुभएछ । संविधानमा राखिएको त्यस्तो प्रावधानउपर प्रश्न गर्नुभएछ । जब महेन्द्रले कू गरे उनका अनुचर बडाहाकिमले राजाको कदमको वैधतालाई प्रश्न गर्ने ठाउँलाई के बाँकी राख्थे ! त्यसमाथि कांग्रेसीहरू संस्थापक भएका संस्था !महेन्द्रले शासनसत्ता बलात हातमा लिएपछि सार्वजनिक जीवनमा सन्नाटा छाएको थियो । सरकारी ढ्वाङहरूले एकथरी समाचार प्रसारण गर्थे, छाप्थे । हल्ला अर्कै आउँथ्यो दिनदिनै हत्याको, हिंसाको । यस्तैमा एक दिन बडाहाकिम तेजबहादुर प्रसाईले सादा पोसाकका दुई प्रहरी खटाएछन् मेरा बालाई लिन । प्रहरीसँगै बडाहाकिमकहाँ पुगेका मेरा बालाई उनले आदर्श पुस्तकालय बन्द गर्ने आदेश दिएछन् । मेरा बाले यो त शैक्षिक संस्था पो हो भन्नुभएछ । प्रसाईले भनेछन्, मलाई थाहा छ त्यो कस्तो संस्था, त्यहाँ केकस्ता गतिविधि हुन्छन् भनेर । मेरा बाले गर्न सक्ने धेरै ठाउँ थिएन । त्यसपछि आदर्श पुस्तकालय बन्द भयो । ज्ञानको ढोकामा ताल्चा ठोकियो । त्यसपछि बन्द भयो नारी विकास पुस्तकालय । अरण्यज्योति पनि बन्द भयो । ज्ञानज्योति पुस्तकालयमा पनि आक्रमण भयो । यीमध्ये केही बन्द हुनुमा तिनका संस्थापकसञ्चालको राजनीतिक आबद्धता कारक थियो । केहीमा संगृहीत सामग्रीका कारण आक्रमण गरिएको थियो । अध्येता स्टेफन माइकसेलका अनुसार तनहुँ, बन्दीपुरको पद्म पुस्तकालयमा अनुगमन गर्ने क्रममा सत्ताका अनुचरले कंग्रेस अफ सोभियत्स भन्ने पुस्तक भेट्टाएछन् । पुस्तकको नाम अराष्ट्रिय तत्त्व भनिने प्रतिबन्धित दल नेपाली कांग्रेससँग मिल्न गएकाले सो पुस्तक त्यहाँबाट हटाउन ती अनुचरले आदेश दिए र सो पुस्तक हटाइएछ पनि ।तानाशाही व्यवस्थामा शासक र व्यवस्थालाई नरुचेका पुस्तक जलाइएका बग्रेल्ती उदाहरण छन् । सन् १९३३ मा हिटलरको नाजी पार्टी शासनमा आएपछि उसले गरेका एउटा काममा पुस्तकालयलाई नियन्त्रणमा लिनु थियो । अध्येता स्टिगका अनुसार, पुस्तकालयबाट यहुदीहरूले लेखेका पुस्तक हटाएर आगो बालिएको थियो । राविन्स्कीले रसियामा कम्युनिस्ट शासन हुँदा कसरी मास लाइब्रेरी हरूमा अन्तर्वस्तु (पुस्तक) नियमन गरिन्थ्यो भनेर लेखेका छन् । त्यसैगरी चिनियाँ सांस्कृतिक क्रान्तिको दौरान सत्ताले अनावश्यक ठहर्याएका पुस्तक बाहिर बाटोमा ल्याएर जलाइएको थियो । मेरा बाको पुस्ताले बरु पुस्तकालयसम्म थोरबहुत पहुँच पाए । तर, मेरो पुस्ताले सार्वजनिक पुस्तकालयको मुख देख्न पाएन । कसैले घरमा आफ्ना बाउआमाले किनेर ल्याइदिएका किताब थोरबहुत बाँचे होलान् । कसैले अलि ठूलो भएपछि येनकेन केही पुस्तक खरिदेर, सापटी लिएर पढे होलान् । तर, समग्रमा हामी बाहिरी पुस्तक नदेखीनपढी हुर्कियौं । पञ्चायत त पञ्चायत भइगयो, बहुदल आएपछि पनि पुस्तकालय खोलौं, पुस्तकमा, ज्ञानमा, समाज विज्ञानमा लगानी गरौं भन्ने हाम्रा कुनै शासकले ठानेनन् । उल्टो, अहिले बाहिरबाट आउने पुस्तकमाथि करको भार थोपरिएको छ । करकै कारण विदेशबाट आउने पुस्तक अहिले बजारमा पाइन छाडेका छन् । विद्यावारिधि गरेका, पुस्तक लेखेका रामशरण महतले पनि आफू अर्थमन्त्री हुँदा पुस्तकमा कर लगाएका थिए । तर, विरोध भएपछि उनले फिर्ता लिए । थोरै समझ देखाए । अहिले पनि विद्यावारिधि गरेका अर्का अर्थमन्त्री युवराज खतिवडाले विदेशबाट आउने किताबमा पुनः कर लगाइदिएका छन् । मलाई थाहा छैन, वर्षभरिमा किताबको कति कर उठ्दो हो । अहिलेका प्रधानमन्त्रीले आफ्नो जन्मोत्सव मनाउन जति खर्च गरे, किताबको कर त्यति उठ्दो हो ? खर्बौंको बजेट बन्ने मुलुकमा त्यो सानो रकमको कुनै ठूलो महत्त्व हुन्छजस्तो मलाई लाग्दैन । र, कर कै कारण पुस्तकउपर कहर बढाइएको हो भन्ने पनि म मान्दिनँ । सत्ताधारी पार्टीका अध्यक्षले भनेकै हुन् मान्छे बढी पढेर बौलाए भनेर । यहाँ बौलाउनु भनेको उनलाई प्रश्न गरियो भनेको हो । उनको आलोचना गरियो भनेको हो ।हो, यो मेरो सरकार प्रश्नसँग डराउँछ । ज्ञान, बुद्धि, विवेकसँग डराउँछ । तसर्थ, यो फगत पुस्तकउपर कर लगाइएको होइन । यो त ज्ञान, बुद्धि र विवेकउपरको आक्रमण हो । नागरिकलाई बुद्धू बनाउने, भेडा तुल्याउने प्रपञ्च हो । पंगु तुल्याउने षड्यन्त्र हो । मेरा बाहरू पुस्तकालय बन्द गरिँदा टुलुटुलु हेरिरहन बाध्य थिए । मेरो पुस्ता किताबमाथि करको अंकुश लगाएको झेल्न अभिशप्त छ ?"
न्याय निरूपणको याचना,"न्याय सेवामा ३० वर्ष बिताएकी पूर्वप्रधानन्यायाधीश सुशीला कार्कीको उपन्यास कारा ३० वर्षअघिकै कथा हो, महिला कैदीबन्दीहरूको । उपन्यासको कथाकेन्द्र कारागार भए पनि महिलाका पारिवारिक र सामाजिक हिंसाको प्रताडनालाई खोतलिएको छ । राजनीतिक व्यवस्था फेरियो, सामाजिक संरचना बदलियो तर सुधारगृह भनिने जेलभित्रको जीवन फेरिएन । जेलर र नाइकेनाइकेनीको कठोर सत्ताको भुमरीमा कैदीबन्दी पिल्सिइरहेका छन् । किनकि यहाँभित्रको नेक्सस, राजनीति, भ्रष्टाचार, आरोपप्रत्यारोप अनि गुटउपगुटको चक्र चलिरहेकै छ । लेखकीय भूमिकामा छ कारा भौतिक बन्धनको कथामात्र होइन, समाजले महिलाहरूलाई लगाएको मानसिक बन्धनको पनि कथा हो । यस्तै बन्धनमा जकडिएकी हीरामायाले श्रीमान्को हत्या गरेको घटनाबाट उपन्यासको उठान हुन्छ । उपन्यासमा महिला पात्रको भीड छ, जसमा सशक्त पात्र हीरामाया नै हो । जो परिबन्धमा परेर श्रीमान्को हत्या गरी एकवर्षे छोरोसहित कारागार आइपुगेकी छ । पारिवारिक दबाबमा परेर १८ वर्षे हीरामायाले ५५ वर्षे लाहुरेसँग बिहे गरेको, लगातार छोरी मात्रै जन्माउँदा श्रीमान् र समाजको तुच्छ वचन खेप्न बाध्य भएको र आत्मरक्षाका लागि श्रीमान्विरुद्ध हतियार उठाएको प्रसंग मार्मिक छ । कारागारमा हीरामायाजस्ता परिबन्धमा परेर आएका महिला मात्रै छैनन् । कोही देशव्यापारमा संलग्न छन्, कोही सन्तान सिध्याउने, कोही साथीको हत्या गर्ने अनि कोही छिमेकी मार्ने । झुम्रीदेवी तेलीजस्ता बिनाकसुर जेल परेका महिला पनि यहीँ छन् । न्यायालय र प्रहरीको सूक्ष्म अनुसन्धान अभावमा निर्दोष कसरी फस्छन् भन्ने उदाहरण हो, झुम्री । पञ्चायतकालको आखिरी समयको कथा हो यो तर गणतान्त्रिक न्यायालयको छवि मा खास सुधार भएको देखिन्न । दबाब र प्रभावले ग्रस्त अदालतप्रति पुष्पा (राजनीतिक बन्दी) ले भनेकी छ, आमजनताका छोराछोरी जेसुकै नाममा पक्राउ परून् । कसुरदार हुन् कि नहुन् । अन्यायमा परेका हुन् कि नहुन् । न्यायाधीशलाई के मतलब ? (पृ ६७) । उपन्यासका पात्र, तिनको व्यवहार, जीवनशैली अनि सोचाइबारे पढ्दा जेल फरक संसारझैं लाग्छ । नाइकेनी तिम्मालाई रिझाउने सावित्री र लालुमायाको व्यस्तता होस् वा शिवा र सुधाको भड्किलो जीवनशैली । पुष्पा र सानुसहित हीरामाया, बुँदिया, माया, फुलवा, दार्जिलिङेको गुटबन्दीले यहाँको वर्गसत्तालाई संकेत गर्छ । सानो कुरामा चित्त नबुझे सेलमा कोचिदिने कठोर तिम्मा पनि यहीँ छे, दाजिलिङेजस्ता शान्त स्वभाव पनि यहीँ छ । जेल नै संसार ठान्ने बनारसीजस्ता महिला पनि छन् । चरम गरिबीले च्यापेपछि कतिपय महिला देहव्यापारमा लाग्छन् भने उच्च महत्त्वांकाक्षा पाल्नेहरू पैसाको लोभमा आकर्षित हुन्छन् । शिवा र सुधा यस्तै युवती हुन्, जसको सम्बन्ध उच्च पदमा रहेका पहुँचवाला व्यक्तिसँग छ । रासनपानीमा हिनामिना, औषधिलगायत सुविधामा कटौती गर्ने र कमिसन खाने नाइकेनी चरित्र भने जब्बर देखिन्छ । यही दृश्यले देखाउँछ, कारागारभित्र ठूलो धन्दा चलिरहेको छ । निर्मम सत्ता चलाइरहेकी नाइकेनीविरुद्ध पुष्पाको कूटनीतिक चातुर्य भने निकै रोचक छ । अन्य महिलाको साथ पाएपछि पुष्पा तिम्माको जेलसत्ता ढाल्न सफल हुन्छे । जेलभित्रको अव्यवस्था सुधार्न उसलाई सानुले साथ दिएकी छ । उनीहरूले जेलभित्रका महिलालाई सामाजिक बन्न मात्रै सिकाएका छैनन्, प्रौढ शिक्षा चलाएर ज्ञानको दायरा बढाउन कोसिस गरेका छन् । कोही पुरुष जेल परे श्रीमती र परिवारको निरन्तर सम्पर्कसहयोग देखिन्छ । जब महिला जेल पर्छे, न परिवारको साथ न त श्रीमान्को सहानुभूति । समाजमा जति बन्धनमा छन् महिला, जेलभित्र पनि उस्तै विभेदको शृंखला चलिरहन्छ । जेलबाट निस्किँदा पुरुषलाई पुनःस्थापित हुन गाह्रो छैन । महिलालाई भने परिवारले नै नस्विकार्ने अवस्था आउनु समाजको अँध्यारो पक्ष हो । कारागारभित्रका महिलालाई न्यायको पहुँचसम्म पुग्नसमेत निकै गाह्रो छ । उपन्यासमा सबैजसो महिला पात्र खडा गर्नुको लेखकीय उद्देश्य उनीहरूको सूक्ष्म रूपमा न्याय निरूपण गरियोस् भन्ने देखिन्छ । त्यसो त जघन्य अपराधमा पुरुषको तुलनामा महिलाको संलग्नता निकै कम छ । पुष्पा भन्छे खुंखार हत्यारा भएर यी परिबन्द र परिस्थितिले हत्यारा बनाएका महिला हुन सक्छन् । सबै दोषी नहुन सक्छन् । (पृ ७१) । अदालती प्रक्रियामा गरिने न्याय निरूपणमा यो विनम्र याचनाले ठूलो अर्थ राख्छ । २०४६ सालको आन्दोलनको परिदृश्य र चैत २६ गते बहुदल घोषणा भएसम्मको समयरेखा उपन्यासमा छ । जब पञ्चायती व्यवस्था ढल्छ, राजनीतिक फाइदा लिने प्रवृत्ति एकाएक देखापर्न थाल्छन् । जस्तो कि हवल्दार लालबहादुर । पञ्चायती व्यवस्थाको हिमायती ऊ एकाएक बहुदलतिर ढल्किएर छेपारे प्रवृत्ति देखाउँछ । सत्ता र स्वार्थका लागि पार्टी फेर्ने हालका नेताहरूप्रतिको व्यंग्य पनि हो यो ।बहुदल घोषणासँगै राजनीतिक बन्दी पुष्पा र सानु छुट्छन् । तिम्मा भने एकाएक संन्यासी बनेर देखापर्छे । घरसमाजले अस्वीकार गर्दा उनीजस्ता महिला जेल जीवनपछि पनि परित्यक्त बन्नुपर्ने तीतो यथार्थलाई यो दृश्यले झस्काउँछ । उपन्यासको ध्येय मानवअधिकार, महिला मुक्ति र न्यायको सवाल नै हो । राज्य प्रणाली सुध्रिए मात्र त्यो सुधार कारागारसम्म पुग्छ । लेखकले अनेक चरित्र खडा गरी तिनीहरूमार्फत नीतिनिर्माण तहलाई झकझक्याउने प्रयास गरेकी छन् । लेखक आफैंको कारागार अनुभव पनि हो पुस्तक । विद्यार्थी राजनीतिमा सक्रिय हुँदा पक्राउ परेकी उनले भोगेको मानसिक यातना र देखेको कारागारीय जिन्दगी डायरी शैलीमा लेखिएको छ । प्रहरी प्रशासन र न्यायालयको छिद्रबारे लेखकीय दृष्टि बुझ्नेलाई इसारा काफी छ । यद्यपि उपन्यासमा केही कमजोरी छन् । प्रथम पुरुष दृष्टिविन्दुमा उपन्यासकार (पुष्पा पात्रका रूपमा) बोल्दै जाँदा एकाएक अर्को संवाद मिसिन्छ । कतिपय ठाउँमा उद्धरण चिह्न नराख्दा संवाद कुन पात्रको हो भनेर छुट्याउन समस्या छ । पात्रको पारिवारिक सूक्ष्म वर्णनमा लेखकले बढी शब्द खर्चिएकी छन् । उस्तैउस्तै कथा बोकेका पात्रलाई छनोट गरी प्रतिनिधि पात्र मात्रै प्रवेश गराएको भए पुस्तक छरितो बन्ने थियो । उही कथा दोहोरिँदा कथाको सिलसिलामा ठेस लाग्छ । तथापि पुस्तक बजारको भीडमा फ्रेस कन्टेन्ट ले पाठकलाई नयाँ स्वाद भने दिएको छ ।"
'ड्रिम टिम २०७६',"येभेस प्रिसो(प्राप्त मत ः ३)गोलकिपर, थ्रीस्टारखेल ः १३बेहोरेको गोल ः ९गोल नबेहोरेको खेल ः ७प्रतिद्वन्द्वी ः विकेश कुथु, आर्मी (२), दीप कार्की, मनाङ (१)यसपालिको ए डिभिजन लिगको एक मात्र विदेशी गोलकिपर हुन् प्रिसो । क्यामरुनका उनी गत वर्ष नकआउट फुटबलमा अफ्रिकी खेलाडीको समूहको नाम दिइएको दाउफिन्सबाट खेल्न नेपाल आइपुगेका थिए । उनले परिवर्तन नभई सबै (१३) खेल खेले । उनले सुरुका ३ र पछिल्ला ४ खेलमा विपक्षीलाई गोल गर्न दिएनन् ।नाम चलेका खेलाडीहरूको कमी भए पनि थ्रीस्टारलाई चौथो स्थानमा पुर्याउन प्रिसोको प्रदर्शन महत्त्वपूर्ण रह्यो । उनी एउटा गोलकिपरको रूपमा सबै कौशल भएको खेलाडी मान्छन् थ्रीस्टारका प्रशिक्षक मेघराज केसी । प्रिसोको गोलपोस्ट सम्हाल्ने तरिका, बल नियन्त्रण र वितरण लिगमा उत्कृष्ट देखिएको थियो ।"
ओस्कारमा इमिनेम !,"सन् २००३ को ओस्कार अवार्डमा अनौठो भयो । ओस्कार इतिहासमै पहिलोपटक हिपअप गीतले बेस्ट ओरिजिनल सङ को अवार्ड चुम्यो । गीत थियो, लुज योरसेल्फ । गायक थिए, इमिनेम । फिल्म थियो, एट् माइल । मुख्य भूमिका पनि इमिनेमकै । कथा पनि र्यापरकै । त्यसैले यस फिल्मलाई इमिनेमको वास्तविक जीवनबाट प्रभावित मानिन्छ । र्यापले ओस्कार जित्नुजस्तै अचम्म के भइदियो भने अवार्ड ग्रहण गर्न इमिनेम स्वयं उपस्थित भएनन् । यस्तो घटना ओस्कारका हकमा बिरलै हुन्छ । इमिनेमको तर्फबाट उनका साथी लुइस रेस्टोले अवार्ड लिए । त्यतिबेला धेरैले सवाल गरे, इमिनेम किन उपस्थित भएनन् ? तर, न इमिनेमले जवाफ दिए, न ओस्कारले । १७ वर्षपछि इतिहास फर्किएको छ । यो वर्षको ओस्कार समारोहमा इमिनेम झुल्किए । झुल्किएनन् मात्र, गीत नै गाए । त्यो पनि अरू हो र, त्यही लुज योर सेल्फ । उनको प्रस्तुतिपछि एन्थोनी रामोस, ब्राड पिटदेखि लियोनाद्रो डिकाप्रियोसम्मका ठूला स्टारले उठेर लामो समय ताली बजाइरहे । अर्को अचम्म के भने इमिनेमले गाउँदै छन् भनेर कसैलाई थाहै थिएन । आयोजकले पूरै गुपचुप राखेको थियो । त्यसैले स्टेजमा र्यापका बादशाह इमिनेमलाई देख्नासाथ उपस्थित सबै सेलेब्रिटी अचम्भित भए ।यसरी सरप्राइज दिने योजना अरूको नभएर इमिनेमकै थियो । आयोजकसँग उनको सर्त नै थियो, यदि मिडिया वा अन्य माध्यमबाट आफूले गाउने खबर बाहिरियो भने पर्फमेन्स रद्द गर्न पाउने । ओस्कार आयोजकसँग सर्त स्विकार्नुको विकल्प थिएन । त्यसैले उनले रिहर्सल गरुन्जेल डब्ली थिएटर लक्ड गरियो, ओस्कारका पनि सीमित सदस्यलाई थाहा दिइयो । योजना सफल भएपछि इमिनेम दंग भए । ट्विटरमार्फत ओस्कारलाई धन्यवाद दिएनन् मात्र, त्यहाँ पुग्न १८ वर्ष लागेकोमा क्षमा पनि मागे । ट्विटरमा उनलाई २ करोड ३० लाखले पछ्याएका छन् । उनले चाहिं कसैलाई पछ्याएका छैनन् । शून्य फलोइङ !र, बल्ल त्यतिबेला इमिनेम ओस्कार नजानुको रहस्य खुलेको छ । ओस्कार कमिटीले लुज योर सेल्फ मा प्रयुक्त अश्लील शब्दहरू सेन्सर गराउन प्रस्ताव गरेपछि इमिनेमले इभेन्ट बहिष्कार गरेको चर्चा चलेको थियो । तर, उनले यसलाई अस्वीकार गरेका छन् । ओस्कारले यस्तो प्रस्ताव नगरेको उनको दाबी छ । खास कथाचाहिं यस्तो रहेछ । मनोनयमा त परे तर त्यसअगाडि र्यापलाई ओस्कारले बेवास्ता गरेकाले इमिनेमलाई आफूले पाउँछु भन्ने कल्पनै थिएन रे ! त्यसैले उनलाई लागेछ, ओस्कारमा जानु भनेको समयको बर्बादी हो । भेराइटी म्यागजिनसँग उनले भनेका छन्, बरु घरमै छोरीसँग खेलेर बसें । टेलिभिजनमा समेत ओस्कार हेरिनँ । तर, उता ओस्कार पाए । लगत्तै साथीको फोन आयो, केही समय उठाउँदैउठाएनन्, बल्लतल्ल उठाए । जब साथीले ओस्कार जितेको खबर सुनायो, उनलाई जिस्काएझैं लागेछ, त्यसैले गाली गरेछन् । ओस्कार पाइएला भनेर रत्तिभर आशा थिएन, त्यसैले मलाई साथीको कुरा पत्याउनै गाह्रो भएको थियो, उनले सम्झेका छन् । इमिनेमले ओस्कार पाएपछि मिडियाले लेखेका थिए, अब इमिनेमले जित्न बाँकी केही छैन । संगीतका लागि सर्वोच्च मानिने ग्रामी अवार्ड नै १५ पटक जितिसकेका छन् । अमेरिकन म्युजिक अवार्ड र बिलवर्ड म्युजिक अवार्ड क्रमशः आठ र १७ पटक जिते । गत जनवरी १७ मा उनको नयाँ एल्बम सार्वजनिक भएको छ, म्युजिक टु बी मडर्ड बाई । यसले अवार्डको संख्या थप्नेमा शंका छैन । यस वर्षको अमेरिकाको सबभन्दा ठूलो म्युजिक एल्बम हो यो । बिक्रीका आधारमा यूके, अस्ट्रेलियासहित १५ देशमा नम्बर वानमा पुगेको छ । सायद त्यत्तिकै भनिएको होइन, इमिनेम र्यापको त्यस्तो तारा हो, जो कहिल्यै अस्ताउने छैन । गोकर्ण गौतम"
बर्लिन डायरी,"र, नीलो समुद्रको खोजीमासन् २०१८ मा मैले स्विट्जरल्यान्डको लोकार्नो फिल्म फेस्टिभलमा अन्तर्वार्ता लिएका चिनियाँ निर्देशक जिया जांके । जांके अहिले बर्लिनमा भेटिए । आफ्नो नयाँ डक्युमेन्ट्री फिल्म स्विम इट आउट टिल द सी टर्न्स ब्लु का साथ बर्लिन आएका थिए । यसका साथै नयाँ पुस्ताका चिनियाँ निर्देशक हो मेङका साथ उनको संवाद पनि थियो । संवादपछि मेङको फिल्म क्रसिङ द बोर्डर को सो ।संवादस्थल भरिभराउ भएपछि जिया र मेङ स्टेजमा प्रकट भए । मन्डारियनमा हुने यो संवादको अंग्रेजी वा जर्मनमा अनुवाद चाहनेका लागि हेडफोन उपलब्ध गराइएको थियो ।संवादमा फिल्मका लागि लगानी कसरी खोज्नेदेखि कसरी बेच्नेसम्मका कुरा आए ।जिया जांकेले एक ठाउँमा पुगेपछि भने, तपाईंको फिल्म सबैले मन पराउने हुनु हुँदैन । किनभने सबैले मन पराउनु भनेको एस्थेटिकल्ली त्यो पूरै केन्द्रीकृत हुनु हो र त्यसले एक खाले विचार बोक्नु हो । संसार सबैले मन पराउने फिल्मको सूत्रको खोजीमा दौडिइरहेका बेला यी भन्छन्, सबैले मन पराउने बनाउनु भनेको बेकार हो !फिल्म व्यक्तिगत हो कि सामूहिक ? कला हो कि व्यापार भन्ने बहस चली नै रहेको छ । कला फिल्मका पक्षधरले भन्दै आएका छन्, फिल्म व्यक्तिगत हुनुपर्छ, यदि त्यो कला हो भने । बजारका लागि गरिएको उत्पादन हो भने एउटा निश्चित फ्रेममा हुनुपर्छ । एउटै आकारका इँटा फ्याक्ट्रीबाट निस्किएजस्तो वा एउटै आकारका जुत्तामोजा बनाएजस्तो । एक छिन विचार गर्दा लाग्छ मान्छेले नयाँ चीज मन नपराउन सक्छ । किनभने, त्यसको स्वादै थाहा हुँदैन । उदाहरणका लागि धेरै नेपालीलाई सुरुमा खाँदा एभोकाडो मन नपरेको थाहा हुन्छ । बिस्तारै मन पर्यो । र, अहिले त बजारमा सबभन्दा धेरै खोजिने र बिक्ने चीज भयो । यसको दुइटा अर्थ छ । एक मन नपरेका सबै चीज नराम्रै थिए भन्ने होइन । र, दोस्रो धेरैलाई मन परेपछि त्यो बजारले त्यसलाई उठाउँछ, बजारलाई स्वादसँग होइन संख्यासँग मतलब हुन्छ ।यो कुरालाई यसरी बिट मारौं अभिव्यक्ति व्यक्तिको मनको कुरा हुनाले त्यो मौलिक हुन्छ, यसको आफ्नो भाषा हुन्छ । देशको नक्सा त एउटै हो तर कक्षाका सबै विद्यार्थीले हातले कोर्दा त्यो उस्तै हुँदैन । कतै हिमाल अझै अग्लिन्छ, कतै पहाड अलि बांगिन्छ । तर, जब त्यही नक्साको फोटो खिचिन्छ वा फोटोकपी गरिन्छ अथवा प्रिन्ट गरिन्छ, त्यो एउटै हुन्छ, पूर्ण हुन्छ । सवालचाहिँ नक्सा आफ्नै हातले बनाउने कि अरूले बनाएको गज्जब मिलेको किन्ने भन्ने हो । यी दुईमध्ये रोज्न हरेक व्यक्ति स्वतन्त्र छ ।हलमा झन्डै ९० प्रतिशत उपस्थित चिनियाँ थिए । अचम्म त के भने मैले जर्मनी ओर्लिएदेखि नदेखेको मास्क पनि यहाँ देखें । एक चिनियाँ युवती मास्क लगाएर बसिरहेकी थिइन् । यो मास्कले दिमागमा फेरि कोरोना भाइरसको डर र मैले नेपालदेखि सुटकेसमा हालेर ल्याएका मास्कको सम्झना गरायो ।संवाद सकेर फिल्म सुरु हुने बेला भयो । संवाद सुन्न अघि आएकाहरू उठेर पछाडि जान थाले । अगाडि अरू नै आए । दिमागमा कोरोनाको त्रास उत्पन्न भइसकेको थियो । एक चिनियाँ युवायुवतीको जोडी मेरो छेउमा आएर बसे । बस्नासाथ यिनले हाछ्युँ र सिँसिँको सिलसिला सुरू गरे । मेरो ध्यान फिल्मभन्दा बढी यिनको हाछ्युँले तान्न थाल्यो । केही बेरमा सायद यिनलाई पनि फिल्म हेर्न पछाडिकै सिट ठीक लाग्यो कि, यी उठेर गए ।फिल्म हेरेर निस्किँदा बाहिर बेस्कन पानी परिरहेको थियो । पानीमा रुझ्दै ट्रेन स्टेसनतिर आउँदा मैले सोचें ती युवा चिनियाँहरू पक्कै पनि यतै पढिरहेका व्यक्ति होलान् । यो चिसो मौसममा रुघाखोकी लाग्नु सामान्य हो, म त्यसै डराएँ । फेरि लाग्यो, ती चिनियाँ नै हुन् भन्ने पनि के ग्यारेन्टी ? कोरिया, जापान वा अन्य एसियाली देशका पनि त हुन सक्छन् ! न मैले उनीहरूलाई सोधेको थिएँ, न भाषा नै बुझ्थें ! अनि मेरो मनको कोरोना डर बिस्तारै हराएर गयो । जिया जांकेको पात्र नीलो समुद्रको खोजीमा गएजस्तै ! अमेरिकाबाट फेस्टिभलमा आएका नेपाली फिल्ममेकर दीपक रौनियारसँग भेट भयो । उनले सुनाए, कोरोनाका कारण यसपटक फेस्टिभलमा चीनबाट खासै कोही फिल्ममेकर आएनन् । जति थिए ती पहिले नै चीनबाहिर रहेका थिए ।"
