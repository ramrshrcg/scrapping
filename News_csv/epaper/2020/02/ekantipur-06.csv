शीर्षक,विवरण
ओजस्वी आवाजको विश्राम,"दाजुको भाषाको विद्वत्ताबाट प्रभावित भएका दुर्गानाथले गोरखापत्रबाट पत्रकारिता सुरु गरेका थिए । दाजुझैं उनको कलममा पनि झर्रोवादी आन्दोलनको पुट पाइन्थ्यो, जसको झल्को गोरखापत्रमा उनका बाइलाइन छापिने समाचार र आलेखहरूमा हुन्थ्यो । उहाँ ज्यादै उच्च शिल्पका साथ सिनेमाको समीक्षा पनि गर्नॅहुन्थ्यो र मलाई त्यो साह्रै मन पर्थ्यो, आफूभन्दा उमेरले तीन वर्षले जेठा दुर्गानाथसँगका प्रारम्भिक दिन सम्झँदै नीर शाह भन्छन्, ०३५ सालमा हो क्यार, एक पटक उहाँले भर्खरै बनेको सिनेमा परालको आगोमाथि समीक्षा लेख्नुभयो, जुन पढेपछि मैले उहाँलाई पहिलो पटक भेटेको थिएँ । त्यतिबेलासम्म शर्माले रेडियो नेपालमा समाचारवाचकका रूपमा पनि ख्याति कमाइसकेका थिए । नेपाल चलचित्र संस्थानले बनाउने वृत्तचित्रहरूमा सूत्रबोली प्रायः शर्माकै हुन्थ्यो । त्यसै समय राजा वीरेन्द्रले नेपालमा टेलिभिजनको सुरुवात गर्ने निर्णय गरे । ०४१ माघ १७ मा स्थापना भएको नेपाल टेलिभिजन परियोजनाका प्रमुख नीर शाह थिए । त्यतिबेला मलाई एक पत्रकारको खाँचो पर्यो र झ्वाट्ट दुर्गानाथजीको सम्झना हुन गयो, शाह सम्झन्छन्, मैले उहाँलाई आग्रह गरेँ र उहाँ काजमा टेलिभिजन भित्रिनुभयो । देशको पहिलो टेलिभिजनको समाचार शाखाको प्रमुख भएका दुर्गानाथ शर्मा मातहतमा वन्दना राणा, राजु सिलवाल, राजेन्द्रदेव आचार्य र रमा सिंहलगायतका केही रिपोर्टर थिए । हामी सबलाई रिपोर्टिङ गर्ने काम उहाँले नै सिकाउनुभएको हो, वन्दना भन्छिन्, मैले करिअरको सुरु नै एक प्रतिभाशाली मान्छेसँग गर्न पाएछु भन्ने कुरो काम थालेको केही पछि नै मलाई लाग्न थालेको थियो । टेलिभिजनको परीक्षण प्रसारण भएका बेला राजा वीरेन्द्रको अस्ट्रेलिया भ्रमण हुँदा त्यसको रिपोर्टिङ गर्न शर्मा साथै गएका थिए । त्यसपछि राजाका प्रत्येक विदेश भ्रमणमा शर्माकै माग हुन थाल्यो । प्रजातन्त्रको पुनःस्थापनापछि भएका प्रत्येक प्रधानमन्त्रीले पनि आफ्नो विदेश भ्रमणमा नेपाल टेलिभिजनबाट दुर्गानाथलाई नै रोजी रोजी लगेको सम्झन्छन् सिलवाल । बिनाकुनै टिपोटको सहारा धाराप्रवाह बोल्न सक्ने उहाँमा अद्भुत क्षमता थियो र जस्तै हालतमा पनि काम गर्न सक्नुहुन्थ्यो, सिलवाल भन्छन्, विश्व घटना भन्ने कार्यक्रम साप्ताहिक रूपमा चलाउन थालेपछि त उहाँको प्रसिद्धि निकै बढ्यो । सञ्चार जगतमा एकछत्र राज गरेको नेपाल टेलिभिजनको त्यस युगमा शर्मा कतिसम्म लोकप्रिय थिए भने उनलाई भेट्न र कुराकानी गर्न चाहनेको लामो सूची हुन्थ्यो तर उनी सरलतापूर्वक सबलाई भेट्ने र आत्मीयता प्रदर्शन गर्ने मामिलामा कहिल्यै झिँझो मान्दैनथे । एक पटक राजाले बंगलुरुबाट फर्कंदा प्लेनमा स्याम्पेन खुवाएछन् । खासै नपिउने स्वभावका शर्मा विमानस्थलमा आइपुग्दा केही बेसुरा थिए । तिनताक बेलुका ८ बजेको समाचार पढ्ने उहाँ र रमा सिंह मात्रै हुनुहुन्थ्यो । सिंह त्यस दिन बिरामी परेर आउन नसक्ने हुँदा अफिसले उहाँलाई बोलाउनुको विकल्प थिएन, सिलवाल भन्छन्, त्यस हालतमा पनि उहाँ विमानस्थलबाट सिधै स्टुडियो छिर्नुभयो र समाचार पढेर मात्र घर फिर्नॅभयो । त्यस दिन समाचार पढ्न थालेपछि उनको लरबरिएको चाल स्वतः ठीक भएको देखेपछि मात्रै पत्रकारिताप्रति शर्माको कति धेरै लगाव रहेछ भन्ने बुझ्न सकेको सिलवाल बताउँछन् । समाजमा पुरुषवादी सोच ज्यादा भएको त्यस समयमा पनि उहाँ महिलाहरूलाई विशेष हौसला दिनुहुन्थ्यो र अघि बढ्न उक्साउनुहुन्थ्यो, बन्दना राणा भन्छिन्, सन् १९८७ मा काठमाडौंमा सार्कको उद्घाटन हुँदा नेपाल टेलिभिजनले सात देशमा पहिलो पटक प्रत्यक्ष प्रसारण गर्यो, जसमा नेपालीमा उहाँले र उहाँकै आग्रहमा अंग्रेजीमा मैले कमेन्ट्री गरेक थियौं । प्रत्यक्ष प्रसारणको कुनै अनुभव नभएको त्यस समय आफू उमेरमा सानी र अनुभवले कनिष्ठ हुँदाहुँदै पनि शर्माले आडभरोसा दिएको हुनाले काम गर्ने ठूलो आँट पलाएको उनको अनुभव छ । नेपाल टेलिभिजनलाई लोकप्रिय र हेर्न लायक बनाउन उहाँको धेरै ठूलो हात छ, उनी भन्छिन्, यस्ता प्रतिभाशाली मान्छेको निधन भयो भनेको सुन्दा म मर्माहत भएकी छु । समाचार शाखाको प्रमुखका रूपमा नेपाल टेलिभिजन प्रवेश गरेका शर्मा पछि विकास गरिएको समाचार महाशाखाको निर्देशक हुँदै ०५७ देखि ५९ मा महाप्रबन्धक पनि भए । त्यसपछि अवकाश पाएका उनी राजाको प्रत्यक्ष शासनका क्रममा ०६० देखि ६२ सम्म पुनः महाप्रबन्धक भएर टेलिभिजन आए । टेलिभिजनमा २० वर्ष र पत्रकारितामा ४० वर्षभन्दा बढी बिताएका शर्माले ०७३ मा आफ्ना स्मृतिहरू सँगालेर आत्मकथा छाल प्रकाशित गरेका थिए । अवकाशपछिको जीवनमा पनि उनी निजी टेलिभिजनहरूमा कार्यक्रम प्रस्तोताका रूपमा सक्रिय नै रहे । एक श्रीमती र दुई छोराका पिता शर्मा काठमाडौंको एक निजी कलेजमा पछिल्ला वर्षमा पत्रकारिता पढाउने काम पनि गर्दै आएका थिए ।"
राजनीतिक यात्रामा धक्का,"लालझन्डाले खत माफ ?नेपाली कांग्रेसका वरिष्ठ नेता रामचन्द्र पौडेलले ललिता निवास जग्गा प्रकरणमा अख्तियारले बुधबार विशेष अदालतमा दायर गरेको मुद्दाले अनौठो संशय र प्रश्न उब्जाएको प्रतिक्रिया दिएका छन् । उनले सामाजिक सञ्जाल फेसबुकमा लेखेका छन्, लालझन्डा ओढेपछि जुनसुकै खत पनि माफ हुन्छ भन्ने भनाइ कतै पूरा त हुने होइन ? यस्तै, कांग्रेसका प्रवक्ता विश्वप्रकाश शर्माले गच्छदारविरुद्ध भ्रष्टाचार मुद्दा दायर भएकामा आश्चर्य व्यक्त गरेका छन् । माधवकुमार नेपालको पालामा नीतिगत निर्णय । एक पूर्वमन्त्री कमरेडको सिरानीमुनि लालपुर्जा । मुद्दा कसलाई ? विजय गच्छदारलाई ! उनले ट्विट गरेका छन् । उनले पूर्वमन्त्री कमरेड भनेर नेकपाका महासचिव विष्णु पौडेलप्रति लक्ष्य गरेका हुन् ।"
सीआईबीले छुट्टै मुद्दा चलाउने,"अध्यागमनको निगरानीमाललिता निवासको जग्गा हिनामिना प्रकरणमा मुद्दा दायर भएका १ सय ७५ जना आरोपितलाई अध्यागमन विभागले निगरानीमा राखेको छ । विदेश भाग्न सक्ने जोखिम औंल्याउँदै विभागले आरोपित सबैमाथि निगरानीमा राखेको हो । विभागका महानिर्देशक ईश्वरराज पौडेलले मुद्दा दायर गरिएका व्यक्ति विमानस्थल र स्थल नाकामार्फत निगरानीमा परेको बताए । हामीले कतैबाट पत्रचाहिँ आइपुगेको छैन, तर संवैधानिक निकायले नै अदालतमा मुद्दा दायर गरेपछि त्यस्ता व्यक्ति भाग्न सक्ने जोखिमलाई मध्यनजर गरेर सूक्ष्म निगरानी गरेका छौं, पौडेलले भने, मुद्दा दायर गरिएका व्यक्ति विदेश जाँदैछन् भने त्यसअघि सम्बन्धित निकायलाई हामी खबर गर्छौं ।"
मेयरले हाजिरी खाता गायब पारेपछि,"मोरङको सुनवर्षी नगरपालिकाका प्रमुख कालीप्रसाद दासले हाजिरी खाता गायब गरेपछि नगरका कर्मचारीले एक महिनादेखि हाजिर गर्न पाएका छैनन् । सरुवा भएर आएका कार्यकारी अधिकृत पुरुषोत्तम घिमिरेलाई हाजिर हुन नदिने भन्दै उनले खाता नै गायब बनाएका हुन् । तत्कालीन कार्यकारी अधिकृत राजकुमार केसी धनुषाको नगराइन नगरपालिकामा सरुवा भएर गएपछि घिमिरे रौतहटको चन्दपुर नगरपालिकाबाट पुस २८ मा सरुवा आएका थिए । २८ गते नगरपालिका कार्यालयमा हाजिर हुन पुग्दा मेयर दासले कार्यकारीले हाजिर गर्ने एक नम्बर हाजिरी रजिस्टर लिएर हिँडेका थिए । त्यसपछि घिमिरेले नयाँ रजिस्टर किनेर त्यसैमा हाजिर जनाउँदै आएका छन् । अरू अधिकृत कसैले पनि एक महिनादेखि हाजिर गर्न नपाएको उनले बताए । उनको कार्यकक्षमा माघ २९ गते मेयर दासले नै तालाबन्दी गर्न लगाएपछि उपमेयरको कोठामा बसेका थिए । रजिस्टर दासले लुकाउन लगाएको उपमेयर मञ्जु राईले बताइन् । मेयरबाहेक कार्यपालिकाका सबै सदस्य घिमिरेलाई हाजिर गराउनुपर्छ भन्ने पक्षमा छन्, उनले भनिन्, मेयर मात्र नमान्नुमा रहस्य छ । तत्कालीन अधिकृत केसी र मेयरबीच हिसाबकिताब मिलान हुन बाँकी रहेको हुन सक्ने राईले बताइन् । मेयरका कारण नगरका सबै क्रियाकलाप ठप्प छन्, उनले भनिन् । तत्कालीन कार्यकारी अधिकृत केसीले नगरको काममा वास्ता नगरेको, विकास बजेट सार्वजनिक नगरेको, ठूला योजनाको बजेट फ्छर्योट नगरेको, वडा प्रमुखहरूसँग समन्वय नगरेको र विकास बजेटसमेत फ्रिज भएको भन्दै नगरका सबै वडाध्यक्षले सामूहिक रूपमा केसीलाई सरुवा गरेर नयाँ कार्यकारी अधिकृत ल्याउन माग गर्दै ज्ञापनपत्र बुझाएका थिए । तर दासले ज्ञापनपत्र दर्ता नगरी माघ १ गते सार्वजनिक बिदाका दिन जबर्जस्ती कार्यपालिका बैठक डाकेर पुराना कार्यकारी अधिकृतसँग धेरै काम बाँकी रहेको र ती काम नसकिएसम्म नयाँ अधिकारी ल्याउन नसकिने निर्णय गराएको वडा १ का अध्यक्ष टेकबहादुर विष्टले बताए । निर्णयमा विष्टसहित वडा नं ४ का अध्यक्ष श्रवण राजवंशीले विरोध जनाएका थिए । नगरमा कांग्रेसको बहुमत छ ।स्रोतका अनुसार मेयरकी छोरी अनिता दास, ज्वाइँ चन्दन शर्मा र भतिज सुबोध दासलाई कर्मचारीमा र छोरा कुन्दनलाई शिक्षकमा नियुक्त गर्न केसीले सघाएका थिए । गत वर्ष नगरको ४ करोड विकास बजेट फ्रिज हुनुका साथै १२ करोडभन्दा बढी बेरुजु छ, एक वडाध्यक्षले भने, नयाँ प्रशासकीय अधिकृतलाई हाजिर गराउँदा त्यही रहस्य खुल्ने डरले मेयरले हाजिर गर्न नदिएका हुन् । नगरपालिकाको पहिलो वर्षको बजेटले खरिद गरेको विद्युत् ट्रान्सफर्मर तार अझै जडान हुन नसकेको अर्का वडाध्यक्षले बताए । उनका अनुसार त्यसको बजेट अहिलेसम्म सार्वजनिक भएको छैन । सडक निर्माणमा भएको अनियमितता र खरिदसम्बन्धी अनियमितता नगरमा डरलाग्दो छ, उनले भने, मेयरलाई यो विकृति नयाँ कार्यकारी अधिकृतले चाल पाउने र सार्वजनिक हुने चिन्ता पनि छ । नगरमा भएका अनियमितताबारे अख्तियार दुरुपयोग अनुसन्धान आयोगले अनुसन्धान गरिरहेको छ । स्थानीय अगुवा एवं कांग्रेस महासमिति सदस्य मेहताव आलमले मेयर दासको क्रियाकलापविरुद्ध स्थानीयले नगरपालिकामा तालाबन्दी गर्ने तयारी गरेको बताए । यस विषयमा मेयर दासले कुनै प्रतिक्रिया दिन मानेनन् । म तनावमा छु, उनले यत्ति भने, पछि बात मारौंला ।"
शक्तिको आडमा राजस्व छली,"नमोबुद्ध नगरपालिकामा शक्ति र पहुँचको आडमा राजस्व छली हुँदै आएको पाइएको छ । प्राकृतिक एवं खानीजन्य वस्तुको बिक्री तथा निकासी शुल्क संकलन गर्ने कर्मचारीलाई प्रभाव र दबाबमा पारेर ठूलो परिणाममा राजस्व छली हुँदै आएको हो । राजस्व छली गर्नेमा जनप्रतिनिधि, कर्मचारी, प्रहरी र व्यवसायीसमेत छन् । स्रोतका अनुसार बालुवा, गिट्टी बोकेका करिब २ हजार टिपरको राजस्व लिइएको छैन । ३ हजारका दरले हिसाब गर्दा ६ महिना अवधिमा छलिएको राजस्वको परिणाम ६० लाख रूपैयाँ हुन आउँछ । कान्तिपुर दैनिकलगायत सञ्चारमाध्यममा नगर कर्मचारीले राजस्व हिनामिना गरेको सार्वजनिक भएपछि गठित छानबिन समितिका दुई सदस्यले नै राजस्व नतिरेको खुलेको छ । छानबिन समिति सदस्य रहेका वडा२ का अध्यक्ष सञ्जीव ढकालले ७ टिपर र ७ नं वडाअध्यक्ष रहेका धर्मसिं लामाले ४ टिपर सामानको राजस्व तिरेका छैनन् । प्रतिटिपर राजस्व ३ हजार पर्छ । नगर प्रवक्तासमेत रहेका वडाअध्यक्ष ढकालले कानुनतः नमिल्ने भए पनि एक जना आर्थिक रूपमा विपन्न भूकम्पपीडितका लागि राजस्व नलिन सिफारिस दिएको स्विकारे । राजस्व छुटका लागि सिफारिसले त हुँदैन तर एक जना आर्थिक रूपमा विपन्नका लागि सिफारिस दिएको थिएँ, ढकालले भने, अरू ६ टिपर कसरी गए, मलाई जानकारी छैन । ढकालले भदौमा २ टिप पात्लेगाउँपीपलचौरसालथुम्की सडक पहिरोले अबरुद्ध हुँदा खोल्सा मर्मतका लागि ल्याए पनि फोनका भरमा काम नगरेको बताए । समितिका अर्का सदस्य धर्मसिं तामाङको नाममा ४ वटा टिपरले राजस्व तिरेका छैनन् । छानबिन समितिको सदस्यसचिव रहेका लेखा शाखाका कम्प्युटर अपरेटर राजीव श्रेष्ठको नाममा पनि ५ टिपर सामग्री राजस्व नतिरी छुटेका छन् । नगरप्रमुख टंकप्रसाद (टीपी) शर्मा तिमल्सिनाका चालक विष्णु भनिने जगत तिमल्सिनाले पनि ४ टिपर सामान राजस्व नतिरी लगेका छन् । नगरप्रमुख तिमल्सिनाले केही सामाजिक संघसंस्थाका लागि आफूले सिफारिस गरेको स्विकारे । अनाथालय निर्माणका लागि छुट दिन भनिदिएको छु, मेरो नाम जोडेर अरूले फाइदा लिएको भए लेखिदिनुहोला, शर्माले भने, कहिलेकाहीँ व्यावहारिक पक्ष हेर्ने गरिएको हो । तत्कालीन जिल्ला प्रहरी प्रवक्ता रहेका डीएसपी दीपक गिरीले पनि १२ टिपर सामान राजस्व नतिरी लगेको रेकर्डमा छ । स्रोतका अनुसार, संकलन केन्द्रमा बस्ने कर्मचारीले राजस्व माग्दा डीएसपीको घर बनाउन भक्तपुर लैजाँदै गरेको सामान भएको प्रतिक्रिया दिएका थिए । गिरीको फोनपछि पनि ढाँटका कर्मचारीले नमानेपछि स्थानीय व्यवसायीमार्फत उनले राजस्व नतिरी टिपर लगेका थिए । निर्माण व्यवसायीसमेत रहेका वडा नं ८ का अध्यक्ष शेरबहादुर तामाङले १० टिपर सामानको राजस्व तिरेका छैनन् । रोशी गाउँपालिका उपाध्यक्षका श्रीमान् रहेका कांग्रेस नेता विदुर बर्तौलाले व्यावसायिक प्रयोजनका लागि ल्याएको सामानको पनि राजस्व तिरेका छैनन् । राजश्व छलेर खानीजन्य बस्तु लैजाने व्यावसायीहरूमा नमोबुद्ध ६ का पुष्कर न्योपानेले २५ टिपर, कृष्णहरि आचार्यले १५ , लामा मोक्तानले १७, शंकर गिरीले १३ टिपर लगाएतका छन् । यसैगरी धार्मिक र शैक्षिक भवन निर्माणका नाममा पनि राजस्व छलेर खानीजन्य वस्तु लैजानेहरू पनि धेरै छन् । तीमध्येका नमोबुद्ध २ स्थित जनकल्याण माविको पर्खाल बनाउने नाममा लक्ष्मी अधिकारीले ४ टिपर लगेको पाइएको छ । विद्यालयले वडालाई पत्र लेखेको र त्यसको आधारमा वडा कार्यालयले राजस्व छुटको सिफारिस बनाइदिएको पाइएको छ । यसरी कानुनी रूपमा कसैले गर्न मिल्दैन । त्यस्तै ओमशान्तिका लागि भवन बनाउन ५ टिपर खानीजन्य वस्तु लगिएको छ । प्रदेशको योजनाअन्तर्गत बन्दै गएको कवर्ड हलका लागि दुई टिपर लगिएको पनि पाइएको छ । राजस्व छुट गरेर एकदुई टिपर खानीजन्य वस्तु लैजानेहरू धेरै रहेको स्रोतले बतायो । सामाजिक कार्यका लागि भन्दै नगरपालिकामा प्रयोग भएको ९ टिपर माटो, ओमशान्तिको भवन, फूलबारी बुच्चाकोटमा रहेको जनकल्याण माविको पर्खाल, नगर योजनामा रहेका केही सडकका लागि राजस्व नतिरी सामग्री पठाइएको छ । राजस्व नतिरी लाने एक व्यवसायीले ढाँटमा बस्ने कर्मचारीलाई १ हजार रुपैयाँ दिएपछि राजस्व दाखिला नभई सामान जाने गरेको दाबी गरे । कर्मचारीलाई १ हजार दिएपछि सामान लैजानेलाई २ हजार फाइदा हुने भयो, ती व्यवयायीले भने, पहुँचमा भएका, बोली बिक्ने केहीले राजस्व छुट पाउने गरेका छन्, हामी पनि काम लाग्ने मान्छे नै हौं भनेपछि छुट पाउने गरिएको हो । संघीयता विज्ञ पुरुषोत्तम नेपाल नगर कार्यपालिका वा वडाअध्यक्षले राजस्व छुट दिन नसक्ने बताए । नगरसभाले पारित गरेको आर्थिक ऐनविपरीत राजस्व छुट दिन मिल्दैन, नेपालले भने, त्यस्तो छुट दिने हो भने ऐनमा नै व्यवस्था हुनुपर्छ । स्थानीय सरकार सञ्चालन ऐन, २०७४ को दफा ११ (२) खण्ड घ (६) तथा प्रदेश नम्बर ३ को आर्थिक ऐन, २०७५ को अनुसूची ५ बमोजिम नगरपालिकाबाट स्वीकृत दर रेटअनुसार राजस्व संकलन गर्दै आएको थियो ।"
ललितपुरमा अब घर नम्बर,"ललितपुर महानगरपालिकाले सडक सञ्जालमा आधारित घरको नम्बर वितरण सुरु गरेको छ । मेयर चिरीबाबु महर्जनले महानगरपालिकाको भवनमा घर नम्बर टाँसेर वितरण प्रक्रिया सुरु गरेका हुन् । पहिलो चरणमा १ हजारवटा घरको नम्बर वितरण गरिने महानगरले जनाएको छ । बाटोको चोक तथा मिलनबिन्दुबाट कुनै निश्चित घरको दूरी (लम्बाइ) लाई आधार मानेर टोल, बाटोको नाम उल्लेख गरी घरको नम्बर राख्न थालिएको हो । मेट्रिक प्रणालीअनुसार घर नम्बर राखिएको महानगरले जनाएको छ । घरको नम्बरले सर्वसाधारणलाई ती नम्बरको आधारमा घरमा पुग्न सजिलो हुने दाबी गरिएको छ । क्यानाडाको एक कार्यक्रममा सहभागी हुन जाँदाको क्षण सम्झँदै मेयर महर्जनले भने, क्यानाडा जाँदा आफन्तले बोलायो । तर मेरो बसाइ र आफन्तको घरको दूरी धेरै टाढा थियो । ट्याक्सीको मनिटरमा म जानुपर्ने घर नम्बर थिचे । त्यसपछि ट्याक्सीले घरमै पुर्याइदियो । सडक सञ्जालमा आधारित घर नम्बरले जोकोहीले पनि घर पत्ता लगाउन सहज हुने उनले बताए । स्मार्ट सिटी निर्माण गर्न घर नम्बर प्रणालीले पनि महत्त्वपूर्ण भूमिका खेल्ने उनले बताए । ग्वार्को चोकदेखि महानगरपालिकाको उत्तर गेटसम्मको दूरी १ हजार ८ सय ७३ मिटर छ । यसअनुसार पुल्चोकस्थित महानगरपालिका कार्यालयको घर नम्बर १८७३ कायम गरिएको इन्जिनियर श्रीकुमार महर्जनले बताए । घरमा टाँसिने प्लेटमा घर नम्बर, मार्ग, चोक, महानगरपालिकाको नाम, लोगो र वडा नम्बर राखिएको छ । सडक सञ्जालमा आधारित घर नम्बर वितरण गर्दा सडकको मुख्य चोकबाट दायाँतर्फ जोर र बायाँतर्फ बिजोर नम्बर प्रदान गरिएको महानगरले जनाएको छ । सडक सञ्जालको नामकरण गर्दा स्थानीय प्रचलित नाम, विभूति, सांस्कृतिक र चलनचल्तीका नामलाई प्राथामिकता दिई नाम नदोहोर्याउने पनि महानगरले जनायो । ग्वार्कोदेखि पुल्चोकसम्मलाई सत्यमोहन जोशी मार्ग नाम दिएको छ । महानगरले पाइलट प्रोजेक्टअन्तर्गत पहिलो चरणमा वडा ३ का १ हजार घरलाई नम्बर वितरण गरिने इन्जिनियर महर्जनले बताए । यो वडामा ५ हजार घर छन् । महानगरले पहिलो चरणमा ४ करोड २१ लाख रुपैयाँमा जियोनेस्टइन्डेको जेभी कम्पनीलाई ठेक्का दिएको थियो । कम्पनीले भूउपग्रहको माध्यमबाट महानगरको नयाँ फोटो, फोटोबाट भूसूचनामा आधारित नक्सा तयार गरी स्थलगत सर्भेक्षणसँगै १ हजार घरलाई नम्बर वितरण गर्ने भएको हो ।"
भग्नावशेष भेटिन थालेपछि रोकियो भवन निर्माण,"जग खन्ने क्रममा पाडुडाँडा क्षेत्रमा जमिनभित्र मानव निर्मित भग्नावशेषहरू भेटिन थाएपछि वैत्येश्वर गाउँपालिकाले प्रशासनिक भवन निर्माण रोकेको छ ।७२ रोपनी जमिनमा फैलिएको सुन्दर डाँडामा डोजर चलाउँदा इट्टाका ठूलाठूला घरका पिलर, धारा, पोखरी जस्ता संरचना भेटिन थालेपछि निर्माण कार्य रोकिएको हो । गाउँपालिका अध्यक्ष छवि लामाले प्राचीनकालिन भग्नावशेषहरू भेटिएपछि पुरातत्व विभागलाई खबर गरिएको बताए । लिच्छवी कालका कुटिल लिपिको शिलालेख भेटिएको किराँतीछाप भन्ने खण्डहरमा किराँत राज्य भएको प्रसिद्ध इतिहासकार बाबुराम आचार्यले लेख्नुभएको छ, शिलालेख फेला पारेको किराँतीछाप पारीपट्टीको पाडुडाँडामा भएको संरचना पनि त्यसैताकाका हुनसक्छ अध्यक्ष लामाले भने । सातौं शताब्दीमा तिब्बतबाट हिमालय छिचोली कुती झर्ने बाटो खुलेपछि तराई र भारतसम्म तामाकोसी किनारको वाटोबाट वाणिज्य मार्ग खुलेको थियो । त्यसको केही माथि पाडुमा पाइएको भग्नावशेषहरू दरवार वा शैन्यवलसँग सम्बन्धित हुनसक्ने उपाध्यक्ष रविचन्द्र आचार्यले बताए । निकै महत्वको ऐतिहासिक स्थल हुनसक्ने अनुमान गर्दै पुरातत्व विभागले अध्ययन नगरेसम्म उक्त क्षेत्रमा कुनै पनि संरचना नवनाइने निर्णयमा पुगिएको उनी बताउँछन् । इतिहास शिरोमणि बाबुराम आचार्यले उल्लेख गरेअनुसार १४ औं शताब्दीमा समसुद्दीनको आक्रमणबाट पुरानो दोलखाको बस्ती किराातीछाप ध्वस्त भएको हो । कुनै ठूलो घरनाको जस्ता ठूलाठूला गाराको घरहरू उक्त क्षेत्रमा भेटिएका छन् । केही तल खन्दा धारा र पोखरीका संरचनासमेत भेटिएको स्थानीय बालकुमार दाहाल वताउँछन् । वैत्येश्वर गाउँपालिकाले आफ्नो प्रसाशनिक भवन बनाउन छनौट गरेको पाडुडाँडा सुन्दर छ । चारैतिर खुला र अग्ला हिमाल पहाड अनि केही तल कंचन तामाकोसी वगिरहेको देखिन्छ । प्रशासनिक भवनका लागि स्थानीयले निशुल्क उपलब्ध गराएको उक्त डाँडा सम्याउने क्रममा अनौठा र रोचक वस्तुहरू फेला पर्दै गएपछि थप उत्खननका लागि सुरक्षित राखिएको गाँउपालिकाको भनाई छ । केही महत्वपूर्ण पो हो की भनेर पुरातत्व विभागमा परीक्षणका लागि पहल गरेको एक वर्ष वितेको छ । तर अझै यो स्थानमा के के छन् भनेर उत्खनन हुन नसक्दा यो स्थान रहस्यमै छ ।यो जमिन करिब चारसय बर्षदेखि खाली रहेको पुराना पुस्ताका मानिसहरूले नयाँ पुस्तालाई बताउँदै आएका छन् । यहाँ रहेका भग्नावषेशहरू यत्रतत्र छरिएरका छन् । यसै क्षेत्रमा खानेपानी आपूर्तिका लागि खन्दा पनि भग्नावषेश फेला परेको यिथो । थप उत्खननपछि पाडुडाँडामा पुरातत्विक वस्तुहरूसहितको संग्रालय वनाउनेतर्फ पनि गाउँपालिकाले योजना वनाएको छ ।"
नक्कली बुबा बन्दा लाहुरे पक्राउ,"काठमाडौं (कास) भूतपूर्व बेलायती सेना रेशमलाल गुरुङ माघ १४ मा छोरीको जन्मदर्ता प्रमाणपत्र बनाउन हडबडाउँदै टोखा नगरपालिका१ वडा कार्यालय पुगे । २४ वर्षकी उर्मिला गुरुङलाई छोरी बनाएर उनी जन्मदर्ता गराउन पुगेका थिए । ०५२ भदौ २५ जन्ममिति राखेर जन्मदर्ता प्रमाणपत्र बनाउन उनले निवेदन दिए । केही बेरमै रेशमलाल र कल्पना गुरुङकी छोरीका रूपमा वडा सचिव तथा पञ्जिकाधिकारी अशोक घिमिरेले उर्मिला गुरुङ, उमेर २६ वर्ष, ठेगाना टोखाकाठमाडौं राखेर जन्मदर्ता प्रमाणपत्र बनाइदिए । गोर्खा लाहुरे रेशमकी छोरीका रूपमा जन्मदर्ता बनाउन गोरखाको पालुङटार घर भई टोखा३ बस्दै आएका मधुविलास अधिकारीले सघाएका थिए । वडासचिव र जनप्रतिनिधिसँग घुलमिल भएका अधिकारीकै योजनामा जन्मदर्ता प्रमाणपत्र बन्यो । वडासचिवलाई धन्यवाद दिँदै चारै जना त्यहाँबाट निस्किए । त्यसको ६ दिनपछि सोमबार रेशम दम्पतीले उर्मिलालाई लिएर नागरिकता सिफारिसपत्र बनाउन पुनः टोखा१ को वडा कार्यालय पुगे । मधुविलास उनीहरूका साथै थिए । वडाअध्यक्ष सिंहराज श्रेष्ठले उर्मिलालाई नागरिकता प्रमाणपत्रका लागि सिफारिसपत्र बनाइदिए । त्यसको भोलिपल्ट माघ २१ गते मंगलबार गुरुङ दम्पती उर्मिला र अधिकारीलाई लिएर जिल्ला प्रशासन कार्यालय काठमाडौं पुगे । प्रशासनमा नागरिकता फाँट हेर्ने अधिकृतले कागजात हेरेर केरकार गरे । २४ वर्षसम्म छोरीको नागरिकता किन नबनाउनुभएको ? भन्दै गुरुङ दम्पतीलाई प्रश्न गरे । दुवै जना हडबडाए । त्यसपछि मधुविलासले अघि सरेर सहजीकरण गर्दै प्रशासनका कर्मचारीलाई व्याख्या गर्न थाले, उहाँ बेलायत, छोरी नेपालमा । कहिले के, कहिले के मिलेन त्यसैले हो । त्यसपछि प्रशासनका अधिकारीलाई शंका लाग्यो । कागजात हेरिरहेका नागरिकता फाँटका अधिकारीले आफ्ना हाकिमलाई यसबारे जानकारी गराए । केहीबेरमा प्रशासनले विषय रहस्यमय बन्न थालेपछि केरकारलाई बढायो । त्यसबेलासम्म कर्मचारीले प्रहरी बोलाइसकेका थिए । प्रशासनको भीडभाडबाट गुरुङ दम्पती, नागरिकता बनाउन आएकी उर्मिला र बिचौलिया मधुविलासलाई भिन्नै ठाउँमा लगियो । अनि सुरु गर्यो प्रशासनले अनुसन्धान । त्यसपछि मात्रै थाहा भयो, उर्मिलाको नक्कली बाबु बनेर रेशमलालले छोरीका रूपमा नागरिकता बनाउन खोजेका रहेछन् । त्यसमा अधिकारीले बिचौलियाको भूमिका खेलेको पत्ता लाग्यो । कल्पना रेशमलालकी कान्छी श्रीमती रहिछन् । कल्पनाले रेशमलाललाई श्रीमान् बनाउँदा उर्मिला आमासँगै आएकी रहिछन् । उनका बाबु को हुन् भन्ने अझै पनि पत्ता लागको छैन । किन नक्कली बाबु बनेर नागरिकता बनाउन खोजेको भनेर प्रशासनका अधिकृतले रेशमलाललाई प्रश्न गर्दा मात्रै उनले कारण खुलाए, म र श्रीमती बेलायत जानुपर्ने । उर्मिलालाई पनि साथमै लैजान यस्तो गरेका हौं । मधुविलासजीले यसमा सहयोग गर्नुभएको हो । नक्कली बाबु बनेका रेशमलाल प्रशासनबाट नागरिकता बनाएर उर्मिलाका नाममा राहदानी बनाउने तयारीमा थिए । त्यसपछि आफूसँगै उनले गोर्खा सैनिकका परिवारले पाउने सुविधा अन्तर्गत बेलायत लैजाने दाउमा थिए । त्यसपछि प्रशासनले नक्कली नाता प्रमाण बनाएर नागरिकता लिन खोज्ने उर्मिलासहित रेशमलाल दम्पती र बिचौलिया अधिकारीलाई थप अनुसन्धानका लागि काठमाडौं प्रहरीको जिम्मा लगाएको छ । उनीहरूमाथि नक्कली नाता प्रमाण देखाएर नागरिकता लिन खोजेको कसुरमा अनुसन्धान भइरहेको प्रहरीले जनायो । काठमाडौंका सहायक प्रमुख जिल्ला अधिकारी जीवन आचार्यले नागरिकता बनाउन शंकास्पद गतिविधि गरेको आशंकामा छानबिन गर्दा नक्कली बाबु बनेको भेटिएपछि अनुसन्धान गर्न प्रहरीलाई जिम्मा लगाइएको बताए । उमेर पुगेकी छोरीको नाता प्रमाण र नागरिता किन ढिलो गरियो भनेर सोधखोज गर्दा यस्तो भेटियो, आचार्यले कान्तिपुरसँग भने, अरू गैरकानुनी गतिविधि केके भएको छ भन्नेबारे अनुसन्धानबाट खुल्नेछ ।प्रशासनले अनुसन्धानका लागि चारै जनालाई जिम्मा लगाएपछि प्रहरीले नागरिकता सिफारिस गर्ने वडाध्यक्ष र पञ्जिकाधिकारीमाथि पनि अनुसन्धान अघि बढाएको छ । नागरिकता जारी गर्नुपूर्व सावधानी अपनाउँदा अनधिकृत व्यक्तिको पहिचान गर्न सकिने आचार्यले बताए । उर्मिला र उनकी आमाबीचको नाता सम्बन्धमा हामीलाई केही भन्नु छैन । तर आफू बाबु नहुँदा नहुँदै बाबु हो भनेर कागजात बनाउनु अपराध हो, यस्तो प्रवृत्ति निरुत्साहत गर्नु पर्छ आचार्यले भने ।"
शंकास्पद मृत्युको छानबिन माग,"काठमाडौं (कास) नेपाल दशनामी समाजका केन्द्रीय कोषाध्यक्ष हरिदेव गिरीको मृत्यु शंकास्पद भएको भन्दै छानबिन माग गरेको छ । प्याब्सन भक्तपुरका सल्लाहकारसमेत रहेका उनी मंगलबार राति बानेश्वर आलोकनगरस्थित डी चिफ एन्ड किचन रेस्टुरेस्टमा मृत अवस्थामा भेटिएका थिए । शरीरका विभिन्न अंग र छातीमा नीलडाम रहेको, नाक, माथिल्लो ओठमा गहिरो चोट रहेको, टाउकोमा गहिरो चोट लागेका गिरी मृत अवस्थामा भेटिएकाले छानबिन हुनुपर्ने आफन्त एवं नेपाल दशनामी युवा संघका भक्तपुर अध्यक्ष गोकुल वनले बताए । मृतक गिरीका ७४ वर्षीय पिता शिवशंकर गिरीले रेस्टुरेस्टमा कुटपिट गरी छोराको हत्या भएको भन्दै निष्पक्ष छानबिन गरी दोषीलाई कडा कारबाही गर्न माग गरे ।"
दुई बालबालिकाको बिचल्ली,हेटौडा (कास) अभिभावकको अभावमा दुई बालबालिकाको भविष्य अन्योल बनेको छ । बुबाबाट आमाको हत्या भएपछि हेटौंडा उपमहानगरपालिका१८ का दुई बालबालिकाको भविष्य अन्योलमा परेको हो । बाबु यज्ञराज (हरि) अधिकारीले आमा मीनाकुमारीको हत्या गरेकाले साढे तीन वर्षीया उषा अधिकारी र साढे २ वर्षीय आयुष अधिकारी अभिभावकविहीन बनेका छन् । प्रहरीले बाबुलाई पक्राउ गरेर अनुसन्धानका लागि हिरासतमा राखेको छ । मादक पदार्थ सेवन गरेको सुरमा माघ ४ मा बाबुले आमाको टाउकोमा धारिलो हतियार प्रयोग हत्या गरेका थिए । २१ वर्षीया आमा उक्त विद्यालय कार्यालय सहयोगीको रूपमा काम गर्थिन् । आमाको हत्या भएदेखि उषा स्कुल गएकी छैनन् । यी दुई बालबालिकाको हेरविचार अहिले छिमेकी र आफन्तले गरिरहेका छन् ।
विद्यालयमा ताला,सिन्धुली (कास) कमलामाई नगरपालिका३ चपौलीस्थित जलकन्या माविमा प्रधानाध्यापक नियुक्तिको विषयलाई लिएर बुधबार तालाबन्दी गरिएको छ । विद्यालय व्यवस्थापन समितिले बहालवाला प्रधानाध्यापक कृष्णप्रसाद चौलागाईंलाई प्रक्रिया नपुर्याई जबरजस्ती हटाएर अर्का शिक्षक रामएकवाल पण्डितलाई नियुक्त गरेपछि विद्यालयमा तालाबन्दी भएको स्थानीयले बताए । तालाबन्दीका कारण विद्यालयको पठनपाठन ठप्प भएको छ ।
पत्रकारिता विभागको भवन बन्दै,"काठमाडौं (कास) त्रिभुवन विश्वविद्यालयको पत्रकारिता तथा आमसञ्चार केन्द्रीय विभागको कीर्तिपुरमा आफ्नै भवन बन्ने भएको छ । भवनको बुधबार अर्थमन्त्री युवराज खतिवडाले शिलान्यास गरे । टीयू एफएम र टेलिभिजन स्टुडियोसमेत राख्न मिल्ने गरी भवन बन्ने विभागका प्रमुख प्रा चिरञ्जीवी खनालले बताए । अहिले विभाग प्रदर्शनीमार्गस्थित रत्नराज्य लक्ष्मी क्याम्पस परिसरमा छ । दुई वर्षभित्र निर्माण पूरा गर्ने गरी जनप्रशासन क्याम्पस पछाडिको चार रोपनी जग्गामा विभागको भवन निर्माण गरिनेछ । २१ करोड ५५ लाख ५९ हजार ९ सय ७३ मा रुपैयाँमा चाढे चार तल्लाको भवन बनाउने ठेक्का भ्याली बाबुरत्न जेभीले पाएको छ । पत्रकारिताको संकेत जनिने गरी भवनको डिजाइन गरिएको छ, प्रमुख खनालले भने । नयाँ भवनमा कक्षाकोठा, ईलाइब्रेरी, मल्डिमिडिया, अनुसन्धान, विद्यार्थीको आलुम्नाई कक्ष, कन्फ्रेन्स हल, गेस्ट हाउसलगायत हुनेछन् । अर्थमन्त्री खतिवडाले पत्रकारिता शिक्षालाई गुणस्तर बनाउने, पेसालाई व्यावसायिक र मर्यादित अनुसन्धानमूलक बनाउन प्रयोगात्मक सहज बनाउन छुट्टै आधुनिक भवन निर्माण लागिएको बताए । विभागको नयाँ भवन निर्माणपछि विश्वविद्यालयले अनुसन्धानका कार्यहरूलाई अगाडि बढाउने उनले जनाए ।"
कोरोनाविरुद्ध सतर्कता,"चितवन (कास) चीनमा तीव्र रूपमा फैलिएको कोरोना भाइरसको प्रकोपबाट चितवनलाई जोगाउन विभिन्न तयारी थालिएको छ । सम्भावित खतराबाट जोगिन भरतपुर अस्पतालमा अलग्गै कक्ष (आइसोलेसन वार्ड) तयार भइसकेको छ । भरतपुर विमानस्थलमा पनि कोरोना भाइरससम्बन्धी सहायता कक्ष (हेल्प डेक्स) खडा गरिएको छ । चिकित्सक कोरोनाबाट चितवनवासी त्रसित हैन सजग रहनुपर्ने बताउँछन् । चितवन मुख्य पर्यटकीय गन्तव्यभित्रै पर्दछ । विदेशी पर्यटकमा चिनियाँहरू अत्यधिक हुन्छन् । चीनमै कोरोना भाइरसको संक्रमण तीव्र भएपछि यहाँका बासिन्दा पनि चिन्तित हुनु स्वाभाविकै हो, तर डराउनुपर्ने अवस्था छैन, भरतपुर अस्पतालका फिजिसियन डाभोजराज अधिकारीले भने । कोरोनाको लक्षण र उपचारमा विश्व स्वास्थ्य संगठनको निर्देशिकाअनुसार काम हुने उनले बताए । अस्पतालका सूचना अधिकारी लीला पौडेलका अनुसार आइतबारदेखि संक्रमणको आशंका गरेर कोही आए परीक्षण र उपचार गर्न पाँच शय्याको छुट्टै सुरक्षित कक्ष (आइसोलेसन वार्ड) स्थापना गरिएको छ ।"
के हो ललिता निवास प्रकरण ?,"अख्तियार करिब डेढ दशकको अवधिमा अख्तियारका तीन जना प्रमुख आयुक्त र एक जना आयुक्तले बालुवाटार जग्गा प्रकरणको उजुरीलाई अनुसन्धान नगरी असफल बनाएका थिए । अख्तियारले २०६० असार १८ गते ललिता निवाससम्बन्धी उजुरी तामेलीमा राख्ने निर्णय गर्यो । उजुरी तामेलीमा राख्नु भनेको थप प्रमाण नभेटिएसम्म त्यो छानबिनले अनियमितता पुष्टि गर्न सकेन भनी निष्कर्ष निकाल्नु हो । त्यसको ९ महिनापछि २०६० चैत ३ गते अख्तियारले गुठीमा जग्गा कायम हुने निर्णय गर्दै गुठी संस्थानलाई जग्गा संरक्षणका लागि पत्र लेख्यो । कार्यवाहक प्रमुख आयुक्त ललितबहादुर लिम्बू र आयुक्त वेदप्रसाद शिवाकोटीले गुठीको जग्गा कायम गराउने निर्णय गरेका थिए । पछि यो मिसिल अख्तियार र मालपोत कार्यालयबाट गायब बनाइयो । लोकमानसिंह कार्कीले अख्तियार प्रमुख भएपछि विभिन्न विवादास्पद व्यक्तिलाई विज्ञका रूपमा अख्तियारमा भित्र्याए । तीमध्ये एक थिए, भूमिविज्ञ भनिएका हुपेन्द्रबहादुर केसी । उपसचिवका रूपमा मालपोतमा रहँदादेखि नै उनी विवादास्पद थिए । उनले ५ करोड रुपैयाँ खाएर ललिता निवासको जग्गा गैरकानुनी रूपमा दर्ता गरिदिएको भनी अख्तियारमा उजुरी परेको थियो । सो उजुरी हेर्ने जिम्मा उनैलाई दिइयो । अख्तियार स्रोतको भनाइमा त्यसपछि उजुरी दिनेलाई नै धम्क्याउन थालियो । लोकमानसिंह कार्की अयोग्य भएर अख्तियारबाट बाहिरिएपछि दीप बस्न्यात अख्तियार प्रमुख भए । उनका पालामा पनि २०६६ र ६७ सालमा मन्त्रिपरिषद्को निर्णयका आडमा जग्गा अतिक्रमण भएको भनी उजुरी परेको थियो । जग्गा अनियमिततामा भौतिक योजना तथा निर्माण मन्त्रालयको सचिवका हैसियतले बस्न्यात स्वयं संलग्न थिए । त्यसैले यसबारे उनले छानबिन गरेनन् । बस्न्यातको अवकाशपछि अख्तियारले फेरि नयाँ ढंगले अनुसन्धान थालेको हो ।"
कानुनको मुखमा बुझो लगाइयो,"ललिता निवासबारे अदालतबाट भएका आदेश पनि शंकास्पद छन् त ? अदालतको विषयमा हामी गएनौं । प्रतिवादी बनाएका सरकारी कार्यालयहरूले दिएका जवाफ पनि त्यति स्पष्ट छैनन् । यसमा त भन्न नसकिएला तर कतिपय घटनामा नक्कली वादी बनेका उदाहरण पनि छन् । त्यस्तोमा कमजोर प्रमाण लगाएर मुद्दा हाल्ने, प्रतिवादीले बलियो प्रमाण जुटाउने अनि प्रतिवादीकै पक्षमा फैसला भएपछि देख्यौं भनेर फैसला लिएर दौडने परिपाटी हुन्छ ।"
एयरबसमा उदांगिएको भ्रष्टाचार,"नेपालको सरकारी कार्यशैलीप्रति आम धारणा छ, कर्मचारीहरूलाई पैसा नखुवाई नागरिकको कुनै काम सजिलै हुँदैन । र, सरकारी खरिदबिक्री तथा ठेक्कापट्टामा घूसकमिसन लेनदेन नभएमा त्यो संयोग मात्र हुनेछ । यस्तै धारणालाई टेवा पुर्याउने गरी फ्रान्सेली राष्ट्रिय वित्तीय अभियोजकको कार्यालयले अघिल्लो बुधबार सार्वजनिक गरेको अदालती सम्झौतापत्रले एउटा खुलासा गरेको छ नेपाल वायुसेवा निगमलाई पाँच वर्षअघि दुइटा न्यारोबडी विमान एयरबस ए३२० बिक्री गर्दा युरोपियन कम्पनी एयरबसले तत्कालीन खरिदबिक्रीमा संलग्न नेपाली सरकारी अधिकारी तथा एजेन्टलाई ३ लाख ४० हजार युरो अर्थात् करिब ४ करोड २८ लाख रुपैयाँ घूस दिएको रहेछ । यस खुलासाले नेपाली अधिकारीहरूको भ्रष्ट आचरण त उजागर गरेको छ नै, अन्तर्राष्ट्रियस्तरमा देशकै बेइज्जती भएको छ । नेपालले पनि यस काण्डलाई गम्भीर रूपमा लिएर अनुसन्धान अघि बढाउनुपर्छ ।उक्त पत्रमा घूस बुझ्ने नेपाली अधिकारीलगायतको नाम खुलाइएको छैन । यो रकम सन् २०१४ फ्रेबुअरी (२०७० माघ) देखि २०१५ अप्रिल (२०७१ चैत) सम्म पटकपटक भुक्तानी भएको पत्रमा उल्लेख छ । जहाज खरिदका लागि निगमले सन् २००९ नोभेम्बर (२०६६ कात्तिक) मा एयरबससँग समझदारीपत्रमा हस्ताक्षर गरेको थियो । २०६५ चैतमा निगम महाप्रबन्धक सुगतरत्न कंसाकारले ६ वटा विमान, दुइटा वाइडबडी र चारवटा न्यारोबडी खरिदका लागि टेन्डर सार्वजनिक गरेका थिए । कंसाकारको पदावधि सकिएपछि पुरानै टेन्डरलाई निरन्तरता दिँदै एयरबसबाट २०७१ माघमा पहिलो र २०७२ वैशाखमा दोस्रो ए ३२० न्यारोबडी विमान ल्याउँदा निगमको अध्यक्षमा पर्यटन सचिव सुशील घिमिरे र महाप्रबन्धकमा मदन खरेल थिए । नेपालमै पनि यो खरिदको विषय सुरुदेखि नै सन्देहको घेरामा थियो । कंसाकारले २०६६ कात्तिकमा ५ करोड बैना रकम पठाएपछि अख्तियार दुरुपयोग अनुसन्धान आयोगमा उजुरी परेको थियो । २०६७ पुसमा विशेष अदालतमा परेको मुद्दामा ६ करोड धरौटी नबुझाउँदा कंसाकारलाई जेल चलान गरिएको थियो । एयरबसले धरौटी फिर्ता पठाएपछि कंसाकारले २०६८ वैशाखमा विशेष अदालत र २०६९ वैशाखमा सर्वोच्च अदालतबाट सफाइ पाएका थिए । अहिले फेरि नयाँ शिराबाट यस काण्डको खुलासा भएको छ । नेपालबाट रकम बुझ्ने व्यक्तिबारे अनुसन्धान गर्ने जिम्मेवारी अब अख्तियार दुरुपयोग अनुसन्धान आयोगको हो । यो प्रकरणले नेपालको सार्वजनिक खरिद प्रणाली कति भ्रष्ट छ भन्ने तथ्य एक पटक फेरि उजागर गरेको छ । फ्रान्सेली राष्ट्रिय वित्तीय अभियोजक कार्यालयले पेरिस डिस्ट्रिक्ट कोर्टमा बुझाएको आफ्नो प्रतिवेदनमा जसरी आर्थिक कारोबार सुविधाजनक बनाउन नेपाली सरकारी अधिकारीलाई घूस बुझाउनुपरेको उल्लेख गरेको छ, त्यसले हाम्रो कर्मचारीतन्त्रको एउटा प्रमुख कमजोर कडीको उजागर गर्छ । यहाँ बुझ्न के गाह्रो छैन भने कर्मचारीतन्त्रको यो प्रवृत्तिको संरक्षक राजनीतिक नेतृत्व नै हो । बिना राजनीतिक संरक्षण कर्मचारीतन्त्रमा यो स्तरको र यस्तो प्रवृत्ति मौलाउन सक्दैन । उक्त प्रतिवेदनअनुसार एयरबसले सुरुमा तेस्रो पक्षलाई रकम भुक्तानी गर्यो जसले नेपाललगायत ताइवान, श्रीलंका, मलेसिया, इन्डोनेसिया, जापान, रुसलगायत १६ मुलुकका सरकारी तथा सार्वजनिक अधिकारीहरूलाई घूस खुवाएको थियो । यस्तै प्रकरणका कारण मलेसियाली वायुसेवा कम्पनी एयर एसियाका प्रमुख कार्यकारी अधिकृत टोनी फर्नान्डिजले सोमबार पदत्याग गरेका छन् । मलेसियाको भ्रष्टाचार निवारण आयोगले आफ्ना नागरिक वा स्थायी बासिन्दाले विश्वका जुनसुकै भागमा भ्रष्टाचार गरे पनि त्यसको अनुसन्धान गर्न आफू सक्षम रहेको जनाइसकेको छ । यहाँ पनि संघीय संसद्को अन्तर्राष्ट्रिय सम्बन्ध समितिले आइतबार न्यारोबडी विमान खरिदमा कानुनी प्रक्रिया नमिलेको भन्दै सरकारलाई छानबिन गर्न निर्देशन दिएको छ । यसबारे अनुसन्धानका लागि अख्तियारले आवश्यक प्रमाणहरू उपलब्ध गराउन फ्रान्सलाई अनुरोध गर्न सक्छ । फ्रान्सको कुनै अदालतले प्रमाणित गरेको विषयवस्तु वा अरू कागजात पनि दुई देशबीचको कूटनीतिक माध्यमबाट प्रमाण आदानप्रदान गर्न सकिन्छ । फ्रान्स र नेपालबीच पारस्परिक कानुनी सहायतासम्बन्धी सन्धि नभए पनि दुई मुलुकले सूचना आदानप्रदानमा प्रतिबद्धता जनाएर प्रमाण आदानप्रदान गर्न सक्छन् । अख्तियारले यही विधि अपनाएर पोलिमर नोट अनियमितता प्रकरणमा अस्ट्रेलियाबाट प्रमाण संकलन गरेको थियो । एयरबसमा पनि यही शैली अपनाउन सकिन्छ । यस काण्डमा अख्तियारले हरेक सम्भावनाको कोणबाट अनुसन्धान अगाडि बढाउनुपर्छ । एयरबसले दिएको घूस सोझै नेपाल ल्याइयो कि अन्य कुनै तेस्रो मुलुकमार्फत विभिन्न माध्यमबाट प्रयोग गरियो ? उक्त रकम कतै अन्य मुलुकका नागरिकको नामबाट पनि खोलिएको खातामा पो संकलन भयो कि ? त्यो रकम बैंकिङ च्यानलमा नआउने गरी अनौपचारिक माध्यमबाटै पो आदानप्रदान भयो कि ? यस प्रक्रियामा सहभागी भएका नेपाली अधिकारीहरू र एजेन्टमाथि उचित छानबिन गर्ने हो भने सत्य पत्ता लगाउन असम्भव छैन । कम विवादास्पद भनिएको न्यारोबडीमा त यस्तो काण्डको खुलासा भयो भने ठूलै प्रकरण बनेको वाइडबडीमा लुकेको रहस्य केकस्तो होला ? अख्तियारले राजनीतिक नेतृत्वसमेत मुछिएको हुन सक्ने यस्ता ठूला काण्डको पनि अनुसन्धान गरी दोषीलाई कारबाहीको प्रक्रियामा लैजानुपर्छ । नत्र खुद्रे भ्रष्टाचारमा मात्रै आफूलाई सीमित गर्दा यो संस्थाकै औचित्यमा प्रश्न उठ्नेछ ।"
सत्ताको बाँसुरीमा मग्न प्रतिपक्ष,"देश अहिले तमासामय भएको छ । सत्ता पक्षका अनावश्यक विचरणले पनि र प्रतिपक्षको खुम्चिँदो हैसियतले पनि । नेपाल कम्युनिस्ट पार्टीको मूल प्रवाहका तीन नेता अध्यक्ष तथा प्रधानमन्त्री केपी ओली, वरिष्ठ नेता माधव नेपाल र अर्कार् वरिष्ठ नेता झलनाथ खनाल संगीतमय सन्ध्यामा मस्त देखिएका छन् । यो राम्रो कुरा हो । देशका मुख्य नेताहरू खैंजडी बजाइरहेका छन् भने यसलाई समृद्धिको संकेत मान्नुपर्छ । यति बेला देशमा कुनै समस्या छैन । उता, कोरोना भाइरसबाट जोगिन चीनबाट स्वदेश फर्किन चाहने विद्यार्थी वुहानमा पर्खेको पर्ख्यै छन् । यता, विमानका कप्तानहरू चीनतिर उडान भर्ने आदेशको पर्खाइमा छन् । हतार सबैतिर छ । तर, बालुवाटारको उचाइमा बसेर निर्धक्क बाँसुरी बजाउँदै छन्, प्रधानमन्त्री ओली । उनका मित्रहरू सारंगी रेट्दै छन् । यस्तोमा कसले के भन्न सक्छ ?हामी नेपाली पहाड, पर्वत र हिमालका उचाइमा बाँचेका प्राणी हौं । उचाइ नभई हामी बाँच्नै सक्दैनौं । ऐतिहासिक मानिएको धरहरा काठमाडौं खाल्डोको उचाइ थियो । सहरमा त्योभन्दा अग्ला गगनचुम्बी घरहरू बनिसके पनि पुर्ख्यौली सान थियो धरहरा । एउटा यस्तो प्रतीक, जसको उपयोगिता अतीतका चलनलाई वर्तमानमा सक्रिय राख्नुबाहेक केही थिएन । पुर्ख्यौली शासकहरूको सान, हाम्रो गौरव । धरहराको बार्दलीबाट बिगुल बजेपछि काँठदेखि सहरसम्मका मानिस टुँडिखेलमा हुकुम सुन्न कुद्नैपर्ने बाध्यता । भन्छौं हामी, देश आधुनिक भैसकेको छ । तर, हामी इतिहासमा बाँच्न छाडेका छैनौं । हामी भूतका कथामा बाँच्न अभिशप्त छौं । साँच्चै, लेखक कुमार नगरकोटीको कल्पनामा आएको घाटमान्डु मा परिणत हुँदै छौं हामी । खालि पात्रहरूको फेरबदल मात्र भएको छ । बाँकी सबै यथास्थिति छ, अर्थात् उहिलेको स्थिति ।हाम्रो देशको राजनीति पनि गज्जब छ । आजका मितिमा प्रमुख प्रतिपक्षी दलका कारण नेपाल सरकारले कुनै समस्या भोग्नुपरेको छैन । सरकारलाई प्रतिनिधिसभामा दुईतिहाइको समस्या छ कि छैन, त्यो हेर्नुपरेको छैन । त्यतापट्टि सरकारले ध्यानै दिनुपरेको छैन । लोकतन्त्रका लागि सरकारसँंग सहमतिमा रहेर बाँकी कुरामा असहमति देखाउन सक्ने प्रतिपक्ष कहिले पनि विपक्ष हुँदैन । प्रधानमन्त्री ओलीले पटकपटक नेपाली प्रेसको जुँगा उखेल्ने प्रयत्न गरिसकेका छन् । कसै गर्दा पनि प्रेसले उनको पट्टु नपढेपछि उनले पछिल्लो भनाइमा आफूलाई सुधारेका छन् । भन्छन् म आफै स्वतन्त्रताका लागि पचपन्न वर्ष लडेको मानिस: मलाई यसको महत्त्वको ज्ञान छ । त्यति ज्ञान त शेरबहादुर देउवा नेतृत्वको कांग्रेसमा पनि बचेको होला । नेपाल कम्युनिस्ट पार्टीले यति बेला समृद्धिको जतिसुकै राम्रो सपना बुने पनि अन्ततः लोकतन्त्रका प्रश्नमा उसको चिन्तन शैली साँंघुरिन्छ । यो स्वाभाविक हो । कांग्रेस नेतृत्वले यो कुरा बुझेको छैन वा बुझ्न चाहेको छैन । अहिलेका राजनीतिक तमासाहरूका बीचबाट निस्किएर नेपाली कांग्रेसको अतीत र यसका मार्गदर्शक बीपी कोइरालालाई सम्झिँदा लोकतन्त्रको भविष्यबारे चिन्तन गर्ने कोही पनि भावातिरेकमा डुब्छ । २०३६ सालको जनमत संग्रहलाई बीपी कोइरालाले जति लोकतन्त्रका पक्षमा प्रयोग गर्नुभयो, त्यति कसैले सोचेको थिएन । राजा वीरेन्द्रबाट जनमत संग्रहको घोषणापछि प्रजातन्त्रप्रति जस प्रकारको सकारात्मक वातावरणको निर्माण हुन थाल्यो, त्यो आफैमा अनुपम थियो । ठीक त्यसै बेला जनकपुरमा सम्पन्न भइरहेको नेवि संघको अधिवेशनमा बीपीले विमलेन्द्र निधिलाई अध्यक्षको उम्मेदवार बनाउनुभएको थियो । बीपीको यो निर्णयले त्यति बेलाका धेरै युवा नेतालाई आश्चर्यमा पारेको थियो । बीपीले त्यति बेलै सोच्नुभएको थियो नयाँ पुस्तामा नेतृत्व हस्तान्तरण कांग्रेसको आवश्यकता हो । तर, यो आवश्यकतालाई अहिलेसम्म कसैले बुझेको छैन वा बुझ्न खोजेको छैन । जनमत संग्रह सम्पन्न भएको दुर्ई वर्षपछि, २०३९ सालमा बीपीको निधन नभएको भए कांग्रेस अहिलेको गति र अवस्थामा हुने थिएन होला । बीपीले पार्टीलाई नेपालको नयाँ समाजको राजनीतिक र सामाजिक चाहना अनुरूप चलाउनुपर्ने आवश्यकतालाई बुझ्नुभएको थियो । बीपीले किन विमलेन्द्रलाई नै चुन्नुभयो ? त्यति बेला कांग्रेसको शीर्ष नेतृत्वमा बीपी, गणेशमान सिंह र कृष्णप्रसाद भट्टराई हुनुहुन्थ्यो । तर, बीपीका लागि सम्मानित नेता हुनुहुन्थ्यो महेन्द्रनारायण निधि । समयसमयमा नेतृत्वको आलोचना गर्ने, गान्धीवादी र सच्चरित्र महेन्द्रनारायण निधिको व्यक्तित्व तत्कालीन प्रजातान्त्रिक राजनीतिमा हावी थियो । तर, बीपीले विमलेन्द्रलाई नेवि संघको अध्यक्षका रूपमा चयन गर्नुको कारण निधिजी मात्र हुनुहुन्नथ्यो । त्यति बेला विमलेन्द्रले दुई दर्जन वर्ष मात्र बिताएका थिए, जीवनको । नयाँ जिम्मेवारी उनका लागि पनि गम्भीर चुनौती थियो । नेपाली कांग्रेसका भ्रातृ संगठनहरूमा नेवि संघ नै सर्वाधिक चलायमान र प्रभावकारी संस्था थियो । बीपीको चाहना थियो नेवि संघको सक्रियतामार्फत देशबाट राजनीतिक शून्यताको अवस्थालाई समाप्त पार्ने । बीपीले लिनुभएको राष्ट्रिय एकता र मेलमिलाप नीतिलाई नेवि संघमार्फत नै देशभर फैलाउन सकिन्थ्यो । अहिले विमलेन्द्र निधि कांग्रेसका सभापति शेरबहादुर देउवा र सभापतिका प्रतिपक्षी रामचन्द्र पौडेलका बीच भागबन्डामा परेको कांग्रेसका उपसभापति छन् । स्पष्ट शब्दमा भन्दा, उनी देउवा पक्षमा छन् । तर, कांग्रेसको आवश्यकतामा आफ्नो उपयोगिता प्रमाणित गर्न उनी चुक्दैनन् । सम्भवतः यही कारण हो, कांग्रेसीहरू बीपीका कान्छा छोरा शशांक, गणेशमान सिंहका कान्छा छोरा प्रकाश र महेन्द्रनारायण निधिका कान्छा छोरा विमलेन्द्र कांग्रेस पार्टीको नेतृत्व सम्हाल्न एक भएर अघि बढून् भन्ने चाहना राख्छन् । तर राजनीति यस्तो खेल हो, जहाँ चाहना राखेर मात्रै केही हुँदैन । विभिन्न क्याम्पमा बाँडिए पनि कांग्रेसभित्र नारायण खड्का, मीनेन्द्र रिजाल, ज्ञानेन्द्र कार्की, पूर्ण खड्का, बालकृष्ण खाँड, नवीन्द्रराज जोशी, चन्द्र भण्डारी, प्रकाश महत, एनपी साउद, गगन थापा लगायत वर्तमान समयका थुप्रै नेता र नेत्रीहरू नभएका होइनन् । तर, गुट वा क्याम्पको वृत्तबाट बाहिर नआएसम्म कांग्रेस पार्टीले उनीहरूबाट कुनै योगदान पाउन सक्ने देखिँदैन । विमलेन्द्रकै उदाहरणबाट कुरा सुरु गर्दा यति विचार पुर्याउनु आवश्यक छ, पार्टी उपसभापतिको जिम्मेवारी बोक्न उनले आफूलाई निकै खारेका छन् । निधि कांग्रेसका वैधानिक उपसभापति हुन् । त्यही कारण उनले सभापति देउवासँंग पटकपटक मत बझाएका छन् ।कांग्रेसीहरू चुनावमा बाटो बिराएर पराजित भएका थिएनन् । उनीहरूमा निकै बढी विचलन पनि थिएन । कांग्रेसलाई कमजोर पाएर वामपन्थीहरू खुसी हुनु पनि स्वाभाविक थियो । अहिले वामपन्थी कार्यकर्ताहरू कांग्रेसको पराजयमा खुसी भएका छन् र पनि देखाउनका लागि कांग्रेसप्रति बडो मायालु र भावुक भएका छन् । उनीहरूको कलमबाट कांग्रेसले कहाँकहाँ केके गल्ती गरेको थियो, त्यसबारे विश्लेषणात्मक टिप्पणीहरू अनवरत आइरहेका छन् । अब अर्को चुनाव नआएसम्म यी कुरा दोहोरिएर, तेहरिएर प्रकाशित भैरहनेछन् । किनभने प्रत्येक राजनीतिक चाडपर्वका बेला कांग्रेसका विरुद्ध देशभक्तिका दर्जन गीत नबजाए कांग्रेसलाई हराउनुपर्ने वामपन्थीको कारण नै हराउँछ । वामपन्थी विश्लेषकहरूका अनुसार, कांग्रेसले चारचार पटक सत्तामा पुगेर पनि जनताको विकासका नाममा केही गर्न सकेन । कांग्रेसले २०१५ सालमा पूर्ण बहुमत पाएको थियो । त्यति बेला पनि कांग्रेसले केही गर्न सकेन भन्न वामपन्थीहरूलाई लाज लाग्दैन । उनीहरूले मुखले स्पष्ट नभने पनि राजा महेन्द्रले बीपी कोइरालाको नेतृत्वको सरकारलाई काम गर्न नसकेर हटाएको भन्न छाडेका छैनन् । यो नै हो, कम्युनिस्टहरूको प्रचार शैलीे । कम्तीमा पनि २०४६ सालको राष्ट्रिय जनआन्दोलनको सहयात्रीका रूपमा इतिहासलाई विकृत र विक्षिप्त बनाउने काम कसैले गर्नु नपर्ने हो । उनीहरू किन कांग्रेसका विरुद्ध खनिएका हुन् ? कसैले भन्न सक्दैन ।कांग्रेसमा विश्लेषणात्मक क्षमता चुक्दै गएको छ । यो कुरा सबैले स्वीकार गर्नुपर्छ । सभापति देउवाको नेतृत्वमा नेपाली कांग्रेस हार्दै छ भन्ने इसारा धेरैले पाएका थिए । राजनीतिमा कसैले कसैबाट किन धोका पाउँछ भन्ने सोच्नु नै गलत हो । राजनीतिको खेल धोकाधडीको खेल मात्र होइन, तर धोकाधडीको खेल पनि हो । दुई वर्षअघिको चुनाव परिणामले यही कुरालाई इंगित गरेको छ । देउवाले आफ्नो राजनीतिक अंकुरण कहाँबाट भएको हो, त्यसलाई बुझ्न सके भने कांग्रेस बन्ने सम्भावना अनन्त छ । तर, हातका पाँच औंलामा लगाएका पाँच वटा रत्नजडित औंठी हेरेर गमक्क पर्दै आफू सात पटक प्रधानमन्त्री हुने कल्पनामा डुब्ने देउवाले त्यो अनन्त सम्भावनालाई हेरेर पनि बुझ पचाएका छन् । कांग्रेस त्यति बेलासम्म शक्तिशाली हुँदैन, जबसम्म देउवा र उनका पक्षविपक्षमा लागेका समकालीन कांग्रेसी नेताहरू किनारा लाग्दैनन् । समयले गलहत्याउनुभन्दा पहिले उनीहरू बाहिरिए राम्रो हुन्छ ।"
प्रधानमन्त्रीको संगीत मोह,"मूर्धन्य नेतृत्वलाई बहुआयामिक प्रतिभाको धनी मान्ने गरिन्छ र हुनुपर्छ पनि । कुनै पनि सामाजिक, सांस्कृतिक, धार्मिक, राजनीतिक गतिविधिमा धक फुकाएर सहभागिता जनाउँदा उनीहरूको कद उँचो हुँदै जान्छ । बुधबार प्रकाशित प्रधानमन्त्रीको फेरिएको अवतार भित्रको खबरमा यिनै कुराको झझल्को पाउन सकिन्छ । सांस्कृतिक कार्यक्रमको उल्लासमय वातावरणमा प्रफुल्लित हुँदै प्रधानमन्त्री केपी शर्मा ओलीले बाँसुरी र पूर्व प्रधानमन्त्रीद्वय झलनाथ खनाल र माधवकुमार नेपालले सारंगी समाएर कलाकारहरूको मनोबल बढाउन अग्रसर बनेको दृश्यले सबैलाई खुसी तुल्याएको हुनुपर्छ । सांस्कृतिक कार्यक्रममा सहभागी हुनुअघि मंगलबार अपरान्ह बालुवाटार निवासमा दुई दर्जन सम्पादकपत्रकारसँग पनि प्रधानमन्त्री नरम शैलीमा प्रस्तुत भएको सन्दर्भलाई नजरअन्दाज गर्न सकिँंदैन । यसलाई उनको सहनशीलता, धैर्य र दूरदर्शिताको प्रतिविम्ब मान्न सकिन्छ । यद्यपि यसअघि सम्पादकहरूको मन र मुटु नभएको, राम्रो कामको प्रशंसा गर्ने बानी नपरेको सन्दर्भमा तपाईंहरूले ताकेर बलिङ गरिरहेपछि मैले व्याटिङ गर्नै नपाउने भन्नेजस्ता प्रतिक्रिया दिँदा माहोल सकारात्मक देखिएको थियो ।एमसीसी विवादलाई टुंगो लगाउन गठित कार्यदलले प्रतिवेदन तयार गरेपछि संसदको बैठकले चाँडै पारित गर्ने विषयबारे पनि प्रधामन्त्रीले निर्धक्कसँग अभिव्यक्ति दिएका थिए । अर्का अध्यक्ष पुष्पकमल दाहालप्रति ओलीले गरेको टिप्पणी अस्वाभाविकजस्तो र सकारात्मक देखिएको विषय अनि यति समूहसँग भएका हरेक सम्झौता नियमसंगत भएको कुरा बताइरहँदा सम्पादकपत्रकारको मनमा केही चिसो पसेको हुनुपर्छ । ललिता निवास जग्गा प्रकरणलाई किनारा लगाएरै छोड्ने प्रधामन्त्रीको अभिव्यक्तिले भने सबैमा ऊर्जा थपिएको मान्नुपर्छ । जे होस्, शीर्ष नेतृत्वले हरेक क्रियाकलापमा सहभागिता जनाएर आयाम फराकिलो बनाउन थालेपछि सर्वसाधारणमा सकारात्मक सन्देश पुगिरहने आशा राख्न सकिन्छ । भुवनेश्वर शर्मा, चन्द्रागिरि२, काठमाडौं"
मनको बाघ भयानक,"एमसीसीलाई लिएर मानौं यो अन्तरिक्षबाट ठूलै तारकासुररूपि अमेरिकी भूत नेपालको आकाशमा घुमिरहेछ र लौ केके न हुने भयोको भय र आशंका बोकेर नेपाली बौद्धिक तथा राजनीतिक जगत एक्कासी तरङ्गित भइरहेछ । गगनभेदी आवाज वातावरणलाई चिर्दै गुञ्जायमान भइरहेछ, अहिले । हुन पनि हामी त के अमेरिकी भूत भनेपछि विश्व नै थर्कमान हुने विश्व परिवेशमा शान्त र प्राकृत वातावरणप्रिय नेपाली जनमानस तर्सनु र थर्कनु पनि स्वाभाविकै हो । हुन पनि भारतले तर्साइरहेको र अमेरिकाले विश्वलाई गिजोलिरहेको स्थितिमा हामीलाई अगुल्टाले हानेको कुकुर बिजुली चम्कँदा तर्सिएझैं भएको छ । जहाँ अमेरिकी भूतले छुन्छ, त्यहाँ विनाश भइरहेको स्थितिले पनि हामीलाई आतंकित तुल्याएको हो । अघिल्लो देउवा सरकारको पालामा सम्झौता हुँदा यस विषयमा कहीँ कतै आवाज उठेन । जब यसले संसदमा प्रवेश पायो, तब यसका कतिपय नीति र प्रावधान नेपालको मौजुदा ऐन, कानुन र संविधान विपरीत रहेको आवाज उठेपछि सत्तारुढ दलले यसलाई अध्ययन गर्न कार्यदल नै बनाएको छ । त्यसले यथार्थ ल्याउला र अझ छर्लंग पनि होला । तर प्रधानमन्त्रीले भनेझैं अमेरिका नीति र विधि अनुरुप नचल्नाले नै जनता उसका दादागिरीबाट डराएका हुन् ।अहिले चीनअमेरिकाबीच शीतयुद्ध चलिरहेको हुँदा कतै हामी साँढेको जुधाइमा बाछा मिचाइमा परेझैं हुने पो हो कि भन्ने भयले काम गरेको पनि छ । भलै, ऊ नआउला वा इन्डोप्यासिफिक रणनीतिभित्र एमसीसी नीति नरहेको पनि हुनसक्ला । तर हामीलाई अहिले वनको भन्दा मनको बाघले खाएको स्थिति हो र यो परिस्थितिमा पुर्याएको पनि अमेरिकी नीतिले नै हो । हो, अहिलेसम्मको उसको विश्वमा सञ्चालित रणनीतिलाई हेर्दा अमेरिका भारत र चीनसँग निहुँ खोज्न नेपालमा आउनैपरे उसलाई एमसीसीको निहुँ नै चाहिँंदैन । ऊ सिधै यहाँ आएर सैन्य अखडा खडा गर्न र क्षेप्यास्त्र ल्याएर चीन र भारततिर तेर्स्याएर बस्न सक्छ नै । यसर्थ रुनुविलाप गर्नुभन्दा देशको आवश्यकता र औचित्यलाई हेरी छिमेकी देशसँगको सम्बन्ध नबिग्रनेगरी अगाडि बढ्नु उपयुक्त हुनसक्छ । धनपति कोइराला, कावासोती, नवलपुर"
देशको बदनाम गर्न पल्केकाहरू,"माघ १७ गते प्रकाशित घोल गाड्ने प्रवृत्तिले बदनामी समाचारले अत्यन्त लाज लाग्यो । किनभने सुदूरपश्चिम प्रदेशका नागरिकले दक्षिण भारतको हैदरावादमा काम गर्ने बहानामा लुटपाट गर्ने अग्रिम योजना बनाए, योजना बमोजिम नक्कली दम्पती बनेर काम गर्न बसेको र ८ दिनपछि नगद र गहनासमेत लुटेर भागेछन् । तर लुटेर घर फर्केको भोलिपल्टै भागेका ७ जनामध्ये ३ जना इन्टरपोलमार्फत पक्राउ परे । उनीहरूमाथि सार्वजनिक ऐनबमोजिम कारबाही चलाइने तयारी भइरहेको छ । यस्तै दिल्लीमा काम गर्न भनी गएका अर्का दम्पतीले पनि घरधनी बाहिर गएको मौका पारी ठूलै धनराशि र गहना चोरेर चिनेजानेका मानिसको घरमा लुकाएको थाहा पाएपछि प्रहरीद्वारा बरामद गरिएको छ । झन्डै एक वर्षअघि बैसाखमा लुधियानामा कार्यरत सुदूरपश्चिमकै कामदारले भारतीय नागरिक (गाडी चालक) लाई बेहोश पार्ने विषादि मिलाएको पेयपदार्थ ख्वाई बेहोश बनाएपछि ठूलो धनराशि लुटेर नेपाल फर्के भने विषालु पदार्थ सेवन गरेकाको मृत्यु भयो । त्यस्तो कार्य गर्ने गिरोहमध्ये केही पक्राउ परेका छन् भने केही फरार छन् । सुदूरपश्चिम प्रदेशका नागरिक भारतमा गई काम गर्ने बहाना बनाई काम थाल्ने, बसेका घरका मालिकलाई विश्वास दिलाउने र विश्वासमा लिएपछि लुट्ने मौका पर्नासाथ घरधनीलाई छक्काइ ढुकुटीबाट धनमाल र गरगहना लुटेर घरतिर भाग्ने प्रचलन बढेको पाइन्छ । इमानदार जस्तो बनेर काम गर्न बस्ने र घरधनीका विश्वास पात्र भएपछि मौका छोपेर धनमाल र गरगहना लुट्ने अर्थात् घोल गाड्ने प्रवृत्ति अपनाएको देखिन्छ । यसरी भारतबाट लुटेर ल्याएका गहना नेपालका कैलाली र कञ्चनपुरमा बिक्री गर्ने र यस्तो घोल गाड्नमा कैलाली र कञ्चनपुरका सुन व्यवसायीको समेत संलग्नता रहेको देखिन्छ । यस्ता बेइमान नेपालीको क्रियाकलापले गर्दा सोझा र इमानदार नेपालीले भारतमा अर्थोपार्जन गर्न नपाई यसबाट नेपालको इज्जतमा दाग लाग्नेमात्र नभई नेपाली अर्थतन्त्रमा समेत नकारात्मक असर पर्न सक्छ । त्यसकारण यस्तो घोल गाड्ने प्रवृत्ति सदाका लागि बन्द गर्ने कि भारतीयको नजरमा बदनामी कमाउने ? गंगाराज अर्याल, पाणिनि८, अर्घाखाँची"
सपनामात्र देख्ने नेता,"प्रधानमन्त्री तथा नेकपाका अध्यक्ष केपी शर्मा ओलीलाई राष्ट्रवादी नेताको रूपमा चिन्ने गरिन्थ्यो । भारतले नाकाबन्दी लगाउँदा पनि नाकाबन्दी नखोलुन्जेल भारत भ्रमण नगर्ने अडान लिएर सार्वभौमसत्ता र राष्ट्रियताको पहिचान उच्च राख्न अडिक हुने नेताको रूपमा जनताले चिन्न थालिसकेका थिए । नेपाली उखानटुक्कामा सन्दर्भ मिलाएर भाषण गर्न खप्पिस ओलीलाई पार्टीले पनि राम्रैगरी विश्वास गरेर अध्यक्षको जिम्मा दिएको हो । ओलीको भाषण सुन्दा उनी प्रधानमन्त्री भएपछि त मुलुकमा कायापलट नै हुन्छ होला भन्ने हामी आमनागरिकले अपेक्षा गरेका थियौं । पहिलो पटक प्रधानमन्त्री हुँदा केही अपेक्षाजगाएका पनि थिए । चुनावपछि बनेको ओली नेतृत्वको सरकारबाट त झन् अथाह अपेक्षाका चाङहरू चुलिएका थिए । गाउँका मान्छेहरूको जनजिब्रोको भाषा बोल्ने हुनाले पनि ओलीले अब साँच्चै काम गरेर आमजनताले सुख पाउनेगरी विकास हुन्छ होला भन्ने थियो । मुलुकमा समानताको साथसाथै सबै तह र तप्कामा सबै समुदायको समावेशीकरण र सहभागिता हुन्छ भन्ने थियो। धनी र गरिब बीचको बढ्दो खाडल पुरिन्छ भन्ने थियो । रेल, पानीजहाज, घरघरमा ग्यास, सबै नदीमा पक्कीपुल, सबैको जीवन सुखी, रोजगारीको अवसर सबैसबै हुन्छ होला भन्ने थियो । जसरी ओलीको बोलीमा रस छ, त्यसैगरी उनको नेतृत्वको सरकारले काम पनि गर्छ होला भन्ने नसोच्ने मान्छे को नै थिए होलान् र ? तर ओलीको डिनर डिप्लोमेसीमा ओलीकै पार्टीबाट बनेका एकजना मन्त्रीले ओली र हामी बिचको सम्बन्ध मालिक र नोकरजस्तै हो भनेको सुन्दा एकदमै दुःख लाग्यो । आजभोलि ओली त सपनामात्र देख्ने नेता पो हुन् भन्ने लाग्न थालेको छ । गोविन्द विक, बुनपा१२, कपन, काठमाडौं"
परिवर्तन कसका लागि ?,"देशमा परिवर्तन आयो, कसका लागि आयो, थाहा छैन । धनी झन् धनी बन्दै गएको छ, गरिब झन् गरिब बन्दै गएको छ । लोकतान्त्रिक संविधान बन्यो । तर,त्यसको उपलब्धि के भयो, थाहा छैन । कानुन सबैका लागि बराबर भनिन्छ, तरसानालाई ऐन ठूलालाई चैन भएको छ । साना माछा समाउन सक्ने अख्तियार दुरूपयोग आयोग ठूला माछा समाउन कहिल्यै सक्दैन । २००७ सालदेखि निरन्तर परिवर्तनका लागि आन्दोलन भइरहे । आजसम्म आइपुग्दा पनि आन्दोलनको उद्देश्य अनुसार नेताहरू चल्नसकेका छैनन् । कुर्सी छँदा एउटा कुरा गर्ने, कुर्सी बाहिर भएपछि अर्कै कुरा गर्ने नेताहरूको आदत नै परिसक्यो । सरकारले गरेको काम मिडियाले देखेन रे । सरकारले गरेको कामको उल्लेख गर्नुपर्यो भनेर प्रधानमन्त्री केपी शर्मा ओलीले भनिरहनुभएको छ । यदि जनताले देख्ने काम गरेको भए भन्नै पर्दैन थियो होला । वर्षौंदेखि भत्किएर असरल्ल भएका सडकहरू बन्नसकेका छैनन् । २०४८ सालमा सुरु भएको मेलम्ची खानेपानी आयोजना आजसम्म पूरा भएको छैन । रेल र पानीजहाजको कुरा गरेर के फाइदा ? जनतालाई दिनुपर्ने न्यूनतम आवश्यकता त पूरा गर्नु पहिला । जनआन्दोलनका घाइतेहरूले अहिलेसम्म राम्रो उपचार पाउनसकेका छैनन् । पहिले २०५ जना सांसद थिए, अहिले ८३५ जना पुगेका छन् । तिनको काम के हो, थाहा छैन । स्थानीय स्तर नेतागणले भरिएको छ । जनताभन्दा धेरै नेता भइसके । कामभन्दा गफ गरेर दिन बिताइरहेका छन् । नीतिगत भ्रष्टाचारले सीमा नाघेको छ । ऐनसेलसँग सरकार कर असुली गर्न सक्दैन । बेथितिले सीमा नाघेको छ । जनताले सिटामोल खान पाएका छैनन् । भीभीआईपीहरू रुघा लाग्यो भने पनि विदेश जँचाउन जान्छन् । यसैका लागि हो, हामीले लोकतन्त्र ल्याएको ? यसैका लागि हो, हामीले परिवर्तन चाहेको ? जनप्रतिनिधिहरू कसरी कमाउन सकिन्छ भन्ने सोचमा मात्र छन् । यसरी मुलुक बन्दैन । पुरुषोत्तम घिमिरे, जोरपाटी, काठमाडौं"
कोरोना संक्रमण ख्यालठट्टा होइन,राई बेइजिङमा अध्ययनरत छिन् ।
चीनतिर चियाउँदा,"एक्लो विकल्पचीनको शासकीय चरित्र र तिब्बतलक्षित उसको नेपालहेराइबारे यति विवेचना गरिसकेपछि हामीले चीनसँगको सम्बन्धलाई लिएर केही महत्त्वपूर्ण विषयबारे अझ प्रस्ट बन्न सक्नुपर्छ । चीनको आर्थिक आकांक्षालाई एक छिन बिर्सिदिने हो भने उसलाई अप्ठेरो परेका बेला मात्र नेपालको साथ चाहिने हो । तर नेपाललाई चीनको साथ हरहमेसा चाहिन्छ । चीनसँगको सम्बन्धलाई नेपालले अस्तित्वको सुरक्षासँग गाँसेर हेर्दै आएको छ, जुन अमेरिकी लेखक लियो ई रोजको नेपाल सम्बन्धी चर्चित किताब नेपाल ः स्ट्राटेजी फर सर्भाइभल मा पेस गरिएका तथ्य र विवरणहरू आद्योपान्त हेरिसक्दा अझ प्रस्ट हुन्छ । नेपालसँगको चीनको सम्बन्धचाहिँ उसको भौगोलिक अखण्डतामाथि सिर्जना हुन सक्ने भयको सुदूर सम्भावनाबाट प्रभावित छ । यस अर्थमा नेपाल र चीनबीचको विश्वासिलो सम्बन्धबाट दुवै देशलाई घाटा छैन । तर चीनसँग सम्बन्ध बढाउन खोज्दै गर्दा चीनका लागि हामीभन्दा हाम्रा लागि चीन बढी महत्त्वपूर्ण रहेको यथार्थ हामीले भुल्नु हुँदैन । यी बुझाइको आलोकमा नेपालले चीनलाई आफ्नो नियतप्रति आश्वस्त तुल्याएर द्विपक्षीय सहकार्य अभिवृद्धि गर्दै लैजाने र भारतसहित अन्य मुलुकसँगको सम्बन्धलाई पनि समुचित महत्त्व दिने विकल्प समानान्तर रूपमा रोज्नुफर्छ । ट्वीटर :"
नेकपामा कोलाहल,"राजनीतिमा आहान नै छ, कमजोर नेताले संकटको घडीमा निर्णय लिन्छन्, तर मजवुत नेताले संकट सिर्जना गर्छन् । प्रधानमन्त्री केपी शर्मा ओलीको राजनीतिक भूमिका पछिल्लो एक दशकभित्र संकट सिर्जना गरेर आफ्नो नेतृत्वको प्रभावकारिता स्थापना गर्ने कुशल खेलाडीको रूपमा रहेको उनका प्रशंसकहरू बताउँछन् । प्रतिस्पर्धात्मक राजनीतिमार्फत बहुतहको निर्वाचनमा सफलता तथा दुई प्रमुख वामपन्थी दलहरू बीचको एकता भई नेपाल कम्युनिस्ट पार्टी (नेकपा) को पुनर्गठनले नेपाली कम्युनिस्ट आन्दोलनको इतिहासमा एउटा विशेष मोड र कोसेढुंगाको काम गर्यो । ओली दलको नेतृत्वमा हुन् वा सरकारको प्रमुख उनीसँग सहमत वा असहमतहरू पनि स्वीकार गर्छन्, अहिले ओलीको दिग्विजयको समय हो । यतिखेर सत्तारूढ दल नेकपाको जम्बो केन्द्रीय कमिटीको कोलाहलपूर्ण बैठकपश्चात् प्रधानमन्त्रीले बाँसुरी बजाउँदै गरेको तस्बिर बालुवाटारबाट सम्प्रेषित भएको छ । त्यो आफैमा अर्थपूर्ण छ । ओलीले आफ्नो छेउछाउमा वरिष्ठ नेताहरूबाट सारङ्गी रेट्न त्यसै लाएका होइनन् । सार्वजनिक जीवनमा लवाइ र बोलाइले कसै न कसैलाई र केही न केही सन्देश दिन खोजेको हुनुपर्छ । त्यसैले प्रधानमन्त्री ओलीको बाँसुरीवादनको छनोटलाई व्यक्तिगत रुचि भनेर पन्छाउन मिल्दैन ।यता नेकपा केन्द्रीय कमिटीमा जस्ता गुनासा सुनिए, तिनले आम कार्यकर्तामाझ बढ्दो नैराश्यलाई प्रस्ट्याउँछन् । वर्ग संघर्षमा लागेको भनिएको दलभित्र आफै कुलीन वर्गको निर्माण हुँदै गयो । धार्मिक कर्मकाण्डले व्यापकता पायो । भनाइ र गराइमा भिन्नता प्रस्टै देखियो । सामन्ती शक्तिहरूविरुद्ध कुर्लिनेहरू आफै सामन्तका रूपमा उदाए । जनसरोकारका मुद्दाहरू उठाउन छाडियो । दलाल पुँजीपतिहरूको प्रभाव झन् बाक्लियो । राष्ट्रियताको नारा चुनावी तुरूप मात्र भयो । यस्तोमा ओलीकै नेतृत्वका कारणले नेपालमा वामपन्थी फैलावट पुनर्मुषिको भवः हुने त होइन भन्ने आशंका नेकपा वृत्तमा छ । ओलीको नाम दुइटा कारणले आयो । एउटा, उनी दलपति भएदेखि बेथिति झन् चुलियो । दोस्रो, उनकै नेतृत्वमा दलले बयलगाडाबाट सोझै रकेटको यात्रा गर्ने ऐतिहासिक मतादेश पायो ।यस्तो परिवेशमा दलका कार्यकर्ताहरूको होहल्ला स्वाभाविक र जायज हो । दलभित्रको कमजोरी, रिक्तता र असमानताबारे कार्यकर्ताहरूले बोले पनि त्यसको सुनवाइ कतिको हुन्छ, त्यो महत्त्वपूर्ण हो । नेकपा यात्राको प्रवाहमा मिसिएका भँगालाहरूको विगत वामपन्थी रहेकाले दलको नाम कम्युनिस्ट रहेको हो । तर अहिले यिनीहरूमाझ नै प्रश्न उठ्न थालेको छ के अब पनि हामी कम्युनिस्ट रह्यौं ? सत्ताको कोलाहल र शीर्ष नेताहरूबीचको भागबन्डामाझ आम कार्यकर्ताले यिनै प्रश्न गरे । वामपन्थले एक समग्र विचारधारा, एक मानवीय चिन्तन तथा एक प्रकारको जीवनशैलीको रूपमा आकार ग्रहण गर्यो । अतीतमा यसले राजनीतिभन्दा पनि सामाजिक संघर्षको चिनारी बनायो । यही कारण कोहीकोही मतदाता यो विचारधारासँग जोडिए वा नजोडिए पनि प्रगतिशील, मानवीय, सामाजिक र शैक्षिक सोच राख्ने अभियन्ताहरू वामपन्थी विचारसँग जोडिन पुगे । सांगठनिक ढाँचा क्याडरबेस्ड रह्यो । तर अब त्यस्तो छैन । जहाँ महँंगा गाडीको लाम छ, सरकारी सम्पत्तिको दोहन गरिंँदै छ, महायज्ञको आयोजना हुँदै छ, त्यहाँ आँखा चिम्लिएर भनिदिए हुन्छ यी सत्तारूढ हुँदाको मात लागेका नेताकार्यकर्ता हुन् ।कमिटीमै सुनियो, हामी कति त बेरोजगार छौँ ,तर यही बैठकमा आउँदा पनि सुटेडबुटेड भएर चिल्ला कारबाट ओर्लिएका छौँ । यत्रो सम्पत्ति कहाँबाट कसरी आउँछ ? यस्ता प्रश्नको जवाफ कोही कसैले दिएको सुनिएको छैन । अहिलेको सत्तारूढ दलबारे भविष्यवाणी गर्नु जोखिमपूर्ण छ । तर यस्तै चालढाल रहे आउने दशक आश्चर्यले भरिएको हुनेछ । उसो त यो दलबाहिर पनि कम्युनिस्ट पार्टीहरू छन् । त्यसैले वामपन्थी राजनीतिको विसर्जन नै हुनेछ भन्नु हतार हुनेछ । नेपाली कम्युनिस्ट राजनीतिबारे यो त्यतिखेर भनिँंदै छ, जतिखेर मुलुकमा एक नेता, एक दल को संकथनलाई प्रधानमन्त्री ओलीले मूर्त रूप दिइरहेका छन् ।नेकपा आफ्नै बुताले भन्दा पनि नेपाली कांग्रेस खुम्चिँदै गएका कारण सफल भयो । यतिखेर धेरैले नेकपाभित्रको स्वरलाई सानो निहुँबाट सुरु भएर बढ्दै जाने ठूलो समस्या ठानेका छन् । नेपालमा कम्युनिस्ट नामधारीको उदयलाई एक रहस्यका रूपमा परिभाषित गर्नेहरू पनि कम छैनन् । एकातर्फ कोही यसलाई सगरमाथाको देशमा लालझन्डा फहरायो भनेर गौरवगान गर्छन्, कोही यो पानीको फोहोराझैं आफै मेटिन्छ भन्छन् । यस प्रकार दुई विरोधी मूल्यांकन हुनुले के संकेत गर्छ ? अब यसमा अरूभन्दा पनि नेकपाका सत्तापोषणबाट वञ्चित प्रतिबद्ध कार्यकर्ताहरूले सोच्नुपर्यो । शान्तिपूर्ण ढंगले समाज र राज्यमा रूपान्तरण ल्याउने सपना राखेर संघर्ष र समर्थन गर्दै आएका भुइँयोद्धाहरूले सोच्नुपर्यो । किनभने ओलीको सत्तालाई चुनौती दिनसक्ने अवस्थामा नेकपाभित्र कुनै नेता छैनन् । केन्द्रीय कमिटी बैठकमा गुटहरूबीचको द्वन्द्व छचल्किएसँगै प्रधानमन्त्री ओलीको उद्गार आयो, आउने तीन वर्ष मै प्रधानमन्त्री रहन्छु । यसो भनेर उनी आफ्नो प्रभामण्डलबाट भुइँतहका कार्यकर्ताहरू नटाढिऊन् भन्ने सन्देश दिन चाहन्छन् । नेकपाको सफलता र असफलताको मानक के हुने ? जुन चुनौती सामना गर्न यस शताब्दीको प्रारम्भमै कम्युनिस्ट पार्टीको स्थापना गरियो, के त्यस दिशामा यसले सफलता पायो त ? नेपाली कम्युनिस्टको आफ्नै मोडल के हो ? उदार राजनीतिलाई अपनाएको हो भने कम्युनिस्ट ब्रान्ड किन बोकिराख्नुपर्यो ? यी यस्ता सवाल हुन्, जसले तृणतहका यिनका परम्परागत मतदातालाई बेचैनीमा राखेको पाइन्छ । नेपाली कम्युनिस्ट आन्दोलन दलित वा अन्य वञ्चित समूहको पहिचानको लडाइँलाई सम्झिन चाहँदैन । उनीहरू मूलभूत रूपमा पहिचानको राजनीतिले, चाहे त्यो जातिका आधारमा होस् वा लिङ्गका आधारमा, वर्ग संघर्षलाई कमजोर बनाउँछ भन्ने मान्यताबाट ग्रस्त छन् । पुनर्वितरणबाटै सबैलाई सामाजिक न्याय दिलाउन सकिन्छ कि आर्थिक रूपमा पिछडिएको, सामाजिक रूपमा वञ्चित र अपमानित गरिएकाहरूका लागि पहिचानजन्य गरिमाको लडाइँलाई प्राथमिकता दिएर सामाजिक न्याय दिलाउन सकिन्छ, यो अलमल नै नेपाली कम्युनिस्ट आन्दोलनको नियति बनिरह्यो । अहिलेसम्म वामपन्थी नेतृत्वमा कथित उच्च जातिहरूकै कब्जा रहँदै आएको छ, त्यसमा पनि पुरुषको । यदाकदा देखिने समावेशी चेहरा त हात्तीको देखाउने दाँत मात्र हो । त्यसैले यिनीहरूको प्राथमिकतामा राजनीतिक संस्कृति बदल्ने कार्यसूची परेन ।कम्युनिस्टहरू सुरुदेखि नै स्थापित सत्ताको प्रतिरोधमा लागे, फेरि त्यहीभित्र पनि नेतृत्वको एउटा हिस्साले २०४६ सालपूर्व नै सर्वहारा राजनीतिका नाममा घरघडेरी जोडिसकेको थियो । यही अवस्था सशस्त्र द्वन्द्वमा होमिएका माओवादीमा पनि देखियो । कतिपय छोटै समयमा नवधनाढ्य बने । अहिले त वामपन्थीको लेपनमा जातिवाद, बिचौलिया संरक्षण, भाग्यवाद, विलासी जीवन, वंशवाद, आसनमा श्रेणी क्रम, हुकुमी शासन पो सुरु भएको छ । यसैले सत्ता राजनीतिमा वामपन्थी नामधारीहरू सफल देखिए पनि परिवर्तनको राजनीतिमा स्खलित भए । राजनीतिक रूपमा केन्द्रीकृत हुँदै जाने मोहका पछाडि संसाधनमाथि सीमित टाठाबाठाले कब्जा जमाउँदै जाने चाहना छ । भुइँतहमा भ्रम छरिरहनुको कारण पनि यही हो । ओलीले दल बाहिरको विपक्षी कित्ता पत्तासाफ हुने अवस्था ल्याइदिएपछि दलभित्रका हस्तीहरू पनि थर्कमान छन् । अन्यत्रका कम्युनिस्ट शासकहरू जस्तै दलका नेताहरूको कमजोरीमा खेल्ने, राज्यसंयन्त्रलाई निरीह बनाउने र आफ्नो लहडलाई राष्ट्रको सपनाका रूपमा अर्थ्याउने ओली तौरतरिकाले मतादेशको आकांक्षा यतिखेर थिचिन पुगेको छ । संविधान निर्माणपछिको निर्वाचित सरकार अहिलेसम्मको सबैभन्दा खराब संस्कारको सरकारमा दरियो । यसले उदार लोकतन्त्रको मर्मलाई मार्दै गएको छ । योसँग न त वामपन्थी सरकार हुनुको हौसला छ, न संसदीय राजनीतिको मूल्यलाई जोगाउने साहस छ । संघ र प्रदेशमा बहुमतको सरकार हुनासाथ राजनीतिक स्थिरता आउने व्याख्या गरिए पनि अब यो पद्धति नै सहज रूपमा बढ्न नसक्ने परिदृश्यहरू सुदूर क्षितिजमा देखिन थालेका छन् । र, नेकपाभित्र भुइँतहबाट प्रश्न गरिँदै छ, के नेकपाले डिजर्भ गर्ने यति नै हो ?"
डब्लूएचओद्वारा चीनको प्रशंसा,जेनेभा (एजेन्सी) चीनमा हालै फैलिइरहेको नोवल कोरोना भाइरसको संक्रमण लाई विश्वव्यापी संकट बन्न नदिन चीनले चालेका कदमको विश्व स्वास्थ्य संगठन (डब्लूएचओ) प्रशंसा गरेको छ । डब्लूएचओ प्रमुख डा टेड्रोस एड्हानम घेब्रेयसुसले चिनियाँ कदम उपयुक्त भएको उल्लेख गर्दै त्यसका कारण अन्य विश्व संकटबाट बचिरहेको जनाए । चीनले भाइसरको प्रकोप सुरुमै रोक्न नसकेको भन्दै आलोचना भइरहेका बेला डब्लूएचओले प्रशंसा गरेको हो । जेनेभामा बोल्दै घेब्रेयसुसले चीनले प्रकोप थप फैलिन नदिन तथा नियन्त्रण गर्न प्रयास गरिरहेकाले त्यसलाई अवसरका रूपमा हेर्नुपर्ने बताए । चीनको राजनीतिक नेतृत्वले कोरोना भाइरसको प्रकोपसँग जुध्ने क्रममा सरकारी कमजोरी र अपूर्णता पाइएको स्वीकारेको भोलिपल्ट घेब्रेयसुसको यस्तो भनाइ आएको हो । डब्ल्यूएचओले कोरोनाको प्रकोपलाई विश्वव्यापी स्वास्थ्य संकटकाल भने पनि यो महामारीको अवस्थामा पुगिसकेको छैन । चीन सरकारले सुरुमा यस भाइरसको संवेदनशीलतालाई कम आँकलन गरेको र त्यसकै कारण यसको समाचार लुकाउन खोजेको आरोपसमेत झेलेको थियो ।हालसम्म कोरोना भाइरसको संक्रमणका कारण ४ सय ९२ जना मानिसको मृत्यु भइसकेको छ ।
जसले च्यातिन् ट्रम्पको भाषण,"ट्रम्पले दिए झूटा तथ्यांकसंसद्मा गरेको आफ्नो वार्षिक सम्बोधनका क्रममा राष्ट्रपति ट्रम्पले प्रस्तुत गरेका तथ्यांक गलत भएका सीएनएनले जनाएको छ । ट्रम्पले आफ्नो कार्यकालमा अमेरिका ग्यास र तेल उत्पादनमा पहिलोपटक विश्वकै नम्बर एक देश बनेको दाबी गरे । अमेरिकी सरकारकै इनर्जी इन्फर्मेसन एड्मिनिस्ट्रेसनका अनुसार सन् २०१२ मा बाराक ओबामाको कार्यकालमै तेल र ग्यास उत्पादनमा अमेरिका पलिलो नम्बरमा थियो । त्यसैगरी, ट्रम्पले राष्ट्रपति कार्यकालमा फरक क्षमता भएका अमेरिकीहरूको बेरोजगारी दर सबैभन्दा कम भएको दाबी गरे । तर, गत सेप्टेम्बरमा ६१ प्रतिशत रहेको उक्त दर सेप्टेम्बरमा ७ पुगेको थियो । सम्बोधनका क्रममा राष्ट्रपति ट्रम्पले आफ्नो कार्यकालमा ७० लाख नयाँ रोजगारी सिर्जना भएका बताए । अमेरिकी सरकारी निकायका अनुसार सन् २०१७ को फेब्रुअरीदेखि २०१९ को डिसेम्बरसम्म ६७ लाख रोजगारी सिर्जना भएको छ । राष्ट्रपति ट्रम्पले अमेरिकामेक्सिको सीमा सुरक्षित पार्न आफ्नो प्रशासनले अभूतपूर्व पहलहरू गरेको जनाएका छन् । यद्यपि त्यस्ता पहल केके हुन् भन्नेबारे ट्रम्पले केही उल्लेख गरेका छैनन् । त्यसैगरी, राष्ट्रपति ट्रम्पले स्वास्थ, व्यापार, न्यायालयमा नियुक्तिलगायत विषयबारे पनि झूटा तथ्यांक पेस गरेको सीएनएनले जनाएको छ ।"
विकास बोर्ड भर्तीकेन्द्र : खरेल,"गत मंसिर २९ गते केशव भट्टराईको निधन भएपछि चलचित्र विकास बोर्ड नेतृत्वविहीन छ । तर, नयाँ अध्यक्ष बन्न दौडधुप भने सुरु भइसकेको छ । राजेश हमाल, भुवन केसीदेखि दयाराम दाहालसम्मको नाम चर्चा छ । तर फिल्मवृत्तमा चिन्ता र चासो कहिलेको अध्यक्ष बन्ला होइन, बोर्ड किन नेपाली फिल्ममैत्री बन्न सकेन भन्नेतिर ज्यादा छ । स्थापनाको १९ वर्ष पुग्न लाग्दा पनि फिल्ममेकर र शुभचिन्तकको बोर्डप्रतिको गुनासो घट्नुको सट्टा बढिरहेको छ । एकाथरी त बोर्डको खारेजीकै माग गर्छन् । जो बोर्डको आवश्यकता औंल्याउँछन्, उनीहरू पनि यसको कार्यशैलीप्रति सन्तुष्ट छैनन् । सरकार र फिल्म क्षेत्रबीचको सेतु मानिएको बोर्डसँगै यतिबिघ्न वितृष्णा किन ? नेपाली फिल्मको गुणस्तर वृद्धिका लागि यो निकाय किन सक्षम हुन सकेन ? समस्या संस्थागत संरचनामै छ कि नेतृत्वकर्तामा ? के साँच्चै बोर्डको औचित्य नभएको हो ? यसबारे बोर्डका संस्थापक अध्यक्ष यादव खरेलको अनुभव र मूल्यांकन बुझ्ने कोसिस गरिएको छ । जबजब विकास बोर्ड विवादमा पर्ने गर्छ, यादव खरेलमाथि अनेक सवाल तेर्सिन्छन् । कोही दुःखेसो पोख्छन्, कोही आक्रोश । कारण, बोर्डको संस्थापक अध्यक्ष मात्र होइन, सूत्रधार पनि खरेल नै हुन् । यो कथाको थालनी हुन्छ, २०५४ तिर तत्कालीन सरकारले नयाँ राष्ट्रिय सञ्चार नीतिको खाका कोर्ने गृहकार्य गरेसँगै । खरेलका अनुसार सञ्चार नीति बनाउन विभिन्न उपसमिति गठन भइरहेका थिए, सम्बन्धित क्षेत्रका विज्ञहरू सामेल हुँदै थिए । सोही क्रममा सञ्चार उपसमिति बन्यो, जसको संयोजकको जिम्मेवारी पाए, खरेलले । त्यो थियो, सरकार र सिनेमाबीच दूरी बढिरहेको समय । फिल्म बनाउनदेखि चलाउनसम्म यावत् सास्ती बेहोर्नुपर्थ्यो । राज्यले सिनेमालाई प्राथमिकतामा राखेकै थिएन । आफैं फिल्ममेकर हुनुको नाताले राज्यको यो रबैयाबाट खरेल आफैं पीडित थिए । त्यसैले उपसमितिको संयोजकको रूपमा उनले फिल्मको उत्थानलाई महत्त्व दिनु सामान्य भइहाल्यो ।बोर्ड स्थापनामा खरेलको भूमिकाको चर्चा गर्नुपूर्व शाही नेपाली चलचित्र संस्थानको सन्दर्भ जोड्नुपर्ने हुन्छ । सम्भवतः फिल्म क्षेत्रकै लागि भनेर खोलिएको पहिलो औपचारिक सरकारी निकाय चलचित्र संस्थान हो । यसको स्थापना भएको थियो, विसं २०२८ मा । संस्थापक अध्यक्ष तोकिएको थियो, जगदीश शर्मालाई । तर, फिल्मइतरको क्षेत्रका शर्माको संस्थानप्रति रुचि थिएन । खरेलका अनुसार उनी कहिल्यै संस्थानको काममा खटिएनन् । सोही कारण विधिवत् रूपमा स्थापना भएको दुई महिनापछि खरेललाई संस्थानको अध्यक्षमा नियुक्त गरियो । त्यसैले कार्यकारीका हिसाबले संस्थानको संस्थापक अध्यक्ष पनि उनी नै हुन् । भन्छन्, बालाजुमा ल्याब खोल्ने तयारी सुरु गरियो । लक्ष्मीनाथ शर्मासहित केही विद्यार्थीलाई बाहिर फिल्म पढ्न पठाउन थालियो । अन्य संरचनागत काम सम्पन्न भयो । दुई वर्षपछि खरेल संस्थानबाट बिदा भए । केही वर्षपछि त संस्थानलाई निजीकरण गरियो । त्यसपछि नेपाली सिनेमाको हितभन्दा अनेक स्वार्थमा जेलिँदै गयो । खरेल अहिले पनि संस्थान निजीकरण गर्नु नै गलत भएको मत राख्छन् । तर, संस्थान फेल भएपछि नेपाली चलचित्रमा राज्यको उपस्थिति अझ बिलाउँदै गयो । खरेलका अनुसार, त्यतिबेला फिल्मको सुटिङ गर्न उद्योग, पर्यटन, गृह र संस्कृति मन्त्रालयको स्वीकृति लिनुपर्थ्यो । सिनेमा खिच्ने प्राविधिक सामग्री भित्र्याउन वाणिज्य मन्त्रालयको सिफारिस चाहिन्थ्यो । सञ्चार मन्त्रालयको श्रव्यदृश्य शाखामा पूर्णपटकथा बुझाएपछि मात्र छायांकनका लागि अनुमित दिइन्थ्यो, पटकथा अक्षरशः सेन्सर हुन्थ्यो ।खरेल भन्छन्, फिल्मकर्मीले पाइलैपिच्छे सास्ती खेप्नुपर्थ्यो । त्यसैले सिनेमासम्बन्धी अनेक काम एकद्वार प्रणालीमा गर्न सकिने संरचना अत्यावश्यक भइसकेको थियो । यिनै समस्या समाधान गर्ने हेतुले २०५७ असार १६ गते बोर्डको विधिवत् स्थापना भयो । नेपाली चलचित्रको विकास, चलचित्रलाई उद्योगको रूपमा प्रवर्द्धन गर्न, नेपाललाई विदेशी फिल्मको सुटिङको हब बनाउनु पनि बोर्डको उद्देश्य थियो । चलचित्रसम्बन्धी नीति निर्माण गर्ने, प्रदर्शन र वितरणमा समन्वय गर्नेदेखि नेपाली चलचित्रको विदेशमा प्रदर्शनका लागि पहल गर्नेसमेत योजना बनाइएको थियो, खरेलले भने । त्यसपछि पूर्णपटकथा नभई कथासार मात्र बोर्डलाई बुझाएर सुटिङको अनुमति पाइने व्यवस्था मिल्यो ।फिल्म कला हो । त्यसैले सञ्चार मन्त्रालय होइन, संस्कृति मन्त्रालयअन्तर्गत बोर्ड हुनुपर्छ । अझ बोर्ड होइन, एकेडेमी हुनुपर्छ (यसबारे आगामी शृंखलामा चर्चा गरिनेछ), स्वायत्त नभएकाले यसले काम गर्न सक्दैन भन्ने आवाजहरू पनि उत्तिकै सुनिन्थे । जुन आफैंमा जायज मागतर्कहरू हुन् । तर, राज्यविहीनताको अवस्था झेलिरहेको सिनेमाले कम्तीमा समन्वयकारी निकाय बोर्ड पाउनु सुखद पनि थियो । तथापि विडम्बना के भइदियो भने, सुरुवातबाटै सरकार र बोर्डबीच सहज सम्बन्ध बन्न सकेन । अझ सिधा भन्दा, सिनेमाको विकासभन्दा राजनीतिक स्वार्थपूर्ति गर्ने माध्यम बनाउन थालियो, बोर्डलाई । कतिसम्म भने, स्वयं खरेलले आफ्नो दुईवर्षे कार्यकाल पूरा गर्न पाएनन् । दुई महिना अगाडि नै राजीनामा दिए । उनका अनुसार, बोर्डलाई स्वायत्त हुनुपर्नेसँग अन्य चलचित्र क्षेत्रलाई हित हुने गरी विधेयकको ड्राफ्ट बनाएर तत्कालीन सञ्चारमन्त्री जयप्रकाश गुप्तालाई बुझाए । तर, मन्त्रीले त्यसलाई अगाडि बढाउँदै बढाएनन् । बोर्डका हरेक काममा मन्त्रीको अवरोध हुन थाले । विभागीय मन्त्रीकै साथ नपाएपछि खरेलले बोर्डमा बसिरहनु उपयुक्त देखेनन् । उनी भन्छन्, त्यसपछि मलाई पद ओगटेर बस्न मन लागेन, मन्त्रीलाई ६ वटा अभियोग लगाएर राजीनामा दिएँ । मन्त्री गुप्ताको चाहना लाई शिरोधार्य नगरेकाले खरेलले पूरा समय अध्यक्ष चलाउन नपाएको पुराना फिल्मकर्मीहरू बताउँछन् ।प्रारम्भमै मन्त्रीको स्वार्थको भुमरीमा परेको चलचित्र विकास बोर्डले त्यसपछि पनि नामझैं चलचित्रको विकासमा ठोस योगदान गर्न सकेन । विषयगत विज्ञलाई होइन, पार्टी र मन्त्रीसँग नजिक भएकालाई अध्यक्ष बनाउने प्रवृत्ति मौलायो । जो नेताको आशीर्वाद मा पदमा पुगे, उनीहरूले सिनेमाको सर्वोपरि हित होइन, नेता खुसी पार्न काम गर्ने भइहाले । बोर्ड यस्तै नियतिको सिकार हुँदै आयो । खरेल दुःखी हुँदै सुनाउँछन्, बोर्ड चलचित्रको उत्थानको केन्द्र होइन, पार्टीका कार्यकर्ता भर्तीकेन्द्र भयो । सिनेमाको आधारभूत ज्ञानै नभएकालाई समेत अध्यक्ष बनाइयो ।"
दिल्लीको नजरमा कुमारी,"भारतको राजधानी नयाँदिल्लीस्थित नेसनल स्कुल ड्रामा (एनएसडी) को चर्चित नाट्यघरको अभिमञ्च । गत शनिबार सुरु भएको वार्षिक नाटक महोत्सवको तेस्रो दिन यही नाटकघरमा नेपाली कला र संस्कृतिमा आधारित नाटक कुमारी एन्ड द बिस्ट मञ्चन गरियो । जीवित देवी कुमारीबारे थुप्रै लोककथा छन् । तिनैमध्येको एउटामा आधारित रहेर नाटक तयार पारिएको हो । निर्देशक कविता श्रीनिवासनले भनिन्, कुमारीको कथाप्रति म सधैं लोभिँदै आएकी थिएँ । र त्यस विषयमा लेखिएको चित्तबुझ्दो कथाको खोजीमा थिएँ । त्यसो त उनमा अंग्रेजीबाट नेपालीमा एडप्ट गरिएको वा कुनै मौलिक नेपाली कथामै काम गर्ने सोच पहिलेदेखि नै थियो । यसै क्रममा उनको हातमा पर्यो, महेश्वर जुजुराजोपाध्यायको छोटा कथाहरूको संग्रह । त्यसैमा प्रकाशित कुमारीमा आधारित कथा पढेपछि उनी नाटकमा उतार्ने निर्णयमा पुगिन् । कथा पढेपछि आफूले खोजेको कथा यही भन्ने भयो, उनले भनिन् । राजा र पूरै समाजको संरक्षकका रूपमा पुजिँदै आएकी कुमारी एक दिन तल्लो जातको युवक चन्दासँग प्रेममा पर्छिन् । ती युवक रणकौशलमा सिपालु भए पनि जातभात र सामाजिक हैसियतको कुमारीसँग मिल्दैन । त्यही भएर युवकलाई पशु र राक्षसका रूपमा चित्रण गरिएको छ । कुमारी र चन्दाबीचको प्रेम आमा श्वेतकाली र श्वेतभैरवलाई अस्वीकार्य हुन्छ । अन्ततः समाजको दबाबका सामु गल्दै गएकी तिनै कुमारीको हातबाट युवकको हत्या हुन्छ । यसबाट आमाबाबु र समाज खुसी भए पनि उनी भने विक्षिप्त बन्छिन् । नाटकको कथा कुमारीको यही असफल प्रेमकथाकै सेरोफेरोमा छ । त्यसकारण कुमारीले जीवनभर विवाह गर्न हुन्न भन्ने जनविश्वास रहेको पाटो पनि उजागर गर्छ नाटकले । नाटकले परापूर्वकालमा छुवाछुत र वर्गविभेद कति सघन थियो भन्ने पनि देखाउँछ । नाटकमा कुमारीलाई राजाहरूले समेत पूजा गर्दै आएका छन्, उनकै आफ्नो असफल प्रेमकथालाई उजागर गरिएको छ । मैले कुमारीलाई पूरै भगवान्को रूपमा प्रस्तुत नगरे र उनको मानवीय र संवेदनशील पक्षलाई नाटकमा उतार्न खोजेकी छु, निर्देशक श्रीनिवासनले भनिन्, जातभातको विभेदका कारण मानिसले मानिसलाई नै पशुसरह ठान्छ । यही सोचका कारण चन्दाको समाजसँग द्वन्द्व हुन्छ । र, यस किसिमको द्वन्द्व आजपर्यन्त समाजमा कायम छ । कुनै समुदाय विशेषको कला र संस्कृतिमाथि सिर्जना रच्नु सधैं जोखिम रहन्छ । त्यसमाथि काठमाडौंको नेवार समुदायको सांस्कृतिक धरोहर कुमारीको कथा । तर, श्रीनिवासनले बडो सुन्दर ढंगले कुमारी कथालाई नाटकमा उतारेकी छन् । उनलाई गतिलो साथ दिएका छन् काठमाडौंस्थित सुशीला आर्ट एकेडेमीका कलाकारहरूले । नाटकमा चोखो प्रेम र सामाजिक परम्परा तथा मान्यताबीचको द्वन्द्वलाई आधुनिक ब्याले नृत्य र काठमाडौंको परम्परागत चर्या नृत्यको मिश्रणमार्फत जीवन्त बनाइएको छ । नाटकको अन्त्यसँगै दर्शकबाट वाहवाही पाएर दंग देखिएकी श्रीनिवासनले अन्य नेपाली कथालाई पनि मञ्चमा उतार्ने बताइन् । नेपाल यस्तो देश हो, जहाँ पाइलैपिच्छे रोचक कथा भेटिन्छन् । त्यही भएर रगंमञ्चमा उतार्न अर्को नेपाली कथा पाउनु कुनै गाह्रो छैन, उनले भनिन् । श्रीनीवासनले यसअघि गौतमबुद्धमाथि पनि नाटक मञ्चन गरिसकेकी छन् । यसैगरी, एनएसडीबाट करिब एक घण्टाको दूरीमा रहेको गोविन्दपुरीमा आयोजित इन्डिया आर्ट फेयरमा भने नेपालकै मिथिला कलाले दिल्लीका कलापारखीको ध्यान राम्रैसँग खिचेको थियो । मेलामा विश्वकै नामुद आर्ट ग्यालरीहरूले भाग लिने गर्छन् । मेला स्थलको भाडा मात्र ८ लाखदेखि करोडौं भारु तिर्नुपर्छ । यस्तो प्रतिष्ठित मेलामा पनि नेपाली कलासंस्कृतिको प्रदर्शन गर्ने मौका पाएका थिए । नेपालका तर्फबाट कलाकार उमाशंकर शाह सहभागी थिए । पिकासो, एमएफ हुसेनजस्ता मूर्धन्य कलाकारहरूका सिर्जनाले स्थान पाउँदै आएको यो मेलामा शाह विगत पाँच वर्षदेखि लगातार सहभागी हुँदै आएका छन् । उनको मिथिला कलामा आधारित बनाएको इचिङ विधिमा आधारित चित्रकला प्रदर्शनीमा राखिएको थियो, जसमा शाहले रामसीता विवाहको लघुकथालाई उतारेका थिए । शाहको सिर्जनालाई मेलामा आएकाहरूले बडो चासो राखेको देखिन्थ्यो । रामसीता विवाहको लघुकथालाई इचिङ विधिबाट आधुनिक चित्र बनाएको हुँ, शाहले भने । काठमाडौंस्थित ललितकला कलेज र केन्द्रीय विभागमा सहप्राध्यापकसमेत रहेका शाहलाई यो अवसर दिल्लीकै चर्चित र पुरानो गणेशा आर्ट ग्यालरीले दिँदै आएको छ । यो आर्ट ग्यालरी सुबोध गुप्ता, एमएफ हुसेनजस्ता नामी कलाकारको संग्रहका लागि चिनिन्छ । आफ्नो सहभागिताबाट व्यक्तिगत रूपमा खुसी भए पनि शाहले मेलामा नेपाली ग्यालरीहरूले संस्थागत रूपमा सहभागी हुनुपर्नेमा त्यसतर्फ चासो नदेखाइएकोमा चित्त दुखाए । भारतमा हुने प्रदर्शनीमा नेपाली कलाकारको उपस्थिति बढाउँदै जाँदा यसले मुलुककै समग्र कलाक्षेत्रको विकासमा टेवा पुग्ने उनको भनाइ छ । म एक्लै सहभागी हुनु ठूलो कुरा होइन तर सरकारले नै यस्ता प्रदर्शनीमा भाग लिनका लागि ग्यालरी र कलाकारलाई प्रेरित गर्नुपर्छ, उनले भने । अहिलेसम्म नेपाल आर्ट काउन्सिलले मात्र मेलामा सहभागिता जनाएको छ । लैनसिंह वाङ्देलकी छोरी डिना वाङ्देलको अग्रसरतामा दुईपटक नेपाल आर्ट काउन्सिलले भाग लिएको शाहले बताए । तर, लिनाको निधनपछि राज्य र निजी ग्यालरी कसैले पनि चासो नदेखाएकोमा उनले दुःख व्यक्त गरे । करिब तीन वर्षअघि उनको असायमिक निधन भएको थियो । कुराकानीका क्रममा उनले लिनाको योगदानको बारम्बार स्मरण गरे । लिनापछि नेपालको कलालाई अन्तर्राष्ट्रिय क्षेत्रमा प्रचारप्रसारमा अभाव खड्किएको उनले बताए ।"
आइसोलेसन सेन्टरबारे सरकार अनिर्णीत,"स्थानीयको विरोधचीनबाट उद्धार गरी ल्याइने नेपालीलाई खरिपाटीस्थित नेपाल विद्युत् प्राधिकरणको तालिम केन्द्रमा राख्न लागिएको भन्दै स्थानीय बासिन्दा अन्दोलनमा उत्रिएका छन् । खरिपाटीस्थित प्राधिकरणको तालिम केन्द्रलाई सरकारले सम्भावित स्थानका रूपमा चयन गरेपछि स्थानीय विरोधमा उत्रिएका हुन् । कालो झन्डासहित उनीहरूले बुधबार चाँगुनारायण नगरपालिका घेराउ गरे । बस्तीमाझ सुरक्षित पूर्वाधारबिना चीनबाट ल्याएर राख्नु गलत हो, स्थानीय प्रकाश लामिछानेले भने, नेपाली नागरिकको उद्धारमा सरकारले देखाएको तत्परता राम्रो भए तापनि स्थल चयन गलत छ । स्रोतका अनुसार प्रधानमन्त्री कार्यालयबाट आएका कर्मचारीले उक्त स्थानको अवलोकन गरिसकेका छन् । वाग्मती प्रदेशका सांसद कृष्णलाल भडेलले चीनबाट ल्याउन लागेका नेपालीलाई निगरानीका लागि मानव बस्ती माझको स्थान चयन गरिनु गलत भएको बताए । नेपाली कांग्रेस क्षेत्रीय कार्यसमिति क्षेत्र नम्बर १ भक्तपुरले पनि चीनबाट फर्किएका नेपालीलाई तालिम केन्द्रमा नराख्न सरकारसँग आग्रह गरेको छ । क्षेत्रीय सभापति जीवन खत्रीको सभापतित्वमा बसेको बैठकले घना बस्ती, खानेपानीको मुहानछेउ घातक र सरुवा रोगको अनुसन्धान स्थल नबनाउन सरकारसँग आग्रह गरेको हो । क्षेत्रीय सभापति खत्रीले सरकारले आवश्यक तयारीबिना आइसोलेसन सेन्टर राख्न लागेकामा आपत्ति जनाएका छन् ।"
चीनबाट फर्किएकाहरू मान्दैनन् अस्पताल बस्न,"चीनबाट फर्किएको १८ दिनपछि एक युवक मंगलबार टेकुस्थित शुक्रराज ट्रपिकल तथा सरुवा रोग अस्पताल पुगे । उनमा सामान्य ज्वरो र घाँटी खसखस हुने समस्या थियो । चिकित्सकले स्वास्थ्य जाँच गर्दा कोरोना भाइरस संक्रमणको कुनै लक्षण थिएन । लक्षण बढ्ला भन्ने शंकामा चिकित्सकले उनलाई अस्पतालको सामान्य बेडमा भर्ना हुन सुझाए । तर मानेनन् । अस्पतालले ठेगाना र स्वास्थ्य स्थितिबारे रेकर्ड राखेर उनलाई घर पठाइदियो । भर्ना हुन नमानेपछि हामीले घरमै कसरी आइसोलेसनमा बस्ने भनेर परामर्श दियौं, अस्पतालका प्रवक्ता डा अनुप बाँस्तोलाले भने, लक्षण गम्भीर हुँदै गएमा तुरुन्तै अस्पताल आउन भनेका छौं ।रूघाखोकी र ज्वरोको समस्या लिएर बुधबार दिउँसो अर्का युवक पनि अस्पतालको आकस्मिक कक्ष पुगे । उनी डेढ महिनाअघि चीनबाट फर्किएका हुन् ।उनमा पनि गम्भीरखाले समस्या थिएन । चिकित्सकले केही दिन अस्पताल भर्ना भई निगरानीमा बस्न सुझाए । अस्पतालको शौचालय र बेड चित्तबुझ्दो नभएको भन्दै उनी बस्न मानेनन् । अस्पतालको सम्पर्कमा बसिराख्ने सर्तमा उनी घर फर्किए । पाँच दिनयता चीनबाट फर्किएका करिब ७० जना नेपाली कोरोना परीक्षण गरिदिनुपर्ने भन्दै टेकु अस्पताल पुगेका छन् । उनीहरूमा गम्भीर लक्षण त देखिएको छैन, डा बाँस्तोलाले भने, उनीहरू कोसँग बस्छन्, कहाँ जान्छन्, त्यसमा ख्याल गर्नुपर्छ । शंकास्पद बिरामी राख्न टेकु अस्पतालमा ६ बेडको आइसोलेसन वार्ड छुट्याइएको छ । कोरोना संक्रमणको आशंकामा हालसम्म आठ जना यही वार्डमा बसेर डिस्चार्ज भइसकेका छन् । एक जनाबाहेक कुनै व्यक्तिमा हालसम्म कोरोना संक्रमण पुष्टि भएको छैन । बुधबार साँझसम्म यो वार्डमा कुनै बिरामी भर्ना भएका थिएनन् । चीनबाट फर्किएका तर कोरोनाको लक्षण नभएका बिरामी राख्न पनि छुट्टै ४० बेड छन्, डा बाँस्तोलाले भने । बेड छुट्याएको एक साता बितिसक्यो तर यी बेडमा हालसम्म एक जना बिरामी पनि भर्ना भएका छैनन् । गम्भीर बिरामीका लागि आईसीयूसमेत छ तर आवश्यक चिकित्सक (बेहोस गराउने) भने अस्पतालमा छैनन् ।"
रुग्ण ठेक्का म्याद थप्न धमाधम,"सडक विभागमा बुधबार एकैदिन करिब १५० वटा ठेक्काको म्याद थपका लागि निर्माण व्यवसायीको निवेदन परेको छ । खरिद नियमावली नवौं संशोधनले रुग्ण ठेक्कालाई एक वर्ष म्याद थपको बाटो खोलिदिएसँगै निवेदन दिनेको भीड बढेको हो । सातायता म्याद थप्न दिइने निवेदनको चाङ नै लागेको सडक विभागका उपमहानिर्देशक एवं प्रवक्ता शिवहरि सापकोटाले बताए । म्याद थपका लागि निवेदन आउने क्रम बढ्दो छ, उनले भने, निवेदन लिई आउनेमा केही अन्तिम चरणमा पुगेका, केही निर्माण जारी रहेका र केही भर्खर सुरु भएका आयोजना छन् । निर्माण व्यवसायीले खरिद नियमावलीको आठौं संशोधनमा म्याद थपसम्बन्धी स्पष्ट प्रावधान नहुँदा व्यवसायीले संशोधनको माग गर्दै आएका थिए । व्यवसायीले म्याद थप नभए २२ सय ठेक्का अलपत्र पर्ने भन्दै संशोधनका लागि दबाब दिएका थिए । नवौं संशोधनले जे सम्बोधन गरेको छ, त्यसैको पेरिफेरीमा रहेर म्याद थपको निवेदन आएका हुन्, उनले भने । थपिएको एक वर्षको म्यादले धेरै समस्या समाधान हुने र थोरै मात्र समस्या रहने उनको दाबी छ । केही निर्माण व्यवसायीको म्याद थप नहुँदा भुक्तानी रोकिएको थियो । निर्माण व्यवसायीलाई यो अन्तिम मौका हो, सरकारले यतिसम्म सदाशय देखाउँदा पनि काम भएन भने कानुनअनुसार अघि बढ्नुको विकल्प हुँदैन, सापकोटाले भने । म्याद थपको निवेदन दिने समय फागुन १४ मा सकिनेछ । अहिलेसम्म करिब एक हजार ठेक्काको म्याद थपका लागि निवेदन दिइएको निर्माण व्यवसायीको भनाइ छ । प्रायः ठेक्का म्याद थपको प्रक्रियामा छन्, नेपाल निर्माण व्यवसायी महासंघका अध्यक्ष रवि सिंहले भने, थपिएको एक वर्षमा ७० प्रतिशत ठेक्का सम्पन्न हुनेछन् । बाँकीमा निर्माण व्यवसायीको कमजोरी देखिए ठेक्का तोड्नुको विकल्प नहुने उनले बताए । निर्माण व्यवसायीले समयमै सक्दैनन् भने ठेक्का तोड्नैपर्छ, उनले भने, तर अन्य कुनै कारणले ढिलाइ भएको र समयमै नसकिएको हो भने निर्णय गराएर काम अगाडि बढाउने वातावरण बनाउनुपर्छ । म्याद थप भएपछि रोकिएका ठेक्काको काम सुरु हुने र विकास खर्च पनि बढ्ने उनको दाबी छ । संघीय, प्रदेश र स्थानीय तीन तहको सरकारका कारण ठेक्कामा ढिलाइ भइरहेको विभाग स्रोतले जनायो । तीन तहको सरकारमा सबैले आआफ्नो अधिकार खोज्ने बेलामा साना आयोजना प्रदेशले हेर्ने, ठूला हामीले हेर्ने भन्दाभन्दै ठेक्कामा ढिलासुस्ती भएको हो, उनले भने, त्यस्तै बजेट शीर्षकमा केही प्रदेशमा, केही संघ र केही स्थानीय तहमा गए । त्यही भएर यो आर्थिक वर्षपछि सबै ठेक्का सम्पन्न हुनेछन्, रहे पनि थोरै समस्या रहनेछन् । केहीको बजेट शीर्षक प्रदेश र ठेक्का संघमा हुँदा समस्या हुने गरेको सिंहले बताए । ठेक्का रुग्ण हुनुमा तीन वटा कारण रहेको सापकोटा बताउँछन् । पहिलो कारण आफूहरू नै रहेको उनको भनाइ छ । प्रोजेक्टले मागेको लागत र त्यसलाई दिएको समय हामीले विनियोजन गरेको बजेटबीच तादत्म्य मिलेन भने त्यो ठेक्का लम्बिन्छ, उनले भने, अर्को कारण निर्माण व्यवसायी हुन्, जतिसुकै पत्र लेखे पनि कारबाही गरे पनि काम गर्दैनन् । तेस्रो कारण प्राविधिक समस्या रहेको उनले बताए । कतिपय पुलमा प्राविधिक समस्या देखिएका छन्, डिजाइनका कारण यस्तो भएको हो, उनले भने, जुन हिसाबले डिजाइन गरिएको हुन्छ, अन्तिममा आएर त्यो मिल्दैन अनि निर्माणमा ढिलाइ हुन्छ । विभागअन्तर्गत पुल, सडक पर्छ । अहिले सबैले म्याद थपको सुविधा पाउनेछन्, सापकोटाले भने, यो त्यो भन्ने छैन, थपेपछिको समयमा पनि काम भएन भने ठेक्का तोडिन्छ । निर्माण व्यवसायीकै मागअनुसार सरकारले छैटौं संशोधन ०७६ वैशाख ३०, सातौं संशोधन ०७६ जेठ २३, आठौं संशेधन ०७६ साउन १६ र चौथो पटक ०७६ पुस १४ मा गरेको हो । ०७६ सालमै चार पटक नियमावली संशोधन भएको छ ।"
न्यारोबडीमा १ अर्ब ३६ करोड बढी भुक्तानी,"सरकारी स्वामित्वको ध्वजावाहक नेपाल वायुसेवा निगमले ५ वर्षअघि भित्र्याएका दुई न्यारोबडी विमान एयरबस ३२० खरिदमा कम्पनीको प्रस्तावित मूल्यभन्दा झन्डै १ अर्ब ३६ करोड रुपैयाँ बढी भुक्तानी दिएको संसदीय समितिको कागजातले पुष्टि गरेको छ । संसद्को अन्तर्राष्ट्रिय सम्बन्ध समितिबाट गठित सांसद दीपकप्रकाश भट्ट नेतृत्वको उपसमितिले गरेको अध्ययनमा निगमले त्यसताका प्रतिविमान ६८ करोड रुपैयाँ हाराहारी बढी तिरेको पाइएको हो । एयरबसले ०६६ मंसिर १५ गते निगमलाई दुई न्यारोबडी विमान बिक्री गर्ने समझदारीपत्रमा हस्ताक्षर गरेको थियो । त्यस बेला एयरबसले प्रतिविमान ४ अर्ब ८४ करोड रुपैयाँ हाराहारीमा उपलब्ध गराउने प्रस्ताव गरेको देखिन्छ । तर निगमले प्रतिविमान ५ अर्ब ५२ करोड रुपैयाँ भुक्तानी गरेको प्रतिवेदनमा उल्लेख छ । उपसमितिले तयार पारेको पहिलो प्रतिवेदनको २८ नम्बर पृष्ठमा प्रतिविमान ६ मिलियन अमेरिकी डलर र सो विमानको हालसम्मको नोक्सानी पूर्ति हुने गरी क्षतिपूर्तिबापतको रकमसमेत नेपाल वायुसेवा निगमलाई फिर्ता गर्ने प्रक्रिया तत्काल अघि बढाउन आवश्यक कार्य गरी निगमलाई थप घाटा हुनबाट जोगाउने व्यवस्था गर्न निर्देशन दिने भनिएको छ । उपसमितिले न्यारोबडी जहाज खरिद प्रक्रिया नै नेपालको कानुनअनुसार त्रुटिपूर्ण रहेको जनाएको छ । प्रतिवेदनलाई परिमार्जन गर्दै आइतबार मात्रै समितिले सरकारलाई न्यरोबडी खरिदमा देखिएको मूल्यअन्तरबारे अध्ययन गर्न भनेको छ । न्यारोबडी जहाज खरिदसम्बन्धी विषयमा समितिको माघ १९ को बैठकले उपसमितिले पेस गरेको प्रतिवेदनमा रहेको व्यवस्थामा परिमार्जनसहित पारित गरी कार्यान्वयनका लागि सम्बन्धित निकायमा पठाउने निर्णय गर्यो, समितिको ३३ औं बैठकको निर्णय पुस्तिकामा लेखिएको छ ।निगमका तत्कालीन कार्यकारी अध्यक्ष सुगतरत्न कंसाकारसँग एयरबसले गरेको पहिलो सम्झौता बैना विवादका कारण स्थगन भएको अध्ययन उपसमितिका संयोजक सांसद भट्टले बताए । एयरबसले बैना फिर्ता गरेपछि कंसाकार जेलमुक्त भएका थिए । उनीपछि खुला प्रतिस्पर्धाबाट मदन खरेल निगमको नेतृत्व सम्हाल्न आएका थिए । उनले कंसाकारकै पालामा भएको डिललाई निरन्तरता दिँदै न्यारोबडी एयरबसले प्रस्ताव गरेको पुरानै मूल्यमा ल्याउने निर्णय गराएका थिए । त्यस बेला फ्रान्समा रहेको नेपाली दूतावासले पनि एयरबसले पुरानै मूल्यमा विमान दिने बताएको उल्लेख गर्दै सरकारलाई पत्र पठाएको थियो । तर भुक्तानी प्रतिविमान ६८ करोड रुपैयाँ बढी दिइएको सांसद भट्टले बताए । दुईवटा न्यारोबडी जहाज खरिद प्रक्रियामा संलग्न तत्कालीन महाप्रबन्धक मदन खरेलले युरोपमा हुने प्राइस इस्केलेसन (मूल्यवृद्धि) का कारण एयरबसले प्रस्ताव गरेको मूल्यभन्दा बढी भुक्तानी दिनुपरेको बताए । प्राइस इस्केलेसनबारे सांसदहरूको बुझाइमा फरक परेकाले यो विषय उठेको हो, निगमबाट हालै राजीनामा दिई अस्ट्रेलिया पुगेका उनले कान्तिपुरसँग फोनमा भने, सुगतजी (उनीअघिका कार्यकारी अध्यक्ष) का पालामा एयरबसले ४२५ मिलियन डलरमा उपलब्ध गराउने भनेको थियो तर त्यो मूल्यमा जहाज त्यसबेला पनि पाइनेवाला थिएन । खरेलले एयरबसलाई नेपालको कानुनअनुसार पुरै पैसा भुक्तानी दिएको उल्लेख गर्दै एयरबसले नेपाली एजेन्ट तथा सरकारी अधिकारीहरूलाई ३ लाख ४० हजार युरो (४ करोड २८ लाख हाराहारी रुपैया) घूस दिएको भनी खुलासा गरेको विषयमा सरकारले अनुसन्धान गर्न सक्ने बताए । ४ वर्षका लागि निगमको कार्यकारी अध्यक्ष तोकिएका उनी १६ महिनामै राजीनामा दिई माघ ५ गते अस्ट्रेलियातर्फ लागेका थिए । न्यारोबडीको खरिद प्रक्रियाको घूसकाण्ड सार्वजनिक भएपछि उनी फागुन ५ गते नेपाल फर्किन लागेका छन् । कंसाकारले भने आफू निस्किसकेपछि दोस्रो चरणमा विमान खरिद प्रक्रिया सुरु भएकाले आफ्नो संलग्नता नरहेको दाबी गरे । निगमलाई न्यारोबडी विमान बिक्री गर्ने युरोपियन कम्पनी एयरबसले गत बुधबार तत्कालीन खरिदबिक्रीमा संलग्न नेपाली सरकारी अधिकारी तथा एजेन्टलाई ३ लाख ४० हजार युरो घूस दिएको खुलासा गरेको हो । फ्रान्सेली राष्ट्रिय वित्तीय अभियोजकको कार्यालयले सार्वजनिक गरेको अदालती सम्झौतापत्र अनुसार १८ लाख डलर (करिब २० करोड) को प्रतिबद्धता भएको रकममध्ये एयरबसले नेपाली एजेन्ट र खरिदमा संलग्न सरकारी अधिकारीहरूलाई अतिरिक्त रकम भुक्तानी गरेको उल्लेख गरेको छ ।जहाज खरिदका लागि निगमले थालेका धेरैजसो विषय विवादित बन्दै गएपछि संस्कृति, पर्यटन, तथा नागरिक उड्डयन मन्त्रालय कार्यक्षेत्र भएको संसद्को अन्तर्राष्ट्रिय समितिले पहिलो पटक गत मंसिर ७ गते तत्कालीन पर्यटनमन्त्री, निगमका अध्यक्ष र महाप्रबन्धक सहितका पदाधिकारी बोलाई छलफल गरेको थियो । निगम पदाधिकारीहरूको कुरा सुनिसकेपछि यस समितिले निगमले खरिद गरेका सबै जहाजको प्रक्रियाबारे गहिरो अध्ययन गर्नुपर्ने भन्दै भट्टको नेतृत्वमा उपसमिति बनाएको थियो । पहिलो बैठकमा समितिले कांग्रेस सांसद प्रकाशमान सिंहलाई संयोजक तोकेको थियो तर, उनले समय दिन नसक्ने कारण देखाएपछि नेकपाका सांसद भट्ट संयोजक तोकिएका थिए । उनैको प्रतिवेदनलाई आइतबार मात्रै मूल समितिले कारबाहीका लागि अघि बढाएको छ ।"
विच्याटलाई कारोबार अनुमति,"विद्युतीय भुक्तानीका लागि चीनमा प्रख्यात विच्याट ले नेपालमा पनि कारोबार अनुमति पाएको छ । एनएमबी बैंकमार्फत विच्याटले कारोबार गर्न पाउनेछ । राष्ट्र बैंकले एनएमबी बैंकलाई नेपालमा हुने विच्याटको कारोबारलाई एक्वायर (प्राप्ति) गर्न अनुमति दिएको हो । राष्ट्र बैंकले अनुमति दिए पनि आन्तरिक रूपमा धेरै प्रक्रिया मिलाउनुपर्ने भएकाले औपचारिक कारोबार सुरु गर्न केही समय लाग्ने बैंक स्रोतले बताएको छ । अरू वाणिज्य बैंकलाई पनि यस्तो अनुमति दिन सकिने राष्ट्र्र बैंकले बताएको छ । राष्ट्र बैंकले अलिपेलाई पनि कारोबार अनुमति दिने तयारी गरेको छ । अलिपेको कारोबारलाई एक्वाएर गर्न हिमालय बैंकले राष्ट्र बैंकमा आवेदन दिएको छ । अलिपेको आवेदनउपर अध्ययन भइसकेको छ, राष्ट्र बैंक स्रोतले भन्यो, अब छिट्टै कारोबार अनुमति दिन्छौं । नेपालमा विच्याट र अलिपेमार्फत भुक्तानी बढेपछि राष्ट्र बैंकले ती भुक्तानीलाई गैरकानुनी भन्दै गत जेठमा रोक लगाएको थियो । त्यसपछि विच्याट र अलिपे कारोबार अनुमतिका लागि राष्ट्र बैंक गएका थिए । विदेशी पेमेन्ट सिस्टमसँग प्रत्यक्ष आबद्ध भएको जुनसुकै क्यूआर कोड, पस मेसिन वा अन्य पेमेन्ट सिस्टमको यस बैंकको स्वीकृति प्राप्त संस्थाबाहेक अन्यसँग गर्नु गैरकानुनी हुनेछ, राष्ट्र बैंकले परिपत्रमा भनेको थियो । राष्ट्र बैंकले रोक्नुअघि काठमाडौंको ठमेल र पोखरामा सञ्चालित केही होटल तथा पर्यटनसँग सम्बन्धित व्यवसायमा विच्याट, अलिपेजस्ता एपमार्फत भुक्तानी कारोबार भइरहेको थियो । यी कारोबारको आकार बढ्दै गएपछि राष्ट्र बैंकले रोक लगाएको हो । विच्याट र अलिपे चिनियाँ एप्स हुन् । यी एपले चीनमा विद्युतीय भुक्तानी सेवा पनि दिँदै आएका छन् । चीनमा यो प्रणालीमार्फत हुने विद्युतीय भुक्तानी प्रभावकारी छ । सोही कारोबार नेपालमा पनि सुरु भएको हो । नेपाल आउने चिनियाँ पर्यटक र व्यवसायीले यहाँका धेरै भुक्तानी (खासगरी चिनियाँद्वारा सञ्चालित होटल तथा व्यवसाय) विच्याट पे, अलिपे एपमार्फत गर्दै आएका छन् । यस्तो कारोबारमा भुक्तानी गर्ने ग्राहकको चीनमा रहेको बैंक खाताबाट पैसा घट्छ । त्यो पैसा व्यवसायीको चीनमै रहेको बैंक खातामा जम्मा हुन्छ । यस्ता कारोबारबाट नेपाललाई विदेशी मुद्राको लाभ हुँदैन । यसअघि यस्ता कारोबारका लागि कानुनी व्यवस्था थिएन । अहिले राष्ट्र बैंकले नीति बनाएको छ । अब ती माध्यममार्फत नेपालमा हुने कारोबार नेपाली बैंकिङ प्रणालीमा आबद्ध हुनेछन् ।"
सुदूरपश्चिम प्रदेशमा जडीबुटी उद्योग खुल्दै,"सुदूरपश्चिम प्रदेशमा जडीबुटी उत्पादन तथा प्रशोधन उद्योग स्थापना गर्न केन्द्र सरकार र प्रदेश सरकारबीच सम्झौता भएको छ । प्रदेशका ९ जिल्लामा पाइने जडीबुटीको उपयोग गरी उक्त क्षेत्रका बासिन्दाको जीविकोपार्जनमा सहयोग गर्ने र आयआर्जन बढाउने उद्देश्यले महेन्द्रनगरमा उद्योग स्थापना गर्न खोजिएको हो । त्यसका लागि बुधबार केन्द्रको वन तथा वातावरण मन्त्रालय मातहत रहेको जडिबुटी उत्पादन तथा प्रशोधन कम्पनी र सुदूरपश्चिम प्रदेशको उद्योग, पर्यटन, वन तथा वातावरण मन्त्रालयबीच सम्झौता भएको छ ।सम्झौतामा प्रशोधन कम्पनीका महाप्रबन्धक ज्ञानेश्वर कार्की र प्रदेश मन्त्रालयका तर्फबाट सचिव दीपककुमार खरालले हस्ताक्षर गरेका छन् । जडीबुटी उत्पादन तथा प्रशोधनका लागि कम्पनीले प्राविधिक सहयोग गर्नेछ । कम्पनीले सन्चो, सन्चो बाम, सिलाजितलगायत तेल उत्पादन गर्दै आएको छ ।सुदूरपश्चिका विभिन्न जिल्लाबाट संकलित जडीबुटी महेन्द्रनगर, गड्डाचौकी नाकाबाट भारतीय बजारमा निकासी हुने गरेकामा केही वर्षयता धेरै प्रजातिका जडीबुटी रोकिएका छन् । प्रदेशमै उद्योग स्थापना हुने भएपछि नेपाली जडीबुटीको उपयोग हुने व्यवसायीको अपेक्षा छ ।सुदूरपश्चिमका उच्च पहाडी र उच्च हिमाली क्षेत्रमा उपलब्ध जडीबुटीको भरपूर उपयोग गर्ने उद्देश्यले प्रदेशमै उद्योग स्थापना गर्न लागिएको हो । केन्द्र सरकारले हरेक प्रदेशमा जडीबुटी उद्योग स्थापना गर्ने नीति लिएको छ । जडीबुटीको उत्पादन, संकलन, भण्डारण र प्रशोधनका लागि उपयुक्त प्रविधि र प्रक्रियाका लागि स्रोत नहुँदा सुदूरपश्चिममा उपलब्ध जडिबुटीको उपयोग हुन सकेको थिएन, वन तथा वातावरण मन्त्रालयका प्रवक्ता सहसचिव सिन्धुप्रसाद ढुंगानाले भने, अब उच्च पहाडी र हिमाली क्षेत्रका जडीबुटीको भरपुर उपयोग गरिनेछ । सम्झौतामा सुदूरपश्चिम प्रदेशका उच्च पहाडी र हिमाली क्षेत्रका जडीबुटीको दिगो व्यवस्थापन गर्दै व्यावसायिक रूपमा उत्पादन, संकलन, भण्डारण र खेती विस्तार गरिने उल्लेख छ । सुदूरपश्चिम प्रदेशमा उपलब्ध जडीबुटीको उपयोग गरी देशकै आर्थिक विकासमा योगदान पुर्याउन सकिन्छ, सम्झौतामा भनिएको छ । सुदूरपश्चिम प्रदेशका जिल्लामा बढी मात्रामा यार्सागुम्बासहित कुरिलो, रिठ्ठा, सेतक चिनी र डालेचुक पाइन्छ ।"
हवाई भाडामा विदेशीलाई विभेद नगर्न निर्देशन,"संसद्को अन्तर्राष्ट्रिय सम्बन्ध समितिले नेपाली र विदेशी यात्रुलाई एउटै हवाई भाडादर कायम गर्न सरकारलाई निर्देशन दिएको छ । बुधबार बसेको समिति बैठकले पर्यटन वर्ष २०२० को सन्दर्भ जोड्दै आन्तरिक उडानमा विदेशी यात्रुबाट असुल्दै आएको भाडामा विभेद रहेको भन्दै यस्तो निर्देशन दिएको हो । भाडामा फरक दर राख्दा विदेशी पर्यटकमा गलत सन्देश जाने भएकाले यस्तो निर्देशन दिइएको समिति सभापति पवित्रा निरौला खरेलले बताइन् । नेपालभित्र आउजाउ गर्ने नेपाली र विदेशीलाई दिने भाडा दर तीन सय प्रतिशतसम्म फरक छ । समितिले आठबुँदे निर्देशन जारी गर्दै पर्यटन प्रवर्द्धनका लागि दीर्घकालीन योजना बनाउनुपर्ने प्रस्ताव सरकारलाई दिएको छ । आर्थिक विकासका लागि दूरगामी प्रभाव पर्ने गरी योजना बनाउन भनेका हौं, निरौलाले भनिन्, विश्वसम्पदा सूचीमा परेका पर्यटकीय स्थल घुम्न साइकल लेन बनाउन सुझाएका छौं । समितिले पर्यटन सर्किट बनाउन र विश्वस्तरकै सांस्कृतिक संग्रहालय बनाउन निर्देशन दिएको छ । त्यस्तो संग्रहालय नारायणहिटी दरबार परिसरमा बनाउन सकिने सांसदहरूको सुझाव छ । पर्यटन वर्ष सफल बनाउन सबै निकायसँग समन्वय गर्न भनेका छौं, खरेलले भनिन् ।"
अरुण तेस्रोको लगानी स्वीकृत,"काठमाडौं (कास) लगानी बोर्डले अरुण तेस्रोको वैदेशिक लगानी स्वीकृत गरेको छ । संखुवासभामा निर्माणाधीन आयोजनाका लागि बोर्ड बैठकले लगानी स्वीकृत गरेको बोर्डले जारी गरेको विज्ञप्तिमा जनाइएको छ । गत वर्ष चैत दोस्रो साता भएको लगानी सम्मेलनका क्रममा स्टेट बैंक अफ इन्डिया, एभरेस्ट बैंक र नबिल बैंकबीच संयुक्त रूपमा लगानी गर्ने सम्झौतामा हस्ताक्षर भएको थियो । आयोजनामा स्टेट बैंक इन्डियाले ६ अर्ब ६० करोड, एभरेस्ट बैंकले ८ अर्ब र नबिल बैंकले ४ अर्ब ८७ करोड लगानी गर्ने समझदारी भएको थियो । भारतको सतलज विद्युत् निगमले निर्माण गरिरहेको आयोजनामा कुन निकायले लगानी गर्ने भन्ने विषयमा लगानी बोर्डले सार्वजनिक गरेको छैन । ९ सय मेगावाट क्षमताको आयोजनाको लागत १ खर्ब १४ अर्ब अनुमान गरिएको छ । सन् २०१४ मा परियोजना विकास सम्झौतामा हस्ताक्षर भएको थियो ।"
बक्यौतामाथि उधारोमा उखु,"गोडैता नगरपालिका९ सिसौटियाका हरिश्याम रायले बगदहस्थित महालक्ष्मी चिनी उद्योगबाट गत वर्ष बेचेको उखुको भुक्तानी पाएका छैनन् । गत वर्ष बेचेको उखुबापत उद्योगबाट उनले ३ लाख रुपैयाँभन्दा बढी रकम लिन छ । तर यस वर्ष पनि गत वर्षको बक्यौता बाँकी रहेकै उद्योगलाई उधारोमै उखु बेचिरहेका छन् । खेतमा सुकाउनुभन्दा उद्योगलाई दिनु नै बेस ठानी उखु दिएको रायको भनाइ छ । ढिलै भए पनि उद्योगबाट भुक्तानी पाइएला भन्ने आशा रहेको उनले बताए ।गत वर्षको भुक्तानी विवादले ढिलो गरी महालक्ष्मी सञ्चालनमा आएपछि जिल्लाका दक्षिणी क्षेत्रका किसानलाई उखु काट्ने चटारो छ । गत वर्षकै करोडौं रुपैयाँ बाँकी राखेको उद्योगमा किसानले धमाधम पुनः उधारोमै उखु बिक्री गरिरहेका छन् । जतिसक्दो चाँडो उद्योगलाई उखु बिक्री गर्न किसान हतारिइरहेका छन् । चाँडै उखु नबेचे उखु सुकेर घाटा लाग्ने, गर्मी बढ्दै जाँदा मजदुर नपाउनेलगायत समस्या हुने डरले उनीहरू हतारिएका हुन् । सहमतिअनुसार गत वर्षको करोडौं रुपैयाँ भुक्तानी नदिएका उद्योग सञ्चालनमा आएपछि किसान निराश छन् । नगद भुक्तानी पाउन थालेपछि यस क्षेत्रका केही किसानले सख्खर बनाउने क्रसर उद्योगमा उखु बेचिरहेका छन् । महालक्ष्मी मिल गेट क्षेत्रका किसानले उखु अरू उद्योगमा बेच्न पाउँदैनन् । गेट क्षेत्रका प्रायः किसानले बाध्य भएर गत वर्षको बाँकी राखेको उद्योगमै उखु बिक्री गर्नुपरेको गुनासो गरेका छन् । किसानको बाध्यताको फाइदा उद्योगीले उठाइरहेको रायले बताए । बक्यौता राखेकै उद्योगमा उधारोमा उखु बिक्री गर्नुपर्ने हाम्रो बाध्यता हो, अरू विकल्प छैन, रायले भने, बारीमा उखु सुकाएर घाटा खानुभन्दा उद्योगलाई बेलैमा उखु बिक्री गरे भुक्तानी पाउने आशा हुन्छ । गत वर्ष उद्योगमा बेचेको उखुको भुक्तानीका लागि रायसहित जिल्लाका दक्षिण क्षेत्रका दर्जनभन्दा बढी किसान आन्दोलनका लागि काठमाडौं पुगेका थिए । सरकारले चिनी उद्योगलाई माघ पहिलो सातासम्ममा किसानको पुरानो भुक्तानी चुक्ता गर्ने भनेर सहमत गराएका थिए । तर उद्योगीले भुक्तानीका लागि दिएको समय दुई हप्ता बित्न लाग्दा पनि किसानले महालक्ष्मी र धनकौलस्थित अन्नपूर्ण चिनी उद्योगबाट भुक्तानी पाएका छैनन् । किसान समयमै भुक्तानी नपाएपछि चरणबद्ध आन्दोलनमा उत्रिएका छन् । अहिले जिल्लामा आन्दोलन गरिरहे पनि चैत पहिलो साताबाट काठमाडौंमा भोकहडतालमा बस्ने उखु किसान संघर्ष समितिले चेतावनी दिएको छ । किसानलाई बक्यौता नतिरेको अन्नपूर्ण चिनी उद्योग यस वर्ष सञ्चालनमै आउन सकेको छैन । महालक्ष्मीले भने गत वर्षको करिब आधा रकम किसानलाई दिएपछि सञ्चालनमा छ । पुरानो भुक्तानी गर्ने सहमति भएपछि उद्योग सञ्चालनमा आएको महालक्ष्मीको उद्योग सञ्चालकले बताएका छन् । किसानले पुरानो भुक्तानी माग गर्दा उद्योग सञ्चालनमा केही ढिलाइ भयो, महालक्ष्मीका सञ्चालक वीरेन्द्र कनौडियाले भने, पुरानो भुक्तानीसहित यस वर्ष खरिद गरेको उखुको पनि भुक्तानी गर्ने प्रयास गर्दै छौं । महालक्ष्मीको मिल गेट क्षेत्र बाहिरका किसान हरिवनस्थित इन्दुशंकर चिनी उद्योगमा उखु बेचिरहेका छन् । इन्दुशंकरमा बिक्री हुन नपाएको उखु मात्र किसानले महालक्ष्मीमा लगिरहेका छन् । माघ पहिलो साता पुरानो भुक्तानी दिने भनेर सहमति गरेका महालक्ष्मीका मालिकले अझै भुक्तानी दिएका छैनन्, नजिक भएका कारण उखुको ढुवानी कम लाग्ने र मिल गेट एरिया भएकाले बक्यौता राखेकै उद्योगमा उखु बेच्नुपरेको हो, किसान मुकेश ठाकुरले भने ।"
सबै जिल्लामा फोरजी,नेपाल टेलिकमले ७७ वटै जिल्लामा फोरजी सेवा पुगेको दाबी गरेको छ । टेलिकमको १६औं वार्षिकोत्सवका अवसरमा बुधबार कम्पनीले सबै जिल्ला सदरमुकामका सीमित स्थानमा मात्रै फोरजी सेवा विस्तार गरिएको जानकारी दिएको छ । एक वर्षभित्र फोरजी सेवा विस्तार गर्ने जिम्मेवारीसहित टेलिकमले गत वर्ष हङकङस्थित सीसीएसआई कम्पनीसँग ठेक्का सम्झौता गरेको थियो । यो कम्पनीले रेडियो एक्सेस नेटवर्क विस्तारको काम पाएको छ । करिब १७ अर्ब रुपैयाँ लागतको यो काम यही माघ मसान्तसम्म सक्ने भनिए पनि हाल जिल्ला सदरमुकाममा मात्रै जडान गरिएको टेलिकम स्रोतको भनाइ छ । रेडियो एक्सेस नेटवर्क (र्यान) ले प्रयोगकर्ताको फोनलाई टावरसम्म जोड्छ । कोर नेटवर्क विस्तारको जिम्मा भने चिनियाँ कम्पनी जेडटीईले पाएको थियो ।सबै जिल्लाका सबै स्थानमा फोरजी विस्तारका लागि अझै केही समय लाग्नेछ । टेलिकमले करिब १९ अर्ब खर्चेर देशैभर फोरजी सेवा विस्तार थालेको हो । काम सकिएलगत्तै मुख्य सहरमा फाइभजी प्रविधि परीक्षण गर्ने टेलिकमको तयारी छ । टेलिकमका करिब ४ हजार २ सय वटा टावरमा फोरजी विस्तार गर्ने र थप ६४० वटा बीटीएस टावर स्थापना गर्ने लक्ष्य छ ।टेलिकमले विस्तार गर्न लागेको फोरजीको औसत स्पिड १३० एमबीपीएस छ । यससँगै फोरजीसँग जोडिएका अन्य सेवा विस्तार गर्ने कम्पनीको योजना छ । ८ सय र १८ सय मेगाहर्ज ब्यान्डलाई एकीकृत गरिने टेलिकमले जनाएको छ । त्यसपछि कुनै एउटा ब्यान्ड मात्र सपोर्ट गर्ने मोबाइलमा पनि फोरजी सेवा प्रयोग गर्न सकिनेछ । ०७३ पुस १३ मा टेलिकमले काठमाडौं उपत्यका र पोखराबाट फोरजीएलटीई सेवा सुरु गरेको थियो । दुई ठाउँमा फोरजी सेवा सुरु गरी परीक्षणपछि अन्यत्र विस्तार गर्ने टेलिकमको योजना लामो समय रोकिएको थियो । समयमै फोरजी विस्तार गर्न नसक्दा टेलिकमले फोरजी उपभोक्ताका साथै आम्दानी पनि गुमाइरहेको छ । पछिल्लो समय टेलिकमको आम्दानी पनि घट्दो अवस्थामा छ ।
कोकाकोलाको मोःमो उत्सव,"काठमाडौं (कास) कोकाकोलाले पाँचौं मोःमो उत्सव नेपालमा मनाउने भएको छ । हरेक वर्षको सुरुवातमा आयोजना हुने कोकाकोला मोःमो उत्सवलाई कम्पनीले पर्वकै रूपमा अघि बढाएको बताएको छ । खाना जे होला, स्वाद बढाउन कोकाकोला नारासहित कोकाकोलाले विभिन्न परिकारका खानाको उत्सव मनाउँदै आएको छ । यस अभियानमा अभिनेत्री सम्राज्ञी आरएल शाह, एलिशा राई, गायिका केन्जल श्रेष्ठ, जेय अथर र आइजेन सहभागी छन् ।"
क्यान्सरविरुद्ध अभियानमा कतार एयरवेज,काठमाडौं (कास) कतार एयरवेज क्यान्सर रोकथाम र नियन्त्रणको प्रयासमा सहभागी हुने उद्देश्यले युनियन फर इन्टरनेसनल क्यान्सर कन्ट्रोल (यूएआईसी) को आधिकारिक एयरलाइन प्रायोजक भएको छ । विश्व क्यान्सर दिवसको २०औं वार्षिकोत्सवका अवसरमा कम्पनीले जारी गरेको विज्ञप्तिमा यस्तो जानकारी दिइएको छ ।
चैतमा व्यापार मेला,"काठमाडौं (कास) चैत ६ देखि १० गतेसम्म अन्तर्राष्ट्रिय व्यापार मेला हुने भएको छ । काठमाडौंको भृकुटीमण्डपमा हुने मेलाको आयोजक नेपाल उद्योग वाणिज्य महासंघ हो । मेलाका लागि बुधबारबाट बुकिङ खुला गरिएको महासंघले जनाएको छ । स्वदेशी उद्योग व्यवसायको प्रवर्द्धन, नेपाली उत्पादन तथा सेवाको राष्ट्रिय अन्तर्राष्ट्रिय बजार विस्तार गर्ने, बाह्य लगानी तथा प्रविधि आकर्षण गर्ने उद्देश्यले मेला आयोजना गरिएको हो । मेला विभिन्न देशबाट दुई सयभन्दा बढीले सहभागिता जनाउने आयोजकले बताएको छ ।"
एनआईसीसूर्या लाइफ सहकार्य,"काठमाडौं (कास) एनआईसी एसिया बैंक र सूर्या लाइफ इन्स्योरेन्सबीच बुधबार सम्झौता भएको छ । बैंकको विभिन्न डिजिटल भुक्तानी सेवाको प्रयोग गरी सूर्या इन्स्योरेन्सको बिमा शुल्क, पोलिसी लोनको ब्याज, किस्तालगायत विभिन्न शुल्क भुक्तानी गर्न सकिने विषयमा सम्झौता भएको हो । बैंकका प्रमुख कार्यकारी अधिकृत रोशनकुमार न्यौपाने र इन्स्योरेन्सका प्रमुख कार्यकारी अधिकृत शिवनाथ पाण्डेले हस्ताक्षर गरे ।"
क्रिकेट लिग प्रायोजकमा डिसहोम,काठमाडौं (कास) डिसहोम विश्वकप क्रिकेट लिग२ को मुख्य प्रायोजक रहने भएको छ । माघ २९ सम्म कीर्तिपुर मैदानमा हुने लिगमा नेपालसहित ओमान र अमेरिकाले त्रिकोणात्मक सिरिज खेल्दै छन् । लिगमा ६ खेल हुनेछन् । हरेक टोलीले समान दुईदुई खेल खेल्नेछन् । एकदिवसीय मान्यता पाएपछि नेपालले घरेलु मैदानमा पहिलो त्रिकोणात्मक क्रिकेट सिरिज खेल्दै छ ।
सिटिजन्सको स्मार्ट बचत खाता,"काठमाडौं (कास) सिटिजन्स बैंक इन्टरनेसनलले बुधबारबाट सिटिजन्स स्मार्ट बचत खाता सुरु गरेको छ । बैंकले युवावर्ग तथा प्रविधिमैत्री व्यक्तिलाई लक्ष्य गरी खाता सञ्चालनमा ल्याएको बैंकले जनाएको छ । निक्षेप योजनाअन्तर्गत ग्राहकले यो खाता बैंकको कुनै पनि शाखामा शून्य मौज्दातमा खोल्न पाउँछन् । योजनाअन्तर्गत ग्राहकले डेबिट कार्ड, ईबैंकिङ र मोबाइल बैंकिङमा वार्षिक शुल्कमा ५० प्रतिशत छुट पाउँछन् ।"
लक्ष्मीको अध्यक्षमा घिमिरे,काठमाडौं (कास) लक्ष्मी बैंकको अध्यक्षमा सुशील घिमिरे नियुक्त भएका छन् । घिमिरेले राष्ट्र बैंकका गभर्नर चिरञ्जीवी नेपालसमक्ष पद तथा गोपनीयताको शपथ लिए । बैंकको सञ्चालक समितिमा संस्थापक सेयरधनीका तर्फबाट प्रतिनिधित्व गरेका घिमिरेलाई बैंकको सञ्चालक समितिले अध्यक्ष पदमा नियुक्त गरेको हो ।
तिलगंगालाई ज्योतिको सहयोग,काठमाडौं (कास) ज्योति विकास बैंकले तिलगंगा आँखा अस्पताललाई १० लाख रुपैयाँ सहयोग गरेको छ । अस्पताललाई आँखासम्बन्धी अनुसन्धान गर्दै आएको जीरी आई स्टडीका लागि बैंकले सहयोग गरेको हो । उक्त सहयोग रकम बैंकका प्रमुख कार्यकारी अधिकृत मनोजकुमार ज्ञवालीले र अस्पतालका सीईओ यमबहादुर महतलाई हस्तान्तरण गरे ।
मृत्युबाट जोगाउने गाउँका भगवान्,"सेवा सुविधा नभएको भन्दै दक्ष चिकित्सकहरू कर्णाली नदी तर्न रुचाउँदैनन् । नदी पार गरिहाले पनि सुदूरपश्चिमका पहाड उक्लन सरकारी सजायसरह मान्छन् । गरिबी, अशिक्षा, दुर्गमका कारण सुदूरका पहाडी बस्ती अझै पछाडि परेका छन् । स्वास्थ्य उपचार जनताको मौलिक हकअन्तर्गत रहे पनि दुर्गमवासीले सामान्य उपचारका लागि चर्को मूल्य तिरेर अन्यत्र जानुपर्ने बाध्यता छ । तालिम, उपकरण, सेवा सुविधाबिना पनि सुदूरका पहाडमा स्थानीयको भरोसा जित्ने स्वास्थ्यकर्मीहरू नभएका भने होइनन् । दुर्गममा गरिएको सेवाका कारण सहर बजारतिर चर्चामा आउने ठूला डाक्टर र चिकित्सकअघि उनीहरू गुमनाम छन् । डोटीको स्वास्थ्य क्षेत्रमा विभिन्न ठाउँमा काम गर्दै स्थानीयस्तरमा मन जित्दै आएका केही स्वास्थ्यकर्मी यस्ता छन् सबैकी बज्यै०६५ जेठ २५ मा सिनियर अनमी यशोदा ओझाले जीवनको सबैभन्दा ठूलो जोखिम मोलिन् । मृत ठानिएको बच्चालाई लगातारको मिहिनेतपछि उनले पुनर्जन्म दिएकी छन् । गाउँघरमा बज्यै भनेर चिनिने ओझा जिल्लाको दुर्गम आदर्श गाउँपालिकाको मौवा स्वास्थ्यचौकीमा काम गर्छिन् । जिल्ला तहदेखि राष्ट्रियस्तरका विभिन्न सम्मान र पुरस्कार पाएकी उनलाई स्थानीयले भगवान्सरह मान्छन् । आदर्श४ की नारुदेवी विष्टले ओझाको परिवारलाई भगवान्को संज्ञा दिने गरेकी छन् । जेठ २५ को घटना नारुदेवीका लागि सधैं अविस्मरणीय छ । त्यो दिन ओझा मौवा स्वास्थ्यचौकीमा एक्लै थिइन् । ३५ वर्षीया नारुदेवी छैटौंपटक बेथाले च्यापेपछि उनीकहाँ आइन् । ओझाले सजिलै प्रसूति गराइन् । छोरा जन्मियो । जेठी श्रीमतीबाट सन्तान नजन्मेपछि श्रीमान्ले नारुदेवीलाई भित्र्याएका थिए । उनीबाट पनि लगातार छोरी नै छोरी भए । परिवारमा छोराको चाहनाले किचलो थियो । छैटौंपटकमा छोरा जन्मियो तर अवस्था सहज थिएन । हेर्दा स्वस्थ देखिए पनि नवजात शिशुको शरीरमा भने कुनै प्रतिक्रिया थिएन । छातीमा चाल छैन, मुटु धड्किन्न, नाडीमा चाल छैन, सास पनि चलेको छैन । लगातारको तेल मालिस, सरसफाइपछि पनि शिशु रोएन । ओझालाई चिटचिट पसिना आयो । तालिम पाएअनुसारका सबै सीप लगाए पनि आधा घण्टासम्म बच्चा रोएन, उनको आमा र परिवारकाले भने बच्चा मागिरहेका थिए, ओझाले त्यो दिन सम्झँदै भनिन्, शिशु स्वस्थ देखिए पनि प्रतिक्रिया नदिएकाले मैले परिवारलाई सान्त्वना दिएर मृत घोषणा गरीे पोको पारेर टेबलमुनि राखिदिएँ । नारुदेवी भक्कानिन थालिन् । ओझाले पनि मन थाम्न सकिनन् । सान्त्वना दिँदै सँगै रुन थालिन् । मृत घोषणाको आधा घण्टापछि यशोदालाई उत्सुकता जाग्यो । बच्चा हेर्दा ठीकठाक भए पनि मर्यो कसरी ? उनले जिज्ञासा मेट्न गुटमुट्याएको पोको खोलिन्, शिशुलाई फेरि हेरिन् । नाडी र छाती छामिन् । नाभी समातिन् । तेल मालिस गरिन् । नाकमुखबाट सास दिइन् । आधा घण्टापछि शिशुले एकपटक स्वाँक्क गर्यो । पढ्ने बेला मेरा गुरु डा हेमराज पाण्डेयले त्यस्ता शिशुलाई सेफोट्याक्सिन सुई दिएको देखेकी थिएँ, उनले भनिन्, झट्ट याद आएकाले सुई दिएर लगातार चार घण्टा मालिस, मुखबाट सास दिएपछि बल्ल सकुशल अवस्थामा फर्काउन सफल भएँ । शिशु रुन कराउन सुरु गरेपछि भने सन्तानको आस मारिसकेका नारुदेवीको दम्पतीमा खुसीको सीमा रहेन । अहिले त्यो बच्चा गाउँकै विद्यालयमा माध्यमिक तहमा पढ्दै छ । नारुदेवी भन्छिन्, उहाँले मेरो बच्चामात्र होइन, गाउँमा कैयौंलाई पुनर्जन्म दिनुभएको छ । दुर्गम गाउँमा सेवा गरिरहेकी ओझाले स्वास्थ्य सेवामा काम गरेको २१ वर्ष भयो । यो अवधिमा हजारभन्दा बढीको प्रसूति गराएको उनी बताउँछिन् । एक्लै गाउँको स्वास्थ्यचौकीमा एक रातमा ९ जना गर्भवती सुत्केरी गराउन सफल ओझालाई जिल्लामै नमुना स्वास्थ्यचौकी बनाएको भन्दै स्थानीयले प्रशंसा गर्छन् । गाउँको स्वास्थ्यचौकी भए पनि उनीप्रतिको विश्वासले प्रसूति गराउनेहरूको संख्या जिल्ला अस्पतालभन्दा पनि बढी रहेको स्वास्थ्य कार्यालयको तथ्यांकमा देखिन्छ । उनले गर्वका साथ भनिन्, सात दिनसम्म नाल ननिस्केका, पाठेघरमा तेर्सो बसेका, ठूलो टाउको, पेट भएका सयौं घटनाहरूको जोखिम मोलेर मैले गर्भवतीको ज्यान जोगाएको छु । फरासिली गीता०६४ कात्तिकमा डोटीकै केआईसिंह गाउँपालिकाको बास्कोट गाउँमा एक महिला आँगनमा मृत्युसँग लड्दै थिइन् । शिशु जन्मेको चार घण्टासम्म पनि उनको पाठेघरबाट साल बाहिर निस्केको थिएन । स्थानीयले दुर्गामाडौं स्वास्थ्यचौकीकी सिनियर अनमी गीता भट्टलाई बोलाए । स्वास्थ्यकर्मी घरमै गएर प्रसूति गराउने चलन थियो । सुत्केरी भएकी महिलाको पाठेघर नै बाहिर झरेको थियो । धुलाम्य आँगनमा लत्रिएर फोहोर भएको थियो । स्थानीय महिलाले सालको टुप्पोमा दुई माना चामलको पोको बाँधेर झुन्ड्याइदिएका थिए, पाठेघरभित्र साल नछिरोस् भनेर । सुरुमा भट्टलाई के गरौं, कसो गरौं भयो । उनले पाठेघरबाट साल निकालिन् । धूलो र दुबोले फोहोर भएको पाठेघर सफा गरिन् । अनुमान र कल्पनाका आधारमा जोखिम मोलेर पाठेघर भित्र राखिदिएँ, अविस्मरणीय दिन सम्झँदै उनले भनिन्, उनलाई प्राथमिक उपचारपछि बाहिर लैजान सम्झाएँ । ती महिलाका घरपरिवारले मानेनन्, सात दिनसम्म घरमै गएर आमा र बच्चा बचाएँ । सधैं हँसिलो मुद्रामा देखिने भट्ट दुर्गामाडौं स्वास्थ्यचौकीलाई शतप्रतिशत संस्थागत सुत्केरी गराउन सफल भएकामा खुसी व्यक्त गर्छिन् । सबैकी सीता शिखर नगरपालिका मुडभराकी सीता जोशी, उमेर ४२ वर्ष । ०५६ मा जागिर थालेकी उनी दुर्गम मुडभरामा पुगिन् । गर्भवतीलाई अस्पताल लैजाने चलन थिएन । घरमै सुत्केरी हुन्थे । धेरैको ज्यान जान्थ्यो, मरेका शिशु जन्मिन्थे । उनले मुडभरा द्यालीकी लक्ष्मी जोशीको शिशुलाई बचाइन । झन्डै ३ घण्टाको मिहिनेतपछि शिशुले सास फेर्न थाल्यो, रोयो । त्यो देखेका गाउँलेले सीतालाई सम्मान गरे । अकालमै ज्यान गुमाउने गर्भवती महिलाहरू पनि विश्वास गरेर उनीकहाँ उपचारका लागि आउन थाले । उनको जीवनमा सयौं यस्ता घटनाका स्मरण छन्, जसले दुर्गममा एकल मिहिनेत गरेर धेरैलाई सञ्चो पार्दा पुनर्जन्म दिएजस्तो भएको छ ।"
बाजुरामा रुघाज्वरो फैलियो,धनगढी (कास) बाजुराको स्वामीकार्तिक खापर गाउँपालिका१ जोरु र हिमाली गाउँपालिका६ धुलाचौरमा रुघाज्वरो फैलिएको छ । स्वामीकार्तिकका निमित्त कार्यकारी अधिकृत कुबेर शाहीका अनुसार जोरुमा फैलिएको रुघाखोकीबाट १ सय १० जना प्रभावित छन् । जोरुमा ४ जना अहेवसहित ६ जना स्वास्थ्यकर्मीको टोली बिरामीको उपचारमा खटिएको कोल्टीका स्वास्थ्यकर्मी ओमजंग शाहीले बताए । जोरुमा मंगलबार ५५ वर्षीया प्रमिला कँडारा र ८० वर्षीय दलबहादुर रावलको मृत्यु भए पनि कारण रुघाज्वरो नभएको प्रमुख जिल्ला अधिकारी गंगाराम न्यौपानेले बताए ।
स्ववियु निर्वाचन अनिश्चित,"आगामी फागुन १४ गतेलाई घोषणा गरिएको त्रिभुवन विश्वविद्यालयको स्वतन्त्र विद्यार्थी युनियनको निर्वाचन अनिश्चित बनेको छ । विद्यार्थी संघसंगठनबीच सहमति नजुट्दा तोकिएको मितिमा निर्वाचन हुने सम्भावना टर्दै गएको हो । प्रमुख प्रतिपक्षी नेपाली कांग्रेस र उसको भ्रातृ संगठन नेपाल विद्यार्थी संघले निर्वाचनलाई विश्वविद्यालयको पदाधिकारी नियुक्तिसँग जोडेर छलफल अघि बढाएको छ । त्रिविमा रेक्टर र अन्य विश्वविद्यालयमा रिक्त उपकुलपति नियुक्तिपछि मात्रै स्ववियु निर्वाचनको प्रक्रिया अघि बढाउन कांग्रेसले माग गरेको हो । कांग्रेस निकट प्राध्यापक संघ र नेविसंघले त्रिविमा रेक्टर आफ्नो कोटाको व्यक्ति हुनुपर्ने अडान लिएका छन् । कार्यवाहक रेक्टर मानविकी संकायका डिन शिवलाल भुसालको संयोजकत्वमा स्ववियु निर्वाचन केन्द्रीय अनुगमन तथा समन्वय समिति बनेको छ । नेविसंघले रेक्टर नियुक्तिपछि मात्रै निर्वाचन समिति गठन गरेर निर्वाचनको कार्यतालिकालगायत तयारीको काम अघि बढाउन भनेको छ । कांग्रेस नेताहरूले सत्तारूढ नेकपा र प्रधानमन्त्री तथा कुलपति केपी शर्मा ओलीसँग रेक्टरमा आफू निकटको व्यक्ति नियुक्ति गर्न दबाब दिँदै आएका छन् । नेविसंघले समय नदिँदा सहमति गरेर कार्यतालिका सार्वजनिक गर्न नसकेको समितिका सदस्य सचिव गंगाबहादुर थापाले बताए । माघ १५ गतेअघि नै निर्वाचन कार्यतालिका सार्वजनिक गर्नुपर्थ्यो, सहमति नहुँदा सकिएन, उनले भने, फागुन १४ गते नै निर्वाचन हुने सम्भावना छैन, नयाँ मिति घोषणाका लागि विद्यार्थी संघसंगठनसँग छलफल जारी छ । नेविसंघका अध्यक्ष राजीव ढुंगानाले रेक्टर नियुक्तिपछि मात्रै निर्वाचन प्रक्रिया अघि बढाउन त्रिविलाई आग्रह गरिएको जनाए । रेक्टर निर्वाचन समितिको प्रमुख हुने परम्परा छ, रेक्टरबिनै निर्वाचन हुनेमा हामीलाई आंशका छ, उनले भने । अनेरास्ववियुका संयोजक ऐन महरले नेविसंघमा भरखरै नयाँ नेतृत्व चुनिएकाले तयारीका लागि केही समय दिइएको जनाए ।"
क्रियाशीलको छानबिन जिम्मा आचार्यलाई,"काठमाडौं (कास) कांग्रेसले केन्द्रीय सदस्य नरहरि आचार्यको संयोजकत्वमा पार्टीको क्रियाशील सदस्यता छानबिन समिति बनाउने तयारी गरेको छ । सदस्यता वितरण तथा नवीकरणप्रति पार्टीको नेतृत्व तहमै विश्वासको वातावरण नभएपछि संस्थापन र संस्थापन इतरपक्ष आचार्यलाई संयोजक बनाउन सहमत भएका हुन् । पार्टीको १३ औं महाधिवेशनमा पनि सदस्यता छानबिन गर्ने समितिको नेतृत्व गरेका उनी यसपटक भने स्वास्थ्यको कारण जनाउँदै संयोजक बन्न अनिच्छुक छन् । तर सदस्यहरूलाई बढी जिम्मेवारी दिने गरी तपार्इं नै नेतृत्वमा बसिदिनुपर्छ भनेर हामीले आग्रह गरेका छौं, पार्टीका एक पदाधिकारीले भने, सम्भवतः उहाँकै नेतृत्वमा समिति बन्नेछ ।क्रियाशील सदस्यताले महाधिवेशनलाई प्रभावमा पार्न सक्ने भएकाले दुवै पक्षका नेताहरू वितरण र नवीकरणमा हुन सक्ने चलखेलप्रति सशंकित छन् । गत पुस ११ मा बहुमतको निर्णयबाट क्रियाशील सदस्यता वितरण खुला गर्ने गरी विधानका दफाहरू निलम्बन गरिएका थिए । जसबाट संस्थापन इतरपक्ष पार्टी नेतृत्वको कार्यशैलीप्रति विश्वस्त हुन सकेको छैन । केन्द्रीय सदस्य मीनेन्द्र रिजालले आचार्य दुवै पक्षलाई मान्य हुने भएकाले संयोजक बनाउन खोजिएको बताए । महाधिवेशनको कार्यतालिका र विधानका दफा निलम्बनलगायतका विषयले चर्केको विवाद साम्य गर्दै माघ १३ मा बसेको केन्द्रीय कार्यसमितिको बैठकले सात सदस्यीय समिति बनाउने निर्णय गरेको थियो । उक्त निर्णयमा समिति संयोजक र सदस्यको नाम उल्लेख छैन । आचार्यको नाम दुवै पक्षबाट स्वीकार भइसकेको छ । सदस्यहरूमा भने भागबन्डा भएको छ । सभापति देउवाले तीन, वरिष्ठ नेता रामचन्द्र पौडेल पक्षले दुई र पूर्वमहामन्त्री कृष्णप्रसाद सिटौला पक्षबाट एकजना सदस्यको नाम प्रस्ताव गर्ने समझदारी बनेको छ । आन्तरिक गृहकार्य नभएको कारण जनाउँदै बिहीबार (माघ २३) सम्मका लागि लागि केन्द्रीय कार्यसमितिको बैठक सारिएपछि समिति निर्माणमा समेत ढिलाइ हुने भएको छ । पार्टी प्रवक्ता विश्वप्रकाश शर्माले नेताहरूबीच केन्द्रीय कार्यसमितिमा प्रस्तुत हुने प्रस्तावका विषयमा छलफल हुन नपाएकाले बैठक सारिएको बताए । विधानका दफा निलम्बन भएको विषयमा सहमतिबाटै परिमार्जित प्रस्ताव तयार पार्नका लागि छलफल आवश्यक भएको उनले बताए । नेताहरू राजधानी बाहिरका कार्यक्रममा व्यस्त हुनुभयो । यसबीचमा छलफल हुन सकेन, उनले भने ।"
छाउगोठ भत्काउने अभियानमा सांसद विभाजित,"७९ सय छाउगोठ भत्काइए सरकारले डेढ महिनामा सुदूरपश्चिम र कर्णाली प्रदेशका १० जिल्लामा ७ हजार ९ सय १ छाउगोठ भत्काएको छ । महान्यायाधिवक्ताको कार्यालयका अनुसार सबैभन्दा बढी अछाममा ५ हजार ४ सय ६० छाउगोठ भत्काइएका छन् । सुर्खेतमा १ हजार ३ सय ६१, बाजुरामा ३ सय ३५, डोटीमा ३ सय १७, दैलेखमा २ सय ५०, बझाङमा १ सय ३५, कालीकोटमा २०, जाजरकोटमा १४, हुम्लामा ७ र सल्यानमा २ गोठ भत्काइएका छन् । अछामको साँफेबगर३ सिद्धेश्वरकी २१ वर्षीया पार्वती बुढा रावतको गत मंसिर १७ मा छाउगोठमा सुतेकै अवस्थामा मृत्यु भएपछि सरकारले छाउगोठ भत्काउने अभियान सुरु गरेको थियो । छाउगोठमा बसेकै कारण ज्यान गइरहेकाले डेन्जर जोनमा रहेकालाई सेफ जोनमा ल्याउन अभियान चलाइएको हो, महान्यायाधिवक्ता अग्निप्रसाद खरेलले भने । उनले यो वर्ष सुदूरपश्चिम र कर्णालीमा बाँकी रहेका सबै छाउगोठ भत्काइसक्ने बताए । मुलुकी अपराध संहिता ०७४ को दफा १६८ (३) मा रजस्वला र सुत्केरी भएकी महिलालाई छाउगोठमा राख्ने व्यक्तिलाई तीन महिनासम्म कैद वा तीन हजार रुपैयाँसम्म जरिवाना वा दुवै सजाय हुने भनिएको छ । पार्वतीको छाउगोठमा मृत्यु भएपछि उनका जेठाजु छत्र रावतलाई जिल्ला अदालत अछामले ४५ दिन कैद सजाय फैसला गरेको थियो । यो घटना छाउपडी कसुर लागू गरिएको पहिलो हो, महान्यायाधिवक्ता खरेलले भने, छाउपडीविरुद्ध कसैको पनि जाहेरी नपर्ने हुँदा प्रहरी, प्रशासन चुपचाप बस्नुपर्ने स्थिति थियो । अब त्यस्तो हुँदैन । प्रहरी प्रतिवेदनलाई नै प्रमाण मानेर कारबाही अघि बढाइन्छ । मानवअधिकार आयोगले छाउपडी प्रथाले महिलाको जीवनमा पारेको प्रभावबारे ०७५ को एक अध्ययनमा ०६४ को निर्देशिका जारी भएदेखि ०७४ सम्म १० वर्षको अवधिमा महिनावारी भएका बेला असुरक्षित र अनुपयुक्त छाउगोठमा बस्दा करिब १३ महिलाले ज्यान गुमाउनुपरेको उल्लेख छ । महान्यायाधिवक्ताको अध्यक्षतामा बनेको पाँच सदस्यीय केन्द्रीय समन्वय समितिले पार्वतीको मृत्युपछि छाउगोठ भत्काउने अभियान अघि सारेको थियो । समितिमा गृह सचिव, कानुन सचिव, प्रहरी महानिरीक्षक र नायब महान्यायाधिवक्ता छन् । महान्यायाधिवक्ता खरेलले पुस ७ मा गृह सचिव, प्रहरी महानिरीक्षक, छाउपडी प्रभावित जिल्लाका सरकारी वकिल तथा प्रहरी प्रमुखलाई भेला गराएर छाउपडी बस्न बाध्य गराउने र बस्नेलाई कानुनको दायरामा ल्याई कारबाही गर्न निर्देशन दिएका थिए । गृह मन्त्रालयले भोलिपल्टै (पुस ८ मा) प्रमुख जिल्ला अधिकारीको संयोजकत्वमा सरकारी वकिल कार्यालयका प्रमुख र जिल्ला प्रहरी प्रमुखसहितको तीन सदस्यीय संयन्त्र गठन गरी छाउगोठ नष्ट गर्ने ८ बुँदे निर्देशन दिएको थियो । छाउपडी प्रथालाई निरन्तरता दिनेलाई वृद्ध भत्ता, सामाजिक सुरक्षा भत्ता, सहुलियत कर्जामा रोक्का गर्नेसमेत भनिएको थियो । जिल्ला सरकारी वकिल कार्यालयहरूमा मुलुकी अपराध संहिताअनुसार कानुनी कारबाहीका लागि कसैको जाहेरी नकुर्न आदेश पनि दिइएको थियो । सुदूरपश्चिम र कर्णालीका कञ्चनपुर, कैलाली, जुम्ला, डडेलधुरा, डोल्पा, दार्चुला, बैतडी, मुगु र रुकुम पश्चिम गरी ९ जिल्लामा भने छाउगोठ नभेटिएको महान्यायाधिवक्ता कार्यालयको रिपोर्ट छ । गृह मन्त्रालयका प्रवक्ता केदारनाथ शर्माले सरोकारवालाको रोहबरमा छाउपडी उन्मूलन गतिविधि अघि बढाइरहेको जनाउँदै यसले समाजमा सकारात्मक जागरण आउने विश्वास गरे । कोही छाउपडी बसेको वा बसाइएको पाइए जुनसुकै बेला गृहले एक्सन लिन्छ, उनले भने । महिला, बालबालिका तथा ज्येष्ठ नागरिकमन्त्री पार्वत गुरुङले छाउपडीविरुद्धको केन्द्रीय समन्वय समितिको अभियानलाई सफल पार्न मन्त्रालयले सचेतनाका गतिविधिलाई प्रभावकारी बनाउन कुनै कसर बाँकी नराख्ने बताए ।"
थर उस्तै जाति बेग्लै,"प्रसिद्ध मानवशास्त्री डोरबहादुर विष्ट जातले खस क्षत्री थिए । मुस्ताङका पूर्वराजा जिग्मे परवल विष्ट भोटे थिए । पूर्वप्रधानमन्त्री कीर्तिनिधि विष्ट बाहुन थिए । तत्कालीन माओवादीका नेता तथा पूर्वमन्त्री लोकेन्द्र विष्ट मगर हुन् । थर एउटै भए पनि यी चार व्यक्ति फरक जात र जातिका हुन् ।लामिछाने थर बाहुन, क्षत्री, गुरुङ र मगरमा पाइन्छ । बगाले थापा क्षत्रीभित्र ४४ वटा उपथर रहेको सम्बन्धित समुदायका प्रतिनिधि बताउँछन् । घिमिरे थर बाहुन, क्षत्री र दलितमा पाइन्छ । बहुसंख्यकदेखि अल्पसंख्यक र लोपोन्मुख जातजातिका थर मिल्छन् ।राष्ट्रिय समावेशी आयोगले यतिखेर खस आर्य भित्रका यिनै थर सूचीकरण प्रक्रिया अघि बढाएको छ । जसको जिम्मेवारी संयुक्त खस क्षत्री नेपाल संस्थालाई दिइएको छ । संस्थापक अध्यक्ष मानबहादुर थापाको संयोजकत्वमा खस आर्य थर सूचीकरण अध्ययन कार्यदलसमेत बनाइएको छ । कार्यदलले क्षत्री, बाहुन, ठकुरी र दशनामीको थर पहिचान गर्ने संयोजक थापाले बताए । हामीले प्रारम्भिक चरणमा थर गोत्र पहिचानको काम सुरु भयों, उनले भने, ऐतिहासिक पृष्ठभूमि पनि अध्ययन गर्नुपर्ने देखिएको छ ।क्षत्री समाज नेपालका अध्यक्ष प्राध्यापक दिलबहादुर क्षत्रीले अधिकांश थरको उत्पत्ति स्थानविशेष र कर्मविशेषका कारण राख्ने गरिएको बताए । कुनै कालमा कर उठाउने काम गरेका करणीका शब्दको कार्की थर बन्यो, दरबारमा बौद्धिक काम गर्ने भट्ट, अर्जीबाट अर्जेल जस्ता थर बनेका हुन्, उनले भने, थर सूचीकरणको प्रयोजन सामाजिक न्यायका निम्ति हो । खस क्षत्री एकता समाजका अध्यक्ष इन्द्रबहादुर बराल भने संविधानमा खस र आर्यलाई एकै ठाउँ राखिनु उचित नभएको बताउँछन् । खसको आफ्नै ऐतिहासिक पहिचान भएकाले आर्यबाट अलग गरिनुपर्छ, उनले भने, राज्यका सबै तह र तप्कामा जातीय जनसंख्याका आधारमा समानुपातिक समावेशी प्रतिनिधित्व हुन सकेमात्र न्याय हुन्छ ।ब्राह्मण समाज नेपालका अध्यक्ष नारायणप्रसाद अधिकारी आयोगले अघि बढाएको थर सूचीकरणको काम गम्भीर विषय रहे पनि वैज्ञानिक नभएको बताउँछन् । आफ्नै खर्चले गर्न सम्भव छैन । संवैधानिक निकायले गर्न चाहेको हुँदा हामी सघाउन तयार छौं, उनले भने, थर सूचीकरण सम्भव छ तर समय लाग्छ । नेपाल दशनामी समाजका अध्यक्ष रुद्र गिरीले दशनामीलाई खस क्षत्रीमा मिसाउँदा आफूहरू हराउने चिन्ता व्यक्त गरे । हामीलाई छुट्टै पहिचान दिनुपर्छ, उनले भने ।आयोगकी कार्यवाहक अध्यक्ष विष्णुमाया ओझाले संविधान र ऐनको उद्देश्य परिपूर्तिका निम्ति खस आर्यको थर सूचीकरण प्रक्रिया अघि बढाएको बताइन् । यो वर्ष करिब पाँच लाख रुपैयाँ मात्र बजेट रहे पनि अर्को वर्ष कार्यक्रमलाई विस्तार गरिने उनको भनाइ छ । पिछडा वर्गको थरसमेत सूचीकरण गरिने उनले जानकारी गराइन् ।हिन्दु वर्णाश्रम व्यवस्थाअनुसार खस आर्य समुदायको थर बृहत् भएकाले सूचीकरण कार्य सहज नहुने विज्ञहरू बताउँछन् ।"
नारायणहिटीमा शाहवंशको झल्को मात्रै उचित : नेपाल,"काठमाडौं (कास) पूर्वप्रधानमन्त्री माधवकुमार नेपालले नारायणहिटी दरबार परिसरमा शाहवंशको झल्को दिने संरचनामा मात्र बनाएर संरक्षण गर्नुपर्ने बताएका छन् । मुलुकमा लामो समय शासन गरेको वंश र राजदरबारसँग जोडिएको विषयलाई संरक्षण गरेर राख्नुपर्नेमा गणतन्त्र स्मारक बनाएकोप्रति उनले असन्तुष्टि प्रकट गरेका हुन् । प्रतिनिधिसभाको अन्तर्राष्ट्रिय सम्बन्ध समितिमा बोल्दै बुधबार उनले नारायाणहिटी परिसरमा गणतन्त्र स्मारक बनाउनु गलत भएको तर्क गरे । स्मारक बनाउनु गलत भएकाले त्यसलाई हटाउनुपर्छ, उनले भने, अर्को ठाउँमा बनाउनु राम्रो । बैठकमा उपस्थित पर्यटन तथा नागारिक उड्डयनमन्त्री योगेश भट्टराईप्रति इंगित गर्दै नेपालले नारायणहिटीमा होटल र कम्प्लेक्स भवन बनाउन खोजेको आफूले सुनेको प्रसंग जोडे । संग्रहालय भत्काएर त्यस्तो गर्न नहुने उनले सुझाव दिए । बैठकमा मन्त्री भट्टराईले नारायणहिटीमा होटल बनाउने योजना नरहेको प्रस्ट्याए । पर्यटन वर्ष २०२० को तयारीका सन्दर्भमा समितिद्वारा आयोजित छलफलमा मन्त्री भट्टराईले नारायणहिटी परिसरलाई केही मान्यतामा चलाउने बताए । पत्रकारहरूले लेखेको समाचार गलत भएको भन्दै उनले नारायणहिटीमा कफी सपसम्म बन्न सक्ने बताए । समितिकी सभापति पार्वती निरौला खरेलले नारायाणहिटीमा अन्य संरचना नबनाई भएको इतिहासलाई बचाइराख्नुपर्ने सुझाव आएको बताइन् । उनले भनिन्, नेपाल चिनाउने संग्रहालय बनाउने सुझाव आएको छ । समितिमा मन्त्री भट्टराईले कोरोना भाइरसका कारण चीनबाट अपेक्षित संख्यामा पर्यटक नेपाल आउने अवस्था नभएको भनाइ राखे ।"
पुरानै शैलीको ब्याटिङ,अर्धशतक बनाएपछि नेपाली ब्याटसम्यान शरद भेषवाकर
सर्वोच्चद्वारा कारण देखाऊ आदेश,"काठमाडौं (कास) अखिल नेपाल फुटबल संघ (एन्फा) ले रौतहट जिल्लास्थित चन्द्रपुर नगरपालिका ६ मा सरकारी स्वामित्वको जमिन अनधिकृत रूपमा कब्जा गरी भवन निर्माण गरेको भन्दै दायर गरिएको रिटमा सर्वोच्च अदालतले बुधबार कारण देखाऊ आदेश जारी गरेको छ ।मन्त्रिपरिषद्को निर्णयबिना एन्फाले हातेमालो सामुदायिक वन उपभोक्ता समितिको क्षेत्राधिकारभित्र रहेको ३५ हेक्टर जग्गामा उपभोक्ता समितिसँग सम्झौता गर्दै महिला एकेडेमी भन्दै दुई तले भवन बनाएको छ । अधिवक्ता सुजित केसीले वन तथा वातावरण मन्त्रालय, युवा तथा खेलकुद मन्त्रालय, एन्फालगायतलाई विपक्षी बनाएर सर्वोच्च अदालतमा मंगलबार रिट दायर गरेका थिए । अधिवक्ता केसीले एन्फाको वन उपभोक्ता समितिसँगको सम्झौता र चन्द्रपुर नगरपालिकाले दिएको स्वीकृति गैरकानुनी भएको दाबी गर्दै गैरकानुनी सम्झौताको आधारमा भएको निर्माण र सम्झौता दुवैलाई बदर गर्न तथा गैरकानुनी रूपमा भइरहेको निर्माण कार्य नगर्ननगराउन अन्तरिम आदेशको पनि माग गरेका थिए । त्यसैलाई लिएर बुधबार न्यायाधीश पुरुषोत्तम भण्डारीको एकल इजलासले अन्तरिम आदेश किन नगर्नुपर्ने भन्दै कारण देखाऊ आदेश जारी गरेको हो । कारणसहित छलफलमा आउन पनि आदेश दिइएको छ ।"
माइनस १० डिग्रीमा आइस क्लाइम्बिङ,"मनाङ ङिस्याङ गाउापालिका४ हुम्डेका कर्मा वाङदी गुरुङले आँखै अगाडि झरनामा हिउँ जमेको देखेको धेरै वर्ष भयो । वर्षायाममा उनी झरनामा पुगे पनि हिउँदमा भने कहिल्यै गएका थिएनन् । आफ्नै ठाउँमा आइस क्लाइम्बिङ फेस्टिबल भएपछि उनी हेर्न गए । देशी विदेशीले हिउँको पहाड चढेको मात्रै हेरेनन् उनले । आफैं पनि चढे । पहिले अलि डर लाग्यो । पछि एकदमै रमाइलो भयो, उनले भने, यस्तो महोत्सव हाम्रै ठाउँमा भएको छ । हामी मनाङी पनि अघि सर्नुपर्छ ।हुम्डेको पहाडमा जमेको हिउँमाथि केही दिनयता दैनिक आइस क्लाइम्बिङ फेस्टिबल भइरहेको छ । अन्नपूर्ण हिमशृंखला अन्तर्गत समुद्री सतहको ३ हजार २ सय मिटरको हिउँचट्टान क्षेत्रमा दैनिक ४० देशीविदेशीले हिउँको झरना चढ्ने र ओर्लिने गरेका छन् । नेपाल क्लाइम्बिङ टिमका अध्यक्ष विनायकजय मल्लका अनुसार आइस क्लाइम्बिङ एउटा सहासिक खेल हो । माइनस १० डिग्रीको वातावरणमा २ जना विदेशीसहितले बिहान १० बजेदेखि अपराह्न साढे ३ बजेसम्म आइस क्लाइम्बिङ गरिरहेका छन् । दुई विदेशीमध्ये क्यानडाका महिला र अस्ट्रियाका पुरुष छन् । नेपाली सहभागीमा ३ महिला छन् ।काठमाडौंबाट फेब्रुअरी १ तारिखमा हिँडेको टोली हुम्डेमा ३ तारिखमा पुगेका थिए । उनीहरूले मंगलबारदेखि आइस क्लाइम्बिङ थालेका थिए । फेस्टिबल ९ तारिखमा सकिनेछ । यहाँ आइसक्लाइम्बिङ मात्रै होइन, स्कीका लागि पनि निकै सम्भावना रहेछ । हामी स्की पनि खेलिरहेका छौं, मल्लले भने । उनका अनुसार स्की प्रशिक्षक समीर थापाले सिकाइरहेका छन् । आइस क्लाम्बिङ सकिएपछि स्की खेलको मज्जा लिइरहेको उनले सुनाए । स्कीमा स्थानीयलाई पनि जोड्ने हो । यसले महोत्सवको अपनत्व स्थानीयमा जगाउँछ, उनले भने ।अन्नपूर्ण हिमशृंखलाबाट झरेको हिउँको झरनामा गत वर्ष पनि फेस्टिबल भएको थियो । आयोजक नेपाल पर्वतारोहण संघका अध्यक्ष शन्तवीर लामाले बताले नेपाल भ्रमण वर्ष २०२० को यो पहिलो साहसिक खेलको फेस्टिबले भएको दाबी गरे । फेस्टिबललाई नेपाल राष्ट्रिय पर्वतारोहण पथ प्रदर्शक, नेपाल पर्वतारोहण प्रशिक्षक संघ लगायतले प्राविधिक सहयोग गरेको छ । फेस्टिबलमा आइस क्लाइम्बिङ कोर्ष, फोटोग्राफी, एडभेन्चर फिल्म प्रदर्शनी, स्थानीयका संस्कृति प्रदर्शन गरिनेछ ।मल्लका अनुसार अन्नपूर्ण हिमशृंखलाको अन्नपूर्ण दोस्रो र तेस्रोबाट बाग्ने १५ वटा बढी झरनामा आइस क्लाम्बिङ गर्न सकिन्छ । ५ सयदेखि १ हजार मिटर उचाइको ६० देखि १ सय डिग्री उचाइसम्मका झरनामा क्लाइम्बिङ गर्न सकिन्छ । ती झरना ३ देखि ५ स्तर (डब्लूआई ३ देखि डब्लूआई ५ सम्म) रहेको छ । प्रशिक्षकहरूका अनुसार डिसेम्बर तेस्रो सातादेखि मार्च दोस्रो सातासम्म यी झरनाहरू आइस बन्ने भएकाले क्लाइम्बिङ गर्न सकिन्छ । अन्तर्राष्ट्रिय पथप्रदर्शक पर्वतारोहण प्रशिक्षक प्रेम गुरुङका अनुसार हुम्डे क्षेत्रमा आइस क्लाम्बिङका तालिमहरूसमेत हुँदै आएको छ । आइस क्लाम्बिङ गर्न, यसको आधारभूत तथा एडभान्स तालिमका लागि हुम्डे गन्तव्य हो, उनले भने । उनका अनुसार हिउँ बन्चरो, क्रम्पन, डोरी, जुत्ता, हेल्मेटको प्रयोग गरी आइस क्लाइम्बिङ गरिन्छ । यसमा लिड, मल्टिपिच, मिक्स गरी ३ प्रकारले चढ्न सकिने उनले बताए । काठमाडौंबाट गाडीमा एकैदिनमा पुगिने भएकाले पनि हुम्डे क्षेत्र आइस क्लाइम्बिङ गर्ने, हेर्ने र तालिम लिनेका लागि प्रभावकारी र उपयुक्त गन्तव्य मानिन्छ ।"
शीर्ष टिमहरूकै वर्चस्व,"१५ औं ढोरपाटन महिला डवल लिग भलिबल प्रतियोगिताको शीर्ष तीनभित्र रहेका बिभागीय टोलीहरूले आआफ्नो खेलमा जित हासिल गरेका छन् । तीमध्ये त्रिभुवन आर्मी क्लबले दोहोरो जित निकाल्यो । नयाँ बसपार्कस्थित कोर्टमा आर्मीले आयोजक ढोरपाटन क्लब र पारामाउन्ट स्कुललाई सोझो सेटमा पराजित गर्यो । पहिलो खेलमा आयोजक ढोरपाटनलाई २५९, २५९ र २५११ को सेटमा हराएको आर्मीले दोस्रो खेलमा पारामाउन्ट स्कुलमाथि पनि २५१०, २५२० र २५३ को सेटमा सहज जित निकाल्यो । २ जितबाट ६ अंकसहित आर्मीले लिग तालिकामा १५ अंक जोडेको छ र तेस्रो स्थानमा छ । समान खेलबाट ९ अंक जोडेको ढोरपाटन सातौं स्थानमा छ । एक खेल बढी खेलेको प्यारामाउन्ट ३ अंकसहित आठौं स्थानमा छ । बुधबारै साविक विजेता एपीएफले अर्को बलियो टोली चितवन टाइग्रेसलाई ३० को सोझो सेटमा हराउँदै आठौं खेलसम्मको अपराजित यात्रालाई कायम राखेको छ । एपीएफले अहिलेसम्म एउटा सेट पनि गुमाएको छैन । ३ इरानी खेलाडी अनुबन्ध गरेको चितवनमाथि एपीएफले २५१०, २५१८ र २५१० को सेटमा सहज जित निकाल्यो । शीर्ष स्थानको एपीएफको २३ अंक भएको छ । बुधबार चितवनले दोहोरो हार ब्यहोरेको हो । दिनको आफ्नो पहिलो खेलमा चितवन टिम बुलबुले रारा क्लबसँग ३२ को प्रतिस्पर्धात्मक सेटमा पराजित भएको थियो । पहिलो सेट १९२५ ले गुमाएको चितवनले दोस्रो सेट २५२३ ले आफ्नो पक्षमा पारेको थियो । तेस्रो सेटमा बुलबुलेले २६२४ ले आफ्नो पक्षमा पारेर २१ को अग्रता बनायो । तर चौथो सेट चितवनले २५२२ ले जितेपछि खेल निर्णायक सेटमा पुग्यो । जहाँ बुलबुले १६१४ ले विजयी भयो । बुलबुले ६ खेलबाट ११ अंक जोडेर पाँचौ स्थानमा उक्लँदा ५ खेलबाट १० अंक जोडेको चितवन छैटौं स्थानमा छ । मुख्य स्पाइकर प्रतिभा मालीको चोटका कारण कमजोर बनेको न्यु डायमन्ड स्पोर्टस क्लब यस संस्करणमा विभागीय टोलीसँग पराजित भइरहेको छ । सोमबारको खेलमा आर्मीसँग ३० ले हारेको न्यु डायमन्ड बुधबार नेपाल पुलिससँग ३१ को सेटमा स्तब्ध भयो । पुलिसले सुरुवाती सेट १४२५ ले गुमाए पनि त्यसपछिको तीनै सेट २५१९, २७२५ र २५१७ ले जितेको हो । जितसँगै पुलिसले ७ खेलबाट १९ अंकसहित शीर्ष स्थानको एपीएफसँग ४ अंकको दूरी कायमै राखेको छ । न्यु डायमन्ड ६ खेलबाट १२ अंकसहित चौथो स्थानमा यथावत् छ । लिगमा सामाखुसी इंग्लिस बोर्डिङ स्कुल (सेव) र चुली युवा क्लब अहिलेसम्म अंकविहीन छन् ।"
बागलुङलाई उपाधि,"बागलुङ (कास) दोस्रो मेयरकप फुटबलको उपाधि आयोजक बागलुङ नगरपालिकाले जितेको छ । मंगलबार भएको फाइनल खेलमा बागलुङले चौदण्डीगढी नगरपालिका उदयपुरलाई दुईका विरुद्ध पाँच गोल अन्तरले जितेको हो ।सेमिफाइनलमा पोखरा महानगरपालिकालाई स्तब्ध पार्दै पराजित गरेपछि उक्सिएको बागलुङले उपाधि हात पारेको हो । यसअघिको मेयरकप र अन्य प्रतियोगितामा बागलुङ सधैं पोखराबाट पराजित बन्दै आएको थियो । यसपटक सेमिफाइनलमै पाखा लगाएपछि फाइनल यात्रा बागलुङलाई सहज भयो । उत्कृष्ट खेल प्रदर्शन गरेको बागलुङले खेलको २ मिनेटमै पहिलो गोल गरेको थियो । बागलुङका कप्तान प्रमेश थापाले पहिलो गोल गरेपछि हौसिएको बागलुङले अन्तिमसम्म उत्कृष्ट खेल प्रदर्शन गर्यो । स्ट्राइकर ध्रुव घिमिरेको २१ औं मिनेटको गोलबाट खेलले थप अग्रता लियो । २५ औं मिनेटमा चौदण्डीका शरद राईले पेनाल्टी सुटआउटमा गोल फर्काए । बागलुङका लागि उत्तम गुरुङले पनि दुई र गोविन थापाले एक गरी ५ गोल गरेका थिए । चौदण्डीका लागि भने शरदले दुवै गोल पेनाल्टीमा गरेका थिए । खेल जितेपछि बागलुङले ३ लाख रुपैयाँ नगद र मेडल पायो । चौदण्डीले २ लाख रुपैयाँमा चित्त बुझायो । प्रतियोगितामा बागलुङका निशान थापा सर्वोत्कृष्ट खेलाडी घोषित भए । उनले खेलभरि ५ गोलसमेत गरेका थिए । उत्कृष्ट हुनेमा बागलुङकै ध्रुव घिमिरे, गोलकिपर सौगात खड्का र चौदण्डीका उत्तम गुरुङलगायतले पुरस्कार पाए ।"
