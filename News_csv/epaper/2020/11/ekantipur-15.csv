शीर्षक,विवरण
संक्रमणबीच कसरी मनाउने तिहार ?,"(काठमाडौं)  कोरोना संक्रमणको जोखिम उच्च रहेकाले सजगतासाथ तिहार मनाउन विज्ञहरूले सुझाव दिएका छन् । चाडपर्वको समयमा एकै ठाउँमा धेरै जना जमघट गर्दा संक्रमण थप फैलिने भएकाले सावधानी अपनाउन उनीहरूले सुझाएका हुन् । सरुवा रोग विशेषज्ञ डाअनुप बाँस्तोलाका अनुसार पर्वको समयमा विशेष गरी बालबालिका र वृद्धवृद्धाले बढी सावधानी अपनाउन आवश्यक छ ।बच्चाहरू शंकास्पद संक्रमित र जोखिम वर्ग दुवैसँग घुलमिल हुन्छन्, उनले भने, संक्रमणका हिसाबले बालबालिका त्यति जोखिममा छैनन् तर उनीहरूले एकबाट अर्कामा सजिलै रोग सार्ने भएकाले धेरै घुलमिल नगर्दा राम्रो । देउसीभैलो नखेल्न र टीका लगाउन नातेदारकहाँ नजानसमेत उनले युवा र बालबालिकालाई आग्रह गरे, यसपालि जहाँ छौं, त्यहीं बसेर सावधानीसाथ तिहार मनाऔं । संक्रमणको समयमा खानपानमा समेत ध्यान दिनुपर्ने उनले बताए । भाइरसमुक्त भए पनि शरीर पहिले जस्तो हुँदैन, जुनसुकै अंगमा असर गरेको हुन सक्छ, डा बाँस्तोलाले भने, यस्तो बेलामा मद्यपान र धूमपानले ती अंग थप बिगार्न सक्छ, अन्य खानेकुरा भने बार्न जरुरी छैन ।जनस्वास्थ्यविद् डा समीरमणि अधिकारीले संक्रमणको समयमा तिहारलाई फरक तरिकाले मनाउन सुझाए । तिहारमा बालबालिका र युवा बढी संलग्न हुने भएकाले दसैंमा जस्तो धेरै जोखिम छैन, उनले भने, भौतिक दूरी कायम गरेर टीका लगाउन, कुराकानी गर्न मिल्छ, उनले भने, वृद्धवृद्धाको नजिक धेरै नबस्ने, बस्नै परे कोठा खुला राख्ने गर्नुपर्छ । घरमै संक्रमित भए सकेसम्म आइसोलेसनमै बस्ने र टीका लगाउने, भोज खाने जस्ता सांस्कृतिक माहोलमा मिसिन नहुने उनले बताए । घरमै बसेका संक्रमितलाई सास फेर्न गाह्रो भए वा छाती दुखे चाड सकिने प्रतीक्षा गर्नु हुँदैन, उनले भने, सक्दो चाँडो अस्पताल जानुपर्छ या स्वास्थ्यकर्मीको सल्लाह लिइहाल्नुपर्छ । कोरोना संक्रमण समुदायमा फैलिसकेकाले सकभर घरभित्रै चाड सीमित राख्नुपर्ने संक्रामक रोग विशेषज्ञ डा प्रभात अधिकारी बताउँछन् । भीड गर्दा संक्रमण फैलिने जोखिम छ भन्दाभन्दै दसैंमा लापरबाही भयो र संक्रमण झन् बढ्यो, उनले भने, तिहारमा पनि उस्तै व्यवहार गर्ने हो भने संक्रमण अझै अनियन्त्रित हुन्छ । त्यसैले मास्क नफुकाली खुला ठाउँमा बसेर टीका लगाउनुपर्छ, एकै ठाउँमा भेला भएर खाना खानु पनि हुँदैन । परिवारमा कसैलाई रुघाखोकी मात्रै लागेको छ भने मौसमी फ्लू भनेर नझुक्किन र कोरोनाकै लक्षण मानेर क्वारेन्टाइनमा बस्नसमेत उनले सुझाव दिए ।संक्रमितको संख्या बढ्दै गएर शनिबारसम्म २ लाख ८ हजार २ सय ९९ पुगिसकेको छ । २४ घण्टामा मुलुकभर १ हजार ९ सय ४६ जना संक्रमित थपिएका छन् भने उपत्यकामा थप ८ सय ३५ जनामा कोरोना संक्रमण पुष्टि भएको छ ।सरकारले लक्षण भएका कोरोना संक्रमितको मात्रै निःशुल्क परीक्षण र उपचार गर्ने भएको छ । निःशुल्क सेवा सरकारी अस्पताल र प्रयोगशालामा मात्रै उपलब्ध हुनेछ । आइसोलेसन सेन्टरमा बस्नेले शुल्क तिर्नुपर्ने वा नपर्ने भन्नेमा स्वास्थ्य मन्त्रालयले जारी गरेको सूचनामा उल्लेख छैन । सरकारले असोज १९ मा निश्चित समूहको मात्रै निःशुल्क उपचार गर्ने निर्णय गरेको थियो । यो निर्णय संविधानमा उल्लेख भएको आधारभूत स्वास्थ्य सेवा निःशुल्क हुने मौलिक हक र यो हक कार्यान्वयन गर्न बनेको ऐनविपरीत रहेको भन्दै सर्वोच्च अदालतमा निवेदन परेको थियो । निःशुल्क उपचार र परीक्षण गर्न नसक्ने भन्दै सरकार पन्छिन खोजे पनि सर्वोच्चको आदेशपछि बाध्य भएर निश्चित सरकारी अस्पताल र प्रयोगशालामा मात्रै निःशुल्क उपचार तथा परीक्षण गर्न लागेको हो । मन्त्रिपरिषद्ले कात्तिक २४ मा लक्षण भएका संक्रमितको निःशुल्क उपचार गर्ने निर्णय गरेको हो । निर्णय कार्यान्वयन गर्न पत्राचार गर्दै स्वास्थ्य मन्त्रालयले सूचनामा लेखेको छ, सरकारले कोभिड१९ को परीक्षण र उपचार गर्न सूचीकृत गरेका सरकारी प्रयोगशाला र सरकारी अस्पतालमा कोरोनाको लक्षण वा चिह्न देखिएका बिरामीको परीक्षण र उपचार निःशुल्क गरिनेछ । सरकारी अस्पतालमा उपचार गराएका व्यक्तिको कोरोना बिमा गरेको भए त्यही रकमबाट उपचार हुने मन्त्रालयका सहप्रवक्ता डा समीरकुमार अधिकारीले बताए । स्वास्थ्य मन्त्रालयले काठमाडौं उपत्यकामा सहिद शुक्रराज ट्रपिकल तथा सरुवा रोग अस्पताल, पाटन, सशस्त्र प्रहरी अस्पताल बलम्बु, शिक्षण अस्पताल महाराजगन्ज, वीर र भक्तपुर अस्पताललाई कोरोना संक्रमितको उपचार गर्ने अस्पतालमा सूचीकृत गरेको छ । उपत्यकाबाहिर प्रदेश अस्पताललाई तोकिएको छ । टेकुको सहिद शुक्रराज ट्रपिकल तथा सरुवा रोग अस्पतालले भने एक सय डिग्री फरेनहाइट वा त्यसभन्दा बढी ज्वरो आएका वा अन्य लक्षण भएका व्यक्तिलाई मात्रै निःशुल्क पीसीआर गर्ने सूचना जारी गरेको छ । लक्षण नभएका व्यक्तिले भने दुई हजार रुपैयाँ तिरेर पीसीआर गर्नुपर्ने छ ।"
भाइटीकाको साइत,यो वर्ष भाइटीकाको उत्तम साइत मंसिर १ गते सोमबार बिहान ११ बजेर ३७ मिनेटमा रहेको नेपाल पञ्चाङ्ग निर्णायक समितिले जनाएको छ । समितिका अनुसार कात्तिक शुक्लपक्ष द्वितीया सोमबार बिहान ९ बजेर १२ मिनेटबाट सुरू भई २ गते मंगलबार बिहान ७ बजेर ८ मिनेटसम्म रहेको छ तर मध्याह्नकालमा भाइटीका लगाउनुपर्ने धर्मशास्त्रको नियम भएकाले १ गते नै साइत राखिएको समितिका सदस्यसचिव सूर्यप्रसाद ढुंगेलले बताए । उनका अनुसार आइतबार गोवर्द्धन पूजा १२ बजेभित्र सम्पन्न गर्नसके उचित हुनेछ । नेवार समुदायको म्हः पूजा को साइत आइतबार बेलुका ७ बजेर ८ मिनेटदेखि ९ बजेर २२ मिनेटसम्म रहेको पाटनका विभिन्न जातीय समाज र गोल्डेन टेम्पलका पुरोहितले जनाएका छन् । प्रायः नेवार समुदायले भाइटीका साँझ गर्ने भएकाले बेलुका ७ बजेर ५ मिनेटदेखि ९ बजेर १८ मिनेटसम्म साइत परेको पाटनका ताम्राकार समाजका अध्यक्ष रवीन्द्रराज ताम्राकारले बताए ।
बत्तीको झिलिमिली,चन्द्रागिरि डाँडाबाट शनिबार लक्ष्मीपूजाको साँझ काठमाडौं उपत्यका । अरू बेलाभन्दा तिहारमा विद्युत खपत उच्च हुन्छ । सबैतिर बत्ती बाल्दा बढ्ने माग धान्न वितरण प्रणालीमा १३ सय मेगावाट व्यवस्थापन गरिएकाले लाइन नकाटिने नेपाल विद्युत प्राधिकरणले जनाएको छ । तस्बिर ः इलिट जोशीकान्तिपुर
नेकपा संकट : दाहालको प्रस्तावमा छलफल चलाउने कि फिर्ता गर्ने ?,"(काठमाडौं)  २०७४ फागुन २ गते भ्यालेन्टाइन्स डे थियो । तत्कालीन एमालेका अध्यक्ष केपी शर्मा ओली र माओवादी केन्द्रका अध्यक्ष पुष्पकमल दाहालले आपसमा रातो गुलाफ साटासाट गरेर प्रेम व्यक्त गरे । त्यही दिन ललितपुरको मानभवनस्थित एक घरमा तत्कालीन एमाले र माओवादीको संयुक्त बैठक बस्यो । बैठकमा ओलीलाई प्रधानमन्त्री बन्न माओवादीले समर्थन गर्ने र जतिसक्दो छिटो पार्टी एकीकरण गर्ने सहमति भयो । चुनावी तालमेललाई नै वाम एकताको आधार बनाएका तत्कालीन एमालेमाओवादीले त्यही दिनलाई नै पार्टी एकीकरणको माइलस्टोन मानेका थिए । त्यही साल फागुन ५ देखि जेठसम्म ओली र दाहालबीच पार्टी एकताका लागि गम्भीर संवादहरू भए । त्यसअघि कहिले संसद्मै र कहिले पार्टीका कार्यक्रममा एकअर्काविरुद्ध कटाक्ष र रुखो टिप्पणी गर्दै आएका ओलीदाहालले आपसी सम्बन्धलाई बलियो बनाउँदै लगे । २०७५ जेठ ३ गते यी दुईले नेतृत्व गरेको पार्टी एक भएर नेपाल कम्युनिस्ट पार्टी (नेकपा) बन्यो । एकले अर्काको नेतृत्व स्वीकार्न सक्ने अवस्था नआउँदा ओली र दाहाल दुवै पार्टी अध्यक्ष बने । एउटा पार्टीको दुई जना अध्यक्ष हुने नौलो परम्परा सुरु गरेको नेकपाका अध्यक्ष ओलीले पार्टी एकताकै दिन भनेका थिए, हामी ठूलो जेटका दुई पाइलट हौं । कसैलाई लाग्ला दुइटा अध्यक्ष भए के गरेको भनेर, टेम्पु चलाएको जस्तो होइन, ठूलो जेटमा दुइटा पाइलट चाहिन्छ । उनै दुई अध्यक्षबीचको तिक्तता अधिकतम बिन्दुमा पुगेपछि अहिले नेकपा एकता दुई हिउँद पूरा नहुँदै संकटमा परेको छ । करिब ८ लाख कार्यकर्ता र दुई तिहाइ मतदातालाई सम्हाल्नुपर्ने दायित्व भएका शीर्ष नेताहरू लिखित रूपमै आपसमा पोल खोलाखोल गर्न थालेपछि नेकपाकै कतिपय नेताहरू अब पार्टी एकता अघि बढ्न नसक्ने निचोडमा पुगेका छन् । केन्द्रीय सदस्य विशाल भट्टराई शीर्ष नेताहरूको ध्याउन्न सत्ताकै वरिपरि भएकाले पार्टी गम्भीर संकटमा परेको टिप्पणी गर्छन् । पार्टी र सरकारको सत्ता कसले लिने भन्ने विवाद चुलिएर अहिले एकता नै संकटमा पर्ने अवस्थामा पुगेको छ, उनले भने, प्रधानमन्त्री ओलीको सफलतालाई आफ्नो असफलता देख्ने पार्टीका सिनियर कमरेडहरूकै कारण समस्या आएको हो । भट्टराईले ओलीले लेखेको पत्रको जवाफी पत्रका रूपमा आएको दाहालको आरोपपत्र फिर्ता नभए पार्टी फुट्न कुनै बेर नै नलाग्ने बताए । भट्टराईकै जस्तै भनाइ छ स्थायी कमिटी सदस्य शंकर पोखरेलको पनि । उनले पार्टी अध्यक्ष दाहालले अर्का अध्यक्ष ओलीविरुद्ध संगीन आरोप लगाएर एकल रूपमा प्रस्ताव प्रस्तुत गरेपछि पार्टी एकता गम्भीर मोडमा पुगेको बताएका छन् । कमरेड प्रचण्डले पार्टी एकताको मर्म र स्थायी कमिटीको निर्णयको भावविपरीत सचिवालय बैठकमा प्रथम अध्यक्षविरुद्ध संगीन आरोपसहित एकल प्रस्ताव प्रस्तुत गरेपछि पार्टी एकता गम्भीर मोडमा पुगेको अनुभूति सिंगो पार्टी पंक्तिले गरिरहेको छ । म कमरेड प्रचण्डलाई पार्टी एकताको रक्षाका लागि बैठकमा प्रस्तुत गरिएको एकल प्रस्ताव फिर्ता गरी एकताको मर्मअनुरूप छलफल अघि बढाउन हार्दिक अनुरोध गर्छु, पोखरेलले सामाजिक सञ्जाल फेसबुकमा लेखेका छन्, व्यक्तिगत पत्र र संस्थागत प्रस्ताव फरक विषय हो भन्ने सत्य बुझ्न अनुरोध छ । अध्यक्षहरू व्यक्तिगत विचार राख्न स्वतन्त्र छन् । तर औपचारिक प्रस्ताव प्रस्तुत गर्दा दुवै अध्यक्षको सहमति हुने व्यवस्था पार्टी विधान र स्थायी समितिको पछिल्लो निर्णयमा समेत उल्लेख छ । गम्भीर विवादका बेला यस्ता विषयमा झनै संवेदनशील बन्नुपर्छ ।नेकपाको विधानमा पार्टीका राजनीतिक दस्ताबेज अध्यक्षद्वयले सहमतिमा ल्याउनुपर्ने व्यवस्था छ । तर दाहालले शुक्रबार प्रस्तुत गरेको १९ पेज लामो राजनीतिक प्रस्तावमा अर्का अध्यक्ष ओलीको कार्यशैलीदेखि मन्त्रीहरू नै संलग्न भनिएका गम्भीर प्रकारका भ्रष्टाचारमा आँखा चिम्लिएको आक्षेप लगाइएको छ । यसअघि पार्टी कमिटीका बैठकहरूमा दुवै अध्यक्षका तर्फबाट प्रस्तुत भएका राजनीतिक दस्ताबेजहरूमा अध्यक्षद्वयले नै पार्टीभित्रको गुटबन्दी मौलाउनुमा आफूहरू दुवै जनाको दोष रहेको स्वीकारी त्यसलाई आगामी दिनमा सच्याएर जाने वचनबद्धता व्यक्त गर्दै आएका थिए । तर यसपालि एकअर्कालाई लेखेको पत्रमा तल्लोस्तरको व्यक्तिगत आक्षेप र दाहालको प्रस्तावमा पार्टी संकटको सम्पूर्ण जिम्मेवार ओलीलाई नै ठहर गरिएको छ । केन्द्रीय सदस्य ठाकुर गैरे पार्टीका शीर्ष नेताहरूको चिठी आदानप्रदान र दाहालले प्रस्तुत गरेको एकल राजनीतिक दस्ताबेजले पार्टीभित्रको समस्या कतिसम्मको गम्भीर मोडमा छ भन्ने स्पष्ट पारेको बताउँछन् । कार्यकर्ताका बीचमा विभिन्न समयमा विभिन्न कोणबाट हुने छलफलका विषयहरू बैठकमा प्रवेश पाए भनेर बुझ्न सकियो । प्रवेश भएका विषयलाई नेतृत्वले हाम्राबारे यतिसम्म प्रश्न उठेका रहेछन् भनेर बुझे पनि त्यसले पार्टीलाई नै बलियो बनाउन सहयोग पुग्छ, उनले भने, पक्कै पनि यो पत्र आदानप्रदानको डढेलो कार्यकर्तास्तरमा पर्ने देखिन्छ । तर नेताहरूले संयमता नगुमाईकन छलफल गर्ने र आगो सल्केको ठाउँमा बाहिरबाट अरूले पेट्रोल नछर्ने भयो भने यसले पार्टीलाई सुमधुर सम्बन्ध, विधिपद्धति र विचारप्रधान पार्टी बनाउने भूमिका खेल्न पनि सक्छ । नेकपा सचिवालयमा प्रस्तुत भएका तीनवटा पत्र र एउटा राजनीतिक प्रस्तावमाथि आउँदो मंसिर ३ गते छलफल गर्नर् ेनेताहरूले बताएका छन् । ओलीपक्षीय नेताहरू दाहालको प्रस्ताव सचिवालय बैठकमै छलफल गरेर फिर्ता गर्नुपर्ने पक्षमा छन् भने दाहालनेपालपक्षीय नेताहरू अध्यक्षहरूको चिठी र अध्यक्ष दाहालको प्रस्तावबारे सचिवालय, स्थायी कमिटी र आवश्यक परे केन्द्रीय कमिटीसम्म छलफल चलाउनुपर्ने पक्षमा देखिएका छन् ।"
श्रीमान्ले छ्यापे श्रीमतीछोरीलाई एसिड,"जनकपुर (कास) छुट्टै बसेका श्रीमती र छोरीलाई डेरामा पुगेर एक युवाले एसिड प्रहार गरेका छन् । जनकपुरधाम७ पेठियामा शनिबार बिहान सञ्जीव साहले गरेको एसिड प्रहारबाट २१ वर्षीया आरती साह र ४ वर्षीया छोरी रिया घाइते भएका छन् । आरतीलाई लक्ष्य गरेर प्रहार गरिएको एसिड उछिट्टिएर छोरी रिया साहको बायाँ हात पनि जलेको छ । एसिड आक्रमण गर्नेलाई कडा कारबाही गर्ने कानुन बनेयता मुलुकमा यस्तो घटना सम्भवतः यो नै पहिलो घटना हो । घटनालगत्तै सञ्जीवलाई प्रहरीले पक्राउ गरेको छ । आरतीलाई जनकपुरको जानकी हेल्थ केयरको आकस्मिक कक्षमा भर्ना गरिएको थियो । स्थिति गम्भीर रहेकाले चिकित्सकको सल्लाहमा थप उपचारका लागि काठमाडौं लगिएको छ । उपचारमा संलग्न चिकित्सक डा आदित्य यादवका अनुसार आरतीको अनुहारको दायाँ भाग, आँखा, छाती र हात जलेको छ । सुनचाँदी सफा गर्न प्रयोग हुने एसिडले आक्रमण गरिएको हुन सक्ने चिकित्सक यादवले बताए । आरतीको शरीरको २५ प्रतिशत भाग जलेको छ, उनले भने । छोरी रियाको भने हेल्थ केयरमै उपचार भइरहेको छ ।सञ्जीव र आरतीको पाँच वर्षअघि विवाह भएको थियो । बिहेको दुई वर्षपछि उनीहरू छुट्टाछुट्टै डेरा लिएर बस्दै आएका थिए । छोरीसँगै लगेकी आरतीले तरकारी बेचेर गुजारा चलाउँदै आएकी थिइन् । सञ्जीव विभिन्न पसलमा काम गर्दै छाड्दै हिँड्ने गरेका थिए । दुवैबीच सम्पत्ति लेनदेनमा झगडा भएको देखिएको धनुषाका प्रहरी प्रमुख एसपी रमेश बस्नेतले बताए ।"
रानाथारूका बस्तीमा दिबारी,"(कञ्चनपुरटीकापुर)  कोही घर पोतिरहेका छन् । पोखरी वा तलाउको पिँधबाट ल्याइएको माटोलाई पानीमा मिसाएर झाडुले पोतिँदै छ । यसलाई चौका लगाउने भनिन्छ । भीमदत्त नगरको १४ र १६ वडामा पर्ने नयाँ कटानस्थित रानाथारू बस्तीमा दिबारी (तिहार) को तयारी धुमधाम छ । त्यसकै तयारीस्वरूप घर लिपपोतदेखि खानेकुराका लागि कुटानी पिसानीको चहलपहल बढेसँगै बस्तीमा रौनक छाएको छ ।कैलाली र कञ्चनपुरमा मात्रै बसोबास भएका रानाथारू समुदायले होलीपछि दिबारीलाई प्रमुख चाडका रूपमा धुमधामका साथ मनाउने गरेका छन् । तिहारलाई रानाथारू समुदायले दिबारी भन्छन् । शुक्लपक्षको दोस्रो दिन (औंसीको तेस्रो दिन) मनाइने र यसमा खेतबारी गोठ सबैको पूजा हुने भएकाले दिबारी भन्ने गरिएको हो ।अहिले भने उजारी (शुक्लपक्ष) सोमबार वा बिहीबार दिबारी मनाउने चलन छ, भीमदत्त१६ नयाँ कटानका ७२ वर्षीय हरिसिंह रानाले भने, गाउँलेहरू छलफल गरेर दिबारीको दिन तय गर्छन्, त्यो भाइटीकाकै दिन वा अगाडि र पछाडि पनि पर्न सक्छ । उनका अनुसार औंसीपछिको पहिलो सोमबार वा बिहीबार मनाउने चलन रहेकाले जुन दिन गाउँलेले निर्णय गर्छन्, त्यही दिन दिबारी मनाइन्छ ।यस पटक दिबारी भाइटीकाकै दिन मनाउने यहाँको समुदायले निर्णय गरेको छ । औंसीपछिको सोमबार पनि भाइटीकाकै दिन परेको छ । पूजाआजासँगै बिहानैदेखि खाना पकाउने काम सुरु हुन्छ । गाउँमा केही काम परेको भए दोस्रो सोमबार वा बिहीबार पनि दिबारी मान्ने गरिएको हरिसिंहले बताए । तर पूर्णिमाभित्रै यो पर्व मनाइसक्नुपर्ने हुन्छ । दिबारीका दिन हरेकको घरमा बिहानै पूजाआजा हुन्छ । रानाथारूले पार्वतीलाई कुल देउताका रूपमा मान्ने गरेको हरिसिंहले बताए । पूजामा चढाएको कुखुराको मासु र भात, दाल पकाइन्छ । सबैले गाउँलेलाई आफ्नो घरमा खाना खान निम्तो दिन्छन् । गाउँभरिका सबैलाई खानाका लागि निम्तो दिइन्छ, सबै एकअर्काको घरमा पनि जान्छौं, नयाँ कटानका पर्शुराम रानाले भने, त्यो दिन दिनभरि खानपिनमै जान्छ । उनका अनुसार हरेकको घरमा पुगेर अलिअलि खानै पर्ने हुन्छ । महिलाहरू समूह नै बनाएर घरघरमा खाना खान जान्छन् ।रानाथारू समुदायले भाइटीका मान्दैनथे । दिबारीकै रूपमा यसलाई मनाउँथे । तर पछिल्लो समय भाइटीका पनि मान्न थालेको स्थानीय बताउँछन् । स्थानीय नाथुराम रानाले भने, अरूको देखेर हाम्रा दिदीबहिनीले पनि भाइटीका लगाउन थाले । मुख्य पर्व भने दिबारीकै दिन मानिन्छ । शुक्लपक्षको दोस्रो दिन भएकाले दुई र उक्त दिन खेतबारी र गोठ सबैको पूजा हुने भएको बारी जोडेर दिबारी भन्ने गरिएको हो । विगतमा घरमा चाहिने सबै सामान बारीमै पाइन्थ्यो । सागपातदेखि अन्न, तेल, खुर्सानी सबै । गोठमा पनि गाईगोरु र भैंसी प्रशस्तै हुन्थे । गोठ र खेतबारी सप्रियोस् भनेर पूजा गर्ने चलन अहिले पनि छ ।नयाँ कटानमा ४० परिवार रानाथारूको बसोबास छ । २०४५ मा तत्कालीन शुक्लाफाँटा वन्यजन्तु आरक्षको पूर्वी क्षेत्र विस्तारका क्रममा अर्जुनीबाट विस्थापित भएका उनीहरूलाई नयाँ कटानमा सट्टाभर्ना दिएर बसाइएको हो । उहिलेको नयाँ मुलुक भनिने दाङदेखि कञ्चनपुरसम्म बसोबास गर्ने थारू समुदायमा पनि पछिल्ला वर्ष तिहार मनाउने चलन बढ्न थालेको छ । दहित थरका थारूहरूले ढिकरीको दियो बाली देवतालाई ढिकरी चढाउने र आसपासका छरछिमेकलाई ढिकरी खान दिएर तिहार मनाउने गरेका थिए । डगौरा, चौधरीलगायत अन्य थरका थारू समुदायले भने यो पर्व मनाउने चलन थिएन ।अन्य समुदायको देखासिखीमा अचेल सबैले भाइटीका लगाउन थालेको टीकापुर१ का सर्जुप्रसाद चौधरीले बताए । सामाजिक अन्तर्घुलनले संस्कृति साटासाट हुँदै गएको छ, उनले भने, लक्ष्मी पूजाका दिन भने विगतमा थारूले गाईगोरुलाई नुन र भुटेको मकैको पिठो मिसाएर खान दिने चलन थियो । भाइटीकाको चलन भने थिएन ।तिहारमा देउसीभैलो खेल्ने चलन यो समुदायमा छैन । तर अहिले थारू युवकयुवती आफ्नो मौलिक पोसाकमा देउसीभैलो खेल्न थालेको देखिने उनले बताए । उनका अनुसार थारू समुदायमा तिहारमा आफ्नो मौलिक पूजापाठ गर्ने चलन छैन ।"
"हाम्रा पर्व, हाम्रा गौरव","प्रकृतिसित मानव सभ्यताले लगाएको मितेरीका चिनो हुन् ऋतुहरूसँगै आउने हाम्रा चाडबाडहरू । जब वर्षा बगेर शरद झुल्कन्छ, अनि आउँछ मुलुकमा विशेष पर्वको याम । दुई साताअघि देशकै ठूलो चाड दसैं मनाएका हाम्रो घरआँगनमा अहिले दोस्रो प्रमुख चाड तिहार छ । र, साथै मनाइँदै छ म्ह पूजा र नेपाल संवत् । अनि, यसै सप्ताहान्तमा गरिन्छ छठ पूजा पनि । यो बेला प्रकृति जसरी सुन्दर छ, त्यसैगरी उत्सवमय छन् यी दिनहरू, यी पर्वहरू । अहिले कोरोना भाइरसको महामारीका कारण सचेत र सावधान हुनुपरेको किन नहोस्, यी चाडहरूले ल्याएको उल्लास बेग्लै छ । आम रौनक विगतमा जस्तै नभए पनि यी पर्वहरूको महत्त्व उत्तिकै छ ।तिहार भनेकै झिलिमिली । प्रकृतिले दिएको फूलको झिलिमली, मान्छेले थपेको बत्तीको झिलिमिली । कोठाचोटा, आँगन र चोक सिँगारेर घरघरमा मनाइँदै छ, यो उज्यालोको उत्सव । यो चाडबारे प्रचलित किंवदन्तीहरूको आफ्नै अर्थ भए पनि यसमा हामी मानव इतिहास, सभ्यता र प्रकृतिको विशेष सम्बन्ध भेट्छौं । तिहार अर्थात् यमपञ्चकका पाँचै दिनका खास अर्थ छन् । यी दिनहरूमा काग, कुकुर, गाई र गोरु पुज्नुको आआफ्नै सन्देश छन् । मानव जातिले आफ्नो सभ्यताक्रममा सहयात्रीहरू बनेका पन्छीजनावरहरूलाई सम्झिने खास अवसर हो यो ।युगौंदेखि आफ्नो सुरक्षा दिइरहेको र साथी बनिरहेको कुकुर र आदिम पेसा कृषि कर्ममा सघाएका गोरु र गाईलाई वर्षको एक दिन भए पनि विशेष रूपमा यसरी सम्झनु मानव जातिले आफू हिँडेका पाइलाहरू नभुल्नु पनि हो । कृषि पेसासित मात्र होइन, धनव्यापारसित पनि तिहारको साइनो छ । धनकी प्रतीक लक्ष्मीको पूजा गरिनु यसको दृष्टान्त हो । साथै, भाइटीकाका दिन दाजुभाइलाई दिदीबहिनीले टीका लगाइदिई दीर्घायुको कामना गर्नु, आपसी आत्मीयता अझ बलियो बनाउनु हो । त्यस्तै, यस पर्वको अवसरमा खेलिने देउसीभैलो नेपालीको एउटा विशिष्ट सांस्कृतिक चिनारी हो, भलै यो वर्ष महामारीका कारण देउसीभैलो खेल्ने अवस्था छैन ।तिहारकै बीचमा सुरु हुन्छ, हाम्रो एउटा मौलिक संवत्को नयाँ वर्ष । नेपाल संवत् ११४१ आजैबाट सुरु भएको छ । विक्रम संवत् ९३७ मा आजको दिन व्यापारी शंखधर साख्वाःले चलाएका हुन् यो संवत् । र, यही नयाँ वर्षको पहिलो दिन विशेषगरी नेवार समुदायले आफ्नो शरीरको पूजा गर्छन् । यसपालि स्थानविशेषअनुसार यो चाड एक दिन अघिपछि पनि मनाइँदै छ । यो म्ह पूजाको संस्कृति आफैंमा विशिष्ट छ । आफूभित्रको लोभ, मोह, तृष्णा, लालसा आदिलाई त्यागेर सबै प्राणीको उद्धार गर्न सकौं भनेर यो पूजा गरिन्छ । मानिसमा असल वा खराब पक्ष आफैंमा अन्तर्निहित हुन्छ भन्ने सन्देश यसले दिन्छ । म्ह पूजाको दिन बौद्ध र हिन्दु नेवारले फरकफरक तवरले पूजा गरे पनि दुवैको मूल आशय त्याग र दानशीलताको भावना नै हो ।यस्तै, बिस्तारै पहाड पनि उक्लँदै गरेको, विशेषगरी तराईमा धुमधामसित मनाइने छठ आस्था र सहअस्तित्वको पर्व हो । यो चाडले पनि प्रकृतिसित मानव सम्बन्ध झल्काउँछ । नदी, तलाउ तथा पोखरीमा बसेर सूर्यको पूजा गर्नु भनेकै प्रकृति र मानिसलाई जोड्नु हो । वर्षायाममा हिलोमैलो बनेका ताल, तलाउ र पोखरीहरू यसै अवसरमा सफा गरिन्छन् र सिँगारिन्छन् । मानव जीवनका लागि अत्यावश्यक सूर्य शक्ति र जलशक्ति दुवैप्रति सम्मान प्रकट गर्ने यो पर्व आफैंमा खास छ ।समावेशिता र भाइचाराको पर्व पनि हो छठ । एकातिर, सबै जात, धर्म र क्षेत्रका मानिस सँगसँगै बसेर सूर्यको अर्घ्य दिन्छन् भने अर्कातिर केही अघिसम्म मधेसी समुदायले मात्र मनाउने यो पर्वले हिजोआज पहाडमा पनि रौनक ल्याउन थालेको छ । पछिल्ला सालहरूमा यो अवसरमा काठमाडौंका जलाशयहरू भव्य तवरले सिँगारिनु र त्यहाँ के मधेसी, के पहाडी सबै सहभागी हुनु र रमाउनु यसैको द्योतक हो । यस हिसाबले मानव एकताको सेतु बन्दै गएको यो पर्वले हामीलाई पारस्परिक प्रेम, सद्भाव र सहअस्तित्व सिकाइरहेको छ ।कोरोना महामारीका कारण यो वर्ष यी पर्व मनाउने कतिपय तौरतरिकाहरू बदल्नुपरेको छ । चाड मनाउन किनमेलका लागि बजार निस्कँदा होस् या आपसमा रमाइलो गर्दा, स्वास्थ्य सावधानी अपनाउनु अनिवार्य छ । देउसीभैलो, समूहमा भाइटीका र जलाशयमा समूहमै छठ त यो वर्ष सम्भव छैन । आफन्तबीचकै जमघटमा पनि मास्क पहिरिन र व्यक्तिगत दूरी कायम राख्न भुल्नु हुँदैन । पर्व फेरिफेरि पनि आउँछ, यसापालि स्वस्थ रहन सक्यौं भने भव्य रूपमा चाड मनाउन अर्को पटक पाइन्छ । सानो हेलचेक्र्याइँले ठूलो जोखिम निम्त्याउन सक्छ, त्यसप्रति सचेत बन्नुपर्छ । संक्रमण सर्नबाट जोगिनु नै सबैभन्दा उत्तम हुन्छ । हामी जति सावधानीपूर्वक यी पर्व मनाउँछौं, त्यति नै आफू सुरक्षित भएको आत्मविश्वासका कारण बढी आनन्दित पनि हुन सक्छौं । त्यसैले, यसपालि होसियारीका साथ आफ्नो स्वास्थ्यलाई ख्याल गर्दै चाड मनाऔं । हाम्रोतर्फबाट सबैलाई तिहार, नेपाल संवत्, म्ह पूजा र छठको हार्दिक मंगलमय शुभकामना π"
सीमान्तकृत समुदायको विरह,"सोझा गाउँलेलाई ऋणको भारी समाचारमा ग्रामीण क्षेत्रको अभाव, छटपटी छ । सरकारले लामो समयदेखि गरिबी न्यूनीकरण गरी ग्रामीण अर्थतन्त्र मजबुत बनाउन विविध कार्यक्रम सञ्चालन गर्दै आए पनि सामाजिक बेथिति, दुःखपीडा, झन् विकराल बन्दै गएको छ । धनकुटाको छथर जोरपाटी गाउँपालिका२ मा लघुवित्त संस्थाको बैठक बसेकै बेला संस्थाको २० हजारमध्ये बाँकी ४ हजार रुपैयाँ ऋण तिर्न नसक्दा स्थानीय ४३ वर्षीय अहिमान पुलामी मगरले झुन्डिएर आत्महत्या गरेको सन्दर्भ मर्मस्पर्शी र हृदयविदारक छ । मृतककी पत्नीको नाममा सिधुवा बजारस्थित एनएमबी लघुवित्तमार्फत लिएको ऋण चुक्ता गर्न नसकेर आत्महत्या रोजेको सन्दर्भ जोडिएको बेला यसअघिको ५० हजार ऋणको बोझका माझ लघुवित्त संस्थाका कर्मचारीले जबर्जस्ती लैनो गाई फुकाएर लगेको विषयले असहायको पीडा अरू छर्लंग बनाएको छ । लघुवित्त संस्थाहरूले बिनाधितो समूह जमानीमा महिलालाई मात्र ऋण प्रवाह गर्दै आए पनि तिनीहरूले फाइदाभन्दा बेफाइदा बढाएको पाइन्छ । स्वयं गाउँपालिकाकी उपाध्यक्ष भीमकला श्रेष्ठ पनि अनियन्त्रित ढंगले भित्रिएका यी संस्थाले समस्या ह्वात्तै बढाएको स्विकार्छिन् । २३ प्रतिशत ब्याज असुल्ने, स्थानीयले जम्मा गर्दा ८ प्रतिशत मात्र दिने, तोकिए जति ऋण हात नपर्ने, कुनै संस्थाले पनि रोजगारीको कार्यक्रम नल्याउने, अनुगमन नगर्नेजस्ता विषयले संस्थाहरूको मनोमानी अरू बढेको देखिन्छ । लघुवित्तको ऋणकै कारण बसाइसराइ, पारिवारिक बेमेल, मानसिक विक्षिप्तता, सम्बन्धविच्छेद, आत्महत्याजस्ता अवाञ्छित सन्दर्भ जोडिएर सामाजिक दुर्दशा अरू टड्कारो बनाएको छ । सरकारले स्थानीय तहमा रोजगारी सिर्जना गर्ने, लघुवित्त कम्पनीहरूको अनुगमन, नियन्त्रण, नियमन गर्ने जिम्मा लिनु पर्दैन ? पुरुषको बोलवाला भएको समाजमा आर्थिक गतिविधि न्यून भएका महिलालाई ऋण दिनु उपयुक्त हो र ? समाज अस्तव्यस्त, कोलाहलमय बन्दा स्थानीय, प्रादेशिक सरकारको अकर्मण्यता देखेर उदेक नमान्ने को होला ? भुवनेश्वर शर्मा, चन्द्रागिरि२, काठमाडौंलाखौं शिक्षक बेरोजगारविद्यालय कहिले खोल्ने भन्ने प्रश्न सारा अभिभावक र विद्यार्थीको हो । हरेक क्षेत्र खोल्न मिल्ने तर विद्यालय खोल्न किन नमिल्ने ? विद्यालय नखोल्दा कस्तो असर परिरहेको छ भन्ने सम्बन्धित निकायले सोचेको छ ? शिक्षाको ज्योति छर्ने ठाउँलाई सरकारले किन सम्मान गर्न सकेन ? दलहरू खाली सत्ता र भत्ताकै लागि लडिरहन्छन् । जनताको आवश्यकता के हो कहिल्यै बुझेनन् । एउटा विद्यालयले कति जनालाई रोजगारी दिएको थियो भन्ने विषयको लेखाजोखा कसैले राखेको छैन । विद्यालय बन्द हुँदा ५ लाख शिक्षक बेरोजगार भएका छन् । त्यसको जिम्म कसले लिन्छ ? निजी विद्यालय सञ्चालकहरूले विद्यालय बन्द भएदेखिको घरभाडा कसरी तिर्ने ? सरकारले सबै विद्यालयलाई एउटै डालोमा राखेर हेर्यो । यसको मारमा निजी विद्यालय सञ्चालकहरू परे । कोभिडले सबभन्दा बढी शिक्षकलाइ प्रभावित गरेको छ । कसले बुझ्ने शिक्षकको समस्या ? यहाँ त सडकमा टायर बालेर चर्का नारा लगाएपछि मात्रै आवाज सुनिन्छ । अहिले सार्वजनिक यातायातको भीड हेर्दा नेपालमा पनि कोरोना छ र, जस्तो लाग्छ । अनि विद्यालय मात्र किन बन्द ? छठपछि खुल्ने भनेर कतिपय विद्यालयले भनेका छन् । विद्यालय खुल्दा फेरि संक्रमण बढ्छ कि भन्ने चिन्ता पनि छ । विद्यालयले स्वास्थ्य सुरक्षाको विधि लागू गर्न सक्दैन । कसरी विद्यालय सञ्चालन गर्ने भन्ने योजना शिक्षा मन्त्रालयसँग छैन । सरकारसँग योजना नभएपछि विद्यालय सञ्चालकहरूले आफ्नो विवकले जे भन्छ त्यही गर्ने भए । यसले समस्यालाई झन् जटिल बनाउँछ । विद्यालय खोलिहाले पनि नानीबाबुलाई पढ्न, पठाउन अभिभावक तयार छन्जस्तो लाग्दैन । पहिलेकै जस्तो गरी विद्यालय खुल्नु हुन्न तर पढ्न पाउने हकको हनन पनि गर्नु हुन्न । कतिपय शिक्षाविज्ञले विद्यालय खोल्न हुँदैन भनिरहेका छन् । यस्तो अलमलको अवस्थामा सरकार सुझबुझका साथ अघि बढ्न सक्नुपर्छ । विद्यालय नखोल्दा कहिलेसम्म नखोल्ने र खोल्दा कहिलेदेखि खोल्ने भन्ने अन्योललाई चिर्न आवश्यक छ । अहिले पनि कतिपय निजी विद्यालयले स्वास्थ्य सुरक्षालाई ध्यान दिएर पठनपाठन सुचारु गरिरहेका छन् । उनीहरूको अनुभव सुनेर विद्यालय सञ्चालनसम्बन्धी सरकारले ठोस योजना ल्याउनुपर्छ । पुरुषोत्तम घिमिरे, जोरपाटी, काठमाडौं"
घोकन्ते विद्या,"विद्यालय रमाइलो र शिक्षकहरू बालमैत्री नहुनाले साना नानीहरू विद्यालय जान रुचाउँदैनन् । आफ्ना कुरा कसैले नसुनिदिने र अर्काकै भनाइमा मात्र जोतिनुपर्ने भयो भने ठूलाहरू पनि विद्यालय जान मान्दैनन् । स्कुलमा मायाको खडेरी पर्दा कक्षाकोठाहरू उजाड हुन पुग्छन् । निराश शिक्षकले पढाउँदा विद्यार्थीहरू सृजनात्मक हुन सक्दैनन् । अनि प्रतिभाहरू फुल्ने, फल्नेभन्दा पनि कोपिलामै ओइलिएर झर्छन् । थरीथरीका सम्भावना बोकेका भविष्यका कर्णधारहरूलाई त्यहीबमोजिम मलजल गरेर हुर्काउने र खुला आकाशमा स्वतन्त्र रूपमा उड्न सक्ने बनाउने जिम्मेवारी बोकेका अधिकांश शिक्षक अलमलमा छन् । धेरै शिक्षक वास्तवमा शिक्षक भन्नलायक नै छैनन् । घोकेर जाँच पास गरी मार्कसिट लिएकाहरूको ध्यान आफ्ना विषयमा खोजअनुसन्धान गरी विज्ञ बन्नुभन्दा पनि हिजो आफूले कण्ठ गरेका बासी पोका फुकाएर विद्यार्थीलाई रटाउनेमा हुन्छ । नानीहरूलाई भविष्यमा कस्तो बनाउन समय र स्रोत खर्च गरिएको हो भन्नैमा शिक्षकहरू स्पष्ट छैनन् । खोजअनुसन्धानमा जाँगर भएको र जागिरे चिन्तनबाट मुक्त शिक्षकलाई कक्षाकोठा जिम्मा लगाउन सके मात्र शिक्षाले गति लिन्छ । अनि बल्ल हाम्रा नानीहरू विद्यालय जाँदा खुसी हुनेछन् । अन्यथा विद्यालयहरू एकै साइजका रूखो इँटा उत्पादन गर्ने नीरस कारखानामा सीमित भइरहनेछन् । कृष्ण कुम्पुरे, आदमटार, धादिङ"
प्रधानमन्त्रीको प्रवचनले अलमल,"हालै सर्वोच्च अदालतले सरकारलाई दुइटा महत्त्वपूर्ण आदेश दिएको थियो । विदेशमा अलपत्र कामदारलाई तिनैले तिरेको कल्याणकारी कोषबाट बेहोर्ने गरी निःशुल्क उद्धार गर्न र सरकारको संवैधानिक दायित्व भएकाले महामारीमा निःशुल्क उपचार गर्न । पहिलोमा के भयो भन्ने त जगजाहेर नै छ । निःशुल्क त छोड्नुस्, बेला यही हो भन्ने ठानेर कमिसनको चक्करमा १५ हजार पर्ने टिकटको मूल्य ४५ हजार तोकियो । यति ग्रुपको हिमालयन एयरलाइन्सलाई नाफा भयो होला, तर हजारौं नेपाली मजदुरले आँसुको घुट पिउँदै बसे । यतिसम्म कि ओमानको नेपाली दूतावासले सरकारी मूल्य दोब्बरभन्दा बढी रहेको भन्दै आफैंले सस्तोमा जहाजको व्यवस्था गर्यो । यस्तो हुँदा प्रधानमन्त्री केपी ओली शर्माज्यू, तपाईंलाई लाज लाग्नुपर्ने थियो । तपाईंको दल या गुटका राजदूत भएको ठाउँमा सरकारी मूल्य सदर भयो । अदालतको आदेशसमेत लत्याउँदै मजदुरलाई चुस्नुसम्म चुसेर त्यसलाई तपाईंले उद्धार भन्नुभो ।दोस्रोमा त निःशुल्क उपचार गर्ने आदेश बदर गरिपाऊँ भन्दै तपाईं आफैं अदालत जानुभएको होइन ? अस्ति मात्र अदालतले दोहोर्याएर निःशुल्क उपचार गर्नु संवैधानिक दायित्व रहेको सम्झाएको होइन ? मिडियामा चाहिँ शुल्क लिने निर्णय नै भएको छैन भनेर बोल्ने ? आफैंले लेखेको संविधानले निःशुल्क उपचार गर्नु भनेको छ । तपाईंकै दलका सांसददेखि विपक्षीसम्मले निःशुल्क उपचार गर्नुपर्ने माग गरेका छन् । सर्वोच्च अदालतले निःशुल्क गर्नू भन्ने दोहोर्याएर आदेश दिएको छ । तपाईंचाहि आदेश नै बदर गर्नुपर्ने भन्दै अदालत पुग्नुहुन्छ । हस्पिटलहरूले शुल्क असुलिरहेका छन् । धरौटी बुझाउने पैसा नभएर हस्पिटलसम्म पुग्न नसक्ने कति छन् । तर तपाईं कहिले निर्णय नै नभएको भन्नुहुन्छ, कहिले लाचार भएको स्वघोषणा गर्यो भने निःशुल्क उपचार हुन्छ भन्नुहुन्छ । उता सिफारिसकै पैसा तिरेर पनि उपचारको पैसा छुट नहुनेहरू छन् । तर तपाईंमा नागरिकको त्यो पीडाप्रति कुनै ग्लानि र संवेदना देखिन्न ।सरकारी निर्णय र हस्पिटलका धरौटीवाला सूचनाले आम नागरिकमा परेको असुविधा, संकट र असहजतामा तपाईंलाई कुनै दुःख देखिएन । तपाईंको एक मात्र दुःख त त्यही प्रधानमन्त्रीको कुर्सी हो भन्ने देखियो । कुर्सी अलिकति हल्लिएको हो कि जस्तो लाग्नेबित्तिकै तपाईंले मिडिया घरमै बोलाएर लामो प्रवचन दिनुभो ! सडकमा भोका नागरिकलाई खाना पस्किनेहरूप्रति सस्तो व्यंग्य गर्नुभो । बडो शानसँग पार्टी प्यालेस दिन्छौं भन्नुभो, तर कोही भोको छ भने खाना दिन्छौं भन्न सक्नुभएन । सहरको इज्जतको कुरो गर्नुभो तर आफ्नै इज्जत दाउमा राखेर एक छाक खानाका लागि सडकमा लाइन लाग्न बाध्य हुनेहरूप्रति कुनै संवेदना तपाईंमा देखिएन । तिनको पनि इज्जत र स्वाभिमानको कुनै मूल्य हुन्छजस्तो तपाईंलाई लागेन । सर्प पाल्ने पैसा बाँड्नुको साटो हिजो पार्टी प्यालेसमा खाना बाँडेको भए सडकमा लाइन लाग्न को जान्थ्यो र ? अनि नि प्रधानमन्त्री ओलीजी, पार्टी प्यालेसमा चम्चा र काटासहित खाना बाँड्ने हो भने त सडकमा खान बाध्यको पालो कहिल्यै आउँदैन । जाबो होली वाइन चाख्न त सिंगो देश लाइन लागेको थियो । पार्टी प्यालेसमा आधा काठमाडौं लाइन लाग्यो भने के हुन्छ ? प्रधानमन्त्री ओलीजी, सधैंभरि यो दम्भ, कुर्सी, झूट र हठ मात्रै कति पालिरहने ? नारायण गाउँले, बेलायत"
विज्ञानमा उभिएको अवैज्ञानिक संसार,"मानिएकै विषय हो, मानव समाजजत्तिकै लामो आयु विज्ञानको छ । विज्ञानप्रविधिबिना आजको मानव जीवन त कल्पना पनि गर्न सकिन्न । त्यसैले त भनिन्छ आजको युग विज्ञानको हो । विज्ञानका विभिन्न शाखामा चामत्कारिक विकास भएकाले यो भनाइ र बुझाइ बेठीक पनि होइन । वैज्ञानिकहरू, अझ राजनीतिज्ञहरूसम्मले गरेका विज्ञानबारेका परिभाषाहरू संसारमा बग्रेल्ती पाइन्छन्, तिनका आयाम र घनत्व फरक फरक किन नहोऊन् । तर सरलीकृत गरेर भन्ने हो भने, प्रकृतिप्रदत्त पदार्थीय जीवनका नियमहरू मानिसले जान्नु नै विज्ञान हो र ती नियमलाई आफ्नो आवश्यकताका निम्ति आवश्यक मात्रामा प्रयोग गर्नुचाहिँ प्रविधि हो । त्यसै गरी समाजप्रदत्त नियमहरूको उद्घाटन र तिनलाई समाजकै निम्ति प्रयोग समाज विज्ञान एवं समाज विज्ञानका क्षेत्रमा प्रविधि हो । यसरी प्रकृतिसिर्जित मानिसले पत्ता लगाएको नयाँ प्रकृति नै विज्ञान हो । हुन त विगतमा प्रकृतिमाथि विजय पाउन विज्ञानको प्रयोग गर्नेजस्ता अवधारणाहरू पनि जन्मिए तर ती गलत थिए किनभने विज्ञान मानिसले बनाएको नियम थिएन बरु प्राकृतिक वा सामाजिक नियमहरूको उद्घाटन मात्र थियो । मानिस स्वयं प्रकृतिको एक अंग हो, उसको प्रकृतिसँग निरपेक्ष शत्रुता अनावश्यक र असम्भव विषय हो । तसर्थ, प्रकृतिमाथि विजय पाउने अवधारणाको ठाउँमा प्रकृतिप्रदत्त पदार्थीय जीवनका नियमहरू जानेर तिनको प्रयोगमार्फत प्रकृतिलाई मानवअनुकूल वा प्रतिकूल बनाउनु नै विज्ञानको सीमा हो । प्रकृतिका अथाह नियमहरूको निरन्तर उद्घाटनको अनन्त मानव यात्रासँगै विज्ञानको सीमा पनि आकासिँदै र गहिरिँदै जानेछ भन्ने बुझ्न सहजै सकिन्छ ।प्रकृति आफ्नै नियमहरूमा जीवन्त भए पनि त्यो कुनै खास मानिस वा मानिसको खास समूहको पक्ष वा विपक्षमा उभिँदैन । त्यसरी नै मानिसले आविष्कार गरेको प्रकृति अर्थात् विज्ञानप्रविधिले पनि कसैको पक्ष वा विपक्षमा गतिविधि गर्दैन । यस अर्थमा प्रकृति र मानवअन्वेषित विज्ञान सारमा एउटा औजारसरह नै साबित हुन पुग्छन् । दार्शनिक अर्थमा भन्ने हो भने, औजार त्यो चीज हो जसको आफ्नो बौद्धिकता र बौद्धिक पक्षधरता हुँदैन । विज्ञानप्रविधिको पनि आफ्नै बौद्धिकता र बौद्धिक पक्षधरता हुँदैन । मानव इतिहासमा आगोको आविष्कारलाई पहिलो वैज्ञानिक क्रान्तिका रूपमा फ्रेडरिक एंगेल्सले चित्रण गरेका थिए । विभिन्न धर्मशास्त्रीय साहित्यमा पनि आगोको महत्त्वबारे गरिएको व्याख्यानबाट आगोको आविष्कार त्यति बेला कति उम्दा विषय थियो भन्ने प्रस्ट हुन्छ । आगो त आविष्कार भयो तर त्यससँगै आगो प्रयोगका सकारात्मक र नकारात्मक दुवै प्रयोजन पनि जन्मिन पुगे । खाना पकाउन मात्रै आगो प्रयोग भएन बरु मानिसका बस्ती जलाउन पनि आगो प्रयोग भयो । यस प्रकार आगोजस्तै मानव समाजमा विकास भएका तमाम विज्ञानप्रविधि आजसम्म मानव र प्रकृतिको हितका निम्ति वा त्यसका विरुद्धमा पनि प्रयोग हुँदै आए । जसको लाठी उसकै भैंसी भनेझैं विज्ञानप्रविधिलाई शक्तिशाली व्यक्ति वा समूहले आफ्नो हतियारका रूपमा प्रयोग गर्दै आए । विज्ञानप्रविधिको प्रयोग गलत कामका निम्ति पनि हुँदै आयो भन्नुको अर्थ हो विज्ञान खास अवस्थामा प्रयोग हुँदा अविज्ञानमा पनि परिणत हुँदै आयो । जस्तै, मानिसले आगो पार्नु विज्ञान हो तर त्यो आगो जिउँदो मानिसलाई जलाउन प्रयोग हुन्छ भने समाज विज्ञानका दृष्टिले त्यो गलत हो, अर्थात् त्यसरी आगोको प्रयोग अविज्ञान हो । यसरी मानव समाजको इतिहास विज्ञानप्रविधिमा आधारित इतिहास मात्र रहन गएको छैन, बरु विज्ञानप्रविधिको गलत प्रयोगको इतिहास पनि सँगसँगै बन्न पुगेको छ ।संसारमा पुँजीवादी युगको सुरुआत भौतिक विज्ञानको ढाडमा टेकेर भयो र त्यसले पर्यावरणमा पहिलेभन्दा लाखौं गुणा बढी कोइलाको धूवाँ फाल्न थाल्यो । त्यति बेलाको समाजशास्त्र मूलतः धार्मिक अन्धतामा आधारित हुनाले पुँजीवादी उत्पादन प्रक्रियाले त्यति बेला प्रदूषणबारे खासै आलोचना भोग्नुपरेन । नाफाका लागि पुँजीपति वर्गले प्रकृतिको अन्धाधुन्ध दोहनबाट जतिजति पर्यावरणमा कष्ट उत्पन्न गर्न थाल्यो, त्यसपछि नै पर्यावरण चिन्तन र त्यससम्बद्ध विज्ञान पनि अगाडि आउन सुरु भयो । पुँजीवादी व्यवस्थाले लाखौं मजदुरलाई कष्टमय जीवनमा ल्याइपुर्याएपश्चात् नै समानताको समाज विज्ञानका रूपमा मार्क्सवाद लगायतका विचारहरू जन्मिन पुगे । इतिहासको लामो समयसम्म विज्ञान भन्नाले केवल भौतिक विज्ञानका विभिन्न शाखा मात्र हुन् भनी आम समाजलाई प्रशिक्षित गरियो । नेपालजस्ता पछि परेका देशको समाजको अहिले पनि मूल बुझाइ यस्तै रहिरहेको छ । तर अब भौतिक विज्ञान मात्र विज्ञान होइन बरु समाज विज्ञान, पर्यावरण विज्ञान लगायतका तमाम क्षेत्रमा विज्ञानका विभिन्न आयाम मानव समाजले आविष्कार गरिसकेको छ । यसको निष्कर्ष के हो भने मानव समाजमा विकसित भएका सबै विज्ञानलाई एकअर्काको पूरक बनाउँदा मात्र आजको समग्र विज्ञान बन्छ । जसरी समाजको उत्पादन र सेवा कार्यमा जोडिएको कुनै मानिस अर्को क्षेत्रको मानिसभन्दा निरपेक्ष रूपमा कमसल वा अब्बल हुँदैन, त्यसै गरी विज्ञानका विभिन्न शाखा पनि निरपेक्ष रूपमा कुनै अब्बल र कुनै कमसल हुन सक्तैनन् । तिनीहरू आआफ्नो क्षेत्र र सन्दर्भमा मात्र अब्बल र कमसल या आवश्यक र अनावश्यक साबित हुन सक्छन् । यदि अबको मानव समाजले भौतिक विज्ञानलाई मात्र विज्ञान वा निरपेक्ष रूपमा अब्बल र आवश्यक दर्जा दिएर अन्य विज्ञानका शाखालाई कम महत्त्व दिन्छ भने त्यो कार्य मानव समाजको सुख र अस्तित्वका निम्ति कति घातक हुनेछ भन्ने विषय समाज तथा पर्यावरणमा देखा परेका गहन विकृतिहरूले छर्लंग पारिसकेका छन् । त्यसैले विज्ञानको समग्र परिभाषा र त्यसबारे समग्रताको बुझाइलाई गुणात्मक रूपमा माथि उठाउनैपर्ने आवश्यकता आज टड्कारो भैसकेको छ ।आज भौतिक विज्ञानप्रविधिका विभिन्न शाखामा भएका प्रगतिको रापतापले संसार तामझाममय भएको छ । प्लास्टिकदेखि परमाणु बमसम्म अनि इन्टरनेटदेखि औषधिहरूसम्म सबैसबै विज्ञानको एउटै डालोमा राखिएका छन् । परमाणु बम विज्ञानमा आधारित भएर त बनेको छ तर केवल भौतिक विज्ञानको नियममा आधारित भएर । के त्यसको निर्माणलाई समाज विज्ञानले पनि सही ठान्छ र ठान्न मिल्छ ? कदापि मिल्दैन । तब परमाणु बमको निर्माण मानव समाजका निम्ति आजको समग्र विज्ञानका दृष्टिबाट हेर्दा विज्ञानका नियमको दुरुपयोग हो, निःसन्देह अविज्ञान हो । कारहरूको निर्माण भौतिक विज्ञानका नियमका आधारमा भएको हो तर निजी कारहरूको प्रयोगले कार चढ्ने र चढ्न नसक्नेबीचको द्वन्द्व अनिवार्य बनाइदिएको छ । समाज विज्ञानका दृष्टिले निजी कारको प्रयोग अविज्ञान बन्न पुगेको छ । मानिसहरूबीचको सुविधामा असमानता नै सामाजिक द्वन्द्वको मूल कारण हो भनी समाज विज्ञान भन्छ तर सैन्य विज्ञान प्रयोग गरेर असमानता लगातार जारी राखिएको छ । यसरी विज्ञानका विभिन्न शाखा एकआपसमा टकराइरहेका छन् । विज्ञानका विभिन्न शाखा एकआपसमा जुधानको अवस्थामा रहनु भनेको आजको समय समग्रतामा विज्ञानमा आधारित हुनु हो कि विज्ञानमा समस्या उत्पन्न हुनु हो ? समाजको चारैतिर आज यही हालत छ । त्यसैले वैज्ञानिक युग जसरी भनिँदै छ, त्यो फगत प्रचारित विभ्रम मात्रै हो कि यथार्थ हो भन्नेबारे गम्भीर विमर्श जरुरी छ ।यस संक्षिप्त विमर्शलाई सरल ढंगले बुझ्न उदाहरणका रूपमा लिन सकिन्छ सुर्तीजन्य चुरोट लगायतका वस्तुको उत्पादन । अन्य वस्तुजस्तै सुर्ती पनि मानव समाजमा कतिपय सभ्यतामा घरेलु रूपमा प्रयोग हुँदै आएको थियो । तर बेलायती साम्राज्यवादले विज्ञानप्रविधि प्रयोगमार्फत सुर्तीलाई प्रशोधन आदि गरेर चुरोट लगायतका आदतीय वस्तुको रूप दियो । सन् १६०० आसपासमा सुरु भएको सुर्तीजन्य उद्योगको उत्पादनबाट करोडौं मानिसको मृत्यु भैसकेको छ । जतिजति स्वास्थ्य विज्ञानमा प्रगति भएको छ, ती सबैले सुर्तीजन्य वस्तुको केवल हानिबाहेक केही पनि नभएको प्रमाणित गरेका छन् । तर बर्सेनि १२ प्रतिशत झन्झन् उत्पादन वृद्धि गरिएको तथ्यांकले देखाउँछ । सुर्तीजन्य पदार्थ मानिसका निम्ति नभइनहुने पनि होइन, यो विश्वव्यापी सबै सभ्यताको संस्कृति पनि थिएन । विज्ञानमा विकाससँगै सुर्तीजन्य पदार्थको उत्पादन बन्द गरिनैपर्ने थियो तर त्यसको बढोत्तरी पो भैरहेछ । आखिर किन ? यस प्रश्नको सीधा र सपाट उत्तर हो पुँजीपति वर्गको नाफालाई निरन्तरता दिन । दुनियाँका सबै राज्यका सञ्चालकलाई थाहा छ सुर्ती घातक छ । संसारको सबैभन्दा ठूलो मानिने फिलिप मरिस इन्टरनेसनल नामको सुर्तीजन्य कम्पनी अमेरिकामै छ, स्वास्थ्य विज्ञानको ठूलो उन्नति पनि अमेरिकाले गरेको मानिन्छ । तब त्यहाँका शासकलाई पनि सुर्तीको घातकता भलिभाँति थाहा नहुने कुरै भएन । यो सबैलाई एकै ठाउँमा राखेर निष्कर्ष निकाल्दा यही त निस्कन्छ पुँजीवादी व्यवस्थाका शासकहरू पुँजीपति वर्गको फाइदाका निम्ति जे पनि गरिरहन तयार हुन्छन् । विज्ञानलाई अविज्ञानको सेवामा लत्रिन बाध्य पारिरहेछन् । छर्लंगै देखिन्छ, सुर्तीजन्य पदार्थको उत्पादनमा विज्ञानको प्रयोग, त्यसको विज्ञापनमा विज्ञानको प्रयोग तर केका निम्ति ? अवैज्ञानिक मानव स्वास्थ्य निर्माणका निम्ति ! विडम्बना त यस्तो छ कि, मानवमुक्तिका निम्ति विगतमा सञ्चालित राजनीतिक अभियानहरूले पनि यस्तो अविज्ञान र घातक उत्पादनका विरुद्ध आफ्नो सरोकारको एजेन्डा नबनाउँदै पो आए ! सुर्तीजन्य पदार्थको उत्पादन र व्यापार विज्ञानलाई प्रयोग गरेर अवैज्ञानिक पर्यावरण निर्माणको सानो, स्वास्थ्य क्षेत्रको उदाहरण मात्र हो । पर्यावरणको विनाश, मानव समाजमा मानवताको विघटन आदि अवैज्ञानिक दुश्चक्र उत्पादनका निम्ति विज्ञानको प्रयोग यत्रतत्र सर्वत्र हुँदै आएको छ, भैरहेको छ । यस कोणबाट नसोचेर, विमर्श विस्फोट नगराएर मूलतः विषय सामसुम भएको मात्रै हो, तर यथार्थ भने भयानक छ । सारमा भन्दा, आज विज्ञानमाथि उभिएको अवैज्ञानिक संसार निर्माण हुन पुगेको छ ।यस प्रकारको अवैज्ञानिक पर्यावरण उत्पादन गर्न विज्ञानको प्रयोग गर्ने प्रवृत्तिको नेतृत्व पुँजीवादी विश्व व्यवस्थाले गर्दै आयो र त्यो यसको अनिवार्य विशेषता बनेको छ । व्यक्तिगत नाफाका निम्ति जे पनि गर्ने पुँजीवादी व्यवस्थाको अन्तर्वस्तु नै त्यस प्रवृत्तिको मुख्य कारण हो भन्ने यथार्थ प्रस्टै छ । आज भौतिक विज्ञानका विभिन्न शाखा जुन प्रयोग गरेर पुँजीपति वर्ग शक्तिशाली बन्न र नाफा आर्जन गर्न सक्छ, तिनलाई लागू गर्ने अनि समाज विज्ञान, पर्यावरण विज्ञानजस्ता विज्ञानका शाखालाई चाहिँ केवल पढाइ वा छलफल मात्र गर्ने विषय बनाउने नीति विश्व पुँजीवादले अख्तियार गरेको छ । विज्ञानका क्षेत्रमा यो निकै ठूलो षड्यन्त्र हो । पुँजीवादी व्यवस्थाको यस प्रकारका हर्कतको विरोधमा राजनीतिक क्रान्तिको अभिभारा नबोकेका एकाध सामाजिक अभियानले मात्र कुरा उठाउनुपर्ने स्थिति अर्को विडम्बना बनिरहेछ । विज्ञानलाई अविज्ञानको सेवक बनाउने कार्य नितान्त राजनीतिक हो । त्यसैले नयाँ, न्यायपूर्ण र स्वस्थ विश्वका निम्ति गरिने राजनीतिले यस विषयलाई एउटा प्रमुख राजनीतिक एजेन्डा बनाउनु जरुरी छ । पुँजीवादी युगसँगै विज्ञानप्रवृत्तिमा तीव्र विकास हुन पुग्यो, जसलाई हत्याएर पुँजीपति वर्गले नाफा र आफ्नो वर्गको शासनको रक्षाका निम्ति अन्धाधुन्ध प्रयोग गर्यो । पुँजीवादी व्यवस्थाका विरुद्ध अगाडि आएका कम्युनिस्ट लगायतका समाजवादीहरूले उत्पादन वृद्धि, सामरिक क्षमतामा वृद्धिजस्ता विषयमा त विज्ञानलाई प्रयोग गरे, उनीहरूले समाज विज्ञानलाई पनि लागू गर्ने प्रयास गरे । तर, विज्ञानका सबै शाखालाई समग्रमा एकअर्काका विरुद्ध नहुने गरी प्रयोग गर्ने विधि विकास गर्न सकेनन् । त्यस कमजोरीबाट आजको समाजवादी क्रान्तिकारी विश्वजनमतले सिक्नु आवश्यक छ । कतिपयलाई लाग्छ, विज्ञानप्रविधि पुँजीपति वर्गको हातमा छ । हो, आज मूलतः उसकै हातमा छ । यस्तो यसकारण पनि छ कि, समाजवादी क्रान्तिकारीहरूले आजैदेखि विज्ञानप्रविधि आफ्नो मातहतमा ल्याउन वा विकास गर्न एजेन्डा नै बनाएका छैनन् । अल्बर्ट आइन्स्टाइन समाजवादको वकालत गर्छन्, स्टेफेन हकिङ प्रचलित नास्तिकले भन्दा बढी ईश्वरलाई इन्कार गर्छन् । तब के विज्ञानप्रविधि पुँजीपति वर्गको कब्जामा मात्र थियो र छ भन्न मिल्छ ? मिल्दैन । अबको दुनियाँमा त झन् विज्ञानप्रविधिका सबै शाखालाई सन्तुलन नगरी र नअपनाई क्रान्तिकारी परिवर्तन सम्भव नै छैन, तब परिवर्तनको सपना देख्ने शक्तिहरूले वैज्ञानिकहरूलाई पनि संगठित गर्नुपर्छ भन्नेसम्मको विषय सूचीकृत गर्लान् ? गर्नैपर्छ । अबको समाजवादी क्रान्ति प्रक्रियाले अवैज्ञानिक समाज बनाउन विज्ञानको प्रयोग गर्ने प्रवृत्तिलाई निस्तेज पार्दै अघि बढ्नैपर्छ ।"
बलात्कारीलाई जन्मकैद,"बलात्कार, हाडनातामा पनि बलात्कार, घरेलु हिंसा र महिला शोषण बढ्यो । जिउँदो छाडेमा आफूविरुद्ध प्रमाण हुन्छ भनेर बलात्कारपछि हत्या गर्ने चलन पनि बढ्यो । अमेरिकाको एफबीआई बा बेलायतको क्राउन प्रोसेक्युसन सर्भिस अन्तर्गतको प्रहरी भए लास र घटनामा भेटिएको प्रमाण पछ्याउँदै प्रहरी बलात्कारीको घरमै पुग्थे । जाहेरी दरखास्तमुखी अनुसन्धान प्रणाली भएको नेपालमा त्यस्तो हुँदैन । कथित पञ्च भलादमी र पीडितका आमाबाबुसमेत मिलेर बलात्कारलाई इज्जत का नाममा लुकाउने र आर्थिक लेनदेनमा मिलाउने प्रवृत्ति बढ्यो ।महिलाका लागि घरजस्तो सुरक्षित स्थान अर्को हुँदैन । नातामा बाबु, दाजुभाइ, काका, ससुरा, जेठाजु, देवरजस्ता भरपर्दा सुरक्षक अरू हुन सक्दैनन् । त्यस्तै, आमाजस्तो निःस्वार्थ सहारा छोरीका लागि अर्को कोही हुन सक्तैन । तर केही घटनाबाट यी कुरा असत्य साबित भए । छोरी बाबु, काका र दाजुभाइदेखि अनि बुहारी ससुरा, देवर र जेठाजुदेखि डराउनुपर्ने भयो । आमाको भर भएन । आमाले छोरीको साथ नदिएर पीडक पुरुषको साथ दिने संस्कार विकास भयो । बाबुआमाको इच्छाविपरीत जाहेरी दिँदा छोरीबुहारी घरनिकाला हुने खतारा बढ्दो छ । आपत् पर्दा छोरीले बाबुआमा र प्रहरी सम्झन्छन् । प्रहरीको बर्दी अनि बर्दीको कुम र टोपीको टल्कने चिह्न सार्वभौमिकताको प्रतीक मानिन्छ । त्यो बर्दी र चिह्नमा त्यसको तागत र शक्ति हुन्छ, अपराधी त्यो देख्नासाथ भाग्छ । पीडितले त्यो देख्नासाथ सुरक्षित भएको र न्याय पाउने महसुस गर्छिन् । तर यो मान्यताले काम गरेन ।अपराधीले घटनास्थलमा सबुत छाडेको हुन्छ, तर प्रहरी जाहेरी दरखास्त, त्यो पनि किटानी कुरेर बस्छ । बलात्कारजस्तो गम्भीर अपराधमा पञ्च भलादमी र टाठाबाठा भनाउँदाको प्रभावमा गैरकानुनी मिलापत्र गर्दा प्रहरी हेरेर बस्छ । पीडितलाई राज्यले काउन्सेलिङ सेवा प्रदान गर्दैन । कानुनमा जाहेरी दरखास्त नजिकको प्रहरी कार्यालयमा दिने लेखिए पनि पाएसम्म महिला प्रहरी, नभए पुरुष नै भए पनि पीडितको घरमा गई जाहेरी लिएर अनुसन्धान अगाडि बढाउन सकिन्छ ।प्रहरी कार्यालयमा जाँदा किन आएको ? कसलाई भेट्न आएको ? काम के ? यी सबै कुरा ढोकामा सबैका अगाडि भन्नुपर्छ । पीडितको पहिलो अग्निपरीक्षा प्रवेशद्वारमै हुन्छ । जाहेरी दरखास्त दिने क्रममा पीडितको मनमा लागेको आलो घाउमा नुनखुर्सानी दल्ने काम त्यहीँबाट सुरु हुन्छ । प्रहरीले बलात्कार पीडितको भर्जिनिटी वा चेस्टिटी फर्काउन नसके पनि आफैं गएर जाहेरी लिने व्यवस्था गरे पनि पीडितलाई राहत महसुस हुन्थ्यो ।अनुसन्धान कच्चा र कमजोर भयो । कानुन फितलो भयो । अदालती कारबाही पीडितमैत्री भएन । जाहेरी दरखास्त दर्ता नगरे कारबाही नहुने भयो । एउटा अपराधमा मुद्दा चलाउनुपर्नेमा अर्कै, कम सजाय हुने अपराधमा मुद्दा चलाए पनि कारबाही नहुने भयो । अदालतले बलात्कारीलाई सजाय गर्छ भन्नेमा आस र भरोसा गर्न नसक्ने अवस्थामा समाज र महिलाहरू पुगेका छन् । बलात्कारलाई बलात्कार होइन, उल्टै मन्जुरीको यौनसम्पर्क भनेर अदालतबाट प्रमाणित हुने डर भयो । बढ्दो बलात्कार, कमजोर कानुन, जाहेरी दरखास्तमुखी र ननरेस्पोन्सिभ प्रहरी र अदालती कारबाही पीडितमैत्री नहुनाले नेपालले २० डिसेम्बर १९९३ को संयुक्त राष्ट्र संघको साधारणसभाले पारित गरेको डिक्लियरेसन अन द एलिमिनेसन अफ भायोलेन्स अगेन्स्ट विमेन को धारा २(क) र (ख) अनि धारा ३ अनुसार महिला हिंसामुक्त समाज बनाउन सकेन ।बलात्कारीलाई मृत्युदण्ड दिने कानुन माग भयो । मृत्युदण्डको माग वेयर अ नोज ह्वेर द सु पिन्चेज हो । मृत्युदण्ड बहाली हुनु हुँदैन । मृत्युदण्डको मागलाई सरकारले बलात्कारमा सजाय फितलो र फौजदारी न्याय प्रणाली भरपर्दो रहेनछ भन्ने चुनौतीका रूपमा लिनुपर्यो । संविधानको धारा १६(२) अन्तर्राष्ट्रिय समुदायसमक्ष मृत्युदण्ड दिने कानुन नबनाउने नेपालको प्रतिज्ञा हो । अपराध अनुसन्धानमा सुधार गर्न, सजाय बढाउन र अदालती कारबाहीमा सुधार गर्न अध्यादेश जारी गर्न आँट गर्नुपर्यो ।महिलाविरुद्ध खुकुरी प्रहार गरेर ज्यान मार्ने उद्योग भएछ भने केही दिनमा घाउ थाक्छ, घाउको चोट र घटना बिर्सन्छन् तर बलात्कार आजीवन बिर्सन गाह्रो पर्छ । बलात्कारले महिलाको सुखी जीवनको व्यापक क्षेत्रमा असर पार्छ । डिप्रेसनमा जान बेर लाग्दैन । पति मूर्ख पर्यो भने सम्बन्धविच्छेद गर्छु भनेर धम्क्याउँछ । यही भएर आफ्नो सम्मानरक्षाका लागि खारेज भएको मुलुकी ऐनको जबर्जस्ती करणीको महलको ८ नम्बरमा बलात्कार गर्नेलाई लखेट्दै गएर वा घटनास्थलमै एक घण्टाभित्र मारेमा अपराध नहुने व्यवस्था थियो । त्यो व्यवस्था खराब थिएन । आत्मरक्षाको त्यो व्यवस्था आज सान्दर्भिक देखिन्छ ।नेपाली समाजमा बलात्कारपीडित महिलालाई सहानुभूतिको आँखाले होइन, कुमारित्व गुमाएको खराब मानसिकताको जन्डिस आई ले हेरिन्छ । छाउगोठमा बस्नुपर्ने, मन्दिरमा पस्न नहुने, पानी छुन नहुने प्रचलन भएको समाज हो भने विवाह हुन पनि बाधा आउन सक्ला । महिला यस्तो वर्ग हो जो सरल, नरम, कोमल, निर्दोष, मुलायम, सहनशील, देवी र कुमारीको रूप हो र यी मायालु हुन्छन् । झन्डै १०० वर्षअगाडि सती प्रथाका नाममा २० वर्षको कलिलो उमेरकी केटीले आगोमा फाल हालेर बूढोसँग आत्महत्या गर्नुपर्थ्यो ।महिला सुरक्षित हुन सकेनन् । अब सरकारले कानुन, अनुसन्धान प्रणालीमा सुधार र सजाय बढाउनुपर्यो । सुधार कानुनबाट गर्नुपर्यो । सुधार जाहेरी दरखास्तबाट गरिनुपर्यो । जाहेरी दरखास्त दिन पीडित प्रहरी कार्यालयमा जानु नपर्ने, प्रहरी नै पीडितको घरमा गएर जाहेरी लेखिल्याउने व्यवस्था गर्नुपर्यो । जाहेरी दरखास्त नलिने, आलटाल गर्ने, यो मिलेन त्यो मिलेन भनेर पन्छाउने कार्यबाट सबुत प्रमाण मेटिन्छ र बलात्कारले पीडितको मनमा लागेको घाउमा नुनखुर्सानी छर्ने काम हुन्छ । त्यस्तो प्रहरीलाई जागिरबाट बरखास्त गर्ने कानुन ल्याउनुपर्यो । एउटा अपराधमा मुद्दा चलाउनुपर्नेमा कम सजाय हुने अर्को अपराधमा मुद्दा चलाउने प्रहरीलाई बरखास्त गर्ने कानुन बनाउनुपर्यो ।बलात्कारमा जाहेरी दिन रोक्ने, अपराध लुकाउने, मिलाउने, मिलापत्र गराउने बाबुआमा नै किन नहोऊन्, यस्ता तत्त्वहरूलाई न्यायमा बाधक का रूपमा सजाय गर्न कानुन बनाउनुपर्यो । बाबुआमा, सासूससुरा अमानव र अबुझ रहेछन् भने पीडित महिला घरनिकाला वा अवहेलित हुन पुग्छिन् । संविधानको धारा २१(२) यस्तै अवस्थाकी महिलाको उद्धारमा प्रयोग गर्ने व्यवस्था हो । पीडितलाई राज्यले हेरचाह गर्ने प्रभावकारी कानुन बनाउनुपर्यो । भारतको सर्वोच्च अदालतले राज्यले पीडित महिलालाई हेरचाह र क्षतिपूर्ति दिनुपर्छ भनेर सन् २००० मा रेल वे बोर्डविरुद्ध चुनिमा दास को मुद्दामा सिद्धान्त बनाएको छ, जुन ल्यान्डमार्क मानिन्छ । बलात्कारीलाई कारणवश हिरासतमुक्त गर्नुपर्ने भयो भने पीडित र पीडितको परिवारलाई धम्क्याउन नपाउने, बासस्थानवरपर जान नपाउने आदि कडा सर्तको इन्जङ्सन सहित छाड्ने नयाँ कानुन बनाउनुपर्यो । इन्जङ्सन उल्लंघन गरेमा पुनः जेल जाने व्यवस्था गर्नुपर्यो ।बलात्कारी र न्यायमा बाधा दिने कार्यमा संलग्न हुने अभियुक्तहरूले आफू निर्दोष भनेर प्रमाणित गर्ने प्रमाणको भार उनीहरूमा सार्नुपर्यो । भ्रम नहोस्, प्रहरीले प्रमाण पुर्याउन नपर्ने भनेको होइन । भार सार्न सकिनेबारे सर्वोच्च अदालतबाट व्याख्या भएको छ । बलात्कारको घटना मिलाउन र लुकाउनमा संलग्न हुनेहरूलाई थुनामा राखेर पुर्पक्ष गर्ने कडा कानुनी व्यवस्था गर्नुपर्यो । बलात्कारमा सजाय बढाउनुपर्यो । सजाय भोगेपछि उनीहरूले प्राप्त गर्ने पासपोर्ट र परिचयपत्रमा घरेलु हिंसा, न्यायमा बाधक र बलात्कारमा दोषी भनेर छाप लगाउने व्यवस्था गर्नुपर्यो । यस्तो छाप लगाउने कानुन बनाउन सकिन्छ । कडा कानुन बनाउँदैमा मानवाधिकार उल्लंघन हुँदैन, सरकार पनि अप्रजातान्त्रिक हुँदैन । सन् १९९४ मा अमेरिकाको न्युजर्सी राज्यमा सात वर्षीया बालिकाको बलात्कारपछि हत्या भयो । बालिकाका नामबाट मेगान कानुन बन्यो । त्यो कानुनले बाल यौन दुराचारीको पासपोर्टमा बाल यौन दुराचारी छाप लगाएर जारी गर्ने व्यवस्था गर्यो । बढ्दो बलात्कार र घरेलु हिंसा कम गर्न हामी पनि त्यस्तै गरौं ।बलात्कार मिलाउने, जाहेरी दिन रोक्नेलाई बलात्कारीसँगै लगाएको मुद्दा मानेर एकसाथ मुद्दा चलाउने कानुन बनाउनुपर्यो । हाल कानुन द्विविधाजनक र प्रभावहीन छ । यस्ता तत्त्वलाई बलात्कारीलाई हुने सजायको आधा सजाय हुने कानुन बनाउनुपर्यो । फितलो कानुन, फितलो अनुसन्धान, भ्रष्टाचार, भनसुन, नातावाद, टाठाबाठा, ठूलाबडा भनाउँदाको प्रभाव एकातिर, अर्कातिर दबाब मान्ने, प्रलोभनमा पर्ने र चाहिनेभन्दा बढी लचकता देखाउने उदार मानसिकताले गर्दा दण्डहीनता फैलिएको हो । यिनै कारणले गर्दा केही पीडितले आत्महत्यासमेत गरेका छन् ।सन् २००० को दशकताका हलिउडका ८० भन्दा बढी सेलेब्रिटी महिलाहरूलाई बलात्कार गर्ने हलिउडका प्रख्यात सिनेमा निर्माता हार्भे वाइनस्टाइन मिटु अभियानमा पक्राउ परे । हाल उनी बलात्कारको एक खतमा मात्र, २५ वर्ष पुरानो वारदातमा २३ वर्षको जेल सजाय भोग्दै छन् । नेपालमा भए न जाहेरी दरखास्त दर्ता हुन सक्थ्यो न सेलेब्रिटीजस्ता ठूलाबडालाई कानुन नै लाग्थ्यो ! नेपालमा मात्र कडा सजाय हुनु हुँदैन भन्ने मान्यता छ ।डिटेरेन्ट इफेक्ट पैदा गर्न बलात्कारमा सजाय बढाउनुपर्यो । प्यारोलमा छुट्न नपाउने र घरमा गएर पारिवारिक भेट पनि गर्न नपाउने गरी जन्मकैदको सजाय हुने कानुन बनाउनुपर्यो । न्यायिक स्वतन्त्रता हुने तर फौजदारी न्याय प्रणाली ब्रोकन अक्षम भएपछि बलात्कार र घरेलु हिंसापीडितले न्याय पाउन सक्दैनन् । सर्वोच्च अदालतले फौजदारी न्याय प्रणाली सुधार गर्न निर्देशनात्मक आदेश दिएको थियो । तर सुधार भएन । बलात्कार मुद्दामा पीडितले अदालतमा गरेको बकपत्रलाई ठोस प्रमाण मानिन्छ । अमेरिकामा हार्भे वाइनस्टाइनलाई पीडित सेलेब्रिटीको बकपत्रका आधारमा सजाय भयो ।भारतको सर्वोच्च अदालतले सन् १९९६ को स्टेट अफ पन्जाबविरुद्ध गुरुमित सिंहको बलात्कार मुद्दामा कुनै पनि स्वाभिमानी महिलाले आफ्नै इज्जत र मर्यादामै आँच आउने गरी बलात्कार गर्यो भनेर झुटा आरोप लगाउँदैनन्, पीडितको गबाही ठोस प्रमाण हुन्छ भन्ने व्याख्या गरेको छ ।बलात्कारपीडित प्रमाण ऐन, २०३१ को दफा १०(१)(ख) अनुसार आफैं प्रत्यक्ष प्रमाण हो । पीडितमा यौनसम्पर्क भएको मेडिकल प्रमाण र जिरह पास भएको बकपत्र प्रमाण मानिन्छ । फोरेन्सिक प्रमाण जतिसुकै बलियो भए पनि पीडित जिरहमा डगमगाए थप प्रमाण खोजिन्छ । बलात्कारले पीडितमा मानसिक तनाव दिन्छ । गबाही दिन अदालत जानुपर्छ, अदालतमा वकिलले जिरह गर्छ, जिरहमा सेक्स र पेनिट्रेसन सम्बन्धी लज्जाजनक प्रश्न सोधिन्छ रे भन्ने फोबिया पीडितमा भएको हुन्छ । अदालत पीडितमैत्री छैन । पालो नआउन्जेल पर्खन छुट्टै गोप्य कोठाको सुविधा छैन । अभियुक्त र उसका टोलीसँग आमनेसामने भेट भैरहन्छ । पीडितलाई बलात्कार गरिएको रे भनेर चियोचर्चो गर्ने र हेर्ने तमासा हुन्छ । होस्टाइल वातावरणले पीडितको झन् होसहवास उड्छ । हडबड, नर्भसनेस झनै बढ्छ । केही छिनमा नै पीडितले जिरह सामना गर्नुपर्छ । आत्तिएको, नर्भस भएकी पीडितको जिरह बिग्रन्छ ।जिरह भनेको खारिएको, अनुभवी, तार्किक, कानुन जान्ने, न्यायको सिद्धान्त बुझेको, अदालती प्रक्रिया बुझेको, परिवर्तित अवस्थामा पनि तुरुन्त नयाँ तर्क, नयाँ प्रश्न सोध्न र बोल्न सक्ने कला र ज्ञान भएको वकिल र अदालत कहिले नटेकेको, बलात्कारले लजाएको, हडबडाएको, नर्भस भएको, आत्तिएको, अबला पीडित महिलाबीचको असमान लडाइँ हो । न्यायाधीशले अम्पायरिङ गर्नुपर्ने असमान लडाइँमा कर्मचारीले अम्पायरिङ गर्दा पीडितले प्रमाण ऐनको दफा ५१ को संरक्षण नपाएर बलियोले लडाइँ जित्ने पोइन्ट जिरहबाटै बन्दै जान्छ । जिरहमा वकिलको झुक्किने खालको प्रश्नबाट पीडित नझुक्किऊन् भनेर न्यायाधीशले आफ्नै निगरानीमा निरन्तर साक्षीको मुख हेरेर परीक्षण गराउने व्यवस्था संसारभर भएको हो, नेपालमा बाहेक । जिरहमा आफूले चाहेको जस्तो जवाफ आउने लिडिङ प्रश्न गरेर हो वा होइन एक शब्दमा जवाफ आउने गरी झुक्किने खालको प्रश्न पनि गर्न पाइन्छ । आफूलाई हित हुने जवाफ आएमा थप प्रश्न नगरे हुन्छ । जिरहमा वकिलले अपूरो जवाफमा छाडेर वादीले पुनः सोधपुछ नगरेमा प्रमाण ऐन, २०३१ को दफा ५३ अनुसार न्यायाधीशले थप प्रश्न गरेर पूरा गर्नुपर्ने हुन्छ । जिरहको उद्देश्य नै विपक्षीको साक्षीलाई विभिन्न प्रश्न गरी हैरान पारेर साक्षीको जवाफ मात्र होइन, साक्षी नै झुटा हो भन्ने प्रमाणित गर्नु हो । बेइज्जत ठान्ने खालको वा झिँजोलाउने प्रश्न गरेर पीडितलाई झुक्याउने प्रयत्न जिरहमा गरिन्छ । यस्तो प्रश्न रोक्ने अधिकार र कर्तव्य प्रमाण ऐनको दफा ५१ ले न्यायाधीशलाई दिएको छ । तर न्यायाधीशले साक्षी बकाउँदैनन् । न्यायाधीशले मुद्दा सुनुवाइ नगरेर साक्षी मात्र बकाउँदा प्रमाण ऐन, २०३१ का दफा ५३ र ५१ कार्यान्वयन हुन सक्छन् र पीडितले सजिलो महसुस गर्छिन् । तर समस्या कागजमा लेख्ने, व्यवहारमा चाहिँ न्यायाधीशले साक्षी नबकाउनाले हो । कर्मचारीले साक्षी बकाउँदा पीडितहरू प्रमाण ऐनका ती दुई दफाको संरक्षणबाट वञ्चित हुन पुग्छन् । यस्तो कार्य रोक्नुपर्यो । साक्षी बकाउँदा न्यायाधीशले मुद्दा सुनुवाइ गर्नै हुँदैन । यो कार्य स्वच्छ सुनुवाइ, विश्वभरका प्रचलन र फौजदारी कार्यविधि ऐनको दफा ११० ले नै भन्छ । अमेरिकामा साक्षी परीक्षण हुँदा न्यायाधीश निदाएर उमेरका कारण स्वच्छ सुनुवाइ भएन भनेर पुनरावेदनले उल्ट्याइएका घटनाहरू छन् । स्वच्छ सुनुवाइ भनेको वकिलको बहस सुन्ने मात्र होइन, साक्षी परीक्षण पनि स्वच्छ सुनुवाइको अभिन्न अंग हो । अदालतले फौजदारी कार्यविधि ऐनको दफा १७७(१) देखाएर बचाउ गर्नु हुँदैन । जिल्ला अदालतले दफा ११० को मनसाय, उद्देश्य, व्यवस्था विश्वको प्रचलन र आफ्नै ऐनको लेटर एन्ड स्पिरिट अक्षरशः पालना गर्नुपर्यो, तब अदालत पीडितमैत्री हुन्छ । दफा ११०(१) मा साक्षी बकाउँदा साक्षीको व्यवहार, मुखाकृति, उत्तेजना, हडबडी, डरजस्ता कुरा साक्षीमा कस्तो झल्कियो भनी होसियारीपूर्वक न्यायाधीशले हेर्ने र टिपोट बनाउनुपर्ने व्यवस्था उपदफा २ मा छ । त्यही टिपोट फैसलामा प्रमाण लगाउने उपदफा ३ मा छ । न्यायाधीश पनि सामान्य मानिस भएकाले एकसाथ साक्षी बकाउने र वकिलको सुनुवाइ दुवैतर्फ ध्यान जानै सक्दैन । यस्तो कार्यले न्याय कच्चा, रोबोटिक र मेकानिकल हुन्छ । बलात्कारजस्तो संवेदनशील अपराधमा हडबडाएकी पीडित महिलाको संवेदनशीलता बुझेर मुद्दा पनि सुन्ने र साक्षी पनि बकाउन लगाउने काम बन्द गरिनुपर्छ । एकसाथ पीडितको बकपत्र र मुद्दाको सुनुवाइ हुँदा बन्द इजलास पनि हुँदैन । बलात्कार मुद्दामा बन्द इजलासमा सुनुवाइ गरिपाउनु प्रत्येक पीडितको मानवाधिकार र मौलिक हक हो । महिलाको त्यो हक पनि उल्लंघन भयो । न्यायाधीशले एकसाथ कुनै मुद्दाको सुनुवाइ र कर्मचारीले अर्को मुद्दाको साक्षी बकाउँदा बलात्कारलाई आपसी सहमतिको यौनसम्पर्क र आपसी सहमतिको यौनसम्पर्कलाई बलात्कार ठहर हुने सम्भावना बढ्छ, जसका कारण न्याय मार्छ ।प्रत्येक अदालतमा बाल इजलास गठन भएको छ । अदालतमा भीड हुने र विभिन्न थरीका मानिस आउने हुनाले बालबालिकालाई अदालतमा छु भन्ने नै महसुस नहोस् भनेर बाल इजलास गठन भएको हो । बलात्कारपीडित महिला र बालबालिका संवेदनशीलताको हिसाबले एउटै हुन् । बालबालिकालाई चकलेट र खेलौनाले फकाउन र घटना भुलाउन सकिन्छ तर बलात्कारपीडितलाई सकिँदैन । बलात्कारपीडितले बलात्कारको घटना सम्झिरहेका हुन्छन् । त्यसैले घरेलु हिंसा र बलात्कारपीडितका लागि बाल इजलासजस्तै सुविधायुक्त, गोप्य, पीडितमैत्री पर्खने कोठा र इजलास बनाउनुपर्यो । महिला पुनःस्थापना केन्द्रका महासचिव ज्योति लम्साल पौडेल, जो आफैं एक सशक्त वकिल हुन्, उनले दायर गरेका दुई रिटमध्ये एउटामा सर्वोच्च अदालतको संयुक्त इजलासले बलात्कार घरेलु हिंसाजस्ता अपराधमा पीडितका लागि काउन्सेलिङ, बन्द इजलास, पर्खने छुट्टै कोठा, पाएसम्म महिला प्रहरीबाट अनुसन्धान, महिला कानुन व्यवसायीको सुविधा, सुविधासम्पन्न फरेन्सिक प्रयोगशाला र अपराध अनुसन्धान गर्न छुट्टै प्रहरी गठन गर्न २०६६ सालमा तीन वर्षको समय दिएर परमादेश जारी गरिएको थियो (नेकाप, २०६७, पृष्ठ १९०३, निनं ८५०७) । उक्त मुद्दामा कर्मचारीले बकाएको साक्षी नमान्नू र उजुर गर्नूसम्म आदेश भएको थियो । दोस्रो (नेकाप, २०६६, पृष्ठ २००१, निनं ८२८२) रिटमा बलात्कार घरेलु हिंसाजस्तो महिलापीडित हुने घटनामा छुट्टै फास्ट ट्र्याक कोर्ट गठन गर्न आदेश दिइएको थियो तर कार्यान्वयन भएन । बढ्दो बलात्कार र घरेलु हिंसाले गर्दा अब बलात्कारलाई जन्मकैदको सजाय गर्ने व्यवस्था, जाहेरी दरखास्त दर्ता नगर्ने प्रहरीलाई कारबाही गर्ने, जाहेरी दरखास्त लिन प्रहरी पीडितको घरमा जाने, बलात्कारको घटना मिलाउनेलाई बलात्कारीलाई हुने सजायको आधा सजाय गर्ने कानुन बनाउनुपर्यो र अदालतले पनि बलात्कारपीडितको साक्षी परीक्षणमा न्यायाधीशले एकसाथ मुद्दा सुनुवाइ गर्ने र साक्षी बकाउने काम बन्द गर्नुपर्यो । फौजदारी कार्यविधि संहिताको दफा ११०(१) अनुसार न्यायाधीशले आफ्नै निगरानीमा वाच गरेर साक्षी परीक्षण गराउनुपर्यो । यसो गर्दा पीडितको घाउमा नुनखुर्सानी दल्ने काम बन्द हुन्छ । आजैदेखि सुधार नगर्ने हो भने एक दिन बलात्कार र घरेलु हिंसाले कोभिड१९ जस्तै प्यान्डमिकको रूप लिनेतर्फ देशका प्रधानमन्त्री र प्रधानन्यायाधीशको ध्यान पुगोस् ।केसी पूर्वन्यायाधीश हुन् ।"
कोभिड१९ मा छठ,"विराटनगरका हाडजोर्नी रोग विशेषज्ञ एवं सामाजिक कार्यकर्ता डा नवीनकुमार कर्णको परिवारले घरको छतमै पूजा गर्न मिल्ने सानो पोखरी निर्माण गरेर आठ वर्षदेखि सूर्य आराधनाको महापर्व छठ मनाइरहेको छ । प्राकृतिक जलाशयमा बढ्दो प्रदूषणले गर्दा उनले सपरिवार घरभित्रै पूजा विधि गर्न थालेका हुन् । घरभित्रै पर्व मनाउँदा पारिवारिक उमंगमा कुनै कमी नआएको उनी बताउँछन् ।छठमा पवित्रता एवं शुद्धताको निकै महत्त्व छ । केही वर्षयता खोला, नदी र नहर दूषित भएकाले स्वास्थ्य सुरक्षाको लागि घरभित्रै पूजा गर्ने निर्णय गर्यौं, कर्ण भन्छन्, जथाभावी बालिने पटाका, डीजे र लाउड स्पिकरको आवाजले पनि घाटको माहोल पूजाका लागि उपयुक्त छैन ।बर्सेनि एकपटक बाह्य रूपले जलाशय र वरिपरि सफा गरेर चिटिक्क पारिए पनि व्रतालुको स्वास्थ्य एवं प्रसादको स्वच्छताका दृष्टिले अबको समयमा जलाशय किनारमा आराधना गर्नु व्यावहारिक नभएको उनी बताउँछन् । उनका अनुसार, पर्वको मर्मलाई कायम राख्दै समयअनुरूप परिमार्जित ढंगले धार्मिक विधि सम्पन्न गर्नु जरुरी भइसकेको छ ।चिकित्सक कर्णको परिवार मात्र नभएर काठमाडौंदेखि विराटनगरसम्म देशभर यस्ता व्रतालुहरू छन् जसले पूर्ण आस्थाका साथ आफू बसेकै ठाउँबाट खुसीसाथ यो महापूजा सम्पन्न गर्छन् । उनीहरू अशिक्षित नभएर धर्मशास्त्रका समेत ज्ञाता, समाजका प्रबुद्ध वर्ग हुन् । शास्त्रले समेत मानवको शरीर र स्वास्थ्यलाई सबैभन्दा माथि राखेको छ ।प्राकृतिक विपत् र महामारीमा मानव जीवनको रक्षा गर्दै अनुष्ठान सम्पन्न गर्न धर्मशास्त्रले भन्छ । यी आधारभूत कुरासमेत नबुझेको र बुझ्न नचाहेको एक जमातले अहिलेको विषम परिस्थितिमा समेत पहिलेजस्तै खुला रूपले छठ मनाउन पाउनुपर्ने माग गरिरहेको छ, जुन जुनसुकै स्वास्थ्य मापदण्डको पालन गरेर पनि सम्भव छैन । यस्तो हठबाट परिवार, समाज र देश नै जोखिममा पर्छ ।कोभिड१९ ले गर्दा हामी स्वास्थ्य, धार्मिक, सांस्कृतिक, सामाजिक र आर्थिक कोणबाट महासंकटमा छौं । यो रोग सार्ने कोरोना भाइरस संक्रमणको मानव नै भरिया भएकाले ठूलो पर्वमध्येको दसैंअगाडि नै सरकारले सामूहिक पूजा, भेला र मेलामा रोक लगाएको हो । यो रोगको खोप र औषधि उपलब्ध भइनसकेकाले प्रहरी प्रशासनले संयम अपनाउन अनुरोध गरेको हो, जसलाई गम्भीरतापूर्वक नलिए चाडबाड सकिएपछि हामी थप संकटमा पर्नेछौं । यसपछि स्वास्थ्य र मानव क्षतिको सहज भर्पाई हुन्न । समाजमा प्रभाव र प्रभुत्व देखाउन खोज्ने दुईचार जना अगुवाको हठले परिवार, समाज तथा देशलाई अपूरणीय क्षति हुने सम्भावना रहन्छ ।रोकथामको नियन्त्रणमा सरकारबाट निकै कमीकमजोरी भए पनि नागरिक समाजले आफ्नो कर्तव्य बिर्सन मिल्दैन । परिवार र छरछिमेक घाटमा भेला भएर छठ मनाउने जिद्दी त्याग्नैपर्छ । मुख्य चाडबाडमा संयम नराखेमा संक्रमण बढेर स्थिति अझ भयावह हुने स्वास्थ्यविज्ञहरूले चेतावनी दिइरहेका छन् ।भाइ, यसपालि आआफ्नै घरमै मनाउने है, दसैंअगावै विराटनगरका एक मान्यजनबाट मेसेन्जरमा आएको सन्देश थियो, परिस्थिति सुध्रिएपछि अर्को वर्ष भरपूर रमाइलो गर्नुपर्छ । हामीले सपरिवार उनकोमा टीका लगाउँदै आएका थियौं ।उनको सन्देशले दुःखी बनाउनेभन्दा खुसी बनायो । अनि सचेत परिवारसँग आफ्नो सम्बन्ध रहेकामा गर्व लाग्यो । कर्मथलो विराटनगरदेखि २२ किमिपूर्वमा पर्ने मोरङको रंगेली बजार मेरो जन्मथलो एवं मावली घर हो । तर अघिल्ला वर्षहरूजस्तै ८० वर्षीय पिता र परिवारजनले चाडबाडमा घर आउनुपर्छ भनेर कर गरेका छैनन् ।म ठीक छु, भीडमा नजानू, राम्रोसँग कोठामै बस्नु, मनैले आशीर्वाद छ, वृद्ध पिताले यसो भन्दा मनै आनन्दित भयो । उहाँकै सल्लाह र मार्गदर्शनअनुरूप दसैं घरभित्रै मनायौं । अब तिहार र छठको आराधना पनि कोठाबाटै गरिरहेका छौं । हो, यस्तो अप्ठेरो समय आउला भनेर कसैले कल्पना गरेको थिएन । तर अब यथार्थलाई स्विकार्नैपर्छ ।अढाई दशकअगाडि औपचारिक रूपले पत्रकारितामा प्रवेश गर्दा मेरा सुरुआती लेखनहरू दसैं, तिहार र छठजस्ता पर्वहरूकै बारेमा थिए । त्यसयता यी पर्वहरूका बारेमा निरन्तर लेखन जारी राखें । यो लामो अवधि आफ्नो परिवारबाट टाढा रहेर फरक थलो, मन्दिर, बजार तथा घाटमा भेटिने अपरिचित व्रतालुहरूसँग कुरा गरेर समाचार बनाउँदै र उनीहरूले गरेका आराधनाका तस्बिर खिच्दै बित्यो ।चाडबाडको रिपोर्टिङबाट विश्राम दिँदै २०७७ देखि दसैं, तिहार र छठ परिवारजन, मित्र एवं शुभेच्छुकसँग हर्षोल्लासका साथ मनाउने योजना बनाएको थिएँ तर कोरोना भाइरसले गर्दा यो चाहनाले पूर्णता पाउन सकेन । मन खल्लो छ तर यो त विश्वव्यापी रूपमा फैलिएको कोरोना भाइरसका कारण उत्पन्न परिस्थितिजन्य बन्देज हो जसलाई पालना गर्नुबाहेकको विकल्प छैन ।एउटा सानो गल्तीले परिवार र मसँग प्रत्यक्ष जोडिएकाहरू जोखिममा पर्न सक्छन् र उनीहरूबाट अरू । झनै खुला जलाशय किनारमा मानवसागर उर्लिएर साँझबिहान मनाइने छठमा यो बन्देजको पालना उत्तिकै आवश्यक छ । धर्मसंस्कृतिको प्रदर्शन गर्ने समय होइन यो भनेर बेलैमा मनन गर्नुबाहेकको उपाय छैन ।सबै चाडबाडजस्तै यो पर्वमा समेत सरकारको निर्देशनअनुरूप जिल्ला प्रशासन कार्यालयले सामूहिक पूजा नगर्न अनुरोध गरेको हुनाले यसको पालना नागरिकको कर्तव्य हो । मानव जीवनको रक्षाभन्दा ठूलो र माथि कुनै पनि धर्मसंस्कृति एवं पर्व हुन सक्दैन ।अस्पतालभर संक्रमितको लाम र आफन्त गुमाएकाहरूको पीडा हेर्न नचाहने हो भने चारदिने छठ पर्वका सम्पूर्ण विधि घरआँगनमै पूरा गर्ने अठोट गरौं, आफू बसेकै थलोबाट सूर्यलाई अर्घ्य दिऔं । पूजाआजासँगै रमाइलो गर्ने चाहना त्यागौं । अटेर गर्दा सारा परिवार र समाज अकल्पनीय समस्यामा पर्न सक्छ । बाँच्यौं भने यसबारे अर्को वर्ष सोचौंला ।वातावरणीय प्रदूषण र स्वास्थ्य चुनौतीबीच फरक ढंगले छठ मनाएर सचेत नागरिकको धर्म पूरा गर्दा व्रतालुप्रति आदर बढ्छ । राजनीतिक एवं साम्प्रदायिकताको चस्माबाट हेर्दा हाम्रोसामु तेर्सिएको स्वास्थ्य समस्यालाई उपेक्षा गरिरहेका हुन्छौं जुन घातक हुन सक्छ ।जहाँबाट भए पनि सूर्यदेवकै आराधना त हो, बारीमै कृत्रिम पोखरी खनेर विधि गरौं न, दुई दशकअगाडि मेरी आमाले बुबासँग राखेको प्रस्ताव अझै सम्झिन्छु । घाट भनिने जलाशय किनारमा भीड बढ्दै गएपछि आमाले बुबासँग यो प्रस्ताव गर्नुभएको थियो । तर, परिवारका अन्य सदस्य र छरछिमेकले नमानेकाले उहाँको इच्छा त्यो बेला कार्यान्वयन हुन सकेन ।आमाले संसार त्याग्नुभएको पनि डेढ दशक भइसक्यो । उहाँको ठाउँमा काकीले छठ परम्परालाई धान्दै आउनुभएको छ । हाम्रो परिवारले पनि घरकै छतमा सांकेतिक पोखरी बनाएर यसपालि छठ मनाउँदै छ । तराईमधेसमा चर्चित गीत नै छ, अगनामे पोखरी खुनाएब, छठी मैया औंती आयज । आज छठी माता आउने भएकाले आँगनमै पोखरी खनेर भए पनि पूजा गरौं भन्ने यो गीतले पनि छठ जहाँसुकै मनाउँदा हुन्छ भन्ने सन्देश दिइरहेको छ ।२०४७ को संविधान टेकेर स्वतन्त्र सञ्चार माध्यमहरूको स्थापनापछिको तीन दशकमा नेपाली समाचार माध्यमले निकै प्राथमिकताका साथ समेटेको पर्वमध्ये छठ पनि हो । यो पर्वको धार्मिक, सांस्कृतिक, लोकसांगीतिक, सामाजिक, समावेशी, एकता र समानताको सन्देश लगायतको हरेक पक्षका बारेमा लेखिएको र बोलिएको छ ।दसैं तथा तिहार लगायतका अन्य पर्वजस्तै छठबारेका सामग्रीले इन्टरनेट भरिभराउ छ । छठलाई कसैले अब चिनाइराख्नुपर्ने वा प्रचारको आवश्यकता पनि छैन । पुरानाबाट नयाँ पुस्तामा स्वतःस्फूर्त रूपमा हस्तान्तरण हुँदै आएको हुनाले यो लोकपर्वको लोकप्रियता संसार रहुन्जेल कायम रहन्छ । पूजा गरिने ठाउँ परिवर्तन हुँदैमा केही फरक पर्दैन ।व्रतालुसँगै सञ्चारकर्मी पनि संयमित हुन जरुरी छ । नागरिक समाजका अन्य वर्गझैं कोभिड१९ बाट सञ्चारकर्मी र उनीहरूका परिवार संक्रमित हुने क्रम जारी छ । यो असहज र जटिल समय भएकाले धर्म तथा संस्कृतिको नाउँमा कुनै पनि किसिमले भीडलाई प्रोत्साहन नगरौं । भीडको पात्र नबनौं । यो महान् लोकपर्व आडम्बर प्रदर्शन गर्ने थलो पनि होइन । सादगीपूर्ण तरिकाले सरलतापूर्वक कम खर्चमा सबैले मनाउन सक्नु यसको विशेषता हो । छठको यो पक्षको रक्षा गरौं ।"
बेलायतयुरोप खुला जाउजाउ अन्त्य,"(लन्डन)  बेलायतले युरोपेली संघसंग फ्री मुभमेन्ट (खुला आवतजावत) सम्झौता अन्ततः कानुनी रूपमै खारेज गरेको छ । बेलायतमा युरोपेली देशका नागरिकले स्वतन्त्रतापूर्वक आउन र काम गर्न पाउँदै आएको विशेषाधिकार अन्त्य गर्ने विधेयक बेलायती संसद्को उपल्लो सदनबाट पारित भएको हो । आयरल्यान्डका लागि भने अहिले युरोपेली देशका लागि दिइए जस्तै विशेषाधिकार निरन्तर रहनेछ ।युरोपेली संघबाट बेलायतको बहिर्गमन (ब्रेक्जिट) का समर्थकहरूले उठाएका प्रमुख मागमध्ये युरोपसँग स्वतन्त्र आवतजावतको व्यवस्था खारेजी पनि एक थियो । सम्झौताको खारेजीसँगै आउँदो जनवरी १ देखि युरोपेली तथा गैरयुरोपेली मुलुकबाट बेलायत आउन र काम गर्न चाहनेका लागि समान नियम लागू हुनेछ । बेलायती नागरिकले युरोपेली मुलुकहरूमा पाउँदै आएको विशेषाधिकार पनि ३१ डिसेम्बरसम्म मात्र कायम रहनेछ । बहुप्रतीक्षित इमिग्रेसन विधेयक द इमिग्रेसन एन्ड सोसल सेक्युरिटी कोअर्डिनेसन बिल संसद्बाट पारित भएको जनाउँदै बेलायती गृहमन्त्री प्रीति पटेलले प्रसन्नता व्यक्त गरेकी छन् । धेरै वर्षको अभियानपछि युरोपेली संघसँगको स्वतन्त्रतापूर्वक आवतजावतको सम्झौता डिसेम्बर अन्त्यदेखि खारेज गर्ने अध्यागमन विधेयक संसद्बाट पारित भएकामा म निकै प्रसन्न छु, मन्त्री पटेलले ट्वीट गर्दै भनेकी छन्, हामीले बेलायती जनताको चाहना पूरा गरिरहेका छौं ।बेलायतले युरोपेली संघबाट बहिर्गमनसँगै आउँदो वर्षको सुरुदेखि नयाँ अध्यागमन व्यवस्था लागू गर्ने घोषणा गरिसकेको छ । अंकमा आधारित (प्वाइन्ट बेस्ड) अध्यागमन प्रणालीले नेपालका दक्ष जनशक्तिलाई समेत बेलायतमा काम गर्न आउन थप सहज हुने जानकारहरूको विश्वास छ । अंकमा आधारित इमिग्रेसन प्रणाली कार्यान्वयनमा आइसकेपछि युरोपेली मुलुकका नागरिकले पनि अन्य गैरयुरोपेली देशका नागरिकले जस्तै इमिग्रेसन मापदण्ड पूरा गरेर मात्रै बेलायत आउन वा यहाँ काम गर्ने अधिकार पाउनेछन् । बेलायतको युनिभर्सिटी अफ नर्थह्याम्पटनमा अन्तर्राष्ट्रिय व्यापार तथा रणनीतिका उपप्राध्यापक डा बुद्धि पाठक ब्रेक्जिटपछि ४८ प्रतिशत सामान ईयूतिर निर्यात गर्ने बेलायतलाई बढी मुस्किल पर्न जाने हुँदा मूल्यवृद्धिसँगै युरोपले अर्को विकल्प खोज्न बाध्य हुने आकलन गर्छन् ।"
ट्रम्पले हार स्वीकार नगरे के हुन्छ ?,"वासिङ्टन (एजेन्सी) अमेरिकाको यसपटकको राष्ट्रपतीय चुनावमा डेमोक्र्याटिक दलका जो बाइडेन विजयी भएको प्रक्षेपण गरिएको केही दिन बितिसकेको छ तर उनका प्रतिस्पर्धी तथा वर्तमान राष्ट्रपति डोनाल्ड ट्रम्पले अझै हार स्विकारेका छैनन् । ट्रम्पले आफू पराजित भएको स्वीकार गर्ने संकेतसमेत देखाएका छैनन् । चुनाव तथा मतगणनामा धाँधली भएका कारण परिणाम बाइडेनका पक्षमा आएको उनको आरोप छ तर उनले धाँधलीको कुनै प्रमाण भने हालसम्म सार्वजनिक गर्न सकेका छैनन् । मगतणना नसकिएका केही राज्यमा ट्रम्प दसौं हजार मतले पछि परेका कारण उनले चुनावी प्रक्षेपण उल्टाउन सक्ने कुनै सम्भावना छैन । तर राजनीतिक मान्यता र अमेरिकी राजनीतिक परम्पराविपरीत ट्रम्पका भनाइका कारण अमेरिका तरंगित भएको छ । राष्ट्रपति ट्रम्पका साथै उनको दलका केही नेता, परिवार, सल्लाहकार तथा समर्थकसमेत उनले हार स्वीकार गर्न नहुने पक्षमा देखिएका छन् । सिनेटमा रिपब्लिकन दलका नेता मिच मक्केनलले राष्ट्रपतिले कानुनअनुसार पुनः गणनाका लागि अनुरोध गर्ने अधिकार भएको बताएका छन् । विगत चार वर्षमा ट्रम्पले जति नै विवादित काम गरेका भए पनि रिपब्लिकन नेताहरू त्यसलाई सामना गर्ने रणनीतिमा देखिए । ट्रम्पका त्यस्ता कदमबारे उनीहरूले कुनै प्रतिक्रिया दिन चाहेनन् । उनीहरू ट्रम्पले गर्ने एउटै ट्वीटमार्फत् पछि लाग्ने उनका समर्थकको निसानामा पर्न नचाहेका पनि देखिन्थे । चुनावी नतिजाका विषयमा पनि रिपब्लिकनहरू कानुनी चुनौतीका विषयमा टुंगो लागेर नतिजा प्रमाणित नहुन्जेलसम्म राष्ट्रपतिले आफू पराजित नभएको अडान लिइरहुन् भन्ने चाहेको देखिएको छ । यद्यपि उनको कानुनी चुनौतीको कुनै औचित्य देखिएको छैन । रिपब्लिकनहरूले भने अब नवनिर्वाचित राष्ट्रपतिसँग मिलेर काम गर्ने र आगामी चुनावमा मध्यमार्गीहरूको समर्थन जुटाउने विषयमा पनि सोच्नु नै उत्तम हुन्छ । राष्ट्रपतिले जस्तो उनीहरू प्रतिस्पर्धीलाई लाभ पुग्ने सबै कुरा रातारात खत्तम हुन्छन् भन्ने विश्वास पनि गर्दैनन् । त्यही भएर उनीहरू राष्ट्रपतिसँग दाबी गर्ने अधिकार रहेको भन्दै उनलाई आफ्नो निराशा व्यक्त गर्न समय दिइरहेका देखिन्छन् । यसअघि न्याय मन्त्रालयलाई पठाएको एक पत्रमा अमेरिकी महान्यायाधिवक्ता विलियम बारले गम्भीर आरोपलाई एकदमै ध्यान दिएर हेर्नुपर्ने भए पनि अनुमानका भरमा संघीय अनुसन्धान अघि बढाउन नहुने बताइसकेका छन् । तर उनले अमेरिकी परम्परा लत्याउँदै राज्यहरूले परिणामलाई प्रमाणित नगर्दै धाँधलीबारे तत्काल अनुसन्धान थाल्न बाटो खोल्ने निर्देशन न्याय मन्त्रालयका उच्च अधिकारीहरूलाई दिएका थिए । चुनावसँग सम्बन्धित फौजदारी अनुसन्धानमा हस्तक्षेप नहोस् भन्ने सुनिश्चित गर्न कानुनी व्यवस्था छन् । बारले केही त्यस्ता व्यवस्था हटाएको भए पनि त्यसले धाँधलीको दाबी पुष्टि गर्ने प्रमाण खोजिरहेका ट्रम्पलाई सघाउ पुग्ने प्रस्ट छैन । त्यस्तै ट्रम्पकी कानुनी सल्लाहकार जेना एल्भिस पनि ट्रम्पले हार स्वीकार गर्न नहुने पक्षमा छिन् । आफूले राष्ट्रपतिलाई समर्थन गर्ने र विधिको शासन, संविधान र अमेरिकी प्रणालीको पक्षमा उभिँदा आफूलाई गर्व लाग्ने उनको भनाइ छ । त्यस्तै ट्रम्पसँग लामो समय सँगै काम गरेका रुडी जुलिआनी मतगणना परिणामलाई चुनौती दिने ट्रम्पको धारणाका पक्षमा छन् ।ट्रम्पको कार्यकाल सकिएसँगै सत्ता र शक्तिमा आफ्नो पहुँच समाप्त हुने भएकाले पनि कतिपय उनको पक्षमा देखिएका हुन सक्छन् । ह्वाइटहाउसकी प्रेस सचिव काइली माक्नानीले ट्रम्प विजयी भएरै छाड्ने दाबी गरेकी छन् । त्यसैगरी, विदेशमन्त्री माइक पोम्पियो, ट्रम्पका दुई छोरा पनि उनका पक्षमा खुलेरै लागेका छन् । पोम्पियोले ट्रम्पको दोस्रो कार्यकालका लागि सहजै सत्ता हस्तान्तरण हुने प्रतिक्रिया दिएको बीबीसीले जनाएको छ । ट्रम्पकी छोरी इभान्का चुनावयता मौन छिन् । उनी र उनका पति जरेद कुस्नरले ट्रम्पले पराजय स्वीकार गर्नुपर्ने समय आएको ठानेको जनाइएको छ । चुनाव अघिसम्म ट्रम्पले चुनाव सहजै जित्ने विश्वास लिएका उनका समर्थक पनि आफ्ना नेताले पराजय स्वीकार गर्न नहुने पक्षमा छन् । टेक्सास राज्यको ह्युस्टनमा एक ट्रम्प समर्थकले चुनावमा धाँधली भएको र गणना नभएका मत मृतक र नक्कली मानिसका भएको बताएका थिए । चार वर्षअघिको चुनाव पनि डेमोक्र्याटिक दलकी हिलारी क्लिन्टनले जित्ने अधिकांशको आकलन थियो । यस वर्ष बाइडेनले सहजै जित्ने अनुमान गरिएको भए पनि चुनावी प्रतिस्पर्धा निकै कडा देखियो । नवनिर्वार्चित राष्ट्रपति बाइडेनले ट्रम्पको अभिव्यक्ति लज्जास्पद भन्दै त्यसले राष्ट्रपतिको विरासतमाथि नै आँच पुग्ने बताएका छन् । जनताले यो धाँधलीपूर्ण चुनावलाई स्वीकार गर्दैनन्, ट्रम्पले ट्वीटरमा लेखेका छन् । विजेता घोषित भएपछि बाइडेनले संक्रमणकालीन समूह घोषणा गरिसकेका छन् र उक्त समूहले शक्ति हस्तान्तरण प्रक्रिया सहज र विधिसम्मत रूपमा अघि बढोस् भन्ने सुनिश्चित गर्न सक्दो काम गरिरहेको छ । ट्रम्पले हार स्वीकार नगरेका कारण आफूलाई अप्ठ्यारो परेको भने बाइडेनले अस्वीकार गरेका छन् । राष्ट्रपति ट्रम्पले जे जस्ता दाबी गर्दै आएका भए पनि चुनाव तथा मतगणनामा धाँधली भएका प्रमाण नभएका कारण त्यसले कुनै अर्थ राख्दैन । केही दिनभित्र राज्यले चुनावी नतिजा प्रमाणित गर्दा जो बाइडेनले कुल ५ सय ३८ इलेक्टोरल कलेज मतमध्ये बहुमत आफ्नो पक्षमा पार्नेछन् र परम्पराअनुसार जनवरी २० मा पदभार ग्रहण गर्नेछन् । त्यसबेला हार स्वीकार नगरे पनि उनी ह्वाइटहाउबाट बाहिरिनुको विकल्प हुने छैन तर अर्कोपटक हुने चुनावमा भने उनी फेरि प्रतिपर्स्धामा उत्रन सक्छन् ।"
जर्जिया जितेपछि बाइडेनको ३०६ मत,वासिङ्टन (एजेन्सी) अमेरिकी राष्ट्रपतिमा यसअघि नै निर्वाचित जो बाइडेनले जर्जिया राज्यमा पनि जित हासिल गरेको अमेरिकी सञ्चारमाध्यमहरूले प्रक्षेपण गरेका छन् । सन् १९९२ पछि जर्जियामा जित हासिल गर्ने उनी पहिलो डेमोक्र्याटिक हुन् ।मतगणनाका क्रममा विवाद भएपछि जर्जियामा हातैले फेरि गणना गरिएको थियो । जर्जियामा जित हासिल भएसँगै बाइडेनको विजय फराकिलो भएको छ । बीबीसीका अनुसार बाइडेनको पक्षमा अब ३ सय ६ इलेक्टोरल मत पुगेको छ । बाइडेनले प्राप्त गरेको इलेक्टरल कलेज मत चार वर्षअघि ट्रम्पले ल्याएको बराबर छ । सन् २०१६ मा उनले डेमोक्र्याटिककी हिलारी क्लिन्टनलाई पराजित गरेका थिए । त्यतिबेला ट्रम्पको विजयलाई ल्यान्डस्लाइड भनिएको थियो ।
पाकिस्तानमा दैनिक कम्तीमा १० बलात्कारका घटना,"इस्लामााद (एजेन्सी) पाकिस्तानमा औसत दैनिक दसभन्दा बढी बलात्कारसम्बन्धी घटना हुने गरेको पाइएको छ । पछिल्लो ६ वर्षमा प्रहरी कार्यालयहरूमा बलात्कारसम्बन्धी २२ हजार ३७ वटा विवरण दर्ता भएको अधिकारीहरूले जनाएका छन् । तीमध्ये ७७ वटा अर्थात् ०३ प्रतिशत घटनामा मात्रै मेलमिलाप भएको जिओ न्युजले समाचार सम्प्रेषण गरेको छ । यो विवरण पाकिस्तानको प्रहरी, कानुन तथा न्याय आयोग, मानवअधिकार आयोगलगायतका निकायहरूले तयार पारेका हुन् । प्रहरीका अनुसार ४१ प्रतिशत घटना मात्रै दर्ता हुने गरेका छन् । सामाजिक अवस्था र पारिवारिक कारणले गर्दा बलात्कारसम्बन्धी घटना सार्वजनिक नहुने र दर्ता पनि नहुने गरेको प्रहरी अधिकारीहरूको अनुभव छ । सामाजिक दबाब र कानुनी केही कमजोरीका कारण बलात्कारका घटना धेरै हुने गरेको र दोषीमाथि कारबाही कम हुने गरेको उनीहरूले बताउने गरेका छन् ।"
६९९ ब्याजदरको बिजनेस कर्जा ल्याउँदै नेपाल बैंक,"(काठमाडौं)  व्यावसायिक क्षेत्रलाई प्रोत्साहन गर्ने उद्देश्यले नेपाल बैंकले ६९९ प्रतिशत ब्याजदरको बिजनेस कर्जा योजना ल्याउने भएको छ । ८४औं वार्षिकोत्सवका अवसरमा बैंकले आइतबार उक्त कर्जा योजना सार्वजनिक गर्दै छ । एनबीएल एनिभर्सरी बिजनेस लोन नाम दिइएको कर्जा योजना व्यावसायिक क्षेत्र लक्षित प्रडक्ट हो । कर्जा लिन व्यवसाय सञ्चालन भएको कम्तीमा ६ महिना पुगेको हुनुपर्नेछ । व्यवसायको प्रकृति र आकारका आधारमा लागतको शतप्रतिशत र स्टक तथा रिसियबलको बढीमा ८० प्रतिशतसम्म कर्जा प्रवाह गरिने बैंकका प्रवक्ता प्रकाशकुमार अधिकारीले जानकारी दिए । कोभिड१९ ले प्रभावित व्यावसायिक क्षेत्रको उत्थानमा टेवा पुर्याउने उद्देश्यले वार्षिकोत्सवका अवसर पारेर सुलभ दरको बिजनेस कर्जा योजना ल्याइएको उनको भनाइ छ । वार्षिकोत्सवका अवसरमा आइतबार बैंकले एकै पटक २७ वटा शाखा कार्यालय र ७ वटा एक्सटेन्सन काउन्टर पनि उद्घाटन गर्दै छ । अर्थमन्त्री विष्णु पौडेलले विद्युतीय प्रणालीमार्फत एकैसाथ ती कार्यालय उद्घाटन गर्ने योजना छ । तीमध्ये केही नयाँ हुन् भने केही विविध कारणले बन्द भएका पुराना शाखा हुन्, प्रवक्ता अधिकारीले भने, आइतबारदेखि बैंकको शाखा संख्या २ सय ५ र ३८ वटा एक्सटेन्सन काउन्टर पुग्नेछन् । शाखा विस्तारपछि ६४ जिल्लाबाट बैंकको सेवा सञ्जाल ६८ जिल्लामा पुग्नेछ ।आइतबारदेखि नै ग्राहकले अनलाइनमार्फत नेपाल बैंकमा निक्षेप खाता खोल्न पाउने भएका छन् । चालु आर्थिक वर्षको पहिलो त्रैमासमा बैंकले ५५ करोड रुपैयाँ खुद नाफा कमाएको छ । सो अवधिमा पुँजी र रिजर्भ गरी ३० अर्ब ८ करोड रुपैयाँ छ । यस्तै बैंकको कुल निक्षेप १ खर्ब ४५ अर्ब रुपैयाँ र कुल कर्जा तथा सापटी १ खर्ब १४ अर्ब रुपैयाँ छ । बैंकको पुँजी लागत कोष १७०३ प्रतिशत छ । असोज मसान्तमा बैंकको आधार दर (बेस रेट) ६८१ प्रतिशत छ । यो २७ वटा वाणिज्य बैंकमध्ये दोस्रो कम आकार दर हो । आधार दर कम हुनुको अर्थ कर्जाको ब्याजदर कम हुनु भन्ने हो । आधार दरका आधारमा कर्जाको ब्याजदर निर्धारण हुने गर्छ । यसैगरी गत असोजमा बैंकको कर्जा तथा निक्षेपको ब्याज अन्तर (स्प्रेड) ४३८ प्रतिशत छ । यो राष्ट्र बैंकले तोकिदिएको निर्धारित सीमाभन्दा कम हो । राष्ट्र बैंकको निर्देशनअनुसार वाणिज्य बैंकहरूले बढीमा साढे चार प्रतिशत स्प्रेड दर कायम गर्नुपर्छ । बैंकको कर्जा निक्षेप तथा पुँजी अनुपात (सीसीडी) ६६५४ प्रतिशत छ । यो पनि नियामक निकायको निर्देशित सीमाभन्दा कम हो । बैंकहरूले ०७८ असारसम्मका लागि बढीमा ८५ प्रतिशत सीसीडी अनुपात कायम गर्नुपर्ने प्रावधान छ । हाल बैंकको सीसीडी अधिकतम सीमाभन्दा धेरै कम छ । यसले बैंकको कर्जा प्रवाह क्षमता बढी छ भन्ने देखाउँछ । ८४ वर्षअघि विसं १९९४ मा नेपालको पहिलो बैंकका रूपमा यो बैंकको स्थापना भएको हो ।"
अनुमतिपत्रको म्याद १ वर्ष थप्न सिफारिस,"(काठमाडौं)  कोभिड१९ का कारण ऊर्जा क्षेत्रमा परेको प्रभाव न्यूनीकरण र पुनरुत्थानका लागि आयोजनाको अनुमतिपत्रको अवधि र उत्पादन मिति एक वर्ष थप्न सुझाइएको छ । ऊर्जा मन्त्रालयका सहसचिव मधुप्रसाद भेटवालको संयोजकत्वमा गठित अध्ययन समितिले आयोजनाको समयअवधि थप्नेसहित तीन क्षेत्रमा सुधार गर्न सरकारलाई भनेको छ । मन्त्रालयले कोभिड१९ ले ऊर्जा क्षेत्रमा पारेको प्रभाव अध्ययन गरी निराकरणका लागि सम्भावित उपायसहितको प्रतिवेदन पेस गर्न भेटवालको संयोजकत्वमा भदौ २२ मा सात सदस्यीय समिति गठन गरेको थियो । समितिले बिहीबार ऊर्जामन्त्री वर्षमान पुनलाई आफ्नो अध्ययन प्रतिवेदन बुझाएको हो । समितिले कानुनी, नीतिगत र प्रशासनिक सुधारका लागि सरकारलाई सुझाव दिएको हो । कानुनी सुधारतर्फ सरकारले समग्र पूर्वाधार विकासको क्षेत्रमा कोभिड१९ को असर न्यूनीकरण तथा पुनरुत्थानका लागि छुट्टै छाता ऐन निर्माण गर्न उपयुक्त हुने सुझाव प्रतिवेदनमा दिइएको छ ।लकडाउनको अवधिभित्र सर्वेक्षण अनुमतिपत्र, उत्पादन तथा प्रसारणको अनुमतिपत्र दरखास्त, वित्तीय व्यवस्थापन एवं विद्युत् खरिदबिक्री सम्झौताको म्याद थपको दरखास्त तथा अन्य विवरण पेस गर्न असमर्थ प्रवर्द्धकहरूलाई सो समयपछि पनि दरखास्त दिएमा कारबाही अगाडि बढाउन कानुनी व्यवस्था गर्ने समितिको सुझावमा भनिएको छ ।यसका लागि सर्वेक्षण अनुमतिपत्रको अवधि बढीमा पाँच वर्ष रहने भन्ने व्यवस्थालाई संशोधन गरी कोभिड१९ को प्रभावका कारण पाँच वर्षको अवधिले नपुग्ने देखिए हाललाई एक वर्ष थप गर्न मिल्ने गरी विद्युत् ऐन संशोधन गर्न पनि समितिले सुझाएको छ । निर्माणाधीन आयोजनाका लागि अनुमतिपत्रको अवधि एक वर्षका लागि थप्न पनि समितिले सरकारलाई सिफारिस गरेको छ । विद्युत् उत्पादन र प्रसारणको अनुमतिपत्र लिई विद्युत् खरिदबिक्री सम्झौता गरिसकेका र आवश्यक पूर्वाधारको तयारी गरिरहेका एवं निर्माणाधीन आयोजनालाई जारी अनुमतिपत्रको तोकिएको अवधिलाई एक वर्ष थप्न पनि सरकारलाई सिफारिस गरेको छ ।सर्वेक्षण अनुमति प्राप्त गरिसकेको तर लकडाउनका कारण स्थानीयस्तरमा आयोजनाको स्थलगत अध्ययन गर्न प्रभाव परेका आयोजनाको प्रवर्द्धकलाई वार्षिक अनुमतिपत्र दस्तुरमा ७५ प्रतिशत छुट दिने व्यवस्था गर्न अर्थ मन्त्रालयको सिफारिसमा मन्त्रिपरिषद्मा प्रस्ताव पेस गर्न पनि समितिले भनेको छ । स्वतन्त्र ऊर्जा उत्पादकहरूको संस्था नेपाल (इप्पान) ले कोभिड१९ का कारण ऊर्जा क्षेत्रमा समस्या परेको भन्दै वैशाख १६ मा सरकारलाई निवेदन दिएपछि ऊर्जा मन्त्रालयले समिति गठन गरेको हो । समितिमा ऊर्जा मन्त्रालयका सहसचिव सन्दीपकुमार देव, राष्ट्रिय योजना आयोगका कार्यक्रम निर्देशक नारायण खतिवडा, उद्योग वाणिज्य तथा आपूर्ति मन्त्रालयकी उपसचिव प्रदर्शनी कुमारी, नेपाल विद्युत् प्राधिकरणका उपकार्यकारी निर्देशक हरराज न्यौपाने, इप्पानका उपाध्यक्ष मोहनकुमार डाँगी, ऊर्जा मन्त्रालयका सीडीई गोकर्णराज पन्त सदस्य थिए ।समितिले लकडाउन अवधिभित्र विद्युत् खरिदबिक्री सम्झौता र वित्तीय व्यवस्थापन गर्नुपर्ने अनुमतिपत्रको सर्तमा उक्त विवरण र दरखास्त पेस गर्ने अवधि एक वर्ष थप गर्न पनि समितिले सिफारिस गरेको छ । दुई वर्षभित्र वातावरणीय अध्ययन प्रतिवेदन स्वीकृतिका लागि पेस गर्नुपर्ने व्यवस्था भएकामा यसलाई पनि एक वर्ष थप गर्न समितिले सिफारिस गरेको छ । विद्युत् आयोजना सञ्चालन गर्न आवश्यक पर्ने उद्योग दर्तासम्बन्धी विवरण तोकिएको समयमा पेस गर्न नसकेका प्रवर्द्धकको हकमा थप एक वर्षको समय उपलब्ध गराउन पनि समितिले सिफारिस गरेको छ ।प्रक्रियागत र प्रशासनिक सुधारतर्फ भने कोभिड१९ बाट प्रभावित आयोजना सहुलियतपूर्ण ऋण उपलब्ध गराउन आवश्यक वित्तीय व्यवस्थापनका लागि अर्थ मन्त्रालयलाई अनुरोध गर्न पनि समितिले सिफारिस गरेको छ । विद्युत् खरिदबिक्री सम्झौतामा विद्युत् उत्पादन गर्न तोकिएको मिति लकडाउनको अवधिभित्र परेको वा कोभिड१९ को प्रभावका कारण तोकिएको मितिमा विद्युत् उत्पादन हुन नसक्ने अवस्थालाई मूल्यांकन गरी उत्पादन गर्न तोकिएको मितिको अवधि हाललाई एक वर्षसम्म गर्न नेपाल विद्युत् प्राधिकरणलाई निर्देशन दिने सिफारिसमा भनिएको छ ।"
कोरोना कहरबीच लक्ष्मीपूजा,"काठमाडौं (कास) कोभिड(१९ को बढ्दो संक्रमण कायमै रहे पनि बैंक तथा वित्तीय संस्थाले सुरक्षित किसिमले लक्ष्मीपूजा गरेका छन् । अघिल्ला वर्षहरूको तुलनामा थोरै मानिसको उपस्थितिमा भौतिक दूरी कायम गरी लक्ष्मीपूजा गरिएको बैंकहरूले जनाएका छन् । विगतमा जस्तै यस वर्ष पनि लक्ष्मीपूजाका अवसरमा नेपाल राष्ट्र बैंकले ढुकुटी पूजा सम्पन्न गरेको छ । विधिपूर्वक पूजाको साइत हेराएर ढुकुटी पूजा गरएको राष्ट्र बैंक स्रोतले बताएको छ । केन्द्रीय कार्यालयमा मुद्रा व्यवस्थापन र बैंकिङ विभाग तथा हरेक जिल्ला कार्यालयमा लक्ष्मीपूजा गरिएको छ । राष्ट्र बैंकमा बैंकिङ कार्यालय विभाग प्रमुखको संयोजकत्वमा उक्त पूजा गरिँदै आएको छ । विगतमा जस्तै यस वर्ष पनि विधिपूर्वक लक्ष्मीपूजा सम्पन्न भयो, राष्ट्र बैंकका मुद्रा व्यवस्थापन विभाग प्रमुख रेवतीप्रसाद नेपाल भने । यस्तो पूजाका लागि राष्ट्र बैंकले पनि बजेट छुट्याउँदै आएको छ । विगतका वर्षमा लक्ष्मीपूजाका दिन गभर्नर, डेपुटी गभर्नर र उच्च तहका अधिकृतको उपस्थिति हुने गर्थ्यो । तर यसपालि सीमित व्यक्तिको सहभागितामा लक्ष्मीपूजा गरिएको बताइएको छ । लक्ष्मीलाई धनधान्य र समृद्धिकी देवी मानिन्छ । तिहारमा लक्ष्मीको पूजाआराधना गरे लक्ष्मी खुसी हुने र प्रशस्त धन प्राप्ति हुने मान्यता छ । यसैले लक्ष्मीपूजाकै लागि बैंक तथा वित्तीय संस्थाले हरेक वर्ष बजेट छुट्याउने गरेका हुन् । लक्ष्मीपूजाका दिन सुन, चाँदी, रुपैयाँ, पैसा तामाका भाँडाकुँडाको पनि पूजा गरी घरघरमा दीपावली गरिन्छ । झ्यालढोकामा माला र झिलिमिली बत्तीले सजीसजाउ पारिन्छ । गाग्रीमा पानी भरेर माला लगाई खड्कुलामा चामल राखी विधिपूर्वक लक्ष्मीपूजा गरिन्छ । बैंकहरूले आआफ्नो कार्यालयमा विधिपूर्वक लक्ष्मीपूजा गरेको बैंकर्स संघका अध्यक्ष एवं सानिमा बैंकका प्रमुख कार्यकारी अधिकृत भुवन दाहालले बताए । सबै बैंकका केन्द्रीय कार्यालयदेखि शाखा कार्यालयहरूमा लक्ष्मीपूजा भएको उनको भनाइ छ । लक्ष्मीपूजाका दिन बैंकहरूले विधिपूर्वक ढुकुटी पूजा गर्ने गरेका छन्, नेपाल डेभलपमेन्ट बैंकर्स एसोसिएसनका अध्यक्ष गोविन्दप्रसाद ढकालले भने । यस वर्ष कोरोनाको जोखिम रहेकाले निकै संयमित भएर सामान्य रूपमा पूजा गरिएको उनले बताए ।"
फूलको झिलिमिली !,काठमाडौंको इचंगुमा गरिएको फूलखेती । यस पटकको तिहारमा भारतबाट फूलमाला आयात गरिएको छैन । सबैतिर नेपाली फूल नै खपत भएको व्यवसायी बताउँछन् । कोभिड१९ को बढ्दो संक्रमणका कारण व्यवसाय भने खस्किएको उनीहरूको भनाइ छ । तस्बिर ः हेमन्त श्रेष्ठकान्तिपुर
एउटा विवादको सैद्धान्तिक अन्त्य,"नेपाली खेलकुदमा कुनै न कुनै भूमिकामा उनी लामो समयदेखि जोडिरहे, त्यसैले रुक्मशमशेर राणालाई नेपाल ओलम्पिक कमिटीको मानार्थ अध्यक्ष दिनु ठीकै थियो । भर्खर सकिएको ओलम्पिक कमिटी (एनओसी) को ११ औं साधारणसभामा उनी सहभागी भए र आफ्नो भावना पोखे । उनको जिकिर थियो, नेपाली खेलकुदका अभिलेखहरू संकलन र संरक्षण गर्नुपर्छ । यो उत्तिकै ठीक तर्क हो । एक त नेपाली खेलकुदको इतिहास उति साह्रो लेखिएको छैनभन्दा हुन्छ । अर्कोतर्फ ओलम्पिक कमिटीको आफ्नै इतिहास पनि गज्जब ढंगले लेखिएको छैन । इतिहास नै नभएको कहाँ हो र ? तर ती सबै तिनका पुराना र नयाँ पदाधिकारीको मुखमै मात्र सीमित छ । सन् १९६२ मा स्थापना भएर त्यसको एक वर्षपछि अन्तर्राष्ट्रिय मान्यता पाएको ओलम्पिक कमिटीबारे इतिहासका दृष्टिकोणले लेख्नुपर्ने धेरै छ । यो ओलम्पिक कमिटीको इतिहास त्यस्तो बाक्लो उपन्यास हो, जसमा गुटबन्दी, अपारदर्शिता, धोका, फुट र षड्यन्त्रका शृंखला धेरै छन् । खुसी के तथ्यमा छ भने कुनै समय गुपचुप ढंगले बन्द कोठामा हुने घोर अप्रजातान्त्रिक ओलम्पिक कमिटीको चुनाव अब खुला र सबैले थाहा पाउने गरेर हुन थालेको छ । अहिलेको ओलम्पिक कमिटी धेरै पारदर्शी छ र कम्तीमा नेपाली खेल क्षेत्रसँग सम्बन्धितको पहुँचमा पुगेको छ । भलै, यसले अझै आफूलाई चाहे जति खुलाएको छैन अनि गर्नुपर्ने काम धेरै छ । पछिल्लो साधारणसभासँगै कम्तीमा यस संस्थासँग जोडिएको एउटा विवादले सैद्धान्तिक अन्त्य पाएको छ । त्यसो त एनओसीसँग जोडिएका यति धेरै विवाद छन् कि त्यो के हो, कहाँबाट सुरु भयो र यसका पात्र को को हुन्, त्यसको छेउछाउ पुग्न गाह्रो छ । स्थापनाको धेरै समयसम्म यो राजदरबारले जे भन्यो, त्यसैमा रमाउने खालको थियो । शिक्षामन्त्री हुनेले नै ओलम्पिक कमिटी चलाउने चलन थियो, पछि शरदचन्द्र शाहले यसलाई रोके र राष्ट्रिय खेलकुद परिषद्को नेतृत्वमा रहेर ओलम्पिक कमिटीलाई हाँके । प्रजातन्त्र प्राप्तिपछि लामै समय भने यसको नेतृत्व राणाले हाँके । समग्र नेपाली समाज खुल्न थालेको भए पनि ओलम्पिक कमिटी आफै खुलेको थिएन र एकाएक समाचार आउँथ्यो, यसको चुनावबारे अनि कसले के पद प्राप्त गरे भनेर । सन् २०१२ मा हायात होटलमा भएको ओलम्पिक कमिटीको साधारणसभा भने ऐतिहासिक रह्यो, यो चुनावी साधारणसभा पनि थियो । यो साधारणसभालाई लिएर यति धेरै कथा र पटकथा जोडिएका छन् कि यसको बयान गरेर साध्य छैन । यसै साधारणसभाबाट ध्रुवबहादुर प्रधान र जीवनराम श्रेष्ठको जोडीको उदय भयो । प्रधान अध्यक्ष भए, श्रेष्ठ महासचिव । यसै साधारणसभामा राणाले पनि भाग लिएका थिए । नयाँ कमिटीलाई उनले शुभकामना पनि दिए । त्यस चुनावमा केही प्रमुख पात्र पराजित भए । पछि तिनै राणा र ती पराजित पात्रले त्यस निर्वाचित कमिटीलाई मान्यता मात्र दिएनन्, उल्टै आफू नै नेतृत्वमा रहेको जिकिर गरे अनि अदालत पनि धाए । सम्भवतः अदालती कानुनी प्रक्रियाको गाँठो अहिलेसम्म फुकेको छैन होला, तर त्यसले पक्कै सैद्धान्तिक अवतरण पाएको छ । श्रेष्ठ अध्यक्ष भएको दोस्रो कार्यकालका क्रममा केही समयअगाडि मात्र एउटा निर्णय गरेको थियो, राणा र प्रधानलाई मानार्थ अध्यक्ष दिने । यस आशयको पत्र बुझेपछि राणाले ओलम्पिक कमिटीलाई धन्यवाद पत्र समेत लेखेका छन् । त्यसमा उनले भनेका छन्, नेपालमा ओलम्पिक भावना र यसको यात्राका क्रममा मलाई मानार्थ अध्यक्षले सम्मान गर्नु कोसेढुंगा उपलब्धिका रूपमा रहेको छ । म ओलम्पिक कमिटीलाई सहयोग र सल्लाह गर्न सजिलै पनि तत्पर रहने छु । आफू ओलम्पिक कमिटीबाट बाहिरिएपछि उनी त्यसकै विरोधमा उत्रे । तर यही संघर्षका क्रममा उनले पनि बुझे, जतिबेलासम्म अन्तर्राष्ट्रिय ओलम्पिक कमिटीको समर्थन र सहयोग रहिरहन्छ, त्यो भाग्यमानी संस्थाविरुद्ध लडेर खासै केही हुन्न, जतिबेलासम्म वास्तवमै कुनै ठूला मुद्दा आफ्नो हातमा हुन्न । एक प्रकारले उनले हार त माने, तर त्यो कोही कसैको व्यक्तिगत हारभन्दा पनि नेपाल ओलम्पिक आन्दोलनको जित थियो, उनले गर्नुपर्ने काम यही थियो । यस्तोमा त्यो हायात होटलमा भएको चुनावी साधारणसभापछि जुन विवाद उठेको थियो, त्यसले पूर्णविराम पाएको छ । राणाले अहिले जे गरे, त्यसको विरोध गर्ने समूह अझै पनि नेपाली खेलकुदमा कायम रहनेछन् नै । तर राणाको एक निर्णायक कामले अब यसको प्रभाव ओलम्पिक कमिटीमै मात्र सीमित हुन्न, यसको असर खेलकुद संघमा पर्नेछ, त्यसमा चलिरहेको विवादमा पनि पर्नेछ । र, यो सबै घटनाक्रमको आधा जस तिनै प्रधान र श्रेष्ठलाई पनि दिनुपर्छ । यिनीहरू दुई नेतृत्वमा आएपछि मात्र हो, ओलम्पिक कमिटी खुल्न थालेको, अझ भन्नुपर्दा पारदर्शी भएको । तिनकै पालादेखि त हो, ओलम्पिक कमिटीले सबै आवश्यक प्रक्रिया पूरा गरेर चुनाव गर्न थालेको, त्यो पनि सबैका अगाडि । एउटा तथ्य यहाँनिर के भुल्नु हुन्न भने प्रधान पनि ओलम्पिक कमिटीलाई गुपचुप रूपमा अगाडि बढाउन लामै समय सक्रिय रहे अनि श्रेष्ठ राष्ट्रिय खेलकुद परिषद्का सदस्यसचिव रहेर ओलम्पिक कमिटीकै अस्तित्व अस्वीकार गर्न सक्रिय भएर लागे । पछिल्लो साधारणसभाको एउटा ठूलो उपलब्धि जहाँ राणाको सक्रिय उपस्थिति रह्यो, त्यहीं आर्थिक र कर्मचारी नियमावली पारित हुनु कम्ती ठूलो उपलब्धि रहेन । यो दुई नियमावाली पारित भएपछि अब ओलम्पिक कमिटी अझ पारदर्शी हुनेछ र यससँग सम्बन्धित सबैलाई कायम गर्न अझ सजिलो हुनेछ । यो यस्तो दुई नियमावली छ, जसलाई पारित गर्न अन्तर्राष्ट्रिय ओलम्पिक कमिटीले लामो समयदेखि नेपाललाई दबाब दिइरहेको थियो । अब के त ? ओलम्पिक कमिटीका उपाध्यक्ष तथा कार्यकारी निर्देशक रहेका चतुरानन्द राजवैद्य मान्छन्, यो संस्थाले गर्नुपर्ने काम अझै बाँकी छ । उनका अनुसार ओलम्पिक कमिटीको काम, कर्तव्य र अधिकार के हो, खेलकुद क्षेत्रमा लागेकाले बुझ्न प्रयास गर्यो भने विवाद कम हुन्छ या हुँदै हुँदैन । सरकार र त्यसमातहत रहेका संस्था अनि ओलम्पिक कमिटीबीच हुने विवाद र द्वन्द्व नेपालकै मात्र होइन, धेरै देशमा छ । एक प्रकारले भन्दा ओलम्पिक आन्दोलनसँग जोडिएका ६० देशमा यो समस्या छ । दक्षिण एसियाली देशमा त झन चर्को छ । तर राजवैद्य भन्छन्, दक्षिण एसियाली देशमध्ये ओलम्पिक कमिटीलाई लिएर कम विवाद र स्थायित्व भएको देश नेपालमै हो । हामीलाई लाग्न सक्छ, नेपालमा ओलम्पिक विवाद चर्को छ, तर अन्य दक्षिण एसियाली देशको तुलनामा यहाँ कम छ । अहिलेका अध्यक्ष श्रेष्ठले अझै केही समय ओलम्पिक कमिटी हाँक्ने छन्, त्यसैले उनीमाथि नै बढी जिम्मेवारी पनि छ । ओलम्पिक विवाद कम गर्नु भन्नु यो संस्थालाई अझ उदार, जिम्मेवारी र पारदर्शी बनाउनु त हो । फेरि अहिले कम्तीमा एउटा विवादले सैद्धान्तिक अन्त्य त पाएको छ ।"
"सलाह संक्रमित, लिभरपुललाई धक्का","कायरो (रोयटर्स) लिभरपुल स्ट्राइकर मोहम्मद सलाह कोभिड१९ बाट संक्रमित भएको इजिप्ट फुटबल संघले शुक्रबार जनाएको छ । अफ्रिकी कप अफ नेसन्स छनोटमा इजिप्टले टोगोविरुद्ध खेल्नु अगाडि उनलाई संक्रमण पुष्टि भएको हो । यो उनको इंग्लिस प्रिमियर लिग क्लबका लागि थप धक्का रहेको छ । चोटका कारण केही प्रमुख खेलाडी गुमाइसकेको लिभरपुलका लागि सलाहले पनि केही खेल खेल्न सक्ने छैनन् । इजिप्ट फुटबल संघले आफ्नो सामाजिक सञ्जालमार्फत भनेका छन्, हाम्रो राष्ट्रिय टिमका खेलाडीको कोभिड१९ परीक्षणमा लिभरपुलका स्टार खेलाडी मोहम्मद सलाहको नतिजा कोरोना भाइरसबाट संक्रमित पाइएको छ ।संघले अगाडि भनेको छ, उनमा केही पनि लक्षण देखिएको छैन । टिमका अन्य सदस्यको नतिजा भने नेगेटिभ छ । लिभरपुलसँगको समन्यवमा उनी चिकित्सकीय उपचारबाट गुज्रिने छन् । उनी अहिले आइसोलेसनमा छन् र उनी सबै प्रकारका बाहिरी सम्पर्कबाट टाढा रहेका छन् । अबको केही समयमा उनी फेरि अर्को परिक्षणबाट गुज्रिने पनि संघले जनाएको छ । योर्गन क्लोपको लिभरपुलले यसअघि नै आफ्ना सेन्ट्रल ब्याक भिर्जिल भान डाइक र जोए गोमेजलाई लामो समयका लागि गुमाइसकेको छ । सलाह पनि केही चरणका खेलमा उपलब्ध नहुने भएपछि टिमलाई अझ अप्ठ्यारो पर्ने सक्नेछ । अर्को साता लिभरपुलले अंकतालिकाको शीर्षस्थानमा रहेको लेस्टरको सामना गर्नेछ । सलाहको अनुपस्थितिमा टिमको आक्रमण कमजोर हुन सक्नेछ ।"
एनएनआईपीए अवार्डमा विधा थप,"नेपाल राष्ट्रिय तथा अन्तर्राष्ट्रिय खेलाडी संघ (एनएनआईपीए) ले हरेक वर्ष आयोजना गर्दै आएको एनएनआईपीए स्पोर्ट्स अवार्डमा एक विधा थप गरिने भएको छ । यसका लागि एनएनआईपीएले स्काई फिटसँग शनिबार सम्झौता गरेको छ । खेलाडी संघका अध्यक्ष दीपक श्रेष्ठ र खेलकुद सामग्री बिक्री गर्ने कम्पनी स्काई फिटका अध्यक्ष मनोज श्रेष्ठले सम्झौतापत्रमा हस्ताक्षर गरे । उक्त अवार्डमा राइजिङ प्लेयर विधा थपिएको छ । वर्षभर गरेको प्रदर्शनका आधारमा सर्वोत्कृष्ट एक महिला र एक पुरुष उदीयमान खेलाडीले यो अवार्ड पाउनेछन् । अवार्डको राशि ५० हजार रुपैयाँ रहेको छ । एनएनआईपीएले स्काई फिटसँग ५ वर्षको सम्झौता गरेको हो । अध्यक्ष श्रेष्ठले केही समयपछि कार्यसमिति बैठकले यस वर्षको अवार्ड मिति तय गरिने जानकारी दिएका छन् ।खेलाडी संघले हरेक वर्ष गर्ने एनएनआईपीए अवार्डमा वर्षको सर्वोत्कृष्ट पुरुष र महिला खेलाडी, प्रतिभावान पुरुष र महिला खेलाडी, गजराज जोशी आदर्श खेलाडी सम्मान र एक खेलकुद पत्रकारलाई खेल पत्रकारिता पुरस्कार प्रदान गर्दै आएको छ । त्यस्तै रािष्ट्रय खेल संघको सिफारिसका आधारमा बिभिन्न खेलका ११ खेलाडीलाई उत्कृष्ट खेलाडी सम्मान गर्दै आएको छ । यसैबीच थापाथलीस्थित ब्लुबर्ड मलमा स्काई फिटको शोरुम उद्घाटन गरिएको छ । पाँच राष्ट्रिय महिला खेलाडीले संयुक्त रूपमा शोरुमको उद्घाटन गरे । करातेकी अनु अधिकारी, फुटबलकी अनिता बस्नेत, भलिबलकी रेश्मा भण्डारी, उसुकी निमा घर्ती मगर र ब्याडमिन्टनकी रशिला महर्जनले संयुक्त उद्घाटन गरेका हुन् । स्काई फिटमा खेलकुद सामाग्री, पोशाक, उपकरणलगायत सामग्री उपलब्ध छन् । सो अवसरमा ब्याडमिन्टनका अन्तर्राष्ट्रिय निर्णायक दीपक थापाले स्काई फिटको वेभ पोर्टलको पनि उद्घाटन गरेका थिए ।"
ब्राजिलको शतप्रतिशत प्रदर्शन,कोलम्बियाविरुद्ध गोल गरेपछि उरुग्वेका लुइस स्वारेज । तस्बिर : एपी
