शीर्षक,विवरण
५१ पालिकाद्वारा बजेटबिनै कारोबार,"भरसक सहमतिमा काम गरौं, विवाद नगरौं भन्ने हो, उनले भने । उपप्रमुख खातुनले भने कुशवाहाले आफूलाई बाइपास गरेर काम गर्न थालेपछि विरोधमा उत्रेको बताइन् । बौधीमाईका नगरप्रमुख राजीव रञ्जनले चाँडै परिषद् सम्पन्न गर्ने बताए । उनले नगर परिषद् ढिला हुनुको कारण भने बताउन चाहेनन् । कटहरियामा अघिल्लो आर्थिक वर्षका खर्चको नगरप्रमुख सियाराम कुशवाहाले उपप्रमुख नुरजहाँ खातुनसित विवरण मागेपछि विवाद बढेर त्यहाँ पनि परिषद् हुन नसकेको कार्यपालिका सदस्य बताउँछन् । संघीय मामिला तथा सामान्य प्रशासन मन्त्रालयले असार मसान्तभित्र सभाबाट बजेट पारित गराएर त्यसको जानकारी नदिएका ५१ वटा पालिकालाई बिहीबार बजेट पारित नगरी गरिएको आयव्ययको काम कानुनविपरीत हुन जानेतर्फ सचेत गराएको छ । बजेटका सन्दर्भमा तोकिएको कानुनी व्यवस्थाको पालना केकति कारणले नभएको हो, खुलाएर पठाउन मन्त्रालयले पालिकाहरूलाई आग्रह गरेको छ ।संविधानअनुसार पालिकाहरू स्वतन्त्र ढंगले सञ्चालित हुने स्थानीय सरकारको मान्यतामा छन् । विधिको पालना गर्नेगराउने उनीहरूको स्वयं जिम्मेवारीभित्रको कुरा हो । संघीय मामिला मन्त्रालयले स्थानीय तहलाई कारबाही गर्न सक्ने अधिकार राखेको छैन । त्यस्तो अवस्थामा कतिपय स्थानीय तहमा मनपरीतन्त्र देखिएको मन्त्रालयका अधिकारीहरू बताउँछन् । गत वर्ष पनि बजेटै नल्याएका पालिकालाई कुनै कारबाही नभएकाले त्यो फेरि दोहोरिएको उनीहरूको बुझाइ छ । सभाबाट बजेट पारित नगरी आयव्ययको कारोबार गर्नेमा बढीजसो प्रदेश २ का पालिका छन् ।मन्त्रालयका अनुसार २९ गाउँपालिका र २२ नगरपालिकाले बजेट ल्याएका छैनन् । मन्त्रालयले पटकपटक पालिकालाई सभाबाट पारित गरेको बजेट विवरणको औपचारिक जानकारी गराउन पत्राचार गरेको छ । साथै वेबसाइटमा अपडेट गर्नसमेत कैयौं पटक ताकेता गर्दा पनि बेवास्ता गरेका पालिकाहरूले बजेट नल्याएको मन्त्रालयको बुझाइ छ । मन्त्रालयका प्रवक्ता वसन्त अधिकारीले ती पालिकालाई तोकेरै बजेट पारित गरेको भए त्यसको जानकारी गराउन नभए कामकारबाही कानुनविपरीत हुन जानेतर्फ ध्यानाकर्षण गराइएको बताए । संविधानमै कानुनबमोजिमबाहेक कर लिन नपाइने व्यवस्था रहेकाले बजेट नल्याएका स्थानीय तहले कर, दस्तुर र शुल्क उठाउन नपाउने प्रवक्ता अधिकारीले बताए । सभाबाट पारित नगरीकन कुनै पनि प्रकारको शुल्क जनताबाट पालिकाले उठाउनु अवैध हो, उनले भने, खर्चका लागि पनि त्यही व्यवस्था हो । सभाबाट पारित गरेपछि मात्रै तलबभत्ता वा योजना, कार्यक्रममा बजेट खर्च मिल्छ । मन्त्रालयका अनुसार भोटेखोला, संखुवासभा, मेन्छायेम, तेह्रथुम, छिन्नमस्ता, राजगढ, महादेवा, सप्तरी, अर्नमा, औरही, नवराजपुर र लक्ष्मीपुर पतारी गाउँपालिकाले बजेट ल्याएको जानकारी गराएका छैनन् । त्यस्तै, धनौजी, धनुषा, सम्सी, महोत्तरी, यमुनामाई, रौतहट, जगरनाथपुर, पकाहा, मैनपुर, सखुवा प्रसौनी, ठोरी र जिराभानी गाउँपालिकाले पनि बजेट ल्याएका छैनन् । पर्सा, लिखु तामाकोसी, रामेछाप, आमाछोदिङ्मो र रसुवा गाउँपालिका पनि त्यो सूचीमा छन् ।त्यस्तै, सप्तकोसी, कल्याणपुर, मिर्चैया, सिरहा, गणेशमान चारनाथ, कमला, मिथिला बिहारी, राजदेवी ईशनाथ, कटहरिया, देवाही गोनाही, परोहा, फतुवा विजयपुर नगरपालिकाले बजेट पारित नै नगरी आयव्ययको काम गरिरहेका छन् । बौधीमाई, वृन्दावन, रौतहट, सिम्रौनगढ, बारा, पोखरिया, पर्सा र बूढीगंगा बाजुरा नगरपालिकाले बजेट ल्याएका छैनन् । मन्त्रालयले कात्तिक २० मा गाउँपालिका राष्ट्रिय महासंघ, नगरपालिका संघ र जिल्ला समन्वय समिति महासंघका पदाधिकारीसँग गरेको छलफलमा समेत कानुनले तोकेअनुसार बजेट नल्याएका स्थानीय तहले केकति कारणले बजेट नल्याएको हो, सोध्ने निर्णय गरेको थियो । त्यसलाई पनि आधार मानेर मन्त्रालयले बजेट नल्याउनुको कारण सोध्दै बजेटको विवरण प्राप्त नभए पालिकालाई प्राप्त हुने अनुदान रोक्न सक्ने भनेको छ ।"
संक्रमणका बीच स्कुल खोल्न खोजिँदै,"वैकल्पिक कक्षालाई थप बजेटमन्त्रालयले वैकल्पिक कक्षाका लागि थप बजेटको स्रोत खोजी गरेको छ । योजना महाशाखाले छुट्टै रकमको व्यवस्था गर्न वा खर्च नभएको बजेट रकामन्तर गर्न अर्थ मन्त्रालयमा प्रस्ताव पठाएको छ । उक्त रकम सिकाइ सहजीकरणका निम्ति अनलाइन व्यवस्था गर्न खर्च गर्ने तयारी भइरहेको छ ।७७ जिल्लामा दिवा खाजा कार्यक्रमका लागि ७ अर्ब ५२ करोड रुपैयाँ विनियोजित छ । विद्यालय बन्द हुँदा दिवा खाजा वितरण भएको छैन । खर्च नभएको स्रोतलाई वैकल्पिक सिकाइमा उपयोग गर्न खोजिएको योजना महाशाखाका सहसचिव तुलसीप्रसाद थपलियाले जानकारी दिए । नियमित पठनपाठन नहुँदासम्म वैकल्पिक कक्षालाई निरन्तरता दिनुपर्छ, उनले भने ।मन्त्रालयले कक्षा १२ सम्मका विद्यार्थी र शिक्षकलाई सस्तोमा इन्टरनेट सुविधा दिँदै आएको छ । मन्त्रालयले घोषणा गरेको वैकल्पिक सिकाइ सहजीकरण कार्यक्रममा सहयोग पुर्याउन विद्यार्थी, शिक्षक र अभिभावकलाई नेपाल टेलिकमले पाठशाला सीयूजी सिम उपलब्ध गराएको छ । उक्त सिममा सहुलियत दरमा भ्वाइस सेवा, पाँच जीबी डाटा र बल्क एसएमएस सेवा उपलब्ध हुने टेलिकमले जनाएको छ । भ्याटलगायत करबाहेक मासिक ९९ रुपैयाँमा ती सेवा लिन सकिनेछ ।शिक्षा मन्त्रालयले असोज १ गतेदेखि वैकल्पिक कक्षालाई नै शैक्षिक सत्रको मान्यता दिएको छ । मन्त्रिपरिषद्बाट स्वीकृत गराएर वैकल्पिक सिकाइसम्बन्धी आकस्मिक कार्ययोजना लागू गरिएको छ । वैकल्पिक कक्षाका लागि आवश्यक पठन सामग्री शिक्षा तथा मानव स्रोत विकास केन्द्रको वेबसाइटमा राखिएको छ । सस्तोमा इन्टरनेट जडान गरेर ती पठन सामग्री प्रयोग गर्न सकिने केन्द्रले जनाएको छ ।नेपाल टेलिकमका प्रवक्ता राजेश जोशीले विद्यार्थी, अभिभावक र शिक्षकले यसअघि नै टेलिकमको प्रिपेड सिम प्रयोग गरेको भए त्यसैबाट सुविधा लिन सकिने बताए । टेलिकमको नजिकको कार्यालयमा सम्पर्क गरेर सुविधा लिन सकिनेछ । त्यसका लागि विद्यालयले आफ्ना विद्यार्थी, अभिभावक र शिक्षकको सिम नम्बरसहित कार्यालयमा सर्म्पक गर्नुपर्नेछ । सिम नभएकाले विद्यालय र स्थानीय तहको सिफारिसमा निःशुल्क सिम पाउने व्यवस्था गरिएको छ । विद्यार्थी रहेका प्रत्येक घरधुरीमा सीयूजी सिम वितरण गर्ने लक्ष्य लिइएको टेलिकमले जनाएको छ ।विद्यालय पुनःसञ्चालन गर्ने अवस्था नरहेसम्म वैकल्पिक माध्यमबाट पठनपाठन र मूल्यांकनलाई समेत निरन्तरता दिनुपर्ने निर्णय मन्त्रालयले गरिसकेको छ । कतिपय विद्यालयहरूले त्यहीअनुसार पठनपाठन र परीक्षासमेत सञ्चालन गर्दै आएका छन् ।"
कोभिडविरुद्धको खोपमा सफलता,"बेलायतस्थित अर्का जनस्वास्थ्यविद् डा विभु पौड्याल अन्तिम परिणाम आउन बाँकी रहे पनि यो प्रारम्भिक नतिजाले आशाको किरण जगाएको बताउँछन् । यसको प्रतिरोधात्मक क्षमता कहिलेसम्म रहन्छ, त्यो अहिले नै भन्न नसकिने भएकाले धेरै विश्वस्त भइहाल्न नहुने उनको धारणा छ ।फाइजर कम्पनीले यस वर्षको अन्त्यसम्ममा ५० मिलियन डोज र सन् २०२१ को अन्त्यसम्ममा १३ बिलियन डोज भ्याक्सिन उपलब्ध गराउने विश्वास लिएको छ । बेलायतले उक्त खोपको ३ करोड डोज अर्डर गरिसकेको छ । फाइजरका अध्यक्ष डा अल्बर्ट बोर्लाले विश्वभर फैलिएको स्वास्थ्य समस्या अन्त्य र मानिसलाई अति आवश्यक खोप उपलब्ध गराउन सफलतानजिक पुगेको बताएका छन् ।"
उपत्यकाका तीनवटै प्रशासनमा सेवा ठप्प,"(काठमाडौं) कोरोना संक्रमण फैलिन सक्ने आशंकामा काठमाडौं उपत्यकाका तीनवटै जिल्ला प्रशासन कार्यालयले सेवा बन्द गरेका छन् । काठमाडौं, भक्तपुर र ललितपुर प्रशासनले अत्यावश्यकबाहेक अन्य सेवा कात्तिक २ देखि बन्द गरेका हुन् ।कर्मचारीलाई कोरोना संक्रमण भएको भन्दै अत्यावश्यकबाहेक सेवा बन्द गर्ने निर्णय तीनै जिल्लाको जिल्ला कोभिड १९ संकट व्यवस्थापन केन्द्र (डीसीसीएमसी) ले गरेको थियो । कात्तिक २ बाट अर्को सूचना नभएसम्म प्रशासन कार्यालयमा शान्ति सुरक्षासम्बन्धी सेवा, ठाडो निवेदन र उजुरीसम्बन्धी, मुद्दाका सुनुवाइ र विपत् व्यवस्थापनसम्बन्धी सेवा मात्रै सुचारु छ । नागरिकता, राहदानी लगायतको सेवा बन्द छ । रोकिएका सेवा तिहारपछि कसरी सञ्चालन गर्ने भनेर योजना बनाइरहेका छौं, काठमाडौंका प्रमुख जिल्ला अधिकारी जनकराज दाहालले भने । दाहालको परिवार नै संक्रमित भएका छन् । काठमाडौंमा जिल्ला प्रशासनजस्तै ठूलो भर्याङको यातायात कार्यालय, मनमैंजुको मालपोत कार्यालय र जिल्ला घरेलु कार्यालयका कर्मचारीमा पनि कोरोना देखिएपछि सेवा बन्द भएको प्रशासनलाई जानकारी गराएका छन् । कर्मचारी संक्रमित भएपछि रोकिएको सेवा सुचारु गर्दा सेवाग्राहीमा समेत सर्ने भएकाले अत्यावश्यकबाहेक सेवा बन्द गरिएको हो, होम आइसोलेसनमा रहेका दाहालले भने, तिहारपछि सुचारु गर्छौं । सबै सेवा दिन नसके पनि कार्यालय भने खुला रहेको उनले बताए । तिहारपछि कार्यालय खुल्दा सतर्कता अपनाएर नयाँ तरिका अपनाइने उनको भनाइ छ । एक दिन नागरिकता र अर्को दिन राहदानी दिने गरी सेवा सुचारु गर्नेछौं, उनले भने । कर्मचारी संक्रमित भएमा कार्यालय सञ्चालनको विधि तय नगर्दा प्रशासनजस्तो कार्यालयबाट समेत झन्डै एक महिनादेखि सर्वसाधारणले सेवा पाउन सकेका छैनन् ।ललितपुरमा जिल्ला प्रशासनसहित अन्य कार्यालयको सेवा भने आंशिक रूपमा सञ्चालनमा छन् । प्रशासनले अत्यावश्यक सेवालाई निरन्तरता दिए पनि अन्य कार्यालयमा खासै हुन सकेको छैन । यातायात व्यवस्था कार्यालयमा कर मात्रै लिने गरिएको छ । मालपोत कार्यालयमा जग्गा रोक्का र फुकुवाको काम मात्रै भइरहेको छ । जिल्लाको सरकारी कार्यालय आंशिक रूपमा मात्रै खुलेका छन्, प्रमुख जिल्ला अधिकारी नारायणप्रसाद भट्टले भने, स्थानीय तहको सेवासमेत अत्यावश्यक मात्रै चलेको छ । काठमाडौं उपत्यकाका वडा कार्यालयहरूमा कोरोना संक्रमित भएको सिफारिस लिनेको भीड भए पनि नक्सा पास, निर्माण सम्पन्नलगायत सेवा भने पाउन सकेका छैनन् । भक्तपुरमा मालपोत र नापी कार्यालयको सेवासमेत रोकिएपछि जग्गा रोक्का र फुकुवाका काम प्रभावित भएका छन् । मालपोत पनि बन्द भएपछि सेवा पाउन नसकेको धेरैको गुनासो आएको छ, भक्तपुरकी प्रमुख जिल्ला अधिकारी हुमकला पाण्डेले भनिन्, मालपोतको सेवा सुचारु गर्नुपर्ने देखिएको छ । जिल्लामा सबै कार्यालय बन्द नरहेको उनले बताइन् । प्रशासनमा चार जनालाई कोरोना देखिएकाले रोकिएको सेवा सुचारु गर्न नसकिएको हो, उनले भनिन्, जिल्लाका अन्य कार्यालय बन्द गर्ने वा सुचारु राख्ने अधिकार कार्यालय प्रमुखलाई नै छ ।असोज दोस्रो साता सर्वोच्च अदालतका एक न्यायाधीश र केही कर्मचारीलाई कोरोना संक्रमण देखिएपछि इजलास प्रभावित भएको थियो । प्रधानन्यायाधीश चोलेन्द्रशमशेर जबरासहित सर्वोच्च अदालतका १६ जना न्यायाधीश होम क्वारेन्टाइनमा बस्दा सेवा प्रभावित भएको थियो । त्यस्तै त्रिभुवन विश्वविद्यालय परीक्षा नियन्त्रण कार्यालयका परीक्षा नियन्त्रक पुष्पराज जोशीलाई कोरोना भएपछि एक साता सेवा बन्द भएको थियो । कोरोना संक्रमितको प्रत्यक्ष सम्पर्कमा रहने अस्पतालका कर्मचारी, स्वास्थ्यकर्मी र चिकित्सकमा संक्रमण देखिए पनि सेवा नियमित हुन्छ तर दैनिक सेवा प्रवाह गर्नुपर्ने कार्यालयले चाहिँ एकदुई जना कर्मचारीमा संक्रमण देखिनेबित्तिकै सम्पूर्ण सेवा बन्द गर्ने गरेका छन् । अधिकांश अस्पतालले कर्मचारीलाई समूहसमूहमा विभाजन गरेर सिफ्टअनुसार काममा लगाइरहेका छन् । एउटा सिफटमा काम गर्ने कर्मचारी र अर्को सिफ्टमा काम गर्ने कर्मचारीबीच भेटसमेत गराउँदैनन् । जसले गर्दा एउटा समूह संक्रमित हुँदा अर्को समूह सुरक्षित हुन्छन् । संघीय मामिला तथा सामान्य प्रशासनमन्त्री हृदयेश त्रिपाठीले कर्मचारी संक्रमित भएपछि कार्यालय कसरी सुचारु राख्ने भन्ने योजना नभएको बताए । कर्मचारी संक्रमित देखिएपछि कार्यालयको सम्पूर्ण सेवा बन्द भएको मलाई पनि गुनासो आएको छ, उनले भने, केही कर्मचारी संक्रमित भएमा सेवा सुचारु कसरी गर्न सकिन्छ भन्ने योजना बनाउनुपर्ने देखिएको छ । कर्मचारी संक्रमित भएमा कम्तीमा १४ दिन र अस्पताल बसेमा त्यहीअनुसार बिदा दिन सकिने निर्णय भइसकेको उनले बताए ।"
"कोरोना संक्रमितको संख्या नघटेपछि विभिन्न जिल्लामा कतै निषेधाज्ञा, कतै सिल","लुम्बिनी प्रदेशभर हट्यो लकडाउनलुम्बिनी प्रदेशमा लक्षणसहितका संक्रमितको संख्या घट्दै गएपछि यहाँका सबै स्थानीय तहले लकडाउन हटाएका छन् । विद्यालय, सिनेमा हल, क्याम्पस र भारतीय सीमा नाकाबाहेक अन्यत्र कुनै रोकटोक छैन । प्रदेशमा सोमबारसम्म ३ हजार ३ जना लक्षणसहितका संक्रमित छन् । अधिकांश सक्रिय संक्रमित होम आइसोलेसनमै छन् । प्रदेश कोरोना संकट व्यवस्थापन केन्द्रका सदस्य एवं प्रदेश आन्तरिक मामिला तथा कानुन मन्त्रालयका सचिव रविलाल पन्तले प्रदेशका कुनै पनि स्थानीय तहमा अहिले लकडाउनको अवस्था नरहेको बताए । विद्यालय, कलेज, अन्तर्राष्ट्रिय सीमा नाका बन्द अवस्थामै छन्, उनले भने, तीबाहेक लकडाउन र निषेधाज्ञाको अवस्था जिल्लाहरूमा भएको जानकारी छैन । संक्रमितको संख्या घट्दै गएको र धेरै संक्रमित होम आइसोलेसनमै बस्न थालेपछि प्रदेशका १ सय ९ वटै स्थानीय तहले स्थापना गरेका क्वारेन्टाइन र आइसोलेसन अस्पताल पनि खाली भएका छन् ।"
हुम्ला छिर्न पीसीआर रिपोर्ट अनिवार्य,"जिल्ला प्रशासन कार्यालयले सुर्खेतमा तिहारमा देउसीभैलो खेल्न रोक लगाएको छ । विभिन्न अपराध, दुर्घटना र सामाजिक विकृति रोक्न पनि भीडभाडमा रोक लगाइएको प्रशासकीय अधिकृत श्रीशमशेर रानामगरले बताए । रुकुम पश्चिमका ४ वडामा अर्को सूचना जारी नहुन्जेलसम्मका लागि निषेधाज्ञा भएको छ । शुक्रबारदेखि आठबीसकोट९, १०, ११ र १२ नम्बर वडा सिल गरिएको प्रजिअ बद्रीनाथ गैह्रेले बताए । कोरोनाबाट शारदा नगरपालिका१ का ६७ वर्षीय पुरुषको मृत्यु भएपछि सल्यानको श्रीनगर बजार सिल भएको छ । नगरप्रमुख सुरेश अधिकारीले एक साताका लागि बजार सिल गरिएको बताए । हुम्लामा भने जिल्ला प्रवेश गर्न पीसीआर रिपोर्ट अनिवार्य गरिएको छ । जिल्ला विपद् व्यवस्थापन समितिको बैठकले असोज तेस्रो सातादेखि पीसीआर रिपोर्ट नेगेटिभ भएकालाई मात्र हुम्ला आउन दिने निर्णय गरेको हो । कोरोनामुक्त जिल्ला भएकाले जहाजमार्फत हुम्ला आउने यात्रुका लागि पीसीआर रिपोर्ट अनिवार्य गरिएको प्रमुख जिल्ला अधिकारी चिरञ्जीवी गिरीले बताए ।"
संक्रमितमध्ये ४० प्रतिशत महिला,"(काठमाडौं)  पछिल्लो समयमा कोभिड१९ संक्रमण दर महिलामा बढेको छ । हाल दिनहुँ देखिने संक्रमितमध्ये करिब ४० प्रतिशत महिला हुने गरेका छन् । मुलुकभर सोमबार २ हजार ५ सय ७१ जनामा संक्रमण पुष्टि भएकामा ४०८७ प्रतिशत महिला छन् । कोभिडको पहिलो संक्रमण देखिएयताका संक्रमितमध्ये ३३ प्रतिशत अर्थात् ६५ हजार ८ सय ८६ महिला छन् । हालसम्म मुलुकभर १ लाख ९७ हजार २४ जनामा संक्रमण पुष्टि भइसकेको छ । गत वर्ष माघ ९ गते चीनबाट फर्किएका नेपाली विद्यार्थीमा पहिलोपटक कोभिड१९ संक्रमण देखिएको थियो । त्यसको करिब दुई महिनापछि फ्रान्सबाट आएकी नेपाली किशोरीमा संक्रमण देखिएको थियो । गत असार ५ गतेसम्म कुल संक्रमितमध्ये महिला ९ प्रतिशत मात्र थिए । विज्ञहरूका अनुसार समुदायमै संक्रमण गएकाले पछिल्ला दिन महिलामा संक्रमण बढी देखिएको हो । महिलामा संक्रमण बढ्नु समुदायमा संक्रमण गएको संकेत हो, स्वास्थ्य मन्त्रालयका सहप्रवक्ता डासमीरकुमार अधिकारीले भने, सुरुका दिनमा बाहिरबाट आएका व्यक्तिमा बढी संक्रमण देखिएको थियो । स्थानीय रूपमा ठाउँ विशेषमा फाट्टफुट्ट संक्रमण बढ्दै जाँदा घरबाहिर निस्किने वर्गमा कोभिड संक्रमण बढी देखिन थाल्यो । हाल समाजको संरचना र देशको जनसंख्याको अनुपातअनुसार सबै वर्गमा संक्रमण देखिएको डा अधिकारीले बताए । बालबालिका, युवा, बूढापाकालगायत परिवारजनको स्याहारसुसार, रेखदेखमा सबैभन्दा बढी संलग्न भएका महिलामा संक्रमण देखिएकाले जोखिम वृद्धि भएको स्वास्थ्य मन्त्रालय इपिडिमियोलोजी तथा रोग नियन्त्रण महाशाखाका निर्देशक एवं भाइरोलजिस्ट डा वासुदेव पाण्डेले बताए । सरकारले पहिले समुदायमा बूढापाका, रोग प्रतिरोधक क्षमता कम भएका र कोभिड१९ को उच्च जोखिममा रहेकालाई जोगाउन घरबाहिर अत्यावश्यक नभएसम्म ननिस्कन र निस्किनै परे स्वास्थ्य सुरक्षा उपाय अपनाउन आग्रह गरेको थियो । कोभिड१९ को उच्च जोखिममा रहेकालाई जोगाउन घरभित्र समेत भौतिक दूरी र निरन्तर हातको सफाइ जरुरी भइसकेको डा अधिकारीले बताए । विज्ञहरूका अनुसार घरमै रहेका बूढापाकामा कोभिड संक्रमण भएपछि एक्कासि अक्सिजन कम भएर मृत्यु भइरहेको छ तर घरमा मृत्यु भएपछि कोभिड परीक्षण नगर्ने सरकारको प्रोटोकल हुनाले मृत्युको कारण थाहा हुने गर्दैन ।"
कुञ्जोकको निवेदन खारेज,"(काठमाडौं)  सर्वोच्च अदालतले वन्यजन्तुका अंग (आखेटोपहार) तस्करीमा मुछिएका कुञ्जोक लामाको पक्राउ कानुनसम्मत रहेको ठहर गरेको छ । अन्तर्राष्ट्रिय गिरोहसम्मै पहुँच भएको मानिएका लामा वन्यजन्तुको आखेटोपहार तस्करीमा संलग्न भएको आरोपमा पक्राउ परेका थिए । आफूलाई गैरकानुनी रूपमा थुनामा राखिएको दाबी गर्दै लामाले दायर गरेको बन्दीप्रत्यक्षीकरणको निवेदन सर्वोच्च अदालतले खारेज गरेको हो । उनले आफू कुञ्जोक छिरिङ तामाङ भएको दाबी गर्दै आरोपित कुञ्जोक लामा आफू नभएको दाबी गरेका थिए । न्यायाधीशहरू आनन्दमोहन भट्टराई र कुमार रेग्मीको इजलासको सोमबारको निर्णयपछि कुञ्जोकले अब जिल्ला अदालत रसुवामा विचाराधीन मुद्दाको सामना गर्नुपर्नेछ । नेपाल प्रहरीको केन्द्रीय अनुसन्धान ब्युरो (सीआईबी) र अन्तर्राष्ट्रिय अपराध प्रहरी संगठन (इन्टरपोल) ले भने कुञ्जोक लामा र कुञ्जोक छिरिङ तामाङ एउटै व्यक्ति भएको र उनको पहुँच वन्यजन्तुका अन्तर्राष्ट्रिय खुंखार व्यापारी र तिनको नेटवर्कसम्म रहेको दाबी गरेको थियो । २०६२ भदौ १६ मा नेपाली सेनाको दुर्गा बक्स गणले रसुवाको साविक स्याफ्रु गाविस९ मा बाघ, चितुवा र ओंतसहितका वन्यजन्तुको ठूलो संख्यामा अंग बरामद गरेको थियो । ती वन्यजन्तु ओसारपसार र बेचबिखनमा लामा संलग्न भएको दाबी जिल्ला अदालतमा विचाराधीन मुद्दामा छ । उनले रसुवागढीबाट ती वन्यजन्तुका अंग केरुङ हुँदै तिब्बत तस्करी गराउन खोजेको सीआईबीको दाबी छ । नेपाल प्रहरी र इन्टरपोलको सर्वाधिक खोजी सूचीमा समेत रहेका लामालाई गत असार ११ मा सीआईबीले काठमाडौंमा पक्राउ गरेको थियो । मुद्दा विचाराधीन भएकै बेला उनले त्यतिबेलाका आरोपित कुञ्जोक लामा आफू नभएको भन्दै बन्दीप्रत्यक्षीकरणको आदेशबाट थुनामुक्त हुन गत कात्तिक २ गते सर्वोच्च अदालतमा निवेदन दिएका थिए । आफूअनुकूलको इजलास गठन नभएपछि कुञ्जोक पक्षले दुई पटकसम्म मुद्दाको सुनुवाइ स्थगन गरेको थियो । तेस्रो पटक भने सुनुवाइ भएर निवेदन खारेज भएको हो । १५ वर्षअघि सेनाले रसुवाबाट पाटेबाघको छाला ५ थान, चितुवाको छाला ३६ थान, ओंतको छाला २ सय ३८ थान र बाघको १ सय १३ किलोग्राम हड्डीसहित ५ जनालाई पक्राउ गरेको थियो । प्रमुख योजनाकार भनिएका लामा भने फरार थिए । उनीबाहेक अरू आरोपितलाई लामटाङ राष्ट्रिय निकुञ्ज, पुनरावेदन अदालत हुँदै सर्वोच्च अदालतले मुद्दा टुंग्याइदिएको थियो । पक्राउ परेका तीन जनाले उक्त घटनामा लामा नै संलग्न रहेको बयान दिएका थिए । आरोपितहरू मिङमार छिरिङ तामाङ, छेवाङ उटुक लामा र कारसाङ भनिने रिसाङ लामालाई सर्वोच्चबाट सात वर्ष कैद र एक लाख रुपैयाँका दरले जरिवाना भइसकेको छ । उक्त घटनामा संलग्न बलराम श्रेष्ठलाई ५ वर्ष कैद भएको थियो । थोप्तेन तामाङले सफाइ पाएका थिए । लामटाङ निकुञ्जले १ वर्षभन्दा बढी कैद सजाय हुने मुद्दा अघि बढाउन नसक्ने भएकाले सरकारी वकिलको कार्यालयमार्फत जिल्ला अदालत रसुवामा मुद्दा अघि बढेको थियो । जिल्ला अदालत रसुवाले गत असार १४ मा कुञ्जोक लामालाई पुर्पक्ष थुनामा पठाउन आदेश दिएको थियो । उक्त आदेशविरुद्ध उनले उच्च अदालत पाटनमा निवेदन दिएका थिए । त्यो प्रतिवेदन पेस भएर उच्च अदालत पाटनमा निवेदन विचाराधीन भएकै अवस्थामा उनले सर्वोच्च अदालतमा बन्दीप्रत्यक्षीकरणको निवेदन दर्ता गराएका थिए ।"
दाहालको चिठीमा ओलीको तोक'विधानअनुसार बैठक बोलाउनू,"(काठमाडौं)  नेकपा अध्यक्ष एवं प्रधानमन्त्री केपी शर्मा ओलीले पार्टी सचिवालय बैठकका लागि सहमति जनाउन आग्रह गर्दै अर्का अध्यक्ष पुष्पकमल दाहालसहित पाँच सचिवालय सदस्यले लेखेको पत्रमा तोक लगाउँदै विधानअनुसार बैठक बोलाउन महासचिव विष्णु पौडेललाई निर्देशन दिएका छन् । दाहालले भने बैठक बोलाउनभन्दा पनि बैठकका लागि सहमति जनाउन ओलीलाई आग्रह गरिएको प्रतिक्रिया दिएका छन् । पार्टी विधानको धारा ५९ (४) मा कमिटीका २५ प्रतिशत सदस्यले लिखित माग गरे केन्द्रीय कमिटीको बैठक एक महिना र मातहत कमिटीको बैठक १५ दिनभित्र बोलाउनुपर्ने व्यवस्था छ । यही प्रावधानअनुसार १५ दिनभित्र सचिवालय बैठक बोलाउने ओलीको आशयसहितको सन्देश लिएर महासचिव पौडेल अर्का अध्यक्ष दाहाललाई भेट्न खुमलटार पुगेका थिए । शनिबार हामीले दिएको पत्रमा प्रधानमन्त्रीले विधानअनुसार बैठक बोलाउनू भन्ने तोक आदेश जारी गर्नुभएको रहेछ, त्यही ल्याएर महासचिव पौडेल आउनुभएको थियो, दाहालको भनाइ उद्धृत गर्दै उनको सचिवालयका सदस्यले भने, महासचिवले दुई अध्यक्षबीच सहमति गरेपछि मात्रै बैठक बोलाऔं भन्ने प्रस्ताव गर्नुभएको थियो, त्यसमा मेरो सहमति छैन ।महासचिव पौडेलसँगको भेटमा अध्यक्ष दाहालले प्रधानमन्त्री ओलीले आफूसँग हेपाहा व्यवहार गरेको भन्दै गुनासो गरेका थिए । तत्कालीन एमालेले जनताको बहुदीय जनवाद र माओवादीले २१ औं शताब्दीको जनवाद छाडेकै कारण पार्टी एकता सम्भव भए पनि प्रधानमन्त्रीले जबजको वकालत गर्दै हिँड्नु एकताविरोधी काम भएको उनको भनाइ थियो । जवाफमा महासचिव पौडेलले गत भदौ २६ मा सम्पन्न स्थायी कमिटी बैठकले गरेको निर्णय कार्यान्वयनकै बाटोमा जानुपर्ने र त्यसका लागि बरु समय लिएर छलफल गर्नुपर्ने बताएका थिए । दाहालले भने तत्काल बैठक बोलाउनुपर्ने बताएका थिए । कार्यकारी अध्यक्षको हैसियतमा मैले एक्लै बैठक बोलाउन पनि सक्छु, गत २६ गतेको स्थायी कमिटी बैठकको निर्णय पनि त्यही हो । फेरि हामीले बैठक बोलाउने माग गरेर पत्र बुझाएका होइनौं, सहमतिका लागि अनुरोध गरेका हौं र दुई दिनको समय त्यतिखेरै दिइएको छ, दाहालले पौडेलसँग भनेका थिए, त्यसैले प्रधानमन्त्रीलाई जतिसक्दो छिटो बैठक बोलाउनका लागि सहमति जनाउन आग्रह गर्नुस् । प्रवक्ता नारायणकाजी श्रेष्ठले पनि प्रधानमन्त्रीसँग बैठकको माग गरिएको नभई बैठक बोलाउन सहमति जनाउन आग्रह गर्दै पत्र बुझाइएकाले विधानको व्यवस्थाभन्दा यो विषय अलि फरक भएको बताए । उनले मंगलबार बिहानसम्म प्रधानमन्त्री ओलीले बैठक बोलाउने अपेक्षा रहेको प्रतिक्रिया दिए । नेकपाको अनुशासन आयोगले पार्टीभित्रका जटिलता बैठक बोलाएरै हल गर्नुपर्ने बताएको छ । आयोगका अध्यक्ष अमृतकुमार बोहराले सोमबार विज्ञप्ति जारी गर्दै बैठक राख्ने विषयलाई प्रतिष्ठाको विषय नबनाउन आग्रह गरेका छन् । तीन महिना, एक महिना, पन्ध्र दिन र दस दिनभित्र एकता प्रक्रिया पूरा गर्ने भनेर भाखा राख्दै आएको पनि २९ महिना बितिसक्यो, उनले विज्ञप्तिमा भनेका छन्, तर विधानले एकैछिन पनि असंगठित राख्न नमिल्ने कमरेडहरू वर्षार्ैंसम्म जिम्मेवारीविहीन हुँदा पार्टी नेतृत्वलाई किन घोच्दैन, किन पोल्दैन र यति महत्त्वपूर्ण विषयलाई प्राथमिकतामा किन राखिँदैन ? बोहराले पार्टीमा अनुशासन र पद्धतिहीनता, गुटबन्दी र अराजकता देखा परेको जनाउँदै यी विसंगति परास्त गर्न वैचारिक संघर्ष गर्नुपर्ने उल्लेख गरेका छन् । पार्टीमा हिजोआज दिनहुँजसो सम्पूर्ण जनसमुदाय र आम पार्टीपंक्तिलाई निराश पार्ने गालीगलौज, निन्दा भर्त्सना, आरोपप्रत्यारोप र पार्टी विभाजन जस्ता सुन्नै नसकिने अत्यन्त अप्रिय कुरा सार्वजनिक सञ्चारमाध्यमबाट आउने गरेका छन् । यो हाम्रा लागि गम्भीर चिन्ताको विषय हो, विज्ञप्तिमा भनिएको छ, विधि र पद्धति पार्टीका प्राण हुन् । पद्धति र प्रणाली रहेनन् भने पार्टी जीवन रहँदैन । यी कुरा हामीले बुझेकै छौं । तर हामी किन पार्टी विधानअनुसार विधिपद्धतिको पालना गर्दैनौं ? बैठकको औचित्य र निर्णय पालनाको मर्मलाई किन बुझ्दैनौं ? जनता र राष्ट्रको हितभन्दा के हाम्रा अरू कुनै स्वार्थ छन् ? अनि हामी किन नितान्त आत्मकेन्द्रित भएर सोच्छौं ?पार्टी एकताको समयदेखिका धेरै निर्णय कार्यान्वयन नभएकामा पनि बोहराले आपत्ति जनाएका छन् । पार्टीका निर्णयहरू कार्यान्वयनका लागि गरिन्छ, दराजमा सजाउन होइन, उनले विज्ञप्तिमा भनेका छन्, यतिसम्म कि लामो रस्साकसी र विवादपछि समाधान हेतु कार्यदलले प्रस्तावका रूपमा ल्याएको तथा गत भदौ २६ को स्थायी कमिटी बैठकले कार्यान्वयनका निम्ति गरेको निर्णयसमेत आजपर्यन्त अलपत्र छन् । निर्णय कार्यान्वयन गर्ने तत्परता कतै देखिएकै छैन । बरु त्यसलाई अनेक बहानामा पन्छाउने काम भइरहेको छ । उनले पार्टी नेतृत्वको सोच सधैं फराकिलो हुनुपर्ने उल्लेख गर्दै हृदयमा विशालता छैन भने त्यो कम्युनिस्ट हुनै सक्तैन भनेका छन् । संकीर्णता, आग्रहपूर्वाग्रह, गुटबन्दी र रिसरागले पार्टी चल्न नसक्ने पनि बोहराले उल्लेख गरेका छन् । उत्तेजना, आवेग र गालीगलौजले समस्याको हल हुँदैन । यसले त विवादलाई झन् जटिल बनाउँछ । तनावलाई शिथिल नगरी कि वार कि पार भन्ने ठाउँमा पुर्याउँछ । विनाशको बाटोतर्फ जाने यस्ता कुराको कल्पना हामीले गर्न मिल्छ ? उनले विज्ञप्तिमा भनेका छन्, पार्टीमा समस्या छन्, तिनलाई हामीले स्वीकार गर्नुपर्छ । पार्टी विधानबमोजिम त्यसको समाधानमा पहल गर्नुपर्छ ।"
उच्च अदालतले झिकायो मिसिल,(डोटी)  द्यार्थीमाथि बलात्कारको आरोप लागेका शिक्षकलाई जिल्ला अदालतले तारिखमा छाडेको मुद्दाको मिसिल उच्च अदालतले झिकाएको छ । उच्च अदालत दिपायलले शिक्षक सोपीनाथ भट्टमाथिको मुद्दासम्बन्धी सक्कल मिसिलका साथै कैफियत प्रतिवेदन बुझाउन जिल्ला अदालत डोटीलाई सोमबार आदेश दिएको हो ।जिल्ला सरकारी वकिल कार्यालय डोटीले आरोपित शिक्षक भट्टलाई पुर्पक्षका लागि तारिखमा छोड्ने जिल्ला अदालतको आदेश बदरका लागि उच्चमा पुनरावेदन गरेको थियो । पीडित छात्रा र उनका आफन्तले जिल्ला अदालतको आदेशले थप मर्माहत र पीडित बनाएको गुनासो राख्दै आएका थिए ।केआई सिंह गाउँपालिका४ स्थित झिमेमालिकाका भट्टमाथि १९ वर्षीया छात्रालाई बलात्कार गरी गर्भवती बनाएको आरोपमा जिल्ला अदालतमा मुद्दा दायर भएको थियो । शिक्षक भट्टमाथि विभिन्न प्रलोभन र धम्की दिई बलात्कार गरेको आरोप छ ।जिल्ला अदालतका न्यायाधीश विदुर काफ्लेको इजलासले कात्तिक १९ मा आरोपित भट्टलाई तीन लाख रुपैयाँ धरौटी लिएर तारिखमा छोड्ने आदेश दिएको थियो । आइतबार दर्ता भएको पुनरावेदन मुद्दामा सोमबार सुनुवाइ गर्दै उच्चका कायममुकायम मुख्य न्यायाधीश शेषराज शिवाकोटीको एकल इजलासले ३ दिनभित्र सुरुको सक्कल मिसिलसमेत साथै राखी कैफियत प्रतिवेदन बुझाउन आदेश दिएको हो ।जिल्ला अदालतलाई थुनछेक आदेश गर्दा लिइएका आधार प्रमाणसमेत खुलाउन उच्चले भनेको छ । जिल्ला न्यायाधिवक्ता पूर्णबहादुर केसीले अभियुक्त भट्टलाई पुर्पक्षका लागि थुनामै राख्नुपर्नेमा जिल्ला अदालतले धरौटीमा छोड्दा न्यायसंगत नभएकाले पुनरावेदन गरेको बताए । जिल्ला अदालतबाट मिसिल आएपछि संयुक्त इजलासबाट फैसला हुने उच्च अदालत दिपायलका शाखा अधिकृत चेतबहादुर बोहराले जानकारी दिए ।
नेपाल मात्र लेख्ने निर्णयमा संसदीय समितिले माग्यो जवाफ,"काठमाडौं (कास) प्रतिनिधिसभाको राज्य व्यवस्था तथा सुशासन समितिले मुलुकको औपचारिक नाम नेपाल मात्रै राख्ने र संघीय लोकतान्त्रिक गणतन्त्र, नेपाल नलेख्ने निर्णय कार्यान्वयन नगर्न सरकारलाई निर्देशन दिएको छ ।मन्त्रिपरिषद्को असोज ११ को बैठकले नेपालको औपचारिक नाम संघीय लोकतान्त्रिक गणतन्त्र, नेपाल लेखिँदै आएकामा सबै लिखतहरूमा एकरूपता कायम गर्न भन्दै नेपाल मात्रै लेख्ने निर्णय गरेको थियो ।मन्त्रिपरिषद्को निर्णय कार्यान्वयनका लागि सबै स्थानीय तहलाई परिपत्र गर्न कानुन, न्याय तथा संसदीय मामिला मन्त्रालयले संघीय मामिला तथा सामान्य प्रशासन मन्त्रालयलाई कात्तिक ४ गते पत्राचार गरी अनुरोध गरेको थियो । त्यसपछि संघीय मामिला तथा सामान्य प्रशासन मन्त्रालयले कात्तिक ५ गते ७ सय ५३ वटै स्थानीय तहलाई पत्राचार गरी निर्णय कार्यान्वयन गर्नगराउन अनुरोध गरेको थियो । समिति बैठकमा सभापति शशि श्रेष्ठले भनिन्, मन्त्रिपरिषद्को असोज ११ गतेको निर्णयमा नै मुलुकको औपचारिक नाम संघीय लोकतान्त्रिक गणतन्त्र, नेपाल रहेको स्पष्ट भएकाले उक्त कुरा सच्याएर नेपाल मात्रै राख्ने भन्ने निर्णय तत्कालका लागि कार्यान्वयन नगर्न निर्देशन दिइन्छ । नाम परिवर्तन गर्नुपर्ने भएमा संसद्मा प्रस्ताव ल्याउन पनि निर्देशन दिइन्छ ।उक्त निर्देशनमा नेकपाका सांसदहरू विजय सुब्बा र नवराज सिलवालले फरक मत राखेका छन् । सरकारले संघीयतामा कुनै आशंका नराख्न आग्रह गरेकाले र नाममा समानता ल्याउनका लागि उक्त निर्णय गरिएको भनेकाले यस्तो निर्देशन दिन आवश्यक नरहेको उनीहरूको भनाइ थियो । बैठकमा प्रधानमन्त्रीका तर्फबाट समितिमा जवाफ दिन उपस्थित भएका परराष्ट्रमन्त्री प्रदीपकुमार ज्ञवालीले नाममा एकरूपता दिनका लागि त्यस्तो निर्णय गरिएको बताएका थिए ।हामीले संघीय लोकतान्त्रिक गणतन्त्र, नेपालको संविधान भनेका छैनौं, नेपालको संविधान भनेका छौं मन्त्री ज्ञवालीले भने, नेपालको औपचारिक नामलाई एकरूपता दिउँ, यसमा अन्य विशेषण लगाइरहन आवश्यक छैन भन्ने हो । कूटनीतिक नियोग र अन्य क्षेत्रमा हुने पत्राचारमा फरकफरक हुने भएकाले यस्तो निर्णय गरिएको हो । संघीय लोकतान्त्रिक गणतन्त्र मुलुकको नामसँग सम्बन्धित नभई नेपालको राज्य प्रणालीसँग भएकाले यो विषयमा धेरै बहस गर्न आवश्यक नभएको मन्त्री ज्ञवालीको भनाइ थियो ।जुन सरकारले गणतन्त्र कार्यान्वयनका लागि दर्जनौं कानुन बनायो, संघीयता कार्यान्वयन गर्यो । यो सरकारको पालामा प्रदेश सरकार गठन भए, स्थानीय तहहरूले काम गरिरहेका छन् । त्यसैले संघीयताबाट कसैले पनि दायाँबायाँ सोच्न सक्दैन, मन्त्री ज्ञवालीले भने, संघीयता कसैलाई मन पर्न सक्ला, कसैलाई नपर्ला त्यो व्यक्तिगत कुरा हो । तर, संघीय लोकतान्त्रिक गणतन्त्र, नेपालको यथार्थता हो त्यसलाई कसैले परिवर्तन गर्न सक्दैन ।समिति बैठकमा सत्तारूढ नेकपा र प्रतिपक्षी दलका सांसदहरू भने मन्त्री ज्ञवालीको भनाइसँग सहमत छैनन् । नेकपाका सांसद लालबाबु पण्डित, पम्फा भुसाल, रेखा शर्मा, जसपाका सांसदहरू राजेन्द्रप्रसाद श्रेष्ठ र रामसहायप्रसाद यादव, कांग्रेस सांसद देवेन्द्र कँडेलले निर्णय फिर्ता गर्न सरकारसँग आग्रह गरेका छन् ।"
"मृत्यु 'घिरौंला टिप्दाको झगडामा, माग सहिद घोषणा गर्नुपर्ने !","(जनकपुरसर्लाही)  आफ्नै बारीको घिरौंला टिप्न छिमेकीको बारीको प्रयोग, यही विषयमा बालबालिकाबीच भएको सामान्य विवादमा दुवै परिवारका बुज्रुग पनि मिसिए । विवाद यतिविघ्न उग्र भयो कि दुवै पक्षबीच गत असोज २१ मा भएको झडपमा ६० वर्षीय महेन्द्र रामको ज्यानै गयो । अन्य १२ जना घाइते भए ।सर्लाहीको रामनगर७ सिसौटका महेन्द्रको मृत्युको कारण घिरौंला टिप्न छिमेकीको बारी प्रयोग गर्दा निम्तिएको विवाद मात्रै रहेको जानकार बताउँछन् । तर नेपाली कांग्रेस सर्लाहीले भने यो मामिलालाई राजनीतिक प्रतिशोध साधेका रूपमा लियो । महेन्द्रलाई सहिद घोषणा र १० लाख रुपैयाँ क्षतिपूर्तिको माग गर्दै प्रदर्शन गरिरहेको छ । यही अडानका कारण शव एक महिनादेखि अस्पतालमै छ । परिवारका सदस्यलाई शव बुझ्न प्रहरीले तारन्तार सम्झाए पनि पार्टीकै अडानका कारण उनको अन्त्येष्टि हुन सकेको छैन ।दुईपक्षीय झडपमा गम्भीर घाइते भएका महेन्द्रलाई उपचारका लागि मलंगवास्थित सरकारी अस्पतालमा लगिएको थियो । त्यहाँबाट वीरगन्जको न्युरो अस्पताल रेफर गरियो । असोज २२ मा उनको उपचारकै क्रममा मृत्यु भयो । सर्लाही प्रहरीले झडपमा ढुंगा हानाहान गरेका तीन जनालाई घटनाकै दिन पक्राउ गरेको थियो । प्रदेश २ प्रहरी प्रमुख डीआईजी धीरजप्रताप सिंहले बालबालिकाबीच भएको झगडामा मृतक परिवारलाई उचालेर राजनीति गर्न खोजिएको बताए । झडपमा संलग्नलाई पक्राउ गरेर अनुसन्धान भइरहेको छ, उनले कान्तिपुरसँग भने, राजनीतीकरण गरेर घटनालाई अर्कै मोड दिन खोजिएको छ । हामी गहिरिएर अनुसन्धान गरिरहेका छौं । यो कुनै राजनीतिक झडप होइन ।तर कांग्रेसले मागमा अडान राख्दै आइतबार पनि सर्लाहीमा प्रदर्शन गरेको छ । प्रदर्शनमा सहभागी प्रदेश सांसद वीरेन्द्र सिंहले झडपमा सत्तापक्ष नेकपाका कार्यकर्ताद्वारा महेन्द्र मारिएकाले सहिद घोषणा र क्षतिपूर्तिको माग गरिएको दाबी गरे । जानाजान उनको हत्या गरिएको छ, उनले भने, सहिद घोषणा र १० लाख क्षतिपूर्ति नदिएसम्म आन्दोलन रोकिन्न ।कांग्रेस कार्यकर्ता रहेका महेन्द्र र त्यस दिनको झडपमा मुछिएका नेकपाका विनोद महरा पक्षबीच भने दुई वर्षअघिदेखि नै विवाद थियो । सामान्य निहुँमा पनि उनीहरू कुटपिटमै उत्रिन्थे । कतिपयले घिरौंला टिप्दा अर्काको बारी प्रयोग गरेको त्यस दिनको निहुँ पनि पुरानै शत्रुतापूर्ण सम्बन्धकै तिक्तताका रूपमा बुझेका छन् । डीआईजी सिंहले भने, हाम्रो अनुसन्धानले कांग्रेसले किटानी गरेका केही व्यक्तिहरूको घटनामा संलग्नता देखिँदैन ।आफ्नै क्षेत्रका कार्यकर्ता महेन्द्रको मृत्युको घटनापछि कांग्रेस नेता अमरेशकुमार सिंह असोज २७ मा काठमाडौंबाट सर्लाही झरे । उनकै अगुवाइमा भोलिपल्ट जिल्ला प्रहरी कार्यालय घेराउ गरियो । स्थिति नियन्त्रणमा लिन प्रहरीले लाठीचार्ज र अश्रुग्यास प्रहार गर्यो । सिंहको अगुवाइमा गएका कांग्रेस कार्यकर्ताले प्रहरीमा किटानी जाहेरी दिए । जाहेरीमा झडपमा संलग्न नै नरहेका भनिएका नेकपाका केही स्थानीय नेताको नामसमेत थियो । सर्लाही प्रहरीले उक्त जाहेरी लिन इन्कार गर्यो ।नेता सिंहले असोज २९ मा पत्रकार सम्मेलन गरेर आफूलाई सर्लाही प्रहरी प्रमुख एसपी सन्तोषसिंह राठौरले गालीगलौज र दुर्व्यवहार गरेको आरोप लगाए । कांग्रेसले नेकपाका ११ जनाको नाम किटानी गरेर जिल्ला प्रहरीमा मुद्दा दर्ता गराउन खोज्यो तर प्रहरीले मानेन । कांग्रेस प्रहरीमाथि नै दबाब दिन प्रदर्शनमै उत्रिँदा भएको झडपमा चार दर्जनभन्दा बढी घाइते भएका थिए ।परिवारले शव उठाउन नमानेपछि एक महिनादेखि महेन्द्रको शव नारायणी अस्पतालको शवगृहमा छ । महेन्द्रकी श्रीमती दुलारीदेवीले आफू गरिब भएको र पहुँचवाला नरहेकाले सत्तापक्षका नेताले पतिको हत्या गरेको भन्दै क्षतिपूर्ति पाउनुपर्ने माग गरिन् । हामीलाई क्षतिपूर्ति चाहिन्छ, हाम्रा घरका मुखियालाई उनीहरूले मारिदिए, अब हामीलाई न्याय चाहिएको छ, उनले भनिन् ।यही बीचमा दसैं परेकाले कांग्रेसले आन्दोलनको कार्यक्रम स्थगित त गरेको थियो तर परिवारलाई शव बुझ्न पनि दिएन । कांग्रेस सर्लाहीले आइतबार प्रमुख जिल्ला अधिकारी सुरेन्द्र पौडेलमार्फत गृह मन्त्रालयमा ज्ञापनपत्र बुझाएको छ । सर्लाही प्रहरी प्रवक्ता डीएसपी मदन कुँवरले घटनाको अनुसन्धान र फरार व्यक्तिको खोजी भइरहेको बताए । कांग्रेसबाट यस क्षेत्रको संघीय सांसदका रूपमा निर्वाचित अमरेशकुमार सिंह र नेकपाका शिवपुजन रायले भने दलीय स्वार्थमा जनताको झगडालाई राजनीति रङ दिने गरेको प्रहरीकै दाबी छ । सिंह र राय राजनीतिमा एकअर्काका प्रतिद्वन्द्वी पनि हुन् । संविधानसभाको पहिलो निर्वाचनमा तत्कालीन मधेसी जनअधिकार फोरमबाट उम्मेदवार बनेका रायले कांग्रेसका सिंह र तत्कालीन तराईमधेस लोकतान्त्रिक पार्टीका अध्यक्ष महन्थ ठाकुरलाई हराएका थिए ।"
व्यास कार्ययोजना : सकारात्मक पहल,"सरकारले भारतसँगको निर्भरता हटाउन दार्चुलाको व्यास गाउँपालिकाका लागि सुरक्षा व्यवस्थापन, स्वास्थ्य, सीमा प्रशासन, भन्सार, सडकलगायतमा समग्र विकास गर्न एकीकृत कार्ययोजना तयार पार्नु आफैंमा सकारात्मक पहल हो । सीमा क्षेत्रका नागरिकको दैनिक जीवनयापनदेखि त्यहाँ विद्यमान सार्वजनिक सेवा प्रवाहको अवस्थासम्मका विषयमा सरकार सदैव सचेत रहनैपर्छ । त्यसो त, देशका सबै भूभागमा बस्ने नागरिकका आधारभूत समस्याप्रति सरकारको उचित दृष्टि पुग्नुपर्छ, तर पनि सीमा क्षेत्रमै राज्यको उपस्थिति हुनुनहुनुले चाहिँ रणनीतिक अर्थसमेत राख्छ । तसर्थ, सरकारले यस्तो कार्ययोजना बनाउनु उचित र समयसान्दर्भिक छ, अब यसको कार्यान्वयन पनि समयतालिकाअनुसारै गर्न सम्बन्धित निकायहरू दृढ रहनुपर्छ । सीमा क्षेत्रमा राज्यको उपस्थिति हुनु अर्थात् शान्ति सुरक्षा र सेवा प्रवाहसित सम्बन्धित सरकारी कार्यालयहरू रहनुको महत्त्व बेग्लै हुन्छ । तर, दार्चुलाको सीमावर्ती व्यासको छाङरु गाउँको अवस्था त यतिसम्म थियो कि, डेढ महिनाअघि घोडेटो नबन्दासम्म त्यहाँका बासिन्दा सदरमुकाम आउजाउका लागि समेत भारतीय भूमि प्रयोग गर्न बाध्य थिए । अब त्यहाँका नागरिकले न्यूनतम समस्या झेल्नु नपरोस् र आधारभूत सेवासुविधा आफ्नै देशबाट उपलब्ध गराउन सकियोस् भनेर गृह मन्त्रालयले यस्तो योजना ल्याएको हो । सरकारको अबको ध्यान यो कार्ययोजनालाई कागजमा मात्र सीमित नराखी व्यवहारमै उतार्न केन्द्रित हुनुपर्छ । गृहले प्रधानमन्त्री तथा मन्त्रिपरिषद् कार्यालयलगायतका सरोकारवाला मन्त्रालय, सुदूरपश्चिम प्रदेश सरकार र व्यास गाउँपालिकासँग समन्वय गरेर २२ बुँदे कार्ययोजना बनाएको हो । दार्चुला जिल्ला, व्यास गाउँपालिकाको विकास तथा सेवा प्रवाहमा सुधारसम्बन्धी एकीकृत कार्ययोजना कार्यान्वयनका लागि गृहले सम्बन्धित मन्त्रालय, सुदूरपश्चिम सरकार र व्यास गाउँपालिकालाई पठाइसकेको पनि छ । कार्ययोजनाअनुसार विपत् व्यवस्थापन, खाद्यान्न ओसारपसार, आपत्कालीन उडानका लागि सेनाको एमआई१७ हेलिकप्टर अवतरण गर्न छाङरुमा सैनिक सुरक्षासहित हेलिप्याड बन्नेछ, टिंकरमा भन्सार र सीमा प्रशासन कार्यालय खुल्नेछन् । कार्ययोजनामा सीमा सडकका अलावा पालिकाका विभिन्न वडा जोड्ने बाटो र पुलपुलेसा मर्मत तथा निर्माण, एमबीबीएस चिकित्सक दरबन्दी रहने गरी ५ देखि १५ शय्यासम्मको अस्पताल निर्माण, सार्वजनिक चुस्त सेवा प्रवाह, शिक्षा, सुरक्षा, सहुलियतमा खाद्यान्न उपलब्ध गराउनेलगायत विषय छन् । यस्तै, दूरसञ्चारको पहुँच सहज र सरल बनाउन टेलिकमको टावर निर्माण, भूक्षय रोकथाम तथा नियन्त्रण, सरसफाइ, खानेपानीको सहज उपलब्धता, स्थानीय उत्पादनलाई प्रवर्द्धन तथा बजारको व्यवस्था, पर्यटन विकासमा ठोस कार्यक्रम सञ्चालन गर्ने पनि कार्ययोजनामा भनिएको छ । पूर्वाधार निर्माणबाहेक अधिकांश कार्ययोजना आगामी असारभित्र पूरा गरिने जनाइएको छ । गत असोजमा छाङरु पुगेका गृहमन्त्री रामबहादुर थापाको टोलीलाई प्रमुख जिल्ला अधिकारी र जिल्लास्थित विभिन्न राजनीतिक दलले व्यासको एकीकृत विकासका लागि विशेष प्याकेजको माग नै गरेका थिए । स्थानीय मागमा आधारित योजना भएकाले यसको कार्यान्वयन पनि सहज ढंगले हुने अपेक्षा गर्न सकिन्छ । त्यसका लागि सम्बन्धित पालिका र प्रदेश सरकारले निरन्तर पहल गरिरहनुपर्छ । स्थानीय राजनीतिक दल र नागरिक समाजले पनि त्यहीअनुसार चासो देखाइरहनुपर्छ । योजना कार्यान्वयनका क्रममा देखिएका समस्या सल्टाउने तथा अन्तरनिकाय समन्वयका लागि समर्पित रहने गरी यसमा गृह मन्त्रालयले कोही खास अधिकारीलाई नै खटाउनु पनि उपयुक्त हुन सक्छ । पछिल्लो जनगणनाअनुसार २ हजार २ सय ८७ घरधुरी रहेको व्यास गाउँपालिकाको जनसंख्या १० हजार ३ सय ४७ छ । पालिकाले भारत र चीन दुवै मुलुकसित सीमा छोएको छ । सीमावर्ती वडा नं १ का छाङरु र टिंकरमा मात्रै आवादी छ । यता, यस क्षेत्रमा बस्ने सौका समुदाय सरकारको बेवास्ताले जीवनयापनका लागि भारतीय बजारसँग आश्रित छन् । पालिकामा यो र अर्को २ नम्बर वडामा अझै सडक पुगेको छैन । उता, भारतले अतिक्रमण गरेको कालापानी, लिपुलेक र लिम्पियाधुरा पनि यही वडाका भूभाग हुन् । त्यसैले पनि, सरकारको यस्तो प्रयासले दैनिक जीवनयापनका क्रममा परदेशप्रति बढी निर्भर रहेका नागरिकहरू आफ्नै देशसित बढी जोडिनेछन्, यसले उनीहरूमा भावनात्मक रूपमा रहेको देशप्रेमलाई बढाउन अझ मद्दत पुर्याउनेछ । भारतसित कूटनीतिक वार्ताद्वारा अतिक्रमित भूमिमा आफ्नो नियन्त्रण कायम गर्ने विषय आफ्नै ठाउँमा छ, त्यसका लागि नेपाल सरकारले निरन्तर अग्रसरता देखाउनुपर्छ, तर आफ्नै राष्ट्रिय एकतालाई अझ बलियो बनाउन सीमावर्ती इलाकामा बस्ने नागरिकको हकहितमा पनि सरकारको उचित ध्यान जानुपर्छ । कार्ययोजनाले यो पाटोमा सम्बोधन गर्न खोजेको देखिन्छ, यसलाई सार्थक बनाउन अब यथोचित कार्यान्वयन पनि हुनुपर्छ । यस्ता रणनीतिक योजनालाई उचित कार्यान्वयनमा ल्याइएन तर प्रचारमा मात्र आयो भने, त्यो थप प्रत्युत्पादक बन्न सक्ने तथ्यप्रति सरकार सजग रहनुपर्छ ।"
एकीकृत कार्ययोजना स्वागतयोग्य,"सुदूरपश्चिम, दार्चुलाको सीमावर्ती व्यास गाउँपालिकाको भारतीय निर्भरता हटाउन संघीय सरकारले कार्ययोजना बनाउन लागेको खबर सुखद छ । एक ठाउँबाट अर्को ठाउँ जान, दैनिक जीवनयापनका लागि नभइनहुने खाद्यान्न र लत्ताकपडाका लागि दार्चुलावासी भारतमाथि निर्भर छन् । यसो हुनुमा सीमावर्ती धार्चुला बजारमा अन्य भारतीय बजारभन्दा पनि सस्तोमा खाद्यान्न र लत्ताकपडा उपलब्ध हुनु हो । भारतले चीन र पाकिस्तानसँग सीमा जोडिएका जम्मुकश्मीरको लद्दाख, उत्तराञ्चलको धार्चुला आदिलाई विशेष प्रशासनिक क्षेत्रको दर्जा दिई, विशेष सहुलियत दरमा दैनिक उपभोग्य वस्तु उपलब्ध गराउने नीति अख्तियार गरेको छ । यस क्षेत्रमा बर्सेनि सडक सञ्जालको विस्तार हुनुको साथै अन्यत्रको तुलनामा यातायात सुविधा सहज र सस्तो छ । नेपालले पनि २,३०० घरधुरी भएका व्यासवासीहरूका लागि सरकारी सुविधामा यातायात र खाद्यान्न व्यवस्थापन गर्न त्यति गाह्रो नहोला । त्यसका लागि दृढसंकल्प र प्रतिबद्धता जरुरी छ । महेन्द्रसिंह बम, टीकापुर१, कैलाली"
"दृष्टिकोण तेजिलो, कार्यशैली तीतो","कांग्रेसका वरिष्ठ नेता रामचन्द्र पौडेलको समाजवादको सान्दर्भिक मीमांसा लेखभित्र समाजवादको आयतन समावेश छ र त्यसमा कांग्रेसको प्रतिध्वनि अनुभूत गर्न सकिन्छ । यथार्थमा कांग्रेसले समाज निर्माणका निम्ति खेलेको भूमिका केलाउने हो भने उज्यालो पक्ष खासै भेटिँदैन । मुलुकलाई दिशानिर्देश गर्न सक्ने क्षमता हुँदाहुँदै अनगिन्ती मुद्दामा कांग्रेस चुकेको छ । त्यही पार्टीको प्रमुख पात्रमध्येका एक पौडेल पनि हुन् । कोरोना महामारीमा औषधिउपकरण खरिदमा लागेको भ्रष्टाचारको आरोपदेखि संक्रमितहरूको परीक्षणउपचारमा शुल्क लिने सरकारको निर्णय, उपचार खर्च धान्न नसकी मृत्युवरण गर्न बाध्य नागरिक, बेरोजगारीको कहालीलाग्दो दृश्यसम्मको शृंखलामा मुलुकको रोदन प्रस्फुरित हुँदा समाजवादी सिद्धान्त बोक्ने जिम्मेवार नेता कहाँ लुकिरहेछन् ? गोकर्णबालुवाटारको जग्गा प्रकरण, बूढीगण्डकी जलविद्युत्को कमिसन काण्ड हुन् या भ्रष्टाचार, जघन्य अपराधका विषय नै किन नहुन्, कांग्रेसको पहलमा कुनै पनि विषय किनारा लाग्न सकेका छैनन्, कुशासनबाट समाजलाई मुक्ति दिने काम भएको छैन । लेखकको गाउँमुखी, वातावरणमैत्री विकासको परिकल्पना, आर्थिकसामाजिक विकासको निम्ति शिक्षा, स्वास्थ्य, खानेपानीको सर्वसुलभता अनि कृषि, पर्यटन, ऊर्जा, कलकारखाना, प्रगतिशील कर प्रणालीको विकासलगायतका विषय भने यथार्थपरक देखिन्छन् । तथापि कांग्रेसको ७० वर्षे इतिहास पल्टायौं भने समाजवादी सिद्धान्तको कार्यान्वयन भएको कहींकतै भेट्न सकिंदैन । निजीकरणको नाममा अनगिन्ती राष्ट्रिय गौरवका उद्योगधन्दामाथि मच्चिएको विध्वंस, रोजीरोटीका लागि ५० लाखभन्दा बढी कामदार बिदेसिन बाध्य, शिक्षा र स्वास्थ्य क्षेत्रको चरम व्यवसायीकरण, नेता करोडपति जनता भने रोडपति बन्न बाध्य, कांग्रेसभित्रको किचलो, वैचारिक दरिद्रता, ठूला नेताको अहंवाद, भागबन्डाको कुरूप खेल, सुशासन, परराष्ट्र नीतिमा कमजोरी, धराशायी बनेको आर्थिक क्षेत्रलगायतका कमजोरी सच्च्याउने काममा खोइ कांग्रेसको उल्लेख्य भूमिका ? हरेक पक्षको प्रताडनाबाट थिल्थिलो बनेको मुलुक समाजवादको सुगारटाइले उँभो लाग्ला भनी कसरी विश्वास गर्ने ? भुवनेश्वर शर्मा, चन्द्रागिरि२, काठमाडौं"
महँगो अदूरदर्शिता,"सर्वोच्च अदालतले कोरोना संक्रमितहरूको परीक्षण र उपचार निःशुल्क हुनुपर्छ भनेर सरकारलाई पटकपटक आदेश दिइसकेको छ । तैपनि स्वास्थ्यमन्त्री भानुभक्त ढकालले अदालतलाई लत्याएर, व्यापारीलाई फाइदा हुने गरी काम गरिरहेका छन् । कुन बाटोबाट, कसरी महामारीमा निजी अस्पतालका सञ्चालकहरूले कमाउन सक्छन् भन्नेमा मात्रै उनको ध्यान गएको छ । संक्रमितहरूका लागि सरकारले ठूलो रकम खर्चिन नसक्ने भनेर बहानाबाजी गरिरहेको छ । सरकार प्रमुख केपी शर्मा ओली पार्टीभित्रको विवाद मिलाउन लागिपरेका छन् । कसरी प्रधानमन्त्रीको कुर्सी जोगाउने भन्ने विषय उनको प्राथमिकतामा परेको छ । आमजनताको चिन्ता र चासोलाई उनले वास्तै गर्दैनन् । जसले अमूल्य मत दिएर स्थिर सरकार बनाए उनीहरूलाई महामारीमा एक्लै छाडियो । निर्वाचनका बेला देखाएका गुलिया सपना भ्रम रहेछ भन्ने अहिले थाहा हुँदै छ । ओली सरकार मिलीजुली सरकारभन्दा पनि गएगुज्रेको साबित भइरहेको छ । प्रधानमन्त्री ओली निकट कार्यकर्तालाई मात्रै बहुमतको सरकार फलदायी बनेको छ । अतः सरकार, भनिन्छ एउटा माघले जाडो जाँदैन, अर्को चुनाव नजिकिँदै गरेको पनि थाहा पइराख । यस्तै जनविरोधी निर्णय गरिरहने हो र माफियाका लागि मात्र सरकार भएको अनुभूति गराइरहने हो भने आगामी चुनावमा तिम्रो स्थान कहाँ पुग्ला ? मुलुक महामारीको चपेटामा छ । उपचार नपाएर मानिसले ज्यान गुमाइरहेका छन् । ती नागरिकको ज्यान बचाउन पूरै तागत लगाऊ । जनताका लागि गर्नुपर्ने आधारभूत काम पनि नगरी सरकार बिचौलियाकै वरिपरि रमाउने हो भने सत्ता हाँक्नेहरूको भविष्य छिटै अन्धकारमय हुनेछ । रामकृष्ण बराल, जोरपाटी५ काठमाडौंगत चैतमा देशव्यापी रूपमा लकडाउन जारी गर्दा कोरोना महामारी रोकथाममा सरकार निकै सक्रिय भएर लागिरहेछ भन्ने लाग्थ्यो । अर्थतन्त्रले ठूलो नोक्सानी बेहोरिरहँदा प्रधानमन्त्री ओलीले भनेका थिए मान्छेको ज्यानभन्दा ठूलो अर्थतन्त्र हुन सक्दैन, लकडाउन खोलिँदैन । जीवनरक्षा गर्न प्रधानमन्त्री स्यवम् लागिपरेको देखेर जनता खुसी भएका थिए । तर, जतिखेर जनताको ज्यान जोगाउनुपर्ने हो त्यतिबेला उपचार खर्चसमेत नबेहोर्ने निर्णय सरकारले गरेको छ । कोरोना संक्रमितहरूको परीक्षण र उपचार खर्चबाट सरकार पन्छिएपछि मृत्युदर बढ्दै गइरहेको छ । यस्तै परिस्थिति रहिरहे देशले गम्भीर संकट भोग्नुपर्ने निश्चित छ । परीक्षण र उपचारमा शुल्क लाग्ने भएपछि कन्ट्याक ट्रेसिङ पनि प्रभावकारी रूपमा हुन सकेको छैन । यसले समुदायस्तरमा संत्रमण व्यापक रूपमा फैलाएको छ । काठमाडौंलगायत देशका अन्य ठूला सहरका बस्ती जोखिममा छन् । कोरोना महामारीको सुरुआती चरणमा धेरै देशले लकडाउन गरेनन् र यसले उनीहरूको अर्थतन्त्र कम प्रभावित भयो । हाम्रोमा भने लगभग ४ महिना लकडाउन गरियो । फलस्वरूप न हामीले कोरोना नियन्त्रणमा सफलता हासिल गर्यौं न त अर्थतन्त्रै जोगाउन सफल भयौं । कोरोनाका कारण २ खर्ब रुपैयाँ बराबरको क्षति मुलुकले बेहोर्यो । अहिले सरकारको कुनै पनि क्रियाकलाप महामारी रोकथामसँग सम्बन्धित छैन । यस्तै लापरबाही भइरहने हो भने सयौं अर्ब बराबरको नोक्सान मुलुकले बेहोर्नुपर्छ । विश्व अधिकारी, भरतपुर२१, चितवन"
महामारी रोकथाम र संघीयता,"कोरोना संक्रमितहरूको उपचार तथा परीक्षणबाट संघीय सरकार पछि हटेसँगै कन्ट्याक ट्रेसिङ भएको छैन । पैसा हुनेहरू सरकारले निःशुल्क कोरोना परीक्षण तथा उपचार गर्दा पनि निजी अस्पताल जान्थे । अझै जान्छन् । सरकारी अस्पतालमा लाइन लाग्न जानेहरू प्रायः निम्नवर्गीय समुदायका हुन् । कोरोना संक्रमित हुँदा मर्ने हो कि बाँच्ने हो ठेगान नभए पनि कम्तीमा सरकारले निःशुल्क उपचार त गरिदिएको छ भन्ने भर जनतालाई थियो । तर, पछिल्लो समय उक्त भरोसा टुटेको छ । महामारीमा जनताको उपचार निःशुल्क गर्नुपर्ने व्यवस्था संविधानमा भए पनि उक्त अधिकारलाई सरकारले बेवास्ता गर्दै कोरोना संक्रमितहरूसँग पैसा असुल्ने नीति लियो । सर्वोच्च अदालतले संक्रमितहरूको निःशुल्क उपचार गर्न सरकारलाई आदेश दिएको थियो । तर, सर्वोच्चको आदेशको पालना भएन । संक्रमितहरूको निःशुल्क उपचार गर्न संसदीय समितिले समेत सरकारलाई निर्देशन दिइसकेको छ । निःशुल्क उपचार नगर्ने निर्णयको पुनर्विचार गरी विकास खर्चलाई कटौती गर्नतिर नलागेर संघीय सरकारले उपचारको जिम्मा स्थानीय तहलाई सुम्पिएको छ । स्थानीयस्तरमा गुनासो संकलन स्वास्थ्य मन्त्रालयले गर्छ भनिएको छ । कोरोनाले अत्याइरहेको बेला गुनासो संकलन गरेर बस्ने कि उपचारमा ध्यान दिने ?संक्रमितको उपचार स्थानीय सरकारले गर्नुपर्छ भन्ने हो भने आर्थिक स्रोत जुटाइदिनुपर्छ कि पर्दैन ? स्रोतसाधनयुक्त संघीय सरकार जिम्मेवारीबाट पन्छिएर सबै काम स्थानीय सरकारको थाप्लोमा हाल्न मिल्छ ? संघीय सरकारले जसरी पनि जनताको उपचारबाट पन्छिने बहाना खोजिरहेछ । यस्तो बेला सबैको आशाबमोजिम प्रदेश तथा स्थानीय सरकारहरूले कोरोना संक्रमितहरूको निःशुल्क उपचार गर्न विशेष ध्यान दिनु जरुरी छ । कुनै समय जनप्रतिनिधिहरूको सेवासुविधा बढाउन होड चलाउने प्रदेश तथा स्थानीय तहहरूले अब संक्रमितहरूको निःशुल्क उपचार गर्ने होड चलाउनुपर्यो । संघीय सरकारले जनतालाई निराश बनाए पनि प्रदेश तथा स्थानीय सरकारको साथ जनताले खोजिरहेका छन् । स्थानीय तहले जनतालाई नजिकबाट चिनेका हुन्छन् । त्यसैले महामारीबाट जनतालाई बचाउन स्थानीय तह नै अघि सर्नुपर्छ । कोरोना रोकथामका कार्य पालिकाहरूले प्रभावकारी ढंगले गरिरहेका छन् । प्रदेश सरकारलाई पनि उचित कानुन र अधिकार दिएको भए उनीहरूको भूमिका पनि बढ्ने थियो । संघीय प्रणालीले केन्द्रीय शासन व्यवस्थालाई विस्थापित गर्छ भन्ने लाग्थ्यो । तर, व्यवहारमा ठीक उल्टो भयो । संघीयताको कार्यान्वयन फितलो भएकाले जनताले सरकार भएको प्रत्याभूति गरेका छैनन् । महामारी रोकथाम तथा नियन्त्रणका कार्य पनि सहज र व्यवस्थित तरिकाले हुन सकेन । यो यथार्थलाई सत्तासीन दलले बुझ्न जरुरी छ । गोविन्द विक, बूढानीलकण्ठ१२, काठमाडौं"
शासकीय अश्लीलता र भोकको 'इज्जत,"काठमाडौं भोका मान्छेहरूको सहर कहलिने अतिशय चिन्ता मा गएको बुधबार काठमाडौं महानगरपालिकाका प्रमुखले बोलेका कुराले मिडिया र सामाजिक सञ्जाल ताते । भोकै कोही पर्दैन, भोकले कोही मर्दैन भन्ने नारा दोहोर्याउँदै मेयर विद्यासुन्दर शाक्यले बालेका मीठामीठा शब्द सुन्दा लाग्छ, साँच्चै टुँडिखेल लगायतका ठाउँमा भात खान धाउनेहरू सहर र सिंगै राज्यलाई बेइज्जत गराउन षड्यन्त्रपूर्वक डाकिएका छद्मभोका मान्छे मात्रै हुन् र भात खुवाउनेहरूचाहिँ सरकारविरोधी, राज्यविरोधी अराष्ट्रिय तत्त्व ।हो, मेयर शाक्यले भनेजस्तै यी भोका मान्छेका ताँतीले काठमाडौंको सौन्दर्यको तेजोबध गरेको छÙ देशको इज्जत धूलिसात् पारेको छ । यसरी शासकहरूमा इज्जत को विचार आउनु र इज्जत जोगाउने विकल्प केकति छन्, कस्ता छन् भनेर खोजी गर्न चाहनु अनि विकल्पमा पार्टी प्यालेसमा डाकेर खुवाउने उर्दी सुनाउनु पनि झट्ट सुन्दा कान सन्चो हुने खबर नै हो । तर उल्कै सरमहीन र बेइज्जती प्रश्न त जिउँदै ठडिँदो रहेछ, चैत ११ गतेदेखि यतिन्जेलसम्मका आठ महिना यी मीठामीठा शब्द बोल्ने मुख कुन दुनियाँमा थियो ? के तिनका कानले यी आठ महिनाभरिमा देशको मुटु काठमाडौंमै रचिएका भोकका क्रूर कथा, अखबारले छापेका ज्यामीमजदुर र विपन्न जनका छाती चिथोरिने व्यथा सुनेनन् ?हुन त मेलम्ची, वाइडबडी, ओम्नी, यति, सेक्युरिटी प्रेस, बूढी गण्डकी, अदालत, अस्पताल, विश्वविद्यालय जता फर्क्यो उतै मालामाल बन्न पाइरहेका सत्ताधारी हरिया आँखामा भोका मान्छेका फुस्रा खोपिल्टा आँखाको कहर नदेखिनु, नसुनिनु कुनै अनौठो कुरै होइन । फेरि, सत्तासीन भएपछि गफै मात्र जोतेर खानेबाहेक अर्थोक नजानेका, लाज पचाउने कलामा कुशाग्र प्रधानमन्त्रीका साक्खै साला पर्ने मेयरज्यूले अलिकति चरित्र परमप्रतापी भिनाजुबाटै सापट लिएका हुन् भने पनि के उदेक भयो र ?िििमहिनादिनजति अघि होला, सुदूरपश्चिम प्रदेशको बाजुरा जिल्लामा पर्ने हिमाली गाउँपालिकाकी ३० वर्षकी सत्ता नेपाली आफ्ना चार सन्तानसहित कवाडी खोलामा हेलिइन् । आमा र एक सन्तानको शव कर्णालीको छालले किनारामा हुत्त्याइदियो र भेटियो । बाँकीको भेटिएन । हुम्लासँग सीमा जोडिएको सुदूर बाजुरेली गाउँकी सत्ता नेपाली आफ्ना लालाबालासहित किन त्यसरी खोलामा हेलिइन् ? त्यसको उत्तर मरेर जाने सत्तासँग सोध्न मिल्दैन, यो मुलुकको इज्जत हाँक्ने सत्ताका मालिकहरू सित सोध्नुपर्छ ।खबर लेख्ने संवाददाताका अनुसार, घरमा खानेकुरा केही पनि नभएको अवस्थामा खलो (बाली थन्क्याउने समयमा गाउँका हुनेखानेसँग अन्न माग्ने चलन) संकलन गर्न जाँदा उनी रित्तै फर्केपछि त्यही निहुँमा भएको घरझगडा नै उनको मृत्युको तत्कालीन कारण हो । तर यस्ता खाले मृत्यु मृत्यु होइनन्, संरचनात्मक हत्या हुन्Ù राज्यसंरक्षित र राज्यपोषित अपराध हुन् भन्ने स्पष्ट छ । यस्ता अपराधको एक मात्र जवाफदेह राज्य होÙ देशका प्रधानमन्त्री, अर्थमन्त्री, कृषिमन्त्री, उद्योगमन्त्री आदिदेखि प्रदेश सरकार र स्थानीय सरकारसमेत हुन् । तर एउटा सिंगो परिवार नै समाप्त भएको यो घटनाको तीन हप्ता बितिसक्दा पनि आजसम्म कहीँ कुनै जिम्मेवार तह वा निकायले एउटा सामान्य खेद र समवेदनासम्म प्रकाशित गरेको जानकारी पाइएको छैन ।काठमाडौंका मुख्य सडकमा बिजुलीका पोलपोलमा लहरै टाँगिएको प्रधानमन्त्रीको तस्बिरअंकित समृद्ध नेपाल, सुखी नेपाली को पोस्टर यस अर्थमा यो युगको एउटा भद्दा व्यंग्यचित्र हो भन्ने कुरो एकपल्ट पुनः स्मरण गरौं । जुन देशका जनतालाई आधारभूत खाद्य सुरक्षासम्म छैन, खानै नपाएर मान्छे आत्महत्या गर्ने अवस्थामा छन्, भोकभोकै मध्यसहरमा लडेर मर्न बाध्य छन्, जहाँ खाद्यान्न जोहो गर्न मात्रै पनि न्यूनतम खान पुग्ने रोजगारी र श्रमको व्यवस्था छैन, त्यहाँका शासकहरूलाई भने आफ्नै अनुहारको त्यस्तो व्यंग्यचित्र सहरभरि टाँस्न किन त्यति विधि रहर लाग्दो हो ? कुन अतिरेक र महत्त्वाकांक्षाले तिनलाई जनताको भोकमाथि त्यति तल्लो स्तरको मजाक र उपद्रो गर्न डोर्याउँदो हो ?महामारी पसेयता विगत आठ महिनाका मृत्युका साक्षी विवरण र घटनास्थल मुचुल्का खोज्ने जाँगर गर्ने हो भने समाचार बनेकै सिद्धार्थ आउजी, सूर्यबहादुर तामाङ या मलर सदाजस्ता चर्चित पात्र नै हाम्रो राष्ट्रिय बेइज्जतीका स्याम्पल हुन् । काठमाडौंको टुँडिखेल र देशका अन्य सहरमा दैनिक खाना बाँड्ने मनकारीका कारण भोक मेट्न सम्भव भएका बेरोजगार ज्यालादारी श्रमिक र अति विपन्न वर्गको हिसाबकिताब त त्यसभित्र परेकै छैन ।देशको गरिबी र भोकमरीको अन्त्यका नाममा योजना आयोगका प्रतिवेदनदेखि संसद्मा पेस गरिने नीतिकार्यक्रमसम्म, स्वदेशभित्र र बाहिरबाट सञ्चालित विकासे परियोजनादेखि अन्तर्राष्ट्रिय आर्थिक नियोगका रिपोर्ट र दातृ संस्थाहरूका दानदातव्यसम्मका विवरण लेखिएर हजारौं लिटर मसी खर्चिइसकिएको छÙ अझै लाखौं लिटर मसी खर्चिने निश्चित छ । जनताको गरिबी र भोकमरी निवारणकै नाममा पञ्चवर्षीयदेखि त्रिवर्षीय योजना र वार्षिक बजेटसम्मका ढड्डाहरू, विकासका विभिन्न शीर्षकमा कोठेपद प्रतियोगिता खेलिएजस्ता लाग्ने चार्टहरूले खाँदिएका रातानीला किताबहरू मन्त्रालय र विभिन्न तहका सरकारका टेबलसम्म म्युजिकल चेयर जसरी घुम्छन् । तर, तिनले लक्षित वर्गको जीवनस्तरलाई कहाँसम्म र कति फरक पारिरहेका छन् भन्ने कुराको नियमन र अनुगमन भने शून्यप्रायः छ भन्नका लागि जनताको यो स्तरको मराइले नै छर्लङ्ग पारिरहेको छ ।दिगो विकास लक्ष्यका लागि तय गरिएका कार्यक्रमहरू असमानता न्यूनीकरण र शून्य भोकमरी, लैंगिक समानता, न्याय र जनताको खाद्यसम्बन्धी हक (संविधानको भाग ३, धारा ३६) माथिको कठोर समीक्षा गरौं र कृषिमन्त्री घनश्याम भुसालले संसद्को पोडियममा उभिएर कल्पेको हरेक बच्चाले अघाउँजी दूधभात, माछामासु, फलफूल खाएको अधिकल्पनामा डुबौं । अनि सोचौं, योजनाका ढड्डा र प्रतिवेदनका मसिना कोठाहरूभित्र लेखिएका किरिङमिरिङ अक्षरहरूबाटै मात्रै आजसम्म कति प्रतिशत जनताको जीवनस्तर उकासियो ? भोकले कोही मर्नु नपर्ने शासकीय गफ र अघाउँजी खान पाइने मिठाउरे सपनाको वितरणबाहेक के दिएको छ यो सत्ताले सत्ता हरूलाई ?बाजुराकी सत्ता नेपालीकै जस्तो नियति भोग्ने नाम र ठेगाना मात्रै फरक भएका यस्ता अनेक विवरण छन् । भोक र गरिबीका कारण खोलामा हेलिएर वा एकै ठाउँ पासो लगाएर, एकैपल्ट विष खाएर सन्तानसहित यसरी आमा (बाबु पनि) ले गरेका सामूहिक आत्महत्याका घटना विगत वर्षहरूमा पनि सुनिएकै हुन् । यस्तो विषादमय मृत्युका घटना कर्णाली र सुदूरपश्चिम प्रदेशमा मात्रै होइन, देशका अन्य भागमा समेत भइरहेकै सुनिन्छ । तराई मधेस र पहाडी क्षेत्र दुवैतिर नै यसरी मर्नुपर्ने नियतिका सिकार अधिकांशतः विपन्न र दलित समुदायका मानिसहरू र तिनमै पनि बढी महिला र बालबालिका भएका छन् ।संविधानले ग्यारेन्टी गरेको रोजगारी (धारा ३३) र श्रमको हक (धारा ३४) एकातिर छ तर देशभित्र पाखुरा बजारेर एक पेट अघाउन्जेल खानसम्म पाउने स्थिति नभएर छिमेकी मुलुक भारतसहित संसारभर अर्घेलो पारिने, हेपिने, चरम शोषण खप्ने सस्ता श्रमिकका रूपमा बेचिनुपर्ने यथार्थ छ अर्कातिर । देशका प्रधानमन्त्री अब कोही भोको हुनुपर्दैन, कसैले आँसु खसाल्नुपर्दैन भन्दै युगकै महान् कविता रच्न सक्छन् तर भोककै कारण मर्नुपर्ने जनताका नाममा एउटा माफीनामा र शोक, समवेदनासम्म लेख्न सक्तैनन् ।रमाइलोचाहिँ के छ भने, सुशासन, विकास र समृद्धिको आकांक्षा पूरा गर्ने ठानिएको संविधानको किस्तीमा शब्दको सवाजट त संसारकै दुर्लभ भन्न मिल्ने खालको छ तर महामारी र भोकको सबैभन्दा डरलाग्दो प्रकोप भोग्ने अति न्यून आय भएका भूमिहीन, गरिब, दलित र तिनमा पनि महिला, बालबालिका र स्कुल जाने उमेरका नानीहरूको आधारभूत खाद्य अधिकारसम्म प्रत्याभूत गर्न नखोज्ने, नचाहने सरकारहरूलाई संविधानमा लेखिएका ती गह्रुंगा शब्दहरूसँग किन सरम लाग्दैन ?जनता प्रत्यक्ष र परोक्ष रूपले निरन्तर राज्यलाई कर बुझाइरहेका छन् । एक खोरी सलाईदेखि एक लिटर पेट्रोल या मोबाइलको रिचार्ज कार्ड खरिद गर्दा होस्, नेपाली जनता संसारकै सबैभन्दा चर्को दरको तिरो तिरेर यो राज्यसरहदभित्र सास फेरेको मूल्य चुकाउँदै छन् । कोरोना प्रकोपको यो चरम भयको साम्राज्यमा पनि राज्य संयन्त्र जनतालाई करको कोर्रा बर्साउन सतत लागेको लाग्यै छ तर यसरी कर सोहोर्ने राज्यले जनतालाई न श्रमको ग्यारेन्टी दिन सकेको छ न रोजगारीका अवसर सिर्जना गर्ने पहल नै । नङ्ग्रा खियाएर आफ्नै जमिन खनीखोस्री गरौं भन्नलाई न्यूनतम पनि खान पुग्ने उत्पादनका लागि जमिन नहुने जनता समृद्ध नेपालका सुखी नेपाली बन्ने मनको लड्डू खाने मात्रै कल्पना गर्न पनि असमर्थ छन् । घोषित पुँजीवादी देशहरू बरु यति बेला विभिन्न शीर्षकमा सामाजिक सुरक्षा र भत्ता सुनिश्चित गरेर जनताले भोकै मर्नु नपर्ने स्थिति बनाइरहन मिहिनेत गरिरहेको देखिएको छ तर आफूलाई समाजवादी घोषणा गर्ने नेपाली राज्य संयन्त्र बिहानबेलुकाको छाकसम्म टार्न नसक्ने जनतासँग आमनेसामने हुने नैतिक ल्याकत राख्दैन ।दुईदुईपल्ट संविधानसभाको चुनावमा सहभागी भएर संविधानको किताब नलेखुन्जेल हामीलाई लागेको थियो त्यत्ति एउटा किताब लेख्ने ढिलाइ हो, त्यसपछि त मुलुकमा बाह्रैकाल सदाबहार खुसीयाली छाउनेछÙ विकास, रोजगारी र उद्यमले जता फर्क्यो त्यतै झिलिमिली भैहाल्नेछÙ संरचनात्मक विभेद र हिंसाको समूल अन्त्य हुनेछÙ कमभन्दा कम, भोककै कारणले ज्यान जाने हत्यारो पद्धति त अब कहिल्यै फर्किनेछैनÙ हामी भोकको ज्यामिति फड्केर विकासको अंकगणिततिर उत्तरोत्तर बढ्नेछौं । तर, त्यसो भएन ।िििबाटो, डोजरे विकास र ठूलठूला योजनापरियोजनाका गफले झिलिमिली लोकतन्त्रमा विकासे शब्द को त भरमार खपत भई नै रहेको छ तर यही लोकतन्त्रमा, आजकै मितिमा मान्छेको आँतको भोक झन्झन् गहिरिँदो छ । खाद्य असुरक्षासँगै उत्पीडन र शोषणका रूप झन् डरलाग्दो गरी विस्तार भइरहेका छन् । परिणामतः अपराध, अकाल मरण र आत्महत्याको दर बढिरहेको छ । त्यसको मारमा सबैभन्दा बढी महिला र केटाकेटी परेका छन् ।केही समयअघि बोजु बजै पडकास्ट शृङ्खलामा रूपन्देहीकी रेडियोकर्मी सोना खटिकको वार्ता सुन्दै गर्दा लागेको थियो संरचनाको पीँधमा रहेका मान्छेका आँसु र अमर्खमा यदि विस्फोटक शक्ति भरिने हो भने कोही भोकले मर्नुपर्दैन भन्दै ओठेगफ गर्ने यी निर्लज्ज शासकहरूले कुन बंकरभित्र छिरेर आफूलाई जोगाउलान् ? दैनिक मजुरो (निमेक) गरेर खाद्यान्न जोहो गर्ने दलित समुदायका बेरोजगार महिला र किशोरीहरू महामारीकालमा खानेकुराकै लागि गाउँछिमेकका ठालु वर्गसँग यौन शोषण गराउन कतिसम्म विवश छन् भन्ने तथ्य सुन्दा लाग्दो रहेछ राज्यले संविधानमै लेखेको खाद्य सुरक्षा र खाद्य सम्प्रभुताको हक कुनै तल्लो स्तरको अश्लील संवैधानिक ठट्टा त होइन ?होइन, संविधानलाई वास्तवमै जनताको स्वामित्वको एउटा जवाफदेह र मार्गदर्शक किताब नै सिद्ध गर्ने हो भने धनी पोस्ने, धनीहरूसँगै उठबस गर्ने, धनीहरूकै लागि काम गर्ने र गरिबनिमुखाको निरन्तर उपेक्षा गर्ने यो सम्पूर्ण तन्त्रका नटबोल्ट अविलम्ब फेरिनुपर्छ । आउने दिनहरूमा सपरिवार आत्महत्या गर्ने सत्ता नेपालीजस्ता भूमिहीन श्रमिकहरू, भोककै कारण ठहरै पर्ने मलर सदाजस्ता निमुखाहरू या भोकविरुद्ध बाँच्ने संघर्षमा यौन साट्न बाध्य समुदायको कथा दोहोरिन नदिन कृतसंकल्प हुनुपर्छ । समाजका अधिकांश अपराध र हिंसाका जरा भोकको अर्थराजनीतिसँग नाभिनालबद्ध भई गाँसिएका छन् भन्ने तथ्य नबिर्सीकन विपन्न वर्गको भोकका क्रूर रेखाहरू फड्किन कोही पनि तयार नहुने हो भने, यो युग र तन्त्र एउटा पत्रु, अश्लीलतन्त्र नै साबित हुने निश्चित छ । तर हामीलाई थाहै छ, यो मुलुकभित्र भोकविरुद्ध संघर्ष गर्ने न्यूनतम पनि इमान आजको नेतृत्व र आज डाडुपन्युँ हातमा लिएका चरम दलालपन्थी मानिसहरूसँग छैन ।"
वित्तीय संघीयतामा अनुदानको औचित्य,"वित्तीय संघीयताको सबलीकरणजहाँ धेरै मानिस बस्छन् वा धेरै गरिब छन्, त्यस्ता स्थानमा प्रतिव्यक्ति अनुदान बढी चाहिन्छ । ठूलो भूगोल भएको ठाउँमा प्रतिवर्गकिमि अनुदान धेरै आवश्यक पर्छ । सामाजिकआर्थिक पूर्वाधार विकासको स्तर कम भएको ठाउँमा पनि बढी अनुदान चाहिन्छ । राजस्व स्रोत एकदमै न्यून भएको स्थानमा पनि धेरै अनुदान आवश्यक पर्छ । यसै गरी दुर्गमतासुगमता, वित्तीय अनुशासनसुशासन, सेवा प्रवाहको स्तर, वातावरणीय पक्ष लगायतका पाटाहरू पनि वित्तीय समानीकरण अनुदान बाँडफाँटमा हेर्ने चलन छ ।हामीकहाँ भूगोलको कुरा गर्दा तराईमधेसका पक्षधरहरू ठुस्कने र जनसंख्याको कुरा गर्दा पहाडहिमालका पक्षधरहरू तर्सने जुन संस्कार छ, त्यसको मिलनविन्दुलाई पनि अनुदान वितरणमा ख्याल गर्न त्यत्तिकै जरुरी छ ।अन्तमा, कुल अनुदान बढ्दा र अन्यथा केही नहुँदा पनि केही पालिकाहरूको अनुदान कम हुने, विकासको स्तरका आधारमा सुगमभन्दा दुर्गमका पालिकाहरूको प्रतिव्यक्ति अनुदान कम हुने, भौगोलिक रूपमा अति विकट र ठूलठूला भूगोल भएका पालिकाहरूले कम अनुदान पाउने, गरिबी, सामाजिक, मानवीय विकास लगायतमा कमजोर प्रदेश २ ले तुलनात्मक रूपले कम अनुदान पाउने जस्ता समस्याहरूको समाधानार्थ सम्बन्धित निकायको गम्भीरतापूर्वक ध्यान जान जरुरी छ । वित्तीय संघीयतामा वित्तीय समानीकरण अनुदानको महत्त्वपूर्ण भूमिका रहन्छ । वित्तीय संघीयताको सबलीकरणका लागि अनुदान बाँडफाँटलाई परिष्कृत गर्दै लग्नुपर्छ । वित्तीय हस्तान्तरणमा आयोगको भूमिका नै सर्वोपरि हुने हुँदा आयोगले स्वतन्त्र र सक्षमतापूर्वक काम गर्ने वातावरण बन्नु पनि जरुरी छ ।"
कसौंडीभित्र टाउको अड्केपछि,"२०५३ सालको एक शनिबार । धुलिखेल अस्पताल ।बिहानै भर्ना भएका बिरामीहरू हेरेर म गैसकेको थिएँ । दिउँसो एक बजेतिर बोलाउन आइपुगे, इमर्जेन्सीका लागि । भर्खरै सुरु भएको अस्पताल, बहिरंग, वार्ड, इमर्जेन्सी सबैतिर हेर्नुपर्थ्यो । इमर्जेन्सीबाहिर बच्चा रोएको आवाज आइराखेको थियो । रुवाइ अलि भिन्न थियो । बच्चा भएतिर पुग्दा देखियो बच्चाको टाउको कसौंडीभित्र, हेल्मेटजस्तै । निकाल्न नसकेर अस्पताल ल्याइएको रहेछ ।करिब आठ वर्ष र पाँच वर्षका दाजुभाइ आँगनमा खेल्दै रहेछन् । बिहानको खाना खाईवरी माझेर आँगनमै घोप्ट्याइराखेको कसौंडी दाइले भाइलाई टोपीजसरी लाइदिएछ । टोपी लाउन पाउँदा एकै छिन त दुवै रमाए होलान्, तर कसौंडी निस्केन । कसौंडी ननिस्केपछि भाइ रोयो, दाइ आत्तियो । आमाबुबाले कोसिस गरे, भएन र अस्पताल ल्याइपुर्याए ।केटो जोडजोडले रुँदै थियो तर सबैजसो केही गर्न नसक्ने । आमाबुबाले मतिर हेर्दै सहायता मागे, लौ न डाक्टर साब, के गर्ने ! कसौंडी झिकिदिनुपर्यो ।ज्वरो आएको हेर्न जानेको, खोकी लागेको जाँच्न जानेको, पेट दुखेको पत्ता लगाउन सिकेको, सुईऔषधि दिने अनुभव भएको, सानोतिनो चिरफार गरेको तर कसौंडीमा अड्केको टाउको कसरी झिक्ने, मेलोमेसो भएन । औषधिले निस्किने कुरै भएन, कसौंडी फुटाउन सकिने कुरै भएन । यसो खाली भागबाट औंला छिराएर हुन्छ कि भनी कोसिस गरें, भएन ।रोइकराइ निरन्तर थियो, आमाबुबाको चिन्ता बढ्दै थियो । लौ न के गर्ने ? कहाँ लाने ?म किंकर्तव्यविमूढ भई टोलाइराखें एक छिन ।त्यही बेला गर्भवती महिलाको प्रसव व्यथाको कुरा सम्झें । झट्ट दिमाग प्रसूति कक्षतिर पुग्यो । मन न हो, डुल्दै प्रसूति कक्षमा आमाको गर्भबाट बच्चा निस्किँदा पहिले टाउको निस्केको सम्झँदै, टाउकाको सट्टा खुट्टा पहिला निस्केको बच्चा सम्झन पुग्यो । खुट्टा, जीउ हुँदै हात निस्केपछि टाउको अड्केको । बच्चाको टाउको जीउभन्दा ठूलो । त्यसैले जन्मिँदा टाउको निस्केपछि जीउ सुलुत्तै निस्किन्छ । जीउ निस्केर टाउको अड्कियो भने गाह्रो । तर त्यहाँ सिकाइएको थियो चिउँडोदेखि टाउकाको पछिल्लो भागको लम्बाइ सबैभन्दा लामो हुने भएकाले त्यो लम्बाइलाई जन्मद्वारसँग समानान्तर गरेर बिस्तारै मिलायो भने निकाल्न सकिन्छ । र, दुइटाजति निकालिएको मैले देखेको थिएँ ।यो केटोको टाउको पनि त कसौंडीभित्र छिरेकै हो, छिरेपछि त निस्किनैपर्यो । विश्वासिलो आँट आएपछि मैले थोरै स्याभलोनले कसौंडीको मुख चिप्लो पारें, अनि बिस्तारै औंला छिराएर चिउँडो तलतिर तान्दै पछाडिपट्टिको टाउको अर्को हातको औंलाले भित्र घचेटें । कसौंडी अर्कोलाई बिस्तारै माथि तान्न लगाएँ । अलिअलि दायाँबायाँ, अगाडिपछाडि गर्दैगर्दा एक छिनमा फुत्त निस्क्यो ।आँसुले लतपतिएका राताराता आँखा, सिँगान बगेको नाकसँगै हल्का मुस्काएका ओठले केटोले ठूलो आवाजमा रोएजस्तै गर्यो । कसौंडी घोप्ट्याइदिने दाजुको अनुहारबाट डर एक्कासि हरायो । आमाबुबा खुसी भए, चिन्तामुक्त भए ।मैले लामो सास फेरें र सोचें के मैले औषधि दिएँ ? के मैले बेहोस पारें ? के मैले चिरफार गरें ?आखिर मान्छेको पीडा कम गरिदिने चिकित्सा औषधि विज्ञान मात्र हो त ? केही सीप, केही ज्ञान, थोरै संयम, थोरै तर्क, धेरै मानवता, सहयोगी भावना भयो भने पूर्ण चिकित्सा हुन्छ कि जस्तो सधैं लागिरहन्छ ।अर्को शनिबार ।करिब पैंतालीस वर्षका पुरुषलाई घाँटी पूरै कपडाले बेरेर तन्नामा तुर्लुङ्ग पार्दै हतारिएर अस्पताल ल्याइपुर्याए । साथमा पुरुष र महिला गरी आठदस जना थिए ।अस्पताल दुईतले । बहिरंग भर्खर सुरु भएको । शल्यचिकित्सा फाटफुट सुरु गरेको । वार्डमा पाँचसात जना बिरामी भर्ना हुन थालेका । प्रयोगशाला, एक्सरे, भिडियो एक्सरे प्रारम्भिक अवस्थाकै थिए । इमर्जेन्सी भने विधिवत् रूपमा चौबीसै घण्टा चिकित्सक उपलब्ध हुने खालको थिएन । होस् पनि कसरी ? दुई जना न चिकित्सक थियौं !शनिबार, म अस्पतालमै थिएँ । डा रामकण्ठ पनि अस्पतालमै आउनुभएको थियो । उहाँसँग जर्मन साथी पनि हुनुहुन्थ्यो ।स्ट्रेचरमा ल्याइएका बिरामीलाई प्रोसेड्युर कोठामै ल्याएर बेडमा राख्न लगाई सोधें, के भएको ?सोध्दै गर्दा घाँटीमा बाँधेको कपडामा केही सुकेको केही आलो रगत देखें । बिरामीले राम्रोसँग सास फेरे जस्तो पनि लागेन ।घाँटी काट्यो यसले । आत्तिएर भने छिमेकीले । अरू महिलापुरुष रुँदै पनि थिए ।डा रामकण्ठ र उहाँका साथी सबैले हेरे । डा रामकण्ठ एक कुशल शल्यचिकित्सक । होसियारीपूर्वक बिस्तारै हेर्नुभयो रक्तस्राव भइरहेको घाउलाई नियन्त्रणमा राख्दै । सासनली पनि आधी काटिएको । रक्तनली पनि काटिएको । तुरुन्तै भन्नुभयो, ओटी रेडी गर्न लाउनू ।यता हामीले तुरुन्तै हातमा आईभी लाइन खोलिहाल्यौं । तुरुन्तै अपरेसन कक्षमा सारेर बिनारोकटोक शल्यचिकित्सा सुरु भैहाल्यो । रक्तनली, मासु, सासनली सबैलाई आवश्यकताअनुसार मिलाएर सिलाई घाँटीबाटै अस्थायी सास फेर्न त्राकिएस्टोमी ट्युब हालिदियौं । बिरामी अस्पताल भर्ना भए । निकै दिनपछि ठीक भएर लजाउँदै हाँसेर गए ।घाँटी सेरेर आत्महत्याको प्रयास आफैंमा डरलाग्दो थियो । धुलिखेल अस्पताल भर्खरै खुलेको, सबै बन्दोबस्त नभइसकेको भए पनि यति उपचार गरिदिन पाएर ज्यान बच्यो । सबै पूर्वाधार थिएन तर तत्परता र संयमसँगै सीपयुक्त मिहिनेतले ज्यान बचायो ।एक शुक्रबार ।साँझ पाँच बजेतिर, करिब पचास वर्षका पुरुषलाई एक युवाले पिठ्युँमा बोकेर अस्पताल ल्याइपुर्याए । मोटरबाटो नपुगेको गाउँबाट ल्याइपुर्याउनुपर्ने भएकाले दिनै बितेको थियो । सँगै चार जना छिमेकी वा परिवारजन थिए ।एउटै कोठामा इमर्जेन्सी पनि प्रोसेड्युर पनि । त्यहीँ एउटा बेडमा बसाएँ । सास फुलेको थियो, ख्वाङख्वाङ खोकी, हल्का ज्वरो आएको महिनादिनजति भएको रहेछ । आवश्यक थप केही समस्या र जानकारी लिएपछि जाँच्न सुरु गरें ।छातीको जाँच गरेपछि फोक्सोबाहिर पानी जमेको हुन सक्ने निर्क्योल गरें । पक्का गर्ने उपाय एक्सरे थियो । तर अस्पतालको सुरुआती दिन भएकाले एक्सरे सेवा सुरु भइसकेको थिएन । बिनाएक्सरे पानी नै हो भनेर निकाल्न सुई हाल्ने कि नहाल्ने, दोमन भयो । सास फुलेको प्रमुख कारण नै पानी हुन सक्ने र पानी निकालेपछि बिरामीलाई निकै सजिलो हुने थाहा थियो तर अलमल । आफू एक्लै । यहाँबाट अन्त पठाऊँ, बिरामीलाई दुःख ।झट्ट सम्झें भिडियो एक्सरे । डा रामकण्ठले अस्ट्रियाबाट लिएर आउनुभएको । डा रामकण्ठले, अस्ट्रियामा पूरै चिकित्सकीय शिक्षा र शल्यचिकित्साको विशेषज्ञता पूरा गरी नेपालमै अस्पताल बनाई सेवा प्रदान गर्न फर्किने बेला, साथीहरूलाई बिदाइ उपहारको सट्टा बिरामीको सेवालाई लाभकारी हुने भिडियो एक्सरेका लागि आग्रह गर्नुभएछ । त्यसरी थोरैथोरै पैसा धेरै जनाबाट जम्मा गरेर पोर्टेबल भिडियो एक्सरे किनी ल्याउनुभएको थियो । भिडियो एक्सरे कसरी गरिन्छ, मैले सिकेको थिइनँ । नेपालमै एकाध ठाउँबाहेक कहीँ थिएन । सो समयमा डा रामकण्ठ पनि नजिकै हुनुभएन । अहिलेको जस्तो मोबाइल फोन नाइँ । सम्झें, एसिया फाउन्डेसनले दिएका केही किताबमध्ये एउटा अल्ट्रासाउन्डसम्बन्धी थियो । किताबमा आधारभूत भिडियो एक्सरेबारे पढेर बिस्तारै बिरामीको छातीमा भिडियो एक्सरेको प्रोब घुमाएँ । किताबमा देखाइएको चित्रजस्तै पानी भरिएको चित्रसँग मेल खायो । त्यसपछि एक्सरे नभए पनि भिडियो एक्सरेको सहायताले पक्का गरेर, छातीमा सुई हालें । तान्दा हुरुरु पानी आयो । रोग पक्का भएकामा खुसी भइयो । करिब दुई सलाइन सिसीजति पानी निकालेपछि बिरामीले निकै सजिलो महसुस गरे । आरामसँग सुते ।बेलुकी ल्याबमा टेक्निसियन थिएन, भोलिपल्ट पनि शनिबार । पानी जाँच नभए उपचारमा अलमल । तसर्थ पानी पनि आफैं जाँचियो, ग्राम स्टेन र एएफबी स्टेन गरेर । केही मद्दत मिल्यो उपचारको निर्णयका लागि ।सुरुसुरुमा पूरै सामान नहुनुको चुनौती, सबै क्षेत्रका स्वास्थ्यकर्मी नपाउनुको चुनौती । तर सेवा दिने हुटहुटी । गाउँठाउँका बिरामीलाई कसरी सरल र सुलभ सेवा दिने भन्नेमै लागिपरेर हो कि, उपायहरूको खोजी गर्दै अघि बढियो ।करिब पच्चीस वर्षअघि र अहिले, समय फरक, सुविधा फरक, पहुँच फरक, अरू धेरै चीज फरक, तर स्वास्थ्य समस्या धेरै फरक छैन ।लागिरहन्छ ससानो मद्दत गर्ने कोसिसले नै त पीडा कम गरिदिन मिल्ने रहेछ कि !"
कार्यकालको योजना बनाउँदै बाइडेन,"वासिङ्टन (एजेन्सी) अमेरिकाका नवनिर्वाचित राष्ट्रपति जो बाइडेनले कोभिड१९ को महामारीसँग जुध्ने विषयलाई आफ्नो कार्यकालको प्रमुख प्राथमिकतामा राख्ने उनको टोलीले जनाएको छ । वर्तमान राष्ट्रपति डोनाल्ड ट्रम्पलाई पराजित गर्दै अमेरिकाको ४६ औं राष्ट्रपति बनेका बाइडेनले आगामी जनवरी २० मा कार्यभार सम्हाल्नेछन् । उनको टोलीका अनुसार अमेरिकामा भाइरस परीक्षणको दायरा बढाइनेछ र सर्वसाधारणलाई मास्क लगाउन भनिनेछ । बाइडनले जातीय विभेद र जलवायु परिवर्तनजस्ता मुद्दाको सामना गर्दै अर्थतन्त्रमा ध्यान केन्द्रित गर्ने बताइएको छ ।राष्ट्रपति ट्रम्पले भने हालसम्म हार स्वीकार गरेका छैनन् । अमेरिकी सञ्चारमाध्यमले बाइडेनको नेतृत्वमा अमेरिकाले पेरिस जलवायु सम्झौता पुनः स्वीकार गर्ने जनाएका छन् । त्यस्तै अमेरिका विश्व स्वास्थ्य संगठनबाट बाहिरिने निर्णय पनि बाइडेनले बदर गर्ने जनाइएको छ । ट्रम्प प्रशासनले सातवटा मुलुकमा जारी गरेको यात्रा प्रतिबन्धको व्यवस्था पनि बाइडेनले अन्त्य गर्न सक्ने जनाइएको छ । ती सात मुलुकमा अधिकांश मुस्लिम राष्ट्र छन् । राष्ट्रपति निर्वाचित भएपछिको पहिलो भाषणका क्रममा बाइडेनले यो निको हुने समय भएको बताएका थिए । डेमोक््रयाटिक पार्टीका तर्फबाट उम्मेदवार बनेका बाइडेनले देशलाई विभाजित हैन एकताबद्ध पार्ने प्रतिबद्धतासमेत व्यक्त गरेका छन् । सम्बोधनका क्रममा उनले जनताले आफूमाथि विश्वास गर्दै स्पष्ट जनादेश दिएको भन्दै कृतज्ञता प्रकट गरेका थिए । अमेरिकी मतदाताले मप्रति देखाउनुभएको विश्वासबाट कृतज्ञ छु, उनले भनेका थिए । आफूले अमेरिकामा विभाजन नभई एकता चाहेको बाइडेनको भनाइ छ । अमेरिकी संविधानअनुसार नयाँ राष्ट्रपतिको कार्यकाल जनवरी २० को मध्याह्नदेखि सुरु हुन्छ । राजधानी वासिङ्टन डीसीमा आयोजना गरिने शपथ ग्रहण समारोहमार्फत यो कार्यकाल प्रारम्भ हुने गर्छ । नयाँ राष्ट्रपति तथा उपराष्ट्रपतिले सर्वोच्च अदालतका प्रधानन्यायाधीशबाट पद तथा गोपनीयताको शपथ गर्ने प्रावधान छ । त्यसैले जो बाइडेन र कमला ह्यारिसले जनवरी २० मा शपथ लिनेछन् ।संविधानमा उल्लेखित यो समयतालिका अपवादका समयमा भने फेरबदल हुन सक्छ । उदाहरणका लागि कार्यकालकै दौरान यदि कुनै राष्ट्रपतिको निधन भएमा वा राजीनामा गरेमा सकेसम्म छिटो उपराष्ट्रपतिलाई शपथ गराइन्छ । चुनावी परिणामा आइसकेको र नयाँ राष्ट्रपतिले शपथ नलिइसकेको अवस्था संक्रमणकालीन समय हो । नवनिर्वाचित राष्ट्रपतिले आफ्नो एक समूह गठन गर्छन्, जसलाई संक्रमण टोली भनिन्छ । यस्तो टोलीले आगामी प्रशासनका वरिष्ठ अधिकारीहरूको चयन गर्छ र कार्यकालमा गरिने कामहरूको प्राथमिकता तोक्ने गर्छ ।"
कोभिड संक्रमितको संख्या ५ करोड नाघ्यो,मेरिल्यान्ड (एजेन्सी) विश्वव्यापी महामारीका रूपमा फैलिएको कोभिड१९ बाट संक्रमित हुनेको संख्या ५ करोड नाघेको छ । जोन्स हप्किन्स विश्वविद्यालयका अनुसार पछिल्लो तीन सातामा मात्रै १ करोडभन्दा बढीमा संक्रमण पुष्टि भएको छ । संक्रमणका हिसाबले अक्टोबर महिना सबैभन्दा खराब रहेको जनाइएको छ । पछिल्ला केही दिनमा अमेरिकामा दैनिक सवा लाखको हाराहारीमा संक्रमित थपिएका छन् । पछिल्ला दिनमा युरोपेली मुलुकमा पनि संक्रमणको दर निकै बढेको छ । पछिल्ला सात दिनमा विश्वभर दैनिक रूपमा ५ लाख ४० हजारभन्दा बढी व्यक्तिमा भाइरसको संक्रमण पुष्टि भइरहेको छ । संक्रमितको संख्या ३ करोडबाट ४ करोड पुग्न ३२ दिन लागेकामा पछिल्लो समय २१ दिनमै थप १ करोडमा कोरोना पुष्टि भएको हो । जोन्स होप्किन्स विश्वविद्यालयको तथ्यांकअनुसार विश्वभर भाइरस संक्रमितको संख्या ५ करोड ५ लाख ४० हजार नाघिसकेको छ । भाइरसले विश्वभर मृत्यु हुनेको संख्या १२ लाख ५८ हजार ३ सय पुगेको छ । करिब ३ करोड ३० लाख संक्रमणमुक्त भएका जनाइएको छ ।
नेपाललाई के फाइदा ?,"डोनाल्ड ट्रम्पले सन् २०१६ मा अमेरिकी राष्ट्रपतिमा चयन भएलगत्तै जलवायु परिवर्तनसम्बन्धी पेरिस सम्झौता खारेज गर्ने उद्घोष गरे र सम्झौताबाट बाहिरिने प्रक्रिया अघि बढाए । त्यसअनुसार गत बुधबार अमेरिका औपचारिक रूपमा सम्झौताबाट अलग भएको छ । यो पटकको चुनावमा ट्रम्पलाई हराएका जो बाइडेनले सम्झौताबाट अमेरिका अलग भएकै दिन ट्वीट गरे, ट्रम्प प्रशासनले पेरिस सम्झौता छाडेको छ, ठ्याक्कै ७७ दिनभित्र हामी यसमा सामेल हुनेछौं ।फ्रान्समा ५ वर्षअघि पेरिस सम्झौता भइरहँदा बाइडेन उपराष्ट्रपति थिए । तत्कालीन राष्ट्रपति बाराक ओबामाकै सक्रियताका कारण उक्त सम्झौता सम्भव भएको थियो । त्यसैले पनि उक्त सम्झौतालाई बाइडेनले महत्त्व दिएका हुन् । अमेरिकालगायत विकसित मुलुकहरूलाई नै बाध्यकारी बनाउन पेरिस सम्झौता भएको जलवायु परिवर्तनका क्षेत्रमा काम गरिरहेका राजु पण्डित क्षत्रीले बताए । विश्वभरि जलवायुजन्य क्षति भयावह भइरहेका बेला अमेरिकालाई बाहिर राखेर जलवायु परिवर्तनको असर न्यून गर्न सकिने अवस्था थिएन, यो ऐतिहासिक सम्झौता हो, उनले भने । आफ्नो कार्यकालमा ट्रम्पले जलवायु परिवर्तन, त्यसका असर र पेरिस सम्झौतालाई नकारे पनि बाइडेनले प्राथमिकता दिँदा विश्व समुदायमा फेरि आशा जागेको क्षत्रीले बताए । विकसित मुलुकहरूले सन् २०२० पछि अति कम विकसित र विकासशील मुलुकलाई दिने भनी घोषणा गरेको एकसय अर्ब अमेरिकी डलरमध्ये तीन अर्ब अमेरिकाले सहयोग गर्ने प्रतिबद्धता ओबामाले जनाएका थिए र उनको कार्यकालमै एक अर्ब जम्मा भइसकेको पनि थियो । तर ट्रम्पले आफ्नो कार्यकालभर त्यो सहयोगमा रोक लगाए । उनले जलवायु परिवर्तनका नाममा आर्थिक सहयोग गर्दा मुलुकको अर्थतन्त्र चौपट हुने र गरिबी बढ्ने दाबी गर्ने गरेका थिए । अमेरिकालगायत विकसित मुलुकहरूले राष्ट्रसंघीय जलवायु परिवर्तनसम्बन्धी खाका महासन्धि (यूएनएफसीसीसी) अन्तर्गतको हरित जलवायु कोष (जीसीएफ) को खातामा रकम जम्मा गर्छन् । मेक्सिकोमा सम्पन्न जलवायु परिवर्तनसम्बन्धी १६ औं सम्मेलन (कोप१६) ले हरित जलवायु कोष स्थापना गरेको हो । उक्त कोषको रकमबाट नेपालजस्ता विकासोन्मुख देशमा जलवायु परिवर्तनसम्बन्धी अनुकूलन र न्यूनीकरणका कार्यक्रम सञ्चालन हुने गरेका छन् । जलवायु परिवर्तनको कारक हरितगृह ग्यास उत्सर्जनमा उल्लेख्य भूमिका रहेका देशहरूले प्रदान गरेको रकम जीसीएफमा १० अर्ब अमेरिकी डलर पुगेको छ । क्षत्रीका अनुसार उक्त रकम आगामी चार वर्षमा जीसीएफले नेपालजस्ता विकासोन्मुख र जलवायुजन्य जोखिम झेलिरहेका मुलुकहरूलाई कार्यक्रम सञ्चालन गर्न वितरण गरिसक्नुपर्ने हुन्छ । जीसीएफको मुख्यालय कोरियाको सोङ्दोमा छ । जीसीएफ बोर्डको २७ औं बैठक सोमबार सुरु भएको छ । यो बैठकले विकासोन्मुख मुलुकहरूले प्रस्ताव गरेका एक अर्ब अमेरिकी डलर बराबरका १६ वटा परियोजना स्वीकृत गर्नेछ । भदौ पहिलो साता भएको बोर्डको २६ औं बैठकले नेपालले पेस गरेको २७४ मिलियन अमेरिकी डलर (करिब ३ अर्ब रुपैयाँ) को परियोजना स्वीकृत गरेको थियो ।"
आतंककारी आक्रमणपछि युरोपेली सीमामा कडाइ,"फ्रान्स र अस्ट्रियामा आतंककारी हमला बढेपछि युरोपेली मुलुकहरूले आफ्नो सीमामा सुरक्षा व्यवस्था कडा पार्दै लगेका छन् । फ्रान्सको राजधानी पेरिसको काँठ क्षेत्रका एक शिक्षकको हत्यासँगै फ्रान्समा लगातार आतंककारी हमला भएपछि युरोपेली मुलुकहरूले आआफ्ना देशको सीमामा उच्च सतर्कता अपनाएका स्थानीय सञ्चारमाध्यमहरूले जनाएका छन् । फ्रान्सको निस, लियों, पेरिस र अस्ट्रियाको राजधानी भियनामा समेत आक्रमण गरिएपछि आतंककारीहरूले युरोपेली देशमा निर्बाध घुमफिर गर्न पाउने सेन्जेन भिसाको सुविधा दुरुपयोग गरेको भन्दै युरोपेली मुलुकले सीमामा कडाइ गरेका हुन् । फ्रान्समा लगातारको आतंककारी हमलापछि राष्ट्रपति एमानुयन म्याक्रोंले चर्च, स्कुल र धार्मिक स्थलहरूको सुरक्षाका लागि थप ४ हजार सेना खटाउने बताइसकेका छन् । तर सीमा क्षेत्रमा खटाइने सेनाको संख्याबारे उनले केही बताएका छैनन् । उता अस्ट्रियाले पनि आतंककारी हमलापछि आफ्नो सीमा क्षेत्रमा थप सुरक्षाकर्मी परिचालन गरेको छ । त्यसैगरी, जर्मनी, बेल्जियम, स्विट्जरल्यान्ड, स्पेन, इटालीलगायत मुलुकले पनि सीमामा सुरक्षा व्यवस्था कडा पारेका जनाइएको छ । फ्रान्स र अस्ट्रियामा हालै भएका आतंककारी आक्रमणपछि फ्रान्सेली राष्ट्रपति म्याक्रोंले युरोपेली मुलुकले आफ्नो खुला सीमालाई कडाइ गर्नुपर्ने बताएका थिए । यस क्षेत्रका बाहिरी सीमाहरूमा अझै बढी सुरक्षा सतर्कता अपनाउनुपर्ने उनको भनाइ छ । गैरकानुनी रूपमा युरोप प्रवेश गर्ने आप्रवासीमध्ये केहीले तस्करी गर्ने, आपराधिक गिरोहसँग साँठगाँठ गर्ने तथा आतंककारीहरूको सञ्जालसँग जोडिने गरेको उनको दाबी छ । म्याक्रोंले डिसेम्बर महिनामा हुने युरोपेली युनियनका साझेदारहरूबीचको शिखर सम्मेलनमा फ्रान्सका तर्फबाट साझा सीमालाई थप कडाइ पार्नुपर्ने विषयमा प्रस्ताव लगिने पनि सार्वजनिक गरेका छन् । अक्टोबर २९ मा फ्रान्सको निस सहरस्थित चर्चमा ट्युनिसियाली नागरिकले गरेको आक्रमणमा ३ जनाको ज्यान गएको थियो । आक्रमणमा संलग्न ब्राहिम अलसाउई ५ साताअघि उत्तरी अफ्रिकास्थित इटालियन टापु लाम्पेडुसा पुगेका थिए । अस्ट्रियाको भियनामा चार जनाको हत्या गर्ने जिहादी जुलाईमा गोलाबारुद किन्न छिमेकी देश स्लोभाकिया गएको अस्ट्रियाका अधिकारीहरूले सार्वजनिक गरिसकेका छन् । हालसालैका आक्रमणहरूबारे उल्लेख गर्दै म्याक्रोंले भनेका छन्, आतंकवादी जोखिम जताततै छ । युरोपभर सञ्जाल भएको युरोस्टार रेलसेवाको तथ्यांकअनुसार सन् २०१९ मा ६ लाख २८ लाख गैरयुरोपेली नागरिकले सेन्जेन राष्ट्रको भ्रमण गरेका थिए । यो संख्या अघिल्लो वर्षको तुलनामा १० प्रतिशतले बढी हो । त्यस्तै, ७ लाख १७ हजार गैरयुरोपेली नागरिकलाई त रेलमा प्रवेश गर्नबाटै निषेध गरिएको थियो । यो तथ्यांक हालसम्मकै सबैभन्दा उच्च हो ।"
१९ हजार बिमा दाबीमध्ये एक सातामा १२ सयको भुक्तानी,"कोरोना बिमाको दाबी भुक्तानीमा आनाकानी गर्दै आएका बिमा कम्पनीहरूले अर्थमन्त्रीको निर्देशनपछि भुक्तानीलाई तीव्र पारेका छन् । आइतबारसम्म करिब २ हजार ६ सय वटाको दाबी भुक्तानी भइसकेको छ । लामो समयसम्म दाबी भुक्तानी नदिएको भन्दै चौतर्फी विरोध भएपछि गत साता सरकारले सात दिनभित्र भुक्तानी दिन बिमा कम्पनीलाई निर्देशन दिएको थियो । पछिल्ला तीन दिनमा थप १ हजार २ सय वटा दाबी भुक्तानी भइसकेको बिमक संघको तथ्यांक छ । गत बिहीबारअघिसम्म करिब १ हजार ४ सय वटाको मात्र दाबी भुक्तानी भएको थियो । भदौयता सरकारी अस्पतालमा गरिएको कोरोना परीक्षणको रिपोर्ट हेरेर भुक्तानी दिए पनि निजी प्रयोगशालाका रिपोर्टले दाबी भुक्तानी पाएका थिएनन् । कारोना बिमा मापदण्ड, ०७७ मा आवश्यक कागजात पुगेका बिमितले बढीमा सात दिनभित्र भुक्तानी पाइसक्नुपर्ने प्रावधान छ । संशोधित मापदण्डमा बिमा पुल (बिमक संघ) बाट मात्र दाबी भुक्तानी गर्न एकद्वार नीतिको व्यवस्था गरिएको छ । त्यसको व्यवस्थापन शिखर इन्स्योरेन्सले गरेको छ ।यसअघि सरकार, बिमा समिति, पुनर्बिमा कम्पनी र निर्जीवन बिमा कम्पनीले दायित्व बहन गर्ने सहमति भएको थियो । तर पछि सरकारबाट राम्रो आश्वासन नआएको भन्दै कम्पनीहरूले दाबी भुक्तानीमा ढिलाइ गरिरहेका थिए । बिमक संघका अनुसार आइतबारसम्म १९ हजार ४ सय ९६ वटा दाबी परेका छन् । जसमध्ये २ हजार ६ सय ४ वटा दाबीको भुक्तानी भइसकेको छ । यो कुल दाबीको करिब १३ प्रतिशत मात्र हो । परेका दाबीमध्ये करिब २७ प्रतिशत (५ हजार ३ सय ३२ वटा) को मात्र पूरा काजगात (डकुमेन्ट) प्राप्त भएको संघले जनाएको छ । बाँकी करिब ७२ प्रतिशत दाबीको आवश्यक कागजात नपुगेको बताइएको छ । भुक्तानी हुन बाँकी दाबीमध्ये १ हजार २० वटा सक्कलीनक्कली प्रमाणीकरण (भेरिफिकेसन) का लागि इपिडिमियोलोजी तथा रोग नियन्त्रण महाशाखा (ईडीसीडी) पठाइएको, २ सय ६१ वटा दाबी भुक्तानीका लागि तयार भएको र १ हजार ४ सय ४७ वटा दाबीउपर अध्ययन भइरहेको बिमक संघले जनाएको छ । मापदण्ड पुगेका सबै दाबीको क्रमशः भुक्तानी भइरहेको बिमक संघका अध्यक्ष दीपप्रकाश पाण्डेले बताए । धेरै दाबीको कागजात नै पुगेको छैन, उनले भने, कागजात प्राप्त भएपछि तिनको पनि भुक्तानी हुन्छ । निजी प्रयोगशालाका रिपोर्ट प्रमाणीकरणका लागि ईडीसीडी पठाउनुपर्ने हुन्छ । ईडीसीडीबाट जति चाँडो प्रमाणीकरण हुन्छ, त्यति नै छिटो दाबी भुक्तानी हुने उनको भनाइ छ । विगतमा विविध कारणले दाबी भुक्तानीमा ढिलाइ भएको थियो, अब ढिलाइ हुँदैन, उनले भने, प्रक्रिया पुगेका बिमितले निर्धारित समयमै भुक्तानी पाउँछन् । बिमा कम्पनीका कर्मचारी कोरोना संक्रमित भएको, ईडीसीडीबाट रिपोर्ट प्रमाणीकरणमा ढिलाइ भएकोलगायत कारण यसअघि धेरै दाबी निर्धारित समयमा भुक्तानी गर्न नसकेको उनले प्रस्ट्याए ।संघका अनुसार आइतबारसम्म १ लाख ५६ हजार ५ सय ८७ वटा बिमालेखमार्फत १७ लाख ४ हजार १ सय ७१ जनाले बिमा गरेका छन् । सो बिमाबाट ९८ करोड ३३ लाख ७९ हजार ८ सय ६८ रुपैयाँ संकलन भएको छ । जसमध्ये २१ करोड २० लाख ५४ हजार ६ सय ८९ रुपैयाँ गत भदौ २८ पछि भएको बिमाबाट संकलन भएको बिमा शुल्क हो । सो अवधिमा १५ हजार १ सय ८७ बिमालेखमार्फत ३ लाख ५५ हजार २ सय १८ जनाको बिमा भएको छ । भदौ २८ यता बिमा समितिले पुरोनो बिमालेख खारेज गरी नयाँ बिमालेख जारी गर्न निर्देशन दिएको थियो । नयाँ बिमालेखमा सामूहिक रूपमा प्रतिव्यक्ति १ लाख रुपैयाँको मात्र बिमा गर्न पाइन्छ । जसमा कोरोना संक्रमित भएको प्रमाणित भएपछि घरमै आइसोलेसनमा बसेको भए एकमुष्ट २५ हजार र अस्पतालमा उपचार गराएको भए उपचार खर्चअनुसार बढीमा ७५ हजार रुपैयाँसम्म भुक्तानी पाइन्छ । भदौ २८ अघि बिमा गरेका बिमितले भने कोरोना प्रमाणित भएपछि एकमुष्ट ५० हजार र १ लाख रुपैयाँ भुक्तानी पाउँछन् । बिमक संघको सहमतिअनुसार बिमा कम्पनीले मापदण्ड पुगेका सबै दाबी बिमा (पुल) मा पठाउने, पुलले पाँच दिनभित्र सबै प्रक्रिया पूरा गरी सम्बन्धित कम्पनीमा फिर्ता पठाउने र त्यसको दुई दिनभित्र कम्पनीले बिमितलाई भुक्तानी दिनुपर्नेछ । गत भदौअघि दाबी पेस गरेका बिमितले पोजिटिभ आएको पीसीआर रिपोर्ट, बिमालेखको प्रतिलिपि, नागरिता प्रतिलिपि र आवेदन आवश्यक पर्छ । भदौ २८ पछि दाबी परेका बिमितले बिमालेखको प्रतिलिपि, पूर्ण रूपमा भरिएको दाबी फारम, पीसीआर परीक्षणको संक्कली रिपोर्ट, घरमै आइसोलेसनमा बसेको अवस्थामा स्थानीय निकायको सिफारिस, अस्पतालमा उपचार गरेको भए डिस्चार्ज रिपोर्ट, संक्रमितको परिचय खुल्ने आधिकारिक परिचयपत्र र अस्पतालमा उपचार गरेको भए उपचारको बिल आदि आवश्यक पर्ने संघले जनाएको छ ।कोभिड१९ को जोखिम सुरक्षणका लागि भन्दै गत वैशाख ७ देखि बिमालेखको बिक्री सुरु गरिएको थियो । निर्जीवन बिमा कम्पनीले उक्त बिमालेख बिक्री गरिरहेका छन् ।"
निजामती कर्मचारी राखेर रेल चलाउने तयारी,"गत असोज २ मा जयनगरजनकपुर खण्डमा सञ्चालनका लागि तामझामसाथ भारतबाट ल्याइएका दुई वटा रेल सेट कर्मचारी नहुँदा अझै सञ्चालनमा आउन सकेका छैनन् । दसैंलगत्तै कर्मचारी भर्ना प्रक्रिया टुंग्याएर रेल चलाउने भनिएको थियो । तर कर्मचारी भर्ना प्रक्रियाको टुंगो छैन । नेपाल रेलवे कम्पनीले भने कर्मचारी प्रक्रिया टुंगिए पनि कोभिड१९ ले गर्दा बन्द रहेको बोर्डर नखुल्दासम्म रेल सञ्चालनमा नआउने बताएको छ । अहिले स्वीकृत दरबन्दी लोक सेवाबाट पूरा गर्नुपर्ने भएकाले संघीय मामिला तथा सामान्य प्रशासन मन्त्रालयमार्फत कर्मचारी मागिएको कम्पनीका महाप्रबन्धक गुरु भट्टराईले जानकारी दिए । तत्काल रेल चलाउन आवश्यक कर्मचारी माग गर्दै मन्त्रालयमा चिठी पठाइसकेका छौं, उनले भने, प्राविधिक, प्रशासनिकलगायत कर्मचारी केकति चाहिने सबै कुरा चिठीमा उल्लेख गरिएको छ । मन्त्रालयमा ७० जना कर्मचारी माग गरिएको छ । चिठी पठाएको एक साताभन्दा बढी भयो । कतिपय निजामतीमा नभएका चाहिने पद पनि छन्, त्यस्ता पदका कर्मचारी संस्थागत करारमार्फत लिनेछौं, भट्टराईले भने, यसका लागि सूचना नै निकालेर अघि बढ्नेछौं । लोक सेवाबाट कर्मचारी भर्ना नगर्दासम्म आवश्यक एक सय कर्मचारी संस्थागत करारमार्फत लिइने उनको भनाइ छ । लोक सेवाबाट कर्मचारी लिन समय लाग्ने भएकाले यसरी कर्मचारी व्यवस्थापन गर्न खोजिएको हो, उनले भने । रेल चलाउन आवश्यक २६ जना भारतीय प्रािवधिक ल्याउनेबारे पनि तयारी भइरहेको छ । आगामी शुक्रबार ज्वाइन्ट वर्किङ ग्रुपको बैठक भारतीय टोलीसँग गर्ने कार्यक्रम रहेकाले उक्त बैठकबाट धेरै कुरा क्लियर हुने महाप्रबन्धक भट्टराईको भनाइ छ । मन्त्रालयबाट चाँडै कर्मचारी पाइयो भने रामनवमीबाट रेल चलाउने सोचमा छौं, उनले भने, जसका लागि बोर्डर खुला हुनुपर्छ । अहिले कोभिड१९ को बढ्दो संक्रमणका कारण बोर्डर बन्द छ । बोर्डर नखुले रेल चलाउन नमिल्ने भट्टराईले बताए । नेपालभारत सीमा भएर रेल चल्ने भएकाले बोर्डर खुल्न आवश्यक छ । मन्त्रिपरिषद्बाट स्वीकृत दरबन्दीमा भने लोक सेवामार्फत नै कर्मचारी राखिनेछ । अहिले सबै अस्थायी रूपमा कर्मचारी राखिनेछ । लोक सेवाको प्रक्रिया लामो हुने भएकै कारण मन्त्रालयबाट काजमा कर्मचारी ल्याउन खोजिएको हो, उनले भने, नियमित प्रक्रियामार्फत कर्मचारी भर्ना भएपछि निजमातीबाट ल्याइएका कर्मचारी फिर्ता गरिनेछ । मन्त्री र सचिव तहमा यसबारे छलफल भएको र कति कर्मचारी आवश्यक छन् भन्ने कुरा लिखित रूपमै प्रस्ट पारिसकिएको उनले सुनाए । गत भदौ २९ मा १ सय २९ कर्मचारीका लागि कम्पनीले विज्ञापन गरेको थियो । जसका लागि ३२ हजारले आवेदन दिएका थिए । यसको छिनोफानो लोक सेवामार्फत हुने महाप्रबन्धक भट्टराईले जानकारी दिए । प्राविधिक कर्मचारीका लागि इन्डियन रेलवेजसँग कुरा भइरहेको उनको भनाइ छ । माग भएअनुसार मन्त्रिपरिषद्बाट २ सय २६ जनाको दरबन्दी स्वीकृत भएको थियो । कर्मचारी नियुक्तिका लागि नेपाल रेलवे कम्पनीबाट आवश्यक प्रक्रिया थालिएको रेल विभागका प्रवक्ता अमन चित्रकारले जानकारी दिए । हामीले मन्त्रालयमा दैनिक बुझिरहेका छौं, यसबारे वर्कआउटको काम भइरहेको छ, महाप्रबन्धक भट्टराईले भने । रेल चलेपछि १०१० दिनमा मर्मत गर्नुपर्छ । मर्मत गर्न भारत नै लैजानुपर्छ । नेपालमा मर्मत गर्ने ठाउँ छैन । अहिले सप्लायर्सले नै आपसी समझदारीअनुसार थन्क्याएर राखेका रेलको प्राविधिक जाँच गरिरहेको छ । कर्मचारीको तयारी नहुँदै ल्याइएका रेल सेट जनकपुरको इनर्वा स्टेसनमा सशस्त्र प्रहरीको बेसक्याम्पअघि पालले छोपेर राखिएको छ । रेल बनाउने भारतको कोंकण रेलवे कर्पोरेसन लिमिटेडका प्राविधिकले यसको प्राविधिक पक्ष नचलाउँदासम्म हेर्नेछन् । रेलवेसम्बन्धी कानुनसमेत जारी भइसकेको छैन । गत पुसमा रेलवेसम्बन्धी विधेयक राष्ट्रिय सभामा पेस भएको हो । राष्ट्रिय सभाको विधायन समितिमा रेलवेसम्बन्धी विधेयक छलफलका क्रममा रहे पनि संसद् चलेको छैन । जसले गर्दा तुरुन्त विधेयक पास हुने छैन । अहिले जयनगरदेखि कुर्थासम्म ३५ किलोमिटरसम्म रेल चल्नेछ । थप १७ किमि दूरीमा रहेको बिजलपुरासम्म रेलवे लिक निर्माण हुनेछ । पछि महोत्तरीको बर्दिबाससम्म ६९ किमि नेटवर्क बन्नेछ ।"
बाँझो जमिनमा खेती गर्नेले पाए अनुदान,"उत्पादन हुने खेतीयोग्य समथर जग्गा र उच्च डाँडा भेग रामपुर नगरपालिकामा छ । नगरका १० वटै वडामा कृषि प्राविधिक जेटीएको व्यवस्था छ । रामपुरमा कागती, बेसार, अदुवा, खुर्सानी, गोलभेंडा, प्याज, एभोकाडो, आलु, काँक्रा, बन्दा, केरा, घिरौंला, करेला, सिमी, लिची, सुन्तला, कफीलगायत बालीलाई वडाले प्राथमिकता दिएको उनले जानकारी दिए । माथागढी गाउँपालिकाले पनि खेतीयोग्य बाँझो जमिनमा खेती गर्नेलाई अनुदान दिने घोषणा गरेको थियो । आर्थिक वर्ष ०७४७५ अघिदेखि बाँझो रहेको खेतीयोग्य जमिनमा पुनः खेती गर्ने किसानलाई अनुदान दिएको गाउँपालिका अध्यक्ष सन्तोष थापा मगरले बताए ।"
कोरोना जोखिम छिचोल्दै ग्रामीण पर्यटन,"घलेगाउँकी कमला घलेको होमस्टेमा ६ महिनासम्म एक जना पाहुना पनि बसेनन् । कोरोना संक्रमणको जोखिमका कारण घलेगाउँवासीले पर्यटकलाई गाउँ प्रवेशमा बन्देज लगाएका थिए ।चैत ११ बाट बन्द होमस्टे असोज १ बाट सञ्चालन भएको घोषणा भए पनि पर्यटक आएनन् । केही समययता भने पर्यटक आउन थालेका छन् । स्थानीयले रुघाखोकी, सामान्य ज्वरो तथा खोकी लागेका पर्यटकलाई नआइदिन आग्रह गरेका छन् । कात्तिकयता यहाँ पर्यटक आउन थालेको पर्यटन व्यवस्थापन समिति ग्रामीण पर्यटन घलेगाउँका कार्यालय सचिव दीर्घ घलेले जानकारी दिए । दैनिक २०३० जना पर्यटक हुन्छन् । गएको वर्ष यो बेला दैनिक तीन सय पर्यटक हुन्थे । अहिले कोरोना जोखिमले आएका छैनन्, उनले भने । स्वास्थ्य सुरक्षाका सबै मापदण्ड पालना गरेर होमस्टे खुलाएको समितिका अध्यक्ष प्रेम घलेले बताए । होमस्टेमा पर्यटक नराखे पनि गाउँमा आउने पर्यटक बढ्दै गएको काउलेपानी सामुदायिक होमस्टे व्यवस्थापन समितिका अध्यक्ष देउबहादुर गुरुङको भनाइ छ । कोरोना संक्रमण जोखिमका कारण होमस्टेमा पर्यटक नराखिएको उनले बताए । दैनिक ५०६० जना पर्यटक हुन्छन् । आएर भ्युटावरबाट सबै ठाउँ हेर्ने गरेका छन् । गाउँसहर र लमजुङ दरबारको भ्रमण गरेर फर्किने गरेका छन्, उनले भने । राइनासकोटमा पनि पर्यटक बढेका छन् । कोरोना जोखिमका कारण यहाँका होमस्टेमा बास बस्न दिइएको छैन । तर कोटमा घुम्न आउनेको संख्या दैनिक एक सयको हाराहारीमा रहेको स्थानीय बताउँछन् । कतिपय पर्यटक खेलमैदानमा टेन्ट टाँगेर पनि बस्ने गरेका छन् । दसैंपछि घुम्न आउने पर्यटकको ओइरो लागेको राइनासकोट सामुदायिक होमस्टेका अध्यक्ष खड्कबहादुर गुरुङले जनाकारी दिए । जिल्लाभित्रका मात्रै होइन, बाहिरका पनि आउने गरेका छन् । बस, जिप, मोटरसाइल चढेर बिहानै पर्यटक आइपुग्छन् । दिनभर घुमेर फर्किन्छन्, उनले भने । मर्स्याङ्दी गाउँपालिकाको हर्सिङडाँडामा पनि पर्यटकको उत्तिकै चाप छ । खासगरी बिदाका दिन उक्त ठाउँमा पर्यटक आउने गरेको स्थानीयले बताए । हर्सिङडाँडासम्म सडक बनेपछि आन्तरिक पर्यटक आउने क्रम बढेको गाउँपालिका अध्यक्ष अर्जुन गुरुङले बताए । हामीले हर्सिङडाँडाबाट प्याराग्लाइडिङ उडाउने योजना बनाएका छौं । अहिले पिकनिक तथा भ्यु हेर्न र राति बस्न यो ठाउँ उपयुक्त छ, उनले भने, प्याराग्लाइडिङ उडान सफल भए यो राम्रो पर्यटकीय गन्तव्य बन्न सक्छ ।दर्जनभन्दा बढी होमस्टे गाउँ भएको लमजुङमा औपचारिक रूपमा घलेगाउँ मात्रै खुला गरिएको छ । काउलेपानी, राइनासकोट, भुजुङ, घनपोखरा, सिउरुङ, पसगाउँ, खासुर, भुस्मे, ताघ्रिङ छापा, रक गार्डेन, नरुवल, तुर्लुङकोटलगायत होमस्टेमा पर्यटक राखिएको छैन । लमजुङमा यी सबै गाउँमा गरी दुई सयभन्दा बढी होमस्टे छन् । पर्यटक नराखिए पनि ती ठाउँमा बिहान गएर साँझ फर्किने पर्यटक आउने गरेको स्थानीय बताउँछन् ।"
रारामा बढे आन्तरिक पर्यटक,"दसैं सकिएसँगै रारामा घुम्न आउने आन्तरिक पर्यटकको संख्या बढेको छ । काठमाडौं, बुटवल, विराटनगर, झापा, सर्लाही, नेपालगन्ज, पोखरालगायत ठाउँबाट पर्यटक आएका छन् । अहिले दैनिक १ सय ५० जनासम्म आन्तरिक पर्यटक रारा आइरहेको रारा राष्ट्रिय निकुञ्ज कार्यालयले जनाएको छ । कोरोना महामारी र लकडाउनका कारण झन्डै सात महिना सुनसान बनेको रारामा पर्यटक आउन थालेपछि चहलपहल बढेको निकुञ्जका निमित्त संरक्षण अधिकृत पदम बुढाले बताए । सडक र हवाईमार्गबाट दैनिक आन्तरिक पर्यटक रारा भित्रिरहेको उनको भनाइ छ । भीड बढ्दै गएको छ, उनले भने, पर्यटक बढेसँगै रारा क्षेत्रका होटल र गाउँ भरिभराउ हुन थालेका छन् । असोज र कात्तिकमा मात्रै रारामा झन्डै तीन हजार आन्तरिक पर्यटक भित्रिएको उनले जानकारी दिए । सहरी क्षेत्रबाट मोटरसाइकल र जिप चढेर आन्तरिक पर्यटक रारा आउने गरेका हुन् । आन्तरिक पर्यटक बढेपछि रारा विमानस्थलमा उडान पनि थपिएको छ । अहिले सुर्खेत र नेपालगन्जबाट तारा, सीता र गोमा एयरलाइन्सले दैनिक पाँच वटासम्म उडान गरिरहेका छन् । रारामा आन्तरिक पर्यटक बढेपछि होटल सञ्चालक, घोडा व्यवसायी, ढुंगा चालकलगायत स्थानीय व्यस्त हुन थालेका छन् । दसैंयता दैनिक ७ हजार रुपैयाँसम्म कमाइ हुन थालेको मुर्माका घोडा व्यवसायी खेमबहादुर रोकायाले जानकारी दिए । उनले रारा आउने पर्यटकलाई घोडामा मुर्माटप, मिलीचौर, सल्लेरी, लामाचौर, माझघट्टलगायत ठाउँ घुमाउने गरेका छन् । पर्यटकको चापले हाम्रो कमाइ पनि बढेको छ, उनले भने, स्थानीय उत्पादनले सजिलै बजार पाएको छ ।"
प्राधिकरणको निमित्त कार्यकारी निर्देशकमा शाक्य,"काठमाडौं (कास) नेपाल विद्युत् प्राधिकरणको निमित्त कार्यकारी निर्देशकमा हितेन्द्रदेव शाक्य नियुक्त भएका छन् । ऊर्जा, जलस्रोत तथा सिँचाइ मन्त्रालयले आइतबार शाक्यलाई निमित्त कार्यकारी निर्देशकको जिम्मेवारी दिने निर्णय गरेको मन्त्रालयका प्रवक्ता प्रवीणराज अर्यालले जनाए । अर्को व्यवस्था नभएसम्मका लागि मन्त्रालयले शाक्यलाई निमित्तिको जिम्मेवारी दिएको हो । शाक्य प्राधिकरणका सबैभन्दा वरिष्ठ उपकार्यकारी निर्देशक हुन् ।प्राधिकरणअन्तर्गतको एनईए इन्जिनियरिङमा काजमा खटिएका शाक्यलाई प्राधिकरणमा फिर्ता बोलाएर उनलाई निमित्त कार्यकारी निर्देशकको जिम्मेवारी दिइएको हो । प्राधिकरणको सञ्चालक समिति बैठकमा शुक्रबार ऊर्जामन्त्री वर्षमान पुनले शाक्यलाई एनईए इन्जिनियरिङबाट प्राधिकरणमा फिर्ता बोलाउन निर्देशन दिएका थिए । शाक्यलाई वरिष्ठताका आधारमा निमित्त कार्यकारी निर्देशकको जिम्मेवारी दिइएको हो । यसअघि शाक्य अर्को संस्थामा काजमा रहेको भन्दै अर्का उपकार्यकारी निर्देशक लेखनाथ कोइरालालाई निमित्तको जिम्मेवारी दिइएको थियो । प्राधिकरणका कार्यकारी निर्देशक कुलमान घिसिङको कार्यकाल सकिएर भदौ ३१ मा प्राधिकरणबाट बिदा भएपछि यो पद खाली छ ।"
शिवम्को २४ प्रतिशत लाभांश,काठमाडौं (कास) शिवम् सिमेन्ट्स लिमिटेडले आफ्ना सेयरधनीलाई २४२१ प्रतिशत नगद लाभांश वितरण गर्ने भएको छ । आर्थिक वर्ष २०७६७७ को पाँचौं वार्षिक साधारणसभाले सोमबार कम्पनीका सेयरधनीलाई उक्त नगद लाभांश वितरण गर्ने निर्णय गरेको हो । कम्पनी सञ्चालक समितिले प्रस्ताव गरेको चुक्ता पुँजी ४ अर्ब ४० करोड रुपैयाँको २४२१ प्रतिशतका दरले नगद लाभांश वितरण गर्ने कम्पनीले जनाएको छ ।
एक्सन अगेन्स्टले दियो ५८ लाखका सामग्री,"काठमाडौं (कास) एक्सन अगेन्स्ट हंगर (एसीएफ) नेपालले महिला, बालबालिका तथा ज्येष्ठ नागरिक मन्त्रालय तथा समाज कल्याण परिषद्सँगको समन्वयमा स्वास्थ्य तथा जनसंख्या मन्त्रालयलाई ५८ लाख रुपैयाँ बराबरको केएन९५ मास्क हस्तान्तरण गरेको छ । स्वास्थ्य तथा जनसंख्या मन्त्रालयअन्तर्गत स्वास्थ्य सेवा विभाग टेकुमा सोमबार आयोजित एक कार्यक्रमबीच विभागका महानिर्देशक दीपेन्द्ररमण सिंहलाई एक्सन नेपालका निर्देशक फिलिप हामेलले मास्क हस्तान्तरण गरे ।"
महालक्ष्मीका ग्राहकलाई एसआरएलमा छुट,काठमाडौं (कास) महालक्ष्मी विकास बैंक र एसआरएल डायग्नोस्टिक (नेपाल) सँग बैंकका ग्राहकलाई छुट दिनेसम्बन्धी सम्झौता भएको छ । सम्झौताअनुसार बैंकको डेबिट कार्ड प्रयोग गर्ने ग्राहकले एसआरएलको प्रयोगशाला परीक्षणमा १५ प्रतिशत छुट पाउनेछन् । बैंकका महाराजगन्ज शाखा प्रमुख पल्लभ श्रेष्ठ र एसआरएलका नायब बजार प्रमुख अजय यादवले सम्झौतापत्रमा हस्ताक्षर गरे ।
दिगो आर्थिक विकासका लागि त्रिपक्षीय सहकार्य,"काठमाडौं (कास) जर्मन सरकारको सहयोगमा सस्टेनेबल इकोनोमिक डेभलपमेन्ट इन रुरल एन्ड सेमीअर्बन एरियाज प्रोजेक्टका लागि सिद्धार्थ बैंक, राष्ट्र बैंक र केएफडब्लू डेभलपमेन्ट बैंकबीच त्रिपक्षीय सम्झौता भएको छ । सम्झौतापत्रमा सिद्धार्थ बैंकका प्रमुख कार्यकारी अधिकृत शम्भुनाथ गौतम र राष्ट्र बैंकका लघुवित्त संस्था सुपरिवेक्षण विभाग प्रमुख प्रकाश कुमार श्रेष्ठले हस्ताक्षर गरेका छन् । यो प्रोजेक्ट नेपाल सरकार, अर्थ मन्त्रालय र जर्मनी सरकारको समन्वय एवं जर्मन वित्तीय विकास निगमको सहयोगमा भएको हो ।"
सिटिजन्सका ग्राहकलाई संगम स्विट्समा छुट,काठमाडौं (कास) सिटिजन्स बैंक इन्टरनेसनलका ग्राहकले संगम स्विट्समा १० प्रतिशत छुट पाउने भएका छन् । बैंकका ग्राहकले काठमाडौं उपत्यकाभित्र रहेका संगम स्विट्सका शाखाबाट मिठाईलगायत सामग्री खरिदमा १० प्रतिशत छुट पाउनेछन् । नजिकिँदै गरेको तिहारलाई लक्ष्य गरी बैंकले यो सुविधा ल्याइएको बताएको छ ।
बेंसी सारिए भेडीगोठ,"सेतै फुलेका कपाल, दाँत झरेर थोता भएका गिजा । खैरो कमिज र मैलिएको सेतो कछाड । उमेरले ६ दशक कटे पनि लमजुङको मर्स्याङ्दी गाउँपालिकाका टेकजंग गुरुङ ५ सय भेडा एक्लै चराउँछन् । भेडापालन उनको पुर्ख्यौली पेसा हो, जसलाई धान्दै उनी ६ महिना हिमालको फेदीतिर त ६ महिना गाउँबस्ती वरपर रहन्छन् । जाडो उकालो लाग्दै गएपछि अहिले उनको गोठ ओरालो झरेर मर्स्याङ्दी२ फुल्बु च्हो डाँडामा आइपुगेको छ ।हिउँदमा हिमाली फेदको चरन क्षेत्र हिउँले छोप्ने भएकाले भेडालाई खान दिने केही हुँदैन । भेडालाई खुवाउने सुर्ताले उनी कहिले लेक त कहिले बेंसी गर्छन् । साउनमा लमजुङ र मनाङ सीमा क्षेत्रमा हुन्छौं । भदौ १५१६ देखि बिस्तारै गोठ बेंसी झार्न सुरु हुन्छ । मंसिर आधाआधीमा बेंसी खेत पुग्ने हो, उनले भने, खेतीपाती लगाउन सुरु भएपछि चैत १५१६ तिर लेकतिर लाग्ने हो । अनि पहिलेकै ठाउँमा पुगेर गोठ बस्छ ।क्व्होलासोंथर गाउँपालिका३ घलेगाउँका केशमान गुरुङ, टेकबहादुर न्यौपाने र बबिध्वज गुरुङले पनि गोठ गाउँ नजिकै ल्याएका छन् । चिसोमा राख्दा भेडाबाख्रा बिरामी हुन्छन्, अहिले लेकमा घाँस पनि हुँदैन, केशमानले भने, पछि गर्मी हुँदा लेकमा हावापानी राम्रो हुने भएकाले भेडाबाख्रालाई सहज हुन्छ । भदौ अन्तिमसम्म लमजुङ हिमालको काख ठूललेकमा रहेका भेडीगोठ चिसो बढ्न थालेपछि यसै साता मात्रै उनले गाउँ नजिकै सारेका हुन् ।मर्स्याङ्दी५ घेर्मुका कर्म गुरुङले पुस, माघ र फागुनमा लेकमा गोठ राख्न नसकिने बताए । हिउँ पर्ने र अत्यधिक चिसोले भेडाबाख्रा मात्रै होइन, मानिससमेत बस्न नसक्ने अवस्था हुन्छ । उनका अनुसार वर्षायाममा मनाङको सिमाना डोना ताल क्षेत्रसम्म गोठ पुग्छ । लेकमा चिसो हुन थालेपछि मनाङका भेडीगोठ पनि लमजुङमा ल्याइन्छ । नासों गाउँपालिका४ ओडारका बेनबहादुर गुरुङले भेडीगोठ बिस्तारै लमजुङतर्फ ल्याउने तयारी गरिएको बताए ।लमजुङको भुजुङ, पसगाउँ, सिङ्दी, घनपोखरा, ताघ्रिङ, भुलभुले, इलमपोखरी, दूधपोखरी, पाचोक, बन्सार, फलेनी, ढोडेनीलगायतका ग्रामीण क्षेत्रका बासिन्दाले घुम्ती गोठमा भेडा पाल्दै आएका छन् । भेटेरेनरी अस्पताल तथा पशु सेवा विज्ञ केन्द्रका वरिष्ठ पशु विकास अधिकृत डा रूपेश श्रेष्ठका अनुसार मर्स्याङ्दी, दूधपोखरी, दोर्दी र क्व्होलासोंथरका किसानले घुम्ती गोठमा भेडापालन गरेका छन् । यो उनीहरूको पुर्ख्यौली पेसा हो । करिब ४० भेडीगोठमा १६ हजार भेडा रहेको उनले अनुमान गरे । दर्ता नगरिएका घुम्तीगोठ भएकाले यकिन तथ्यांक भने छैन । भेडाले साह्रै चिसो र साह्रै गर्मी नसहने भएकाले हल्का चिसो भएको ठाउँ खोजेर राख्नुपर्ने उनले बताए ।गोरखा बारपाककी सीता घले भेडाका बथान लिएर लेकबाट बेंसी झरिन् । झन्डै २ सय भेडा पालेकी उनी अबको ६ महिना बेंसीमै बिताउँछिन् । कात्तिक मध्यसम्म बारपाकस्थित पुचेकङमा ५ भेडीगोठ सरिसके, केही झर्दै छन् । जाडो छल्न घुम्ती गोठमा भेडापालन गर्दै आएकाहरू बेंसीका खर्क झर्न थालेका हुन् ।बारपाक, लाप्राक, गुम्दा, लापु, उहिया, सिर्दिबासका खर्कहरूमा झन्डै २ सयभन्दा बढी भेडीगोठ छन् । अहिले बेंसी झारिएका गोठ वैशाखजेठमा पुनः लेक उकालिन्छ । गर्मीयाममा चरिचरनका लागि तिब्बतको सीमा क्षेत्रसम्म भेडा पुर्याइन्छ । जाडो छल्न बेंसी झारिएका गोठ भने गोरखाको तल्लो क्षेत्र तथा लमजुङ सीमा क्षेत्रसम्म पुर्याइन्छ । घुम्ती गोठ हो, घुम्दै हिँड्ने हो, घलेले भनिन्, आम्दानी सन्तोषजनक भए पनि लेकबेंसी गरिरहनुपर्छ, भेडा पाल्न साह्रै दुःख छ ।एक दशकयता भेडापालनमा रमेका बारपाकका आशिराम घले लेकबेंसी गर्दा चरिचरनको समस्या नरहेको बताउँछन् । सासिङ, लन्जे, रुविनालालगायतका खर्कसम्म पुग्ने भेडीगोठ अहिले बेंसी झरेको उनले बताए । हिमालको काखसम्मै भेडा डुलाउँदै पुग्छौं, समय मिलाएर खर्कमा घाँसको अवस्था अनुमान लगाउँदै तलमाथि गरिरहनुपर्छ, उनले भने ।चरिचरनका लागि मंसिर अन्तिम सातातिर भने यहाँका भेडीगोठ बारपाकको तल्लाले क्षेत्र, थुमी, अप्रिलगायतका खर्कसम्म पुर्याइन्छ । ठाउँअनुसार भेडीगोठालाले आआफ्नै खर्कमा गोठ सार्ने प्रचलन छ । एउटा भेडा बिक्री गर्दा ७ देखि २५ हजार रुपैयाँसम्म कमाइ हुन्छ । पछिल्लो पुस्ताले भेडापालनमा चासो नदेखाएको आशिरामले गुनासो गरे । मेरो पहिला गाईगोठ थियो, गाई टुटाएर भेडापालन सुरु गरेको छु, उनले भने, गर्नसके आम्दानी राम्रो छ, तर आजकालका केटाकेटीले यो पेसामा मन लगाएनन् । चरिचरनको समस्या नरहे पनि गोठको संख्या भने वर्षैपिच्छे घट्दै गएको उनले बताए ।भेडीगोठालाहरूले भेडाको अलवा रौं बेचेर पनि आम्दानी गर्छन् । गोठ बेंसी झारेसँगै गोठालाहरू बिहानबेलुकीको समयमा भेडाको रौं काट्न व्यस्त छन् । बख्खु, राडी, पाखी बनाउन भेडाको रौंको प्रयोग गरिन्छ । भेडा बेंसी झार्दा संकलन गरिएको रौंबाट फुर्सदको समयमा राडी, पाखी र बख्खु बनाउने बारपाककी कान्छी गुरुङले बताइन् ।"
नरभक्षी बाघ नियन्त्रणमा,बर्दिया (कास) बर्दियामा नरभक्षी बाघलाई नियन्त्रणमा लिइएको छ । राष्ट्रिय निकुञ्जको मध्यवर्ती क्षेत्र आसपास चार जना गाउँले मारिएपछि आक्रमणकारी बाघ पहिचान गर्दै आइतबार बेलुकी बेहोस बनाएर नियन्त्रणमा लिइएको हो । बर्दिया राष्ट्रिय निकुञ्ज र राष्ट्रिय प्रकृति संरक्षण कोषको प्राविधिक टोलीले बाघ नियन्त्रणमा लिएको हो ।
अनुभवी मुम्बईविरुद्ध जोसिलो दिल्ली,"दुबई (पीटीआई) इन्डियन प्रिमियर लिग (आईपीएल) को इतिहास धेरै लामो छैन, तर यसमा मुम्बई इन्डियन्सको उपस्थिति भने गर्विलो छ । पूरा मुम्बई टिम स्टार खेलाडी र प्रशिक्षकले भरिएको छ । यसलाई ग्यालाक्टिकोस भन्दा फरक पर्दैन । यस २०२० संस्करणको फाइनल मंगलबार दुबईमा हुँदै छ । यसमा मुम्बईलाई टक्कर दिँदै छ, श्रेयस ऐरको दिल्ली क्यापिटल्सले । संयोग कस्तो भने ऐर आफैं मुम्बईका हुन् । उनी नै मुम्बईको बाटो छेक्ने प्रयासमा छन् । निकै नजिकको कडा प्रतिस्पर्धा अनि यसलाई टेलिभिजनबाट हेर्ने अपार दर्शकबीच प्रतियोगिता ५२ दिनपछि सकिँदै छ । कोभिड१९ का कारण प्रतियोगिता आफैं भारतमा नभएर यूएईमा भएको छ । संक्रमणको महामारीबीच खाली खराब समाचार मात्र सुन्न बाध्य विश्वका क्रिकेटप्रेमीलाई कम्तीमा केही खुसी दिएको छ यो प्रतियोगिताले । अब यसको अन्त्य आइपुगेको छ । फाइनलमा एकातर्फ प्रतियोगिताकै सबैभन्दा सफल कप्तान छन् रोहित शर्मा । मुम्बई पाँचौंपल्ट उपाधि जित्ने अभियानमा हुनेछ अर्थात हाई फाइभ को उपलब्धि । फाइनलको अर्कोतर्फ त्यस्तो टिम छ, जसले पूरा सम्भावनाबीच यसअघि कहिल्यै फाइनल खेलेको थिएन । तर, यसपल्ट सबै अपवाद साकार पार्दै दिल्ली टिम उपाधि भिडन्तमा पुगेको छ । भन्नैपर्छ, फाइनलका लागि यो टिम हकदार पनि छ । मुम्बईले अहिलेसम्म खेलका १५ खेलमध्ये १० मा जित हात पारेको छ । दिल्ली पनि धेरै टाढा त छैन, उसले १६ खेल खेलेर त्यसमा ९ जित निकालेको छ । तर, मुम्बईले जत्तिको यसपल्टको प्रतियोगितामा ढुक्क भएर खेलेको अर्को टिम छैन । यो जस्तै प्रतिद्वन्द्वीविरुद्ध पनि सन्तुलित टिम देखिन्न । मुम्बई दिल्लीभन्दा बलियो छ भनेर एउटा तथ्यांक देखाए पुग्छ, जुन ट्वान्टी२० क्रिकेटको ज्यान हो । अहिलेसम्म मुम्बईका खेलाडीले समग्रमा १ सय ६० छक्का प्रहार गरेका छन्, त्यही दिल्लीले खाली ८४ मात्र । मुम्बईका लागि क्विन्टन डी कक र कप्तान रोहित शर्माको जोडी खुबै जमेको छ । भलै रोहित पछिल्लो समय चोटबाट गुज्रिरहेका छन् । उनी पक्कै पनि चोटबिनाका खेलाडी जस्तो छैनन्, कम्तीमा तत्कालका लागि । तर उनी गज्जबका खेलाडी हुन्, यसमा कुनै शंका छैन । सूर्यकुमार यादव के कम छन् र, उनले पनि ६० चौका र १० छक्का प्रहार गरेका छन् । रोयल च्यालेन्जर्स बेंग्लोरविरुद्ध हारको संघारमा रहेर जित दिलाएयता उनले देखाएको भाव खुबै चर्चित भएको छ । त्यसमा उनले संकेत गर्दै भन्न खोजेका छन्, म छु नि ।इशान किशन एक प्रकारले नयाँ छन्, भर्खर भर्खर सफलताको शिखर चुमेका छन् । उनले पनि २९ चौका प्रहार गरिरहेका छन् । अझ किरोइन पोलार्डको स्ट्राइक रेट छ, १ सय ९० । यी सबैलाई रोक्ने र छिट्टै पेभेलियन पठाउने अभिभारा हुनेछ, कागिसो राबाडा र एनरिच नोकिआलाई । राबाडाले जहाँ २९ विकेट लिएका छन्, त्यहीं नोकिआको नाममा २० विकेट छ । दिल्लीलाई पाण्ड्ये दाजुभाइको तनाव त हुने छ नै, त्यसमध्ये क्रुनाल भलाद्मी देखिन्छन्, हार्दिक अलिकति हाउभाउ देखाउनुपर्ने । यी दुवै खेलाडी बलिङ मात्र गर्दैनन्, लामा लामा सट प्रहार गर्न माहिर छन् । दिल्लीका लागि यसपल्ट सबैभन्दा बढी कोही एक खेलाडीले स्वाद लिएर खेलेका छन् भने ती हुन् शिखर धवन । उनले यसपल्ट ६ सय ३ रन बनाइसकेका छन् । फाइनलमा उनलाई जसप्रित बुमराहको चोटिलो योर्कर रोक्ने चुनौती हुनेछ । बुमराहलाई बलिङ आक्रामणमा साथ दिन घातक ट्रेन्ट बोल्ट पनि छन् । यी न्युजिल्यान्डका बलर अन्त्यतिर निर्णायक पाराको बलिङ गर्न सक्षम छन् ।यसपल्ट मुम्बई र दिल्लीबीच तीनपल्ट खेल भएको छ । तीनै अवसरमा मुम्बई मज्जाले विजयी भयो । अझ यी खेलमा मुम्बईको जित एकपक्षीय रह्यो भन्दा पनि फरक पर्दैन । तर मुम्बईकै क्रिकेट खेलेर हुर्केबढेका कप्तान ऐरले पक्कै सोचेको हुनुपर्छ, चौथोपल्ट त हामी पक्कै भाग्यमानी हुनुपर्छ । हुन पनि फाइनलअगाडि दोस्रो क्वालिफायरमा मार्कस स्टोइनिसले ठीक समयमा लय समातेका छन् । उनले ३ सय ५२ मात्र रन बनाएका छैनन्, १२ विकेट पनि लिएका छन् । उनले दिल्लीका लागि इनिङ्स सुरुआत गर्दा टिममा सन्तुलन आएको छ । दिल्लीले फाइनल जित्ने हो भने सिमरन हेटमायरको ठूलाठूला छक्का पनि चाहिने छ । अनि ऐर र ऋषभ पन्तलाई निर्णायक खेलमा चम्कने दबाब हुनेछ । फाइनलको एउटा ठूलो पक्ष रविचन्द्रन अश्विनको बलिङ पनि हुनेछ । यी दिल्लीका लागि पावर प्ले मा सबैभन्दा ठूलो अस्त्र हुन् । हुँदाहुँदै फाइनल श्रीलंकन माहेला जयवर्द्धने र अस्ट्रेलियन रिकी पोन्टिङबीचको भिडन्त पनि हुनेछ अर्थात दुई टिमका प्रशिक्षकबीच ।"
हार माफी दिन योग्य छैन : जिदान,"इंग्ल्यान्डलन्डन ओली वाटकिन्सनले आफूले सानो उमेरदेखि समर्थन गर्दै आएको क्लब आर्सनलविरुद्ध गोल गर्नुको अनुभव अविश्वसनीय भएको बताएका छन् । एस्टन भिल्लाले इंग्लिस प्रिमियर लिगमा फेरि जितको बाटो समात्दै आइतबार आर्सनललाई उसकै मैदानमा ३० ले हराएको हो । भिल्लाका लागि वाटकिन्सनले दुई गोल गरे । आर्सनल बुकायो साकाको आत्मघाती गोलले पछाडि परेपछि वाटकिन्सले दुई गोल थपे । उनले खेलपछि भने, आर्सनल समर्थक भएर त्यही टोलीविरुद्ध गोल गर्नु अकल्पनीय छ ।आफ्नो खेलमा अहिले ठूलो सुधार भएको दाबी गरेका वाटकिन्सले यो सिजन ६ गोल गरिसकेका छन् । लिगमा प्रभावशाली सुरुआत लिएको भिल्ला पछिल्ला दुई खेलमा लिड्स युनाइटेड र साउथह्याम्पटनसँग पराजित रहेको थियो । भिल्ला व्यवस्थापक डिन स्मिथले आफ्नो टिम अझ राम्रो प्रदर्शन गर्न सक्षम रहेको बताए । उनले भने, आज हाम्रो टिमको प्रदर्शन समग्रमा उत्कृष्ट रह्यो । आर्सनलविरुद्ध हामीले आज लगातार दबाब सिर्जना गर्न सक्यौं ।आर्सनलका व्यवस्थापक मिखेल आर्टेटाले आफ्नो टिमले नाम र प्रतिष्ठाअनुसार खेल्न नसकेको स्विकारे । उनले भने, यो प्रदर्शनको सबै जिम्मेवारी म लिन चाहन्छु । भिल्लाको १५ अंक भएको छ । अंकतालिकामा लेस्टर सिटी १८ अंकसहित शीर्षस्थानमा छ । लेस्टरले उल्भसलाई १० ले हराएको थियो । लिभरपुल र म्यानचेस्टर सिटीबीचको अर्को खेल ११ को बराबरीमा टुंगिएपछि लेस्टरको शीर्षस्थान कायम गरेको हो । लिभरपुलले मोहम्मद सलाहको पेनाल्टी गोलमा अग्रता लिएयता सिटीका लागि गाब्रियल जेससले बराबरी गोल फर्काए ।"
नवौं राष्ट्रिय खेलकुद समयमै नहुने !,"कोरोना भाइरसको विश्वव्यापी महामारीको चपेटामा परेको नेपालमा खेलकुदको वार्षिक क्यालेन्डरमा पनि असर पुगिरहेको छ । कोरोना महामारी कम गर्न लगाइएको देशव्यापी लकडाउनका कारण चैतदेखि प्रशिक्षणसहित खेल गतिविधि ठप्प छ । आसन्न नवौं राष्ट्रिय खेलकुद पनि निर्धारित मितिमा हुने सम्भावना टर्दै गएको छ । दुई वर्षअघि नेपालगन्जमा आठौं राष्ट्रिय खेलकुदको समापनको दिन २०७७ फागुन २१ देखि २८ सम्म नवौं बृहत राष्ट्रिय खेलकुद गण्डकी प्रदेशमा हुने तय भएको थियो । त्यसअनुसार पूर्वाधार पनि तयार नै थियो । तर खेल गतिविधि र नियमित कार्यक्रमहरू कोरोनाकै कारण अनियमित हुन पुगेका छन् ।२०३८ सालमा पहिलो राष्ट्रिय खेलकुद आयोजना भएयता हरेक दुई वर्षमा हुनुपर्ने बृहत खेलकुदका आठ संस्करणमात्र आयोजना हुनुलाई पूर्वाधारमा कमजोरी, सामाजिकराजनीतिक अवस्था र द्वन्द्वलाई कारक मानिँदै आएको थियो । तर केशवकुमार विष्ट राखेप सदस्यसचिव हुँदा २०७३ मा तत्कालीन पूर्वाञ्चल र २०७५ मा प्रदेश ५ मा क्रमशः सातौं र आठौं बृहत खेलकुद आयोजना गरेर नियमित आयोजनाको सकारात्मक सन्देश दिएका थिए । राष्ट्रिय खेलकुद परिषद् (राखेप) ले नवौं संस्करण आयोजना गर्न नसकिने त भनेको छैन तर मुख्य प्रतियोगिताअघि छनोट प्रतियोगितालाई ३ महिनाको समय लाग्ने भएकाले कोरोना संक्रमणको दर कम नभएसम्म प्रतियोगिता गर्नुको अर्थ नहुने मनासयमा पुगेको छ ।प्रतियोगिता गर्नकै लागि नवौं खेलकुद आयोजना गर्ने मान्यतामा राखेप छैन, बृहत राष्ट्रिय खेलकुदमा खेलाडीको प्रदर्शन र प्रतिस्पर्धा उच्च हुनुपर्छ, राखेप सदस्यसचिव रमेशकुमार सिलवालले कान्तिपुरसँग भने, स्थानीय तहदेखि जिल्ला र प्रदेश छनोटका लागि हामीलाई कम्तीमा तीन महिनाको समय आवश्यक पर्छ । मंसिर १५ सम्म हामीले देशभर खेल गतिविधि सञ्चालन गर्ने अवस्था बन्यो भने तोकिएकै मितिमा नवौं खेलकुद आयोजना गर्न सक्छौं ।सदस्यसचिवले भनेजस्तै मंसिर १५ देखि खेलकुद प्रतियोगिता सञ्चालन गर्नलाई अवस्था सामान्य हुने सम्भावना भने कम छ । नेपालमा संक्रमणदर र दैनिक मृत्यु संख्या हेर्दा कोरोना महामारीकै चरणमा छ । अहिले दैनिक १ हजारभन्दा बढी संक्रमित थपिइरहेका छन् र दैनिक दर्जनभन्दा बढीको मृत्यु भइरहेको छ । कुनै एउटा प्रतियोगिता नभइकन यो ३५३६ खेलका लागि देशभर छनोट प्रतियोगिता गरेर खेलाडी तयार पार्नुपर्ने बृहत खेलकुद हो । यसका लागि नेपालका ७७ वटै जिल्लामा कोरोनाको जोखिम न्युन हुनुपर्छ । त्यसैले निर्धारित मितिमै आयोजना गर्न सहजचाहिँ छैन, सदस्यसचिव सिलवालले थपे ।प्रतियोगितामा दर्शकको सहभागितालाई पनि उत्तिकै महत्त्वपूर्ण मानिन्छ । अहिलेसम्म उपचार प्रक्रिया पत्ता नलागेको कोरोना भाइरसबाट बच्नका लागि सामाजिकव्यक्तिगत दूरीलाई नै प्राथमिकतामा राख्नु आवश्यक हुन्छ । त्यसैले महामारीको जोखिम कम भएको अवस्थामा पर्याप्त स्वास्थ्य सुरक्षा अपनाएर प्रतिस्पर्धा आयोजना गर्न सकिए पनि दर्शकको सहभागिता सम्भव देखिँदैन । युरोप र अमेरिकामा पनि खेलकुद गतिविधि दर्शकबिना सञ्चालन गरिएको छ । त्यसैले पनि राखेपले फागुनमा नवौं खेलकुद आयोजना गर्ने सम्भावना कम छ । राखेपले गण्डकी प्रदेशका सबै जिल्लामा बृहत राष्ट्रिय खेलकुदअन्तर्गतका खेल आयोजना गर्ने योजना बनाएको छ । यद्यपि अधिकांश खेलहरू पोखरा महानगरभित्रै हुनेछन् । गण्डकीमा पौडी र सुटिङ खेलका लागि पूर्वाधार छैन । राखेप र खेलकुद मन्त्रालयले पूर्वाधार निर्माणको काम पनि सुरुमा कोरोना र अहिले बजेटका कारण सुरु हुन सकेको छैन ।अन्य पूर्वाधार भने लगभग तयारी अवस्थामा छन् । मुख्य खेलस्थलका रूपमा रहने पोखरा रंगशाला निर्माण सम्पन्न भएर चिटिक्क बनेको छ । यहाँ चारैतर्फ प्यारापिट जडान गरिसकिएको छ र रंगशाला १ हजार दर्शक क्षमताको छ । गत मंसिरमा नेपालमा आयोजना भएको १३ औं दक्षिण एसियाली खेलकुदमा महिला फुटबललगायत केही खेलका प्रतियोगिता आयोजना गरेको पोखरामा त्यतिबेला बनेका पूर्वाधारका कारण पनि बृहत खेलकुद गर्न समस्या पर्ने छैन ।"
फाइनल भिड्दै कलैया र वीरगन्ज,"कलैयामा भइरहेको जेसिज कप त्रिकोणात्मक त्रिकेट प्रतियोगिताको उपाधिका लागि कलैया त्रिकेट क्लब र वीरगन्ज११ मंगलबार भिड्ने भएका छन् । सोमबार लिग चरणको अन्तिम खेलको नतिजापछि दुई टिमले उपाधि भिडन्त तय गरेका हुन् । कलैया सिटी जेसिजको आयोजनामा भएको प्रतियोगिताको सोमबार खेलमा कलैया क्रिकेट क्लबले मकवानपुर क्रिकेट क्लबलाई हराएको थियो । वीरगन्ज११ ले भने यसअघि मकवानपुर र कलैयालाई हराएर फाइनल सुरक्षित गरेको थियो । कलैयाको सिद्धेश्वर क्रिकेट खेल मैदानमा सोमबार कलैयाले मकवानपुरलाई ७ विकेटले हरायो ।मकवानपुरले टस जितेर निर्धारित ४० ओभरको खेलमा ३७४ ओभरमै सबै विकेट गुमाएर १ सय २५ रन बनायो । राजन ढकालले ४० र सुवर्ण श्रेष्ठले २३ रन बनाए । कलैयाका धुलावन सहनी, आशुतोष पटेल, पवन सर्राफ, कुमार थापा र अनिल साहले २२ विकेट लिएका थिए । जवाफमा कलैया क्रिकेट क्लबले १७ ओभरमा ३ विकेट गुमाई १ सय २६ रन बनाउँदै लक्ष्य पूरा गरेको थियो । साहिल पटेलले ५२ रन, तृत दासले १७, पवन सर्राफले २१ रन बनाए । मकवानपुरका निखिल श्रेष्ठले २ र रामनरेश गिरीले १ विकेट लिए । म्यान अफ द म्याच कलैयाका साहिल पटेल भए । उनलाई आयोजकका संयोजक सुभाष जयसवालले ट्रफी प्रदान गरे । फाइनल मंगलबार हुनेछ ।"
पाकानोन र चियानी उत्कृष्ट,"काठमाडौं (कास) काठमाडौं अन्तर्राष्ट्रिय भर्चॅअल तेक्वान्दो पुम्से च्याम्पियनसिपमा पुरुषतर्फ थाइल्यान्डका पाकानोन चान्चारान र महिलातर्फ सुरिनेमकी चियानी तिजिङहिनतोजी उत्कृष्ट खेलाडी भएका छन् । च्याम्पियनसिपमा पाकानोनले छात्र १२ वर्षमुनि स्वर्ण जितेका थिए । चियानीले भने महिला १४ वर्षमुनि स्वर्ण जितेकी थिइन् । उनीहरू अंकका आधारमा उत्कृष्ट खेलाडी घोषित भएको प्रतियोगिता संयोजक कुमार लामा घिसिङले जानकारी दिए ।उत्कृष्ट पुरुष र महिला खेलाडीले जनही एक सय अमेरिकी डलर पुरस्कार पाउने छन् । पुरुषतर्फको पुरस्कारको प्रायोजन एभरेस्ट तेक्वान्दो एकेडेमी हङकङका संस्थापक रविनकुमार नाल्बोले गरेका छन् । महिलाको पुरस्कारको प्रायोजन होराइजन तेक्वान्दो संघ हङकङका संस्थापक देउकाजी गुरुङले गरेका छन् । च्याम्पियनसिपको मोस्ट लाइक भिडियोको निर्णय भने आगामी शुक्रबार मात्रै गरिने जनाइएको छ । युट्युबमा सबैभन्दा बढी भ्यु प्राप्त भिडियोले मोस्ट लाइक भिडियोका रूपमा २ सय अमेरिकी डलर पुरस्कार प्राप्त गर्नेछ । च्याम्पियनसिपमा मलेसिया टिम च्याम्पियन बनेको छ । मलेसियाले ६ स्वर्ण, ४ रजत र ७ कांस्य जितेको थियो । आयोजक नेपाल ४ स्वर्ण, ७ रजत र १० कांस्य जित्दै दोस्रो तथा मेक्सिकोले २ स्वर्ण र १ रजत जित्दै तेस्रो स्थान हात पारे ।"
