शीर्षक,विवरण
शर्मालाई ३ लाख ५९ हजार धरौटी,"सुर्खेत (कास) मुगुका लागि आएको सरकारी अनुदानको चामल भक्तपुर पठाउने व्यापारीलाई जिल्ला प्रशासन कार्यालयले सोमबार धरौटीमा छाड्न आदेश दिएको छ । आइतबार दर्ता भएको कालोबजारीसम्बन्धी मुद्दाको सुनुवाइपछि प्रशासनले यस्तो आदेश दिएको हो ।निमित्त प्रमुख जिल्ला अधिकारी रोम महतका अनुसार चामल ढुवानीकर्ता वासुदेव शर्मालाई ३ लाख ५९ हजार ५ सय रुपैयाँ र ट्रक चालक वीरेन्द्रकुमार थापालाई त्यसको आधा रकममा धरौटीमा छाड्न आदेश दिइएको छ । जिल्ला न्यायाधिवक्ताको कार्यालयले कालोबजार तथा केही अन्य सामाजिक तथा सजाय ऐन, २०३२ को दफा ४ अनुसार अधिकतम २ लाख ५० हजार रुपैयाँ जरिवाना र १ वर्ष कैद सजाय माग गर्दै मुद्दा दायर गरेको थियो । कार्यालयले मुद्दा विचाराधीन राख्दै एक वर्ष कैदको प्रतिदिन ३ सय रुपैयाँको दरले १ लाख ९ हजार ५ सय रुपैयाँ जोडेर धरौटी रकम तोकेको हो ।प्रजिअ हीरालाल रेग्मी जिल्लाबाहिर रहेकाले निमित्तको हैसियतले महतले उक्त आदेश गरेका हुन् । न्यायाधिवक्ता कार्यालयको मागदाबीअनुसार धरौटी लिएर छाड्ने आदेश दिइएको छ, निमित्त प्रजिअ महतले भने, कालोबजारी ऐनअनुसार योभन्दा बढी धरौटी लिन र पुर्पक्षमा राख्न नमिल्ने देखियो । ३ वर्षभन्दा कम कैद सजाय हुने अपराधमा पुर्पक्षमा राख्न नमिल्ने भएकाले धरौटीमा छाडिएको उनले बताए । खाद्य व्यवस्था तथा व्यापार कम्पनीका ढुवानीकर्ता रहेको शर्मा ढुवानी सेवाका प्रोप्राइटर शर्माले मुगुको कालै पठाउनुपर्ने जापानी चामल भक्तपुर पठाउँदै गर्दा कात्तिक १३ गते प्रहरीले नियन्त्रणमा लिएको थियो । शर्माले २ सय ५० क्विन्टल चामल भक्तपुरको अजय सप्लायर्सका नाममा पठाउँदै थिए । कम्पनीको सुर्खेतस्थित गोदामबाट प्रतिकेजी ५१ रुपैयाँ ५० पैसामा उठाएको चामल उनले प्रतिकेजी ४२ रुपैयाँको बिल बनाएर भक्तपुर पठाएका थिए । चामल नियन्त्रणमा लिएको ४ दिनपछि पक्राउ परेका शर्मालाई प्रहरीले एक सातामै छाडेको थियो । कानुन व्यवसायीका अनुसार सरकारी संस्थाको चामल सम्झौताविपरीत अन्यत्र बिक्री गरेको वा गर्न थालेको हुनाले शर्मामाथि ठगीसम्बन्धी मुद्दा पनि आकर्षित हुन्छ ।"
फेसबुकबाटै १० लाख ठगी,"स्याङ्जा (कास) बाजुराको हिमाली गाउँपालिका४ का २७ वर्षीय रूपचन्द्र पाण्डे र स्याङ्जाको वालिङ नगरपालिकाकी २९ वर्षीया एक महिलाबीच फेसबुकमार्फत सात महिनाअघि चिनजान भयो । विस्तारै कुराकानी बाक्लिँदै गयो । पाण्डेले आफू विदेश (ब्राजिल) मा रहेको बताए । सम्बन्ध नजिकिएसँगै पाण्डेले ती महिलालाई ब्राजिल लैजानेसमेत आश्वासन दिए ।तर कोरोना महामारीका कारण लकडाउन भएपछि ब्राजिलमा नै रहेको आफ्नो परिवार गम्भीर बिरामी परेको भनेर ती महिलालाई बताए । परिवारको उद्धार गर्ने विषयमा सल्लाहसमेत लिन थाले । उद्धारकै लागि भन्दै पछि फिर्ता गर्ने सर्तमा पैसा मागे । पाण्डेको विश्वासमा परी ती महिलाले पनि पैसा दिइन् । ६ महिनादेखि पटकपटक आईएमईमार्फत पैसा पठाउँदै आइन् ।१० लाख २८ हजार ७ सय रुपैयाँ पठाइसकेपछि महिलाको मनमा चिसो पस्यो । तिहारअघि जिल्ला प्रहरीमा जाहेरी दिइन् । अनुसन्धानपछि बल्ल ती महिलालाई थाहा भयो कि पाण्डेले पैसा ठगी गरेका रहेछन् । पाण्डेलाई शुक्रबार नेपालगन्जबाट पक्राउ गरिएको जिल्ला प्रहरी प्रमुख एसपी होविन्द्र बोगटीले बताए । उनलाई आइतबार जिल्ला अदालतमा ठगी, आपराधिक विश्वासघात तथा आपराधिक लाभ (एक्सटर्सन) सम्बन्धी मुद्दा दर्ता गरी ७ दिनको म्याद थप गरिएको छ । घटनाक्रम हेर्दा पाण्डेले ठगेको देखिन्छ, बोगटीले भने, अरू पनि ठगिएका रहेछन् ।महिला शिक्षिका हुन् भने उनका श्रीमान् विदेशमा छन् । बोगटीका अनुसार परिवारको उपचार भइरहेको छ, अहिले पैसा आएको छैन, आएपछि सबै रकम फिर्ता गर्छु भन्दै पाण्डेले बारम्बार फोनमार्फत पैसा मागेपछि प्रहरीले उनी रहेको स्थान पत्ता लगाएको थियो । अन्तिममा हामीले गरगहना बेच्यौं, जम्मा ५५ हजार रुपैयाँ भयो, म आईएमई गर्दिन्छु भनेर महिलालाई भन्न सिकायौं, बोगटी भन्छन्, उनले पनि उसै गरिन् । आईएमईमा बुझिलिनेको नाम केही बिगारेका थियौं, जसले उसलाई पैसा निकाल्न समस्या परोस् । नेपालगन्ज रहेको बुझेपछि प्रहरी परिचालन गरी आईएमईबाट पैसा निकाल्ने क्रममा पक्रिन सफल भयौं ।"
विदेश फर्किन नपाएपछि आफ्नै व्यवसाय,"(सर्लाही)  कोरोना महामारी थिएन भने सर्लाहीको कविलासी नगरपालिका७ गैरका ३१ वर्षीय गौरीशंकर साह वैदेशिक रोजगारीका लागि खाडी मुलुक कतारमा हुन्थे । गत वर्ष फागुन अन्तिममा ४५ दिनको बिदामा घर आएका उनी लकडाउनका कारण फर्किन पाएनन् । उनी १४ वर्षदेखि कतारको सलुवा रोडस्थित अलसाहवा फुड्स सुपर मार्केटमा काम गर्दै आएका थिए । घरमा बस्दा विदेशबाट कमाएर ल्याएको पैसा सकिन थालेपछि उनमा चिन्ता बढ्यो । कतारमै रहेका साथीहरू उद्धारको पर्खाइमा रहेको सुनेपछि उता जाने मन पनि मर्दै गयो । त्यसपछि उनले परिवारको सल्लाहमा आफ्नै व्यापार गर्ने सुरसार कसे । अहिले उनले ३० लाखको लागतमा गौर बजारमा फर्निचर र हार्डवेयर पसल खोलेका छन् । विदेशमा सिकेको सीप तथा मिहिनेतको फाइदा उनले यहाँ उठाउन खोजिरहेका छन् । समयमा कर्मथलो फर्किन नपाएर विदेशमा रोजगारी गुमिसक्यो, रोजगारी गुमेपछि जीवनयापनका लागि घर परिवार सँगै बसेर आफ्नै व्यापार थालेका छौं, साहले भने, अर्काको काममा गरेको मिहिनेतभन्दा आफ्नो व्यापारमा धेरै सन्तुष्टि छ, विदेशमा बसेर व्यापारको कौशल सिकियो, लकडाउनले त्यसलाई आफ्नै भूमिमा प्रयोग गर्न बाध्य बनायो । २०६३ सालमा १६ वर्षको उमेरमा उनी वैदेशिक रोजगारीका क्रममा कतार पुगेका थिए । मलंगवा५ का मो गुलाम तलहा साउदी अरबमा मासिक ८० हजार कमाउँथे । घर फर्किएपछि उनले मलंगवाको बालमन्दिर चोकमा कफी हाउस खोलेका छन् । आम्दानीको तुलना गर्दा विदेश जान मन नहुने होइन, उनी भन्छन्, तर, आफ्नै जन्मभूमिमा स्वरोजगार गर्नुको आनन्द विदेशमा छैन । २९ वर्षीय गुलाम घरजमको तयारीमा छन् । बालमन्दिर चोकमा मात्रै दर्जन पसल यस्ता भेटिन्छन् । एक वर्षयता खुलेका यी पसलका लगानीकर्ता वैदेशिक रोजगारीबाट फर्किएकाहरू नै छन् । गुलामकै भिनाजु अनवारुल हकले उनकै कफी हाउस अगाडि एक महिनाअघि रेडिमेड कपडा पसल खोलेका छन् । यता काम नपाएपछि बिदेसिनु बाध्यता थियो, उनले भने त्यता कमाएर बचत गरेको र केही सरसापट लिएर व्यवसाय थालेको हुँ, उनले भने, सरकारले वैदेशिक रोजगारबाट फर्किएकालाई मुलुकमै रोक्न, रोजगारी दिन नसक्दा पीडाबोध भएको छ । समाचारमा विभिन्न खाले नीतिहरू आएको सुनिए पनि व्यवहारमा कुनै सरकारी लाभ आफूहरूले पाउन नसकेको गुनासो उनले व्यक्त गरे । मलंगवामा पछिल्लो एक वर्षमा उल्लेख्य संख्यामा पसल, व्यवसाय विस्तार भएको देखिन्छ । मूल बाटोमा ठाउँ नपाएपछि भित्री गल्लीमा पनि सानाठूला पसल खुलेका छन् । उद्योग वाणिज्य संघका पूर्वअध्यक्ष ईश्वर गुप्ता मलंगवा मात्रै होइन, जिल्लाभित्रका सबैजसो बजारमा विदेशबाट आएको पैसा भित्रिएको बताउँछन् । कतारमा बिजनेस सफ्टवेयर प्रोग्रामिङ गरेर मासिक ९५ हजार कमाउने रामबाबु यादव पनि बिदामा आएपछि फर्किएनन् । सानो रेडिमेड व्यापारबाट काम थालेका उनले राइस मिल खोल्ने र ट्र्याक्टर किनेर ढुवानी व्यवसाय थाल्ने योजना बुनिसकेका छन् । वैदेशिक रोजगारीसम्बन्धी जानकारी राख्ने वाग्मती सेवा समाज सर्लाहीले लकडाउनको अवधिमा पाँच सयभन्दा बढी मानिस रोजगारमा फर्किन नपाएको रेकर्ड राखेको छ । संस्थाले कुनै न कुनै रूपमा सम्पर्क गरेका व्यक्तिको आधारमा तथ्यांक तयार पारेको हो । त्यस्तो संख्या अझ बढी हुने अनुमान छ । लकडाउनअघि दैनिक ६७ जनाको संख्यामा वैदेशिक रोजगारीका लागि जाने गरेको जनाउँदै वाग्मतीका प्रोग्राम म्यानेजर दिवाकर झाले पछिल्लो समय बन्दका कारण त्यो संख्या शून्य रहेको बताए । पैसा हुने र व्यवसायको अनुभव सँगालेकाले व्यपारमा हात हालेर आफूलाई टिकाउने प्रयत्न गरिरहेका छन् । तर, बाहिर जान नपाएका र आफ्नो ठाउँमा काम नपाएकाहरू असाध्यै पीडामा पनि छन् । बलराका धनञ्जय मिश्र मुम्बईमा एक निजी कम्पनीमा सवारी चलाउँथे । फागुनमा घर आए । महिनौंको लकडाउनले जान पाएनन् । उनको जागिर गुम्यो । अर्कोतिर, कोरोना कहरमा जागिर छाडेर फर्किनेहरूको पीडा देखेका परिवारले उता जान रोकेपछि उनी घरमै छन् । तर, रोजगारी नहुँदा समस्या भोगिरहेका छन् । सरकारले जेठ १५ मा ल्याएको बजेटमा श्रम र रोजगारीलाई प्राथमिकता दिएको बताएको थियो । लोकप्रिय नाराहरू थिए । कोरोनाका कारण विदेशमा रहेका कामदार स्वदेश फर्किएपछि रोजगारीको अवसर दिने उल्लेख थियो । विदेशबाट फर्किएका ५० हजार व्यक्तिले रोजगारी पाउने र त्यसका लागि १ अर्ब बजेट विनियोजन गरिएको बजेटमा उल्लेख छ । तर, ती सब कागजमा मात्रै सीमित हुँदा धनञ्जयजस्ता युवा पीडामै छन् । प्रधानमन्त्री रोजगार कार्यक्रम, कामका लागि खाद्यान्न, सीपमूलक तालिम, रोजगार सेवा केन्द्र, श्रम बैंकको लाभ वास्तविक पीडितहरूले कहिले पाउने हुन्, ठेगान छैन । त्यसैको परिणामस्वरूप दसैं र तिहारमा टीका लगाउनासाथ हजारौं युवा पुनः बिदेसिन थालेको उनले बताए ।"
स्थिरता नचाहने आत्तिए,"(ताप्लेजुङ)  प्रधानमन्त्री केपी शर्मा ओलीले देशमा अस्थिरता चाहने केही मान्छेले सरकार परिवर्तन हुँदै छ भनेर हल्ला फिँजाएको बताएका छन् । फक्ताङलुङ६ लेलेपको घुन्सामा सोमबार पुगेका उनले आफ्नो स्वागतमा भेला भएका स्थानीयलाई सम्बोधन गर्दै मुलुकलाई गलत बाटोमा जान नदिने दाबी गरे । सरकार चलाइरहेको पार्टीभित्र कहिले अध्यक्षविरुद्ध, कहिले प्रधानमन्त्रीविरुद्ध, कहिले लिखित, कहिले छापेर भ्रम फैलाइएको छ । सरकार ढलिहाल्छ जस्ता कुरा तपाईंहरूले पनि सुनेको हुन सक्छ । उनीहरू देशमा स्थिरता आउला भनेर आत्तिएका हुन्, ओलीले भने ।प्रधानमन्त्री ओलीले सरकारले अतिक्रमित जमिन फिर्ता ल्याए लोकप्रियता बढ्छ भनेर केही मान्छे आत्तिएको बताए । देशको स्थिरता नचाहने मान्छे र देशको प्रगति हरेर तर्सिएका मान्छे आत्तिएका छन्, उनले थपे, महाकालीको दार्चुलामा छुटेका लिम्पियाधुरा, लिपुलेक, कालापानीलाई हामीले नक्सामा सामेल गरेका छौं । संविधान संशोधन गरेर निसाना छापमा राखेका छौं । अहिले केही मान्छेलाई त्यो जमिन फिर्ता आउला भन्ने डर छ । यो सरकार रहिरहे दार्चुलाको अतिक्रमित जमिन फिर्ता आउने ओलीले दाबी गरे । त्यो जमिन भरसक फिर्ता आउन नपाओस् । आउन पायो भने अहिलेको सरकार लोकप्रिय हुन्छ भन्ने पीर उनीहरूलाई छ, उनले भने, उनीहरूले सरकारले केही गर्दैन, केही पनि भएन, सरकार परिवर्तन हुँदै छ भनेर हल्ला चलाएका छन् ।प्रधानमन्त्री ओलीले फक्ताङलुङ६ मा घुन्सा फाउन्डेसनको भवन उद्घाटन गरेका थिए । उद्घाटनअघि घुन्साका महिलाले राडी, पाखी र गलैंचा बुनेको पनि अवलोकन गरे । स्थानीयले ओलीसँग पर्यटकका लागि विशेष अनुमति हटाउनुपर्ने, सञ्चार सुविधा भरपर्दो हुनुपर्नेलगायत माग राखेका थिए । ओलीले बुँदागत रूपमा त्यसको सम्बोधन गरेका थिए । उनले कञ्चनजंघा आउने पर्यटकले लिनुपर्ने विशेष अनुमतिको प्रावधान हटाउने बताए । संस्कृति, पर्यटन तथा नागरिक उड्डयनमन्त्री योगेश भट्टराईलाई समेत सँगै लिएर आएका ओलीले उनलाई देखाउँदै भने, अनुमतिको प्रावधान हटाउने प्रस्ताव उहाँले ल्याउनुहुन्छ, मन्त्रिपरिषद्ले पारित गर्छ । प्रधानमन्त्री ओलीकी पत्नी राधिका शाक्यले घुन्सा र ग्याब्लाका १० बालबालिकालाई ज्याकेट वितरण गरिन् । उनले घुन्सा आधारभूत विद्यालयलाई छात्रवृत्तिका लागि अक्षयकोष बनाउन व्यक्तिगत ५ लाख रुपैयाँ पनि प्रदान गरिन् । प्रधानमन्त्री ओलीसँग पूर्वसभामुख सुवास नेम्वाङ, पर्यटनमन्त्री भट्टराई, प्रदेश १ का मुख्यमन्त्री शेरधन राईलगायत आएका थिए । यहाँ आउनुअघि उनले चीनको सीमा क्षेत्र ओलाङचुङगोलाको हवाई निरीक्षण गरेका थिए । सोमबार नै उनी इलाम जाने कार्यक्रम भए पनि मौसम खराबीले हेलिकप्टर अवतरण गर्न सकेन । उनी विराटनगर हुँदै काठमाडौं फर्किएका छन् ।"
कोरोना निको हुनेको संख्या दुई लाख नाघ्यो,काठमाडौं (कास) नेपालमा कोरोना संक्रमणबाट निको हुनेको संख्या दुई लाख नाघेको छ । स्वास्थ्य तथा जनसंख्या मन्त्रालयका अनुसार २४ घण्टामा ३ हजार ४३ जना डिस्चार्ज भएका छन् । योसँगै निको हुनेको संख्या २ लाख २ हजार ६७ पुगेको छ ।२४ घण्टामा कोरोना संक्रमणबाट १६ जनाको मृत्यु भएको छ । हालसम्म मृत्यु हुनेको संख्या १ हजार ३ सय ३७ पुगेको छ । नेपालमा कोरोना संक्रमितको कुल संख्या २ लाख २२ हजार २ सय ८८ छ । पछिल्लो २४ घण्टामा १ हजार ९ सय ८० जनामा संक्रमण पुष्टि भएको र १० हजार ३ सय ८१ जनाको स्वाब परीक्षण गरिएको स्वास्थ्य तथा जनसंख्या मन्त्रालयले जनाएको छ । हालसम्म पीसीआर विधिबाट १६ लाख ७० हजार ४ सय ५६ परीक्षण भएको छ ।
मोटर चढेरै सगरमाथा आधारशिविर,"(सोलुखुम्बु, जुभिङ)  दूधकोसी किनारसँगै जोडिएको अँधेरीगाउँका ८१ वर्षीय टकबहादुर थापामगरलाई ६० वर्षअघि पाँच पाथी कोदो बेच्न तीन दिन हिँडेर सगरमाथा आधारशिविर पुगेको आजझैं लाग्छ । त्यसपछि पनि ढाकर बोकेर जंगल र गोठमा बास बस्दै खाली खुट्टा कैयौं पटक खुम्बु क्षेत्रको कालापत्थर पार गरेका उनले मोटर चढेर सगरमाथा फेदी पुगिएला भन्ने सोचेका थिएनन् । अहिले घरनजिकै मोटर गुडेको देख्दा दंग छन् । अर्लाङघाटको दूधकोसीमा बनेको मोटरेबल पुल देखाउँदै उनले भने, मैले त यहाँ मोटर गुड्ला भन्ने सपना पनि देखेको थिइनँ, अब हाम्रो बारीको कोदो मोटर चढेरै हिमाल पुग्ने भयो । लुक्लाका नाम्गेल शेर्पा सगरमाथा क्षेत्रको पर्यटन व्यवसायमा स्थानीय उत्पादनले प्रवेश पाएको बताउँछन् । काठमाडौंबाट हेलिकप्टरमा ओसारेको महँगो नुन, तेल, तरकारी र खाद्यान्नले धानेको पर्यटन व्यवसायबाट हुने आम्दानी दूरदराजका किसानको घरघरमा पुग्ने अवस्था बनेको उनको भनाइ छ । टकबहादुरले भनेझैं गाउँको कोदो मोटर चढेर सगरमाथा पुग्ने मात्र होइन, स्थानीय सबै खालका उत्पादन बेच्न ५० किमि टाढा सदरमुकाम पुग्न नपर्ने भएको छ । पर्यटकले गर्ने खर्चले गाउँमै रोजगारी सिर्जना गराएको छ । त्यसैले खोलाकिनारको कोप्चो स्थानको अँधेरी बस्ती होस् वा जुभिङ गाउँका डाँडाकाँडा, सडक आसपासमा होटल व्यवसाय सुरु भइसकेको छ । सदरमुकामबाट दूधकोसी पार गरेर खुम्बु क्षेत्र हुँदै आधारशिविर लुक्ला जाने सडक आसपासका घरघरमा खाजा पसल र होमस्टेको बोर्ड झुन्डिन थालेको छ । सडक पुगेपछि चार वर्षयता दूधकोसीको अँधेरीकिनारमा मात्रै ६ वटा होटल बनेका छन् । सानातिना चियापसल त जताततै खुलेका छन् । सडकले छोएका जमिन महँगो मूल्यमा बिक्री हुन थालेको छ । रोजगारीका लागि गाउँ छाडेकाहरू फर्केर व्यवसाय गर्न थालेका छन् । होटल सञ्चालक भीम मगरका अनुसार सडक मार्ग भएर सगरमाथा जाने नयाँ रुटको चल्ती भइसकेको छ । उनले भने, सिजनमा पर्यटकको एउटा ग्रुपमै १८२० जना हुन्छन् । अहिलेकै होटल संख्याले त भ्याउँदैभ्याउँदैन ।सरकारी तथ्यांकअनुसार बर्सेनि खुम्बु क्षेत्र आउजाउ गर्ने पर्यटकको संख्या ४० देखि ५० हजार छ । त्यसमध्ये धेरै विदेशी छन् । संघ, प्रदेश र स्थानीय तहको लगानीमा दूधकोसीमा सगरमाथा जोड्ने पहिलो माप्य खुम्बु मितेरी मोटरेबल पुल मुख्यमन्त्री शेरधन राईले शनिबार उद्घाटन गरेपछि स्थानीय उत्साहित भएका छन् । उद्घाटनका क्रममा मुख्यमन्त्री राईले पुल र सडकको निर्माणले विश्वभरका पर्यटकलाई थप आकर्षित गर्ने दाबी गरे । उनले प्रदेश सरकारले सोलुलाई पर्यटकीय गन्तव्य बनाउने योजना बनाएको जानकारी दिए । विश्व चिनाउने सगरमाथा जोड्ने पुल संघीयताले दिएको उपहार भएको उनले बताए । खुम्बु पासाङल्हामु गाउँपालिकाकी कार्यवाहक अध्यक्ष टासील्हामु शेर्पाले हेलिकप्टरमा खाद्यान्न ढुवानी गरेर जीविकोपार्जन गर्ने दिनको अन्त्य भएको बताइन् । अब खुम्बुवासीले दैनिक जीवन चलाउन महँगो भाडा तिरेर हेलिकप्टर र प्लेनको भर पर्नुपर्दैन, उनले भनिन् । हवाई सेवाबाट सामान ढुवानी गर्दा चार सय प्रतिशतसम्म महँगो पर्ने गरेको उनले बताइन् ।काठमाडौंबाट बीपी राजमार्ग, ओखलढुंगा, सोलुको सदरमुकाम सल्लेरी, दूधकोसी हुँदै करिब तीन सय ६० किमि पार गरेपछि सगरमाथाको पहिलो आधारशिविर लुक्ला पुगिन्छ । उक्त सडक लुक्ला जोडिन अब करिब २५ किमि बाँकी छ । सदरमुकाम सल्लेरीबाट करिब ५ घण्टा गाडीको यात्रा (३८ किमि) पछि दूधकोसी पुल पुगिन्छ । अहिले पुलबाट करिब २५ किमि सडक पार गरेपछि थामडाँडा पुग्न सकिन्छ । थामडाँडासम्म ट्र्याक खुलेको छ । त्यहाँबाट पैदल लुक्ला र चौंरीखर्क पुग्न ४ देखि ५ घण्टा लाग्छ । माप्य दूधकोसी गाउँपालिकाका अध्यक्ष बुद्धिकिरण राईले आफूले उत्पादन गरेको वस्तु बेच्न तीन दिन हिँडेर आधारशिविर पुग्नुपर्ने दिनको अन्त्य भएको बताए । पर्यटकलाई खुवाउन भित्र्याउने खाद्य सामग्री ढुवानीमा खर्च हुने हेलिकप्टर र जहाज भाडाबापतको पैसा अब किसानको घरघरमा भित्रिन्छ, उनले थपे । उनी दूधकोसीको मोटरेबल पुलले सगरमाथाको नयाँ स्थलमार्ग विकास गराएकामा उत्साहित छन् । उनका अनुसार सडकले जिल्लाको उत्तरतर्फको सेलिगुढी, काँकु, खास्ताप, राप्छा, अँधेरी, ठूलीढंुंगा, ओर्लाङघाट, जुभिङ, खरीखोला, बुप्सा, पैंयाँ, सुर्केजस्ता दर्जनौं बस्ती छिचोल्दै लुक्ला जोडिनेछ । सगरमाथा खुम्बु पासाङल्हामु गाउँपालिकाअन्तर्गत पर्छ । जसलाई खुम्बु क्षेत्रको नामबाट चिनिन्छ । सदरमुकामबाट खुम्बु पुग्ने आधाभन्दा बढी सडकखण्ड सोलु दूधकुण्ड नगरपालिका र माप्य दूधकोसी गाउँपालिकाअन्तर्गत पर्छ ।आधारशिविर लुक्ला र स्याङ्बोचेमा हिउँ परेपछि पर्यटकहरू हप्तौंसम्म फर्कन नपाउने ठूलो समस्याको अन्त्य भएको छ । हिउँ नपग्लिएसम्म हेलिकप्टर र जहाज पर्यटकहरू बेखर्ची हुने गरेका छन् । होटलहरूले जति रकम असुले पनि तिर्नुपर्ने बाध्यता रहेको स्थानीय बताउँछन् । सडक मार्ग खुलेकाले अहिले पनि खुम्बु क्षेत्रका पर्यटक हिँडेर एकै दिनमा होटल भएको गाउँमा आउन सक्छन् । अहिले खोलेको ट्र्याकबाट दिनहुँ ४० वटाभन्दा बढी साना सवारीसाधन सञ्चालन भइरहेका छन् । आधारशिविरबाट हिँडेको दोस्रो दिन उनीहरू काठमाडौं पुग्न सक्छन् । व्यवसायी भीम मगर आधारशिविरबाट फ्लाइट हुँदैन भन्ने थाहा पाउनेबित्तिकै पर्यटकका लागि खाद्यान्नको भाउ दुई सय प्रतिशतसम्म बढाउने गरेको अनुभव सुनाउँछन् । यसबाट प्रताडित विदेशी अब सहजै सडक मार्ग आसपासका होटलमा पुग्न सक्छन् । त्यहाँबाट बाटो खर्चसमेत ४ हजार रुपैयाँमा काठमाडौं पुगिन्छ, उनले भने । आधारशिविरमा बाह्रै महिना हिउँ पर्ने भएकाले उत्पादन हुँदैन । पर्यटकलाई खुवाउन कि काठमाडौंबाट लैजानुपर्छ कि खुम्बु क्षेत्रको तल्लो भागमा निर्भर हुनुपर्छ । आधारशिविरको तल्लो भागबाट तीन दिनसम्म बोकाएर लैजाने तरकारी लुक्ला र स्याङ्बोचे पुग्दा खान नमिल्ने भइसक्छ । अहिले पनि खच्चडमा बोकाएर लैजाने गरिन्छ तर जाँदाजाँदै खाद्यवस्तु बिग्रने, ढुवानी भाडा महँगो पर्ने र आउजाउ गर्न पनि कठिन हुने भएपछि हेलिकप्टर र प्लेनबाटै आधारशिविरमा आपूर्ति हुँदै आएको छ । राष्ट्रिय पर्यटन पत्रकार संघका उपाध्यक्ष प्रकाश खालिङका अनुसार सडक र पुलले खुम्बुको तल्लो भेगका बासिन्दाका लागि आर्थिक हैसियत बढाउन कोसेढुंगो सावित हुने दाबी गर्छन् । उनका अनुसार खुम्बु प्रवेशद्वार सिलगढी डाँडामा ठूलो लगानीमा होटल खोल्ने तयारी गरिएको छ । यसका लागि लगानीकर्ताले जमिनसमेत खरिद गरिसकेको उनले बताए । ट्रेकिङ रुटमा जग्गा खरिदबिक्री सुरु भइसकेको छ । होटल, रेस्टुरेन्ट र होमस्टे सञ्चालनका लागि लगानी गर्न थालिएको छ, उनले थपे, सडक विस्तारले गरेको पर्यटन व्यवसाय खुम्बु क्षेत्रका गाउँलेको जीवनशैलीमा जोडिएको छ ।स्थानीय लुक्लासम्म गाडीबाटै खाद्यान्न र तरकारी लैजाने व्यवस्थाले आफ्नो आम्दानीमा निकै सुधार हुने अपेक्षा गर्छन् । अहिले पनि गाडीबाट आर्लेर ४५ घण्टामै लुक्ला पुग्न सकिने भएकाले आफ्नो उत्पादन बिक्री गर्न सहज भएको स्थानीयको भनाइ छ । हामी आधारशिविरमा सबै आवश्यकता पूरा गर्ने योजनामा काम गरिरहेका छौं, माप्य दूधकोसीका निर्मल मगरले भने, तरकारी र मासुको आपूर्तिका लागि फर्म नै खोलेर बिक्री सुरु गरेका छौं । उनीहरूले ११ जना मिलेर कालिज र कुखुरा पालन सुरु गरेका छन् । तरकारी खेती पनि गरेका छौं, उनले भने, स्थानीय सरकारले पनि सहयोग गरेको छ । उनको विचारमा सयौं जनाले उत्पादन गर्ने मासु र तरकारी आधारशिविरमा खपत हुने निश्चित छ । अहिले हामीले उत्पादन गरेको मासु त गाउँमै पुग्दैन, त्यसैले पनि किसानले आफ्नो उत्पादन बिक्री हुँदैन कि भन्ने चिन्ता लिनुपर्दैन, उनले भने । खुम्बु क्षेत्रको तल्लो भेग र ओखलढुंगाबाट समेत तरकारी र खाद्यान्न आपूर्ति गर्न सकिने उनले बताए । आन्तरिक पर्यटक आकर्षित गर्न स्थानीय तह र होटल व्यवसायीले संयुक्त पहल सुरु गरेका छन् । सोलु दूधकुण्ड नगरपालिका, माप्य दूधकोसी र थुलुङ दूधकोसीले बजेट विनियोजन गरेर होमस्टे तालिम सुरु गरेका छन् । होमस्टे सञ्चालनका लागि स्थानीयले घरहरूसमेत बनाउन थालेका छन् । होमस्टेले आन्तरिक र बाह्य पर्यटकलाई सुविधा पुग्ने उनीहरूको भनाइ छ । हामी ९० प्रतिशत खाद्यवस्तु हेलिकप्टर र प्लेनबाट ल्याउन बाध्य छौं, लुक्लाका व्यवसायी नाम्गेल भन्छन्, स्थानीय उत्पादनका कारण आधारशिविरमा सस्तो मूल्यमा बस्न पाउने भए पनि बर्सेनि हजारौं नेपाली आउन सक्छन् । उनका अनुसार लकडाउनमा मात्र १२ सय नेपाली घुम्न आएका थिए । जहाज र हेलिकप्टर भाडा महँगो भएकाले नेपालीको आउजाउ सहज नभएको उनको भनाइ छ ।"
'संवादहीनता मेटाउन भारतीय विदेश सचिव आउँदै,"काठमाडौं (कास) सरकारी र कूटनीतिक तहमा रहँदै आएको झन्डै एक वर्ष लामो संवादहीनता लाई चिर्दै भारतीय विदेश सचिव हर्षवर्धन श्रृंगलाले मंसिर १११२ मा नेपालको औपचारिक भ्रमण गर्ने भएका छन् । परराष्ट्र मन्त्रालय तथा भारतको विदेश मन्त्रालयले सोमबार जारी गरेका विज्ञप्तिमा यसलाई दुई देशबीचमा रहेको नियमित उच्चस्तरीय आदानप्रदान भनिए पनि द्विदेशीय सम्बन्धमा चिसोपन कायमै रहेका बेला हुन लागेको भ्रमणलाई अर्थपूर्ण रूपमा लिइएको छ । गतवर्ष जनवरीमा पदभार सम्हालेयता भारतीय विदेश सचिव श्रृंगलाको यो पहिलो नेपाल भ्रमण हो ।भारतीय विदेश मन्त्रालयले नयाँदिल्लीबाट जारी गरेको विज्ञप्तिमा यो भ्रमण भारतको नेपालसँगको सम्बन्धको प्राथमिकता र दुई देशबीचको नियमित उच्चस्तरीय आदानप्रदानको निरन्तरताअनुरूप रहेको उल्लेख गरिएको छ । भ्रमणका क्रममा विदेश सचिवले आफ्ना समकक्षी र अन्य विशिष्ट अधिकारीलाई भेटेर विस्तृत द्विपक्षीय सहयोगबारे छलफल गर्नेछन्, विज्ञप्तिमा भनिएको छ । २०७५ चैतमा नेपालभारत परराष्ट्र सचिवस्तरीय बैठक काठमाडौंमा सम्पन्न भएयता उच्च तहमा संवाद हुन सकेको थिएन । गत महिना भारतीय सेना प्रमुख मनोजमुकुन्द नरवणे र त्यसअघि भारतीय गुप्तचर संस्था रअ का प्रमुख सामन्तकुमार गोयल नेपाल भ्रमणमा आएका थिए । तर सरकारी र कूटनीतिक तहमा विदेश सचिव श्रृंगलाको नेपाल भ्रमण पहिलो हो । भ्रमणका क्रममा सचिव श्रृंगलाले कोभिड१९ सम्बन्धी सहयोग सामग्री नेपाल सरकारलाई हस्तान्तरण गर्ने तयारी छ ।पूर्वपरराष्ट्र सचिव दुर्गाप्रसाद भट्टराईले भारतीय विदेश सचिवको भ्रमण हुनुलाई सकारात्मक भन्दै त्यसको उपलब्धि शिष्टाचार र औपचारिकता मा मात्रै निहित भए अर्थ नरहने बताए । आशा गरौं, शिष्टाचार भेटका क्रममा सचिव श्रृंगलाले प्रधानमन्त्री र परराष्ट्रमन्त्रीसमक्ष भारतीय प्रधानमन्त्रीले पठाएको राजनीतिक सन्देश पनि सुनाउनुहुनेछ, एकैसाथ समकक्षी परराष्ट्र सचिवसमक्ष द्विदेशीयद्विपक्षीय समस्याको गाँठो फुकाउनेतर्फ प्रयत्नसमेत एकैसाथ हुनेछ किनभने द्विपक्षीय समस्या र अझ पछिल्लो समयमा थपिएका जटिल विषयहरू धेरै छन्, राष्ट्रसंघका स्थायी प्रतिनिधिसमेत रहिसकेका परराष्ट्रविद् भट्टराईले भने, यसबेला राजनीतिक सन्देश मात्रैको त्यति अर्थ रहँदैन । भारतीय विदेश सचिव श्रृंगला खुला दिमाग लिएर वार्ता र संवादको टेबलमा बस्न आएको अवस्था हुनुपर्ने पूर्वपरराष्ट्र सचिव भट्टराईले बताए । एक जना विदेश सचिवको तहमा भ्रमण हुँदैमा आजको भोलि केही भइहाल्ने र सम्बन्धको ट्र्याक सही ठाउँमा आइहाल्ने स्थिति नरहे पनि द्विपक्षीय सरोकारलाई सुन्ने र सुनाउने उपयुक्त अवसरका रूपमा यो भ्रमणलाई लिन सकिन्छ, उनले भने । एक महिनाअघि मात्रै परराष्ट्र सचिवका रूपमा नियुक्त भरतराज पौड्यालको निमन्त्रणामा भारतीय विदेश सचिव श्रृंगलाले नेपालको दुईदिने औपचारिक भ्रमण गर्न लागेको जनाइएको छ । परराष्ट्र मन्त्रालयको विज्ञप्तिअनुसार विदेश सचिव श्रृंगलाले आगामी बिहीबार परराष्ट्र सचिव पौड्यालसँग द्विपक्षीय मामिलामा वार्ता गर्नेछन् भने लगत्तै परराष्ट्रमन्त्री, प्रधानमन्त्रीसहितका उच्च पदाधिकारीसँग भेटवार्ता गर्नेछन् । भारतले गतवर्ष कात्तिक १६ मा जारी गरेको नयाँ राजनीतिक नक्सामा नेपालको लिपुलेकसम्मै आफ्नोतिर राखेपछि सुरु भएको द्विदेशीय कटुता अहिलेसम्म जारी छ । भारतले नेपालको भूभाग समेटेर आफ्नो राजनीतिक नक्सा सार्वजनिक गरेपछि र त्यसमा सडक सञ्जाल बनाएर उपयोग गर्न थालेपछि नेपालले गत जेठमा नयाँ राजनीतिक नक्सा निकाल्दै लिम्पियाधुरासम्मकै भूभागलाई आफ्नोतर्फ नक्सांकन गरिसकेको छ । अर्कातिर, नेपालले भारतको र भारतले नेपालको राजनीतिक नक्सालाई अस्वीकार गर्दै आएको असहज अवस्थामा द्विदेशीय संवादहीनता जारी छ । भारतीय विदेश सचिव नेपालको भ्रमण पूरा गरेर मंसिर १२ मा दिल्ली फर्किएलगत्तै मंसिर १४ मा चिनियाँ रक्षामन्त्री वेई फेङ्हे एकदिने भ्रमणको व्यस्त तालिका लिएर काठमाडौं आउने भएका छन् । थपना सचिव संयन्त्रनेपाल र भारतबीच रहेका बहुपक्षीय सरोकार र समस्यामा कुराकानी गर्ने सबैभन्दा उपल्लो औपचारिक संयन्त्र हो मन्त्रीस्तरीय नेपालभारत संयुक्त आयोग । सन् १९८७ मा गठन भएको यो आयोगको अहिलेसम्म ५ वटा बैठक भएको छ, त्यो पनि औपचारिकताका लागि । यही आयोगको सन् २०१३ मा सम्पन्न तेस्रो बैठकले कालापानी, सुस्तालगायत द्विदेशीय विवादित भूमिका विषयमा परामर्श तथा निर्क्योल निकाल्न परराष्ट्र सचिवस्तरीय संयन्त्रलाई जिम्मा दिएको थियो । तर सचिवस्तरीय यो संयन्त्रमा अहिलेसम्म विवादित भूमिको सवाल उठ्न नसकेको परराष्ट्र मन्त्रालयका अधिकारी बताउँछन् । सचिवस्तरीय भेटघाटमा यो पटक हाम्रो नयाँ राजनीतिक नक्साको सीमांकन र सुस्ता भूभागसहितको विवादित क्षेत्रबारे कुरा उठाउने भनेर एजेन्डा तय गरेका छौं, परराष्ट्रमा दक्षिण एसिया शाखा हेर्ने एक अधिकारीले भने, तर द्विपक्षीय वार्ता सुरु भइन्जेलमा यो एजेन्डा रहिरहन्छ वा हट्छ, अहिले भन्न सकिँदैन ।"
विपद् कोषबाट जनप्रतिनिधिलाई भत्ता,"(वीरगन्ज)  पर्साको कालिकामाई गाउँपालिकाका जनप्रतिनिधिले विपद् व्यवस्थापन कोषको रकमबाट एकएक लाख रुपैयाँका दरले अनुगमन र बैठक भत्ता लिएको पाइएको छ । विपद् व्यवस्थापन समितिबाट निर्णय गरी गाउँपालिका अध्यक्ष, उपाध्यक्ष र पाँच जना वडाध्यक्षले गरी ७ लाख १७ हजार ९ सय रुपैयाँ भत्ता लिएका हुन् । गाउँपालिका प्रमुख नै समितिको अध्यक्ष रहने व्यवस्था छ ।गाउँपालिकाका कर्मचारीले समेत जोखिम भत्ताका रूपमा ४ लाख ६३ हजार ५ सय रुपैयाँ लिएका छन् । गाउँपालिकाका स्वास्थ्य अधिकृत महेन्द्र चौरसियाका अनुसार कोरोना नियन्त्रण तथा रोकथामको क्रममा खटिएका जनप्रतिनिधि र कर्मचारीले भत्ता लिएका हुन् । गत भदौ ७ देखि कात्तिक पहिलो सातासम्म गाउँपालिकामा कोरोना परीक्षण भएको थियो । त्यसक्रममा १ हजार ३७ जनाको परीक्षण हुँदा ७३ जनामा संक्रमण पुष्टि भएको थियो । ६१ दिनसम्म कोरोना रोकथाम तथा नियन्त्रणमा अनुगमन र बैठक गरेबापत जनप्रतिनिधिले ७ लाख १७ हजार ९ सय र कर्मचारीले ४ लाख ६३ हजार ५ सय रुपैयाँ जोखिम भत्ता लिएका छन्, गाउँपालिकाका स्वास्थ्य प्रमुख योगेन्द्रप्रसाद चौरसियाले भने । कोरोना रोकथामका लागि कोषबाट २३ लाख ४० हजार रुपैयाँ निकासा गरिएको थियो । जसमध्ये ११ लाख ८१ हजार ५ सय रुपैयाँ जनप्रतिनिधि र कर्मचारीले भत्ताका रूपमा बाँडफाँट गरेका हुन् । भीटीएम खरिदमा ३ लाख ४८ हजार, दुईवटा एम्बुलेन्सको भाडाबापत ७६ हजार र औषधि तथा अन्य सामग्री खरिदमा ७ लाख ५२ हजार रुपैयाँ खर्च भएको स्वास्थ्य अधिकृत चौरसियाले जनाए ।विपद् व्यवस्थापनको रकममा जनप्रतिनिधि र कर्मचारीले भागबन्डा गरेको भन्दै स्थानीयले विरोध जनाएका छन् । कालिकामाई गाउँपालिका१ मुर्ली निवासी राजेन्द्रकुमार कुर्मीले बजेट लक्ष्यअनुसार प्रयोग नगरी मिलेमतोमा दुरुपयोग गरिएको आरोप लगाए । सरकारी ठेक्का लगाउँदा पनि व्यवस्थापकीय खर्चका लागि १०१५ प्रतिशत छुट्याउने गरिन्छ, नागरिक अगुवासमेत रहेका कुर्मी भन्छन्, तर यहाँ त झन्डै आधा रकम भत्ताको नाममा बाँडफाँट गरिएको छ । जनताको हितमा भन्दा पनि व्यक्तिगत लाभका लागि विपद्को रकम प्रयोग गरिएको छ । जनप्रतिनिधिले मानवीयताविपरीत मनपरी निर्णय गरेको कर्मचारीको समेत आरोप छ । विपद् व्यवस्थापनको रकम मानवीय हिसाबले पनि अनुगमन र बैठक भत्ताका रूपमा लिन मिल्दैन, पालिकाका एक कर्मचारी भन्छन्, तर जनप्रतिनिधि अहिले आफैं सरकार भएका छन्, जे निर्णय गरे पनि हुन्छ भन्ने मानसिकता विकसित भएको छ । गाउँपालिका अध्यक्ष नथुनीप्रसाद कुशवाहा अन्य गाउँपालिकाले अनुगमन र बैठक भत्ता लिएपछि आफू पनि निर्णय गर्न बाध्य भएको बताउँछन् । नजिकैको छिपहरमाई गाउँपालिका र अन्य पालिकाका जनप्रतिनिधिले भत्ता नलिएको भए हामी पनि लिँदैनथ्यौं, उनले भने, अरूले पैसा लिने अनि हामीचाहिँ सित्तैमा काम गर्ने भन्न थाले, पार्टीगत कुरा पनि छ, सबै मिलाउन गाह्रो छ, गाउँपालिका बोर्डमा हाम्रो बहुमत पनि छैन । गाउँपालिका बोर्डको बहुमतले पास गर्ने हो । नियमले मिलेन भने महालेखाले बेरुजु गरिदिन्छ अनि सबैले तिर्छन् ।"
सीमा सिलले सास्ती,"(रौतहटमहोत्तरी)  तीन दिनअघि गौर नगरपालिका८ का सरोजकुमार साह औषधि किन्न सीमावर्ती भारतको सीतामढी बजारमा जान लागेका थिए । कोरोनाको जोखिमका कारण सरकारले सीमा सिल नहटाएको भन्दै सुरक्षाकर्मीले रोके । उनी मूल बाटोबाट त फर्किए तर भन्सार चौकीबाट पश्चिमपट्टिको गोरेटोबाट पारि गए, औषधि किनेर आनन्दले फर्किए ।गएको फागुनमा बुबाको पेटको समस्याको उपचार पटनामा गरिएको थियो, नियमित औषधि चाहिन्छ । त्यो वारि पाइँदैन, सीतामढी नै पुग्नुपर्छ, साहले भने, सीमा सिल सरकारले हटाएन, वारिपारि गर्न बाटो थुप्रै छन् । कसले छेकेर सक्ने ? सीमावर्ती बस्तीका बासिन्दा किनमेल र उपचारका लागि पारि नै नपुगी दैनिकी चल्दैन । सीमा सिल भए पनि आउजाउ रोकिएको छैन । तर त्यसरी आउजाउ गर्नेलाई सुरक्षाकर्मीले केरकार गर्लान् भन्ने डर भइरहने अनुभव छ । कोरोना संक्रमण रोकथामका लागि लगाइएको लकडाउन हटिसकेको छ । तर, नेपालभारत सीमाका मूल नाकाहरूबाट सवारीसाधन आवतजावत गर्न दिइएको छैन । दुवै देशका सरकारले सीमा खुला गरेको घोषणा नगरेसम्म निर्धक्क आउजाउ गर्ने अवस्था छैन । यसले गर्दा वारिपारि जोडिएको सामाजिक, आर्थिक र सांस्कृतिक गतिविधि प्रभावित छन् । बिहेबारी रोकिएका छन् । कतिपयले आफन्त र इष्टमित्र भेटघाट गर्न पनि पाएका छैनन् । यही कारण सीमानाका खुलाउन माग गर्दै १० दिनदेखि सदरमुकाम गौरस्थित भन्सार गेटनजिक स्थानीय धर्नामा पनि छन् । धर्नामा जनप्रतिनिधिहरूले अगुवाइ गरेका छन् ।हाम्रो बजारमा खाद्यान्नलगायतका सामानहरू भनेको जस्तो पाइँदैन । उपचार पनि यहाँभन्दा पारि नै राम्रो हुन्छ, गौर नगरपालिकाका मेयर अजय गुप्ता भन्छन्, हरेक हिसाबले सीमा क्षेत्रका बासिन्दालाई कठिनाइ छ । सम्बन्धको पनि कुरा आउँछ । औषधि उपचारदेखि किनमेल गर्न नपाउँदै झनै पीडामा छन् । सीमा वारिपारिको सम्बन्धमा रोक लगाउँदा दैनिक जीवनमा प्रतिकूल प्रभाव परेको भन्दै सीमा क्षेत्रका बासिन्दाहरू आक्रोशित छन् । उनीहरू मुख्य मार्ग भएर वारपार गर्न पाउनुपर्ने माग गर्छन् । सबैभन्दा धेरै समस्या बिरामीको उपचार गर्न नपाएर हुने गरेको नागरिक समाजका अगुवा जगन्नाथ केशरीले सुनाए । रहरले सीमानाका खोल्नु भनेका हैनौं । बाध्यता धेरै छन्, उनले भने, हरेक कुरा उतै निर्भर पर्नुपर्छ । सीमावर्ती नेपाली बस्तीका बासिन्दा रोजगारी, किनमेल र उपचारका लागि सीतामढी, पटना, दरभंगा, दिल्ली, मुम्बईसम्म पुग्छन् । गौर भन्सार क्षेत्रमा नेपालतर्फका धेरैजसो रेडिमेड पसलहरू भारतीय ग्राहकमा निर्भर छन् । पारि खाद्यान्न र वारि रेडिमेट सामानको निकै कारोबार हुन्छ । मूल नाकाबाट आउजाउ घट्दा यतिबेला सुनसान रहेको स्थानीय व्यापारी राधेश्याम साहले गुनासो गरे ।नेपालभारत सीमानाका खोल्न माग गर्दै महोत्तरीमा पनि धर्ना र दबाबका कार्यक्रम सुरु भएका छन् । लामो समय नाका नखुल्दा जनजीवन कष्टकर बनेको र भारतका नागरिकसँग सम्बन्ध विस्तार हुन नसकेको भन्दै नाका खुलाउन स्थानीयले दबाब सुरु गरेका हुन् । खुला सीमा मञ्च महोत्तरीले सोमबार कटैया नाका खुलाउन तीन घण्टा धर्ना दिएको छ । दिउँसो १ बजेदेखि शान्तिपूर्ण धर्ना दिइएको मञ्चका सदस्य रोशनसिंह रानाले बताए । सीमाबन्दी हटाइनुपर्छ । हाम्रो जनजीवन एकअर्कासँग गाँसिएको छ, उनले भने ।तस्करी मात्रै मौलायो राजविराज सीमा सिलका नाममा सर्वसाधारण र सवारी आवागमन रोकिँदा नाकाहरूबाट तस्करी भने बढेको छ । जिल्ला समन्वय समिति सप्तरीद्वारा सोमबार राजविराजमा आयोजित कार्यक्रमका सहभागी जनप्रतिनिधिहरूले अहिलेको अवस्थामा सीमा सिल ताला लागेको तर ढोका खुला जस्तै रहेको बताए । प्रतिनिधिसभा सदस्य चन्द्रकान्त चौधरीले भने, एकातिर सरकारले सीमा सिल गरेको भन्छन् अर्कोतर्फ दिनरात नभनीकन तस्करी भइरहेको छ । जसका कारण राजस्व संकलन कम भएको छ । शान्तिसुरक्षासँगै सीमा क्षेत्रका सर्वसाधारणको दैनिक जीवनयापनसित जोडिएकाले लामो समय नाका बन्द गर्न नहुने उनले बताए । राष्ट्रिय सभा सदस्य शेखरकुमार सिंहले सीमा सिल हुँदा मध्यम वर्गीय परिवार समस्यामा परेको बताउँदै खुलाउनका लागि प्रदेश सरकारले पहल गर्नुपर्ने आवश्यकता औंल्याए । नाका अहिले तस्कर र प्रहरीको ठेक्काजस्तै भएको छ, सीमावर्ती छिन्नमस्ता गाउँपालिकाका अध्यक्ष सूर्यनारायण मण्डलले भने, सर्वसाधारणका लागि सीमा सिल छ । तस्करका लागि खुल्लै छ । नाका सिल हुँदा सर्वसाधारण मूल बाटो कम जाने भएकाले दिनदहाडै तस्करी भइरहेको बलान बिहुल गाउँपालिकाका अध्यक्ष दयानन्द गोइतको आरोप छ । सीमा सिलले सर्वसाधारण जनतालाई सास्ती भयो, तस्करीले बढावा पायो । सीमा खोलिनुपर्छ, उनले भने ।"
नाका नखुल्दा बढ्यो महँगी,"(सिम्रौनगढ, बारा)  नेपालभारत सीमाबाट ९ किलोमिटर पर छ घोडासहन बजार । उनको घर भने सीमाबाट एक किमि वरै छ । त्यहाँबाट वारिका सिम्रौनगढ र कचोर्वा बजार पनि लगभग घोडासहनजत्तिकै दूरीमा पर्छन् । तर सात जनाको परिवारलाई आवश्यक पर्ने लुगाफाटो, औषधि, खाद्यान्नदेखि कृषि सामग्रीलगायत जुटाउन सिम्रौनगढ नगरपालिका९ ठूलो बसबरिया टोलका ४५ वर्षीय राजेश राय यादव घोडासहन नै धाउँथे ।किनमेलका लागि सीमापारिकै बजार धाउनुको मुख्य कारण हो महँगीबाट जोगिनु । तर लामो समयदेखिको सीमा बन्दले किनमेलका लागि पारि जान सकेका छैनन् । नुनदेखि सुनसम्मका सामान किन्न पारि सस्तो पर्ने भएकाले उतै जान्थ्यौं, उनले भने, उता ८ रुपैयाँ भारुमा पाइने १ केजी नुन यता (नेपाल) २५ रुपैयाँ पर्छ । त्यसैले हामी पारिकै बजारमा निर्भर छौं । कोरोना संक्रमण नियन्त्रण र रोकथामका लागि दुवैतर्फका सरकारले चैत दोस्रो साताबाट अन्तर्राष्ट्रिय सीमानाकाहरू बन्द गराएका छन् । आठ महिनासम्म सीमा बन्द हुँदा दैनिक उपभोग्य वस्तु खरिदका लागि सीमावर्ती भारतीय बजारमा निर्भर बासिन्दा मारमा परेका छन् । लुकीछिपी सीमा पार गरे पनि फर्किंदा दुवैतर्फका सुरक्षाकर्मीले खर्च माग्ने, हप्काउने गरेको स्थानीयको गुनासो छ ।कथंकदाचित लुकीछिपी चोर वा गोरेटो बाटो भएर पारिबाट सामान किनेर वारि फर्कियौं भने पनि दशगजामा तैनाथ दुवैतर्फका सुरक्षाकर्मीबाट हप्कीदप्की खानु पर्छ । त्यति मात्र होइन, ५०१०० रुपैयाँ सामान ल्याएबापत माग्छन्, उनले भने, त्यसैले पारि जानै छाडेको छु । को सधैं दुर्व्यवहार सहोस् ? उनीजस्तै सीमा बन्दा हुँदा महँगीको मारमा परेको सुनाउने सीमावर्ती क्षेत्रमा थुप्रै भेटिन्छन् । सिम्रौनगढ११ लक्ष्मीनिया टोलका ४० वर्षीय गगनदेव यादव छठका लागि आवश्यक सबै सामान घोडासहनबाटै ल्याउँथे । यसपालि वारिकै स्थानीय बजारबाट परिवारका लागि लुगा र पूजा सामग्री किन्दा छठ नै महँगो परेको अनुभव सुनाए । छठमा १० हजार रुपैयाँमा किनमेल भ्याइने अनुमान थियो तर १५ हजारभन्दा बढी खर्च भयो, उनले भने, सीमामा समस्या नभएको भए हामीजस्तो निम्न परिवारका किसानलाई आर्थिक भार कम पर्थ्यो । ठूला व्यापारीलाई भने समस्या छैन तर दिनहुँ प्रयोगमा आउने घरायसी सामान ल्याउन हामीलाई समस्या छ ।लक्ष्मीनियाकै शिक्षक लक्ष्मीनारायण साह तेलीले वारि र पारिका छोरीचेलीहरूका लागि अनिवार्य पुर्याउनुपर्ने छठको कोसेली सीमा बन्दले पुर्याउन नसकिएको बताए । जाति, भेषभूषा, बोलीचाली, रहनसहन, पहिरन, धर्म र संस्कृति उस्ताउस्तै भएकाले पारिका कतिको पारिवारिक सम्बन्ध वारि छ भने वारिका कतिको सम्बन्ध पारि छ, त्यसैले हाम्रो आउजाउ भइरहन्छ, उनले भने । सीमा बन्दपछि वारि र पारिका समुदायबीचमा आर्थिक, सामाजिक, भौगोलिक, सांस्कृतिक, धार्मिक र वैवाहिक सम्बन्ध टुटिरहेको उनले बताए । वैवाहिक सम्बन्ध रहेकाले रगत र रोटीबेटीकै सम्बन्ध छ, उनले भने, हामीलाई जीवनयापन र पारिवारिक सम्बन्धलाई निरन्तरता दिन पनि कठिनाइ भइरहेको छ । सीमा आसपासमा एउटा गाउँ दुई देशमा फैलिएका छन् । अर्का शिक्षक रामविलास साहका अनुसार दशगजाले देशको सीमा विभाजन गरेको भए पनि स्थानीयको भावनामा विभाजन ल्याउन सकेको छैन । पारिका धेरैजसो स्थानीयको घरगोठ र खेतीयोग्य जमिन वारि छ भने वारिका स्थानीयको भारतपट्टि छ ।"
प्याराग्लाइडिङ दुर्घटनामा पाइलटको मृत्यु,पोखरा (कास) सराङकोटबाट उडेको प्याराग्लाइडिङ सोमबार दुर्घटना हुँदा पाइलटको मृत्यु भएको छ भने त्यसमा सवार पर्यटक गम्भीर घाइते भएकी छन् । प्याराग्लाइडिङ पाइलट पोखरा२८ कालिकाका ३८ वर्षीय राजु गैरे नेपालीको मृत्यु भएको हो । प्याराग्लाइडरमा सवार काठमाडौंको बूढानीलकण्ठ२ वासुकीकी २८ वर्षीया शिला श्रेष्ठ घाइते भएकी छन् । जिल्ला प्रहरी कार्यालय कास्कीका डीएसपी सुवास हमालका अनुसार फिस्टेल नेपाल प्याराग्लाइडिङ कम्पनीको उक्त प्याराग्लाइडर ल्यान्ड गर्ने क्रममा फेवाताल किनारभन्दा एक किलोमिटर माथि दुर्घटनामा परेको हो । गम्भीर घाइते पाइलट नेपालीलाई मेट्रो सिटी अस्पताल लगिएकामा चिकित्सकले मृत घोषणा गरेका थिए । घाइते श्रेष्ठको दाहिने हात र टाउकोमा चोट लागेको छ ।
जसले डिट्ठाविचारी युगको अन्त्य गरे,"(बागलुङ)  २०२२ मा देशभर जिल्ला अदालत स्थापना भए । त्यसअघि इलाकास्तरका अदालत थिए । बागलुङमा रहेको इलाका अदालतले ८ जिल्ला हेर्थ्यो । कक्षा ४ पास गरेका डिट्ठा र विचारीले मुद्दा लेख्थे । अदालतमा बहस गर्न पाउने कानुनी प्रावधान नभएकाले श्रीमान् जनै साक्षी राखेर भन्छु, यो कुरा साँचो हो भनेपछि न्यायाधीशले न्याय दिन्थे । कतिपयले धरोधर्म यही कुरा साँचो हो भन्थे । न्यायिक बहस नहुने र तथ्य प्रमाणबिना फैसला गर्दा पीडित अन्यायमा पर्ने धेरै जोखिम थियो ।धौलागिरि अञ्चलभर वकिल थिएनन् । कानुनमा स्नातक पास गरे पनि सरकारी जागिर खाएकाले पद्मनाथ शर्माले अदालतमा बहस गर्न पाएनन् । उनले सुरुमा जिल्ला पञ्चायतमा खरिदारको जागिर खाएका थिए । बढुवा भएपछि अञ्चल पञ्चायतमा सुब्बा भए । विराटनगर कर कार्यालय, लोक सेवा आयोग र मालपोत विभागमा पनि जागिरे भए । झन्डै १६ वर्षसम्म सरकारी सेवामा काम गरेपछि तुलसी गिरी प्रधानमन्त्री हुँदा स्क्रिनिङ अवकाशको निर्णय भएपछि उनी वकालतमा आए । प्रधानमन्त्रीले बहुदलवादीलाई जागिरबाट हटाउन गरेको निर्णयविरुद्ध अदालतमा रिटसमेत दर्ता हुँदैनथ्यो । त्यसैले उपदान लिएर जागिर छाडे ।जागिर छाडेपछि उनले वकिलको लाइसेन्स लिए । २०३२ मा उनले पहिलो पटक वकालत गरे । जागिर खाएर लाइसेन्स लिन नपाएकाले २०२८ मा बीएल पास गरे पनि २०३२ मा मात्रै उनले लाइसेन्स पाएका थिए । शर्मा अहिले ७७ वर्षका भए । ४५ वर्षदेखि निरन्तर वकालत पेसामा छन् । तत्कालीन कालीका गाउँ पञ्चायतको रातमाटा घर भएका शर्मा हाल बागलुङ नगरपालिका२ मा बस्छन् । शर्माका हजुरबुबा काशीनाथ उपाध्याय सुब्बा थिए । तत्कालीन व्यवस्थाअनुसार सुब्बा पदबाटै न्यायाधीश पनि भएका थिए । हजुरबुबाको सम्मान देखेर पनि उनलाई कानुन पढ्ने धोको थियो । बाबु जगन्नाथ पण्डित थिए । उनले छोराको चाहनाअनुसार कानुन पढ्न पठाए । शर्माका समकक्षी म्याग्दीका भूपेन्द्रबहादुर केसी, बागलुङका बालकृष्ण नेवाले भने २०३४ बाट मात्र वकालत थालेका थिए ।अञ्चल र जिल्ला अदालतमा समेत डिट्ठा र विचारीले मुद्दा लेख्ने कामको अन्त्य गर्ने उनी पहिलो वकिल हुन् । उहाँकै कारण बागलुङमा डिट्ठा र विचारी युगको अन्त्य भएको मान्न सकिन्छ, स्थानीय लालचन्द्र राजभण्डारीले भने, मालपोत र प्रशासनमा काम गरे पनि अदालतमा भने वकिल आएपछि डिट्ठा र विचारी घट्दै गए । त्यसअघि सबै मुद्दाको तारिख उनीहरूले नै धानेका थिए । पहिलो पटक शर्मा वकालतमा आउँदा सेवाग्राहीले खुसियाली मनाएको उनी सम्झन्छन् । तर डिट्ठा र विचारीको युगमा भने धक्का लाग्यो, उनले भने ।वरिष्ठ अधिवक्ता कृष्णप्रसाद निउरे विचारीको नाममा जनता ठग्ने प्रवृत्ति शर्मा अदालत छिरेपछि अन्त्य भएको दाबी गर्छन् । चर्को शुल्क नलिईकनै वकिलले मुद्दा लेखिदिने युगको थालनी उहाँले गर्नुभयो, निउरेले भने, स्वतन्त्र बहसबाट न्यायाधीशलाई मुद्दा छिन्ने वातावरणको पनि सुरुवात भयो । शर्माको प्रवेशको दशकपछि मात्र कानुन पढ्ने र वकालतमा आउने बढेको उनले सुनाए ।वकिलबाटै अदालतमा मुद्दा लड्न पाएपछि जितिन्छ भन्ने धेरैमा विश्वास पलायो । मैले पहिलो पटक निसीखोलाका चूडामणि पौडेल लुटिएको मुद्दा लेखेको थिएँ, शर्माले वकालतको सुरुवाती क्षण सम्झिए, पहिलो मुद्दा जितेर पीडितलाई न्याय दिन सकेपछि जागिर छाडेर वकालतमा लागेकामा खुसी लाग्यो । शर्माले सुरुवातमा १ सय रुपैयाँमा मुद्दा लेखाइदिएका थिए । हजारौं रुपैयाँ तिरेर पनि मुद्दा हारजित हुने थाहा नपाएकालाई शर्मा सुनौलो बिहानी बनेर आएको ठान्छन् स्थानीय देवबहादुर श्रेष्ठ । हारजितबारे थाहा नहुनेलाई पहिलो पटक वकिलबाटै मुद्दा लेखेर बहस गराउन पाउँदा धेरैले सम्मान गरेको उनले सम्झिए ।शर्माको योगदानबारे पुस्तकसमेत प्रकाशित छ । धवलागिरि साहित्य प्रतिष्ठानले २ वर्षअघि शर्माको व्यक्तित्व र योगदान नामक कृति निकालेको छ । शर्मासँग मुद्दा लेखाउन पाइयो भने जित्न सकिन्छ भन्ने धेरै थिए, बागलुङ नगर प्रमुख जनकराज पौडेलले भने, वैचारिक आन्दोलनमा पनि शर्मा अब्बल गनिन्थे । पटकपटक न्यायाधीश बन्ने चर्चाका बीच पनि शर्मा नगएको उनले बताए ।बागलुङमा शर्माले वकालत मात्रै गरेनन्, सामाजिक आन्दोलनको अगुवाइ पनि गरे । गुरुप्रसाद हत्याकाण्डमा जिल्लाभरकै आन्दोलनको नेतृत्व उहाँले गर्नुभएको थियो, पौडेलले भने, शर्माले झूटो बोल्दैनन्, सही आन्दोलनको नेतृत्व गर्छन् र आम जनतालाई न्याय दिन्छन् भन्ने जनतामा विश्वास थियो । शर्माको अगुवाइ र सफलता देखेर आफ्ना बाबुले माइला दाइलाई कानुन विषय पढाएको समेत उनले स्मरण गरे । पौडेलका दाइ हरिप्रसाद शर्मा हाल उच्च अदालत बागलुङ बार इकाईको अध्यक्ष छन् ।वरिष्ठ अधिवक्ता शर्माकै नेतृत्वमा प्रहरीले हत्या गरेका कृष्णप्रसाद श्रेष्ठको परिवारलाई न्याय दिलाउने काममा पनि पहल भएको थियो । २०४६ सालमा उनले अदालतको बहससँगै आन्दोलनको पनि अगुवाइ गरेका थिए ।बागलुङमा जिल्लाबाहेक पहिला अञ्चल अदालत र पछि पुनरावेदन अदालत बने । जसका कारण वकालतको क्षेत्र फराकिलो बनाइदियो । गाउँकै कृष्णधर आचार्यले काठमाडौंमा वकालत गरेको शर्माले देखेका थिए । जागिरे भएकाले वकालत गर्न नपाएका शर्माले आचार्यको फर्ममा पैसा तिर्नेको लर्को देखेर छक्कै पर्थे । आचार्यकै प्रेरणाले वकालतमा लागेको शर्मा बताउँछन् । आफ्नो फर्ममा पनि एक दिनमा १२ जनासम्म मुद्दा लिएर आएको उनी सम्झिन्छन् । उनले हालसम्म ५ हजार ५ सयभन्दा बढी मुद्दा लेखेका छन् ।बागलुङमा बार स्थापना गर्ने संस्थापक पनि शर्मा हुन् । २०३४ मा बार स्थापना गर्दा पनि चारपासे विचारीहरूको बोलावाला कायमै थियो । उनीहरूले शर्मालगायतका वकिललाई ओठ निचोर्दा दूध आउनेहरू भन्दै आलोचना गर्थे । त्यसैले विचारी डिल्लीकुमार श्रेष्ठलाई नै अध्यक्ष बनाएर बारको तदर्थ समिति गठन भयो । पर्वतका डमरु शर्मा उपाध्यक्ष र शर्मा सचिव भए । तर उक्त समिति धेरै समय टिकेन । त्यसपछिको अधिवेशनले शर्मालाई नै अध्यक्ष बनायो । त्यसबेला नेपाल बारका केन्द्रीय अध्यक्ष सर्वज्ञरत्न तुलाधर थिए । उनले शर्माको नेतृत्वलाई बधाई दिँदै तालिममा बोलाए । विधान ल्याएर नियमसंगत संस्था चलाउन साथ दिए ।शर्माको बहस कला पनि रुचाउने धेरै छन् । जिल्ला र अञ्चल मात्र नभई सर्वोच्च अदालतमा पुगेर पनि उनले धेरै बहस गरे । पहिलो पटक सर्वोच्चमा जाँदा वरिष्ठ अधिवक्ता मुकुन्द रेग्मीको बहस सुनेर प्रभावित भएँ, शर्माले भने, वरिष्ठ वकिल भएर समाज सेवामै लाग्ने चाहनाले न्यायाधीशमा जान मन पनि लागेन । पटकपटक पुनरावेदन अदालतको न्यायाधीशका लागि बोलाए पनि नगएको उनी बताउँछन् ।२०६४ मा उनी वरिष्ठ अधिवक्ता भए । त्यसपछि सर्वोच्च अदालतमा पनि बोलाइयो । त्यतिबेला उनी न्यायाधीश नियुक्त भएको भए २ वर्षमै सेवा निवृत्त हुने थिए । सर्वोच्चको न्यायाधीश बनेपछि बहस गर्न नपाउने भएकाले उनी वकालतमै रमाउन चाहे । वरिष्ठ भएकाले जिल्ला प्रशासन, मालपोत र अन्य अर्धन्यायिक निकाय, जिल्ला र उच्च अदालतमा समेत एक्लै जान पाइँदैन, उनले भने, अर्को न्यायाधीशका साथमा मात्र जान पाउने भए पनि बहस पैरवीकै लागि जन्मेको हुँ जस्तो लाग्छ । तत्कालीन प्रधानन्यायाधीश खिलराज रेग्मी, कल्याण श्रेष्ठ र दीपकराज जोशीले पनि शर्माको सक्रियताबारे प्रशंसा गरेका छन् । शर्माको व्यक्तित्व र योगदानबारेको पुस्तकमा उनलाई २०३२ देखि नै चिनेको र न्यायको क्षेत्रमा लडिरहेको धरोहर भएको भन्दै रेग्मीले प्रशंसा गरेका छन् ।पुस्तकमा देशभरका कानुन व्यवसायी, न्यायाधीश र सामाजिक अभियन्ता गरी १ सय २१ जनाले शर्माको योगदानबारे चर्चा गरेका छन् । शर्माले वकालतसँगै दशकसम्म पत्रकारिता पनि गरेका थिए । जिल्लाको पत्रकारिताको इतिहासमा समेत उनी संस्थापक मानिन्छन् । वरिष्ठ पत्रकार पुरुषोत्तम दाहालले शर्मा पत्रकारिता पनि गरेको वकिल भएकाले पेसा मात्र नगरी सत्यतथ्य र निष्ठामा बस्न रुचाएको बताए ।"
कानुन कार्यान्वयनमा जोड देऊ,"मुलुकमा एकपछि अर्को गरी बलात्कारका डरलाग्दा घटना सार्वजनिक हुन थालेपछि मन्त्रिपरिषद्ले यस्ता अपराधका मामिलालाई कानुनी प्रक्रियामा जान नदिई मिलापत्र गराउने व्यक्तिमाथि समेत कैद र जरिवाना हुने गरी अध्यादेश पारित गर्नु आफैंमा सकारात्मक कदम हो । दिनहुँ ६७ जना महिलाबालिका बलात्कृत भइरहेको र कतिपय मामिलामा स्थानीयस्तरमै पञ्चायतीले पीडितलाई मिलापत्र गर्न दबाब दिने गरेको परिप्रेक्ष्यमा बलात्कारसम्बन्धी कडा कानुनको माग सर्वत्र भइरहेको थियो । र, मिलापत्र गराउनेको हकमा नयाँ कानुनी व्यवस्थाको खाँचो पनि थियो । अब राष्ट्रपतिबाट प्रमाणीकरण भएपछि यो अध्यादेश लागू हुनेछ । तर मुख्य सवाल, कानुन ल्याउनु मात्रै स्वयंमा कुनै उपलब्धि होइन, जबसम्म यसको उचित कार्यान्वयन गरिँदैन तबसम्म कानुनी फेरबदलको मात्रै कुनै अर्थ रहन्न । बलात्कारीलाई कानुनी सजाय दिलाउन विद्यमान कानुनकै उचित पालना नभइरहेको सन्दर्भमा अब पनि कार्यान्वयनको प्रश्न टड्कारै छ । तसर्थ, सम्बन्धित निकायहरूको मूल ध्यान फेरि पनि उपलब्ध कानुनको उचित कार्यान्वयन गरी दण्डहीनता अन्त्य गर्नेतर्फ केन्द्रित हुनुपर्छ ।विद्यमान कानुनमा खासगरी बलात्कारका कसुर मिलापत्र गरी टुंग्याउन दबाब दिनेमाथि किटेरै सजायको व्यवस्था थिएन । यसैलाई मध्यनजर गर्दै अध्यादेशले बलात्कारका घटनामा मिलापत्र गराउनेमाथि ६ महिनादेखि ३ वर्षसम्म कैद र ३० हजार रुपैयाँ जरिवाना हुन सक्ने व्यवस्था गरेको छ । यो कानुनी प्रबन्धले पछिल्लो समय सतहमा देखिएको बलात्कारका घटना प्रहरीकहाँ पुग्नै नदिई मिलापत्र गराउने प्रवृत्ति निरुत्साहित हुने विश्वास गर्न सकिन्छ । ८० प्रतिशतभन्दा बढी बलात्कार आफन्त र चिनेजानेकाबाटै हुने गरेको विभिन्न अध्ययनहरूले देखाएको छ । यस्ता घटना मिलापत्रबाटै टुंग्याउन खोज्ने प्रवृत्ति बढ्नुको कारण पनि परिवार, नातागोता र चिनेजानेकाको संलग्नता छिपाउनु रहेको पाइन्छ । त्यसैले, नयाँ कानुनी प्रावधानको कार्यान्वयन उत्तिकै चुनौतीपूर्ण छ । यसको पालनाका लागि प्रहरी प्रशासन जति सक्रिय हुनुपर्छ, सम्बन्धित परिवार र समाजले पनि त्यत्तिकै साथ दिनुपर्छ ।मन्त्रिपरिषद्ले मुलुकी अपराधसंहिता२०७४, ज्येष्ठ नागरिकसम्बन्धी ऐन२०६३ र मुलुकी कार्यविधिसंहिता२०७४ का केही प्रावधान संशोधन गरी बलात्कारमा महिलापुरुष जोसुकै पीडित हुन सक्ने भन्दै महिलाबालबालिका भन्ने शब्दको सट्टा व्यक्ति उल्लेख गरेको छ । र, बलात्कारीविरुद्ध कैद सजाय पनि बढाएको छ । १० वर्षमुनि र ७० वर्षमाथिका व्यक्तिमाथि बलात्कार भए जन्मकैद हुने अहिलेको व्यवस्थालाई संशोधनमा यथावत् राखिएको छ । १० देखि १४ वर्षमुनिका बालिकामाथि बलात्कार भएमा भन्ने ठाउँमा व्यक्तिमाथि बलात्कार भएमा भनेर संशोधन गरिएको छ । त्यस्तै, १४ देखि १६ वर्षसम्मका व्यक्तिमाथि बलात्कार भए १२ देखि १४ वर्षको सजाय बढाएर १२ देखि १६ वर्ष पुर्याइएको छ । १६ देखि १८ र १८ वर्षभन्दा माथि उमेरका व्यक्तिमाथि बलात्कार भए क्रमशः १० देखि १२ वर्ष र ७ देखि १० वर्ष कैद हुने प्रावधानमा २२ वर्ष थपिएको छ ।कानुनी दफाहरूको यसप्रकारको सुधार स्वयंमा स्वागतयोग्य भए पनि तबसम्म यी केवल निर्जीव अक्षर मात्र हुन्, जबसम्म यिनको जीवन्त प्रयोग हुँदैन । त्यसैले पीडितहरूलाई छिटो, छरितो र सुलभ ढंगले न्याय दिलाउन अपराध अनुसन्धान गर्ने प्रहरी प्रशासन, मुद्दा अभियोजन गर्ने सरकारी वकिल कार्यालय र न्यायको फैसला गर्ने अदालतजस्ता सम्बन्धित निकायहरू विषयवस्तुप्रति गम्भीर तथा संवेदनशील बन्नुपर्छ । सबैको यथोचित प्रयासले मात्र यस्ता घटनामा दण्डहीनताको अन्त्य सम्भव हुन्छ । सम्बन्धित सबै सरोकारवालाले के ख्याल गर्नुपर्छ भने, जब कानुन सबैका लागि बराबर बन्छ, पीडकले कुनै पनि पहुँचका भरमा उन्मुक्ति पाउँदैन र पीडितले आफ्ना लागि राज्य र कानुनको आडभरोसा भएको महसुस गर्ने वातावरण बन्छ, तब मात्रै मुलुकमा कानुनी शासन स्थापना हुन्छ ।साथै, अबका दिनमा यस्ता मामिलामा कसैले मेलमिलाप गराए वा त्यसका लागि उक्साए कारबाहीको दायराभित्र ल्याउन प्रहरी प्रशासन सक्रिय हुनुपर्छ । कानुनले प्रस्टसँग कारबाहीको ढोका खोलिदिएको यो अवस्थामा जघन्य अपराध पनि सामसुम पार्ने घटना दोहोरिन दिनु हुँदैन । कुनै किसिमको अनुचित लेनदेन वा प्रभावमा पारी पीडितलाई अदालतमा उपस्थित नहुन मञ्जुर गराउने परिस्थिति सिर्जना हुनु हुँदैन । पीडकलाई जोगाउने समाजको प्रपञ्च भविष्यमा कति महँगोसम्म पर्न सक्छ भन्ने विगतको घटनाबाट पुष्टि भैसकेको छ । अघिल्लो बलात्कारको घटनामा मिलापत्र नगरेर पीडकलाई कानुनी कारबाही गरिएको भए बैतडीमा एक किशोरीको ज्यान जाने नै थिएन ।सरकारले भोलि संसद् खुलेपछि यसलाई विधेयकका रूपमा प्रस्तुत गरेर संशोधित कानुनी व्यवस्थालाई दिगो बनाउनुपर्छ । संसद्मा व्यापक बहसको माध्यमबाट यसमा थप प्रगतिशील फेरबदल पनि हुन सक्ला, त्यो पक्ष आफ्नो ठाउँमा छँदै छ । अहिले भने, कार्यान्वयन पक्षलाई बलियो बनाउनेतर्फ नै सम्बन्धित सबै दृढ हुनुपर्छ । सम्पूर्ण पीडित पक्षलाई हाम्रो पहुँचमा कोही नभए पनि राज्य र कानुन छ भन्ने आभास सम्बन्धित सरकारी निकायहरूले दिलाउनुपर्छ । पैसा र पहुँच भएका अपराधीसित कानुनी लडाइँ जित्न सकिँदैन भन्ने विद्यमान मनोविज्ञान जसरी पनि हट्नुपर्छ । त्यसका लागि अनिवार्य सर्त कानुनको कार्यान्वयन र दण्डहीनताको अन्त्य नै हो ।"
श्रीसदनको ऐतिहासिक पाटो,"नारायणहिटी दरबार परिसरमा रहेको तत्कालीन राजा वीरेन्द्रको निवास श्रीसदन औपचारिक रूपमा खुला गरिएको छ । यो दरबारको असली नाम कीर्तिमन्दिर हो । प्रधानसेनापति काजी शिवरामसिंह बस्न्यातका कान्छा छोरा मन्त्री धौकलसिंह बस्न्यातले यसलाई बनाए । उनकी माता सुरप्रभा नारायणभक्त भएकीले कीर्तिमन्दिरभित्र नारायणको मन्दिर बनाउन लगाइन् । सो मन्दिरका लागि मूर्ति बनाउने साइत र स्थान ज्योतिषीबाट जुराउँदा हालको सिन्धुली जिल्लाअन्तर्गत खुर्कोट क्षेत्रको दक्षिणमा बनाउनु शुभ हुनेछ भन्ने ठहरियो । सोहीअनुसार मूर्ति बनाई काठमाडौं ल्याउँदै गर्दा हाल काभ्रेको तिमालकोट डाँडायता भरियाले मूर्ति बोक्नै सकेनन् । त्यसपछि सुरप्रभालाई सपनामा त्यो मूर्ति सोही स्थानमै मन्दिर बनाई स्थापना गर्नू भन्ने सन्देश प्राप्त भयो । त्यहाँ अहिले पनि नारायणस्थान छ । त्यसपछि कीर्तिमन्दिरका लागि काठमाडौंको दक्षिणतर्फबाट अर्को मूर्ति बनाउने साइत जुर्यो । अनि दोस्रो नारायणको मूर्ति बनाई नारायणस्थान बनाइएको थियो, जुन अहिले पनि छ । मन्दिरको अगाडि प्राचीनकालदेखिको ढुंगेधारा थियो, अझै छ, जसलाई हिटी भनिन्थ्यो । हिटी र नारायणको मन्दिरको संयुक्त नामबाट त्यस क्षेत्रको नाम नारायणहिटी बन्यो । त्यस बेला अहिलेको जत्रो ठूलो दरबार भने थिएन ।मन्त्री धौकलसिंहले एकीकरणका क्रममा गढवाल क्षेत्रमा वीरगति पाएपछि सो नारायणहिटी दरबार मुख्तियार भीमसेन थापाले खोसेर उनका भाइ काजी बखतावरसिंह थापालाई दिए । भीमसेन थापाको मृत्युपछि सो दरबार राजा खलकका चौतारिया फत्यजंग शाहले पाए । विसं १९०३ को कोतपर्वमा चौतारिया खलक काटिएपछि सो कीर्तिमन्दिर प्रधानमन्त्री जंगबहादुरले उनका भाइ रणोद्दीप सिंहलाई दिए भने हिटी नजिकैको धौकलसिंहको सिंहको अर्को घर धीरशमशेरलाई, जहाँ लाल दरबार बन्यो । धीरशमशेरका छोराहरूले रणोद्दीप सिंहको हत्या गरेपछि भने सो दरबारमा श्री ५ बस्न थाले । हनुमानढोका दरबारमा सौतेनी रानीहरूको षड्यन्त्रबाट बचाउन रणोद्दीप श्री ३ छँदा नै श्री ५ को जीवनरक्षाका लागि नारायणहिटीमा सँगै राख्न थालेका थिए । रणोद्दीपको हत्यापछि वीरशमशेरले कीर्तिमन्दिर भत्काएर अर्को दरबार बनाए । पछि राजा महेन्द्रको पालामा वीरशमशेरले बनाएको दरबार पनि भत्काएर नयाँ भवन बन्यो । यो भवन अहिले नारायणहिटी संग्रहालयमा परिणत भएको छ । मन्त्री धौकलसिंहको सम्पत्तिलाई २ पैसा पनि नदिई थापा खलकले खोसेका थिए । नारायण मन्दिर तथा नारायणहिटीका सृष्टिकर्ता धौकलसिंहबारे सबैले देख्ने गरी संग्रहालय परिसरमा टाँसियोस् । नेपाल एकीकरणका क्रममा थुप्रै ठाउँमा विजय प्राप्त गरेका धौकलसिंहलाई सो दरबार बनाउने अनुमति प्राप्त भएको थियो । उनका साइँला दाइ प्रधान सेनापति अभिमानसिंह बस्न्यातले असनमा मान मन्दिर बनाए, जसलाई हाल तिलंगा वा पल्टन घर भनिन्छ । उनले पनि एकीकरणका क्रममा थुप्रै युद्ध जितेपछि सो घर बनाउने अनुमति पाएका थिए । प्रेमसिंह बस्न्यात, अध्यक्ष, नेपाल म्युजियम असोसेसनप्रकृतिमैत्री नबन्दा जोखिमविश्वका धेरै देशमा पशुपन्छी र वनस्पतीय अनुवांशिकी स्रोतमाथि मानिसले धावा बोल्न थालेका छन् । यसबाट जैविक सन्तुलन बिथोलिएको छ । नेपालमा भू, जल र वन माफियाको ताण्डवले प्राकृतिक सौन्दर्य, जलचर, थलचर, जलस्रोतको विनाश भइरहेको यथार्थबाट हामी अनभिज्ञ छैनौं । चमेरोलगायत अन्य जंगली जीवलाई व्यावसायिक रूपमा प्रयोग गर्दा चीनको वुहानबाट कोरोना महामारी विश्वभरि फैलियो । भाइरस मानवीय अस्तित्वमाथि कतिसम्म खतरनाक हुने रहेछ भन्ने पुष्टि यो महामारीले गरेको छ । जैविक विविधतामाथि क्षति पुगेका कारण यसअघि अफ्रिकामा देखा परेका एचआईभी, लाइम, इबोलाजस्ता रोगले विश्वमा सन्त्रास फैलाएकै हुन् । यति बेला मिन्क (सानो भुवादार जंगली जनावर) बाट कोरोना संक्रमणले उग्ररूप लिन सक्ने विषयले विश्वभर खैलाबैला मच्चाएको छ । भुवाका लागि पालिने उक्त जनावर महत्त्वपूर्ण हुँदाहुँदै मिन्कबाट मानिस र मानिसबाट मिन्कमा कोरोना सर्ने पुष्टि भएपछि डेनमार्कमा मात्र १ करोड ७० लाखभन्दा बढी मिन्क मार्ने योजना बनेको छ । वैज्ञानिकहरू मानिस र जनावरबीच सर्ने भाइरसमा उत्परिवर्तन (म्युटेसन) हुन सक्ने कुराले चिन्तित छन् । भाइरसले स्वरूप परिवर्तन गरेर झन् आक्रामक शैलीमा प्रस्तुत हुन थाल्यो भने भ्याक्सिनको प्रभावकारितालाई सीमित नतुल्याउला भन्न सकिँंदैन । नेपालमा अनियन्त्रित ढंगले बढेको प्राकृतिक दोहन महाविनाशको संघारमा पुगेको छ । खोला, नदी, सडक किनार, भिरालो पहाडी इलाकाको अव्यवस्थित र अनियन्त्रित बस्ती विस्तार आफ्नै खुट्टामा बन्चरो हानेसरह भएको छ । पछिल्लो समय जंगली जीवजन्तु पाल्ने होडवाजी चल्दा कोरोनाजस्ता विध्वंसकारी रोग देखा नपर्लान् भन्न सकिँदैन । भुवनेश्वर शर्मा, चन्द्रागिरि२, काठमाडौं"
पार्टी प्रणालीमा व्यक्ति हावी,"नेकपाको विवाद पछिल्लो सचिवालय बैठकपछि समाधानतिर उन्मुख देखिन्छ । एउटा जीवन्त पार्टीमा छलफल, बहस र संघर्ष हुनु स्वाभाविक मानिन्छ । बहसकै कारण पार्टी फुट्दैन । तर, पार्टीभित्रको कलहले सरकार सञ्चालनमा बाधा पार्दै लग्यो भने यसले जनमानसमा नकारात्मक सन्देश प्रवाह गर्छ । राज्य प्रणाली कमजोर हुन्छ । चलखेलका सम्भावना बढ्दै जान्छन् । र, लोकतन्त्रमाथि नै प्रश्न खडा हुन्छ । अध्यक्षद्वयले तयार पारेको प्रतिवेदनहरूमाथि छलफल हुने नयाँ अभ्यासलाई महाधिवेशन अघिसम्मका लागि सकारात्मक रूपमै लिँदा हुन्छ । सरकार र पार्टी सञ्चालनको बेग्लाबेग्लै जिम्मा लिएका अध्यक्षहरूले आफ्ना कमजोरी तथा समस्याहरू स्पष्ट रूपमा आगामी बैठकमा राख्नुपर्छ । विधि र प्रक्रिया सबैले मान्नुपर्छ ।समाधानका उपायहरू बैठकबाटै आउनुपर्छ । गुटउपगुटले एकआपसमा शंका मात्रै उब्जाउँछ । पार्टीमा संकटमा पर्छ । विभिन्न चुनौती देखा पर्छन् । त्यसको समाधानका लागि नै विधानले नेतित्त्वको व्यवस्था गरेको हुन्छ । नेतृत्वले गुनासो गर्ने होइन र समाधान दिने हो । समाधान गर्न सकिएन भने विधि विधानअनुसार अघि बढ्ने हो । समस्या लामो समय थाती राख्दा पार्टी र देश दुवै बर्बाद हुन्छ । आन्तरिक विवादमा रुमलिन जनताले नेकपालाई ५ वर्ष सरकार चलाउने जिम्मा दिएको होइन । स्थायी सरकारले समाजवादउन्मुख संवैधानिक व्यवस्थालाई सही गति र नेतृत्व दिने विश्वास गरिएको थियो । जनताका न्यूनतम अपेक्षा पूरा हुने आस जागेको थियो । कोभिड रोकथामका प्रभावकारी उपायहरू सरकारले अवलम्बन गर्छ भन्ने अपेक्षा गरिएको थियो । किसानले समयमै मल र उखुको मूल्य पाउने आशा गरेका थिए । आमाहरूले छोरीहरू सुरक्षित हुने सोचेका थिए । विकास अभियानले थप गति पाउने आंकलन गरिएको थियो । धेरै ठूलो अपेक्षा गरिएको थिएन । लामो समय जेलनेल र सत्ता सञ्चालन गरेका नेताहरूले नयाँ परिवेशमा शासनको जिम्मा पाउँदा पनि किन यस्तो भयो ? जनताले यो प्रश्नको उत्तर मात्र चाहेका हुन् । अब झैझगडामा अलमलिनु हुन्न । जग हँसाउने काम बन्द गर्नुपर्छ । अध्यक्षद्वयका प्रतिवेदनहरूमाथि व्यापक छलफल गरौं । मिल्न सक्ने बुँदाहरूमा सहमति होस् । असहमतिलाई महाधिवेशनमा लगेर छलफल गर्नुपर्छ । भदौ २६ को स्थायी कमिटी बैठकका निर्णयहरू इमानदारीपूर्वक कार्यान्वयन हुनुपर्छ । यो नै अहिलेको उत्तम विकल्प हो । जीवनप्रकाश शर्मा, टोखा६, काठमाडौं"
एटीएमबारे राष्ट्र बैंकलाई अनुरोध,"नेपाल राष्ट्र बैंकको नयाँ नेतृत्वबाट समग्र बैंकिङ जगत्, व्यवसायी र ग्राहकवर्गले अलि बढी नै अपेक्षा गर्नु अस्वाभाविक होइन । नेतृत्वमा आएयताका नीतिगत निर्णयहरू आशालाग्दै छन् । तिनको कार्यान्वयन र नतिजाबारे समयले नै बताउला । यसका बावजुद अन्तरबैंक एटीएम निःशुल्क गर्ने नीतिगत व्यवस्थाले ग्राहकवर्गले सास्ती र बैंकहरूले नोक्सानी बेहोर्नुपरेको छ । एउटा एटीएम मेसिन जडान गर्न कम्तीमा १५ लाख लागतसहित त्यसका लागि बैंकले कर्मचारी सेवाप्रदायकलाई सेवा र सम्भार शुल्क पनि तिर्नुपर्छ । यो लागत प्रतिकारोबार ३० रुपैयाँभन्दा बढी पर्न जान्छ । एटीएम सञ्चालन गर्दा लागत बेहोर्नुपर्ने तर शुल्क अन्तरबैंक कारोबारमा लिन नपाउने व्यवस्थाले बैंकहरूलाई मर्का परेको छ । सायद यही कारण बैंकहरू एटीएम आउटलेट विस्तारमा उदासीन देखिएका छन् । केही बैंकले त एटीएममा पैसा राख्ने जाँगर पनि देखाउन छोडिसके । फलस्वरूप ग्राहक बुथबाट रित्तो हात फर्किन बाध्य छन् । ग्राहकलाई राम्ररी कुरा बुझाएमा बैंकको न्यूनतम शुल्क तिर्न हिचकिचाउँदैनन् ।म राष्ट्रिय वाणिज्य बैंकको एटीएम कार्डहोल्डर भए पनि नजिकका अन्य बैंकको एटीएम प्रयोग गर्न रुचाउँछु वा रोज्छु, किनकि सहरी क्षेत्रमा समय लागत तथा यातायात खर्चको तुलनामा अन्तरबैंक एटीएम शुल्क सस्तो पर्छ । बाह्य कारोबार संकुचित रहेको अहिलेको असहज अवस्थामा बैंकहरूलाई अन्तरबैंक एटीएम शुल्क निःशुल्क गर भन्नु घोडालाई घाँससँग मित्रता गर् भन्नुजस्तै हो । दिनानुदिन एटीएमको विस्तार र उपयोग बढाउनुपर्ने यस वैश्विक महामारीको कालखण्डमा बैंक र ग्राहकको पारस्परिक हित सुनिश्चित गर्ने एक मात्र उपाय सेवाको विवेकसम्मत मूल्य निर्धारण नै हो । यसका लागि अन्तरबैंक एटीएम सेवाको प्रतिकारोबार लागतबारे अध्ययन गरी त्यसमा न्यूनतम रकम ५ देखि १० रुपैयाँसम्म जोडेर शुल्क निर्धारण गरेमा बैंक र ग्राहक दुवै लाभान्वित हुने भएकाले यसतर्फ नेपाल राष्ट्र बैंकले ध्यान पुर्याए राम्रो हुन्थ्यो । मुकुन्द अर्याल, पूर्व प्रेस सल्लाहकार, नेपाल बैंक लिमिटेड"
"भारत, नेपाल अनि भविष्य","भारतनेपाल कूटनीतिक सम्बन्ध चिसिनु र तातिनु एउटा ऐतिहासिक प्रवृत्ति नै भएर गएको छ । धेरैपल्ट निकै तल नै झर्यो यो सम्बन्ध, गत छसात दशकमा हामीले यही नै देख्यौं । अनि त फेरि सम्बन्धमा उज्यालोपन मात्रै नआएर, अझै व्यापक र गहिरो पनि भएको देख्यौं । सम्बन्धमा शिथिलता किन आउँदो रहेछ र फेरि न्यानोपन केले ल्याउँदो रहेछ भन्ने कुरो पनि लगभग जान्न पायौं र सिक्यौं पनि । सुमधुर रहिआएको सम्बन्ध तीतो बनाउनमा कसले के भूमिका निभाउँदो रहेछ भन्ने कुरो पनि बुझ्यौं । गत सत्तरी वर्षको मीठो र सुगम यात्रा अनि तीतो र तनावको अनुभवलाई वैज्ञानिक ढंगमा एउटा मानचित्रभित्र हालेर, व्यक्तिविषयसंस्थाहरूको भूमिकालाई खुट्याउने प्रयास गर्यौं भने स्पष्ट रूपमा देख्छौं, के कुराले कहाँ कसरी, किन र कसले गर्दा सुमधुरता र अर्कातिर तिक्तता आउँदो रहेछ भन्ने कुरो । हामी शिक्षण र पत्रकारिता पेसामा रहेकाहरूलाई यी कुराहरू अघि ल्याउन त्यति गाह्रो पनि पर्दैन । केवल आँट, सोच र क्षमताको कुरो मात्रै हो । कूटनीति बुझ्न, कूटनीति गर्न र कूटनीतिलाई सफल बनाउन विदेश मन्त्रालयभित्र नै कार्यरत हुनुपर्छ भन्ने पनि होइन । सरकारको गुप्तचर विभागको अभिन्न खेलाडी हुनु पनि परेन । कूटनीति कसैलाई परिवारले, कसैलाई समाजसंस्कृतिले र कसैलाई शिक्षाअनुभवले सिकाउँदो रहेछ । विश्वमा घटेका भयानक युद्ध, महामारी, संघर्ष र भिडन्तबाट राष्ट्र र मानव समाज कसरी बाहिर निस्के र प्रगतितर्फ लागे, यी सबमा हामीले सरकारी र गैरसरकारी कूटनीतिज्ञहरूको भूमिका असल रूपमा देख्यौं ।गत केही वर्षमा भारतनेपाल सम्बन्धमा अति नै चिसोपना देखियो । भारतले लगाएको आर्थिक अवरोध र नेपालले एकाएक ढंगमा आफ्नो मानचित्रमा परिवर्तन ल्याएका कुराहरू सम्बन्ध चिसिनुमा चर्चित विषयहरू भए पनि अन्य धेरै विशेष व्यवहार, आर्थिकसामाजिक नियास्रोपन, विश्वव्यापीकरणले ल्याएका रूपान्तरण, राजनीतिक विचारधारा, आन्तरिक विषयवस्तु र अन्य राष्ट्रहरूसँगको सम्बन्ध आदिले खेलेको अहम् भूमिकालाई मान्यता दिन कर लाग्छ । कारण, यस सम्बन्धमा भारत र नेपाल, दिल्ली र काठमाडौं र प्रधानमन्त्रीद्वय नरेन्द्र मोदी र खड्ग ओली मात्रै हुँदैनन्, अनेकन् खेलाडीहरू हुन्छन् । कोही दाउपेचमा, कोही मुनाफाकरणमा, कति विनिर्माणमा, अनि कोही सम्बन्ध सपार्ने पक्षमा । कारण, सम्बन्ध नै व्यापक, गहिरो, कठिन र सूक्ष्म पनि छ । भारतको अमेरिका र अफ्रिकासँगको सम्बन्ध अनि नेपालको इंग्ल्यान्ड र जापानसँगको कूटनीतिक सम्बन्धभन्दा भारत र नेपालको सम्बन्ध अचम्मैलाग्दो हिसाबले अलग्गै छ । नेपालको कोशी नदीमा बाढी आउँदा बिहार विक्षिप्त हुन्छ र इलाममा अलैंचीको बोटमा चिर्खेफुर्के कीरा लाग्दा सिक्किमको अलैंचीबारी नाश हुन्छ । उत्तराखण्डमा सैनिक भर्ती खोलिँदा पश्चिम नेपालका युवाहरूको ताँती लाग्छ । पोखरामा होटल निर्माण गरिँदा उडिसाका बिजुली र पानी मिस्त्रीहरूको घुइँचो हुन्छ । त्यति मात्रै कहाँ हो र, नेपाललाई भारतले औषधि दिन्छ अनि नेपालले भारतलाई डाक्टरसमेत र डाक्टरी पढ्ने सुविधा पनि दिन्छ ! हरेक आदानप्रदानमा कूटनीतिले खेल खेलेको हुन्छ । व्यक्तिको स्तरमा, संस्थागत ढंगमा, समुदायबीच, व्यापारवाणिज्य सम्बन्धमा अनि कृषकश्रमिकको प्रांगणमा । यहाँ राज्य र राष्ट्र त धेरै टाढाको कुरा हुन जान्छ । यस्तो मसिनोतीखोमनै छुने सम्बन्धलाई मान्यता नदिई नकार्दा नै भारतनेपाल सम्बन्धमा घरीघरी तिक्तता आउने गर्छ । दिल्ली र काठमाडौंले यो घरघरको सम्बन्ध बुझ्नैपर्ने हुन्छ ।यस्तो प्राकृतिक सम्बन्धलाई रोटीबेटीको सम्बन्धको नामकरण दिन पटक्कै मिल्दैन । कारण, यो मानवमानवबीचको सम्बन्धको मर्म नै एकअर्काको सार्वभौमिकता र पहिचानलाई मान्यता दिँदै शिरोधार्य गर्नु हो । कुनै राष्ट्रको सार्वभौमिकता त्यस राष्ट्रको क्षेत्रफल, जनसंख्या, आर्थिक विकासको स्तर आदि अनुसार तय गरिँदैन । सार्वभौमिकता भनेको अमेरिकादेखि भारत, जर्मनीदेखि मरिसससम्म सबैको एउटै हो । कूटनीतिमा सानोठूलो सार्वभौमिकता मानिने जो एउटा होचो परम्परा छ, त्यही नै हो साम्राज्यवाद, उपनिवेशवाद अनि आधिपत्यवादको जड । सार्वभौमिकता (सोभरेन्टी) र राष्ट्रिय शक्ति (नेसनल पावर) विदेशनीतिका अलगअलग पक्ष र तत्त्वहरू हुन् । अमेरिकी कूटनीतिज्ञहरूले यी दुवै कुरालाई एउटै डोकोभित्र हाली अन्य देशमा निर्यात गर्दै थोप्दा नै विश्वमा अशान्ति फैलिन्छ र अस्थिरता आउँछ । भारतनेपाल सम्बन्धमा पनि सार्वभौमिकता र राष्ट्रिय शक्तिलाई जति अलग राखेर कूटनीति गरिन्छ, सम्बन्ध उति नै व्यापक, सुमधुर र समृद्धिशाली हुन्छ ।राजनीतिक अस्थिरता क्यान्सर र टीबी बिरामीका कीटाणुहरू जस्तै हो । राष्ट्र र जनतालाई यसले धूलोपीठो बनाउन सक्छ । कतिपय अफ्रिकी राष्ट्रहरू राजनीतिक अस्थिरताले ल्याएका भिडन्त र विध्वंसहरूले गर्दा नै अति सोचनीय अवस्थामा पुगेका हुन् । नेपाललाई राजनीतिक अस्थिरताले खाएको लगभग तीन दशक नै भयो । नत्र भने नेपालजस्तो प्राकृतिक संसाधन पर्याप्त भएको, दक्ष मानव सम्पदा, शान्तिप्रिय समाज, रमाइलोसभ्य संस्कृति र एउटा अब्बल इतिहास भएको राष्ट्र आज जापानकोरियाको स्तरमा पुगिसक्ने थियो । अहिले पनि पाँच वर्ष ढुक्क सरकार चलाएर, नेपाललाई जगजग पार्ने मतदान पाए पनि, यस राष्ट्रमा चौबीस घण्टा नै स्थिरताको खोजमा लाग्नुपर्ने भयावह स्थिति देखिन्छ । आधुनिक नेपाल निर्माणमा अरू राष्ट्रहरूभन्दा भारतको धेरै अहम् भूमिका रहन्छ । यसर्थ उसले राजनीतिक स्थिरता ल्याउने आफ्ना अनुभव र संस्थागत ज्ञानहरू नेपालसँग आदानप्रदान गर्न सक्छ । दुवै राष्ट्रका प्रधानमन्त्रीहरू कुशल राजनीतिज्ञ मानिन्छन् । केही नभए पनि, राजनीतिक स्थिरताले बंगलादेशलाई कसरी अति नै कम विकसित राष्ट्रको थुन्चेबाट उम्काएर विकासशील राष्ट्रको दर्जामा पुर्यायो भन्ने कुरोमा मन्थन गरिनुपर्ने हो ।भारत र नेपालले एकअर्कालाई हेर्दा, सम्बन्ध प्रबल बनाउँदा अर्को राष्ट्रलाई बीचमा ल्याउनै हुँदैन । दक्षिण एसियामा अर्को राष्ट्रलाई ल्याउने परम्परा अमेरिका र अन्य सैन्य शक्तिहरूले बसाएका हुन् । गत केही महिनाहरूमा गैरसरकारी सञ्चार संस्थाहरूले तेस्रो राष्ट्रको दुन्दुभि बजाएर भारतनेपाल सम्बन्धमा हिलो छेपे, घिनलाग्दो अफवाह फैलाए र अर्थहीन विवाद अघि ल्याए । तिनै सञ्चार संस्थाहरू सम्बन्ध सप्रेपछि मैत्रीभावको झन्डा बोकेर, लाजसरम नै पचाएर आफ्नो वाक्पटुता देखाउँछन् । यिनले दुवै राष्ट्रमा रहेका प्रभावशाली र गुणी सञ्चार व्यवस्था र पत्रकारहरूलाई गहिरो आघात पुर्याउने गर्छन् । तसर्थ कूटनीतिज्ञहरूको एउटा ठूलो राष्ट्रिय दायित्व यस्ता गैरजिम्मेवार सामाजिक सञ्जालसञ्चार र पत्रकारितामा प्रतिबन्ध नै लगाउनु हुनेछ ।भारतनेपाल सम्बन्धलाई केवल दुई राष्ट्रको परिप्रेक्ष्यमा हेर्नुपर्छ । दुइटै राष्ट्रले तेस्रो राष्ट्रको प्रभावमतविवादलाई टाढा राख्नु नै पर्छ । तेस्रोचौथो राष्ट्रलाई कूटनीतिबाहिर राख्न भारत र नेपालले एउटा सग्लो गैरसरकारी मञ्च बनाउनु अति आवश्यक देखिन्छ । यस दुईदेशीय गैरसरकारी मञ्चमा नागरिक समाज, कृषकउद्योगी, विद्वान्कलाकार, पत्रकारखेलाडी, निजी क्षेत्रयुवा पिँढी आदिलाई समावेश गरी समानान्तर संवादको प्रक्रिया सुरु गरिनुपर्छ । सरकारले छलफल गर्न नसकेका कुराहरूलाई समेत यस मञ्चमा ल्याउन सकिन्छ । आज यस्तो मञ्च नहुँदा नै सरकारी मत र हस्तक्षेपबाहेक कुनै पनि सम्बन्धको क्षेत्रमा अर्को उपाय, सोच र विकल्प नै पाइँदैन ।सम्बन्धमा घैंटोभित्रको सोचलाई अब नकार्नुपर्छ । ज्यादा लिन्छु, कम्ती दिन्छु भन्ने कूटनीतिको अन्त गरिनुपर्छ । सबैलाई अँगाल्ने, आउने पिँढीको भविष्यमा रूपान्तरण ल्याएर ठूलठूला आय, रोजगार, प्रविधि, संस्था आदिका स्रोतहरू अघि ल्याइनुपर्छ । दस जना व्यापारी, पन्ध्र जना उद्योगपति र सय जना पेसागत संस्थाहरूसँगसँगै नेपालमा लछ्रप्पै नयाँ होडबाजीयुक्त युवा उद्योगी र आधुनिक संस्थाहरूको निर्माण गरिनुपर्छ । सातवटा राज्यहरूले नेपालका कुनाकुनामा विकास र नयाँ राजनीतिक संस्कृतिको दुन्दुभि बजाउनुपर्छ । यसर्थ भारतले नेपाललाई कलकत्ताविशाखापट्टनम सामुद्रिक मार्गबाहेक, आफ्ना उत्तरपूर्वी राज्यहरू हुँदै बनिसक्न लागेको भारतबर्माथाइल्यान्ड त्रिदेशीय राजमार्गमार्फत दक्षिणपूर्वी एसियामा प्रवेश गर्न दिनैपर्छ । अर्थात्, भारतले आफ्नो एक्ट इस्ट नीतिमा भोटाङ, नेपाल र बंगलादेशलाई सदस्य बनाउनैपर्ने हुन्छ ।मौसम परिवर्तन, नेपालको बिजुलीको अन्य राष्ट्रहरूमा निर्यात, उच्चस्तरको विज्ञानप्रविधि सम्बन्ध, शिक्षा र स्वास्थ्यमा गहिरो आदानप्रदान र पारम्परिक औषधिमूलोज्ञानको विश्वव्यापीकरण, अनि सेवा क्षेत्रहरू यातायात, सञ्चार, बैंक, इन्सुरेन्स, पर्यटन आदिमा दोस्रो पिँढीका संस्थाहरू बनाउनमा भारत अघि आउनैपर्ने हुन्छ । सन् १९५०१९८० को दशकसम्म भारतीय आर्थिक सहयोग अन्तर्गत यी सबै क्षेत्रहरूमा जग बसालिएका छन् । नेपालले ठूलो सोच्नुपर्यो र लम्किनुपर्यो, युवा पिँढीको बढ्दो उत्साह, जोस र आकांक्षालाई ध्यानमा राख्तै र बाजेबज्यैले छोडिगएका ज्ञानको संरक्षण र राष्ट्रप्रेमको कदर गर्दै । अर्कातिर, भारतले अझै ठूलो सोच्नुपर्यो, ठूलै राष्ट्रले जस्तै आफूलाई कूटनीतिमा अघि राख्नुपर्यो । किनकि भारत नै हो नेपालको ऐतिहासिक सहभागी, हितैषी र सुखदुःखको छिमेकी राष्ट्र । सानो कुरामा अल्झेर, अझै सानो कुरामा अड्काएर नेपाललाई सानो सोच्ने बनाउनै हुँदैन भारतले ।भारतनेपाल सम्बन्ध सीमित हुनै सक्तैन । उज्यालैउज्यालो छ अघि । भारतका विदेशसचिव हर्षवर्द्धन शृंगलाको आगामी नेपाल भ्रमणले यही कुरा इंगित गर्दछ । अति नै दूरगामी र प्रस्ट विचार भएका शृंगलाले बंगलादेश, अमेरिका, थाइल्यान्ड र अन्य राष्ट्रहरूसँगको भारतको सम्बन्धमा ल्याएका सग्ला परिवर्तन र ठोस उपलब्धिहरूको चारैतिर सराहना गरिन्छ । शृंगलाको कूटनीतिक क्षमता र ज्ञानको आभास उनले हालैमा गरेको युरोप, बर्मा, माल्दिभ्स आदि राष्ट्रहरूको भ्रमणमा पाइएका उपलब्धिहरूमा पाइन्छ । प्रधानमन्त्री नरेन्द्र मोदी र विदेशमन्त्री एस जयशंकरको आस्था र भरोसाकै कारण शृंगला भारतनेपाल सम्बन्धमा एउटा नयाँ अध्यायको सुरुआत गर्ने अभिभारा लिएर नेपाल भ्रमण गर्दै छन् । यस्तै व्यक्तित्वले नै भारतनेपाल सम्बन्धको मर्म बुझेर, दुई राष्ट्रहरूबीच फेरि प्रगाढ आत्मीयताको ज्योति छर्नेछन् भनी सबैले आशा गरेका छन् ।"
वारि नारीवाद पारि नारीमुक्ति,"दस वर्षअघि अघिल्लो पुस्ताका नाम चलेका वामपन्थी लेखकले एक भेटमा पंक्तिकारलाई भनेका थिए, अर्थोक जेसुकै हुनू तर नारीवादी नहुनुहोला ।यस्तै सुझाव अरू केही थान (पुरुष) लेखकले पनि दिएका हुन् । अहिले पनि दिन्छन् । नारीवादी नहुनू है भन्नेमा प्रगतिशील तप्काका लेखक उत्ति छन्, प्रजातान्त्रिक तप्काका उत्ति । आदिम भानुभक्त आचार्यको आलम्बमा आजका क्लोन भानुभक्तहरूतर्फ संकेत गरेर बहस गर्न कोसिस गर्दा चितवनका एक बुज्रुक प्रजातान्त्रिक, स्वघोषित मठाधीश लेखकले झन्डै पाखुरी सुर्कन खोज्दै भनेका थिए, म त वधूशिक्षाको फेवरमा छु !यी महाशयसँग रिस उठेन, दया लाग्यो । विचारको भिन्नता स्विकार्ने नाममा विवेकहीनता र अन्यायिक तर्कलाई ठीक मान्न सकिँदैन तर जीर्ण सामन्तवादी चेतनाका रोगी सँग आमनेसामने बहस गर्नु समय र ऊर्जाको बरबादी मात्रै हो ।मार्क्सवादी छातामुनि बस्न रुचाउने कतिपय लेखकहरू सिफारिस गर्छन् नारीवाद होइन, नारीमुक्ति आन्दोलन पछ्याउने हो । नारीमुक्तिको राजनीतिक वैचारिकी पछ्याउनेमा दुईमत नै छैन, तर नारीवादप्रति एकोहोरो उपेक्षा या नारीवाद गलत हो भन्ने सोलोडोलो निष्कर्षमा सहमत हुन सकिन्न ।सारमा माथि चर्चा गरिएका दुवै थरी विचारका पुरुषको चिन्ता एकै हो स्त्रीहरू अधिकारसचेत र लडाकु भएर निस्के भने आफ्नो सनातन सहुलियतको स्थानमान (हाइरार्की) खोसिन्छ । यिनले हामीलाई जित्छन् । हाम्रा छातीमा टेकेर हामीमाथि राज गर्छन् ।यी दुवै थरीका दिमागमा डेरा जमाएर बसेको कुरा हो नारीवाद केवल पुरुषविरोधी तर्क हो । प्रोपगान्डा हो । ट्याउँट्याउँ हो ।िििनिश्चय पनि, नारीवाद आलोचनाबाहिर छैन तर विद्रोह र आक्रोशको सैद्धान्तिकीसँगै नारीवादले स्त्री इतिहासलाई उत्खनन गर्न, भाषा र मनोविज्ञानका क्षेत्रमा स्थापित प्रभावशाली विचारलाई खण्डन गर्न, सांस्कृतिक शक्ति संरचनाको आधारभूत स्वरूप थाहा पाउन गरेको मिहिनेतलाई बेवास्ता गर्नु असम्भव छ । हो, विभेदका अनेक रूपविरुद्ध कडा आक्रोश प्रकट हुँदा त्यसले (प्रायः व्यक्तिगत र निश्चित घेराको स्तरमा) विद्रोह र परिवर्तनको आग्रहचाहिँ गर्छ । तर संरचनात्मक विभेदहरूको राजनीतिक र व्यावहारिक समाधान कस्तो हुन सक्छ भन्ने खाका र चिन्तन भने यसमा भेटिन्न । त्यसैले नारीवाद लेखन र विमर्शमै बढी सीमित भएको छ ।यसलाई स्त्रीपुरुष समानतामा आधारित वैकल्पिक सामाजिक ढाँचासहितको राजनीतिक परियोजनामा जोड्न नसक्ने हो भने नारीवाद बौद्धिक विलास मात्रै बन्ने भय सधैं रहन्छ । व्यापक स्त्रीसमुदाय (र अन्यसमेत) लाई लामबद्ध गर्ने मुक्ति आन्दोलनको राजनीतिक कार्यक्रम र कार्यदिशाबिना नारीवाद राजनीतिक भएर पनि गैरराजनीतिक छलफल मात्रै भैदिन्छ । तर अर्को महत्त्वपूर्ण कुरा के छ भने, नारीमुक्तिको परियोजनात्मक विचारले पनि प्रयोगका स्तरमा कैयौं असफलता झेलेको छ । ती असफलताका कारक केके हुन् ? अथवा, प्राप्त आंशिक सफलताबाट केके कुरा सिक्ने ? यसमाथि गम्भीर हुनु आवश्यक छ ।नारीवाद शब्दको पहिलो प्रयोग समाजशास्त्री चार्ल्स फ्युरिएले गरे, सन् १८३७ मा । तर सिद्धान्ततः नारीवाद सन् १९६० पछि नै जन्मेर चल्तीमा आएको हो । नारीवादी दर्शनको खाता खोल्ने मेरी उल्स्टोक्राफ्टको पुस्तक अ भिन्डिकेसन अफ द राइट्स अफ उमन (१७९२) का साक्ष्यमा भन्नुपर्दा यसले २२८ वर्षको आयु खाइसकेको छ । उल्स्टोनक्राफ्ट फ्रान्सेली क्रान्तिले स्थापित गर्न खोजेको स्वतन्त्रता, समानता र भ्रातृत्वको पुरुष सापेक्षित व्याख्या र व्यवहारलाई चुनौती दिँदै पुँजीवादी क्रान्तिभित्र नारीमुक्तिको प्रस्ताव गर्ने जुझारु भौतिकवादी अभियन्ता थिइन् । एकैसाथ राजतन्त्र, चर्च र कुलीनतन्त्रको समाप्ति नभई सामाजिक समानता सम्भव छैन भन्ने वस्तुगत निष्कर्ष दिने यी लेखकलाई समाजवादी मजदुर आन्दोलनले आदरपूर्वक आफ्नो वैचारिक पूर्वज मान्यो । परिणामतः यो पुस्तक महिला मुक्ति आन्दोलनको समेत एउटा महत्त्वपूर्ण दस्तावेज मानिएको छ ।यसरी नारीवाद र नारीमुक्ति आन्दोलनको लहरो एउटै जराबाट विकसित भएको हो भन्नु अत्युक्ति हुँदैन । यद्यपि यी दुईका सैद्धान्तिक भुइँ, प्रयोग र बहसमा व्यापक अन्तर छन् । यी अन्तरमा प्रवेश गर्नुअघि कम्युनिस्ट क्रान्ति र नारीमुक्ति आन्दोलनको उतारचढावबारे एउटा दृष्टान्त पेस गरौं ।मार्क्सवादी विचारदर्शनको प्रभाव फैलिएर युरोपमा चलेको समाजवादी (कम्युनिस्ट) आन्दोलनको एउटा हाँगाका रूपमा बीसौं शताब्दीको सुरुमै नारीमुक्ति आन्दोलनको दुन्दुभि बज्यो । अन्तर्राष्ट्रिय (श्रमिक) महिला दिवसको खाँबो गाड्ने स्त्रीमजदुरहरूको अभूतपूर्व सहभागितामा थालिएको समान ज्यालाको आन्दोलनको तरंग विश्वव्यापी बन्न पुग्यो । जनविद्रोहको अग्रदस्ताका रूपमा महिलाहरूको कुशल र सम्मोहनकारी नेतृत्व रहेको रुसी क्रान्ति संसारभरकै महिलाको सामूहिक संघर्षका लागि जादुयी प्रेरणा बन्यो । यसको प्रभाव कालक्रममा भारतीय, चिनियाँ, क्युबाली, पेरुभियन, फिलिपिनी, नेपाली महिला आन्दोलनसम्मै फैलियो । क्लारा जेट्किन, अलेक्जेन्डर कोलोन्ताई, रोजा लग्जेम्बर्गलगायत महिला नेताहरू समाजवादी बहसमा उच्च कोटिका बौद्धिकका रूपमा उदाए ।अक्टोबर क्रान्तिको सफलतालगत्तै सोभियत रूसमा धमाधम यस्ता कानुन बनाइए जुन विश्वमै संरचनात्मक लैंगिक विभेदलाई परास्त गर्ने सर्वथा पहिलो पहल थिए । मताधिकारदेखि कार्यक्षेत्र रोज्ने, जीवनसाथी छनोट गर्ने, सम्बन्धविच्छेद, गर्भपतन लगायतका प्रगतिशील अधिकारले सुसज्जित गर्दै सोभियत रुसले महिलाका पक्षमा अद्भुत घोषणाहरू गर्यो । महिलालाई घरेलु दासत्वबाट मुक्त गर्दै सार्वजनिक स्पेसमा ओर्लन प्रेरित गर्ने अनेक कार्यक्रम र नीतिहरू ल्याइए । यसले परम्परागत लैंगिक शक्ति संरचनाको व्याकरण फेरिने प्रशस्त आधार तयार गर्यो ।तर लेनिनको मृत्युपछिको एक दशक नबित्दै मातृत्व र स्त्रीत्व रक्षाका नाममा कतिपय कानुन र नीतिहरू भकाभक फेर्ने काम भए । जोसेफ स्टालिनकै पालामा थालिएको कानुन उल्ट्याउने क्रम निकिता ख्रुस्चेवसम्म आइपुग्दा पुँजीवादी पुनःस्थापनाको चरणतर्फ संक्रमित हुन पुग्यो । आमा नायिका पुरस्कार, मातृत्व पदक जस्ता विभूषणका लेपन लगाउने बकम्फुसे महानता खेती थालिए । कम्युनिस्ट क्रान्तिपछिको समाजवाद पनि आखिर महिलाका पक्षमा नहुँदो रहेछ भन्ने निष्कर्षमा पुगिने बदनाम बहानाको उदाहरण बन्यो सोभियत समाजवाद ।यो कम्युनिज्मको दोष होइन, राज्य पितृसत्तामा निहित शासकीय गद्दारीको परिणति हो भन्ने कुरो अहिलेसम्मै बुझाउने यत्न गरिएको देखिन्न । हाम्रै घरेलु अनुभवमा पनि त यस्तैयस्तै भएको छ । आज पार्टी पितृसत्ता र राज्य पितृसत्ताको कोपले जनयुद्धका लडाकु महिलाको बलिदान, गरिमा र निर्णायक अधिकारको कुन हदसम्म तेजोवध गरिरहेको छ, हामीलाई थाहै छ । नारीमुक्ति आन्दोलनलाई वर्गमुक्ति आन्दोलनसँगै जोडेर बहादुरी र सौर्यको इतिहास रचेका महिलालाई पुनः घरेलु दासताकै चौघेरामा फर्काइएको दृश्यले नारीमुक्तिको परियोजना पनि गफै त रहेछ भन्ने पर्न गएको छ ।नेपालकै उदाहरण हेर्ने हो भने पनि नारीमुक्ति आन्दोलनको सर्वोपरि महत्त्व र भूमिका कसैले नकार्न सक्दैन, भलै आजका दिनमा यो आन्दोलन पार्टी पितृसत्ताको छायामुनि टाक्सिएको छ । राणाविरोधी अभियान र आन्दोलनदेखि पञ्चायतविरुद्धका भूमिगत क्रान्ति र प्रजातन्त्रकालसम्मै पनि माओवादी जनयुद्धसमेतले नेपाली महिलाको चेतनामा ल्याएको तरंग चानचुने होइन । आज महिला संगठन टाक्सिए, आफ्नो हुती र सामर्थ्य प्रदर्शन गर्न सकेनन् भन्नुको अर्थ नारीमुक्ति आन्दोलनको रिले अभियान समाप्त भयो भन्ने होइन ।िििदोस्रो विश्वयुद्धपछि नारीवाद युद्धोत्तर चेतनाले चलायमान समाजको अभिव्यक्तिका रूपमा मात्रै होइन, कम्युनिस्ट पार्टीभित्र अन्तरप्रवाहित नारीमुक्ति आन्दोलनका प्रायोजित सीमाहरूको समेत उपोत्पादका रूपमा स्थापित भएर फैलियो । बेट्टी फ्रिडन, जर्मेन ग्रियर, सुलामिथ फायरस्टोन, केट मिलेट लगायतका घोषित नारीवादी बौद्धिकहरू एकपछि अर्को गर्दै उदाए । यता मार्क्सवादी शिविरमा एभलिन रिड एक्लैले जीव विज्ञान र सौन्दर्य मिथहरूका सामन्तवादी (पुँजीवादीसमेत) अधकल्चा र अनैतिहासिक तर्कको खण्डन गरिरहिन् । प्रशस्त विमर्शहरू भए, अनेकौं किताबहरू आए । र, रमाइलो कुरा के भने, नारीवाद एक रहेन अनेक बन्यो । अर्थात्, यो नारीवाद(हरू) बन्यो । ९० को दशक आइपुग्दासम्म अभिजात गोरा बौद्धिकहरूले खिचेको एकनस्लीय नारीवादको नक्सा नाघ्ने ब्ल्याक फेमिनिज्म को बहस हुन थाल्यो । बेल हुक्सको एन्ट आई अ उमन जस्ता पुस्तकले नारीवादभित्रै बहुलवादको स्वीकार किन हुन सकेन भन्नेमा बहसको गजबार खोल्दिए । यो नारीवादको अघोषित लक्ष्मणरेखामाथिको ठूलो प्रश्नसमेत थियो । अहिलेसम्म आइपुग्दा वैयक्तिक नारीवाददेखि, मार्क्सवादी नारीवाद, पर्यावरण नारीवाद, उत्तरनारीवाद लगायत लैंगिक, जातिगत, धार्मिक आदि अस्मिताका मानक र शाश्वत ठानिएका सीमाविरुद्ध उभिने चेष्टाहरूसमेत समेटिएका छन् । एलजीबीटीक्यू जस्ता परालैंगिक पहिचानका बहस किनारीकृत गर्नै नमिल्ने गरी उपस्थित भइसकेका छन् ।लेखन र बहसमा भर्खरै प्रवेश गरेको पुस्ता होस् या लेखिबोलिरहेको स्थापित समूह, दुवै थरीमा बनेका कतिपय भ्रमपूर्ण निषेध (ट्याबु) हरूले यी विचारहरू बुझ्ने र पर्गेल्ने उद्यममा तगारो लगाएका छन् । हुँदाहुँदा वास्तविक कुरै नबुझी, वास्तविक बहसमै नउत्री नारीवादी र नारीमुक्ति पक्षधर भन्ने शत्रुतापूर्ण रेखाजस्तो केही खिचिएको महसुस हुँदै छ । यसले छलफल र निष्कर्षतर्फ जाने बाटो निर्देशित गर्दैन, बरु विषयका गहनताको उपेक्षा गर्दै आरोपप्रत्यारोपको अप्रिय दलदलतर्फ लैजान सक्छ ।कम्युनिस्ट शिविरका लेखक, बुद्धिजीवीले नारीवाद(हरू) भन्नासाथ त्यसलाई ध्वंसात्मक र अराजकतावादी मात्रै देख्नु र आफूनजिकका महिला लेखकलाई नारीवादी नबन्न चोरऔंला ठड्याउनु जति हास्यास्पद हो, गैरकम्युनिस्ट नारीवादी शिविरले कम्युनिस्ट आन्दोलनभित्र अन्तर्भूत भएकैले (गहिरो सैद्धान्तिक असहमति र तर्कले होइन) नारीमुक्तिको विचारधाराप्रति शत्रुतापूर्ण धारणा राख्नु, मार्क्सवादमाथि सतही खोइरो खन्नु त्यति नै केटाकेटीपन हो ।नारीवादी हुनु पुरुषविरोधी हुनु हो या नारीमुक्ति आन्दोलनविरोधी हुनु हो भन्ने भय पाल्ने महिलापुरुष जोकसैले बुझे हुन्छ नारीवाद समानतातर्फ पाइलो चाल्ने चेतनाको पहिलो संक्रमण हो । नारीवादी नभई मुक्तिको काल्पनिकी सम्भव नै छैन । तर यो काल्पनिकीलाई साकार रूप दिन राजनीतिक रूपले स्पष्टतासहितको नारीवादी बन्नुचाहिँ बढ्ता जरुरी छ । वास्तविक अर्थमा नारीवादीलाई गैरराजनीतिक भद्रता को सुविधा नै हुँदैन । जसले यस्तो सुविधा र शालीनता को तर्क गर्छन्, ती नारीवादका पेसेवर व्यापारी हुन् भनेर बुझे हुन्छ ।अब यसरी हेरौं नारीवाद र नारीमुक्ति वारिपारि छन् । हामीलाई पारि पुग्नु छ तर बीचमा छ भ्रम, अन्योल र राजनीतिक असाक्षरताले बनेको गहिरो गल्छी । पारि पुग्न चाहने हो भने हरेक नारीवादीले सबैभन्दा पहिले आफूलाई राजनीतिक रूपमा साक्षर बनाउनु जरुरी छ । तिनले व्यक्तिगत स्वतन्त्रताका लागि विद्रोहको भाषा सिक्नु जति जरुरी छ, अखण्डित सामूहिक स्वतन्त्रता र समानताका लागि सामाजिक ढाँचाको व्यापक समाजवादी पुनर्गठन कसरी गर्ने होला भनेर सोच्न त्यति नै जरुरी छ ।पारि पुग्न चाहने हो भने आफ्नो एक्लो र खण्डित मुक्तिको होइन, समग्र उत्पीडित महिलाको सांस्कृतिकजातीयलिंगीयवर्गीय स्थितिबाट एकीकृत मुक्तिको परियोजनामा समाहित हुनु जरुरी छ । सारमा, हरेक नारीवादीले सकेसम्म संगठित राजनीतिमा सहभागी भएर, नभए लेखेर, बोलेर वा अन्य तरिकाले हस्तक्षेप गर्नु जरुरी छ । अन्ततः नारीमुक्ति आन्दोलनको राजनीतिक लडाकु बन्न नसक्ने हो भने नारीवादी मात्रै हुनु अधुरै हुनु हो, आधा हुनु हो ।"
समानुपातिक समावेशिता तारेभीरको रातागेडी,"यो मौसममा सत्ता सरकार पुनर्गठन, संवैधानिक आयोगहरूमा पदपूर्ति, राजदूत नियुक्ति लगायतले सलबलाएको छ । प्रायः ठूला दलहरूका बैठक, भेला र सम्मेलनले तथा महाधिवेशनको चर्चाले पनि रापताप बढाइरहेको छ । मन्त्रीलगायत संवैधानिक अंगहरूको रंगमञ्चमा प्रहसन गर्न धेरैलाई मंसिरको मुसालाई भन्दा चटारो भएको छ । आफ्नो निसाना चुक्ला भनेर कतिपय नेताले त सरकार र दलका अशोभनीय काम र अदूरदर्शी निर्णयमा पनि ताली बजाइरहेका छन् । जातीय छुवाछुतका कारण व्याप्त जघन्य हत्या, बाल यौनशोषण र बलात्कारपछिका हत्या, प्रशासनिक ज्यादतीविरुद्ध न्यायिक संघर्षमा उत्रन भने तिनले खुट्टा कमाइरहेका हुन्छन् । सरकार र पार्टी नेतृत्वको अपारदर्शिताले गर्दा सिर्जिएका कैयौं जटिल समस्याबारे प्रतिरोध गर्न त परै जाओस्, चुइँक्क बोल्दैनन् तिनीहरू । पादतलदेखि शिखातलसम्मका नेता धेरैजसो पदीय प्रतियोगिताको धावनमार्गमा प्रतिस्पर्धा गरिरहेका छन् । आआफ्ना कुम्लो बोकेर सबै ठिमीतिर दौडनुको मूल कारण हो संविधानले किटान गरेको समानुपातिक समावेशिताको ग्यारेन्टी नहुनु, पदीय प्रतिनिधित्वका लागि वरीयताको मानक नबन्नु र राजनीतिक भ्रष्टाचारको उन्मूलन नहुनु ।नेकपाका अध्यक्ष पुष्पकमल दाहाल प्रचण्ड ले आफू पहिलोपटक प्रधानमन्त्री भएकै बेला २०६५ मा व्यवस्थापिकासंसद्को चौथो अधिवेशनलाई सम्बोधन गर्दै भनेका थिए, संवैधानिक आयोगले एकैचोटि छप्पर फाडेर काम गर्नेछ । समानुपातिक समावेशिताको सवालमा अन्तरिम संविधानले छप्पर फाड्ने जमर्को नगरेको होइन । त्यसकै बलमा इतिहासले कल्पनै नगरेका विभिन्न जनसमुदायका मानिस सत्ताको सिंहासनमा किनाराका साक्षी बन्न नपुगेका पनि होइनन् । अब राज्य पुनःसंरचनाको नयाँ माहोलले पुरातन लक्ष्मणरेखा भत्काउने भयो भनेर जनतामा आशा जागिरहेका बखत नेपालको संविधान, २०७२ जारी हुँदा समावेशीका केही विषय पजनी भएर आए । अझै त्यसलाई कार्यान्वयन गर्न कानुन बनाउने घडीसम्म आइपुग्दा त फाडिएको छप्पर पुरानै ठाउँमा जमेर जब्बर हुन खोजेको आभास भएको छ ।राष्ट्रिय दलित आयोग पाँच वर्ष भयो नेतृत्वविहीन भएको, दलित समुदायका हितका लागि अर्बौंको बजेट परिचालन गरेर शिक्षा र रोजगारीमा समेत टेवा पुर्याउने संस्था आफैं बेरोजगार भएर थन्केको छ । नेपाल सरकारबाटै परिचालित उपेक्षित, उत्पीडित र दलित वर्ग उत्थान विकास समिति त अझ भीरको चिन्डो बनेको छ । उत्पीडित वर्ग, जाति, लिंग, क्षेत्रलाई थान्को लगाउन बनेका प्रायः आयोग आफैं थान्को लागेका छन् । राजनीतिक नियुक्तिबाट परिचालित हुने राज्यका विभिन्न अंग र थुप्रै आयोग जसमा समानुपातिक सहभागिताका आधारमा पदपूर्ति गरिने संवैधानिक प्रावधान छ खास दलित उत्पीडित समुदायका लागि तारेभीरको रातागेडी भएका छन् ।दलित, महिला, जनजाति, मधेसी, थारू, मुस्लिम आदि आयोगहरू, बादी विकास बोर्ड, दलित विकास समितिहरू, समावेशी आयोग, भूमिसम्बन्धी समस्या समाधान आयोग, प्राकृतिक स्रोत तथा वित्त आयोग, योजना आयोग, अख्त्तियार दुरुपयोग अनुसन्धान आयोग, राष्ट्रिय मानव अधिकार आयोग, निर्वाचन आयोग, लोक सेवा आयोग र सीटीईभीटी लगायत राजनीतिक नियुक्तिका लागि आवश्यक जति निकायहरू छन्, तिनमा दलित समुदायलाई समानुपातिक हैसियतले समावेश गर्न केले छेकेको छ ? के आवश्यक योग्यता पुगेका व्यक्ति उत्पीडित समुदायमा छैनन् ? जत्ति पनि छन् । राज्य संरचनाको हरेक क्षेत्र, निकाय र अंगमा विशेष अधिकारसमेतको समानुपातिक सहभागिता हुने सिद्धान्त र नाराका आधारमा मुक्ति वा मृत्युलाई रोजेर हजारौंले जनसंघर्षमा प्राणाहुति दिए । सामाजिक बहिष्करणको पीडाले इखिएका दलित बौद्धिकहरू अहिले पनि निरन्तर जातीय तथा सामाजिक मुक्ति आन्दोलनमा लागिपरिरहेका छन् । ती हजारौं योद्धाको राष्ट्र निर्माणमा भएको बलिदान त्यही दलित आयोगका पाँच थान सिटका लागि हो त, जुन पुलिन्दा देखाएर आज मुखमा बुजो लगाइरहने काम भएको छ ? जति विज्ञविशेषज्ञ भए पनि राज्यका सारा संरचनामा समाहित हुन उत्पीडित समुदायमा जन्मेकै नाताले झन् वञ्चित हुनुपर्ने ? कहाँ गयो दलितका लागि समानुपातिक सहभागिता र विशेष व्यवस्था ?राजनीतिक दलतर्फको कुरा गर्दा भनिन्छ, प्रजातन्त्रवादी, सर्वहारावादी पार्टी भनेकै शोषित, उत्पीडित जाति र वर्ग समुदायको अग्रदस्ता हो । पार्टी लिडर भनेका विशेष धातुले बनेका आम जनताका प्रतिनिधि हुन् । यहाँ सबै जात, लिंग, क्षेत्रकै व्यक्ति हाराहारीमा उभिनुपर्छ भन्नु आफ्नो पार्टी र सिद्धान्तमा विश्वास नगर्नु हो । तर, ती सब भुलभुलैया साबित भए । अब यस्ता आदर्शका कुराले थुमथुमिने दिन गए । राजनीतिक दलका सबै तहमा कृपाले मात्र समेट्ने प्रावधानभन्दा माथि उठेर समानुपातिक सहभागिताको अधिकारलाई पार्टीको विधानमै स्थापित गर्नुपर्ने हुन्छ । निर्वाचन आयोगमा समानुपातिक समावेशितारहित दललाई दर्ता नगर्ने कानुनसम्मत विधि बन्नु जरुरी छ ।हाम्रो देशमा एउटा राष्ट्रिय रोग छ समृद्ध नेपाल सुखी नेपाली को नारा दिन जान्ने तर समृद्ध नेपाल बनाउन दक्ष नेपालीलाई सम्मान गर्न र अवसर दिन नजान्ने, जसको सिकार कुलमान घिसिङजस्ता मान्छेसमेत हुनुपरेको छ । जतिसुकै प्रतिभाशाली, विज्ञ, विशेषज्ञ, सर्वदक्ष भए पनि व्यक्तिविशेष कुन पार्टीको हो, पार्टीभित्र पनि कुन लबीको हो, त्यसमा पनि आदेशपालक हो कि विधि र नियमको जस्ता यक्षप्रश्नमा ऊ उत्तीर्ण हुनुपर्ने हुन्छ । प्रथमतः पार्टी नेतृत्वले यो रोगको सैद्धान्तिक उपचार गर्नु नितान्त आवश्यक छ ।आज मुलुकलाई यहाँसम्म ल्याइपुर्याउन प्रमुख पार्टी र नेतृत्वको भूमिकालाई कम आँक्न मिल्दैन । पार्टीकै नेतृत्वमा भएको संघर्षमा जनताले दिएको असाध्य ठूलो बलिदानको उपज नेपालको संविधान, २०७२ मा थुप्रै टेक्नेसमात्ने ठाउँहरू पनि छन् । त्यसैको एउटा कडी हो समानुपातिक सहभागिताको सिद्धान्त । तथापि यसमा जसको बिहा उसैलाई नजिक नल्या भनेजस्तै भएको छ । सम्बधित समुदायले यसलाई सधैं हेर्दा ऐना छाम्दा छैन का रूपमा अनुभूति गरेर बस्नुपर्ने ? यस्तो कुरा द्वन्द्ववादको नियमभित्र पर्दैन । यस्तै स्थितिले कुनै पनि गतिशील क्याडरलाई बाध्यतावश वैकल्पिक संघर्षको बाटो खोज्ने ठाउँमा पुर्याउँछ । यो इतिहाससिद्ध तथ्य हो । शोषित, उत्पीडित वर्गलाई मुक्तिको नाउँमा नित्य प्यादा बनाउने परम्परागत परिपाटीले न राष्ट्रको हित हुन्छ न त कुनै पनि दलकै ।"
युरियाको 'कमाल !,"कृत्रिम युरियाको खेतीपातीमा प्रवेशसम्पूर्ण जीवको जैविक वृद्धिका लागि नाइट्रोजनलगायत अन्य प्राकृतिक तत्त्वहरू नभई हुँदैनन् । यी तत्त्वहरू हावा, पानी र प्रकृतिमा विभिन्न अवस्थामा हुन्छन् । जीवन ऊर्जाको सबैभन्दा मुख्य तत्त्व नाइट्रोजन हो, जसको उपयोगले सूर्य ऊर्जाको सहायताबाट बोटबिरुवाले आफ्नो वृद्धिका लागि चाहिने खाना आफैं बनाउँछन् र सम्पूर्ण सृष्टि थामिन्छ । हावामा दुईतिहाइभन्दा बढी पाइने यो नाइट्रोजन बोटबिरुवाले विभिन्न प्राकृतिक तथा जैविक माध्यमबाट प्राप्त गर्छन् । माटोमा यसको जगेर्ना गर्न र बोटबिरुवालाई उपलब्ध गराउन ब्याक्टेरिया लगायतका अन्य सूक्ष्म जीव सक्रिय हुन्छन् भने यी जीवलाई आश्रय दिएर भटमास, क्लोभर, अल्फा अल्फाजस्ता कोसेबाली र हरियो एल्गीले माटोको माथिल्लो सतहमा राख्न सघाउँछन् ।तर मानिसको खानेकुराको जोहो गर्ने खेतीपाती सघन र एकल हुँदै जाँदा माटोमा यस्तो नाइट्रोजनको मात्रा घट्दै जान्छ र बोटबिरुवाको वृद्धिमा ह्रास आउँछ । यो समस्या हटाउँदै खेतीपातीबाट धेरै उत्पादन लिन यसको आपूर्ति माटोमा सहजै गर्न कारखानामा बनेको कृत्रिम युरियाको प्रयोग गर्न सुरु भएको हो ।अब चर्चा गरौं, युरिया वा कृत्रिम रासायनिक मलले के गर्छ ।पहिलो, यसले माटोमा हुने जैविक प्रक्रिया तहसनहस पार्छ । कृत्रिम मल हालेको माटोमा नाइट्राइट नाइट्रेट, नाइट्रिक एसिड, अमोनियम फस्फेट, पोटासियम सल्फेट, अमोनियम नाइट्रेट र नाइट्रेट क्लोराइडजस्ता यौगिकको मात्रा बढी हुन्छ । योसँगै, अधिकांश कृत्रिम युरिया बनाउन प्रयोग हुने पेट्रोलियम हाइड्रोकार्बनको मिश्रणमा घोलिएर लेड, मर्करी, आर्सेनिक, क्याडियम, बेरियम, क्रोमियम, निकेल, बेरिलियम, डाइअक्सिनजस्ता हानिकारक तत्त्वहरू आउने पाइएको छ । चट्टानको फोस्फोरसबाट क्याडियमजस्तो विषाक्त खनिज र पोटासियममा भएको क्लोराइडले नाइट्रेटसँगको प्रतिक्रियामा क्लोराइडजस्तो विषलु ग्यास बनाउँछ । यी सबैले माटोमा रहेका सूक्ष्म र अन्य जीव मार्छन्, माटोलाई मुर्दा बनाउँछन् ।दोस्रो, यी कृत्रिम मलका यौगिकहरू हावामा उडेर र खेतबारीबाट चुहिएर वातावरण अनि खोलानाला र जमिनमुनिको पानीमा पुग्छन् । पानीमा आधारित जैविक प्रक्रिया ध्वस्त हुन्छ । पानीको स्रोत हुँदै यी मानिस तथा अन्य जीवका शरीरमा समेत पुग्छन् । यी कृत्रिम मलले गर्दा माटोमा अम्लीय तत्त्व, हरित ग्यास बढेसँगै जलवायु परिवर्तनको असर बढेको छ ।तेस्रो, यी कृत्रिम मलले सबै प्राणीको शारीरिक प्रक्रिया बिगार्छन र नसर्ने दीर्घरोग निम्त्याउँछन् । युरिया र अन्य कृत्रिम मल हालेर उब्जेका खानेकुरामा माथि उल्लिखित यौगिकको मात्रा बढी हुन्छ भने आइरन, जिंक, क्यारोटिन, भिटामिन सी, कपर र प्रोटिनको कमी । । माटो, हावा र पानीको बाटो हुँदै हाम्रा शरीरमा भित्रिने यी विषका कारण हाम्रो शारीरिकमानसिक जटिलता विकराल बन्दै गएको छ । अहिले संसारभरि मोटोपना, ख्याउटे, पुड्के, अपांगता, सुस्त मनस्थिति, चिनी रोग, मस्तिष्काघात, मुटुरोग, मिर्गौलाको समस्या, थाइरायड, रक्तचाप र क्यान्सर महामारीका रूपमा फैलिएका छन् ।अहिले विश्व नै यस्ता कृत्रिम रसायनको सिकार भएको छ । यसो हुनुमा मुख्यतः विभिन्न लोभलालचमा स्वास्थ्य क्षेत्रका विज्ञले जैविक मल र कृत्रिम रसायन जेसुकै भए पनि बिरुवाले लिने तत्त्व एउटै रासायनिक प्रक्रियाबाट आउने हो भन्नु नै कारक रहेको छ । रसायनको विघटन क्रिया, प्रतिक्रिया एवं माटो, प्रकृति र मानिसको शरीरमा हुने रसायनको मात्राको तहमा हेर्दा यो कुरा ठीकै देखिन्छ, तर ठूलो मात्रामा यस्ता यौगिक र विषाक्त तत्त्वहरू माटो, प्रकृति र खाना हुँदै शरीरमा पुग्छन् र शरीरले सम्हाल्न सक्दैन । अझ यस्ता विषाक्त रसायनबाट थपिएका विकृति र जटिलता हटाउने भन्दै औषधिका नाममा (भिटामिन, हर्मोन, खनिज) का रसायनको मात्रा थपिन्छ । यो नै अहिलेको जनस्वास्थ्यको मूल समस्या हो । यो यथार्थ आधुनिक स्वास्थ्य विज्ञानका शोधकर्ता र अध्येताले बिस्तारै उजागर गर्दै छन् र यसलाई सच्याउने प्रयाससमेत भैरहेका छन् ।हाम्रो धेरैजसो बौद्धिक जमात, राजनीतिक र प्रशासनिक नेतृत्व कृत्रिम रसायनको यस्तो असरबारे बेखबर छ भने, जानकारी हुनेमध्ये धेरैले बिचौलियाको दबाबमा बुझ पचाएका छन् । त्यसमाथि विज्ञताको अहंकारले विवेक र बौद्धिकता दुवै गुमाउन पुगेका खेतीपातीका बिचौलिया परामर्शदाताले अल्पज्ञानी नेतृत्वलाई झन् कुहिरोको काग बनाइरहेका छन् । त्यसैले त यिनीहरू यस्ता रसायन र विषादीका आधारमा गरिने व्यापारिक खेतीपातीको पक्षपोषण गर्दै आम मानिसलाई विषाक्त खानेकुरा खान बाध्य बनाइरहन उद्यत छन् ।यस्तै, कृत्रिम विषादीहरूको उत्तिकै बिगबिगी छ । मलेरिया उन्मूलन गर्ने भन्दै छरिएको डीडीटी, झार मार्न प्रयोग हुने ग्लाइकोफस्फेट, अर्ग्यानो फस्फेट, कीरा मार्ने इन्डोसल्फान जस्ता रसायन क्यान्सर र अन्य शारीरिकमानसिक जटिलताका कारक रहेको भनेर आधिकारिक रूपमा प्रतिबन्धितसमेत भैसकेका छन् । तर नयाँ ब्रान्डसँगै यिनको औद्योगिक उत्पादन भने रोकिएको छैन । योसँगै नसड्ने प्लास्टिक, हर्मोन र भिटामिनको बिगबिगी पनि छ ।यसरी हेर्दा, बोटबिरुवा हुर्कन, फल लाग्न र पोषिलो बनाउन भन्दै नाइट्रोजन, फोस्फोरस, पोटास र अन्य सूक्ष्म तत्त्व माटोमा थप्न बनाइएका युरियाजस्ता कृत्रिम मल एवं झार तथा हानिकारक सूक्ष्म जीव र कीरा मार्न भन्दै कृत्रिम तरिकाले बनाइएका रसायन नै समग्र प्रकृति र मानिसका लागि सबैभन्दा विषालु छन् । मुख्यतः यिनैका भरमा उत्पादन गरिने खानेकुरा नै मुख्य समस्या हुन् । तर यसको लेखाजोखा र विश्लेषण नगरी हचुवाकै भरमा मल कारखाना खोल्ने प्रस्ताव आफैंमा खेदपूर्ण छ ।"
अक्सफोर्डको खोप निकै प्रभावकारी,"बेलायतको अक्सफोर्ड विश्वविद्यालय र औषधि निर्माता कम्पनी अस्ट्राजेनेकाले विकास गरेको कोभिड१९ विरुद्धको खोपको प्रभावकारिता उच्च रहेको जनाइएको छ । अक्सफोर्ड तथा अस्ट्राजेनेकाले तेस्रो चरणमा गरिएको बृहत् परीक्षणको नतिजाअनुसार उक्त खोप ७० प्रतिशत प्रभावकारी भएको जनाएका छन् । तर परीक्षणको नतिजाले खोपको मात्रामा फेरबदल गरेपछि यसको सफलता ९० प्रतिशतसम्म हुने अनुसन्धानकर्ताहरूले दाबी गरेका छन् । उक्त खोप बेलायत र ब्राजिलका २० हजारभन्दा बढी स्वयंसेवकहरूमा परीक्षण गरिएको थियो । कोभिड भएका ३० जनालाई दुई डोज खोप र १ सय १ जनालाई डमी इन्जेक्सन दिँदा ७० प्रतिशत काम गरेको अनुसन्धानकर्ताहरूको भनाइ छ । उक्त खोप तयार गर्न सामान्यतः एक दशक लाग्ने भए पनि करिब १० महिनामा विकास गरिएको हो । गत साता अमेरिकी कम्पनी फाइजर र मोडेर्नाले विकास गरेका खोपले ९५ प्रतिशत मानिसलाई कोभिड१९ बाट जोगाउने बताइएको थियो । तर अक्सफोर्ड र अस्ट्राजेनेकाले विकास गरेको खोप अन्य खोपको तुलनामा निकै सस्तो, भण्डारण गर्न सजिलो र विश्वको जुनसुकै कुनामा लैजान सकिने कम्पनीले जनाएको छ । अक्सफोर्डको खोप केवल ३ पाउन्डमा उपलब्ध हुने बताइएको छ । फाइजरको मूल्य करिब १५ पाउन्ड र मोडेर्नाको २५ पाउन्ड पर्ने बताइएको छ । नियामक निकायले अनुमति दिएको खण्डमा आफूहरूले विकास गरेको खोपले कोभिड१९ को महामारी रोक्न धेरै सघाउने अक्सफोर्डको विश्वास छ । नयाँ घोषणाले महामारी अन्त्य गर्न खोप प्रयोगका लागि एक कदम अगाडि लगेको खोप डिजाइन गर्नेमध्येका एक प्राध्यापक सराह गिल्बर्टको धारणा छ । अस्ट्राजेनिकाका प्रमुख कार्यकारी पास्कल सोरिओटले एक वक्तव्यमा कोभिड१९ विरुद्धको यो खोप पनि निकै प्रभावकारी तथा सुरक्षित रहेको दाबी गरे । अस्ट्राजेनेकाले खोप वितरणका लागि विभिन्न देशका नियामक निकायसमक्ष औपचारिक अनुरोध गर्ने जनाएको छ । विश्व स्वास्थ्य संगठनसमक्ष पनि न्यून आय भएका मुलुकमा वितरणका लागि आफ्नो खोपलाई सूचीकृत गर्ने तयारी भएको अस्ट्राजेनेकाले जनाएको छ । कम्पनीले सन् २०२१ भित्र करिब ३ अर्ब डोज खोप उत्पादन गर्ने लक्ष्य राखेको छ । बेलायती प्रधानमन्त्री बोरिस जोन्सनले खोपको नतिजा उत्साहजनक भएको बताएका छन् । बेलायतले अक्सफोर्डको खोप १० करोड डोज अर्डर गरिसकेको छ । आफूहरू नतिजाबाट साँच्चिकै प्रसन्न भएको परीक्षणका मुख्य अनुसन्धानकर्ता प्रोफेसर एन्ड्रु पोलार्डले बीबीसीसँग बताएका छन् । करिब दुई दशकदेखि चिकित्सा पेसामा आबद्ध र हाल बेलायतको वाटफोर्ड जनरल अस्पतालमा कन्सल्टेन्ट फिजिसियन एवं एक्युट मेडिसिन डिपार्टमेन्टका निर्देशक डा मोहन थापा अब मानव जीवन छिट्टै सामान्यीकरणतर्फ जाने आशा बढेको बताउँछन् । यी खोपको इम्युनिटी पावर कतिसम्म लामो रहन्छ त्यो समयले बताउने उनको भनाइ छ । सारा विश्वलाई खोप दिने कार्य सहज नभएकाले समय भने लाग्न सक्ने उनको अनुमान छ ।"
कोरियामा कोभिडको तेस्रो लहर,सोल (कास) दक्षिण कोरियामा जाडो बढ्दै गएसँगै कोभिड१९ को तेस्रो लहरको संक्रमण देखा परेको छ । संक्रमितको संख्या बढेपछि सोमबारदेखि सरकारले ठूला सहरी क्षेत्रमा कडा नियम लागू गरेको छ । गत अगस्टमा सरकारको विरोधमा दसौं लाख मानिसले सोल क्षेत्रमा र्याली गरेपछि कोभिडको संक्रमण थप फैलिएको थियो । हाल देखिएको कोभिडको संक्रमण ५ करोड १० लाखभन्दा बढी मानिस बसोबास गर्ने राजधानी सोल र ख्याङ्गी प्रान्तमा बढी छ ।
अमेरिकीले डिसेम्बरमा खोप पाउन सक्ने,वासिङ्टन (एजेन्सी) अमेरिकी नागरिकहरूले कोभिड१९ विरुद्धको खोप पहिलोपटक डिसेम्बर महिनाको ११ तारिखसम्ममा पाउन सक्ने एक उच्च अधिकारीले बताएका छन् । अमेरिकाको कोभिडविरुद्धको खोप कार्यक्रमका प्रमुख डा मोन्सेफ स्लावीले सीएनएनसँग उक्त कुरा बताए । स्लावीले प्रयोगका लागि स्वीकृति पाएको २४ घण्टाभित्र खोप पुर्याइने योजना सुनाए । देशव्यापी रूपमा कोभिड१९ को संक्रमण बढिरहेका बेला उनले त्यस्तो बताएका हुन् । जोन्स हपकिन्स विश्वविद्यालयको तथ्यांकअनुसार अमेरिकामा १ करोड २० लाखभन्दा धेरै मानिसमा भाइरसको संक्रमण पुष्टि भइसकेको छ । कम्तीमा २ लाख ५५ हजार जनाको मृत्यु भइसकेको छ । अमेरिकी कम्पनी फाइजर र त्यसको सहायक कम्पनी बायोएनटेकले अमेरिकामा आफ्नो खोप प्रयोगका लागि आकस्मिक अनुमति माग गर्दै शुक्रबार आवेदन दिएका थिए । दुईपटक लगाइनुपर्ने खोपको परीक्षण ९५ प्रतिशत प्रभावकारी देखिएको छ ।परीक्षणका क्रममा मानिसको प्रतिरक्षा प्रणालीलाई कोभिड१९ को भाइरसविरुद्ध सक्रिय पार्न यो खोपमा उक्त भाइरसको आनुवांशिक संरचना आरएनएको अंश प्रयोग गरिएको थियो । खोप लिएपछि भाइरुसविरुद्ध लड्न शरीरले एन्टिबडी बनाउने जनाइएको छ । फाइजरले यो वर्षको अन्त्यसम्ममा उक्त खोप ५ करोड डोज उत्पादन गरिने जनाएको छ । अमेरिकाको खाद्य तथा औषधि प्रशासन (एफडीए) ले खोपलाई अनुमति दिनेबारे डिसेम्बर १० तारिखमा छलफल गरिने जनाइसकेको छ । डा स्लावीले सीएनएनसँगको कुराकानीमा अनुमति पाएको दुई दिनमै खोप दिन सकिने बताए । डा स्लावीका अनुसार खोप कसलाई दिने भन्ने निर्णय सम्बन्धित राज्यले गर्नेछन् । तर स्वास्थ्यकर्मी तथा पाका उमेर समूहका मानिसलाई प्राथमिकता दिइने जनाइएको छ ।
बंगलादेशबाट मल ल्याउने सम्भावना कम,"कृषि सामग्री कम्पनीका प्रबन्ध सञ्चालक भण्डारीले मन्त्रालयबाट मन्त्रिपरिषद्को निर्णय पठाएको जानकारी पाएको बताए । मंगलबार डकुमेन्ट हेरेर बोर्डमा एजेन्डा बनाएर पेस हुन्छ । बोर्डको निर्णयअनुसार थप प्रक्रिया अगाडि बढाउँछौं, उनले भने, हामीले गर्ने तयारी गर्यौं । गर्न खोज्दा खोज्दै तालमेल नमिलेपछि केही गर्न सकिएन । निमित्त सचिव कार्कीले मलमा आत्तिनुपर्ने अवस्था नभएको दाबी गरे पनि किसानले सहजै मल पाउन सकेको छैन । मंसिर पहिलो सातादेखि गहुँका लागि डीएपी मल चाहिन्छ । सरकारी तथ्यांकअनुसार गहुँ सिजनका लागि ५० हजार टनभन्दा बढी डीएपी चाहिन्छ । दोस्रो चरणमा सोही मात्रामा युरिया चाहिन्छ । तर मौज्दातको अवस्था भने न्यून छ । कृषि सामग्रीसँग डीएपी १९ हजार टन मात्रै छ । युरियाको हकमा ३० हजार टन आउने क्रममै छ । साल्टसँग डीएपी ८ हजार र युरिया १७ हजार टन मौज्दात छ । २० हजार टन डीएपी र ३० हजार टन युरिया ट्रान्जिटमा रहेको जनाइएको छ ।"
समर्थन मूल्यमा सहकारीले पनि किनेन धान,गत वर्ष कम्पनीले मंसिरको पहिलो साताबाट धान खरिद सुरु गरिसकेको थियो । त्यस बेला २० हजार क्विन्टल धान खरिदको कोटा पाएकामा माघ १० गतेसम्ममा लक्ष्य भेट्टाएको थियो । पाँच हजार क्विन्टल जिरा मसिनो धान खरिदको कोटा पाएको कम्पनीले जम्मा ३२ क्विन्टल २५ किलो मात्र खरिद गर्न सकेको थियो । गत वर्ष सरकारले सोना मन्सुली धानको खरिद मूल्य प्रतिक्विन्टल २ हजार ६ सय ७३ रुपैयाँ १६ पैसा निर्धारण गरेको थियो । प्राथमिक खरिद समितिले जिरा मसिनोको खरिद मूल्य प्रतिक्विन्टल ३ हजार २० रुपैयाँ निर्धारण गरेको थियो ।
भारतबाट २५० मेगावाट ल्याउन स्वीकृति,काठमाडौं (कास) नेपाल विद्युत् प्राधिकरणले ढल्केबरमुजफ्फरपुर अन्तरदेशीय प्रसारण लाइनबाट २ सय ५० मेगावाट विद्युत् आयात गर्न भारतीय सरकारी निकायबाट स्वीकृति पाएको छ । यो भारतबाट आयात हुने विद्युत्को वार्षिक रूपमा हुने सम्झौताको नवीकरण भएको प्राधिकरणले जनाएको छ ।प्राधिकरणका प्रवक्ता मदन तिम्सिनाका अनुसार अघिल्ला वर्षहरूमा ढल्केबरमुजफ्फरपुर प्रसारण लाइनबाट ३ सय ५० मेगावाटसम्म विद्युत् आयात हुने गरेकोमा यो वर्ष परिमाण घटाइएको छ । विद्युत् व्यापारको लागि भारत सरकारको नोडल एजेन्सी एनभीभीएनले सम्झौता नवीकरणको औपचारिक पत्र पठाएको उनले जानकारी दिए । भारतबाट आयात हुने विद्युत्ले सुक्खायामको विद्युत् माग धान्न सहज हुने प्राधिकरणको अनुमान छ । यसअघि २२० केभीएमा चार्ज गरिएको ढल्केबरमुजफ्फरपुर प्रसारण लाइनलाई तिहारअघि नै ४ सय केभीए क्षमतामा स्तरोन्नति गरिसकिएको छ । प्रसारण लाइनको स्तरोन्नतिसँगै नेपाल र भारतबीच १ हजार मेगावाटसम्म विद्युत् आदानप्रदान गर्ने पूर्वाधार तयार भएको छ । नेपालमा उत्पादित विद्युत् खपतभन्दा बढी भएको अवस्थामा भारतको इनर्जी एक्सचेन्ज बजारमा बिक्रीका लागि पनि दुई देशका सरकारी निकायबीच छलफल भइरहेको प्राधिकरणका प्रवक्ता तिम्सिनाले बताए । मन्त्रिपरिषद्ले भारतको डे अहेड र टर्म अहेड बजारमा विद्युत् बिक्रीका लागि प्राधिकरणलाई स्वीकृत दिइसकेको छ । निर्माणाधीन आयोजना सम्पन्न भए यो आर्थिक वर्षभित्र राष्ट्रिय प्रणालीमा १ हजार मेगावाट विद्युत् थपिने सरकारको अनुमान छ । तर कोभिड१९ को प्रभावका कारण निर्माणको अन्तिम चरणमा रहेका आयोजना सम्पन्न हुन ढिलाइ भइरहेका छन् । यो आर्थिक वर्षभित्र निर्माणाधीन ४ सय ५६ मेगावाटको माथिल्लो तामाकोसीसहित केही आयोजना राष्ट्रिय प्रणालीमा जोडिने अनुमान गरिएको छ ।
महासंघमा सबैजसो पदमा प्रतिस्पर्धा हुने,"नेपाल उद्योग वाणिज्य महासंघको मंसिर ११ देखि १३ गतेसम्म हुने निर्वाचनमा सबै पदका लागि प्रतिस्पर्धा हुने भएको छ । उम्मेदवारहरूको अन्तिम नामावली सोमबार साँझ प्रकाशन गरिएको छ । धेरैजसो पदमा उम्मेदवारी फिर्ता नभएपछि प्रतिस्पर्धा नै हुने निश्चित भएको हो । वरिष्ठ उपाध्यक्ष पदका लागि मात्रै सहमतिको प्रयास जारी रहे पनि सफल हुन नसकेको त्यसमा संलग्न उद्योगी व्यवसायीहरूले बताएका छन् ।महासंघको निर्वाचन अधिकृत लीलामणि पौडेलका अनुसार सबै पदमा उम्मेदवारी कायमै रहेको र चार वटा सदस्य पदका उम्मेदवारले मात्र उम्मेदवारी फिर्ता लिएका छन् । वरिष्ठ उपाध्यक्ष एक पदका लागि चन्द्र ढकाल र किशोर प्रधान दुई जनाले उम्मेदवारी दिइसकेका छन् । त्यस्तै जिल्लानगर, एसोसिएट र वस्तुगत तीन उपाध्यक्ष पदका लागि ६ जनाको उम्मेदवारी परेको छ । तीन वटै उपाध्यक्ष पदमा दुईदुई जनाको उम्मेदवारी परेको निर्वाचन अधिकृत पौडेलले जानकारी दिए । उनका अनुसार जिल्ला नगर समूहको सदस्य पदका लागि ३८ जनाको उम्मेदवारी परेको छ । त्यस्तै एसोसिएटतर्फ ३३ जनाको उम्मेदवारी परेकामा दुई जनाले फिर्ता लिएका छन् । वस्तुगततर्फ २९ जनाको उम्मेदवारी परेकामा एक जनाले मात्र फिर्ता लिएका छन् । संस्थापक समूहबाट तीन जनाको उम्मेदवारी परेकामा एक जनाले फिर्ता लिएका छन् । प्रमुख पदहरूमा भने कसैले पनि उम्मेदवारी फिर्ता नलिएको निर्वाचन अधिकृत पौडेलले बताए । वरिष्ठ उपाध्यक्ष नै स्वतः अध्यक्ष हुने व्यवस्थाअनुसार उक्त पदलाई मुख्य मानी महासंघमा निर्वाचन हुँदै छ ।महासंघको टोलीले सहमति हुन सक्ने भन्दै मंगलबारसम्मलाई निर्वाचन कार्यतालिकामा विचार गरिदिन भन्नुभएको छ, पौडेलले भने, यसमा दुवै पक्षको सहमति हुन्छ भने विचार गरौंला भनेका छौं । उनले नियमअनुसार गर्नुपर्ने काम आफूहरूले गरेको बताए । नियमअनुसार उम्मेदवारको अन्तिम नामावली प्रकाशन गरिसकिएको छ, उनले भने, मनोनयन पत्रउपर कसैको दाबी विरोध पनि परेन । पौडेलका अनुसार निर्वाचनका लागि अब एउटा प्रक्रिया बाँकी छ । पहिला कम्पनी संघहरू हुन्थ्यो, अब त्यसमा व्यक्तिको नाम मतदाताका रूपमा हुन्छ, अब कुन संघबाट को आयो लगायत हेरिनेछ, उनले भने ।निर्वाचन समितिका अनुसार १३ गते बिहान ८ देखि दिउँसो ४ बजेसम्म उपत्यकाका विभिन्न स्थानमा मतदान हुनेछ । वर्तमान अध्यक्ष, पूर्वअध्यक्ष कोभिडको समयमा सहमतिबाटै नेतृत्व छान्न भन्दै पहल गरिरहेका छन् । मुख्यगरी पूर्वअध्यक्षहरूले सहमतिका लागि वरिष्ठ उपाध्यक्ष पदका उमेदवारद्वयलाई बोलाउने, विभिन्न प्रस्ताव गर्ने र सहमति गर्नलाई अनुरोध गरिरहेका छन् । महासंघकी अध्यक्ष भवानी राणाले सहमतिका लागि अन्तिम समयसम्म निकै प्रयास गरेको बताइन् । उम्मेदवारी फिर्ता लिने अन्तिम समय (सोमबार) वरिष्ठ उपाध्यक्ष पदका दुवै उम्मेदवारलाई मेरै घरमा बोलाएर दुई घण्टा प्रयास गरें, उनले भनिन्, तर दुवैले मान्नु भएन, अब निर्वाचन नै हुने भयो । दुवै जनालाई पालैपालो गरेर जाँदा राम्रो हुन्छ भन्ने सुझाव दिएको उनले बताइन् ।पूर्व अध्यक्षहरूका तर्फबाट सहमतिका लागि पहल गरिरहेका रविभक्त श्रेष्ठका अनुसार अब सहमतिका लागि औपचारिक बैठकहरू बस्ने छैनन् । सहमति गराउन तिहारपछि पूर्वअध्यक्षहरूसहित बैठक बोलाउने कुरा थियो, उनले भने, उहाँहरू दुवै जना पछि नहट्ने भनेपछि अब त्यस्ता कुनै बैठकहरू छैनन् । हाम्रो प्रयास विफल भयो । उनले चुनाव नै हुन लागेकाले स्वच्छ प्रतिस्पर्धा हुनुपर्ने बताए । निर्वाचनबाट सक्षम व्यक्ति चुनिएर आओस्, उनले भने, अहिलेको अवस्थामा सबै एकजुट भएर अगाडि बढ्नुको विकल्प छैन । पूर्वअध्यक्षहरूले उमेदवारी फिर्ता लिएमा उक्त व्यक्तिलाई विशिष्ठ सदस्य वा मानार्थ उपाध्यक्षको प्रस्ताव गरेका थिए । तिहार अगाडि पूर्वअध्यक्ष रविभक्त श्रेष्ठले दुवै उमेदवारलाई यो प्रस्ताव गरेको बताए । तर दुवैले आफू बलियो छु भन्दै पछि नहट्ने अडान राखेपछि सहमतिको प्रयास विफल भएको हो । निर्वाचन राष्ट्रिय प्रज्ञा प्रतिष्ठान कमलादी, कार्की ब्याङकेट बबरमहल र महासंघ कार्यालय टेकुमा छुट्टाछुट्टै रूपमा हुनेछ । गृह मन्त्रालयले २५ जनाभन्दा बढी हुने गरी भीडभाड नगराई निर्वाचन गराउन स्वीकृत दिएसँगै त्यहीअनुसार हुने निर्वाचन अधिकृत पौडेलको भनाइ छ । निर्वाचन समितिका अनुसार दुई वटा पदमा आवश्यक संख्यामा मात्र उम्मेदवारी परेकाले दुई जना निर्विरोध भएका छन् । द्विराष्ट्रिय संघमा नेपाल इन्डोनेसिया चेम्बर अफ कमर्सका अध्यक्ष सन्दीप अग्रवाल निर्विरोध भएका हुन् । त्यस्तै प्रत्येक प्रदेशबाट एकएक जना केन्द्रीय सदस्य निर्वाचित हुने छन् । जसअनुसार प्रदेश १ बाट मोरङ व्यापार संघका राजेन्द्र राउत निर्विरोध भएका हुन् ।समितिका अनुसार मतदान गर्न पाउनेमा जिल्ला नगर उद्योग वाणिज्य संघतर्फ १ सय ७, त्यस्तै वस्तुगत समूहतर्फ १ सय १, द्विराष्ट्रिय उद्योग वाणिज्य संघ समूहमा १२ वटा छन् । त्यस्तै एसोसिएट समूहतर्फ ९ सय २३ वटा रहेका छन् । निर्वाचन स्वास्थ्य मापदण्डअनुसार नै गरिनेछ, उनले भने, त्यहीअनुसारको तयारी भएको छ । मंसिर ११ र १२ गते महासंघको ५४ औं वार्षिक साधरणसभा तथा १३ गते कार्यकारिणी समितिको निर्वाचन हुनेछ ।"
भारतीय कामदार कुर्दै इँटा उद्योग,"यतिबेला इँटा उद्योगहरूमा काचो इँटा बनाउनेदेखि भट्टामा आगो बाल्ने तयारीका लागि भ्याई नभ्याई हुन्थ्यो । भारतबाट चाँडो मजदुर मगाउन सक्नेहरू काँचो इँटा पोल्ने अन्तिम तयारीमा हुन्थे । तर यसपटक कोरोना संक्रमणका कारण भारतीय मजदुरहरू आउन नसक्दा काम नै सुरु हुन सकेको छैन । कञ्चनपुरका इँटा उद्योगहरूमा काम गर्ने भारतीय कामदारहरू बर्खा लाग्नु अगावै घर फर्केका हुन् । नाका बन्द भएकै अवस्थामा घर गएका उनीहरू अझै फर्किन सकेका छैनन् । भारतबाट कामदार आएका छैनन्, नेपाली कामदारहरू सक्षम नभएकाले काँचो इँटा पनि बनाउन सकिरहेका छैनन्, भीमदत्त नगरपालिका२ स्थित भुवनेश्वरी इँटा उद्योगका कर्मचारी नरेश मालीले भने, भट्टालाई चाहिनेजति कामदार पनि पाएका छैनौं । उनको उद्योगमा अहिले कैलालीको हसुलियाका नौ जना कामदार छन् । दसैंपछि काम सुरु गरेका उनीहरूले हालसम्म एकडेढ हजार मात्रै काँचो इँटा बनाएको मालीले बताए । भारतबाट आउने कामदार नभई इँटा उत्पादन गर्नै सकिँदैन, महाकाली इँटा तथा टायल व्यवसायी संघका अध्यक्ष वलदेव बुडालले भने, हामीसँग दस प्रतिशत पनि स्वदेशी कामदार छैनन्, यस पटक भारतीय कामदार नआउँदा इँटा उत्पादन पनि ढिलो हुने भएको छ । उनका अनुसार भुसे भट्टादेखि चिम्नी र जिकज्याकलगायत सबै किसिमका भट्टामा उत्पादनको काम भारतीय कामदारले नै धानेका छन् । पछिल्लो पटक सरकारले उत्पादनमूलक उद्योगका कामदारलाई स्वास्थ्य सुरक्षाका मापदण्ड अपनाएर ल्याउन अनुमति दिएको छ । तर हालसम्म इँटा उद्योगका कामदारहरू आइसकेका छैनन् ।हामीले अहिलेसम्म काँचो इँटा पोल्न आगो बाल्ने योजना बनाएका थियौं तर कामदारकै अभावमा ढिलो भयो, बुडालले भने, अब मौसमले साथ दिएमा माघ फागुनमा मात्रै उत्पादन गर्न सकिन्छ । उनका अनुसार केही उद्योगमा थोरै संख्यामा भारतीय कामदार आए पनि अधिकांशमा काम बन्द नै छ । कैलाली र कञ्चनपुरमा ८० भन्दा बढी इँटा उद्योग दर्ता छन् । तीमध्ये ७५ जति सञ्चालनमा छन् । एउटा उद्योगमा एकडेढ सयको संख्यामा कामदार आवश्यक पर्ने बुडाल बताउँछन् । कैलाली कञ्चनपुका उद्योगका लागि भारत उत्तरप्रदेशको लखिमपुर, बरेली र पिलिभितलगायतका क्षेत्रबाट कामदारहरू आउने गरेका छन् ।"
सिटी एक्सप्रेसलाई रेमटेक पपुलारिटी अवार्ड,काठमाडौं (कास) सिटी एक्सप्रेस मनी ट्रान्सफरले रेमटेक अवार्ड २०२० मा पपुलारिटी अवार्ड प्राप्त गरेको छ । अमेरिकाको फ्लोरिडामा आयोजित कार्यक्रममा विश्वका ३२ प्रतिस्पर्धर्हीरू सहभागी थिए । सिटीले रेमिट्यान्स क्षेत्रमा प्रभावकारी एवं कानुनी उत्तरदायित्व बहन गरी विश्वासिलो सेवा प्रदान गर्दै समाजमा सकारात्मक प्रभाव पार्न सफल भएकाले यो अवार्ड दिइएको जनाइएको छ ।
ज्योतिले ल्यायो द ब्रुकलेन क्रिमरी,"काठमाडौं (कास) ज्योति ग्रुपले जीएफपीएलसँग सम्झौता गर्दै नेपालमा द ब्रुकलेन क्रिमरी लन्च गरेको छ । यो एक कम क्यालोरी भएको रियल डेरी आइसक्रिम हो, जसमा हरेक स्कुपमा ७५ क्यालोरी रहेको छ । ग्रुपका अध्यक्ष सौरभ ज्योति र पूर्वमिस नेपाल सदीक्षा श्रेष्ठले द ब्रुकलेन क्रिमरी सार्वजनिक गरे । यो क्रिमरी दुई साइजमा उपलब्ध छन् । एक सय एमएल २ सय २५ रुपैयाँ र ४ सय ५० एमएलको ७ सय ७५ रुपैयाँ रहेको छ । अहिले द ब्रुकलेन आइसक्रिमहरू अनलाइनमार्फत बिक्री भइरहेको छ ।"
फोन पेको उपहार योजना,"काठमाडौं (कास) फोन पे पेमेन्ट सर्भिस लिमिटेडले आफ्ना प्रयोगकर्ता तथा मर्चेन्टहरूलाई लक्षित गर्दै क्यूआरमा उपहार योजना सार्वजनिक गरेको छ । यो योजनाअनुसार फोन पेका प्रयोगकर्ता र मर्चेन्टले दैनिक, साप्ताहिक र मासिक रूपमा उपहार जित्न सक्छन् । यस योजनामा दैनिक ५ जनाले एक हजार रुपैयाँ, हरेक साता २ जनाले १० हजार रुपैयाँ र हरेक महिना एक जनाले एक लाख रुपैयाँ जित्न सक्नेछन् । साथै बम्पर उपहारमा प्रयोगकर्ता र मर्चेन्टका एक जना विजेताले एकएक वटा यमाहाको रेजेडआर आई १२५ एफ वान स्कुटर जित्न सक्नेछन् । यो योजना मंसिर ११ गतेदेखि माघ ११ गतेसम्म सञ्चालन हुनेछ ।"
मनकामना केबलकार २३ औं वर्षमा,काठमाडौं (कास) मनकामना दर्शन प्रालिको मनकामना केबलकार सोमबार २३ औं वर्षमा प्रवेश गरेको छ । यो अवसरमा कम्पनीले कोभिड१९ का कारण करिब सात महिनादेखि बन्द रहेको केबलकार छिट्टै नै सुरक्षाका सबै मापदण्डसहित सञ्चालन गर्ने तयारी भएको जानकारी दिएको छ । कम्पनीले स्ट्यान्डर्ड अपरेसन प्रोसिड्योरअनुसार निर्देशिका पालना कार्यान्वयनमा ल्याउने गरी स्थानीय तह र उद्योगी व्यवसायीसँग समन्वय गरिरहेको जनाएको छ । साथै कोभिड१९ पछिका केबलकारको टिकट अनलाइनमार्फत खरिद गर्न सकिने व्यवस्था गरिएको छ ।
रुग्ण उद्योगका लागि स्थायी संयन्त्र आवश्यक,"काठमाडौं (कास) नेपाल उद्योग परिसंघ (सीएनआई) ले रुग्ण उद्योगको पहिचान, वर्गीकरण, सुविधा, सहुलियत तथा छुट र व्यवस्थाका लागि स्थायी संयन्त्र आवश्यक भएको बताएको छ । रुग्ण उद्योगको अध्ययन गरी प्रतिवेदन तयार गर्न सरकारले गठन गरेको समितिसँग सीएनआईले सोमबार गरेको छलफलमा उक्त भनाइ राखेको हो । सीएनआईका अध्यक्ष सतिषकुमार मोरले सरकारले द्वन्द्वकालीन समयदेखि हालको कोभिड१९ को परिणामबाट प्रविधि, पुँजी र व्यवस्थापनमा आएको समस्या समाधानका लागि समितिले तयार पार्ने प्रतिवेदन महत्त्वपूर्ण हुने बताए । छलफलमा समितिका संयोजक दीपक सुवेदीले रुग्ण उद्योगको सम्बन्धमा परिसंघले दिएका सुझावलाई समितिको प्रतिवेदनले समेट्ने बताए ।"
तल्लो तहसम्म ध्रुवीकरण,केन्द्रको अन्तरसंघर्षले विभाजनको मनोविज्ञान सिर्जना गरिरहेका बेला यसको बाछिटा तल्लो तहसम्म पुगेको छ । यसमा नेताहरू संलग्न भइरहेका छन् । ओली पक्षका नेताहरू जिल्लाजिल्लामा मदन भण्डारी फाउन्डेसन र मदन भण्डारी स्पोर्ट्स एकेडेमीका नाममा जनताको बहुदलीय जनवाद को ब्यानरमा भेट गर्दै हिँडेका छन् । त्यस्तै दाहालनेपाल पक्षका नेताहरूले पनि आफू निकटस्थसँग जिल्ला र प्रदेश भेला गरेका छन् । चितवनमा ओलीपक्षीय कार्यकर्ताको हुलहुज्जतमा परेको स्थायी कमिटी सदस्य सुरेन्द्र पाण्डे आइतबार पोखरा पुगेर नेपालपक्षीय नेताहरूको जमघटमा सहभागी बने । नेता र कार्यकर्ताको कुन तहसम्म विभाजन आइसक्यो भन्ने छनक अहिले सामाजिक सञ्जालबाट देखिन्छ । जहाँ एकले अर्को पक्षलाई गाली गलौज गरिरहेका छन् । पार्टी करिब फुटको डिलमा पुगेपछि नेकपाका नेताकार्यकर्तामा तीन प्रकारका प्रवृत्ति प्रकट भएका छन् । एक थरी तत्कालीन एमाले र माओवादी केन्द्र मिलेकाले त्यसका मूल नेतृत्व ओली र दाहाल नै अहिले आत्मालोचना गरेर मिलेर जानुपर्छ भन्छन् । अर्को थरी पूर्वएमाले धारका ओली र नेपाल मिल्नुपर्छ र दाहाललाई एक्ल्याउनुपर्छ भन्ने ठान्छन् । तेस्रो थरीचाहिँ ओली र दाहालनेपालको ध्रुवीकरण बढाएर पार्टी नै विभाजन गरी अलगअलग हुनुपर्छ भन्ने तहका छन् । यस्ता तीनवटै थरी सोचाइ बोकेका नेताकार्यकर्ता बालुवाटारखुमलटारकोटेश्वर पुगेर नेताहरूलाई उकास्छन् ।
स्पर्स समर्थकको मन जित्दै मोउरिन्हो,"ज्लाटन इब्राहिमोभिचअहिले समर्थकको प्रतिक्रिया यस्तो छ हामी शतप्रतिशत गलत रह्यौं मोउरिन्होलाई लिएर । अहिले हामीले फरक टोटेनहम देखिरहेका छौं । अनि मोउरिन्हो जत्तिका प्रशिक्षक अरू कोही पनि छैनन् । कम्तीमा यत्ति त मान्नैपर्छ, मोउरिन्होले टोटेनहम समर्थकलाई आफ्नो पक्षमा पारेका छन् । म्यानचेस्टरमा छँदा उनले जे जस्तो भुल गरे, त्यसलाई टोटेनहममा आएर दोहोर्याएका छैनन् । अहिले उनीमाथिको अविश्वास जड भत्किँदै छ ।बीबीसी"
अफ्रिकी फुटबल प्रमुख ५ वर्ष प्रतिबन्धित,"जेनेभा (एपी) अफ्रिकी फुटबल महासंघका अध्यक्ष अहमद अहमदलाई फिफाले सोमबार आर्थिक हिनामिनाको आरोपमा ५ वर्षको प्रतिबन्ध लगाएको छ । अफ्रिकी फुटबल प्रमुखका रूपमा फेरि चार वर्षका लागि निर्वाचित हुने प्रयासमा रहेका अहमदमाथि यो सजाय सुनाइएको हो । अफ्रिकी फुटबल महासंघका अध्यक्षका रूपमा उनी फिफाका उपाध्यक्षसमेत हुन् । फिफाको आचारसंहिता कमिटीले अहमदबाट इमान्दारिता नदेखाएको, अरूलाई उपहार र अन्य फाइदाको प्रलोभन देखाएको, वित्तको दुरुपयोग गरेको र आफ्नो पदीय दुरुपयोग गरेको जनाएको छ । मादागास्करका पूर्व सरकारी पदाधिकारीसमेत रहेका अहमदलाई २ लाख २० हजार डलर जरिवाना पनि गरिएको छ । आफ्नो सुरुआती चारवर्षे कार्यकालमा उनीमाथि आर्थिक हिनामिना र आचारसंहिता उल्लंघनको आरोप लाग्दै आएको थियो । अफ्रिकी फुटबल महासंघको मुख्यालय इजिप्टको कायरोमा छ । अहमदमाथि फुटबलसँग कुनै सरोकार नभएको कम्पनीसँग महासंघको सामग्री खरिद गरेको आरोप पनि लागेको थियो । यो सामग्री महिला विश्वकपका लागि किनिएको थियो र यसै विषयमा उनलाई फ्रान्सेली पदाधिकारीले सोधपुछसमेत गरेका थिए । फिफाका अनुसार सन् २०१७२०१९ बीच अहमदले आफ्नो जिम्मेवारीको दुरुपयोग गरेका हुन् र यसका लागि फिफाले ५ महिना छानबिन गरेको थियो । फिफाको लेखा परीक्षणमा अहमदले गरेका आर्थिक अनियमिताबारे उल्लेख गरिएको छ । सन् २०१७ मा भएको अफ्रिकी फुटबल महासंघको चुनावमा फिफाले उनलाई नै समर्थन गरेको थियो । उनको जितसँगै महासंघमा फिफाका अर्का उपाध्यक्ष इसा हायोटोउको २९ वर्षको नेतृत्वमा पूर्णविराम लागेको थियो ।"
एनफिल्डमा लिभरपुलको चमक,सोसिडाडलाई सफलताम्याड्रिड स्पेनी ला लिगाको शीर्षस्थानमा रहेको रियल सोसिडाडले आइतबार राति लिगमा लगातार छैटौं जित निकाल्यो । यसका लागि सोसिडाडले काडिजमाथि १० को नतिजा निकाल्यो । भ्रमणकारी सोसिडाडका लागि एलेक्जान्डर इस्कले दोस्रो हाफको मध्यतिर निर्णायक गोल गरे । यो जितपछि शीर्षस्थानमा सोसिडाडको पकड अझ बलियो भएको छ । टोलीको १० खेलबाट २३ अंक भएको छ । दोस्रो स्थानको एट्लेटिको म्याड्रिडमाथि सोसिडाडलाई ३ अंकको अग्रता प्राप्त छ । तर बाक्स क्लबले एट्लेटिकोको तुलनामा दुई खेल बढी खेलिसकेको छ । काडिज भने १४ अंकमा सीमित रहेर छैटौं स्थानमा छ । माथिल्लो डिभिजनमा उक्लिएयता काडिजले घरमा यो सिजन जित हात पार्न सकेको छैन । एट्लेटिकोको भने ८ खेलबाट २० अंक भएको छ ।
लागेन यसपालि कुस्ती मेला,"कुस्ती र दंगल भन्नेबित्तिकै तराईको अखडाका जोसिलो दृश्यहरू जोकोहीको मानसपटलमा आउन थाल्छ । त्यसमाथि छठ पर्व सकिएपछि मनोरञ्जनका लागि खेलिने कुस्ती प्रतिस्पर्धा तराईमा बहुप्रतीक्षित हुन्छ । चाडपर्व र मेलापातमा खेलाइने कुस्तीले तराईमा मर्दको पहिचान जीवन्त राख्दै आएको छ । पारिलो घाममा शरीरभरि पहेँलो माटो दलेर तरतरी पसिना चुहाइरहेका लंगौटधारी भीमकाय पहलमानहरूले प्रतिद्वन्द्वी पहलमानलाई चित पार्न दंगलमा गर्ने कठोर परिश्रम अनि तिनको कलात्मक दाउपेच हेर्न कुस्तीका अम्मली तराईवासी वर्षभर प्रतीक्षारत हुन्छन् । तर यसपालि पर्साका कुस्ती पारखीले खल्लो महसुस गर्नुपरेको छ ।कोरोना कहरका कारण जिल्लाको पश्चिमीभेगस्थित पकाहामैनपुर गाउँपालिकाको धोरेमा लाग्ने कुस्ती मेला लागेन । वीरगन्जको इनर्वामा लाग्ने कुस्ती मेला पनि आयोजना भएन । सबै कुरा सामान्य भएको भए शनिबार यस भेगका कुस्ती पारखीहरू दुवै मेला भर्ने ध्याउन्नमा हुन्थे । कोही इनर्वामा चित्त बुझाउँथे भने कोही धोरेतिर कुदिसकेका हुन्थे । दुवै कुस्ती मेला यस भेगमा निकै प्रसिद्ध छ । अखडामा लड्न होइन, कुस्तीको मज्जा लिन पनि नेपालमात्र नभई भारतका दूरदराजका पहलमान र कुस्तीका अम्मली मेला भर्न आउँथे ।छठ पर्वको लामो व्यस्तताका कारण भएको थकान मेट्न र मनोरञ्जनको मुडमा हुन्छन् तराईवासी । कुस्तीको मज्जा लिने क्रममा उनीहरू उत्तेजित पनि हुन्छन् । उत्तेजित दर्शकको भिड हुटिङ गर्ने क्रममा अनियन्त्रित हुँदा पटकपटक प्रहरीले लाठीचार्ज गर्नुपर्ने अवस्था आउँछ । पहलमानहरूले खेल सुरु गर्नुअघि उनीहरूउपर इनामवापत पैसा दिनेमा पनि दर्शक तँछाडमछाड गर्थे । जिते नि हारे पनि पहलवानले इनामबापतको पैसा आफैं राख्न पाउँछन् । हजारौं दर्शकले घेरेको अखडावरपरको तापक्रम भीडभाड र पहलमानको जोसले तात्ने गर्थ्यो । कतिपय दर्शक आफैं पनि कुस्तीमा लड्न अखडामा ओर्लिन्थे । कुस्तीको अखडामा ओर्लिन व्यावसायिक खेलाडी नै हुनुपर्छ भन्ने छैन । दर्शकदीर्घामै बसिरहेका दर्शक पनि आत्मविश्वास भए अखडाबाट कुनै पहलमान दिएको खुला चुनौती स्विकारे त्यहाँ उक्लन पाउँछन् । त्यसैकारण पनि तराईको यो प्राचीन र रोमाञ्चक कुस्तीलाई मर्दको खेल भनिएको हो । त्यसो त सीमावर्ती धोरे गाउँ कुस्तीकै लागि प्रख्यात छ । यहाँ कुस्तीको मेला मात्रै लाग्दैन । नरेश गिरीजस्ता अपराजित कुस्तीवाजको यो गाउँमा पुराना र नयाँ गरी दुवै पुस्ताका कुस्तीवाज पाइन्छन् । कतिपय कुस्तीवाज राष्ट्रियदेखि अन्तर्राष्ट्रिय प्रतियोगिताको अखडामा ओर्लिसके । नयाँ पुस्ताका कुस्तीवाजहरू अझै पनि दैनिक अभ्यास गर्छन् र अवसरको प्रतीक्षामा बसिरहेका छन् । इनर्वामा कुस्ती हेर्न पुगेका वीरगन्ज प्रसौनीका कुस्ती पारखी विजय कोइरीले यस वर्ष नरमाइलो भएको सुनाए । मलगायत केही साथी माईको टोली निकै मुड बनाएर कुस्ती हेर्न आएका थियौं, उनले भने, तर यसपालि न अखडा छ, न त पहलमान । अनि अखडा घेरेर ठेलमठेल गरिबसेका दर्शकको त्यो भिड ।स्थानीय वासिन्दा एवम् युवा दुग्ध व्यवसायी श्यामवदन यादव आफ्नो जीवनकालमै पहिलो पटक धोरेमा कुस्ती मेला नलागेको बताउँछन् । धोरे र कुस्ती एकअर्काका पर्याय हुन्, त्यसमाथि छठको समयमा लाग्ने कुस्ती मेला हाम्रो पुर्खाको पालादेखि लाग्दै आएको हो, उनले सुनाए, तर यसपालि पहिलो पटक छठमा कुस्ती मेला लागेन, मेला हेर्न भनी आएका थुप्रै पारखी खल्लो मानेर फर्किए ।वीरगन्ज इनर्वाका लालदेव यादव यसपालि कोरोना कहरकै कारण गाउँमा कुस्ती आयोजना नभएको बताउँछन् । कोरोना कहरका कारण यसपालि कुस्ती नै आयोजना भएन, उनले भने, दर्शकहरू टाढाटाढाबाट आएर नरमाइलो मान्दै फर्किए ।"
चेसको प्रवर्द्धनमा जी मोटर्स,"रेनल्ट गाडीको नेपाली आधिकारिक विक्रेता जी मोटर्सले मखन चेस क्लबसँग चेस प्रतियोगिताको प्रवर्द्धन र विस्तारका लागि सम्झौता गरेको छ । सोमबार राजधानीमा आयोजित कार्यक्रममा जी मोटर्सका प्रबन्ध निर्देशक कैलाशबाबु गेलाल र मखन चेस क्लबका अध्यक्ष सुजेन्द्रप्रसाद श्रेष्ठबीच सम्झौतापत्रमा हस्ताक्षर भयो । सम्झौतामा जी मोटर्सले मखन क्लबले आयोजना गर्ने चेस (बुद्धिचाल) प्रतियोगिताहरूका लागि आवश्यक सहयोग गर्ने उल्लेख छ । बुद्धिचाल नेपालमा मूलधारको खेल हुन सकिरहेको छैन । हामीले क्लबमातहत चेस विकासका हुने कार्यक्रममा सहयोग गर्न यो सम्झौता गरेका हौं । भविष्यमा नेपाली चेसको विकास, विस्तारका साथै हाम्रो कम्पनीको प्रचारलाई पनि लक्ष्य बनाएका छौं, सम्झौतापछि जी मोटर्सका प्रबन्ध निर्देशक गेलालले भने । सम्झौता तीन वर्षको हुनेछ । यसबीचमा मखन क्लबले आयोजना गर्ने कार्यक्रमको प्रवर्द्धन गर्न जी मोटर्सले आवश्यक सहयोग गर्नेछ । तर रकम भने खुलाइएको छैन ।मखन क्लबका अध्यक्ष श्रेष्ठले कोभिड१९ को महामारीका कारण यसपालि प्रतियोगिता गर्न नसकिए पनि नयाँ वर्षको सुरुदेखि नै सिनियरस्तरको प्रतियोगिता गरिने योजना रहेको जानकारी गराए ।"
