शीर्षक,विवरण
चिनियाँ रक्षामन्त्री आउँदै,"काठमाडौं (कास) चिनियाँ रक्षामन्त्री वेई फेङ्हे एकदिने भ्रमणको व्यस्त तालिका लिएर मंसिर १४ गते नेपाल आउने भएका छन् ।परराष्ट्र मन्त्रालय स्रोतका अनुसार नेपालचीन सम्बन्धको ६५औं वर्षगाँठका अवसरमा रक्षामन्त्री वेईको भ्रमण हुन लागेको हो । भ्रमणमा आपसी सुरक्षा समन्वयका विविध विषयमा कुराकानी हुनेछ । रक्षामन्त्री वेईले राष्ट्रपति विद्यादेवी भण्डारी, प्रधानमन्त्री एवं रक्षामन्त्री केपी शर्मा ओलीसहितका नेताहरूसँग भेटवार्ता गर्नेछन् । चिनियाँ दूतावासले आयोजना गर्ने द्विदेशीय सहयोग समन्वयको बृहत् कार्यक्रममा पनि उनले सहभागिता जनाउने छन् ।"
वायु प्रदूषणले संक्रमणको थप जोखिम,"प्रदूषण र कोरोना भाइरसको दोहोरो आक्रमणमा परेपछि फोक्सोमा गम्भीर समस्या हुन सक्छ, उनले भने । कोभिड१९ श्वासप्रश्वाससँग जोडिएको रोग भएकाले जाडोका बेला धूलोको मात्रा बढ्दा ५० वर्षभन्दा बढी उमेर समूहका व्यक्तिलाई बढी असर पर्न सक्ने चिकित्सकहरू बताउँछन् । काठमाडौंमा पीएम २५ को मात्रा विश्व स्वास्थ्य संगठन (डब्लूएचओ) को मापदण्डभन्दा ५ गुणासम्म बढी छ । डब्लूएचओले वार्षिक औसत पीएम २५ को मापदण्ड १० माइक्रोग्राम प्रतिघनमिटर तोकेको छ । सरकारले तोकेको मापदण्डलाई वार्षिक हिसाबले हेर्दा ४९ माइक्रोग्राम प्रतिघनमिटर हुनुपर्छ । तर काठमाडौंमा ३ सय ५० माइक्रोग्राम प्रतिघनमिटरसम्म पीएम १० र पीएम २५ को मात्रा पुग्ने गरेको छ । सरकारले पीएम १० को मात्रा १ सय २० माइक्रोग्राम प्रतिघनमिटर तोकेको छ भने २५ को ४० माइक्रोग्राम प्रतिघनमिटर मापदण्ड निर्धारण गरेको छ । जाडो महिना मंसिर, पुस र माघमा हानिकारक कण २५ को मात्रा सबभन्दा अधिक हुने गरेको छ । वातावरणविद् तुलाधरका अनुसार वायु प्रदूषणका कारण सबैभन्दा बढी मृत्युदर हुने मुलुकभित्र नेपाल पर्छ । स्टेट अफ ग्लोबल एयर २०२० का अनुसार नेपालमा वायु प्रदूषणका कारण बर्सेनि ४२ हजार १ सय जनाको मृत्यु हुने गरेको छ । डब्लूएचओका अनुसार सन् २०१८ मा नेपालमा वायु प्रदूषणका कारण करिब ३७ हजार जनाको मृत्यु भएको थियो । कोभिड१९ को महामारी जारी भएकाले यो पटकको चिसो हुने समय (पुसदेखि फागुन) सम्म मृत्यु संख्या बढ्ने अनुमान गरिएको छ । विगतका वर्षहरूमा पनि चिसोको समयमा काठमाडौंमा वायु प्रदूषण सबैभन्दा बढी हुने गरेको थियो, स्वच्छ ऊर्जा नेपालका शंकरप्रसाद शर्माले भने, अब आउने २३ महिना काठमाडौंको वायु प्रदूषण ह्वात्तै बढ्ने निश्चित छ । वायु प्रदूषणका कारण खासगरी फोक्सोको क्यान्सर, मुटुको रोग, फोक्सोको रोग (सीओपीडी), दम, निमोनिया, मस्तिष्कघात (स्ट्रोक), कम तौल वा समय नपुग्दै बच्चा जन्मिने समस्या हुन्छ । वायु प्रदूषणका कारण विश्वमा वार्षिक ७० लाख जनाको मृत्यु हुने गरेको छ । वातावरणविद् तुलाधरका अनुसार जाडोयाममा काठमाडौं उपत्यका पीएम २५ को मारमा हुन्छ । २५ माइक्रोग्रामभन्दा मसिना कणलाई पीएम २५ भनिन्छ । मानिसको कपालको औसत मोटाइ ६० माइक्रोग्राम हुन्छ । सानो कण श्वास नलीमार्फत फोक्सोसम्म पुग्छ, अर्का विज्ञ सञ्जय खनालले भने, मसिना कण हावामा लामो समयसम्म बस्छन् र ती शरीरभित्र पस्ने सम्भावना बढी हुन्छ । मसिना कण वरपर हानिकारक रसायनहरू टाँसिएर बस्ने हुनाले तिनले विभिन्न रोग निम्त्याउने सम्भावना बढ्ता हुन्छ । काठमाडौं उपत्यकामा यातायातका साधन वायु प्रदूषणका मुख्य स्रोत हुन् । ट्राफिक प्रहरी प्रमुख एसएसपी भीमप्रसाद ढकालका अनुसार उपत्यकामा सानाठूला गरी १२ लाख सवारीसाधन गुड्छन् । सडकको धूलोसमेत अर्को स्रोत हो । फोहोर र कृषिजन्य अवशेष बाल्दाको धूवाँ, इँटाभट्टा, घरभित्र दाउरा र गुइँठाबाट निस्किने धूवाँ पनि वायु प्रदूषणका स्रोत हुन् । बाहिरबाट काठमाडौं खाल्डोमा प्रदूषण भित्रिन्छ, तुलाधरले भने, स्थानीय रूपमा पनि वायु प्रदूषण उत्सर्जन हुन्छ, जुन कचौराजस्तो उपत्यकामा लामो समय तैरिएर रहन्छ । कार्ययोजना के भयो ?मन्त्रिपरिषद्ले गत वर्ष फागुन १२ गते काठमाडौं उपत्काका लागि वायु गुणस्तर व्यवस्थापन कार्ययोजना२०७६ ल्याएको थियो । वायु प्रदूषणका कारण उपत्यका आक्रान्त बनेपछि वातावरण विभागले तयार गरेको उक्त कार्ययोजना वन तथा वातावरण मन्त्रालयले मन्त्रिपरिषद्मा पेस गरेको थियो । वायु गुणस्तर व्यवस्थापन कार्ययोजना स्वीकृत भएको ९ महिना बिते पनि कार्यान्वयन र समन्वय समितिको बैठकसमेत बस्न सकेको छैन । कार्ययोजना कार्यान्वयनका लागि सरोकारवाला मन्त्रालयहरूबीच समन्वय गर्न वन तथा वातावरणमन्त्री शक्ति बस्नेत अध्यक्ष रहेको एउटा समिति छ तर त्यसको एउटा पनि बैठक बस्न सकेको छैन ।कार्ययोजना कार्यान्वयनका लागि वन तथा वातावरण मन्त्रालयका सचिव विश्वनाथ ओली अध्यक्ष रहेको अर्को समिति छ । वातावरण विभागका सूचना अधिकारी शंकरप्रसाद पौडेलका अनुसार बल्ल मन्त्रालयका सचिव अध्यक्ष रहेको समितिको बैठकको तयारी भइरहेको छ । काठमाडौं उपत्यका नगरपालिका फोरमले पनि उपत्यकाको प्रदूषण नियन्त्रण गर्न २०७५ कात्तिक १३ गते ९ बुँदे प्रतिबद्धता पारित गरेको थियो । तर ती प्रतिबद्धताको कार्यान्वयन फितलो रहेको जानकारहरू बताउँछन् । डब्लूएचओले स्वास्थ्य तथा जनसंख्या मन्त्रालयलगायत निकायहरूसँग समन्वय गर्दै दुई वर्षदेखि काठमाडौं उपत्यकाका लागि सहरी स्वास्थ्य कार्यक्रम कार्यान्वयनमा ल्याएको छ । नेपाल नगरपालिका संघका अध्यक्षसमेत रहेका धुलिखेल नगरपालिकाका प्रमुख अशोक ब्याञ्जु (श्रेष्ठ) नगरपालिकाहरूले जनताको जनस्वास्थ्यमा भन्दा पनि भौतिक संरचना र बाटो निर्माणलाई प्राथमिकता राखेर काम गरेकाले सहरी क्षेत्रमा प्रदूषण बढिरहेको बताउँछन् । ध्वनि र वायु प्रदूषण नियन्त्रण र फोहोर पानीको प्रशोधनसँगै सार्वजनिक शौचालय र सहरी सौन्दर्य नगरपालिकाको विकासको खम्बा हुनुपर्ने थियो, उनले भने, जनताले दिएको कर जनतालाई नै स्वस्थ बनाउने काममा खर्च गर्न सकियो भने सबै कुरा सन्तुलित हुन्छ । नगरहरूको वातावरण सुधारका लागि संघ, प्रदेश र स्थानीय सरकारबीच साझेदारी र सहकार्य गर्नुपर्ने देखिएकाले समन्वय गर्नेतिर आफू सक्रिय भएको उनले सुनाए । के छ कार्ययोजनामा ?काठमाडौं उपत्काका लागि वायु गुणस्तर व्यवस्थापन कार्ययोजनामा सवारीसाधनबाट हुने प्रदूषण नियन्त्रणका लागि गर्नॅपर्ने क्रियाकलापको सूची छ । भित्रिने सवारीसाधनमा युरो४ मापदण्ड तत्कालै लागू गरिनेछ, कार्ययोजना भनिएको छ, प्रदूषणसम्बन्धी मापदण्ड लागू गरी पास हुने सवारीसाधनलाई हरियो स्टिकर दिइनेछ । अहिले जस्तोसुकै सवारीसाधनले पनि पैसा खर्च गरेर हरियो स्टिकर टाँस्ने गरिएको छ । नेपालमा अहिले युरो३ मापदण्डका सवारीसाधन भित्रिन्छन् । भित्र्याइने सवारीसाधन नै गुणस्तरीय बनाउन विभागले मापदण्ड बदल्न लागेको हो ।ठूला खाले निर्माण उपकरण तथा सवारीसाधनका लागि अलग्गै युरो मापदण्डको सुरुवात एक वर्षभित्र गरिने कार्ययोजनामा उल्लेख छ । डिजेलबाट चल्ने सवारीसाधनमा डिजेल पार्टिकुलर फिल्टर वा कुनै पनि रसायन प्रयोग नगरी सञ्चालनमा गरिने मेकानिकल पाइप जडान गर्ने र त्यसको नियमित मर्मतसम्भार गर्ने कानुनी व्यवस्था गरिँदै छ । दुई वर्षभित्र वर्कसपहरूको प्रदूषण नियन्त्रणका सम्बन्धमा क्षमता विस्तारका कार्यक्रम कार्यान्वयन गर्ने र तिनको प्रमाणीकरणको व्यवस्था गरिनेछ, गत फागुनमा ल्याइएको कार्ययोजनामा भनिएको छ, यसको जिम्मेवारी यातायात व्यवस्था विभागलाई दिइनेछ । काठमाडौंभरि चल्ने सवारीसाधनको प्रदूषण जाँच गर्न एक वर्षभित्र कम्तीमा दुईवटा प्रदूषण मापन केन्द्र स्थापना गरिनेछ ।सरकारले विद्युतीय तथा स्वच्छ सवारीसाधन प्रवर्द्धनमा जोड दिने योजना बनाएको छ । विद्युतीय सवारीसाधनको आयातमा पूर्ण भन्सार छुटको व्यवस्था गरिनेछ, कार्ययोजनामा उल्लेख छ, अर्थ मन्त्रालय र भौतिक पूर्वाधार मन्त्रालयसँग सहकार्य गरी यसको टुंगो लगाइनेछ । विद्युतीय सवारीसाधनलाई प्रोत्साहन गर्न एक वर्षभित्र चार्जिङ सुविधा भएका बस टर्मिनलहरू एवं चार्जिङ स्टेसनहरू विकास गर्ने, पर्यटकीय तथा सांस्कृतिक रूपमा संवेदनशील क्षेत्रमा धूवाँरहित सवारीसाधन, रिक्सा, साइकल मात्र चल्न दिइने भनिएको छ । अबको ५ वर्षभित्र १० स्थानमा विद्युतीय सवारी रिक्सा मात्र चलाइनेछ, कार्ययोजनामा उल्लेख छ, पुराना गाडीलाई विद्युतीय गाडीमा परिवर्तन गरिनेछ र विद्युतीय सवारीसाधन प्रवर्द्धन गर्न अनुदानको व्यवस्था हुनेछ ।सवारीसाधनको जाँच प्रणाली प्रभावकारी बनाउने र प्रदूषण जाँचका लागि पाँचवटा मोबाइल स्टेसन व्यवस्था गरिने पनि भनिएको छ । वातावरण, यातायात व्यवस्था विभाग र वाग्मती प्रदेशको उद्योग, पर्यटन, वन तथा वातावरण मन्त्रालयबीच सहकार्य गरी त्यसलाई प्रभावकारी बनाइने योजना छ । प्रदूषणरहित परिवहन प्रणालीको विस्तृत सम्भाव्यता अध्ययन गर्ने, दुई वर्षभित्र बस द्रुत परिवहन र ६ लेनभन्दा माथिका सडकमध्ये कम्तीमा कुनै एक स्थानमा परीक्षणका रूपमा बसका लागि छुट्टै लेनको व्यवस्था गरिने कार्ययोजनामा उल्लेख छ । यस्तै काठमाडौं दिगो सहरी यातायात परियोजनाले तर्जॅमा गरेको सवारी रुट पुनः समायोजन योजना तत्कालै कार्यान्वयन गरिने लक्ष्य छ ।मालवाहकलाई उपत्यकामा निश्चित समयावधिमा मात्र प्रवेश गर्न दिने, बिस्तारै चल्ने गाडीहरू सडकको बायाँतर्फबाट व्यवस्था गर्ने, सडकपेटी निर्माण र सुधार गर्ने, निर्माण सामग्री थुपार्ने चलन रोक्नेलगायत योजना पनि छन् । ट्राफिक जाम बढी हुने ठाउँमा ओभरफ्लाई बनाउने, कालोपत्र नगरिएका सहायक सडकलाई मुख्य सडकमा जोड्ने, नदी किनारका सडक करिडोर निर्माणलाई प्राथमिकता दिने, थानकोट नजिक मालवाहकका लागि पार्किङस्थल बनाउने, अन्तरसहर बसहरूको बसपार्क चक्रपथबाहिर बनाउने, सहर छिर्ने मुख्य नाकासहित भित्र विभिन्न स्थानमा गाडीका टायर पखाल्न संरचना बनाउने र मेट्रो प्रणालीको विस्तृत डिजाइन गर्नेलगायत योजना छन् । आकाशे बाटो, सबवेलगायत वैकल्पिक आवागमनको व्यवस्था, जमिनमुनिबाट फोन, विद्युत्, पानी, ढलको व्यवस्था गर्ने र पैदल तथा साइकलमैत्री सहर बनाउनेलगायत योजना पनि कार्ययोजनामा उल्लेख छन् ।"
महाकाली करिडोर ४० वर्षपछि बल्ल,"(डडेलधुरादार्चुला)  राष्ट्रिय पञ्चायतमा तत्कालीन प्रधानमन्त्री लोकेन्द्रबहादुर चन्दले महाकाली किनारैकिनार राजमार्ग बन्छ, यो बनाउनै पर्छ भनेका बेला बैतडीको शर्मालीका हरिकृष्ण कलौनी तन्नेरी थिए । खबर सुन्दा उनलाई सुदूरपश्चिमको सडक पूर्वाधार विकासमा सरकारले छिटै कायापलट हुने काम गर्ला भन्ने लागेको थियो । उनले त्यो खबर सुनेको लामो समयपछि महाकाली करिडोर निर्माण त सुरु भयो तर काम अति नै सुस्त छ । ४ सय २५ किलोमिटर लम्बाइको करिडोरको बल्ल १ सय ४० किमि ट्र्याक खुलेको छ । ६३ वर्षीय कलौनी भन्छन्, रेडियोबाट त्यो समाचार सुनेको करिब ४० वर्ष भयो । बल्ल काम थाले भन्ने सुन्दै छु । कञ्चनपुरको ब्रह्मदेवदेखि डडेलधुराको जोगबुढा, शीर्ष, रुपाल, बैतडीको तल्लोस्वराड क्षेत्र छिचोल्दै झुलाघाट भएर दार्चुलाको टिंकरसम्म निर्माण हुने महाकाली करिडोर कलौनीको उमेरका यहाँका बासिन्दाका लागि अहिले पनि सपनाजस्तै छ । ब्रह्मदेवदेखि दार्चुला टिंकरसम्मका लागि करिडोर निर्माण सुरु भएको पनि १३ वर्ष भइसकेको छ । सुरुमा दार्चुला सदरमुकामदेखि टिंकरसम्म सडक निर्माण सुरु भएको थियो । आर्थिक वर्ष २०६५६६ देखि सरकारले महाकाली करिडोरको अवधारणाअनुरूप काम अगाडि बढाएको हो । कञ्चनपुर, डडेलधुरा, बैतडी र दार्चुलाका विकट क्षेत्रलाई जोड्दै चीनको सीमानाकासम्म पुग्ने यो सडकको निर्माणले सुदूरपश्चिमका पहाडी जिल्लाको आधाभन्दा बढी भूभाग सिधै तराईसँग जोडिने भए पनि निर्माण कार्य भने कछुवा गतिमा छ । पञ्चायतकालमै महाकाली करिडोरको कुरा उठेको हो, राष्ट्रिय योजना आयोगका पूर्वसचिव गोविन्द भट्ट भन्छन्, सुदूरपश्चिममा विकासका यस्ता सपना धेरै पटक कागजमा कोरिए, व्यवहारमा कार्यान्वयन हुन सकेनन् । उनको बुझाइमा महाकाली करिडोर पनि यस्तो एउटा सपना हो, जसले पूरै सुदूरको आर्थिक विकासमा ठूलो परिवर्तन हुन सक्थ्यो । भट्टले भने, काम गराउन नेतृत्वमा राजनीतिक इच्छाशक्तिको अभाव भएर बल पुगेन । उनका अनुसार दार्चुला सदरमुकाम खलंगादेखि टिंकरसम्म सडकको रूपरेखा तत्कालीन मन्त्री बहादुरसिंह ऐतवालले कोरेका हुन् । खलंगाटिंकर १४० किलोमिटरमध्ये जम्मा ४५ किलोमिटर ट्र्याक खुल्न ११ वर्ष लागेको छ । १० वर्षमा टिंकर भन्ज्याङ छिचोल्ने लक्ष्यअनुरूप निर्माण सुरु गरिएको उक्त सडकले ७८ वर्षसम्म राताकाठा भीर नै काट्न सकेन । स्थानीय प्रशासनको बारम्बार ताकेतापछि २०७४ सालमा राताकाठा भीरको ट्र्याक खोलिएको हो । अहिले व्यास गाउँपालिकाको केन्द्र सुन्सेरासम्म सडकको ट्र्याक खोलिएको छ । सुन्सेराअघि भने अझै पनि ट्र्याक खोल्ने काम अघि बढेको छैन ।महाकाली करिडोरको काममा खलंगाभन्दा तल्लो खण्डमा प्रगति देखिएको छ । खलंगादेखि टिंकर जोड्ने करिडोरको सडक खण्डमा निर्माण कार्य कछुवा गतिमा चलिरहेको स्थानीय जनप्रतिनिधिले गुनासो गरेका छन् । जिल्लाको विकास र समृद्धिको ढोका खोल्न टिंकरसम्म सडक विस्तार गरेर नाका सञ्चालन गर्नु आवश्यक रहेको जिल्ला समन्वय समितिका प्रमुख करवीरबहादुर कार्की बताउँछन् । उनले भने, टिंकर सडकसमेत त्यसैमा गाभेर करिडोरको अवधारणा आएपछि दार्चुला सदरमुकामटिंकर सडक छायामा पर्न थालेको छ । महाकाली नदी किनारैकिनार सडक निर्माण गरी महाकाली अञ्चलका चार वटै जिल्ला जोड्ने उद्देश्यले करिडोरको निर्माण कार्य थालिएको हो । उनले भने, महाकाली नदीभन्दा निकै टाढा पर्ने गरी सडक घुमाएर निर्माण कार्य भइरहेकाले अझै धेरै वर्ष कुर्नुपर्ने देखिन्छ ।दार्चुलाको दुहुँ गाउँपालिकाका अध्यक्ष पुलेन्द्रबहादुर कार्की महाकाली करिडोर अझै दार्चुलावासीका लागि सपनाजस्तै भएको बताउँछन् । भन्छन्, करिडोर निर्माणको कुरा उठेको ४० वर्षपछि बल्ल काम सुरु भयो, अब निर्माण हुन पनि ४० वर्षभन्दा बढी लाग्ने देखिएको छ । खलंगाटिंकर खण्ड मात्र होइन, डडेलधुरा र बैतडीमा पनि आयोजनाको काम कछुवा गतिमा चलेको उनले गुनासो गरे । दुई दर्जन बढी पुल बन्ने भनिएको छ, त्यो काम नै सुरु भएको छैन । वनको एरियामा पर्ने रूख कटानीको आदेशसम्म आयोजनाले लिन सकेको छैन, उनले भने, वातावरणीय प्रभाव मूल्यांकनमै आयोजनाले वर्षौं लगाएको छ ।आयोजनाको लागत अनुमान १८ अब रुपैयाँ हो । हालसम्म डेढ अर्ब खर्च भएको महाकाली करिडोर आयोजनाले जनाएको छ । कामले गति लिइसकेको दाबी आयोजना प्रमुख अच्युतविलास पन्तको छ । काम भइरहेकै छ । छिटो काम अघि बढाउन खोज्दा झन्झट थुप्रै छन्, उनले भने । वातावरणीय प्रभाव मूल्यांकन, सडक मार्गमा पर्ने वन कटानी र विस्फोटक पदार्थको प्रयोगका लागि पुर्याउनुपर्ने कानुनी प्रक्रियाका कारण आयोजनामा ढिलाइ भइरहेको उनले बताए । खलंगादेखि तल्लो खण्डमा चालु वर्ष ठेक्का सुरु हुने भएको छ । दार्चुलामा ३४ किमि, बैतडीमा ५८, डडेलधुरामा १४ र कञ्चनपुरमा ११ किलोमिटर गरी १ सय १७ किलोमिटर ट्र्याक खोल्न ठेक्काको व्यवस्थापन उनले बताए । करिडोरमा पर्ने रुख कटानमा प्रक्रियाले ढिला भयो । प्रदेश वन मन्त्रालयमा फाइल पुगेको छ, सहमति पाएपछि मात्रै १ सय १७ किलोमिटरको ठेक्का प्रक्रिया सुरु हुन्छ, उनले भने । यसका लागि चालु वर्षमा संघीय सरकारले २५ करोड बजेट छुट्याएको छ ।करिडोरमा खलंगादेखि तल बैतडी, डडेलधुरा र कञ्चनपुरमा २ सय ९१ किलोमिटर पर्छ । गत वर्ष सरकारले हिमाली भेगको ८७ किमि सडक निर्माणको जिम्मा सेनालाई दिएको थियो । सेनाले पनि अहिलेसम्म काम सुरु गरेको छैन । एकातिर ट्र्याक खोल्न विभिन्न स्थानमा चट्टान फोर्न आयोजनाले आफूखुसी विस्फोटक पदार्थ प्रयोग गर्न पाउँदैन, अर्कातिर रूख कटानमा स्वीकृति दिन ढिला गरेर काम अघि बढाउन अप्ठ्यारो पारिएको आयोजनाकै पदाधिकारीको दाबी छ । यो करिडोर पूरा भए सुदूरपश्चिमका चार पहाडी जिल्लाका दुर्गम क्षेत्रलाई जोड्ने मात्रै होइन, त्रिदेशीय सीमासम्म आवागमन सहज हुन्छ । उत्तरदक्षिण जोड्ने यो राजमार्गबाट मुलुकले ठूलो फाइदा लिन सक्छ, योजना आयोगका पूर्वसचिव भट्टले भने, त्रिदेशीय सीमाका बासिन्दा सिधै देशको मूलधारसँग जोडिएपछि सीमासम्बन्धी धेरै समस्या समाधान हुन सक्ने देखिन्छ ।"
तिनाउदानव करिडोर निर्माण सुरु,"बुटवल (कास) रूपन्देहीस्थित तिनाउ र दानव नदीको दायाँबायाँ दुई लेनको सडक निर्माण हुने भएको छ । नदीको दीर्घकालीन व्यवस्थापन र पर्यापर्यटनको विकासका लागि भन्दै तिनाउ करिडोर निर्माण थालिएको हो । पहिलो चरणमा तिनाउ नदीको ३५ किलोमिटर र दानव नदीको १५ किमिमा सडक निर्माण गरिनेछ । यसमध्ये तिनाउ नदीको साढे ८ र दानव नदीको साढे ३ किमिका लागि ठेक्का लागेको डिभिजन सडक कार्यालय बुटवलका प्रवक्ता कृष्णबहादुर कुँवरले बताए । तिनाउ करिडोरमा ५२ करोड ४६ लाख रुपैयाँ र दानव करिडोरमा १९ करोड ४२ लाख रुपैयाँको ठेक्का छ । असोजमा ठेक्का स्वीकृत भएको उक्त काम तिनाउ नदी किनारमा ३६ महिना र दानव नदी किनारमा २७ महिनामा सक्ने सम्झौता छ । सम्झौताअनुसार किराँतेश्वर मैनाचुली अविसा जेवी र लामा बानियाँ जेवीले सर्भेको काम थालेको प्रवक्ता कुँवरले बताए । ठेक्का भएको तिनाउपट्टि बुटवल उपमहानगर बसपार्कपछाडिको जिरो प्वाइन्टबाट तिलोत्तमा नगरपालिकाको मगरघाटसम्म र दानवपट्टि बेलवासको झोलुंगे पुलदेखि नयाँगाउँको पुलसम्म सर्भे गर्दैछौं, उनले भने, सर्भेलगत्तै करिडोर निर्माणमा लाग्नेछौं ।करिडोर निर्माणका लागि २ वर्षअघि सडक विभागले विस्तृत अध्ययन प्रतिवेदन तयार गरेको थियो । त्यसले ५० किलोमिटर करिडोर निर्माणमा ४ अर्ब १३ करोड रुपैयाँ लाग्ने देखाएको छ । डीपीआरअनुसार तिनाउ नदी व्यवस्थापनका लागि दायाँबायाँ बहाव क्षेत्र निर्धारण गरिनेछ । उक्त क्षेत्र छोडेर नदीको जगदेखि नै पर्खाल लगाइनेछ । पर्खाल क्षेत्रबाहेकको ३ मिटर क्षेत्रफलमा हरियाली क्षेत्र बनाइनेछ । त्यसको छेउमा ७७ मिटरको दुई लेन सडक हुनेछ । सडकको छेउमा फुटपाथ बनाइनेछ । बुटवल क्षेत्रमा पर्ने तिनाउ नदीको उकास क्षेत्रमा एक लेनको सडक सञ्जाल छ । दानव नदीको धेरै ठाउँमा भने ट्र्याकसमेत खोलिएको छैन ।"
पोखरामा एकै दिन ८ संक्रमितको मृत्यु,"(पोखरारूपन्देही)  कोरोनासँग मिल्दोजुल्दो लक्षण देखिएपछि पोखरा महानगरपालिका१७ का २९ वर्षीय पुरुष शुक्रबार पोखरा स्वास्थ्य विज्ञान प्रतिष्ठान पुगे । चारवटै हातखुट्टा नचल्ने समस्या रहेका उनी अस्पताल पुग्दा सिकिस्त थिए । कोरोना परीक्षणको रिपोर्ट पोजिटिभ देखिएपछि उनलाई अस्पतालको कोभिड१९ उपचार केन्द्रमा राखियो । शुक्रबारै दिउँसो उनको निधन भयो ।प्रतिष्ठानअन्तर्गतको पश्चिमाञ्चल क्षेत्रीय अस्पतालमा २४ घण्टामा ५ कोरोना संक्रमितले ज्यान गुमाए । बिहीबार राति र शुक्रबार पोखरामा ८ संक्रमितको निधन भयो । २४ घण्टामा निधन भएका संक्रमितको संख्या गण्डकी प्रदेशमा हालसम्मकै उच्च हो । पोखराको अस्पतालमा उपचार गराइरहेका कास्कीका ६ र तनहुँका २ संक्रमितले ज्यान गुमाएका हुन् । ज्यान गुमाउनेमा सिकिस्त भएपछि अस्पताल पुग्नेको संख्या धेरै छ ।गण्डकी प्रदेश स्वास्थ्य निर्देशनालयका अनुसार पोखरा९ का ६८ वर्षीय कोरोना संक्रमित पुरुषको पोखरा स्वास्थ्य विज्ञान प्रतिष्ठानमा उपचारका क्रममा बिहीबार राति निधन भयो । बिहीबार अस्पताल पुगेर परीक्षण गर्दा कोरोना पुष्टि भएका उनलाई बाइल्याटरल निमोनिया र मधुमेहसमेत थियो । प्रतिष्ठानमै उपचारका क्रममा पोखरा२१ का ७५ वर्षीय कोरोना संक्रमित पुरुषले बिहीबार अस्पताल भर्ना भएकै राति ज्यान गुमाए । बिहीबार नै कोरोना पुष्टि भएका उनलाई पनि निमोनियाले च्यापेको थियो । प्रतिष्ठानमा शुक्रबार पोखरा१३ का ५५ वर्षीय पुरुष र तनहुँको भीमाद नगरपालिका५ का ६६ वर्षीय पुरुषको निधन भयो ।पोखराकै गण्डकी मेडिकल कलेजमा बिहीबार पोखरा२७ का ७१ वर्षीय पुरुष, शुक्रबार पोखरा८ का ५४ वर्षीय पुरुष र तनहुँको म्याग्दे गाउँपालिका४ का ५१ वर्षीय पुरुषको निधन भयो । निधन हुने अधिकांश संक्रमित बाइल्याटरल निमोनिया, मिर्गौला रोग, उच्च रक्तचाप र मधुमेहलगायत समस्याबाट समेत पीडित थिए । गण्डकीमा कोरोना संक्रमणबाट निधन हुनेको संख्या १ सय ३९ पुगेको छ ।पश्चिमाञ्चल क्षेत्रीय अस्पतालका कोभिड१९ फोकल पर्सन डाबुद्धिसागर लामिछाने दसैंपछि कोरोनाबाट सिकिस्त हुनेको संख्या वृद्धि भएको बताउँछन् । पहिले सामान्य लक्षण देखिए पनि अस्पतालको आइसोलेसनमा बस्ने गरेकामा यतिबेला सिकिस्त बिरामी मात्रै अस्पताल आउने गरेको उनको अनुभव छ । अहिले सिकिस्त भएपछि मात्रै परीक्षण गर्ने गरेको देखिन्छ, उनी भन्छन्, अस्पताल पनि सिकिस्त भएपछि मात्रै आउने भएकाले मृत्युदर बढेको देखिएको हो । अस्पतालको आइसोलेसन वार्डमा रहेका ४० मध्ये ३० संक्रमितलाई अक्सिजन प्रयोग गर्नुपरेको उनले सुनाए । परीक्षण बढाउने हो भने संक्रमितको संख्या निकै उच्च नै छ, उनले भने, समुदायमा भाइरसको लोड बढ्दै जाँदा संक्रमित सिकिस्त भइरहेका छन् ।अस्पतालका निर्देशक डाअर्जुन आचार्यले संक्रमित अन्य निजी अस्पतालमा धेरै दिन बसेपछि अन्तिममा सरकारी अस्पताल आउने भएकाले मृत्यु हुनेको संख्या धेरै देखिएको बताए । निजी अस्पताल महँगो भएको र यहाँ निःशुल्क उपचार हुन्छ भन्ने भएकाले यहाँ आउनेको संख्या धेरै छ, उनले भने, मृत्यु हुनेमा दीर्घरोगी नै धेरै छन् । कोभिड अस्पतालमा हालसम्म ५० भन्दा बढी संक्रमितले ज्यान गुमाइसकेका छन् ।शुक्रबार गण्डकी प्रदेशमा १ सय ३९ कोरोना संक्रमित भेटिए । प्रदेश स्वास्थ्य निर्देशनालयका अनुसार हाल ८६ संक्रमित आईसीयू र १४ जना भेन्टिलेटरमा छन् । प्रदेशभरिका निजी तथा सरकारी अस्पतालमा आईसीयू बेड २ सय ५ र ६२ वटा भेन्टिलेटर छन् । प्रदेशमा शुक्रबारसम्म कोरोना संक्रमितको संख्या १० हजार ८ सय २७ छ । ६ हजार ७४ संक्रमित निको भएका छन् । सक्रिय संक्रमितको संख्या ४ हजार ६ सय १४ छ । ३ हजार ४ सय ८ संक्रमित होम आइसोलेसनमा छन् ।सतर्कता नअपनाउँदा बढ्दै संक्रमणकोरोना संक्रमितको उपचारमा लुम्बिनी प्रदेशकै केन्द्र बनेको रूपन्देही अहिले लापरबाही र अनियन्त्रित भीडभाडले संक्रमितको पनि केन्द्र बन्दै गएको छ । चार दर्जन बढी बैंक र वित्तीय संस्था रहेको बुटवल, तिलोत्तमा र भैरहवाका अधिकांश वित्तीय संस्थामा दैनिक ५ सय जनासम्मको भीड लाग्ने गरेको छ । भीडमा सामाजिक दूरी र स्वास्थ्य सतर्कता दुवै देखिँदैन ।बजारमा पनि उस्तै भीड छ । यहा पछिल्लो एक महिनामा दैनिक १ सयभन्दा बढीको अनुपातमा संक्रमित बढ्दै गएका छन् । त्यसको प्रमुख कारण वित्तीय संस्था, व्यवसाय र सार्वजनिक सवारीको यात्रामा सतर्कता अपनाउन नसक्नु नै रहेको सरोकारवालाको भनाइ छ । तर, अनुगमन र नियन्त्रण शून्य छ । स्वास्थ्य कार्यालय रूपन्देहीका भेक्टर नियन्त्रण प्रमुख केदार शाहका अनुसार जिल्लाका ठूला सहरमा अनियन्त्रित रूपमै संक्रमितको दर बढ्दो छ । परिवार संक्रमित भएर होम आइसोलेसनमै बस्दा पनि सदस्य बाहिरी समुदायमा घुलमिल हुने गरेका छन् । बुटवल, भैरहवा, तिलोत्तमा, मुर्गिया र देवदहजस्ता जनघनत्व बढी भएका बजारमा पनि लापरबाही बढ्दो छ । अहिले कतै पनि नियन्त्रण र सतर्कता देखिँदैन, उनले भने, त्यसैको असर जिल्लामा संक्रमितको दर बढ्दै गएको हो । बुटवल र भैरहवामा परीक्षणको दायरा बढाउँदै स्वाब संकलन गर्ने हो भने प्रति १ सयमध्ये ८० जनामा संक्रमण देखिन सक्ने उनको दाबी छ । अवस्था निकै भयावह बन्दै छ, उनले भने, त्यही अनुसारको नियन्त्रण र जिम्मेवारी छैन ।लुम्बिनी प्रदेशमा संक्रमितको संख्या २२ हजार ७३ पुगेको छ । शुक्रबारसम्ममा २ हजार ८ सय ७ जना सक्रिय संक्रमित छन् । रूपन्देहीमा संक्रमितको संख्या ७ हजार ४ सय ७८ पुगेको छ । तीमध्ये ८ सय ५२ जना सक्रिय संक्रमित छन् । कोभिड१९ संक्रमणको सुरु चरणमा हटस्पट बनेको बाँकेमा अहिलेसम्म संक्रमितको संख्या ३ हजार ६ सय ३९ मात्र छ । सक्रिय संक्रमित ४ सय १४ मात्र छन् । बाँकेमा पछिल्लो चरण स्थानीय तह र प्रशासनबाट निगरानी र कडाइ थियो । तर, पश्चिम नेपालकै व्यापारिक केन्द्र र सवारी ओहोरदोहोरको ट्रान्जिट रहेको रूपन्देहीमा स्वास्थ्य मापदण्डमा कुनै निगरानी र नियन्त्रण छैन । त्यसले पनि पछिल्लो समय रूपन्देही संक्रमणको केन्द्र बन्दै गएको लुम्बिनी प्रदेशको सामाजिक विकास मन्त्रालयका कोरोना फोकल पर्सन डा पुष्पराज पौडेलले बताए । अहिले ७० प्रतिशत मानिस मास्कबिनै बजारमा हिँडिरहेका छन्, उनले भने, व्यवसाय र सार्वजनिक यातायातमा कतै मापदण्ड कार्यान्वयन भएको देखिँदैन । त्यसैको असर संक्रमण दर तीव्र गतिले उकालो लाग्दै गएको उनले बताए । रूपन्देही पश्चिम क्षेत्रकै व्यापारिक केन्द्र हो । प्रदेश सरकारले कोरोना संक्रमणको उपचारका लागि पनि बुटवललाई नै प्राथमिकतामा राखेर पूर्वाधार निर्माण सुरु गर्यो । सरकारले बुटवलको धागो कारखानाको खाली भवनलाई कोरोना संक्रमितको उपचार अस्पतालका रूपमा तयार गरेसँगै संक्रमितको उपचारमा बुटवल आशा र भरोसाको केन्द्र बनेको हो । त्यसपछि मात्र सरकारले राप्ती र भेरीमा संक्रमितको उपचार सुरु गरेको थियो । लुम्बिनी प्रादेशिक अस्पताल मातहत रहेको कोरोना अस्थायी अस्पतालमा मात्र अहिलेसम्म चार सयभन्दा बढीको उपचार भएको छ । यो संख्या लुम्बिनी प्रदेशका साविकका तीन अञ्चलमध्ये सबैभन्दा बढी भएको कोरोना अस्पतालका सूचना अधिकारी डा विष्णु गौतमले बताए । लुम्बिनी प्रदेशसँगै गण्डकी र कर्णाली प्रदेशका पनि केही बिरामी उपचारका लागि यहाँ आएका छन्, उनले भने, संक्रमित भएर आएकामध्ये झन्डै ८० प्रतिशत यहींबाटै निको भएर फर्केका छन् । पछिल्लो चरण होम आइसोलेसनमै बस्ने र बिरामीको अन्तिम अवस्था भएपछि मात्र अस्पतालमा ल्याउने गरेकाले मृत्युदर पनि बढेको उनले बताए । लुम्बिनी प्रदेशमा बुटवलसँगै दाङ र बाँकेमा पनि सरकारले कोरोना अस्पताल सञ्चालन गरेको छ । तर, त्यहाँका अस्पताल अधिकांश समय खाली नै रहेको मन्त्रालयका प्रवक्ता डा पौडेलले बताए । शुक्रबार पनि बाँकेमा १ जना बिरामी मात्र भर्ना भएर उपचार गराइरहेका छन् । ४ सय १३ जना संक्रमित होम आइसोलेसनमै छन् । दाङमा ३ सय ८९ होम आइसोलेसनमा र ८१ जना मात्र अस्पतालमा छन् । रूपन्देही लुम्बिनी प्रदेशका १२ मध्ये १० र गण्डकी प्रदेशका बागलुङ, पर्वत, स्याङ्जाको पनि व्यापारिक केन्द्र हो । पूर्वपश्चिम राजमार्गमा पर्ने भएकाले बुटवल हुँदै दैनिक साना ठूला गरेर ५ हजार बढी सवारीसाधन ओहोरदोहोर गर्छन् । व्यापार, यातायात, स्वास्थ्य, शिक्षालगायतको केन्द्र भएकाले पनि पछिल्लो समयमा रूपन्देही कोरोनाको केन्द्र बन्दै गएको सामाजिक विकासमन्त्री सुदर्शन बरालले बताए । प्रदेशको मुकामदेखि सबै क्षेत्रको ट्रान्जिट बुटवल नै भएकाले सरकारले त्यहीअनुसार व्यवस्थापन गरेको छ, उनले भने, तर, पछिल्लो चरणमा अस्पताल भरिभराउ हुने गरी संक्रमितको संख्या बढ्दै गएको छ । सरकारले नियन्त्रण गर्नेभन्दा पनि नागरिकले व्यवहार परिवर्तन गरे मात्र संक्रमण नियन्त्रण हुने उनले बताए । प्रदेश सरकारले पनि संघीय सरकारकै मापदण्डअनुसार परीक्षण गर्ने गरेको छ । सरकारले पछिल्लो चरणमा लक्षण देखिएका संक्रमितको मात्र परीक्षण गर्ने मापदण्ड सार्वजनिक गरेको थियो ।रेसुंगामा ८ दिन लकडाउनविद्यालय, वित्तीय संस्था र क्याम्पसमै संक्रमण देखिएपछि गुल्मीको रेसुंगा नगरपालिकाले शुक्रबारदेखि पुनः ८ दिनका लागि लकडाउन घोषणा गरेको छ । सदरमुकाममा रहेको सिद्धबाबा मावि, रेसुंगा क्याम्पस, राष्ट्रिय वाणिज्य बैंक र एसबीआई बैंकलगायत संस्थाका कर्मचारी र स्थानीय व्यवसायीमा पनि संक्रमण देखिएपछि मंसिर १३ गतेसम्मका लागि नगरपालिकाको बजार क्षेत्रमा लकडाउन गरिएको हो । शुक्रबार जिल्ला प्रशासन कार्यालयले पनि सूचना जारी गरेको छ । रेसुंगा नगरपालिकाका स्वास्थ्य इन्चार्ज बोम अर्यालले भीडभाड हुने क्षेत्रमै बढी संक्रमित देखिएपछि पुनः लकडाउनको निर्णय गरिएको बताए । उनका अनुसार जिल्लामा शुक्रबारसम्म १ सय ७९ जना सक्रिय संक्रमित छन् । सिद्धबाबा माविमा ३ विद्यार्थी र एक शिक्षकमा संक्रमण देखिएको छ । नगरपालिकामा मात्र ३१ सक्रिय संक्रमित छन् ।"
उपत्यकामा १ लाख संक्रमित,"काठमाडौं (कास) काठमाडौं उपत्यकामा कोरोना संक्रमितको संख्या एक लाख नाघेको छ । शुक्रबार १ हजार १ सय ७ जना थपिएसँगै संक्रमितको संख्या १ लाख ८ सय ७२ पुगेको स्वास्थ्य तथा जनसंख्या मन्त्रालयले जनाएको छ । हालसम्म काठमाडौंमा ८१ हजार ५ सय ८८, भक्तपुरमा ७ हजार ३ सय ३६ र ललितपुरमा ११ हजार ९ सय ४८ जना संक्रमित छन् । त्यसैगरी, काठमाडौंमा ७१ हजार ५ सय ९१, भक्तपुरमा ६ हजार ४ सय ७० र ललितपुरमा ९ हजार ६ सय ३१ जना निको भएको मन्त्रालयले जनाएको छ । काठमाडौंमा ३ सय १६, भक्तपुरमा ८३ र ललितपुरमा ८९ जना संक्रमितको मृत्यु भएको छ । शुक्रबार देशभर १ हजार ९ सय ४५ संक्रमित थप भएका छन् ।"
मलेसियामा भिसाविहीन श्रमिकलाई अवसर,"काठमाडौं (कास) मलेसिया सरकारले कम्पनी छाडेर गैरकानुनी रूपमा बसेका भिसाविहीन श्रमिकले नयाँ कम्पनीमा वैधानिक हैसियतमा काम गर्न पाउने नीति ल्याएको छ । आउँदो डिसेम्बरसम्म भिसाविहीन हुने श्रमिकले पनि अर्को कम्पनीमा काम गर्न पाउनेछन् । श्रमिकको अभाव भएपछि मलेसिया सरकारले रिहाइरिङ कार्यक्रम ल्याएको हो । जो इलिगल भएर बसेका छन्, उनीहरूको हकमा एउटा सुनौलो अवसर हो, मलेसियास्थित श्रमसहचारी प्रकाश पन्थीले भने । मलेसियाले नोभेम्बर १ देखि रिहाइरिङ कार्यक्रम लागू गरेको हो । यसमा करार अवधि समाप्त भएका श्रमिक मात्रै नभई गैरकानुनी श्रमिकले पनि नयाँ रोजगारदातासँग आबद्ध हुन पाउने बाटो खुलेको छ । रिहाइरिङका लागि अध्यागमन कार्यालयमा बुझाइने २ हजार रिंगेट (५८ हजार रुपैयाँ) रोजगारदाताले व्यहोर्ने पन्थीले बताए ।मलेसियाले गैरकानुनी रूपमा बसेकालाई पक्राउ भने गरिरहेको छ । कोरोना महामारी सुरु भएयता मात्र ३१ हजारभन्दा बढी डिपोर्ट भइसकेका छन् । जसमा झन्डै चार सय जना नेपाली छन् । बिनासजाय स्वदेश फिर्न पाइने अवसर दिइएको छैन तर वैधानिक हैसियतमा काम गर्न पाउने अवसर छ, श्रमसहचारी पन्थीले भने । कम्तीमा ५० हजार नेपाली मलेसियामा भिसाविहीन अवस्थामा छन् ।"
चिसो बढेपछि ७ प्रहरी चौकी विस्थापित,"(रुकुम पश्चिमहुम्ला)  चिसो बढेपछि कर्णालीको माथिल्लो डोल्पा र हुम्लाका सात प्रहरी चौकी सदरमुकाममा विस्थापित भएका छन् । अत्यधिक हिमपात हुने भएकाले झन्डै ६ महिना उच्च हिमाली क्षेत्रका चौकी खाली हुने गरेका छन् । डोल्पाको डोल्पोबुद्धका २ र शे फोक्सुन्डो गाउँपालिकाका ३ चौकीका प्रहरी सदरमुकाम दुनै आएका छन् । डोल्पोबुद्धका धो, तिन्जे, शे फोक्सुन्डोको निजालगुम्बा, भिजेर र रापका चौकी खाली भएका हुन् । चिसोमा बस्न नसकिने भएपछि त्यहाँका प्रहरी दुनै आएको जिल्ला प्रहरी प्रमुख डीएसपी राजु पाण्डेले बताए । हरेक वर्षजस्तै यसपालि पनि प्रहरीहरू न्यानो ठाउँमा सरिसकेका छन्, उनले भने, उनीहरू अब वैशाखजेठमा मात्र फर्कन्छन् । प्रहरी चौकी उठेपछि बैंकहरू पनि दुनैमा सरेको उनले जानकारी दिए । हिमपातको याम सुरु भएपछि नेपालचीन सीमा सुरक्षामा तैनाथ हुम्लाको नाम्खाका दुई चौकीका प्रहरी पनि सिमकोट आएका छन् । हिल्सा र सुनखानी चौकीमा कार्यरत प्रहरीलाई सिमकोट बोलाइएको हो । चिसोका कारण बर्सेनि जेठ महिनामा सदरमुकामबाट गएको टोली कात्तिक दोस्रो सातासम्म हिल्सा र सुनखानी बस्छ । हिमपात हुन थालेपछि प्रहरीलाई सदरमुकाम फिर्ता बोलाएको प्रहरी निरीक्षक सीताराम विष्टले बताए । सुखानी चौकीमा सईको नेतृत्वमा २३ जनाको दरबन्दी छ । तर यो वर्ष ७ जना मात्रै प्रहरी सीमा चौकी पुगेका थिए । हिल्सामा कार्यरत १४ प्रहरी पनि सदरमुकाम आएको उनले जानकारी दिए । हिमपात भएपछि चीननेपाल नाका झन्डै ६ महिना बन्द हुन्छ । जाडोमा लिमीका सबै गाउँ सुनसान हुने स्थानीय पेम्बा तामाङले बताए । उनका अनुसार लिमीका अधिकांश बासिन्दा जाडो छल्न सिमकोट, नेपालगन्ज र काठमाडौं जाने गरेका छन् । गाउँ नै सुनसान हुने भएकाले प्रहरी चौकी पनि विस्थापित हुने उनले जानकारी दिए । चीनसँग सीमा जोडिएको हिल्सामा सशस्त्र प्रहरीको बोर्डर आउट पोस्ट (बीओपी) पनि छ । त्यहाँ सशस्त्र प्रहरी निरीक्षक सुरज केसीको नेतृत्वमा २२ जनाको टोली छ ।"
हिरासतमै शंकास्पद मृत्यु,नेपालगन्ज (कास) बाँकेको डुडुवा गाउँपालिका३ वनकट्टीका बाबुलाल रैदास शुक्रबार बिहान जिल्ला प्रहरी कार्यालयभित्रको शौचालयमा झुन्डिएको अवस्थामा फेला परेका छन् । स्थानीय १३ वर्षीय बालकको हत्या अभियोगमा रैदासलाई प्रहरीले पक्राउ गरेको थियो । २५ दिनदेखि उनी बाँके प्रहरीको हिरासतमा थिए । रैदासमाथि प्रहरीले कर्तव्य ज्यान मुद्दा चलाइसकेपछि अनुसन्धानकै क्रममा थप अभद्र व्यवहारको मुद्दा दर्ता गरेको खुलेको छ । कर्तव्य ज्यान मुद्दा पुष्टि भए जन्मकैदसम्म सजाय हुन सक्ने कानुनी व्यवस्था छ तर अभद्र व्यवहार मुद्दामा भने १० हजार धरौटी वा एक वर्ष कैद सजाय गर्न सकिने व्यवस्था छ । कर्तव्य ज्यान मुद्दा चलिसकेको अभियुक्तमाथि प्रहरीले अभद्र व्यवहारको मुद्दा दर्ता गर्नुले घटना रहस्यमय बनेको छ । रैदासले बालक हत्याको आरोप स्वीकार नगरेपछि प्रहरीले उनलाई हिरासतमा राख्न अभद्र व्यवहार मुद्दा दर्ता गरेको आफन्तको आरोप छ । बाँकेका प्रहरी नायब उपरीक्षक सुभास खड्काले कर्तव्य ज्यान मुद्दामा पक्राउ परेका रैदासले घटनाको सोधपुछका क्रममा प्रहरीमाथि दुर्व्यवहार गरेकाले अभद्र व्यवहार मुद्दा दर्ता गरेको दाबी गरे । उनका अनुसार टाउकामा बाँधेको कपडा (घुम्टो) को पासो लगाएर रैदासले शुक्रबार बिहान साढे ५ बजे हिरासतको शौचालयमा आत्महत्या गरेका हुन् । तर मृतकका आफन्तले भने बालकको हत्या स्वीकार गराउन प्रहरीले यातना दिएको आरोप लगाएका छन् । उनीहरूले घटनाको सत्यतथ्य छानबिन माग गरेका छन् । प्रहरीले आफन्तलाई जानकारी नै नदिई पोस्टमार्टम गराएको छ ।
३३ एसएसपीको सरुवा,"काठमाडौं (कास) प्रहरी प्रधान कार्यालयले नेपाल प्रहरीका ३३ वरिष्ठ उपरीक्षक (एसएसपी) को शुक्रबार सरुवा गरेको छ । काठमाडौं, ललितपुर, विमानस्थल सुरक्षा प्रमुखसहित संघीय इकाइ, तालिम केन्द्र, प्रदेशलगायत कार्यालयमा रहेका एसएसपीहरूको सरुवा भएको हो । केहीलाई एक वर्ष नै नपुगी सरुवा गरिएको छ । महानगरीय प्रहरी परिसर काठमाडौंमा अशोक सिंह र ललितपुरमा किरण वज्राचार्यको सरुवा भएको छ । सिंह प्रहरी प्रधान कार्यालय र वज्राचार्य महानगरीय प्रहरी कार्यालयमा कार्यरत थिए । काठमाडौं र ललितपुर प्रहरी प्रमुख क्रमशः श्यामलाल ज्ञवाली र टेकप्रसाद राईको प्रहरी प्रधान कार्यालयमा सरुवा भएको छ । यसैगरी, कर्णाली प्रदेश प्रहरी कार्यालयका एसएसपी राजेशनाथ बाँस्तोलाको त्रिभुवन अन्तर्राष्ट्रिय विमानस्थल प्रहरी प्रमुखमा सरुवा भएको छ । वाग्मती प्रदेश प्रहरी तालिम केन्द्र दुधौली (सिन्धुली) का सन्दीप भण्डारी महानगरीय प्रहरी कार्यालय र महानगरीय ट्राफिक महाशाखा प्रमुख भीमप्रसाद ढकाल प्रहरी प्रधान कार्यालय पुगेका छन् । प्रहरी प्रवक्ता कुवेर कडायतको प्रहरी युक्ति तालिम महाविद्यालय नवलपरासी, केदार ढकालको प्रदेश २ तालिम केन्द्र, जनक भट्टराईको महानगरीय ट्राफिक महाशाखामा सरुवा भएको छ । प्रदेश, संघीय इकाइ, तालिमलगायत युनिटमा रहेका एसएसपीको पनि जिम्मेवारी हेरफेर गरिएको छ ।"
उपरथीलाई दर्ज्यानी चिह्न,काठमाडौं (कास) प्रधानसेनापति पूर्णचन्द्र थापाले हालै बढुवा भएका सन्तोषकुमार ढकाल र सहदेव खड्कालाई शुक्रबार उपरथी दर्जाको दर्ज्यानी चिह्न प्रदान गरेका छन् । मंसिर ३ गते बसेको मन्त्रिपरिषद् बैठकले ढकाल र खड्कालाई सहायक रथीबाट उपरथीमा बढुवा गर्ने निर्णय गरेको थियो । नेपाली सेनाका अनुसार उपरथी ढकाललाई पूर्वी पृतना मुख्यालयको पृतनापति र उपरथी खड्कालाई राष्ट्रिय सुरक्षा परिषद्को सचिवालयमा पदस्थापन गरिएको छ । शुक्रबारै सोही कार्यक्रममा सहायक रथी दर्जामा पदोन्नति भएका अन्य चार जना महासेनानीहरूलाई पनि प्रधानसेनापति थापाले दर्ज्यानी चिह्न प्रदान गरेका छन् ।
"बाजेले सोध्नुभो, 'राजा सन्चै छन् ?","मेरा बाजे सबैका लागि असल हुनुहुन्नथ्यो । यसो भन्दा मलाई कुनै लज्जाबोध हुँदैन । तर, त्यस्तो खराब पनि होइन, जसको बयान सधैँ अप्रिय होस् । मैले आज बाजेका नाममा थोरै प्रिय कुराहरू पनि गर्नु छ, जसलाई अप्रिय शब्दभण्डारबाट निचोरेर निकाल्नु छ । र, यी सबै गर्नुभन्दा अगाडि मैले यहाँ सर्वप्रथम काठमाडौं उपत्यकाका हाल सालैका केही सांस्कृतिक घटनाहरूको सिलसिला जोड्नु छ ।२०७७ भदौ १८ गते । काठमाडौंमा यें याः (इन्द्र जात्रा) स्थगित भइसकेको थियो । ललितपुर, पुल्चोकमा एउटा गजबको परिदृश्य देखियो । कोभिड महामारीका कारण जिल्ला प्रशासनले रथ यात्रामा रोक लगाएको थियो । तर, स्थानीय जनता प्रशासनको त्यो रोक्का आदेश तोडेर स्वतःस्फूर्त रूपले भेला हुन पुगे । कोरोना संक्रमणको पर्वाह नगरी सम्बन्धित आस्थाको मानव सागर उल्टियो । रथ नतानी नछाड्ने आस्थावान जनता र प्रशासनबीच निकै ठूलो झडप भयो । केही प्रहरी जवानहरू घाइते भए ।त्योभन्दा अगाडि । ललितपुरकै खोकनामा त्यस्तै प्रकृतिको अर्को घटना भएको थियो । काठमाडौंनिजगढ फास्ट ट्र्याकको विकासे परियोजनाका कारण खोकनाका फाँटहरूमा सरकारले रोपाइँ गर्न रोकिरहेको थियो । कृषकहरूले सरकारको आदेशलाई अवज्ञा गर्दै झडपकै बीचमा रोपाइँ गरे । अझ त्योभन्दा अगाडि । गुठीको बारेमा ल्याउन लागेको सरकारी नयाँ विधेयकको विरुद्धमा उठेको जनलहर झन् हेर्नलायकको थियो । काठमाडौं माइतीघर मण्डला परिसरमा उत्रिएको नेवाः समुदायको विशाल जनसागरले सरकारको एकतर्फी निर्णयलाई एकै दिनमा उल्ट्याइदिएको थियो । यी घटनाहरूको शृंखलाबद्ध परिदृश्य हेरिरहेको मैले एक साक्षीको रूपमा भदौ १८ गते फेसबुकमा एउटा स्टाटस लेखेँ उपत्यकाका नेवार समुदाय साँच्चि नै सलामका हकदार छन् । उनीहरू एक दिन मात्र जागिदिए भने सबै खाले शक्ति घुँडा टेक्न बाध्य हुन्छन् । तर, दुःखको कुरा, उनीहरू नितान्त सांस्कृतिक प्राणी छन् । त्यसैले उनीहरूले पटकपटक सांस्कृतिक दुःख झेलेका छन् । उनीहरूले अब बुझ्नुपर्छ, यो दुःखको एक मात्र निदान घोर सांस्कृतिक प्राणी भैरहनुमा होइन बरु आफूलाई राजनीतीकरण गर्नुमा छ ।आक्षेप वा अतिशयोक्ति होइन तर आम मानिसको बुझाइ पनि यही छ काठमाडौं उपत्यकाका नेवाः समुदायको शक्ति समसामयिक राजनीतिक मुद्दामा यथेष्ट रूपले खपत हुन सकिरहेको छैन । माथि उल्लिखित घटनाको अनुपातमा यदि त्यो शक्ति उठिदिने हो भने एक रातमा धेरै कुरा उलटफेर हुन सक्छ । सांस्कृतिक मुद्दामा देखिएको उनीहरूको पटकपटकको शक्ति प्रदर्शन राजनीतिक आन्दोलनमा समेत खर्चिने हो भने कुनै पनि जनविरोधी राज्यसत्ताले एक पलकमा घुँडा टेक्नुपर्छ । त्यो निर्णायक हैसियतको शक्ति छ नेवाः समुदायसँग । त्यसका लागि आवश्यक सबै आधारभूत सुविधा पनि उनीहरूलाई प्राप्त छ । त्यसैले नेवाः समुदाय सलामका हकदार छन् । तर, अपेक्षाकृत त्यसो हुन सकिरहेजस्तो लाग्दैन । २००७ सालदेखि यताका आंशिक परिघटना मात्रै हेर्ने हो भने पनि कताकता केही अपुग वा उदासीन नै प्रकट भइरहेझैँ लाग्छ । जस्तो कि गणतन्त्रको युगीन आन्दोलनमा जस्तै संघीयताको अपार जनआकांक्षा र अझ खासगरी प्रदेशको पहिचानजनित नामांकनको अभियानमा उनीहरूले अगुवाइ नै गर्न सक्थे, तर त्यसले उनीहरूलाई गहिरो गरी छोएको देखिएन । यही उदासीनता या राजनीतिक निरपेक्ष भावको फाइदा उठाएर एकात्मक नस्लवादी राज्यले उनीहरूलाई वाग्मती नामको पहिचानद्वेषी प्रदेशको नाम उपहारमा दियो । उनीहरूले कडा विरोध गर्नुको सट्टा सहजै स्वीकार गरे । त्यो विराट समुदाय सांस्कृतिक अधिकारको मुद्दामा जति अगाडि छ, त्यसको तुलनामा राजनीतिक मुद्दामा कमी भएको महसुस हुन्छ । अंशअंशमा लडिरहनुपर्ने सांस्कृतिक मुद्दाहरू राज्य सत्तामाथिको निर्णायक पहुँचले एकैचोटि प्राप्त हुन सक्छ भन्ने कुरा उनीहरूले नबुझेको पनि होइन होला । तर, यस्तो किन भइरहेको छैन ? व्यक्तिगत स्तरमा त्यत्रो राजनीतिक सहभागिता र नेतृत्व जन्माउने काठमाडौं उपत्यकाले समुदायलाई राजनीतीकरण गर्न भने किन सकेन ? एउटा कौतुकमय प्रश्न खडा हुन्छ । इन्द्रजात्राकै दिन काठमाडौं उपत्यकालाई गोर्खाली सेनाले कब्जा गरेको इतिहास छ । त्यसैले एक ऐतिहासिक संयोग पनि हुन पुगेको छ यो दिन काठमाडौंका लागि । उपत्यकाका मानिसहरू जात्रामा रमाइरहेका बेला या भोज खाइरहेका मौका छोपी बडो चलाखीपूर्वक हमला गरेका थिए गोर्खाली शासकहरूले । भनिन्छ, कुनै जनधन क्षति नभई बडो सहजताका साथ हात पारेका थिए, उनीहरूले काठमाडौं उपत्यका । र, त्यत्तिकै सहजताका साथ स्विकारेका थिए यहाँका रैथाने जनताले गोर्खाली शासनलाई । स्विकारेका थिए नयाँ राजाको रूपमा पृथ्वीनारायण शाहलाई । अचम्म कहीँ कतै हताहत हुन पाएन । फेरि कहिल्यै कुनै विद्रोह उठेन । मानौँ त्यो घटना यस्तो थियो, जो पूर्वनियोजित रूपले सबैको इच्छाअनुरूप भएको थियो । यस्तो कसरी भयो होला ? के यहाँका रैथाने मानिसहरूका लागि राजतन्त्र एउटा अपरिहार्य सांस्कृतिक अंश थियो ? अथवा लगभग दुई हजार वर्षअगाडिदेखिको अविच्छिन्न अभ्यासले निर्माण गरेको चेतना ? के यही सांस्कृतिक अन्तर्चेतना र अविच्छिन्न राजतन्त्रतात्मक अभ्यासको कारणले उपत्यकावासीहरूले एक नयाँ राजालाई पनि सहज रूपले स्विकारेका थिए ? के यही ऐतिहासिककै कारणले उनीहरूमा गणतन्त्रको चेत गौण देखिएको हो ?राजा को सांस्कृतिक स्वीकारोक्तिबारे यति कुरा कोट्याइसकेपछि बल्ल अब म बाजेको स्मृतिविम्बतिर लाग्नु उचित सम्झिन्छु ।मेरा बाजे ९४ वर्षको उमेरमा २०४८ सालमा बित्नुभयो, जो आफैँ एक शताब्दी लामो इतिहास हुनुहुन्थ्यो । स्मृतिबिम्बमा उहाँका जीवनका अरू पनि अनेक आयाम खिच्न सकिन्छ । तर, यहाँ म ती कुराहरू मात्र राख्ने कोसिस गर्छु, जो यस बयानबाजीका लागि सान्दर्भिक छन् । पृथ्वीनारायण शाहले किरात भूमि (माझ किरात) कब्जा गरेको लगभग १२४२५ वर्षपछि बाजेको जन्म भएको थियो । औसतमा हिसाब गर्दा त्यसको छैटौं या सातौं पुस्तापछि जन्मिनुभएका मेरा बाजेले तर कहिल्यै त्यो हिसाबको फेहरिस्त हामीलाई सुनाउनुभएन । कहिल्यै त्यो दुर्दान्त घटनाको हिसाबकिताबले उहाँ पिरोलिनुभएको पनि हामीलाई थाहा भएन । उहाँको छैटौं वा सातौं पुस्ताअगाडिको पुर्खाले इतिहासको त्यो निर्मम क्षणसँग कसरी लड्यो ? वा लडेन ? कहिल्यै बताउनुभएन । के उहाँलाई त्यो कुराको ज्ञान थिएन ? अथवा सय, सवा सय वर्ष लामो समयको डंगुरभित्र उहाँभित्रको त्यो संज्ञान पुरिइसकेको थियो ?तर, मलाई लाग्छ मेरा बाजेमा त्यो इतिहासको बोध भरपूर मात्रामा थियो । मात्र उहाँलाई लाग्थ्यो होला इतिहासले दिएको करार चोट बाँडेर आफ्ना भावी पुस्तालाई घाइते किन बनाउनु ? दुनियाँका सबै बाजेहरू सायद यस्तै हुन्छन् । पुराना यन्त्रणाहरू सबै बिर्सेर होइन बरु स्मृतिको बन्द खोपीभित्र जागा राखेर आफ्ना भावी सन्तानको सुखद समयको उत्खननमा अहोरात्र जुटिरहन्छन् । भावी समयसँगै बाँच्ने कलाको परख गरिरहन्छन् ।यही कारण हुन सक्छ, बाजेले हामीलाई कहिल्यै कुनै राजा, महाराजाको इतिहास सुनाउनुभएन । राजा वा राजतन्त्र सम्भवतः उहाँको सांस्कृतिक चेतभित्रको विषय नै थिएन । यसको सट्टा बरु उहाँ अक्सर आफ्नै पुर्खाहरूको गौरवगाथा कोट्याउने गर्नुहुन्थ्यो । यसले सायद उहाँलाई आवश्यकताभन्दा बढी कठोर बन्न सघाएको थियो । हामीलाई सानोमा लाग्थ्यो, उहाँ आफैँ (यतिखेर हामीले वर्णन गर्ने गरेको) एक पृथ्वीनारायण शाह हुनुहुन्थ्यो । यस्तो हुनु सायद उहाँको वंशजवृत्तिका लागि आवश्यक पनि थियो । किनभने समय त्यस्तो कठोर थियो, जसले पुर्खाहरूमा धेरथोर निर्ममताको माग गर्थ्यो ।हामी केटाकेटीका लागि बाजे हाम्रो घरको सबभन्दा खतरनाक दुश्मन हुनुहुन्थ्यो । किनभने बाजे हाम्रोअगाडि साह्रै कठोर मिजासमा प्रस्तुत हुने गर्नुहुन्थ्यो । सानोभन्दा सानो गल्तीमा पनि हामी उहाँले टेकिरहेको लठ्ठीको मारमा पर्नुपर्थ्यो । बाजेले हँसिलो मुहार पारेर बोलाएको वा खुसी भएर आफ्नो छेउमा राखेको हामीलाई कहिल्यै थाहा भएन । हामी सधैँ बाजेबिनाको घरआँगनको कल्पना गर्थ्यौं । तर, जब उहाँ हाम्रोसामु उभिनुहुन्थ्यो हाम्रो सातोपुत्लो उड्थ्यो । आफ्नै नाति नातिनीहरूका लागि उहाँ किन पृथ्वीनारायण बन्नुहुन्थ्यो ? त्यस्तो खतरनाक रोवरवाफमा उहाँले किन प्रकट हुनुपर्थ्यो ? त्यो हामीले कहिल्यै बुझेनौं । हामी मसिना भुराभुरीहरू आँगनमा हल्ला गर्दै खेल्थ्यौँ । तर, बाजेलाई किन हो त्यो हमेसा अप्रिय लाग्थ्यो । उहाँ माथिल्लो घरको पर्खालमाथि चढेर हामीलाई गुलेलीले हान्नुहुन्थ्यो । हामी कत्तिपटक मट्याङ्ग्राले लागेर बिरामीसमेत पर्थ्यौं (यो प्रसंग मैले अन्त कतै पनि उल्लेख गरिसकेको छु) । हामीलाई हान्दाहान्दा मट्याङ्ग्रा सकिएपछि उहाँ फेरि हामीलाई नै माटो बोक्न लगाउनुहुन्थ्यो । मट्याङ्ग्रा बाट्न लगाउनुहुन्थ्यो । हामी यो थाहा पाउँदापाउँदै पनि आफ्नो कलिलो हातले बाजेका लागि मट्याङ्ग्रा बाटिदिन्थ्यौं, जसको प्रहार भोलि आफैँमाथि आइलाग्ने निश्चित थियो ।हाम्रो गाउँको देब्रे पाटोमा ठूलो क्षत्री गाउँ थियो । दाहिनेतिर थियो कामी गाउँ । क्षत्रीहरू प्रायःले बाजेलाई आदरसाथ निधार झुकाएर दर्शन गर्ने गर्थे । कतिलाई एक बोतल रक्सीमा उहाँले जग्गा राजीनामा दिनुभएको थियो । कसैले अदबका साथ उहाँको अगाडि निधार थापेन भने निश्चित थियो, उसले बाजेको हातमा हल्लिरहेको डन्डाको भागीदार बन्नुपर्थ्यो । उहाँ हिँडिरहेको बाटोमा अचानक गाउँको कुनै दलित भेटिए तुरुन्त उसले बाटोको छेउ लागेर उभिनुपर्थ्यो । तर, बाजेले दलितहरूको निधारमा भने कहिल्यै आफ्नो हात थाप्नुभएन । किनभने उनीहरू बाजेका नजरमा अछुत जो थिए । सानो छँदाको एउटा अर्धविस्मृत घटना सम्झिन्छु । एक दिन हाम्रो घरमा एक हूल मान्छेहरू आए, घोडा चढेर । तिनीहरू हाम्रा बाबालाई भेट्न आएका थिए । तर, बाबा घरमा हुनुहुन्नथ्यो । बाजे हाम्रो पालीघरको सिकुवामा हुक्का तान्दै खाटमाथि बसिरहनुभएको थियो । बाबा नभएपछि तिनीहरूले बाजेसँगै सामान्य चिनजानको कुरा अघि बढाइरहेका थिए । एक छिनको सामान्य भलाकुसारीपछि एक्कासि बाजेले भनेको सुनियो, उहिले त भेनाजु (मलाई जहाँसम्म लाग्छ, बाजेले यही साइनोको दाबी गर्नुभएको थियो) भनेर ढोग्थ्यौ । तर, अहिले त मन्त्री भयौ, के चिन्थ्यौ होला र !बाजेको कुराबाट थाहा हुन गयो तिनीहरूमध्ये एक जना हाम्रै जिल्लावासी, कुनै बहालवाला मन्त्री थियो, जो सम्भवतः तत्कालीन राजाको विश्वासपात्र थियो र जो हाम्रा बाबाको चिनारु थियो । पञ्चायतकालमा यस्तै हुन्थ्यो मन्त्री, अञ्चलाधीश या बडाहाकिम यस्तै केके हुनका लागि राजाको कृपापात्र हुनैपर्थ्यो । बाजेको त्यस्तो दाबीसहितको चेतावनी आएपछि तत्कालै त्यो मन्त्रीले उहाँको हातमा निधार थमाइदियो । त्यसपछि मात्रै बाजेले खुसी भएर उनीहरूलाई बस्ने अनुमति दिनुभएको थियो । बाजेका जीवित दुई छोराहरू (हाम्रा बाबासहित) प्रति झन् उहाँ किन हो असाध्यै असहिष्णु हुनुहुन्थ्यो, कहिल्यै आफ्ना छोराहरूसँग प्रत्यक्ष संवाद गर्न नचाहने । केही आवश्यक काम परे उहाँ बोजुमार्फत सूचना प्रवाह गर्नुहुन्थ्यो । बाजेलाई लाग्थ्यो, ती दुई छोराहरू उहाँले आर्जेका जग्गाजमिन बेच्दै जाँड, रक्सी र राजनीतिमा स्वाहा पार्ने बदमासहरू हुन् । त्यही भएर होला हाम्रा बाबा कहिल्यै पनि बाजेको सम्मुखमा पर्नुहुन्नथ्यो । आमा भन्नुहुन्थ्यो, तिमेरका बाउ र काकाले बेचेर पनि कहिल्यै सकिएनन् बाजेका जेथाहरू । यस्तो थियो हाम्रा दुश्मन बाजेको स्मृतिचित्र जतिखेर उहाँ सक्रिय उमेरमा हुनुहुन्थ्यो । र, जसले सायद कुनै इतिहासको पृथ्वीनारायणलाई बिर्साउँथ्यो । अथवा सम्झाउँथ्यो । तर, बाजेको त्यो कठोरता, त्यो निर्ममता, उहाँमा प्रकट हुने त्यो निरंकुशतामा के कुनै पृथ्वीनारायण भन्ने राजाको प्रभाव थियो ? मलाई लाग्छ, त्यस्तो कदापि थिएन । यो कुनै व्यक्तिविशेषद्वारा प्रदत्त अवदान थिएन । यो त लामो समय र कालखण्डको दौरान मानव इतिहासले निर्माण गरेको एक यस्तो परिच्छेद थियो, जो स्वाभाविक रूपले बाजेको हातमा हस्तान्तरण हुनपुगेको थियो ।वर्ण व्यवस्थाले उमारेको छुवाछूतको विभेदकारी उकुच किरात भूमिमा ठ्याक्कै कहिलेदेखि पल्टिन पुग्यो ? जो पहिले कहिल्यै थिएन (खोजकै विषय छ) । तर, मेरा बाजेले पनि यसको नकारात्मकतासहितको कालो कर्तुतलाई आफ्नो जीवनमा अवश्य प्रयोग गर्नुभयो । छुतअछुतजस्तो कलंकको दुष्प्रभाव बाजेमा पनि त्यति नै पर्न गयो, जति अरूमा परेको थियो । र, मलाई लाग्छ यो मेरा बाजेको जीवनमा कथित नेपाल एकीकरणले सार्न पुगेको पहिलो संक्रामक रोग थियो, जसबाट उहाँ पनि ग्रसित हुनुहुन्थ्यो । तर, यसको अर्थ यो कदापि होइन कि एकीकरणको कथित भाष्यले जन्माएको कुनै चक्रवर्ती राजाले मेरा बाजेको दिमागमा शासन पनि गरेको थियो । वास्तवमा त्योबाट बाजे बिल्कुल सुरक्षित हुनुहुन्थ्यो ।खासमा भन्ने हो भने कुनै राजा वा राजासहितको कुनै राज्यसत्ता बाजेको पुर्ख्यौली अभ्यास र चिन्तनभन्दा बिल्कुल फरक कुरा थियो । छुवाछूतको पहिलो संक्रमणबाहेक एक अर्को अतिरिक्त कुरा पनि थियो, जसले बाजेको जीवनलाई निकै प्रभाव पारेको थियो । त्यो थियो रामायण पाठ । उहाँले खस भाषाको त्यतिका शिक्षा कहाँ कसरी प्राप्त गर्नुभो थाहा भएन । तर, उहाँ रामायणको अधिकांश श्लोक कण्ठस्थ सुनाउन सक्नुहुन्थ्यो । जतिजति बुढ्यौलीतिर जाँदै हुनुहुन्थ्यो त्यतित्यति त्यसको संक्रमण उहाँमा बढिरहेको थियो ।बुढ्यौलीले निस्तेज पारेपछि जब आफैँ काम गरेर खान नसक्ने अवस्थामा पुग्नुभयो, त्यसपछि मात्र बाजेबोजु हामीसँग बस्न थाल्नुभएको हो । पालीघरको सिकुवाको खटियामा उहाँहरू बस्नेसुत्ने गर्नुहुन्थ्यो । बोजु त धेरै अगाडिदेखि नसाको रोगले हलचल गर्न सक्नुहुन्नथ्यो । उहाँको बाँकी जीवन ओछ्यानमै बित्यो । बाजे कहिल्यै घरभित्र प्रवेश गर्नुहुन्नथ्यो । वर्षको दुई तीनचोटि पितृ पूजा गर्दाबाहेक उहाँ कहिल्यै चुल्हामा पसेको हामीलाई थाहा छैन । त्यसैले खाने कुरादेखि सम्पूर्ण आवश्यकीय चीज खटियामै लगिदिनुपर्थ्यो । तमाखु मात्र होइन, जाडो याममा मकलमा आगोसमेत बालेर उतै पुर्याइदिनुपर्थ्यो । उहाँ राति सुत्दाबाहेक हमेसा मृगको पूर्णकायी छाला ओछ्याएर खटियामा आराम गर्नुहुन्थ्यो । त्यही मृगको छालामा बसेर उहाँ हामीलाई रामायणको मुखाग्र श्लोक सुनाउनुहुन्थ्यो ।अब बाजे हामीलाई गुलेलीले ताक्न नसक्ने उमेरमा पुग्नुभएको थियो । हामी पनि बढिरहेका थियौँ । स्कुल जाने भइसकेका थियौं । आँगनमा उसैगरी खेल्थ्यौं । हाम्रो होहल्लाप्रति बाजेको प्रतिक्रिया उस्तै थियो । गुलेलीले हान्न नसकेपछि अब उहाँले हामीलाई श्लोकको झटारो हान्न थाल्नुभएको थियो । रामायण मात्र होइन वधूशिक्षाको उपदेश पनि उहाँलाई प्रायः कण्ठस्थ थियो । दिदीहरूलाई आँगनमा हाँस्दै जिस्किएको देख्नुभयो भने हाँस्नु छैन कदापि नारीहरूले, बेश्या हुने हाँस्दछन् भनेर तुरुन्तै वधूशिक्षाको मट्याङ्ग्राले हानिहाल्नुहुन्थ्यो ।यसरी बाजे हाम्रा लागि भानुभक्त पनि हुनुहुन्थ्यो, जो उहाँलाई अर्को नेपाल एकीकरणको भाष्यले दिएको अनुपम उपहार थियो । आधुनिक नेपालका विद्वान्हरू यसलाई सायद भाषिक एकीकरण भन्छन् क्यार तर, यसको निर्दोष सिकारको रूपमा भने मेरा बाजे आजीवन परिरहनुभयो ।बाजे उमेरको डाँडामा पुग्दै गर्दा म किशोरवयको रफ्तारमा थिएँ । उहाँ अब पहिलेको जस्तो हुनुहुन्नथ्यो । उहाँभित्रको पृथ्वीनारायण सेलाइसकेको थियो । त्यसमाथि थप वृद्धावस्थाको शरीरमा उहाँ केहीअगाडि घाइते पनि हुनुभएको थियो । बाटोमा जुधिरहेको गोरुले घचेटेर उहाँलाई एक कान्लामुनि पछारिदिएको थियो । त्यसैको कारणले उहाँको खुट्टा स्थायी रूपले घाइते हुन पुग्यो । उहाँ धेरै टाढासम्म हिँड्न सक्नुहुन्नथ्यो । म स्कुलको लामो बिदामा घर फर्केको बेला अक्सर बल्छी बोकेर खोला झर्ने गर्थें । पहाडी गाउँ । खोला धेरै टाढा पर्थ्यो । त्यसैले खोलाबाट फर्किन मलाई कहिलेकाहीँ अबेर हुन्थ्यो । म खोला झरेको थाहा पाएपछि बाजे म नफर्किएसम्मै खाना खान मान्नुहुन्नथ्यो । उहाँ भन्नुहुन्थ्यो, नाति आओस् । अनि मात्रै खान्छु । यसरी बाजेकै लागि मात्र भए पनि मैले बल्छीमा केही न केही माछा पार्नैपर्थ्यो, जसका लागि उहाँ मलाई राति अबेलासम्म पर्खेर बसिराख्नुहुन्थ्यो ।राति सुत्दा पनि त्यो रित्तो पालीको सिकुवामा अक्सर बाजेको स्वरबाट रामायणको श्लोक गुन्जिन्थ्यो । यसको अर्थ बाजेमा अब पृथ्वीनारायणको सट्टा भानुभक्त हाबी हुँदै आइरहेको थियो । मानिसलाई बाँच्नका लागि कथा चाहिन्छ । गीत, काव्य आदि चाहिन्छ । यो सत्य हो । तर, उहाँले जे गर्नुभएको थियो, त्यो कथित एकीकरण नामको भाष्यले दिएको दोस्रो अनुदान थियो । कथित भाषिक एकीकरणको शताब्दीयौं लामो छायामा आफ्ना भाषा, कथा र सम्पूर्ण शैक्षिक सत्ता गुमेपछि मानिसले के गर्छ ? बस् मेरा बाजेले त्यही गर्नुभयो ।तर, यति हुँदाहुँदै पनि उहाँभित्रको एउटा चेत भने कहिल्यै मरेन । त्यो हो गणतान्त्रिक चेत । यसकारण कि त्यो उहाँभित्र हुर्किरहेको एक अक्षुण्ण संस्कृति थियो ।यतिन्जेलसम्म कहिले पृथ्वीनारायण शाह, कैले भानुभक्त आचार्यको रूपमा हामीले बाजेलाई बुझ्यौं । तर, बाजे खास के हुनुहुन्थ्यो ? अब म त्यतातिर मोडिन चाहन्छु ।२०३४ सालतिर म कलेज पढ्न काठमाडौं आएँ । भोजपुरमा उतिबेला एयरपोर्ट बनेकै थिएन । त्यसैले काठमाडौं आउँदा दुई दिन अरुणको अक्करैअक्कर हिँडेपछि पुगिने धरान हुँदै आउनुपर्थ्यो ।कलेज बिदाको बेला एक हिउँद म घर फर्केको थिएँ । अचानक बाजेले सोध्नुभो, के छ नेपालका राजाको हालखबर ?बाजेको यस्तो प्रश्नले एक छिन त म हतप्रभ बनेँ र उत्तर दिएँ, ठीकै छ बाजे ।फेरि सोध्नु भो, राजा सन्चै छन् ?भनेँ, सन्चै छन् ।कैलेकाहीँ भेट हुन्छ ?हुँदैन ।किन एउटै देशमा पनि भेट नभाको त ?आआफ्नो काममा व्यस्त हुन्छौं, त्यसैले बाजे ।बाजेले यस्तो चाखलाग्दो प्रश्न सोध्नुभएको पनि आज लगभग चारौं दशक नाघिसक्यो । उहाँ बित्नुभएकै पनि तीन दशक त बिती नै सक्यो । यत्रो लामो समयसम्म पनि त्यो छोटो वार्तालाप मभित्र यस्तरी सुरक्षित छ कि आज बल्ल लागिरहेछ, त्यो सामान्य लाग्ने प्रश्नभित्र त स्वयं बाजे बाँचिरहनुभएको रैछ । वास्तवमा त्यो सामान्य प्रश्नमा बाजेको खास रूप अभिव्यक्त भएको रैछ ।यतिखेर अर्थ केलाउँदा, बाजेको त्यो हठाथ प्रश्नबाट पहिलो त यो बुझ्न सकिन्छ कि नेपाल भन्ने एउटा यस्तो देश छ, जुन उहाँको देश होइन । दोस्रो, नेपाल भन्ने देशमा कोही एउटा राजा छ तर उहाँको देशमा राजा छैन । तेस्रो, त्यो जुनसुकै राजा होस् ऊ बाजेको समकक्षी हो । र चौथो, राजा जोसुकै होस् ऊ सामान्य नागरिक बराबर हो । यसरी बाजेभित्र एक यस्तो अनपेक्षित चीज बाँचिराखेको थियो, जसको बारेमा सोच्दा पनि यतिखेर हामीलाई अनौठो लाग्न सक्छ ।अब हामी एउटा गाँठी प्रश्नतर्फ एक छिन विचार गरौँ । त्यो अनौठो लाग्ने विचार, जो बाजेभित्र आफ से आफ बाँचिराखेको थियो के त्यो त्यत्तिकै प्रकट भएको मजाक थियो ? अवश्य थिएन । किनभने त्यो हजारौं वर्षको समयखुट्टीले निर्माण गरेको एउटा छुट्टै सांस्कृतिक कडी थियो । इतिहासले वर्णन गर्छ, लिच्छविहरूको आक्रमणपछि तिनीहरूको शासनमा बस्न नचाहने अथवा लिच्छवि राजतन्त्रात्मक व्यवस्था अस्वीकार गर्ने किरातीहरू अनेकपटक काठमाडौं छाडेर पूर्वतर्फ लागेका थिए । नेपाल खाल्डोमा पहिलोचोटि स्थापित हुन गइरहेको राजतन्त्रसँग केही किरातीहरूले त्यतिबेलैदेखि सम्बन्धविच्छेद गरेका थिए । तब यो स्वयंसिद्ध छ कि उनीहरू त्यतिबेलैदेखि कुनै पनि राजालाई चिन्दैनथे । लिच्छवि शासनलाई स्विकारेर बस्ने बाँकी मान्छेहरू यतै छुटे पनि पूर्व जानेहरूले गणतान्त्रिक चेत बोकेरै गएका थिए । त्यही भएर यता छुट्ने मान्छेहरू एउटा संस्कृतिमा बाँचे, उता जानेहरूले अर्को संस्कृति बँचाए । यता छुट्नेहरू त्यसपछि अविच्छिन्न राजतन्त्रमा हुर्किए उता लाग्नेहरूले स्वायत्त जीवन हुर्काए । पछि सेनकालमा समेत पूर्वेलीहरूले स्वशासित जीवनकै अकण्टक अभ्यास गरेका थिए । यहाँसम्म कि नेपालको पहिलो ३२ पुस्ते किरातकालमा समेत उनीहरू राजाको प्रत्यक्ष शासनअन्तर्गत थिएनन् । किनभने यलम्बर होस् या गस्ती कोही पनि वंशानुक्रमका राजा थिएनन् । उनीहरू सबै गण नायकहरू थिए ।अब प्रश्न उठ्छ । त्यसो भए के मेरा बाजे लिच्छविकालमा पूर्व पसेका किराती पुर्खाका सन्तान हुनुहुन्थ्यो ? अथवा त्यो नभए के ती पुर्खाहरूको सांस्कृतिक र वैचारिक समकक्षी हुनुहुन्थ्यो ? यदि त्यसो हो भने ठोकेर भन्न सकिन्छ, पृथ्वीनारायण त के पूरै पाँच हजार वर्षदेखि मेरा बाजेको चेतनामा कुनै राजा थिएन । त्यही भएर उहाँ सार्वकालिक र आजीवन गणतन्त्रवादी हुनुहुन्थ्यो ।अहिले पनि जब देशमा राजाको बासी कुण्ठा यदाकदा पुनरावृत्त हुन खोज्छ र काठमाडौं उपत्यका उही पुरानै राजनीतिक निरपेक्षतामा निदाउँछ, मलाई लाग्छ गणतन्त्र भनेको त वास्तवमा विचार मात्रै होइन रैछ । यो त अविच्छिन्न संस्कृति पनि रैछ । जुन संस्कृति चाहेर पनि सबै कोहीमा नहुन सक्छ । त्यही नहुनुको कारणले अहिले पनि कसैलाई संघीयता दुख्छ । कसैलाई कसैको पहिचान अपच लाग्छ । र, कसै कसैले चाहिँ गणतान्त्रिक देशमै पनि राजारानीको नक्कल गर्नुपर्छ ।सन्दर्भ बाजेको थियो । फेरि बाजेमै फर्किन चाहन्छु । मेरा बाजे कुनै विद्रोही हुनु हुन्नथ्यो । मात्र राजा नामक पुरानो भाष्यका लागि निरक्षर हुनुहुन्थ्यो । त्यो निरक्षरता उहाँको संस्कृति पनि थियो । अहिलेको भाषामा भन्ने हो भने त्यो राजनीति पनि थियो । त्यही संस्कृतिलाई अद्यावधिक गरेर वा राजनीतीकरण गरेर देश अहिलेको अवस्थामा आइपुगेको हो । किनभने रूपान्तरणका लागि समयअनुसार आफूलाई अद्यावधिक गर्न जरुरी छ । आवश्यक पर्दा संस्कृतिलाई पनि निर्णायक शक्तिमा बदल्न सक्नुपर्छ । यसैमार्फत अंशअंशमा लडिरहनुपर्ने मुद्दा मुष्टमा प्राप्त हुन्छ । र, त्यो अद्यावधिक हुनु भनेको अर्को भाषामा राजनीतीकरण हुनु पनि हो । त्यही राजनीतीकरणको अरू थप आशा र भरोसामा काठमाडौं उपत्यकाका नेवाः समुदायलाई सलाम पनि भनिएको हो ।अन्त्यमा, अब सबैलाई थाहा भइसक्यो । मेरा बाजे सबैका लागि असल हुनु हुन्नथ्यो । यसो भन्दा मलाई कुनै लज्जाबोध हुँदैन । मात्र यति छुटाउनुहुँदैन, उहाँले प्राप्त गर्नुभएको विरासत भने लगभग पाँच हजार वर्षदेखि नै राजाविहीन थियो ।"
मनमा बलिरहेको सम्झनाको मधुरो दियो,सिलुएटमा मैले डोर्याइरहेको मेरो साइकल र मेरो आकृति ।
कोभिड ककटेल,"कोभिड१९ कुनै स्थान, भूगोल वा जाति विशेषमा सीमित नभएर यो विश्वभर फैलिँदो महाव्याधि हो । वैश्विक रोग भएकाले यसको प्रभाव बहुक्षेत्रीय र बहुआयामिक छ । अर्थराजनीतिदेखि सामाजिक सम्बन्ध र व्यवहार कोभिड१९ का कारण खलबलिएको छ । शरीर मात्र नभएर मानिसको मथिंगलसमेत यसले नराम्ररी हल्लाइदिएको छ । परिणामतः सबै पेसा र विधाका मानिस कोभिड१९ लाई लिएर आफ्नो सरोकार प्रकट गरिरहेका छन् । लेखकहरू पनि यसै भाइरसको विम्बमा लेख, आलेख, कविता, आख्यान र समीक्षा लेखिरहेका छन् । साहित्यजीवीहरू प्लेग, ब्ल्याक फिभर, क्षयरोगजस्तै कोभिड१९ लाई पनि वैश्विक साहित्यको बहीखातामा दर्ज गर्न उद्यत छन् ।जब चीनको वुहान हुँदै मध्यपूर्व, युरोप, अमेरिका, ल्याटिन अमेरिकासम्म कोभिड१९ रक्तबीजझैँ दिन दुगुना र रात चौगुना फैलिन थाल्यो, यस अदृश्य भाइरससामु मानव जाति निरीह बन्यो । भाइरसको सम्पर्कमा पुगेर ज्यानको जोखिम मोल्नुभन्दा घरमै स्वबन्दी बन्दै संक्रमणबाट बच्नु उनीहरूले श्रेयस्कर सम्झे । अस्थिर र अटेर नागरिकलाई कानुनमार्फत नै गृहबन्द गर्न संसारका धेरै राष्ट्र र शासकले लकडाउन (बन्दाबन्दी) लागू गरे । जिजीविषा तथा महत्त्वाकांक्षाको मुसा दौडमा बेफुर्सद मानिस हठात् ब्याट्री सकिएको घडीझैं टक्क रोकिए । मानौं लकडाउनसँगै समय पनि रोकियो । मुसादौडबाट अकस्मात् फुर्सदिला बनेका मानिसलाई फुर्सदले आरामभन्दा पनि बेचैनी दिन थाल्यो ।फुर्सदिलो समयले लेखकहरूलाई कलम चलाउने अपूर्व अवसर दिलाइदियो । कोभिड१९ र बन्दाबन्दीको आफू, परिवार र समाजमाथिको असरलाई उनीहरूले आफ्ना रचनामा उतार्दै आएका छन् । तीमध्ये धेरैजसो समाचार र सामाजिक सञ्जालमा सम्प्रेषित भइसकेका छन् भने थोरैले मात्र पुस्तककार लिएका छन् । सामाजिक दूरी बनाउँदै निस्संक्रमित हुनुपर्ने बाध्यताका कारण भर्चुअल माध्यम जति सहज देखिन्छ, त्यसविपरीत भौतिक स्वरूप उत्ति नै दुरूह ।यसै मेसोमा बिजौला, युवक, एकालाप लगायत आधा दर्जनभन्दा बढी किताब प्रकाशित गरिसकेका निर्मलकुमार थापाले कोभिड१९ कथाहरू प्रकाशनमा ल्याएका छन् । नेपाल, भारत, युरोप, अमेरिका, अस्ट्रेलिया सबैतिर छरिएर बसोबास गर्दै र नेपाली भाषामा साहित्य लेखिरहेका २६ लेखकका रचना समावेश कोभिड१९ कथाहरू आख्यानभन्दा पनि कथ्य (न्यारेटिभ) को सँगालो हो । कोभिड१९ आफैँमा माहव्याधि रहेका कारण स्थानविशेषका रचनाभन्दा पनि यस वैश्विक रोगप्रति वैश्विक दृष्टिको अपरिहार्यता महसुस गर्दै एसिया, युरोप, अमेरिका र अस्ट्रेलियासम्मका कथ्य समेट्नु पुस्तकका संयोजक एवं सम्पादक थापाको दूरदर्शिता र सबलता हो । एक भूगोलबाट अर्को परिवेशका कथा सिनेमाका मोन्ताजझैं चलायमान र रङदार लाग्छन् । दुई दर्जनभन्दा बढी लेखकका स्वअनुभूति र निश्चित परिवेशका कथा एउटै थिम वरिपरि बुनिएका बहुविधा हुन् । जसरी एउटै तत्त्व अल्कोहलवाट विभिन्न ककटेल बनाइन्छन्, त्यसैगरी कोभिड१९ को थिमबाटै साहित्यको ककटेल कलेवर तयार पारिएको छ ।कोभिड१९ कथाहरू मा स्थापित, उदीयमान र नवोदित (वा यसअघि नाम नसुनिएका कारण) तिनै प्रकारका सर्जकका रचना समावेश छन् । भाषाको माध्यम नेपाली भएको कारण संग्रह एक हदसम्म नेपाली डायस्पोरा साहित्य पनि हो । संग्रहका धेरै रचना विधागत दृष्टिले आख्यानात्मक हुन् भने बाँकीचाहिँ बन्दाबन्दीका विशुद्ध भोगाइ । उदाहरणका लागि, बलिउड अभिनेत्री मनीषा कोइरालाको म निषाः मनभित्रको अन्धकार रजतपटमा परेको कोरोना भाइरसको छाया हो । शैलीका दृष्टिले संग्रहका सबै कथा अनुभूतिप्रधान यथार्थवादी धारका हुन् । अपवादका रूपमा कुमार नगरकोटी र राजवका कथा स्वैरकाल्पनिक प्रयोगधर्मी छन् । संग्रहको अर्को सुन्दर पक्षचाहिँ प्रत्येक रचनापूर्व प्रस्तावना स्वरूपमा पढ्न पाइने रचनाकारको लघु परिचय हो । वाचाल शब्दहरूले बुनिएका ती परिचयमा नगरकोटीय सिग्नेचर प्रस्ट बुझ्न सकिन्छ । अभिव्यक्तिको साझा भाषा नेपाली भएजस्तै दुई दर्जनभन्दा बढी रचनाको मूलभाव (मोटिफ) भने सम्बन्ध नै हो । कोरोना भाइरसको प्रभाव सम्बन्धमाथि परेका धेरै कथ्य संग्रहमा छन् । मानोमालिन्यपूर्ण पतिपत्नीको सम्बन्धदेखि प्रेमीप्रेमिकाबीचका अनुरागलाई कोरोना भाइरसले पुनर्भाषित गरिदिएको वा नयाँ जंघारसम्म ल्याइपुर्याइदिएका धेरै कथानक संग्रहमा छन् । त्यसैगरी आप्रवासी नेपाली कामदार र स्वदेशी श्रमिक वर्गमाथि कोरोना भाइरस निर्मम बज्रिएका प्रसंग बग्रेल्ती छन् संग्रहमा । कोरोनाका कारण अनिश्चयतर्फको मानव जातिको यात्रा र जिजीविषाका अन्योल सर्वाधिक चर्चा वा महसुस गरिएका विषय हुन् ।संग्रह शब्दको अंग्रेजी समतुल्य कलेक्सन भएझैं कोभिड१९ कथाहरू यथार्थमा कलेक्सन नै बनेको छ । यदि कलेक्सन लाई पुस्तकका संयोजक एवं सम्पादक थापाले सेलेक्सन बनाउन सकेको भए, पुस्तकको गुणवत्ता स्वतः बढ्ने थियो । छब्बीस लेखकको सट्टा कोभिड१९ सँगको संयोग जनाउने उन्नाइस कथाकार नै समेटिएका भए पुस्तकले बोसो छटाएर गठिलो ज्यान बनाउन सक्ने थियो । बेजोडा संख्या मन पराउने र बेजोड साहित्य डिजाइन गर्ने कुमार नगरकोटीले मित्रवर थापालाई सायद मुनासिब राय दिन चुके कि ?हिज्जेको त्रुटि संग्रहको अर्को बिझाउने पक्ष हो । शब्द मात्र नभएर कतैकतै त परिच्छेदसम्म दोहरिएका छन् । पीसीआरलाई रक्त परीक्षणसम्म लेखिएकोमा सम्पादक तथ्य अन्वेषणमा चुकेका देखिन्छन् । यी त्रुटि आगामी आउने संस्करणमा सच्याइनु अपरिहार्य छ । तर, यी प्राविधिक पक्षबाहेक संग्रह पढ्दा पश्चत्ताप पटक्कै हुने छैन ।"
"विषयमा आकर्षण, विभागमा विकर्षण","ऐतिहासिक आख्यानको ॅह्याट्रिकऐतिहासिक आख्यानको कीर्तिमानले पनि इतिहासको रन्को चढेको महसुस हुन्छ । २०७४, २०७५ र २०७६ मा लगालग तीन वर्ष मदन पुरस्कार ऐतिहासिक आख्यानले नै पाए । क्रमशः नीलम कार्की निहारिकाको योगमाया, योगेश राजको रणहार र चन्द्रप्रकाश बानियाँको महारानी ले प्रशंसा पनि कमाए । नेपालमा ऐतिहासिक आख्यान लेखन परम्परा दशकौँ पुरानो छ । त्यस्ता आख्यान लेख्ने आधार इतिहास नै हो । कतिपय आख्यान इतिहासबाट प्रभावित हुनेभन्दा पनि इतिहासलाई प्रभावित पार्ने किसिमका छन्, इतिहासविद् महेशराज पन्त भन्छन्, ऐतिहासिक आख्यान सम्पूर्ण इतिहास होइन तर इतिहासमा पाठकको अभिरुचि बढाइदिन सक्छन् ।यसरी हेर्दा इतिहास असली संसार हो भने उपन्यास उपसंसार । आख्यान काल्पनिक रचना हो भने इतिहास वास्तविक रचना । साहित्यमा कल्पनातत्व प्रबल हुन्छ भने इतिहासमा तथ्यतत्त्व । इतिहास अतीत र वर्तमानबीच निरन्तर चल्ने संवाद हो भने साहित्य मानवीय सत्यको उद्घाटन गर्ने माध्यम । कतिपय विद्वान सत्य र कल्पनाको सुन्दर संयोजनबाट सिर्जना गरिएको आख्यानमा विश्वसनीय इतिहास बन्ने सामर्थ्य हुने धारणा राख्छन् । खासमा उपन्यास र इतिहासको दशगजामा उभिएका रचना हुन्, ऐतिहासिक उपन्यास । तिनमा ऐतिहासिक तथ्य पनि हुन्छन्, औपन्यासिक तत्त्व पनि । पछिल्लो समय बेस्ट सेलर सूचीमा रहेको ऐतिहासिक आख्यान मोक्षभूमि का लेखक केशव दाहाल भने ऐतिहासिक आख्यानको प्रचलित न्यारेटिभकै विपक्षमा छन् । उनको विचारमा इतिहास इतिहासै हो, कथा कथै । कथालाई इतिहासमा, इतिहासलाई कथामा मिसमास गर्दा आउने पुस्ता झुक्किने जोखिम छ । त्यसैले इतिहासलाई इतिहासमै र कथालाई कथामै छाडिदिनु जाती हो । आख्यान समयको कथा हो भने इतिहास समयको सत्य । यी दुवै फरक हुन्छन्, उनी भन्छन्, आख्यानलाई ऐतिहासिक भन्ने र इतिहासलाई काल्पनिक भन्ने तरिकाले आख्यान र इतिहास दुवै विधाको भलो गर्दैन । पढ्नेहरूलाई द्विविधामा पारिदिन्छ भने लेख्नेहरूलाई खुला र स्वतन्त्र हुन दिँदैन ।"
कविनाटककार युगको मञ्चमा,"गोपालप्रसाद रिमाल (१९८४२०३२) एक जना कवि र नाटककारको नाम हो । केही रमाइला वर्णनमा गोपालप्रसाद रिमालको शब्दचित्र यस्तो खिच्छन् शंकर लामिछाने दाइ, ठूलो टाउको, प्रशस्त निधार, ज्योतिला आँखा, गोरो, परिपुष्ट लक्का जवान थियो ऊ त्यस बेला । म मरन्च्याँसे, छ्वाके, १४१५ को अपरिपक्व । आकर्षण कतापट्टि थियो त्यो लाटोले पनि बुझ्ने । तर, दिनदिनै प्रकट हुँदै गएको छ, गोपालप्रसाद रिमाल भन्नु एउटा युगको नाम रहेछ । साहित्य एउटा लेखकका वाक्य र शब्दका हाँगा र पातमा झाँगिएको वटवृक्षझैं एउटा विस्तारित कालको नाम रहेछ । त्यो वटवृक्षमा तरङ्गित ध्वनिको नाम रहेछ लय र सङ्गीत । गोपालप्रसाद रिमाल, लक्ष्मीप्रसाद देवकोटा, विलियम सेक्सपियर, वाल्टर ह्विटमन, पारिजात, लु सुन, हेनरिक इब्सेन जुनसुकै नाम लिए पनि, सवैका वैविध्य धेरै भए पनि तिनका केही मुख्य चरित्र समान हुन्छन् । तिनका नियति र अवतारहरूमा थुप्रै समानता हुन्छन् । पछिल्लो अथवा अहिलेको युगमा साहित्य अध्ययनका अनेकौं लहर आए । उदाहरणको रूपमा, लु सुन र सेक्सपियर फरक युग, संस्कृति, विचारधारा अनि लेख्ने अलग धारा भएका लेखक हुन् । तर, तिनका एकाध मुख्य नियति र कर्म समान छन् । तिनलाई कस्ता पाठकले पढे, ती गएका धेरै वर्षपछि तिनले जीवनमा थाहा नपाएका कस्ता व्याख्या भए अनि आज तिनलाई कसरी हेरिन्छ र अर्थ लगाइन्छ भन्ने कुरा सबै लेखकहरूमाथि गरिने साझा प्रश्न हुन् । गोपालप्रसाद रिमालको विषयमा आज आएर केही लेख्न बस्दा तरङ्गित भएर आउने विषय पनि तिनै हुन् । अझ मजस्तो साहित्य सिद्धान्त पढाइबस्ने मानिसले सामना गर्नुपर्ने विषयमा त लेखकले त लेखिसक्यो नि, उसको नाममा होइन, अब पाठकको नाममा पो अर्थ लाउनुपर्छ त भन्ने छ । सोध्छौं, जुन लेखकले लेख्नुलाई जीवन भन्यो, जुन लेखकले जिउनुको निम्ति बचाइराखेको सवै शक्ति पाठमा रूपान्तरित गर्यो र जसको निम्ति ऊ बिलाउँदै गयो के त्यो सबैमा लेखक एउटा यथार्थ होइन र ? मेरो उत्तर छ, हो ।त्यसैले कुनै लेखकलाई कुनै पाठकले वा पाठकवृन्दले जीवन्त व्याख्या गरेर राखे ती महान् हुन् भन्छु म । गोपालप्रसाद रिमाललाई निकै किसिमका पाठकले बचाइराखेका छन् । ती उनलाई सम्झिन्छन्, तिनका कविता र नाटकसँग युग चलिरहेको देख्छन्, जयन्ती मनाउँछन् अनि तिनका नाममा आफूले ठीक ठानेको राजनीतिको व्याख्या गर्छन् । ती सबै कुरा मलाई मन पर्छन् । विधि र धारणाहरूसँग सहमत हुन नसकुँला कति ठाउँमा तर त्यसरी जीवन्त बनाएर लेखक र उसका कृतिलाई संझिनु चानचुने कुरा होइन । गोपालप्रसाद रिमाललाई प्रगतिशील लेखकहरूले आजको अड्बाङ्गे युगमा जीवन्त बनाएर राखेका छन्, त्यो मलाई मन पर्छ । उनीहरूमा रिमाललाई एक क्रान्तिकारी कवि मान्ने धारणा छ । गोपालप्रसाद रिमालले क्रान्तिकारी कविता लेखेका छन् । युग परिवर्तन हुन्छ भन्ने बलियो विश्वासले उनले लेखेका कविता थोरै भए पनि भविता बोल्न सक्ने सामर्थ्यका निम्ति तिनको महत्त्व गरिन्छ । युवाहरूको कवितामाथिको विश्वास मलाई मन पर्छ । एउटा मेरानिम्ति वाचाल सम्झना छ । एकपटक गोपालप्रसाद रिमाल जयन्ती कार्यक्रम थियो एकेडेमीको पश्चिमपट्टिको एउटा हलमा । त्यसमा पारिजात पनि थिइन् । म पनि एउटा वक्ता थिएँ । मैले उनका कविताका वैविध्यमाथि छलफल गरें । त्यसमा उनको क्रान्तिकारी अभिव्यञ्जना, नारी (प्रति कविता) अनि आमाको सपना (२०२०) बाट छानेका रचना खासगरी मेरो विचारमा उनको अत्यन्त बलियो क्रान्तिकारी कविता सान्त्वना माथि बोलेको थिएँ । पछि हलको बीच मुड्कोजस्तो सिटमा बसेकी पारिजातलाई भेट्न गएँ । त्यहाँ उनले दुई जना युवाहरूलाई अरूको पनि कुरा सुन्ने गर, छलफलमा आएका कुरा सुन अनि मात्र गोपालप्रसाद रिमाललाई बुझ्न सकिन्छ भनेर सल्लाह दिइन् । मलाई युवाहरूले गोपालप्रसाद रिमाललाई युगअनुसार बुझेको, व्याख्या गरेको एकदम मन पर्छ । तर गोपालप्रसाद रिमालको व्यापकता आफैंमा एउटा शक्तिशाली विषय हो । गोपालप्रसाद रिमालले लेखन गर्ने क्रममा एउटा युग र जीवनसँग कसरी संघर्ष गरेका थिए भन्ने विषयमा त्यति छलफल हुँदैनन् । गोपालप्रसाद रिमालका अन्तरङ्ग मित्र वा भाइ शंकर लामिछानेको विम्बप्रतिविम्ब (२०२७) मा सङ्कलित गोपालप्रसाद रिमाल त्यसैले एउटा बलियो र ऐतिहासिक लेख हो । रिमाल बर्दियामा लप्टन भएर गएको अनि काम छोडेर हिँडेकोदेखि लिएर उनले सहकार्य र संगत गरेका क्षणहरूको त्यसमा शंकर दाइले अत्यन्त मार्मिक र साहित्यिक शैलीमा प्रस्तुत गरेका छन् । त्यसमा शंकर दाइ र रिमालको दोस्तीको अनौठो स्मृति छ । वयस्क गोपालप्रसाद रिमालले विष्णुमतीको पश्चिमतिरका गाउँहरूमा भ्रमण गरिबस्दा दुई दार्शनिक कार्ल मार्क्स र सिग्मन्ड फ्रायडको उनमाथि परेको प्रभावको विषयमा यी १३१४ वर्षका युवक शंकरलाई सम्झाएका कुरा छन् । शंकर दाइ ती क्षणहरूलाई रोमाञ्चक शैलीमा लेख्छन् । यो संस्मरणमा गोपालप्रसाद रिमाल र उनले बालकृष्ण समको नाटक ऊ मरेकी छैन मा खेलेको, रिहर्सल गरेको रिमालले नामकरण गरेको गौरीशङ्कर नाटक समुदायले प्रस्तुत गरेको आदि कुरा छन् । रिमालले आफूले खेलेको पात्रसँग तादात्म्य गरिहाल्नुपर्छ अभिनय गर्नेले भनेर सिकाएको कुराबाट उनको नाटकीय प्रस्तुतिको सूक्ष्मता देखिन्छ । यो नाटक सिंहदरबारमा जुद्धशमशेरलाई देखाइएको थियो भनेर सोझै नभने पनि शंकर दाइ लेख्छन्, यो सब एक गफसफको विषय थियो, सिंहदरबारको मञ्चमा नउत्रिन्जेल । उहाँको वातावरणमा, राणाकालीन उत्कर्षमा, जुद्धशमशेरको सामु ७ ताल्चाभित्र थुनिएर, स्टेनगन र आठपहरियाहरूद्वारा घेरिएर, सिर्फ अन्धकारमा गुडगुडाइरहेको एक हुक्काको निस्तब्धतामा मैले उनको कुरा अनुभव गरें । यो अत्यन्त बलियो वर्णन हो त्यो बेलाको रङ्गमञ्चको । मैले अन्त कहीं यस्तो चित्रण पाएको छैन । त्यसो त नेपाली थिएटर याज् आई सी इट् (२०६४) भन्ने किताब लेख्ने सिलसिलामा मैले त्यो बेला पारसी थिएटरका साधक र कलाकार अनि निर्देशकहरू केशरमान तुलाधर, बेखानारायण महर्जन, हरिप्रसाद रिमालहरूसँग कुराकानी गरेर अध्याय लेखेको छु । ती सबै अहिले दिवंगत भएका साधकहरूबाट शंकर लामिछाने दाइले बयान गरेको किसिमका नाटकहरूको जानकारी पाएको हुँ । हरिप्रसाद रिमालले उनका दाजु गोपालप्रसाद रिमालको नाट्य कलाको दक्षताबारे वर्णन गरेका छन् । गोपालप्रसाद रिमालले नाटकलाई त्यो परिवेशबाट बाहिर ल्याए । उनले मसान नाटक लेखेर हेलेनजस्ती क्रान्तिकारी पात्रको रचना गरे, जसमा नारीलाई यन्त्रवत् ठानेर राख्ने पुरुषको समाज र घर छोडेर हिँडेको कथा छ । हेन्रिक एब्सेनकी ए डल्स हाउस की पात्रा नोराले घर छोडेर हिंडेको जस्तै हेलेनले पनि क्रान्ति गरेकी हुन्, तर हेलेन अर्को अत्यन्त मार्मिक परिस्थितिमा फर्किन्छिन् भने नोरा फर्किन्नन् । यो २००२ सालमा प्रकाशित मसान नाटक सात सालको क्रान्तिपछि मात्र मञ्चन गर्न सकिएको थियो भनेर विजय मल्लले नाटक एक चर्चा(२०३६) मा लेखेका छन् । यो क्रान्तिकारी नाटक थियो । यसको पहिलो प्रकाशनको भूमिकामा रिमालले आत्मस्वीकृतिमूलक कुरा लेखेका छन् । भनेका छन्, यो नाटक मैले आफनो भाषानुवाद परिषद्को आवश्यकता र त्यसले दिएको सीमाभित्र रहेर लेखेको छु । थप्छन्, मभित्र गुम्फित भावना जागृत भएर आएपछि मैले यो लेखेको हुँ । तर, यस्तो अवस्थामा पनि यस्तो नारीको विद्रोही चरित्रको रचना गरेको कुराले मलाई उनीप्रति एक नाटककारको रूपमा श्रद्धा जागेर आउँछ । उनको अर्को नाटक यो प्रेम की पात्राले भने एक स्वार्थी र आत्मकेन्द्रित लोग्नेसँग पारपाचुके गर्छिन् । तर, यी दुईवटा नाटकवीचको समय निकै वर्षको छ ।आजको क्रान्तिले परिवर्तन ल्याउँछ भन्ने विश्वास र सपना बोकेका तर जिम्मा लिनेले धोका दिएका युवाहरू त्यो आउनेछ, एक जुगमा एक दिन एकचोटि आउँछ उलटपुलट, उथलपुथल, हेरफेर ल्याउँछ भनेर लेख्ने कविलाई सम्झेर भेला भएका अनि तिनलाई सम्मान र सम्झना गरेका कुराहरूले मलाई भावुक र द्रवित बनाउँछन् । कविता र राजनीतिक परिवर्तनको अनि कवितामा उद्घोष गरिएको युगको कति सम्बन्ध हुन्छ, त्यो एउटा प्राज्ञिक विषय होला । तर, कविता अनि परिवर्तनका सपना र कल्पनाका रचना गर्ने कवि र तिनका पाठकको सम्बन्धलाई हेर्दा मचाहिँ ती युवाहरूका सपनाको आधार एउटा कवि भएको कुरालाई अत्यन्त महत्त्वपूर्ण मान्छु । नेपालमा गोपालप्रसाद रिमाल त्यही चेतनाका आधार हुन्, प्रतीक हुन् र हुन् एक कालिक चेतनाका स्रोत ।"
वर्णव्यवस्था : योनिमाथिको अंकुश,"वर्जित वर्णसङ्करकेही लेखकले नारीकेन्द्रित दृष्टिमार्फत वर्णव्यवस्थाको व्याख्या मात्र होइन, यसको मूलसमेत केलाउने काम गरेका छन् । पछिल्लोपटक लेखकद्वय क्रिस बिन्दर र मुकेश इस्वारनले यस्तै प्रयास गरेका छन् । उनीहरूले संयुक्त रूपमा लेखेको अ जेन्डरबेस्ड थियरी अफ द ओरिजिन अफ द कास्ट सिस्टम अफ इन्डिया शीर्षकको लेख सन् २०१४ मा प्रकाशित भएको थियो, जसमा लैंगिकताको आलोकमा वर्णव्यवस्थाको उद्भवबारे विवेचना गरिएको छ । अन्य कतिपय प्रकार्यवादीहरूले झैं उनीहरूले पनि पेसागत दक्षता अभिवृद्धिकै लागि वर्णव्यवस्थाभित्र सजातीय विवाहको अवधारणा लागू गरिएको बताएका छन् । माटोका भाँडाकुँडा बनाउने पुरुषले त्यस्तै पेसामा संलग्न परिवारकी कन्यासँग विवाह गरेमा उसको आर्थिक जीवन सहज हुन्छ । फरक पेसा अँगाल्ने परिवारकी कन्यासँग विवाह गरेमा पुरुषले उपार्जनको काममा पत्नीबाट उल्लेख्य सहयोग लिन सक्दैन । सबैभन्दा पहिले ब्राह्मणहरूमाझ वर्णव्यवस्थाको अभ्यास सुरु भएको थियो । ब्राह्मणहरूले सजातीय विवाहलाई प्रश्रय दिनुको कारण पनि पेसागत दक्षता अभिवृद्धि नै थियो भन्ने उनीहरूको मत छ ।इपू १५०० ताका हिन्दुहरूमाझ लिपि विकसित भइसकेको थिएन । त्यतिबेला धर्मग्रन्थहरू कण्ठ गरेर स्मृतिमा सुरक्षित राख्ने र सन्तानहरूमार्फत त्यसलाई पुस्तान्तरण गर्दै लैजाने परिपाटी थियो । त्यो काम ब्राह्मणहरूले गर्ने गर्थे । अमुक धर्मग्रन्थ अथवा त्यसभित्रका खण्ड अमुक ब्राह्मण कुलका पुरुष सदस्यले कण्ठ गर्ने र छोराहरूलाई पनि कण्ठ गर्न लगाई पुस्तान्तरण गर्दै लैजाने विधान त्यतिबेला थियो । यस्तोमा एउटै ग्रन्थ अथवा त्यसभित्रको खण्ड कण्ठ गर्ने दुई भिन्न परिवारका पुरुष र कन्याबीच विवाह भएमा परिवारको बिँडो थाम्न उनीहरूका छोरा बढी सक्षम हुन्थे । अन्तरजातीय विवाहबाट जन्मिएका सन्तानको सामाजिकीकरणमा घर र मावलका भिन्न संस्कारको प्रभाव परेको हुन्छ । घर र मावल दुवैतिर एउटै संस्कार छ भने कुलपरम्परालाई निरन्तरता दिन सन्तानहरूलाई सजिलो हुन्छ । शास्त्रहरूको पुस्तान्तरणकै लागि सजातीय विवाहलाई प्रश्रय दिनेगरी वर्णव्यवस्थाको उद्भव भएको हो र यसकै कारण कैयौं हिन्दु धर्मग्रन्थ आजका मितिसम्म सुरक्षित रहन सकेका हुन् भन्ने बिन्दर र इस्वारनको मत छ । अन्तरजातीय विवाहलाई निरुत्साहित गर्ने हिन्दु शास्त्रहरूले प्रतिलोमलाई बढी वर्जित ठहर्याउनुका दुई कारणबारे पनि उनीहरूले चर्चा गरेका छन् । पहिलो, यस्तो गर्दा विवाहका लागि सजातीय स्त्रीहरू फेला नपर्लान् भन्ने सवर्ण पुरुषको चिन्ता कम भयो । दोस्रो, ठूलो भनिएका जातमा पतिको जिविकाका लागि पत्नीहरूको भूमिका बढी हुने हुँदा यसले त्यतिबेलाको सामाजिक आवश्यकता पनि पूरा गरिदियो । प्रतिलोमप्रति वर्णव्यवस्थाको अरुचि बुझ्न यति मात्र पर्याप्त हुँदैन । पुरुष र नारीबीचको असमानता र नारीलाई फगत भोग्या ठान्ने सवर्ण पुरुषकेन्द्रित मनोविज्ञानको आलोकमा हेरियो भने मात्र अन्तरजातीय विवाहसम्बन्धी वर्णव्यवस्थाको नारीद्वेषी विधानलाई अझ गहिराइमा पुगेर बुझ्न सकिन्छ ।"
"भीरको चिण्डो, उँधो न उँभो","मन्त्रीले अघिल्लै दिन फोन गरेर पदमलाई भनेको थियो, भोलि भ्यू टावरको उद्घाटन छ, तिमी बिहानै मकहाँ आइपुग, सँगै जिल्ला जानुपर्छ ।मन्त्री अर्थात् बखतवीर र पदम एउटै जिल्लाका, अझ एउटै गाउँका बासिन्दा थिए एउटै स्कूलका सहपाठी । बखतवीर, जसलाई सबैले बखते भन्थे, पढाइमा लद्दू थियो । नौ कक्षा पुग्दा नपुग्दै स्कूल छोडेर हुल्याहा बन्यो र दुई वर्ष पछि राजनीतिमा प्रवेश गरेर प्रगति गर्दै आफ्नो योग्यता का कारण मन्त्री हुन पुगेको थियो । पदमले जसैतसै एसएलसी पास गर्यो र कतै जागीर नपाएपछि राजधानी पसेर पत्रकार बन्यो । कक्षामा फर्स्टसेकेन्ड हुने हरि र यदु स्नातक तह पूरा गरेर त्यही स्कूलका शिक्षक भएका थिए । मन्त्रीले जिल्ला भने पनि जाने आफ्नै गाउँ हो भन्ने पदमले बुझेको थियो । किनभने, एउटा भ्यू टावर त्यहीं बनेको थियो । हेलिकप्टर उडेपछि उसले थाहा पायो, जिल्लामा एउटा होइन दुइटा भ्यू टावरको उद्घाटन रहेछ । मन्त्री भन्दै थियो, आज हाम्रो जिल्लाले इतिहास बनाउँदैछ । अरूले एउटा भ्यू टावर बनाउन नभ्याउँदै हामीले दुइटा बनाइसक्यौं ।हेलिकप्टर पहिले उनीहरूकै गाउँमा पुग्यो । सडक नपुगेको, दुई सय जति घरधुरी भएको त्यो एउटा विपन्न गाउँ थियो, जहाँ मन्त्री, मुखिया र अरू दुईचार जना बाहेक सबैका घर खरले छाएका थिए । एक छेउमा भुइँचालोले आधा ढलिसकेको जीर्ण स्कूल, अर्को छेउमा औषधिको दराज सधैं खाली रहने स्वास्थ्य चौकी । खानेपानी लिन खोलामा पुग्नुपर्ने, फोन गर्न मोबाइल लिएर रूख चढ्नुपर्ने । चारैतिर पहाडले घेरिएको त्यो कोप्चे गाउँमा भ्यू टावर बनाइपाऊँ भनेर कसैले माग गरेको थिएन । छ महीना अघि अचानक मन्त्रीको पीए गाउँ आइपुग्यो र त्यहाँ भ्यू टावर बन्ने खबर सुनायो । तीन महीना पछि छड र सिमेन्ट बोकाएर ठेकेदार आयो र दुई महीना हाराहारीमा ३० फुट अग्लो टावर बनाएर फर्क्यो । भ्यू टावरले के गर्छ अथवा त्यसलाई के गर्ने भन्ने गाउँमा कसैलाई थाहा थिएन । स्कूलको चउरमा हेलिकप्टरबाट ओर्लेर पाँच मिनेटको पैदल यात्रा सम्पन्न गरी मन्त्रीले भ्यू टावरको उद्घाटन गर्यो । मन्त्रीसँगै पदमले पनि टावर चढेर चारैतिर हेर्यो, तर तलबाटै देखिने बाहेक कुनै कुरा देखेन । तिनै घर, तिनै छाप्रा, तिनै रूख र चारैतिर आँखा छेक्ने तिनै पहाड । त्यतिका लागि भ्यू टावर किन बनाएको हो, उसले पनि बुझ्न सकेन । गाउँलेहरूले उसलाई सोधे, यसले के गर्छ ?पदमसँग जवाफ थिएन । त्यसैले भन्यो, यसबाट धेरै फाइदा हुन्छ ।त्यो त हो । हावा खान क्या काइदा हुँदो रहेछ । तल यस्तो गुम्म छ, माथि चढेपछि सरर्र हावा आउँछ, एक जनाले भन्यो । रूखमा चढेर भन्दा यसमा चढेर फोन गर्दा टड्कारो सुनिदो रहेछ, अर्काले भन्यो । मैले त कहिल्यै नदेखेको कुरा देखें, टावर छेउमै घर भएका माइला मुखियाको हलीले हिचकिचाउँदै भन्यो । के देख्यौ ?मालिक रातिराति बुइगलमा चढेर के गर्नुहुन्छ भनेको त पैसा पो गन्नुहुँदो रहेछ । अस्ति राति यसमा चढेपछि छर्लंगै देखें नि ।यसैबीच मन्त्रीले छोटो तर जोडदार भाषण दियो, जसको सार थियो, भ्यू टावरका कारण हाम्रो गाउँको इज्जत बढेको छ । गाउँ सुख र समृद्धिको नयाँ युगमा प्रवेश गरेको छ । अब कुनै पनि गाउँलेले भोको, नांगो र विपन्न जीवन बिताउनुपर्ने छैन । कुनै समस्याबाट पिरोलिनुपर्ने छैन । भ्यू टावर यस्तो चीज हो, जसमा चढेपछि कुनै कुरा लुक्तैन, टाढाटाढासम्मका हरेक कुरा छर्लंग देख्न सकिन्छ ।मन्त्रीले के भन्न खोजेको हो, बुझ्न नसकेर गाउँलेहरू वाल्ल परेका थिए । एउटी बालिकाले प्रश्न गरी, सर, बाख्रा हरायो भने पनि यसमा चढेपछि देखिन्छ ?देखिन्छ, देखिन्छ । जति टाढा पुगेको भए पनि देखिन्छ, मन्त्री लाज नमानी मुस्कुरायो । हरि र यदुले गाउँलेहरूका तर्फबाट पालैपालो भने, भ्यू टावर त बन्यो, ठीकै छ । तर स्कूल ढल्न लागेको छ, त्यसको मर्मत गर्न पाए हुन्थ्यो । हेल्थ पोस्टमा ओखती ल्याइदिए हुन्थ्यो । अनिकाल पर्न आँटेको छ, अलिकति अन्न पठाइदिए धेरैको ज्यान जोगिन्थ्यो ।मन्त्रीले आश्वासन दियो, मैले बुझेको छु । म अत्यन्तै संवेदनशील छु । तर अहिले भ्यू टावर हाम्रो प्राथमिकतामा छ । सबै जिल्लामा पर्याप्त भ्यू टावर बनिसकेपछि हाम्रो सरकारले तपाईंहरूले भनेका क्षेत्रमा पनि ध्यान दिनेछ । जनतालाई सुखी र समृद्ध बनाउनु नै हाम्रो लक्ष्य हो ।अर्को भ्यू टावर त्यहाँबाट तीन डाँडा पारि, अग्लो डाँडाको टुप्पामा बनेको रहेछ । चीसो सिरेटो चल्ने त्यस ठाउँमा मन्त्रीको स्वागतको अलि भव्य तयारी थियो । भ्यू टावर नजीकै हेलिकप्टरबाट ओर्लंदा स्वागत गर्नेहरूमा सबैभन्दा अगाडि सिडिओसँगै माला बोकेर उभिएको मनीषलाई देखेर पदम छक्क पर्यो । मधेशतिर खेतका बीचमा पशुपन्छी धपाउन अग्लो मचान बनाउन सिपालु मनीषले दुई वर्ष अघि पहिलोपल्ट एउटा जमिन्दारका लागि मचानको सट्टा २० फुट अग्लो पक्की टावर बनाएको थियो । चिया खान भनेर मन्त्रीलाई सिडिओले सानो पालभित्र छिराएपछि पदमले मनीषलाई सोध्यो, तिमी यहाँ कसरी ?यो टावर बनाउने ठेकेदार मै हुँ दाइ, उसले भन्यो, अघि तपाईंले उद्घाटन गरेर आउनुभएको टावर पनि मैले नै बनाएको हुँ ।यसमा कति खर्च भयो ?बजेट तीन करोडको हो दाइ । तर तपाईंलाई के ढाँट्नु ? लाग्यो यस्तै ४०४५ लाख जति ।एउटै टावरमा यत्रो नाफा ?सबैलाई बाँड्नुपर्छ नि दाइ । एक करोड मन्त्रीज्यूको हुन्छ, ४०५० लाख अरूलाई दिनुपर्छ । मेरो हातमा पर्ने त्यस्तै एक करोड जति मात्र हो दाइ ।हिसाब किताब त राम्ररी मिलाएका रहेछौ ।मन्त्रीज्यूलाई खुशी पारेपछि सबै मिल्छ दाइ । आजको हेलिकप्टर पनि मैले नै बन्दोबस्त गरिदिएको हुँ ।यो वर्ष कतिवटा टावर बनायौ त ?यो समेत चारवटा मात्र हो दाइ । टावर बाहेक तीनवटा पुल र छवटा ट्वाइलेट पनि बनाएको छु ।सबैको हिसाब यस्तै हो ?यस्तै हो दाइ । बजेटको २०२५ प्रतिशत जति खर्च हुन्छ । अरू बाँड्नुपर्छ । आफ्नो भागमा ३० देखि ४० प्रतिशत पर्छ ।पालबाट हल्का रमरम भएर निस्केपछि मन्त्रीले रिबन काटेर भ्यू टावरको उद्घाटन गर्यो र सिडिओसँगै टावरमा चढ्यो । पदमले मनीषलाई सोध्यो, यति अग्लो डाँडाको टुप्पामा टावर बनाएका छौ । डाँडो नै टावरको हजुरबा जस्तो छ । यहाँबाट नदेखिने के देखिन्छ त्यहाँबाट ? कि हिमालपारि पनि देखिन्छ ?हें हें हें, दाइ पनि क्या जोक गर्नुहुन्छ, मनीषले भन्यो, तपाईंलाई के ढाँट्नु ? नढाँटी भन्ने हो भने मलाई त यो ठाउँ भ्यू टावर नहुँदा नै राम्रो थियो जस्तो लाग्छ । टावरले यसको अनुहार नै बिगारिदिए जस्तो लाग्ने । तर मलाई के मतलब ? जहाँ भन्छन् त्यहीं बनाइदिने हो । होइन त दाइ ?पदम केही बोलेन । मुसुक्क हाँस्यो मात्र । मनीषले भन्यो, तर एउटा कुरो है दाइ । यहाँबाट अग्ला देखिने नेताहरू टावरबाट हेर्दा पूरै बामपुड्के देखिन्छन् ।तिम्रो नजीकको दृष्टि खराब छ कि क्या हो ? ती त जहाँबाट हेर्दा पनि बामपुड्के नै छन् नि, पदमले भन्यो र दुवै जना हाँस्न थाले । उता मन्त्रीको भाषण शुरू भइसकेको थियो, जो यसअघिको भन्दा जोडदार थियो । ऊ भन्दै थियो, देशको भविष्य भ्यू टावरमा निर्भर छ । देशभरि भ्यू टावर बनेपछि कुनै पनि कुरा भुइँबाट हेर्नुपर्ने अवस्थाको अन्त्य हुनेछ । हरेक भ्यू टावरमा देशविदेशबाट पर्यटकहरू ओइरिनेछन् र त्यहींबाट समृद्धिको सूर्य उदाउनेछ । हामी प्रत्येक टावरमा शक्तिशाली दूरबीन जडान गर्नेछौं, जसले गर्दा भ्यू टावरले सबै कुरा देख्नेछ । टावरको आँखाबाट कोही बच्नेछैन । देशका सम्पूर्ण समस्या छर्लंग देखिनेछन् र हामीले तत्काल तिनको समाधान गर्नेछौं । एकएक भ्यू टावरले युगौं युगसम्म हाम्रो विवेक, बुद्धिमत्ता र बहादुरीको कथा भन्नेछन्यसैबीच एकजना वृद्ध हात उठाएर उभिए र भने, मेरो एउटा अनुरोध छ ।के अनुरोध हो ? भन्नोस्, मन्त्रीले रवाफसाथ भन्यो ।भ्यू टावर, भ्यू टावर भनिराख्नुभा छ । यो भनेको के हो, मैले बुझिनँ । यो कुन भाषा हो ? नेपालीमा भन्नोस् न ।भ्यू टावरलाई नेपालीमा के भन्ने, मन्त्रीलाई थाहा थिएन । उसको ओठमुख सुक्यो । र, बिग्रेको रेकर्ड झैं ए, भ्यू टावर ? अँ, भ्यू टावर भ्यू टावर मात्रै भन्न थाल्यो । मन्त्रीको बेइज्जती हुन लागेको देखेपछि सिडिओ जुरुक्क उठ्यो र कड्कियो, भ्यू टावर भनेको भीरको चिण्डो उँधो न उँभो । के बुझ्यौ ? अब बस ।वृद्ध थुचुक्क बसे । मन्त्री जसोतसो डेढ वाक्यमा भाषण टुंग्याएर हतारहतार हेलिकप्टरतिर लाग्यो । पदम पछिपछि दौडियो ।"
टिकटक बाट गन्तव्य प्रवर्द्धन,"अघिल्लो रात टेन्ट नै टाँगेर तनहुँको मानहुँकोटमा बस्न पुग्ने आन्तरिक पर्यटक टन्नै हुन्छन् । भोलिपल्ट बिहान सूर्योदयसँगै अग्लो डाँडाबाट दमौलीबजार छोपिने गरी कुहिराले बनाएको ह्वाइट लेक (सेतो ताल) हेर्न पुग्छन् । उनीहरूलाई उक्त स्थानमा पुर्याएको हो, टिकटकले । भिडियो सेयरिङ सामाजिक सञ्जाल टिकटकमा पोखरा महेन्द्रपुलका निकेश नेवाका फलोअर्स दुई लाख छन् । उनी पोखरा वरपरका थरीथरी गन्तव्यमा पुगेर टिकटक बनाउँछन् । उनका भिडियोले लाखौं भ्युज पाउँछन् । व्यवसायीले उनलाई टिकटकमार्फत नै आफ्नो होटल, रेस्टुरेन्ट, सपिङ मलमा आएर टिकटक बनाइदिन आग्रह गर्छन् । टिकटकमा मानहुँकोटको चर्चा चलेपछि त्यहाँ पुगेर उनले पनि भिडियो बनाएर अपलोड गरे । उनीजस्तै टिकटकबाटै थाहा पाएर मानहुँकोट पुग्ने आन्तरिक पर्यटकको संख्या ह्वात्तै बढेको छ । त्यहाँ पुग्ने धेरैजसोले टिकटक बनाउने भएकाले मानहुँकोट भाइरल छ । टिकटकले पर्यटकीय गन्तव्य मात्रै चिनाएको छैन, व्यवसायको समेत प्रवर्द्धन गरेको छ ।तिहारअघिको एक शनिबार झन्डै १० हजार पर्यटक मानहुँकोट पुगेको तनहुँको व्यास नगरपालिका५ का अध्यक्ष मोहनकुमार श्रेष्ठले बताए । तीन किलोमिटरजति गाडी र मोटरसाइकलको जाम थियो, उनले भने, यत्तिका मान्छे यसअघि आएका थिएनन् । मानहुँकोट पुगेका अधिकांश युवाले टिकटिकमा देखेरै घुम्न आएको प्रतिक्रिया दिएको उनले बताए । भने, धेरै रकम खर्च गर्दा पनि हुन नसक्ने प्रवर्द्धन टिकटकबाटै हुने रहेछ । आन्तरिक पर्यटकको संख्या बढेपछि दमौलीको होटल व्यवसाय पनि फस्टाएको उनले सुनाए । पर्यटकको चाप बढेपछि नगरपालिकाले हाल दिनमा तीन सय जनालाई मात्रै प्रवेश दिएको छ । मानहुँकोट अघि काभ्रेको तीनधारे झरना पनि त्यसरी नै चर्चामा आएको गन्तव्य थियो । बाहुबली झरना का नामबाट उक्त विशाल झरना पनि टिकटकमा भाइरल भएको थियो । काभ्रेकै बेथानचोक र इलामको श्रीअन्तुबाट पनि टिकटक भिडियो बनाउनेको संख्या बढेको छ । ती स्थानबाट समेत सूर्योदय र कुहिराको दृश्य अवलोकन गर्न सकिन्छ । टिकटकबाटै पछिल्लो पल्ट पोखरा र वरपरका पर्यटन व्यवसायको प्रवर्द्धन भइरहेको छ । पोखरा२८ कालिकाको चार्ल्स हिल नजिकैको पोखरा हेभन रिसोर्ट टिकटकबाटै चर्चित बन्यो । थुम्कामा रहेको उक्त रिसोर्टबाट हिमशृंखलाको अवलोकन गर्न सकिन्छ । रिसोर्टमा भएको ग्लास टावर, पिङ, गेट र संरचनाले धेरैलाई आकर्षित गरेको सञ्चालक एवं प्रबन्धनिर्देशक प्रवेश राजभण्डारीले बताए । केहीले यहाँ आएर टिकटक बनाउनुभएछ, उनले भने, त्यसपछि धेरै जना टिकटकमा देखेको भन्दै आउन थाल्न्भुयो । लकडाउन खुलेलगत्तै आन्तरिक पर्यटकको चाप बढ्दा रिसोर्टभित्र प्रवेश गर्न झन्डै एक घण्टा पालो पर्खनुपर्ने अवस्था आएको उनले सुनाए । बेलायतका युवराज चार्ल्सले २०३८ मा पदयात्राका क्रममा बास बसेको डाँडालाई चार्ल्स हिल भनिन्छ । टिकटकमै देखेपछि फेवाताल किनारको पामेमा रहेको पाल्म बिच एन्ड लाउन्ज खोज्दै पुग्ने ग्राहक उत्तिकै छन् । पाल्मको पातले बनाइएको गोलाकारमा पुगेर फोटो, भिडियो खिच्ने र टिकटक बनाउने मोहले आन्तरिक पर्यटक त्यहाँ पुग्छन् । टिकटकमा राख्ने भिडियो बनाउन प्याराग्लाइडिङ गर्नेको संख्या ठूलो छ । झन् पहिलेभन्दा आधा छुटमा प्याराग्लाइडिङ पनि गर्न पाइने भएकाले आन्तरिक पर्यटकको भीड थामिनसक्नु छ । प्याराग्लाइडिङ पाइलट आफैंले टिकटकमा भिडियो अपलोड गर्छन् । प्याराग्लाइडिङ पाइलट संग्राम थापा पर्यटकसँग उडान भर्दै गरेको भिडियो नियमित टिकटकमा राख्छन् । उनको टिकटकमा ८६ हजार फलोअर्स छन् । भिडियोमा १५ लाख लाइक छ । उनले प्याराग्लाइडिङ गराउँदै गरेको एक भिडियो २९ लाखपल्ट हेरिएको छ । टिकटक प्रयोगकर्ताले उनीसँग भिडियोको कमेन्टमै प्याराग्लाइडिङ गर्दा लाग्ने शुल्क र अन्य प्रश्न सोध्छन् । टिकटकमै भिडियो हाल्न धेरै युवाले प्याराग्लाइडिङ गरेको उनको अनुभव छ । एसियन गेम्सका पदक विजेता प्याराग्लाइडिङ पाइलट युकेश गुरुङ पनि टिकटकमा सक्रिय छन् । उनको एक भिडियो १२ लाखपल्ट हेरिएको छ । टिकटकले पनि प्याराग्लाइडिङ गर्ने पर्यटक ह्वात्तै बढेको उनी बताउँछन् । नारायण तिवारी, सञ्जीव थापा, एलिस थापालगायत प्याराग्लाइडिङ पाइलटले पनि टिकटकबाटै व्यवसाय प्रवर्द्धन गरिरहेका छन् ।पर्वतको कुस्मा र बागलुङको बलेवामा दसैंपछि सुरु भएको साहसिक गन्तव्य द क्लिफ नेपाल प्रालिले व्यवसाय प्रवर्द्धन गर्न टिकटकलाई माध्यम बनाएको छ । प्रालिले आधा किलोमिटर लामो पुल कालीगण्डकीको खोचमा बनाएको छ । उक्त पुलमा विश्वकै अग्लो स्विङ र दोस्रो अग्लो बन्जी छ । रिसोर्टमै स्काई साइक्लिङ र गुलेली शैलीको पिङसमेत छ । द क्लिफ नेपालको टिकटकमा ५२ हजार फलोअर्स छन् ।"
खुल्न थाले पर्यटकीय गतिविधि,"काठमाडौं (कास) कोभिड१९ का महामारीका कारण चैतदेखि बन्द रहेका केबलकार, संग्रहालय, जंगल सफारीलगायतका पर्यटकीय गतिविधि धमाधम खुला हुन थालेका छन् । निजी संग्रहालय र जंगल सफारी सात महिनापछि बिहीबारदेखि सञ्चालनमा आएको संस्कृति, पर्यटन मन्त्रालयले जानकारी दिएको छ । निजी क्षेत्रले सञ्चालन गरेका संग्रहालय, जंगल सफारी खुला भए, मन्त्रालयका सहायक प्रवक्ता राजन पौडेलले भने, सरकारी संग्रहालय आइतबारदेखि खुल्दै छन् । सरकार मातहतको नारायणहिटी, हनुमानढोका, पाटन, छाउनी, भक्तपुर र गोरखा दरबारलगायतका संग्रहालय छन् । यी संग्रहालय स्वास्थ्य मन्त्रालयले बनाएको मापदण्डअनुसार आइतबारदेखि खुल्ने उनले बताए । नागरिक उड्डयन प्राधिकरणसँगको सहकार्यमा सिनामंगलमा क्याप्टेन वेद उप्रेती ट्रस्टले सञ्चालन गरेको हवाई संग्रहालय, धनगढीमा रहेको एयरक्राफ्ट म्युजियमलगायतका स्थल बिहीबारदेखि खुलेका छन् । गोरखाको मनकामना र दोलखास्थित कालिन्चोकमा रहेको केबलकार भने सञ्चालनमा आएका छैनन् । पर्यटकीय गतिविधि हुने केबलकार खुले तर धार्मिक स्थल खुला नभइसकेकाले गोरखाको मनकामना र कालिञ्चोक सञ्चालनमा आइसकेका छैनन्, मनकामना केबलकारका नायब महाप्रबन्धक उज्वल शेरचनले भने ।तर चन्द्रागिरिस्थित चन्द्रागिरि हिल्सले असोज १ देखि नै केबलकार सञ्चालनमा ल्याइसकेको छ । सरकारले असोजदेखि आन्तरिक उडान तथा होटल खुला गरेसँगै केबलकार सञ्चालनमा ल्याएको थियो । सरकार मातहतका संग्रहालय पुरातत्त्व विभागले अनुगमन गर्नेछ । निजी क्षेत्रका केबलकार, संग्रहालय र सफारीको अनुगमन पर्यटन विभाग, पर्यटन बोर्ड र मन्त्रालयले संयुक्त रूपमा गर्ने सहायक प्रवक्ता पौडेलले जानकारी दिए ।"
एसियाकै पहिलो हाते कागज उद्योग धराशायी,"दिगो वन व्यवस्थापनसम्बन्धी प्रमाण दिने अन्तर्राष्ट्रिय संस्था फरेस्ट स्टेवार्डसिप काउन्सिल (एफएससी) बाट प्रमाणित एसियाकै पहिलो सामुदायिक उद्योग धराशायी भएको छ । बझाङको जयपृथ्वी नगरपालिकामा रहेको मालिका हाते कागज उद्योग व्यवस्थापनको लापरबाहीका कारण दुई वर्षदेखि बन्द छ । उद्योग बन्द भएपछि यहाँका संरचना र उपकरण अलपत्र छन् । उद्योग भवन वरिपरि झार पलाएको छ । उद्योग भवनका काठ पनि स्थानीयले चोरेर लगेका कारण भत्किने अवस्थामा पुगेको छ । हाते कागज बनाउँदा पानी जम्मा गर्ने पोखरी भत्किएका छन् । कागज बनाउने काठका फ्रेम पनि स्थानीयले दाउरा बनाउन प्रयोग गरेका छन् । लाखौं रुपैयाँ मूल्य पर्ने विटर (कागज बनाउन प्रयोग गरिने लोक्ता फिट्ने) मेसिन खिया लागेका छन् । मेसिनका महत्त्वपूर्ण पार्ट चोरी भएको स्थानीयले बताए । उद्योग भवनमा रहेका खानेपानीका पाइप, लोक्ता पकाउने ड्रम, कागज बनाउँदा प्रयोग गरिने कास्टिक सोडा, नुरीलगायत रसायनसमेत चोरी भएका छन् । कुनै बेला स्थानीयको रोजगारीको केन्द्रका रूपमा रहेको हाते कागज उद्योगको घेराबार भत्किएर अहिले गौचरनमा परिणत भएको छ । उद्योग बन्द हुँदा स्थानीय समुदाय र विभिन्न दातृ संस्थाको झन्डै एक करोड रुपैयाँ बराबरको लगानी खेर गएको छ । २०५६ सालमा साबिक कैलाश गाविसका स्थानीय र अन्तर्राष्ट्रिय गैरसरकारी संस्था एन्साबको पहलमा उद्योग स्थापना भएको हो । कैलाशमा रहेको विनायक पिमिडाँडा सामुदायिक वनमा आबद्ध २ सय ५० परिवारको सेयर रहेको उद्योगलाई एन्साबले त्यतिबेला ५ लाख रुपैयाँ बराबरका उपकरण र प्रविधिमा अनुदान सहयोग गरेको थियो । त्यसयता उद्योग सञ्चालन, प्राविधिक क्षमता विकास, बजार व्यवस्थापन, पूर्वाधार निर्माण र नवीनतम प्रविधिका उपकरण खरिद गर्न विभिन्न संघसंस्थाले एक करोड बराबरको सहयोग गरिसकेका छन् । उद्योग खुलेपछि जिल्लाको दुर्गम तथा आर्थिक हिसाबले समेत पिछडिएको पिमिगाउँका स्थानीयलाई उद्योगले ठूलो आर्थिक टेवा दिएको थियो । दिगो तरिकाले व्यवस्थापन गरेको वन पैदावार प्रयोग गरी सञ्चालित उद्योगलाई २०६४ सालमा एसियाकै पहिलो सामुदायिक उद्योगका रूपमा फरेस्ट स्टेवार्डसिप काउन्सिल (एफएससी) प्रमाणीकरण गरेपछि यसको चर्चा चुलिएको थियो । सफल सामुदायिक उद्योगका रूपमा चर्चा पाएको यो उद्योग हेर्न र सिक्न जिल्लाभित्र मात्रै नभई हुम्ला, मुगु, जुम्ला, डोल्पा र दोलखाका उद्योगी र जनप्रतिनिधि यहाँ पुगेका थिए । उद्योग सफलताको प्रचार गर्न नेपाल, अमेरिकालगायत देशबाट पत्रकार एवं व्यापारीले पनि पटकपटक भ्रमण गरेका थिए । प्रत्यक्ष एवं अप्रत्यक्ष रूपमा ३ सयभन्दा बढीलाई रोजगारी दिइरहेको यो उद्योग बन्द भएपछि यहाँ भएको लगानी मात्रै खेर नगएर रोजगारी पनि खोसिएको स्थानीय बताउँछन् ।उद्योग सञ्चालन भएदेखि हालसम्म एन्साबले विभिन्न शीर्षकमा ५० लाख, जडीबुटी व्यवस्थापनमा काम गर्ने अमेरिकी कम्पनी अवेदाले १० लाख, नेपालकै जडीबुटीको कारोबार गर्ने कम्पनी हिमालयन बायोट्रेड लिमिटेडले ५ लाख, बहुसरोकारवाला वन कार्यक्रमले १३ लाख र स्थानीयको श्रमदान गरी १ करोडभन्दा बढी रकम उद्योगमा लगानी भइसकेको छ तर पनि व्यवस्थापनको लापरबाहीले उद्योग धराशायी भएको उद्योगको स्थापनाकालमा कर्मचारीका रूपमा काम गरेका स्थानीय गोविन्द कामीले बताए । उद्योगलाई आएको अनुदानमा आँखा गाड्ने, उत्पादनको हिसाबकिताब स्पष्ट नगर्ने र समुदायभन्दा पनि सीमित व्यक्तिले मनोमानी फाइदा लिने प्रवृत्तिका कारण उद्योगको यो हालत भएको हो, उनले भने । उद्योग सञ्चालनमा रहेका बेला १० जनाले उद्योगमा प्रत्यक्ष रोजगारी पाएको उद्योगका अर्का संस्थापक कर्मचारी विजय सिंहले बताए । लोक्ता तथा कागज ढुवानी गर्ने, दाउरा बिक्री गर्नेलगायत कामबाट यहाँका ३ सयभन्दा बढी स्थानीयले आयआर्जन गर्ने गरेको उनको भनाइ छ । उद्योग बन्द हुँदा सिंगै गाउँको आयआर्जनको मुख्य बाटो बन्द भएको उनले बताए । यहाँ उत्पादित नेपाली हाते कागज जापान, कोरिया, जर्मनीलगायत तेस्रो मुलकमा निर्यात हुने गरेको थियो । कागज बिक्रीबाट भएको नाफा सेयर सदस्य घरधुरीलाई प्रत्येक वर्ष वितरण गर्ने नियम भए पनि एकपटक मात्रै त्यसो गरिएको स्थानीयको भनाइ छ । सञ्चालन भएको २ वर्षपछि एकपटक सेयरका आधारमा प्रतिपरिवार १ हजारदेखि १० हजारसम्म रकम बाँडेका हुन्, एक जना सेयर सदस्य ध्वजबहादुर सिंहले भने, त्यसपछि जसले जिम्मा पाए, उनैले खाए । समुदायलाई एक सुको दिएनन् । अहिले त उद्योगै बाँझो भइसक्यो ।मालिका हाते कागज उद्योगका प्रबन्ध सञ्चालक गगनबहादुर सिंहले पनि व्यवस्थापनले ध्यान दिन नसकेका कारण उद्योग धराशायी भएको स्विकारे । म वडाध्यक्षमा चुनिएँ, त्यता ध्यान दिन पाइनँ, उनले भने, जिम्मा दिएका साथीहरूले इमानदारीपूर्वक काम गरेनन् । त्यसैले यस्तो भयो ।"
३९६ अस्पताललाई ५८ अर्बको सुनिश्चितता,"काठमाडौं (कास) अर्थ मन्त्रालयले स्थानीय तहमा ३ सय ९६ वटा आधारभूत अस्पताल निर्माणका लागि स्रोत सुनिश्चित गरेको छ । अर्थमन्त्री विष्णुप्रसाद पौडेलले उक्त कार्यका लागि ५७ अर्ब ९७ करोड ११ लाख ९० हजार रुपैयाँ बराबरको निर्माण कार्य अगाडि बढाउने गरी स्वास्थ्य तथा जनसंख्या मन्त्रालयलाई सहमति दिएका हुन् । ५, १० र १५ शय्याका आधारभूत अस्पताल दुई वर्षभित्र निर्माण सम्पन्न गर्ने गरी बहुवर्षीय ठेक्का प्रक्रिया अघि बढाउन मन्त्रालयले सहमति दिने निर्णय गरेको अर्थ मन्त्रालयका प्रवक्ता रामेश्वर दंगालले जानकारी दिए । यसरी कायम हुने रकम स्वास्थ्य तथा जनसंख्या मन्त्रालयको वार्षिक बजेटमा समावेश गरी स्थानीय तहमा ससर्त अनुदानका रूपमा उपलब्ध गराइनेछ । अर्थ मन्त्रालयले स्थानीय तहमा आधारभूत अस्पताल निर्माणका लागि यसअघि ६ अर्ब १२ करोड २६ लाख रुपैयाँ पठाइसकेको छ । अर्थमन्त्री पौडेल र स्वास्थ्य तथा जनसंख्यामन्त्री भानुभक्त ढकालको उपस्थितिमा एक महिनाअघि भएको बैठकले गुणस्तरीय आधारभूत स्वास्थ्य सेवामा नागरिकको पहुँच सुनिश्चित गर्ने कार्यक्रमअनुसार मंसिर १५ गते भवन निर्माणको शिलान्यास गर्ने निर्णय भएको थियो । चालु आर्थिक वर्षको नीति तथा कार्यक्रममा सबै स्थानीय तहमा ५ देखि १५ शय्यासम्मका आधारभूत अस्पताल स्थापना गर्ने उल्लेख गरिएको छ ।"
एडीबीको १५ करोड डलर ऋण स्वीकृत,"काठमाडौं (कास) त्रिभुवन अन्तर्राष्ट्रिय विमानस्थल र गौतमबुद्ध क्षेत्रीय अन्तर्राष्ट्रिय विमानस्थलको स्तरोन्नति गर्न एसियाली विकास बैंक (एडीबी) ले १५ करोड डलर बराबरको सहुलितयपूर्ण ऋण स्वीकृत गरेको छ । सन् २०१९ मा नेपालले पर्यटनमार्फत २ अर्ब डलरभन्दा बढी आय गरेको थियो । यो नेपालको कुल गार्हस्थ्य उत्पादनको ६ दशमलव ७ प्रतिशत हुन आउने एडीबीले जारी गरेको आफ्नो विज्ञप्तिमा जनाएको छ । त्रिभुवन विमानस्थल नेपालमा सञ्चालनमा रहेको एक मात्र अन्तर्राष्ट्रिय विमानस्थल हो । आन्तरिक हवाई यात्राका लागि पनि यो प्रमुख केन्द्र हो । एडीबीको सहायताले त्रिभुवन विमानस्थलको सुरक्षा, क्षमता र सञ्चालन दक्षतामा सुधार हुनेछ । यस्तै गौतम बुद्ध विमानस्थलले लुम्बिनी क्षेत्रमा क्षेत्रीय पर्यटकको संख्या बढाउन सहयोग गर्नेछ, एसियाका लागि एडीबीका वरिष्ठ पारवहन विशेषज्ञ केई वेई योलाई उद्धृत गर्दै एडीबीले आफ्नो विज्ञप्तिमा जनाएको छ, यी परियोजनाले नेपालले पर्यटन उद्योगको पुनरुत्थानमा सहयोग पुग्नुका साथै कोभिड१९ महामारीका कारण सिर्जित दीर्घकालीन नकारात्मक प्रभाव सम्बोधनका लागि पनि सहयोग गर्नेछ ।यो ऋण रकम त्रिभुवन विमानस्थलमा समानान्तर ट्याक्सी वेको स्तरोन्नति र गौतम बुद्ध विमानस्थलमा नयाँ अन्तर्राष्ट्रिय टर्मिनल निर्माणका लागि प्रयोग हुनेछ ।"
मुआब्जा नपाएपछि फेरि खेती,"मेचीमहाकाली विद्युतीय रेलमार्गअन्तर्गत बर्दिवासनिजगढ खण्डको चन्द्रपुर नगरपालिका४ र ९ मा पर्ने आफ्नो जमिनको मुआब्जा रकम नपाएपछि स्थानीय किसानले नयाँ बाली लगाएका छन् । रेलमार्गका लागि अधिग्रहण गरिएको जमिनको लामो समयसम्म मुआब्जा नपाएपछि उनीहरूले मकै, तोरी, मसुरोलगायत बाली लगाएका हुन् ।मुआब्जा रकमका लागि दिनहुँ रेलवे कार्यालय धाउने गरे पनि रकम पाउन नसकेको स्थानीयको गुनासो छ । केही स्थानीयको जग्गा रेलवेका नाममा नामसारी गर्ने प्रक्रिया अघि बढे पनि रकम भुक्तानी भएको छैन । मुआब्जा नपाएपछि चन्द्रपुर४ सन्तपुर र वडा९ मोतीपुरका झन्डै एक सय किसानले रेल विभागले अधिग्रहण गरेको जमिनमा लगाइएको धान काटेर नयाँ बाली लगाएका हुन् । समयमै मुआब्जा रकम नपाएकाले फेरि नयाँ बाली लगाएको मोतीपुरका सुदर्शन गौतमले बताए । उनीहरू अब मुआब्जा पाए पनि लगाएको बाली नभित्र्याएसम्म जग्गा छाड्ने पक्षमा छैनन् ।पैसा पाउने कहिले हो कहिले, खेत बाँझो राख्नु त भएन नि । अब बाली नभित्र्याएसम्म रकम पाए पनि छाड्दैनौं, गौतमले भने, कहिले कर्मचारी छैनन् भन्छन् । कहिले प्रक्रिया अघि बढिसकेको भनेर फर्काउँछन् । सधैं कति धाउनु ? अब हद भइसक्यो । जमिन अधिग्रहण गर्न रेलवेले सात महिनाअघि नै प्रक्रिया थालेको थियो तर कर्मचारी अभावले मुआब्जाबापतको रकम भुक्तानी हुन नसकेको रेलवे कार्यालयले जनाउँदै आएको छ ।यसअघि पनि मुआब्जा रकम नपाएपछि स्थानीयले धान बाली लगाएका थिए । अहिले उक्त बाली भित्र्याउँदासम्म पनि रकम नपाएपछि उनीहरूले धमाधम मसुरो, मकै, तोरी लगाएका हुन् । बिहीबार रेलवेको काम सुरु गर्न आएका ठेकेदार कम्पनीका कामदारसमेत किसानले बाली लगाएको देखेर फर्किएका छन् ।गत असार मसान्तमा मुआब्जा वितरणका लागि भन्दै किसानलाई चन्द्रनिगाहपुरस्थित माछापुच्छ्रे बैंकमा खाता खोल्न लगाइएको थियो । रकम बुझ्न बाँकी रहेकाहरूले धमाधम खाता खोलेका थिए । अहिले एनआईसी एसिया बैंकमा खाता खोल्न भनिएपछि किसानहरू आक्रोशित छन् । आर्थिक वर्ष सकिँदैपिच्छे बैंक परिवर्तन गराएर दिक्क बनाएको अर्का किसान केशर फुयाँल बताउँछन् । मुआब्जामै झमेला गर्न थाल्यो भने बाध्य भएर हामी पनि रेलवेको काम हुन दिँदैनौं, उनले भने ।२०७६ कात्तिक १९ मा चन्द्रपुर८ बेतौनाका किसानले जग्गाको मूल्यांकन कम गरेको भन्दै सर्भे गर्न आएका रेलवेका प्राविधिक चढेको गाडी नै घेरेर राखेका थिए । त्यसपछि झन्डै ६ महिना उक्त क्षेत्रमा कर्मचारीलाई प्रवेश नै गर्न दिएनन् । संघर्ष समिति नै गठन गरेर स्थानीय किसान आन्दोलनमा उत्रिए । निर्माण कम्पनीले यही बीचमा पनि काम गर्न खोज्यो । किसानले ठेकेदारको मेसिन नै तोडफोड गरिदिए । त्यसपछि जिल्ला प्रशासन कार्यालयले पुनः जग्गाको मूल्यांकन गरी मुआब्जा विवाद टुंग्याएको थियो । मुआब्जा विवादले लामो समयदेखि आयोजना र स्थानीय किसानबीच द्वन्द्व हुँदै आएको थियो । अहिले फेरि मुआब्जा रकम भुक्तानीमा झमेला उत्पन्न भएको छ ।रेलवे विभागका सर्वेक्षक अजय यादवले छठ सकिए लगत्तै मुआब्जा रकम वितरण हुने बताउँदै आएका छन् । प्राविधिक कारणले मुआब्जा दिन ढिलो भएको हो, उनले भने, पहिला बर्दिवासमा कार्यालय थियो । अब सर्लाहीमा सार्न लागेका छौं । बीचमा कर्मचारी पनि हेरफेर भए । यस्तै कारणले वितरणमा ढिलो भएको हो । अब चाँडै गर्छौं ।दुई वडाका किसानको ७० बिघाभन्दा बढी जग्गा रेलवेले अधिग्रहण गरेको छ । अधिग्रहणमा परेको जग्गाको लालपुर्जा, तिरो तिरेको रसिद, जग्गाधनीको नागरिकता सबै रेलवे कार्यालयले लगिसकेको छ । उक्त क्षेत्रमा रेलवे ट्र्याकका लागि चारवटा निर्माण कम्पनीले कामको ठेक्का सकार गरेका छन् । रेल विभागका इन्जिनियर सुमित पोख्रेलले रौतहटको वाग्मतीधन्सार खण्डको तीनवटा प्याकेजको काम बाँकी रहेको जनाए । उनले पनि मुआब्जा रकम भुक्तानीको समस्या चाँडै सुल्झाउने बताए ।"
जयनगरकुर्था सञ्चालनबारे छलफल,"काठमाडौं (कास) नेपाल र भारतबीच सीमापार जयनगरकुर्था रेलमार्ग सञ्चालनबारे छलफल भएको छ । रेलमार्ग सहकार्यसम्बन्धी भारतनेपाल संयुक्त कार्यदलको चौथो बैठक बिहीबार भिडियो कन्फरेन्समार्फत भएको हो । नेपाली टोलीको नेतृत्व भौतिक पूर्वाधार तथा यातायात मन्त्रालयका सहसचिव गोपालप्रसाद सिग्देलले गरेका थिए भने भारत सरकार रेल मन्त्रालय ट्राफिक यातायात विभागका कार्यकारी निर्देशक मनोज सिंहले भारतीय टोलीको नेतृत्व गरेका थिए ।बैठकले जयनगरबिजलापुरबर्दिबास र जोगबनीविराटनगरको बीचमा अघि बढिरहेका सीमापार रेलमार्ग परियोजनाहरूको समीक्षा गरेको भारतीय दूतावासद्वारा जारी विज्ञप्तिमा उल्लेख छ । यात्रुवाहक रेल सेवा सञ्चालनका लागि भारतको जयनगरदेखि नेपालको कुर्थासम्मको ३४ किलोमिटर लामो रेलमार्गको प्राविधिक तयारीबारे दुवै पक्षले छलफल गरे । त्यस्तै बैठकमा नेपाल रेलवे कम्पनीले यात्रुवाहक रेल सेवालाई सुचारु गर्नका निमित्त आवश्यक पर्ने स्ट्यान्डर्ड अपरेटिङ प्रोसिडियर्सबारे पनि चर्चा गरियो, विज्ञप्तिमा उल्लेख छ । उक्त रेलमार्ग खण्ड भारत सरकारले ब्रोडगेजमा स्तरोन्नति गरेको छ । यसअघि तत्कालीन ब्रिटिस इन्डियाले न्यारो गेजका रूपमा निर्माण गरेको थियो । स्तरोन्नतिका लागि भारतले ३८० करोड भारतीय रुपैयाँ खर्च गरेको जनाएको छ । यस रेलवे लिकमा सेवा सञ्चालन गर्न नेपाल सरकारले भारतबाट दुईवटा डेमु रेल सेट खरिद गरेको छ ।"
पेट्रोल चोरीकोअनुसन्धान गरिदिन पत्र,"काठमाडौ (कास) पेट्रोल ढुवानी गर्ने ट्यांकरमा फल्स चेम्बर बनाई इन्धन चोरी गरेको फेला परेपछि आयल निगमले थप अनुसन्धान गरिदिन नेपाल प्रहरीको केन्द्रीय अनुसन्धान ब्युरो (सीआईबी) लाई अनुरोध गरेको छ । निगमले सीआईबीलाई पत्र पठाउँदै अन्य व्यक्ति पनि सांगठनिक चोरीमा संलग्न हुन सक्ने जनाएको छ । त्यसबारे अनुसन्धान र कारबाही गरिदिन निगमको अनुरोध छ । स्वीकृत मापदण्डबाहेकको फिटिङ्स जडान (फल्स चेम्बर) बनाई इन्धन चोरी गरेको तथ्य फेला परेको हुनाले चोरीमा अन्य व्यक्ति संगठित अपराधमा संलग्न हुन सक्ने सम्भावना देखिन्छ, निगमका कार्यकारी निर्देशक सुरेन्द्रकुमार पौडेलले उद्योग वाणिज्य तथा आपूर्ति मन्त्रालय र गृह मन्त्रालयलाई बोधार्थ गरी नेपाल प्रहरी, प्रधान कार्यालयलाई पठाएको पत्रमा भनिएको छ, थप अनुसन्धान गरी दोषीउपर आवश्यक कारबाही प्रक्रिया अघि बढाइदिनुहुन सादर अनुरोध गर्दछु । निगमले काठमाडौंबरौनी रुटमा चल्ने वीरबेताल आशीर्वाद ढुवानी सेवाका ट्यांकर नम्बर ना७ख ३६९६ र ना७ख २९९५ मा फल्स चेम्बर बनाएको फेला पारेको थियो ।ट्यांकरको चेम्बर नम्बर ३ र ४ को बीच भागमा स्वीकृत मापदण्डबाहेकको फिटिङ्स जडान (फल्स चेम्बर) बनाई चोरी गरेको तथ्य फेला परेको थियो । २०२० हजार लिटर क्षमताका दुई ट्यांकरबाट एक महिनामा करिब ८ हजार लिटर चोरी भएको निगमको आशंका छ । पत्रमा निगमले १५ लाख रुपैयाँसम्म हर्जना तिराउने जनाएको छ । स्ट्यान्डर्ड नापतौल ऐन २०२५ अनुसार कारबाही प्रक्रिया बढाउन गुणस्तर तथा नापतौल विभागलाई पनि पत्र पठाइएको छ । ऐनअनुुसार कैफियत देखिए चोरीमा संलग्न व्यक्तिलाई ३ वर्ष कैद र ३० हजार रुपैयाँसम्म जरिवाना गर्न सकिन्छ ।"
चीनमा बीओके र हिमालयन बैंकको मुद्दा फेरि लम्बियो,"बैंक अफ काठमान्डू (बीओके) र हिमालयन बैंकको मेलम्ची खानेपानी आयोजनाको पर्फमेन्स ग्यारेन्टीसम्बन्धी चीनमा चलिरहेको मुद्दा फेरि लम्बिएको छ । गत कात्तिक २१ मा त्यहाँको जिल्ला अदालतले बीओके र हिमालयन बैंकको पक्षमा फैसला गरेको थियो । फैसला चित्त नबुझेको भन्दै अर्को पक्ष चाइना रेलवे शुक्रबार हेनान प्रदेशको उच्च अदालतमा पुनरावेदनका लागि गएपछि मुद्दा लम्बिएको हो ।उच्च अदालतमा मुद्दा परे पनि फैसला आफूहरूको पक्षमा हुने बीओकेका प्रमुख कार्यकारी अधिकृत शोभनदेव पन्तको दाबी छ । पछिल्लो फैसला हाम्रै पक्षमा भएकाले पैसा फिर्ता पाउनेमा हामी ढुक्क छौं, उनले भने, रकम आउन ४६ महिना लाग्ने देखियो । यसअघि त्यही उच्च अदालतले तल्लो (जिल्ला) अदालतलाई मुद्दा पुनर्विचार गर्न निर्देशन दिएको थियो । सोही आधारमा जिल्ला अदालतले पुरानो फैसला उल्टाएर बीओके र हिमालयन बैंकको पक्षमा फैसला गरेको थियो । अहिले फेरि उच्च अदालतमै मुद्दा परेकाले आफूहरू बलियो रहेको पन्तले बताए । हारेको कम्पनी उच्च अदालतमा गएकाले केही समय लाग्न सक्छ । तर रकम आउँछ नै, उनले थपे, आफैले तल्लो अदालतलाई पुरानो फैसला उल्ट्याउन निर्देशन दिएको उच्च अदालतले फेरि त्यही मुद्दा कसरी जिताउला र ? चाइना रेलवे पुनरावेदनका लागि उच्च अदालत नगएको भए जिल्ला अदालतको फैसलाका आधारमा बीओके र हिमालयन बैंकले पर्फमेन्स ग्यारेन्टी र अग्रिम भुक्तानीबापतको करिब डेढ अर्ब रुपैयाँ पाउँथे । मुद्दा परेपछि सो रकम तत्काल नआउने भएको हो । बैंकहरूले कात्तिक अन्तिम साता नै रकम माग्दै चाइना कन्स्ट्रक्सन बैंक कर्पोरेसन (सीसीबी) लाई पत्र पठाएका थिए । बीओके र हिमालयन बैंकले आयोजनालाई सीसीबीका नाममा काउन्टर ग्यारेन्टी दिएका थिए । २०६५ चैतमा बीओकेले काउन्टर ग्यारेन्टीका रूपमा १४ लाख युरो र ६६ लाख अमेरिकी डलर (कुल ८४ करोड रुपैयाँ) को अग्रिम भुक्तानी दिएको थियो । हिमालयन बैंकले भने ६६ लाख डलर (करिब ६६ करोड रुपैयाँ) पर्फमेन्स ग्यारेन्टी दिएको थियो । चाइना रेलवेले २०६९ भदौमा मेलम्चीसँगको ठेक्का तोडेपछि राष्ट्र बैंकले हिमालयनबाट सो रकम जफत गरी मेलम्चीलाई भुक्तानी दिएको थियो । तर सीसीबीले अनेक बहानामा नेपाली बैंकलाई झुलाउँदै आएको थियो । तत्कालीन समयमा मेलम्ची आयोजनाको निर्माण ठेक्का पाएको ठेकेदार चाइना रेलवे १५ ब्युरो ग्रुपको ग्यारेन्टरका रूपमा सीबीबी रहेको थियो । सीसीबीका नाममा यहाँका बैंकले काउन्टर ग्यारेन्टी दिएका थिए ।चाइना रेलवे ब्युरोले ठेक्का तोडेपछि मेलम्ची आयोजनाले काठमाडौं जिल्ला अदालतमा ग्यारेन्टी रकमको दाबी गर्दै नेपाली बैंकलाई समेत मुद्दा हाल्यो । काठमाडौं अदालतले मेलम्चीको पक्षमा निर्णय गरेसँगै राष्ट्र बैंकको पहलमा सम्बन्धित बैंकहरूले राष्ट्र बैंकमा राखेको रकमबाटै आयोजनालाई रकम भुक्तानी गरियो । त्यसपछि नेपाली बैंकहरूले चीनमा मुद्दा दार्ता गराएका हुन्, जसको प्रक्रिया अझै जारी छ ।"
सेन्चुरी बैंकको अनलाइन एकाउन्ट सेवा,काठमाडौं (कास) सेन्चुरी कमर्सियल बैंकले अनलाइन एकाउन्ट सेवा सुरु गरेको छ । बैंकले डिजिटल बैंकिङलाई अझ सहज बनाउने उद्देश्यले ग्राहकमाझ सेन्चुरी सहज खाता र सेन्चुरी क्लिक एकाउन्ट गरी दुई प्रकारका अनलाइन एकाउन्ट सुरु गरेको हो । घरमै बसेर शून्य मौज्दातमा खोलिने उक्त खातामा बैंकले वार्षिक ५५ प्रतिशतका दरले त्रैमासिक रूपमा ब्याज भुक्तानी गर्ने जानकारी दिएको छ ।
टेलिकमको अटम अफरमा नयाँ सेवा,काठमाडौं (कास) नेपाल टेलिकमले उपलब्ध गराइरहेको अटम अफरलाई थप परिमार्जन गर्दै नयाँ सेवा थपेको छ । टेलिकमले उपलब्ध गराइरहेको अटम अफरअन्तर्गतको प्रतिदिन १ जीबी डाटा प्याकलाई थप सुविधासहित केही परिमार्जन गरेको हो । उपलब्ध भइरहेको प्याकमा भ्वाइस सुविधा थप हुने गरी नयाँ इको भ्वाइस प्लस डाटा कम्बो प्याक ल्याइएको हो । यसअनुसार इको भ्वाइस प्लस डाटा कम्बो प्याकअन्तर्गत २ सय ५० रुपैयाँमा प्रतिदिन १४ मिनेटका हिसाबले ९८ मिनेट भ्वाइस कल र प्रतिदिन १ जीबी डाटाका हिसाबले ७ जीबी डाटा सात दिनभित्र प्रयोग गर्न सकिने टेलिकमले जानकारी दिएको छ । ८ सय ५० रुपैयाँमा प्रतिदिन १४ मिनेटका हिसाबले ३९२ मिनेट भ्वाइस कल र प्रतिदिन १ जीबी डाटाका हिसाबले जम्मा २८ जीबी डाटा २८ दिनभित्र प्रयोग गर्न सकिन्छ ।
रिद्धिसिद्धिको शिलान्यास रिद्धिसिद्धिसँग,काठमाडौं (कास) रिद्धिसिद्धि सिमेन्टले शिलान्यास रिद्धिसिद्धि नामक योजना ल्याएको छ । यो योजनाअनुसार ग्राहकले कम्पनीसँग सम्पर्क गरी आफ्नो घर निर्माणमा प्रयोग हुने सिमेन्टको निःशुल्क परीक्षण गर्न सक्छन् । कम्पनीसँगको सम्पर्कपछि कम्पनीका प्रतिनिधि निर्माणस्थलमै पुगी निरीक्षण गरी परीक्षण गराउन प्रयोगशालाका लागि नमुना संकलन गर्नेछन् । सिमेन्टको वैज्ञानिक परीक्षणको शुल्क सुरुमा ग्राहकले नै स्वयं भुक्तानी गर्नुपर्नेछ । परीक्षणको रिपोर्ट नेपाल गुणस्तरले तोकेको मापदण्डअनुरूप नभए सो परीक्षण शुल्क फिर्ता गरिने कम्पनीले जानकारी दिएको छ ।
मुक्तिनाथ बैंक सम्मानित,काठमाडौं (कास) मुक्तिनाथ विकास बैंक लक्जेम्बर्गमा आयोजित युरोपियन माइक्रोफाइनान्स अवार्ड २०२० बाट सम्मानित भएको छ । साना तथा लघु बैंकिङ कार्यक्रममा आबद्ध न्यून आय भएका सदस्यलाई सेवा प्रदान गरेका आधारमा बैंकले यो अवार्ड प्राप्त गरेको हो । साथै बैंकले नवीनतम र ग्राहकमैत्री समावेशी बचत सेवाहरूको प्रभावकारिता र त्यसले सदस्यको जीवनमा पारेको सकारात्मक परिवर्तनलाई अन्तर्राष्ट्रिय स्वतन्त्र विशेषज्ञ छनोट समितिले अध्ययन तथा अनुसन्धान गरी यो अवार्डबाट प्रथम पुरस्कार प्राप्त गरेको जानकारी दिएको छ ।
सुनसान छठघाट,"वीरगन्जको पुरानोमध्येको तेजारथ टोल छठघाटमा यो वर्ष न कुनै सजावट भयो, न व्रतालु नै आए । पहिलो पटक छठमा यो घाट व्रतालुविहीन देखेको स्थानीय विदुर गौतम बताउँछन् । यो घाटमा २५ वर्षयता निरन्तर व्रतालुको भीडभाड देख्थें, उनले भने, यस वर्ष न त घाट सजाइयो, न व्रतालु नै आए ।वीरगन्ज५ कुम्हालटोलकी ४५ वर्षीया व्रतालु प्रतिमादेवी राजपुतले यो वर्ष घरमै छठ पूजा गरेकी छन् । विगतका वर्ष नजिकका छठघाटमा गएर पूजा गर्दै आएकी उनले यो वर्ष कोरोना महामारीका कारण घरमै पूजा गरेकी हुन् । कोरोनाको डर, त्यसमाथि घाटहरू नसजाइएकाले त्यहाँ जानेनजानेमा पनि धेरै व्रतालुलाई अन्योल भयो, उनले भनिन्, सबैजसोले घरमै सुरक्षित रूपमा पूजापाठ गरियो ।चार वर्षयता मुर्लीकी व्रतालु मनीषा लामिछानेले छठमा घरमै पूजा गर्दै आएकी छन् । यस पटक कोरोना महामारीका कारण छठ पूजालाई घरमै निरन्तरता दिन उनलाई झन् सहज भयो । घाटमा भीडभाड गर्नु र जानु सुरक्षित नदेखेर मैले घरमै पूजा गर्ने परम्परालाई निरन्तरता दिएकी हुँ, उनले भनिन् ।यहाँका कतिपय ससाना घाटमा यस वर्ष व्रतालु नै आएनन् । ठूला घाटहरूमा पनि भीडभाड कम भयो । सर्वाधिक भक्तजनको घुइँचो लाग्ने घडिअर्वा पोखरीमा पनि चहलपहल निकै कम देखियो । अघिल्लो वर्षको तुलनामा करिब २५ प्रतिशत मात्रै भक्तजन स्नानका लागि आएका पोखरीको छठपूजा व्यवस्थापन समितिका अध्यक्ष प्रेम साह कानु बताउँछन् । यस पटक विगतको जस्तो भव्य रूपले घाटको पनि सजावट गरिएन, उनले भने, व्रतालु र भक्तजन पनि थोरै संख्यामा आए । विगतका वर्षमा व्रतालुका आफन्त तथा चेलीबेटीहरू छठको मुखमा घर र माइत फर्किने गरेका थिए । विवाह भई भारतमा रहेका अधिकांश चेलीबेटीहरू कोरोना महामारीका कारण फर्किन सकेनन् । महामारीले पर्वको रौनक र घाटहरूमा भीड कम देखिए पनि व्रतालु र भक्तजनको आस्था, पूजाआराधना र पर्वको धार्मिक महत्त्वमा कुनै कमी नआएको स्थानीयको भनाइ छ । बुधबार नहाखाय विधिबाट धार्मिक तथा पारम्परिक पूजा विधि सुरु गरेका छठ व्रतालुहरूले बिहीबार खरना विधिअनुसार पूजा गरे । रस्याउ रोटी नामले समेत चर्चित खरना विधिमा व्रतालुहरूले घरघरमा छठी माताको पूजा गरेर दूध र गुड हालेर पकाइएको खीर (रस्याउ) र पुरी खाने चलन छ । यसकै भरमा व्रतालुहरू भोलिपल्ट दिनभर निर्जलनिराहार व्रत बस्छन् ।नहाखाय र खरना विधि सकेका व्रतालुहरूले शुक्रबार साँझ घरनजिकको पोखरी, नदी, सरोवरलगायत वा घरघरमा बनाएका अस्थायी छठघाटमा पूजाअर्चना तथा अस्ताउँदो सूर्यलाई अर्घ दिएका छन् । बाँसको सुपुलीमा नरिवल, केरालगायत विभिन्न पूजा सामग्री राखी अर्घ दिने गरिन्छ । साँझमा घरघरमा गरिने कोसी भर्ने (माटोको हात्तीलाई पूजा गर्ने) विधिले व्रतालुहरूको मनोकांक्षा पूरा हुने धार्मिक विश्वास छ । कोसी भर्दा परिवारका सदस्य, आफन्त, छरछिमेकका व्यक्ति पनि त्यहाँ पूजाअर्चना गर्न आइपुग्छन् । व्रतालुहरूले शनिबार बिहान उदाउँदो सूर्यलाई पुनः अर्घ दिएपछि यो वर्षको छठ विधिवत् रूपमा सम्पन्न हुँदै छ ।"
चासो एट्याकिङ थर्ड कै,"चिन्ता गोल खडेरीकै अहिले राष्ट्रिय टिम फेरि गोल खडेरीबाट गुज्रिइरहेको छ । नेपाली टिम यसको सिकार भएको अहिलेमात्र होइन, पहिलेदेखि नै हो । अझ भनौं, नेपालले आफ्नो अग्रपंक्ति तिखार्न लामो समयदेखि असफल रहँदै आएको छ । सन् १९८४८५ तिर नेपालले लगातार ९ खेलमा गोल गर्न सकेको थिएन । सन् १९८७८९ तिर त नेपालले अझ लगातार १३ खेलमा गोल गरेको थिएन । त्यस्तै २०१३१५ तिर पनि नेपालले ११ खेलमा गोल गरेको थिएन । त्यो खास समयमा गोल निस्कन नसक्नुको कारण त सबैलाई थाहै छ । केही खेलाडीलाई जित्नुमा भन्दा हार्नुमा बढी रूचि थियो, नतिजा मैदानबाहिर नै तय भइरहेको थियो । कम्तीमा अहिले त त्यस्तो स्थिति छैन । ५६ खेलमा नेपालले पटक्कै गोल गर्न नसकेको उदाहरण अझै एकाध नभएका होइनन् । यसबाट बच्ने के उपाय छ त ? यो प्रश्न प्रशिक्षक महर्जनलाई सोध्दा उनी यसको समाधान रहेको मान्छन् । फेरि यो लगातार प्रशिक्षक र अभ्यासबाहेक अरू हुँदै होइन । यसका लागि सबैभन्दा पहिले साँच्चै लामै समयको तयारी चाहियो । अनि टिमको अभ्यास अत्यधिक मात्रमा एट्याकिङ थर्ड मा केन्द्रित हुनुपर्यो । प्रशिक्षक महर्जनले खेलाडीका रूपमा दक्षिण एसियाली खेलकुदमा एक स्वर्ण र एक रजत जितेका छन् । यसको तुलनामा उनको प्रशिक्षण खेलजीवन बढी सफल देखिन्छ । उनकै नेतृत्वमा राष्ट्रिय टिमले बंगबन्धु गोल्डकप त जित्यो नै, यू२३ टिमले साफ च्याम्पियनसिप पनि जित्यो । अझ नेपालले यू१९ साफ च्याम्पियनसिप जित्दा पनि प्रशिक्षक उनी नै थिए । उनी नेपाली फुटबलका एक सर्वाधिक सफल प्रशिक्षक हुन् । तथ्यांकले यही भन्छ । उनी भन्छन्, बंगबन्धु गोल्डकप र एक वर्ष अगाडिको दक्षिण एसियाली खेलकुदमा पनि हामीले लगातार गोल निकालेका थियौं । यो किन सम्भव भयो भन्दा हामीले यी दुवै प्रतियोगिताका लागि भनेर एट्याकिङ थर्डमा केन्द्रित रहेर पर्याप्त अभ्यास गरेका थियौं । यी दुवै प्रतियोगितामा नेपालले गोल मात्र गरेन, पहिले गोल खाएर पछाडि परेको स्थितिबाट खेलमा फर्कन सफल रह्यौं र खेल जित्यौं । एट्याकिङ थर्ड अर्थात टिमको अग्रपंक्ति । विपक्षी टिमको आधा भागमा गएर खेल्ने खेलाडी । फेरि गोलको क्रम निकाल्ने हो भने हामीले अग्रपंक्तिमा खेल्ने खेलाडीलाई ध्यानमा राखेर विशेष अभ्याससत्र राख्न सक्छौं । ती खेलाडीलाई गोल गर्नमै केन्द्रित राखेर अभ्यास र प्रशिक्षण गराउन सक्छौं । त्यसको अर्थ के हो भने अब उनले राष्ट्रिय टिमको अभ्यास सुरु गर्दा त्यसैमा बढी ध्यान केन्द्रित गर्नेछन् । फेरि टिमलाई चाहिएको पनि यही त हो ।"
"मेसी भन्छन्, आरोपले म थाकें","बार्सिलोना (रोयटर्स) निराश लियोनल मेसीले बार्सिलोनाको प्रत्येक समस्यामा दोषी देखाएर आरोप लगाउने हुनाले आफू त्यसबाट थाकेको बिहीबार बताएका छन् । एन्टोइन ग्रिजमनका पूर्व एजेन्टले मेसीकै कारण फ्रान्सेली स्ट्राइकरले बार्सिलोनाका लागि ला लिगामा राम्रो खेल्न नसकेको आरोप लगाएका थिए । एजेन्ट एरिक ओल्ह्याट्सले बार्सिलोनामा मेसीले चाहिने भन्दा बढी नियन्त्रण गरेको बताएका थिए । उनले मेसीको आतंकका कारण ग्रिजमनले गत वर्ष क्लब आएयता सोचेजस्तो प्रदर्शन गर्न नसकेको आरोप लगाएका थिए । विश्वकप छनोटमा अर्जेन्टिनाका लागि खेलेयता मेसी बार्सिलोना आइपुगेका हुन् र विमानस्थलबाट बाहिर पुगेलगत्तै उनलाई स्पेनी मिडियाले घेरेको थियो । त्यसै क्रममा उनले भने, सत्य बोल्ने हो भने म थाकिसकें, किनभने बार्सिलोनाका प्रत्येक असफतामा मेरै कारण देखाइन्छ ।मेसीले अगाडि थपे, अहिले म १५ घण्टा उडानमा बिताएर थाकेर आइरहेको छु, स्पेनी कर अधिकृतहरू पनि मलाई नै पर्खिइरहेका छन्, यो त पागलपनको हद नै हो । बार्सिलोनासँग अनुबन्धको एक वर्ष बाँकी छँदा मेसीले विना कुनै मूल्य क्लब छाड्ने बुँदा उपयोग गर्न खोजेका थिए, तर त्यसमा सफल भएनन् । आफ्नो क्लबविरुद्ध कानुनी लडाइँ लड्न उनी अनिच्छुक रहेका थिए । युरोपेली च्याम्पियन्स लिगको क्वाटरफाइनलमा बायर्न म्युनिकको हातबाट ८२ ले पराजित भएयता बार्सिलोना एकपछि अर्को समस्याबाट गुज्रिइरहेको छ । गत महिनामात्र अविश्वासको प्रस्ताव सामना गर्नॅ अगाडि नै क्लब अध्यक्ष जोसेप मारिया बार्टोमेउले राजीनामा दिएका थिए । पछिल्लो समय मेसी आफै स्पेनी कर अधिकृतहरूको लगातार सोधपुछमा फसेका छन् । सन् २०१६ मा मेसीलाई २१ महिनाको जेल सजाय सुनाइएको थियो । यसक्रममा उनलाई २० लाख युरो पनि जरिवाना गराइएको थियो । उनीमाथि छवि अधिकारबाट कमाएको ४२ लाख युरो स्पेनी सरकारसमक्ष लुकाएको आरोप लगाइएको थियो । मेसीले दुई लाख ५० हजार युरो तिरेपछि उनी जेल भने जानुपरेन । स्पेनी कानुनमा कुनै पूर्व दोष नभए दुई वर्षसम्मको जेल सजाय बाहिरी निगरानीमा बिताउन पाउने नियम छ ।"
जिरी ओपनमा बद्रीलालको अग्रता,"काठमाडौं (कास) पर्यटकीय नगरी जिरीमा भइरहेको जिरी ओपन फिडे रेटिङ चेस प्रतियोगितामा तीनपल्टका राष्ट्रिय च्याम्पियन बद्रीलाल नेपालीले एकल अग्रता कायम गरेका छन् । शतप्रतिशत नतिजा निकालेका बद्रीलालले शुक्रबार तेस्रो चरणमा सर्लाहीका रवीन्द्रबहादुर थापालाई हराए भने चौथो र पाँचौं चरणमा दोलखाका राजीव कार्की र सहदेव चौंलागाईमाथि जित पाए । ५ अंक बनाएका बद्रीलालले शनिबार छैटौं चरणमा दोलखा जिल्ला च्याम्पियन आशिष फुयालको सामना गर्नेछन् ।युवा सन्जाल जिरीको आयोजना तथा जिरी नगरपालिकाको सहयोगमा भएको प्रतियोगिताको पाँचौं चरणको खेल बराबरीमा टुंग्याएका आशिष र ललितपुरका हेराकाजी मर्हजन समान साढे ४ अंकसाथ संयुक्त दोस्रो स्थानमा रहेका छन् । आशिषले तेस्रो र चौथो चरणमा क्रमशः ललितपुरका सञ्जय महर्जन र स्याङ्जाका युवराज पौडेललाई हराए भने हेराकाजीले तेस्रोमा रामेछापका दिलबहादुर सुनुवार र चौथो चरणमा गोरखाका गेहेन्द्र आचार्यमाथि जित हात पारे ।युवराज पौडेल, राजीव कार्की, रवीन्द्रबहादुर थापा र सञ्जय महर्जनले समान ४ अंक बटुले । रौतहटका रामचन्द्र दाहाल, रामेछापका दिलबहादुर सुनुवार, दोलखाका सहदेव चौंलागाईं, केवल खत्री, दीपक बस्नेत, ग्याल्जेन शेर्पा, मधुकुमार श्रेष्ठ, धर्मानन्द दाहाल, डेन्डु शेर्पार्, विवेक कार्की र सञ्जय सुनुवार ३३ अंक जोडेका छन् ।स्विस लिगअनुसार सात चरणमा सकिने प्रतियोगितामा १० रेटेडसहित ४२ खेलाडीले भाग लिएको आयोजकले जिरीबाट जनाएको छ ।"
दौडिन पाउनुमै छ खुसी,"तीन दिनअघि मात्रै दार्चुलाकी शकुन्तला ठगुन्नाले छैटौं नेपालगन्ज म्याराथन हुने खबर पाइन् । त्यो पनि छिमेकी दिदीले सुनाएकी थिइन् । प्रशिक्षणविना उनी प्रतियोगितामा सहभागी हुन नेपालगन्ज आइपुगेकी छन् । खेल्न नपाएर उदास थिएँ, उनले सुनाइन्, जित्नेभन्दा पनि खेल्न पाउनुमै उत्साह बढेको छ । २२ वर्षीया शकुन्तलाले ०६८ मा राष्ट्रिय खेलकुदमा भाग लिएकी थिइन् । धनगढीमा भएको उक्त प्रतियोगितामा १० किलोमिटर दौडमा उनी तेस्रो भएकी थिइन् । त्यसपछि उनको दौडले निरन्तरता पाएन । यसको दोष उनमा छैन । गाउँमा अभ्यास गर्ने खेलस्थलको अभाव र प्रशिक्षणको कमीले गर्दा आफूले खेलमा बिट मार्नुपरेको उनी सुनाउँछिन् । पछि काठमाडौंमा गएर ५ महिना प्रशिक्षण लिइरहेकी थिइन् । तर, कोरोना महामारी बढेसँगै लकडाउनमा घर फर्किएपछि दौडको अभ्यास भएन । उनी भन्छिन्, अलिअलि सिकेको पनि बिर्सिएँ । खास गरी दुर्गम क्षेत्रमा खेलका लागि आधारभूत पूर्वाधर नहुनु, मैदानको अभाव, प्रशिक्षणको अभावले गर्दा थुप्रै प्रतिभावान खेलाडी खुम्चिएर बस्नुपरेको उनले सुनाइन् । गाउँघरमा छोरीले दौडेको देखेर कुरा काट्ने संस्कारदेखि जुम्लाकी १८ वर्षीया मञ्जु रावत दिक्क हुन्छिन् । यस्ता विचारले खेलप्रतिको मनोबल खस्किने हँॅदा सदरमुकाम खलंगामा आएर दौडको प्रशिक्षण लिएको उनले सुनाइन् । उनी कीर्तिमानी पूर्व धावक हरिबहादुर रोकायको प्रशिक्षणमा हुर्केकी हुन् । उनी जस्ता थुप्रै खेलाडीलाई रोकायले निःशुल्क प्रशिक्षण दिन्छन् । लामो दौडका बेला हरि गुरुले नै डाइट खुवाउने गरेको मञ्जुले सुनाइन् । उनी भन्छिन्, म आफूलाई भाग्यमानी मान्छु, यस्तो गुरु पाएकामा । कडा प्रशिक्षण भइरहँदा खेल हुने कि नहुने दुविधाले भने उनको मन चिमोटी रहन्थ्यो । झन्डै ८ महिनापछि खेल मैदानमा उत्रिन पाउँदा उनी उत्साही छन् । मञ्जु यसअघि नेपालगन्ज म्याराथनमा अल्ट्रातर्फ चौथो भएकी थिइन् । यसपालि भने उनको रोड रेस पहिलो सहभागिता हुनेछ । रोडमा दौडेको अनुभव छैन, उनले भनिन्, तराईका ठूला सडकमा कसरी दौड्ने भनेर सिक्न उत्साही छु । उनीसँगै आएका जुम्लाका १९ वर्षे विनोद धिताललाई भने लकडाउन फाइदा नै भयो । काठमाडौंमा कक्षा १२ पढ्दै गरेका उनी कलेज बन्द नभएको भए खेलमा समय दिन पाउँदैन थिए । ९ महिना घरमा बसेर उनी निरन्तर दौडमा अभ्यास गरिरहे । स्कुलस्तरीय प्रतियोगितामा सहभागी हुँदै आए पनि यो उनको पहिलो ठूलो प्रतियोगिता हो । त्यस्तै, गोरखाका १८ वर्षे सुजन खड्का कोरोना महामारीपछि फुर्सदिला भए । एसईई सकियो । कलेज खुलेन । उनले बाँकी समयलाई खेलकुदमा लगानी गरे । यो प्रतियोगिता उनका लागि जितभन्दा पनि सिकाइका रूपमा रहेको सुनाए । करिब ९ महिनापछि खेलाडी मैदान उत्रन पाउनु आफैंमा उत्सवको पक्ष हो । त्यसैमा जापानमा हुन लागेको टोकियो ओलम्पिकका लागि भाग लिने खेलाडी छनोट हुनेले राष्ट्रियस्तरका उत्कृष्ट धावक पनि खेल्न पाउनुमै उत्साहित छन् । चार वर्षमा एकपल्ट हुने ओलम्पिक खेलाडीको ड्रिम प्रोजेक्ट हो । कतिपयले पूरै जीवन त्यही लक्ष्य प्राप्तिमा लगानी गरेका छन् । एकातिर नेपालगन्ज म्याराथनमा स्थानीय स्तरका खेलाडी खेल्ने उत्साहले खुसी छन् भने अर्कोतर्फ अनुभवी खेलाडी ओलम्पिकमा पुग्ने सपना बोकेर आएका छन् । दक्षिण एसियाली खेलकुदका स्वर्णविजेता गोपीचन्द्र पार्कीले यस वर्षको नेपालगन्ज म्याराथनलाई आफ्नो दस वर्षको लक्ष्य निर्धारण गर्ने इभेन्ट मानेका छन् । यो खेलमा मेरो लागि दौड मात्रै नभई ओलम्पिक जाने बाटो हो, उनले भने, यही अवसर पाउन दस वर्ष बिताएको छु ।उनी ओलम्पिककै लागि ९ महिनादेखि निरन्तर व्यक्तिगत अभ्यासमा रहे । क्लबले सहयोग गरेकाले खेलमा विश्राम लागेन । तर, अरु स्वतन्त्र खेलाडी लकडाउनले मर्कामा परेको उनले सुनाए । कुनै विभागले सहयोग गरेर खेलाडी हुने नेपालको विडम्बनाजस्तै हो । स्रोतसाधनको अभावमा उदीयमान खेलाडी प्रतिस्पर्धामा आउन नपाउँदा हराउँछन् । उनी भन्छन्, लकडाउनले धेरै प्रतिभाशाली खेलाडी घरमै थन्किन बाध्य भए । यद्यपि ओलम्पिकलक्षित खेलाडी बाह्रै महिना तालिममा हुनुपर्छ । एउटा खेलाडीका लागि यो भन्दा ठूलो सपना केही हुन सक्दैन । नेपालगन्ज म्याराथनको चौथो संस्करणमा सेनाका तर्फबाट विजेता भएका नवराज साउद पनि यो वर्षको म्याराथनमा सहभागी हँॅदै छन् । यो प्रतियोगिताले उनमा आशा र निराशा दुवै भाव पैदा गरेको छ । ८ महिनाभर कुनै पनि खेलको गतिविधि नहुँदा उनी सडकमा दौडिन पाएनन् । यसले दौडिने बानी खुम्चिँदै गएको उनले सुनाए । एक महिनाअघि मात्रै तयारी गरेका उनले ओलम्पिकसम्म पुग्न यति पर्याप्त नुहने बताउँछन् । यतिका महिना सडकमा कुद्नै पाइएन, उनी भन्छन्, त्यही पनि खेल्ने अवसर जुर्यो, यसैमा चित्त बुझाउनुपर्छ । पहिलो संस्करणमा दोस्रो भएका कृष्ण बस्नेत कोरोना कारण खेलमा तीव्रता नहँॅदा सोचेजति सफलता हासिल गर्न मुस्किल हुने बताउँछन् । कामको जिम्मेवारी सगै स्वास्थ्य सुरक्षा अपनाउनुपर्दा खेलको पाटो ओझेल परेको उनले सुनाए । परिस्थितिले गर्दा अहिले जितको कुरा छायाँमा परेको छ । खेलाडीले खेल्न मात्रै पाउनु पनि भाग्यमानी सम्झनुपर्ने उनले सुनाए । खेलमा तयारी जसले राम्रो गर्छ, उसैले जित्ने हो, उनी भन्छन्, परिस्थिति जित हासिल गर्ने खालको रहेन, सहभागिता हुनुमै सन्तुष्ट मानेको छु । शुक्रबार प्रतियोगिताका लागि १० महिला र २४ पुरुष खेलाडीले नाम दर्ता गरिसकेका छन् । त्यसमा १३औं दक्षिण एसियाली खेलकुद (साग) का स्वर्ण विजेता किरणसिंह बोगटी, गत वर्षका विजेता नवराज साउदलगायत उत्कृष्ट खेलाडी सहभागी छन् । बिहान ७ बजे नेपालगन्जको वीपी चोकदेखि सुरु भएर कोहलपुर चौराहा अगाडि पुगेर पुनः वीपी चोकमा पुगी म्याराथन टुंगिने आयोजक क्रिएटिभ ह्यान्ड्सले जनाएको छ । विजेताले ७५ हजार, दोस्रोले ३० हजार र तेस्रोले २० हजार रुपैयाँ पुरस्कार प्राप्त गर्ने छन् । चौथोदेखि सातौं हुनेसम्मले क्रमशः १०, ८, ७, ६ र ५ हजार रुपैयाँ प्राप्त गर्ने छन् । महिलातर्फ हाफ म्याराथन विजेताले ३० हजार, दोस्रोले १५, तेस्रोले १० हजार रुपैयाँ पाउने छन् र चौथो, पाँचौं, छैटौंले क्रमशः ७, ६ र ५ हजार पुरस्कार राखिएको छ । भीड कम गर्ने उद्देश्यले प्रतियोगिताका अधिकांश इभेन्ट हटाइएको छ । सरकारले लागू गरेको स्वास्थ्य सुरक्षाको मापदण्ड अपनाउँदै माक्स, सेनिटाइजर प्रयोग गरेर खेलाडी दौडमा सहभागी हुने आयोजक प्रमुख टीएस ठकुरीले सुनाए । स्वास्थ्य सुरक्षामा विशेष ध्यान राख्दै खेल आयोजना गर्नेछौं, उनले भने, महिनौं खेल्न नपाएका खेलाडी उत्साही छन् । यही नै प्रतियोगिताको सफलता मान्नुपर्छ ।"
