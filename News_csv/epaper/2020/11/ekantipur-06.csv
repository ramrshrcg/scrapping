शीर्षक,विवरण
कोरोना परीक्षण र उपचार निःशुल्क हुनैपर्छ : सर्वोच्च,"कोरोनाको संक्रमण विस्फोटक रूपमा फैलिएको भन्दै सर्वोच्चले सरकारी संयन्त्रबाट नै परीक्षणको दायरा बढाउनुपर्ने र परीक्षण पूर्णतः निःशुल्क र सहज रूपमा गरिने व्यवस्था सुनिश्चित गर्नुपर्ने औंल्याएको थियो । हाल त्यसको पालना नगर्दा परीक्षणको दायरा साँघुरो भएको छ भने संक्रमण झनै समुदायमा फैलिएको छ । परीक्षणको दायरा तथा सहरबजार र जनघनत्व बढी भएका ठाउँमा परीक्षण केन्द्रको संख्या बढाउन पनि सर्वोच्चले भनेको थियो । जनसंख्या र जनघनत्वका आधारमा नक्सांकन र मापदण्ड बनाई थप परीक्षण केन्द्र स्थापना गर्न तथा जनशक्ति परिचालन गर्न पनि आदेश दिइएको थियो । तर, सरकारले त्यसको पालना गरेको देखिँदैन ।स्वास्थ्यमन्त्रीलाई किन कारबाही नगर्ने ?सर्वोच्चले बिहीबार नै स्वास्थ्यमन्त्री भानुभक्त ढकाललाई अदालतको अवहेलनाको आरोपमा किन कारबाही नगर्ने भनी लिखित जवाफ माग गरेको छ । सबै नागरिकलाई कोरोना परीक्षण र संक्रमितलाई निःशुल्क उपचार गर्नू भनी गत असोज १५ मा सर्वोच्चले आदेश दिएको थियो । उक्त आदेशविरुद्ध सरकारले केही निश्चित वर्गबाहेक अरूको हकमा शुल्क लिने निर्णय गरेको थियो । सरकारको त्यही निर्णयविरुद्ध अधिवक्ताहरू केशरजंग केसी र लोकेन्द्र ओलीले सर्वोच्चमा अदालतको अवेहलना निवेदन दर्ता गरेका थिए । निवेदनमाथि सुनुवाइ गर्दै न्यायाधीश ईश्वरप्रसाद खतिवडाको इजलासले अदालतको अवहेलनाको आरोपमा किन कारबाही नगर्ने ? एक साताभित्र लिखित जवाफ दिनू भनी आदेश गरेको हो । अब स्वास्थ्यमन्त्री ढकालले आफू स्वयं वा आफ्ना कानुन व्यवसायीमार्फत लिखित जवाफ दिनुपर्नेछ ।"
बालुवाटारमा ओलीदाहाल भनाभन,"ती नेताका अनुसार अध्यक्षद्वयबीच सहमति नबनी पार्टीको बैठक बोलाउन खोजेर दाहालले फेरि भाँडभैलो गर्न खोजेको ओलीको भनाइ थियो । पहिले तपाईं र म छलफल गरौं, मिल्ने कुरा केके हुन्, नमिल्ने कुरा केके हुन हेरौं, अनि बल्ल बैठक बोलाउँला, ओलीको भनाइ उद्धृत गर्दै स्रोतले भन्यो, नत्र हूलहुज्जत गर्न बैठक बोलाएर केही काम छैन । दाहालले भने दुई अध्यक्षबीच मात्रै छलफल गरेर कुनै निचोड नआउने भन्दै बैठक नै बोलाउन जोड दिएका थिए । तपाईंले अर्को पार्टीको अभ्यास सुरु गरिसक्नुभएको छ, हिजो प्रदेश १ को भेला गरेर जबज पक्षधर एक हुनुपर्छ भन्नुभयो । तपाईंको राजीनामा कतैबाट मागिएको छैन, मागे भनेर हल्ला गर्नॅभएको छ, दाहालको भनाइ उद्धृत गर्दै स्रोतले भन्यो, पार्टीमा गम्भीर छलफल गर्नैपर्छ, बैठक बोलाऔं । जवाफमा ओलीले आफूलाई ठीक लागेकै कुरा गरेकाले अहिले बैठक बाहेकका विषयमा कुरा गर्न भनेका थिए । मैले जे जे काम गर्नुपर्ने हो त्यही गरेको छु, हामीबीचमा मात्रै छलफल र सहमति हुन्छ भने हुन्छ नत्र जसले जे सक्छ त्यही गरे भइहाल्यो, ओलीले दाहालसँग भनेका थिए, मेराविरुद्धमा अविश्वासको प्रस्ताव ल्याउन कानुनविद्सँग छलफल गर्नुभएकै छ, हस्ताक्षर चलाउनुभएकै छ । दाहालले पनि ओलीलाई छुट्टाछुट्टै भेला आयोजना गरेर फरक पार्टीको अभ्यास थालेको बताएका थिए । त्यसपछि ओलीले आफूहरूबीच पार्टी एकताको सम्बन्ध भएकाले गुटका भेला रोक्न दाहाललाई भनेका थिए । तपाईंले जथाभावी नगर्नुस्, पहिले गुटका भेलाहरू रोक्नुस् अनि पार्टी एकताको काममा लाग्नुस्, ओलीले दाहाललाई जवाफ दिएका थिए, तपाईंले ध्यान नदिँदा पार्टी एकताको काम लथालिंग भएको छ । त्यसपछि दाहाल बालुवाटारबाट निस्किएका थिए । ओलीसँग भेटेर फर्किएपछि अध्यक्ष दाहालले आफूनिकट नेताहरूलाई भेटबारे ब्रिफिङ गरेका थिए । ओलीसँग एक्लाएक्लै छलफल गर्दा कुरै नमिल्ने र दिमागमात्रै खराब हुने उनको प्रतिक्रिया थियो । कत्ति पनि सहमति नभएको उल्लेख गर्दै उनले अब झन् संकट निम्तिन सक्ने बताएका थिए । मन्त्रिपरिषद् पुनर्गठनका विषयमा सुरु भएको अध्यक्षद्वयको किचलो पछिल्लो समय जनताको बहुदलीय जनवादलाई पार्टी कार्यक्रम बनाउनुपर्ने भन्दै ओलीले दिएको अभिव्यक्तिसम्म पुगेको छ । सुरुमा कुन मन्त्री राख्ने र कसलाई हटाउने भन्नेमा दुई अध्यक्षबीच कुरा मिलेन, त्यसपछि कर्णाली प्रदेशको विवाद र भारतीय गुप्तचर संस्था रअ प्रमुख सामन्त गोयललाई प्रधानमन्त्रीले भेटेको विषयमा उनीहरूबीच मतभेद भयो । पछिल्लो समय ओलीको राजीनामा, पार्टी विभाजन र जनताको बहुदलीय जनवादको विषय नयाँ विवादका रूपमा थपिएका छन् । गएको असार १४ गते मदन भण्डारी फाउन्डेसनको कार्यक्रममा ओलीले आफूलाई प्रधानमन्त्रीबाट हटाउन भारत लागिपरेको र त्यसमा पार्टीभित्रकै नेताहरूले साथ दिइरहेको बताएपछि पार्टीमा एकाएक उनको राजीनामा मागिएको थियो । गत भदौ २६ गते प्रतिनिधिसभाको यो कार्यकालभरि सरकारको नेतृत्व ओलीले नै गर्ने निर्णय नेकपाले गरेको थियो । तर डेढ महिना नपुग्दै ओलीले फेरि आफ्नो राजीनामा मागिएको र अहिले राजीनामा दिए देश बर्बादीतिर जाने बताएपछि दाहालले त्यो विषयमा पनि बिहीबारको भेटमा सोधेका थिए । तर ओलीले आफ्ना निकटस्थहरूलाई बताएअनुसार दाहालले गत १५ गतेको भेटमा ओलीलाई अध्यक्ष र प्रधानमन्त्रीबाट राजीनामा दिन र आफूलाई एकल अध्यक्ष बनाउन प्रस्ताव गरेका थिए । ओली पक्षधर नेताहरूले दाहाल र नेपालले सरकारविरुद्ध अविश्वास प्रस्ताव ल्याउन लागेको बताएका छन् । उहाँहरू आफूले पनि काम नगर्ने अरूलाई पनि गर्न नदिने पक्षमा हुनुहुन्छ, ओलीनिकट एक नेताले भने, सरकारविरुद्ध अविश्वासको प्रस्ताव ल्याउन हस्ताक्षर अभियान नै चलाउनुभएको छ, अनि हामी चुप लागेर बस्ने ?शीर्ष नेताहरूबीच अहिलेसम्म कुनै पनि समझदारी जुटिनसकेको स्थायी कमिटी सदस्य देवेन्द्र पौडेलले बताए । उहाँहरू जहाँको त्यहीं हुनुुहुन्छ, हामी संवाद र सहमति होस् भनेर पहल गरिरहेका छौं, पौडेलले कान्तिपुरसँग भने ।"
बाइडेन जितको नजिक,"विशेषगरी राष्ट्रपति ट्रम्प र उनको चुनावी अभियान टोलीले केही राज्यको सम्भावित परिणामलाई प्रभावित पार्ने नियतले रिट दायर गरिसकेका छन् । समाचार संस्था एपीका अनुसार ट्रम्पको निर्वाचन अभियानले चुनावमा धाँधली भएको दाबी गर्दै पेन्सलभेनिया, मिसिगन र जर्जियामा मतगणना स्थगित गर्नुपर्ने माग गर्दै रिट दायर गरेको हो । राष्ट्रपतिमा निर्वाचित हुन यी राज्यको मत परिणाम आफ्नो पक्षमा पार्न जरुरी देखिएको छ । पछिल्ला मतगणनामा डेमोक्रेटिक पार्टीका जो बाइडेनले अग्रता लिन थालेपछि ट्रम्पका तर्फबाट उजुरी गरिएको हो । उजुरीमा मतपत्र राखिएका स्थान र मतगणना स्थलसम्म आफ्ना प्रतिनिधिको पहुँच सुनिश्चित गर्न माग गरिएको छ । ट्रम्प अभियानले धाँधलीको आरोप लगाएको मिसिगनको एक मतगणना स्थलमा भने दुवै पक्षका प्रतिनिधिहरूको रोहबरमा गणना भइरहेको एपीले जनाएको छ । मिसिगनमा डेमोक्य्राटले जित हासिल गरेको जनाइएको छ । औपचारिक घोषणा भने भइसकेको छैन । ट्रम्पले आफूअनुकूल रहेको अमेरिकी सर्वोच्च अदालतमा जाने धम्कीसमेत दिइसकेका छन् । ट्रम्पका चुनावी उपव्यवस्थापक जस्टिन क्लार्कले चुनाव भएको तीन दिनभित्र हुलाकबाट प्राप्त भएका मतपत्र गणना गर्ने वा नगर्ने भन्ने विषयले अन्योल बढाएको उल्लेख गर्दै यसको निरूपण अदालतबाट हुने बताएका छन् । राष्ट्रपति ट्रम्पले हुलाकबाट प्राप्त हुने मतपत्रमार्फत चुनावमा धाँधली हुने भन्दै आफू कानुनी बाटो रोज्न पछि नपर्ने बताएका छन् । ट्रम्पको चुनावी अभियानले विस्कन्सिन राज्यमा पुनः मतगणनाका लागि आग्रह गरिनेसमेत जनाएको छ । ट्रम्पका चुनावी व्यवस्थापक बिल स्टेपियानले विस्कन्सिन राज्यमा धेरै अनियमितता भएको दाबी गरे पनि कहाँ र कसरी धाँधली भयो भन्नेबारे उल्लेख गरेका छैनन् । यस पटक निर्वाचन र मतदानको संरचनालाई कोभिड१९ ले अत्यधिक प्रभावित गर्दा परिणाम घोषणामा ढिलाइ भएको हो । कोभिड१९ लाई ख्याल गर्दै मतदान सहज बनाउन धेरै कानुनी प्रक्रियालाई परिमार्जन गरियो । मतदानको तौरतरिकामा व्यापक फेरबदल गरियो । ब्याटलग्राउन्ड मानिएको पेन्सलभेनियामा शुक्रबारसम्म प्राप्त हुने मतलाई समेत मान्यता दिने गरी कानुन परिमार्जन गरिएको छ । चुनावी दिनमा खसेका मतको गणना विद्युतीय प्रविधिले केही घण्टामै गर्न सक्छ । तर हुलाकबाट प्रेषित करोडौं मतको गणनामा धेरै समय लागिरहेको छ । चार वर्षअघिको निर्वाचनमा अर्ली भोटिङ अन्तर्गत साढे चार करोड हाराहारी मतदान भएको थियो । यस पटक यो तथ्यांक करिब दस करोड हाराहारी पुग्यो । जसमा साढे ६ करोड मत हुलाकबाट पठाइएको छ ।"
नरवणेलाई मानार्थ महारथी,"दिनभर औपचारिक कार्यक्रममा व्यस्तभारतीय स्थल सेना प्रमुख नरवणे बिहीबार दिनभर औपचारिक कार्यक्रममा व्यस्त रहे । बिहान सैनिक मञ्च टुँडिखेलस्थित वीर स्मारकमा श्रद्धाञ्जली दिन पुगेका उनलाई त्यसपछि जंगी अड्डामा नेपाली सेनाको टुकडीले सम्मान गारद अर्पण गरेको थियो । त्यसपछि उनले सैनिक मुख्यालय परिसरमा ओखरको बिरुवा रोपेका थिए । त्यसपछि प्रधानसेनापति थापासँग नरवणे औपचारिक कार्यक्रममा व्यस्त रहे । त्यस क्रममा नेपालमा बनेका १ लाख थान मेडिकल मास्क प्रधानसेनापति थापाले नरवणेलाई हस्तान्तरण गरे । नरवणेले सेनाका लागि फिल्ड अस्पताल सञ्चालन गर्न एक्सरे मेसिन, कम्प्युटेड रेडियोग्राफी सिस्टम, आईसीयू भेन्टिलेटर, भिडियो इन्डोस्कोपी युनिट र २ वटा एम्बुलेन्ससहित विभिन्न स्वास्थ्य उपकरण हस्तान्तरण गरेका छन् । त्यसपछि नेपाली सेनाको इतिहास र वर्तमान भूमिकाबारे प्रस्तुतीकरण गरिएको सेनाले जनाएको छ । औपचारिक कार्यक्रममा सहभागी भएपछि बिहीबार बेलुकै प्रधानसेनापतिका तर्फबाट जंगी अड्डामा आयोजित रात्रिभोजमा नरवणे सहभागी भएका थिए । भ्रमणको अन्तिम दिन शुक्रबार नरवणेले सेनाको शिवपुरीस्थित स्टाफ कलेज पुगी शिक्षार्थीसँग अन्तर्क्रिया गर्ने कार्यक्रम छ । त्यहाँबाट फर्किएपछि रक्षा मन्त्रालयसमेत सम्हालेका प्रधानमन्त्री केपी शर्मा ओलीसँग शिष्टाचार भेटवार्ता गरी उनी दिल्ली फर्किने कार्यक्रम छ ।"
१० वर्षको बक्यौता सवा ३ अर्ब,भ्रमणका क्रममा अन्य सैनिक सहायता आदानप्रदानबारे कुनै सम्झौता भएन । भारतसँग सैनिक बन्दोबस्तीका सामान खरिद गर्दाको नेपालले भुक्तानी गर्नुपर्ने करिब ३ अर्ब २१ करोड रुपैयाँलाई अनुदानमा रूपान्तरण गरिदिन आग्रह गर्दा भारतले मानेको थिएन । सन् २०१० देखि २०१८ सम्म १० वर्षको अवधिमा हतियारलगायत बन्दोबस्तीका करिब ८ अर्ब रुपैयाँको सामान भारतले उपलब्ध गराएकामा ६० प्रतिशत अनुदान र ४० प्रतिशत ऋणमा थियो । त्यसमध्येको ३ अर्ब २१ करोड रकम तिर्नुपर्नेछ ।स्रोतका अनुसार गत वर्ष नै रक्षा मन्त्रालयले भारतलाई बक्यौता भुक्तानीबापतको रकम उपलब्ध गराउन अर्थलाई आग्रह गरेको थियो तर अझै अर्थबाट यस विषयमा निर्णय भएको छैन । पछिल्लोपटक पुनः अर्थ र रक्षाबीच बक्यौता अनुदानमा रूपान्तरण गर्न आग्रह गरिनेबारे छलफल भइरहेको छ । भारतले आफूसँग हतियार खरिद गर्न बाध्य बनाउन उपलब्ध हुने सहायताको ६० प्रतिशत अनुदान भन्दै आएको छ तर नेपाललाई सैन्य सहायताबापत दिने अनुदान पहिले नै यकिन गर्नुपर्ने भन्दै आएको छ । नेपाललाई आफू अनुकूलका सामान खरिद गर्न यसले सहयोग पुग्छ तर भारतले नेपालको प्रस्ताव मानेको छैन ।
साउदीमा श्रमिकलाई केही खुकुलो,"(काठमाडौं)  नेपाली श्रमिकको प्रमुख गन्तव्य साउदी अरबले रोजगारीको करार अवधि सकिएपछि रोजगारदाता कम्पनीको अनुमतिबिना स्वदेश फर्कन पाइने व्यवस्था गरेको छ । यसलाई आउँदो मार्च १४ देखि कार्यान्वयनमा ल्याउने साउदी सरकारले जनाएको छ । साउदीमा झन्डै ३ लाख ५० हजार नेपाली कार्यरत छन् । त्यहाँको मानव संसाधन तथा सामाजिक सुरक्षा मन्त्रालयले बुधबार राष्ट्रिय परिवर्तन कार्यक्रमअन्तर्गत श्रम सुधार पहल को घोषणा गरेको हो । मन्त्रालयका अनुसार करार अवधि समाप्त भइसकेपछि साउदीबाट बहिर्गमन हुन अहिलेजस्तो रोजगारदाताको बाध्यकारी अनुमति चाहिँदैन । करार अवधि भने पूरा गर्नुपर्छ । करार कति वर्षसम्मको हुन्छ भन्ने निर्धारण गरिएको छैन । नेपाल सरकारले दुई वर्षका लागि मात्रै श्रमस्वीकृति प्रदान गर्ने गरेको छ ।करार अवधि सकिएपछि श्रमिकले आफूले चाहेको अर्को कम्पनीमा काम गर्न पनि पाउनेछन् । साउदी श्रम कानुनले यसअघि रोजगारदाताको सहमतिबेगर कम्पनी परिवर्तन गर्न पाइने व्यवस्था गरेको थिएन । नेपाली द्तूावासमा दिनमा ८० जनाले घर फिर्न नपाएको भन्दै रोजगारदाताविरुद्ध उजुरी दिने गरेका छन् । स्वदेश फिर्ती तथा कम्पनी परिवर्तनमा सहजीकरण गर्न भन्दै साउदीले रोजगारदाता र श्रमिकबीच भएको करारपत्र डिजिटल मा राख्ने घोषणा गरेको छ । अन्तर्राष्ट्रिय समुदायले रोजगारदाता परिवर्तन गर्न नपाइने र करार अवधि समाप्त भएपछि पनि स्वदेश फिर्न नमिल्ने व्यवस्थाका कारण रोजगारदाताले श्रमिकलाई जबर्जस्ती श्रममा राख्दै आएको आरोप साउदीमाथि लगाउने गरेको छ । अन्तर्राष्ट्रिय समुदायले साउदीले आप्रवासी श्रमिकमाथि अध्यागमन कानुनलाई प्रभावकारी कार्यान्वयन गरे पनि श्रम कानुनलाई कार्यान्वयन गर्न चुकेको बताउँदै आएको छ । साउदी सरकारले नयाँ सुधारसँगै तलब संरक्षण प्रणाली, श्रम विवाद समाधान र श्रमिकलाई सचेतना गर्ने कार्यक्रम पनि ल्याएको छ । खाडी क्षेत्रका श्रमिकको मानवअधिकारको अध्ययन गर्दै आइरहेकी ह्युमन राइट्स वाचकी रोधना वेगमले साउदीले अझै कफला प्रणालीलाई नहटाएको बताइन् । आप्रवासी श्रमिकलाई रोजगारीका लागि साउदी आउन अझै स्पोन्सरसिप चाहिन्छ । उनीहरूको आवासीय अवस्थालाई रोजगारदाताले अझै नियन्त्रणमा राखेको छ, उनले भनिन् । रियादस्थित नेपाली दूतावासका अनुसार दूतावासमा आउने सबैभन्दा ठूलो समस्या नै तलब नपाउने र घर फर्कन नपाउने श्रमिकको उजुरी पर्ने गरेको छ । साउदीमा कम्तीमा ५० हजार नेपाली गैरकानुनी हैसियतमा छन् । साउदीका लागि नेपाली राजदूत महेन्द्रसिंह राजपुतले साउदी सरकारले ल्याएको सुधार नेपाली श्रमिकका लागि अर्थपूर्ण भएको बताए ।"
बहिर्गमन अनुमति पाउनै समस्या,"सप्तरीका धनेष मुसहरसँग साउदी अरबको आवासीय अनुमति कार्ड (अकामा) छैन । कम्पनीले अकामाको म्याद नथपिदिँदा उनले कानुनी हैसियत गुमाएका छन् । उनी पाँच वर्षअघि साउदी अरब पुगेका थिए । कम्पनीले हरेक वर्ष भिसा नवीकरण गर्दै आइरहे पनि ११ महिनादेखि उनी भिसाविहीन अवस्थामा बसिरहेका छन् । न कम्पनीले भिसाको म्याद थप्न सक्छ न नेपाल पठाइदिन्छ, मुसहरले फोनमा कान्तिपुरसँग भने, पहिला टिकट पाइँदैनथ्यो, भिसा थियो । अहिले टिकट पाइन्छ, एक्जिट (बहिर्गमन) भिसा लाग्दैन । रोजगारदाता कम्पनीहरूले भिसाको म्याद नवीकरण गराउन असफल भएपछि ठूलो संख्यामा नेपाली स्वदेश फिर्न पाएका छैनन् । एक्जिट भिसाको अनुमति नपाउनेको संख्या बढ्यो । समस्या समाधान गर्न प्रयास गरिरहेका छौं, श्रम काउन्सिलर जीवन राईले भने । साउदी सरकारले प्रत्येक दिन नेपाली दूतावासका लागि १० जनाको मात्रै कोटा छुट्याएको छ । भिसा सकेर एक्जिट भिसा नपाएका मध्ये दूतावासलाई सातामा ४ दिनका लागि ४० जनाको मात्रै आवेदन पेस गर्न पाइने कोटा छुट्याएको छ, काउन्सिलर राईले भने, त्यही कोटाअनुसार हामीले एक्जिट भिसाका लागि समन्वय गरिरहेका छौं । निवेदन दिएका २ हजारमध्ये १ हजार २ सय ८ जनाले एक्जिट अनुमति पाइसकेको उनले बताए ।श्रमस्वीकृति लिएर साउदी प्रवेश गर्न तीन महिनाका लागि सिंगल भिसा दिइएको छ । तीन महिनाभित्र आवासीय भिसा (अकामा) लगाइदिएपछि मात्रै श्रमिकले श्रम गर्ने कानुनी हैसियत प्राप्त गर्छन् । कम्पनीलाई भिसाको म्याद समाप्त नहुनुअघिसम्म एक्जिट भिसा लगाइदिने अधिकार दिइएको छ । भिसाको म्याद गुज्रेपछि भने जरिवाना तिरेपछि मात्रै एक्जिट भिसा लगाइदिन पाउँछन्, उनले भने, पछिल्लो समय जरिवाना वा भिसाको दस्तुर तिर्न नसकेर होला, श्रमिकको एक्जिट भिसा नै लगाउन छाडेका छन् । एक्जिट भिसाका लागि दूतावास जान कम्पनीले श्रमिकलाई दबाब दिन थालेका छन् । कम्पनीले एक वर्षको भिसा नवीकरण गर्न साउदी सरकारलाई झन्डै १० हजार रियाल बुझाउनुपर्छ ।"
वीरका स्वास्थ्यकर्मी आन्दोलित,"(काठमाडौं)  कोरोना संक्रमितको उपचारमा खटिएका वीर अस्पतालका स्वास्थ्यकर्मीले जोखिम भत्ता नपाएकामा आन्दोलनमा उत्रिएका छन् । दैनिक १ घण्टा काम छोडेर उनीहरू अस्पताल परिसरमा चार दिनदेखि धर्ना बसिरहेका छन् । अस्पतालले संक्रमण व्यवस्थापनमा खटाए पनि गुणस्तरीय स्वास्थ्य सुरक्षा सामग्री नदिएको, समयमा तलब भुक्तान नगरेको र लकडाउनयता हालसम्म एकपटक पनि जोखिम भत्ता नदिएको आन्दोलित स्वास्थ्यकर्मीहरूको भनाइ छ । आकस्मिक कक्ष र आइसोलेसनमा खटिनेलाई गुणस्तरीय पीपीई दिँदैनन्, जसका कारण हामी आफैं संक्रमित भइरहेका छौं, अस्पतालको कर्मचारी युनियनका सचिव दीपक मुडभरीले भने, न भत्ता दिइएको छ, न बिमाको शुल्क, यसरी कहिलेसम्म हामी काम गर्नुपर्ने हो ? वीरमा हालसम्म करिब २५० जना स्वास्थ्यकर्मी संक्रमित भइसकेका छन् । तीमध्ये आधाजसो संक्रमित स्वास्थ्यकर्मी आइसोलेसन र क्वारेन्टाइनमै छन् ।बिरामीको उपचारमा खटिएर कन्ट्याक्ट ट्रेसिङ मा पर्दा पनि स्वास्थ्यकर्मीको निःशुल्क पीसीआर परीक्षण नहुने, संक्रमित भइहाले आइसोलेसनका लागि आफैं व्यवस्था गर्नुपर्ने समस्या खेपिरहेको स्वास्थ्यकर्मी खुवराज आचार्यले गुनासो गरे । भत्ता र बिमाको लोभ देखाएर हामीलाई महामारीमा खटाइयो । ज्यानको बाजी राखेर, परिवारलाई संक्रमण सारेर अनि आफैं संक्रमित भएर पनि सेवाबाट पछाडि हटेनौं, उनले भने, देशको केन्द्रीय अस्पतालकै कर्मचारीले सुरक्षा र भत्ताका लागि आन्दोलन गर्नुपर्ने विषय लज्जास्पद हो ।यस्तै अवस्था रहे स्वास्थ्यकर्मीले काम छोडेर बस्ने बाध्यकारी निर्णय लिनुपर्ने हुन सक्ने उनले चेतावनी दिए । भत्ताबाहेक अस्पतालले दसैंको समयमा पनि तलब नदिएको, करार र ज्यालादारीमा खटिएका स्वास्थ्यकर्मीको श्रम शोषण गरी काममा खटाएर अन्याय गरेको उनले आरोप लगाए । कोरोनामा खटिने स्वास्थ्यकर्मीलाई कमसल खालको मास्क दिन्छन्, पीपीई आफैं किन्नुपर्छ, उनले भने, न्याम्स र वीरका कर्मचारीलाई विभेद गरिन्छ । ज्यान धरापमा राखेर अब काम गर्न सक्दैनौं, बरु राजीनामा दिन तयार छौं । भत्ता र सुरक्षा सामग्री नदिएको भन्दै वीरको आकस्मिक कक्षमा खटिएका चिकित्सक पनि आन्दोलित छन् ।बुधबार १६ जना चिकित्सकले सामूहिक राजीनामासमेत बुझाए तर अस्पतालले उनीहरूको राजीनामा स्वीकृत गरेको छैन । भत्ता र सुरक्षा सामग्री उपलब्ध नगराए आकस्मिकसहित सबै सेवामा आफूहरू नखटिने आन्दोलित स्वास्थ्यकर्मीहरूको चेतावनी छ । वीरमा १ हजार ५ सय स्वास्थ्यकर्मी कार्यरत छन्, जसले संक्रमणमा खटिएबापत पाउनुपर्ने सेवासुविधा पाएका छैनन् । करार र ज्यालादारी खटाइएका स्वास्थ्यकर्मीले साउनदेखि तलबसमेत नपाएको बताएका छन् । नियमअनुसार कोरोना संक्रमितको उपचारका लागि अग्रपंक्तिमा खटिनेले तलबको शतप्रतिशत भत्ता, दोस्रो पंक्तिमा खटिनेले ७६ र तेस्रो पंक्तिमा खटिनेले ५० प्रतिशत भत्ता पाउनुपर्छ ।स्वास्थ्य मन्त्रालयले बजेट नपठाएका कारण कोरोना भत्ता दिन नसकिएको वीर अस्पतालका निर्देशक डा केदारप्रसाद सेञ्चुरीले बताए । मन्त्रालयले खटाएर बजेट पठाउँछ, त्यही बजेटबाट हामीले अस्पतालको सम्पूर्ण खर्च बेहोर्नुपर्छ, उनले भने, वीरलाई कोभिड अस्पताल घोषणा गरेपछि अन्य बिरामी निकै कम आएका छन्, अस्पतालको आम्दानी पनि छैन अनि कसरी भत्ता दिने ? उनले अस्पतालमा अहिले बिरामीको चाप घटेकाले स्वास्थ्यकर्मीको काम पनि हलुका भएको भन्दै सबैलाई भत्ता आवश्यक नपर्ने तर्क गरे । चैतदेखि हालसम्मको भत्ता मात्रै दिने हो भने ३ करोड ४६ लाख रुपैयाँ आवश्यक पर्छ तर अस्पतालसँग त्यति पैसा छैन, उनले भने । स्वास्थ्यकर्मीको भत्ताका लागि सरकारले नै सघाउनुपर्ने बताउँदै उनले स्वास्थ्यकर्मी आन्दोलित हुँदा अस्पतालको सेवामा असर परिरहेको जनाए ।वीर अस्पतालमा कोरोना प्रतिकार्यमा अग्रपंक्तिमा खटिएका स्वास्थ्यकर्मीको भत्ताका लागि पठाइएको बजेट स्वास्थ्य सामग्री खरिदमा खर्च भएको स्वास्थ्य तथा जनसंख्या मन्त्रालयका प्रमुख विशेषज्ञ डा रोशन पोखरेलले बताए । वीरका सबै स्वास्थ्यकर्मीले भत्ता पाउने नै होइन । यो कुरा अस्पतालले आफ्ना कर्मचारीलाई बुझाएकै छैन । अनि सबै कर्मचारी भत्ता चाहियो भन्दै काम छोडेर हिँडेका छन्, उनले भने, आन्तरिक विवाद मिलाएर आन्दोलन रोक्न अस्पतालले नै पहल गर्नुपर्यो ।"
निःशुल्क उपचारबारे स्वास्थ्य मन्त्रालय अलमलमा,"(काठमाडौं)  सर्वोच्च अदालतले कोरोना परीक्षण र संक्रमितको उपचार निःशुल्क गर्न नसकिने भन्दै सरकारले दर्ता गरेको पुनरावलोकन निवेदन अस्वीकार गरेपछि स्वास्थ्य मन्त्रालय अन्योलमा परेको छ । सर्वोच्चको बिहीबारको फैसलापछि स्वास्थ्य मन्त्रालयले कोरोना परीक्षण र संक्रमितको उपचार निःशुल्क गर्नुपर्नेछ ।सर्वोच्चको निःशुल्क परीक्षण र उपचारसम्बन्धी आदेशबारे स्वास्थ्य मन्त्रालयले छलफल गर्ने प्रवक्ता डा जागेश्वर गौतमले बताए । कोरोना परीक्षण र उपचारमा शुल्क लिने निर्णय स्वास्थ्य मन्त्रालयको नभई मन्त्रिपरिषद्ले गरेको उल्लेख गर्दै डा गौतमले भने, मन्त्रालयले मन्त्रिपरिषद्को निर्णयको कार्यान्वयन मात्रै गर्छ । सर्वोच्चको यो निर्णयले निजी प्रयोगशालाले कोरोना परीक्षण गर्ने अवस्था नरहने उनले दाबी गरे । भने, सरकारले सकेसम्म निःशुल्क गरे पनि कुन निजी प्रयोगशालाले निःशुल्क गर्छ ? यस सम्बन्धमा सर्वोच्चबाट आधिकारिक पत्र आएपछि थप निर्णय हुने उनले जनाए ।स्वास्थ्य मन्त्रालयका अर्का एक अधिकारीका अनुसार कोरोना परीक्षण र उपचारमा शुल्क लिने प्रस्ताव मन्त्रिपरिषद्मा निर्णयका लागि स्वास्थ्य मन्त्रालयले नै पठाएको हो । उक्त प्रस्ताव असोज १९ को मन्त्रिपरिषद् बैठकले पारित गर्दै कात्तिक २ बाट सरकारी कोभिड अस्पताल र प्रयोगशालामा कोरोना परीक्षण र उपचार सशुल्क गर्ने निर्णय गरेको थियो । स्वास्थ्य मन्त्रालयले भने डेढ महिनाअघि नै कोरोना परीक्षण र उपचारमा शुल्क लिने तयारी गरेको थियो । अब आम नागरिकसँग उपचार र परीक्षण सेवा नपाए अदालत जाने बाटो खुल्यो, वरिष्ठ जनस्वास्थ्यविद् डा शरद वन्तले भने, सर्वोच्चको यो निर्णय जनस्वास्थ्यका दृष्टिले घेरै ठूलो र सकारात्मक हो । यसले संक्रमणको विस्तारमा कमी ल्याउन सघाउँछ । सरकारको सशुल्क उपचार र परीक्षणसम्बन्धी निर्णयले कन्ट्याक्ट ट्रेसिङ प्रभावित हुनुका साथै सहज रूपमा उपचार नपाउने अवस्थासमेत आएको थियो । साँच्चै चाहने हो भने यो स्वास्थ्य मन्त्रालयका लागि राम्रो अवसरसमेत हो, यसलाई जनहितमा उपयोग गर्नुपर्छ, डा वन्तले भने, मन्त्रालयले आवश्यक स्रोतसाधन उपलब्ध गराउन सरकारसँग माग गर्न सक्छ ।कोरोना परीक्षणसँगै आक्रामक रूपमा संक्रमितको उपचारको कार्यक्रम ल्याउँदा सरकारको उपचारखर्चसमेत जोगिने बताउँछन् स्वास्थ्य मन्त्रालयअन्तर्गत इपिडिमियोलोजी तथा रोग नियन्त्रण महाशाखाका पूर्वनिर्देशक डा बाबुराम मरासिनी । उनका अनुसार कोरोनाका एक जना जटिल बिरामीलाई २० दिनसम्म आईसीयू र भेन्टिलेटरमा राख्न करिब ५ लाख रुपैयाँ खर्च लाग्छ । सरकारले ३ अर्ब रुपैयाँ खर्च गर्दा ६ हजार जटिल बिरामीलाई आईसीयू र भेन्टिलेटरमा उपचार दिन सक्छ, उनले भने, यसरी ८१० अर्ब खर्च गर्नु सरकारका लागि ठूलो कुरा होइन ।"
रिएजेन्ट नहुँदा सेरोप्रिभलेन्स सर्वेक्षणका नमुना थन्किए,"समुदायमा कोभिड१९ संक्रमणको अवस्था यकिन गर्ने सेरोप्रिभलेन्स सर्वेक्षणका संकलन गरिएको रगतको नमुना रिएजेन्ट नहुँदा दुई सातादेखि थन्किएको छ । सर्वेक्षण नहुँदा समाजमा संक्रमण कुन चरणसम्म फैलिएको छ भन्ने यकिन हुन सकेको छैन । इपिडिमियोलोजी तथा रोग नियन्त्रण महाशाखा (ईडीसीडी) ले दसैंअघि नै सातवटै प्रदेशबाट संकलन गरेको करिब ३ हजार १ सय ५० नमुना हाल राष्ट्रिय जनस्वास्थ्य प्रयोगशालामा थन्किएको छ । सर्वेक्षणअन्तर्गत हरेक प्रदेशबाट ४ सय ५० जनाको रगतको नमुना संकलन गरिएको थियो । सर्वेक्षणअन्तर्गत संकलित रगतको परीक्षण रिएजेन्ट हुनाले सुरु गरिएको छैन, राष्ट्रिय जनस्वास्थ्य प्रयोगशालाकी निर्देशक डा रुणा झाले भनिन् । उनले विश्व स्वास्थ्य संगठनमार्फत रिएजेन्ट आउनासाथ परीक्षण सुरु गरिने बताइन् । नमुना परीक्षणलाई १० दिनसम्म लाग्नेछ । मुलुकमा कोभिडको अवस्था पत्ता लगाउन सेरोप्रिभलेन्स सर्वेक्षण सुरु गरिएको उल्लेख गर्दै स्वास्थ्य मन्त्रालयका एक अधिकारीले संकलित रगतको नमुना थन्किनु दुःखद भएको बताए । सेरोप्रिभलेन्स सर्वेक्षणअन्तर्गत संकलित रगतको नमुनाबाट कोभिड१९ को एन्टिबडी परीक्षण गरिन्छ । यसले गर्दा कोभिड१९ भएर निको भइसकेकाहरूको समेत स्थिति जान्न सकिन्छ । पीसीआर परीक्षणले कोभिड१९ को नयाँ संक्रमण मात्र देखाउँछ । परीक्षण गरेर नमुना दिएका व्यक्तिहरूमा कोभिड संक्रमण भइसकेको छछैन जाँच गरिने डा झाले बताइन् । सेरोप्रिभलेन्स सर्वेक्षणबाट नेपालमा कोभिडको संक्रमणको विस्तृत जानकारी पाइने अपेक्षा जनस्वास्थ्यविद्हरूले गरेका छन् । यो सर्वेक्षणले मुलुकमा कोभिड सुरु भएदेखि हालसम्म क्युमिलेटिभ संक्रमण कति भयो, कति प्रतिशत व्यक्ति संक्रमित भए, समुदायमा संक्रमण छ कि छैन भन्ने थाहा हुनेछ । सर्वेक्षणमार्फत मुलुकको कति प्रतिशत जनसंख्यामा कोरोना भाइरससँग लड्ने क्षमता (हर्ड इम्युनिटी) विकास भएको छ भन्ने अनुमान गर्न सकिन्छ । हर्ड इम्युनिटीमा पुग्न नेपाल कति टाढा छ लगायतबारे समेत सर्वेक्षणबाट जानकारी पाइने ईडीसीडीका जनस्वास्थ्य अधिकृत रामकुमार महतोले बताए ।"
प्रदेश प्रहरी गठनको माग गर्दै प्रदेश २ सर्वोच्चमा,"(काठमाडौं)  प्रदेशलाई प्रहरी जनशक्ति तथा शान्ति सुरक्षासम्बन्धी अधिकारको हस्तान्तरणमा गरिएको ढिलाइविरुद्ध प्रदेश २ सरकारले कानुनी चुनौती दिएको छ । प्रदेश सरकारले बिहीबार प्रधानमन्त्री तथा मन्त्रिपरिषद् कार्यालय, गृह मन्त्रालय र प्रहरी प्रधान कार्यालयलाई विपक्षी बनाएर समायोजन प्रक्रिया यथाशीघ्र पूरा गर्न परमादेश माग गर्दै सर्वोच्च अदालतमा निवेदन दिएको छ । सर्वोच्चले उक्त निवेदनउपर तत्कालै सुनुवाइ गर्दै निवेदक र विपक्षीलाई कात्तिक २६ गते छलफलका लागि उपस्थित हुन आदेश गरेको छ । प्रदेश सरकार प्रहरी परिचालनका लागि व्यग्र भइरहँदा संघ (केन्द्र) सरकार भने प्रहरीसम्बन्धी अधिकार हस्तान्तरणमा ढिलाइ गरिरहेको छ । संविधानले स्पष्ट रूपमा प्रदेशभित्रको प्रहरी प्रशासन र शान्ति सुरक्षाको अधिकार प्रदेशलाई तोकेको छ तर सरकार गठन भएको अढाई वर्षभन्दा बढी भइसक्दा पनि प्रदेशले आफ्नै प्रहरी प्रशासन पाउन सकेको छैन ।प्रदेश २ सरकारका आन्तरिक मामिला तथा कानुनमन्त्री ज्ञानेन्द्र यादवले असोज ९ गते गृहमन्त्री रामबहादुर थापालाई पत्र लेख्दै प्रहरी समायोजन प्रक्रिया छिटो टुंगोमा पुर्याउन ध्यानाकर्षण गराए । यादवले प्रदेश प्रहरीको परिचालन, खटनपटनलगायत कार्य प्रदेशको आन्तरिक मामिला तथा कानुन मन्त्रालयमार्फत गराउन आवश्यक व्यवस्थापन तथा प्रहरीको हस्तान्तरण यथाशीघ्र गर्न अनुरोध गरेका थिए तर त्यसपछि पनि समायोजन प्रक्रिया नबढाएपछि सर्वोच्च अदालतलाई गुहारिएको मन्त्री यादवले बताए । उनले प्रहरी समायोजन प्रक्रियालाई संघ सरकारले सुनियोजित रूपमा लम्ब्याउन खोजेको आरोप लगाए । समायोजन प्रक्रिया रोकेर प्रदेश प्रहरी गठनमा ढिलाइ गरी संविधानप्रदत्त प्रदेशको अधिकार कुण्ठित गर्ने प्रयास संघ सरकारबाट भइरहेको उनले बताए । समायोजन प्रक्रिया नबढाईकन प्रहरीमा रिक्त पदहरूको विज्ञापन गर्दै आफूअनुकूल भर्ना गरिरहने संघ सरकारको प्रयास संविधान र कानुनविपरीत रहेको उनले उल्लेख गरे । मन्त्री यादवले सर्वोच्चमा दर्ता गराएको निवेदनमा असोज ३० गते प्रहरी प्रधान कार्यालयले ५ हजार २ सय २७ पदका लागि गरेको विज्ञापन खारेजीको पनि माग गरिएको छ । गत माघ २८ गतेबाट प्रहरी समायोजन ऐन तथा नेपाल प्रहरी र प्रदेश प्रहरी (कार्यसञ्चालन, सुपरिवेक्षण र समन्वय) ऐन कार्यान्वयनमा रहेकाले नयाँ भर्ना प्रदेश सरकारले मात्रै खोल्न पाउने दाबी उनको छ । प्रदेश २ मा प्रदेश लोक सेवा आयोग गठन भइसकेको तथा प्रदेश प्रहरी ऐन दुई वर्षअगाडि बनाइसकेकाले ऐनअनुसार प्रहरी नायब उपरीक्षक (डीएसपी) भन्दा मुनिको पदमा रिक्त हुने दरबन्दी प्रदेशले भर्ना गर्नुपर्ने व्यवस्थासहितको आदेश माग गरिएको छ । विज्ञापनलाई उत्प्रेषण आदेशद्वारा बदर गरी समायोजन प्रक्रिया टुंगो लागिसकेपछि मात्र नेपाल प्रहरीको रिक्त दरबन्दीमा संघले र प्रदेशको रिक्त दरबन्दीमा प्रदेशले विज्ञापन गर्नेगराउने व्यवस्थाका लागि परमादेश जारी गर्न प्रदेश सरकारले माग गरेको हो । समायोजन नगरीकन प्रहरीको संख्या थप्दै जानुले प्रदेश सरकारले सुदूर भविष्यमा पनि पदपूर्ति गर्न नसक्ने अवस्था रहने र त्यसले प्रदेश सरकारको मात्रै होइन, प्रदेशका जनताका अधिकार पनि कुण्ठित हुन पुग्ने निवेदनमा भनिएको छ । प्रदेशले आफ्नो कानुनअनुसार भर्ना खोल्दा प्रदेशभित्रका गरिब, विपन्न, दलित, महिलालगायतले विशेष आरक्षण प्राप्त गर्ने दाबीसमेत गरिएको छ । संविधानको अनुसूची६ मा रहेको प्रदेशको एकल अधिकारको सूचीमा प्राथमिकतासाथ पहिलो बुँदामै प्रदेश प्रहरी प्रशासन र शान्ति सुरक्षा को अधिकार प्रदेशको हुने उल्लेख छ । त्यसका लागि प्रदेश मातहत छुट्टै प्रदेश प्रहरी गठन गर्न सकिने व्यवस्था छ । संविधानको धारा २६८ (२) ले प्रत्येक प्रदेशमा प्रदेश प्रहरी संगठन रहने भनेको छ । दफा २६८ (३) मा नेपाल प्रहरी र प्रदेश प्रहरीले सम्पादन गर्ने कार्यको सञ्चालन, सुपरिवेक्षण र समन्वयसम्बन्धी व्यवस्था संघीय कानुनबमोजिम हुने भनिएको छ । प्रदेशहरू त्यही संघीय कानुनको प्रतीक्षामा थिए । सुरुमा सरकारले नै विधेयक ल्याउन ढिला गर्यो । अहिले कानुन बनेको ९ महिना भइसक्दा पनि प्रदेशमा प्रहरीप्रतिबाट प्रमाणीकरण भएको थियो । दुईवटै ऐनमा राष्ट्रपतिबाट प्रमाणीकरण भएको आठौं दिनदेखि ऐन कार्यान्वयनमा आउने उल्लेख छ ।संघीय कानुनलाई टेकेर प्रदेशहरूले प्रदेश प्रहरी कानुन बनाइसकेका छन् । संघ सरकारले प्रदेशमातहत जाने प्रहरीको समायोजन प्रक्रिया अगाडि नबढाउँदा प्रदेशका कानुन पनि सक्रिय छैनन् । समायोजन प्रयोजनका लागि प्रहरी कर्मचारीको विवरण गृह मन्त्रालयले ऐन जारी भएको तीस दिनभित्र तयार गर्नुपर्ने व्यवस्था समायोजन ऐनमा छ । मन्त्री यादवले त्यतिखेर प्रहरी किताबखानामा रहेको प्रहरीको विवरणलाई आधार मानेर मात्रै समायोजन गर्नुपर्ने कानुनको व्यवस्था रहेको बताए । त्यसअनुसार पनि नयाँ भर्ना खुलाएर नयाँ व्यक्तिलाई समायोजन गर्न नमिल्ने उनी भन्छन् । उनले संविधानले समेत संविधान जारी भएका बखत कायम रहेका कर्मचारीको अभिलेख तयार गरेर तिनलाई मात्रै समायोजन गर्नुपर्ने र समायोजन भइसकेपछिको रिक्त दरबन्दीमा पदपूर्तिको अधिकार प्रदेशको रहेकाले त्यसतर्फ सर्वोच्च अदालतको ध्यानाकर्षण गराइएको बताए । ७९ हजार ५ सय ३१ प्रहरी जनशक्तिमध्ये नेपाल प्रहरीमातहत २४ हजार ८ सय ११ र ७ वटै प्रदेश प्रहरीमा ५४ हजार ७ सय २० जना रहने प्रदेशका आन्तरिक मामिला मन्त्रीहरूसमेतको बैठकले साउन ११ गते नै टुंग्याएको थियो । त्यसपछि साउन १४ गते गृहमन्त्री र प्रदेशका मन्त्रीहरू समेतले प्रधानमन्त्री केपी शर्मा आलीसँग सामूहिक भेट गरी यथाशीघ्र प्रहरी समायोजन प्रक्रिया अघि बढाउने सहमतिमा पुगेका थिए । प्रदेशमा कायम हुने प्रहरी जनशक्तिको दरबन्दी र संरचनाको विषय त्यही बेला टुंग्याइएको थियो, यादवले भने, मन्त्रिपरिषद्बाट त्यसलाई पारित गरेर समायोजन प्रक्रिया तत्कालै बढाइनुपर्थ्यो तर यत्रो दिन भइसक्दा पनि किन बढाइएन ? काठमाडौं उपत्यकाको शान्ति सुरक्षाको अधिकार केन्द्र सरकारमातहत राख्ने सरकारको मनसायका कारण समायोजन प्रक्रिया ढिलाइ भएको मानिएको थियो । तर, त्यससम्बन्धी व्यवस्था गर्दै सरकारले गत असोज १२ गते नै ऐनमा संशोधनको व्यवस्थासहितको अध्यादेश ल्याइसकेको छ । अझ पनि ढिलाइ भइरहँदा प्रदेशहरूमा संशय उत्पन्न भएको छ । संविधानले भनेअनुसारको संघीय कानुन आइसक्यो, त्यसअनुसार प्रदेशहरूले कानुन बनाइसके, समायोजनका लागि दरबन्दीलगायत विषयमा प्रदेशले सहमति दिइसकेको छ, मन्त्री यादवले भने, ढिला गर्नुपर्ने कुनै कारण छैन । उहिल्यै भइसक्नुपर्ने काममा झन्झन् ढिलाइ गरिएपछि संघ सरकारको नियतमाथि शंका भएको हो ।"
कांग्रेस केन्द्रीय बैठक सर्यो,"(काठमाडौं)  आन्तरिक विवाद नसल्टिएपछि शुक्रबार बस्ने भनिएको कांग्रेस केन्द्रीय कार्यसमिति बैठक सोमबारका लागि सारिएको छ । वरिष्ठ नेता रामचन्द्र पौडेल पक्षले असोज ११ गते केन्द्रीय कार्यालयमा दर्ता गराएका विषय सम्बोधन नभए बैठकमा नजाने जनाउ दिएपछि बैठक सारिएको हो । आन्तरिक विवादलाई अनौपचारिक बैठकमै टुंग्याउन पौडेल पक्षले जोड दिँदै आएको छ । बिहीबार बसेको तेस्रो दिनको अनौपचारिक बैठक सहभागीले धारणा राखेरै टुंगिएको छ । यो बैठक भने शुक्रबार पनि हुनेछ । जारी बैठकमा पौडेल पक्षीय नेताहरूले पार्टीको केन्द्रीय कार्यालयमा दर्ता गराएको १६ बुँदे ज्ञापनपत्रको पक्षमा धारणा राखेका छन् । संस्थापन पक्षीय नेताहरूले भने प्रतिवाद गरेका छन् । पौडेल पक्षले उठाएका क्रियाशील सदस्यता, केन्द्रीय विभागको गठन, पार्टीका भ्रातृ तथा शुभेच्छुक संस्था र विदेशस्थित जनसम्पर्क समितिका विषयलाई कसरी सम्बोधन गर्ने भन्नेमा केन्द्रित रहेर छलफल अघि नबढेको सहभागी एक सदस्यले बताए । सहमतितिर भन्दा आआफ्नो पक्षको पोजिसन बलियो बनाउने काम मात्रै भएको देखिन्छ, उनले भने, यसले सहमतितिर भन्दा द्वन्द्वतिरै अघि बढ्ने संकेत गरेको छ । पौडेल पक्षले अन्य राजनीतिक दलबाट कांग्रेस प्रवेश गरेका नेताहरूको समूहलाई समायोजन गर्ने नाममा क्रियाशील सदस्यता मनपरी वितरण गरेको आरोप लगाएको छ । प्रक्रिया र विधानविपरीत क्रियाशील सदस्यताको वितरण रोकिनुपर्ने पौडेल पक्षको माग छ । विधान र आचारसंहिताविपरीत विभाग गठन गरी सदस्य मनोनयन गरिएको भन्दै त्यस्तो निर्णय बदर हुनुपर्ने माग पनि पौडेल पक्षले उठाउँदै आएको छ । गठन भइसकेका केन्द्रीय विभाग विघटन गर्न शेरबहादुर देउवा तयार देखिएका छैनन् । क्रियाशील सदस्यता वितरणमा पनि विधानविपरीत नभएको दाबी संस्थापन पक्षले गर्दै आएको छ । बैठकमा पौडेल पक्षले उठाएका विषयको अतिरिक्त महाधिवेशनको कार्यतालिका संशोधन, समावेदनबाट संसद् अधिवेशन बोलाउने, म्याद सकिएका भ्रातृ संस्थाको थपिएको समय अनुमोदनलगायतका विषयलाई छलफलको एजेन्डामा राखिएको छ । महाधिवेशको कार्यतालिका सार्ने विषयमा संस्थापन पक्षभित्रै मत बाझिएको छ । कांग्रेस नेता ज्ञानेन्द्रबहादुर कार्कीले पटकपटक कार्यतालिका सार्दा गलत सन्देश जाने भएकाले भदौमा महाधिवेशन गर्नुपर्ने प्रस्ताव अघि सारेका छन् । बिहीबारकै बैठकमा संस्थापन पक्षकै अर्का नेता रमेश लेखकले भने महाविधेशन जेठमा हुनुपर्ने बताएका छन् । उनले फागुन ७१० मा अब केन्द्रीय महाधिवेशन हुन्छ भन्नु नै हास्यास्पद भएको उल्लेख गर्दै जेठमा सार्न सुझाव दिएका हुन् । पूर्वमहामन्त्री कृष्णप्रसाद सिटौला पक्षले महाधिवेशनको तालिका प्रभावित भइसकेकाले संशोधन गरेर जेठमा केन्द्रीय महाधिवेशन गर्नुपर्ने प्रस्ताव गरेको छ । पौडैल पक्षले भने अहिल्यै केन्द्रीय महाधिवेशन हुन नसक्ने भनेर जान नहुने बताएको छ । उसले क्रियाशील सदस्यताको काम सकिएपछि आवश्यकताका आधारमा केही समय थपघट गर्न सकिने धारणा राखेको छ । भदौभित्र पनि महाधिवेशन हुन सकेन भने के गर्ने ? बैठकमा संस्थापनइतरका नेता बलहादुर केसीले भने, नेतृत्वको इच्छाशक्ति भए फागुनमै महाधिवेशन हुने अझै सम्भावना छ । अहिल्यै हुन सक्दैन भनेर किन भन्नुपर्ने ? पूर्वमहामन्त्री प्रकाशमान सिंहले नेतृत्व विधान र प्रक्रियामा नचलेकाले पार्टीभित्र विवाद खडा भएको बताएका थिए । विधान र प्रक्रियाअन्तर्गत चल्दा सबै समस्या समाधान हुन्छन्, नचल्ने हो भने विवाद जहाँको त्यहीँ हुन्छ, सिंहको भनाइ थियो । उनले समायोजनका नाममा रसुवा, सिन्धुपालाञ्चोक, कैलाली र सर्लाहीमा क्रियाशील सदस्यता वितरण जथाभावी गरिएको बताए । विधानविपरीत वितरण भएका क्रियाशील सदस्यतालाई मान्यता नदिइने उनको भनाइ थियो । संस्थापन पक्षीय नेता कार्कीले पार्टीभित्र एकले अर्कोलाई सिध्याउने गरी आरोपप्रत्यारोपमा उत्रन नहुने बताए । सभापतिलाई सत्तासँग मिलेर लाभ लिएको छ भन्ने, वरिष्ठ नेताले चुनाव (संसदीय) र १७ पटक चुनाव (प्रधानमन्त्रीको) हारेको भनेर भन्ने, गगन थापाजस्ता सम्भावित नेतालाई विदेशी र मिडियाले बनाएको भनेर आलोचना गर्ने हो भने न पार्टी रहन्छ, न हामी रहन्छौं, उनले भने, मुलुकमा नयाँ जंगबहादुरको खोजी भइरहेका बेला कांग्रेसले आफूलाई लिकमा ल्याउन सकेन भने मुलुकको भविष्य पनि राम्रो देखिन्न । लेखकले पार्टीभित्र अविश्वास ठूलो समस्या रहेको बताए । अहिलेको विवादमा पनि नेताहरूबीचको अविश्वास बढी रहेको उल्लेख गर्दै उनले त्यसलाई हटाउन सक्नुपर्ने बताएका थिए । बैठकको बीचबीचमा बोलेका सभापति देउवाले आगामी निर्वाचनमा दुई जना मात्रै उम्मेदवार नहुने बताएका छन् । उनले आफू र वरिष्ठ नेता पौडेल मात्रै सभापतिको प्रत्याशी नभएर धेरै जना नेतृत्वका लागि उठ्न खोजेको बताए । म र पौडेलजी मात्रै उम्मेदवार छैनौं, अरू धेरै साथी पनि उम्मेदवार हुन खोज्नुभएको छ, बैठकमा देउवाको भनाइ उद्धृत गर्दै एक नेताले भने, हामी जो सभापति भए पनि पार्टीलाई बलियो बनाउन सक्नुपर्छ ।"
"कोरोनामा करोडौं खर्च,उपलब्धि न्यून","(पर्वत)  गत चैतयता पर्वतका स्थानीय तहले कोरोना रोकथामका लागि मात्रै सवा ४ करोड रुपैयाँ खर्च गरेका छन् । लकडाउनको सुरुआती दिनमा विपन्नका लागि राहत वितरण गर्ने तथा क्वारेन्टाइन निर्माण गर्ने भन्दै लाखौं खर्च गरेका स्थानीय तह कोभिडको संक्रमण समुदायमै फैलिएको अवस्थामा भने केन्द्र सरकारजस्तै जिम्मेवारीबाट पन्छिन थालेका छन् ।जिल्लाका ७ स्थानीय तहले कोरोना रोकथाम, नियन्त्रण, व्यवस्थापन र राहत वितरणमा हालसम्म चार करोड २३ लाख खर्च विवरण सार्वजनिक गरेका छन् । चैत ११ देखि हालसम्म २ नगरपालिका र ५ गाउँपालिकाले उक्त रकम खर्च गरेका हुन । सबैभन्दा धेरै कुस्मा नगरपालिकाले एक करोड १८ लाख ९५ हजार खर्च गरेको छ । नगरपालिकाले वडागत रूपमा राहत वितरण, पुलिङ क्वारेन्टाइन, पीपीई, औषधिजन्य सामग्री, मास्क, सेनिटाइजर, कोभिड नियन्त्रण सामग्री र जनचेतनामा खर्च गरेको जनाएको छ । कुस्माले अस्थायी कोरोना अस्पतालमा समेत अगुवाइ गर्दा खर्च बढेको जनाएको छ । नगरप्रमुख रामचन्द्र जोशीका अनुसार सातै पालिका र प्रदेश सरकारको समेत सहयोगको अपेक्षामा कोभिड अस्पताल निर्माण गरिएको भए पनि कुस्मालाई बढी भार परेको छ । प्रदेश सरकारको सहयोगको अपेक्षा धेरै थियो, जोशीले भने, पछिल्लो समयसम्म ४० लाखभन्दा पाइएको छैन । गुप्तेश्वर क्याम्पसमा निर्माण गरिएको अस्थायी अस्पतालमा हालसम्म एक करोडभन्दा बढी खर्च भएको जोशीले बताए । कोरोना र प्रकोप नियन्त्रण कोषमा जम्मा भएको दुई करोड ६३ लाख ५ हजारमध्ये एक करोड १८ लाख ९५ हजार ७ सय ३७ रुपैयाँ खर्च भएको प्रमुख प्रशासकीय अधिकृत हरि पंगेनीले बताए । उनका अनुसार उक्त कोषमा एक करोड ४४ लाख नौ हजार मौज्दात छ । नगरपालिकाले तीन हजारभन्दा बढी परिवारलाई राहत वितरण गरेको दाबी गरेको छ ।त्यस्तै फलेबास नगरपालिको कोभिड कोषमा ९९ लाख ६७ हजार ६ सय जम्मा भएकोमा ६३ लाख ६७ हजार खर्च भएको नगरप्रमुख पदमपाणि शर्माले बताए । जलजला गाउँपालिकाले ६१ लाख २९ हजार खर्च गरेको छ । सबैभन्दा बढी विपन्न वर्ग राहत वितरणका लागि खाद्यान्न खरिद गर्न २३ लाख ३० भन्दा बढी खर्च भएको गाउँपालिकाका प्रमुख प्रशासकीय अधिकृत अर्जुन शर्माले बताए । जलजलाले कोभिड कोषमा ५७ लाख २४ रुपैयाँ जम्मा गरेको थियो । त्यसबाहेक हिमाली बालकल्याण संस्था मञ्च ललितपुरमार्फत २९ लाख मूल्य बराबरको खाद्यान्न पालिकाले विभिन्न वडामा वितरण गरेको दाबी गरेको छ ।मोदी गाउँपालिकाले हालसम्म साढे ३९ लाख बढी खर्च गरेको छ । प्रमुख प्रशासकीय अधिकृत किसानबहादुर क्षत्रीका अनुसार राहत सामग्री, क्वारेन्टाइन निर्माण, सवारी भाडा, अस्थायी कोरोना अस्पतालमा साझेदारी, प्रचारप्रसार लगायतमा ३९ लाख ६४ हजार खर्च भएको हो । विहादी गाउँपालिकाले ४६ लाख ९७ हजार खर्च गरेको अध्यक्ष कमलप्रसाद भुसालले बताए । उनका अनुसार कोषमा ३८ लाख २६ हजार मौज्दात छ । पैयुँ गापाले ६५ लाख ७२ हजार खर्च गरेको अध्यक्ष खगेन्द्रप्रसाद तिवारीले बताए । महासिला गाउँपालिकाले राहात कोषमा जम्मा भएको ३६ लाख ४८ हजारमध्ये २६ लाख ५२ हजार खर्च भएको सूचना अधिकारी लक्ष्मण शर्माले बताए । सुरुआती दिनहरूमा कन्ट्याक्ट ट्रेसिङ, क्वारेन्टाइन, पीसीआर परीक्षणलगायतमा निकै चासो देखाएका स्थानीय तह पछिल्लो समय संक्रमण बढ्दा भने मौन छन् । भारतलगायत तेस्रो मुलुकबाट आउनेलाई छुट्टै क्वारेन्टाइनमा राख्ने, पीसीआर परीक्षणमा रिपोर्ट पोजिटिभ आएकालाई आइसोलेसन अस्पतालमा लैजानेलगायतका काममा स्थानीय तह पनि पछि हटेका छन् । कुस्मा नगरप्रमुख जोशीले भने, केन्द्र र प्रदेशले हात झिकिहाले । हामीले सकेको गरेकै छौं । नसक्ने अवस्था आएपछि हामी पनि पछि हट्नुको विकल्प छैन । स्थानीय तहमा धमाधम लकडाउनम्याग्दी कोरोना भाइरस संक्रमण समुदायमा बढेपछि जिल्लाका स्थानीय तहले धमाधम मुख्य बजारहरू लकडाउन गर्न थालेका छन् । करिब ७ हजार जनसंख्या रहेको सदरमुकाम बेनीमा दसैंयता कम्तीमा २१ जनामा कोरोना संक्रमण भएको र एक वृद्धको मृत्युसमेत भएपछि नगरपालिकाको आग्रहमा स्थानीय प्रशासनले आउँदो शुक्रबारसम्म लकडाउन गरेको छ ।सदरमुकामबाट ग्रामीण भेगमा संक्रमण फैलन थालेपछि बुधबार रातिदेखि मालिका गाउँपालिकाले आगामी मंगलबारसम्म गाउँपालिका केन्द्र रहेको पश्चिमको ठूलो व्यापारिक बजार दरबाङ्गमा लकडाउन गरेको छ । साँघुरो क्षेत्र, घना बस्तीमा कोरोना संक्रमण देखिएपछि स्थानीय त्रसित भई लकडाउन गर्न दबाब आयो, मालिकाका अध्यक्ष श्रीप्रसाद रोकाले भने, लकडाउन तिहारसम्मै लम्ब्याउनु उचित हुने ठानेका छौं । अन्नपूर्ण गाउँपालिका केन्द्र रहेको पोखरेबगर, तातोपानी क्षेत्रमा उच्च जोखिम रहेको भन्दै सतर्कता अपनाउन सूचना जारी गरिएको छ । म्याग्दी सदरमुकामसँग जोडिएको पर्वतको जलजला गाउँपालिकाले पनि बुधबार मध्यरातदेखि आगामी मंगलबारसम्म लकडाउन गरेको छ । भौगोलिक रूपमा जलजला पर्वतमा पर्ने भए पनि यहाँका सबै व्यापारिक कारोबार बेनीमा हुने गर्छ ।संक्रमण समुदायमा फैलिएपछि छिमेकी पर्वतको कुस्मा र बाग्लुङले पनि सदरमुकाम क्षेत्रमा लकडाउन गरेका छन् । मुस्ताङमा पनि सदरमुकाम जोमसोम क्षेत्रमा २ जनामा कोरोना संक्रमण पुष्टि भएपछि उच्च सतर्कता अपनाइएको छ । मुस्ताङका प्रमुख जिल्ला अधिकारी हिरादेवी पौडेलका अनुसार चिसो बढेको र हिमपात सुरु भएकाले संक्रमण बढ्ने डर छ । अति जरुरी कामबाहेक घरबाहिर ननिस्कन प्रशासनले सूचना जारी गरेको छ ।"
करोडौंको काठ जंगलमा सड्दै,"(उदयपुर)  उत्पादन, वितरण र ढुवानी बन्द भएकाले उदयपुरमा करोडौँ मूल्यबराबरको सालको काठ जंगलमै कुहिन थालेको छ । पाँच महिनायता सरकारले जंगल क्षेत्रबाट हुँदै आएको सालको काठ कटान, संकलन, बिक्रीवितरण र ढुवानीलगायत सबै काम बन्द गरेको छ ।जेठ अन्तिमसम्म जंगलमा काठ संकलन गरी ढुवानी गरिसक्नुपर्ने हुन्छ । वर्षात्अगावै कटान, संकलन, बिक्रीवितरण र ढुवानीलगायत काम गरिसक्नुपर्ने हो तर संघीय सरकारले त्यसभन्दा अघि नै बन्द गरिदिँदा काठको गुणस्तर बिग्रने, कुकाठ (रम खालका काठ) सड्नेमक्किने हुँदा करोडौंको नोक्सानी भइरहेको छ । १५ करोड रुपैयाँभन्दा बढी मूल्यको काठ जंगलमै सड्ने अवस्थामा पुगेको सरोकारवाला निकायले जनाएका छन् । जेठ १५ मा बसेको मन्त्रिपरिषद्को बैठकले जंगल क्षेत्रबाट हुँदै आएको काठ कटान, संकलन, बिक्रीवितरण र ढुवानीलगायत सबै काम बन्द गर्ने निर्णय गरेको थियो । साललगायतका रूख, गोलिया जहाँ जुन अवस्थामा छन्, त्यसलाई सोही अवस्थामा सुरक्षित राख्ने कार्य वन तथा वातावरण मन्त्रालयले तत्कालै गर्नेगराउनेसमेत मन्त्रिपरिषद्को निर्णयमा उल्लेख थियो ।कोरोना महामारी नियन्त्रण गर्न गरिएको लकडाउनका कारण स्वीकृत कार्ययोजनाअनुसार सामुदायिक वनहरूले रूख कटान गर्न सकेका थिएनन् । ढालिएका रूख जंगलबाट संकलन गर्नुपर्ने र ठेक्का प्रक्रिया पूरा भइसकेको काठ ढुवानी गर्ने क्रम जारी रहेकै बेला मन्त्रिपरिषद्को निर्णयले सबै योजना प्रभावित भएका थिए । त्यसमाथि पछिल्ला केही वर्षको तुलनामा यो वर्ष अत्यधिक वर्षा हुँदा काठ संकलन र ढुवानी प्रभावित भएको थियो । असार १ देखि असोजसम्म कानुनअनुसार नै रूख कठानका लागि वन क्षेत्र प्रवेश गर्न पाइँदैन । वर्षायामअघि नै काठ संकलन र ढुवानी हुन नसक्दा यो वर्ष काठको हैसियत बिग्रने, मक्किनेसड्ने हुँदा आर्थिक रूपले ठूलो नोक्सानी भएको सामुदायिक वन उपभोक्ता महासंघ उदयपुरकी तारा नेपालीले बताइन् । जंगलबाट निकाल्ने तयारी हुँदै गर्दा जेठ १५ बाट बन्द भयो, उनले भनिन्, कतिपय समूहले कटान गरेर घाटगद्दी गर्ने तयारीमा थिए, कतिपय ढुवानीका लागि तयारीमा थिए । तर एक्कासि रोकिँदा त्यस्ता काठ जंगलमै सडेको उनले बताइन् ।यसका कारण सामुदायिक वन मात्रै होइन, सर्वसाधारण उपभोक्तासमेत मारमा परेका छन् । घर बनाउन सबै तयारी भएको थियो, चौदण्डीगढी नगरपालिका६ स्थित कटुञ्जे सामुदायिक वन उपभोक्ता समूहका सदस्य नरपति केसीले भने, तर समूहले काठ नै उपलब्ध गराउन नसक्ने भनेपछि घर बनाउनसमेत रोकियो । चार महिना पर्खिंदा पनि काठ दिन नसक्ने भएपछि स्टिल फ्रेम प्रयोग गरेर झ्यालढोका बनाउन सुरु गरेको उनले बताए ।सरकारले काठको कटान, संकलन, ढुवानी गर्न रोक लगाएपछि काठको चोरीतस्करी बढ्नुका साथै राजस्वसमेत गुमेको सामुदायिक वन उपभोक्ता महासंघ उदयपुरका अध्यक्ष कुशलबाबु बस्नेतले बताए । उदयपुरका सामुदायिक वनमा गत वर्ष ३ लाख क्युफिट काठ उत्पादनको वार्षिक कार्ययोजना स्वीकृत भएको थियो, उनले भने, त्यसको ५० प्रतिशत काठ पनि कटान, संकलन र ढुवानी गरी घाटगद्दी हुन सकेन । यसबाट सबैभन्दा धैरै मार सर्वसाधारण उपभोक्तामा परेको उनको भनाइ छ ।यो वर्ष झन्डै ५० हजार क्युफिट काठ वन समूहले कटान, संकलन र ढुवानी गर्न नसकेको डिभिजन वन कार्यालय गाईघाटका सूचना अधिकारी सहायक वन अधिकृत जागेश्वर साहले बताए । जंगलमै काठ सडेको छ, उपभोक्ता काठ नपाएर समस्यामा छन्, उनले भने, त्यसबापत आउने झन्डै ५ करोड रुपैयाँबराबरको आम्दानीसमेत वनमै खेर गइरहेको छ ।कैलालीको एक सामुदायिक वनले लकाडाउनको समयमा कार्ययोजनाविपरीत रूख कटान गरेको उजुरी मन्त्रिपरिषद्मा पुगेपछि सरकारले देशभर सबै प्रकारका वन क्षेत्रका काठसम्बन्धी काम रोक्ने निर्णय गरेको हो । सरकारको पछिल्लो निर्णयले नेपालको वन व्यवस्थापन गरेर काठदाउराको सहज आपूर्ति गर्ने, रोजगारी सिर्जना गर्ने एवं मुलुकभित्रको सम्पत्ति विदेश जानबाट रोक्न वन उत्पादन प्रवर्द्धन गर्ने र समृद्धिका लागि वन भन्ने नारा कार्यान्वयन गर्ने लक्ष्य पूरा नहुने वनसम्बद्ध अधिकारी बताउँछन् ।"
गैंडाको माउ र बच्चा मारेर खाग लगियो,"(चितवन)  गैंडा तस्करहरूले चितवन राष्ट्रिय निकुञ्जमा एउटा पोथी गैंडा र उसको तीन वर्षको बच्चा मारेर खाग लगेको पाइएको छ । निकुञ्जको टोलीले मंगलबार साँझ निकुञ्जको पश्चिम क्षेत्रमा गैंडाको माउ र बच्चाको सडेको अवस्थामा शरीर फेला पारेको थियो । बुधबार पोस्टमार्टम गर्दा गैंडाका माउ बच्चालाई तस्करहरूले खागका लागि मारेको प्रस्ट भएको निकुञ्जका सूचना अधिकारी अशोक रामले बताए ।झन्डै दुई महिनाअघि मारिएको हुन सक्छ । माउ र बच्चा दुवै गैंडाको खाग छैन । पोस्टमार्टम गर्दा टाउकामा गोली लागेको पनि देखिएको छ, उनले भने । नारायणी नदीको बीच भंगालो नवलपुर प्रगतिनगरदेखि दक्षिणमा पर्ने मर्दीघोल लौखानीमा ती गैंडाको शव फेला परिएको हो । गत भदौ १६ मा उक्त क्षेत्रमा गोली चलेको आवाज सुनिएपछि तुरुन्त खोजी गर्दा एउटा गैंडा मृत फेला परेको थियो ।उक्त गैंडाको टाउकोमा गोलीको घाउ भेटिएको थियो भने खाग सुरक्षित थियो । अहिले मृत भेटिएका माउ बच्चा पनि त्यही समयमा मरेको हुन सक्ने निकुञ्जको अनुमान छ । सूचना अधिकारी रामका अनुसार झन्डै २०२५ वर्षको माउसँग उसको लगभग तीन वर्षको बच्चा साथमै थियो । बच्चाको खाग निकै सानो हुने गर्छ । तस्करहरूले सानो खाग पनि लगेका छन् ।निकै सानो हुन्छ बच्चा गैंडाको खाग । हामी त्यसलाई ब्रह्म खाग भन्छौं । गोली हानेर त्यो सानो खाग पनि लगेछन्, निकुञ्जका सहायक संरक्षण अधिकृतसमेत रहेका रामले भने । गएको भदौ १६ मा गोली चलेको सुनेपछि खोजी हुँदा भदौ २२ मा लौखानी पोस्ट नजिक मृत गैंडा भेटिएको थियो । त्यो घटनास्थल र अहिले माउ बच्चा मृत भेटिएको ठाउँ करिब चार किलोमिटरको दूरीमा पर्छ ।चितवन निकुञ्जमा पछिल्ला वर्षहरूमा प्राकृतिक कारण वा अन्य दुर्घटनाबस गैंडा मर्ने क्रम ह्वात्तै बढे पनि चोरी सिकार ठप्पजस्तै थियो । निकुञ्जका अनुसार २०७३ चैत २६ यता चोरी सिकारीले गैंडा मारेका थिएनन् । तर यो वर्ष चोरी सिकारको समस्या पनि सुरु भएको छ । प्राकृतिक वा अन्य दुर्घटनाका कारणले हुने गैंडाको मृत्यु पनि बढ्दो नै छ ।यी माउ बच्चासहित चालु आर्थिक वर्षमा १२ वटा गैंडा विभिन्न कारणले मरेका छन् । एकसिंगे गैंडा विश्वबाट लोप हुने अवस्थामा पुगेको दुर्लभ वन्यजन्तु हो । २०७२ वैशाखमा सार्वजनिक गैंडा गणनाको नतिजाअनुसार नेपालमा ६४५ वटा एकसिंगे गैंडा थिए । चितवन निकुञ्ज र यस आसपासको वन क्षेत्रमा सबैभन्दा बढी ६ सय ५ वटा गैंडा थिए ।गैंडा मारेमा वा यसका अंगको कारोबार गरे १५ वर्षसम्म कैद र १० लाख रुपैयाँसम्म जरिवाना हुने कानुनी व्यवस्था छ । तस्करले निकुञ्ज क्षेत्रमा गैंडा मार्न सुरु गरे पनि यसमा संलग्नहरू समातिन सकेका छैनन् । हामी खोज अनुसन्धानमा नै छौं । अहिलेसम्म भदौ र अहिलेको घटनामा संलग्न भएको आधारमा कोही शंकास्पद व्यक्ति पक्राउ परेको भने छैन, निकुञ्जका सूचना अधिकारी रामले भने ।"
कसुरजन्य सम्पत्ति व्यवस्थापन विभाग गठनको तयारी,"(काठमाडौं)  कसुरजन्य सम्पत्ति रोक्का, नियन्त्रण र जफतसम्बन्धी ऐन जारी भएको साढे सात वर्षपछि बल्ल कार्यान्वयनका लागि नियमावलीको मस्यौदा बनेको छ । अदालतबाट मुद्दा किनारा लागेका, विचाराधीन तथा अनुसन्धान क्रममा रहेका, अपराधजन्य शंकास्पद गतिविधिसँग जोडिएका तथा बिगो जरिवाना एवं बरामद चलअचल सम्पत्ति व्यवस्थापनसम्बन्धी एकीकृत निकायका रूपमा कसुरजन्य सम्पत्ति व्यवस्थापन विभाग रहने गरी नियमावलीको मस्यौदा तयार भएको हो । गृह मन्त्रालयले मस्यौदा बनाएर सैद्धान्तिक स्वीकृतिका लागि कानुन, न्याय तथा संसदीय मामिला मन्त्रालयमा पठाएको छ । विभाग गठन नभएसम्म गृहबाटै काम हुने मस्यौदामा उल्लेख छ । मस्यौदामा जिल्ला तहका विभिन्न कसुरका सामान लिलामी गर्ने अधिकार प्रमुख जिल्ला अधिकारीलाई तोकिने भनिए पनि कति रकम बराबरको लिलामीको अधिकार दिइने भन्ने उल्लेख छैन । यससम्बन्धी आन्तरिक निर्देशिका बनाएर तोकिने भनिएको छ । २०७६ माघ २० गते बसेको मन्त्रिपरिषद् बैठकले नै विभाग गठन नभएसम्म सो विभागले गर्ने कामकारबाही गृह मन्त्रालयको आन्तरिक व्यवस्थापन महाशाखाबाट हुने निर्णय गरेको थियो । उक्त निर्णयअनुसार गत असारमा गृहले आन्तरिक व्यवस्थापन महाशाखाअन्तर्गत उपसचिवको नेतृत्वमा कसुरजन्य सम्पत्ति व्यवस्थापन इकाई स्थापना गरेको थियो । कसुरजन्य सम्पत्तिअन्तर्गत अदालतबाट किनारा लागेको, विचाराधीन अवस्थामा भएको (धरौटी), छानबिनअनुसन्धानका क्रममा भएको चलअचल सम्पत्तिको विवरण अनुसन्धान र नियमनकारी निकायबाट संकलन भइरहेको गृह मन्त्रालयले जनाएको छ । संसद्बाट पारित भई तत्कालीन राष्ट्रपति रामवरण यादवले २०७० जेठ २३ गते कसुरजन्य सम्पत्ति तथा साधन ऐन प्रमाणीकरण गरेका थिए । एकीकृत निकाय नभएकै कारण जुन कसुरको अनुसन्धान गर्ने निकाय हो, उसैबाट कसुरजन्य सम्पत्ति जफत, लिलामी, व्यवस्थापन र रोक्का गरिँदै आएको छ । अख्तियार दुरुपयोग अनुसन्धान आयोग, सम्पत्ति शुद्धीकरण अनुसन्धान विभाग, राजस्व अनुसन्धान विभाग र प्रहरी विभिन्न अपराधजन्य मुद्दाको अनुसन्धान गर्ने प्रमुख निकाय हुन् । नियमावली जारी भएपछि जफतलिलामी वा कसुर गर्ने व्यक्तिको खाताबाट प्राप्त रकम विभाग र जिल्ला तहमा प्रशासन कार्यालयले तोकिएको बैंकमा जम्मा गर्नुपर्नेछ । अहिले कसुरजन्य सम्पत्तिको एकीकृत हिसाब व्यवस्थित नहुँदा राज्यको ढुकुटीमा कति जम्मा भयो भन्ने हिसाब सरकारी निकायले व्यवस्थित गर्न सकेका छैनन् । विशेष अदालतका पूर्वअध्यक्ष गौरीबहादुर कार्की कसुरजन्य सम्पत्ति व्यवस्थापनका लागि अधिकारसम्पन्न विभागनिकाय गठन नहुँदा बिगोजरिवाना, धरौटीबापत प्राप्त चलअचल सम्पत्ति सदुपयोग र व्यवस्थित हुन नसकेको बताउँछन् । त्यतिमात्र होइन, एकीकृत र अधिकारसम्पन्न निकायको अभावमा कसुरजन्य सम्पत्ति सरकारी कर्मचारीदेखि बैंकवित्तीय संस्था र बिचौलियाको सेटिङमा मनपरी हुने गरेको कार्कीको टिप्पणी छ ।"
भर्चुअल हिंसा मा पर्दै छन् बालबालिका,"(काठमाडौं)  प्रहरीको साइबर ब्युरोले गत असोज २९ मा काठमाडौंको कागेश्वरी मनहरा नगरपालिका८ का २१ वर्षीय नितेश भनिने प्रवीण ढकाललाई पक्राउ गर्यो । सामाजिक सञ्जाल फेसबुकको मेसेन्जरबाट बाल अश्लीलता फैलाउने श्रव्यदृश्य सामग्री साथीभाइ र १८ वर्षमुनिका बालबालिकालाई पठाउने गरेको पाइएपछि प्रहरीले उनलाई पक्राउ गरेको थियो । ब्युरोले उनलाई विद्युतीय कारोबार ऐन २०६३ को दफा ४७ को उपदफा १ अनुसार कसुरजन्य काम गरेको भन्दै काठमाडौं जिल्ला अदालतमा मुद्दा दायर गरेको छ ।ब्युरोलाई पछिल्ला दिन बालयौन दुराचारविरुद्ध काम गर्ने अन्तर्राष्ट्रिय गैरसरकारी संस्थाहरूले पनि नेपाल जोडिएका घटनाबारे सूचना दिने गरेका छन् । प्रवीणले म्यासेन्जरमार्फत विदेशी बालबालिकाका अश्लील फोटो र भिडियो सामग्री साथीभाइ र बालबालिकालाई सेयर गरिरहेका छन् भन्ने सूचना एक अमेरिकी संस्थाबाट ब्युरोले पाएको थियो । प्रवीण पक्राउपछि प्रहरीको गरेको अनुसन्धानबाट उनले अश्लील बालयौनसम्बन्धी भिडियो र फोटोहरू विभिन्न साइटबाट डाउनलोड गर्ने र अरू बालबालिकालाई पनि पठाउने गरेको भेटियो । उनले पैसा कमाउन वा अन्तर्राष्ट्रिय बालयौन दुराचारीलाई सूचना दिन यस्तो काम गरेको नभेटिए पनि यसले बाल अश्लीलता फैलाएको उक्त घटनाको अनुसन्धान गरेका ब्युरोका एक प्रहरी अधिकारीले बताए । प्रवीण पक्राउपछि ब्युरो अनुसन्धानका क्रममा एक बालिकासम्म पुग्यो । बालिकाले आफूलाई प्रवीणले म्यासेन्जरमार्फत निरन्तर अश्लील बाल क्रियाकलापजन्य फोटोभिडियो पठाएको बताइन् । साइबर अपराधका घटनामा दोषीहरू पक्राउपछि प्रेस विज्ञप्ति जारी गर्ने ब्युरोले १२ कात्तिकमा निकालेको विज्ञप्ति फरक प्रकृतिको थियो । उक्त विज्ञप्तिमा विभिन्न व्यक्तिहरूको ल्यान्डलाइन र मोबाइल फोनमा अननोन वा प्राइभेट वा कुनै पनि नम्बर डिस्प्ले नहुने नम्बर वा फेक फेसबुक म्यासेन्जरबाट कल गर्ने र म साइबर क्राइम डिपार्टमेन्टबाट बोलेको हो भन्दै तपार्इंको फेसबुक ह्याक भएर अश्लील फोटो तथा भिडियो सामाजिक सञ्जालमा भाइरल भएको बताउने गरिएको उल्लेख थियो । त्यसरी फोन गर्ने वा सम्पर्कमा आउनेले अपरिचितसँग भेरिफिकेसनका लागि भन्दै नग्न फोटोभिडियो माग्ने गरेको भन्दै ब्युरोले सतर्क हुन र यसबारे सूचना दिन आग्रह गरेको थियो । विभिन्न व्यक्तिले फोन वा म्यासेन्जरमा आफ्नो नग्न फोटोभिडियो भेरिफिकेसनका लागि माग्ने र नदिए जे पनि हुने भन्दै आफूलाई धम्की आएको सूचना ब्युरोमा पुगेपछि यस्तो विज्ञप्ति जारी गरिएको थियो । इन्टरनेटमार्फत अश्लील फोटो र भिडियोका कारोबारीले यस्तो गरेको हुन सक्ने र कतिपय अवस्थामा यस्ता कारोबारीको सम्पर्क अन्तर्राष्ट्रिय बालयौन दुराचारीहरूसँग पनि हुन सक्ने ब्युरोका अधिकारीहरू अड्कल काट्छन् । ब्युरोका एसएसपी नविन्द अर्यालले कुनै गिरोहले नै आफूलाई साइबर क्राइम डिपार्टबाट बोलेको भन्दै अपरिचितहरूसँग सम्पर्क राखिरहेको बताए । उनले यस्तो गिरोहको टार्गेटमा १८ वर्षमुनिका बालबालिका बढी परेको र कैयौंले आफूहरूलाई यसबारे सूचना दिएको बताए । उनले भने, धेरैले सचेत भएर तुरुन्तै प्रहरीमा खबर गरेको पाइयो भने केहीले डरका कारण कसैलाई नभनी आफ्नो नग्न फोटो वा भिडियो गिरोहका सदस्यले भनेअनुसार दिएको पनि पाइयो । यस्तो घटनाबाट पीडित हुनेहरू सम्पर्कमा आउने क्रम जारी रहेको र अझै केही सातापछिसम्म पीडितहरू आउन सक्ने उनको भनाइ छ । नग्न फोटो र भिडियो खोज्ने गिरोहको उद्देश्य के हुन सक्छ त ? एसएसपी अर्याल भन्छन्, त्यस्ता फोटो र भिडियो इन्टरनेटका विभिन्न माध्यममा राखेर कारोबार गर्ने वा तिनै सामग्री देखाएर निरन्तर यौनशोषण गर्ने जे पनि उद्देश्य हुन सक्छ । ब्युरोले गरेको अनुसन्धानमा यस्तो घटनामा विदेशबाट इन्टनरेट र कल बाइपासमार्फत कल आउने गरेको, नक्कली आईडीको प्रयोग भएको देखाएको छ । १८ वर्षभन्दा कम उमेरका किशोरीसँग फेसबुकमार्फत साथी बन्ने, विश्वासमा लिएर नग्न फोटोभिडियो हात पार्ने अनि त्यही सार्वजनिक गर्ने धम्की दिएर शोषण गर्नेदेखि त्यस्ता सामग्री अरूलाई वितरण गर्नेसम्मका घटना ब्युरोमा आएका छन् । गत असोज २ गते ब्युरोले अश्लील फोटोभिडियो राखेर फेक फेसबुक आईडी बनाउने एक युवकलाई पक्राउ गर्यो । उनले १४ वर्षमुनिका बालिकालाई टार्गेट गर्दै उनीहरूबाट अश्लील फोटो भिडियो संकलन गर्ने गरेका थिए । यस्तै, १७ वर्षीया किशोरीलाई एक युवकले सामाजिक सञ्जालमार्फत सम्पर्क राखेर करकापमा पारी नग्न फोटोभिडियो संकलन गरी निरन्तर शोषण गरिरहेको समेत भेटियो । कोरोना संक्रमणका कारण भएको लकडाउन र असहज परिस्थितिमा कसरी भर्चुअल यौन हिंसा भइरहेको छ भनेर यी घटनाले बुझाउँछन् । ब्युरोले अहिले पनि सामाजिक सञ्जाल र इन्टरनेटका अन्य माध्यमबाट बालयौन अश्लीलतासम्बन्धी फोटोभिडियो संकलन गर्ने वा प्रचारप्रसार गर्ने केही घटनामाथि अनुसन्धान गरिरहेको छ । ब्युरोका एक अधिकारीका अनुसार अनुसन्धान जारी रहेका बालबालिकको नग्न फोटोभिडियोको दुरुपयोगसम्बन्धी कतिपय घटनामा पीडितको पहिचान गर्न सकिएको छैन भने कतिपय अनुसन्धान प्राविधिक रूपमा पुष्टि हुन बाँकी छन् । आर्थिक वर्ष २०७७७८ मा मात्रै प्रहरीको साइबर ब्युरोमा ९ बालक र ३७ बालिका जोडिएका साइबर अपराधका निवेदन आएका थिए । यस्ता अधिकांश निवेदनमा बालबालिका भर्चुअल यौन हिंसाको सिकार बनेको वा त्यस्ता अपरिचित समूहको फन्दामा पर्न खोजेको घटना उल्लेख्य छ । कैयौं घटनामा त अभिभावक र बालबालिकाबीच संवादकै कमी देखियो । बालबालिकाको इन्टरनेट गतिविधिबारे सामान्य सोधपुछ नराख्दा यस्ता घटनाबाट बालबालिका झनै पीडित बन्दै गएको देखियो, ब्युरोको प्रमुख एसएसपी नविन्द अर्यालले भने ।"
सम्पदा पुनर्निर्माण : उत्साहलाई पछ्याऔं,"ढिलै सही, मुलुकमा भूकम्पले भत्काएका कतिपय सम्पदाको निर्माण सम्पन्न हुनु आफैंमा सुखद समाचार हो । खासगरी, धेरैको नजरमा रहेको रानीपोखरीको पुनर्निर्माण हुनु, त्यो पनि १९९० को भूकम्पले भत्काउनुभन्दा पनि अघिको स्वरूपमा बन्नु सम्पदा संरक्षणको बाटोमा निकै सकारात्मक कदम हो, यसबाट ठूलो सन्देश प्रवाहित भएको छ । यस्तै, २०७२ को भूकम्पको अनुप्रतीकजस्तै बनेको धरहरा पनि पछिल्लो समय द्रुत गतिमै अग्लिँदै छ । र, काठमाडौं सहरको परिचयसितै साइनो जोडिएको, आम मानिसको नजरमा अलि ओझेलमै रहे पनि ऐतिहासिक दृष्टिले अति महत्त्वपूर्ण काष्ठमण्डपसमेत धमाधम ठडिँदै छ । कोरोना महामारीका कारण सर्वत्र संकट र सन्नाटा छाइरहेको यो घडीमा यी सम्पदा पुनर्निर्माणको खबरले अलग्गै उत्साहको सञ्चार गराएको छ ।त्यसो त, सम्पदा पुनर्निर्माणको समग्र तथ्यांक नियाल्दा अझै पनि आधा गिलास पानीलाई हेरेजस्तै देखिन्छ । भरिन आधा मात्रै बाँकी छ भन्ने बुझ्दा उत्साह छाउँछ, आधा अझै खाली नै छ भनेर बुझ्दा निराश भइन्छ । मुलुकमा भूकम्पले भत्काएका ८ सय ९१ सम्पदामध्ये ४ सय ५५ वटा पुनिर्निमाण भैसकेका छन् भने ४ सय ३६ वटा बन्न बाँकी नै छन् । अहिलेसम्म जति सम्पदा बनिसकेका छन, पक्कै पनि ती आफैंमा खुसीका विषय हुन् । भूकम्प गएको साढे पाँच वर्ष बितिसक्दा पनि अझै आधाजति बन्न बाँकी नै रहनु भने कसैगरी उचित होइन । यसबाट मुलुकको काम गर्ने गति र गम्भीरताप्रति स्वाभाविक प्रश्न उठेको छ ।भूकम्पबाट क्षतिग्रस्त धरोहरहरूलाई विश्व सम्पदा, राष्ट्रिय सम्पदा र स्थानीय सम्पदा गरी तीन श्रेणीमा विभाजन गरेर निर्माण गरिँदै छ । यिनको पुनर्निर्माण पुरातत्त्व विभाग, राष्ट्रिय पुनर्निर्माण प्राधिकरण, पशुपति क्षेत्र विकास कोष, स्वयम्भूनाथ विकास समिति, गुठी संस्थान र पालिकाहरूले गरिराखेका छन् । केही सम्पदा युनेस्को र विभिन्न मुलुक र गैरसरकारी संस्थाको सहयोगमा पनि बनिरहेका छन् । प्राधिकरणले ६ वर्षको समय सीमा तोकेर सम्पदा पुनर्निर्माण गर्ने योजना बनाएको भए पनि उक्त अवधिभित्र काम नसकिने प्रस्ट भैसकेको छ । त्यसैले, कामको गतिलाई बढाउनुको विकल्प छैन ।पुनर्निर्माणमा विलम्ब हुनुमा नेपालकै परिचयजस्तो बनेको सरकारी ढिलासुस्तीका अलावा अधिकांश सम्पदामा विवाद देखा पर्नु पनि हो । कतिपयका सम्पदाहरू प्राचीन स्मारक संरक्षण ऐनविपरीत पुनर्निर्माण गर्न खोजिएपछि संरक्षणकर्मीहरू विरोधमै उत्रनुपरेको थियो । कतै ऐनविपरीत आधुनिक निर्माण सामग्री प्रयोग गर्न खोजिएको थियो भने, कतै प्राचीन स्वरूप बिगार्न खोजिएको थियो । तर सम्पदाप्रति चेतनशीलहरूको विरोधका कारण सरकार प्राचीन शैली, प्राचीन निर्माण सामग्री र प्राचीन सीप प्रयोग गरेरै निर्माण गर्न बाध्य भयो, जुन निकै सकारात्मक पहल हो । यो प्रयासले सम्पदाहरूको ऐतिहासिकता जीवित राख्न सघाएको छ । व्यापक विवादका बीच पुरानै शैलीमा बनाइएको रानीपोखरी आफैंमा अनुपम उदाहरण हो । यसमा रहेको बालगोपालेश्वर मन्दिर प्रताप मल्लकालीन ग्रन्थकुट शैलीमै बनाइएको छ भने पोखरी पनि प्राचीन शैलीमै पिँध बनाएर भरिएको छ । बन्न बाँकी रहेका सम्पदाहरूका हकमा पनि यही पाठ अक्षरशः लागू हुनुपर्छ ।पुरातत्त्व विभाग र काठमाडौं महानगरपालिकाले समयमै रानीपोखरी निर्माण नगरेपछि सरकारले यी दुवै निकायबाट खोसेर पुनर्निर्माणको जिम्मा प्राधिकरणलाई दिएको थियो । प्राधिकरणले डेढ वर्षमै रानीपोखरी निर्माण सम्पन्न गरेको हो । यो सफलताले देखाउँछ, इच्छाशक्ति हुने हो भने समयमै र मापदण्डअनुसारै सम्पदा पुनर्निर्माण सम्भव हुने रहेछ । तसर्थ, यसको अनुसरण अहिले बनिरहेका र बन्न बाँकी सम्पदाहरूका हकमा पनि हुनुपर्छ ।यतिबेला काष्ठमण्डपको ७० प्रतिशत काम भइसकेको छ । भुइँतलाको काम सकिएर दोस्रो तलाको गारो लगाउने, बार्दली हाल्ने काम भइरहेको छ । धरहराका २२ तलामध्ये १७ तलाको ढलान भइसकेको छ । पुससम्म २२ तला नै ढलान गरिसक्ने प्राधिकरणको लक्ष्य छ । यद्यपि, अहिले बन्न लागेको धरहरा भने भीमसेन थापाकालीन होइन । पुरानो धरहराको ठुटोलाई काँचको खोल हालेर संरक्षण गर्ने गरी त्यसको छेउमा २२ तले आधुनिक धरहरा बनाउन लागिएको हो । भलै यसलाई बाहिरबाट हेर्दा ९ तला जस्तो नै देखिने गरी डिजाइन गरिएको छ । सम्पदा संरक्षणका दृष्टिले भने यो उचित कदम होइन । अन्य सम्पदाहरूको हकमा यो पाटोमा विचार पुर्याइनुपर्छ ।चिन्ता गर्नुपर्ने पक्ष त, विवादका कारण कतिपय सम्पदाको पुनर्निर्माण सुरुसमेत हुन सकेको छैन । सरोकारवालबीचको मतभेदले गर्दा काठमाडौंको जयबागेश्वरी, भक्तपुरको यक्षेश्वर र पाटनको देगुतलेजु मन्दिरको पुनर्निर्माण थालिएकै छैनन् । यिनको हकमा पनि सम्पदा संरक्षण र मापदण्डलाई केन्द्रमा राखेर शीघ्र विवाद टुंग्याई निर्माण कार्य थाल्नुपर्छ । सम्पँदै सम्पदाको देशमा यी प्राचीन धरोहरहरूलाई त्यसै बेहाल छाडिराख्नु हुँदैन । विश्व सम्पदा क्षेत्रमा यही वर्षभित्र सबै पुनर्निर्माण सम्पन्न गर्ने युनेस्कोले समयसीमा तोकेकाले त्यसप्रति पनि सचेत र गम्भीर हुनुपर्छ ।यसै पनि, नेपाल सम्पदा नै सम्पदाको देश हो । त्यसमाथि झन् काठमाडौं त सम्पदैसम्पदाको सहर हो । यही उपत्यकामा मात्रै युनेस्केको विश्व सम्पदामा सूचीकृत सातवटा ऐतिहासिक र सांस्कृतिक धरोहरहरू छन् । सम्पदाहरूको यति धेरै घनत्व विश्वमै विरलै पाइन्छ । हाम्रा पुर्खाहरूले छाडेर गएका यस्ता अरू कैयौं महत्त्वपूर्ण सम्पदा छन् । हामीले तिनको उचित जगेर्ना गर्न सक्यौं भने मात्र मालको चाल पाएको ठहर्छ, नत्र इतिहासले वर्तमान नेतृत्वलाई धिक्कार्ने मात्रै छ ।"
बीपी अस्पतालको बेहाल,"कोरोना रोकथाम र नियन्त्रणमा अर्बौं खर्च भएको बताउने सरकारले देशैभरिका जिल्ला, अञ्चल र विभिन्न अस्पताललाई स्तरोन्नति गर्ने सुवर्ण मौका गुमाइरहेको छ । सरकारको नालायकीले गर्दा आम जनतालाई सानो उपचारका लागि पनि काठमाडौं नै जानुपर्ने विवशता र बाध्यता छ । पूर्वाञ्चलका जनताको विश्वासको आधार, घोपा क्याम्पका नामले परिचित बीपी मेमोरियल हस्पिटल राजनीतिक खिचातानीका कारण अहिले रुग्ण भएको छ । प्रदेश १ को सबैभन्दा ठूलो र महत्त्वपूर्ण मानिएको यो अस्पतालमा अत्यावश्यक मेसिन र औजारहरूको जहिले पनि अभाव हुने गर्छ । करोडौं खर्चेर ल्याइएका नयाँ मेसिनहरू दलीय भागबन्डामा नियुक्त भएकाहरू र डाक्टरहरूबीच आपसी टकरावजस्ता कारणले हप्तादिनमै काम नलाग्ने हुने गर्छन् । सामान्य परीक्षण गर्न पनि बिरामीहरूलाई निजी अस्पताल क्लिनिकमा पठाइन्छ । बीपी अस्पतालमा दुरवस्था कति बढेको छ भने, बिरामीहरू बरु चर्को शुल्क तिरेर निजी अस्पताल धाउन राजी हुन्छन् । सेवामुखीभन्दा पैसामुखी भएका निजी अस्पतालहरूले कोरोना परीक्षणमा मनपरी शुल्क लिएर गरिब जनता चुसिरहेका छन् । जिल्ला र अञ्चललगायत बीपी अस्पतालको व्यवस्थापनलाई चुस्त बनाएर आमजनताको उपचार सहज बनाउन सरकारले किन ध्यान नदिएको ? राष्ट्रसेवक निम्न आयस्रोत भएका सेना र प्रहरीका जवानहरू कोरोना परीक्षण पनि आफ्नै खर्चमा गर्नुपर्दा निराश छन् । निजी अस्पताललाई लुट मच्चाउनबाट रोक्ने कसले होला ? सरकारी अस्पताल जनताको भरोसाका केन्द्र बन्ने कहिले होला ? बीपी अस्पतालको पुरानो ओज कहिले फर्केला ? रोशन भट्टराई, इनरुवा३, सुनसरीसरकार चन्दामा चल्ने, जनता माग्ने !विपन्नले कसरी बाँच्ने ? समाचारले मर्माहत बनायो । विगत ७ महिनादेखि कोरोना महामारीका कारण सम्पन्न, विपन्न सबै नागरिक मारमा परेका छन् । मजदुर र रोजगारी गुमाएकाहरूलाई बिहानबेलुका हातमुख जोड्न अनेक दुःखपीडा सहनुपरेको छ । विपन्न व्यक्तिलाई कोरोना परीक्षण र उपचार निःशुल्क गर्ने सरकारको विवादास्पद निर्णयले तोकिएको समूहभन्दा पहुँचवालाले सुविधा बढी लिने सम्भावना छ । काठमाडौं महानगरको भोकबाट छटपटाइरहेकालाई खाना बाँड्न नदिने निर्णयले सबैलाई स्तब्ध बनाएको छ । कम्युनिस्टहरूले सर्वहारा भन्दै दीनदुःखीको नाममा राजनीति गर्दै आएका छन् । केही नभएका निम्न तहका श्रमिक वर्गलाई सर्वहारा भनिन्छ । यही नाम जप्दै वर्ग उत्थानको प्रण लिएर कम्युनिस्टहरू सत्ताको भर्याङ उक्लिए । तर देशको राजधानीमै उनीहरूमाथिको सरकारी उपेक्षा, संवेदनहीनता, वक्रदृष्टि आपत्तिजनक र लाजमर्दो विषय बनेको छ । लायन्स क्लब, न्यु ग्रिन सिटी, मानवी क्रिएटिभ एसोसिएसन र सेभ नेपालको सहकार्यमा अभियन्ता बद्रीप्रसाद ढुंगानाले स्वयंसेवकको मद्दतमा ४० दिनदेखि दिनहुँ दुई सय जनालाई निःशुल्क खाना वितरण गर्दै आएका हुन् । महानगर प्रहरीले मेयरसाबको उर्दी भन्दै खाना बाँड्न बन्द गर्नू भनेपछि ढुंगाना झस्के । उनीसँगै सबै जनता झस्किए । काठमाडौं महानगरपालिकाका प्रवक्ता ईश्वरमान डंगोलले नागरिककै आग्रहमा निःशुल्क खाना वितरण रोक्ने निर्णय गरेको बताएपछि महानगरमाथि अनगिन्ती सवाल खडा भएका छन् । परोपकारी संस्थाले राम्रो काम गर्दा महानगरले समन्वय, सहयोग गरी कार्यक्रम व्यवस्थित बनाउने कि सहयोगकर्ता र सर्वहारामाथि लाठी बर्साउने ? रिसले मुरमुरिँदै विपन्नमाथि लाठीमुङ्री गरेर घरभित्र थुन्दैमा गरिबी हट्छ र ? विपन्न वर्ग भोकभोकै मर्न लाग्दा महानगरका पदाधिकारीले टुलुटुलु हेरेर बस्न सुहाउँछ ? भुवनेश्वर शर्मा, चन्द्रागिरी२, काठमाडौं"
अनलाइन कक्षाको मूल्यांकन जरुरी,"कोभिड१९ का कारण विद्यार्थीहरू घरमै बस्न बाध्य छन् । केही विद्यालयले शिक्षकविद्यार्थी भौतिक रूपमा भेट्ने वातावरण नभए पनि प्रविधिको माध्यमले पढाइराखेका छन् । तर, सबै विद्यार्थी प्रविधिको पहुँचमा छैनन् । दुर्गम र निम्न वर्गका विद्यार्थीहरू यस्ता अनलाइन कक्षाबाट वञ्चित छन् । राज्यले मुलुकभरिका विद्यार्थीहरूलाई समेट्न विभिन्न वैकल्पिक विधिहरूसहित निर्देशिका बनाएको छ । तर, त्यस्ता विधिहरू कत्तिको प्रभावकारी छन् भन्ने कुनै लेखाजोखा भइरहेको छैन । सरकारले निर्देशिका मात्रै जारी गरेर आफ्नो दायित्व पूरा भएको ठानिरहेको छ । अनलाइन कक्षा विद्यार्थीहरूलाई अल्मलाउने र विद्यालयलाई शुल्क उठाउने अवसर मात्रै बन्दै त छैन भन्ने प्रश्न महत्त्वपूर्ण छ । सबै विद्यालयको सन्दर्भमा यो प्रश्न नमिल्ला तर धेरैजसो विद्यालयलाई प्रभावकारी अनलाइन कक्षा सञ्चालन गर्न गाह्रो परेको छ ।अनलाइन कक्षाको चलन भर्खरै आएकाले शिक्षकविद्यार्थीलाई यो प्रविधिमार्फत सिकाउन र सिक्ने कार्यमा अभ्यस्त हुन समय लाग्छ । शिक्षकले अनलाइन कक्षाका लागि बढी समय तयारीमा खर्च गर्नुपर्छ । भौतिक कक्षाजस्तो सहजै भट्याएर पढाउन सकिन्न । सकेसम्म आफू पनि अनलाइनमा बसेर विद्यार्थीलाई सहजीकरण गनुपर्छ । र, सिकाइका सामग्रीहरू अनलाइनमा उपलब्ध गराउनुपर्छ । अनलाइन कक्षाको सुन्दर पक्ष विद्यार्थीले स्वतन्त्र ढंगले सिक्ने अवसर पाउनु हो ।विद्यार्थीहरूले अनलाइन कक्षाको दौरान भिडियो बन्द गरेर अन्तै जान सक्छन् । पढाइरहेको बेला बिजुली काटिन सक्छ । इन्टरनेट सुस्त वा नियमित नहुन सक्छ । शिक्षक वा विद्यार्थीका कारण ठीक समयमा कक्षा सुरु नहुन सक्छ । घरमा दुई वा दुईभन्दा बढी विद्यार्थी हुँदा मोबाइल वा कम्प्युटर सबैलाई नपुग्न सक्छ । त्यस्तै विद्यालयले शिक्षकहरूलाई कम्प्युटरको व्यवस्था नगर्ने हुँदा सबै शिक्षकसँग राम्रो कम्प्युटरको व्यवस्था नहुन सक्छ । यस्ता व्यावहारिक समस्याहरूले अनलाइन कक्षा प्रभावकारी बनाएको छैन । कसरी प्रभावकारी बनाउने भन्नेतर्फ शिक्षक, विद्यार्थी र अभिभावकले ध्यान दिनुपर्छ । शिक्षकले बढी मिहिनेत गर्नुपर्छ र अभिभावक जिम्मेवार हुनुपर्छ । बालबालिकाले कस्तो पढिरहेका छन् भनेर अभिभावकले बेलाबेला जाँचबुझ गर्नु जरुरी छ । साथै इन्टरनेटलगायत प्रविधिको सुविधा उपलब्ध गराउनुपर्छ । अनलाइन कक्षा चलाउन विद्यालयले उपयुक्त कोर्स म्यानेजमेन्ट सफ्टवेयरको व्यवस्था गर्नुपर्छ । राज्यले पनि मुलुकभरिका बालबालिकालाई एकै खाले नभएर भूगोल र परिस्थति हेरेर पठनपाठनका लागि आवश्यक नीतिनियमको प्रबन्ध गर्नु अपरिहार्य छ । राजकुमार राई, खोटाङ"
कक्षा १२ को परीक्षा चुनौतीपूर्ण,"राष्ट्रिय परीक्षा बोर्डले कक्षा १२ को स्थगित परीक्षा मंसिर ९ देखि गर्ने गरी कार्यतालिका सार्वजनिक गरेको छ । परीक्षाको विधि पनि आइसक्यो । होम सेन्टर र उत्तरपुस्तिका परीक्षणबारे पनि स्पष्ट निर्देशन आएको छ । सबै सरोकारवाला निकाय तयारीमा जुटिरहेका छन् । स्नातक तह पठनपाठनको ढोका १२ को परीक्षापछि खुल्छ । अहिले कोरोनाका कारण सबै शौक्षिक गतिविधि प्रायः बन्द छन् । परीक्षा हुन लागेकोमा विद्यार्थी र अभिभावकहरू खुसी देखिन्छन् । तर, कोरोना महामारी बढ्दो क्रममा छ । जाडोमा अझै बढ्ने आकलन गरिएको छ । काठमाडौं कोरोना संक्रमणको हटस्पट बनेको छ । अन्य सहरमा पनि संक्रमण दर उच्च छ । यस्तोमा एउटा सेन्टरमा २०० देखि १५०० परीक्षार्थी एकै समयमा एउटै गेटबाट भित्र पस्दा के होला ? स्वास्थ्य उपचारका मापदण्डहरू कति उपयोगी होलान् ? निरीक्षक र परीक्षार्थीहरू लामो समयपछि सेन्टरमा पस्दा त्रसित हुन सक्छन् । भिन्नभिन्न समयमा परीक्षा गर्दा भीडभाड कम हुने थियो । यसले संक्रमणको सम्भावना पनि घटाउँथ्यो ।डेढ घण्टाको परीक्षाले विद्यार्थीको सही मूल्यांकन गर्ला भन्ने प्रश्न हामीसामु छ । यही प्रश्नमाझ देखाउनकै लागि भए पनि परीक्षा गर्नुपर्ने बाध्यता छ । परीक्षामा उपस्थित हुने विद्यार्थीलाई कोरोना संक्रमणबाट बचाउने दायित्व सरकार, अभिभावक र शैक्षिक संस्थाको हो । सबै पक्ष होसियार हुनैपर्छ । हिजोको जस्तो तरिकाले आजको परीक्षा सञ्चालन गर्न सम्भव छैन । सम्भव भएसम्म परीक्षामा सामेल हुने विद्यार्थीलाई सार्वजनिक यातायातको प्रयोग गर्नु नपर्ने गरी परीक्षा सेन्टर तोक्नुपर्छ । परीक्षा हलमा सेनिटाइजर प्रयोग गर्नुपर्छ, एकआपसमा दूरी कायम राख्नुपर्छ र मास्क अनिवार्य रूपमा लगाउनुपर्छ । सकेसम्म एउटा कोठामा कम संख्यामा परीक्षार्थी राख्नुपर्छ । सम्भव भए, गार्डको सट्टा परीक्षा हलमा सीसी क्यमराको प्रयोग हुनुपर्छ । कोरोना महामारीका बेला परीक्षा सञ्चालनसम्बन्धी अन्तर्राष्ट्रिय अभ्यासका बारे सबै विद्यालयले जानकारी राखेर त्यसलाई अनुसरण गर्न जरुरी छ । परीक्षा केन्द्रमा महामारीअघिजस्तै गरी गफगाफ र होहल्ला गर्नु हुन्न । समुदायमा कोरोना केही होइन भन्नेहरू बढिरहेका छन् । त्यस्ता व्यक्तिहरूको कुराको पछि लाग्नु हुन्न । परीक्षा सञ्चालनमा चुनौती पक्कै छन्, तर चुनौतीलाई होसियारीपूर्वक अवसरमा बदलेर सम्भावनाका ढोका खोल्नु नै अहिलेको उत्तम विकल्प हो । जीवनप्रकाश शर्मा, टोखा६, काठमाडौं"
मसिना क्रान्तिहरू !,"नेपालको थितिबंगलादेशमा गरिएकै स्तरमा व्यवस्थित भइनसकेको तर आम विमर्शका लागि प्रयत्नरत सृजनात्मक अभियान नेपालमा पनि छ । कृषिविज्ञ कृष्णप्रसाद पौडेल नेतृत्वको समूहले खाद्यका लागि कृषि अभियान सञ्चालन गरिरहेको छ । व्यापार र नाफालाई मुख्य उद्देश्य बनाउँदा खाद्यान्नका नाममा बजारमा अखाद्य वस्तुको वर्षा भयो । मासु, हरिया सब्जी, तेल, दूध यी नभई नहुने खाद्यान्न कति स्वस्थ छन् भन्ने कुनै यकिन नभई खानुपर्ने बाध्यता आइलाग्यो । तरकारीमा हालेका विषादीका कारण क्यान्सर भएका खबर पटकपटक सुनिन थाले । आम मान्छेका भान्सामा विषरहित खाना पुर्याउन नाफा मात्रको ध्येय तोड्न आवश्यक छ । त्यसैले विकल्पको खोजी भएको हो ।निर्वाहमुखी खेतीलाई नेपाली समाजको अविकास र पछौटेपनको एकल दोषी साबित गरेर दशकौं बिताइसकेपछि कोरोनाकाल आइपुग्यो । यो संकटमा हजारौं मान्छेले त्यही परित्यक्त निर्वाहमुखी खेती सम्झिए । भयाक्रान्त भएर विदेशबाट घर फर्केका युवाले बाँझो बारीमा डल्ला फोर्न सुरु गरे, बाँस काटेर टाट्ना बनाउन थाले । हठात् बन्द भएका होटल वा रेस्टुरेन्टबाट उहिल्यै छोडेको बारीमा पसे, खेत हिल्याउन थाले । जागिर नखोसिए पनि विगत सात महिनादेखि तलब नआएका निजी विद्यालय र कलेजका शिक्षकले खुइय्य गर्दै भन्न थाले, अलिकति खेती बचाएर राखेको भए यस्तो बिजोग त बेहोर्नुपर्ने थिएन ! निर्वाह धानिदिएको खेतीलाई पछौटेपनको द्योतक बनाउनुभन्दा स्वावलम्बन, उद्यम र जीवनको आलम्ब बनाउने कोसिस हुनुपर्थ्यो । खेती मात्रमा केन्द्रित जीवन कष्टकर छ भन्ने अनुभवलाई खेतीबाट भाग्ने र कतारको श्रमबजारमा सस्ता श्रमिक हुन पुग्ने उपक्रममा टुंग्याउनु हुने थिएन । भन्न सजिलो, काम गरेर परिणाम देखाउन अप्ठ्यारो छ । भएका प्रयत्नबारे पढेर, बुझेर हौसला प्राप्त गर्न सकिन्छÙ आफ्नै सृजनात्मक गोरेटो खन्न सकिन्छ ।अहिले खेती र पशुपालन गर्छु भनेर तम्सेका युवाहरूको एक मात्र उद्देश्य उपलब्ध स्रोतको सक्दो दोहन हो । यति बुझ्न कुनै ठूलो अन्वेषक भइरहनु पर्दैन । खाद्यान्न उत्पादन आफैंमा गम्भीरतापूर्वक एवं जिम्मेवारीबोधसहित गर्नुपर्ने काम हो भन्ने सामान्य सत्यको सञ्चार हुन सकेको छैन । यसै त कृषिको यान्त्रिकीकरण, आधुनिक कृषि प्रणाली, उत्पादन वृद्धि र बजार प्रवर्द्धनजस्ता जार्गनहरूको कुनै कमी छैन उनीहरूसँग । तर सबैभन्दा पहिलो प्राथमिकता बैंकबाट सस्तो ब्याजमा ठूलो धनराशि फुत्काउने हुन्छ । त्यसपछि केही पूर्वाधारको जोहो गर्ने, कम्पनीका नाममा निजी उपभोगका लागि सानदार गाडी जोड्ने र अन्तिम बुँदामा मात्रै धान, तरकारी, दूध वा मासु उत्पादन गर्ने काम राखिन्छ । उद्यमी बन्न चाहने तर अन्ततः स्थापित दलालचक्रको दाँती बनेर पतित हुने युवाहरूमाझ खाद्यका लागि कृषि अभियान पुग्न जरुरी छ । साथै, जेके गिब्सन ग्राहामदेखि फरहद मजहरहरूले गरेका खोजबारे उनीहरूसँग संवाद द्रुत बनाउन आवश्यक छ ।व्यवस्थामा समस्या देख्नेहरूले सोच्न सक्छन्, सिंगो व्यवस्थाको चुरोमा प्रहार नगरी यस्ता ससाना अभियान चलाएर कसरी बदलिएला यथास्थिति ? सत्ता कब्जापछि मात्रै कुनै परिवर्तन सम्भव हुन्छ भनेर सोच्नेहरूका लागि यी सबै क्षणिक बुद्धिविलास प्रतीत हुन सक्छन् । कुनै ठूलो आँधीबेहरी सृजनाको तयारीमा लागिरहने, ठूलो विस्फोटको पर्खाइमा बसिरहने वा त्यो एक दिन उज्यालो आउनेछ भनेर सपना देखिरहने काम यसअघि पटकपटक भइसके । ती प्रयत्नबाट ठूला परिवर्तन सम्भव भएकै पनि हुन् । तर क्रान्ति भएको डेढ दशक नबित्दै प्रतिक्रान्ति नांगो रूप लिएर दैलामा आइपुग्दो रहेछ, होइन र ?"
समाजवादको सान्दर्भिक मीमांसा,"समाजवाद र सरकारसमाजवादमा सरकारको भूमिका अहिलेको सर्वाधिक चासो र चर्चाको विषय बनेको छ । सोभियत रुस र माओको चीनमा राज्यको भूमिकाको प्रशस्ति वा बोलावाला खुब भयो । अहिले पनि कम्युनिस्ट भनिने देशका सरकारहरू त्यहाँका जनताका बोल्ने, लेख्ने, संगठित हुने र सरकार चुन्ने अधिकारउपर हैकम जमाएर निरङ्कुश शासन चलाइरहेका छन् । स्वतन्त्रताको चाह राख्ने व्यक्तिहरू या त ट्यांकद्वारा कुल्चाइएका छन् या जेलका कालकोठरीहरूमा वर्षौंवर्षदेखि बन्दी बनाइएका छन् । त्यहाँ अहिले पनि बन्दव्यापार, उद्योगधन्दा सरकारहरू नै चलाउने गर्छन् । त्यसको असफलताबाट पाठ सिकेर रुसमा ग्लासनोस्त र पेरेस्त्रोइका तथा चीनमा ओपनडोर नीतिहरू अघि ल्याइए । आर्थिकसामाजिक सुधारहरू अघि बढाइए । आर्थिक क्षेत्रमा सरकारी हात खुकुलो पारियो । गोर्भाचोभ र देङ स्याओपिङको उदार अर्थनीति अघि बढाइयो, बढाइँदै छ ।सरकारको भूमिकाबारे नवउदारवादका पक्षधरहरू कमभन्दा कम शासन नै उत्तम व्यवस्था हो भन्दै सरकारले उद्योग, व्यापारलगायत आर्थिक कारोबारहरूमा कतै पनि हात हाल्नु हुँदैन, बजारलाई खुला छाडिदिनुपर्छ, माग र पूर्तिको नियमले सबै सन्तुलन मिलाउँछ भन्छन् । उता साम्यवादका पक्षधरले काममाम सरकारी, दालभात तरकारी को सिद्धान्त अँगाल्दै सबै जिम्मा सरकारले लिने कुरा गर्दै आएका छन् । युरोपका लोकतान्त्रिक समाजवादीहरूले पनि उत्पादनका साधनहरूउपर समाजको नियन्त्रणको सोचाइकै नजिक पुगेर मानिस जन्मेदेखि मर्दासम्म अर्थात् कोक्रोदेखि चिहानसम्म राज्यले जिम्मा लिनुपर्छ भन्दै सरकारको जिम्मेवारीमा धेरै कुरा राख्नुपर्ने जिकिर गर्दै आएका हुन् । तर त्यहाँ यस विषयमा तर्कवितर्क हुँदै आएको छ । यसलाई जस्ताको तस्तै धान्न नसकिने र मानिस परावलम्बी बन्दै जाने देखेर युरोपका टोनी ब्लेयर र स्रोडरहरूले समाजवादलाई नयाँ रूपमा परिभाषित गर्दै व्यावहारिकतामा आधारित तेस्रो धार निकालेका छन् ।नेपालमा के गर्ने ? समाजवाद शोषितपीडितको उद्धारको सहारा बनेर समाजलाई न्यायपूर्ण र सन्तुलित विकासको बाटामा हिँडाउने परिपाटी हुनाले विपन्न वर्गका जनता नै यसका लक्षित समूह हुन् । नेपालमा आर्थिक रूपले विपन्न, जातीय रूपले विपन्न, लैंगिक रूपले विपन्न, भौगोलिक रूपले विपन्न, शारीरिक रूपले विपन्न तथा श्रमजीवी र आम उपभोक्ता जनता तथा उत्पादन र वितरणको विषयलाई नै लक्ष्य बनाएर राज्यको भूमिका निर्धारित गर्नु छ । राज्य वा सरकारले उद्योग चलाउने र व्यापार गर्नेजस्ता योजना नोकरशाहीको चक्करमा फसेर चौपट भएका छन् । त्यसबाट न्यायभन्दा अन्याय बढी हुन्छ । नयाँ वर्गको मात्र जन्म हुन्छ ।राज्यले गर्ने कति ? एउटा सरल सूत्र छ राज्य जनताप्रतिको आवश्यक जिम्मेवारीबाट भाग्दैन, सर्वत्र हस्तक्षेप पनि गर्दैन । यहीँनेर अर्को पनि सूत्र छ सबै बाँचौं र प्रतिस्पर्धा गरौं । राज्यको जिम्मेवारी कति ? पहिले सबैलाई बाँच्नयोग्य बनाउनुपर्यो, प्रतिस्पर्धायोग्य बनाउनुपर्यो ।मानिस जन्मेपछि बाँच्नका लागि आधारभूत न्यूनतम आवश्यकता खाना, नाना, छाना सबैले पाउन सक्ने आवस्था हुनुपर्यो । जोजो अशक्त छन्, तिनको आधारभूत आवश्यकताको प्रबन्ध राज्यमा हुनुपर्यो । जन्मेका सबैले प्रतिस्पर्धायोग्य हुने अवसर पाउनुपर्यो ।आर्थिक नीतिका हिसाबले समृद्धिदरको पछि लाग्नुभन्दा रोजगारीप्रधान अर्थनीति अँगाली आफ्नो श्रम शक्ति आफ्नै मुलुकमा फर्काउने, हाम्रा युवावर्ग बिदेसिन नपर्ने, आफ्ना अपार सम्भावनाका आधारमा यहीँ काममाम पाउन सक्ने नीति र कार्यक्रम अघि बढाउनुपर्यो । त्यसका लागि िगाउँमुखी अर्थनीति, जनमुखी र श्रमको सम्मान गर्ने संस्कृति समाजवादका लागि आवश्यक छ । िपहाड र मधेसमा व्यापक बस्ती सुधार अभियान चलाई राज्यले सबै जनताका लागि सुरक्षित बासस्थानको प्रबन्ध गर्नुपर्छ । िआर्थिक विकास मानवकेन्द्रित हुनुपर्छ । आर्थिक विकासको मानवीय लक्ष्यबारे सुस्पष्ट र प्रभावकारी परिभाषा दिनैपर्छ । िमनुष्यलाई साधारण हैन, जटिलतामा बुझेर मानवका बहुआयामिक पक्षमा संवेदनशील, सहानुभूतिशील र सकारात्मक सोचका साथ विकास नीतिको तर्जुमा गर्नुपर्छ । िकुनै पनि विकास प्रकृतिमैत्री हुनैपर्छ । पर्यावरणले मानवताका लागि, प्राणी मात्रका लागि कति महत्त्व राख्छ भन्नेमा समाजवादी सचेत हुनैपर्छ ।शिक्षा ः असमानता पहिले जमिनमा पहुँच हुने र नहुनेका बीचमा मात्र थियो । अब त गुणस्तरीय शिक्षा र प्रविधिमा पहुँच हुने र नहुनेका बीच असमानता अकासिएको छ । यो मेटिनुपर्यो । समाजवादले दुई थरी शिक्षाको अन्त गर्नुपर्यो । सबै नागरिकको शिक्षाको जिम्मा राज्यले लिनुपर्छ । गुणस्तरीय शिक्षा र स्वास्थ्य सेवा देशका सबै भागमा पुग्नुपर्छ । जीवनोपयोगी शिक्षाको पहुँचमा सबै हुनुपर्यो । शिक्षामा बढ्दो विभेदलाई रोक्नुपर्यो । सामुदायिक शैक्षिक संस्था निजीभन्दा कम गुणस्तरीय हुनु भएन ।स्वास्थ्य ः स्वस्थ रहेर बाँच्न पाउने न्यूनतम अधिकार सबैले पाउनुपर्छ । यसका लागि राज्यले स्वास्थ्य सेवाबाट हात झिक्नु भएन । शिक्षा र स्वास्थ्यमा व्यापारीकरण नियन्त्रित हुनुपर्यो । जनस्वास्थ्यको दायित्वबाट राज्य पन्छिन सक्तैन । नत्र हालको अमेरिकाजस्तो हुन्छ, जहाँका कमजोर मान्छे प्लेन चढेर उपचारको खोजीमा एसियातिर आउँछन् । स्वास्थ्य सेवा कम से कम बेलायतको जस्तो हुनुपर्छ । हाम्रो जलविद्युत्मा कमिसनको जालो मात्र तोड्ने हो भने सबै खर्च पुर्याउन सकिन्छ । राज्यका आम्दानीका सबै स्रोतमा भैरहेका चुहावट र धाँधली रोक्न सके जनतालाई दिनुपर्ने सामाजिक सुरक्षामा कुनै कमी हुँदैन ।खानेपानी ः स्वच्छ खानेपानी जनताको न्यूनतम आधारभूत आवश्यकता हो । यो सेवा जहाँसुकै पुग्नुपर्छ । आकाशबाट सँगालेर होस् वा जमिनबाट तानेर, सबै घरमा धारामार्फत मानिसले खाने, पकाउने, नुहाउनेध्वाउने, पशुपन्छी र करेसाबारीलाई समेत पुर्याउनेबित्तिकै दुई रोपनी घरघडेरीबाट पनि सामान्य गुजारा गर्न सहयोग पुग्छ ।कृषि र कृषक ः राज्यले खेती गर्दैन, कृषि र किसानका समस्यामा निरपेक्ष पनि रहँदैन । कृषि क्रान्तिको योजना र कार्यक्रम प्रभावकारी रूपमा अघि बढेमा किसानलाई समाजवाद आउँछ । हावा, पानी, प्रकाश र भूमि मानव मात्रका साझा हुन् । यिनको अभावमा जीवन हुन्न । कृषि पनि यी सबै कुरामा आधारित हुन्छ । जीवनको मूल आधार कृषि मानिँदै आएको छ कृषि मूलञ्च जीवनम् । त्यसैले राज्यले सबैभन्दा बढी हेर्नुपर्ने र सेवाटेवा दिनुपर्ने क्षेत्र कृषि हो । राज्यको सहाराबिना कृषिमा तरक्की हुन सक्तैन । हाम्रो देशका ६१ प्रतिशत जनता कृषिमा निर्भर छन् । सबभन्दा ठूलो रोजगारीको आधार कृषि नै हो ।कृषि सबभन्दा ठूलो निजी क्षेत्र पनि हो । अत्यावश्यक र ठूलो रोजगारीको क्षेत्र भएर पनि कृषि दुःखी पेसा हो । अधिकांश कमजोर मानिसको पेसा ठानिएकाले राज्यले कृषिमा लगानी गर्नुपर्छ । कृषिलाई सुखी पेसामा परिणत गराउनु आजको समाजवाद हो । कृषि शिक्षा, कृषि अनुसन्धान र कृषि प्रसारबीच समन्वय, मल, बीउ, पानी, प्रविधि र बजार व्यवस्था, कृषि तथा पशु बिमाको प्रबन्ध, सहुलियतपूर्ण ऋण र कृषिजन्य उद्योग प्रबन्ध आदि समेतमा राज्यले किसानलाई निरन्तर सहारा प्रदान गरिरहनुपर्छ । संविधानमै समाजवादउन्मुख घोषित नेपालमा यस्ता विषयमा राज्य जिम्मेवारीबाट पन्छिन हुँदैन ।पर्यटन ः कृषिपछि हाम्रा गाउँघरको आम्दानी र रोजगारीको आधार पर्यटन हो । पर्यटन पूर्वाधारको क्षेत्रमा राज्यले प्रशस्त लगानी गर्नुपर्छ ।ऊर्जा शक्ति ः ऊर्जा शक्ति नेपाल धनी बन्ने महत्त्वपूर्ण आधार हो । राज्य धनी बनेमा सामाजिक सुरक्षामा प्रशस्त लगानी गर्न सकिन्छ । तर जलविद्युत् आयोजनालाई हेर्दाहेर्दै महँगो बनाउने, प्रगतिशीलता र स्थानीय जनताका हिमायतीको खोल ओढेर लुट मच्चाउनेहरूबाट यसलाई जोगाउन सके हामीलाई कुनै पनि काम गर्न पैसाको खाँचो हुन्न ।बजार व्यवस्था ः राज्यले व्यापार गर्दैन, एकाधिकारको नकारात्मक पक्षमा मूकदर्शक बन्न पनि सक्तैन भनिएझैं, मूलतः बजार व्यवस्था निजी क्षेत्रकै जिम्मामा छोड्नुपर्छ । तर आवश्यक पर्दा राज्यले नियमन र हस्तक्षेप गर्न सक्ने ठाउँ राख्नुपर्छ । बजारका स्वतःसिद्ध कमजोरीहरू भने हट्नैपर्छ । त्यहाँ राज्यको भूमिका रहनुपर्छ । नेपालमा सरकारको अधीनमा दुग्ध संस्थान, इन्धन संस्थान, खाद्य संस्थान, कृषि सामग्री संस्थान लगायत अझै सञ्चालित छन् । तिनमा चुस्त व्यवस्थापनसहित जवाफदेही कायम रहनुपर्छ, जसले समयसमयमा बजारमा सन्तुलन कायम गर्ने हैसियत राखून् ताकि सर्वसाधारण उपभोक्ता एकाधिकारी व्यापारको पीडा भोग्न बाध्य नहोऊन् । त्यस्तै, कतिपय अन्तर्राष्ट्रिय स्तरमा हुने व्यापार राज्य स्वयंले जीटुजी आधारमा गर्नु पनि पर्ने हुन्छ । देश र जनताको हित हुने कुराहरूमा राज्य जिम्मेवारीवाट पृथक् रहन सक्तैन ।उद्योगव्यवसाय ः उद्योगव्यवसाय मूलतः निजी क्षेत्रबाटै सञ्चालन गर्दा उत्पादन बढ्ने र मुलुकले समृद्धि हासिल गर्न सक्ने हुँदा राज्यले तिनको रेखदेख र नियमन मात्र गर्नुपर्छ । निजी क्षेत्रले उद्योग चलाउँदा श्रमिकको हितरक्षा र सौदाबाजीको अधिकार सुरक्षित रहनुपर्छ । राष्ट्रिय सुरक्षा र राष्ट्रिय हितका दृष्टिले कतिपय संवेदनशील उद्योगव्यवसाय सरकारकै प्रत्यक्ष संलग्नतामा सञ्चालन गर्नुपर्ने हुन्छ । गैरजिम्मेवार तरिकाको औद्योगीकरण भने मानव हितकारी र प्रकृतिमैत्री नहुन सक्छ । यसमा सरकार र समाज दुवैले नियमन गर्नुपर्छ ।अर्थतन्त्र ः संविधानले सार्वजनिक, निजी र सहकारी गरी तीनखम्बे अर्थनीतिको उद्घोष गरेको छ । राज्य, निजी क्षेत्र र सहकारीमार्फत हुने तीनवटै आर्थिक कारोबारलाई संविधानले मान्यता प्रदान गरेको हुँदा तदनुसार आर्थिक नीति र कार्यक्रम लागू गर्न सकियो भने हामी समाजवादको दिशातर्फ अघि बढ्छौं ।प्रगतिशील कर प्रणाली ः सक्नेबाट लिने र नसक्नेलाई दिने हाम्रो समाजवाद हो । उद्यमीहरूले समाजमा उद्योगधन्दा, बन्दव्यापार गरेर पुँजी आर्जन गर्ने अवसर पाउँदा काम गर्ने जाँगर पैदा हुने र समृद्धि हासिल हुने हुँदा उदार नीति पनि आवश्यक छ । तर सामाजिक न्यायका लागि जति धेरै आम्दानी हुन्छ, त्यति बढी प्रतिशत कर लिने व्यवस्थाले समाजमा सन्तुलन ल्याउँछ । यही सुधारवादी समाजवाद हो ।हाम्रो संविधानले व्यक्तिगत सम्पत्तिको अधिकारलाई मौलिक अधिकार भन्दै निजी सम्पत्ति आर्जन र निजी उद्योगव्यवसायद्वारा राष्ट्रको समृद्धि बढाउने विषयलाई स्वीकृति प्रदान गरेको छ । नागरिकका मौलिक अधिकारहरूको लामो सूची अघि सार्दै त्रिखम्बे अर्थनीति र समाजवादउन्मुख व्यवस्थासमेत अंगीकार गरिएको सन्दर्भमा, समाजवादलाई नयाँ ढंगले साकार पार्नका लागि नागरिकहरूलाई सामाजिक सुरक्षाको राम्रो प्रबन्ध र श्रमजीवी वर्गको सौदाबाजीको अधिकारको प्रत्याभूति गरेर समाजमा न्याय स्थापित गर्नपट्टि लागियो भने राष्ट्र समाजवादउन्मुख हुन्छ । हाम्रो संविधानले सविस्तार व्यवस्था गरेका नागरिकका मौलिक अधिकारको कार्यान्वयन हुँदा समाजवादमा हाम्रो देश कुनै स्क्यान्डेनेभियन मुलुकभन्दा पछि हुनेछैन ।समाजवाद साकार पार्ने सामाजिक न्यायसहितको आर्थिक उन्नतिका लागि सबैभन्दा नभै नहुने पक्ष सुशासन हो, पक्षपातरहित शासन हो । त्यतापट्टि हामी पटक्कै अघि बढेका छैनौं, यो कुरा गम्भीर छ । यसका लागि आन्दोलन अघि बढाऔं । भ्रष्टाचार र बेथिति मात्रै रोक्न सके पनि अबको नेपालमा आधी समाजवाद त्यसैबाट हासिल हुन्छ । हर क्षेत्रमा जवाफदेही कायम नगरी समाजवाद निर्माण हुन सक्तैन । सबै आआफ्नो ठाउँमा जवाफदेह हुनुपर्ने पद्धति निर्माण हुनुपर्यो । प्रशासनयन्त्रदेखि सार्वजनिक क्षेत्रका हर अंगमा ढिलासुस्ती र अनियमितता हटाउन कडा अनुगमन गरी निमुखालाई न्याय र विपन्नलाई आय लाई चरितार्थ गर्नुपर्छ ।"
विवेकमाथि भ्रमको विजय ?,"साक्षर हुनु र राजनीतिक रूपले साक्षर हुनुमा आकाशपातालको भिन्नता छ । जस्तै, अमेरिकाको साक्षरता दर ९९ प्रतिशत छ तर त्यहाँ संसार सारा षड्यन्त्रले छोपेको छ भनी अन्धविश्वास गर्ने समूहको आकार अचम्म तरिकाले बढ्दै छ । लाखौं मानिस क्युएनन भन्ने समूहमा होमिएका छन् । यी मानिस कोरोना भाइरस र ठूला विकासे परियोजना षड्यन्त्रको जालो हुन् भन्छन् । विश्वलाई नै भय, संशय, अविश्वास र अनिश्चयले एकैपटक गाँजेको यो दुर्लभ समय हो । यो समय त्रासैत्रास र षड्यन्त्रको खेती हराभरा भइदिँदा फसल कसले पाउँछ ? हानि कसले बेहोर्छ ?राजनीतिशास्त्रमा षड्यन्त्रको सिद्धान्त (कन्स्पिरेसी थिअरी) भन्ने एउटा अवधारणा छ । यसले हाम्रो वरपरका महत्त्वपूर्ण घटनाहरू शक्तिशाली व्यक्तिहरूका गोप्य षड्यन्त्र हुन् भन्छ । यस्ता तर्क अप्रमाणित हुन्छन्, तर आकर्षक सुनिन्छन् । यिनले लगभग सबै सामाजिकराजनीतिक घटनालाई मूलधारभन्दा वैकल्पिक व्याख्या गर्छन् । जस्तै, क्युएनन समूहले संसारलाई डुब्नबाट जोगाउन क्यु भनिने एक रहस्यमय व्यक्ति लागिपरेका छन् भन्नेमा विश्वास गर्छ । यो समूहले बाल यौन अपराधको गिरोह चलाएका बाराक ओबामा र हिलारी क्लिन्टनलाई छिटै ग्वान्तानामो बेमा थुन्ने र चर्चित थुप्रै नेता तथा हलिउड सेलेब्रिटीलाई पक्रिने योजना भइरहेको भ्रम फैलाएको छ । कतिपय अनुयायी क्यु भनेको ट्रम्प हुन् भन्ने लख काट्छन् । ट्रम्प समर्थक र्याली र लकडाउनविरोधी प्रदर्शनमा तिनीहरू अंग्रेजी अक्षर क्यु अंकित टिसर्ट लगाएर देखा पर्छन् । ट्रम्प भने यसबारे मौनता साधिरहेका छन् ।अर्को भ्रम माइक्रोसफ्ट कम्पनीसँग सम्बन्धित छ । हल्ला भन्छ, बिल गेट्सले कोरोना भाइरसको निहुँमा मानिसहरूको मस्तिष्कमा माइक्रोचिप्स घुसाउने षड्यन्त्र गर्दै छन् । अर्को भ्रम छ, कोभिड भ्याक्सिनबाट सबैभन्दा धेरै फाइदा गेट्सलाई हुन्छ । त्यसैले कोभिड नै उनले फैलाएको भ्रम हो । यस्तै, सरकारहरूले जनताको सूक्ष्म निगरानी गर्न लकडाउनको निहुँमा फाइभजी टावरहरू ठड्याउन लागेका छन् भन्ने अर्को अफवाह फैलेको छ ।यी षड्यन्त्रका सिद्धान्तहरूसँग जोडिएका थुप्रै उपसिद्धान्त अहिले सामाजिक सञ्जालका माध्यमबाट धेरै देशमा फैलिएका छन् । कोभिडको संकट व्यवस्थापनमा राज्यको असफलताविरुद्ध देखिएका आन्दोलन फरक भए । वैज्ञानिक व्यवस्थापन गर्न लागिपरेका मुलुकमा भने यो लथालिङ्ग षड्यन्त्र नै हो भनी हजारौं मानिस सडकमा ओर्लिएका छन् । अमेरिकामा भ्रमकै पछि लागेर जनताले कानुन हातमा लिन थालेका छन् । अपराधी भनेर सन्दिग्धलाई गोली दाग्ने, भ्रमपूर्ण समाचारमा मुछिएको रेस्टुरेन्टमा छिरेर राइफल चलाइदिने र संवेदनशील पूर्वाधारमा हतियारसहित छिर्ने काम क्युएनन अनुयायीले गरेका छन् ।अहिले न्युयोर्कबाट काठमाडौंको न्युरोडको दूरी एक क्लिकको पनि छैन । यो समयमा भ्रामक सूचनाका अनेक रूप मुलुकमुलुकमा फैलिँदै छन् । सामाजिक सञ्जालबाट अपुष्ट सूचना फैलाउने र त्यही आधारमा आफ्नो मास बेस जम्मा गर्ने प्रवृत्ति हामीकहाँ झनै हावी छ । कोरोना भ्रम हो, एमसीसी विग्रह मच्चाउन रचिएको रक्तिम जालसाझी हो, हामीलाई जोगाउन अलौकिक, दिव्य, अद्भुत मस्तिष्क भएका महागुरु, माता, बाबा आउनुभएको छ आदि जस्ता हल्लाले राजनीतिक साक्षरता नभएका जनताको दिमागलाई माकुरे जालोजस्तै जटिल बनाएका छन् ।षड्यन्त्र, हल्ला र अफवाह फैलाउन हाम्रो मुलुक उसै उर्वर भूमि छ । कोतपर्वदेखि दरबार हत्याकाण्ड, मदन भण्डारीको रहस्यमय मृत्युदेखि निर्मला पन्त काण्डसम्म भोगेको हाम्रो समाजको पुस्तौंपुस्ता षड्यन्त्रकै समाचारको वरपर छ । छानबिन पारदर्शी बनाउन राज्यको असफलता पनि यसको एउटा कारक भयो । तर अहिले तनावपूर्ण महामारीले आगोमा घ्यू थप्दै छ । यो पूरै वर्ष र लगत्तैको केही समय हामीलाई डर, अनिश्चय र संशयको रापले पगाल्ने पक्का छ ।विवेक कमजोर भइरहेको र भ्रम बलियो भइरहेको यो समयलाई मुट्ठीमा कसेर कुनै राजनीतिक शक्ति जन्मियो भने को जन्मिन्छ ? वा, देखेबुझेकै राजनीतिक शक्तिले यो भावनालाई सैंतेर आफ्नो पोल्टामा पार्यो भने हाम्रो लोकतन्त्रको भविष्य के हुन्छ ? जनताको विवेकले आत्मदाह गर्न थालेको यो समय लोकतन्त्रमाथि नै डरलाग्दो चुनौती बनेको छ । तर बुझ्न जरुरी चाहिँ हूलका हूल मानिसले किन भ्रमलाई पत्याउन थाले भन्ने हो ।अव्यवस्थाको चुली लाग्दा र राजनीतिक पद्धतिमाथि विश्वासको खडेरी पर्दा मानिसलाई षड्यन्त्रले गाँजेको अनुभव हुन्छ । अनुसन्धान भन्छ, राष्ट्रिय वा व्यक्तिगत जीवनमा संकट आइपर्दा यस्तो अविश्वासको बेर्ना झनै झाँगिन्छ । चारैतिरबाट असुरक्षित महसुस गर्न थालेपछि मानिसले यी सबै परिघटना किन भए भन्ने व्याख्या खोज्छ । त्यसपछि ऊ आधिकारिक कुरा पत्याउँदैन । त्यसको वैकल्पिक व्याख्या र तथ्याङ्क खोज्न थाल्छ । यस्ता तनावबीच षड्यन्त्रका सिद्धान्तले गर्ने व्याख्याबाट उसलाई थोरै भए पनि राहत मिल्छ । कोरोना भाइरसले संसारलाई नै संकटको समुद्रतर्फ धकेल्दा अहिले षड्यन्त्रका सिद्धान्तमा विश्वास गर्नेको संख्या बढेको देखिन्छ ।कोही मान्छे भने अरूभन्दा भिन्न देखिन यस्ता भ्रमलाई बढावा दिन्छन् । जस्तै, नेपाल मजदुर किसान पार्टीका नारायणमान बिजुक्छेले पनि सुरुमा यो भाइरसलाई अमेरिकी साम्राज्यवादीले फैलाएको भ्रम हो भने । यसरी जनता उचाल्न सजिलो थियो । केही मानिसलाई जलवायु परिवर्तनले पृथ्वी दैनिक तातिँदै गएको भन्ने थुप्रै प्रमाणमा विश्वासै लाग्दैन । हामीकहाँ एमसीसी अनुमोदनलाई लिएर भएका बहसमध्ये केहीलाई षड्यन्त्रको सिद्धान्तकै एउटा उदाहरण मान्न सकिन्छ । यो विषयमा जति थोरै बहस एमसीसीका अन्तर्वस्तु र तथ्यलाई लिएर भए, त्योभन्दा कैयौं गुणा विराट् चर्चा यससँग गाँसिएको भनिएका षड्यन्त्रलाई लिएर भए ।युट्युब च्यानल र धेरै फलोअर भएका फेसबुक तथा ट्वीटर पेजले यस्ता अप्रमाणित हल्ला फैलाउन सजिलो बनाइदिएका छन् । तिनले पुष्टि गर्ने आधार नै नभएका हल्ला फैलाउँदै त्यसैलाई नै फलोअर बढाउने माध्यम बनाएका छन् । प्रत्येक घटनालाई षड्यन्त्र हो भनिदिने मान्छे युट्युब र सामाजिक सञ्जालमा चलेका विश्लेषक दरिएका छन् ।हल्लाको व्यापार चलाउन सजिलो हुन्छ तर विचारको युद्ध लड्न मुस्किल । अरूको विचारलाई प्रतिकार गर्न ऊभन्दा उत्तम विचार लिएर आउनुपर्यो । त्यसका लागि अध्ययन चाहियो । तथ्य, प्रमाण र तर्कको सम्मिश्रण चाहियो । यो दुईचार दिनमै जोहो हुने कुरा होइन ।हामी अचेल अलि असहिष्णु भएका छौं । अरूको विचारलाई शारीरिक शक्तिले पराजित गर्न खोज्छौं । कि गलामा पहेंलो रामनामी ओढेर भिडियो बनाउनुस्, कि त सेतो अप्रोन भिरेर फेसबुक लाइभ चलाउनुस् । सब थोकदेखि आत्तिएको अहिलेको दर्शकदीर्घाले तपाईंको वैकल्पिक व्याख्या माथि थपडी बर्साउँछ । तर, तर्कको स्रोत र विचारको वैज्ञानिकतामाथि प्रश्न गर्दैन । एकातिर यो सार्वजनिक ज्ञान निर्माणमाथिको चुनौती हो भने, अर्कातिर स्वस्थ बहस र लोकतन्त्रकै भविष्यमाथि आइलागेको संकट हो । समाज अघि बढ्ने भनेको विचार र प्रतिविचारको द्वन्द्वबाट आउने नूतन विचारले हो । विचारहरूबीच द्वन्द्व जरुरी छ । तर त्यो तथ्य र तर्कमा आधारित हुनु उत्तिकै आवश्यक छ ।ठूला संकट आइपर्दा मानिसको आलोचनात्मक चेत शून्य भइदिन्छ । त्यस्तो बेला हामी तथ्यपरक सूचना खोज्दैनौंÙ आफूलाई चित्तबुझ्ने कुरा जसले भन्दिन्छ, उसैको पछि लाग्छौं । अनिश्चय, अविश्वास र आक्रोशले जेलेको यो समय अन्य बेलाभन्दा निकै संवेदनशील छ । समयमै बुझ्नु जरुरी छ, यो आशंकाभन्दा विवेक र अनुमानभन्दा विज्ञानमा बढी भर पर्नुपर्ने समय हो ।"
ट्रम्प र बाइडेन दुवै पक्षधरद्वारा प्रदर्शन,"बाइडेनले खोले संक्रमणकालीन वेबसाइट अमेरिकामा नयाँ राष्ट्रपति चयनका लागि नोभेम्बर ३ मा निर्वाचन भए पनि विजयी उम्मेदवारले जनवरी २० मा शपथग्रहण गर्छन् । निर्वाचित भएदेखि पदभार नसम्हालेसम्म राष्ट्रपति निर्वाचित उम्मेदवारले संक्रमणकालीन टोली बनाउने अभ्यास छ । यस वर्षको चुनावी नतिजा सार्वजनिक हुने क्रम जारी छ । हालसम्म जो बाइडेन वा डोनाल्ड ट्रम्पमध्ये कोही पनि स्पष्ट विजेताका रूपमा अगाडि आएका छैनन् । आफू विजयतर्फ उन्मुख भएको भन्ने दुवै उम्मेदवारको दाबी छ । डेमोक््रयाट उम्मेदवार बाइडेनको टोलीले भने नयाँ वेबसाइट नै सुरु गरिसकेको छ । अमेरिकाले महामारीदेखि आर्थिक मन्दी, जलवायु परिवर्तनदेखि जातीय अन्यायको गम्भीर संकट सामना गरिरहेको छ । संक्रमणकालीन टोलीले पूर्ण गतिमा तयारी गरिरहेको छ । जसले गर्दा बाइडेनह्यारिस प्रशासनले पहिलो दिनदेखि नै काम गर्न सकोस्, वेबसाइटमा भनिएको छ ।"
कोसोभोका राष्ट्रपतिद्वारा राजीनामा,प्रिस्टिना (एएफपी) युद्ध अपराधको आरोप लागेपछि कोसोभोका राष्ट्रपति हसिम थासीले पदबाट राजीनामा दिएका छन् । युद्धअपराध गरेको आरोपसँगै उनीमाथि राजीनामाको दबाब बढेको थियो । थासीविरुद्ध हालै हेगस्थित अदालतमा मुद्दा दायर भएको थियो । मुद्दा दायर गरिएपछि उनी राजीनामा दिन बाध्य भएका जनाइएको छ । सन् १९९० मा सर्बियासँगको द्वन्द्वका क्रममा उनले युद्धअपराध गरेको आरोप छ ।आफू अन्तर्राष्ट्रिय अपराध न्यायालयमा उपस्थित हुनुपर्ने भएकाले पदबाट राजीनामा दिएको उनको भनाइ छ ।
गोस्वामी १४ दिन हिरासतमा,नयाँदिल्ली (एजेन्सी) दुई वर्ष पुरानो आत्महत्या दुरुत्साहन मुद्दामा पक्राउ परेका भारतीय पत्रकार अर्नब गोस्वामीलाई १४ दिनका लागि न्यायिक हिरासतमा राख्ने अनुमति दिइएको छ ।मुम्बईस्थित अदालतले गोस्वामी र अन्य दुई जनालाई १४ दिनका लागि न्यायिक हिरासतमा राख्न आदेश दिएको हो । गोस्वामीका वकिलले जमानतका लागि निवेदन दिएका थिए । तर अदालतले उक्त अपिल अस्वीकार गरिदिएको भारतीय सञ्चारमाध्यमले जनाएका छन् । उक्त मुद्दामाथिको सुनुवाइ शुक्रबार ३ बजे हुने जनाइएको छ । सन् २०१८ मा इन्टेरियर डिजाइनर अन्वयक नाइक र उनकी आमा कुमुद नाइकलाई आत्महत्या गर्न बाध्य पारेको आरोप गोस्वामीमाथि लागेको छ ।
"धान किसानको, मूल्य बिचौलियाको","बिचौलियाका कारण पूर्वका किसानले सरकारले तोकेको धानको न्यूनतम समर्थन मूल्य कहिल्यै पाएका छैनन् । उनीहरू सधैं बिचौलीयाले तोकेको मूल्यमा धान बेच्न बाध्य छन् । गतवर्ष संघीय सरकारले कात्तिकमा मोटा धान प्रतिक्विन्टल २५ सय ३२ रुपैयाँ र मध्यम धानको प्रतिक्विन्टल २६ सय ७३ रुपैयाँ न्यूनतम समर्थन मूल्य तोकेको थियो । किसानले भने मोटा धान सरकारले तोकेको समर्थन मूल्यभन्दा प्रतिक्विन्टल २५७ र मध्यम धान प्रतिक्विन्टल ३४८ रुपैयाँ कममा बेच्नुपरेको थियो । पूर्वी तराईमा गतवर्षृ मोटा धान राधा १२ प्रतिक्विन्टल २२ सय ७५ रुपैयाँ र मध्यम धान सोना मन्सुली २३ सय २५ रुपैयाँमा खरिदबिक्री भएको मोरङ व्यापार संघको तथ्यांक छ । पूर्वी तराईमा कात्तिकदेखि कान्छी धान निस्कन थाल्छ । अहिले नयाँ कान्छी धानको मूल्य प्रतिक्विन्टल १८ सय रुपैयाँ कायम भएको मोरङ व्यापार संघले जनाएको छ । उक्त धानको मूल्य गतवर्ष यही सिजनमा प्रतिक्विन्टल २१ सय रुपैयाँ थियो । एक मन धानको उत्पादन लागत नै झन्डै हजार रुपैयाँ पर्छ । तर अहिले बजार मूल्य ७ सय २० रुपैयाँ छ । किसान सधैं उत्पादन लागतभन्दा कम मूल्यमा धान बेच्न बाध्य छन्, जहदाका किसान अजयकुमार सिंहले भने । मोरङ व्यापार संघले सार्वजनिक गरेको धानलगायत अन्य फसलको मूल्य मोरङ र सुनसरीमा लागू हुँदै आएको छ । संघले धान मिलका प्रतिनिधि र बिचौलियाले कायम गरेको मुल्यलाई नै समर्थन गर्दै आएको छ । सीमावर्ती बजारको अवस्था हेरेर माग र आपूर्तिका आधारमा बजारले मूल्य निर्धारण गर्दै आएको मोरङ व्यापार संघका अध्यक्ष प्रकाश मुण्दडाको भनाइ छ । बजारको माग र आपूर्तिलाई आधार मानेर मूल्य तोक्छ । सरकारले गतवर्ष केलाई आधार मानेर मूल्य तोक्यो । बजारले सरकारले तोकेको मूल्यलाई कार्यान्वयन नगरे सरकारले आफूले तोकेको मूल्यमा किसानको धान खरिद गर्नुपर्छ, मुन्दडाले भने । संघीय सरकारले तोकेकै समर्थन मूल्यलाई नै प्रदेश सरकारले पनि कार्यान्वयन गराउने प्रदेश १ का आर्थिक मामिला तथा योजना मन्त्री इन्द्रबहादुर आङ्बोले दाबी गरेका थिए । सरकारले तोकेको न्यूनतम समर्थन मूल्य कार्यान्वयन नगरे व्यापारीलाई कारबाही गर्ने पनि बताएका थिए । तर प्रदेश सरकारले कम मूल्यमा धान खरिद गर्ने एक जना पनि व्यापारीलाई कारबाही गरेको छैन । यहाँका बिचौलियाले सीमावर्ती बजारमा चलेको मूल्यका आधारमा फसलको मूल्य तोक्छन् । भारतमा किसानले धान रोपाइँ गर्दा सरकारी अनुदान पाउँछन् र त्यहाँ धान उत्पादन लागत न्यून लाग्दा मूल्य कम हुन्छ । तर यहाँका किसानले सरकारी अनुदान मात्र नभएर धान रोप्ने समयमा रासायनिक मलसमेत पाउँदैनन् । यहाँ धान उत्पादन लागत बढी पर्छ । तर मूल्य भने भारतीय धानको सरह तोकिँदा आफूहरू मर्कामा परेको किसानको गुनासो छ । विराटनगरको अतिथि सदनअगाडि हरेक दिन साँझ बिचौलियाको भेलाले तोक्ने मूल्यकै आधारमा भोलिपल्ट मिलले किसानको धान किन्ने गर्दा किसान मर्कामा पर्दै आएका हुन् । बिचौलियाले तोकेको मूल्य लागू नभए मिलले साना व्यापारीबाट धान किन्दैनन् ।"
घट्यो विपन्न वर्ग कर्जा विस्तार,"चालु आर्थिक वर्षको पहिलो दुई महिनामा बैंक तथा वित्तीय संस्थाले १ खर्ब ९७ अर्ब रुपैयाँ कर्जा विपन्न वर्गमा प्रवाह गरेका छन् । गत असरको तुलनामा भदौमा यस्तो कर्जा २३ प्रतिशतले घटेको छ । गत असारमा बैंक तथा वित्तीय संस्थाले विपन्न वर्गमा २ खर्ब १ अर्ब रुपैयाँ कर्जा प्रवाह गरेका थिए । लकडाउनका कारण लघुवित्त वित्तीय संस्थामा कर्जा माग घटेपछि विपन्न वर्गमा जाने कर्जा घटेको बैंक तथा वित्तीय संस्थाले जनाएका छन् । लकडाउनका कारण बैंकहरूको समग्र कर्जा घटेकाले विपन्न वर्गमा जाने कर्जामा पनि कमी आएको बैंकर्स संघका अध्यक्ष भुवन दाहालले बताए । लघुवित्तबाट आउने कर्जा माग नै घटेको होला, उनले भने, पछिल्ला महिनामा कर्जा माग बढेको छ, यसले विपन्न वर्गमा जाने कर्जा पनि बढाउँछ । पिछडिएको तथा विपन्न वर्गको आयआर्जन अभिवृद्धि गर्ने उद्देश्यले बैंकहरूले कुल कर्जा प्रवाहको न्यूनतम ५ प्रतिशत यो क्षेत्रमा प्रवाह गर्नुपर्ने राष्ट्र बैंकको निर्देशन छ । गत भदौसम्म यो क्षेत्रमा जाने कर्जा घटे पनि औसतमा राष्ट्र बैंकको निर्देशन भने पालना भएको देखिन्छ । गत भदौसम्म विपन्न वर्गमा प्रवाह भएको लगानी बैंक तथा वित्तीय संस्थाको कुल लगानीको करिब ६ प्रतिशत हो । उल्लिखित कर्जामध्ये करिब २५ प्रतिशत बैंक तथा वित्तीय संस्थाले सीधै र बाँकी ७५ प्रतिशत अप्रत्यक्ष (लघुवित्त संस्था, सहकारीमार्फत) रूपमा प्रवाह गर्दै आएका छन् । विपन्न वर्गमा प्रवाहित कुल ऋणमध्ये करिब ८५ प्रतिशत हिस्सा वाणिज्य बैंकहरूको छ ।लकडाउनको अवधिमा लघुवित्त वित्तीय संस्थाको कर्जा लगानी पनि प्रभावित भएको लघुवित्त बैंकर्स संघका अध्यक्ष वसन्त लम्सालले बताए । गत चैतको तुलनामा असारमा करिब ४ अर्ब रुपैयाँ कर्जा घटिसकेको थियो, उनले भने, यो प्रवृत्ति त्यसपछिका महिनामा पनि देखिएको छ । लघुवित्त वित्तीय संस्था कर्जा सूचना केन्द्रमा सहभागी भएपछि बहुऋणी (मल्टिपल बैंकिङ) मा केही घटेकाले कुल ग्राहक संख्या पनि घटेको उनको भनाइ छ । एकभन्दा बढी संस्थाबाट ऋण लिने प्रवृत्तिमा कमी आएको छ, उनले भने, यसले ऋण लिने ग्राहक र सदस्यको संख्या पनि घटेको छ ।हाल विकास बैंक र वित्त कम्पनीले पनि आफ्नो कुल लगानीको न्यूनतम ५ प्रतिशत विपन्न वर्गमा लगानी गर्नुपर्ने व्यवस्था छ । यो वाणिज्य बैंक बराबर नै हो । यसअघि विकास बैंकले कुल कर्जाको न्यूनतम ४५ प्रतिशत र वित्त कम्पनीले ४ प्रतिशत यो क्षेत्रमा लगानी गर्नुपर्ने व्यवस्था थियो ।विपन्न वर्ग भन्नाले न्यून आय भएका र खासगरी सामाजिक रूपमा पिछडिएका महिला, जनजाति, दलित वर्ग, अन्धा, बहिरा, शारीरिक रूपले अपांग व्यक्ति, सीमान्तकृत समुदाय तथा साना किसान, कालिगढ, मजदुर र भूमिहीन परिवारलाई जनाउँछ । विपन्न वर्गको आर्थिक तथा सामाजिक उत्थानका लागि सञ्चालन हुने स्वरोजगारमूलक लघुउद्यम सञ्चालन गर्न तोकिएको सीमासम्म प्रवाह हुने लघु कर्जालाई विपन्न वर्ग कर्जा मा गणना गर्ने सुविधा राष्ट्र बैंकले दिएको छ ।शैक्षिक प्रमाणपत्रको धितोमा प्रदान गरिने कर्जा, आर्थिक रूपमा विपन्न, सीमान्तकृत समुदाय तथा लक्षित वर्गका विद्यार्थीलाई उच्च र प्राविधिक तथा व्यावसायिक शिक्षा अध्ययनका लागि उपलब्ध गराइने कर्जा र दलित समुदायलाई व्यवसाय गर्न सामूहिक जमानीमा उपलब्ध गराइने कर्जालाई विपन्न वर्ग कर्जामा गणना गर्ने व्यवस्था राष्ट्र बैंकले गरेको छ । उल्लिखित शीर्षकको कर्जामा ५ प्रतिशत ब्याज अनुदान दिने नीति सरकारको छ ।रुग्ण उद्योग, घरेलु तथा साना उद्योग, वैदेशिक रोजगारी, दलित, जनजाति, उत्पीडित, महिला, अपांगता भएका व्यक्ति, विपन्न वर्ग तथा समुदायका व्यक्तिद्वारा सञ्चालित साना व्यवसाय आदिलाई प्रवर्द्धन गर्न र निर्यातलाई प्रोत्साहन गर्न राष्ट्र बैंकले १ प्रतिशतमा विशेष पुनर्कर्जा प्रदान गर्दै आएको छ ।चालु आर्थिक वर्षको मौद्रिक नीतिमार्फत राष्ट्र बैंकले व्यावसायिक परियोजनाका लागि धितो लिई तोकिएका कृषि, लघु उद्यम तथा व्यवसाय गर्ने विपन्न तथा न्यून आय भएका व्यक्ति, फर्म वा समूहलाई प्रदान गरिने कर्जा सीमा ७ लाखबाट बढाएर १५ लाख रुपैयाँ पुर्याइएको छ । यस्तै, क, ख, ग र थोक कर्जा प्रवाह गर्ने घ वर्गका बैंक तथा वित्तीय संस्थाले विपन्न वर्ग कर्जाका रूपमा लघुवित्तीय संस्थालाई प्रवाह गर्ने कर्जामा ०५ प्रतिशतभन्दा बढी सेवा शुल्क लिन नपाइने व्यवस्था पनि राष्ट्र बैंकले गरेको छ । विपन्न वर्गको आर्थिक तथा सामाजिक उत्थानका लागि बैंक तथा वित्तीय संस्थाले यस्तो कर्जा प्रवाह गर्दै आएको बताए पनि अधिकांश यस्तो कर्जा लक्षित समुदायसम्म नपुगेको जानकारहरू बताउँछन् । विपन्न वर्गको नाममा पहुँचवाला र हुनेखानेले मात्र उक्त सुविधा लिँदै आएको उनीहरूको तर्क छ ।"
धार्चेमा एड्भेन्चर ट्रेल,"भूकम्पबाट प्रभावित धार्चे गाउँपालिकामा पर्यटकलाई आकर्षित गर्न एड्भेन्चर ट्रेल (साहसिक मार्ग) निर्माण गरिएको छ । पदयात्री तथा साइकल यात्रीलाई लक्ष्य गरी १६२ किलोमिटर मार्ग निर्माण गरिएको हो । लाप्राकमा रहेको गुप्सीपाखाबाट यमगाउँसम्म निर्मित उक्त मार्ग शनिबारदेखि खुला गरिएको छ । सडकमार्गले नछोएको पुरानो पैदलमार्गलाई समेटेर एड्भेन्चर ट्रेल निर्माण गरिएको गाउँपालिका अध्यक्ष सन्तोष गुरुङले बताए । प्राकृतिक मनोरम दृश्यावलोकन गर्दै यात्रा गर्ने पदयात्रीलाई लक्ष्य गरी ट्रेल निर्माण भएको छ, उनले भने । उक्त मार्गलाई बारपाकसम्म जोड्ने लक्ष्य रहेको उनले सुनाए । साइकलबाट पनि धार्चे भ्रमण गर्न सकिन्छ भन्ने सन्देश दिन एड्भेन्चर ट्रेल बनाएका हौं, उनले भने, पर्यटनबाट आर्थिक विकासको सम्भावना प्रशस्त छ, साइकलयात्रीको पनि गन्तव्य बनाउन सके यो क्षेत्र आन्तरिक तथा बाह्य पर्यटकको रोजाइमा पर्छ भन्ने विश्वास छ, । २०७२ वैशाख १२ को भूकम्प अध्ययन तथा अवशेष अवलोकनका लागि पनि उक्त क्षेत्रमा पर्यटक आउने स्थानीयको विश्वास छ । लाप्राकस्थित गुप्सीपाखामा निर्मित गरिएको एकीकृत बस्ती हेर्न आउने आन्तरिक पर्यटकको संख्या पनि बढेको छ । उक्त मार्गबाट यात्रा गर्ने पद तथा साइकलयात्रीले बौद्ध, हिमालचुली, गणेश, शृंगीलगायत हिमालको दृश्यावलोकन गर्दै यात्रा गर्न सक्नेछन् । डाँडाडाँडाबाट बनेको पदमार्गमा यसै पनि पर्यटक भुल्न सक्छन्, उनले भने । गुराँसलगायत प्राकृतिक वनस्पति पाइने क्षेत्र भएकाले पनि उक्त क्षेत्र पर्यटकीय हिसाबले विकास गर्न लागिएको हो । पैदल हिँड्न रुचाउनेलाई पदमार्ग भइहाल्यो, सडकमार्ग भएर चुङकङलगायतका डाडाँमा पुगेर दृश्यावलोकन गर्छु भन्ने पर्यटक पनि यहाँ आउन सक्छन्, उनले भने । साइकलबाट यात्रा गर्नेका लागि अब उक्त मार्ग खुला भएको उनले बताए । एड्भेन्चर ट्रेल भएर शनिबार पाँच जना अनुभवी साइकलयात्रीले परीक्षण यात्रा गरे । गुप्सीपाखाबाट यमगाउँ, चुङकङडाँडा हुँदै माछाखोलासम्मको गोरेटो बाटोमा साइकलयात्री पुगेपछि स्थानीय पनि उत्साहित देखिन्थे । माउन्टेन साइक्लिङ यात्राका लागि उक्त मार्ग उपयुक्त रहेको पोखराबाट आएका साइकलयात्री लक्ष्मण सुनारले बताए । सम्भावना बोकेको ठाउँ रहेछ, पर्यटक यो ठाउँमा घुम्न पाए खुसी हुन्छन्, उनले भने, साइकलबाट यात्रासँगै ट्रेल निरीक्षण पनि गर्यौं, ट्रेल र साइकल यात्राको सम्भावनाबारे अध्ययन गरेका हौं, मनरोम दृश्य हेर्दै साइक्लिङ गर्दा यो ट्रेलमा छुट्टै आनन्द छ । उक्त मार्गमा १ हजार ९ सय मिटर उचाइको गुप्सीपाखाबाट सुरु हुने साइकल यात्रा ८ सय मिटरमा गएर टुंगिने उनले बताए । करिब दुई घण्टामा साइकलबाट यात्रा पूरा गर्न सकिन्छ, उनले भने, आधारभूत ज्ञान भएकालाई यो गोरेटो बाटो भएर एड्भेन्चर साइक्लिङ गर्न निकै उपयुक्त छ । एड्भेन्चर ट्रेललाई अन्य गाउँसम्म विस्तार गर्ने सम्भावना पनि रहेको सुनारको भनाइ छ । पर्यटकलाई आकर्षित गर्न साइक्लिङ ट्रेल विकास गरेपछि स्थानीय पनि उत्साहित छन् । पूर्वाधारको विकास र प्रचारमा जोड दिए पर्यटक नआउने कुरै छैन, गुम्दाकी माइली गुरुङले भनिन्, पर्यटक आउने क्रम बढे हामीले उत्पादन गरेको कृषिजन्य सामग्री बिक्रीमा पनि सजिलो हुन्छ । गाउँ पुगेका आगन्तुकलाई अर्ग्यानिक खानेकुरा खुवाउने गरेको पनि उनले सुनाइन् । प्राकृतिक र सांस्कृतिक प्रवर्द्धनमार्फत पर्यटन विकास गर्ने उद्देश्यले निर्मित उक्त मार्ग निर्माण गर्न ३० लाख रुपैयाँ खर्च भएको छ । गण्डकी प्रदेशका उद्योग, पर्यटन, वन तथा वातावरणमन्त्री विकास लम्सालले शनिबार एड्भेन्चर ट्रेलको उद्घाटन गरे । भौगोलिक रूपमा विकट भए पनि धार्चेमा पर्यटनको प्रचुर सम्भावना छ, उनले भने, यहाँको पर्यटकीय पूर्वाधार विकासमा निरन्तर जोड दिन्छौं ।"
भाइबरले गर्यो च्याट पेमेन्टको सुरुवात,काठमाडौं (कास) राकुटेन भाइबरले च्याटबाट पेमेन्ट गर्न मिल्ने प्रणालीको सुरुवात गरेको घोषणा गरेको छ । भाइबरले आफ्नो सेवाको एक दशक पुगेको अवसरमा म्यासेजिङ प्रणालीमा नयाँ विशेषता थप गर्दै यो सेवा सुरु गरेको हो । कम्पनीले च्याटबाट पेमेन्ट सुरुवात गरेर वित्तीय प्रविधितर्फ विस्तार भएको घोषणा गरेको हो । यससँगै अब भाइबरका प्रयोगकर्ताले यो प्लेटफर्मको उपयोग गरी सामान किन्न तथा सेवाबापतको भुक्तानी गर्न सक्छन् । यसका लागि भाइबर प्रयोगकर्ताले गुगल पेमेन्ट अथवा स्थानीय मोबाइल वालेटको सहायता लिनुपर्ने कम्पनीले जनाएको छ ।
युनिसेफ र स्वास्थ्य मन्त्रालयसँग एनसेलको सहकार्य,काठमाडौं (कास) एनसेल आजियाटाले कोभिड१९ सम्बन्धी जनसचेतना अभिवृद्धि गर्न स्वास्थ्य तथा जनसंख्या मन्त्रालय र युनिसेफ नेपालसँग सहकार्य गरेको छ । एनसेलले आफ्नो व्यावसायिक सामाजिक उत्तरदायित्वअन्तर्गत हाल कोभिड१९ को संक्रमण बढिरहेका बेला यसबाट बच्न आमजनमानसमा जनसचेतना फैलाउने कार्यमा केन्द्रित हुँदै विभिन्न अभियान सञ्चालन गर्न स्वास्थ्य मन्त्रालय र युनिसेफ नेपालसँग सहकार्य गरेको हो ।
एभरेस्ट बैंकको लाभांश घोषणा,काठमाडौं (कास) एभरेस्ट बैंकले आफ्ना सेयरधनीहरूलाई लाभांश वितरण गर्ने घोषणा गरेको छ । बैंकको सञ्चालक समिति बैठकले मंगलबार ५ प्रतिशत नगद लाभांश र ५ प्रतिशत बोनस सेयर (करसमेत) गरी लाभांश वितरण गर्ने घोषणा गरेको छ ।
तातोपानी नाका चलाउन वार्ता आवश्यक,काठमाडौं (कास) नेपालचाइना चेम्बर अफ कमर्स एन्ड इन्डस्ट्रीले तातोपानी तथा केरुङ नाका सञ्चालन समस्याको स्थायी समाधानका लागि नेपाल र चीनबीच द्विपक्षीय वार्ता आवश्यक रहेको बताएको छ । तातोपानी नाका सञ्चालनमा देखिएको समस्यालाई दुईपक्षीय वार्ताबाट समाधान गर्न चेम्बरले बुधबार जारी गरेको विज्ञप्तिमा आग्रह गरिएको छ । नाका सञ्चालनका लागि दुई देशका सम्बन्धित निकायलाई छिटो पहल गर्नसमेत चेम्बरको आग्रह छ ।
५ वर्ष पनि टिकेन कालोपत्र,"कर्णाली विकासको मेरुदण्ड मानिएको कर्णाली राजमार्गको सुर्खेतजुम्ला सडकको कालोपत्र ५ वर्षमै उप्किएको छ । अधिकांश ठाउँमा कालोपत्र उप्किएपछि दुर्घटनाको जोखिम बढेको छ भने यात्रुहरू कष्टपूर्ण यात्रा गर्न बाध्य छन् । २०६३ चैतमा ट्र्याक खोलिएको राजमार्ग विश्व बैंकको सहयोगमा २०७२ सालमा ओटासिल कालोपत्र गरिएको थियो । कालीकोटकै बासिन्दा महेन्द्रबहादुर शाही मुख्यमन्त्री भएका बेला पनि कर्णाली राजमार्गको स्तरोन्नति हुन नसक्नु दुःखद भएको सुन्दर र समृद्ध कालीकोटका अभियन्ता भूपेन्द्रजंग शाहीले बताए । ट्र्याक ओपन भएको डेढ दशक पुग्दा पनि सडकको अवस्था उस्तै छ, कांग्रेस महासमिति सदस्यसमेत रहेका शाहीले भने, सडक दुई लेनको बनाउन सके मात्रै पनि कर्णालीको धेरै विकास हुन्थ्यो । पानी पर्दा हिलाम्मे र घाम लाग्दा धुलाम्मे हुने कर्णाली राजमार्गमा गाडी चलाउन निकै सास्ती हुने गरेको बस चालक जीवन केसीले बताए । साँघुरो सडकका कारण गाडी क्रस गर्न पनि ब्याक गरेर साइड दिनुपर्ने बाध्यता रहेको उनले गुनासो पोखे । राजमार्गको स्तरोन्नतिका लागि सरकारले बर्सेनि बजेट विनियोजन गरे पनि टालटुलमै सकिने गरेको छ । खाल्डाखुल्डी पुर्ने र पहिरो हटाएर यातायात सुचारु गर्ने बजेट मात्र आउने गरेकाले स्तरोन्नति गर्न नसकिएको सडक डिभिजन कार्यालय, जुम्लाका प्रमुख लीलाबहादुर भण्डारीले बताए । वर्षामा पहिरो हटाउनै ठिक्क हुन्छ, उनले भने, थोरै बजेटले कहाँकहाँ भ्याउनु ? उनका अनुसार यस वर्ष राजमार्गको पहिरो हटाउन डोजरलाई २८ दिन लागेको थियो । तर राजमार्गमा आएको बजेट पनि खर्च गर्न नसकेर फ्रिज हुने पुरानै प्रवृत्ति कायमै छ । दैलेखदेखि कालीकोटको दहीखोलासम्म १ सय ३२, दहीखोलादेखि जुम्ला खलंगासम्म १ सय ३६ र ९४ किलोमिटर नाग्मागमगढी सडक डिभिजन कार्यालयले हेर्दै आएको छ । कार्यालयमा गत वर्ष आएको नाग्मगमगढी सडकको ३८ करोड रुपैयाँ फ्रिज भएको थियो । सडकमा गत वर्ष ५० करोड रुपैयाँ विनियोजन भएकोमा लकडाउन र ढिलो टेन्डर भएकाले १२ करोड मात्र खर्च भएको थियो । यस वर्ष स्वीकृत भएको ९ करोड बजेट खर्च भइसकेको डिभिजन प्रमुख भण्डारीले बताए । उनका अनुसार नाग्मागमगढी खण्डमा ग्राभेल गर्न थप २२ करोड रुपैयाँ आवश्यक छ । विश्व बैंकको सहयोगमा सुर्खेतबाट खिड्कीज्युलासम्म १ सय १८ किलोमिटरमा पहिलो चरणमा र खिड्कीज्युलाजुम्ला सडकमा दोस्रो चरणमा कालोपत्र भएको हो । २०७२ को अन्तिममा कालोपत्र सकिएकोमा अधिकांश ठाउँमा उप्किए पनि बर्सेनि सडक टालटुल पार्ने काम मात्र भइरहेको स्थानीय कमल शर्माले बताए । उनका अनुसार सडक मर्मतका नाममा असार लागेपछि केही ठाउँमा टालटुल पारिन्छ । गुणस्तरहीन काम हुँदा पनि सडक जीर्ण बनेको हो, उनले भने, केही ठाउँमा त एक वर्ष पनि कालोपत्र टिकेन । राजमार्गमा वर्षमा मुस्किलले ९ महिना जुम्लासम्म सवारीसाधन गुड्छन् । सडक जीर्ण बनेपछि राजमार्गमा दुर्घटनाको जोखिम पनि बढिरहेको ट्राफिक प्रहरीले जनाएको छ । अहिलेसम्म सुर्खेतजुम्ला सडकखण्डमा १ सय ६३ वटा दुर्घटना भएको जिल्ला ट्राफिक प्रहरी कार्यालयको तथ्यांक छ । अप्ठेरो सडकमा सेफ्टीबार र पर्खाल लगाएपछि दुर्घटनामा कमी आउन थालेको कार्यालयका इन्चार्ज हानसिंह भण्डारीले बताए । राजमार्गको दैलेख र कालीकोट खण्डका ७ पुलको निर्माण अझै पूरा नहुँदा यात्रुले बर्सेनि सास्ती भोगिरहेका छन् । डिभिजन सडक कार्यालयका अनुसार कालीकोटमा ३ र दैलेखमा ४ पुलको निर्माण अझै पूरा भएको छैन । दैलेखको पाल्तडामा खोला नै नभएको ठाउँमा पुल बनेको छ । कालीकोटको तिलागुफा८ स्थित टाकुल्लाखोलामा पुल निर्माणको काम ७ वर्षदेखि अलपत्र छ । दुई वर्षदेखि ठेकेदार सम्पर्कविहीन भएपछि पुल निर्माण अलपत्र परेको डिभिजन प्रमुख भण्डारीले बताए । उनका अनुसार दैलेखको घट्टेखोला, राकमखोला, जाक्सीखोला र सेरिघाटखोला पुल पनि ठेकेदारको लापरबाहीले अलपत्र परेका हुन् ।"
१२ को परीक्षा ४ हजार केन्द्रबाट,"मंसिर ९ गतेदेखि देशभरका ४ हजार १ सय ५ परीक्षा केन्द्रमा कक्षा १२ को परीक्षा सञ्चालन हुने भएको छ । विद्यार्थीले आफूले अध्ययन गरेकै विद्यालयबाट ४० प्रतिशत पूर्णाङ्कको संक्षिप्त परीक्षा दिन पाउनेछन् । विगतमा करिब एक हजार परीक्षा केन्द्रमा परीक्षा सञ्चालन हुने गरेको थियो । यस वर्ष कोभिड१९ का कारण होम सेन्टरमा नै परीक्षा सञ्चालन गर्न लागिएको हो । विद्यार्थीले घरपायक परीक्षा केन्द्रबाट पनि परीक्षा दिन पाउने व्यवस्था गरिएको राष्ट्रिय परीक्षा बोर्डका अध्यक्ष चन्द्रमणि पौडेलले बताए । काठमाडौं उपत्यकाका ३ जिल्ला र अन्य जिल्लाका विद्यार्थीले अर्को जिल्लाबाट समेत परीक्षा दिन पाउनेछन् । पौडेलका अनुसार कुल परीक्षार्थीमध्ये करिब ५ प्रतिशतले अर्को जिल्लाबाट परीक्षा दिनेछन् । विद्यार्थीले प्रवेशपत्र भने आफैंले अध्ययन गरेको विद्यालयबाट लिनुपर्छ । संक्षिप्त परीक्षाका लागि बोर्डले नमुना प्रश्नपत्रसमेत सार्वजनिक गरेको छ । कुल पूर्णाङ्कलाई १०० प्रतिशत मानेर ४० पूर्णाङ्कमा बोर्डले लिखित परीक्षा सञ्चालन गर्न लागेको हो । ४० प्रतिशत कक्षा ११ मा प्राप्त गरेको अंकका आधारमा र २० प्रतिशत आन्तरिक मूल्यांकनका आधारमा कक्षा १२ को नतिजा सार्वजनिक गरिने बोर्डले जनाएको छ । त्यसका लागि बोर्डले कार्यविधिसमेत स्वीकृत गरिसकेको छ । स्वास्थ्य मापदण्ड पालना गरी परीक्षा सञ्चालन गर्न शिक्षामन्त्री गिरिराजमणि पोखरेलले बोर्डर्का पदाधिकारी र सरोकारवाला निकायलाई निर्देशन दिएका छन् । संघीय मामिला मन्त्रालयमार्फत स्थानीय तहलाई मन्त्रालयले निर्देशन दिँदै परीक्षा केन्द्रमा स्वास्थ्य सेवाको डेस्क स्थापना गर्न भनिएको छ । ७७ वटै शिक्षा विकास तथा समन्वय इकाइलाई पनि परीक्षा व्यवस्थापनको प्रबन्ध मिलाउन भनिएको छ । प्रश्नपत्र उपलब्ध गराउन असम्भव हुने परीक्षा केन्द्रमा इन्टरनेटको माध्यमबाट पुर्याउने तयारी गरिएको छ । शिक्षामन्त्री पोखरेलले परीक्षा सञ्चालनका विषयमा शिक्षा सचिव गोपीनाथ मैनाली, बोर्डका अध्यक्ष पौडेल, सदस्य सचिव दुर्गाप्रसाद अर्याल र मन्त्रालयका सहसचिव दीपक शर्मासँग छलफल गरेका थिए । छलफलमा मन्त्री पोखरेलले प्रश्नपत्र पुर्याउन नसकिने केन्द्रका शिक्षकलाई इन्टरेनटका माध्यमबाट प्रश्नपत्र पठाउने व्यवस्था मिलाउनुपर्ने बताए । बोर्डका अनुसार एउटा कक्षाकोठामा बढीमा २० जना मात्रै परीक्षार्थी राखेर परीक्षा सञ्चालन गर्नुपर्नेछ । रुघाखोकीलगायत कोरोनाको संक्रमण देखिएका विद्यार्थीलाई छुट्टै कक्षाकोठाको व्यवस्था गर्नुपर्ने पौडेलले बताए । यसपालि ४ लाख ३२ हजार परीक्षार्थीले आवेदन फाराम भरेका छन् । वैशाख पहिलो साता सञ्चालन हुनुपर्ने परीक्षा कोरोना महामारीका कारण मंसिरमा सञ्चालन हुन लागेको हो । परीक्षा र नतिजा प्रकाशनमा ढिलाइ हुँदा विश्वविद्यालयहरूमा स्नातक तहको भर्ना र पठनपाठन प्रभावित भएको छ । परीक्षा सम्पन्न भएपछि विषय शिक्षकले उत्तरपुस्तिका परीक्षण गरेर बोर्डमा पठाउने र सम्परीक्षणपछि नतिजा प्रकाशन गर्ने प्रबन्ध गरिएको छ ।त्रिविमा घरपायक केन्द्रत्रिभुवन विश्वविद्यालयले छठपछि विद्यार्थीलाई घरपायक परीक्षा केन्द्रमा परीक्षा सञ्चालन गर्ने तयारी अघि बढाएको छ । त्रिविमा करिब साढे ४ लाख विद्यार्थी अध्ययन गर्छन् । घरपायक परीक्षा सञ्चालन गर्न देशभर सर्वेक्षण भइरहेको रेक्टर शिवलाल भुसालले जानकारी दिए । परीक्षा नियन्त्रण कार्यालयले विद्यार्थीलाई आफूलाई पायक पर्ने परीक्षा केन्द्र छनोट गर्न अनलाइन आवेदन माग गरेको छ । आवेदनका आधारमा प्रत्येक जिल्लामा कम्तीमा एउटा सेन्टर कायम गरेर परीक्षा सञ्चालन गरिने उनले बताए । त्रिविकै आंगिक र सम्बन्धनमा सञ्चालित क्याम्पसमा परीक्षा केन्द्र तोकेर स्नातक र स्नातकोत्तर तहको परीक्षा लिइने भुसालले जानकारी दिए ।प्रवेशपत्रसमेत अनलाइन प्रिन्ट गर्न सक्ने व्यवस्था गरिएको परीक्षा नियन्त्रण कार्यालयले जनाएको छ । काठमाडौंमा पढ्ने विद्यार्थी नेपालगन्जमा छ भने उसले उतैको केन्द्रबाट परीक्षा दिन पाउने व्यवस्था मिलाउन लागिएको हो, उनले भने, सकभर सबै संकाय र संस्थानअन्तर्गतको परीक्षा विद्यार्थीलाई घरपायक मिल्ने गरी लिन्छौं । थोरै विद्यार्थी संख्या भएका संस्थान, संकाय र विषयको परीक्षा भने साविककै तरिकाले हुने त्रिविले जनाएको छ । विद्यार्थीको आवेदन रुजु गरेपछि तिहारअघि नै परीक्षा तालिका सार्वजनिक गरिने डिन कार्यालयहरूले जनाएका छन् । चैत ७ गतेदेखि त्रिविको परीक्षा रोकिएको छ । सरकारले परीक्षा सञ्चालन गर्न अनुमति दिएपछि कक्षा १२ र त्रिविको परीक्षा सञ्चालन हुन लागेको हो । कक्षा ११ को रोकिएको परीक्षा सञ्चालन गर्न विद्यालयहरू पनि समय तालिका सार्वजनिक गरिरहेका छन् ।"
एकै दिन १११ फरार अभियुक्त पक्राउ,"स्याङ्जा (कास) फरारको सूचीमा रहेका १ सय ११ जनालाई प्रहरीले एकै दिन पक्राउ गरेको छ । स्याङ्जाका एसपी होविन्द्र बोगटीका अनुसार विभिन्न घटनामा अदालतबाट दोषी ठहर भएपछि फरार रहेकाहरूलाई बुधबार पक्राउ गरिएको हो । सबैलाई जिल्ला अदालतमा उपस्थित गराई कैद सजाय भुक्तानका लागि कारागार चलान गरिएको छ । पक्राउ पर्नेमा १४ महिला र ९७ पुरुष छन् । पक्राउ पर्नेहरू कर्तव्य ज्यान, हाडनाता करणी, लागूऔषध, सवारी ज्यान, चेक अनादर, अंशबन्डा, सम्बन्धविच्छेद र कुटपिटलगायत मुद्दामा दोषी ठहर भएकाहरू रहेको प्रहरीले जनाएको छ ।"
दाजुभाइ मृत फेला,नवलपुर (कास) घरबाट निस्केपछि सोमबारदेखि नफर्केका गैंडाकोट२ का दाजुभाइ मृत फेला परेका छन् । २६ वर्षीय विजयबाबु पौडेल र उनका भाइ २१ वर्षका संगम पौडेल मृत भेटिएका हुन् । पूर्वी नवलपरासीका एसपी प्रकाश मल्लका अनुसार गैंडाकोट३ को जयश्री खोलाको बाँधमा एक जनाको पानीमा तैरिरहेको र अर्काको डुबेको अवस्थामा बुधबार साँझ शव फेला परेको हो ।
गैंडाको आक्रमणमा घाइते,नवलपुर (कास) आफ्नै टौवाको पराल तान्न जाँदा अचानक निस्केको गैंडाको आक्रमणबाट देवचुली१७ का ५० वर्षीय लिखाराम महतो घाइते भएका छन् । बिहीबार भएको घटनापछि उनलाई उपचारार्थ चितवनको भरतपुरस्थित अस्पतालमा भर्ना गरिएको प्रहरीले जनाएको छ ।
टिपर भिरबाट खस्दा २ को मृत्यु,पोखरा (कास) पाल्पाको ज्यामिरतर्फ जाँदै गरेको खाली टिपर बिहीबार पूर्वी नवलपरासीको विनयीत्रिवेणी३ भुटुकेडाँडामा दुर्घटना हुँदा चालक र सहचालकको घटनास्थलमै मृत्यु भएको छ । घटनामा बारा सिमराका चालक रामहरि थापा र सहचालक राजेन्द्र चौधरी मृत्यु भएको गण्डकी प्रदेश प्रहरी कार्यालयले जनाएको छ । सल्लाघारीको भित्री सडकमा भिरबाट करिब तीन सय मिटर तल खसेको टिपर पनि पूर्ण रूपमा क्षति भएको डीएसपी राजेन्द्रबाबु रेग्मीले बताए ।
तीन दशकपछि जावलाखेलका खेलाडी राष्ट्रिय टोलीमा,"पटकपटक राष्ट्रिय फुटबल टोलीको प्रारम्भिक सूचीमा डाकिए पनि राष्ट्रको प्रतिनिधित्व गर्न नपाउने धेरै खेलाडी छन् । दिलेन लोक्तामलाई पहिलो पटक राष्ट्रिय टोलीको प्रशिक्षणमा डाक्दा सम्भवतः यस्तै लागेको थियो होला, बन्द प्रशिक्षण त हो राष्ट्रिय टोलीमा पर्न सजिलो छैन ।बंगलादेशसँग दुई मैत्रीपूर्ण अन्तर्राष्ट्रिय खेल्न जाने सूचीमा प्रभु जावलाखेल युथ क्लबका रक्षक दिलेन पनि समावेश गरिएको थियो । पहिलो पटक बन्द प्रशिक्षणमा परेका ३१ वर्षे उनी सोझै राष्ट्रिय टोलीमा परेका हुन् । हुन त उनलाई भाग्यले राम्रो साथ दियो । सात खेलाडीलाई कोभिड१९ को संक्रमण देखिनु र रोहित चन्दले चोटका कारण बंगलादेश जाने टोलीबाट आफ्नो नाम फिर्ता लिएपछि दिलेनलाई चिठ्ठा परेको थियो । नेपालले बंगलादेशसँग दुई मैत्रीपूर्ण अन्तर्राष्ट्रिय खेल्ने छ । त्यसमा दिलेन पहिलो क्यापको प्रतीक्षामा हुनेछन् । उनैले जावलाखेलबाट लामो समयदेखिको राष्ट्रिय टोलीको बन्द ढोका खोल्न सफल भए । जावलाखेलका पूर्व गोलरक्षक प्रदीप तण्डुकारले राष्ट्रिय टोलीमा परेकामा दिलेनलाई सामाजिक सञ्जालमाार्फत बधाई दिएका छन् । रक्षापंक्तिको जुनसुकै पोजिसनमा पनि खेल्न सक्नु उनको खुबी हो । जावलाखेललाई गत वर्षको सहिद स्मारक लिगमा छैटौं स्थानसम्म पुर्याउन उनको ठूलो योगदान रह्यो । जावलाखेलले उनकै कप्तानीमा वाग्मती कप पनि जितेको थियो । अन्य घरेलु प्रतियोगितामा खेल्दा उनी झापा११ को नेतृत्व गर्छन् ।जावलाखेलका प्रशिक्षक किशोर केसी उनलाई प्रतिभाशाली खेलाडी मान्छन् । उनीसँग धेरै विशेषता छ, त्यसको मैले राम्रोसँग प्रयोग गरेको थिएँ । लिगमा महत्त्वपूर्ण खेलहरूमा जित्न र बराबरी गराउन उनको ठूलो योगदान रह्यो । उनलाई मैले एट्याकिङ डिफेन्समा खेलाएको थिएँ, जसले विपक्षीको मुख्य खेलाडीलाई निगरानी गर्नुेपर्ने थियो । त्यो भूमिका उनले राम्रोसँग निभाए । उनी मिहिनेती र इमान्दार पनि छन्, केसीले दिलेनबारे सुनाए । प्रशिक्षक केसीले नजरमा स्तरीय खेलाडी दिलेनले बंगलादेशमा प्लेइङमै खेले पनि आफू आश्चर्य नमान्ने बताउँछन् । ४० को दशकमा भक्तराज राजकर्णिकार नेपाली राष्ट्रिय टोलीमा रक्षापंक्तिको खम्बा थिए । त्यसयता जावलाखेलबाट सिधै राष्ट्रिय टोलीमा कुनै खेलाडी परेको केसीलाई याद छैन । त्यसको मतलब तीन दशकपछि जावलाखेलका कुनै खेलाडी सिधै राष्ट्रिय टोलीमा परेका हुन् । यसअघि जावलाखेलका खेलाडीको रूपमा मेघराज केसी, सानुभाइ थापा, तिलक गुरुङलगायतका खेलाडी बन्द प्रशिक्षणका लागि नडाकिएका होइनन् । तर कहिल्यै राष्ट्रिय टोलीमा परेनन् । लामो समय जावलाखेलबाट खेलेका उज्ज्वल मानन्धर सन् २००३ मा एसियन कप छनोट खेल्न दक्षिण कोरिया जाँदा उनी संकटा क्लबमा पुगिसकेका थिए । २००५ मा विकास मल्ल र अञ्जन केसी पाकिस्तानमा साफ च्याम्पियनसिप खेल्न छनोट भएका थिए । त्यसको सात महिनाअघि नै दुवै जावलाखेल छाडेर क्रमशः मनाङ मर्स्याङ्दी र थ्रीस्टार लागिसकेका थिए । विक्रम लामा र विशाल राईले पनि जावलाखेलको जर्सी लगाए । उनीहरू पनि राष्ट्रिय टोलीको पहिलो कल आउँदा अर्को क्लब पुगिसकेका थिए । जावलाखेलकै उत्पादन विक्रम थ्रीस्टार लागेको पनि १४ वर्ष भइसकेको छ । अहिले पनि उनी राष्ट्रिय टोलीबाट खेलिरहेका छन् । नेपाली टोलीका सहायक प्रशिक्षक किरण श्रेष्ठ जावलाखेलका पूर्वकप्तान हुन् । वैशाखयता कोभिड१९ को महामारीका कारण फुटबल गतिविधि शून्य भएपछि दिलेन र जावलाखेलबीचको करार सम्झौता सकिए पनि घरेलु फुटबल सुरु भएपछि उनी आफ्नो टोलीको प्रमुख खेलाडीमा रहने जावलाखेलका महासचिव पवन गिरी बताउँछन् । विगतमा सरस्वती क्लब, मछिन्द्र क्लब, ब्रिगेड ब्वाइज हुँदै गत सिजन उनी जावलाखेल आएका थिए । दिलेनले २०६८ को लिग मछिन्द्रबाट खेलेका थिए । मछिन्द्रका प्रशिक्षक थिए योहान कालिन । जो अहिले नेपाली टोलीका प्रशिक्षक छन् । कोभिडका कारण स्विडेनमा अड्किएकाले कालिनको स्थानमा बालगोपाल महर्जनले टोलीको प्रशिक्षण जिम्मा लिएका छन् । कालिन मछिन्द्रमा हुँदादेखि नै दिलेनको खेलबाट प्रभावित थिए । जुनसुकै पोजिसनमा खेल्नुका अलावा उनले डिस्ट्रविङ गेम खेल्छन् । मिहिनेती छन्, उनको खुट्टा दुवै उत्तिकै चल्छ, जावलाखेलका पूर्व कप्तान जग्गुनाथ खड्काले भने, सहिद स्मारक लिगमा जावलाखेलले ठूलो मानिएको टोलीविरुद्ध अंक खोस्दा उनले जुझारु प्रदर्शन गरेका थिए । त्यसपछि उनको खेलले अझ चर्चा पाएको थियो ।"
नेपाली टिम दुई दिन होटलमै,"बंगलोदशविरुद्ध दुई अन्तर्राष्ट्र्रिय मैत्रीपूर्ण फुटबल खेल्न नेपाली टिम बिहीबार ढाका पुगेको छ । टिम होटल एसियामा बसेको छ र त्यहाँ पुग्नेबित्तिकै नेपाली खेलाडी र टिमका अन्य सदस्यको कोभिड१९ को परीक्षण गरिएको छ । नेपाली टिमले ढाका पुगेयता एक साताको अभ्यास गर्ने कार्यक्रम बनाए पनि त्यसमा सुरुमै धक्का लागेको छ । नेपाली टिमले शनिबारबाट मात्र अभ्यास गर्न पाउने छ र त्यसबीच दुई दिनभन्दा बढी समय होटलमै सुरक्षा घेराबीच बस्नुपर्ने भएको छ । बंगलोदश फुटबल संघका महासचिव अबु नयम सोहागले त्यहाँका मिडियालाई भनेका छन्, नेपाली टिमले शनिबारदेखि मात्र अभ्यास गर्न पाउने छ र त्यसअगाडि कोभिड१९ परीक्षणको नतिजा आउनुपर्नेछ । टिम शुक्रबारसम्म होटलमै रहनेछ । ढाका उड्नु अगाडि कोभिड१९ परीक्षणमा पाँच खेलाडी संक्रमित भएको पाइएको थियो । यस्तै ती संक्रमित भएका खेलाडीको होटल कोठामा साथी रहेका अन्य दुई खेलाडीलाई टिमबाट बाहिर राखिएको छ । दुई टिमबीचको खेल नोभेम्बर १३ र १७ मा हुनेछ । त्यसअगाडि नेपाली खेलाडी थप कोभिड१९ परीक्षणबाट गुज्रिने भएको बंगलादेशी मिडियाले भनेको छ । दुवै खेल बंगबन्धु रंगशालामा हुनेछ । यी खेलमा सीमित संख्याका दर्शकलाई मात्र प्रवेश दिइनेछ । नेपालविरुद्धको हुने खेल अगाडि त्यहाँका मिडियासँग कुरा गर्दै बंगलादेशी प्रशिक्षक जेमी डेले आफ्ना लागि जितभन्दा फुटबल फेरि सुरु हुनु नै ठूलो रहेको बताएका छन् । बंगलोदश पनि सात महिनापछि फुटबल मैदानमा ओर्लिदै छ । कोही पनि प्रशिक्षकका लागि जित उत्तिकै महत्त्वपूर्ण हुनेछ, तर अहिलेको स्थितिमा फेरि फुटबल खेल्न पाउनु नै ठूलो उपलब्धि हो, डेले भनेका छन्, नेपालसँगको खेल हाम्रा लागि तयारीको सुरुआत रहनेछ । हामीले विश्वकप र एसिया कप छनोटका केही खेल खेल्नु अगाडि नेपालसँगको खेल अभ्यास जस्तै रहनेछ । विश्वास गरौं, नेपालविरुद्धको खेलअघि हाम्रो सबै खेलाडी पूर्णतः फिट रहनेछन् र कुनै प्रकारको चोटको समस्या हुने छैन ।"
मुम्बई फाइनलमा,"दुबई (एजेन्सी) मुम्बई इन्डियन्स लगातार दोस्रो वर्ष इन्डियन प्रिमियर लिग (आईपीएल) क्रिकेटको फाइनल पुगेको छ । डिफेन्डिङ च्याम्पियन्स मुम्बईले बिहीबार एकतर्फी पहिलो क्वालिफायरमा दिल्ली क्यापिटल्सलाई ५७ रनले हरायो ।टस हारेपछि ब्याटिङमा आएको मुम्बईले ५ विकेट गुमाई २ सय रनको विशाल योगफल बनायो । दिल्लीले खाता खोल्नुअघि नै पृथ्वी श, शिखर धवन र अजिन्क्या राहनेलाई गुमाइसकेको थियो । अन्तमा २० ओभर खेल्दै ८ विकेट गुमाई १ सय ४३ रन बनाउनु दिल्लीका लागि सान्त्वनामात्र बन्यो । दिल्लीको अर्को बाटोबाट फाइनल पुग्ने सम्भावना कायमै छ । शुक्रबार रोयल च्यालेन्जर्स बेंग्लोर र सनराइजर्स हैदराबादबीच इलिमिनेटरको विजेताले दिल्लीसँग आइतबार दोस्रो क्वालिफायरमा खेल्नेछ । यसको विजेताले मुम्बईसँग मंगलबार फाइनल खेल्नेछ । मुम्बईले गत वर्ष चेन्नई सुपर किंग्सलाई पराजित गरी उपाधि जितेको थियो ।ट्रेन्ट बोल्टले पहिलो ओभरमै श र धवनलाई आउट गरी डबल मेडन विकेट ओभर फालेका थिए । अर्को ओभरमा जसप्रित बुमराहले राहनेलाई एलबीडब्लू आउट गर्दा दिल्लीको ३ विकेट गुम्यो तर खातामा कुनै रन थिएन । कप्तान श्रेयस ऐर १२ र ऋषभ पन्त पनि ३ रनमा आउट भए । मार्कस स्टोइनिस र अक्षर पटेलले छैटौं विकेटमा ८१ रन जोडेपछि दिल्लीको स्कोर हेर्नलायक बनेको थियो ।बुमराहको बलमा बोल्ड हुनुपूर्व स्टोइनिसले ४६ बलमा ६ चौका र ३ छक्का मद्दतले ६५ रन बनाए । पटेल ३३ बल खेली २ चौका र ३ छक्कासहित ४२ रन जोडी खेलको दोस्रो अन्तिम बलमा आउट भए । म्यान अफ द म्याच बुमराहले ४ ओभरमा १ मेडन राख्दै १४ रन खर्चेर ४ विकेट लिए । बोल्टले २ ओभरमा १ मेडन राख्दै ९ रन खर्चेर २ तथा क्रुनाल पाण्ड्ये र किइरन पोलार्डले ११ विकेट लिए ।यसअघि क्विन्टन डी ककले डानियल साम्सलाई पहिलो ओभरमा १५ रन प्रहार गर्दै मुम्बईको उद्देश्य प्रस्ट पारेका थिए । तर अर्को ओभरमा आफूले सामना गरेको पहिलो बलमै कप्तान रोहित शर्मा आउट भए । उनलाई रविचन्द्रन अश्विनले आउट गरे । डी ककले २५ बलमा ४०, सूर्यकुमार यादवले ३८ बलमा ५१, इशान किसनले ३० बलमा ५५ रन बनाए ।पोलार्ड शून्ममै आउट भए पनि हार्दिक पाण्ड्येले १४ बलमा ५ छक्कासहित अविजित ३७ रन बनाएपछि मुम्बईले विशाल लक्ष्य बनायो । अश्विनले ४ ओभरमा २९ रन खर्चेर ३ तथा एनरिच नोकिआ र स्टोइनिसले ११ विकेट लिए ।"
तेक्वान्दोको तयारी पूरा,"काठमाडौं (कास) यही कात्तिक २२ र २३ मा हुने काठमाडौं अन्तर्राष्ट्रिय भर्चुअल तेक्वान्दो पुम्से च्याम्पियनसिप को सम्पूर्ण तयारी पूरा भएको छ । नेपालमा पहिलो पटक हुने अन्तर्राष्ट्रिय च्याम्पियनसिपको तयारी पूरा भएको संयोजक कुमार लामा घिसिङले जानकारी गराए ।च्याम्पियनसिपमा नेपालसहित १९ राष्ट्रका ३ सय ६२ खेलाडीले प्रतिस्पर्धा गर्ने भएका छन् । च्याम्पियनसिपमा नेपालका १ सय ९० र अरू विभिन्न राष्ट्रका १ सय ७१ खेलाडीले भाग लिने संयोजक लामाले बताए । च्याम्पियनसिपमा हङकङ, मलेसिया, श्रीलंका, भारत, म्यानमार, मकाउ, सुरिनेम, थाइल्यान्ड, मेक्सिको, अस्ट्रेलिया, जापान, नाइजेरिया, बंगलादेश, टिमोर, बेलायत, दक्षिण कोरिया, फिलिपिन्स र कम्बोडियाका खेलाडीले सहभागिता सुनिश्चित गरेको प्रचारप्रसार संयोजक कविराज नेगीले बताए । च्याम्पियनसिपमा भाग लिन रजिस्ट्रेसन गरेका खेलाडीले शुक्रबारसम्म दुई मिनेटको भिडियो पठाइसक्नुपर्नेछ । प्राप्त भिडियोको शनिबार र आइतबार अन्तर्राष्ट्रिय रेफ्रीले मूल्यांकन गर्ने छन् भने सोमबार विजेता खेलाडीको नतिजा सार्वजनिक गरिने भएको छ । युनाइटेड तेक्वान्दो डोजाङ, सीतापाइला तेक्वान्दो डोजाङ, सगरमाथा न्यु बानेश्वर तेक्वान्दो डोजाङ र पिङ्ला तेक्वान्दो डोजाङको संयुक्त पहलमा च्याम्पियनसिप आयोजना हुन लागेको हो । च्याम्पियनसिपमा यू१०, यू१२, यू१४, यू१७, यू२१, यू२९, यू४०, यू५० र ५० वर्षभन्दा माथिका उमेर समूहमा प्रतिस्पर्धा हुनेछ । महिला तथा पुरुषका लागि एउटै उमेर समूह निर्धारण गरिएको छ । हरेक उमेर समूहका लागि पुम्सेका छुट्टाछुट्टै विधा तोकिएको छ ।"
"बार्सिलोनाको संघर्ष, म्यानचेस्टरलाई धक्का","लन्डन (रोयटर्स) आफ्नो उत्कृष्ट प्रदर्शनबाट टाढा रहेको बार्सिलोनाले युरोपेली च्याम्पियन्स लिग फुटबलमा बुधबार लगातार तेस्रो जित निकालेको छ । त्यसका लागि बार्सिलोनाले डिनामो किभलाई २१ ले हरायो । लियोनल मेसीले पेनाल्टीबाट एक गोल गरेका थिए । बार्सा ९ अंकसहित शीर्षस्थानमा रह्यो । समूह जी को उक्त खेलमा बार्सिलोनाबाट जेरार्ड पिकेले पनि गोल गरे । कोभिड१९ का कारण आफ्ना प्रमुख ६ खेलाडीबिना खेलिरहेको किभका लागि भिक्टर स्यागनकोभले एक गोल फर्काए । युभेन्ट्सले अर्को खेलमा फेरेन्कभारोसलाई ४१ ले हरायो । टोली ६ अंकसहित समूहको दोस्रो स्थानमा रह्यो । यसमा अल्भारो मोराटाले दुई गोल गरेका थिए । बार्सिलोना प्रशिक्षक रोनाल्ड कोम्यानले जितका बावजुत टिमको प्रदर्शनमा कमजोरी रहेको माने । उनले भने, आजको खेलमा हाम्रा कमजोरी धेरै देखिए । जतिबेला बल हाम्रो नियन्त्रणमा हुन्न, हाम्रो प्रदर्शन अझ खराब हुने गर्छ, त्यसमा तत्काल सुधार आवश्यक छ । तर कम्तीमा नतिजा फरक हुने स्थिति छ ।कोम्यानले खेलको विश्लेषण गर्दै भने, हामीले राम्रो सुरुआत भने गर्यौं र त्यसैले पहिलो गोल निकाल्न सफल रह्यौं । त्यसपछि खेल हाम्रो पकडमा रहेन, धन्न हामीले खराव नतिजा सामना गर्नुपरेन । इटालियन टोली युभेन्ट्स भने पछिल्लो खेलमा बार्सिलानाविरुद्ध बेहोरेको हार बिर्साउँदै सजिलो जित निकाल्न सफल रह्यो । च्याम्पियन्स लिगमा २५ वर्षको अन्तरमा खेलिरहेको फेरेन्कभारोसको रक्षापंक्ति कमजोर रह्यो । युभेन्ट्सले यसको पूरा फाइदा उठाएको थियो । खेलपछि युभेन्ट्सका कप्तान जर्जियो चिलिनीले भने, पहिलो हाफमा हामी केही सुस्त रह्यौं, तर दोस्रो खेलमा खेलले गति लियो र हामी यो महत्त्वपूर्ण जित निकाल्न सफल रह्यौं । दिनको सबैभन्दा खराब प्रदर्शन म्यानचेस्टर युनाइटेड र पेरिस सेन्ट जर्मेन (पीएसजी) को रह्यो । समूह एच मा म्यानचेस्टर इस्तानबुल बासाकसेहिरको हातबाट २१ ले पराजित रह्यो । सोही समूहमा आरबी लाइप्जिगले पीएसजीलाई २१ ले पन्छायो । लाइप्जिगले एक गोलले पछाडि रहेको स्थिति उल्टाएको हो । यो जितपछि लाइप्जिगको अन्तिम १६ पुग्ने सम्भावना कायम रह्यो । खेलको अन्त्यमा ९ खेलाडीमा सीमित पीएसजीको भने यसको ठीक उल्टो अर्को चरण पुग्ने सम्भावना कमजोर बनेको छ । लाइप्जिगको भने तीन खेलबाट ६ अंक भएको छ । यो शीर्षस्थानको म्यानचेस्टर बराबर नै हो । अगस्टमा भएको गत सिजनको च्याम्पियन्स लिग सेमिफाइनलमा पीएसजीले लाइप्जिगलाई हराएको थियो । यसपल्ट भने पीएसजी ३ अंकमै सीमित छ । टोलीले खेलको छैटौं मिनेटमा एन्जेल डी मारियाको गोलबाट अग्रता लिएको थियो । तर क्रिस्टोफर एकमुनकुले बराबरी गोल गरे भने दोस्रो हाफको सुरुतिरै इमिल फार्सबर्गले निर्णायक साबित विजयी गोल गरे । समूह ई मा चेल्सीले रेनेसलाई ३० ले हराएर ७ अंकसहित शीर्षस्थानमा पकड बनायो । चेल्सीका लागि टिमो वार्नरले पेनाल्टीबाट दुई गोल गरे । यस्तै १० खेलाडीमा समेटिएको रेनेसविरुद्ध टमी अब्राहमले पनि एक गोल गरे । वार्नरले आफ्नो प्रदर्शनमा खुसी हुँदै भने, आजको जितमा हामी सबै खुसी छौं, किनभने टिमले राम्रो खेल्यो । चेल्सी प्रतियोगिताको सही दिशातर्फ अग्रसर छ । चेल्सीले बिना गोल खाएर खेलेको यो पाँचौं अवसर पुगेको छ । यसले केही हदसम्म टिमको रक्षापंक्तिमा समस्या समाधान भएको देखायो । समान ७ अंकसहित दोस्रोमा रहेको सेभियाले क्रास्नोडारमाथि ३२ को जित निकाल्यो । समूह एफ मा बोरुसिया डर्टमुन्डले क्लब ब्रुग्सलाई ३० हरायो भने लाजियो र सेन्ट पिटरर्सबर्गले ११ को बराबरी खेलेका थिए ।"
माफी गर्न नसकिने गोल,"यो गोललाई यसरी व्याख्या गरिएको छ कि यस्तो अवसर यसअघि कहिले देखिएको थिएन । यसको कारण पनि खराब नै रहेको छ । डेम्बा बा इंग्लिस प्रिमियर लिगका ३५ वर्षीय पूर्व खेलाडी हुन् । उनलाई पनि विश्वास थिएन होला, आफ्नो भाग्यमा । भएको के भन्दा उनलाई विना कुनै रोकावट इस्तानबुल बसाकसेहिरका लागि गोल गर्ने अवसर दिइयो, म्यानचेस्टर युनाइटेडविरुद्ध । संयोगले यो उनको खेलजीवनका पहिलो युरोपेली च्याम्पियन्स लिग गोल पनि रह्यो । टर्कीको च्याम्पियन क्लबका लागि एडिन भिस्काले दोस्रो गोल गर । म्यानचेस्टरको तर्फबाट एन्थोनी मार्टियलले एक गोल त फर्काए, तर त्यसको धेरै ठूलो अर्थ रहेन । यो २१ हारमा जहाँ म्यानचेस्टरलाई पछुतो हुनेछ, त्यहीं बसाकसेहिर प्रतियोगितामा आफ्नो पहिलो जित निकाल्न सफल रह्यो । तर सबैले चर्चा गरिरहेको भनेको डेम्बाको पहिलो गोल हो । यो नतिजा कस्तो रह्योभन्दा यसले म्यानचेस्टर व्यवस्थापक ओले गनर सोल्सायरमाथि चर्को दबाब सिर्जना भएको छ । सोल्सायर आफैं भन्छन्, यो गोलका लागि म्यानचेस्टरलाई माफी दिन सकिन्न । हामीले छोटो कर्नर खेल्ने प्रयास गर्यौं, तर विपक्षी टिमका खेलाडी अगाडि छ भनेर बिर्सियौं, उनले भने । यो गोल वास्तवमै कस्तो रह्यो, यसको चर्चा आवश्यक नै छ । म्यानचेस्टरले कर्नर पाएको थियो । यसमा छोटो प्रहार गरियो । यसले गर्दा बललाई बसाकसेहिरको बक्ससम्म पुग्न समय लाग्यो । यसबीच म्यानचेस्टरले बलमाथि नियन्त्रण गुमायो र यसमा भिस्काले लामो पास निकाले । त्यो पनि आफ्नै पेनाल्टी एरियाबाट । यतिबेला म्याचनेस्टरका सबै डिफेन्डर आफ्नो भूमिका बिर्सेर बसाकसेहिरको आधा भागमै थिए । म्यानचेस्टरको आधा भागमा भने गोलरक्षक डिन हेन्डरसनमात्रै थिए । यसमै डेम्बाले गोल गरे । पछि म्यानचेस्टरका पूर्व खेलाडी डिन डब्लिनले भने, म्यानचेस्टरका लागि यो जत्तिको लज्जा लाग्ने गोल अरू हुनसक्ने छैन । यो गोलले देखाउँछ, टिम कति फितलो छ, टिमको सही नेतृत्व गर्नेको कति कमी छ । अर्का पूर्व खेलाडी पाउल स्कोल्सले अझ कडा शब्दमा त्यस गोलको आलोचना गरेका छन् । उनले भने, यो त यू१० को फुटबलमा भएको जस्तो गोल रह्यो । म्यानचेस्टर वास्वतमै कति धेरै कमजोर भइसकेको छ । हामीलाई नै यो गोलमा लज्जाबोध भइरहेको छ । यो गोल हुँदा म्यानचेस्टरका डिफेन्डरहरू के गर्दै थिए, हाँसो लाग्छ । यो खेलाडीकै कमजोरीमा भएको गोल हो, अन्यथा होइन । क्लबका अर्का पूर्व खेलाडी रियो फर्डिनान्डले पनि भनेका छन्, यस्तो गोल विरलै मात्र देख्न पाइन्छ । म्यानचेस्टर अब टिम नै नरहेको स्थिति भयो ।पूर्व स्ट्राइकर रोबिन भान पर्सीले पनि आफूले यस्तो गोल अहिलेसम्म नेदेखेको र यो सबै म्यानचेस्टरको कमजोर रक्षापंक्तिकै कारण सम्भव भएको माने । खेलपछि सोल्सायरले स्पष्टीकरण दिँदै भने, यति माथिल्लो स्तरको फुटबलमा यति कमजोर गोलको अवसर दिने घटना हुँदै हुन्न । कुनै पनि टिमले यति सजिलै गोलको अवसर दिनुहुन्न । टिमले यस्तो गोलको अवसर दिइरहन्छ भने कुनै पनि स्थितिमा जित निकाल्न सकिन्न । म यो गोलका लागि जिम्मेवारी लिन चाहन्छु, हाम्रा कोही पनि खेलाडीले आफ्नो जिम्मेवारी पूरा नगरेको स्थिति रह्यो ।"
