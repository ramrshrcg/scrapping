शीर्षक,विवरण
अन्तिम चरणका मध्ये नेपाललाई ३ खोप उपयुक्त,"सरकारले कोभिड खोपको बजारमा उपलब्धता, लागत, कोल्ड चेन, परिवहन आदिका लागि उपलब्ध पूर्वाधार एवं गुणस्तर, सुरक्षा र प्रभावकारितालाई मुख्य प्राथमिकता दिएर बुझिरहेको छ, स्वास्थ्य मन्त्रालयको खोपसम्बन्धी आधिकारिक निकाय बाल स्वास्थ्य तथा खोप शाखाका प्रमुख डा झलक शर्मा गौतमले भने, हामीलाई २ देखि ८ डिग्री सेल्सियसमा भण्डारण गर्न सकिने खोप परिवहन र लगाउनसमेत सहज हुन्छ । उनले अक्सफोर्डअस्ट्रेजेनिका खोपले बेलायतमा आकस्मिक उपयोगको अनुमति पाएपछि प्रक्रिया पुर्याएर भारतमा समेत प्रयोग हुने सम्भावना रहेको बताए । डा गौतमले खोप लगाउने रणनीतिक योजना पनि तयार गरिरहेको जानकारी दिए । इपिडिमियोलोजी तथा रोग नियन्त्रण महाशाखाका पूर्वनिर्देशक एवं कोभिड खोप व्यवस्थापन समितिका सदस्य डा जीडी ठाकुरले २ देखि ८ डिग्री सेल्सियसमा भण्डारण गर्न सकिने सुरक्षित र प्रभावकारी खोप नै ल्याउन उपयुक्त देखिएको बताए । मुलुकभरि लगाउन्जेलसम्म गुणस्तर सुनिश्चितताका लागि खोपको कोल्ड चेन कायम राख्नु हाम्रा लागि अत्यन्त महत्त्वपूर्ण हुनुका साथै चुनौतीपूर्णसमेत छ, उनले भने । विज्ञहरूले नेपालका लागि सहज रूपमा उपलब्ध हुने, सजिलै भण्डारण तथा ओसारपसार गरेर लगाउन सकिने अत्यन्त प्रभावकारी खोप उपयुक्त हुने बताउँदै आएका छन् । उनीहरूका अनुसार नेपालको जटिल भौगोलिक अवस्थाका कारण सामान्य आइसबक्स मा दुईतीन दिनसम्म समेत खोप सुरक्षित रूपमा राख्न सकिने खालको हुनुपर्छ । डा ठाकुरले मुलुकमा हाल उपयोग भइरहेकोभन्दा कम तापक्रममा भण्डारण गर्नुपर्ने अवस्थाका लागि संरचना फेर्न सरकारले अतिरिक्त बजेट व्यवस्था गर्नुपर्ने पनि बताए । कोभिड खोप निःशुल्क पाउन गाह्रो छ, खोप खरिदका लागि पैसा खर्च गरेपछि भण्डारण, ओसारपसारलगायतका लागि पैसा खर्च गर्नुपरेन भने मुलुकका लागि धेरै राहत हुन्छ, उनले भने । विश्वका चार ठूला फार्मा कम्पनीले आआफ्नो कोभिड खोपको मूल्यसँगै यसको मात्रालगायतबारे समेत बताएका छन् । यी कम्पनीहरूले खोपबारे आधिकारिक रूपमा जारी गरेको अद्यावधिक विवरणअनुसार तिनको प्रभावकारिता बढाउन गृहकार्य भइरहेको छ । बाल स्वास्थ्य तथा खोप शाखाका प्रमुख डा गौतमका अनुसार हाल एक डोज अक्सफोर्डको खोपको ३ देखि ४ डलर, फाइजरको २० डलर, मोडर्नाको २५ देखि ३७ डलर र स्पुतनिक५ को १० डलर मूल्य पर्ने देखिएको छ ।"
बढ्दै विदेशी नागरिकका शंकास्पद गतिविधि,भिसाबिना विदेशी ओसारे विमान कम्पनीमाथि कारबाहीसरकारले भिसा वाहकबाहेकका विदेशी नागरिकलाई नेपाल प्रवेश गराए सम्बन्धित विमान कम्पनीमाथि नै कारबाही गर्ने भएको छ । विभिन्न मुलुकबाट त्रिभुवन अन्तर्राष्ट्रिय विमानस्थलका लागि उडान भर्ने विमान कम्पनीले अनुमतिबाहेकका व्यक्तिलाई पनि ल्याउन थालेपछि विमान कम्पनीमाथि नै कारबाही हुने गरी अध्यागमन कानुनमा हेरफेर हुन लागेको हो । हाल संसद्मा विचाराधीन अध्यागमनसम्बन्धी विधेयकमै अनअराइभल भिसा नपाउने देशका नागरिक र भिसाबिनाका विदेशीलाई नेपाल भित्र्याएमा विमानलाई नै कालोसूचीमा राख्न सक्ने गरी केही कडा प्रावधान समेटिएको विभागका महानिर्देशक केसीले बताए । अनमतिबिना विदेशीलाई नेपाल ल्याउने विमान कम्पनीमाथि यसअघि कुनै पनि किसिमको कारबाही गर्ने आधार थिएन । अब त्यस्तो कसुरमा विमान कम्पनीलाई पनि कारबाही गर्न सक्ने गरी अध्यागमन ऐनमा नयाँ व्यवस्था राख्न लागिएको छ ।
गए ह्यान्ड अफ गड,"उनको लागूऔषध सेवनको लत निरन्तर जस्तै रह्यो । सन् १९९१ मा कोकिन सेवन गरेको पाइएपछि उनीमाथि १५ महिनाको प्रतिबन्ध लगाइएको थियो । म्याराडोनाले सन् १९९७ मा व्यावसायिक लिग फुटबल टुंग्याएका थिए, जुन दिन उनी आफ्नो ३७ औं जन्मदिन मनाइरहेका थिए ।उनी २००८ मा अर्जेन्टिनी राष्ट्रिय टोलीको प्रशिक्षक भएका थिए । दक्षिण अफ्रिकामा २०१० मा भएको विश्वकप फुटबलमा जर्मनीसँग क्वाटरफाइनलमा ४० ले पराजित भएपछि उनलाई उक्त जिम्मेवारीबाट हटाइएको थियो । त्यसयता उनले यूएई र मेक्सिकोका क्लबले प्रशिक्षक बनाएका थिए । अर्जेन्टिनी फुटबल संघले म्याराडोनाको निधनमा गहिरो दुःख प्रकट गर्दै उनी आफूहरूको हृदयमा रहिरहने जनाएको छ ।"
३ म्यानपावरको कारोबार रोक्का,"काठमाडौं (कास) वैदेशिक रोजगार विभागले कतारको प्रहरी सेवामा पठाउने भन्दै अवैध रूपमा अन्तर्वार्ता लिने तीन म्यानपावर कम्पनीको कारोबार रोक्का गरेको छ । विभागले एसओएस, डीडी ह्युमन रिसोर्स र होप इन्टरनेसनल म्यानपावरको इजाजत रोक्का गरेको हो । छानबिनको प्रक्रिया टुंगो नलागेसम्म अब उनीहरूले कुनै पनि कारोबार गर्न पाउने छैनन् ।तीन वटै म्यानपावरले मागपत्र प्रमाणीकरण नगरी कतारको प्रहरी सेवामा भर्ती गर्न भन्दै सोमबारबाट गोप्य रूपमा अवैध अन्तर्वार्ता सुरु गरेका थिए । अन्तर्वार्ता लिन कतारको आन्तरिक मन्त्रालयअन्तर्गत मानव संसाधन विभागका उच्च अधिकारीहरूको टोलीसमेत काठमाडौं आएको थियो । विभागले सोमबार नै ती म्यानपावरमा छापा मारेपछि तोकिएको अन्तर्वार्ता हुन भने सकेन । अझै अन्य म्यानपावरले गोप्य रूपमा प्रारम्भिक अन्तर्वार्ता लिने काम गरिरहेको भन्दै विभागले त्यस्ता कम्पनीको पहिचानका लागि टोली परिचालन गरेको जनाएको छ ।तीन वटै म्यानपावरले बुधबार नै विभागसमक्ष स्पष्टीकरण पेस गरेका छन् । विभागका महानिर्देशक कुमार दाहालले कानुन उल्लंघन गर्ने जुनसुकै म्यानपावर कम्पनीलाई हदैसम्म कारबाहीको प्रक्रिया अगाडि बढाउने प्रतिबद्धता जनाए ।वैदेशिक रोजगार व्यवसायी संघले ती म्यानपावरको इजाजत नै खारेज गर्न विभागसमक्ष माग गरेको छ । संघको बुधबार बसेको बैठकले यस्तो माग गरेको हो । संघले ती म्यानपावर सञ्चालकलाई स्पष्टीकरण सोध्ने निर्णयसमेत गरेको छ । स्पष्टीकरण चित्त नबुझेमा संघको साधारण सदस्यबाट समेत निष्कासन गर्ने संघका महासचिव सुजित श्रेष्ठले बताए ।"
कर्मचारीको चुनाव स्थगित,"काठमाडौं (कास) सरकारले निजामती कर्मचारीहरूको आधिकारिक ट्रेड युनियनको निर्वाचन दोस्रो पटक स्थगन गरेको छ । मन्त्रिपरिषद्ले बुधबार मंसिर २७ गते हुने भनिएको निर्वाचन तत्काललाई स्थगन गर्ने निर्णय गरेको हो । चुनावको अर्को मिति तोकिएको छैन । यसअघि असोज २४ गते तोकिएको निर्वाचन बढ्दो कोभिड संक्रमणका कारण देखाउँदै स्थगन गरिएको थियो । पछि संक्रमणको अवस्था उस्तै रहेकै बेला सरकारले चुनावको अर्को मिति तोकेको थियो । सरकारका प्रवक्ता सञ्चार तथा सूचना प्रविधिमन्त्री पार्वत गुरुङले कोभिड संक्रमणलाई ध्यानमा राखेर अर्को मिति नतोकिएसम्मलाई निर्वाचन स्थगन गरिएको बताए । मंसिर १४ गते निर्वाचनका लागि मनोनयन तोकिएको थियो । प्रमुख निर्वाचन अधिकृतको कार्यालयले निर्वाचन कार्यसूचीअनुसार बुधबार मतदाता नामावली सार्वजनिक गरेको छ । स्रोतका अनुसार निर्वाचन स्थगितलाई कोभिडका कारण भनिए पनि मुख्य कारण सत्तारूढ दल नेकपाको अन्तरकलह नै हो । नेकपानिकट कर्मचारी संगठनका नेताहरूले पार्टीमा अन्तरकलह बढेका बेला गरिने चुनावले नकारात्मक परिणाम दिने भन्दै सार्न नेतृत्वसमक्ष दबाब बढाएका थिए । तत्कालीन एमाले र माओवादी केन्द्र एक भएर नेकपा बनेको २ वर्षभन्दा बढी भइसक्दा पनि दुई पार्टीका कर्मचारी संगठनहरू एक भएका छैनन् । तत्कालीन एमालेनिकट नेपाल निजामती कर्मचारी संगठन र पूर्वमाओवादीनिकट नेपाल राष्ट्रिय कर्मचारी संगठन अलगअलग नै अस्तित्वमा छन् । कर्मचारीको चुनावमा दुवै संगठनले अलगअलग भाग लिन पाउने अवस्था छ । मंसिर २७ कै चुनावका लागि तयारीमा उदासीन थियो । प्रमुख निर्वाचन अधिकृतको कार्यालयलाई निर्वाचन प्रयोजनका लागि आवश्यक बजेट उपलब्ध गराइएको थिएन । निर्वाचन अधिकृतको कार्यालयले निर्वाचन प्रयोजनका लागि अर्थ मन्त्रालयसँग ३ करोड १० लाख रुपैयाँ माग गरेको थियो तर फाइल अर्थ मन्त्रालयमा अड्काएर राखिएको थियो । स्रोतका अनुसार चुनावमा नकारात्मक परिणाम आउने सन्देहसँगै प्रदेश २ सरकारले आफ्नो प्रदेशमा चुनाव हुन नसक्ने जानकारी गराउनु, नेपाल मधेसी कर्मचारी मञ्चले चुनाव स्थगन गरिनुपर्ने माग गर्दै आउनुलगायत कारण पनि छन् । कांग्रेसनिकट नेपाल निजामती कर्मचारी (संघ) का अध्यक्ष गोपाल पोखरेलले चुनावको मिति तोक्दै सार्दै जाने प्रवृत्ति निन्दनीय भएको बताए । उनले चुनावको परिणाम आफ्नो पक्षमा नआउने अनुमान गरेर सत्तारूढ दलका कर्मचारी संगठनको दबाबमा चुनाव सारिएको आरोप लगाए । सरकारले आफ्नो पक्षको जितको आकलन गरेर मात्रै चुनाव गराउने मनस्थिति पाल्दा समस्या भएको छ, उनले भने । आधिकारिक ट्रेड युनियनका कार्यवाहक अध्यक्ष भोला पोखरेलले कोभिडको बढ्दो संक्रमण तथा हिमाली जिल्लामा बढ्दो चिसोका कारण तत्काल चुनावको सम्भावना कम रहेको बताए ।"
कानुन निर्माता नै भ्रष्ट,"सर्वेक्षणमा बंगलादेश, कम्बोडिया, चीन, भारत, इन्डोनेसिया, जापान, मलेसिया, माल्दिभ्स, मंगोलिया, म्यान्मार, नेपाल, फिलिपिन्स, दक्षिण कोरिया, श्रीलंका, ताइवान, थाइल्यान्ड र भियतनाम गरी १७ मुलुक सहभागी थिए । कम्बोडिया र म्यान्मारबाहेकका सबै मुलुकमा सरकार नै भ्रष्टाचारमा संलग्न छन् भनेर सोच्ने नागरिकको हिस्सा आधाभन्दा बढी छ । एसियाली मुलुकहरूको समग्र सर्वेक्षणले कानुन निर्माता एवं जनप्रतिनिधिलाई सबैभन्दा बढी भ्रष्ट पात्रका रूपमा चिनाएको छ । त्यसपछि स्थानीय जनप्रतिनिधि, सरकारी अधिकारीहरू, प्रहरी, प्रधानमन्त्री कार्यालयका अधिकारी, व्यापारी र न्यायाधीशहरू परेका छन् । भ्रष्टाचार नियन्त्रणमा क्रियाशील निकायप्रति नागरिकको विश्वासमा नेपाल तेस्रो स्थानमा छ । म्यान्मार र बंगलादेशपछि नेपाली जनताले भ्रष्टाचार नियन्त्रणमा स्थापित संस्थाले राम्रो काम गरिरहेको विश्वास गरेका छन् । नेपालको यो अनुपात ८४ प्रतिशत छ । कसले घूस खान्छ भनी गरिएको सर्वेक्षणमा समग्रमा प्रहरी अधिकारीहरू अगाडि देखिएका छन् । त्यसपछि अदालत, विद्यालय, सेवा प्रवाह गर्ने निकाय अनि अस्पतालमा घूसखोरी हुने गरेको भनी १७ मुलुकको औसत विवरण निस्किएको छ । सन् २०१९ मार्चदेखि २०२० सेप्टेम्बरसम्ममा गरिएको सर्वेक्षणमा १७ मुलुकका २० हजार जना सहभागी थिए । नेपालमा १ हजार जनामाथि सर्वेक्षण गरिएको थियो ।ट्रान्सपरेन्सी इन्टरनेसनल नेपालका कार्यकारी निर्देशक आशिष थापाका अनुसार, सोझै नागरिकस्तरमा गएर प्रश्न सोधिने भएकाले ग्लोबल करप्सन ब्यारोमिटर कुनै पनि मुलुकको भ्रष्टाचारको अवस्था थाहा पाउने आधार हो । केही सातापछि सार्वजनिक हुने भ्रष्टाचार अवधारणा सूचकांक (सीपीआई) ले भने क्षेत्रगत रूपमा सरोकार राख्नेहरूसँगको सर्वेक्षणका आधारमा सम्बन्धित मुलुकमा भ्रष्टाचारको अवस्था अंकमा सार्वजनिक गर्छ । थापाका अनुसार सन् २०१३ पछि नेपाल ग्लोबल करप्सन ब्यारोमिटरको सर्वेक्षणमा नपरेकामा यसपटक समावेश भएको थियो । सात वर्ष अगाडिको सर्वेक्षणमा पनि राजनीतिक क्षेत्रमा हुने भ्रष्टाचारलाई समस्याको रूपमा औंल्याइएको थियो ।"
भूमि नियमावली रोकिएको रोकियै,"(काठमाडौं)  भूमि व्यवस्थासँग सम्बन्धित दुई नियमावली महिनौंदेखि मन्त्रिपरिषद्मा रोकिँदा भूउपयोग र भूमि समस्यासम्बन्धी ऐन कार्यान्वयनमा अवरोध कायमै छ । भूउपयोग कार्यक्रमको सञ्चालन अघि बढ्न सकेको छैन । भूमिहीन सुकुम्बासी, दलित र अव्यवस्थित बसोबाससम्बन्धी समस्या हल गर्न सरकारले गठन गरेको आयोगको काममा समेत बाधा पुगेको छ । भूमि व्यवस्था, सहकारी तथा गरिबी निवारण मन्त्रालयले भूउपयोगसम्बन्धी नियमावली पारितका लागि मन्त्रिपरिषद्मा पेस गरेको ६ महिनाभन्दा बढी भएको छ । प्रस्तावित नियमावलीमा उल्लेख भएको भूमिसम्बन्धी कार्यक्रम सञ्चालनमा बाधा पुगेको मन्त्रालयले जनाएको छ । मन्त्रालयले गत भदौमा गरेको कित्ताबाट फुकुवाको निर्णय विवादकै कारण कार्यान्वयन हुन सकेको छैन । प्रस्तावित भूउपयोग नियमावलीमा कित्ताकाटसँग सम्बन्धित प्रावधान उल्लेख छ । मन्त्रालयका प्रवक्ता जनकराज जोशीले कानुन मन्त्रालयको सहमतिमा दुवै नियमावलीलाई अन्तिम रूप दिएर मन्त्रिपरिषद्मा पठाएको जानकारी दिए । नियमावलीमाथि मन्त्रिपरिषद्को विधेयक समितिमा छलफल भइरहेको जानकारी आफूले पाएको उनले बताए । नियमावलीका प्रावधानका विषयमा धेरै अध्ययन गर्नुपर्ने भएकाले समय लागेको हुन सक्छ, उनले भने । ऐनअनुसार जमिनलाई कृषि, वन, उद्योग, व्यावसायिक, खानी, नदीनाला, सार्वजनिक उपयोगसमेत १० भागमा वर्गीकरण गर्नुपर्छ । सर्वोच्च अदालतले २०७४ चैतमा कानुन बनाएर जनतालाई असुविधा नहुने गरी कित्ताकाट फुकुवा निर्देशन दिएको थियो । त्यतिबेला जग्गा व्यवसायीले कित्ताकाटको सुविधामा कडाइ गरेको भन्दै भूमि मन्त्रालयका सबै निर्णय र निर्देशन खारेजीको माग गर्दै सर्वोच्च गुहारेका थिए । तर सर्वोच्चले कृषियोग्य जमिन बचाउने सरकारी निर्णयको समर्थन गर्दै कित्ताकाट रोक्ने कानुन बनाएर लागू गर्न भनेको थियो । सर्वोच्चको तीन वर्षअघिको आदेश र अख्तियारले गत असारमा दिएको निर्देशनअनुसार गत भदौमा कित्ताकाट फुकुवा गरेको दाबी सरकारले गर्दै आएको छ । लामो समयसम्म मन्त्रिपरिषद्मा विचाराधीन रहेको नियमावली पारित नगरी कित्ताकाट खुलाएपछि उत्पन्न विवाद यथावत् छ । नियमावली नल्याई हतारहतारमा तीन वर्षअघि रोक्का गरेको कित्ताकाटको निर्णय फिर्ता लिएको भन्दै त्यसलाई कार्यान्वयन नगर्न दुई महिनाअघि सर्वोच्चमा रिटसमेत परेको थियो । सरकारको निर्णय तत्काल कार्यान्वयन नगर्न सर्वोच्चले आदेश दिइसकेको छ । सरकारले ऐनमा भएका प्रावधान पालना गरेर कित्ताकाट गर्न मातहतमा निकायलाई निर्देशन दिए पनि अदालतका कारण अहिले कार्यान्वयन नभएको हो । मन्त्रालय अदालतको निर्णय कुरेर बसेको छ भने नियमावली पारित कहिले हुन्छ मन्त्रालयका अधिकारीहरू नै अनभिज्ञ छन् । मन्त्रालयका तर्फबाट महान्यायाधिवक्ताको कार्यालयमार्फत अदालतमा जवाफ पठाइसकेको जानकारी प्रवक्ता जोशीले दिए । एकातिर नियमावली पारित नहुनु र अर्कोतर्फ अदालतले कार्यान्वयन नगर्न आदेश दिनुले कित्ताकाटको निर्णय थप अन्योलमा परेको छ । मन्त्रालय स्रोतले नियमावलीको अभावका कारण कतिपय कार्यक्रम कार्यान्वयनमा समस्या भएको जानकारी दिएको छ । ६ महिनाभन्दा बढी समय नियमावली पारित नगर्नुले यो समस्यालाई ख्याल नगरेको देखिन्छ, स्रोतले भन्यो । भूमि मन्त्रालयका सचिव टेकनारायण पाण्डेले भने नियमावलीका कारण तत्कालको काम रोकिने अवस्था नभएको दाबी गरे । भूउपयोगसम्बन्धी विधेयक २०७६ साउनमा संसद्बाट पारित भएको थियो । गत चैतमा गठन गरिएको भूमिसम्बन्धी समस्या समाधान आयोगले नियमावली पारित नहुँदा कतिपय काम अघि बढाउन सकेको छैन । नियमावलीको अभावमा आयोग नै अलमलमा परेको छ । आयोग स्रोतका अनुसार नियमावली पारित गराउन मन्त्रालयलाई पटकपटक अनुरोध गरेको छ । मन्त्रालयका प्रवक्ता जोशीका अनुसार भूमि समस्या समाधानसम्बन्धी नियमावली मन्त्रिपरिषद्मा पेस भएको दुई महिना बित्न लागेको छ । आयोगलाई सुकुम्बासी, भूमिहीन दलित र अव्यवस्थित बसोबासीको समस्या समाधान गर्नुपर्ने क्षेत्राधिकार छ । आयोगले गत ३ गतेदेखि जिल्लाजिल्लामा गएर स्थानीय तह, राजनीतिक दल र नागरिक समाजका अगुवाहरूसँग अभिमुखीकरण कार्यक्रम सञ्चालन गरेको छ । आयोगले सातैवटा प्रदेशका १४ वटा स्थानीय तहमा अभिमुखीकरण कार्यक्रम सञ्चालन गरिसकेको छ । भूमिसम्बन्धी ऐनको दफा १८ मा भूमिहीन सुकुम्बासीलाई जमिन उपलब्ध गराउने उल्लेख छ ।"
भारतीय विदेश सचिवसँग नयाँ नक्साबारे कुराकानी हुने,"काठमाडौं (कास) भारतीय विदेश सचिव हर्षवर्धन श्रृंगलाको बिहीबारबाट सुरु हुने भ्रमणमा द्विदेशीय राजनीतिक नक्सा र सीमांकन समस्यालाई प्राथमिकतामा राखेर कुराकानी गरिने भएको छ ।विदेश सचिवको भ्रमण अवसरमा बिहीबारै सचिवस्तरीय संयन्त्रको बैठकसमेत हुने भएकाले प्रधानमन्त्री केपी शर्मा ओलीको निर्देशनअनुसार नेपालको कालापानी, लिपुलेक, लिम्पियाधुराको भौगोलिक अवस्थिति र प्रामाणिक आधारमा नेपालले सार्वजनिक गरेको नयाँ राजनीतिक नक्साबारे कुराकानी हुने भएको छ । परराष्ट्र सचिव भरतराज पौड्यालले द्विदेशीय सीमावर्ती मामिलासहित प्रबुद्ध समूह (ईपीजी) को अड्किएको रिपोर्ट, ट्रान्समिसन लाइन, आर्थिक सहयोग एवं व्यापार, ऊर्जालगायतका विषयमा कुराकानी गर्ने प्रारम्भिक एजेन्डा तय भएको छ, परराष्ट्र मन्त्रालयमा भारत शाखासम्बद्ध एक अधिकारीले कान्तिपुरसँग भने, भारतका नवनियुक्त विदेश सचिव श्रृंगलाको नेपालमा पहिलो शिष्टाचार भ्रमण भए पनि द्विदेशीय सम्बन्धको जटिलता र सामयिक परिस्थिति हेरेर नेपालले बहुपक्षीय एजेन्डा प्रस्तुत गर्ने भएको छ ।परराष्ट्र प्रवक्ता सेवा लम्सालका अनुसार बिहीबार दिउँसो याक एन्ड यती होटलमा सुरु हुने भनिएको द्विदेशीय सचिवस्तरीय संयन्त्र बैठकपछि विदेश सचिव श्रृंगलाले प्रधानमन्त्री ओली तथा राष्ट्रपति विद्यादेवी भण्डारीसँग शिष्टाचार भेट गर्ने कार्यक्रम छ । श्रृंगलाले परराष्ट्रमन्त्री प्रदीप ज्ञवालीसँग पनि शिष्टाचार भेटवार्ता गर्दै छन् । काठमाडौंसँग दिल्लीले सम्बन्ध सुधार्न खोजेको छनक देखिन्छ तर प्रचार गरिएजस्तै सहज स्थिति भने छैन, भारतका लागि पूर्वराजदूत दीपकुमार उपाध्याय भन्छन्, द्विदेशीय सम्बन्ध सुधारमा प्राथमिकता र निरन्तरता जरुरी देखिन्छ । सन् १९८७ मा गठन भएको परराष्ट्र सचिवस्तरीय संयन्त्रले नियमित र अर्थपूर्ण रूपमा काम गर्न सकेको भए अहिलेको असहज स्थिति आउने थिएन । सीमा समस्या र राजनीतिक नक्सांकनबारे कुराकानी गर्ने भनेर परराष्ट्र सचिवको तहमा म्यान्डेट दिइएको छ कि छैन, यो भने वार्तापछि स्पष्ट हुनेछ ।झन्डै एक वर्ष लामो कूटनीतिक र राजनीतिक संवादहीनतापछि पोजिटिभ नोट का रूपमा देखापरेको भारतीय विदेश सचिव श्रृंगलाको यो भ्रमणलाई नेपालले कसरी उपयोग गर्न सक्छ भन्नेमा उपलब्धि आकलन गर्न सकिने पूर्वराजदूत उपाध्यायको बुझाइ छ । कूटनीतिक कौशल र चातुर्य महत्त्वपूर्ण कुरा हो, यसपटक हामीले कति देखाउन सक्छौं भन्ने सोच महत्त्वपूर्ण हुन्छ, उनले भने, यसअघि परराष्ट्रको प्रोटोकलअनुसार सीमा विवादको कुरा दुवै राष्ट्रले परराष्ट्र सचिवको तहमा कुरा गर्ने भन्ने छँदै थियो तर भारतको एकपक्षीय अर्घेल्याइँले गर्दा कुराकानी हुन नसकेको हो । यसमा भारतले सहजीकरणको भूमिका निर्वाह गर्नैपर्ने हुन्छ ।सीमा विवाद र नयाँ राजनीतिक नक्साका विषयमा अभूतपूर्व राजनीतिक एकता देखिएअनुरूप सरकारले राष्ट्रिय सोच र दृष्टिकोण बनाउनुपर्ने उल्लेख गर्दै उपाध्यायले सत्तारूढ राजनीतिक दलभित्रकै किचलोका कारण पनि एकताबद्ध राष्ट्रिय सोचमा कमजोरी देखिएको बारे सोचमग्न बन्नैपर्ने बताए । भारतले लिएको नेपालनीति कहिल्यै पनि सहज होइन तर हाम्रो कूटनीतिक चातुर्य र बुद्धिमत्ताले काम देखाउनुपर्ने स्थिति छ, पूर्वराजदूत उपाध्यायले भने, यसका लागि विदेश सचिव श्रृंगलाको नेपाल भ्रमण हाम्रालागि एउटा अवसर हो, यसको भरमग्दुर उपयोग गर्नैपर्छ ।विदेश सचिव श्रृंगलाले यसअघि गत भदौ पहिलो साता बंगलादेश भ्रमणमा गएका बेला कोभिड१९ विरुद्धको भ्याक्सिन प्राथमिकतासाथ उपलब्ध गराइने घोषणा गरेझैं नेपाललाई पनि उपलब्धता र सहजताका साथ कोभिडविरुद्धको भ्याक्सिन भारतले उपलब्ध गराउने घोषणा गर्ने भएका छन् । यसबारेमा काठमाडौंस्थित भारतीय दूतावासले परराष्ट्र मन्त्रालयलाई जानकारी गराइसकेको छ । विदेश सचिव श्रृंगला शुक्रबार अपराह्न १ बजे दिल्ली फर्कनेछन् ।"
इन्जिनियरिङ कलेजको अनियमिततामा न्यौपाने पक्राउ,फर्जी कम्पनीको खेल तत्कालीन अध्यक्ष न्यौपानेको समूहले नै स्वामित्व हत्याउन सामाजिक संस्था स्थापना गरी त्यसमार्फत सञ्चालन भइरहेको कलेजको नामसँग हुबहु मिल्ने गरी कम्पनी स्थापना गरेको थियो । कम्पनी रजिस्ट्रारको कार्यालयबाट १६८१६०२०७३७४ दर्ता नम्बर उल्लेख गरी २०७४ वैशाख २५ गते नेपाल इन्जिनियरिङ कलेज नामको प्राइभेट कम्पनी दर्ता गरिएको थियो । कम्पनीका सञ्चालक न्यौपानेले निजी कम्पनी भए पनि कलेज सञ्चालन र सम्पत्ति खरिदबिक्रीमा नेपाल इन्जिनियरिङ कलेज मात्रै उल्लेख गरिने सूचना कम्पनी रजिस्ट्रारको कार्यालयलाई दिएका हुन् । कलेजको अधिकृत पुँजी १० करोड रुपैयाँ देखाई सञ्चालक न्यौपानेले ७ करोड रुपैयाँको सेयर हालेका थिए । दर्ता प्रक्रियामा संलग्न कर्मचारीको नाम भने खुलेको छैन । निजी कम्पनीका रूपमा दर्ता भएको कलेजको प्रबन्धपत्रमा हालको गैरनाफामूलक कलेजको सम्पत्ति हत्याउन खोजेको स्पष्टै देखिन्छ । प्रबन्धपत्रमा यसअघि कम्पनी ऐनअनुसार दर्ता नभई पोखरा विश्वविद्यालयको सम्बन्धनमा मात्र सञ्चालन भएका सम्पूर्ण शैक्षिक कार्य आजको मितिदेखि कम्पनी ऐनअनुसार सञ्चालन भएको मानिनेछ भन्ने उल्लेख थियो । प्रबन्धपत्रमा उक्त कलेजले खरिद वा निर्माण गरेका सम्पूर्ण चलअचल सम्पत्ति स्वतः यस कलेजको हुनेछ भनिएको छ । उक्त कलेजको लेनदेनसमेत दर्ता भएको कम्पनीको जिम्मेवारीमा सर्ने उल्लेख थियो । कम्पनी दर्ताका क्रममा समेत कम्पनी रजिस्ट्रारको कार्यालयमा मिलेमतो भएको थियो । अन्य कुनै व्यक्तिको सम्पत्ति अब दर्ता हुने कम्पनीको स्वामित्वमा आउने भन्ने व्यवस्थामा सम्बन्धित व्यक्तिको समेत स्वीकृति र उपस्थिति आवश्यक पर्छ । त्यो प्रक्रियाबिनै विवादास्पद विषयवस्तु समावेश भएको प्रबन्धपत्र र नियमावली स्वीकृत गरिएको थियो । स्रोतका अनुसार सर्भर डाउन भएको भन्दै उक्त दिन आवश्यक कागजातसमेत स्क्यान गरी राखिएको थिएन । यो अनियमिततामा संलग्न कर्मचारीमाथि कारबाही नभएको स्रोतले जनाएको छ । इन्जिनियरिङ कलेजका लागि कुनै पूर्वाधार र स्रोतसाधन नभएको फर्जी कम्पनी दर्ता भएपछि शिक्षा मन्त्रालयले त्यसलाई आशयपत्र दियो । पूर्वाधार र स्रोतसाधन निरीक्षण नगरी मन्त्रालयका उपसचिव लक्ष्मी खड्काले तयार पारेको प्रतिवेदनलाई उच्च शिक्षा हेर्ने तत्कालीन सहसचिव सूर्य गौतमले सम्बन्धन र मनसायपत्रका लागि सिफारिस गरेका थिए । उनीहरूले भक्तपुरमा सामाजिक संस्थाका रूपमा रहेको नेपाल इन्जिनियरिङ कलेजको निरीक्षण गरेका थिए । त्यही सिफारिसका आधारमा तत्कालीन शिक्षामन्त्री गोपालमान श्रेष्ठले निर्णय गरी आशयपत्र जारी गरेका थिए । कलेजले २०७९ साउन २९ गते मध्यपश्चिमाञ्चल विश्वविद्यालयबाट इन्जिनियरिङ शिक्षाका लागि सम्बन्धन पायो । त्यसका लागि सामाजिक संस्थाको खाताबाट ७ लाख ५० हजार रुपैयाँ निकासा गरी २०७४ असार १८ गते विश्वविद्यालयको खातामा जम्मा गरिएको थियो । उक्त निर्णयमा विश्वविद्यालयका तत्कालीन उपकुलपति उपेन्द्र कोइराला र रजिस्ट्रार महेन्द्र मल्ल जोडिएका थिए । तर यो उजुरीमाथि अख्तियारले छानबिन गरेन किनभने कोइराला अख्तियारका तत्कालीन प्रमुख नवीन घिमिरेका साढुदाइ थिए । विवाद बढेपछि सम्बन्धन खारेज भयो ।अख्तियारले अनुसन्धान सुरु गर्नासाथ फरार भएका न्यौपाने पछि अदालतमा उपस्थित भएर धरौटीमा छुटेका थिए । उनीलगायत उनको समूहमाथि सम्पत्ति शुद्धीकरण अनुसन्धान विभागले समेत अनुसन्धान गरिरहेको छ । त्यही अनुसन्धानको दायराबाट जोगिन उनी लुक्दै आएका थिए ।
बर्दिबासमा निषेधाज्ञा तोडेर प्रदर्शन,"(महोत्तरी)  बालिका हत्याको विरोधमा आन्दोलन चर्किएपछि महोत्तरी प्रशासनले बुधबार बर्दिबासमा लगाएको निषेधाज्ञा उल्लंघन गर्दै दिनभर प्रदर्शन गरिएको छ । बुधबार अपराह्न प्रदर्शन उग्र बनेपछि प्रहरी र प्रदर्शनकारीबीच झडप भएको छ । त्यस क्रममा दुई प्रहरीसमेत घाइते भएका छन् । प्रहरी जवान अर्जुनप्रसाद बानियाँ र अर्का एक प्रहरी घाइते भएका छन् । इलाका प्रहरी कार्यालय बर्दिबासका डीएसपी राजन चापागार्इंले घाइते दुवै प्रहरीको उपचार भइरहेको बताए । निषेधाज्ञाको समय प्रदर्शन र नाराबाजी गरेको भन्दै प्रहरीले अश्रुग्यास प्रहार गरेपछि स्थानीयले प्रहरीलाई ढुंगा र खाली बियरका बोतलले प्रहार गरेका थिए । मंगलबारको प्रदर्शनका क्रममा प्रहरीको गोली लागी घाइते भएका बर्दिबास१ का बुद्धिराज (सञ्जय) न्यौपानेको मंगलबार राति काठमाडौंमा उपचार क्रममा मृत्यु भएपछि बर्दिबास झन् तनावग्रस्त बनेको हो । मृतक न्यौपानेलाई सहिद घोषणा गर्नुपर्ने, पीडित र घाइतेलाई उपचार गर्दै क्षतिपूर्ति तिर्नुपर्ने र बालिकाका हत्यारालाई कडा कारबाही गर्नुपर्ने सर्वपक्षीय मागसहित बर्दिबासमा आन्दोलन चर्किएको हो । बुधबार बिहान ९ बजेदेखि बिहीबार बिहान ६ बजेसम्म प्रशासनले निषेधाज्ञा लगाएको भए पनि प्रदर्शनकारीले त्यसको अवज्ञा गर्दै नाराबाजी गरिरहेका छन् । मंगलबार हत्या गरी फालिएको अवस्थामा फेला परेकी महोत्तरीको बर्दिबास नगरपालिका१४ की ६ वर्षीया गुलबसा खातुनको न्यायको माग राख्दै भएको प्रदर्शनमा प्रहरीले चलाएको गोली लागी सञ्जय गम्भीर घाइते भएका थिए । उपचार क्रममा मंगलबार राति नै काठमाडौँको ग्रान्डी अस्पतालमा मृत्यु भएपछि उनलाई सहिद घोषणा गर्न माग गरिएको बर्दिबास१ का अध्यक्ष चूडामणि पोखरेलले बताए । बर्दिबासमा राजनीतिक दल र सबै पक्षबाट प्रतिनिधि रहने गरी घटनाका पीडितलाई न्यायका लागि पहल र वार्ता गर्न नेपाली कांगेसका नेता चिरञ्जीवी हमालको संयोजकत्वमा ११ सदस्यीय वार्ता टोली गठन भएको छ । ६ वर्षीया गुलबसाको सोमबार राति बोरामा कोचिएको अवस्थामा शव भेटिएको थियो । छिमेकी पसले अरुणकुमार साहले बलात्कार गरी हत्या गरेको बालिकाका परिवारको दाबी छ । मंगलबार पनि दिनभर पूर्वपश्चिम राजमार्गमा अवस्थित बर्दिबास बजार तनावग्रस्त बनेको थियो । उनीहरूले पक्राउ परेका साहको घरमा आगजनीसमेत गरेका थिए ।"
आली काटेको निहुँको झगडामा हत्या,"रौतहट (कास) खेतको आली काटेको विषयमा विवाद बढेर झडप हुँदा बुधबार एक जनाको हत्या भएको छ । गरुडा नगरपालिका७ भिमडाबर गाउँमा भएको घटनापछि हत्याका आरोपित तीन भाइमध्ये एक जना पक्राउ परेका छन् । दुई फरार छन् । दुई पक्षबीच विवादपछि भएको झडपमा चिर्पटले हानेर ५० वर्षीय फतिंगा ठाकुरको हत्या भएको प्रहरीले जनाएको छ । भिमडाबरका रामअसय ठाकुरले गाउँकै ध्यानी ठाकुर लोहारको खेतको आली काटेको विषयलाई लिएर बिहान दुवै पक्षबीच झगडा परेको थियो । विवाद बढ्दै गएपछि आवेगमा आएका ध्यानी, नागेन्द्र ठाकुर र ज्ञानी ठाकुरसमेतले चिरान काठले फतिंगा ठाकुरको टाउकामा प्रहार गरेका थिए । ध्यानी, नागेन्द्र र ज्ञानी दाजुभाइ हुन् । प्रहरीका अनुसार चिर्पटले लागेर सख्त घाइते फतिंगाको उपचारका क्रममा मृत्यु भएको हो । इलाका प्रहरी गरुडाका डीएसपी रवि रावलले झडप र मानिस घाइते भएको खबर पाउनासाथ तत्कालै टोली पठाएका थिए । घटनास्थल पुगेर प्रहरीले घाइते फतिंगालाई उपचारार्थ गरुडाको सिटी अस्पताल ल्याएको थियो । उनको उपचारका क्रममा मृत्यु भएको डीएसपी रावलले बताए । कुटपिटमा संलग्नमध्ये ध्यानी ठाकुरलाई पक्राउ परेका छन् । घटनास्थलबाट भागेर परालको थुप्रोमा लुकेको अवस्थामा ध्यानीलाई पक्राउ गरिएको डीएसपी रावलले बताए । हत्यामा संलग्न अन्यलाई खोजिरहेका छौं, उनले भने, घटनाको थप अनुसन्धान भइरहेको छ । चिर्पट प्रहार गर्ने तीनै जना दाजुभाइले फतिंगाको जमिनलाई आफ्नो दाबी गर्दै आएका थिए । किचलो भइरहेको जमिनमा आली काटेको विषयमा झगडा बढेपछि दुवै पक्षबीच कुटाकुट भएको थियो । शव पोस्टमार्टमका लागि गौर अस्पताल पठाइएको छ । यसअघि यस्तै झगडामा घाइते एक जनाको मंगलबार मृत्यु भएको थियो । वृन्दावन नगरपालिका७ सखुवा धमौराका विकास पासवानले मदिरा सेवन गरी गाउँकै ५० वर्षीय अमिरी पासवानको हत्या गरेको प्रहरीले जनाएको छ । टाउकामा चोट लागेका अमिरीको गरुडास्थित सिटी अस्पतालमा उपचारका क्रममा मृत्यु भएपछि विकास र विन्द पासवानलाई पक्राउ गरिएको जिल्ला प्रहरी प्रमुख एसपी सिद्धिविक्रम शाहले बताए । विकासले धकेलेर लडाउँदा अमिरीका टाउकामा चोट लागेको र विन्दले पनि कुटेको खुलेपछि दुवैलाई पक्राउ गरिएको हो, उनले भने ।"
१ र ११ कक्षामा कुन पाठ्यक्रम ?,"(काठमाडौं)  विद्यालय तहको पाठ्यक्रम कार्यान्वयनको विषयमा सर्वोच्च अदालतमा परेको मुद्दाको पेसी सरेकोसर्यै हुँदा कक्षा १ र ११ को पठनपाठनलगायत शैक्षिक कार्यक्रम अन्योलमा परेको छ ।पाठ्यक्रम विकास केन्द्रले विद्यालय शिक्षाको राष्ट्रिय पाठ्यक्रम प्रारूप २०७६ स्वीकृत गरेर चालु शैक्षिक सत्रदेखि कक्षा १ र ११ मा लागू गरेको थियो । गत वैशाखदेखि नै कक्षा १ का १० लाखभन्दा बढी बालबालिकाले नयाँ पाठ्यक्रमका आधारमा पढ्दै आएका छन् । कक्षा ११ मा पनि नयाँ पाठ्यक्रमकै आधारमा भर्ना लिएर पाठ्यपुस्तकसमेत छापीवरी विद्यार्थीको हातहातमा पुगिसकेको छ । तर सर्वोच्चमा मुद्दाको पेसी पटकपटक सर्दा नयाँ पाठ्यक्रमलाई लिएर विद्यार्थी, अभिभावक र शिक्षक भने अन्योलमा छन् । सर्वोच्च अदालतको गत कात्तिक १९ को अल्पकालीन अन्तरिम आदेशले नयाँ पाठ्यक्रम कार्यान्वयन र पठनपाठन प्रभावित बनेको हो । भगवता अर्यालले गत असोज २८ मा संविधानको अनुसूची ८ मा स्थानीय तहको एकल सूची तथा स्थानीय सरकारको अधिकार क्षेत्रमा केन्द्रले पाठ्यक्रम प्रारूप तयार गरेको दाबी गर्दै रिट दर्ता गरेकी थिइन् । रिटमाथि सुनवाइ गर्दै न्यायाधीश पुरुषोत्तम भण्डारीको एकल इजलासले पाठ्यक्रम प्रारूप कार्यान्वयन नगर्नू, यथास्थितिमा राख्नू भनी अन्तरिम आदेश दिएको थियो । त्यसपछि पनि तीनपटक अदालतको पेसी स्थगित भएर मंसिर २४ का लागि अर्को पेसी तोकिएको छ ।पाठ्यक्रम निर्माणको प्रारम्भिक चरणदेखि नै गणितलाई अनिवार्य विषयका रूपमा समेटिनुपर्ने माग थियो । अदालतमा विचाराधीन मुद्दामा पनि उक्त माग गरिएको छ । शिक्षा मन्त्रालयका अधिकारीहरू भने अधिकार क्षेत्र र गणित विषयभन्दा पनि व्यापारिक स्वार्थका कारण पाठ्यक्रम कार्यान्वयनमा अवरोध आएको दाबी गर्छन् । कक्षा ११ र १२ मा निजी विद्यालय सञ्चालकले पाठ्यक्रम प्रारूपको सुरुवाती चरणदेखि नै विरोध गर्दै आएका थिए । पाठ्यक्रम कार्यान्वयन हुन नदिन उनीहरूकै स्वार्थअनुसार अदालतमा मुद्दा दायर गरिएको मन्त्रालयका एक अधिकारीले ठोकुवा गरे । कक्षा १ मा नयाँ पाठ्यक्रम प्रारूप लागू भएको वैशाखदेखि हो, ८ महिना भइसक्यो, ८ महिनासम्म केही भएन, उनले भने, अहिले त्यही प्रारूपअनुसार कक्षा ११ मा पठनपाठन सुरु गर्न लाग्दा अवरोध भयो ।कक्षा ११ मा विज्ञान विषय लिएर पढ्ने तयारी गरेका छात्र विवेक भट्ट पुरानै संकाय प्रणालीबाट पठनपाठन हुने हो कि नयाँ पाठ्यक्रमअनुसार भनेर द्विविधामा छन् । पाठ्यक्रममा नै विवाद भएपछि कुन विद्यालय पढ्ने, कहिले भर्ना गर्ने, नयाँ पुस्तक किन्ने कि पुरानो पढ्ने दोधार भएको छ, उनले भने, कोरोनाले शैक्षिक सत्र नै ढिलो भयो, स्कुल खुलेका छैनन्, आफैंले घरमा पढ्नुपर्नेछ, तर कुन किताबअनुसार पढ्ने टुंगो लागेको छैन । दसैंअघि नै कक्षा ११ मा नयाँ सत्र सुरु हुन्थ्यो । यस पटक एसईईको नतिजा नै ढिला आएपछि बल्ल शैक्षिक कार्यक्रम सुरुवातको तयारी भइरहेको छ । विद्यार्थी भने नयाँ वा पुरानै पाठ्यक्रमअनुसार अध्ययन गर्ने विवादमा फसेका छन् ।कक्षा १ मा नयाँ पाठ्यक्रमका आधारका वैकल्पिक तथा कक्षाकोठामै पढाइरहेका शिक्षक पनि द्विविधामा छन् । बालबालिकालाई नयाँ पाठ्यक्रमका आधारमा तयार भएका पाठ्यपुस्तकअनुसार पढाउँदै आएका छौं, काठमाडौंका एक सामुदायिक विद्यालयका प्रधानाध्यापकले भने, अदालतले नयाँ पाठ्यक्रम कार्यान्वयन नगर्नू भनेको छ, अब पुरानै पढाउने कि नयाँ, अलमल छ । शिक्षाविद् विद्यानाथ कोइरालाले निजीको स्वार्थ अदालतले बुझ्ने विश्वास व्यक्त गरे । पाठ्यक्रमको कार्यान्वयनको अन्तिम चरणमा आएर अन्योल हुँदा विद्यार्थी अन्यायमा परेको उनले बताए । कक्षा १ का विद्यार्थीको शैक्षिक सत्र पूरा हुन ४५ महिना मात्र बाँकी छ, उनले भने, १०१० वर्षमा पाठ्यक्रम बदल्नुपर्छ । सरकारले जे गर्यो ठीक गर्यो । तर निजी विद्यालय सञ्चालक नयाँ मोडलमा जान तयार भएनन् । नयाँ पाठ्यक्रममा कक्षा ११ र १२ मा संकाय प्रणाली अन्त्य गरेर अनिवार्य र ऐच्छिक विषय राखिएको छ । पाठ्यक्रममा भएका कमीकमजोरी क्रमिक रूपमा सुधार गर्दै जान सकिने शिक्षाविद् कोइरालाको सुझाव छ । पाठ्यक्रम निर्माणमा १२ करोड रुपैयाँभन्दा बढी खर्च भइसकेको केन्द्रले जनाएको छ । अन्तरिम आदेशका बेला विषयवस्तुको गाम्भीर्यताअनुसार विवाद टुंगो लगाउन अग्राधिकार प्रदान गरिने भनिएको थियो । तर मंसिर ४ को पेसी पनि सारेर मंसिर २४ मा पुर्याइएको छ । यसले कक्षा १ को पठनपाठन, कक्षा ११ को नयाँ भर्नासहित पठनपाठन थालनी प्रभावित बनेको छ ।कोरोना महामारीले ढिलो भइरहेको शैक्षिक सत्रमा झनै असर पुग्ने शिक्षकहरूले गुनासो गरेका छन् । शिक्षक महासंघले पनि नयाँ पाठ्यक्रम कार्यान्वयनको पक्षमा लबिइङ गर्दै आएको छ । अदालतमा विचाराधीन मुद्दाले भने पुरानो वा नयाँ कुन पाठ्यक्रमका आधारमा कक्षा सञ्चालन गर्ने अनिश्चित बनेको छ ।मुलुकभरका विद्यालय शिक्षा प्रणालीमा एकरूपता ल्याउन राष्ट्रिय प्रारूप निर्माण भएको हो । संविधानकै अनुसूची ९ अनुसार शिक्षा साझा सूचीमा छ । प्रारूप कार्यान्वयन स्थगित भए अहिलेसम्म भएको पठनपाठनमा क्षति पुग्ने केन्द्रका कर्मचारीहरू बताउँछन् । स्थानीय तहले स्थानीय पाठ्यक्रम पनि लागू गर्न सक्ने गरी राष्ट्रिय शिक्षाको प्रारूप जारी गरिएको उनीहरूको तर्क छ ।यस पटकदेखि कक्षा ११ र १२ मा नेपाली, अंग्रेजीसहित जीवनउपयोगी तथा सामाजिक अध्ययनलाई अनिवार्य विषयका रूपमा लागू गरिएको छ । गणित ऐच्छिक विषयका रूपमा पढ्न पाउने व्यवस्था मिलाएका छौं, केन्द्रका एक अधिकारीले भने, जीवनउपयोगी विषय राखेर गणितलाई अवमूल्यन गरियो भन्ने तर्क जायज छैन । शिक्षाविद्हरूले पनि जीवनउपयोगी शिक्षा आवश्यक रहेको औंल्याउँदै आएका छन् । प्रत्येक विषयमा जीवनउपयागी सीप जोडेर पठनपाठन गराउनुपर्ने बताउँछन्, शिक्षाविद् कोइराला पनि ।"
रहेनन् प्रजातन्त्र सेनानी घोइरो कामी,"(लमजुङ)  राणाशासनविरुद्ध कांग्रेसले २००६ मा आन्दोलनको आह्वान गर्यो । यो आन्दोलनमा घरबाहिर निस्कने कमै मात्र थिए । लमजुङको इशानेश्वर क्षेत्रमा कांग्रेसको झन्डा लिँदै राणाशासन मुर्दावाद भनी स्थानीय दलबहादुर कामी निस्किए ।त्यतिबेला उनी १४ वर्षका थिए । कलिलै उमेरमा एक जना दलित समुदायका व्यक्ति कांग्रेसको झन्डा लिएर गाउँगाउँ पुगेपछि उनमा सबैको आँखा पर्यो । बीपी कोइराला, गणेशमान सिंह, कृष्णप्रसाद भट्टराईलगायत नेताले राणाशासनविरोधी उनको कदमको प्रशंसा गरे । उनीहरूका नजरमा कामी साहसी, अनुशासित तथा इमान्दार थिए ।१९९३ सालमा इशानेश्वर चिसंकु (साबिक इशानेश्वर५) मा जन्मिएका उनलाई प्रजातन्त्र स्थापनामा योगदान पुर्याएको भन्दै प्रजातन्त्र सेनानी को उपाधि दिइएको थियो । यो उपाधि लमजुङका १५ जनाले पाएका थिए । तीमध्ये धेरैको निधन भइसकेको छ । गत जेठदेखि मुटुको समस्या र दमले च्यापेपछि कामी ओछ्यान परेका थिए । उनको मंगलबार साँझ ८४ वर्षको उमेरमा आफ्नै निवासमा निधन भयो ।आन्दोलनमा एकोहोरो रूपमा लागेकाले उनलाई घोइरो कामी भनेर बोलाउन थालियो । पछि उनी यसै नामले विख्यात भए । हाल उनी मध्यनेपाल नगरपालिका६ भार्लेटारमा नाति चन्द्रसँग बस्दै आएका थिए ।कामी बस्दै आएको क्षेत्रमै घर भएका कांग्रेस पूर्वसचिव आनन्द घिमिरेका अनुसार राजनीतिक कुरा गरेपछि केही महिनाअघिसम्म पनि कामी जुरुक्क उठ्थे । नेता कोइराला, सिंह, भट्टराईका कुरा सुनाउँथे । कामीको इमान्दारिता देखेर भट्टराईले आफ्नो कोट फुकालेर दिएका थिए । कोटको गोजीमा पैसा भेटिएपछि फिर्ता गरेको घटना कामी सुनाउँथे । यो विषय कांग्रेसवृत्तमा अहिले पनि चर्चा हुने घिमिरे बताउँछन् । तर पार्टीले उनको योगदानबारे चासो नदिँदा उनी पार्टीको कुनै पनि पदमा पुगेनन् ।दम र मुटुको समस्या बल्झिएपछि उनको अवस्था दयनीय थियो । श्रीमतीको दुई दशकअघि नै निधन भइसकेको थियो । न छोराछोरी न पार्टी र सरकार, रोगले थला पारेका बेला पनि कसैले वास्ता नगरेको उनले गुनासो गर्दै आएका थिए । जीवित छँदै कामीले पोख्ने गरेका गुनासो उद्धृत गर्दै स्थानीय नेताकार्यकर्ताहरू भन्छन्, प्रजातन्त्र पाउन लडियो । राज्यले उपेक्षा गर्यो । आफ्नै पार्टीले समेत केही गरेन । नातिसँग बस्दै आए पनि उनी बिरामी हुनुअघिसम्म गाउँघरमा मदानी, ठेकी, झ्याल, ढोका बनाउने र सिकर्मीको काम गर्थे ।दलित उत्पीडित अगुवा एवं राष्ट्रिय दलित पत्रकार संघका केन्द्रीय सदस्य किसान संगीत नेपाली पनि घोइरो कामी बिरामी हुँदा कांग्रेस नेता, कार्यकर्ता, सरकार कसैले वास्ता नगरेको आरोप लगाउँछन् । थला पर्दा कसैले सोधेन, खोजेन । निधन भएपछि सबैले कोकोहोलो गरे, उनले भने ।गण्डकी प्रदेश सदस्य दोबाटे विश्वकर्मा, कांग्रेस जिल्ला सभापति भेषबहादुर पौडेल, कांग्रेस पूर्वसभापति तुलसीनारायण श्रेष्ठ, कांग्रेस महासमिति सदस्य तथा मध्यनेपाल नगर प्रमुख रमेशकुमार पाण्डेलगायतको उपस्थितिमा बुधबार कामीको अन्त्येष्टि गरिएको छ । उहाँको निधनले हामीलाई निकै दुःखी बनाएको छ । प्रजातन्त्रका लागि योगदान पुर्याएका एउटा खम्बाको अवसान भएको छ, पौडेलले भने, अहिलेका नेताकार्यकर्ताले उहाँको त्याग र योगदानबाट धेरै सिक्नु छ ।कामी बीपी स्मृति ट्रस्टद्वारा २०७२ मा सम्मानित भएका थिए । कांग्रेस जिल्ला कार्यसमितिले ६ वर्षअघि १०२ औं बीपी जन्मजयन्तीको अवसरमा सम्मान गरेको थियो । प्रजातन्त्र प्राप्तिपश्चात् तत्कालीन सरकारले आन्दोलनमा उनको योगदानको सम्मानस्वरूप नवलपरासीमा ३ कट्ठा जग्गा बकस दिएको थियो । त्यही जग्गा बिक्री गरेर उनी गृहजिल्ला फर्केर भोर्लेटार बसाइँ सरेका थिए ।"
भ्रष्टाचारप्रति आम धारणाको अर्थ,"मुलुकमा झन्डै तीन वर्षदेखि स्थिर र बलियो जननिर्वाचित सरकार छ । र, सुशासनका सवालमा सरकारको नारा छ भ्रष्टाचारमा शून्य सहनशीलता । तर, सरकारी नारा र काम गर्ने पाराबीच आनका तान फरक छ । यो आम अनुभूतिलाई भ्रष्टाचारविरुद्ध काम गर्ने एक अन्तर्राष्ट्रिय गैरसरकारी संस्था ट्रान्सपरेन्सी इन्टरनेसनलको एउटा अध्ययनले पुष्टि गरिदिएको छ । ट्रान्सपरेन्सीको अध्ययन प्रतिवेदन ग्लोबल करप्सन ब्यारोमिटर भन्छ ५८ प्रतिशत नेपाली पछिल्लो एक वर्षमा भ्रष्टाचार बढेको ठान्छन् । एसियाका १७ देशमाथि गरिएको सर्वेक्षणअनुसार यति धेरै नागरिकले भ्रष्टाचार बढेको अनुभूति गरेको देश नेपाल नै हो । तसर्थ, सरकार र मुलुकमा भ्रष्टाचार न्यूनीकरणमा क्रियाशील हुनुपर्ने संवैधानिकलगायतका अन्य निकायहरूले यसलाई गम्भीरतापूर्वक लिनुपर्छ । र, पारदर्शिता प्रवर्द्धन गर्दै भ्रष्टाचार न्यूनीकरणमा जोड दिनुपर्छ ।ट्रान्सपरेन्सीको यो प्रतिवेदनले भ्रष्टाचारको मात्रा किटेको होइन, मुलुकमा भ्रष्टाचार भएनभएको अनुभूति आम जनतामा कस्तो छ भन्ने मापन गरेको मात्रै हो । तैपनि यसप्रति किन चिन्तित हुनुपर्छ भने, यही धारणा पनि आम नागरिकले देखेसुनेभोगेको सरकार र पाएको सार्वजनिक सेवाका आधारमा बनेको हुन्छ । सरकारले कुनै निर्णय गर्नुनगर्नु वा सरकारी मन्त्रीकर्मचारी कुनै काण्डमा संलग्न हुनुनहुनुले यस्तो धारणाको मात्रामा फरक पार्छ । त्यसैले, यस्तो अध्ययनको नतिजालाई सरकार र सम्बन्धित सबैले जनमानसको ऐनामा आफ्नो तस्बिर कस्तो देखिएको रहेछ भनेर नियाल्ने अवसरका रूपमा लिनुपर्छ । र, त्यसलाई सच्च्याउने प्रतिबद्धता र तत्परता देखाउनुपर्छ । त्यसका निम्ति अनियमितताका शृंखलाहरू रोकिनुपर्छ । भ्रष्टाचारविरुद्धका कारबाहीहरू भटाभट हुनुपर्छ, पहुँच र प्रभावका भरमा भ्रष्टहरूले उन्मुक्ति पाउनु हुँदैन ।सर्वेक्षणअनुसार नेपाललाई क्रमशः थाइल्यान्ड, माल्दिभ्स र श्रीलंकाले पछ्याएका छन् । भारत, छैटौं स्थानमा छ, जहाँ ४७ प्रतिशत नागरिकले भ्रष्टाचार बढेको महसुस गरेका छन् । कम्बोडियामा भने १२ प्रतिशतले मात्र भ्रष्टाचार बढेको जनाएका छन् । १७ मुलुकका औसतमा ३८ प्रतिशत नागरिकले भ्रष्टाचार बढेको महसुस गरेका छन् । यस हिसाबले नेपालीहरूले औसतभन्दा निकै बढी यस्तो अनुभूति गरेको देखिन्छ । प्रतिवेदनअनुसार ८४ प्रतिशत नेपाली सरकारी भ्रष्टाचारलाई ठूलो समस्या ठान्छन् । उनीहरूले मुलुकमा राजनीतिज्ञ र प्रशासकहरूको संलग्नतामै सार्वजनिक खरिदमा भ्रष्टाचार हुने गरेको औंल्याएका छन् । यस्तै, सार्वजनिक सेवा प्रवाहमा पनि समस्या रहेको उनीहरूको बुझाइ छ । उनीहरूमध्ये, १२ प्रतिशतले पछिल्लो वर्ष कुनै न कुनै घूस खुवाएका छन्, २९ प्रतिशतले सार्वजनिक सेवाका लागि पहुँचको दुरुपयोग गरेका छन् ।अध्ययनमा सहभागीमध्ये आधाले सरकार सञ्चालकहरू नै भ्रष्टाचारमा संलग्न रहेको बताएका छन् । ४३ प्रतिशतले सांसद र कर्मचारीलाई दोष दिएका छन् । गाउँगाउँमा सिंहदरबार पुग्दा भ्रष्टाचार पनि सँगसँगै हिँडेको छ । स्थानीय तहसम्मै यस्तो प्रवृत्ति झांगिएको आम धारणा छ । करिब एक चौथाइले न्यायालय र गैरसरकारी संस्थालाई पनि भ्रष्ट देखेका छन् । र, अख्तियार दुरुपयोग अनुसन्धान आयोगमाथि ठूला भ्रष्टाचारका उजुरीमा छानबिन गर्न र मुद्दा चलाउन नसकेको आरोप पनि प्रतिवेदनमा लगाइएको छ । यति धेरै सहभागीले भ्रष्टाचार बढेको ठान्नु र सरकारलाई भ्रष्ट देख्नु मुलुकका लागि शोभनीय होइन । यसबारे सरकारले बेलैमा सोच्नुपर्छ । आफूले झूटो बोलिरहेको र भ्रष्टाचारमा लिप्त भइरहेको जनतालाई थाहा रहेछ भन्ने अनुभूति सरकारलाई पनि हुनुपर्छ ।अहिले त अस्थिरता भएकाले भ्रष्टाचार बढेको हो भन्ने बहाना पनि छैन । स्थिरतासँगै सबै बेथिति हट्ने र सुशासन कायम हुने जनआकांक्षा यतिबेला गलतजस्तै सिद्ध भएको छ । नागरिकले सकारात्मक परिवर्तन अनुभूति गर्न सकेका छैनन् । त्यसैले, मुलुकको लोकतन्त्र र सुशासनप्रति चिन्ता गर्ने हो भने यो अध्ययनको नतिजालाई मनन गर्दै अगामी दिनमा भ्रष्टाचारप्रति आम धारणा बदल्ने प्रण सम्बन्धित सबैले गर्नुपर्छ । हाम्रो भ्रष्टाचारको ठूलो जड चुनावी खर्च हो । जबसम्म राजनीतिमा लगानी भएको धनको अनुसन्धान हुन्न, अख्तियारले संवैधानिक दायित्वबमोजिमकै प्रभावकारी ढंगले काम गर्दैन, सार्वजनिक सेवा प्रवाहलाई सहज र सुलभ बनाइँदैन र सरकार मनैदेखि भ्रष्टाचारप्रति शून्य सहनशील बन्दैन, तबसम्म जनताले सुशासनको अनुभूति गर्न सक्ने छैनन् । मुलुकको नेतृत्वले म भ्रष्टाचार गर्दिनँ वा गर्न दिन्नँ भनेर भाषण गरेर मात्रै हुँदैन, त्यो व्यवहारमा पनि लागू हुनुपर्छ । र, जनताले त्यसलाई पत्याउने अवस्था बन्नुपर्छ । अनि मात्रै भ्रष्टाचारप्रति नागरिकको धारणा बदलिन्छ र आगामी वर्षका यस्ता प्रतिवेदनमा नेपालको नतिजा यति लाजलाग्दो निस्कँदैन ।"
चिया खेती र भूमाफिया,"चिया बाली राष्ट्रिय महत्त्वको औद्योगिक शाली हो । सरकारले निर्यातयोग्य अर्थोडक्स चियाको उत्पादन कुल उत्पादनको ६५ प्रतिशतसम्म पुर्याउने निर्धारित लक्ष्य लिएको थियो । तर, निर्यात गर्यो कुल उत्पादनको ३२ प्रतिशत मात्रै । अन्य मुलुकमा प्रतिहेक्टर १,१५०१,१६० केजी अर्थोडक्स चिया उत्पादन हुन्छ । नेपालमा भने अर्थोडक्स चियाको प्रतिहेक्टर उत्पादन ३४९ केजी मात्रै छ । चिया उत्पादन क्षमता किन यति कमजोर ? भूमाफिया र बिचौलियाहरूले राज्यबाट जग्गाको हदबन्दी छुटलगायत अनेक किसिमका नगदी तथा जिन्सी सुविधाहरू लिए तापनि चिया बगानको उत्पादन क्षमतामा किन वृद्धि हुन सकेन ? चिया व्यवसायको नाममा जग्गा छल्ने भूपतिहरू तथा उद्योगपति निजी लगानीकर्ता हुन् । राज्यका स्रोतहरूलाई उपभोग गरे पनि बगानको उत्पादन क्षमता वृद्धिका लागि चिया व्यवसायी, संघसंस्थाका अगुवाहरू, टी इस्टेटका मालिकहरू चासो दिँदैनन् । उनीहरू चिया उत्पादनलाई वैज्ञानिक रूपमा व्यवस्थापन नगरी दोस्रोतेस्रो पेसा ठान्छन् । कृषिमन्त्रीज्यू, यस्तो परिस्थिति कसरी बन्यो, लेखाजोखा गर्ने कि ? औसत उत्पादनसम्म पनि नगर्ने हो भने विदेशी मुद्रा सपनामा मात्रै जम्मा हुन्छ । यस्तै चाला चलिरहने हो भने नेपाली चिया विश्व बजारमा स्थिापित हुन्छ भन्ने त सोच्दै नसोचे हुन्छ । राज्यको स्रोतसाधन प्रयोग भएका लक्षित कार्यक्रमको उपयोग, कार्यान्वयन र प्रभावकारिताको अवलोकन, निरीक्षण गर्ने दायित्व नेतृत्वको होइन र ?भूमाफिया विज्ञ र सल्लाहकारहरूलाई कहिलेसम्म संरक्षण गरी राख्ने माननीय कृषिमन्त्रीज्यू ? चिया व्यवसायको नाममा जमिन हडप्नु, बगान बाँझो राख्नु, कानुन र नीतिको दुरुपयोग होइन र ? कृषिमन्त्रीज्यू, तपाई इमनदार तथा कार्यक्षमतावान् हुनुहुन्छ । दलाल, व्यापारी तथा भूमाफियाविज्ञ र सल्लाहकारहरूको पृष्ठपोषक नभई चिया क्षेत्रलाई उत्पादनशील र नाफामूलक बनाउन लागिपर्नुस् । सरकारी तथा निजी क्षेत्रलाई चिया अनुसन्धान तथा तालिम केन्द्र स्थापना र चिया लिलाम प्रणाली, अनुसन्धान, प्रविधि प्रसार एवं व्यापार प्रवर्द्धनमा सहभागिता गराउन तपाईंले महत्त्वपूर्ण भूमिका खेल्न सक्नुहुन्छ । र, मन्त्री तथा सरकारी नीति कसैको पृष्ठपोषक हुनु हुँदैन । यस विषयमा कृषिमन्त्रीको ध्यानाकर्षण हुनुपर्छ । प्रदीपकुमार यादव, कल्याणपुर, सिरहा"
अख्तियारै भ्रष्टाचारीको सुरक्षाकवच,"वाइडबडीमा अख्तियारको अझै अलमल समाचारले निराश बनायो । वाइडबडी खरिदमा भएको अनियमितता छानबिन गर्न संसदीय लेखा समितिले भ्रष्टाचार भएको रकमको अंक नै किटान गरी अख्तियार दुरुपयोग अनुसन्धान आयोगलाई दुई वर्षपहिल्यै निर्देशन दिएको थियो । अझैसम्म पनि अख्तियारले तथ्यांकै बटुलिरहेको जानकारी दिएको छ । यदि सरासर अख्तियारले काम गरेको भए अहिले दोषीले सजाय पाइसक्थे । समितिको निर्देशन पाएको एक महिनाभित्रै विस्तृत छानबिन सुरु गरेको जानकारी अख्तियारले दियो । प्रारम्भिक अनुसन्धानबाट खरिद प्रक्रियामा केही प्रश्न उठेको देखिएकाले विस्तृत छानबिनको समय पनि माग्यो । समय पायो पनि । तर, पाएको समयको उचित उपयोग गर्न सकेन । अख्तियारले नेपाल वायु सेवा निगमबाट केही फाइल मगाएर अनुसन्धानछानबिन थालेको जानकारी समितिलाई दिएको थियो । यो अनुसन्धानको मुख्य बागडोर निवर्तमान प्रमुख आयुक्त नवीन घिमिरेको हातमा थियो । उनले अनेक बहाना बनाएर अनुसन्धान नै नगरी कार्यकाल सके ।हवाई सेवाका गन्तव्यको योजनाबिनै भूतपूर्व महाप्रबन्धक सुगतरत्न कंसाकार, तत्कालीन सचिव र मन्त्रीको नितान्त व्यक्तिगत अभिरुचिमा वाइडबडी खरिद गरियो । विमान किन्दा अनियमितता भएको चर्को विरोधपछि लेखाअन्तर्गतको छानबिन समितिले अध्ययन गर्न थाल्यो । वाइडबडी विमान निर्माता कम्पनीसँग सोझै खरिद गर्नुपर्नेमा बिचौलिया छानिएको पत्ता लाग्यो । त्यस्तै, आशयपत्र आह्वान गर्दा दुराशयपूर्ण सर्तहरू राखेको पनि थाहा भयो । साथै हाईफ्लाईएक्स र एयरबसबीचको सम्झौतामा जहाजको मूल्यबारे भएका कागजात गायब पारी बाँकी कागजात मात्र उपलब्ध गराइयो । बिलबिजकको निश्चित ढाँचाबेगर खाली कागजमा हाईफ्लाईएक्स आयरल्यान्ड लिमिटेड लेखेर रकम उल्लेख गरी सही गरेर दिएको कागजको चिर्कटोका आधारमा बिल भुक्तानी गरी ठूलै रकम अपचलन भएको देखिन्छ । तर, यस विषयमा अन्य मुलुकमा छानबिन गर्दा अपनाइने कूटनीतिक माध्यम नअपनाईकन अख्तियारले सोझै फ्रान्समा चिठी पठाएर जवाफ खोजेको थियो । लेखा समितिले कम क्षमताको विमान खरिद गर्नुका कारण नोक्सान भएको बिगोको अनुमानित अंक किटान नै गरी सार्वजनिक गरेको छ । वाइडबडी विमान खरिद प्रक्रियामा रकम भुक्तानीका लागि बीचमा फर्जी कम्पनी खडा गरेको र सादा कागजलाई बिल भनी भुक्तानी गरेको देखिँदा पनि अख्तियारका प्रमुख आयुक्तले छानबिन नगरीकनै बिदा भए । यसले उनको भूमिका पनि शंकास्पद देखिएको छ । अनि दुई वर्षसम्म पनि अनुसन्धानमा अलमल किन भइरहेको छ ? अलमलको जिम्मेवारी कसले लिने ? गंगाराज अर्याल, पाणिनि८, अर्घाखाँची"
काँडाहरूमाझ फुल्छ नेपाल,"महेन्द्र पी लामाको भारत, नेपाल अनि भविष्य लेखमा राजनीतिक सम्बन्धको अलावा नेपालभारतको बहुआयामिक पक्ष समेटिएको छ । लेखसँगै प्रस्तुत दुई देशका पदाधिकारीले समातेको झन्डाबीच अंकित फूलको चित्रलाई आपसी सम्बन्ध सुधारको द्योतक मान्न सकिन्छ । हुन त ठूलो र शक्तिशाली राष्ट्रले नेपालजस्तो सानो देशलाई महत्त्वहीन ठानेर बेलाबेलामा दुःख दिइरहन्छ । यस्तै दुःख दिने प्रवृत्तिका कारण भारतप्रति आमनेपालीको धारणा सकारात्मक छैन । तथापि दुई देशका सर्वसाधारण, उद्योगीव्यवसायीबीचको सुमधुर सम्बन्धबाट स्थापित मित्रताले अरू देशको तुलनामा नेपालभारतको सम्बन्ध उत्कृष्ट र अक्षुण्ण बन्दै आएको हो । समान धर्म, संस्कार, संस्कृतिले पनि नागरिकबीचको भावनात्मक एकता प्रगाढ बन्न सहयोग गर्यो । एउटै देशका मानिसझैं तीर्थयात्रा, पर्यटन, मजदुरी, सीपमूलक कार्यमा संलग्न धेरैलाई मानसिक सन्तुष्टि मिल्नुका साथै रोजगारीको अवसर पनि प्राप्त भएको छ । न्यून पुँजी र प्रविधिका कारण पछि परेका हामीलाई ६७ दशकदेखि भारतले पुर्याएको सहयोगलाई नजरअन्दाज गर्न सकिंँदैन । सहयोग मात्रले पनि समृद्धि हासिल नहुने रहेछ भन्ने यथार्थ सत्ताधारीले बुझ्न नसक्दा हामी चामलबाट टुक्रिएका कनिकाजस्ता बनेका छौं । विगत ३ दशकदेखि राज्यस्तरमा बढेको भारतसँगको तिक्तता, अस्थिर सम्बन्ध र आरोपप्रत्यारोपले कमजोर मुलुक घरको न घाटको बन्ने रहेछ भनी बल्ल बुझ्न थालेका छौं । तैपनि हाम्रा राजनीतिज्ञको छाडापन, अहंकार, क्रोध र प्रतिशोधको भावना, अन्तर्कलह, स्वार्थ, जोरी खोज्ने प्रवृत्ति, पदलोलुपता, राष्ट्रघाती चरित्रमा कमी आएको देखिंदैन । उता भारतीय नेताहरूले पनि कूटनीतिक क्षेत्रमा आफूलाई कमजोर ठानेर गैरराजनीतिक तहबाट नेपालसँगको सम्बन्ध सुधार्न खोजेको प्रतीत हुन थालेको छ । नवीन पहलसँगै काँडाहरूबीच फुल्ने गुलाफको फूलजस्तै गरी नेपालभारतबीचको सम्बन्ध फक्रिएला ? भुवनेश्वर शर्मा, चन्द्रागिरि२, काठमाडौं"
संवादहीनता तोड्दै भारत,"लामो संवादहीनताको स्थिति तोड्दै भारतका विदेशसचिव दुईदिने औपचारिक भ्रमणमा नेपाल आइपुगेका छन् । कालापानी समस्या नेपालले उठाएपछि भारतले त्यसको रिस फेर्दै नेपालसँग झन्डै आठ महिना संवाद बन्द गरेको थियो । कोभिडको अवस्था छँदै सीमाको विषयमा भारतले चीनलगायत अन्य देशसंग वार्ता र संवाद जारी राखे पनि नेपालसँग भने वार्ता नगर्नुको मुख्य कारण नै नेपालप्रतिको हेपाहा नीति हो, जुन कुराको नेपालभित्र मात्र नभई भारतका विपक्षी पार्टी र बुद्धिजीवीहरूले समेत विरोध गरेका थिए । यसका कारण अन्ततः मोदी सरकार नेपालसँग संवाद गर्न बाध्य भएको छ । त्यसैको प्रतिफल हो भारतीय गुप्तचर प्रमुख, त्यसपछि भारतीय सेना प्रमुख र अहिले विदेशसचिवको नेपाल भ्रमण । भनिन्छ अहिलेको विदेशसचिवस्तरीय भ्रमण सन्तोषजनक भएमा छिट्टै दुई देशको परराष्ट्रमन्त्रीस्तरीय भेटघाट भई थुप्रै समस्यामा समझदारी बन्नेछ । यही बेला नेपालले परिपक्व कूटनीतिक चातुर्य देखाउनुपर्छ । नेपालले आफ्नो वस्तुगत समस्यालाई ठीक ढंगले वार्ताको एजेन्डामा पार्न सके मात्र समस्याको समाधान सही ढंगले निस्कन्छ । अन्यथा उही वार्ता त भयो हात लाग्यो शून्य नै हुनेछ । यसपालि विदेशसचिवस्तरीय वार्ताको मुख्य एजेन्डा केके छन् भनेर नेपाल सरकारले सार्वजनिक गर्नुपर्छ । अन्यथा सरकारले सही तरिकाले समस्या उठान नै गर्न नसकेको अर्थ लाग्नेछ । के यसपालि कालापानीलिम्पुयाधुरा अतिक्रमण, सुस्ता अतिक्रमण र भारतसँगको व्यापार घाटा नेपालले जोडदार ढंगले उठाउन सक्छ ? यदि यी विषय वार्ताको टेबलमा उठ्न सके मात्र विदेशसचिवस्तरीय वार्ता र संवाद सार्थक भएको मान्न सकिन्छ । गोपाल देवकोटा, जोरपाटी, काठमाडौं"
भीमेश्वरको पसिना र वैज्ञानिक कारण,"मानिसको शरीरमा पसिना किन र कसरी आउँछ ? बाह्य वा आन्तरिक कारण शरीरमा ताप धेरै भयो भने शरीरको ताप सन्तुलनमा राख्न शरीरभित्रको पानी बाहिर आउँछ । मानिसका शरीरमा पसिना आउने ग्रन्थिछिद्र लाखौं हुन्छन् । र, मानिसको शरीरको पसिना एयरकन्डिसनिङले निकाल्ने पानीजस्तै हो अथात् तातो भएपछि चिसो हुने अटोमेटिक सिस्टम । सामान्यतः पसिना प्राणीमा हुने तापक्रम सन्तुलन प्रक्रिया हो । प्राणीमा जुन प्रक्रियाले पसिना आउँछ, त्यसरी निर्जीव वस्तु मूर्ति वा शिलाहरूमा पानी आउँदैन र यसलाई पसिना भन्न मिल्दैन । शिलाहरूमा बाहिरको वातावरणमा हुने तापमानको अन्तरका कारण पानी आउँछ । मन्दिर बाहिरको ताप बढ्दा भित्रको मूर्तिमा भने तुलनात्मक रूपमा कम ताप हुन्छ । मूर्ति ठोस धातु वा ढुंगाको हुने भएकाले तातो पनि धेरै अनि चिसो पनि धेरै हुन्छ । जब बाहिरको तातो हावा मन्दिरभित्रको मूर्तिमा पुग्छ, तब त्यो चिसिएर पानी बन्छ ।मूर्तिमा आउने पसिना बाफबाट बनेको पानी हो । यसैलाई मूर्ति वा शिलाहरूमा पसिना आयो, अब अनिष्ठ वा लाभ हुन्छ भनेर डर वा खुसी मान्नुपर्दैन । यही प्रक्रियाले नै पानी पर्ने हो । मन्दिरभित्र चिसो र बाहिर तातो पहिल्यैदेखि हुँदै आएको थियो । आजभोलि यसलाई मानिसले ख्याल गर्न थाले । र, भगवान्को मूर्तिमा पसिना आयो अब अनिष्ट हुन्छ भन्ने भ्रम जोडेर समाचार बन्न थाल्यो । तर, भगवान्लाई गाह्रो भएर पहिना आएको हुँदै होइन । हामीले खाना पकाउँदा भाँडो तातिएर बाफ निस्कन्छ । भाँडो छोपेको बिर्को वा ढकनीमा भने पानीका कण र थोपा जम्मा हुन्छ । मूर्ति वा शिलाहरूमा पनि यही भएको हो । खाना पकाउने भाँडोको ढकनीमा बाफ जसरी आउँछ, शीत वा तुसारो र हिउँ पनि यही प्रक्रियाबाट बन्ने हो ।दोलखा बजारमा रहेको भीमेश्वर मन्दिरको मुख्य शिलामा पसिना आउने र यसले अनिष्ट निम्त्याउने समाचार सुनेको र पढेको धेरै भयो । यस्ता समाचार सरासर गलत हुन् । र, किन र कसरी हुन्छ यस्तो हुन्छ भन्ने वैज्ञानिक कारणसहित जानकारी दिनु पनि समाचार प्रेषकको दायित्व हो । यो प्रकृतिको तापमानसँग सम्बन्धित प्रक्रिया हो । यसलाई अनिष्ट वा शुभलाभका संकेत हुन् भनेर प्रचार नगरौं । प्रकृतिका प्रक्रियालाई शुभ, अशुभ वा अनिष्ट भनेर प्रचार गर्नु अन्धविश्वास र भ्रम फैलाउनु मात्र हो । लेखनाथ भण्डारी, काठमाडौं"
धर्मसंकटमा कांग्रेस,"हाम्रोजस्तो लोकतन्त्रमा शासनपद्धति देशैपिच्छे पृथक् प्रकारको हुन्छ । हामी नेपालमा संसदीय व्यवस्थाअन्तर्गत शासित छौं, जहाँ दलको महत्त्व सर्वाधिक रहेको छ । दलको अध्यक्ष नै प्रधानमन्त्री हुने व्यवस्था छ । सत्ताको क्रान्तिकारी परिवर्तन भएको छ, तर शक्तिको रूपान्तरण हुन सकेको छैन । राजनीतिक दलका नेताहरूमा त्यसको चासो पनि देखिँदैन । यस्तो किसिमको वातावरणमा राजनीतिक दलहरू जुनसुकै सिद्धान्तमा दीक्षित भए पनि परस्परमा सत्ताको सिद्धान्तले जेलिएका हुन्छन् । पार्टीहरूबीच आपसी सम्बन्ध हुन्छ । सत्ताको खेल पर्दा समान सोचाइ र चिन्तन भएका पार्टीहरू एकअर्काको सहयोगको आकांक्षी हुन्छन् । दुईतिहाइ बहुमतको सरकार आएपछि राजनीतिक स्थिरता स्थापित हुनेमा राजनीतिज्ञहरू, विचारक र विश्लेषकहरू, राजनीतिशास्त्रीहरू सबै ढुक्क थिए । तर, सत्तामा रहेको नेपाल कम्युनिस्ट पार्टी (नेकपा) अन्तर्कलहको दलदलमा फसेपछि यो कुरा अनित्य ठहरियो ।सरकार चलाउने पार्टीमा फुट र विचलन आएपछि त्यसको असर व्यापक हुनु स्वाभाविक नै हो । प्रधानमन्त्री खड्गप्रसाद शर्मा ओली र अध्यक्ष पुष्पकमल दाहाल प्रचण्ड प्रमुख विन्दुमा रहेर सुरु भएको नेकपा विवादको नतिजा कतै पार्टी विभाजनका रूपमा आउने त होइन ? यो आशंका अहिले चारैतिर फैलिएको छ । धेरै वामपन्थीहरूको मनको शुभकामना नेकपा नफुटोस् भन्ने रहेको छ । गैरवामपन्थी पार्टीहरूमा पनि नेकपा नफुटोस् भन्ने भावना रहेकै छ । २०४६ सालमा प्रमुख परिवर्तनकारी शक्तिका रूपमा देखिएको कांग्रेसको विभाजनपछि राजनीति जसरी अगाडि बढ्नुपर्ने थियो, त्यो भएन । अन्ततः पार्टी एक हुन करै लाग्यो । अहिले भर्खरभर्खरै आएको खबरअनुसार, प्रधानमन्त्री ओली कांग्रेससँग सत्ता समीकरणको कुरा चलाउँदै छन् । यो कति सत्य हो र कति अनुमान ? यतातिर ध्यान नदिए पनि हुन्छ । यो समाचारले सामान्य मानिसको दिमाग खलबल्याउने काम गरिसकेको छ ।संवैधानिक पदहरूमा नियुक्तिका कुरा मिलाउन प्रधानमन्त्री ओलीले कांग्रेस सभापति शेरबहादुर देउवालाई बालुवाटार दरबारमा निम्त्याएपछि सत्ताको समुद्रमा कडा तरंग देखा परेका हुन् । प्रधानमन्त्री ओली र सभापति देउवाको वार्तामा सत्ता समीकरणको हावा नचलेको भए कांग्रेसका नेता कृष्णप्रसाद सिटौलाले कांग्रेसले ओली नेतृत्वको सरकारमा सहभागिता नजनाई सदनबाट समर्थन गर्नुपर्ने तर्क दिने थिएनन् । कांग्रेसका नेताहरूमा सत्ताप्रतिको मोह गजबकै देखिन्छ । जुनसुकै पार्टीका नेताहरू होऊन्, उनीहरूको संवैधानिक हैसियत सत्तामा जाने नभए पनि सत्ता भन्नेबित्तिकै त्यसमा आफ्नो समूहको सहभागिताको बाटो खोजिहाल्ने प्रवृत्ति रहेको देखिन्छ । सरकार बनाउनका लागि समीकरण निर्माण गर्ने खेलका कुशल खेलाडी मानिएका सभापति देउवा सकेसम्म सत्ताको अवसर चुक्न दिन चाहँदैनन् । यतिखेरको राजनीतिक खेलमा भने उनको जित निश्चित छैन । उनी जुवाको मूल खालमा छैनन् ।अहिले नेकपाभित्र सुरु भएको विवाद यत्तिकै टुंगिने कुनै प्रत्याभूति छैन । आगामी मंसिर १३ गते प्रधानमन्त्री ओलीले अध्यक्ष प्रचण्डको प्रस्तावमाथि प्रकट गर्ने प्रतिक्रियाको स्तर र वजनपछि मात्रै अहिलेको विवादको दिशाबोध हुनेछ । यति बेला अध्यक्ष प्रचण्ड आफ्नो प्रस्तावबाट पछि फर्किन अलिकति पनि तयार देखिँदैनन् । किनभने प्रस्तावमा उनले आफ्ना वेदनाहरू छताछुल्ल पारेका मात्र छैनन्, प्रधानमन्त्रीको योग्यता र क्षमतामाथि गम्भीर प्रहारसमेत गरेका छन् । प्रधानमन्त्री ओलीले अध्यक्ष प्रचण्डको प्रस्तावलाई नेकपाभित्रैबाट सम्बोधन गर्ने हुन् कि त्यसको जवाफ अर्को बेग्लै नवनिर्मित राजनीतिक प्लेटफर्मबाट दिने हुन् ? यसैमा धेरै कुरा निर्भर गर्छ । प्रधानमन्त्री ओलीका लागि अध्यक्ष प्रचण्डका आरोपहरूको सामना गर्नु सजिलो छैन । सरकारका मिडियाहरूले उनको व्यक्तित्वको भजन जति जोडजोडले गाए पनि प्रत्यक्षं किं प्रमाणम् भन्ने अवस्था विद्यमान छ देशमा । प्रधानमन्त्री ओलीले अध्यक्ष प्रचण्डका आरोपहरूको जवाफ दिने बलिया आधारहरू केही पनि देखिएको छैन ।प्रधानमन्त्री ओलीले अर्को बेग्लै नवनिर्मित राजनीतिक प्लेटफर्ममा गएर कांग्रेसको सहयोगमा सरकार चलाउनु असम्भव छैन भने, त्यो सहज रूपले सम्भव हुने पनि देखिँदैन । सभापति देउवाले आफ्ना पुराना मित्र प्रधानमन्त्री ओलीलाई आभारी तुल्याउन उनको नेतृत्वमा बन्ने नयाँ सरकारमा सहभागिता जनाउन खोजे भने त्यस्तो सहभागितासमेत सहज छैन । सभापति देउवाले फागुन ७ गतेका लागि प्रस्तावित पार्टीको चौधौं महाधिवेशनको बाटोसमेत अहिलेसम्म सफा पार्न सकेका छैनन् । एकातिर, उनले आफ्नै समकक्षी वरिष्ठ नेता रामचन्द्र पौडेललाई महाधिवेशनको मिति सार्ने विषयमा सहमत तुल्याउन सकेका छैनन् । अर्कातिर, अहिलेको अवस्थामा पार्टीभित्रका विविध समूहका नेतागण, गुटका प्रतिनिधि र अन्य निहित स्वार्थका वाहकहरूको चित्त बुझाएर प्रधानमन्त्री ओली नेतृत्वको सरकारमा सहभागिताको औचित्य कसरी साबित गर्न सक्लान् ? निश्चय पनि, नेकपाको छायाबाट बाहिर निस्किएर सरकार बनाउन खोजिरहेका प्रधानमन्त्री ओली र सभापति देउवा दुवैको मनको इच्छा होला यो प्रावधान । तर, सबैका मनका इच्छाहरू पूरा हुनैपर्छ भन्ने केही छैन । सभापति देउवाले बुझेकै होलान्, उनका लागि प्रधानमन्त्री ओलीसँगको समीकरण निर्माण व्यर्थको घाँडो साबित हुनेछ । यो सत्यलाई इन्कार गर्ने तागत सभापति देउवामा छैन ।यता, कांग्रेस वृत्तमा महाधिवेशनको चटारो बढेको छ । एकातिर कोभिड१९ का कारण पार्टी अधिवेशनका लागि निर्णायक तिथिकै चयन जटिल बन्दै गएको छ भने, अर्कातिर संस्थापन पक्षका प्रतिपक्षी नेता रामचन्द्र पौडेल निरन्तर बखेडा खडा गरेर महाधिवेशनका लागि प्रतिकूल वातावरणको निर्माण गर्दै छन् । पार्टी सभापति देउवा र समकक्षी वरिष्ठ नेता पौडेलको बालहठ कहाँ गएर टुंगिने हो, कसैले भन्न सक्दैन । अधिवेशनका सन्दर्भमा सभापति देउवा कम बोल्दै छन् । किनभने, उनलाई आफ्नो उत्तराधिकारीको चिन्ता छ । तर, पौडेलको ललाटमा चिन्ताका रेखाहरू देखिएका छैनन् । उनलाई थाहा छ आगामी अधिवेशनले पनि उनलाई प्रधानमन्त्री पदसम्म पुर्याउने मार्गदर्शन गर्दैन । किनभने, कांग्रेसको आउँदो अधिवेशनले पार्टीको सत्तामा नयाँ अनुहारलाई निर्णायक ठाउँमा स्थापित गर्ने सम्भावना सर्वाधिक बढी देखिन थालेको छ ।कांग्रेसको महाधिवेशन कहिले हुने सम्भावना छ ? यसबारे फरकफरक विचार पाइन्छन् । सभापति पदका घोषित प्रत्याशी शेखर कोइराला, यो वा त्यो, कुनै पनि बहानामा, अधिवेशन टार्न हुन्न भन्ने पक्षमा छन् । उनको विचारमा, नेकपाको विवादले निश्चय पनि नेपाली कांग्रेसलाई छक्याउने स्थितितिर घचेटेको छ । नेपाली कांग्रेसलाई, विगत चुनावमा, जनताले सरकारमा जाने अभिमत दिएको छैन । यो पाँच वर्ष कांग्रेस सरकारमा जान खोज्यो भने जनतामा त्यसको राम्रो सन्देश जाँदैन । कोइराला सरकारमा नगइकन, बाहिरबाटै, यो वा त्यो, कुनै सरकारको समर्थन गर्ने कुराको विपक्षमा देखिँदैनन् । तर, नेकपाका प्रधानमन्त्री ओली वा अध्यक्ष प्रचण्ड, कुन पक्षलाई समर्थन गर्ने ? यसलाई भने उनी पृथक् कुरा बताउँछन् ।कोइरालाको भनाइ छ कुनै पनि बहानामा कांग्रेस अधिवेशन जेठभन्दा पर घचेटिनु हुँदैन । पार्टी केन्द्रीय समितिका बैठकहरू अनिर्णयको बन्दी बनेका छन् । पार्टीका केन्द्रीय गतिविधि आलस्यपूर्ण बनेका छन् । कोइराला कोभिडका कारण पार्टीका गतिविधिहरू प्रभावित भएको बताउँछन् । साथै, यो पनि भन्छन् कोभिडका कारण अधिवेशनबाहेक पार्टीका अन्य गतिविधि रोकिएका छैनन् ।आगामी महाधिवेशनमा पार्टी सभापति पदका प्रत्याशी तथा पार्टी उपसभापति विमलेन्द्र निधि भन्छन्, पार्टीमा जोस र जाँगरको अलिकति पनि कमी आएको छैन । हाम्रा आकांक्षाहरू पनि शिथिल भएका छैनन् । यो सत्य हो, महाधिवेशनका प्रारम्भिक चरणका काम अहिलेसम्म सकिएका छैनन् । देशभरिका क्रियाशील सदस्यको सूची अन्तिम भएको छैन । योपटक क्रियाशील सदस्यसंख्या पाँच लाखबाट बढेर आठदेखि दस लाखसम्म पुगेको छ । महाधिवेशनको काम नसकिनुमा कोभिड र आन्तरिक विमति दुवै हावी छन् । वरिष्ठ नेता रामचन्द्र पौडेल जसरी पनि महाधिवेशन फागुनमा हुनुपर्ने कुरामा अडंगा झिक्न लाग्नुभएको छ । फागुन ७ कांग्रेस महाधिवेशनका लागि राम्रो दिन हो, यसमा कुनै शंका छैन । तर, कोभिडका कारण फागुन ७ मा महाधिवेशन कुनै अवस्थामा पनि सम्भव देखिएको छैन । यसको साटो जेठ १५ गते, गणतन्त्र दिवसको दिन, अधिवेशन गर्न सकिन्छ ।विमलेन्द्रले प्रस्ताव गरेझैं, जेठ १५ मा अधिवेशन गर्ने कुरामा शशांक कोइराला र शेखर कोइराला तथा कृष्ण सिटौलाको पनि सहमति रहेको छ । विमलेन्द्र आफैं पनि महाधिवेशनको नयाँ तिथि तोक्न हतारिएका छन् । आउँदो निर्वाचनमा नेपाली कांग्रेसलाई जिताउँछु भन्ने नाराका साथ कांग्रेस सभापतिको पदमा चुनाव लड्न लागेका विमलेन्द्र कांग्रेसलाई समग्र देशको पार्टी बनाउनुपर्ने विषयलाई विशेष महत्त्व दिन चाहन्छन् ।के कांग्रेस कुनै पनि अवस्थामा प्रस्तावित हुन सक्ने सत्ताको भारी बोक्न तयार होला ? के कांग्रेसका नेताहरू प्रधानमन्त्री ओली अथवा अध्यक्ष प्रचण्डको निम्तोमा सरकारमा सामेल होलान् ? सत्तामा जाने अवस्थामा कांग्रेस रमायो भने के अनौपचारिक रूपमा प्रस्तावित गणतन्त्र दिवसको संयोग मिलाएर जेठ १५ गते कांग्रेसको महाधिवेशनको उद्घाटन होला ? अहिलेलाई केही भन्न सकिँदैन । नेकपाको आन्तरिक विवाद कसरी अघि बढ्छ ? त्यो पनि एउटा कारक तत्त्व बन्नेछ यो सन्दर्भमा ।"
नेपालभारत वार्ता र विषय,"नेपालमा राणा शासनको अन्त्य र प्रजातन्त्रको उदयसँगै नेपालभारत सम्बन्ध समानता र स्वाधीनताको लोकतान्त्रिक मान्यतामा परिवर्तित हुनुपर्नेमा केही गलत मान्यता र अभ्यासको सुरुआत भयो । स्वतन्त्रता र स्वाधीनताका लागि भएको प्रजातान्त्रिक आन्दोलनको मर्मविपरीत नेपालको शासनप्रशासनमा भारतीय हस्तक्षेप भित्रियो । यस्तो हस्तक्षेपलाई राणा प्रधानमन्त्री मोहनशमशेरले आफ्नो सत्ता जोगाउनका लागि २००७ सालमा भारतसँग असमान सन्धि गरेर संस्थागत हुने मौका दिए । यो असमान सन्धि राणा शासन ढलेपछि पनि कायम रह्यो । यसकै आधारमा नेपालले थप असमान सम्झौता र व्यवहारको सामना गर्नुपर्यो । त्यसको पीडा देशले अद्यापि बेहोर्नुपरिरहेको छ । देशमा संघीय गणतन्त्रको स्थापना हुनुका साथै व्यापक लोकतन्त्रीकरणको मान्यतालाई अंगीकार गरिसकेपछि परराष्ट्र सम्बन्धमा सोहीअनुरूप परिवर्तन र लोकतन्त्रीकरण हुनुपर्ने हो । परराष्ट्रनीति घरेलु नीतिकै विस्तारित रूप पनि हो । तर त्यसो हुन सकिरहेको छैन । फलस्वरूप नेपालले संविधान जारी गर्दा भारतीय नाकाबन्दीको सामना गर्नुपर्यो र सीमा अतिक्रमण लगायतका समस्याहरू भोगिरहनुपरेको छ । यस्तो स्थितिमा परिवर्तन नहुँदासम्म नेपाल र भारतका बीच दीर्घकालीन रूपमा समस्याहरूको समाधान हुन सक्दैन र असल छिमेकीको मान्यताअनुरूप सम्बन्ध सुमधुर हुनेमा समस्या उत्पन्न भइरहन्छन् । यी समस्याहरूको स्थायी समाधानका लागि सर्वप्रथम नेपालभारत सम्बन्धलाई स्वाधीनता, समानता र अहस्तक्षेपका स्थापित मान्यताका आधारमा अघि बढाउन भारत तयार हुनुपर्छ । विगतका असमान सन्धिसम्झौता र अभ्यासहरूलाई परिवर्तन गर्न भारत सहमत हुनुपर्छ । नेपाल यसरी अघि बढ्न सधैं तत्पर छ ।नेपालभारत सम्बन्धमा रहेका समस्याहरू जनस्तरमा समेत बहसमा रहेको समयमा भारतीय विदेशसचिव हर्षवर्धन शृङ्गलाको यही मंसिर ११ र १२ गते हुने नेपाल भ्रमणले केकस्तो परिणाम ल्याउला भन्ने चासो राजनीतिक र कूटनीतिक वृत्तमा हुनु स्वाभाविक हो । नेपाल र भारतका बीच लामो समयदेखि रहेका असमान सन्धि र सीमा विवादजस्ता गम्भीर समस्याहरूको समाधान गर्नतर्फ भारतले रुचि राख्ने गरेको छैन । विगतमा व्यापार, पारवहन, सीमा क्षेत्रमा हुने अपराध र तस्करी नियन्त्रणजस्ता विषयमा द्विपक्षीय वार्ताद्वारा समस्याको समाधान गर्ने प्रयत्न हुँदै आएको छ । नेपालमा भारतीय लगानी, विशेषतः जलस्रोतमा भारत सरकारको स्वामित्व रहेका वा निजी कम्पनीको संलग्नता अनि नेपालका प्राकृतिक स्रोतहरूको दोहन र उपयोग, सुरक्षा क्षेत्रमा सहयोग र संलग्नतामा भारतको रुचि र तत्परता देखिने गरेको छ । तर विगतका निरंकुश शासक र साम्राज्यवादका उत्तरदानका रूपमा नेपालका लागि पीडादायी रहेका समस्याहरूको समाधानमा भारतको अरुचि मात्र होइन, असहयोग रहने गरेको छ । फलस्वरूप समयसमयमा नेपालभारत सम्बन्धमा गम्भीर समस्या र तनावसमेत उत्पन्न भएको देखिन्छ । यस्तो स्थितिमा परिवर्तन गर्दा नेपालभारत सम्बन्धलाई सुमधुर र प्रगाढ तुल्याउन सहयोग पुग्छ । समस्यालाई थाती राखेर, सन् १९४७ मा मात्र अंग्रेजहरूको उपनिवेशवाट मुक्त भएको भारतसँग शताब्दियौंदेखि सुमधुर सम्बन्ध थियो भन्ने काल्पनिक प्रचारले मात्र सम्बन्ध सुमधुर तुल्याउन सहयोग पुग्दैन । त्यस्तै, राजनीतिक र कूटनीतिक तहबाट भ्रमणको आदानप्रदान हुनेबित्तिकै अब दुई देशका बीच कुनै समस्या छैन, सम्बन्ध नयाँ उचाइ वा गहिराइमा पुग्यो भन्नेजस्ता सतही प्रचारले पनि दुई देशबीचको सम्बन्धलाई समस्यारहित बनाइहाल्दैनन् । सम्बन्धलाई दिगो किसिमले समस्यारहित बनाउनका लागि सार्वभौमिक समानताका आधारमा एकअर्काको स्वाधीनता र हितको सम्मान गर्दै कुनै पनि हस्तक्षेपकारी काम बन्द हुनुपर्छ । यी सबै विषयमा ध्यान दिँदै वार्तामा निम्न पक्षहरूबारे छलफल गरी समस्याहरूको समाधान खोजिनुपर्छ ः१) नेपाल र भारतका बीच रहेका सन् १९५० को सन्धि लगायतका असमान सन्धिसम्झौताहरूको पुनरावलोकन गर्दै समानता, स्वाधीनता र पारस्परिक हितअनुरूप तिनमा परिवर्तन गरिनुपर्छ । यस सन्दर्भमा विगतमा दुई देशको सहमतिमा गठित प्रबुद्ध व्यक्ति समूहको प्रतिवेदन भारतीय प्रधानमन्त्रीबाट अविलम्ब बुझिनुपर्छ । यदि त्यो प्रतिवेदन भारतले नबुझ्ने हो भने विगतका असमान सन्धिसम्झौताहरू तथा सीमा समस्याहरूलाई कार्यसूचीमा सामेल गरी छलफल हुनुपर्छ र समाधान खोज्नुपर्छ । राष्ट्रिय स्वाधीनता र स्वाभिमानसँग अमिल्दा साम्राज्यवादकालीन र त्यसपछि सिर्जित सबै प्रकारका व्यवहार तथा प्रचलन समाप्त हुनुपर्छ ।२) विगतका असमान सन्धि र तीसँगै भएका पत्राचारले नेपालको राष्ट्रिय सुरक्षामाथि लगाएको भारतीय अंकुशलाई समाप्त गरिनुपर्छ । नेपालले जनुसुकै देशसँग पनि मैत्री सम्बन्ध राख्दै आएजस्तै जहाँबाट पनि आफ्नो सुरक्षाका लागि सामग्रीहरू ल्याउन सक्ने तथा स्वतन्त्र परराष्ट्रनीतिको मार्गमा अघि बढ्न सक्ने विषयमा भारतका तर्फबाट कुनै दबाब हुनु हुँदैन ।३) अंग्रेज साम्राज्यवादीहरूसँगको एउटा युद्धमा नेपाल पराजित भएपछि युद्धबन्दी बनाइएका नेपाली सैनिकलाई जबर्जस्ती आफ्नो पल्टनमा राखेर सुरु गरिएको गोर्खा भर्तीबारे पुनरावलोकन गरिनुपर्छ । तत्कालका लागि भारतीय सेनामा कार्यरत नेपालीहरूलाई नेपालको मैत्रीपूर्ण कूटनीतिक सम्बन्ध भएका देशहरूका विरुद्ध भारतले प्रयोग गर्न नपाउने सहमति गरिनुपर्छ ।४) भारतले अतिक्रमण गरेका लिम्पियाधुरा, लिपुलेक, कालापानी र सुस्ता क्षेत्रमा नेपालको हकभोग स्वीकार गर्न तथा मिचिएका सबै सीमाक्षेत्र तथा दशगजा खाली गर्न भारतीय विदेशसचिवसँग तथा भविष्यमा हुने राजनीतिक तहका वार्तामा कुरा गरिनुपर्छ । नेपालको भौगोलिक अखण्डताको सम्मान हुनुपर्छ ।५) भारतले कोशी बाँध बनाउँदा हालसम्म मुआब्जा नपाएका किसानहरूले मुआब्जा र गण्डक बाँधबाट नेपालले यथोचित पानी पाउनुपर्छ । महाकाली सन्धिको कार्यान्वयन हुनुपर्छ र कार्यान्वयन नहुने हो भने दस वर्षमा सन्धिको पुनरावलोकन हुने प्रावधानअनुसार पुनरावलोकन गरी त्यसलाई खारेज गरिनुपर्छ । शारदा ब्यारेज निर्माण गर्दा त्यसमा प्रयोग भएको नेपाली भूमि बराबर नेपालले पाउनुपर्ने भूमिको खोजी हुनुपर्छ ।६) जसरी भारतीय कृषिउपज तथा औद्योगिक उत्पादनले नेपालमा निर्बाध प्रवेश पाइरहेका छन्, त्यसरी नै नेपाली कृषिउपज तथा उत्पादन पनि भारतीय बजारमा बिनारोकावट छिर्न पाउनुपर्छ । नेपाली कृषिउपजलाई भारतले विषादी परीक्षण गरेर मात्र प्रवेश दिएझैं नेपालले पनि परीक्षण गरेर मात्र भारतीय कृषिउपज तथा माछामासु नेपाली बजारमा ल्याउने व्यवस्था कडाइका साथ लागू गरिनुपर्छ । भारतीय पत्रपत्रिका र पुस्तक नेपालमा निर्बाध आउन पाएसरह नेपालका पत्रपत्रिका तथा पुस्तक सामग्रीले भारतमा प्रवेश पाउनुपर्छ ।७) दुई देशको सिमानामा हुने अपराधको प्रभावकारी नियन्त्रणका लागि सिमानामा आवतजावत गर्ने मानिसहरूको लगत राख्ने कार्य तुरुन्त सुरु गरिनुपर्छ र क्रमशः अन्तर्राष्ट्रिय मान्यताअनुरूप सीमा नियमन गरिनुपर्छ । नेपालले आफ्नो आवश्यकता र स्थितिअनुरूप विदेशी कामदारबारे निर्णय गर्न सक्ने कुराको भारतले सम्मान गर्नुपर्छ ।८) नेपालस्थित भारतीय दूतावासमा नेपालका राजनीतिक नेता, सांसद, सुरक्षाकर्मी र सामान्य नागरिकहरूसँग कूटनीतिक मान्यता र मर्यादाविपरीतका भेटघाट बन्द गरिनुपर्छ । अन्तर्राष्ट्रिय कूटनीति र सम्बन्धका मान्य वा स्थापित अभ्यासअनुरूप मात्र त्यस्ता भेटघाट गर्ने प्रणाली अवलम्बन गरिनुपर्छ ।९) नेपालभारत सम्बन्धलाई कूटनीतिक र राजनीतिक तहमा पारदर्शी र विश्वसनीय रूपमा सञ्चालन गर्दै दुवै देशका सरकार तथा जनताबीच आशंकारहित वातावरण सिर्जना गरिनुपर्छ । गुप्तचर संस्थाहरूका अपारदर्शी र शंकास्पद गतिविधिको घेराबाट दुई देशको सम्बन्धलाई मुक्त गरिनुपर्छ ।१०) नेपालको सार्वभौमिकता, स्वाधीनता र स्वाभिमानविपरीतका अभिव्यक्ति र व्यवहार रोकिनुपर्छ । नेपालले आफ्नो संविधान, शासन प्रणाली, जनताका आकांक्षा र आवश्यकताअनुसार गृहनीति एवम् परराष्ट्रनीतिबारे स्वयं निर्णय गर्न सक्ने कुराको भारतले पूर्ण कदर गर्ने अवस्था सिर्जना गरिनुपर्छ ।११) नेपालले भारतका विरुद्ध नेपाली भूमि प्रयोग गर्न नदिने कुरा बारम्बार दोहोर्याउँदै आएको छ । भविष्यमा पनि त्यसो हुन नदिनेमा भारतलाई आश्वस्त तुल्याउनुपर्छ । तर सामरिक दृष्टिबाट नेपालको असंलग्नताबारे स्पष्ट पार्नुपर्छ ।१२) नेपालको जलस्रोतको उपयोग र विभिन्न क्षेत्रमा लगानी गरिरहेका भारतीय कम्पनीहरूले भएका सम्झौता तथा नेपालको कानुनबमोजिम गर्नुपर्ने र त्यसो हुन नसके सम्झौताका प्रावधानबमोजिम नेपाल सरकारले गर्ने निर्णयमा भारतको कुनै दबाब नरहने भनी सुनिश्चित हुनुपर्छ । अन्य आयोजना पनि नेपालको राष्ट्रिय हित र सुरक्षाको सीमाभित्र रहेर सञ्चालन हुनेमा सहमति हुनुपर्छ । नेपाल राष्ट्र बैंकमा रहेका भारु एक हजारका नोटहरू भारतले सटही गरी सोहीबमोजिमको रकम नेपाललाई उपलब्ध गराउनुपर्छ ।१३) विगतमा थाती रहँदै आएको सुपुर्दगी सन्धिलाई नेपालमा लागू भइसकेको सुपुर्दगी एवम् कानुनी सहायतासन्बन्धी कानुन तथा स्थापित अन्तर्राष्ट्रिय मान्यताअनुरूप अघि बढाउन भारत सहमत हुनुपर्छ । अन्य देशसँग पनि नेपालले त्यस्तो सन्धि गर्न सक्ने विषयमा कुनै बाह्य दबाब नरहने भनी सुनिश्चित हुनुपर्छ ।सबै समस्याको समाधान मैत्रीभाव तथा शान्तिपूर्ण किसिमले वार्ताद्वारा गर्ने तथा दबाब वा घुसपैठजस्ता कार्य दुई देशका सम्बन्धमा प्रयोग नहुने कुरा सुनिश्चित गरिनुपर्छ ।भारतीय विदेशसचिवको नेपाल भ्रमणका अवसरमा हुने द्विपक्षीय वार्तामा उपर्युक्त विषयहरूले प्रवेश पाउने तथा ती विषयहरूसँग सम्बन्धित समस्याहरूको समाधानमा दुई देश अघि बढ्ने हो भने नेपालभारत सम्बन्ध वास्तवमा दिगो किसिमले सुमधुर र प्रगाढ बन्न सक्छ । द्विपक्षीय वार्ताले सार्थकता पाउन सक्छ । नेपाली जनतामा रहेको आशंका र द्विविधा समाप्त हुनेछ । भारतीय जनतामा पनि दुई देशको सम्बन्ध विगतका उपनिवेशकालीन मान्यता र मानसिकताबाट मुक्त भएको सन्देश जानेछ । नेपाल र भारतका बीच बहुआयामिक सम्बन्ध समस्यारहित किसिमले पारस्परिक विश्वासको मार्गमा अगाडि बढ्नेछ । यसरी नेपालभारत सम्बन्ध वास्तविक अर्थमा सुमधुर हुनेछ र आशंकाको सम्पूर्ण बादल हटेर जानेछ ।"
हाम्रा दुःख हाम्रा कुण्ठा,"पछिल्लो समय चाडबाडमा महिलाका व्यस्तता बारे बहस चल्ने गरेको छ । केहीेले यसबारे कलम पनि चलाउने गरेका छन्, जसमा महिलाहरू चाडबाडमा घरभित्रकै काममा घोटिनुपरेको र चाडबाडको आनन्द र रमाइलोचाहिँ पुरुषहरूको भागमा परेका गुनासाहरू प्रशस्तै हुन्छन् । युगले कैयौं कोल्टे फेरिसक्दा पनि किन महिलाहरूको भागमा भातभान्सा र चुलोचौका नै परिरहेको छ ? गृहिणी महिलाको त कुरै छोडौं, किन पुरुषसरह घरबाहिरको काममा खटिने र समानस्तरमा काम गर्ने जागिरे महिलाहरू पनि घरभित्रको कामको भारी आफ्नो मात्रै थाप्लोमा बोक्न विवश छन् ?नेपाली समाजमा, प्रायः बाहुनक्षत्री परिवारमा घरभित्रको काम महिलाहरूकै जिम्मा हो भन्ने सोचाइ छ र पुरुषहरूले खाना पकाउने, भाँडा माझ्ने, लुगा धुने गरे इज्जत जान्छ भन्ने मानसिकता छ । तर यो मानसिकतालाई भत्काउने हिम्मत गर्नु त परकै कुरा भयो, झनै यसलाई जोगाउने र उकेरा दिने काम महिलाबाटै भइरहेको हुन्छ । हामीले घरबाहिर निस्केर पुरुषसरह पढ्ने, जागिर खाने हिम्मत त गर्यौं तर घरभित्रका कामको बाँडफाँट गर्ने हिम्मत अझै गर्न सकेका छैनौं । घरका पुरुष सदस्यलाई हामी भान्साको काम गर्न दिन चाहँदैनौं । कसैले आफूखुसी भान्साको काम गर्न खोज्यो भने पनि भन्छौं त्यहाँ फोहोर भयो, त्यहाँ पानी पोखियो, त्यो यस्तो भयो, त्यो उस्तो भयो, भैगो म आफैं गर्छु । अनि हामी बिहानदेखि साँझसम्म एक्लै भान्सामा व्यस्त रहन्छौं । बिहानै उठेर सबैका कोठाकोठामा चियानास्ता पुर्याउँछौं तर आफूले एकै छिन बसेर चिया पिउने फुर्सद पनि निकाल्न सक्दैनौं । बिहान उठेर घरका कुनै पुरुषलाई भन्न सक्दैनौं, म फलानो काम गर्दै छु, तिमीहरूले चिया बनाएर खाओ, मलाई पनि देओ । यति भन्न नसके पनि चिया तयार छ, आएर लैजानू भन्दैनौं हामी ।अरू त अरू, जागिरे महिलाहरू पनि कतिले भन्ने हिम्मत गर्दा हुन् आफ्ना पति, छोरालाई कि, कसैले तरकारी काट, कसैले चिया खाएका कप सफा गर ? हामी पुरुषलाई भन्ने हिम्मत गर्दैनौं, आफूले खाएका भाँडा आफैंले माझ्ने गरौं ताकि मलाई कामको धपेडी नपरोस् । किनकि, हाम्रो दास मानसिकताले सधैं पुरुषको मानमनितो गर्न रुचाउँछ । बरु मनमनै भुतभुताउँछौं, घरको सारा काम मैले एक्लै गर्नुपर्छ । तर आवाज निकाल्न सक्दैनौं । घरमा छोरी पनि छ भने आमाहरू आफ्नो भागको काम छोरीलाई बाँडिदिन्छौं र भन्छौं, छोरी ! बुबा, काका, दाइ, भाइलाई चिया बनाएर लगिदे, तरकारी केला, भाँडा माझ् । तर छोरालाई यो सब भन्दैनौं किनकि ऊ छोरामान्छे हो । चाहे छोरा र छोरीको समान पढाइ होस् वा योग्यता, हामी छोरालाई मान दिन्छौं भने छोरीलाई काम ।न्युजिल्यान्डकी प्रधानमन्त्री जेसिन्डा अर्डेनले देशको शासन सम्हालेकी छन् भने उनका पति पार्थर क्लार्क गेफोर्डले घर । दुवैले एकअर्कालाई सम्मान गर्छन्, एकअर्काका काममा गर्व गर्छन् । दुवै अत्यन्त खुसी र सुखी देखिन्छन् । जेसिन्डा भन्छिन्, गेफोर्डले हाम्रा सन्तानको हेरचाह गरिरहेका छन् । यति बेला यो जोडी विश्वकै नजरमा परेको छ । सन्तान हुर्काउने जिम्मा आमाको मात्र होइन भन्ने कुरा यी जोडीबाट सिक्न सके हाम्रो समाजका बाबुआमा पनि कति खुसी र सुखी हुन्थे होलान् !हामीकहाँ त सन्तान जन्माउने मात्र होइन, स्याहार गर्ने र हुर्काउने जिम्मा पनि आमाकै हुन्छ । यदाकदा बाबुले बच्चा काखमा लिए पनि दिसापिसाब गरिदियो भने अतालिँदै आमालाई पुकार्ने गर्छन् । बच्चाको स्याहार, उनीहरूको हुर्काइ सब आमाको जिम्मा हुन्छ । आमाहरू पनि आफ्ना पतिलाई म बच्चालाई खाना खुवाउँदै छु, तिमीले उसका लुगा धोइदेऊ भन्ने हिम्मत गर्दैनन् । सँगै जागिर खान जाने जोडीहरूमा पनि महिलाले घरका सारा काम सकेर हतारहतार अफिस हिँड्नुपर्छ तर उसको लोग्ने बिहान श्रीमतीले तयार पारेको चियासँगै पत्रिकामा संसार चहारेर आरामले खाना खान्छ र अफिस जान्छ । श्रमितीले उसलाई भन्न सक्दिन, बच्चालाई तयार पारेर स्कुलको गाडी चढाएर आऊ । बरु यो जिम्मा पनि आफैंले लिन्छे किनकि उसमा यो सब भन्ने हिम्मत नै छैन । अपवाद कतै भेटिएछ भने निकै राम्रो हो ।अचेल केही पढालिखा बुहारीहरूले चाडबाडमा आफूहरू लोग्नेको घर मा खालि चुलोचौका र जुठेल्नुमै घोटिनुपरेको अनि पुरुष सदस्यहरूले भने मोजमस्ती गरिरहेको गुनासो गरेको पढ्नसुन्न पाइन्छ । तर यो सनातनी परम्परालाई तोड्न घरका पुरुष सदस्यलाई पनि घरभित्रको कामको बाँडफाँट गरिदिने हिम्मत गरेका कुरा कहीँकतै पढ्नसुन्न पाइएको छैन । चाडबाडमा म अचार बनाउँछु, तिमी मासु पकाऊ है भन्न सक्दैनौं । पकाउने जिम्मा महिलाले लिए पनि कम से कम आफूले खाएका भाँडा आआफैं माझ्नू है सम्म भन्ने हो भने भान्साको बोझ आधा घट्छ । हामीकहाँ पुरुष, चाहे छोरा नै किन नहोस्, ऊ खाना खाई टेबलमै भाँडा छोडेर उठ्छ अनि महिला, चाहे छोरी नै किन नहोस्, उसले पुरुष सदस्यका जुठा भाँडा उठाउने र तिनले पोखेको जुठो सोहोर्ने गर्छन् । चुपचाप गरिने यस्ता कामले महिला स्वयंलाई कमजोर साबित गरिदिएका छन् । यदि हरेक घरका पुरुष सदस्यले आफ्ना जुठा भाँडा आफैं माझ्ने र आफ्नो जुठो आफैं सोहोर्ने संस्कारको विकास गर्ने हो भने चाडबाडमा मात्र होइन, कुनै पनि बेला घरमा आउने पाहुनासमेत आफूले खाएका जुठा भाँडा उठाउन बाध्य हुन्छन् । यसबाट एकातिर महिलाको काम आधा घट्छ भने, अर्कातिर अर्काले पोखेको जुठो घीन मानीमानी सोहोर्नुपर्ने बाध्यता हट्छ ।आज जुन घरमा महिलाले कामको भागबन्डा गर्ने हिम्मत गरेका छन्, जुन घरका पुरुषमा मैले पनि घरभित्रको काम गर्न हुन्छ भन्ने मानसिकताको विकास भएको छ, त्यो घरमा चाडबाड होस् या कुनै पनि बेला, महिला मात्र घोटिनुपरेको गुनासो सुन्नुपर्दैन । तर हामी आफैं अपमानित हुने गरी पुरुष सदस्यलाई टाउकामा टेकाउँछौं अनि भन्छौं, हामी हेपियौं, हामी पेलियौं । के कहिल्यै हामीले आफ्नो भागको खुसी खोज्ने प्रयत्न गरेर हेरेका छौं ? आफ्नो खुसी रोज्ने प्रयत्न गरेका छौं ? अरू त अरू, आफ्नो रोजाइको लिपस्टिक लगाउन सक्दैनौं किनकि त्यो हाम्रो लोग्नेको रोजाइमा नपर्न सक्छ र सोध्छौं, कुन रङको लगाऊँ ? आफ्नो रोजाइको लुगा लगाउन सक्दैनौं किनकि हामीलाई हाम्रो लोग्नेले फलानो चीजमा तिमी राम्री देखिन्छ्यौ वा फलानो पहिरनमा तिमी संस्कारी देखिन्छ्यौ भनेको सुन्न मन पर्छ । के कहिल्यै हामीले आफैंलाई प्रश्न गरेका छौं, हाम्रा दुःख र कुण्ठाको कारण हामी आफैं त होइनौं भनेर ? कतै यो सब हाम्रै कमजोरीका कारण भइरहेको त होइन ?"
चिन्न बाँकी बिहार,"जानकारीको मात्राबिहार नेपालसँग करिब ४५० किलोमिटर सिमाना जोडिएको भारतीय प्रान्त मात्र होइन । बुद्धदेखि बीपीसम्मले यहीँ आभा प्राप्त गरेका हुन् । बिहारसँगको हाम्रो सामाजिकसांस्कृतिक सम्बन्ध अविभाज्य छ । वारिपारिका जनता भावनात्मक हिसाबले जोडिएका छन् । तर यथार्थका आधारमा सम्बन्धलाई व्याख्या गर्ने हो भने, बिहारसँग जोडिन सक्ने आधारहरू साँघुरिँदै गएका छन् । बिहारसँगको सम्बन्धलाई केवल वीरगन्जरक्सौल र विराटनगरजोगबनी नाकाबाट चियाउने गरिन्छ । जबकि जोडिएको साँधले धेरै अवसर उजागर गरेको छ, त्यसबाट अवरोधहरू पनि उत्पन्न भएका छन् । त्यसैले पटना र काठमाडौं दुवैले दिल्लीमुखी अभ्यासलाई विराम दिँदै सम्बन्ध पुनर्लेखन गर्ने बेला आएको छ । तर यसका लागि पहिलो सर्त हो बिहारबारे गहिरोसँग थाहा पाउनु र सार्वजनिक जीवनमा रहेका बिहारीहरूलाई राम्ररी चिन्नु । नेपाल र नेपालीले बिहारसँग कस्तो जनसम्बन्ध चाहेका हुन् र त्यो कसरी चाहेका हुन्, निर्क्योल गर्नु आवश्यक छ ।बिहार नेपालका लागि भारतसँगको जनसम्बन्धका सन्दर्भमा मियो हो । नेपालका सन्दर्भमा भारतको भूमिका दिल्लीकेन्द्रित नै छ । जबकि इतिहास साक्षी छ, नेपाली जनसंघर्षको प्रत्येक घुम्तीमा बिहारका जनताको सहयोग रहँदै आएको छ ।बिहारी शैली को भनेर आपसमा राजनीतिक कटाक्षका लागि मात्र यो भारतीय प्रदेशलाई सम्झिने होइन कि, नेपालसँग जोडिएका पूर्वको किसनगन्जदेखि पश्चिमको पश्चिमी चम्पारणसम्मका यसका जिल्लाहरूको मानव विकास सूचकांक, जातीय समीकरण, आर्थिक संघर्ष, विकासको मोडल, तटबन्ध राजनीति, सामाजिक आन्दोलन, सांस्कृतिक स्तर सबैप्रति सही सूचना र विश्लेषणको खाँचो छ । बिहार एउटा व्यापक बजार भईकन पनि त्यहाँका समस्याहरूबारे हाम्रो बुझाइ अपुग छ ।पहिले पटनाकाठमाडौं सोझै हवाई उडान थियो, जसले बिहारनेपाल पारस्परिकताको गहनता झल्काउँछ । तर आज भारतसँगको सम्बन्ध भनेको दिल्ली मात्र हो भन्ने बुझाइ गहिरिँदै गएको छ, जुन समयोचित होइन । हामीले सीमावर्ती भारतीय राज्यहरू र क्षेत्रीय राजनीतिलाई पनि त्यत्तिकै बुझ्नुपर्छ । सीमावर्ती प्रदेशहरूका मुख्यमन्त्रीहरूले नेपालसँग जोडिएका आफ्ना सरोकारहरूमा कस्तो भाष्य र आख्यान कोर्ने गरेका छन्, हाम्रै प्रादेशिक अभ्यासबारे त्यताका थिंक ट्यांकहरूले के सोच्ने गरेका छन् भन्ने थाहा पाउन पनि हामीलाई बिहारबारे तथ्यपूर्ण जानकारी चाहिन्छ ।"
दिल्लीका विद्यालय खोप नआउँदासम्म बन्द गरिने,"नयाँदिल्ली (एजेन्सी) भारतको केन्द्रीय राजधानी रहेको दिल्ली राज्यमा कोभिड१९ विरुद्धको खोप नआउँदासम्म विद्यालय बन्द गरिने भएको छ । खोप नआउँदासम्म बालबालिकाहरू विद्यालयमा सुरक्षित हुन नसक्ने भएकाले अहिले नै विद्यालय खोल्न ठीक नहुने निष्कर्ष राज्य सरकारले निकालेको हो । दिल्लीका उपमुख्यमन्त्री तथा शिक्षामन्त्री मनीष सिसोडियाले बुधबार भने, जहिलेसम्म खोप आउँदैन त्यसबेलासम्म दिल्लीका विद्यालयहरू बन्द नै रहन्छन् । कोभिड१९ विरुद्धको खोप नआउँदै विद्यालय खोल्नु घातक हुने भएकाले विद्यालय खोल्ने निर्णय गर्न नसकिएको उनको भनाइ छ । दिल्ली राज्यमा गत मार्च १६ देखि सबै विद्यालय बन्द छन् । कोभिड१९ को महामारी पुनः फैलिन थालेपछि सरकारले विद्यालय बन्द गराएको हो । भारतका कतिपय राज्यहरूले विद्यालय खोल्ने निर्णय गरे पनि दिल्ली राज्यले भने बन्दलाई अझै कायमै राख्ने निर्णय गरेको छ । तुलनात्मक रूपमा कोभिडबाट बढी प्रभावित राज्य भएकाले पनि दिल्ली सरकारले विद्यालय खोल्ने जोखिम नलिएको हो । नयाँदिल्लीमा मात्रै बुधबार साँझसम्म ५ लाख ४० हजार ५ सय ४१ जना कोभिड१९ बाट संक्रमित भइसकेका छन् । ८ हजार ६ सय २१ जनाको मृत्यु भइसकेको छ । भारतको केन्द्रीय स्वास्थ्य तथा परिवार कल्याण मन्त्रालयले बुधबार दिएको जानकारीअनुसार भारतमा कोभिड१९ संक्रमितको संख्या ९२ लाख २२ हजार २ सय १६ पुगेको छ । त्यसैगरी कोरोनाका कारण अहिलेसम्म मृत्यु भएकाहरूको संख्या १ लाख ३४ हजार ६ सय ९९ पुगेको अधिकारीहरूले जनाएका छन् ।"
'ह्वाइटहाउसको समन्वय इमानदार,"वासिङ्टन (एजेन्सी) अमेरिकाका नवनिर्वाचित राष्ट्रपति जो बाइडेनले सत्ता हस्तान्तरणका लागि राष्ट्रपति कार्यालय ह्वाइटहाउसले गरेको समन्वय इमानदार भएको बताएका छन् । यसका लागि ह्वाइटहाउस अनिच्छुक छैन र मलाई लाग्छ यो त्यस्तो हुने छैन, एनबीसी टेलिभिजनसँगको अन्तर्वार्तामा बाइडेनले भने । अमेरिकी राष्ट्रपति डोनाल्ड ट्रम्पले बाइडेनलाई सत्ता हस्तान्तरणको प्रक्रिया थाल्न चुनावको करिब ३ सातापछि सोमबार सहमत भएका थिए । यद्यपि उनले नोभेम्बर ३ मा भएको राष्ट्रपतीय चुनावमा आफू पराजित भएको स्वीकार गरिसकेका छैनन् । उनको पक्षले निर्वाचनमा व्यापक धाँधली भएको आरोप लगाउँदै मतपरिणामविरुद्ध कानुनी चुनौती दिएको छ तर आफू सत्तामा रहिरहने ट्रम्पको सम्भावना भने लगभग समाप्त भएको छ । पेन्सलभेनिया र नेभादा राज्यले बाइडेन विजयी भएको मंगलबार प्रमाणीकरण गरेका छन् । एक दिनअघि मिसिगन राज्यले पनि बाइडेन विजयी भएको प्रमाणित गरेको थियो । एनबीसी टेलिभिजनको एक कार्यक्रममा बोल्दै बाइडेनले आफूले राष्ट्रपति ट्रम्पसँग कुराकानी नगरेको भए पनि संक्रमणकालको सुरुवातका कारण आफ्नो कार्यकाल प्रभातिव हुने अपेक्षा नगरेको जनाए । यो प्रक्रिया सुरु हुन केही ढिलाइ भएको हो तर हामीसँग अझै दुई महिना बाँकी छ । त्यसैले सबै काम सुरु गर्न सक्षम हुनेमा मलाई निकै राम्रो लागिरहेको छ, उनले भने । अमेरिकाको एउटा प्रशासनले अर्कोलाई महत्त्वपूर्ण सूचना र कर्तव्य हस्तान्तरण गर्ने चलन छ । यसका कारण राष्ट्रपति निर्वाचित र उनको समूह ह्वाइटहाउसमा पुगेपछि विभिन्न कार्यलाई गति दिन सक्छन् । सरकारी निकाय जनरल सर्भिसेस एड्मिनिस्ट्रेसन (जीएसए) ले आउँदो प्रशासनलाई सहयोग गर्ने गर्छ । त्यसका लागि उसले करिब ७० लाख डलरको कोष उपलब्ध गराउँछ । त्यसका साथै कार्यालय, प्रविधि र उपकरणलगायत आवश्यक सामग्री सहयोग गर्छ । सामान्यतः हस्तान्तरण प्रक्रिया नयाँ राष्ट्रपति निर्वाचित भएको करिब ११ सातामा सकिन्छ । सेन्टर फर प्रेसिडेन्सियल ट्रान्जिसनका अनुसार त्यो केवल एउटा पदको हस्तान्तरण मात्र नभई नयाँ राष्ट्रपतिसँगै ह्वाइटहाउस प्रवेश गर्ने ४ हजार राजनीतिक पदको पूर्ति पनि हो । सत्ता हस्तान्तरण अवधिमा कर्मचारी निर्धारण, विषयगत जानकारी प्रदान र राष्ट्रपति निर्वाचितको व्यस्त तालिकाको निर्धारणका कार्य हुन्छन् । औपचारिक रूपमा सत्ता हस्तान्तरण सुरु भएपछि नवनिर्वाचित राष्ट्रपतिको समूहद्वारा उक्त प्रक्रिया अघि बढ्छ । चुनावअघि सबै प्रमुख राष्ट्रपतीय उम्मेदवारले राष्ट्रिय सुरक्षाका केही सूचना पाउँछन् तर राष्ट्रपति पदमा निर्वाचित उम्मेदवारलाई भने राष्ट्रिय सुरक्षालगायत विषयसँग सम्बन्धित महत्त्वपूर्ण सूचना उपलब्ध गराइन्छ । बाइडेनले अब सुरक्षासँग सम्बन्धित महत्त्वपूर्ण जानकारी दैनिक पाउँछन् । त्यसमा भविष्यमा आउन सक्ने जुनसुकै विषयमा नयाँ प्रशासनलाई तयार राख्ने सुनिश्चितताका निम्ति निश्चित गुप्तचर सूचना पनि पर्छन् । सन् २००१ को सेप्टेम्बर ११ मा भएका आक्रमणबारे छानबिन गर्न गठित आयोगले सन् २००० को चुनावपछि सत्ता हस्तान्तरण ढिलो हुँदा त्यसले उक्त घटना रोक्न नसकिएको दाबी गरेको थियो । २००० मा मत परिणामविरुद्ध अदालतमा मुद्दा परेकाले सत्ता हस्तान्तरण सामान्य अवधिभन्दा ढिलो भएको थियो तर त्यसबेला यस पटकभन्दा निकै झिनो मतान्तर थियो । सन् २००६ मा भने जीएसएले औपचारिक रूपमा परिणाम घोषणा हुनुभन्दा निकै पहिले अर्थात् चुनावको भोलिपल्टै ट्रम्पलाई विजेताको मान्यता दिएको थियो । त्यसको भोलिपल्ट ट्रम्पले ह्वाइटहाउसमा तत्कालीन राष्ट्रपति ओबामालाई भेटेका थिए ।कर्मचारी निर्धारण र नीति परिवर्तनमा सहयोगका निम्ति सामान्यतः बैठकहरू सरकारी निकायका बहालवाला सदस्यहरूसँग गरिन्छ । प्रमुख सदस्यहरूले आफ्नो नयाँ भूमिकाको तयारीका लागि बहिर्गमन हुन लागेका कर्मचारीका कामलाई पछ्याउने गर्छन् । बाइडेनले प्रमुख सदस्य नियुक्त गर्न थालिसकेका छन् । हस्तान्तरण प्रक्रियाले प्रत्येक सरकारी निकायका प्रमुखलाई उनीहरूले गर्नुपर्ने आवश्यक भूमिका पहिल्याउन सहयोग गर्छ । राजनीतिक नियुक्ति हुने ४ हजार पदमध्ये १ हजार २ सयका लागि सिनेटको अनुमोदन आवश्यक पर्छ ।"
अमेरिकी जलसेनाको जहाज ध्वस्त पारिदिने रुसको चेतावनी,"मस्को (एजेन्सी) रुसले जापान सागरस्थित आफ्नो जलक्षेत्रमा प्रवेश गरेको अमेरिकी जलसेनाको जहाज ध्वस्त पारिदिने चेतावनी दिएको छ । रुसका अनुसार आफ्नो देशका युद्धपोतले अमेरिकाको एक विध्वंसक जहाजलाई मंगलबार लखेटेका थिए । रुसले आफ्नो जलक्षेत्रमा प्रवेश गरेको यूसएसएस जोन एस मक्केन जहाजलाई ध्वस्त पारिदिने चेतावनी दिएको हो । उसका अनुसार उक्त जहाज पिटर द ग्रेट गल्फको जलक्षेत्रमा दुई किलोमिटरभित्र आएको थियो ।तर अमेरिकी जलसेनाले रुसी आरोपको खण्डन गर्दै आफ्नो पक्षबाट कुनै गल्ती नभएको बताएको छ । आफ्नो जहाज कहींबाट पनि निष्कासित नभएको अमेरिकाको दाबी छ । जापान सागरको सीमामा जापान, रुस र दुई कोरिया छन् ।रुसी रक्षा मन्त्रालयका अनुसार उसको प्रशान्त क्षेत्रमा खटिएको विध्वंसक जहाज एड्मिरल भिनोग्रादोभले अमेरिकी जहाजलाई चेतावनी दिएको हो । रुसका अनुसार घूसपैठ गर्ने जहाजलाई बाहिर निकाल्न शक्तिको प्रयोग गर्न सकिने चेतावनी दिइएको हो । तर रुसको भनाइ सत्य नभएको अमेरिकी जलसेनाका अधिकारीको भनाइ छ । समुद्री सीमाबारे गरिएको अवैध दाबी अमेरिकाले कहिल्यै स्वीकार गर्दैन, ती अधिकारीको भनाइ छ । समुद्रमा यस प्रकारका घटना विरलै हुने गर्छन् । गत वर्ष साउथ चाइन समुद्रमा एड्मिरल भिनोग्रादोभ एऊटा अमेरिकी त्रुजरसँग झन्डै ठोकिएको थियो । उक्त घटनाका लागि अमेरिका र रुस दुवैले एकअर्कालाई दोष लगाएका थिए । दुवै पक्षले सामुद्रिक तथा हवाई क्षेत्रमा हुने एकअर्काका सैन्य गतिविधिप्रति आपत्ति प्रकट गर्दै आएका छन् । शीतयुद्धकालमा बिग्रेको दुई देशबीचको सम्बन्ध पछिल्लो समय झन् तनावग्रस्त रहेको जनाइएको छ । रुसी राष्ट्रपति भ्लादिमिर पुटिनले अझै पनि जो बाइडेनलाई अमेरिकी राष्ट्रपतिमा निर्वाचित भएकोमा बधाई दिएका छैनन् । नोभेम्बर ३ मा भएको चुनावमार्फत राष्ट्रपतिमा निर्वाचित बाइडेनले सन् २०२० को जनवरी २० देखि कार्यभार सम्हाल्दै छन् । आगामी फेब्रुअरीमा म्याद सकिन लागेको परमाणु अस्त्रसम्बन्धी एक सहमतिबारे दुई देशले नयाँ निर्णय गर्न अझै बाँकी छ । सन् २०१० मा गरिएको एक सम्झौतामा दुवै देश लामो दूरीमा प्रहार गर्न मिल्ने परमाणु अस्त्रको संख्या घटाउन सहमत भएका थिए । तर व्यवहारमा भने उक्त सम्झौता कार्यान्वयन भएको नदेखिएको कपितयको ठम्माइ छ ।"
अमेरिकामा पहिलो चरणमा ६४ लाखलाई खोप दिइने,"वासिङ्टन (एएफपी) अमेरिकी सरकारले कोभिड१९ को खोप वितरण गर्ने योजना अघि सारेको छ । फाइजर कम्पनीले निर्माण गरेको खोप अमेरिकी नियामक निकायबाट आपत्कालीन प्रयोगका लागि स्वीकृति पाएलगत्तै सम्भवतः डिसेम्बरमा पहिलो चरणमा ६४ लाख व्यक्तिमा लगाइने जनाइको छ । अमेरिकी खाद्य तथा औषधि प्रशासन (एफडीए) को एक समितिको डिसेम्बर १० बस्ने बैठकले यसबारे निर्णय गर्ने जनाइएको छ । अमेरिकामा कोभिड१९ संक्रमणबाट मृत्यु हुनेको संख्या र नयाँ संक्रमित बढेका कारण पनि खोपलाई आपत्कालीन प्रयोग गर्नुपर्ने अवस्था सिर्जना भइसकेको विज्ञहरूले बताएका छन् । मंगलबार सार्वजनिक पछिल्लो तथ्यांकमा अमेरिकामा मृत्यु भएकाहरूको संख्या २ लाख ६० हजार नाघिसकेको छ । कम्तीमा १ करोड २५ लाख मानिस संक्रमित भएका छन् । २४ घण्टाको अवधिमा २ हजारभन्दा बढी मानिसको भाइरसको संक्रमणका कारण मृत्यु भएको जनाइएको छ । उक्त अवधिमा १ लाख ६७ हजार व्यक्तिमा संक्रमण देखिएको छ । अमेरिकी सरकारको अपरेसन वार्प स्पिड का प्रमुख अप्रेसन अधिकृत जनरल गुस्ताभ पर्नाले डिसेम्बरको अन्त्यसम्ममा झन्डै खोपको ४ करोड डोज उपलब्ध भइसक्ने बताए । उक्त तथ्यांकमा मोडर्नाले तयार पारेको खोप पनि समावेश छ । गत साता निकै प्रभावकारी रहेको भन्दै विवरण सार्वजनिक भएकाले मोडर्नाको खोपलाई पनि आपतकालीन प्रयोगमा ल्याइने सम्भावनाबारे छलफल भइरहेको पर्नाले बताए । फाइजरको खोप निकै चिसो अर्थात् माइनस ७५ डिग्री सेल्सियसमा राख्नुपर्ने जनाइएको छ । जसका कारण कम्पनीले १५ दिनसम्म खोपलाई सुरक्षित राख्न मिल्ने गरी विशेष भण्डारणको व्यवस्था मिलाएको जनाएको छ । पर्नाले सबै अमेरिकी राज्यहरूलाई जनसंख्याका आधारमा समानुपातिक रूपमा खोप वितरण गरिने पनि जनाए । संघीय सरकारले कसलाई प्राथमिकता दिनुपर्ने भन्नेबारे सिफारिस गर्नेछन्, जसमा सम्भवतः वृद्ध, उच्च जोखिम र अग्रणी कामदारहरू रहनेछन्, उनले भने ।"
कोरोना बिमा भुक्तानीमा आनाकानी कायमै,"लामो समयसम्म दाबी भुक्तानी नदिएको भन्दै चौतर्फी विरोध भएपछि गत कात्तिक १८ मा सरकारले सात दिनभित्र भुक्तानी दिन बिमा कम्पनीलाई निर्देशन दिएको थियो । सो निर्देशनपछि (गत कात्तिकयता) मात्र थप करिब २ हजार ८ सय वटा दाबी भुक्तानी भइसकेका संघले बताएको छ । सरकारको निर्देशन आउनुअघिसम्म करिब १ हजार ४ सय वटा मात्र दाबी भुक्तानी भएका थिए । कोरोना बिमा मापदण्ड, ०७७ मा आवश्यक कागजात पुगेका बिमितले बढीमा सात दिनभित्र भुक्तानी पाइसक्नुपर्ने प्रावधान छ । संशोधित मापदण्डमा बिमा पुल (बिमक संघ) बाट मात्र दाबी भुक्तानी गर्न एकद्वार नीतिको व्यवस्था गरिएको छ । त्यसको व्यवस्थापन शिखर इन्स्योरेन्सले गरेको छ । गत सातासम्म १ लाख ५६ हजार ५ सय बिमालेखमार्फत १७ लाख ४ हजार जनाले बिमा गरेका छन् । सो बिमाबाट ९८ करोड ३३ लाख ७९ हजार ८ सय ६८ रुपैयाँ संकलन भएको छ । जसमध्ये २१ करोड २० लाख रुपैयाँ ५४ हजार ६ सय ८९ रुपैयाँ गत भदौ २८ गतेपछिको बिमाबाट संकलन भएको बिमा शुल्क हो । सो अवधिमा १५ हजार १ सय ८७ बिमालेखमार्फत ३ लाख ५५ हजार २ सय १८ जनाको बिमा भएको छ । भदौ २८ यता बिमा समितिले पुरानो बिमालेख खारेज गरी नयाँ जारी गर्न निर्देशन दिएको थियो । नयाँ बिमा लेखमा सामूहिक रूपमा प्रतिव्यक्ति १ लाख रुपैयाँको मात्र बिमा गर्न पाइन्छ । जसमा कोरोना संक्रमित भएको प्रमाणित भएपछि घरमै आइसोलेसनमा बसेको भए एकमुष्ट २५ हजार र अस्पतालमा उपचार गराएको भए उपचार खर्चअनुसार बढीमा ७५ हजार रुपैयाँसम्म भुक्तानी पाइन्छ । भदौ २८ अघि बिमा गरेका बिमितले भने कोरोना प्रमाणित भएपछि एकमुष्ट ५० हजार र एक लाख रुपैयाँ भुक्तानी पाउँछन् । बिमक संघको सहमतिअनुसार बिमा कम्पनीले मापदण्ड पुगेका सबै दाबी बिमा (पुल) मा पठाउने, पुलले पाँच दिनभित्र सबै प्रक्रिया पूरा गरी सम्बन्धित कम्पनीमा फिर्ता पठाउने र त्यसको दुई दिनभित्र कम्पनीले बिमितलाई भुक्तानी दिनुपर्नेछ । कोभिड१९ को जोखिम सुरक्षणका लागि भन्दै गत वैशाख ७ देखि बिमा लेखको बिक्री सुरु गरिएको थियो ।"
निकै पुराना ठेक्काको पनि म्याद थप्न माग,निर्माण उपकरणमा आगजनीरोल्पाप्यूठान जोड्ने घोडाखोलाको पुल निर्माण आयोजना किनारामा पार्किङ गरी राखिएका एस्क्जाभेटरमा मंगलवार राति आगजनी गरिएको महासंघले जनाएको छ । जलजलाआँसुजय माँ निर्माण सेवाका सञ्चालक तथा महासंघका कार्यसमिति सदस्य बालाजु श्रेष्ठको एस्क्जाभेटरमा आगजनी गरिएको हो । अज्ञात समूहले गरेको आगजनीबाट चारवटा एस्क्जाभेटर जलेका छन् । एउटामा आंशिक क्षति पुगेको छ । ती एस्क्जाभेटर कल्याणकोटकालाकाटे गढवा सिक्टा हुलाकी सडक निर्माणमा प्रयोग हुँदै आएका थिए । उक्त सडक खण्डको निर्माण बज्रगुरु कान्छाराम कन्स्ट्रक्सन जेभीले गरिरहेको थियो ।
कर्णालीमा चामल ढुवानीको चटारो,"डोल्पामा बल्ल ठेक्का दुई वर्षदेखि सरकारी अनुदानको चामल नपुगेको माथिल्लो डोल्पामा बल्ल ढुवानीको ठेक्का लागेको छ । खाद्य व्यवस्था तथा व्यापार कम्पनी लिमिटेडले माथिल्लो डोल्पाका डोल्पोबुद्ध, छार्काताङसोङ र सेफोक्सुन्डो गाउँपालिकामा चामल ढुवानीका लागि ठेक्का लगाएको हो । तीन वटै स्थानीय तहमा एउटै ठेकेदार कम्पनीले ढुवानीको जिम्मा पाएको छ । सुर्खेतदेखि स्थलमार्ग भएर डोल्पामा चामल ढुवानी गरिने कम्पनीको डोल्पा शाखा प्रमुख कमलराज पाण्डेले बताए । उनका अनुसार कम्पनीको कर्णाली प्रादेशिक कार्यालय सुर्खेतले ठेक्का आह्वान गरेको थियो । बोलकबोलका आधारमा दिनेश निर्माण सामग्री सप्लायर्स बाँकेले खाद्यान्न ढुवानीको जिम्मा पाएको छ । सप्लायर्सले सुर्खेतदेखि डोल्पोबुद्ध गाउँपालिकाको केन्द्र धो, छार्काताङसोङको ढारगाउँ र सेफोक्सुन्डोको साल्दाङसम्म चामल ढुवानी गर्नेछ । कम्पनीले धोसम्म प्रतिक्विन्टल ८ हजार ४ सय ८०, ढारगाउँसम्म ९ हजार ४ सय ९० र साल्दाङसम्म १० हजार ९ सय ९५ रुपैयाँमा चामल ढुवानी हुने जनाएको छ । गत आर्थिक वर्षभरि डोल्पामा अनुदानको चामल ढुवानी भएन भने कोरोना कारण थप समस्या भएको थियो । गत वर्षसम्म चीनबाट चामल ढुवानी हुन्थ्यो । कोरोना महामारीका कारण चीनले सीमा नाका बन्द गरेको छ । अब चामल आउला कि भन्ने आश पलाएको डोल्पोबुद्ध गाउँपालिकाका कर्मा गुरुङले बताए । सरकारी चामल आए विपन्नलाई सुबिस्ता हुन्थ्यो, उनले भने, अहिलेसम्म चामल किन्नकै लागि ऋण लिनुपर्ने बाध्यता छ । यसअघि कम्पनीले काठमाडौंबाट सोझै चामल ढुवानी गर्दै आएको थियो । चीनतर्फको नाका बन्द भएपछि स्थलमार्गबाट पहिलोपल्ट चामल ढुवानी हुन लागेको हो । शाखा प्रमुख पाण्डेले केही दिनमै डोल्पामा खाद्यान्न पुग्ने बताए । उनका अनुसार सस्तो चामल ४ हजार ९ सय र महँगो चामल ६ हजार ६ सय रुपैयाँमा उपभोक्ताले किन्न पाउनेछन् । हाल स्थानीयले बजारबाट प्रतिक्विन्टल १२ देखि २० हजार रुपैयाँसम्ममा किनेर चामल उपभोग गरिरहेका छन् ।"
ढकाल प्यानलको भिजन २०२५ सार्वजनिक,"काठमाडौं (कास) नेपाल उद्योग वाणिज्य महासंघको वरिष्ठ उपाध्यक्षका उम्मेदवार चन्द्रप्रसाद ढकालको प्यानलले आफ्नो कार्यकालमा गरिने कार्यलाई समेटेर एजेन्डास्वरूप एफएनसीसीआई भिजन २०२५ सार्वजनिक गरेको छ । भिजनअनुसार लगानी, उत्पादकत्व, रोजगारी, आवागमन र उपभोग सबै पक्षमा कोभिडले पारेको असरका कारण अर्थतन्त्र शिथिल भएको छ । पर्यटन, आतिथ्य र चलचित्रजस्ता उद्योग विगत आठ महिनादेखि आंशिक रूपमा पनि सञ्चालन हुन सकेका छैनन् । साना मझौला तथा स्वरोजगारमा आधारित र अनौपचारिक क्षेत्रका ४ लाख उद्योग व्यवसाय बन्द भएको तथ्यांक सार्वजनिक भएको छ । सानादेखि मझौला एवं ठूला सबै प्रकृतिका उद्योग व्यवसायमा असर परेको छ । तीमध्ये अधिकांश प्रत्यक्ष नगद राहत कार्यक्रमविना पुनर्जीवित हुनै नसक्ने जोखिम देखिएको छ । महासंघ र यसको नेतृत्वको पहिलो जिम्मेवारी यी उद्योग व्यवसाय पुनः सञ्चालन गराउनमा केन्द्रित हुने जनाइएको छ । सरकारलाई पूरक बजेट नै ल्याएर भएपनि थप राहतका कार्यक्रम ल्याउन सुझाव र दबाब महासंघले दिने कुरा भिजनमा उल्लेख छ । पूर्वाधार, औद्योगीकरण, नवीकरणीय ऊर्जा, सूचना प्रविधि, सेवा आदि सबै क्षेत्रमा ठूलो लगानी भित्र्याउन अपरिहार्य रहेको भिजनमा जनाइएको छ । लगानी बोर्ड, औद्योगिक प्रवर्द्धन बोर्ड तथा उद्योग विभागबाट भित्रिने लगानीको सहजीकरण गर्न महासंघमा व्यावसायिक लगानी सहजीकरण शाखा नै स्थापना गरी अनलाइन र प्रत्यक्ष निःशुल्क परामर्श सेवा प्रदान गर्ने योजना छ । सामाजिक सुरक्षा कोष सञ्चालनमा अहिले देखिएका कमजोरी, अन्योल, अनिश्चितता र दोहोरोपनालाई हटाएर सबै सरोकारवालाबीच विश्वासको वातावरण बनाउन पहल गरिने जनाइएको छ । औद्योगिक एवं कृषि उत्पादन र अर्थतन्त्रको ५५ प्रतिशत हिस्सा ओगटिसकेको सेवा क्षेत्रको समयसापेक्ष आधुनिकीकरणका लागि ज्ञान अर्थतन्त्र र सूचना प्रविधिमा आधारित डिजिटल अर्थतन्त्र लाई प्रवर्द्धन नगरी मुलुकको समग्र अर्थतन्त्रलाई आधुनिक र प्रतिस्पर्धी बनाउन नसकिने भिजनमा उल्लेख छ । महासंघले ज्ञान एवं प्रविधि अर्थतन्त्रका भरोसायोग्य नीतिगत र संस्थागत आधार खडा गर्न सरकार, नेपाली डायस्पोरा र ज्ञानप्रविधि सम्बद्ध विशिष्टीकृत संस्थासँग सार्थक सहकार्य गर्ने भिजनमा जनाइएइको छ ।"
खुकुरी रमलाई लन्डन स्पिरिटमा स्वर्ण,काठमाडौं (कास) नेपाल डिस्टिलरी प्रालिको उत्पादन खुकुरी रमले अन्तर्राष्ट्रियस्तरको लन्डन स्पिरिट प्रतियोगिता २०२० मा स्वर्ण पदक जितेको छ । प्रतियोगितामा स्वर्ण पदकबाट विभूषित हुन सफल हुनु ठूलो उपलब्धि भएको कम्पनीका कार्यकारी निर्देशक केके चुरिवालाले बताए । वेभरेज ट्रेड नेटवर्कद्वारा दिइएको यो अन्तर्राष्ट्रिय मान्यता पाउँदा खुसी लागेको उनले जनाए । खुकुरी रम ब्रान्डले सन् १९५९ देखि बजारमा आफ्नो बलियो उपस्थिति प्रस्तुत गर्दै आएको छ ।
एनआईसीको 'फोटोपात्रो २०७८ प्रतियोगिता,"काठमाडौं (कास) एनआईसी एसिया बैंकले फोटोपात्रो २०७८ प्रतियोगिता सार्वजनिक गरेको छ । बैंकले २०७८ को क्यालेन्डरमा फोटोलाई स्थान दिने योजनाअनुसार प्रतियोगिता आयोजना गरेको हो । यसरी प्राप्त हुने फोटोलाई क्यालेन्डरमा राख्नुका साथै बैंकले नगद पुरस्कारसमेत दिने जनाएको छ । प्रतियोगितामा सहभागी हुन सेसन, होप एन्ड पोजिटिभिटी, लाइफस्टाइल र फ्रेन्डसिप विधाहरूमा एक वा सोभन्दा बढी फोटो पठाउन सकिन्छ । ५० शब्दको फोटो क्याप्सन लेखी बैंकको फोटोपात्रो लिंकमा अपलोड गर्न सकिने बैंकले जानकारी दिएको छ ।"
सिभिल बैंकको दसौं वार्षिकोत्सव,"काठमाडौं (कास) सिभिल बैंकले बुधबार आफ्नो १०औं वार्षिकोत्सव मनाएको छ । बैंकले वार्षिकोत्सवमा संस्थागत सामाजिक उत्तरदायित्वका लागि म एक जिम्मेवार सिभिलियन नारासहित विभिन्न कार्यक्रमहरू आयोजना गरेको थियो । कोभिड१९ संक्रमणको उपचारार्थ आवश्यक पर्ने प्लाज्मा दानमा सहयोग गर्ने प्रतिबद्धता, हाम्रो टिम नेपाल सँग सहकार्य गरीे कोरोनाका कारण रोजगारी गुमाएकाहरूका लागि टुंडिखेलमा निःशुल्क १० छाक खानाको आयोजना र मातातीर्थ वृद्धाश्रमलाई तीन महिना पुग्ने चामल हस्तान्तरणसमेत गरिएको बैंकले जानकारी दिएको छ ।"
हिंसाविरुद्ध १६ दिने सक्रियता अभियान,"काठमाडौं (कास) जोन्टा क्लब काठमाडौंले लिंगआधारित हिंसा २०२० विरुद्ध १६ दिने सक्रियता अभियान सुरु गरेको छ । क्लबले औपचारिक र अनौपचारिक क्षेत्रमा काम गर्ने महिलामा हुने हिंसा अन्त्य गर्न जनचेतना जगाउने अभियान सुरु गरेको हो । अभियानका लागि क्लबले नेपाल उद्योग वाणिज्य महासंघ (एफएनसीसीआई), अन्तर्राष्ट्रिय श्रम संगठन (आईएलओ), माइग्रेसनका लागि अन्तर्राष्ट्रिय संगठन (आईओएम), पौरखी नेपाल, कुमारी बैंक लिमिटेड र रोयल थाई दूतावास नेपालसँग सहकार्य गरेको छ । महिला, बालबालिका तथा ज्येष्ठ नागरिकमन्त्री लीलानाथ श्रेष्ठले अभियानको भर्चुअल उद्घाटन गरे । महिला र बालबालिकामाथिको हिंसा मानव अधिकारको गम्भीर उल्लंघन भएकाले प्रत्येक वर्ष २५ नोभेम्बरदेखि १० डिसेम्बरसम्म १६ दिन लैंगिक हिंसाविरुद्ध विभिन्न कार्यक्रम गरिन्छ ।"
उद्घाटनको दुई वर्षपछि बिजुली बस,"(लुम्बिनी)  बुद्ध जन्मस्थलमा प्रदूषण कम गर्न र यहाँ भ्रमणका लागि आएका पाहुना ओसार्न दुई वर्षअघि विद्युतीय बस सञ्चालनको तयारी थियो । यस्ता बस सञ्चालनपछि लुम्बिनी क्षेत्रमा प्रदूषण नियन्त्रण हुने लुम्बिनी विकास कोषले जनाएको थियो ।त्यसबेला बस त भित्रियो तर तिनलाई काठमाडौं पुर्याइयो । प्रधानमन्त्री केपी शर्मा ओलीले उद्घाटन गरेको दुई वर्षपछि बिजुली बस लुम्बिनीमा भित्रिएका छन् । विश्व सम्पदा स्थल लुम्बिनीमा वातावरण प्रदूषण कम गर्न एसियाली विकास बैंकको क्लिन इनर्जी प्रोजेक्टअन्तर्गत अनुदानमा बस भित्रिएका हुन् । कोलकाताबाट लरीमा तीनवटा ठूला बस मंगलबार यहाँ आइपुगेका थिए । बुधबार लरीबाट अनलोड गरेर बसलाई विद्युतीय चार्जिङ स्टेसनको पार्किङ स्थलमा राखिएको छ । दुई ठूला बस र १४ वटा भ्यान पनि एकदुई दिनमा आइपुग्ने लुम्बिनी विकास कोषले जनाएको छ । अहिले ती बस र भ्यानको वीरगन्जस्थित भन्सार कार्यालयमा क्लियरिङको काम भइरहेको छ ।लुम्बिनीका लागि भनेर ल्याइएका बस अपहरण शैलीमा काठमाडौं पुर्याएको बस फेरि यहाँ आउला जस्तो लागेको थिएन, लुम्बिनी होटल संघका महासचिव लीलामणि शर्माले भने, बस ल्याइयो, खुसी लागेको छ । लुम्बिनीलाई प्रदूषणरहित बनाउन बिजुली बस सञ्चालनको योजना बनाइएको हो । लुम्बिनी विकास कोषका योजना प्रबन्धक सरोज भट्टराईले भने, यहाँ प्रदूषण कम गर्ने योजनामा काम गर्न नसक्दा पर्यटकमाझ राम्रो सन्देश जान सकेको थिएन । त्यही भएर पर्यटकलाई लुम्बिनीका बारेमा सकारात्मक सन्देशसँगै सुविधा दिन विद्युतीय बस भित्र्याइएको उनले बताए । दुई वर्षअघि लुम्बिनीमा सञ्चालन गर्नका लागि आएका बिजुली बस प्रधानमन्त्री कार्यालयको निर्देशनमा भैरहवा भन्सार कार्यालयबाट जबर्जस्ती काठमाडौं लगिएको थियो । ती बस काठमाडौं लगेर प्रधानमन्त्री ओलीले २०७५ कात्तिक ६ मा उद्घाटन गरेका थिए । उनी ललितपुरको पुल्चोकबाट त्यही बसमा चढेर सिंहदरबार पुगेका थिए ।साझा यातायातले सञ्चालन गर्ने तयारी गरेर ती बस लगिएको थियो । बस काठमाडौं लगिएपछि यहाँ विरोध भएको थियो । त्यसरी लगिएका बसमा संघीय पर्यटन मन्त्रालयले विभिन्न १७ वटा कैफियत देखाएपछि ठेक्का बदर गर्ने निर्णय गरेको थियो । त्यसपछि बसको ठेक्का पाएको वीवाईडी कम्पनीले अर्को बस दिने सहमति गरेको थियो । अहिले चीनबाट आयात गरेर यहाँ बस पठाएको हो । ठूलो एउटा बसको मूल्य साढे २ करोड छ । ठूलो बसमा १९ सिट छ । उभिँदा ३५ जनासम्म अटाउँछन् । सानो भ्यान ५ सिटे हो । पूर्ण वातानुकूलित बस अपांगता भएकाहरूका लागि पनि सुविधाजनक छ । बसबाट एउटा लिफ्ट निस्केर अपांगता भएकालाई रिक्सामा भित्र लगेर राख्ने सुविधा छ । स्वचालित ढोका छन् । आपत्कालीन ठूलठूला झ्याल छन् । बस ल्याइनु यो क्षेत्रका लागि सुखद् रहेको लुम्बिनी होटल संघका अध्यक्ष मिथुनमान श्रेष्ठले बताए । विद्युतीय बस लुम्बिनीमा आएपछि यहाँका पर्यटन व्यवसायी खुसी छन् ।अहिले १३ करोड रुपैयाँ लगानीमा बस तथा जिप (भ्यान) यहाँ आउँदै छन् । लुम्बिनीलाई केन्द्र बनाएर बस चलाउन कार्यविधि बनाइने कोषका सदस्य राजेश ज्ञवालीले बताए । ग्रेटर बुद्ध सर्किट बुद्धस्थल देवदह, रामग्राम, गौतम बुद्ध अन्तर्राष्ट्रिय विमानस्थल हुँदै लुम्बिनी र तिलौराकोटलाई समेटेर बस, भ्यान सञ्चालन हुनेछ, उनले भने । त्यस्तै लुम्बिनीबाट पोखरा, सौराहा र काठमाडौंसम्म पनि बस सञ्चालनको योजना बनाइएको उनले बताए ।विद्युतीय सवारी ल्याउने योजनापछि नै यहाँ बस र भ्यानका लागि चार्जिङ स्टेसन पनि बनाइएको छ । पूर्वाधार तयार भइसकेका स्टेसनमा कनेक्सन जोड्न मात्र बाँकी रहेको जापानको इसाका इलेक्ट्रिक कम्पनीका नेपाली साझेदार चिरञ्जीवी थापाले बताए । १३ करोड लागतमा पावर स्टेसन बनेको हो । पावर हाउसबाट १ सय ५४ किलोवाट विद्युत् उत्पादन हुन्छ । यहाँ ३३ वटा गाडी चार्जर स्ट्यान्ड राखिएको छ । यिनमा तीनवटा क्विक चार्जर छन् । ८० किलोवाट क्षमताको ब्याट्री हुने एउटा बस र ४० किलोवाट क्षमताका २ वटा मिनीबस एकैपटक क्विक चार्ज गर्न सकिने जानकारी थापाले दिए । क्विक चार्जबाट फुल चार्ज हुन आधी घण्टा समय लाग्छ । बाँकी ३० वटा सामान्य चार्जर छन्, उनले भने, यसबाट एक घण्टामा फुल चार्ज हुन्छ । ३० वटा भ्यान र कारका लागि हो । स्टेसनबाट एकैपटकमा १३ सवारीसाधन चार्ज गर्न सकिन्छ । त्यही ७५ इलेक्ट्रिक रिक्सा (टुकटुक) चार्ज हुने प्वाइन्ट पनि राखिने छ । तीन वर्षभित्र लुम्बिनीमा पेट्रोलियम पदार्थले चल्ने सवारीसाधन विस्थापित गर्ने योजनाअनुसार चार्जिङ स्टेसन बनाइएको हो ।"
बलात्कारी बाबुलाई ३७ वर्ष कैद,हेटौंडा (कास) छोरीलाई बलात्कार गर्ने बाबुलाई जिल्ला अदालत मकवानपुरले ३७ वर्ष जेल सजायको फैसला गरेको छ । न्यायाधीश सीता शर्मा अधिकारीको मंगलबारको एकल इजलासले १४ वर्षीया छोरीलाई पटकपटक बलात्कार गरेको ठहर गर्दै ४२ वर्षीय बाबुलाई जबर्जस्ती करणीतर्फ १२ वर्ष र हाडनाता करणीतर्फ जन्मकैदको सजाय सुनाएको हो । नयाँ ऐनअनुसार जन्मकैद २५ वर्ष तोकिएको छ । श्रीमतीले आत्महत्या गरेपछि बाबुले छोरीलाई २०७३ देखि बलात्कार गर्दै आएका थिए । घटनाबारे छिमेकीहरूले थाहा पाएपछि प्रहरीमा खबर गरेका थिए । प्रहरीले गत चैत ३० मा उनलाई पक्राउ गरेको थियो । कास्कीमा छोरीलाई बलात्कार गरेको आरोपमा ३९ वर्षीय बाबु पक्राउ परेका छन् । १३ वर्षीया छोरीले अधिकारकर्मीलाई फोन गरेर बताएपछि घटना बाहिर आएको हो । बालिकाकी आमाले बुधबार हाडनाता करणी तथा करणीसम्बन्धी कसुरबमोजिम कारबाहीको माग गर्दै जाहेरी दिएकी छन् ।
फूल लाउँला केशरी,"टिकटकमा भाइरल भइरहेको यो गीत बुधबार १८ दिन मात्रै भएको छ नयाँ भर्सनमा आएको । रमेश प्रसाईंको स्वरमा पुनः रेकर्डिङ गरिएको यो गीतको भ्युज युट्युबमा २७ लाख नाघिसकेको छ । चार दशकपछि नयाँ पुस्तामाझ फेरि बज्न थालेको यो गीत दार्जिलिङको कालिम्पोङका सीके श्रेष्ठले लेखेका हुन् भने भोजपुरे गायक सुरेश गन्धर्वले गाएका हुन् ।सारंगी रेट्दै भोजपुरबाट धरान झरेपछि गुमनाम जीवन बिताइरहेका गन्धर्वको हालखबर यही गीत पुनः बज्न सुरु भएसँगै खोजी भइरहेको छ । उनको खबर भने निको छैन । ६५ वर्षीय गन्धर्व अस्पतालमा छन् । जीवनभरि गीत गाए पनि परिवार पाल्न सहज दिन अनुभव गर्न पाएका छ्रैनन् । बाल्यावस्थादेखि नै सारंगीको सुरमा लोकगीत गाउँदै हिँडे । केही गीतहरू चर्चित पनि भए ।मुटु, मधुमेह, थाइराइड, उच्च रक्तचाप र युरिक एसिडलगायतका दीर्घरोगले सात वर्षदेखि थलिएका उनी गत सोमबार अस्पताल भर्ना भएका हुन् ।पूर्वमा सारंगी रेट्नेमा उनको कलालाई कलाकर्मी आदर गर्छन् । धरानको नाट्य संस्था रंगभूमि एकेडेमीका निर्देशक विष्णु मोक्तानले गन्धर्व थला परेको थाहा पाएपछि भेट्न पुगे । साथीभाइसँग सल्लाह गरेर बीपी कोइराला स्वास्थ्य विज्ञान प्रतिष्ठानको इमर्जेन्सी कक्षमा भर्ना गरिदिए । मुटुरोग विशेषज्ञसमेत रहेका प्रतिष्ठानका मेडिसिन विभाग प्रमुख प्राडा सञ्जीव शर्माले गन्धर्वलाई थप उपचारका लागि मंगलबार ट्रपिकल वार्डमा सारिएको बताएका छन् ।सारंगीको तालमा उनले गाएको रिङ्केबुङ मात्रै होइन वारिखोला पारिखोला बीचैमा पापी दोभान बोलको गीत पनि चर्चितमा पर्छ । उक्त गीतलाई पछि उदयमनिला सोताङले पनि गाएका छन् । ०४९ सालमा भोजपुरको जरायोटार माङ्दिङबाट बसाइँ सरेर धरान झरेपछि सडक, चौतारी, चोक गल्ली र विभिन्न कार्यक्रममा गीत सुनाएबापत पाउने सहयोगले परिवारको गुजारा चलाएका थिए । गन्धर्वले भने जीवनभर सारंगी रेटेर गाइयो, रोग लागेको बेला उपचार गर्न नसकी मरिएला भन्ने पीर छ ।धरानको बरगाछी चोकमा भाडाको घरमा उनी बस्छन् । परिवारमा श्रीमती, छोराछोरी र नातिनातिना छन् । केही वर्षअघि बिरामी पर्दा जाँचपछि उनलाई चिकित्सकले मुटुको भल्भ फेर्नुपर्ने अवस्था रहेको बताएका थिए । आर्थिक अभावले अस्पताल जान हिम्मत गर्न सकेनन् । रोग पालेर बसेका गन्धर्वले भने, पैतृक सम्पत्तिको नाममा यही एउटा बूढो सारंगी छ । के को पैसाले उपचार गर्नु ?"
'तीनै संरचनाबीच समन्वय नभए दुर्घटना,"(काठमाडौं)  संघीयताअनुकूल हुने गरी राष्ट्रिय खेलकुद ऐन लागू भएसँगै सबै प्रदेशले आफ्नै ऐन तर्जुमा गरी जिल्ला र स्थानीय तहलाई आफूमातहत सञ्चालन गर्ने बाटो खुलेको छ । कानुनको नयाँ अभ्यासले खेलकुदको बृहत्तर विकासका लागि संघीयताका मुख्य तीन संरचना केन्द्र, प्रदेश र स्थानीय तहबीचको समन्वय कायम गर्न भने चुनौती देखिएको छ । खेलकुद ऐनमा यसको प्रस्ट व्यवस्था छैन र नियमावली पनि लागू भइनसकेको अवस्थामा पूर्वाधार, प्रशिक्षण र प्रतियोगिता आयोजनाका लागि तीनै तहबीच उचित समन्वय नभए खेलक्षेत्र अनुत्पादक दिशामा अगाडि बढ्ने जोखिम रहने विज्ञहरूको धारणा छ । संघीय कानुनले परिकल्पना गरेअनुसार राष्ट्रिय खेलकुद ऐन २०७७ लागू हुनुअघि नै वाग्मती प्रदेशले आफ्नै खेलकुद ऐनअनुसार संरचना निर्माण गरी कार्यकारी नियुक्ति गरेको थियो । प्रदेश २ बाहेक अरू सबै प्रदेशले खेलकुद कानुन तर्जुमा गरिसकेका छन् र त्यहाँ कार्यकारी नियुक्ति हुने क्रममा छन् । गत असार १७ गते राष्ट्रिय खेलकुद ऐन जारी भएको ६ महिना पुग्न लागेको छ । नियमावली अहिलेसम्म जारी भएको छैन । केन्द्रीय ऐनको दफा ४९ मा केन्द्र, प्रदेश र स्थानीय तहबीच पूर्वाधार निर्माण र व्यवस्थापन तथा प्रतियोगिता सञ्चालनमा आवश्यक समन्वय हुनुपर्ने उल्लेख छ । यसो हुँदा तीनै तहबीच एकीकृत कार्यविधि तर्जुमा गरी स्पष्ट कार्यक्रम र कार्ययोजना तयार गर्नुपर्ने दायित्व राष्ट्रिय खेलकुद परिषद् (राखेप) को रहने संघीय सांसद तथा नेपाल ओलम्पिक कमिटीका अध्यक्ष जीवनराम श्रेष्ठको धारणा छ । केन्द्रीय ऐनले आफ्नो क्षेत्रात्रिकार स्पष्ट पारेको छ र प्रदेश तथा स्थानीय तहलाई पनि संघीयता अनुकूल स्वायत्त बनाएको छ । अब विगतमा जस्तो योजनाविहीन कार्यशैली देखाउने छुट खेलनेतृत्वलाई हुने छैन, राखेपका पूर्व सदस्यसचिव रहिसकेका श्रेष्ठले भने, केन्द्रबाट स्पष्ट कार्यायोजना र कार्यक्रम तर्जुमा गरी तीनै तहको समन्वय गर्दै जानु उपयुक्त हुन्छ । कानुन भनेको मार्गदर्शक हो । यसको प्रभावकारी कार्यन्वयन कसरी गर्ने भन्नेबारे कार्यकारी व्यक्तिको व्यवस्थापकीय क्षमतामा भरपर्ने हुन्छ ।प्रदेश र स्थानीय तह खेलाडी उत्पादनका आधार हुन् । यसका लागि पूर्वाधार र प्रशिक्षणलाई प्रभावकारी बनाउनुपर्छ । त्यसबाहेक खेल पूर्वाधारको विकास, खेल संस्थाहरूलाई सहयोग, विद्यालयमा शारीरिक खेलकुदको मार्गदर्शन र कार्यान्वयन, महिलाका लागि खेलकुद, अपांगमैत्री खेलसंरचनाको विकास र प्रवर्द्धन, शान्ति र विकासका लाग खेल, ग्रामीण र परम्परागत खेलको संरक्षण, खेलमैदानको निर्माण र संरक्षण, भएका पूर्वाधारको संरक्षण, समुदायस्तरमा खेलकुद प्रशिक्षण कार्यक्रम तर्जुमा, प्रदेशस्तरीय ट्रेनिङ सेन्टर निर्माण, खेलको वार्षिक तालिका, खेलाडीको प्रतिभा पहिचानदेखि विकासको कार्यक्रम तर्जुमा र ठूला खेल पूर्वाधारमा लगानीका लागि तीनै तहको संरचनाबीच समन्वय जरुरी हुन्छ ।तर, प्रदेश सरकारहरूले राज्य संयन्त्रभन्दा बाहिर गएर विगतमा राखेपजस्तै राजनीतिक कार्यकर्ता भर्तीकेन्द्रमा परिणत हुने गरी संरचना बनाए भने हाल उनीहरूको जिम्मेवारीमा रहेको राष्ट्रपति रनिङ सिल्ड जिल्ला प्रतियोगिताबाहेक अन्य उपलब्धि हुँदैन र यसले समग्र खेलको विकासमा अवरोध हुने स्पष्ट छ । प्रदेश र स्थानीय तहमा अहिले कानुन कार्यान्वयन र कार्यकारी नियुक्तिको लहर छ । खेलकुद क्षेत्रको विज्ञ र खेल क्षेत्र बुझेका तथा उच्च व्यवस्थापकीय क्षमता भएकाहरूलाई जिम्मेवारी दिनुपर्ने एनओसी अध्यक्ष श्रेष्ठ सुझाउँछन् । राष्ट्रिय तथा अन्तर्राष्ट्रिय प्रतियोगिताहरूको आयोजना तथा सहभागिताका लागि केन्द्रको जत्तिकै प्रदेश र स्थानीय तहको जिम्मेवारी हुन्छ । नयाँ कानुनअनुसार राखेपको बोर्डमा सबै प्रदेशका कार्यकारी पदेन सदस्य हुने प्रावधान रहेकाले समन्वयमा त्यति समस्या नहोला तर खेलकुदको साझा उद्देश्य पूर्तिका लागि नभई राजनीतिक स्वार्थ र कार्यकर्ता भर्तीकेन्द्रमा मात्र हेरियो भने समस्या आउन सक्छ, उनले थपे । राखेपका अर्का पूर्व सदस्यसचिव युवराज लामा भने प्रदेश संरचना चुस्त बनाएर आर्थिक व्ययभार कम हुने र प्रभावकारी काम हुने गरी नियुक्ति गर्नुपर्ने बताउँछन् । केन्द्रीय कानुन आउनुअघि नै वाग्मती प्रदेशले आफ्नै ऐन र कार्यकारी नियुक्ति गरी एउटा अभ्यास गरिसकेको छ । संघीयताअनुसार संरचना त चाहिन्छ नै तर यसको निर्माण चुस्त हुनुपर्छ, लामाले थपे, केन्द्रमा अहिलेसम्म जुन पार्टीको सरकार छ, त्यसैको कार्यकर्तालाई कार्यकारी जिम्मेवारी दिने परिपाटी छ । प्रदेश र स्थानीय तहमा पनि यही संस्कार दोहोरियो भने थामिसक्नु हुँदैन ।तीनै तहको संरचनाबीच समन्वय हुन नसक्दा बजेट दुरुपयोग हुने खतरा उत्तिकै देख्छन् उनी । अहिले पनि स्थानीय तहहरूले मेयर कपलगायतको नामबाट प्रतियोगिता आयोजना गर्न थालेका छन् । ती प्रतियोगिता उत्पादकभन्दा पनि मनोरञ्जनात्मक प्रतियोगिताजस्तो बनेको छ । केन्द्रले खेलाडी प्रशिक्षण र उत्पादनको कार्यविधि नबनाउँदा तीनै तहले कस्ता खेलाडीलाई महत्त्व दिने, कसरी प्रशिक्षण दिने र प्रतियोगिता आयोजना गर्दा कुन ढाँचाबाट गर्ने भन्ने यकिन भएको छैन, लामाले भने, सबै बडाहाकिम भएर जाने हो भने खेलकुदको बजेट उत्पादक क्षेत्रमा प्रयोग हुँदैन । राखेपका सदस्यसचिव रमेशकुमार सिलवाल पनि सबै तहबीच समन्वय नहुने हो भने दुर्घटना निम्तिने खतराप्रति आफू सचेत रहेको बताउँछन् । प्रदेश खेलकुदको कार्यकारी नियुक्तिमा भइरहेको ढिलाइले राखेपको बोर्डले पूर्णता पाउन सकेको छैन । सिलवालका अनुसार अहिले उनी प्रदेश कार्यकारी नियुक्ति र संरचना निर्माणको पर्खाइमा छन् ।ऐनमै संरचनात्मक सम्बन्धको आधारमा प्रस्ट व्यवस्था छैन । सबैसँग समन्वय हुन सकेन भने खतरा अवश्य रहन्छ तर सातै प्रदेशका कार्यकारी राखेको पदेन सदस्य हुने व्यवस्था छ र राखेप बोर्डको निर्णय कार्यान्वयन गर्नु उनीहरूको कर्तव्य हुनेछ । त्यसैले केन्द्रले गर्ने गतिविधि र प्रदेशमातहत हुने गतिविधि एकीकृत बनाउन नियमावलीमा पनि धेरै व्यवस्था गरिनेछ, सिलवालले भने । नयाँ ऐन लागू भएपछि केन्द्रमातहत रहेका क्षेत्रीय र जिल्ला खेलकुद विकास समितिहरू स्वतः खारेज भएका छन् । तर क्षेत्रीय तथा जिल्ला कर्मचारीको व्यवस्थापन र राखेपको स्वामित्वका रहेका सम्पत्तिको संरक्षण चिन्ता अर्कोतर्फ छ । राखेपले तालिम तथा प्रशिक्षण विभाग प्रमुख अर्जुनबहादुर बिकको संयोजकत्वमा आन्तरिक समिति बनाएको थियो । समितिले प्रदेश र केन्द्रबीच समन्वयका लागि हरेक प्रदेशमा अवश्यकता हेरेर एउटा प्रदेशमा एकभन्दा बढी समन्वय कार्यालय स्थापना गर्ने सुझावसहितको प्रतिवेदन पेस गरेको छ । प्रतिवेदनअनुसार केन्द्रमातहतका कर्मचारीले राखेपको स्वामित्वमा रहेका पूर्वाधार र जमिनहरू प्रदेशलाई हस्तान्तरण नगरिएसम्म संरक्षण र सम्वर्द्धन गर्नेछ भने अरू प्रशासनिक र व्यावहारिक कामका लागि प्रदेश खेलकुदसँग समन्वय गर्नेछ ।"
स्मिथको चेतावनी,"सिड्नी (एएफपी) अस्ट्रेलियाका स्टिभ स्मिथले भारतविरुद्धको एकदिवसीय शृंखलाअगाडि आफू लयमा आइसकेको बुधबार चेतावनी दिएका छन् । उनले आफू टेस्ट क्रिकेटको शीर्ष ब्याट्सम्यान भएको सिद्ध गर्न तयार रहेको पनि बताए । उनले इन्डियन प्रिमियर लिगमा राजस्थान रोयल्सका लागि आफ्नो प्रदर्शनप्रति भने निराशा पोखे । उनी मान्छन्, त्यस प्रतियोगितामा आफूले लय समात्न सकिएन । तर भारतविरुद्धको शृंखलाअगाडि आफू लयमा फर्किसकेको मान्छन् उनी । अस्ट्रेलिया र भारतबीचको पहिलो एकदिवसीय शुक्रबार सिड्नीमा सुरु हुँदै छ । स्मिथले भने, पछिल्ला केही दिनयता मैले आफ्नो ब्याटिङ समस्याको समाधान गरेको छु । त्यसैले म भारतविरुद्धको शृंखलालाई निकै उत्साही छु ।उनले यसका लागि आफूले तीन चार महिनादेखि प्रयास गरिरहेको तर अहिलेमात्र समस्या समाधान भएको बताए । मध्यक्रमका ३१ वर्षीय ब्याट्सम्यानले अहिले आफ्नो स्थिति हेर्दा अनुहारमा खुसी फर्केको सुनाए । उनले थपे, म पक्कै पनि राम्रो महसुस गरिरहेको छु । पछिल्लो समय मेरो प्रदर्शन किन राम्रो हुन सकेन, त्यो म बयान गर्न सक्दिनँ ।उनले थपे, खेलाडीमा यस्तो समस्या हुन्छ । तर अहिले म निकै आत्मविश्वासी भएको छु । इन्डियन प्रिमियर लिगमा मैले केही शक्तिशाली खेलका लागि प्रयास गरें र सफल भइनँ । त्यो मेरो खेलको स्वभाव पनि थिएन । धेरै छक्का प्रहार गर्ने प्रयासमा मेरो खेल बिग्रेको हुनसक्छ, खासमा मेरो खेल भनेको सही क्रिकेट शट प्रहार गर्नु नै हो ।सन् २०१८ मा बल टेम्परिङ काण्डमा फसेपछि अस्ट्रेलियाली टिमको नेतृत्व गुमाएका स्मिथले आफू कप्तानीमा फर्कन इच्छुक रहेको बताए । उनले तत्काल आफ्नो काम टेस्टमा टिम पेन र सीमित ओभरको क्रिकेटमा आरोन फिन्चलाई सहयोग गर्नु नै रहेको पनि बताए । अहिले तत्काल मैले यसबारे धेरै सोचेको छैन, उनले भने । तर उनले भविष्यका सबै सम्भावनालाई लिएर भने आफू खुला रहेको बताए । भारतले अस्ट्रेलिया भ्रमणका क्रममा तीन एकदिसीय, तीन ट्वान्टी२० र चार टेस्ट खेल्दैछ । विश्व क्रिकेटका दुई शक्तिशाली टिमबीचको यो शृंखलालाई बहुप्रतीक्षित मानिएको छ ।"
क्रिकेट कप्तान र उपकप्तान संक्रमित,"काठमाडौं (कास) राष्ट्रिय क्रिकेट टोलीका कप्तान ज्ञानेन्द्र मल्ल कोभिड१९ बाट संक्रमित भएका छन् । उनीसँगै उपकप्तान दीपेन्द्रसिंह ऐरी, रोहितकुमार पौडेल र कर्मचारी प्रदीप लामामा कोरोना संक्रमण पुष्टि भएको नेपाल क्रिकेट संघले बुधबार जनाएको छ । क्रिकेट खेलाडीको प्रशिक्षण सुरु गर्ने उद्देश्यले प्रशिक्षणमा डाकिएका २२ मध्ये १६ खेलाडी र प्रशिक्षक, फिजियो, ट्रेनर र १३ जना मैदान कमर्चरीको मंगलबार स्वाब लिइएको थियो । स्वाब परीक्षणबाट उनीहरूमा कोरोना संक्रमण पुष्टि भएको हो ।कप्तान ज्ञानेन्द्रले सामाजिक सन्जालमार्फत आफूलाई कोरोना संक्रमण भएको जनाउँदै आफूसँग केही दिनयता सम्पर्कमा रहेकाले स्वास्थ्य सुरक्षाका मापदण्ड अपनाउन आग्रह गर्दै आफूमा कुनै लक्षण नदेखिएको जनाएका छन् । कोरोनालाई सामान्य रूपमा नलिन, स्वास्थ्य सुरक्षा र सावधानी अपनाउन आग्रह गर्दै ज्ञानेन्द्रले अबको केही दिन आफू सेल्फ आइसोलेसनमा रहने जनाएका छन् । क्यानले बुधबार सामाजिक सन्जालमार्फत विक्रम सोब, अनिल शाह, कुशल भुर्तेल, रित गौतम र लोकेश बम गरी ५ खेलाडीलाई बन्द प्रशिक्षणमा डाकिएको जनाएको छ ।"
आईसीसीमा नयाँ अध्यक्ष,"वेलिङ्टन (रोयटर्स) न्युजिल्यान्डका ग्रेग बारक्ले बुधबार अन्तर्राष्ट्रिय क्रिकेट काउन्सिल (आईसीसी) का नयाँ अध्यक्ष चुनिएका छन् । दोस्रो चरणको मतदानपछि उनले विश्व क्रिकेटको सर्वोच्च पद हात पारेका हुन् । उनले भारतका शंशाक मनोहरको स्थान लिनेछन् । मनोहरले गत वर्ष आईसीसी अध्यक्ष पद छाडेका थिए । अकल्यान्डमा कानुनी व्यवसायी रहेका बारक्ले सन् २०१२ देखि न्युजिल्यान्ड क्रिकेट (एनजेडसी) का निर्देशक थिए । उनी अहिले आईसीसीका न्युजिल्यान्डका प्रतिनिधि रहेका छन् । आईसीसी प्रमुख पद सम्हालेयता तटस्थ रहन उनले न्युजिल्यान्ड क्रिकेटको जिम्मेवारी छाड्ने छन् । सन् २०१५ को पुरुष विश्वकपमा उनी निर्देशक रहेका थिए । यस्तै उनी न्युजिल्यान्डको नर्थन डिस्ट्रिक्ट क्रिकेट संघका बोर्ड सदस्य र अध्यक्ष रहिसकेका छन् । न्युजिल्यान्ड र अस्ट्रेलियाका व्यावसायिक संस्थाको नेतृत्व गरेको अनुभव पनि उनमा रहेको छ । अध्यक्ष चुनिएयता उनले यो स्थानमा पुग्ने आफ्ना लागि गर्वको उपलब्धि रहेको बताएका छन् । उनले भनेका छन्, म आईसीसीका सबै सदस्यसँग मिलेर साझेदारीमा काम गर्न इच्छुक छु । म विश्व बजारमा क्रिकेटको बलियो उपस्थिति चाहन्छु र यो खेलले अझ विकास तथा विस्तार गरोस् भन्ने चाहन्छु । म आफ्नो जिम्मेवारीलाई लिएर गम्भीर छु र सबै १ सय ४ आईसीसी सदस्य देशको भलाइमा काम गर्न चाहन्छु ।"
आईओएफटीसी अनलाइन पुम्से हुने,काठमाडौं (कास) इन्टरनेसनल ओपन फ्रेन्डसिप तेक्वान्दो च्याम्पियनसिप (आईओएफटीसी) को आयोजनामा दोस्रो आईओएफटीसी अनलाइन भिडियो पुम्से च्याम्पियनसिप हुने भएको छ । अमेरिकाको पोर्टल्यान्डमा मुख्यालय रहेको आईओएफटीसीले आफ्नो २० औं स्थापना दिवसका अवसरमा प्रतियोगिता आयोजना गर्न लागेको हो ।प्रतियोगितामा ब्ल्याकबेल्ट र कलरबेल्ट गरी जम्मा ५० स्पर्धामा प्रतिस्पर्धा हुने आईओएफटीसीका निर्देशक दिवाकर महर्जनले जनाएका छन् । ब्ल्याकबेल्टमा पुरुषमहिलामा ११११ स्पर्धामा खेल हुने छ । कलर वेल्टतर्फ पुरुषमहिलामा १४१४ स्पर्धा समावेश छन् । डिसेम्बर १५ देखि २५ तारिखसम्म बढीमा ९० मिनेट सम्मको श्रव्यदृश्य पठाउनु पर्ने जनाइएको छ । नतिजा डिसेम्बर ३१ मा सार्वजनिक गरिने आयोजकले छ । उत्कृष्ट पुरुषमहिला खेलाडीले जनही १ सय ५० अमेरिकी डलर पुरस्कार पाउने छन् । प्रतियोगिताको पहिलो संस्करण गत जुनमा भएको थियो ।
"बार्सिलोना, युभेन्ट्स, चेल्सी र सेभिया नकआउट चरणमा","लन्डन (रोयटर्स) बार्सिलोना, युभेन्ट्स, चेल्सी र सेभियाले मंगलबार युरोपेली च्याम्पियन्स लिग फुटबलको नकआउट चरणको यात्रा तय गरेका छन् । म्यानचेस्टर युनाइटेड र पेरिस सेन्ट जर्मेन (पीएसजी) नकआउट चरण नजिक पुगेका छन् । समूह जी मा लगातार चौथो जित दर्ता गर्ने क्रममा बार्सिलोनाले डिनामो किभलाई ४० ले हरायो । त्यसमा मार्टिन ब्रेथवाइटले दुई गोल गरे । बार्सिलोनाले यो खेलमा लियोनल मेसी र फ्रान्क डी जोङलाई आराम दिएको थियो । अर्को खेलमा युभेन्ट्सले फेरेनक्भारोसलाई २१ ले हरायो । टोलीका लागि क्रिस्टियानो रोनाल्डो र अल्भारो मोराटाले गोल गरे । बार्सिलोनाको १२ र युभेन्ट्सको ९ अंक भएको छ । खेलपछि बार्सिलोनाका प्रशिक्षक रोनाल्ड कोम्यानले आफ्ना युवा र नयाँ खेलाडीले राम्रो अवसर पाएको दाबी गरे । उनले भने, आज हामीले केही प्रमुख खेलाडीलाई आराम दिने मौका पायौं । युवा खेलाडीले पनि राम्रो गरे । समूह ई को खेलमा चेल्सीले रेनेसलाई २१ र सेभियाले क्रस्नोडारलाई २१ ले हराए । दुवै विजेता टिम समान १० अंकमा छन् । चेल्सीले कलम हडसन ओडोइको गोलले अग्रता लिएपछि रेनेसका लागि सेहरोउ गुइरोसेले बराबरी गोल फर्काए । वैकल्पिक खेलाडी ओलिभर जिरुडले खेलको अन्त्यतिर निर्णायक गोल गरे । युभेन्ट्सबाट भने मोराटाले इन्ज्युरी समयमा निर्णायक गोल गरे । यसअघि हंगेरीको टिमका लागि माइरटो युजिनीले गोल गरेपछि खेल बराबरीतर्फ अग्रसर देखिएको थियो । क्रिस्टियानो रोनाल्डोले भने २० यार्डबाट प्रहार गर्दै गोल गरे । यो उनको आफ्नो खेलजीवनको ७ सय ४९औं गोल रह्यो । युभेन्ट्स प्रशिक्षक आन्द्रे पिर्लोले दोस्रो हाफमा आफ्नो टिमले राम्रो प्रदर्शन गर्न सक्नु नै जितको आधार रहेको बताए । उनले भने, हाम्रा लागि यो निकै महत्त्वपूर्ण जित रह्यो । उनले थपे, हामीले अन्तिम समयसम्म मिहिनेत जारी राख्यौं र यो मलाई सबैभन्दा खुसीको उपलब्धि रह्यो । समूह एफ मा भने बोरुसिया डर्टमन्डले क्लब ब्रुगलाई ३० र लाजियोले सेन्ट पिटर्सबर्गलाई ३१ ले पराजित गरे । डर्टमन्डको जितमा नर्वेली खेलाडी इर्लिङ हल्यान्डले दुई गोल गरे । लाजियोले हात पारेको जितमा भने सिरो इमोबाइलले दुई गोल गरेका थिए । सिरोको टोलीबाट सबै प्रतिस्पर्धाका ५३ खेलमा ४६ गोल हो ।समूह एच मा म्यानचेस्टरले इस्तानबुल बासकसेरलाई ४१ र पीएसजीले लाइप्जिगलाई १० ले हराए । म्यानचेस्टरले टर्कीको टिमविरुद्धको पहिलो खेल गुमाएको थियो, तर दोस्रो खेल फेरि प्रतियोगितामा बलियोसँग कायम रह्यो । टोलीको चार खेलबाट ९ अंक भएको छ र नकआउट चरणतर्फ अग्रसर रह्यो । पीएसजीको भने ६ अंक भएको छ । यो लाइप्जिग बराबर नै हो । जितपछि म्यानचेस्टर प्रशिक्षक ओले गनर सोल्सायरले भने, पहिलो हाफमै हामीले सुदृढ खेल प्रदर्शन गर्यौं, त्यसैले यो जित सम्भव भएको हो । आजको खेल हामीले ओल्ड ट्राफोर्डमा खेलिरहेका छौं, त्यसैले यस्तो जित अपेक्षित हुन्छ । आजका गोल सबै उत्कृष्ट रहे, त्यसैले म खुसी छु । पूरा खेल अवधिमा टर्कीको टिमले एक गोल फर्काए पनि म्यानचेस्टरविरुद्ध दबाबमा खेल्न बाध्य रह्यो ।"
फिफा वर्ष खेलाडीको मनोनयन,"नियोन (रोयटर्स) बायर्न म्युनिकलाई गत सिजन तेहोरो उपाधि दिलाएका स्ट्राइकर रोबर्ट लेवान्डोवस्की र प्रशिक्षक हान्सी फ्लिक द बेस्ट फिफा फुटबल अवार्ड को मनोननयमा परेको विश्व फुटबल महासंघले बुधबार जनाएको छ । बायर्न म्युनिकबाट लेवान्डोवस्कीले गत सिजन च्याम्पियन्स लिगमा १५ र बुन्डेसलिगामा ३४ गोल गरेका थिए । उनी बालोन डीओर उपाधिको पनि दाबेदारमा रहेका थिए । तर कोभिड१९ का महामारीका कारण ६४ वर्षमा पहिलो पटक उक्त अवार्ड हुन सकेन । तर डिसेम्बर १७ मा हुने फिफा अवार्डमा उनले वर्षको उत्कृष्ट फुटबलरको उपाधि पाउने बलियो सम्भावाना रहेको छ ।बायर्नबाट उनीसँगै खेलेका र हाल लिभरपुलका मिडफिल्डर थिएगो अल्कान्टारासहित विगतका नियमित दाबेदार युभेन्ट्सका क्रिस्टियानो रोनाल्डो र बार्सिलोनाका लियोनल मेसी मनोनयनमा परेका अन्य खेलाडी हुन् । लिभरपुललाई गत सिजन प्रिमियर लिगको उपाधि दिलाएका रक्षक भर्जिल भान डाइक तथा स्ट्राइकरद्वय मोहम्मद सलाह र साडियो माने, पेरिस सेन्ट जर्मेनलाई च्याम्पियन्स लिगको फाइनल पुर्याएका स्ट्राइकरद्वय केलियन एमबाप्पे र नेयमर, म्यानचेस्टर सिटीका मिडिफिल्डर केभिन डी ब्रुयन र रिएल म्याड्रिडका कप्तान सर्जियो रामोस वर्षको उत्कृष्ट पुरुष खेलाडीको मनोनयनमा परेका छन् । वर्षका उत्कृष्ट प्रशिक्षकमा रहेका फ्लिक गत नोभेम्बरमा मात्र बायर्नको प्रशिक्षकमा नियुक्त भएका थिए । उनीसँगैं गत वर्षका विजेता लिभरपुलका योर्गन क्लोप, लिड्स युनाइटेडका मार्सेलो बिइल्सा, रिएल म्याड्रिडका जिनेदिन जिदान र सेभियालाई युरोपा लिगको उपाधि दिलाएका जुलेन लोपेटेगुइ प्रशिक्षकको मनोनयनमा छन् ।महिलातर्फ वर्ष फुटबलरमा युरोपियन र फ्रेन्च च्याम्पियन ओलम्पिक लियोनका वेन्डिइ रेनार्ड र उनको पूर्व टोली सदस्य लुसी ब्रोन्ज मनोनयनमा छन् । ब्रोन्ज लियोनबाट म्यानेचस्टर सिटी लागिसकेकी छन् । आर्सनलबाट नियमत गोल गर्दै आएकी डच फरवार्ड भिभियन मिइडेमा र गत सिजन चेल्सीलाई एफए कप दिलाएकी साम केर मनोनयनमा पर्ने अन्य खेलाडी हुन् । लियोनका जिएन लुक यासेउरसहित चेल्सीका इमा हायेस र गत सिजनमा उपविजेता रहेकी नेदरल्यान्ड्सकी सरिना वेइगमन मनोनयनमा छन् । वेइगमनले २०२१ को सेप्टेम्बरबाट फिल नेभिलको स्थानमा इंग्ल्यान्डको महिला टोलीको प्रशिक्षण सम्हाल्दै छिन् ।फिफाको आधिकारिक वेबसाइटमार्फत समर्थकले डिसेम्बरसम्म आफ्नो मत हाल्न पाउने छन् । प्रत्येक विधाको शीर्ष तीनको सूची डिसेम्बर ११ मा घोषणा गरिने छ ।"
नेपाललाई तीन स्वर्ण,"काठमाडौं (कास) पाकिस्तान गोजुरियो कराते महासंघको आयोजनामा भएको ओपन २०२० वर्ल्ड वाइड ईकाता च्याम्पियनसिपमा नेपालले ३ स्वर्ण, ५ रजत र २ कांस्य पदक जितेको छ ।नेपाली खेलाडी सञ्जु देशार, सुविता गौतम र अनुभा मंग्रातीले नेपालका लागि स्वर्ण दिलाएका हुन् । सञ्जुले महिला १४ देखि १८ वर्ष एडभान्स समूह, सुविताले १० वर्षमुनि इन्टरमिडियट विधा र अनुभाले १११४ वर्ष इन्टरमिडियट विधामा स्वर्ण जितेका छन् । जुलियाना मोक्तान, नान्सी क्षेत्री, रवीन्द्र मानन्धर, रिना श्रेष्ठ र नीता आचार्यले रजत जितेका थिए । सत्कार घर्ती मगर र राजकुमार श्रेष्ठ भने कांस्यमै सीमित भए ।"
