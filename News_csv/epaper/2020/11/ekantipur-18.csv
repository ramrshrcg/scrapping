शीर्षक,विवरण
स्वदेशी काठ जंगलमै सड्दै,"छानबिन समितिले वैज्ञानिक वन व्यवस्थापनअन्तर्गत देशभरका सामुदायिक र साझेदारी वनमा काटिएका सालका काठको बिक्री साधारणसभाबाट निर्णय गराएर खुलाउन सुझाव दिएको छ । मन्त्रालयका प्रवक्ता लम्सालले भने छानबिन समितिको प्रतिवेदन मन्त्रिपरिषद्बाट ३० असोजमा मात्र प्राप्त भएकाले कार्यान्वयनमा लैजान समस्या परेको दाबी गरे । प्रतिवेदन प्राथमिकताका हिसाबले १ नम्बरमै छ, उनले कान्तिपुरसित भने, के कसरी कार्यान्वयन गर्न सकिन्छ भनेर छलफल गरिरहेका छौं । सरकारद्वारा व्यवस्थित वनमा काटिएका सालका रूखका सम्बन्धमा पनि समितिले प्रदेश वन निर्देशनालयबाट स्थलगत निरीक्षण गरी कार्ययोजनाबमोजिम काटिएको भए बिक्री फुकुवा गर्न सुझाव दिएको छ । प्रदेश वन निर्देशालय प्रदेश सरकारअन्तर्गत छन् । तत्कालै गर्न सकिने निर्णय गर्न पनि संघको वन मन्त्रालय डराइरहेको देखिन्छ । संघको मन्त्रालयले निर्देशन दिने हो भने नै धेरै समस्या समाधान गर्न सकिन्छ, प्रदेशको उद्योग, पर्यटन, वन तथा वातावरण मन्त्रालयका एक अधिकारीले भने, मन्त्रिपरिषद्ले गरेको निर्णय नै बिलखबन्दमा पर्नु दुःखद हो । प्रतिनिधिसभाको उद्योग तथा वाणिज्य र श्रम तथा उपभोक्ता समितिले तीन महिनाअघि नै वैज्ञानिक वनअन्तर्गत सामुदायिक वनमा काटिएका सालको कटानमुछान भएको, घाटगद्दी भएको वा बाँकी रहेको, बिक्री भइसकेको तर उठाउन रोकिएका सबै काठ खुलाउन सरकारलाई निर्देशन दिएको थियो । छानबिन समितिले प्रतिवेदनमा कटानमुछान भएर जंगलमा थुप्रिएका र घाटगद्दी गरिएका काठ लामो समय त्यतिकै रहँदा नासिने र बिग्रने तथा स्तर खस्किन गई नोक्सानी हुने देखिएकाले ओसारपसार र बिक्रीवितरण खुला गराउन सरकारलाई सुझाव दिएको छ । काठ व्यवसायीहरूको संगठन वन पैदावार उद्योग व्यवसायी महासंघ (फेनफिट) का अध्यक्ष श्यामसुन्दर ढकालले छानबिन समितिले बुझाएको प्रतिवेदन कार्यान्वयनमा ढिलाइ हुँदा करिब ८० अर्ब रुपैयाँ जोखिममा परेको बताए । समितिले वैज्ञानिक वन लागू गरी काटिएका काठ बिक्रीपछि कुन वन संवर्धन प्रणाली लागू गर्ने भन्ने विषय प्राविधिकसँग बसेर टुंगो लगाउनसमेत सुझाएको छ । आफूले चाहेको वन संवर्धन प्रणाली लागू गर्न वन ऐन २०७६ र वन नीतिले सामुदायिक र साझेदारी वन उपभोक्ता समूहलाई अधिकार दिएको समितिले स्मरण गराएको छ । चालु वैज्ञानिक वन व्यवस्थापन कार्यक्रमलाई रोकेर त्यसमा रहेको बजेट सामुदायिक, साझेदारी वा सरकारद्वारा व्यवस्थित वनको व्यवस्थापनमा खर्च गर्नसमेत प्रदेशको उद्योग, पर्यटन, वन तथा वातावरण मन्त्रालयलाई भनिएको छ । समितिको प्रतिवेदनले वैज्ञानिक वनको साटो दिगो वन व्यवस्थापनलाई जोड दिएको छ । सुकेको वा ढलापढा मात्र रुख काट्ने निर्वाहमुखी व्यवस्थापनलाई दिगो वन व्यवस्थापन भन्न नहुने प्रतिवेदनमा सुझाव छ । संयुक्त राष्ट्रसंघको वनसम्बन्धी रणनीति, दिगो विकास लक्ष्यका आधारमा आफ्नो वनको अवस्था, आवश्यकता, मूल्यमान्यतासमेतलाई ख्याल गरी स्थानीय स्तरमा दिगो वन व्यवस्थापनसम्बन्धी सूचकसमेत तय गर्न सकिने विज्ञको धारणा छ । सामुदायिक वन उपभोक्ता महासंघ (फेकोफन) ले वैज्ञानिक वनको साटो दिगो वन व्यवस्थापनमा जोड दिइरहेको छ । वन ऐन २०७६ मा सामुदायिक र साझेदारी वनहरूले कार्ययोजना बनाएर वन व्यवस्थापन गर्न पाउने व्यवस्था गरेको छ । समितिले काठ कटानी तथा बिक्रीवितरणमा प्रत्यक्ष संलग्न हुँदा डिभिजन वन कार्यालय वा सबडिभिजन वन कार्यालय विवादमा पर्ने देखिएकाले उनीहरूलाई वन व्यवस्थापन, संरक्षण र अनुगमनलगायत प्राविधिक काममा मात्र प्रोत्साहन गर्न सुझाएको छ । यसअघि २०६७ मा बनेको गोविन्द पराजुली र २०६९ मा बनेको रेशमबहादुर डाँगी नेतृत्वको आयोगले पनि डिभिजन वन कार्यालय र कर्मचारीलाई छपानपछिका रुख कटान, मुछान, घाटगद्दी, ओसारपसार, बिक्रीवितरणमा संलग्न नगराउन सुझाव दिएका थिए । समितिले सरकारद्वारा व्यवस्थित वनको रुखको छपानपश्चात् कटानी तथा काठदाउराको मुछान, घाटगद्दी, ओसारपसार र बिक्रीको जिम्मेवारी तत्कालै नेपाल वन निगमलाई दिनसमेत सुझाएको छ । सरकारले साबिकको टिम्बर कर्पोरेसन अफ नेपाल (टीसीएन) लाई खारेज गर्दै गत वर्ष निगम बनाएको छ । निगम वा रूपान्तरित प्राधिकरणले गोलिया काठ उद्योगी वा काठमा आधारित उद्योगलाई मात्र बिक्री गर्न पाउने व्यवस्था गर्नसमेत भनिएको छ । प्रतिवेदनमा निजी नम्बरी आवादीका रुख कटान, मुछान, ओसारपसार र बिक्रीको अनुमति दिने अधिकार सम्बन्धित स्थानीय तहलाई नै दिनसमेत सुझाएको छ । निजी वनहरूको संगठन निजी वन संघ (एफ्फोन) ले लामो समयदेखि व्यक्तिको जमिनमा भएका रुख सहज ढंगले काट्ने व्यवस्थाका लागि सरकारको ध्यानाकर्षण गराउँदै आएको थियो । अहिले निजी रुख कटान प्रक्रिया अत्यन्तै झन्झटिलो छ । निजी वनबाट काटिएका रुख अर्को स्थानीय तहसम्मको ओसारपसार गर्ने अनुमतिसमेत रुख भएको स्थानीय तहबाटै व्यवस्था गर्नसमेत प्रतिवेदनमा भनिएको छ । निजी नम्बरी जग्गामा रहेका जुनसुकै प्रजाति स्थानीय तहको अनुमतिमा जग्गाधनीले आफूखुसी गर्न पाउने व्यवस्था गर्ने, प्रतिवेदनमा छ । एफ्फोनका अध्यक्ष जोगराज गिरीले रुख पनि अन्य नगदेबाली जस्तै भएकाले निजी जमिनमा भएका रुख सहज ढंगले कटान र बेचबिखन गर्न दिँदा लाखौं उपभोक्ता लाभान्वित हुने बताए । हाल वर्षमा औसत २ करोड घनफिट काठ उत्पादन भइरहेकामा १५ औं पञ्चवर्षीय योजना (०७६७७ देखि ०८०८१) ले योजना अवधिको अन्त्यसम्म वार्षिक ३ करोड घनफिट काठ उत्पादन गर्ने लक्ष्य लिएको छ । विश्व बैंकको सन् २०१९ को अध्ययन प्रतिवेदनअनुसार अहिलेको अवस्थाबाट वन व्यवस्थापन गर्दा सन् २०३० सम्ममा बर्सेनि ३ करोड ८८ लाख घनफिट र समुदायमा आधारित वनको दिगो व्यवस्थापन गर्दा बर्सेनि १० करोड ११ लाख घनफिट काठ उत्पादन गर्न सकिन्छ । फेनफिटका पूर्वअध्यक्ष कपिलप्रसाद अधिकारीका अनुसार नेपालमा वार्षिक करिब ३ करोड घनफिट काठको माग छ । सरकारले मुलुकमा उपलब्ध स्रोतको उचित व्यवस्थापन गर्न नसक्दा विदेशी काठ र फर्निचरका लागि बर्सेनि अर्बौं रकम बिदेसिने गरेको उनले बताए । स्वदेशी काठ वर्षौंदेखि सडेर गएको छ, उनले थपे, केही व्यक्तिले कर्मचारीतन्त्रलाई प्रलोभनमा पारेर विदेशी काठ भित्र्याइहेका छन् ।भन्सार विभागका अनुसार गत आर्थिक वर्ष १ अर्ब २ करोड ४४ लाख चिरान काठ र ३ करोड १३ लाख रुपैयाँको गोलिया काठ भित्रिएको थियो । भारत, चीन, म्यानमार, इन्डोनेसिया, जापान, सिंगापुर, युक्रेन, थाइल्यान्डलगायत मुलुकबाट काठ भित्र्याइने गरेको छ । सरकारले पनि विदेशी काठ आयातलाई निरुत्साहित गर्ने नीति लिएको छ तर केही बिचौलियाका कारण विदेशी काठ आयात नरोकिएको फेनफिटका अध्यक्ष ढकालको दाबी छ ।"
तिहारको टीका नपुछिँदै भारततर्फ,"(कञ्चनपुर)  निधारमा टीका, काँधमा झोला । भाइटीकाको दिन लगाएको टीका पनि पुछिएको थिएन । मंगलबार बिहानको १० बज्नै लाग्दा सीमानाका गड्डाचौकी पुगेका कञ्चनपुरको वेदकोट नगरपालिका१० का रामचरण राना हतारमा देखिन्थे । १० बजेपछि भारत प्रवेश गर्न नपाइने भएका कारण उनी परिवारसहित दौडधुप गर्दै नाकामा पुगेका हुन् । हिजो तिहार मनायौं, आज काममा जानुपर्यो, रामचरणले भने, एकदुई दिनपछि जाने सोचमा थिएँ, मालिकले छिटो बोलाएकाले तिहारलगत्तै जान लागेको हुँ । उनी नयाँदिल्लीस्थित होटलमा काम गर्थे । कोरोना संक्रमणका कारण होटल बन्द भएपछि उनी जेठमा घर फर्किएका हुन् । ६ महिनादेखि घरमै बेरोजगार बस्दा दैनिक खर्च चलाउन पनि समस्या हुन थालेको थियो ।पहिले त दसैंतिहारमा मात्रै आउँथ्यौं, केही दिन बस्न पनि पाइन्थ्यो, उनले भने, यसपालि त कोरोनाले जेठमै घर आयौं । मालिकले तिहारअघि नै बोलाएका थिए तर चाड मनाएर जाने भन्दै गएनौं । उनको घरमा खेतीपातीको काम पनि चलिरहेको छ । गहुँ छर्ने चटारोका बीच उनी भने रोजगारीका लागि भारत पसेका हुन् । कैलाली लम्कीका नन्दनसिंह घर्तीमगर पनि मंगलबार बिहान परिवारसहित भारततिर लागे । नैनीतालमा ज्यालामजदुरी र खेतीपातीको काम गर्ने उनी तिहारअघि घर आएका थिए । सोमबार भाइटीका लगाएर उनी दोस्रो दिन नै काममा फर्किन लागेका हुन् । परिवारसँगै बसेर चाड मनायौं, अनि काममा फर्किन थाल्यौं, उनले भने । उनी सानैदेखि नैनीतालमा भारियाको काम गर्थे । पछि त्यतै जग्गा भाडामा लिएर तरकारी उत्पादनतिर लागे । घरबाट जहान, परिवार पनि लगे । परिवारले तरकारी उत्पादन गर्ने र आफूले मजदुरी गर्दै पेट पाल्दै आएको उनले बताए ।लकडाउनले ज्यालामजदुरी केही छैन, अहिले त त्यत्तिकै बसेको छु, उनले भने, अलिअलि साग, तरकारी लगाएकाले त्यसकै रेखदेखका लागि जान लाग्यौं । उनको पनि निधारमा तिहारको टीका पुछिएको थिएन । उनको साथमा श्रीमती, दुई छोरी र एक छोरा पनि छन् । लामो समयदेखि विद्यालयहरू नखुलेपछि छोराछोरीलाई पनि सँगै लैजान लागेको उनले बताए । यता स्कुल खुल्दैन, उतै हामीलाई सहयोग गर्लान्, नन्दनकी श्रीमती पार्वतीले भनिन्, स्कुल खुले घर पठाइदिन्छौं । उनको परिवारले तरकारी बिक्रीबाट महिनामा १०१२ हजारसम्म कमाउँदै आएको छ । ज्यालामजदुरीबाट पनि त्यतिकै कमाइ हुने नन्दनले बताए ।सीमा क्षेत्रमा खटिएका सुरक्षाकर्मीहरूका अनुसार मंगलबार गड्डाचौकी नाकाबाट १ सय ३९ जना नेपाली भारत पसेका छन् । कोरोना महामारीका कारण लामो समयदेखि घरमै बेरोजगार भएर बसेकाहरू तिहारको टीकासमेत नपुछिँदै धमाधम भारत छिर्न सीमानाकामा पुग्न थालेका हुन् । भारतमा पनि लकडाउनका कारण बन्द होटल, उद्योगलगायत खुल्न थालेपछि सञ्चालक र एजेन्टले नेपाली कामदार बोलाउन थालेका छन् । कतिपय भारतीयहरू कामदारलाई लैजान भन्दै सीमासम्मै आइपुगेका छन् ।"
स्युडोफिड्रिन को मुद्दा सरेको सर्यै,"(काठमाडौं)  हतारमा जारी गरिएको अन्तरिम आदेशपछि मुद्दाको सुनुवाइ नगर्दा मुलुककै ठूलो लागूऔषध दुरुपयोग प्रकरणको छानबिन अलपत्र परेको छ । सर्वोच्च अदालतको अन्तरिम आदेशका कारण तीन वर्षदेखि अनुसन्धान अघि बढ्न नसक्दा संवेदनशील मुद्दाको अनुसन्धान र प्रमाण संकलन प्रभावित बनेको छ ।आफूहरूलाई गैरकानुनी रूपमा पक्राउ गर्न खोजिएको र सवारीसाधन नियन्त्रणमा लिन खोजिएको भन्दै ६ जना उद्योगीले २०७४ भदौ २६ गते सर्वोच्च अदालतमा मुद्दा दायर गरेका थिए । न्यायाधीश तेजबहादुर केसीको इजलासले उनीहरूलाई पक्राउ नगर्नू र सवारीसाधनसमेत नियन्त्रणमा नलिनू भनी प्रहरीको लागूऔषध नियन्त्रण ब्युरोका नाममा अन्तरिम आदेश दियो । त्यसपछि आरोपितहरूमाथिको अनुसन्धान रोकिएको हो । अन्तरिम आदेशकै कारण पक्राउ नपर्ने सुनिश्चित भएपछि उनीहरू कुनै अवरोधबिना आफ्नो काम गरिरहेका छन् । मुद्दा भने लगातार सरेको सर्यै छ । अदालतकै अन्तरिम आदेशका कारण प्रहरी अनुसन्धान नै प्रभावित बनेको छ । अनुसन्धान अनिश्चित भएकाले करिब साढे ६ अर्ब मूल्य बराबरको रसायन दुरुपयोग भएको मुद्दाका आरोपितहरूले दुई वर्षदेखि अनुसन्धानबाट उन्मुक्ति पाएका छन् । समयमा थप अनुसन्धान हुन नसक्दा उनीहरूले प्रमाण लोप गर्ने सम्भावनासमेत छ । न्यायाधीश केसीको एकल इजलासले २०७४ असोज १ गते उद्योगीहरू मधुसूदन अग्रवालसमेत उनका ६ नातेदारलाई पक्राउ गर्ने, गाडी नियन्त्रणमा लिने र राख्ने काम नगराउन आदेश दिएको थियो । मधुसूदन अग्रवाल, उनका छोरा आशिष, श्रीमती सुधासँगै अक्षय अग्रवाल, अशोक गुप्ता, श्रुति अग्रवाल र धिरजकुमार यादवले दायर गरेको प्रतिषेधको निवेदनमा सर्वोच्चले पक्राउ र कारबाही नगर्नू भनी आदेश दिएको हो । आरोपित सबै औषधि निर्माणमा प्रयोग हुने स्युडोफिड्रिन नामक रसायन लागूऔषध निर्माणमा दुरुपयोग गरेको आरोपमा पक्राउ परेका थिए । उनीहरू औषधि निर्माण गर्ने फर्मास्युटिकल कम्पनीका सञ्चालक हुन् । तीन वर्षमा ११ पटक पेसीमा चढेर मुद्दा स्थगित हुँदै आएको छ । पटकपटक कानुन व्यवासयीहरूले नै मुद्दा स्थगित गर्न निवेदन दिने गरेका छन् । एक वर्षमा जम्मा एक पटक गत पुसमा मुद्दा पेसीमा तोकिएको थियो । अब एकै पटक पुस २० गते पेसीका लागि तारेख तोकिएको छ । आरोपितहरू सञ्जय गुप्ता र कर्मचारी खडानन्द शर्माबाहेकलाई मुद्दा नचलाउने निर्णय गरेकै कारण सरकारी वकिल कार्यालय काठमाडौंको निर्णय विवादमा परेको थियो । आरोपितमाथि पर्याप्त अनुसन्धान नगरेको र चलाउनुपर्नेलाई मुद्दा नचलाएको आरोपमा महान्यायाधिवक्ता कार्यालयले थप छानबिन गरी संगठित अपराधको आरोपमा कारबाही चलाउन निर्देशन दिएको थियो । उक्त निर्देशनपछि लागूऔषध दुरुपयोग प्रकरणमा जोडिएका ६ जना उक्त कारबाही रोकिपाउँ भन्दै प्रतिषेध को निवेदन लिएर सर्वोच्च गएका थिए । आफूमाथि बदनियतपूर्ण रूपमा कुनै सरकारी निकाय वा अधिकारीहरूले कारबाही चालेको वा चाल्न सक्ने भए प्रतिषेधको निवेदन दर्ता गराउन सकिन्छ । यही सुविधा प्रयोग गरेर औषधि निर्माण कम्पनी टौरस र एसआरका सञ्चालकहरू सर्वोच्च अदालत पुगेका थिए । उनीहरूले औषधि उत्पादन प्रयोजनका लागि प्रयोग हुने स्युडोफिड्रिन भनिने रसायन लागूऔषध बनाउन अपचलन गरेको भनी आरोप लगाएकामा त्यही आधारबाट आफूहरूविरुद्ध फेरि नयाँ अनुसन्धान गर्ने अनि त्यसका आधारमा नयाँ मुद्दा सिर्जना गर्ने काम गरेको र त्यसले आफूहरूको मौलिक हकमाथि प्रहार हुन सक्ने भन्दै सर्वोच्चमा निवेदन दिएका थिए । एसआर र टौरस फर्मास्युटिकल्सका सञ्चालकहरूले एक पटक मुद्दा दायर गरिसकेको अवस्थामा फेरि दोस्रो पटक आफूहरूमाथि मुद्दा दायर गर्न खोजिएको आरोप लगाएका थिए । सर्वोच्चका न्यायाधीश केसीको एकल इजलासले पुरानै मुद्दाको आधार र विषयवस्तुमा फेरि छानबिन गर्नुपर्ने भएपछि उनीहरूलाई पक्राउ नगर्न र उनीहरूले प्रयोग गरिरहेको सवारीसाधन जफत र नियन्त्रण नगर्न आदेश जारी गरेको थियो । आदेशमा भनिएको थियो, फेरि कानुनबमोजिम अनुसन्धान गर्नुपर्ने भए पनि पहिले मुद्दा नचलाएका कारणले उनीहरूलाई पक्राउ गर्ने नगर्नूनगराउनू । सर्वोच्चले उनीहरूले प्रयोग गरिरहेको बा१०च १६८६ र बा५च ८७५३ नम्बरको सवारीसाधन नियन्त्रणमा लिने काम पनि नगर्नूनगराउनू भनी आदेश गरेको थियो । करिब साढे ६ अर्बको खेल मुख्य सञ्चालकहरूलाई मुद्दा नचलाई कर्मचारीलाई मात्रै मुद्दा दायर गरेका कारण सरकारी वकिलबाटै करिब ६ अर्ब ३० करोड रुपैयाँ अनियमितता गरेको भनी महान्यायाधिवक्ता कार्यालयले प्रारम्भिक निष्कर्ष निकालेको थियो । प्रहरीले लागूऔषधका दुई मुद्दामा बजारमूल्यसमेत तोकेर बिगो किटान गरी प्रतिवेदन तयार गरे पनि काठमाडौं र ललितपुरका जिल्ला सरकारी वकिलले बिगो मागदाबी नै नगरी अनियमितता गरेका थिए । सरकारी वकिलको कार्यालय काठमाडौंबाट ३ अर्ब ३८ करोड रुपैयाँ र धादिङको सरकारी वकिल कार्यालय कार्यालयबाट २ अर्ब ९२ करोडको बिगो मागदाबी नलिएको छानबिन प्रतिवेदनमा उल्लेख थियो । प्रहरीका अनुसार दुई छुट्टाछुट्टै कम्पनी सञ्चालन गरी स्युडोफिड्रिन आयात गर्दै आएका सञ्चालकहरूले त्यसको ठूलो परिमाण लागूऔषधका रूपमा दुरुपयोग गर्थे । स्युडोफिड्रिन को थोरै परिणाम मात्रै औषधिमा उपयोग गर्थे र नक्कली ब्याच म्यानुफ्याक्चरिङ रेकर्ड राखेर औषधि व्यवस्था विभागलाई झुक्याउँथे । टौरस फर्माका वित्त प्रबन्धक खडानन्द शर्माले प्रहरी बयानमा समेत नक्कली कागजात तयार गरेको स्विकारेका थिए ।"
विद्यालय खोल्ने जिम्मा पालिकालाई,"काठमाडौं (कास) कोरोना संक्रमणको जोखिम झनै बढिरहेका बेला सरकारले भने स्थानीय तहले स्कुल खोल्न र बन्द गर्न सक्ने गरी विद्यालय पुनः सञ्चालन कार्यविधि ल्याएको छ । शिक्षा, विज्ञान तथा प्रविधि मन्त्रालयले ल्याएको कार्यविधिमा स्थानीय तहले अवस्था हेरेर विद्यालय सञ्चालनमा ल्याउन र संक्रमण बढे बन्द गराउनसमेत सक्ने उल्लेख छ ।विद्यालय खोल्नुअघि जिल्लास्थित संकट व्यवस्थापन केन्द्रसँग अनिवार्य समन्वय गर्नुपर्नेछ । यसअघि केही स्थानीय तहले विद्यालय खोल्ने निर्णय गरे पनि स्थानीय प्रशासनले रोक लगाएका थिए । मन्त्रालयका प्रवक्ता दीपक शर्माका अनुसार केन्द्र सरकार, स्वास्थ्य मन्त्रालयलगायत निकायले तोकेका स्वास्थ्यसम्बन्धी मापदण्ड अनिवार्य पालना गर्नुपर्नेछ । विद्यालय पुनः बन्द गराउनुपर्ने अवस्था आए वैकल्पिक सिकाइ क्रियाकलापलाई निरन्तरता दिनुपर्नेछ । शिक्षाविद्हरूले भने एकैपटक खोल्ने र बन्द गर्नेभन्दा पनि स्थानीय परिवेशअनुसार शैक्षिक गतिविधि सञ्चालन गर्नुपर्ने सुझाव दिँदै आएका थिए ।कार्यविधिमा सबै विद्यार्थी र एक कक्षा साबिकको जस्तै गरी सञ्चालन गर्न सकिने, कक्षा र तहअनुसार फरक समय र सिफ्टमा सञ्चालन गर्ने, घण्टी छोट्याउने, फरकफरक समयमा कक्षा चलाउने, दिनअनुसार आलोपालो पढाउने, एउटै कक्षामा पनि सिफ्ट लागू गर्ने, साताको केही दिन वा केही घण्टा मात्र कक्षा सञ्चालन गर्ने उल्लेख छ । यसबाहेक पनि स्थानीय तहले आफू अनुकूल कक्षा सञ्चालनको मोडालिटी तय गर्न सक्नेछन् ।"
संसद् बन्द कहिलेसम्म ?,"(काठमाडौं)  सरकारले संसद्को छैटौं अधिवेशन अन्त्य गरेको साढे चार महिना बितेको छ । यस अवधिमा कोभिड १९ प्रभावितको उपचार, नागरिकको जीवनयापनमा परेका समस्यालगायत सरकारका दैनिक कामकारबाहीका विषयमा आवाज उठाउने जनप्रतिनिधिमूलक संस्थाको भूमिका शून्य देखिएको छ । संसदीय समितिहरूले दिएका निर्देशन पालना नभएको गुनासो सभापतिहरूले नै गरेका छन् ।सरकारले सभामुखलाई समेत थाहै नदिई कोभिडको भय देखाएर छैटौं अधिवेशन गत असारमा बन्द गरेको थियो । चौथो र पाँचौं अधिवेशन पाँच महिना सञ्चालन भएको पृष्ठभूमिमा छैटौं (बजेट) अधिवेशन ५६ दिनमा बन्द गरिएको थियो । कोभिड प्रभावित अमेरिका र भारतमा हालै निर्वाचन सम्पन्न भएका छन् । यहाँ भने कोभिडलाई देखाएर संसद् र संसदीय समितिहरूको भूमिका खुम्च्याउन खोजिएको भन्दै सरकारको आलोचना हुन थालेको छ । सरकारले सर्वसाधारणलाई स्वास्थ्य मापदण्ड पालना गरेर व्यवसायलगायत दैनिक जीवन चलाउने अनुमति दिए पनि आफू भने कोभिडलाई कारण देखाएर चुप बसेको पूर्वसभामुख र संविधानविदले बताएका छन् ।पूर्वसभामुख दमननाथ ढुंगानाले कोभिडमा संसद् बन्द गर्ने होइन, चल्नुपर्ने बताए । संसद्लाई उपेक्षा गरेर सरकारले आफ्ना मतदाताप्रति अपमान गरेको उनको भनाइ छ । उनले सत्तापक्ष र प्रतिपक्ष दुवैले संसद् अधिवेशन बोलाउन नचाहेको बताए । सरकार र प्रतिपक्षले जनतासँग संवाद गर्ने भनेकै संसद्बाट हो, उनले भने, मुलुकमा यति ठूलो समस्या हुँदा पनि संसद् बन्द गरेर चुप लाग्नु जनताको अपमान हो ।संसद् अन्त्य गरेपछि पछिल्लो अवधिमा कोभिडको प्रकोपबाट प्रभावितको उपचार र यसबाट जनजीवनमा परेका असरका विषयमा थुप्रै घटना सार्वजनिक भएका छन् । कोभिडको उपचार नागरिक आफैंले गर्नुपर्नेलगायत संवेदनशील विषयमा सरकारले गरेका निर्णय निकै आलोचित भए । संविधानविद् विपिन अधिकारीले लाखौं जनता स्वास्थ्य संकटमा पर्दा पनि संसद्मा छलफल हुन नसक्नु दुर्भाग्य भएको बताए । संसद् वर्षैंभरि बस्न सक्ने भन्दै उनले प्रश्न गरे, राज्यले अर्बौं राजस्व खर्च गरिरहेको अवस्थामा त्यसको प्रतिफल जनताले पाएनपाएको बारे संसद्मा छलफल गर्नुपर्दैन ? तत्काल संसद् बोलाएर जनसरोकारका विषयमा छलफल चलाउनुपर्ने तर्क गर्दै उनले सत्तारूढ पार्टीको आन्तरिक झगडाका कारण संसद्लाई उपेक्षा गर्न नहुने बताए । सत्तारूढ पार्टी मात्र होइन, प्रमुख प्रतिपक्ष कांग्रेसको भूमिका पनि उत्तिकै आलोचित हुँदै आएको छ । कांग्रेसले नागरिकको पक्षमा सरकारलाई प्रभावकारी रूपमा दबाब दिनेभन्दा पनि प्रेस विज्ञप्ति निकालेर सरकारी निर्णयको विरोध गरेर चित्त बुझाइरहेको देखिन्छ । कांग्रेसले संसद् बोलाएर जनसरोकारका विषयमा आवाज उठाउन प्रभावकारी पहल गरेको देखिँदैन । कांग्रेस प्रमुख सचेतक बालकृष्ण खाँणले भने आफूहरूले प्रधानमन्त्री केपी शर्मा ओलीलाई ज्ञापनपत्रमार्फत कोभिडलगायतको समस्याका विषयमा जानकारी गराएर कार्यान्वयन गर्न दबाब दिएको बताए । उनले भने, पार्टी सभापति शेरबहादुर देउवाले पनि कोभिड प्रभावितको उपचार निःशुल्क गराउन प्रधानमन्त्री ओलीलाई भेटेरै कुरा गर्नुभएको हो । संविधानको धारा ९३ मा एउटा अधिवेशनको अन्त्य र अर्कोको सुरुवात ६ महिनाभन्दा बढी हुन नहुने उल्लेख छ । संविधानतः अर्को अधिवेशन आगामी पुस १७ गतेसम्म बोलाउनुपर्छ । पूर्वसभामुख ढुंगानाले ६ महिना अधिकतम समय भएको भन्दै जनताको समस्यामा छलफल गर्न समय कुर्न नपर्ने तर्क गरे । संविधानको धारा ९३ को (३) मा अधिवेशन चालु नरहेको वा बैठक स्थगित भएको अवस्थामा प्रतिनिधिसभाको कुल संख्याको एक चौथाइ सदस्यले लिखित अनुरोध गरेमा राष्ट्रपतिले बैठक बोलाउन सक्ने प्रावधान छ । त्यसका लागि कांग्रेसको मात्र मतले पुग्दैन, जनता समाजवादीको पनि सहयोग जरुरी हुन्छ । पूर्वअर्थमन्त्री तथा नेकपा स्थायी कमिटी सदस्य सुरेन्द्र पाण्डेले संसद् बैठक सञ्चालन हुँदा जनताका सवाल उजागर हुने बताए । सरकारले जनसरोकारका विषयमा धमाधम निर्णय गरेर लागू गर्ने हो भने तत्काल संसद् बैठक नबोलाए पनि हुन्छ, पाण्डेले भने, तर नेकपाको कार्यदलले सरकारलाई दिएको २४ बुँदे सुझावसमेत कार्यान्वयन भएन । बरु केही दिन ग्याप गरेर भए पनि बैठक सञ्चालन गर्दा राम्रो हुने धारणा उनको छ ।संसदीय समितिहरूले दिएका धेरै निर्देशन सरकारले पालना नगरेको समिति सभापतिहरूले नै गरेका छन् । कोभिड प्रभावितको उपचार, आर्थिक, शैक्षिक र जीविकोपार्जनमा पारेका समस्यामा बोलिदिने जनप्रतिनिधिमूलक संस्था नभएजस्तै भएको छ । कानुन, न्याय तथा मानवअधिकार समितिका सभापति कृष्णभक्त पोखरेलले कोभिडको सन्दर्भमा आफ्नो समितिले चारवटा निर्देशन दिएको बताए । समितिले कोभिडको उपचार निःशुल्क गर्नुपर्ने निर्देशन सरकारलाई दिएको थियो तर उक्त निर्णय सरकारले कार्यान्वयन गरेन । त्यसका लागि अदालतले आदेश नै दिनुपर्यो । संविधानले प्रधानमन्त्री संसद्प्रति उत्तरदायी हुनुपर्ने व्यवस्था गरेको प्रसंग जोड्दै पोखरेलले नागरिकको भावना मुखरित गर्ने एक मात्र थलो संसद् भएको बताए । कतिपय सांसदले भने सरकारले संसद् र संसदीय समितिहरूलाई छल्न खोजेको बताए । गत अधिवेशन अन्त्य गर्दा पनि सरकारले सभामुख अग्नि सापकोटासँग सामान्य परामर्श पनि गरेको थिएन । पार्टीको आन्तरिक भागबन्डाका क्रममा ठूलो रस्साकसीपछि सभामुख बनेका सापकोटाले संसद् बन्द गरेको चित्त नबुझ्दानबुझ्दै पनि सरकारको निर्णयविरुद्ध औपचारिक धारणा राखेनन् । कानुनतः संसद् बैठक अन्त्य गर्ने र सञ्चालन गर्ने अधिकार सरकारलाई छ । लामो विवादपछि राज्य व्यवस्था समितिले पारित गरेको निजामती कर्मचारीसम्बन्धी विधेयक, नागरिकता विधेयक एवं समितिहरूमा छलफलका क्रममा रहेका विधेयकहरू संसद्मा पेस गर्न तयारी अवस्थामा थिए । मिलेनियम च्यालेन्ज कर्पोरेसन (एमसीसी) अन्तर्गतको अमेरिकी आर्थिक सहयोगसम्बन्धी विधेयक संसद्मा लैजाने विषयमा पार्टीभित्रै विवाद भइरहेको थियो । तर सरकारले छलफलका लागि विधेयकहरूको अभाव रहेको र कोभिडको प्रकोप बढ्दै गएको तर्क गरेर अधिवेशन अन्त्य गरेपछि चार महिना संसद् र सांसदको भूमिका लगभग निष्क्रियजस्तै भएको छ ।कांग्रेस सांसद गगन थापाले प्रधानमन्त्रीले पार्टीको कलहका कारण संसद्लाई बन्दी बनाएको बताए । कांग्रेसले तत्काल संसद् बोलाउन पहल गर्ने निर्णय गर्नुपर्छ, उनले भने, नागरिकलाई यति ठूलो अप्ठ्यारो पर्दा पनि प्रतिपक्षले खबरदारी नगरे कहिले गर्ने ? उनले नागरिकको जीवन रक्षाप्रति सरकार पटक्कै संवेदनशील नभएको आरोप लगाए ।"
भ्रातृ संस्थाको प्रतिनिधित्व विवादले कांग्रेसमा झमेला,"काठमाडौं (कास) क्रियाशील सदस्यतापछि भ्रातृ तथा शुभेच्छुक संस्थाबाट महाधिवेशनमा हुने प्रतिनिधित्वको विषयले कांग्रेसभित्र समझदारी निर्माणमा झमेला सिर्जना गरेको छ । अधिवेशन नगराएर लामो समयदेखि तदर्थमा चल्दै आएका भ्रातृ तथा शुभेच्छुक संस्थाले यथास्थितिमा पार्टी महाधिवेशनमा प्रतिनिधित्व गर्न नपाउने समझदारी कात्तिक २३ गतेको पदाधिकारी र पूर्वपदाधिकारी सम्मिलित अनौपचारिक बैठकमा भएको दाबी वरिष्ठ नेता रामचन्द्र पौडेल पक्षको छ । तर संस्थापन पक्ष त्यस्तो समझदारी नभएको दाबी गर्दै प्रतिनिधित्व कटौती गर्न नहुने अडानमा छ । सभापति शेरबहादुर देउवाले अघिल्लो कार्यकालमा समेत कतिपय भ्रातृ संस्थाले अधिवेशन नगराईकनै प्रतिनिधित्व गरेको नजिर अघि सार्ने गरेका छन् । पार्टी विधानको धारा १५ (१) (घ) ले अधिवेशनबाट मात्रै महाधिवेशन प्रतिनिधि चयन गर्नुपर्ने भनेको छ । कांग्रेसमा १३ भ्रातृ र १८ शुभेच्छुक संस्था छन् । तीमध्ये भ्रातृ संस्था सबै र शुभेच्छुक १२ संस्थाले पार्टीको महाधिवेशनमा प्रतिनिधि पाउँछन् । दुवैतर्फका ३१ संस्थाबाट १ सय २७ जना पार्टी महाधिवेशनमा प्रतिनिधि चुनिन्छन् । ०७२ फागुनको १३ औं महाधिवेशनबाट पार्टीको नेतृत्व देउवाले सम्हालेयता आधा दर्जन जति शुभेच्छुक संस्थाले अधिवेशन गराएका छन् । आफ्नै नेतृत्वकालमा अधिवेशन गराउँदा पकड फुत्केपछि अरू संस्थाको अधिवेशन गराउन देउवा हच्चेको संस्थापनइतरको आरोप छ । पछिल्लोपटक साउन १६ मा देउवाले ९ वटा भ्रातृ संस्थाको ६ महिना म्याद बढाउने निर्णय लिँदा अधिवेशनको कुनै चर्चासमेत नगरेपछि इतरपक्ष बढी सशंकित देखिएको हो । तदर्थमा चल्दै आएका अधिकांश भ्रातृ तथा शुभेच्छुक संस्था देउवानिकट छन् । १३ वटा भ्रातृ संस्थामा चारबाहेक सबै देउवानिकटको नेतृत्व छ । अधिवेशन हुन नसकेका शुभेच्छुक र जनसम्पर्क समितिमा समेत देउवानिकट नेतृत्व बढी छन् । अधिवेशन नभईकनै प्रतिनिधित्व सुनिश्चित गर्न सके आफूलाई लाभ पुग्ने बुझाइ देउवामा देखिन्छ । पौडेलपक्षीय नेताहरू देउवालाई लाभ पुग्ने गरी सम्झौता गर्न नहुने पक्षमा छन् । पौडेल पक्षले भ्रातृ तथा शुभेच्छुक संस्थाको अधिवेशनको माग गर्दै आएको छ । देउवाले अधिवेशन नै नगराई तदर्थ समितिबाट प्रतिनिधित्व चयन गराउन खोजेको समेत उनीहरूको आरोप छ । कात्तिक २३ गतेको अनौपचारिक बैठकले महाधिवेशनको प्रक्रियालाई अघि बढाउने बाटो तय गरे पनि आन्तरिक विवादमा समझदारी जुटाउन अझै कठिनाइ परिरहेको इतरपक्षीय नेता मीनेन्द्र रिजालको भनाइ छ । नेताहरूबीच सैद्धान्तिक समझदारी निर्माण भए पनि पौडेल पक्षले १६ बुँदामा उठाएका विषयमा सहमति भएको छैन । समझदारी नभएकै कारण कात्तिक २९ गतेको केन्द्रीय कार्यसमिति बैठकले प्रभावित भइसकेको क्रियाशील सदस्यताको वितरण र नवीकरणका लागि मंसिर मसान्तसम्मको समय थप्नेबाहेक अरू निर्णय गर्न सकेन । भ्रातृ संस्थाहरूलाई महाधिवेशनमा प्रतिनिधित्व हुनबाट वञ्चित गरिनु न्यायोचित नहुने तर्क संस्थापनपक्षीय नेताहरूले राख्दै आएका छन् । संस्थापन पक्षका नेताहरूले अन्य राजनीतिक दलबाट पार्टी प्रवेश गरेकाहरूको समायोजनबाहेक अन्य विषय पौडेल पक्षले गम्भीर रूपमा नलिएको दाबी गरे । उहाँहरूको मुख्य सरोकार अन्य राजनीतिक दलबाट आएका कार्यकर्ताको समायोजन गर्ने विषयसँग केन्द्रित छ । अरू विषय खास मुद्दा छैनन्, संस्थापनपक्षीय एक नेताले भने, समायोजनका नाममा क्रियाशील सदस्यतामा दुरुपयोग गर्ने हुन् कि भन्ने आशंका मेटिएको छ । अरू विषय महाधिवेशनका मुद्दा मात्रै हुन् । रिजालले केही विश्वासको वातावरण बनाएर महाधिवेशनको प्रक्रिया अघि बढाउने काम मात्रै भएको बताए । पहिला जुन तहको अविश्वास थियो । त्यसमा केही कमी आएको छ । तर मुद्दाहरूमा समझदारी जुटाउन कठिन छ, उनले भने, विधान मानेर जाने हो भने कठिन विषयमा पनि सहमति निर्माण गर्न सकिन्छ । तर विधान मान्ने कि नमान्ने भन्ने प्रश्न छ ।संस्थापनपक्षीय नेता एनपी सावद महाधिवेशनको बाटो अघि बढेकाले मंसिरभित्र विवादित सबै विषय टुंग्याएर अघि बढ्नुपर्ने बताउँछन् । क्रियाशील सदस्यता वितरण र नवीकरण समुदायस्तरमा गर्नुपर्ने भएकाले जोखिम बढी छ । क्रियाशील सदस्यता वितरणमा अन्तरविरोध हुन्छ । बिस्तारै आइसब्रेक गर्दै जानुपर्छ, उनले भने, पुस मसान्तसम्ममा क्रियाशील सदस्यताको विषय टुंगियो भने वैशाखजेठसम्ममा तल्ला तहको अधिवेशन गर्न सकिन्छ । त्यसपछि भदौ पहिलो साताभित्रै केन्द्रीय महाधिवेशन गर्न सकिन्छ ।"
लामो सीमाबन्दीले सकस,"(सर्लाही)  कोभिड१९ रोकथाम र नियन्त्रणका नाममा आठ महिनादेखि नेपालभारत सीमा वारिपारि आउजाउमा रोक लगाइँदा सीमावर्ती क्षेत्रमा आर्थिक, सामाजिक र सांस्कृतिक गतिविधि प्रभावित बनेका छन् । सीमा वारिपारिको सम्बन्धमा लगाइएको ब्रेक ले दैनिक जीवनमा प्रभाव परेको भन्दै सीमा क्षेत्रका मानिसले आक्रोशसमेत पोख्ने गरेका छन् । सीमा क्षेत्रमा सरकारी निर्णयको अबज्ञा गरिरहेको पनि भेटिन्छ । औपचारिक नाका र प्रहरीको उपस्थिति रहेका ठाउँ नजिकैबाट खेतैखेत मानिसको लस्कर वारिपारि गरिरहेको देखिन्छ । सीमा क्षेत्रमा प्रहरीसँग भनाभन सामान्यजस्तै बनेको छ । पारिको बजारमा यताभन्दा सस्तोमा सामान किन्न अभ्यस्त बनेका सीमावर्ती क्षेत्रका नेपालीलाई मर्का परेको छ । सर्लाही उद्योग वाणिज्य संघका अध्यक्ष वीरेन्द्र साहले जीविकोपार्जनका लागि रासन खरिददेखि पेसा व्यवसायसम्मका लागि दुईतर्फी आउजाउ गरिरहने मानिसलाई नियमित कामकाज रोकिँदा समस्या भएको बताए । पारिका मान्छे यता आउन रोकिँदा नेपालको बजार र व्यवसाय पनि सुकेको छ, उनले भने । चाडबाडका बेला मानिसले थप पीडा महसुस गरेका छन् । कविलासी७ गैरका आकाश ठाकुरले नाका बन्दका कारण भाइटीका लगाउन भारतको सीतामढीस्थित बहिनीको घर जान नपाउँदा खल्लो लागेको सुनाए । सीमा खुलाउनुपर्ने मागमा राजनीतिक दल, सीमा क्षेत्रका पालिका प्रमुख र सांसदहरू एकमत देखिएका छन् । जिल्ला समन्वय समितिका संयोजक मेथुर चौधरीको संयोजकत्वमा सीमा खुलाका लागि दबाब दिन सर्वदलीय संघर्ष समिति बनाइएको छ । संघर्ष समितिको नेतृत्वमा मंगलबार मलंगवाको भारतको सोनवरसासँग जोडिने भन्सार क्षेत्रमा धर्ना दिइएको छ । धर्नामा प्रदेश सांसद, पालिका प्रमुख, नागरिक समाज, उद्योग वाणिज्य संघ सबैले साथ दिएका छन् । धर्ना लगातार चल्ने र सुनुवाइ नगरिए छठपछि आन्दोलनमा जाने संघर्ष समितिका संयोजक चौधरीले बताए । औपचारिक नाका बन्द भइरहँदा सवारीसाधनबाट मानिसको ओहोरदोहोर हुन सकेको छैन । अत्यावश्यक कामले वारिपारि गर्नेहरू कष्टप्रद यात्रा गरिरहेका छन् । जनता समाजवादी पार्टीका प्रदेशसभा सदस्य अशोककुमार यादवले महिनौं सीमा बन्द गरेर सरकारले सीमावर्ती क्षेत्रका बासिन्दाबीच फाटो ल्याउने काम गरेको बताए । वारिका बजार पूर्णरूपमा खुलेका छन् । पारि पहिलेदेखि नै खुला छन् । सीमापारि बिहारमा भर्खरै चुनावसमेत भएको छ । दशगजा क्षेत्रमा मात्रै नेपालका तर्फबाट गरिएको लकडाउनले कोरोना संक्रमण नियन्त्रण हुने विश्वास राख्नु गलत भएको कांग्रेसका प्रदेशसभा सदस्य उपेन्द्र कुशवाहाले बताए । सीमा बन्दले सम्बन्ध र परम्परा मात्र हैन, यस क्षेत्रका नागरिकलाई औषधि उपचार गराउन पनि निकै समस्या परिरहेको छ । भारतीय बजार नजिक पर्ने गरेकाले सीमा क्षेत्रका नागरिकका लागि औषधि उपचारसहित किनमेल गर्न भारतीय बजार रोजाइमा पर्दै आएको थियो । अर्कोतर्फ भन्सारको बाटो बन्द हुँदा तस्करीले प्रश्रय पाएको छ । विद्यालय तथा कलेज पढ्ने उमेरका युवा तस्करीमा जोडिन थालेका छन् । पढाइ रोकिएर घर आएका कतिपय युवा वारिका व्यापारीका लागि सामान ल्याइदिने, औषधि ढुवानीमा संलग्न हुने जस्ता काममा सक्रिय भएका छन् । वीरगन्जमा स्नातक दोस्रो वर्षमा पढ्दै गरेका तर कक्षा नभएपछि लामो समयदेखि मलंगवा घरमै रहेका २० वर्षीय एकवाल (नाम परिवर्तन) ले एक किलोमिटर वारपार गर्दा दिनमा एक हजार रुपैयाँसम्म आम्दानी हुने गरेको बताए । उनले धेरै मानिसले भारतीय कम्पनीको औषधि सेवन गर्ने गरेको र त्यही आवश्यकता पूर्ति गरिदिँदा आफ्नो आम्दानी हुने गरेको उल्लेख गरे । सबै मानिस खेतको बाटो, हिलो माटो हुँदै पारि जान चाहँदैनन् । मैले अत्यावश्यक मानिएका औषधि ल्याइदिएर समाजसेवा गरेको छु, उनले भने । चौधरीजस्तै कैयन् युवा जानेर नजानेर यसरी नै तस्करीमा रमाउन थालेका छन् । तस्करी बढ्दा सीमा क्षेत्रमा खटिएका प्रहरीले अनुचित लाभसमेत लिन थालेको एक जनप्रतिनिधिले बताए । युवाले ड्युटीमा खटिएको प्रहरीलाई रकम बुझाएर सामान वारपार गराउने गरेको बताए । उनका अनुसार बन्द रहेको मुख्य नाकामा खटिएका प्रहरीले नै चोरबाटो बताइदिने गरेका छन् । भारतको सीतामढीमा उपचार गराउँदै आएका धनकौल९ का शिवकिशोर सिंहले भारतीय बजारमा सहजै सुपथ मूल्यमा पाउने औषधिलाई दोब्बर मूल्य तिर्नुपरिरहेको बताए । दोब्बर पैसा दिँदा मात्र औषधि ल्याइदिन्छन्, उनले भने । नाका बन्दका कारण किसानलाई यसपालि रासायनिक मल अभावको समस्यासमेत भयो । यता नेपाल सरकारले मल उपलब्ध गराउन सकेन, उता किसानले पारिबाट मलको आपूर्ति गर्न सहज भएन । तस्करी गरेर ल्याइएको मललाई किसानले महँगोमा किन्नु परेको नागरिक समाजका महासचिव शिवचन्द्र चौधरीले बताए । मलंगवामा सीमा क्षेत्र जोडिने मुख्य बाटोमै घर रहेका चौधरीले महिनौंदेखि वारिपारि गर्ने हजारौं मानिसको पीडा देख्दा विरक्त लागेको बताए । झोला र बालबच्चा लिएर पैदल चोरबाटो हिँडिरहेका हुन्छन्, उनले भने । सरकारले कोरोना नियन्त्रणका लागि गत चैत ११ गते देशव्यापी लकडाउन तथा सीमा बन्द गरेयता सर्लाहीको नाका औपचारिक रूपमा खोलिएको छैन । पारि छिर्ने मुख्य बाटामा प्रहरीले बाँसको ढाट लगाएको छ । जसका कारण सवारीसाधन जान पाउँदैनन् । कतिपयमा भने नाम मात्रको बन्द छ । नेकपाबाट प्रतिनिधित्व गरेका चक्रघटा गाउँपालिकाका अध्यक्ष विक्रम यादवले सीमा खुलाउन ढिला भइरहँदा मानिसमा उकुसमुकुस बढ्दै गएको बताए । ग्राउन्ड रियालिटी एउटा छ । सरकारको नीति अर्कै खालको हुँदा समस्या छ, उनले भने । नागरिक अगुवा झाले नाका बन्द गरिए पनि कोरोना संक्रमणको फैलावट नरोकिएको बताए । दुवैतिर लकडाउन भइरहेको अवस्थामा अर्कै थियो । दुवैतिर सबै खुल्ने तर सीमा मात्रै बन्द गरिरहँदा आम मानिसमा संशय पनि बढेको छ, उनले भने । सरकारले देशैभर भारतबाट नेपाल प्रवेशका लागि पछिल्लो समय १० वटा नाकालाई मात्रै अनुमति दिएको छ । प्रवेश गर्न भनिएका स्थानमा पनि आउजाउ सहज छैन । सर्लाहीका प्रमुख जिल्ला अधिकारी पौडेल सीमा खुलाउनका लागि दबाब थेगिनसक्नुभएको बताउँछन् । जिल्ला तहको हातमा छैन, यहाँको विषयवस्तु केन्द्रमा पुर्याएका छौं, उनले भने । उनले सीमा बन्द हुँदा तस्करीलगायत विकृति बढेको र त्यसको नियन्त्रणका लागि प्रहरी प्रशासनले हरसम्भव प्रयास गरिरहेको उल्लेख गरे ।"
मुस्ताङ र मनाङमा हिमपात,"म्याग्दीलमजुङ (कास) हिमालपारिका जिल्ला मुस्ताङ र मनाङमा मंसिरको पहिलो दिन नै हिमपात भएको छ । हिमपातले चिसो बढाए पनि हिउँदे बाली सप्रिने आशामा किसान खुसी छन् । माथिल्लो मुस्ताङको बाह्रगाउँ मुक्ति क्षेत्र, लोघेकरदामोदरकुण्ड र लोमन्थाङ गाउँपालिकामा हिउँ परेको हो । मनाङका प्रमुख जिल्ला अधिकारी ध्रुव गिरीका अनुसार माथिल्लो मनाङका २ हजार ८ सय मिटरमाथिका सबैजसो भूभागमा हिमपात भएको छ । मनाङ ङिस्याङ र नार्पाभूमि गाउँपालिकाका केही बस्तीमा करिब २ फिटसम्म हिउँ परेको छ । चिसो बढेर मनाङमा तापक्रम माइनस ८ डिग्री सेल्सियससम्म झरेको प्रजिअ गिरीले बताए । हिउँ बाक्लै त परेको होइन तर चिसो निकै बढ्यो । चिसो सिरेटो चलिरहेकाले घरबाहिर निस्कनै गाह्रो पर्ने भएको छ, मुस्ताङ लोमन्थाङकी पेमा गुरुङले भनिन्, च्याङ्ग्रा र चौँरी स्याहार्न तन्नेरीबाहेक सबै घरभित्र छौं । प्राचीन समयदेखि नै हिउँदका चार महिना जाडो छल्न बेंसी झर्ने मुस्ताङीले यसपटक कोरोना त्रासका कारण घर छाडेका छैनन् । बेंसीका बस्तीमा समुदाय तहमै कोरोना संक्रमण फैलँदै गएपछि कोरोना संक्रमणको ग्रिन जोनमा रहेका मुस्ताङीहरू यस वर्ष जाडो छल्न नझरेका हुन् । हिउँदभरि पोखरामा झारेर चलाइने घुम्ती विद्यालय पनि बन्द भएकाले बालबालिका गाउँमै रोकिएका छन् । हिउँमा हुने हिमपात र अति चिसोबाट वृद्धवृद्धा, बालबालिकासमेत सर्वसाधारणलाई बचाउन लोमन्थाङ र लोघेकर दामोदरकुण्ड गाउँपालिकाले हिमपात नहुँदै सकेसम्म बढी घरमा केन्द्रीय बिजुली जोड्ने र हिटर बाल्ने प्रयास गरिरहेको जनाएका छन् । उपल्लो भेगका मुस्ताङीका लागी हिउँदका चार महिना जाडो छल्ने समय मात्र होइन, हिमाली जडीबुटी बेचेर फर्कंदा खाद्यान्न जोहो गर्ने गतिलो अवसर पनि हो । जौ, उवा, फापर र केही तरकारीबाहेक अन्य खेती नहुने र चौँरी र भेडाच्याङ्ग्रा पाली जीविकोपार्जन गर्दै आएका उपल्लो भेगका मुस्ताङीको जीवन हिउँदमा थप कष्टकर हुन्छ । मनाङमा पनि बस्तीमा हिउँ पर्न थालेको छ । मनाङ ङिस्याङ गाउँपालिकाको मनाङ गाउँस्थित छिरिङ लोप्साङ गुरुङका अनुसार सोमबार बिहान १० बजेतिरबाट हिउँ परेको थियो । दिउँसो ३ बजेबाट रोकिएको उनले बताए । माथिल्लो क्षेत्रको तिलिचो र थोराङ्ला क्षेत्रमा हिउँ परिरहेको छ, उनले भने, बस्ती एरियामा जमेको हिउँ केही पग्लिएको छ । गएका वर्षभन्दा एक महिनाअघि नै हिउँ परेको उनले बताए । नार्पाभूमि गाउँपालिका अध्यक्ष मिङमा छिरिङ लामाका अनुसार नार र फू गाउँ र आसपासमा हिउँ परेको छ ।"
आगलागीमा ७ नेपालीको मृत्यु,"बागलुङ (कास) हङकङको एक रेस्टुरेन्टमा आइतबार राति भएको आगलागीमा सात नेपालीको मृत्यु भएको छ । मृतकमध्ये बागलुङको एकै परिवारका चार जना छन् । जन्मदिनको पार्टी मनाइरहँदा क्यान्टोन रोडस्थित रेस्टुरेन्टमा सो घटना भएको हो ।बागलुङको काठेखोला गाउँपालिका६ का ३८ वर्षीय युवराज कँडेल, उनकै १३ वर्षकी छोरी कृतिका, युवराजकै बहिनीज्वाइँ ३५ वर्षका राजबाबु नेपाल र उनका ९ वर्षका छोरा रायनको मृत्यु भएको छिमेकी तथा काठेखोला५ का वडाअध्यक्ष शिवप्रसाद कँडेलले बताए । युवराजका दाइ गिरी भने क्यानडाबाट हङकङ गएर क्वारेन्टाइनमा बसेकाले घटनाबाट जोगिन सफल भए । मृतक कँडेलका बाबुआमा पनि एक महिनादेखि हङकङ जाने तयारीमा थिए । तर कोरोना महामारीका कारण यतै रोकिएका थिए । घटनामा उनीहरूकै नाताका १८ जना घाइते भएका छन् । घटनामा सागर कँडेलसहित उनको परिवारका अरू तीन जना पनि गम्भीर अवस्थामा छन् । तीन दिनदेखि उनीहरूको होस नखुलेको बताइएको छ । घाइतेहरूको स्थानीय अस्पतालमा उपचार भइरहेको छ । हङकङमा रहेका पत्रकार गुमानसिंह भण्डारीका अनुसार आगलागीमा शेरबहादुर गुरुङ, अनिता निरौला र विनिता तामाङको पनि मृत्यु भएको छ । गीता कँडेल, मुकेश श्रेष्ठ, हस्तमाया धिमाल, सुबिरा थापा, कृष्ण कँडेल, देवकी कँडेल, सुतेक्षा कँडेल शालिग्राम कँडेल, सुमन गुरुङ घाइते भएको हङकङ नेपाल अनलाइनले सार्वजनिक गरेको छ । युवराजकी ३ वर्षकी छोरी भने सकुशल छिन् । घटनाबारे प्रमुख जिल्ला अधिकारी सुरेश न्यौपानेले केही जानकारी नपाएको बताए । सार्वजनिक बिदा भएकाले होला, केही सूचना छैन, उनले भने ।"
कर्णालीमा कृत्रिम भोक !,"(सुर्खेत)  हुम्लाको सिमकोट गाउँपालिका५ तल्लोगाउँकी काली रोकायाले यो वर्ष एक क्विन्टल कोदो, ५० केजी चिनो र ३० केजी फापर भित्र्याइन् । करिब डेढ दशकअघिसम्म उनको जग्गामा अहिलेभन्दा तेब्बर अनाज फल्थ्यो । मिहिनेत गर्यो भने पहिलेजस्तै भकारी भर्न उनलाई गाह्रो छैन तर भन्छिन्, हामीलाई सरकार (चामल) लाग्यो, कुपन नपाइए भोकै बस्नुपर्छ ।५२ वर्षीया कालीको परिवारमा ५ जना छन् । खेतीयोग्य जमिनमा घर तथा सडक बनेका र बचेखुचेको जग्गामा पनि राम्ररी बाली नलगाउँदा सरकारी चामलको भर पर्नुपरेको उनी बताउँछिन् । उत्पादन घट्दा वर्षमा करिब ६ महिना चामल किनेर खानुपर्ने बाध्यता रहेको उनले सुनाइन् । रोकायालाई त अनाज कम फल्दा सरकार लागेको छ । मुगुको सोरु गाउँपालिका४ लिबुगाउँका बिर्खबहादुर शाहीलाई भने भकारी भरिभराउ हुँदा पनि सरकारी अनुदानको सेतो चामलको लत बसेको छ । उनले यस वर्ष धान, गहुँ, मकै, कोदो, कागुनो र चिनोसमेत गरेर करिब ४५ क्विन्टल अनाज फलाए । २५ जनाको परिवारलाई घरको उब्जनीले वर्षभरिलाई पुग्ने भए पनि उनले सरकारी अनुदानको चामल भने किन्न छोडेका छैनन् । राम्ररी खेती लगाउने हो भने त दोब्बरै अनाज फल्ला तर भनेजस्तो फलाउन सकिएको छैन, उनी भन्छन्, कहिलेकाहीं रहरले सेतो चामल पनि किन्ने गरेको छु ।रोकाया र शाहीलाई झैं पछिल्लो समय कर्णालीवासीका लागि सरकारी अनुदानको चामल किन्नु बाध्यता र रहर दुवै बनेको छ । भएको खेतबारीमा मिहिनेत गरेर खेती नगर्ने, रैथाने अनाजलाई हेला गर्ने र सरकारी अनुदानको चामलमा भर पर्ने प्रवृत्तिले कर्णालीलाई खाद्यान्न परनिर्भरताको गहिरो खाडलमा भसाएको छ । साबिक कर्णाली अञ्चलका ५ जिल्ला हुम्ला, जुम्ला, मुगु, डोल्पा र कालीकोटमा खाद्य जोखिमको अवस्था अझ भयावह छ । ती जिल्लामा सरकारले बर्सेनि पठाउने गरेको चामलको परिमाणले परनिर्भरता कति भयावह छ भन्ने देखाउँछ । सरकारी स्वामित्वको खाद्य व्यवस्था तथा व्यापार कम्पनीका अनुसार गत आर्थिक वर्षमा ५ जिल्लामा ९५ हजार ३ सय क्विन्टल चामल ढुवानी भएको छ । चालु आर्थिक वर्षका लागि ९६ हजार १ सय क्विन्टल चामलको कोटा स्वीकृत भएको छ । सरकारले जिल्ला सदरमुकामका साथै विभिन्न ३० स्थानमा रहेका डिपो र बिक्री केन्द्रमार्फत चामल पठाउने गरेको छ ।तथ्यांकमा पर्याप्त १साबिक कर्णालीका ५ जिल्लामा उत्पादन भएको अनाज र खपतको अवस्था केलाउँदा कतै कृत्रिम भोक त छैन भन्ने गम्भीर प्रश्न उब्जिएको छ । प्रदेश सरकारको कृषि विकास निर्देशनालयका अनुसार गत आर्थिक वर्षमा ९७ हजार ६ सय ४२ मेट्रिक टन खाद्यान्न उत्पादन भएको छ । धान २५ हजार ३ सय ३० मेट्रिक टन, गहुँ २२ हजार ६९, मकै २२ हजार २२, कोदो १२ हजार ३ सय ५९, जौ १० हजार १ सय ६८, फापर १ हजार ९ सय ७०, उवा १ हजार १ सय १८, चिनो १ हजार ६ सय ७२ र कागुनो ९ सय ३४ मेट्रिक टन उब्जेको निर्देशनालयको वार्षिक प्रगति विवरणमा उल्लेख छ । नेपाल सरकारको स्वास्थ्य व्यवस्थापन सूचना प्रणालीका अनुसार हाल साबिक कर्णालीका ५ जिल्लाको जनसंख्या ४ लाख ४० हजार छ । प्रतिव्यक्ति दैनिक ५ सय ५० ग्राम खाद्यान्न खपत हुँदासमेत साबिक कर्णालीवासीलाई वार्षिक करिब ८८ हजार मेट्रिक टन भए पुग्छ । कृषि विकास निर्देशक चित्रबहादुर रोकाया कर्णालीमा स्थानीय उत्पादनले खान पुग्ने अवस्था रहे पनि पछिल्लो दशक कर्णालीवासीमा भात खाने बानीको विकास हुँदा भोकमरीको हल्ला फैलिने गरेको बताउँछन् । धान र गहुँबाहेक अन्य अनाजलाई खानाका रूपमा लिने चलनै हराइसक्यो, उनी भन्छन्, आफ्नो खेतबारीमा फलेका सबैखाले अनाजलाई सन्तुलित तरिकाले मिलाएर खाने हो भने त भोकमरी भन्ने कुरै हुँदैन । कर्णालीका विभिन्न ग्रामीण बस्तीमा पुगेका कृषि निर्देशक रोकाया स्थानीयले रैथाने अनाजलाई आफूले खानेभन्दा पनि पशुबस्तु (घोडा, खच्चड, गाई, भैंसी) लाई खुलाउने गरेको बताउँछन् । कतिपयले त घरको अनाज र अनुदानको चामललाई रक्सी बनाएर बेच्ने गरेको समेत उनको भनाइ छ । सहरबजारमा महँगोमा बिक्री हुने कोदो, फापर, जौ, चिनो, कागुनोजस्तो कर्णालीका पहिचान बोकेका अन्नबाली कर्णालीबाटै लोप हुने अवस्थामा पुगेको उनले बताए ।अनुदानमा करोडौंकर्णालीको खाद्य संकट टार्न भन्दै सरकारले बर्सेनि करोडौं रुपैयाँ ढुवानी अनुदान दिने गरेको छ तर ढुवानी ठेकेदार र कम्पनीका कर्मचारीको मिलेमतोमा चामल समयमै नपुग्ने र बाटामै बेचिने गरेका घटना बेलाबखत सार्वजनिक हुने गरेका छन् ।गत आर्थिक वर्षमा हवाई माध्यमबाट हुम्लामा १३ हजार ७ सय १० क्विन्टल चामल पुर्याउन १५ करोड ६० लाख रुपैयाँ ढुवानी खर्च भएको थियो । नेपालगन्जबाट ६ हजार ९ सय क्विन्टल र सुर्खेतबाट ६ हजार ८ सय क्विन्टल चामल ढुवानी भएको थियो । कम्पनीको सिमकोट शाखाका अनुसार नेपालगन्जबाट प्रतिक्विन्टल ११ हजार ४ सय ८० रुपैयाँ र सुर्खेतबाट ११ हजार २ सय ८० रुपैयाँमा चामल ढुवानी भएको थियो । चामलको मोलभन्दा दोब्बर बढी रुपैयाँ ढुवानीमा खर्च हुन्छ तर सरकारले ढुवानी भाडा नजोडेरै चामल बेच्छ, हुम्ला शाखाका निमित्त प्रमुख शिवराज घिमिरे भन्छन्, सहुलियत दरमा चामल पाइने भएपछि माग पनि बढ्ने गरेको छ । चालु आर्थिक वर्षमा हुम्लाका लागि ७३ हजार क्विन्टल चामल माग भएकामा २६ हजार क्विन्टल मात्र स्वीकृत भएको उनले बताए ।हुम्लाबाहेक अन्यत्र स्थलमार्गबाट चामल जाने भएकाले ढुवानी भाडा घटेको छ । तैपनि बर्सेनि चामल ढुवानीमा मात्र करिब ३० करोड रुपैयाँ खर्च हुने गरेको खाद्य व्यवस्था तथा व्यापार कम्पनीको भनाइ छ । कम्पनीको केन्द्रीय कार्यालयका बिक्री विभाग प्रमुख भीम थापाका अनुसार चालु आर्थिक वर्षमा देशभर खाद्यान्न ढुवानीमा ४६ करोड रुपैयाँ खर्च हुने अनुमान गरिएकामा त्यसको ठूलो हिस्सा साबिकको कर्णालीमा खर्च हुने गरेको छ । कम्पनीको सुर्खेत शाखाबाट आर्थिक वर्ष २०५७५८ देखि २०७०७१ सम्म करिब ३ अर्ब रुपैयाँ ढुवानीमा खर्च भएको तथ्यांक छ । सुर्खेतबाहेक अन्यत्रबाट पनि खाद्यान्न ढुवानी हुने भएकाले अनुदानमा अझ बढी खर्च भएको कम्पनीका कर्मचारी बताउँछन् । पछिल्लो समय सडकमार्ग पुगेपछि ढुवानी रकममा निकै कमी भएको छ, लामो समय कर्णालीमा बसेर काम गरेका कम्पनी बिक्री विभाग प्रमुख थापा भन्छन्, नत्र कर्णालीमा खाद्यान पुर्याउन राज्यले ठूलो लगानी गर्दै आएको छ ।राज्यको गलत नीतिकर्णाली खाद्य परनिर्भरताको बाटोतिर हिँड्नुमा राज्यको नीति पनि धरै हदसम्म कारक हो । राज्यले कर्णालीमा सिँचाइ सुविधा पुर्याउने, वैज्ञानिक कृषि प्रणालीका माध्यमबाट उत्पादन बढाउने र परम्परागत अन्नबालीमा जनताको बानी बसाल्नेतिर कहिल्यै ध्यान दिएन । यसको सट्टा भोकमरी कम गर्ने बहानामा अनुदानको चामल पठाउन थाल्यो । जुम्लाको चन्दननाथ नगरपालिका३ खोलीकोटका ७० वर्षीय रामकृष्ण बुड्थापाका अनुसार सरकारले २०१८ सालदेखि कर्णालीमा खाद्यान्न पठाउन सुरु गरेको हो । उतिबेला एभ्रो जहाजबाट लगिएको उसिना चामल प्यारासुटबाट जुम्लामा झार्ने गरिएको उनको सम्झनामा अहिल्यै पनि ताजै छ । यसरी झारिएको चामल खच्चड र मान्छेले बोकेर मुगु, कालीकोट, डोल्पातिर लग्थे, हाल कृषि पेसामा सक्रिय कर्णालीका अग्रणी राजनीतिज्ञ बुड्थापा भन्छन्, पछि त सरकारले हेलिकप्टरबाट गाउँगाउँमा चामल झार्न थाल्यो, यसले हामीलाई झन् चामलमुखी बनायो ।पचासको दशकमा सशस्त्र द्वन्द्व सुरु भएपछि गैरसरकारी निकायले समेत चामल वितरणलाई प्राथमिकता दिन थाले । केही गैरसरकारी संस्थाले बाटो खन्ने, विद्यालय बनाउनेजस्ता गैरकृषिजन्य कामको पारिश्रमिकस्वरूप चामल दिने गरेका थिए । यसले कर्णालीवासीका लागि खेती प्राथमिकतामा पर्न छाड्यो । केही वर्षअघि हुम्लामा विश्व खाद्य कार्यक्रमले चामलका अतिरिक्त सिमीसमेत बाँडेको थियो । विश्व खाद्यका सुर्खेतस्थित कार्यालयका एक अधिकारीका अनुसार सात वर्षअघिसम्म कामका लागि खाद्यान्न कार्यक्रम अन्तर्गत कर्णालीमा बर्सेनि करिब १५ हजार मेट्रिक टन चामल वितरण गरिन्थ्यो ।जग्गा बाँझो, पेट भोकोफलेको अनाज सही रूपमा सदुपयोग नहुने मात्र होइन, खेतीयोग्य जमिन बाँझै राख्ने प्रवृत्ति पनि कर्णालीमा खाद्य जोखिमको स्रोत बनेको छ । प्रदेश सरकारका अनुसार यहाँको कुल खेतीयोग्य जमिन २ लाख ९९ हजार ३ सय ३९ हेक्टरमध्ये एक चौथाइभन्दा बढी (२८ प्रतिशत) बाँझै छ । साबिक कर्णालीमा बाँझो जमिनको हिस्सा अझ बढी रहेको कृषि विकास निर्देशनालयको भनाइ छ ।कर्णालीमा खेती गरिएको जमिनमा पनि पर्याप्त सिँचाइ पुगेको छैन । प्रदेश सरकारको तथ्यांकअनुसार खेती गरिएको जमिनको १७ दशमलव ५३ प्रतिशतमा मात्र वर्षभरि सिँचाइ सुविधा पुगेको छ । बर्सेनि भोकमरी भयो भनेर भनिन्छ तर खेती लगाउनतिर ध्यान दिइँदैन, बुड्थापा भन्छन्, भएको जग्गामा उपयुक्त अन्नबाली लगाउने हो भने भोकमरी त्यसै कम भएर जान्छ । बाँझो जमिनमा खेती गर्न प्रदेश सरकारले गत आर्थिक वर्षदेखि गरा सुधार कार्यक्रम सञ्चालनमा ल्याएको छ । यसका लागि २० करोड रुपैयाँ विनियोजन गरिएकामा करिब १४ करोड खर्च भएको प्रदेशको भूमि व्यवस्था, कृषि तथा सहकारी मन्त्रालयको भनाइ छ । मन्त्री विमला केसीका अनुसार कार्यक्रमअन्तर्गत करिब २८ हजार हेक्टर बाँझो जग्गामा खेती गर्ने लक्ष्यसहित प्रत्येक स्थानीय तहलाई १७ लाखका दरले बजेट दिइएको छ । बाँझो जमिनमा खेती गर्न स्थानीय तहलाई आवश्यक बजेटका साथै मल, बीउ र बेर्ना पनि निःशुल्क उपलब्ध गरिएको छ, उनले भनिन्, के कति मात्रामा बाँझो जग्गामा खेती गरियो, यसको प्रगति विवरण आइसकेको छैन । गरा सुधारअन्तर्गत कम्तीमा ३ हजार हेक्टरमा फलफूल खेती र ४ हजार हेक्टरमा खाद्यान्नलगायत दलहन, तरकारी बालीको उत्पादन हुने उनले बताइन् ।प्रदेश सरकारले कर्णालीको स्थानीय उत्पादनलाई प्रोत्साहन गर्न प्रांगारिक कृषिसम्बन्धी ऐन बनाएको छ । यसका साथै अर्गानिक प्रदेश अभियान लाई पनि तीव्रता दिइएको छ । यी सबैको उद्देश्य कर्णालीका रैथाने बाली संरक्षण गर्दै कर्णालीवासीलाई खाद्यान्नमा आत्मनिर्भर बनाउनु रहेको मन्त्री केसीको भनाइ छ । सरकारले पठाउने सेतो चामलभन्दा आफ्नै खेतबारीमा उब्जेको अर्गानिक अनाज बढी पोसिलो हुन्छ भन्नेबारे बुझाउन आवश्यक छ, उनले भनिन्, यसका लागि पोषण र खाद्य सुरक्षाबारे शिक्षा पनि जरुरी छ ।"
बैंककलाई ट्रान्जिट बनाएर कम्बोडिया र लाओस पुर्याउने को ?,"(काठमाडौं)  मानव तस्करीका घटनामा प्रहरीले गम्भीर अनुसन्धान नगर्दा वर्षौंदेखि संगठित मानव तस्करीका उस्तै प्रकृतिका घटना दोहोरिरहेका छन् । सामाजिक सञ्जालबाट जोडिने, आकर्षक जागिरको प्रलोभन देखाउने र थाइल्यान्ड, कम्बोडिया र लाओसजस्ता देशमा पुर्याएर लाखौं ठगेपछि अलपत्र पारिदिने घटना एकपछि अर्को दोहोरिरहेका छन् । अनौठो त के छ भने यस्ता घटनाको केन्द्रमा भने वर्षौंदेखि एउटै व्यक्तिको संदिग्ध भूमिका देखिइरहेको छ । पाँच वर्षअघि बागलुङका २२ वर्षीय प्रेम खत्रीले विदेश जाने सुर कस्न थालेका थिए । उनले कम्बोडिया बस्ने र आफ्नो नाम समीर थापा बताउने एक जनालाई साथी बनाए । तिनै समीरले एक दिन उनलाई सपना देखाए कम्बोडिया आउनुस्, मासिक ११ सय ७५ डलर तलब हुने होटलको काम मिलाइदिन्छु । मनग्गे कमाउने सपना देखेर खत्री पर्यटक भिसामा थाइल्यान्डको बैंकक पुगे । त्यहाँबाट भने समीरले उनलाई कम्बोडिया पुर्याएर करिब १५ दिन राखे । काम मिलाइदिने आशामा उनलाई लाओस पुर्याएपछि समीर बेपत्ता भए । त्यतिबेलासम्म खत्रीको करिब ७ लाख फसिसकेको थियो । पैसा फसेपछि र जागिर दिलाइदिने भनेको एजेन्ट नै गायब बनेपछि खत्री अनेकन यत्न गरेर नेपाल फर्किए । उनले पाँच वर्षअघिको घटना सुनाउँदै भने, उजुरी गर्न प्रहरी परिसर टेकु पनि पुगेको थिएँ । तर मेरो समस्यालाई प्रहरीले ठगी हो कि, मानव तस्करी हो कि के हो भनेर उति चासो दिएन । अनि म फर्कें । प्रहरीको नोटिसमा पुगेको प्रेमको घटना ठगी त थियो नै मानव तस्करीको फरक अभ्यास पनि थियो । प्रेमले भने, प्रहरीले केही गरिदिने सम्भावना नदेखेपछि केही दिन काठमाडौं बसेर म गाउँ फर्कें । केही महिनापछि फेरि ऋणधन गरेर उनी माल्दिभ्स गए । दुई वर्ष बसे । गत वर्षको मंसिरमा फर्केर गाउँमै बसिरहेका छन् । खत्रीलाई जसले ठगेको थियो, त्यही व्यक्ति र समूहले असोजको अन्तिम साता सर्लाहीको वाग्मती नगरपालिकाका एक र भोजपुरको मानेभन्ज्याङ गाउँपालिकाका एक युवालाई पनि उस्तै शैलीमा सामाजिक सञ्जालबाट चिनाजानी गरेर कम्बोडिया पुर्याइदिने भन्दै ठग्यो । नक्कली श्रम स्वीकृतिको पत्र दिलाएर थाइल्यान्ड हुँदै कम्बोडिया पुर्याउने योजना बीचमै असफल भएपछि विदेश उड्ने भनेर काठमाडौंसम्म आएका दुई युवा अलपत्र परे । धन्न उनीहरू कम्बोडिया पुगेर थप पैसा डुबाएनन् । ठगिएको थाहा पाएका दुवै पीडितले प्रहरीको मानव बेचबिखन अनुसन्धान ब्युरोमा उजुरी दिन खोजेका थिए । मानव तस्करीको बदलिँदो स्वरूपबारे नजरअन्दाज गर्दै ब्युरोले उक्त मुद्दा दर्ता गर्न अस्वीकार गरेपछि उनीहरूको मुद्दा महानगरीय अपराध महाशाखाले अनुसन्धान गरिरहेको छ । पाँच वर्षअघिका पीडित र अहिलका दुई पीडितको समस्याबाट के बुझिन्छ भने वर्षौंदेखि उही र उस्तै शैलीमा समीर थापाले ठगी र मानव तस्करीको धन्दा चलाइरहेका छन् । पीडितहरूका अनुसार सप्तरीका पाँचसहित अन्य दुई पीडितहरू पनि यसैगरी ठगिएका छन् । प्रेमलाई समीर थापा बताउनेले सर्लाही र भोजपुरका युवालाई आफ्नो नाम सुमन थापा बताएको देखिन्छ । कान्तिपुरको सम्पर्कमा आएका तीनसहितका अन्य पीडितलाई सुमनले फरकफरक नाम बताएको देखिन्छ । विश्वास दिलाउनका निम्ति उनले आफ्नो पासपोर्टको फोटो पनि पठाउने गरेको देखिन्छ । कान्तिपुरलाई प्राप्त एउटै नागरिकता नम्बर भएको तर नामसहितको अन्य विवरण भने फरकफरक दुई पासपोर्टमा एउटामा सुमन थापा नाम उल्लेख छ भने अर्कोमा उमेश राना नाम उल्लेख छ । स्रोतका अनुसार नागरिकता नम्बर एउटै तर नामसहितको विवरण फरक भएका यी दुवै पासपोर्ट नेपालको राहदानी विभागबाट जारी भएका होइनन् । विभागका स्रोतले दुवै राहदानीमा भएको नागरिकता नम्बर काठमाडौं छैमलेका रोजन आचार्यको नाममा जारी भएको देखिन्छ । यो तथ्यबाट मानव तस्करी र ठगीको सञ्जाल चलाइरहेका व्यक्तिले फर्जी राहदानीको प्रयोग वा फर्जी कागजातका आधारमा नक्कली परिचय खडा गरेर ठगी गरिरहेको देखिन्छ । पीडितहरूलाई बैंककमा राखिएको स्थान, उनीहरूलाई कम्बोडिया लैजानका निम्ति प्रयोग गरिएको गाडी नम्बरका आधारमा एउटै व्यक्तिले विभिन्न परिचय बदलेर ठगीसहित मानव तस्करी गरिरहेको देखिन्छ । मोरङको सुन्दर हरैंचाका ६ सहित २८ जना जनही ४ देखि ६ लाख रुपैयाँ बुझाएर थाइल्यान्डसम्म पर्यटक भिसामा पुगेका थिए । आकर्षक जागिरको प्रलोभनमा परेर एजेन्टका साथ लागेर कम्बोडिया पुगेका उनीहरू त्यहीं अलपत्र परेको खबर साउन पहिलो साता सार्वजनिक भएको थियो । गत वर्षको साउन पहिलो साता पनि तनहुँ ऋषिङका ५ सहित ६ जनालाई मानव तस्करको गिरोहले कम्बोडिया पुर्याएर अलपत्र पारेको खबर सार्वजनिक भएको थियो । यी सबैजसो घटनामा पीडितहरू फेसबुकमार्फत अपरिचित व्यक्तिको सम्पर्कमा पुगेको र विश्वासको पासोमा परेर ठगिएको देखिन्छ । बैंककलाई ट्रान्जिट बनाएर कम्बोडिया र लाओसमा रोजगारी दिलाइदिने आशामा गरिने ठगीबारे अनुसन्धान गरेका सीआईबीका एक पूर्वअनुसन्धान अधिकारीले केही व्यक्तिसहितको समूहले पछिल्ला पाँच वर्षभन्दा लामो समययता बर्सेनि दर्जनौंलाई एउटै शैलीमा ठग्ने र अलपत्र पार्ने काम गरिरहेको बताए । संगठित मानव तस्करीलाई ठगीका रूपमा बुझ्ने परम्परागत प्रहरीको अनुसन्धान प्रणाली र विभिन्न मितिका पीडितहरूबाट संकलन गरिएको सूचना एकमुष्ट रूपमा हेर्ने अभ्यासको अभावमा यो शैलीको ठगी र मानव तस्करी निरन्तर चलिरहेको उनको भनाइ छ । उनले भने, मानव बेचबिखन अनुसन्धान ब्युरो बनेपछि एउटै शैलीमा हुने मानव तस्करीसहितको ठगीको घटनामा गम्भीर अनुसन्धान हुने आशा थियो तर त्यसो हुन सकेन । अनि बेरोजगारहरू नै फस्ने क्रम बर्सेनि दोहोरिरहेको छ ।"
विमानस्थलबाटै जेल,"(काठमाडौं)  साना महर्जन, निरुता विश्वकर्मा र रेश्मा राई कात्तिक २२ गते राति १२ बजे कतारको हमाद विमानस्थल पुगे । भोलिपल्ट बिहान ३ बजे उनीहरू नेपाल एयरलाइन्समार्फत स्वदेश फर्कनुपर्ने थियो । तर, अध्यागमन डेस्क पुग्दा प्रहरीले नियन्त्रणमा लिई एउटा कोठामा लगेर राखे ।हामीलाई किन रोकेको हो ? सानाले प्रहरीलाई अंग्रेजीमा सोधिन् । प्रहरीले अरबीमा बोले । कोठाभित्र थुनेर प्रहरी फर्किए । उनीहरूले एसियना रेस्टुरेन्टका सञ्चालक प्रवीण गुरुङलाई पनि सम्पर्क गरे । उनी गैरआवासीय नेपाली संघ मध्यपूर्व संयोजक हुन् । उनको पनि फोन उठेन । उनीहरू गुरुङले चलाएको एसियनामा काम गर्थे । निरुता र साना गीत गाउँथे भने रेश्मा नृत्य गर्थिन् । बिहान ६ बजेतिर उनीहरूले कतारका लागि नेपाली राजदूत नारदनाथ भारद्वाजलाई विमानस्थलमा नियन्त्रणमा राखेको जानकारी गराए । भारद्वाजले पनि प्रवीणलाई सम्पर्क गरे तर फोन उठेन । बिहान ८ बजे विमानस्थलको थुनुवा कोठाबाट सीआईडीले आप्रवासी श्रमिकलाई डिपोर्ट गर्नका लागि बनाइएको खोज तथा अनुसन्धान विभागको डिपोर्टेसन सेन्टरमा लगेर राखे । भित्र हालेपछि मात्रै जेलमा ल्याएको थाहा भयो, हामीले जेलै जानुपर्ने त्यस्तो अपराध के गरेका थियौं ? सानाले भनिन् । उनीहरूमाथि कम्पनीबाट भागेको अभियोग लगाइरहेको रहेछ । हामीले कम्पनी कहिल्यै छोडेको थिएन । आउने बेला रेस्टुरेन्टकै म्यानेजरले हामीले पाउने हिसाबकिताबबाट टिकट काटिदिएको थियो, निरुताले भनिन्, उनीहरूकै गाडीले विमानस्थलसम्म पुर्याएको थियो । अध्यागमनमा पुगेपछि अनाहकमा पक्राउ पर्यौं । यो त सरासर ठूलो अन्याय भयो । रेस्टुरेन्टका सञ्चालक प्रवीण गुरुङले भने होटलको नियम उनीहरूले तोडेको दाबी गरे । उहाँहरू मेरामा काम गर्ने भए पनि भिसा होटलले दिएको थियो । होटलको केही निश्चित नियम हुन्छ, त्यो उहाँहरूले तोड्नुभयो, उनले भने, केही दिन सम्पर्कबाहिर भएको जानकारी मेरो म्यानेजरले होटललाई गराएको रहेछ । भागेको भनेर प्रहरीले पक्रेको हामीलाई जानकारी थिएन । जेलमा उनीहरूले चार रात बिताउनुपर्यो । जेलभित्र हामीबाहेक अरू नेपाली थिएनन् । अफ्रिका र युगान्डातिरका सयभन्दा बढी महिला थिए, उनले भनिन्, एउटै कोठाभित्र २०३० जना थिए होलान् । नेपाली दूतावासले जेल प्रशासनसँग पहल गरेपछि मात्रै उनीहरू २७ गते बिहान काठमाडौं आइपुगेका छन् । राजदूत नारदनाथ भारद्वाजले घटना थाहा पाएलगत्तै कन्सुलर शाखालाई जेलबाट निकालेर घर पठाउने प्रबन्ध गर्न निर्देशन दिएको बताए । एक वर्षसम्म काममा लगाइसकेपछि सम्मानजनक ढंगले घर फिर्ता गर्नुपर्ने उनको भनाइ छ । श्रम शोषण गरिएको, व्यक्तिगत स्वतन्त्रतामा नियन्त्रण गरिएको भन्ने कुरा छ, यो दुःखद पक्ष हो, उनले भने, यो घटनाले हाम्रो देश, समग्र महिलाको इज्जत, प्रतिष्ठामा आँच आउने काम भयो । पीडितलाई काठमाडौंमा सम्बन्धित निकायमा उजुरी दिन भनेको छु ।"
गैंडा संरक्षणमा लापरबाही,"वन्यजन्तु संरक्षणका दृष्टिले मात्र होइन, मुलुकको पहिचान र अर्थपर्यटनका हिसाबले पनि एकसिंगे गैंडा हाम्रा लागि महत्त्वपूर्ण छन् । तैपनि यिनको संरक्षणमा फेरि लापरबाही हुन थालेको देखिन्छ । चितवन राष्ट्रिय निकुञ्जमा गत साउनयता मात्रै १४ गैंडा मरेको भेटिनु आफैंमा चिन्ताको विषय हो । तीमध्ये चारवटा मारिएको पुष्टि भएको छ भने अरू बाढीले बगाएको र कुहिएको अवस्थामा भेटिएका हुन् । चार महिनाबीचमै यति धेरै संख्यामा गैंडा मरेकोमारिएको विषयमा निकुञ्जलगायत सम्बन्धित सरकारी निकायहरू गम्भीर बन्न आवश्यक छ । यसबारे अनुसन्धान गरी चोरीसिकारमा संलग्नहरूलाई कारबाहीको दायरामा ल्याइनुपर्छ । र, यसरी गैंडा मर्नमारिनबाट जोगाउन आवश्यक रणनीति बनाएर अघि बढ्नुपर्छ । मारिएको पुष्टि भएका चारवटा गैंडा त अझ दुई महिनाभित्र अर्थात् भदौ २१ देखि कात्तिक २१ सम्ममा भेटिएका हुन् । जबकि, चितवन निकुञ्जको तथ्यांकअनुसार २०७३ चैत २६ यता चोरीसिकारीले गैंडा मारेका थिएनन् । साढे तीन वर्षपछि पुनः तीव्र गतिमा गैंडाको चोरीसिकारी बढ्नु विस्मयकर मामिला हो । यसरी तस्करहरू सक्रिय मात्रै होइन, निस्फिक्री पनि देखिनुले संरक्षणमा गम्भीर हेलचेक्र्याइँ भएको पुष्टि गर्छ । केही वर्षयता गैंडाको प्राकृतिक मृत्युको दर पनि उकालो लागिरहेको छ । यसो हुनुमा संरक्षण प्रणालीमै समस्या रहेको विज्ञहरूको ठम्याइ छ । तसर्थ, गैंडा जोगाउन चोरीसिकार रोक्नुका अतिरिक्त विभिन्न प्रकोप, जलवायु परिवर्तन, आहारा र बासस्थानमा देखिएको समस्याको पनि सम्बोधन गर्नुपर्छ । अहिले चोरीसिकार बढ्नुका कारण धेरै हुन सक्छन् । संरक्षण क्षेत्रका जानकारहरूका अनुसार निकुञ्जको पश्चिम क्षेत्रमा हरेकखाले संकटको समयमा तस्कर र सिकारी सक्रिय हुन्छन् । कोरोना भाइरसको महामारीले सबैलाई अत्याएको यो समय उनीहरूका लागि अवसर बनेको हुन सक्छ । तस्करहरू प्रतीक्षामा बसेको यस्तो समयमा निकुञ्ज अझ बढी सक्रिय हुनुपर्नेमा चुकेको पाइन्छ । अर्को, वर्षायामको प्रतिकूल समयको फाइदा पनि उनीहरूले उठाएका हुन सक्छन् । त्यस्तै, गैंडा मारेको अपराधमा पक्राउ परेका धेरै व्यक्ति अहिले सजाय पूरा गरेर धमाधम छुटिरहेका छन् । चितवनमा २०५८ मंसिरपछि गैंडा चोरीसिकार निकै मौलाए पनि ती घटनामा संलग्न २०६० सालपछि धमाधम समातिएका थिए । वैशाखयता मात्रै त्यस्ता ३० जना छुटेकाले कतै उनीहरू नै पुनःसंगठित भएर यस्तो कर्म त गरेका होइनन् भन्ने कतिपयको आशंका पनि छ । पक्राउ परेपछि छिन्नभिन्न भएको आफ्नो जालोलाई उनीहरूले फेरि ब्युँताएकोबारे कुनै भरपर्दो प्रमाण नभए पनि यो अध्ययनको विषय भने हो ।पाँच वर्षअघिको गणनामा देशका चारवटा निकुञ्जमा ६ सय ४५ वटा एकसिंगे गैंडा थिए । नेपाल र भारतका सीमित संरक्षित क्षेत्रमा मात्र पाइने यस्तो गैंडा दुवै देशमा गरेर ३५ सय हाराहारी छन् । भारतको काजिरंगा राष्ट्रिय निकुञ्जपछि चितवनमा सबभन्दा बढी अर्थात् ६ सय ५ वटा गैंडा छन् । त्यही भएरै चितवन जंगल सफारीका लागि प्रख्यात छ । तर पछिल्लो समय गैंडा भटाभट मर्न थालेपछि त्यहाँका पर्यटन व्यवसायी र संरक्षणकर्मी चिन्तित छन् । यही रूपमा यो जनावर नासिए भने भोलि जंगल हेर्न मात्रै त कोही पर्यटक त्यहाँ पुग्दैनन् । तसर्थ, संरक्षणकर्मी र पर्यटन व्यवसायीजस्तै सरकार पनि यस विषयमा गम्भीर हुनुपर्छ । गैंडा मर्ने क्रम बढेपछि वन तथा वातावरण मन्त्रालयले समाधानका उपाय खोज्न विशेषज्ञसहित सरोकारवालासँग छलफल थाल्नु सकारात्मक छ । मुलुकको विद्यमान संरक्षण प्रणालीमा भएको समस्या खुट्याएर त्यसलाई सच्याउनका लागि यस्ता छलफल परिणाममुखी पनि हुनुपर्छ । संरक्षणमा सहभागी हुनुपर्ने तीन खम्बा हुन् निकुञ्ज, सेना र स्थानीय बासिन्दा । गैंडा, बाघलगायत वन्यजन्तुको संरक्षणका लागि नेपाली सेनाको एक गण र निकुञ्जका ३ सय ६९ कर्मचारी कार्यरत छन् । उनीहरूको सम्पूर्ण तनमन संरक्षणमा हुनुपर्छ । यद्यपि, सेना र कर्मचारीको बलले मात्रै सबै समस्या समाधान सम्भव छैन । यसका लागि सरकारले निकुञ्ज वरपर मकवानपुर, चितवन, नवलपुर र नवलपरासीका मध्यवर्ती क्षेत्रका बासिन्दाको साथसहयोग पनि लिन सक्नुपर्छ । निकुञ्जको आम्दानीको ३० देखि ५० प्रतिशत रकम मध्यवर्ती क्षेत्र व्यवस्थापन समितिमा जाने व्यवस्था छ, यसलाई प्रभावकारी बनाउनुपर्छ । सहज ढंगले समुदायमा रकम परिचालन गर्न सकियो भने हाँसीखुसी संरक्षणमा सघाउन स्थानीयवासीलाई प्रोत्साहन मिल्छ । र, विगतमा जस्तै गैंडाको चोरीसिकार शून्य पार्न चोरी सिकार प्रतिरोध एकाइलाई पुनः सक्रिय बनाउनुपर्छ । तस्कर समूहहरूको पहिचान गर्न सुराकी परिचालनमा पनि उत्तिकै जोड दिइनुपर्छ । सबैको सामूहिक प्रयत्नबाट नेपाली जंगलको यो अमूल्य निधिलाई जोगाउनुपर्छ ।"
तिहारले संक्रमण दर बढाउँदै,"दिनहुँ कोरोना संक्रमित र यसका कारण ज्यान गुमाउनेहरूको संख्या बढिरहेको छ । कतिपय व्यक्ति कोभिडलाई रुघाखोकीझैं ठानेर खुल्लमखुला घुमिहिँडेका छन् । सरकारले परीक्षण गर्न चाहिरहेको छैन । सरकारी अस्पतालहरूमा कोरोना परीक्षण सहज ढंगले उपलब्ध नहुनुले पनि संक्रमितको संख्या समाचारमा आएको भन्दा कैयौं गुणा बढी हुन सक्छ । को कोरोना संक्रमित हो भनेर कसरी चिन्ने ? यस्तोमा नागरिक आफैं सचेत हुनु जरुरी छ । भीडभाड र समूहमा दसैं मनाउँदा संक्रमण दर ह्वात्तै बढेको थियो । दसैंबाट हामीले पाठ सिकेनौं । सामाजिक सञ्जाल र टोलछिमेकमा कोरोना महामारी नभएझैं गरी तिहार मनाइएको देखियो । अबका केही दिनमा संक्रमित संख्या झनै बढ्ने देखिन्छ । दसैं, तिहारपछि छठ आइपुग्न लागेको छ । चाडबाड मनाउँदा भौतिक दूरी कायम गर्ने, मास्क लगाउने र सेनिटाइजर प्रयोग गर्ने बानी, हाम्रो छैन । जति नै कठिन परिस्थति भए पनि हामी बेप्रवाह चाडबाड मनाइरहेका छौं । सामान्य स्वास्थ्य सुरक्षाको मापदण्डको पनि पालना गरिएन । यसले कोरोना संक्रमण फैलाउन थप मद्दत गर्यो । जीवन रहे चाडबाड अर्को वर्ष मनाउन पाइन्छ, जीवन नरहे कहिल्यै मनाउन पाउँदैनौं भन्ने ख्याल आमनागरिकले गर्न सकेनन् । फुर्पा तमाङ, ठूलो भार्खु, रसुवाकोरोनाका कारण १,५०० नागरिकले ज्यान गुमाइसकेका छन् । प्रदेश सरकार, नेपाली सेना र स्वास्थ्य मन्त्रालयको तथ्यांक एकअर्कासँग भिन्न छ । सरकारी तथ्यांकको आधिकारिकतामा प्रश्न उठिरहेको छ । कोरोना संक्रमण रोक्ने औषधि संसारलाई नै थाहा छैन । अधिकांश संक्रमित परिवारका सदस्यहरू परीक्षण गर्न डराइरहेका छन् । घरको एक सदस्यले परीक्षण गर्दा पोजेटिभ आयो भने सम्पूर्ण सदस्यले त्यसै रिपोर्टका आधारमा आफू संक्रमित भएको ठान्छन् । र, घरैमा बस्छन् । पैसा निकै खर्च हुने भएकाले निजी अस्पताल जान पटकपटक सोच्नुपर्छ । यता सरकारी अस्पतालले कसरी कोरोना संक्रमितको उपचार गराउँछ भन्ने हामीलाई थाहै छ । जटिल स्थितिमा पुगेका संक्रमित सरकारी अस्पतालबाट विरलै घर फर्किन्छन् । किन थोरै मात्र बिरामी निको हुन्छन् भन्ने प्रश्नमा सरकारी अस्पतालका प्रशासक र स्वास्थ्यकर्मीले ध्यान दिन आवश्यक छ । दिनैपिच्छे संक्रमितको संख्या थपिइरहेको छ । स्वास्थ्य मापदण्डको ख्याल नगरी चाडबाड मनाउने हाम्रो चलनले पनि संक्रमण दर बढाउन मद्दत गरेको छ । सत्तारूढ पार्टी अहिले आन्तरिक किचलोमा छ । मुलुकको अर्थतन्त्र खोक्रो भइसक्यो । तैपनि प्रधानमन्त्रीलगायत सरकारका प्रमुख मन्त्रीहरू कुर्सीकै खिचातानीमा रमाइरहेका छन् । यसकारण पनि संक्रमितको उपचारमा सरकारले पर्याप्त ध्यान दिन सकेको छैन । सरकारी अस्पतालमा कार्यरत स्वास्थ्यकर्मीको मनोबल बढाउन स्वास्थ्य मन्त्रालयले बेलैमा उचित कदम चाल्न आवश्यक छ । नागरिकको जीवनरक्षा गर्ने मुख्य दायित्वबाट सरकार कुनै पनि हालतमा पन्छिन मिल्दैन । रामकृष्ण बराल, जोरपाटी५, काठमाडौं"
अध्यक्षद्वयको आरोपप्रत्यारोप,"के के नै गर्छौं भनेर बनेको नेकपाले गर्न त धेरै काम गर्यो तर के गर्यो, कसका लागि गर्यो भन्ने अहिलेसम्म यकिन छैन । तत्कालीन नेकपा एमाले र माओवादी केन्द्रको नेतृत्वको एकल निर्णयलाई पार्टी निर्णय भन्दै पार्टी एकतामा असहमत थुप्रै नेतालाई सहमति जनाउन बाध्य पारियो । केपी शर्मा ओलीलाई शक्तिशाली प्रधानमन्त्री बन्नु र पुष्पकमल दाहाललाई पार्टीको सुरक्षित अवतरण गराउनु तत्कालीन आवश्यकता थियो । त्यसैका लागि एकअर्काका कट्टर आलोचक एकाएक घनिष्ठ मित्र बने । तर त्यो देखावटी मित्रता धेरै दिन टिक्न सकेन । पटकपटकको नेकपा विवादले त्यो मिलन देखावटी रहेछ भन्ने देखाइरहेछ । एक दिन मिलेजस्तो देखिएको विवाद भोलिपल्ट घाम नझुल्किँदै जस्ताको तस्तै बन्छ । एक अध्यक्षको सत्ता उन्माद र अर्को अध्यक्ष पार्टीमा भूमिकाविहीन बस्नुपर्दा पार्टीभित्र विवाद सृजना भइरहेको छ । अहिले सृजित विवादमा न पार्टी रूपान्तरणको कुरा छ न त सरकारको कमजोर उपस्थितिको नै कसैले प्रश्न उठाएको छ । शरीर नजोडिई दुई टाउको मात्रै जोडिएर बनेको नेकपाका दुवै अध्यक्षलाई पार्टी एकताको गलत बाटो हिँडिरहेका छौं भन्ने यतिबेला लाग्न थालेको छ । त्यसैले बिराएको बाटोमा धेरै परसम्मको यात्रा नगरेकै राम्रो हुन्छ । अब पार्टी एकतामा जोड गर्नुभन्दा पनि बरु अलग भएर दुवैले पूर्ववत् आफ्ना साथीहरूलाई एकीकृत गर्नतिर लाग्दा राम्रो हुन्छ । भित्र छिद्रैछिद्र राखेर बाहिर टाल्न खोज्दा कहिल्यै टालिन्न । टालिइहाले पनि बलियो हुँदैन । नेकपा एउटै पार्टी होइन भन्नेमा कसैको फरकमत नहोला । पार्टी नेतृत्वले पार्टी फुट्दैन भनिरहे पनि नेताहरूको व्यवहारले त्यसलाई विश्वास गर्ने आधार दिएको छैन । नेकपाको गुटगत राजनीति यतिसम्म फस्टायो कि त्यो अब लिखित दस्तावेजकै रूपमा बाहिर आउन थालिसक्यो । यस्तो अवस्थामा आइपुग्दा पनि नेतृत्वले पार्टी फुट्दैन भनिरहनुले नेताकार्यकर्तालाई अलमल्याउँछ मात्रै । अध्यक्षद्वय ओली र दाहाल पार्टी फुटाएको अपजस लिन चाहँदैनन् । त्यसैले पार्टी फुटिहाल्न सकेको छैन । दुई अध्यक्षबीच एकअर्कालाई महाफटाहा र महाजाली भन्न थालिएको छ । जबरजस्ती टाँसिएर एक भएको देखाइरहनुभन्दा बेलैमा आआफ्नो बाटो लागेर आगामी निर्वाचनका लागि तयारी गरे भविष्य राम्रो हुने थियो । आफूले बाटो बिराएको थाहा पाउँदापाउँदै पनि त्यही बाटोबाट गन्तव्यमा पुग्छु भन्नु मूर्खता मात्रै हो । सुजन देवकोटा, पालुङटार४, गोरखा"
उपप्राध्यापकको नतिजाले निम्त्याएका प्रश्न,"गत हप्ता त्रिभुवन विश्वविद्यालय सेवा आयोगले उपप्राध्यापक पदको लिखित परीक्षाको नतिजा सार्वजनिक गर्यो । अधिकांश विषयमा मागभन्दा थोरै परीक्षार्थी उत्तीर्ण भए । कतिपय परीक्षार्थीले उत्तरपुस्तिकामा फोन नम्बर राखेको पाइएको थियो । परीक्षार्थीको यस्तो लज्जास्पद गतिविधि अनि यस्तो नतिजा प्रकाशन भएसँगै सञ्चारमाध्यम र सामाजिक सञ्जालमा यसो हुनुको कारण के हो भन्ने विषयमा चर्चा भइरहेको छ । सबैका आआफ्नै अडकलबाजी छन् । विश्वविद्यालयमा अध्यापक तथा कर्मचारी नियुक्तिमा राजनीतिक भागबन्डा नमिलेर ठूलै रडाको पर्ने गरेको सबैलाई थाहै छ । यसपालि पनि भागबन्डा मिलाउने क्रममा केही कुरा नमिलेर जे जस्तो छ, सोही अवस्थामा नतिजा निकाल्दा यस्तो भएको हो कि भन्ने आशंका गर्न सकिन्छ । सेवा आयोगका अघिल्ला परीक्षाहरूमा व्यापक अनियमितता भएकाले अख्तियार दुरुपयोग अनुसन्धान आयोगले छानबिन गरेको थियो । छानबिनले के कुरा पत्ता लगायो थाहा भएन । तर, प्रश्नपत्र बनाउने तथा उत्तरपुस्तिका परीक्षणलगायतका गोप्य कामहरूमा व्यापक चलखेल हुने गरेका समाचार बेलाबेला सार्वजनिक हुन्छन् । विश्वविद्यालयले निष्पक्ष ढंगले काम गर्दै अगाडि बढ्ने क्रममा सुधार गर्दै पो आएको हो कि ? यही सुधारको फलस्वरूप यस्तो नतिजा प्रकाशित भएको पनि हुन सक्छ ।पछिल्लो समय विश्वविद्यालयका परीक्षा तथा अनुसन्धानमा व्यापक रूपमा चोरी हुने गरेको समाचार बाहिर आइरहेका छन् । जसरी भए पनि सर्टिफिकेट हात पार्ने प्रथा विश्वविद्यालयमा विद्यमान थियो, छ । यसपालि भने सेवा आयोगले चोरीरहित परीक्षा सञ्चालन गरेको पो हो कि ? विश्वविद्यालयमा पढाउने र पढ्ने दुवै व्यक्ति राजनीतिले आक्रान्त भएको खबर बेलाबेलामा सुनिन्थ्यो । विद्यार्थीले पढ्न नचाहने र शिक्षकले पढाउन अल्छी गर्ने चलन मौलाएको थियो । यसपालिको नतिजा यस्तो आउनुमा यो चलनमा परिवर्तन आएर हो त ? पढ्ने र पढाउनेबीचको तालमेल नमिलेको परिणाम पो हो कि ? यस्तो नतिजा आउनुको कारणबारे अनुमान लगाउन सहज छैन । विश्वविद्यालयका विद्वान् कहलिने प्राध्यापकहरूले विद्यालय शिक्षाको जग कमजोर भयो भनी बारम्बार आलोचना गरेको सुनिन्थ्यो । विद्यालयमा जग बनाउने शिक्षकहरूको पनि शिक्षकहरूका लागि लिइएको परीक्षणमा यो हविगत देखियो । यसको नैतिक जिम्मेवारी कसले लिने हो ? कुशलदेव घिमिरे, महालक्ष्मी८,ललितपुर"
वैदेशिक सम्बन्धका उल्झन,"चलायमान सम्बलशत्रु र मित्र नभएर राष्ट्रहितको चिन्ता मात्र स्थायी हुने परिपक्व कूटनीतिको परिचायक हो । भारतलाई चिढ्याउन सर्वेसर्वा शर्मा ओलीले कुनै कर्म बाँकी राखेनन् । पुच्छ्रे नक्सा प्रकाशित गर्ने प्रयोग अन्तर्राष्ट्रिय प्रचलनअनुसार कच्चा प्रमाणमा आधारित रहेको देखिन्छ भन्ने कुरा सुरक्षा अनुसन्धानमा संलग्न बेलायतको गोर्खा फौजका अवकाशप्राप्त जर्नेल सैम कोवानले केही दिनअघि मात्र रेकर्ड नेपाल नामक अन्तर्जाल पाटीमा प्रकाशित आफ्नो लामो लेखमार्फत देखाइदिएका छन् । भारतको राष्ट्रिय निसानछापमा रहेको सिंह वा सत्यको खिसी गर्नु सर्वेसर्वा शर्मा ओलीको सरासर छुच्याइँ थियो । हुँदै नभएको कोभिडको भारतीय संस्करणलाई बढी मारक ठहर्याउने वक्तव्यलाई दुराशयपूर्ण भनेर खारेज मात्र गरेर पनि पुग्दैन, ठाडै विद्वेषपूर्ण भन्नुपर्ने हुन्छ । तर, सर्वेसर्वा शर्मा ओलीको राजनीतिक एसओएस सन्देश पाउनासाथ निकट विगतका सबै तिक्तता बिर्सेर उनका पुराना सम्पर्कसूत्रहरू तत्काल चलायमान भए ।भारतका गुप्तचर निकाय रअका प्रमुख सामन्त गोयल विशेष विमानबाट प्रधानमन्त्री शर्मा ओलीलाई भेट्न मात्र नेपाल आएका थिए । पूजापाठ बन्द रहेको पशुपतिनाथको दर्शन स्पष्टतः बालुवाटार बैठकपछिको प्राथमिकता थियो । भारतीय सेनाका स्थल सेनाध्यक्ष मनोज मुकुन्द नरवणे औपचारिक रूपमा नेपाली सेनाको मानार्थ महारथीको सम्मान ग्रहण गर्न तीन दिवसीय नेपाल भ्रमणमा आएका भए पनि उनले क्षेत्रीय सुरक्षाका मामिलामा समकक्षीहरूसँग छलफल गर्दै नगरेको कुरा पत्याउन सकिँदैन । राजनीतिकर्मीहरूलाई जसरी उच्चपदस्थ सैनिक अधिकारीलाई जे पायो त्यही बोल्ने छुट हुँदैन । पुच्छ्रे नक्सापछाडिको कूटनीतिक बाध्यताबारे उनले पक्कै पनि सोधखोज गरेको हुनुपर्छ । सन्तोषजनक जानकारी पाएकाले होला, भारतीय विदेशसचिव हर्षवर्धन शृंगला नोभेम्बरभित्रै नेपाल आउने भएका छन् । काठमाडौंमा भइरहने कूटनीतिक खेलका जानिफकारहरूका कुरा पत्याउने हो भने, केही ठोस प्रस्तावका साथ नेपालका परराष्ट्रमन्त्रीको नयाँदिल्ली तीर्थाटन एवं त्यसपछि भारतीय विदेशमन्त्रीको फिर्ती भ्रमणले नेपालभारत सम्बन्धमा व्याप्त चिसोपनलाई हटाउनेछ । कुरा के मात्र हो भने, सर्वेसर्वा शर्मा ओलीको उग्र भारत विरोधको रोगलाई मत्थर पार्न नयाँदिल्लीले केकस्तो ओखती प्रयोग गर्नेछ र त्यस दवाईको अनपेक्षित असर कस्तो हुनेछ ? त्यो भने अडकलबाजीको क्षेत्र हो ।प्रधानमन्त्री मोदीको कार्यकालमा विश्वमञ्चमा भारतको प्रजातान्त्रिक छवि ध्वस्त भएको छ । कुनै बेला संसारको पाँचौं अर्थतन्त्र बन्न पुगेको भारतीय अर्थव्यवस्था नोटबन्दीको दीर्घस्थायी दुष्प्रभावले गर्दा सातौं स्थानमा झरेको छ र महाव्याधिको कुप्रबन्धनले गर्दा अझै ह्रासोन्मुख छ । चीनसँग गलवान घाटी प्रकरणपछि भारतीय सुरक्षा बलको मनोबल खस्केको हुनुपर्छ । भारतीय जनता पार्टीले राज्यसत्तामाथि आफ्नो नियन्त्रण कसिलो तुल्याउन अदालत, स्वतन्त्र मिडिया एवं नागरिक संस्थाजस्ता लोकतन्त्रका स्तम्भहरूलाई एकएक गरेर खोक्रो बनाउँदै लगिरहेको देखिन्छ । समग्रमा भारत एकदलीय वर्चस्वको बहुसंख्यकवादी प्रजातन्त्रतिर उन्मुख छ । व्यक्तिगत एवं भौतिक लाभका लागि नैतिक मूल्य एवं मान्यतालाई शक्ति वा सम्पत्तिसँग साट्ने कर्मलाई अंग्रेजीमा फौस्टियन बार्गेन भन्छन् । के त्यस्तै लेनदेनका लागि भारतलाई अनवरत रूपमा चिढ्याएर सर्वेसर्वा शर्मा ओलीले आफ्नो बिक्रीमूल्य बढाएका हुन् ? यदि त्यसो हो भने आउँदा दिनहरू अझै चुनौतीपूर्ण ठहरिने निश्चित छ । चीन र भारतबीचको सन् १९६० को प्रभाव क्षेत्र विस्तारको बोलकबोलले राजा महेन्द्रलाई फाइदा भए पनि समग्र नेपालले ठूलो भूआर्थिक नोक्सानी बेहोर्नुपरेको थियो । लाग्छ, सर्वेसर्वा शर्मा ओली त्यस्तै इतिहासको पुनरावृत्ति गर्न उद्यत छन् । यस पटकको दोहोरिने कृत्य दुःखान्त हुन्छ वा नौटंकी भन्ने त समयले मात्र बताउनेछ, तर प्रारम्भिक संकेत आश्वस्त तुल्याउने खाले देखिँदैन । तात्कालिक उपयोगका लागि हतारमा जारी गरिएको संविधानको भविष्यबारे धेरै चिन्ता लिनुपर्दैन । संघीयता र समावेशिता जोगाउन एवं सामाजिक सामञ्जस्य बढाउन भने अर्को जनआन्दोलनको आवश्यकता आउँदा दिनमा पुनः देखिन सक्छ ।"
पूरक बजेट : एक अनिवार्य विकल्प,"आर्थिक पुनरुत्थानसिंगो अर्थतन्त्र र जनसामान्यको जीविकोपार्जनमा कोरोनाले जति गम्भीर असर पारेको छ, त्यसलाई सरकारले उही गाम्भीर्यमा बुझ्न र आत्मसात् गर्न चाहेको देखिँदैन । साथमा, महामारी थप फराकिलो बनाएको डिजिटल अर्थतन्त्रको सम्भावनालाई वास्तविक र दिगो अवसरमा बदल्ने इमानदार चेष्टा पनि भएको छैन । बन्द भएका, खास गरी नगदै राहत नदिई पुनः सञ्चालनमा आउन नसक्ने साना तथा मझौला उद्योगव्यवसायलाई राहत दिने वित्तीय प्याकेज सरकारले अहिलेसम्म ल्याएको छैन । उद्यमव्यवसायलाई दिने राहतका नाममा ब्याज वा आयकर छुट, किस्ता तिर्न केही समय थप अथवा पुनर्कर्जाको घोषणा आदिले मात्र अब बन्द भएका अधिकांश उद्योगव्यवसाय पुनः खुल्ने अवस्था देखिँदैन । त्यस्तै, घोषणा भएका भनिएका बिनाधितो कर्जा, पुनर्कर्जा, ब्याज आदि छुटको लाभ पनि कम क्षमताका र वास्तविक लक्षित समूहमा पुर्याउन कानुनी र संरचनागत जटिलताहरू देखिएका छन् । तिनलाई हटाउन लाग्ने लागतसम्म मात्रै सरकारले बेहोर्ने व्यवस्था गर्दा पनि परिस्थितिमा धेरै सुधार आउँछ ।फाजिलमा परेका, विदेशमा रोजगारी गुमाएर फर्किएका र व्यवसाय बन्द भएर रोजीरोटी गुमाएकाहरूको तत्कालको जीवनयापन र दीर्घकालको आयमूलक रोजगारी सिर्जनाका लागि ध्यान दिन ढिलो भइसकेको छ । यसका लागि संघीय शासन र वित्तीय संघीयताको औजारलाई सदुपयोग गर्न सरकारलाई किन असजिलो लागेको हो, बुझ्न सकिएको छैन । प्रादेशिक एवम् स्थानीय सरकार र उद्योग वाणिज्य क्षेत्रका समानान्तर संरचनाहरूलाई रोजगारीका अवसरहरूको पहिचान र सिर्जना गर्न संघीय सरकारले स्रोत र वातावरण प्रदान गर्नुपर्छ । विशेषतः कृषि आपूर्ति सञ्जाल र वित्तीय सेवाको विस्तारलाई सघाउने यो उपयुक्त अवसर हो । किनभने विदेशमा समेत सीप र अनुभव लिएका धेरै युवाहरू अहिले गाउँबस्ती फर्किएका छन् । तिनलाई त्यहीँ अर्थोपार्जनको अवसर सिर्जना गर्न सक्दा मुलुकले अतुलनीय लाभ पाउँछ, बर्सेनि बेहोरेको व्यापार घाटा कम गर्न मद्दत गर्छ ।बैंकिङ, इकमर्स, अनलाइन शिक्षा, टेलिमेडिसिन आदि क्षेत्रमा बढ्दो प्रविधि प्रयोगमा अहिले देखिएको बढोत्तरीलाई डिजिटल विभाजन कम गर्ने महत्त्वपूर्ण अवसरका रूपमा लिएर इन्टरनेट पूर्वाधार र डिजिटल साक्षरतामा लगानी गर्न सरकारले अहिले बिलकुलै कन्जुस्याइँ गर्नु हुँदैन । यी काम गर्न अर्को आर्थिक वर्षको नियमित बजेट पर्खिन सकिने अवस्था र पखिर्नुपर्ने कारण किन छैन भने, त्यसो गर्दा नेपाल महामारी र आर्थिक सङ्कटको अकल्पनीय दुश्चक्रमा फसिसकेको हुनेछ । यसर्थ, अहिलेका लागि सुझबुझपूर्ण पूरक बजेट अनिवार्य विकल्प हो । नयाँ अर्थमन्त्री पौडेलले यो अवसरलाई आफ्नो जनमुखी अनुहार बनाउने निजी अवसरका रूपमा पनि लिए हुन्छ ।"
भर्चुअल पढाइ,"गत चैत महिनादेखि देशभरका ७० लाखभन्दा बढी स्कुले विद्यार्थी घरमै छन् । महिनौं भयो, बालबालिकाले स्कुल पोसाक नलगाएको, कापीकिताबको झोला नबोकेको । अझ, एक कक्षा पढ्ने विद्यार्थीलाई आफ्नो कक्षाकोठा कस्तो छ, सहपाठीहरू कस्ता छन्, खेल्नकुद्नलाई स्कुलको मैदान कत्रो छ भन्ने पनि थाहा छैन ।यो बेला कक्षाकोठामा विद्यार्थीको भौतिक उपस्थिति असम्भव भए पनि, प्रविधिको विकासले गर्दा घरमै बसेर पनि अधिकांश बालबालिकाले सिक्ने सुअवसर पाएका छन् । कोरोनाले मानव जीवनका थुप्रै क्षेत्रलाई हलचल बनाए पनि विद्यार्थीको सिकाइमा निरन्तरता हुनुलाई संकटका बीच देखिएको सुखद संयोग नै मान्नुपर्छ । कक्षाकोठाको जस्तै अन्तरक्रियात्मक पाराले शिक्षकशिक्षिकाको भौतिक उपस्थितिमा पढ्ने साइत कहिले जुर्ला, टुंगो छैन । स्कुल नखुलेसम्म अब घरलाई नै विद्यालय मानेर यो शैक्षिक सत्रको सदुपयोग गर्नुको विकल्प देखिँदैन ।मुलुक लकडाउनमा गएपछि शिक्षा मन्त्रालयबाट आमविद्यार्थी उत्साहका साथ वैकल्पिक विधिको पठनपाठनमा सहभागी हुन सकून् भनेर छुट्टै निर्देशिका जारी भयो । शिक्षा लिन पाउनु विद्यार्थीको नैसर्गिक अधिकार पनि भएकाले सो निर्देशिकामा विद्यार्थी वर्गीकरण, शिक्षक, अभिभावक तथा स्थानीय सरकार लगायतका भूमिका र जिम्मेवारीबारे प्रस्ट्याइएको थियो । सरकारका तर्फबाट सहजीकरण गर्नुपर्ने तहलाई न्यूनतम ३ लाखदेखि अधिकतम ५ लाखसम्म बजेट उपलब्ध गराउने काम पनि भयो । प्रविधिमा पहुँच भएको अवस्थामा अनलाइन कार्यक्रमले शिक्षक, विद्यार्थी र विद्यालयलाई जोडेको छ । रेडियो नेपाल र नेपाल टेलिभिजनबाट पनि शैक्षिक कार्यक्रम सञ्चालन भएको छ । युट्युबमा कक्षाकोठामा पढाएजस्तै गरी पाठहरू राखिएका छन् । देशभरका झन्डै ३ सय सामुदायिक रेडियोबाट कक्षा ९ र १० का विद्यार्थीले घरमै बसेर अध्ययन गर्न पाएका छन् । महामारीका बेला पनि बालबालिकाको सिकाइले निरन्तरता पाइरहेको छ ।यद्यपि यसरी भौतिक सुखसुविधासहित वैकल्पिक विधिबाट घरमै पढेका लाखौं विद्यार्थीबाहेक धेरै होलान्, जो न अनलाइन, न रेडियो न त टेलिभिजनको पहुँचमा छन् । स्वाध्ययन सामग्री उपयोगका दृष्टिले असहज ठाउँमा भएका सीमान्तकृत तथा अपाङ्गता भएका बालबालिका पनि असंख्य होलान्, जोसँग हेर्ने र सुन्ने अथवा देख्ने क्षमता छैन । तिनीहरूलाई रेडियो शिक्षा, टेलिभिजन अथवा जुम माध्यमबाट भर्चुअल कक्षा कल्पनाबाहिरको विषय भएको होला । त्यस्तै महिनौंदेखि घरभित्रै समेटिनुपरेकाले धेरै बालबालिकामा गम्भीर शारीरिकमनोवैज्ञानिक असर परेको होला । भर्चुअल विधिमा लागिपरिरहेका सम्बद्ध क्षेत्रका अधिकारीहरूका अनुसार रेडियो तथा टेलिभिजनबाट प्रसारित कक्षामा विद्यार्थी संख्या सोचेजति छैन । त्यसमा पनि सानो कक्षाका बालबालिका धेरै लामो समयसम्म रेडियो र टीभीका अगाडि बसेर पढ्न नसक्ने भएकाले भर्चुअल कक्षाको अपेक्षित प्रभाव पर्न सकेको छैन ।बढ्दो उमेर समूहको भर्चुअल सिकाइ विधिलाई प्रभावकारी बनाउन विद्यालय, स्वयं विद्यार्थी तथा शिक्षकलाई प्रविधिसित नजिक बनाउनुपर्ने हुन्छ । त्यसका लागि सरकारले प्रविधिमा लगानी बढाउनुपर्छ । यस्ता विषयको उपलब्धता सहरबजारमा सहजै भए पनि दुर्गम भेगमा गाह्रै छ । त्यसैले दुर्गमका विद्यार्थीहरूलाई यो प्रविधिमा जोड्न सके थप लाखौं लाभान्वित हुनेछन् । त्यसका लागि इन्टरनेटको पहुँच नभएका ठाउँमा टेलिकम अथवा एनसेलसित समन्वय गर्न सकिन्छ । त्यस्तै विपन्न विद्यार्थीहरूलाई कम्प्युटर, ल्यापटप र स्मार्ट मोबाइल फोन खरिदमा सरकारले सहुलियत दिनुपर्छ ।भर्चुअल विधि सहजीकरणका नाममा शिक्षा मन्त्रालयबाट समयसमयमा थरीथरी निर्देशिका निकाल्नाले मात्रै दूरदराजका विद्यार्थीहरूका लागि उपर्युक्त आवश्यकताको पूर्ति सम्भव हुन सक्दैन । विद्यार्थी तथा शिक्षक दुवैमा सिक्ने तत्परता भए मात्रै भर्चुअल सिकाइ उपलब्धिपूर्ण हुने शिक्षाविद्हरू बताउँछन् । उनीहरू शिक्षकशिक्षिकालाई पनि यसप्रति प्रेरित गर्नुपर्ने सुझाउँछन् । वैकल्पिक शिक्षा सोचेअनुरूप प्रभावकारी नहुनुमा एकताका शिक्षकको कमजोरी रहेको भन्दै शिक्षकहरू निदाए भन्नेसम्मको गुनासो गरियो । भर्चुअल कक्षा भनेको के हो भन्ने प्रश्नैमा कुनै बालबालिका रनभुल्ल हुने अवस्थाको अन्त्य भए, अनलाइन सिकाइ अथवा रेडियो दूरशिक्षामा कुनै पनि बालबालिका नछुटे यस खाले सिकाइको स्तर पनि सर्वोत्तम हुन सक्छ ।"
सामान्यीकरण : बढ्दो जातीय हिंसा तथा अपराधको कारण,"सामान्यीकरणभित्रको राजनीतिसामान्यीकरणको अवधारणा, आधुनिक फ्रान्सेली दार्शनिक मिसेल फुकोले भनेजस्तो, शक्ति सम्बन्धसँग जोडिएको हुन्छ । फुकोले आधुनिक शक्तिको उद्भव, वैधानिकता, वृद्धि र प्रसारमा मूल्यमान्यताको सामान्यीकरणले प्रमुख भूमिका खेलेको जिकिर गरेका छन् ।फुकोले भनेजस्तै, हिन्दु धार्मिक मूल्यमान्यताका आधारमा गरिने जातीय भेदभाव तथा छुवाछुतको परम्परालाई सामान्यीकरण गरिँदा नेपालमा तथाकथित उच्चजातीय समुदायलाई समाजमा हैकम जमाउन तथा राज्यभित्र शक्ति सिर्जनाको सम्भावनाको विस्तार र वृद्धिमा टेवा पुर्याएको छ । अन्ततः जातीय भेदको सामान्यीकरणद्वारा नेपालको यो समुदाय राज्यशक्तिमा रहँदै आएको छ । जातीय भेदभाव तथा छुवाछुतजस्तो अमानवीयताको सामान्यीकरणले समाजको आपराधिक अभ्यासलाई रोक्न मद्दत पुर्याउने होइन, झन् मौलाउन प्रश्रय दिन्छ ।माथि उल्लिखित पात्रहरूले रुकुम घटनालाई सामान्यीकरण गर्नुको मूलभूत स्वार्थ पनि शक्ति सम्बन्ध नै हो । जनार्दन शर्मा आफ्ना नातागोतालाई जोगाउने र स्थानीय स्तरमा शासन कायम गर्ने स्वार्थसँग जोडिएका छन् । किशोर नेपालले कसैको राजनीतिक स्वार्थपूर्तिका लागि मिडियामा त्यस्तो प्रोपागान्डा फैलाएको दलित अधिकारकर्मीको बुझाइ छ । बौद्धिक तथा पढेलेखेका ब्राह्मणक्षत्रीहरूले समाजमा यथास्थितिवादकै पक्षपोषण गरी ज्ञान उत्पादन क्षेत्रमा आफ्नो प्रभुत्व कायम गरिराख्न खोजेका हुन् । कम्युनिस्ट सरकारले जातका आधारमा हुने हत्या, हिंसा र बलात्कारलाई सामान्यीकरणको हतियार प्रयोग गरी सत्ता टिकाइराख्ने रणनीति अँगालेको हो । रुकुम घटनाले समग्रमा कानुनलाई निष्क्रिय राख्न नेपालका राजनीतिकर्मी, मिडिया, बौद्धिक व्यक्तित्व र सरकार एकअर्कासँग कसरी सहकार्य गर्छन् वा अप्ठ्यारामा एकअर्कालाई जोगाउन प्रतिबद्ध हुन्छन् भन्नेबारे स्पष्ट चित्रण गरेको छ ।अन्त्यमा, दलितमाथि अपराध बढ्दै जानुको कारण हिन्दु धर्मका आडमा गरिने जातीय विभेद तथा छुवाछुतको सामान्यीकरण नै हो । जब राज्य, मिडिया र बौद्धिक व्यक्तिहरू नै जातीय भेदभाव तथा छुवाछूतलाई सामान्यीकरण गर्दै यसको रक्षक बन्छन् भने जातीय अपराध कसरी रोकिन्छ त ? कुनै पनि जातीय अपराधका घटनालाई सामान्यीकरण गरिँदा एकातर्फ उनीहरूको राज्यसँगको शक्ति सम्बन्ध दिनप्रतिदिन मजबुत बन्दै गएको छ, अर्कातर्फ दलित समुदायको सामाजिक न्याय जोखिममा परेको छ । मानव भएर जिउन पाउने नैसर्गिक अधिकार खोसेर समाज र राज्यसत्तामा रमाउनेहरूका विरुद्ध विद्रोह नगरुन्जेल दलित समुदायले सामाजिक न्याय नपाउने निश्चित छ ।"
दर्जन खोप अन्तिम चरणमा,"खोप मात्र पर्याप्त छैनविश्व स्वास्थ्य संगठनका प्रमुखले कोभिड१९ को महामारी अन्त्यका लागि खोप विकास र प्रयोगले मात्रै काम नगर्ने बताएका छन् । संगठनका महानिर्देशक टेड्रोस अड्हानोम गेहब्रेयससले भने, महामारी नियन्त्रणका लागि हामीसँग रहेका उपायमध्ये खोप एक हो । खोप आफैंले मात्र महामारीलाई अन्त्य गर्न सक्दैन ।खोपको प्रयोगले मृत्युदर नियन्त्रणमा आउने र स्वास्थ्य प्रणालीलाई प्रभावकारी बनाउने उनको भनाइ छ । अनुगमन र परीक्षणको दायरा बढाउँदै बिरामीलाई समुदायको सम्पर्कबाट टाढा राख्नु नै महामारी नियन्त्रणको प्रमुख उपाय रहेको उनको दाबी छ । त्यसका साथै हरेक व्यक्तिले सावधानी अपनाउनु अनिवार्य रहेको टेड्रोसले बताए । टेड्रोसले खोपको आपूर्ति सुरुमा नियन्त्रित रूपमा वितरण हुने र यसको प्राथमिकतामा स्वास्थ्यकर्मी, बढी उमेरका र जोखिममा रहेका व्यक्तिहरूलाई दिइनुपर्ने बताए ।"
आँधीले फिलिपिन्समा ६७ को मृत्यु,"मनिला (एजेन्सी) फिलिपिन्समा यस वर्षकै शक्तिशाली आँधीका कारण मृत्यु हुनेको संख्या ६७ पुगेको छ । फिलिपिन्सको राष्ट्रिय प्रकोप व्यवस्थापन केन्द्रका अनुसार भाम्को आँधीका कारण कम्तीमा एक दर्जन मानिस हराइरहेका छन् । २१ जना घाइते छन् । आँधीसँगैको भारी वर्षाका कारण कतिपय स्थानमा बाढी तथा पहिरो गएको विभागले जनाएको छ । अधिकारीहरूले हराएकाहरूको खोजी कार्य जारी रहेको तथा आँधी प्रभावितलाई आवश्यक सहयोगको कार्य भइरहेको जनाएका छन् । अधिकारीहरूका अनुसार आँधीका कारण २५ हजार घरहरू ध्वस्त भएका छन् । कम्तीमा १ करोड अमेरिकी डलरबराबरको भौतिक संरचना क्षतिग्रस्त बनेको जनाइएको छ । उक्त आँधीले फिलिपिन्सका साथै भियतनामा समेत क्षति गराएको छ । यो निकै शक्तिशाली आँधी हो, भियतनामका प्रधानमन्त्री न्युयन सुवान फुकले भने । भाम्को दक्षिणपूर्वी एसियाली देशमा यस वर्ष आएको १३ औं आँधी हो । ती देशहरूमा आँधीका कारण उत्पन्न विभिन्न प्रकोपका कारण अक्टोबरयता मात्रै १ सय ६० भन्दा बढीको ज्यान गइसकेको छ ।"
ट्रम्पले असहयोग गरे धेरैको ज्यान जान्छ,"वासिङ्टन (एजेन्सी) नवनिर्वाचित अमेरिकी राष्ट्रपति जो बाइडेनले आफ्नो संक्रमणकालीन टोलीलाई राष्ट्रपति डोनाल्ड ट्रम्पले सहयोग नगरे थप मानिसको ज्यान जाने चेतावनी दिएका छन् । ट्रम्प प्रशासनले राष्ट्रिय सुरक्षा, कोभिड१९ को महामारी नियन्त्रण र खोप वितरणबारे आफ्नो टोलीसँग समन्वय गर्नुपर्ने उनको भनाइ छ । ट्रम्प प्रशासनले भने खोप वितरणको ढाँचाबारे योजना बनाइरहेको जनाइएको छ । डेलावेयरमा बोल्दै बाइडेनले भने, हामीले सहकार्य गरेनौं भने अझ धेरै मानिसहरू मर्नेछन् । उनले राष्ट्रपति ट्रम्पलाई हार स्वीकार गर्नसमेत आग्रह गरे । आफ्नो मन्तव्यका क्रममा बाइडेनले ट्रम्पको अस्वीकार पूर्णरूपमा गैरजिम्मेवार भएको बताए । योजना बनाउन सुरु गर्नकै लागि यदि हामीले जनवरी २० सम्म कुर्नुपर्यो भने यसले हामीलाई पछि पार्छ, बाइडेनले भने । अमेरिकाका राष्ट्रपति तथा उपराष्ट्रपतिमा निर्वाचित उम्मेदवारहरूले जनवरी २० मा काम थाल्ने व्यवस्था छ । पूर्वप्रथम महिला मिसेल ओबामाले पनि ट्रम्पको आलोचना गर्दै ट्वीट गरेकी छन् । यो कुनै खेल होइन, उनले लेखेकी छन् । नोभेम्बर ३ मा भएको चुनाव तथा मतदानमा धाँधली भएको भन्दै ट्रम्पले पराजय स्वीकार गरेका छैनन् । चुनावमा बाइडेन ३ सय ६ इलेक्टोरल कलेज मतसहित विजयी भइसकेका छन् । कुल ५ सय ३८ मध्ये ट्रम्पले २ सय ३२ इलेक्टोरल कलेज मत मात्र ल्याएका हुन् । ट्रम्पले सोमबार बिहान ट्वीट गर्दै आफू चुनावमा विजयी भएको जनाएका थिए । मैले चुनाव जितें, उनले लेखेका थिए । ट्रम्पको चुनावी अभियानले विभिन्न राज्यहरूमा गरिएका मतगणनामाथि प्रश्न उठाउँदै कानुनी चुनौती दिएको छ । राष्ट्रपतीय निर्वाचनपछि संक्रमणकालीन कार्यहरू गर्ने सरकारी निकाय जेनरल सर्भिसेज एड्मिनिस्ट्रेसन (जीएसए) ले अझै बाइडेन र कमला ह्यारिसलाई आगामी राष्ट्रपति र उपराष्ट्रपतिका रूपमा मान्यता दिइसकेको छैन । जसका कारण उनीहरू आसन्न प्रशासनलाई दिइने संवेदनशील सरकारी ब्रिफिङहरूको पहुँचमा छैनन् । डेमोक्य्राटिक पार्टीबाट राष्ट्रपतिमा निर्वाचित बाइडेनका सहयोगीहरूले ट्रम्पद्वारा संक्रमणमा उनीहरूलाई सामेल गर्न अस्वीकार गर्नु भनेको बाइडेनको समूहलाई खोप वितरण रणनीतिको योजना बनाउनबाट बाहिर राख्नुभएको बताएका छन् । यसैबीच, राष्ट्रपति ट्रम्पको पदमुक्ति तथा नवनिर्वाचित राष्ट्रपति जो बाइडेनको नियुक्तिका विषयमा भने अमेरिकी गुप्तचर र राष्ट्रिय सुरक्षा निकायहरूमा अन्योल उत्पन्न भएको छ । सत्ता हस्तान्तरणको संक्रमणमा देखिएको यो अन्योल खतरनाक हुन सक्ने डर पनि देखिएको छ । रक्षामन्त्रीसहित पेन्टागनबाट उच्च पदस्थ अधिकारीहरूलाई हटाउनु त्यसको आरम्भ भएको धेरैको मत छ । तर केहीले भने ट्रम्पले आफ्नो कार्यकालको अन्त्यतिर आफूले चाहेअनुसारका नीतिगत निर्णय लिन विपक्षमा देखिएकाहरूलाई हटाएको दाबी गर्छन् ।"
ऋणी असुलीका मुद्दा वार्षिक ३०५ मात्र फर्छ्योट,"ऋण असुली न्यायाधिकरणमा परेका मुद्दामध्ये वार्षिक औसत साढे ३० प्रतिशत मात्र फर्छ्योट हुने गरेका छन् । पछिल्ला पाँच वर्षमा न्यायाधिकरणमा दर्ता र फर्छ्यार्टे भएका मुद्दाका आधारमा यस्तो देखिएको हो । मुद्दा छानबिनका लागि कानुनी प्रक्रिया लामो हुने, प्रतिवादी फरार हुने, समयसमयमा न्यायाधिकरण नेतृत्वविहीन हुनेलगायत कारण मुद्दा फर्छ्योटमा ढिलाइ हुने गरेको बताइएको छ । बैंक तथा वित्तीय संस्थाले ऋण असुलीका लागि आग्रह गर्दै न्यायाधिकरणमा दर्ता भएका मुद्दामध्ये गत वर्ष ४०१५ प्रतिशत मात्र फर्छ्योट भएका छन् । पुराना र नयाँ गरी गत वर्ष जम्मा ५ सय ८ मुद्दा संख्या रहेकामा २ सय ४ वटा मात्र फर्छ्योट भए । बाँकी ३ सय ४ मुद्दा फर्छ्योट हुन बाँकी छ । र्आिर्थक वर्ष २०७५७६ मा २०५९, ०७४७५ मा २२६२, ०७३७४ मा ३८६५ र ०७२७३ मा ३०३८ प्रतिशत मुद्दा मात्र फर्छ्योट भएको न्यायाधिकरणको तथ्यांक छ । उल्लिखित तथ्यांकका आधामा ५ वर्षमा वार्षिक औसत ३०५३ प्रतिशत मुद्दा मात्र फर्छ्योट भएको देखिन्छ । बैंक तथा वित्तीय संस्थाले उठाउन नसकेपछि मात्र ती मुद्दा न्यायाधिकरणमा आउने भएकाले ती जटिल प्रकृतिको हुने गर्छन् । साथै कानुनी प्रक्रिया पनि लामो हुने भएकाले मुद्दा फर्छ्योटमा ढिलाइ हुने गरेको ऋण असुली न्यायाधिकरणका सूचना अधिकारी महेश्वर अर्यालले बताए । प्रतिवादी फरार हुन्छन्, तिनीहरूलाई म्याद तामेलीमा पठाउनुपर्छ, जसको प्रक्रिया लामो हुन्छ, उनले भने, केही मुद्दा जिल्ला, उच्च तथा सर्वोच्च अदालतमा विचराधीन पनि हुन्छन् । त्यसो हुँदा पनि समयमा फर्छ्योट गर्न सकिँदैन । कतिपय धितोको पहिचान नभएको र गुणस्तर कमजोर रहेको लगायत कारणले थप समस्या भएको अर्यालले बताए ।मुद्दा फर्छ्योटलाई छिटो र प्रभावकारी बनाउन न्यायाधिकरणले इमेलमार्फत नै म्याद तामेली तथा आवश्यक कागजात आदानप्रदान गर्ने व्यवस्था सुरु गरेको उनले जानकारी दिए । म्याद तामेलीका लागि हुलाकमार्फत जिल्ला अदालतहरूमा पठाउँदा निकै समय लाग्ने गरेको छ, उनले थपे, त्यसलाई कसरी छिटोछरितो बनाउन सकिन्छ भन्नेबारे गृर्हकार्य गर्दै छौं । न्यायाधिकरणमार्फत धेरै ऋण असुली गर्न सक्ने सम्भावना रहे पनि सम्बन्धित बैंकले सहयोग नगर्दा अपेक्षाअनुसार प्रगति हुन नसकेको बताइएको छ । न्यायाधिकरणमा भएका मुद्दाको वार्षिक लगत हेर्दा ऐनले लिएको लक्ष्य पूर्ण रूपमा कार्यान्वयन हुन नसकेको अवस्था छ, न्यायाधिकरणको वार्षिक प्रतिवेदनमा उल्लेख छ, केही मुद्दा १० वर्षभन्दा पुराना पनि छन् । पुराना मुद्दा समयमा फैसला हुन नसक्नुमा बैंक तथा वित्तीय संस्थाबाट समयमा आवश्यक सहयोग (कागजात) प्राप्त नहुनु र मुद्दा विचाराधीन हुनु पनि प्रमुख कारण रहेको प्रतिवेदनले औंल्याएको छ । पछिल्ला वर्षमा ऋण असुलीका लागि न्यायाधिकरणमा दर्ता हुने मुद्दा संख्यामा पनि कमी आउने गरेको छ । जसअनुसार र्आिर्थक वर्ष ०७२७३ मा बैंक तथा वित्तीय संस्थाबाट २ सय वटा नयाँ मुद्दा दर्ता भएका थिए । त्यसपछिका दुई आर्थिक वर्षमा संख्या घटेर क्रमशः १ सय ३९ र १ सय ७ वटा मुद्दा मात्र दर्ता भएका छन् । पछिल्ला वर्षमा कर्जाको गुणस्तर सुधार हुनुका साथै बैंक आफैं सक्रिय भएर ऋण असुलीमा लागेकाले न्ययाधिकरणमा मुद्दा दर्ता संख्या घटेको बताइएको छ । गत चैतसम्म बैंक तथा वित्तीय संस्थाको करिब १७ अर्ब रुपैयाँ अझै असुली हुन सकेको छैन । ऋणको भाका नाघेपछि असुलीका लागि बैंक तथा वित्तीय संस्थाले ऋण असुली न्यायाधिकरणको जिम्मा लगाएका मुद्दामध्येको रकम हो, यो । ऋण असुलीका लागि परेका आवेदनमध्ये फैसला भइसकेका मुद्दाबाट उल्लिखित रकम असुली गर्न बाँकी रहेको ऋण असुली न्यायाधिकरणले जनाएको छ । यो न्यायाधिकरणमा परेका मुद्दामध्ये फैसला भएकाबाट मात्र उठ्न बाँकी रकम हो । अरू केही मुद्दा फैसलाको प्रक्रियामा छन् । फैसला भइसकेका, प्रक्रियामा रहेका र आवेदन पेस भएका मुद्दाको रकम जोड्दा असुली हुन बाँकी रकम १ खर्बभन्दा बढी हुनेछ । अघिल्लो वर्ष यस्तो असुली हुन बाँकी रकम १५ अर्ब रुपैयाँ थियो ।असुली हुन नसकेको उल्लिखित रकम सर्वसाधारण (निक्षेपकर्ता) को हो । बैंक तथा वित्तीय संस्थाले सर्वसाधारणको निक्षेप संकलन गर्छन् । उक्त निक्षेपबाट उनीहरूले ऋण प्रवाह गर्ने हो । प्रवाह भएको सबै ऋण समयमै असुली हुन्छ भन्ने हुँदैन । भाका नाघेको एक वर्षभन्दा बढी अवधि भएका ऋणलाई खराब कर्जा मानेर कालोसूचीमा राख्न र शतप्रतिशत नोक्सानबापतको व्यवस्था (प्रोभिजन) गर्नुपर्ने राष्ट्र बैंकको निर्देशन छ । कोरोना प्रभावित ऋणीका लागि यस वर्ष राष्ट्र बैंकले खराब कर्जा वर्गीकरण र सोबापतको व्यवस्थामा लचिलो बनेको छ । कालोसूचीमा राखिसकेपछि पनि बैंक तथा वित्तीय संस्थाले ऋण असुलीका लागि विभिन्न प्रक्रिया अघि बढाउँछन् । यति गर्दा पनि ऋण नउठेपछि उक्त ऋण असुलीका लागि न्यायाधिकरण पठाउनुपर्छ । यो उठ्न नसकेका ऋण असुली गर्नकै लागि गठित निकाय हो । यसकारण परेका आवेदन (मुद्दा) उपर थप अध्ययन गरी फैसला गर्ने काम न्यायाधिकरणले गर्छ । ०६० सालमा यो संस्था स्थापना भएको हो । स्थापनाको १६ वर्षमा न्यायाधिकरणले करिब साढे २५ अर्ब रुपैयाँ ऋण असुली गरिसकेको छ ।"
तीन करोड लगानीमा नमुना हाटबजार,"रूपन्देहीको सैनामैना नगरपालिका१० पानबारीकी कमला पाण्डे पहिले एक घण्टा पैदल यात्रा गरेर तरकारी बजार पुग्थिन् । ४२ वर्षीया पाण्डेले लामो समय हिँडेर बजार जाँदा थकाइ लाग्ने र घर आई भान्साको सबै काम सक्नुपर्दा समस्या हुने गरेको बताइन् । अब सजिलो हुने भयो, उनले भनिन्, नजिकै १० मिनेटमा बजार पुग्ने भइयो । घरनजिकै हाट लाग्ने भएपछि चाहिएका बेलामै गई सामान खरिद गर्न सकिने उनले बताइन् । पाण्डे मात्र होइन, सैनामैना३ र ८ का गृहिणी र जागिरेले आफ्ना वडामा बजार बन्ने भएपछि खुसी लागेको सुनाए । सैनामैना नगरपालिका३, ८ र १० मा गरी ३ वटा हाटबजार व्यवस्थित गरी नयाँ रूपमा सञ्चालन गर्ने तयारी थालेको छ । नगरको वडा ३ मा परम्परागत शैलीमा सञ्चालित मुर्गिया हाटबजारमा नयाँ रूप दिनका लागि १ करोड रुपैयाँको काम भइसकेको छ भने थप २ करोड लागत अनुमान गरिएको नगरपालिकाका योजना शाखा प्रमुख इन्जिनियर सुरज न्यौपानेको भनाइ छ । यो वर्षका लागि ५१ वटा सेड तयार भइसक्यो, उनले भने, थप ५ वटा सेड निर्माणको काम चलिरहेको छ । यस वर्ष ५८ वटा टिनको छानामुनि रहने सेड, ४ वटा मिटसप सेड, कम्पाउन्ड वालभित्र बैठकी व्यापारीका लागि ५८ वटा सामान्य सेड र ४ सय मिटर सडक ग्राभेल गरी इन्टरलक टायल लगाउने काम भइरहेको न्यौपानेले बताए । हाटमा जम्माजम्मी ४ सय ५० व्यवसायीले व्यापार गर्न सक्ने उनले जानकारी दिए । हाट निर्माणका लागि नगरपालिकाले स्थानीय पर्रोहा माविसँग ३० वर्षको सम्झौता गरी वार्षिक १ लाख रुपैयाँ तिर्ने गरी २ बिघा जग्गा भाडामा लिएको छ भने हाटमा व्यापार गर्ने व्यवसायीले मासिक २ सय रुपैयाँका दरले प्रत्येक हाटमा शुल्क तिर्नुपर्ने न्यौपानेले बताए ।त्यस्तै वडा नम्बर ८ मा निर्माण भइरहेको हाट स्थलमा ५४ वटा सेड रहनेछन् । शान्तिटोल हाटबजार नाम दिइएको बजार निर्माणका लागि सुरुमा १ करोड विनियोजन गरी काम थालिएको न्यौपानेले जानकारी दिए । उनका अनुसार सो हाटका लागि थप २ करोड रुपैयाँ लागत अनुमान गरिएको छ । ५४ वटा सेडमा २ सय १६ व्यवसायीले व्यापार गर्न पाउनेछन् भने पछि थप गरी साढे ४ सय नै अट्ने गरी बढाइने उनको भनाइ छ । उक्त बजारका लागि ३ सय ७० मिटर सडकमा इन्टरलक टायल लगाइनेछ । हाट निर्माणका लागि नगरपालिकाले रामापुर माविसँग दुई बिघा जमिन भाडामा लिएको छ । माविलाई नगरपालिकाले वार्षिक १ लाख तिर्ने सम्झौता भएको छ । यीबाहेक वडा १० को पानबारीमा हाटबजार निर्माण जारी छ । सोका लागि अन्य वडाभन्दा केही कम ४० लाख रुपैयाँ बजेट विनियोजन भएको इन्जिनियर न्यौपानेले बताए । नदी उकास २ बिघा जमिनलाई प्रयोगमा ल्याइएकाले भाडा तिर्ने बजेट बचेको छ, उनले भने, अघिल्लो आर्थिक वर्षमै तयार गर्ने भनिएको बजार कोरोनाका कारण निर्माण पछि सरेको हो ।सालझन्डीको पानबारीमा पहिले सञ्चालित हाटबजार अरूभन्दा पुरानो र रातिको समयमा लाग्ने हाटबजार थियो । सो हाटबजारमा पाल्पाको पहाडी क्षेत्रबाट व्यापारी रातिको समयमा उत्पादनका सामान बेच्न र नुन, मट्टीतेल, खाद्यान्न किन्नका लागि आउने गर्थे । त्यस्तै, तराईका व्यापारी पहाडी उत्पादन किन्न र खाद्यान्न बेच्नका लागि पुग्ने गरेको नगर प्रमुख चित्रबहादुर कार्कीले बताए । यो हाटमा १२ वटा सेडसहित कम्पाउन्ड वाल र १ सय २४ मिटर सडकमा इन्टरलक टायल लगाउने काम भइरहेको उनले बताए । भविष्यमा यसको विकास पनि अन्य बजारसरह नै हुनेछ, उनले भने, अहिले सबैतिर बजेट अपुग भएकाले बिस्तारै बढाउँदै लैजानछौं । खुला रूपमा चौरमा सञ्चालनमा रहेको हाटबजारलाई टिनको छानोसहितको भुइँमा इँटा बिछ्याएर व्यवस्थित बनाउने कामको प्रशंसा भइरहेको नगर प्रमुख कार्कीले जानकारी दिए । उनका अनुसार मुर्गिया र शान्तिटोलको हाटबजार पुस १ गतेदेखि सञ्चालनमा आउनेछन् भने पानबारीको बजार २०७८ को साउनदेखि सुरु हुनेछ ।"
तीन महिनामा ४०५ घट्यो टेलिकमको नाफा,नेपाल टेलिकमले नयाँ आर्थिक वर्षको पहिलो तीन महिनामा ४० प्रतिशत नाफा गुमाएको छ । टेलिकमले सार्वजनिक गरेको वित्तीय विवरणअनुसार साउनदेखि असोजसम्म टेलिकमले कुल डेढ अर्ब नाफा गरेको छ । जुन अघिल्लो वर्षको सोही अवधिको तुलनामा ४० प्रतिशत कम हो ।नयाँ आर्थिक वर्षको पहिलो त्रैमासिकमा टेलिकमले १ अर्ब ५१ करोड ७७ लाख रुपैयाँ खुद नाफा कमाएको छ । अघिल्लो वर्षको सोही अवधिमा कम्पनीले २ अर्ब ६४ करोड ६७ लाख नाफा गरेको थियो । नयाँ आर्थिक वर्षको पहिलो त्रैमासमा सेवाबापतको आम्दानीमा पनि कमी आएको वित्तीय विवरणमा उल्लेख छ । कम्पनीले या अवधिमा सेवाबापत मात्रै ८ अर्ब ६३ करोड ५३ लाख रुपैयाँ आम्दानी गरेको छ । गत वर्ष यही अवधिमा सेवाबापत मात्र कम्पनीले ९ अर्ब ४ करोड ८ लाख रुपैयाँ आम्दानी गरेको थियो ।सेवातर्फ र अन्य आम्दानीसहित कम्पनीले यो त्रैमासमा १० अर्ब १० करोड ४४ लाख रुपैयाँ आम्दानी गरेको छ । अघिल्लो वर्ष सोही अवधिमा कम्पनीको कुल आम्दानी १० अर्ब ६० करोड ३९ लाख थियो । विश्वव्यापी रूपमा उपभोक्ता भ्वाइसबाट डेटातर्फ आकर्षित भइरहेको र ओभरदी टप एप्लिकेसनका कारण अन्तर्राष्ट्रिय भ्वाइस कलबाट हुने आम्दानी घटेको कम्पनीले बताएको छ । एक देशबाट अर्को देशमा कल गर्दा महँगो हुने भएकाले उपभोक्ताले इन्टरनेटको सहायतामा विभिन्न एपमार्फत कुराकानी गर्न थालेपछि संसारभरका टेलिकम कम्पनीको आयमा असर परिरहेको छ । केही वर्षअघिसम्म नेपालका टेलिकमको आम्दानीको एकतिहाइ हिस्सा अन्तर्राष्ट्रिय कलबाट हुने गर्थ्यो ।वैदेशिक रोजगारीमा जाने कामदारको संख्यामा आएको कमीका कारण पनि आफ्नो आय प्रभावित भएको वित्तीय विवरणमा विश्लेषण गरिएको छ । कोभिड१९ का कारण गरिएको लकडाउनका कारण पनि सेवातर्फको आय घटेको कम्पनीको विश्लेषण छ । लकडाउनका बेला सरकारको निर्देशनमा डेटा तथा भ्वाइस सेवातर्फ ३० प्रतिशत छुट दिनुपरेका कारण आयमा कमी आएको कम्पनीको निष्कर्ष छ । यस्ता बाह्य कारणले आयमा कमी आएको भए पनि कर्मचारीको काम गर्ने शैलीमा आएको परिवर्तन र सेवा विस्तारको परियोजनामा ढिलाइका कारण पनि सेवाको गुणस्तर सुधार प्रभावित बनेको वित्तीय विवरणमा जनाइएको छ । फोरजी सेवा ७७ वटै जिल्लामा विस्तार भइसकेको र थप विस्तारको काम जारी रहेको टेलिकमले बताएको छ । गुणस्तरीय दूरसञ्चार सेवाका लागि ग्रामीण दूरसञ्चार कोषअन्तर्गत आफूले पाएको अप्टिकल फाइबर विस्तारको कामका लागि कम्पनी प्रतिबद्ध रहेको वित्तीय विवरणमा जनाइएको छ । नेपाल दूरसञ्चार प्राधिकरणअन्तर्गत रहेको ग्रामीण दूरसञ्चार कोषको रकम परिचालन गरी टेलिकमलाई प्रदेश १ देखि वाग्मती प्रदेशका सबै जिल्लाका सदरमुकाम छुने गरी अप्टिकल फाइबर विस्तार गर्ने जिम्मा दिइएको छ ।काम सुरु गरेको दुई वर्षमा सक्ने लक्ष्य लिइएको यो परियोजना सुरु भएको डेढ वर्षमा पनि भौतिक प्रगति सन्तोषजनक हुन सकेको छैन । प्राधिकरणको तथ्यांकअनुसार यो परियोजनाको भौतिक प्रगति १४ प्रतिशत मात्रै छ । यो क्षेत्रमा कुल २ हजार १ सय ७९ किलोमिटर अप्टिकल फाइबर बिछ्याउनुपर्नेमा हालसम्म असोज मसान्तसम्म ३ सय ८ किलोमिटर मात्रै बिछ्याइएको छ ।
जिल्लाकै साथीहरूको अनुरोधमा मेरो उम्मेदवारी,"केके एजेन्डा लिएर तपाईं चुनावी अभियानमा हुनुहुन्छ ? निजी क्षेत्रको कुनै निर्वाचित संस्था छ भने त्यो नेपाल उद्योग वाणिज्य महासंघ हो । यसमा जिल्लानगर उद्योग वाणिज्य संघ पनि छन् । ७७ वटै जिल्लामा हाम्रा सक्रिय जिल्ला र नगर संघ छन् । तिनलाई नै सबल र सक्षम बनाउने हो । सबल र सक्षम जिल्लानगर वाणिज्य संघ हाम्रो सरोकार, देशमा उद्योग वाणिज्यको विकास समृद्धिको आधार भन्ने एजेन्डा हामीले बनाएका छौं । त्यसका लागि हामीले २४ वटा कुरा गर्नुपर्नेछ । निजी क्षेत्रले अहिले हुँदैन, छैन मात्रै भन्नु हुँदैन । तथ्यांकगत रूपमा प्रत्येक जिल्लाका अवसर, अहिलेको अवस्था र त्यसबाट कसरी सुधार गर्न सकिन्छ भनेर अध्ययन गर्नुपर्छ । उनीहरूलाई हामीले सहयोग गरेर राज्यसँग पहल गरिदिने हो । यो सबैभन्दा पहिलो काम हुनेछ । जिल्लालाई सबल र सक्षम बनाउने भनेर सबैले भन्छन् । तर कसरी ? त्यो आधार हामीले बनाएका छौं । जिल्ला नगरका आयस्रोत कम छन् । धेरै उद्योग वाणिज्य संघ कमजोर छन् । केही बलिया र आर्थिक रूपमा सक्षम पनि छन् । सबैलाई सक्षम बनाउन आयमूलक कार्यक्रम पनि गनुपर्ने छ । अहिले मुलुकमा थुप्रै कानुन बनाउने काम भइरहेको छ । गाउँपालिका र नगरपालिकाले पनि कानुन बनाउँदै छन् । कानुनबारेको ज्ञान नभएका कारण जिल्लानगरका साथीहरूले दुःख पाइरहेका छन् । अहिले निजी क्षेत्रलाई हेर्ने दृष्टिकोण ठीक छैन । त्यो दृष्टिकोणलाई परिवर्तन गर्नु छ । उदाहरणका लागि उपभोक्ता ऐन बनेको छ । ऐनले नियमावली बनायो, नियमावलीले कार्यविधि । कार्यविधिमा अनुगमनका क्रममा कार्यस्थलबाटै उद्यमी व्यवसायीलाई पक्राउ गर्न सकिने अधिकार दिइएको छ । हाम्रो यसमा विरोध छ । किनभने कोही मान्छे भागिहाल्छ वा उसको कुनै सम्पत्ति नै छैन भने समात्नु ठीक छ । तर व्यवसाय छ, उद्योग चलाइरहेको छ भने कार्यस्थलबाटै समाएर लिएर जाने भन्ने कुरा लोकतन्त्र, गणतन्त्रमा सुहाउने कुरा भएन । थुपै कानुन परिमार्जन गर्नुपर्ने देखिएको छ । कोभिड१९ ले राष्ट्रिय एवं अन्तर्राष्ट्रिय अर्थतन्त्र थिलथिलो पारेको छ । खासमा अहिले अर्थतन्त्रको पुनरुत्थान, जीविकोपार्जन र रोजगारी सिर्जनामा लाग्नुपर्नेमा बजार अनुगमनजस्ता विषय तपाईंका एजेन्डा देखिए नि ? यो सानो कुरा होइन । यसले ससाना व्यवसायीलाई धेरै मर्का परेको छ । हामीले राष्ट्रिय अर्थतन्त्रलाई बढाउन ससाना व्यवसायीलाई काम गरेर खाने वातावरण बनाउने हो । रोजगारदाता नै ससाना व्यवसायी हुन् । एउटा सानो व्यवसायबाट पनि दुई जनाले रोजगारी पाएका छन् । त्यसका लागि साना व्यवसायीले व्यवसाय बन्द गर्नु नपर्ने वातावरण बनाउनुपर्नेछ । राज्यले लिने नीति सबै सफल नभएको अवस्था छ । राज्यले ६० वर्षदेखि योजना बनाएर काम गर्न थालेको छ । तर राज्य झन्झन् गरिब हुँदै गएको छ । किन त ? जुनसुकै सरकार आए पनि सबै जनतालाई समेट्ने कुरा गर्छ । धनी बनाउने कुरा गर्छ । तर भइरहेको छैन । त्यसैले प्रत्येक जिल्ला वाणिज्य संघ र त्यहाँका सरकार मिलेर यथार्थ तथ्यांक संकलन गर्ने र उनीहरूलाई आवश्यक सुविधासहित चलायमान बनाउने हो । जिल्लानगर र साना व्यवसायीका कुरा गर्नुभयो । तर तपाईं धेरै समयदेखि काठमाडौंमै रहेर व्यापार व्यवसाय गरिरहनुभएको छ । तपार्इंलाई जिल्लाका व्यापारी व्यवसायीबारे गहिरो जानकारी र उनीहरूका समस्याबारे थाहा छैन भनिन्छ नि ? त्यस्तो होइन । म अघिल्लो पटकको निर्वाचनमा जम्मा २३ भोटको कमीले सफल हुन सकिनँ । विगत तीन वर्षमा जिल्लाका धेरै साथीहरूले दिनेशजी तपाईं महासंघलाई चाहिने व्यक्ति हो, प्रदेश हेर्ने जिम्मेवारी दिन्छौं भनेर प्रस्ताव गर्नुभयो । हारिसकेपछि मलाई यहीँ बिदा दिनुहोस्, म प्रदेशको जिम्मेवारी लिन्न भनेर मैले भनेको हुँ । तर तपार्इं नै आउनुपर्छ भनेर साथीहरूले आग्रह गरेपछि मैले प्रदेशको जिम्मेवारी स्विकारेको हुँ । मैले तीन वर्षको दौरानमा धेरै जिल्लासँग अन्तर्क्रिया गर्ने, त्यहाँका साथीहरूसँग कुरा गर्ने र उनीहरूका समस्या बुझ्ने काम गरेको छु । मैले संस्थापकका रूपमा उद्योग वाणिज्य संघ काठमाडौं स्थापना गरेर त्यसको नेतृत्व दिएर अहिले दुई वर्ष पूरा गरेको अवस्था छ । मैले यस अवधिमा कञ्चनपुरदेखि कञ्चनजंघासम्म, झापादेखि दार्चुलासम्म भ्रमण गरें । त्यसकारण उहाँहरूका समस्या बुझेको छु । महासंघमा के छ त्यस्तो, जहाँ पटकपटक हार बेहोरिरहे पनि उम्मेदवारी दिइरहने ? कुनै पनि संस्थामा लागिसकेपछि नेतृत्व तहसम्म पुग्छु भन्ने सबैको धारणा रहन्छ । राजनीतिमा लाग्ने हो भने प्रधानमन्त्री हुन्छु भन्ने, वकिल पढ्यो भने महान्यायाधिवक्ता वा न्यायाधीश हुन्छु भन्ने हुन्छ । यो संस्थामा कुनै तलब वा अरू कुरा पाइने होइन । ५ पैसा फिर्ता नदिएका कारण अञ्चलाधीशले जेलमा राखेको अनुभूति मसँग छ । व्यवसायीको काम गर्न सहज वातावरण हुनुपर्छ भन्ने सानैदेखि अनुभूति पाएको थिएँ त्यति बेला । मैले १८१९ वर्षको उमेरमै व्यवसाय सुरु गरेको हुँ । आयातनिर्यातको काम गरें । तेस्रो मुलुकबाट पनि वस्तु आयात गरेको छु । एउटा सानो उद्योग पनि चलाएँ । एउटा उद्योग व्यवसाय चलाउन कति कठिन छ भन्ने मैले अनुभूति गरेको छु । आज मेरै प्रतिस्पर्धीहरूले मलाई केही कुरा सोध्नुभयो भने मैले जानेको कुरा बताउँछु भन्ने संकल्प गरेको छु । म महासंघमा बसौं वा नबसौं तर त्यो संकल्पलाई मैले निर्धक्क रूपले भन्नेछु । यसले आत्मसन्तुष्टि दिन्छ । यो एउटा नशा हो । म पहिला पनि वस्तुगततर्फको उपाध्यक्ष भइसकेको हुँ । वस्तुगत उपाध्यक्ष हुँदा आफ्नो अफिसको सबै काम सकेर ३ बजेपछि म महासंघ पुग्थें । किनभने साथीहरूले मलाई एउटा जिम्मेवारी दिएका छन्, त्यसमा सफल हुनुपर्छर् भन्ने लागेर । जिल्लाका साथीहरूले मलाई जिम्मेवारी दिनुभयो भने म नयाँ सोचका साथ काम गर्न तयार छु ।तपाईंले विगतमा गरेका भाषण हेर्ने हो भने बैंकिङ क्षेत्रलाई अलि बढी नै आलोचना गर्नुहुन्छ । बैंक पनि निजी क्षेत्रकै प्रमुख अभिन्न अंग हो । तर किन आलोचना बढी गर्नुभएको ? आलोचना गरेको होइन । म पनि व्यवसायी हुँ । उहाँहरू पनि व्यवसायी हो । बैंक र अन्य व्यवसाय भनेको फरक हो भन्ने मेरो धारणा हो । किनभने अढाइ खर्ब रुपैयाँ आज बैंकमा पुँजीका रूपमा लगानी छ । बैंकहरूले ४० खर्ब रुपैयाँ जनताबाट उठाइरहेका छन् । ४० खर्ब रुपैयाँ उठाएपछि उहाँहरूले सरकारले निगरानी गर्यो, नियमन गर्यो भनेर दुःख मान्न भएन । त्यो ४० खर्ब रुपैयाँ उठाएर चलाउने हामी उद्योगी व्यवसायी हौं । हामी मोहीजस्तै हौं । नाफा खानुहोस् । तर त्यो ४० खर्बको पनि नाफा खान भएन । वित्तीय क्षेत्र पनि उपभोक्ता ऐनअन्तर्गत नै पर्दछ । एक मुठा सागको कति रुपैयाँ लियो भनेर वाणिज्य मन्त्रालय, विभागहरूले समाइरहेका छन् । तर बैंकलाई राज्यले त्यो नजरले हेर्दैन । ६ प्रतिशतमा जनताबाट उठाएको पैसा कतिमा लगानी गरिरहेका छन् ? हेर्नुस् त । हाम्रो करोड रुपैयाँको सम्पत्तिलाई उसले ५० लाखको मूल्यांकन गरेर २५ लाख कर्जा दिन्छ । बैंकले उपयुक्त धितो लिने ? कति धितो लिने ? कति प्रतिशत लिने ? प्रोजेक्ट ग्यारेन्टी पनि लिने ? जग्गा पनि धितो लिने ? व्यवसाय गर्दा ३ सय प्रतिशत धितो लिन पाइने कि नपाइने ? त्यो व्यवसाय गरेपछि नोक्सान हुन्छ कि हुँदैन ? सय प्रतिशत होइन, ३ सय प्रतिशत नाफा कुनै व्यवसायमा हुँदैन । हाम्रो जस्तो जोखिम हो, त्यस्तै जोखिम बैंकहरूले पनि वहन गर्न सक्नुपर्छ भन्ने मेरो चाहना हो । एउटा सर्टिफिकेट दिनका लागि एउटा बैंकले हजार रुपैयाँ लिन्छ, अर्को बैंकले २ हजार रुपैयाँ लिन्छ । यो ठगी होइन त ? यसमा कहिल्यै कारबाही भएको छ ? मैले भनेको बैंकिङ क्षेत्रहरू पनि एउटा सिस्टममा आउन् । राज्यले हामी उद्योगहरू मर्ज हुँदा आयकर छुट दिन्छ ? दिँदैन । उनीहरूलाई आयकर छुट किन ? एउटा बैंकको प्रमुख कार्यकारी अधिकृत (सीईओ) ले कार्यकक्ष सजाउन ५० लाखदेखि १ करोडसम्म खर्च गरेको छ । त्यो १ करोड खर्चको भार हामी उद्योगी व्यवसायीमा र सर्वसाधारण जनतामाथि छ । बैंक भनेको विशेष प्रकारको व्यवसाय हो । उनीहरू डुब्नुपर्छ भनेको होइन, मनपरी गर्नुभएन । बैंक पनि बचोस्, उद्योगी व्यवसायीहरू पनि बाँचुन् भन्ने भनाइ हो ।अन्त्यमा प्रतिद्वन्द्वी उम्मेदवारलाई केही भन्नुहुन्छ ?मैले २० वर्षदेखि महासंघमा काम गरेको छु । सम्भव छ भने तपार्इं अर्को पटक कोसिस गर्नुहोस् । मैलै जिल्लाको अनुभूति हुने गरी काम गरेर देखाउँछु भनेर वचन दिन्छु । काम गरेर देखाउँछु । २० वर्षसम्म उद्योग समितिको सदस्यका रूपमा चेम्बर अभियानमा प्रवेश गरेको मान्छे हुँ । प्रत्येक समस्यामा कति पीडा हुन्छ भनेर बुझेको छु । मैले नीति निर्माताहरूलाई भनेको छु, आज १ लाख दिन्छु, व्यवसाय गरेर १ लाख १० हजार बनाएर देखाउनुहोस् । उहाँले मलाई सहयोग गरिदिनुभयो भने आगामी कार्यकाल राम्ररी सम्हाल्न सक्छु ।"
जिल्लामै संघर्ष गरेको व्यक्ति उपाध्यक्ष हुनुपर्छ,"महासंघको जिल्लानगरतर्फको उपाध्यक्षमा तपाईंको उम्मेदवारी केका लागि ?महासंघमा म करिब १५ वर्षअघि लुम्बिनी अञ्चलको प्रतिनिधिका रूपमा २०६२ सालमा प्रवेश गरेको हुँ । तीन कार्यकाल खुलातर्फबाट सदस्य भएँ । अहिले लुम्बिनी प्रदेशको अध्यक्षका हिसाबले एक कार्यकाल पूरा गरिसकेको छु । मेरो मुख्य एजेन्डा जिल्लानगरका साथीहरूले नै महासंघको उपाध्यक्ष पद पाउनुपर्छ भन्ने हो । महासंघको इतिहासमा जिल्लानगरका साथीहरूले उपाध्यक्ष पाउने एक जना प्रमोदजी श्रेष्ठ हुनुहुन्थ्यो । उहाँ पनि छोटो समय मात्र रहनुभयो । अनि अर्को व्यक्ति किशोर प्रधान हो, जो अहिले वरिष्ठ उपाध्यक्षको उम्मेदवार हुनुहुन्छ । त्यसबाहेक अहिलेसम्म जिल्लानगरकै व्यक्तिले जिल्लानगरतर्फको उपाध्यक्ष पद पाउनुभएन । त्यो नभएको हुनाले जिल्लाका समस्याको सुनुवाइ भएन । महासंघको मेरुदण्ड भनेको जिल्लानगर हो । अप्ठ्यारो पर्दा प्रयोग गर्ने अरू समय वास्ता नगर्ने गरियो । यही प्रवृत्ति तोड्न मेरो उम्मेदवारी हो । अहिलेसम्म साना र मझौला व्यवसायीका समस्या सुनुवाइ गर्ने व्यक्ति महासंघमा त्यति देखिएका छैनन् । महासंघमा जहिले पनि ठूला व्यावसायिक घरानाका व्यक्ति मात्रै अध्यक्ष हुने परम्पराजस्तै छ । त्यसले गर्दा साना व्यवसायीका कुरा सुनुवाइ हुने गरेका छैनन् । नीति निर्माणमा पनि उहाँहरू आफ्नै हिसाबले कुराकानी राख्नुहुन्छ । विशेषगरी जिल्लाका साथीहरूका समस्या धेरै हुन्छन् । ती समस्या समाधान गर्न जिल्लाकै साथीहरू सक्षम हुनुहुन्छ । केही समस्यामा संघीय सरकार, प्रदेश र स्थानीय सरकारसँग डिल गर्नुपर्ने हुन्छ । यस्ता कुराहरूको कुनै पनि औचित्य, स्वागत, सम्मान केही पनि छैन । केन्द्रका साथीहरूले जिल्लाका साथीहरूको फोनसमेत उठाइदिनुहुन्न । भेट्न पाउनु त टाढाको कुरा । मैले यो जिम्मेवारी पाएँ भने साथीहरूलाई कुनै किसिमको व्यावसायिक थ्रेटदेखि जुनसुकै किसिमका समस्या समाधानमा लाग्नेछु । महासंघमा जिल्लानगर सक्रिय संघ हो । यसलाई सक्रिय गराउन हाम्रो टिमबाट तीनवर्षे कार्ययोजना बनाएका छौं । अहिले जिल्लानगर थपिएका छन् । आर्थिक हिसाबले हेर्ने हो भने कर्मचारी पाल्ने अवस्था छैन । यिनीहरूको आर्थिक हिसाब कसरी बढाउन सकिन्छ, कसरी उनीहरूलाई एउटा कार्यक्रम दिन सकिन्छ, वैदेशिक रोजगारीमा जानेहरूलाई यहीँ रोजगारी दिएर कसरी रोक्ने जस्ता विषयलाई समेटेर योजना बनाएका छौं । यसतर्फ लाग्ने हाम्रो समूहको प्रतिबद्धता हो । हामी यही हिसाबले काम गर्नेछौं । महासंघको मताधिकारमा ५० प्रतिशत योगदान जिल्लानगरको हुने गरेको छ । यस्तो अवस्थामा जिल्लाकै व्यक्ति महासंघको अध्यक्ष किन नहुने ? २० र ३० प्रतिशत मताधिकार भएको व्यक्तिले महासंघको अध्यक्ष बन्न हुने, ५० प्रतिशतले योगदान हुने अध्यक्ष हुनै नसक्ने विषय मिलेको छैन । म यो ठाउँमा जाउँला, नजाउँला अर्कै कुरा भयो । तर साथीहरूले भोलि यो जिम्मेवारी दिनुभयो भने त्यो बाटो बनाउने काम मेरो हुन्छ । जसले महासंघमा समय दिन सक्छ, जिल्लानगरका साथीहरूको समस्या बुझ्न सक्छ, त्यो अध्यक्ष हुन सक्छ भन्ने मेरो मान्यता हो ।जिल्लाकै व्यक्तिहरूले महासंघमा अति राजनीतीकरण गरे । खासगरी पार्टी अनुसारको विचारधारा भित्र्याउने, गुटबन्दी गर्ने गरेर महासंघकै छवि खस्किने काम भइरहेको छ भन्ने छ । यसमा के भन्नुहुन्छ ?यस्तो छैन । निर्वाचन भनेपछि निश्चित रूपमा केही न केही चलखेल हुन्छ । बाहिर जुन किसिमको हल्ला छ, त्यो वास्तविकता होइन । लोकतान्त्रिक पद्धतिमा निर्वाचन प्रणालीमा जाँदा पक्षविपक्ष हुन्छ । तर त्यसमा अन्यत्रजस्तै राजनीतिक हस्तक्षेप छैन । समूहसमूहबीचको लडाइँ हो । कोही कता हुन्छन्, कोही कता । राजनीतिक हस्तक्षेप महासंघमा छैन । सहानुभूति जगाउने, आफ्नो मानिसलाई सघाउने भन्ने कुरा छुट्टै हो । निर्वाचन सकिएपछि यी सबै कुरा छाडेर विजयी भएका साथीहरू एक भएर अघि बढ्नुपर्छ । निजी क्षेत्रलाई कसरी अघि बढाउने ? कसरी एक ढिक्का भएर काम गर्ने ? कसरी व्यावसायिक समस्यामा लबिइङ गर्ने भन्नतर्फ ध्यान दिएर अघि बढ्नुपर्छ । संस्थालाई बलियो बनाएर अगाडि लैजानुपर्छ । संस्था रहे हामी रहन्छौं । तपाईं आफैं नेपाली कांग्रेस पार्टीको कार्यकर्ता हुनुहुन्छ । पूर्वमन्त्रीको स्वकीय सचिव भएर पनि काम गर्नुभयो । प्रदेशसभामा पनि तपाईंले उम्मेदवारी दिई पराजय भोग्नुभयो । तपाईको त्यो लाइन तथा विचारधारा त आइहाल्छ नि ? मानिसको एउटा आस्था हुन्छ । बहुदलीय व्यवस्थामा एउटा मानिसले मतदान गर्ने आस्थाको आधार पनि हो । तर म महासंघमा गइसकेपछि त्यस्तो सोच राख्दिनँ । त्यो संस्थाभित्र गइसकेपछि त्यहाँका मूल्यमान्यतालाई मान्नुपर्छ । त्यो संस्थाबाहिर गर्ने विषय छुट्टै हुन् । संस्थाभित्र गइसकेपछि यो दल, त्यो दल भनेर हेर्नु हुँदैन । हामी जुन ठाउँमा काम गर्छौं, त्यही ठाउँको उद्देश्यलाई बोकेर अघि बढ्नुपर्छ । त्यसकारण महासंघ एउटा छाता संगठन हो । यसमा सबै सोच र व्यवसाय भएका मानिस छन् । सबैको एउटै विचारधारा हुँदैन । तर यो संस्थामा गइसकेपछि यसको हितका लागि मात्र काम गर्नुपर्छ । व्यवसायीहरूको छाता संगठन हो महासंघ । हामीले व्यवसायीहरूको हकहितका लागि काम गर्नपर्छ । त्योसँगै सामाजिक उत्तरदायित्व पनि हाम्रो जिम्मेवारी हो । हामीले यो समाजका लागि केही गर्नुपर्छ । देशलाई अप्ठ्यारो पर्दा सहयोग गरिरहेका छौं । भोलि पनि गर्छौं । यससँगै देशमा रोजगारीको वातावरण बनाउनुपर्नेछ । लगानीको वातावरण बनाउनुपर्छ । वैदेशिक रोजगारीमा जानेहरूलाई रोकेर यहीँ अवसर दिनुपर्छ । यस्ता विषयमा हामी लाग्नुपर्छ । तपाईं जिल्लामा व्यापार व्यवसाय गरेर बस्नुभएको छ । व्यवसायीका राष्ट्रियस्तरका एजेन्डाबारे तपाईंलाई जानकारी नै छैन र तपाईले महासंघमा रहेर गर्नुपर्ने काम प्रभावकारी रूपमा गर्न सक्नुहुन्न भन्ने आरोप छ ।यो गतल कुरा हो । महासंघमा मेरो १५ वर्षे इतिहास पल्टाएर हेर्नुभयो भने मैले गरेको काम प्रस्ट देखिन्छ । फिल्डमा कम खटिए पनि निर्वाचनका बेला मानिस बढी सामाजिक सञ्जालमा प्रचारप्रसार गर्छन् । काम धेरै गरे पनि सामाजिक सञ्जालमा म कम देखिनेबोल्ने गर्छु । फेसबुकमा लेखेर समस्या समाधान हुने होइन । हामीले तीन तहको सरकारसँग लबिइङ गर्ने हो । हामीले फिल्डमा काम गरेर देखाउने हो । फेसबुकमा पोस्ट गरेर अथवा ग्रुपमा बोलेर हाम्रो समस्या समाधान हुने होइन । हामीले समस्या समाधान गर्न फिल्डमा जानुपर्यो । हामीले फेसबुकमा बैंक ब्याज घटाइदे, करमा छुट दे भनेर हुँदैन । महासंघमा एउटा टोली छ, यसको समाधानमा त्यो टोली नै लाग्नुपर्छ । साना व्यवसायीका समस्यालाई सम्बन्धित स्थानीय निकाय एवं प्रशासनमा कर, भ्याट, बैंक ब्याजका विषय राखेर त्यहीँ तत्काल समाधान गर्न सके राम्रो हुन सक्छ । फेसबुकमा लेख्दैमा राम्रो हुने भन्ने होइन । मेरो सोच भनेको तुरुन्तै एक्सन लिनुपर्छ भन्ने हो । तपाई एक्सनमै उत्रिएर गर्नुभएका काम केके हुन्, बताइदिनुस् न ?जिल्लाका साथीहरूका बढी समस्या जिल्लामै हुन्छन् । स्थानीय प्रहरी, प्रशासन र सरकारसँग सम्बन्धित समस्या उनीहरूले झेल्नुपरेको हुन्छ । केही समयअघि आएको ब्याजका विषयमा हामी सबै टिम लागेर समाधान गर्यौं । म एक्लै व्यक्ति लागेर त्यो भएको होइन । कोही व्यक्ति लागेर पनि भएको होइन । एउटा टिमले सबै तहबाट मिलेर यो काम सम्भव भएको हो । सञ्चार माध्यमबाट पनि यो विषय उठ्यो । त्यसैले काम फत्ते गर्न सजिलो पनि भयो । अहिलेको अवस्थामा पनि संघीय सरकारसँग गर्ने विषय एउटा टिम र सबै क्षेत्रले उठाइदिए समाधान हुन्छ । धेरै साथीको समस्या सम्बद्ध जिल्लामै हुन्छ । एउटा करका लागि त्यहाँकै हाकिमलाई भनेपछि त्यहीँ समस्या समाधान हुन्छ । बैंकका कुरा पनि हुन्छन् । कारोबारमा समस्या भइरहेको हुन्छ । प्रहरी प्रशासनसँग पनि उत्तिकै समस्या हुन्छन् । यस्ता विषयमा म तुरुन्तै एक्सनमा जान्छु र समस्या समाधानमा सहयोग गर्छु । त्यसैले साथीहरूले मलाई विश्वास गरेका हुन् । मैले चिनेको होस् वा नचिनेको, व्यवसायी साथीहरूलाई सघाउँछु । प्रमुख जिल्ला अधिकारी हुन् वा कर कार्यालय आदिका हाकिमसँग समन्वय गरेर समस्या समाधान गर्नेतर्फ लाग्ने गरेको छु । महासंघमा सहमतिमा उम्मेदवार चुन्ने सम्भावना कत्तिको छ ?सहमतिको सम्भावना सुरुमै भएको भए हुन सक्थ्यो । यो अन्तिम घडीमा आएर सहमति होला भन्ने सम्भावना कम छ । यो सहज छैन । वरिष्ठ उपाध्यक्षहरूको सन्दर्भमा मैले सम्भावना कम देखेको छु । अन्त्यमा आफ्ना प्रतिद्वन्द्वीलाई के भन्न चाहनुहुन्छ ? पहिलो कुरा, हामी प्रतिद्वन्द्वी होइनौं । हामी साथी हौं । हिजो पनि सँगै बसेर काम गरेका हौं । मैले कसैलाई आरोपप्रत्यारोप लगाउन्नँ । साथीहरूको मायाममताले नै मलाई यो अवस्थासम्म ल्याइपुर्याएको हो । उनीहरूले नै उम्मेदवारी देऊ भनेर अघि बढेको हुँ । जिल्लानगरको ५० प्रतिशतको अधिकारलाई कायम गर्दै जिल्लानगरको उपाध्यक्ष हस्तक्षेप नगर्ने वातावरण बनाउँदै र महासंघको अध्यक्ष जिल्लानगरको साथी किन नहुने उद्देश्य लिएर अगाडि बढेको हुँ । यही उद्देश्यमा लाग्छु । भोलि जिल्लाका साथीहरूलाई बलियो बनाउनु नै मेरो उद्देश्य हो ।"
लगानीकर्ताका लागि नेपाल लाभदायी,"चीनमा खुल्यो चेम्बरको शाखायसैबीच, द्विपक्षीय व्यापारिक वातावरण सुमधुर बनाउने उद्देश्यले चीनको चच्याङ प्रान्तस्थित व्यापारिक सहर यी वूमा पहिलोपटक नेपालचीन चेम्बर अफ कमर्सको शाखा स्थापना गरिएको छ । कोभिड१९ को महामारीले विश्व अर्थतन्त्र शिथिल भइरहेका बेला चीनले व्यापारिक वातावरणलाई खुलापन दिने क्रममा अन्तरदेशीय सम्पर्क माध्यमस्वरूप चेम्बरको शाखा स्थापनामा अग्रसरता देखाएको हो । यी वू सहरमा आयोजित आयात मेलाका क्रममा सुरु गरिएको शाखाको चीनका लागि नेपाली राजदूत महेन्द्रबहादुर पाण्डे र चिनियाँ अधिकारीले संयुक्त रूपमा उद्घाटन गरे । चीनमा चेम्बर अफ कमर्सको शाखा खुलेपछि चीनसँगको व्यापारिक कारोबार सहज हुनेमा चिनियाँ तथा नेपाली व्यवसायी आशावादी छन् ।"
एउटै खोलाको बिजुलीले ६ सय घर उज्यालो,"एउटै खोलाका चार ठाउँमा सञ्चालित लघु जलविद्युत् आयोजनाले तमानखोला गाउँपालिकाका दुई वडामा विद्युतीकरण गरिएको छ । सदरमुकामदेखि १ सय ३० किमि पश्चिमको तमानखोलाको बिजुलीले ३ र ४ वडाका ६ सय घर झिलिमिली छन् । एक दशकदेखि स्थानीयले गरेको श्रमदानबाट आयोजना बनाइएका हुन् ।सानो तमान लघु जलविद्युत् आयोजनाको १८, माथिल्लो तमानको १०, तल्लो तमानको २० र दोस्रो तमानखोला लघु जलविद्युतको ४० किलोवाट क्षमताको बिजुलीले सबै घरमा बिजुली बाल्न पुगेको उपभोक्ता अगुवा झंकबहादुर पुनले जानकारी दिए । तमानवासीले बिजुलीबाहेक स्वास्थ्य चौकीका उपकरण राख्ने कोल्डचेन स्टोर, विद्यालयका सूचना केन्द्र, कुटानीपिसानी मिलसमेत चलाउन पाएका हुन् । राष्ट्रिय प्रसारणको लाइन कहिले आउँछ, थाहा छैन । तर लघु जलविद्युत्बाट बिजुली बाल्न पाएका छौं, स्थानीय मनकुमारी बुढाथोकीले भनिन्, छोराछोरीले साँझबिहान पढ्नलेख्न पाएका छन् । स्थानीयले कुखुरापालन, ग्रिल उद्योग, फर्निचर र पाउरोटी उद्योगसमेत गाउँमै खुलाएका छन् । विद्युत् सेवा पुगेकाले टोलटोलमा कुटानीपिसानी मिलसमेत बनेको बुढाथोकीले बताइन् । पिठ्युँमा बोकेर टाढासम्म जानुपर्ने बाध्यता हटेको छ, उनले भनिन्, घरेलु तानमा कपडा बुन्नेले पनि बिजुलीबाट चल्ने बनाएका छन् । यहाँका महिलाले ढाका बुनाइ गर्छन् । गाउँपालिकाले सबै विद्यालयमा कम्प्युटर शिक्षा थालेको छ । हरेक विद्यालयमा पाँच वटाका दरले कम्प्युटर र एकएक जना प्राविधिक शिक्षकको व्यवस्थापन गरेपछि कम्प्युटर कक्षा चलेको गाउँपालिका अध्यक्ष जोकलाल बुढाले जानकारी दिए । बिजुली नभएको भए यो व्यवस्था काम लाग्ने थिएन, उनले भने, राष्ट्रिय प्रसारण ल्याउन पनि पहल भएको छ । त्यसपछि पनि मिनी ग्रिडमार्फत यहाँको उत्पादन जोड्ने चाहना छ ।गाउँपालिकाकै अगुवाइमा यहाँका ६ वटै वडामा फलामे पोल विस्तार गरिएको छ । काठे पोल कुहिएर जोखिम बढ्ने भएपछि सुरुवातमा गाडिएका हटाएर फलामे गाडिएको हो । फलामे पोल भएकाले राष्ट्रिय बिजुली आए पनि सहजै विद्युतीकरण गर्न सकिन्छ, पुनले भने, पूर्वाधार तयार पारेका छौं, विद्युतीकरण भयो भने मझौला प्रकारका उद्योग सञ्चालनमा पनि पहल गर्छौं । लामो समयदेखि रोकिएका हाते कागज उद्योग चलाउने योजना रहेको उनले सुनाए ।तमान हुँदै सोलेडाँडादेखि म्याग्दीको दरबाङ जाने रणनीतिक सडक निर्माणाधीन रहेकाले मोटर ग्यारेजसमेत खोज्ने योजनामा स्थानीय छन् । विद्युतीकरणले व्यवसायीलाई सहयोग पुगेको छ । विद्युत् सेवाको विस्तारले गाउँ फर्केका युवालाई रोजगारी दिनसमेत सहयोग पुग्ने वडा नम्बर ४ का अध्यक्ष उदिमबहादुर छन्त्यालले बताए । कृषि, पशुपालन र घरेलु उद्योगमार्फत रोजगारी बढाउने योजनामा बिजुली सहयोगी भएको छ, उनले भने, होमस्टेलगायत पर्यटन प्रवर्द्धनका गतिविधिलाई पनि विद्युत सेवाले साथ दिएको छ । २ हजार ६ सय मिटरको सोले डाँडामा पनि विद्युतीकरण भइसकेको उनले जानकारी दिए । गाउँपालिकाले जडीबुटी संकलन र प्रशोधन उद्योग सञ्चालन गर्न सकिने गरी नीति बनाएको छ । एकदुई वटा उद्योग सञ्चालनमा आए भने १५ सयसम्म युवा रोजगार बन्न सक्छन्, बुढाले भने, दुधजन्य उद्योग चलाउन पनि विद्युतीकरण आवश्यक छ ।"
फेरि गोल खडेरीको समस्या,"तीन खेलाडीको डेब्युनेपालका तीन खेलाडीका लागि भने यो खेल अविस्मरणीय रहनेछ । पहिलो खेलमा जहाँ तीन खेलाडीले नेपालका लागि पहिलो खेल खेल्ने अवसर पाएका थिए, त्यहीं दोस्रो खेलमा तीन खेलाडीले डेब्युको अवसर पाए र ती भाग्यमानी खेलाडी रहे, पुजन, छिरिङ र सेसेहाङ आङदम्बे । नेपालले दोस्रो खेलका लागि पाँच परिवर्तन गरेमा बंगलादेशले पनि दुई खेलाडीलाई सुरुदेखि खेल्ने अवसर दिएको थियो । बंगलादेशी मुख्य प्रशिक्षक जेमी डे आफैं भने मैदानम उपस्थित रहन सकेनन् ।खेल अगाडि गरिएको परीक्षणमा उनी कोभिड१९ बाट संक्रमित पाइएको थियो । नेपाल आफैंले पनि सात संक्रमित खेलाडीलाई बंगलादेश लान सकेको थिएन र यसमध्ये केही खेलाडी पहिलो रोजाइकै रहेको थिए । यसै कारणले पनि नेपालको आक्रमण केही हदसम्म कमजोर रहेको थियो । तर यो दुई खेलका क्रममा नेपालले आफ्ना केही नयाँ खेलाडीलाई मैदानमा उतारेर परीक्षण भने गर्न पाएको छ र यसमै राष्ट्रिय टिमलाई केही हदसम्म सन्तोष भने रहनेछ ।मंगलबारको खेलसँगै नेपालले खेलेको अन्तर्राष्ट्रिय मैत्रीपूर्ण खेलको संख्याले ठ्याक्कै दुई दर्जन छोएको छ । सन् २००८ देखि मात्र नेपालले औपचारिक रूपमा यस्तो मैत्रीपूर्ण खेल खेल्न थालेको हो, यससँगैका २४ खेलमा भने नेपालको प्रदर्शन कमजोर रहेको छ । नेपालले यी खेलमा खालि चार जितमै सीमित छ भने बराबरीमा टुंगेको खेल संख्या पाँच पुगेको छ । बाँकी १४ खेलमा भने नेपाल पराजित रहेको छ । सबैभन्दा चिन्ताको विषय हो, यी २४ खेलमध्ये नेपालले १७ खेलमा कुनै गोल गर्न सकेको छैन ।नेपाली टिम ः अनन्त तामाङ, एरिक विष्ट, तेज तामाङ (पुजन उपरकोटी ४६), अञ्जन विष्ट (रविशंकर पासवान७३), सुजल श्रेष्ठ (जर्ज प्रिन्स कार्की८९), किरण लिम्बू, भरत खवास (नवयुग श्रेष्ठ१९), रजिन धिमाल, छिरिङ गुरुङ, दर्शन गुरुङ (सेसेहाङ आङदम्बे७३), विकास खवास ।"
मन्त्रालयले राखेपसँग माग्यो वार्षिक प्रतिवेदन,"युवा तथा खेलकुद मन्त्रालयले आर्थिक वर्ष २०७६७७ को वार्षिक प्रतिवेदन पेस गर्न राष्ट्रिय खेलकुद परिषद् (राखेप) लाई पत्राचार गरेको छ । मन्त्रालयले नयाँ ऐनको कार्यान्वयनका लागि भन्दै पहिलोपल्ट राखेपलाई पत्राचार गरेको हो ।पुरानो ऐनअनुसार राखेपले आफ्नो वार्षिक प्रतिवेदन मन्त्रालयमा पेस गर्नु अनिवार्य थिएन । गएको असारमा खेलकुद विकास ऐन, २०७७ लागू भएपछि राखेपको अधिकांश अधिकार मन्त्रालयमा निहित गरिएको छ र कानुनी रूपमा राखेपको हरेक गतिविधिमा मन्त्रालयले नियन्त्रण तथा सुपरिवेक्षण गर्न पाउनेछ ।मन्त्रालयले नयाँ खेलकुद ऐनअनुसार सचिवस्तरको निर्णयबाट राखेपलाई वार्षिक प्रतिवेदन पेस गर्न कात्तिक २६ गते उपसचिव गणेशप्रसाद पौडेलको हस्ताक्षरित पत्र पठाएको छ । यो अघिल्लो आर्थिक वर्ष २०७६७७ का लागि हो । खेलकुद विकास ऐन, २०४८ मा यो व्यवस्था थिएन ।नयाँ व्यवस्थाअनुसार ऐनको दफा ४६ को उपदफा २ मा राखेपले प्रत्येक आर्थिक वर्षको प्रतिवेदन तयार गरी आर्थिक वर्ष समाप्त भएको मितिले ३ महिनाभित्र मन्त्रालयमा पेस गर्नुपर्ने हुन्छ । अघिल्लो आर्थिक वर्ष सकिएको ३ महिना भइसक्दा पनि प्रतिवेदन नआएपछि मन्त्रालयले पत्राचार गरेको हो । प्रतिवेदनमा राखेपको वर्षभरिको काम, कामका लागि भएको खर्च, राखेपको कोष तथा स्रोतसाधनको अवस्था, खेलकुद क्षेत्रको समस्या र त्यसको समाधानको उपाय, सबै खेलसंघहरूको वार्षिक कार्यप्रगति विवरण तथा आयव्ययको हिसाब चुस्त हुनुपर्ने पनि ऐनमै उल्लेख छ । राखेपले बुझाएको प्रतिवेदन राखेपको अध्यक्षसमेत रहने खेलकुदमन्त्रीले राखेपको संरक्षकसमेत रहेका प्रधानमन्त्रीसमक्ष पेस गर्नुपर्नेछ ।मन्त्रालयले सरकारी निकायलाई जवाफदेही बनाउन यस्तो प्रावधान बनाएको छ । ऐनमा उल्लेख नभए पनि प्रधानमन्त्रीले सो प्रतिवेदन संसद्मा प्रस्तुत गर्ने गरी नियमावली बनाउने तयारी भइरहेको छ ।आर्थिक वर्ष २०७६७७ को वार्षिक प्रतिवेदनमा सोही समयमा नेपालमै सम्पन्न भएको १३ औं दक्षिण एसियाली खेलकुद (साग) पनि पर्नेछ । राखेपले अहिलेसम्म सागकै प्रतिवेदन सार्वजनिक गरेको छैन । सागमा २ अर्ब ६५ करोड रुपैयाँ खर्च भएको मोटामोटी हिसाब राखेप सदस्य सचिवले मौखिक जानकारी गराए पनि आर्थिक प्रतिवेदन सार्वजनिक गर्न ढिला गरिरहेको छ । सदस्य सचिव रमेशकुमार सिलवालले साग सकिएको ९० दिनभित्र आर्थिक प्रतिवेदन पारदर्शी रूपमा सार्वजनिक गर्ने दाबी गरेका थिए । चैतयता कोरोना भाइरसको महामारीका कारण लकडाउन गरिएको र खेलकुद गतिविधि ठप्प हुँदा प्रतिवेदन तयार गर्न ढिला भएको राखेपको भनाइ रहेको छ छ ।यही बीचमा असार १७ गते नयाँ खेलकुद ऐन लागू भएपछि राखेपको कार्यकारी बोर्ड स्वतः विघटन भयो । साउन १२ गते सिलवालले अर्को कार्यकालका लागि सदस्य सचिवको शपथ लिए । त्यसयता पनि कोरोना महामारी नरोकिएका कारण लक्ष्यअनुसारको काम भइरहेको छैन ।मन्त्रालयले पत्र नै काटेर प्रतिवेदनको माग गरेपछि खेलकुदको नियमनकारी निकायबीचको शक्ति सन्तुलनमा गम्भीर असर पर्ने राखेपका पूर्वसदस्य सचिव युवराज लामाको भनाइ छ । मैले पहिले नै नयाँ ऐनको व्यवस्था नेपाली खेलकुदको हितमा छैन भनेकै थिएँ अब यसका असरहरू बिस्तारै देखिन थालेको छ । कोभिडका कारण पछिल्लो ९ महिनादेखि खेलकुद अस्तव्यस्त छ र यही बेलामा प्रतिवेदन पठाउन पत्राचार गर्नु कतिको हास्यस्पद होला ? लामाले प्रतिप्रश्न गरे, यो भनेको मन्त्रालयले आफू खेलकुदको सर्वेसर्वा ठानेको र हामीले जे भने पनि मान्नुपर्छ भन्ने मनोदशाबाट ग्रसित रहनु हो । यतिमात्र होइन यस्ता द्वन्द्वहरू हामीले भविष्यमा पनि धेरै देख्न पाउँछौं ।"
मास्केरानोको संन्यास,"ब्युनर्स आयर्स (एपी) लियोनल मेसी, हाभी हर्नान्डेज र नेयमरले बार्सिलोनाका आफ्ना पूर्व सहपाठी एवं अर्जेन्टिनाका पूर्व मिडफिल्डर हाभियर मास्केरानोको संन्यासमा सम्मान प्रकट गरेका छन् । ३६ वर्षे मास्केरानोले दुई दिन अघि सबै खाले फुटबलबाट संन्यास लिएका थिए ।मास्केरानोले राष्ट्रिय टोलीबाट १६ वर्ष खेल्दा मेसीले १४ वर्ष सँगै खेलेका थिए । यी दुईले बार्सिलोनामा पनि एकै साथ ९ वर्ष खेले । मास्केरानोकै स्थानमा मेसी अर्जेन्टिनाको कप्तान बनेका थिए । उनीहरूले सँगै चार विश्वकप खेल्दै अर्जेन्टिनालाई २०१४ को विश्वकप फाइनल पनि पुर्याए । बार्सिलोनामा उनीहरूले दुई च्याम्पियन्स लिग, दुई क्लब विश्वकप र पाँच ला लिगाको उपाधि जितेका थिए ।हामी धेरै वर्ष सँगै रहयौं र एकले अर्कालाई प्रत्येक दिन देख्यौं र धेरै एक अर्कामा साट्यौं, मेसीले मास्केरानोसँगै खेलेको फोटो इन्स्टाग्राममा राख्दै लेखेका छन्, हामीले धेरै खुसीको क्षणहरू साट्यौं तथा अर्जेन्टिना र बार्सिलोनामा केही कठिन क्षणहरू पनि बितायौं । हामीले तिमीलाई गुमाइरहेका छौं ।बार्सिलोनाको पूर्व मिडफिल्डर हाभीले पनि मास्केरानोसँगै बार्सिलोनामा खेल्नु आफ्नो सम्मान भएको जनाएका छन् । एक असाधारण व्यावसायिक, अरु केही जस्ता नम्र र नेतृत्व गर्ने अद्भुत क्षमता भएको खेलाडी भनी हाभीले मास्केरानोको बखान गरेका छन् । ब्राजिली स्ट्राइकर नेयमरले पनि मास्केरानोसँगै बार्सिलोनाबाट खेलेका थिए । उनले मास्केरानोलाई एक आश्चर्यजनक खेलाडी र व्यक्ति भनेका छन् ।अर्जेन्टिनी च्याम्पियनसिपमा आफ्नो टोली इस्टुडिएन्टेज डे ला प्लाटा क्लब आइतबार अर्जेन्टिनोज जुनियर्ससँग १० ले पराजित भएपछि मास्केरानोले आश्चर्यजनक रूपमा संन्यासको घोषणा गरेका थिए । सबैलाई सम्मान जनाउँदै ३६ वर्षे रक्षात्मक मिडफिल्डर मास्केरानोले आफूले संन्यासको निर्णय लिएको जनाएका थिए ।उनले आफ्नो खेल जीवनमा २१ प्रमुख उपाधि जिते, त्यसमा २००४ र २००८ को स्वर्ण पदक पनि थियो । अर्जेन्टिना हुदैँ उनले ब्राजिलको कोरिनथिएन्स, वेस्ट हृयाम, लिभरपुल, बार्सिलोना र चीनको हेबेइ फोर्चुनबाटै खेल्दै गत वर्ष घरेलु लिग खेल्न पुगेका थिए । उनले अर्जेन्टिनाबाट सर्वाधिक १ सय ४७ खेलमा सहभागिता जनाएका थिए ।"
स्वारेजलाई कोरोना संक्रमण,"मोन्टेभिडियो (एपी) लुइस स्वारेज र गोलरकक्षक रोड्रिगो मुनोजलाई कोरोना संक्रमण भएको उरुग्वे फुटबल संघले सोमबार जनाएको छ । राष्ट्रिय टोलीका स्टाफ माटिएस फराललाई पनि संक्रमण भएकाले उनीहरू सबैले दक्षिण अमेरिकी विश्वकप छनोटमा नेपाली समय अनुसार बुधबार बिहान ब्राजिलविरुद्ध हुने खेल गुमाउने छन् ।यी तीनैको स्वास्थ अवस्था ठिक रहेको छ र उनीहरूलाई चाहिने बन्दोबस्त गरिएको छ, उरुग्वे फुटबल संघले समाजिक संजालमा भनेको छ । स्वारेज र मुनोज बाहेक गोलरक्षक मार्टिन सिल्भा, रक्षक सेवास्टिएन कोट्जे, माटिएस भिना, मिडफिल्डर फेड्रिको भाल्भेर्डे र स्ट्राइकर म्याक्सी गोमेजलाई पनि उरुग्वेले ब्राजिलसँगको खेलमा गुमाउने छ । भिना पनि कोभिड १९ को संक्रमणमा रहेका छन् । स्वारेजले ब्राजिलसँगको खेलमात्र नभएर उनको क्लब एट्लेटिको म्याड्रिडले शनिबार स्पेनिस लिगमा पूर्व क्लब बार्सिलोनासँगको खेल पनि गुमाउने छन् ।यता पछिल्लो पटक सोमबार प्रिमियर लिगका खेलाडी र क्लब स्टाफमा गरिएको परीक्षणमा १६ जनामा कोरोना भाइरसको संक्रमण देखिएको इंग्ल्यान्डको शीर्ष डिभिजनले जनाएको छ । कोरोना महामारीका कारण स्थगित फुटबल जुनमा पुन सुरु भएयता गरिएको एक साताको परिक्षणमा यो संख्या सबैभन्दा बढी हो ।प्रिमियर लिगले नोभेम्बर ९ देखि १५ सम्ममा गरी १ हजार २ सय ७ जना खेलाडी र क्लब स्टाफको परिक्षण गरेको थियो । क्लब छाडि अहिले राष्ट्रिय टोलीबाट खेलिरहेका खेलाडी परीक्षणको यो सूचिमा रहेका छैनन् । कोरोना संक्रमणमा परेका खेलाडीको नाम प्रिमियर लिगले सार्वजनिक गरेको छैन । संक्रमणमा परेकाले अनिवार्य १० दिन सेल्फ आइसोलेसनमा बस्नु पर्नेछ ।लिभरपुलका स्ट्राइकर मोहम्मद सलाह इजिप्टबाट खेल्दा कोरोना संक्रमणमा परेका थिए । आर्सनलका मिडफिल्डर मोहम्मद इलनेनी पनि इजिप्टबाट खेल्दा नै संक्रमणमा परेको इजिप्ट फुटबल संघले जनाएको छ । २८ वर्षे यी खेलाडीलाई संक्रमणको कुनै संकेत भने देखिएको छैन । इजिप्टले शनिबार टोगोमाथि १० को विजय हात पार्दा इलनेनीले पूरै ९० मिनेट खेलेका थिए । उनले यस सिजनमा आर्सनलबाट ११ खेलमा खेलिसकेका छन् । उनले अब आइतबार लिड्ससँग हुने प्रिमियर लिगको खेल र नोभेम्बर २६ मा मोल्डेविरुद्ध युरोपा लिगको खेल गुमाउने छन् ।म्यानचेस्टर युनाइटेड भने आफ्ना लेफ्ट ब्याक एलेक्स टेलेजले शनिबार वेस्ट व्रुमविरुद्ध हुने प्रिमियर लिगको खेल खेल्ने अपेक्षामा छ । ब्राजिलको राष्ट्रिय टोलीबाट खेल्नेक्रममा उनलाई सप्ताहन्तमा कोरोना संक्रमण भएको थियो । तर दोस्रो परिक्षणमा नतिजा नेगेटिभ आएपछि उनले बुधबार बिहान उरुग्वेसँगको खेलका लागि राष्ट्रिय टोलीमा रहने ब्राजिल फुटबल संघले जनाएको छ ।युनाइटेडले यसअघि उनी इंग्ल्यान्ड फर्किएपछि आवश्यक प्रकृया अगाडि बढाउने जनाएको थियो । दोस्रो रिपोर्ट नेगेटिभ आएपछि भने क्लबले अब उनी वेस्ट व्रोमसँगको खेलमा खेल्ने आशा राखेको छ । टेलेज अक्टोबरमा एफसी पोर्टोबाट चारवर्षे सम्झौतासहित युनाइटेड आएका थिए ।"
रोनाल्डोले कीर्तिमान तोडे देईले बधाई दिने,"तेहरान (रोयटर्स) इरानका पूर्वस्ट्राइकर अली देईले राष्ट्रिय टोलीबाट सर्वाधिक गोल गर्ने आफ्नो कीर्तिमान पोर्चुगलका क्रिस्टियानो रोनाल्डोले तोडेमा त्यो आफ्ना लागि सम्मान हुने बताएका छन् । पोर्चुगलले गत बुधबार राति मैत्रीपूर्ण अन्तर्राष्ट्रियमा अन्डोरामाथि ७० को जित हात पार्दा एक गोल गरेपछि रोनाल्डो राष्ट्रिय टोलीबाट सदाबहार सर्वाधिक गोल गर्ने देईको कीर्तिमाननजिक पुगेका थिए ।रोनाल्डोले पोर्चुगलबाट १ सय २ गोल गरिसकेका छन् र उनी देईभन्दा राष्ट्रिय टोलीबाट सर्वाधिक गोल गर्ने सूचीमा ७ गोलले मात्र पछाडि छन् । पुरुषतर्फ राष्ट्रिय टोलीबाट १ सय गोलको आँकडा छुने यी दुई खेलाडीमात्र हुन् । अक्टोबरमा स्विडेनविरुद्ध नेसन्स लिगमा पोर्चुगलबाट दुई गोल गरेपछि रोनाल्डो १ सय गोलको सूचीमा छिरेका थिए ।अन्डोरापछि शनिबार फ्रान्सविरुद्ध भएको नेसन्स कपमै रोनाल्डोले गोल गर्न सकेका थिएनन् । पोर्चुगलले बुधबार नेसन्स कपमा क्रोएसियाविरुद्ध समूह चरणको अन्तिम खेल खेल्दै छ । सन् २००३ मा डेब्यु गरेयता रोनाल्डोले राष्ट्रिय टोलीबाट १ सय ६८ खेल खेलिसकेका छन् ।म उनलाई सिधा बधाई दिनेछु, देईको भनाइ उद्धृत गर्दै तास्निम समाचार एजेन्सीले लेखेको छ, रोनाल्डोले अहिलेसम्म पोर्चुगलबाट १ सय २ गोल गरिसकेका छन् र उनले मेरो कीर्तिमान तोड्नेमा म निश्चित छु, तर अझै उनले ७ गोल गर्नुपर्नेछ । त्यसो भएमा उनी जस्ता खेलाडीले मेरो कीर्तिमान भंग गर्नु मलाई ठूलो सम्मान हुनेछ । यो कालको मात्र नभएर उनी अहिलेसम्मकै उत्कृष्ट खेलाडी हुन् । उनी आश्चर्यजनक खेलाडी हुन् ।इरानका कप्तान पनि रहेका देईले २००६ मा संन्यास लिएका थिए र उनले यो सफलता १ सय ४८ खेलमा सहभागिता जनाउँदै हासिल गरेका थिए ।"
नवराज र राजनलाई उपाधि,"सिन्धुपाल्चोक (कास) जिल्लास्तरीय खुला ब्याडमिन्टन भेट्रान डबलतर्फको प्रतियोगितामा मेलम्ची नगरक्षेत्रका नवराज भट्टराई र राजन श्रेष्ठ विजयी भएका छन् । जिल्ला खेलकुद विकास समितिको आयोजनामा बलेफी गापा खाडीचौरस्थित कभर्डहलमा भएको ब्याडमिन्टन प्रतियोगितामा उनीहरूले अन्तिम खेलमा लालकाजी कार्की र दिनेश थापालाई पराजित गर्दै प्रथम भए ।डबल्स ओपनमा चौतारा नगरका प्रकाश श्रेष्ठ र रमेश श्रेष्ठ प्रथम भए । उनीहरूले भीमबहादुर तामाङ र ध्रुव थापालाई फाइनलमा हराए । वाग्मती प्रदेश सरकारका सामाजिक तथा विकासमन्त्री युवराज दुलालले विजयीलाई ३० हजार, दोस्रोलाई १५ हजार र सेमिफाइनलसम्मको यात्रा तय गर्नेलाई ७ हजार ५ सय रुपैयाँ प्रदान गरे । गएको बुधबारबाट सुरु भएको खुलास्तरीय ब्याडमिन्टन खेलमा खुला डबलतर्फ २६ टिम र भेट्रान डबलतर्फ ११ टिम सहभागी थिए ।"
बाइरोड युवा क्लबलाई उपाधि,"हेटौंडा (कास) मकवानपुरको थाहा नगरपालिकामा सञ्चालित प्रथम अष्टमान वल स्मृति फुटबल प्रतियोगिताको उपाधि धादिङको बाइरोड युवा क्लबले हात पारेको छ । थाहा नगरपालिका११ खुकुरी मैदानमा आइतबार भएको फाइनल खेलमा बाइरोड युवा क्लबले डाँडावास युवा क्लबलाई ४२ ले पराजित गरेको थियो । कार्त्तिक २२ गतेदेखि सञ्चालित उक्त प्रतियोगिताको उत्कृष्ट खेलाडीमा विवेक लामा, उत्कृष्ट गोलरक्षक महेन्द्र तामाङ, उत्कृष्ट डिफेन्डर दीपेस थिङ र सर्वाधिक गोलकर्तामा साइराम गिरी भए ।विजेता टोलीलाई ४० हजार, उपविजेतालाई २५ हजार र तेस्रो हुने सूर्य युवा क्लबलाई १५ हजार रूपैयाँसहित सिल्ड, मेडल र प्रमाणपत्र प्रदान गरिएको थियो । थाहा नगरपालिका११ का वडाध्यक्ष किरण वल लामा, मानबहादुर तामाङलगायतले रकम र सिल्ड प्रदान गरेका थिए । सिर्जनशील टोल विकास संस्थाद्वारा आयोजित प्रतियोगितामा मकवानपुर र धादिङका गरी १७ वटा टिम सहभागी थिए । स्व अष्टमान वल साविकको टिस्टुङ गाविसका अध्यक्ष थिए ।"
