शीर्षक,विवरण
"सीमा सिल, आउजाउ खुल्लै","सीमा सिल औपचारिकता मात्रसप्तरीसँग जोडिएका भारतीय नाकाहरूमा सीमा सिल औपचारिकतामा मात्र सीमित छ । सप्तरीमा रहेको मूल भन्सार तिलाठी नाका, छिन्नमस्ता गोविन्दपुर, बनैनिया नाका, रामनगर कोदरकटीलगायत नाकाबाट दैनिक धेरै जना ओहोरदोहोर गर्छन् । दैनिक उपभोग्य सामानको खरिद गर्न पनि पारिको बजारमा पुग्छन् । सीमा सिलमा औपचारिकता मात्र देखिए पनि तस्करी मौलाएको छ भने भन्सारको राजस्व असुली गिरावट छ । अहिले बोर्डरमा साविकमा हँॅदै आएको भारतीय सवारीसाधन भित्रिने कामबाहेक सबै खुल्ला छ, पातो नाकाका स्थानीय चन्द्रनारायण यादवले भने, सीमा सिलको सरकारी निर्णय अहिले मजाकजस्तै बनेको छ ।सप्तरीका नाकाहरूबाट दैनिक रूपमा सयौं मानिस ओहोरदोहोर र मालसामान भित्रिरहँदा सप्तरीका प्रशासनका अधिकारीहरू भने बोर्डर पूर्णरूपमा सिल रहेको दाबी गर्छन् । बोर्डर सिल नै छ, सीमा क्षेत्रका कोही मानिस ओहोरदोहोर गरेका होलान् तर मालसामान भित्रिने वा भारतको भित्री सहरबाट मानिस आएका छैनन्, सप्तरीका प्रमुख जिल्ला अधिकारी शंकरहरि आचार्यले भने, बोर्डर सिल पूर्णरूपमा पालना गराउन प्रहरी सक्रिय छ । सीमामा वारि सशस्त्र र नेपाल प्रहरी छन्, पारि ठाउँठाउँमा एसएसबीको युनिटले पहरा दिइरहेको छ । तर वारिपारिका बस्ती हुँदै आउजाउ गर्नेहरूले सवारीसाधन ल्याउनलैजानबाहेक हिँडेर आवागमन गर्न कुनै अवरोध छैन । ओहोरदोहोर पूर्णरूपमै भइरहेको छ भने सीमा खोलेकै राम्रो, तिलाठीकोइलाडी८ का सफिक मन्सुरीले भने, अनावश्यक रूपमा दुःख दिनुभन्दा खोल्नु नै राम्रो । विगतमा भन्सार शुल्क तिरेर निर्बाध नेपाल प्रवेश गर्ने भारतीय गाडीहरू अहिले पस्न पाएका छैनन् । भारतका विभिन्न सहरबाट आउनेहरू सीमा क्षेत्रमा भारततर्फ आफनो सवारीसाधन राखेर नेपाल पस्छन् । काम सकेर पुनः उतै फर्कने गरेका छन् ।"
बलात्कारका घटना मिलाए ३ वर्षसम्म कैद,"बलात्कार घटना समाजमा मेलमिलाप गर्ने गरिएको पाइएपछि कानुनका कतिपय प्रावधानमा संशोधन गर्नुपरेको उनले बताइन् । बलात्कार जस्तो जघन्य अपराधलाई मेलमिलाप गर्न र गराउन नहुने कुरा अध्यादेशमा समावेश गरेका छौं, कसैले मेलमिलाप गराए वा मेलमिलाप गर्न उक्साए कारबाहीको दायराभित्र ल्याउने र दण्ड जरिवाना गर्ने व्यवस्था कडाइका साथ लागू हुन्छ, उनले भनिन्, कसुर गर्ने व्यक्ति र पीडितको बीचमा उजुरी वा जाहेरी नदिनका लागि कुनै किसिमको लेनदेन गरी वा नगरी मञ्जुर गराउन वा अदालतमा उपस्थित नहुन मञ्जुर गराउने गरी मेलमिलाप वा मिलापत्र गराउन वा त्यसको लागि दबाब दिन वा प्रभावमा पार्न हुँदैन । सार्वजनिक पद धारण गरेको व्यक्तिले त्यस्तो कसुर गरे थप ६ महिना कैद सजाय गरिने व्यवस्था छ । अध्यादेशले ज्येष्ठ नागरिकसम्बन्धी ऐनमा संशोधन गरेर बलात्कारमा संलग्न ज्येष्ठ नागरिकलाई कैद मिनाहा नहुने व्यवस्था राखेको छ । अरू ऐनमा जुनसुकै कुरा लेखिएको भए तापनि जबर्जस्ती करणी कसुर गरेको अवस्थामा कसुरदार ठहरिएको ज्येष्ठ नागरिकलाई कैद मिनाहा हुनेछैन, अध्यादेशमा भनिएको छ । मन्त्रिपरिषद् बैठकले मुलुकी अपराध संहिता२०७४, ज्येष्ठ नागरिकसम्बन्धी ऐन२०६३ र मुलुकी कार्यविधि संहिता २०७४ का केही प्रावधान संशोधन गर्दै बलात्कारमा महिलापुरुष जोसुकै पीडित हुन सक्ने भन्दै महिलाबालबालिका भन्ने शब्दको सट्टा व्यक्ति उल्लेख गरेको छ । बलात्कारमा संलग्न व्यक्तिलाई मृत्युदण्डसम्मको सजाय हुनुपर्ने माग संसदीय समितिदेखि सडकसम्मै उठ्ने गरेको छ । विशेष गरी गत भदौमा बझाङको मस्टा२, खिकालाकी १२ वर्षीया बालिका सम्झना कामीको बलात्कारपछि हत्या, भदौमै बलात्कारसम्बन्धी घटना मिलापत्र गराउन खोजिएपछि सप्तरीको डाक्नेश्वरी७ की १७ वर्षीया संगीता मण्डलको आत्महत्या र धनुषाको सबैला१२, रघुनाथपुरकी १५ वर्षीया किशोरीको सामूहिक बलात्कारपछि संलग्नमाथि कठोर कानुन ल्याउनुपर्ने माग सत्तारूढ र प्रतिपक्षी दलकै सांसदहरूले उठाएका थिए । ॅकार्यान्वयन बलियो हुनुपर्योअध्यादेशमा समेटिएका प्रावधान सकारात्मक भएको उल्लेख गर्दै सांसदहरूले केही प्रावधान अझै थप्नुपर्ने र कार्यान्वयन पक्ष बलियो हुनुपर्ने प्रतिक्रिया दिएका छन् । यस्ता विषय विधेयकका रूपमा ल्याएर संसद्मा व्यापक छलफल गर्नुपर्ने उनीहरूको धारणा छ । अहिले पनि महिला हिंसाका धेरै घटना सार्वजनिक भइरहेका छैनन्, हिंसाका घटना सार्वजनिक गरेर नि के हुन्छ र भन्ने मानसिकता समाजमा छ, यसलाई अन्त्य गर्न अध्यादेश आवश्यक थियो, सत्तारूढ नेकपाकी सांसद बिन्दा पाण्डेले भनिन्, साउनको घटना सार्वजनिक भएको भए बैतडीकी सम्झना कामीको हत्या हुने थिएन । पीडित व्यक्तिलाई राज्यले अभिभावकत्व लिनुपर्छ भन्ने लागेपछि यस्ता घटना सार्वजनिक हुन्छन् । अध्यादेशमा पीडितको जिम्मा राज्यले लिनुपर्ने कुरा उल्लेख नभएको उनले बताइन् । पीडकलाई श्रम शिविरमा राख्नुपर्ने र पीडितको सम्पूर्ण जिम्मेवारी राज्यले लिनुपर्ने कानुन बन्नुपर्ने उनको भनाइ छ । रासायनिक बन्ध्याकरणको प्रावधान कानुनमा राख्नुपर्छ भनेका छौं, निश्चित घटनाका कसुरदारलाई रासायनिक बन्ध्याकरण गर्नुपर्छ, सांसद पाण्डेले भनिन्, एउटा बालिकामाथि बलात्कार हुन्छ, त्यो बालिकाको पाठेघर क्षतविक्षत हुन्छ, शारीरिक हिसाबले बाहिर राम्रो भए पनि ऊ जिन्दगीभर आमा बन्न नसक्ने स्थितिमा पुर्याइएको हुन्छ, अनि त्यस्ता अपराधीलाई रासायनिक बन्ध्याकरण गर्नेभन्दा मानवअधिकारको कुरा गर्ने ? १० वर्षभन्दा मुनिका बालिका र ७० वर्ष बढीका महिलामाथि बलात्कार गर्नेलाई आजीवन जेल सजाय गर्ने कुरा पनि अध्यादेशले नसमेटेको भन्दै उनले त्यसमा संशोधन हुनुपर्ने बताइन् । प्रमुख प्रतिपक्षी कांग्रेसकी सचेतक पुष्पा भुसालले भने गम्भीर विषयमा अध्यादेश नल्याएर संसद्मा विधेयक ल्याउनुपर्ने बताइन् । विधेयक ल्याउँदा पर्याप्त छलफलको अवसर हुने र त्यसमा सरोकारवालाका कुरा पनि पर्ने उनको भनाइ छ । गम्भीर प्रकृतिका कानुनहरू छन्, सरोकारवालाका पनि राय लिन संसद् छिटो बोलाई त्यहीं व्यापक छलफल गरेर परिमार्जन गर्नुपर्ने हुन्छ, भएका कानुनलाई परिमार्जन गर्ने उपयुक्त ठाउँ संसद् नै हो, उनले भनिन्, कानुनी प्रावधान कार्यान्वयन बलियो बनाउने र राज्य गम्भीर हुनुपर्ने विषय हामीले पनि उठाइरहेका हौं, संसद्मार्फत कानुन परिमार्जन गर्दा बेग्लै महत्त्व हुन्छ ।"
चार प्रयोगशालालाई २४ घन्टे स्पष्टीकरण,"काठमाडौं (कास) स्वास्थ्य मन्त्रालयले पीसीआर परीक्षण गर्ने काठमाडौं उपत्यकाका स्टार अस्पताल, सेन्ट्रल डाइग्नोस्टिक ल्याबोरोटरी, सुरिया हेल्थ केयर र ह्याम्स अस्पताललाई २४ घन्टे स्पष्टीकरण सोधेको छ । सबै प्रयोगशालाले रिपोर्ट नेगेटिभ आएमा एक महिना र पोजिटिभ आएमा ३ महिनासम्म स्वाबको नमुना भण्डारण गरी राख्नुपर्ने मापदण्ड छ । तर तोकिएको समयसम्म भण्डारण नगरेको पाइएपछि स्पष्टीकरण सोधिएको मन्त्रालयका प्रवक्ता डा जागेश्वर गौतमले बताए । सरकारबाट स्वीकृतिप्राप्त प्रयोगशालामा पीसीआर परीक्षण गरी कोरोना नेगेटिभ आएको रिपोर्ट लिएर हङकङ, दुबई र जापान गएका व्यक्तिको त्यहाँ पुनः परीक्षण गर्दा रिपोर्ट पोजिटिभ आएको भन्दै संस्कृति, पर्यटन तथा नागरिक उड्डयन मन्त्रालयले स्वास्थ्य मन्त्रालयलाई पत्राचार गरेपछि मन्त्रालयले छानबिन अघि बढाउँदा स्वाबका नमुना फेला नपरेका हुन् ।"
सुरक्षा सतर्कता बढाउन प्रधानमन्त्रीको निर्देशन,"काठमाडौं (कास) प्रधानमन्त्री केपी शर्मा ओलीले चिनियाँ रक्षामन्त्री वेई फेङ्हेको मंसिर १४ गते हुने नेपाल भ्रमणका क्रममा विशेष सुरक्षा तयारी गर्न चारवटै सुरक्षा निकायका प्रमुखलाई निर्देशन दिएका छन् । प्रधानसेनापति पूर्णचन्द्र थापा, सशस्त्र प्रहरी महानिरीक्षक शैलेन्द्र खनाल, प्रहरी महानिरीक्षक शैलेश थापा क्षत्री र राष्ट्रिय अनुसन्धान विभागका प्रमुख गणेश अधिकारीलाई आइतबार बालुवाटार बोलाएर ओलीले यस्तो निर्देशन दिएका हुन् । आइतबारै गृहमन्त्री रामबहादुर थापाले पनि प्रहरी, सशस्त्र र अनुसन्धान विभागका प्रमुखसँग भेट गरी सुरक्षामा विशेष तयारी गर्न निर्देशन दिएका छन् ।"
कर्मचारीले तयारी कक्षा पढाउन नपाउने,काठमाडौं (कास) सरकारले बहालवाला निजामती कर्मचारीलाई तयारी कक्षा तथा प्रशिक्षण कार्यक्रममा पढाउन बन्देज लगाएको छ । संघीय मामिला तथा सामान्य प्रशासन मन्त्रालयले शुक्रबार गरेको निर्णयअनुसार यसअघि अनुमति लिएर तयारी कक्षा तथा प्रशिक्षणमा संलग्न भइरहेकाहरूलाई समेत बन्देज लाग्नेछ । सबै निजामती कर्मचारीलाई सेवा प्रवाहमा तल्लीन बनाई निजामती सेवालाई व्यवस्थित र मर्यादित बनाउन मन्त्रीस्तरीय निर्णय गरिएको आइतबार जारी विज्ञप्तिमा उल्लेख छ । यो बन्देज लोक सेवा आयोगको विज्ञापनअनुसारका तथा अन्य निकायका प्रतिस्पर्धाका तयारी कक्षाहरूमा समेत लागू हुनेछ ।
सडक आयो गाडी आएनन्,कैलालीको टीकापुरबाट बयलगाडा चढेर बर्दियाको राजापुर आउँदै गरेका किसान । कर्णाली नदीमा पुल बनेको तीन वर्ष भए पनि सार्वजनिक यातायातका साधन नचलेपछि सर्वसाधारण बयलगाडा चढेर आउजाउ गर्छन् । तस्बिर ः कमल पन्थीकान्तिपुर
निको हुने दर ९०३ प्रतिशत,"(काठमाडौं)  सरकारी तथ्यांकअनुसार कोभिड१९ निको हुने दरमा उल्लेख्य सुधार देखिएको छ । एक सातायता कोभिड निको हुने दरमा ६९७ प्रतिशत सुधार भएर आइतबार ९०३ प्रतिशत पुगेको छ । पछिल्लो समय पीसीआर परीक्षण घटेर संक्रमितको संख्या कम देखिएकाले निको हुने दर बढेको हो । संक्रमितको प्रतिशत भने घटेको छैन । केही दिनयता सरदर सय जनाको पीसीआर गर्दा २० जनाभन्दा बढीलाई पोजिटिभ देखिएको छ । आइतबार देशभरि ८ हजार ३२ जनाको पीसीआर परीक्षण गर्दा १ हजार ६ सय ६९ जना अर्थात् २०७७ प्रतिशतलाई कोभिड देखियो । परीक्षण नतिजामा सय जना कोभिड पोजिटिभ देखिएकामध्ये ३९ जनाभन्दा बढी महिला छन् । कोभिड पोजिटिभ देखिएको व्यक्तिलाई १४ दिनमा अन्तिम तीन दिन ज्वरो नआए निको भएको मानिन्छ, त्रिवि शिक्षण अस्पतालका कोभिड व्यवस्थापन समितिका संयोजक एवं छाती रोग विशेषज्ञ डासन्तकुमार दासले भने, कोभिड भएर उत्पन्न जटिलताले गर्दा १४ दिनपछि मृत्यु भए पनि त्यस व्यक्तिलाई कोभिड निको भएकै मानिन्छ ।केही दिनअघि त्रिवि चिकित्साशास्त्र अध्ययन संस्थानका प्राध्यापक एवं वरिष्ठ मुटु रोग विशेषज्ञ डासुनील झाको कोभिड संक्रमणपछि मृत्यु भए पनि उनको मृत्यु कोरोनाले नभएको उनले बताए । अस्पतालमा भर्ना भएका बिरामीलाई डिस्चार्ज गर्न कोभिड नेगेटिभ भएको प्रयोगशाला प्रतिवेदन नचाहिने उनले बताए । कोभिड बिरामी पोजिटिभ भए पनि अर्कोलाई संक्रमण गर्ने बढी सम्भावना छैन, लक्षण निको हुँदै गएको छ भने डिस्चार्ज गरिन्छ । उनका अनुसार कोभिड भाइरसको कारण शरीरमा उत्पन्न विभिन्न समस्या, जटिलता नहटेसम्म चिकित्सकीय हिसाबले बिरामी निको भएको मानिँदैन । कोभिड संक्रमण १४ दिनपछि निको भएको मानिने भए पनि महिनौंसम्म विभिन्न शारीरिक समस्या देखिइरहनेको संख्या उल्लेख्य छ तर ती सबै बिरामीलाई निको भइसकेको भनी गणना गरिने उनले जनाए । अस्पतालमा ६७ दिन राखेर नेगेटिभ हुन नपाउँदै बिरामीलाई घर पठाउने अवस्था अहिले देखिएको छ, जनस्वास्थ्यविद् डाराजेन्द्र बीसी भन्छन्, अलि सुधार छ, लक्षण कम भएको छ भने डिस्चार्ज गरिन्छ । मैले आफ्नै दुई जना आफन्तलाई शारीरिक जटिलता रहिरहेकै अवस्थामा अस्पतालबाट डिस्चार्ज गरेको देखेको छु ।संक्रमितको लक्षण कम भएपछि घर पठाउने प्रक्रियाले गर्दा कोभिड संक्रमितहरूको घरमै मृत्यु भइरहेको इपिडिमियोलोजी तथा रोग नियन्त्रण महाशाखाका पूर्वनिर्देशक डाबाबुराम मरासिनीले बताए । हालै नेपाल बर्न सोसाइटीका अध्यक्ष डानारायणबहादुर थापाको समेत अस्पतालबाट घर फर्केपछि मृत्यु भएको उनले जानकारी दिए । दिनहुँ २० प्रतिशतभन्दा बढी संक्रमण दर रहेको र यो दर विश्वका अन्य मुलुकको दाँजोमा उच्च रहेको समेत डा बीसीले बताए । देशभरि आइतबार जम्मा २० हजार १ सय ६६ सक्रिय कोभिड संक्रमित रहेको अवस्थामा १३ हजार ६ सय १२ जना होम आइसोलेसनमा रहेको सरकारी तथ्यांक छ । कोभिड पोजिटिभलाई नेगेटिभ हुन धेरै समय लाग्छ, होम आइसोलेसनको तथ्यांक नै छैन, उनीहरू कसरी ठीक भए भन्नेबारे जानकारी अभाव देखिएको छ, डा बीसी भन्छन् । उनका अनुसार स्वास्थ्य संरचनामा भर्ना भएकालाई निको भएको भन्न सकिए पनि होम आइसोलेसनमा रहेकालाई थप अनुगमन आवश्यक छ । मुलुकमा हालसम्म २ लाख २० हजार ३ सय ८ जनालाई प्रयोगशाला प्रमाणित कोभिड देखिएकामा १ हजार ३ सय २१ जनाको मृत्यु हुनुका साथै १ लाख ९९ हजार २४ जना निको भएका छन् । अहिले मुलुकमा २० हजार १ सय ६६ जना सक्रिय कोभिड संक्रमित छन् । यो हालसम्म देखिएको संक्रमणको ९१ प्रतिशत हो ।"
जटिल संक्रमित बढे,"(धनगढी)  सुदूरपश्चिम प्रदेशमा पछिल्लो दुई महिनायता कोरोना संक्रमणबाट मृत्यु हुनेको संख्या बढेको छ । कुल मृतक ३६ मध्ये ३० जनाको मृत्यु असोज र कात्तिकमा मात्रै भएको हो । मंसिर पहिलो सातामा ३ जनाको मृत्यु भइसकेको छ ।सुदूरपश्चिमको कोभिड रिफर अस्पतालको रूपमा रहेको धनगढीको सेती अस्पतालका सूचना अधिकारी दिलीप श्रेष्ठले कात्तिकदेखि अस्पतालको आईसीयू र भेन्टिलेटरमा राखेर उपचार गराउनुपर्ने बिरामीको संख्यामा वृद्धि भएको बताए । उनका अनुसार अस्पतालमा ४८ आइसोलेसन बेड रहेका छन् । जटिल अवस्थाका संक्रमितका लागि आईसीयू बेड १५ र भेन्टिलेटर १० वटा मात्रै छन् । बिरामीको संख्या बढ्दै गएमा आइसोलेसन बेडसँगै आईसीयू र भेन्टिलेटरको अभाव हुने श्रेष्ठले बताए । अस्पतालका कोरोना संक्रमितको उपचारमा संलग्न चिकित्सक टिमका प्रमुख डा शेरसिह कमरले संक्रमितको संख्यामा वृद्धिसँगै जटिल प्रकारका बिरामी बढेको बताए । बालबच्चा, बूढापाका र दीर्घरोगीमा जटिल खालको कोरोना संक्रमण बढी छ, उनले भने, दीर्घरोगी र ६० वर्ष माथिकामा मृत्यु दर पनि बढेको देखिन्छ । युवा उमेर समूहका संक्रमित बिरामीलाई पनि एक्कासि श्वासप्रश्वासमा समस्या देखिन थालेको उनले बताए ।धनगढी उपमहानगरपालिकाका स्वास्थ्य शाखा प्रमुख लक्ष्मी उपाध्यायका अनुसार भदौपछि धनगढीमा ट्राभल हिस्ट्री नभएका संक्रमितको संख्या बढेको छ । धनगढीमा हालसम्म ११ जनाको मृत्यु भएको छ । भदौअघि एक जनाको मात्रै मृत्यु भएको थियो । सुदूरपश्चिममा हटपस्टको रूपमा धनगढी उपमहानगरपालिका देखिएको छ । यहाँ १ हजार ८ सय ६० जनालाई कोरोना पुष्टि भएको छ ।सुदूरपश्चिम स्वास्थ्य निर्देशनालयका निर्देशक डा गुणराज अवस्थीले संक्रमितको कुल संख्याको प्रतिशतमा मृत्यु दर त्यति डरलाग्दो नबढे पनि पछिल्लो समय सातामा २३ जनाको मृत्युले अवस्था डरलाग्दो बन्दै गएको बताए । चिसो पनि बढेको छ, उनले भने, वृद्ध अवस्थामा पुगेकाहरूका लागि कोरोना काल हुन सक्छ । निर्देशनालयका अनुसार हालसम्म प्रदेशभर १ लाख १५ हजार ९ सय १८ जनाको पीसीआर परीक्षण भएको छ । जसमध्ये १० हजार ७ सय ३१ जनामा कोराना पुष्टि भएको छ ।सबैभन्दा धेरै कैलालीमा ४ हजार ५ सय ९ जना संक्रमित छन्, जसमध्ये १९ जनाको मृत्यु भएको छ । सुदूरपश्चिममा सबैभन्दा बढी २० देखि २९ वर्ष समूहमा संक्रमण देखिएको छ । उक्त उमेर समूहमा ४ हजार २ सय २६ जना संक्रमित छन् । त्यसपछि ३० देखि ३९ वर्षमुनिका २ हजार ५ सय ७१ जना संक्रमित छन् । ४० देखि ४९ वर्षसम्मका १ हजार १ सय ३३, ५९ वर्षमुनिका ५ सय ३९ जना संक्रमित छन् । ६० र ७० वर्षबीचका २ सय २४ जना संक्रमित भएका छन् । ७० वर्षमाथि ९९ वर्षसम्मका १ सय ९ जनामा संक्रमण पुष्टि भएको छ । मृत्यु बढी हुनेमा ६० वर्षभन्दा माथिका धेरै छन् । १० देखि १९ वर्षमुनिका १ हजार ८३ र १० वर्षमुनिका ७ सय २६ जना संक्रमित भएका छन् ।"
कोरोना अस्पतालमा आएनन् स्वास्थ्यकर्मी,"(पर्वत)  कोरोना संक्रमितको संख्या बढ्दै गएपछि स्थानीय तहको व्यवस्थापन रहने गरी अस्थायी अस्पताल बन्न थालेका छन् । जिल्लाका सबैजसो स्थानीय तहले अस्पताल निर्माण गरे पनि स्वास्थ्यकर्मी नपाउँदा उपचार सेवा प्रभावित बनेको छ । संघीय सरकारले सबै स्थानीय तहलाई कम्तीमा ५ बेडको अस्थायी कोरोना अस्पताल बनाउन निर्देशनसहित बजेट पनि पठाइसकेको छ । पर्वतका कुश्माबाहेक सबै स्थानीय तहले अस्पतालको व्यवस्थापन गरेको भए पनि स्वास्थ्यकर्मीको आवेदन नपरेपछि अस्पतालमा आउने बिरामीको व्यवस्थापनमा समस्या परेको हो । पैयुँ र महाशिला गाउँपालिकाले चिकित्सकीय सेवासहितको अस्पतालका संरचना तयार पारेका छन् । तर करारमा स्वास्थ्यकर्मी माग गरेकामा ती पालिकाले स्वास्थ्यकर्मी पाउन सकेका छैनन् । करारमा माग गरेर सूचना निकालेको हो, पैयुँका प्रमुख प्रशासकीय अधिकृत नेत्रप्रसाद पौडेलले भने, एक जना डाक्टरलाई सिफारिस गरेका हौं, आउनुभएन । बिहादीका अध्यक्ष कमलप्रसाद भुसालका अनुसार सूचना प्रकाशित गरेको एक महिनाभन्दा लामो समयसम्म पनि स्वास्थ्यकर्मी पाइएको छैन । लकडाउन सुरु भएलगत्तै २० बेडको अस्थायी अस्पताल निर्माण गरेको कुश्मा नगरपालिकाले कुश्मा अस्पतालकै स्वास्थ्यकर्मीलाई काजमा लिएर व्यवस्थापन गरिरहेको छ । गुप्तेश्वर क्याम्पसलाई अस्पतालमा रूपान्तरण गरेको कुश्माले ८० बेडसम्मको व्यवस्थापन गरेको थियो । नगर प्रमुख रामचन्द्र जोशीका अनुसार कुश्मा अस्पतालकै केही स्वास्थ्यकर्मीलाई अतिरिक्त सुविधा दिएर काम लगाइएको छ । सुरुमा सबै पालिकाले व्यवस्थापन गर्ने कुरा हो, उनले भने, अहिले सबै पालिकाले अस्पताल बनाउने भनेपछि यहाँको जिम्मेवारी हामीले लिनुपरेको छ । महाशिला गाउँपालिकाले प्राथमिक स्वास्थ्य केन्द्र लुङ्खुका डाक्टर र नर्सलाई अतिरिक्त सुविधा दिएर सेवा सञ्चालन गरेको छ । हामीले नयाँ स्वास्थ्यकर्मी आवश्यक ठानेनौं, वडा नम्बर ५ का अध्यक्ष जीवनविक्रम उचै ठकुरीले भने, स्वास्थ्य केन्द्रकै मेडिकल अफिसरलाई केही सुविधा थपेर काममा लगाएका छौं । ८ बेडको अस्थायी कोरोना अस्पताल भएकामा अहिले ३ जना सामान्य लक्षण भएका बिरामी उपचाररत छन् । फलेवास नगरपालिकाले स्वास्थ्यकर्मी नपाएपछि सेवा करारमा लिने तयारी गरेको नगर प्रमुख पदमपाणि शर्माले बताए । सबैजसो स्थानीय तहले ५ बेडको अस्पतालका लागि मेडिकल अधिकृत (डाक्टर) सहित दुई जना स्टाफ नर्स र एक कार्यालय सहयोगीको माग गरेका छन् । तल्लो तहका कर्मचारीका लागि दरखास्त परेको भए पनि डाक्टरको दरखास्त दिने छैनन् । छोटो समयका लागि मात्रै काम गर्न डाक्टर आउन नमानेका कारण अस्पताल बनेर पनि सेवा सुरु हुन नसकेको पालिकाहरूले जनाएका छन् । मोदी गाउँपालिकाकी उपाध्यक्ष सेती महतले ३ महिनाका लागि मात्रै भनेर आह्वान गरिएको सूचनाका कारण डाक्टरको निवेदन नपरेको हुन सक्ने बताइन् । तीन महिना भनेर सूचना निकाल्यौं । अब सूचनाको बेहोरा नफेरेसम्म निवेदन नपर्ने देखिन्छ, उनले भनिन् । बिहादीका अध्यक्ष भुसालले पनि करारमा डाक्टर आउन नमाने गाउँपालिकाले व्यवस्थापन गर्ने गरी स्थायी नियुक्तिको बाटो खोजिने बताए । अस्पताल निर्माण भएर स्वास्थ्यकर्मी माग गरेको डेढ महिनासम्म पनि कुनै स्वास्थ्यकर्मीको आवेदन नपरेपछि सेवा सुरु गर्न नसकिएको जलजला गाउँपालिकाले जनाएको छ ।"
रकम बरामद हुँदैमा घूस भन्न मिलेन : सर्वोच्च,"काठमाडौं (कास) सर्वोच्च अदालतले सरकारी कर्मचारी वा पदाधिकारीको साथबाट रकम बरामद भएकै आधारमा घूस खाएको आरोप प्रमाणित नहुने भनी फैसला गरेको छ । घूस खाएको आरोपमा पक्राउ परेका एक कर्मचारीको मुद्दामाथि व्याख्याका क्रममा सर्वोच्चले रकम बरामद लाई मात्रै भ्रष्टाचारको आधार बनाउन नमिल्ने व्याख्या गरेको हो । अख्तियारको टोलीले धनुषाको नापी कार्यालयमा कार्यरत अमिन कृष्णप्रसाद जोशीलाई २०७३ साल चैत २० गते ३० हजार रुपैयाँ पक्राउ गरेको थियो । धनुषाधाम नगरपालिका५ को गाउँको ब्लकको जग्गा नापी गर्दा घूस मागेको उनीमाथि आरोप थियो । तर उनले भने आफूले रकम मागेको नभई जबर्जस्ती खल्तीमा हालिदिएको दाबी गरेका थिए । विशेष हुँदै सर्वोच्च अदालतले उनको दाबी सही ठहर्याउँदै रकम बरामदले मात्रै भ्रष्टाचार पुष्टि नहुने भनी व्याख्या गरेको हो । प्रतिवादीले त्यो रकम स्वेच्छाले माग गरेको र स्वेच्छाले घूसबापतको रकम लिएको तथ्य वस्तुनिष्ठ, विश्वसनीय प्रचुर एवं पर्याप्त प्रमाणबाट पुष्टि भएको हुनुपर्छ, न्यायाधीशहरू दीपककुमार कार्की र हरि फुयालको इजलासको फैसलामा भनिएको छ, भ्रष्टाचारजस्तो गम्भीर कसुर स्थापित हुनका लागि प्रतिवादीबाट रकम बरामद हुनु नै पूर्ण एवं पर्याप्त प्रमाण हुन सक्दैन । आरोपितले सेवाग्राहीबाट यति घूस चाहियो भनी माग गरेको देखिँदैन । घटनाका दिन अख्तियारको टोलीले खानतलासी गर्दा जोशीको सर्टको बायाँ खल्तीबाट २० हजार र पाइन्टको अगाडिको खल्तीमा १० हजार रुपैयाँको नोट बरामद भएको थियो । उनले आफूलाई जबर्जस्ती गरी दुई जनाले हात समातेर खल्तीमा पैसा हाल्न खोज्दा इन्कार गरेको बताए । मेरो खल्तीमा जबर्जस्ती पैसा हाल्न खोज्दा मेरा दुईवटा पेन भाँचिएको छ, उनले बयानमा भनेका थिए, मेरो ओठमा पनि चोट लागेको छ । सर्टको बटन निस्किएको छ । जोशीले स्वेच्छाले घूस लिई कसुर गरेको विश्वसनीय प्रमाण अख्तियारले पेस गर्न नसकेको सर्वोच्चले फैसला गरेको हो ।"
१ लाख ५२ हजार नेपालीको उद्धार,"काठमाडौं (कास) कोभिड(१९ का कारण उत्पन्न असहज परिस्थितिमा विभिन्न ६० वटा मुलुकमा अलपत्र परेका डेढ लाखभन्दा बढी नेपाली उद्धार उडानबाट स्वदेश फर्किएका छन् । कोभिड संकट व्यवस्थापन केन्द्र (सीसीएमसी) का अनुसार जेठ २९ देखि मंसिर पहिलो सातासम्म १ लाख ५२ हजार ३ सय ५९ नेपाली आफ्नै खर्चमा चार्टर उडानमार्फत स्वदेश फर्किएका हुन् । फर्किनेमा सबैभन्दा धेरै श्रम गन्तव्य मुलुकमा रहेका नेपाली छन् । जसअनुसार यूएईबाट ४५ हजार ९ सय २८, कतारबाट ३१ हजार ३ सय २३, साउदी अरबबाट १९ हजार ८ सय २१, मलेसियाबाट २० हजार ४ सय ५७, कुवेतबाट ११ हजार ४ सय ७५, जापानबाट ४ हजार ५ सय ३४, टर्कीबाट ४ हजार १ सय ४ र दक्षिण कोरियाबाट २ हजार ६५ जना फर्किएका सीसीएमसीले जनाएको छ ।लकडाउन गरिएको १ सय ६४ दिनपछि (भदौ १६) मन्त्रिपरिषद् बैठकले अन्तर्राष्ट्रिय उडान सर्सत खुला गरेको थियो । नियमित उडान हुन थालेपछि कात्तिक २४ यता उद्धार उडानसमेत हुन छोडेको छ । तर साउदी अरबले अझै पनि नियमित उडान खुला नगरेकाले चार्टर उडानबाटै नेपालीलाई स्वदेश ल्याउने क्रम जारी रहेको संस्कृति, पर्यटन तथा नागरिक उड्डयन मन्त्रालयका सहसचिव बुद्धिसागर लामिछाने बताए । उनका अनुसार हिमालय एयरलाइन्सले सातामा ३४ वटा उडानबाट नेपालीलाई स्वदेश ल्याउँदै आएको छ । सरकारले गत चैत ९ देखि सबै अन्तर्राष्ट्रिय व्यावसायिक उडान बन्द गराएको थियो ।"
"संसद् बोलाउन वास्ता छैन, तर एकपछि अर्को अध्यादेश","(काठमाडौं)  सरकारले असोजयता ४ वटा अध्यादेश ल्याइसकेको छ भने अर्को अध्यादेश आइतबार राष्ट्रपति विद्यादेवी भण्डारीसमक्ष सिफारिस गरेको छ । बलात्कारका घटनामा संलग्नहरूलाई कडा कारबाही गर्ने प्रावधान राखेर पाँचौं अध्यादेश ल्याउन लागिएको हो । संसद् अधिवेशन चलेको भए अध्यादेश ल्याउनु पर्दैनथ्यो । संसद्बाटै विधिवत् छलफल र बहस गरेर नयाँ कानुन निर्माण वा संशोधन हुन सक्थ्यो । अहिले ल्याइएका र जारी हुने क्रममा रहेका अध्यादेश दूरगामी महत्त्व राख्ने अत्यावश्यक खालका नै छन् । संसद् अधिवेशन नभएका बेला यस्ता अध्यादेश ल्याउने अधिकार सरकारलाई छ । तर अधिवेशन बोलाउन छाडेर यसरी धमाधम अध्यादेश ल्याइँदा संसद् छलिरहने सरकारको नियत त होइन भनेर शंका पनि उठ्ने गरेको छ । सरकारको वार्षिक बजेट पारित गरेपछि गत असार १८ मा संसद्को छैटौं अधिवेशन सत्ता र प्रतिपक्षका सांसदहरूलाई जानकारी नदिई हठात् अन्त्य गरिएको थियो । त्यसपछि साढे चार महिना बित्दा पनि अधिवेशन बोलाउन न सरकारको हतारो देखिएको छ न प्रमुख प्रतिपक्षको चासो । सत्ता पक्षका लागि संसद् अधिवेशन नभएका बेला सरकार सञ्चालनमा झमेला नपर्ने भएकाले अधिवेशन बोलाउन हतारो हुँदैन । तर प्रमुख विपक्षी दल कांग्रेसले पनि अधिवेशनका लागि पहल गरेको छैन । प्रधानमन्त्री केपी शर्मा ओलीलाई शनिबार बालुवाटार नै पुगेर भेटेका कांग्रेस सभापति शेरबहादुर देउवाले संसद् अधिवेशन बोलाउने सम्बन्धमा कुरा राखेनन् । बरु संवैधानिक नियुक्तिदेखि सत्तारूढ दलभित्रकै किचलोका विषयमा विमर्श गरे । देउवासँगको भेटको भोलिपल्टै ओलीले अर्को अध्यादेश राष्ट्रपतिसमक्ष सिफारिस गरेका हुन् ।सत्तारूढ नेकपामा यतिबेला आन्तरिक कलह चुलिएको छ । यो विवादका कारण पनि प्रधानमन्त्री एवं नेकपा अध्यक्ष ओलीले आफू अनुकूल अध्यादेश ल्याउन सकिने हतियार लाई जीवितै राख्न चाहेको देखिन्छ । उता कांग्रेस सभापति देउवा नेकपाको कलहमा ओलीलाई कसरी सहज हुन्छ र आफूले कहाँबाट उनलाई रिझाएर संवैधानिक निकाय र अन्य केही स्थानमा आफ्नो मान्छे भर्ती गर्न पाइन्छ भन्ने रणनीति बनाएर बसेको कांग्रेसकै सांसद बताउँछन् । देउवाजी बालुवाटार (प्रधानमन्त्री ओली) र खुमलटार (नेकपा अध्यक्ष पुष्पकमल दाहाल) जुधे आफूलाई कसरी फाइदा हुन्छ भनेर बसेपछि कसरी संसद्को अधिवेशन बोलाउन पहल गर्नुहुन्छ ? ती सांसदले भने । संसद् अधिवेशन हठात् अन्त्य गरिँदा सुरुआतमा कांग्रेसका केही नेताले विरोध गरे पनि सभापति देउवा चुप लागेर बसेका थिए । कांग्रेस केन्द्रीय समितिको पछिल्लो बैठक कात्तिक २८ गते पार्टीको केन्द्रीय कार्यालय सानेपामा बसेको थियो । उक्त बैठकमा पार्टीका तीन नेता गगन थापा, धनराज गुरुङ र अर्जुन जोशीले संकटका बेला जनप्रतिनिधिहरूले जनताको आवाज बोल्नुपर्ने र त्यसका लागि तत्काल संसद्को हिउँदे अधिवेशन बोलाउन कांग्रेसले सरकारलाई दबाब दिनुपर्ने र अन्य राजनीतिक दलसँग सहकार्य गर्नुपर्ने माग राखेका थिए । हामीले पहिलेदेखि नै संसद् अधिवेशन बोलाउनुपर्छ । कोभिड१९ लगायतका विषयमा जनताको आवाज संसद्मा पुर्याउन हतार भइसक्यो । संविधानले दिएको अधिकार प्रयोग गरेर सरकारलाई हामीले सही बाटोमा हिँडाउनुपर्छ भन्दै सभापतिलाई आग्रह गर्यौं । तर उहाँ र उहाँनिकट नेताहरूले गम्भीर रूपमा त्यसलाई लिनु भएन, सांसद थापाले भने । उनले संसद् बोलाउन ढिलो भइसकेको बताए । सभापति देउवानिकट नेत्री तथा कांग्रेस संसदीय दलकी सचेतक पुष्पा भुसाल भने आफ्नो पार्टी संसद् बोलाउने पक्षमा रहेको बताइन् । सभापतिजीले चाडपर्व सकिएपछि संसद् बोलाउन पहल गर्ने भन्नुभएको थियो । हिजो भर्खरै छठ सकिएको छ । अब अन्य दलहरूसँग पनि पहल गरेर अघि बढ्ने सवालमा कुरा हुनेछ, उनले आइतबार भनिन् ।एक नेताका अनुसार कात्तिक २३ गते देउवा निवास बूढानीलकण्ठमा बसेको केही केन्द्रीय समिति सदस्य तथा पूर्व र वर्तमान पदाधिकारीहरूसहितको अनौपचारिक बैठकमा देउवा आफैंले संसद् बोलाउन कांग्रेसले पहल गर्ने विचार राखेका थिए । तर पछि नेकपाभित्र विवाद आएपछि देउवाले संसद् बोलाउने सम्बन्धमा कुनै कुरा गरेका छैनन् । हाम्रा सभापतिजी प्रधानमन्त्रीजीसँग नजिक भएर काम गरिरहनुभएको छ, कांग्रेसका अर्का एक नेताले भने । कांग्रेस सांसद मीनेन्द्र रिजालले अब अन्य पार्टीहरूसँग सल्लाह गरेर संसद्को अधिवेशन बोलाउन कांग्रेस अघि बढ्नुपर्ने बताए ।"
बालुवाटारमा ओलीदेउवा खासखुस,"काठमाडौं (कास) नेकपामा आन्तरिक विवाद चुलिइरहेका बेला प्रधानमन्त्री केपी शर्मा ओली र प्रमुख विपक्षी दल कांग्रेसका नेता शेरबहादुर देउवाबीच शनिबार भएको भेटघाटलाई लिएर राजनीतिक बजारमा विभिन्न अड्कलबाजी सुरु भएको छ । प्रधानमन्त्री र विपक्षी दलका नेता भेट्नु नौलो नभए पनि सत्तारूढ दलभित्र विवाद चुलिएका बेला भेट भएको हो । ओली र देउवा पक्षका नेताहरूले भेटबारे स्पष्ट खुलाएका छैनन् । भेटमा नेकपा नेता सुवास नेम्वाङ, कांग्रेस नेता रमेश लेखक पनि सहभागी दिए । उनीहरूले नियमित रूपमा हुने भेटकै निरन्तरता भनेका छन् । नेकपा वृत्तमा ओलीले पार्टी फुटिहाल्यो भने देउवासँग सत्ता साझेदारी गर्न कुरा गरेको आशंका गरिएको छ । कांग्रेस वृत्तमा भने नेकपा विवादमा ओलीलाई साथ दिएर संवैधानिक नियुक्तिहरूमा देउवाले हिस्सा लिन खोजेको आशंका गरिएको छ । यसअघि पनि देउवाले संकटमा ओलीलाई ढाडस दिएर आफ्नो दुनो सोझ्याउन गरेको आरोप कांग्रेसभित्रै लाग्दै आएको छ । ओलीसँग शनिबार भएको भेटमा बाहिर आएजस्तो सत्ता साझेदारीको विषयमा कुरा नभएको उनका स्वकीय सचिव भानु देउवाले बताए । स्वकीय सचिव देउवाका अनुसार बालुवाटारमा प्रधानमन्त्री ओलीसँग विश्वविद्यालयका उपकुलपति नियुक्तिलगायतका विषयमा कुरा भएको थियो । लामो समयदेखि थाती रहेको संवैधानिक आयोगहरूको नियुक्तिबारे पनि कुराकानी भएको छ । ओली र देउवाबीच बाहिर सत्ता साझेदारीसम्मका कुराकानी आएको प्रचार भएपछि कांग्रेस प्रवक्ता विश्वप्रकाश शर्माले ट्वीट गरेका छन्, भ्रम, कोही कसैलाई छ भने, ५ वर्ष विपक्षमा बस्ने प्रस्ट जनादेश छ कांग्रेसलाई, कुनै पनि भड्कावबाट टाढा छौं, रहनेछौं । नेकपाको द्वन्द्वसँग बिलकुल निरपेक्ष छौं । अतः यता वा उताको जोडघटाउमा कांग्रेसको शिर गन्ने धृष्टता कोहीबाट नहोस्, सजग गराउँछौं ।"
काठ बिक्री खुलाउन माग,"काठमाडौं (कास) नेपाल वन पैदावार उद्योग व्यवसायी महासंघ (फेनफिट) ले काठ ओसारपसार, संकलन तथा बिक्रीवितरण खुला गर्ने मन्त्रिपरिषद्को निर्णय कार्यान्वयनका लागि प्रधानमन्त्री केपी शर्मा ओलीको ध्यानाकर्षण गराएको छ । मन्त्रिपरिषद्ले गत असोज ११ गते दिएको निर्देशन वन तथा वातावरण मन्त्रालयले कार्यान्वयन गर्न आलटाल गरेपछि आइतबार फेनफिटले प्रधानमन्त्री ओलीसहित अर्थ, उद्योग र वन तथा वातावरणमन्त्रीको ध्यानाकर्षण गराएको हो । मन्त्रिपरिषद्को निर्देशन कार्यान्वयनका लागि ध्यानाकर्षण गराउँदा वन तथा वातावरणमन्त्री शक्तिबहादुर बस्नेत आक्रोशित भएको स्रोतले जनाएको छ । स्रोतका अनुसार फेनफिट पदाधिकारीसमक्ष मन्त्री बस्नेतले भनेका थिए, मैले काठ रोकेको होइन, जसले रोकेको हो त्यहीं गएर दबाब दिनुस् । यसअघि काठ फुकुवाका लागि वन मन्त्रालयले लगेको प्रस्ताव मन्त्रिपरिषद्ले फर्काइदिएको थियो । मन्त्री बस्नेत र मन्त्रालयका सचिव विश्वनाथ ओलीले प्रधानमन्त्री ओली र अर्थमन्त्री विष्णु पौडेलसँग वैज्ञानिक वन व्यवस्थापन कार्यक्रमलाई निरन्तरता दिन सके विदेशी काठ आयात रोकिनुका साथै जीडीपीमा वनको योगदान बढ्ने धारणा राखेका थिए, मन्त्रालय स्रोतले भन्यो, प्रधानमन्त्रीले वैज्ञानिक वन कार्यक्रम सुन्नै चाहेका छैनन्, उहाँलाई वैज्ञानिक वनबारे नकारात्मक धारणा घोटाइएको छ । मन्त्रिपरिषद्ले असोज ११ मा अधिकारकर्मी नेत्रप्रसाद तिम्सिना नेतृत्वको उच्चस्तरीय छानबिन समितिले बुझाएको प्रतिवेदन कार्यान्वयन गर्न मन्त्रालयलाई लिखित निर्देशन दिएको थियो । उक्त समितिले वनमा कटानमुछान र घाटगद्दी भइसकेका वा हुन बाँकी रहेका, बिक्री भएर पनि उठाउन रोकिएका सबै काठ साधारणसभाबाट निर्णय गराई बिक्रीवितरण वा ओसारपसार फुकुवा गर्न सुझाव दिएको थियो । काठको टेन्डर हुने, घाटगद्दीबाट काठ उठाउने र बिक्री गर्ने मुख्य सिजन जेठमै सरकारले काठ ओसारपसार र ढुवानीमा रोक लगाउने निर्णय गरेपछि अर्बौं रुपैयाँको काठ जंगलभित्रै थुप्रिएको छ । मुलुक कोरोना महामारीले ग्रस्त भएका बेला अनियमित काठ कटानी तथा ओसारपसार भएको गुनासो आएपछि छानबिन गर्न मन्त्रिपरिषद्ले गत जेठ २८ गते अधिकारकर्मी तिम्सिनाको अध्यक्षतामा वनविज्ञसमेत रहेको उच्चस्तरीय छानबिन समिति बनाएको थियो । समितिले जथाभाबी रूख काटिएका भनिएका जिल्लाको स्थलगत अध्ययन गरेको थियो । फेनफिटका अध्यक्ष श्यामसुन्दर ढकालले छानबिन समितिले बुझाएको प्रतिवेदन कार्यान्वयनमा ढिलाइ हुँदा करिब ८० अर्ब रुपैयाँ नोक्सान भएको दाबी गरे । समितिले जेठ १५ गतेअगावै टेन्डर भएका र व्यवसायीले राजस्व बुझाइसकेका तथा छोडपुर्जी भइसकेर पनि नउठेका काठ ओसारपसार गर्न र समिलमा चिरान भएका काठदाउरा फुकुवा गर्न सिफारिस गरेको थियो । सामुदायिक वन उपभोक्ता महासंघ (फेकोफन) ले पनि छानबिन समितिको उक्त प्रतिवेदन कार्यान्वयन गर्न वन तथा वातावरण मन्त्रालयलाई आग्रह गरेको छ । फेकोफनकी अध्यक्ष भारती पाठकले समितिले दिएको प्रतिवेदन कार्यान्वयन गर्नुको साटो वन मन्त्रालयले पुनः प्रतिवेदन अध्ययन गर्न छुट्टै समिति बनाएर अल्झाइरहेको आरोप लगाइन् । फेकोफनले निकुञ्ज तथा संरक्षण क्षेत्र विस्तार गर्ने सरकारको तयारीप्रति पनि आपत्ति जनाएको छ ।"
परीक्षा केन्द्रमा हेल्थ डेस्क अनिवार्य,"(काठमाडौं)  कोभिड महामारीका बीच मंगलबारदेखि मुलुकभर कक्षा १२ को परीक्षा हुँदै छ । कतिपय स्थानीय तहले विद्यार्थी, शिक्षक र अभिभावकमा संक्रमण फैलिएर वैकल्पिक कक्षासमेत स्थगन गरेका बेला राष्ट्रिय परीक्षा बोर्डले संक्षिप्त परीक्षा सञ्चालन गर्न लागेको हो । परीक्षाका बेला स्वास्थ्य सुरक्षासम्बन्धी मापदण्ड पालना गर्न नसके संक्रमण झनै समुदायमा फैलिन सक्ने भनेर विज्ञहरूले सचेत गराएका छन् । बोर्डले पनि स्वास्थ्य मापदण्ड अनिवार्य पालना गर्न केन्द्राध्यक्षहरूलाई निर्देशन दिएको छ । बोर्डका अध्यक्ष चन्द्रमणि पौडेलले प्रत्येक परीक्षा केन्द्रमा हेल्थ डेस्क राखिने बताए । डेस्कमा रहने निरीक्षकले परीक्षा केन्द्र हाता बाहिरै स्वास्थ्य सुरक्षा मापदण्ड पालना भएनभएको अनुगमन गर्ने उनले जनाए । परीक्षासम्बन्धी कार्यविधिमा पनि स्वास्थ्य मन्त्रालयलगायतका निकायले तोकेका मापदण्ड अनिवार्य पालना गर्नुपर्ने उल्लेख छ । स्वास्थ्यकर्मीसहितको हेल्थ डेस्कमा साबुनपानीले हात धुने र शरीरको तापक्रम मापन गर्ने व्यवस्था मिलाइने बोर्डले जनाएको छ । ४ हजार १ सय ५ वटा केन्द्रमा परीक्षा सञ्चालन हुँदै छ । केन्द्राध्यक्षहरूको अभिमुखीकरणमा हेल्थ डेस्क राख्न निर्देशन दिएका छौं, पौडेलले भने, साबुनपानीले हात धोएर मात्र परीक्षा हलमा प्रवेश गर्न दिइनेछ ।कार्यविधिमा एउटा परीक्षा हलमा बढीमा २० जना परीक्षार्थी राख्नुपर्ने भनिएको छ । दुईदुई मिटरको दूरीमा मात्रै परीक्षार्थीलाई राख्नुपर्ने बोर्ड अध्यक्ष पौडेलले बताए । ठूला कोठा भए २० जनासम्म राख्न सकिएला, एउटा कोठामा कति जनाभन्दा पनि दुईदुई मिटरको दूरी कायम हुने गरी बस्ने व्यवस्था मिलाउनुपर्छ, उनले भने । परीक्षार्थी, निरीक्षकलगायत परीक्षामा संलग्न कर्मचारीले मास्कको प्रयोग अनिवार्य गर्नुपर्ने उनले दोहोर्याए । उनले थपे, रुघाखोकी लागेका वा कोरोनासँग मिल्दोजुल्दो लक्षण देखिएका परीक्षार्थीलाई छुट्टै कक्षाकोठामा राखेर परीक्षा दिन लगाउनुपर्छ, कोरोना पोजिटिभ भएका विद्यार्थीलाई पछि परीक्षा दिने व्यवस्था बोर्डले मिलाउँछ । ४ लाख ३२ हजार विद्यार्थी परीक्षामा सहभागी हुँदै छन् । खुला विश्वविद्यालयका प्राध्यापक तथा जनस्वास्थ्यविद् सुजनबाबु मरहठ्ठाले विद्यार्थी परीक्षा केन्द्रमा आउँदादेखि परीक्षा सकेर घरसम्म नपुग्दासम्म विशेष ध्यान दिनुपर्ने बताए । परीक्षा हलभित्र दुईदुई मिटरको दूरीले मात्र पुग्दैन, विद्यार्थी परीक्षा हलमा प्रवेश गर्ने र निस्कने बेला पनि दूरी कायम गरेर नियन्त्रण गर्न सक्नुपर्छ, उनले थपे, प्रवेश पत्र लिन आउँदा नै भीडभाड नगरी आऊ, एकअर्काबीच दूरी कायम गरेर हिँडडुल गर भनेर सचेत गराउनुपर्छ । सकेसम्म सानोसानो समूह छुट्टाछुट्टै कक्षाकोठामा राखेर परीक्षा सञ्चालन गर्नुपर्ने उनले सुझाव छ । कोरोना संक्रमण भित्रभित्रै फैलिरहेकै छ, परीक्षा पनि लिनैपर्ने छ, सानोसानो कुरामा सावधानी अपनाए मात्र संक्रमणबाट जोगिन सकिन्छ, उनले भने । विद्यार्थीविद्यार्थी, विद्यार्थीशिक्षक र शिक्षकशिक्षकबीच पनि कोरोना भाइरस सर्न सक्नेमा सजग रहनुपर्ने विज्ञहरू बताउँछन् । सही तरिकाले अनिवार्य मास्क लगाउन, एक जनाभन्दा बढी बस्न र हिँडडुल गर्न निरुत्साहित गर्न, हात धुने व्यवस्था मिलाउन र कक्षाकोठामा अति आवश्यकबाहेकका अन्य सामग्री लैजान पूर्णरूपमा प्रतिबन्ध लगाउन सके संक्रमण फैलिनबाट रोक्न सकिने जनस्वास्थ्यविद्हरूको भनाइ छ । परीक्षा सुरु हुनुभन्दा चाँडो सेन्टर खेल्ने र एकअर्काबीचको दूरी कायम गर्न क्यु सिस्टम लगाउने गर्नुपर्छ, जनस्वास्थ्यविद् मरहठ्ठाले भने । विद्यार्थीलाई उत्तरपुस्तिका तथा प्रश्नपत्र दिँदा र लिँदा सेनिटाइजर अनिवार्य प्रयोग गर्नुपर्ने उनले सुझाव दिए । घरमा पुगेपछि पनि साबुनपानीले हात धुन र होम क्वारेन्टाइनमा बस्न विद्यार्थीलाई उनले सल्लाह दिए । कोरोनाको त्रासमा रहेका विद्यार्थीलाई हौसला दिएर परीक्षा सञ्चालन गर्नुपर्छ, उनले भने ।बोर्डका सदस्य सचिव दुर्गाप्रसाद अर्यालले विद्यार्थीको भीडभाड रोक्न परीक्षा हल आधा घण्टाअघि नै खुल्न सक्ने व्यवस्था गरिएको बताए । पहिले १५ मिनेटअघि मात्र खुल्थ्यो, अहिले आधा घण्टाभन्दा पहिल्यै खोल्न सकिनेछ, परीक्षा हलअनुसार आलोपालो भित्र पस्ने र बाहिर निस्कने व्यवस्था मिलाउन केन्द्राध्यक्षहरूलाई भनेका छौं, उनले भने । परीक्षार्थीले हलभित्र आपसमा सामग्री प्रयोग गर्नसमेत नपाउने उनले जनाए ।५ सयभन्दा बढी परीक्षार्थी रहेका केन्द्र १ सय १३ वटा छन् । २ सयदेखि ५ सयसम्म परीक्षार्थी हुने केन्द्रको संख्या ३ सय ९७ छ । विद्यार्थी धेरै रहेको परीक्षा केन्द्रले स्वास्थ्य सुरक्षा पालना गर्न विशेष ध्यान दिनुपर्ने अर्यालले जनाए । १ सयदेखि २ सयसम्म विद्यार्थी रहेका परीक्षा केन्द्र ६ सय ९३ वटा छन् । १ सयसम्म परीक्षार्थी रहने परीक्षा केन्द्र १ हजार २१ छन् भने ५० जनासम्म परीक्षार्थी रहेका केन्द्र एक हजार ८ सय ८३ वटा छन् ।शिक्षा, स्वास्थ्य, गृह र संघीय मामिला मन्त्रालयमार्फत स्वास्थ्य मापदण्ड पालना गराउन जिल्ला, स्थानीय तह र परीक्षा केन्द्रसम्म परिपत्र गरिएको बोर्डले जनाएको छ । सबै परीक्षा केन्द्रमा उत्तरपुस्तिका पुगिसकेको अर्यालले बताए । इन्टरनेटको पहुँच नपुगेका हिमाली क्षेत्रलगायत परीक्षा केन्द्रमा बोर्डले नै प्रश्नपत्र पठाएको छ । इन्टरनेट सुविधा भएका विद्यालयमा परीक्षा सुरु हुनुभन्दा आधा घण्टाअघि अनलाइन माध्यमबाट प्रश्नपत्र पठाइनेछ । परीक्षा सकिएपछि उत्तरपुस्तिका विद्यालयमा नै परीक्षण गरेर बोर्डमा पठाउनुपर्नेछ । विद्यार्थीले आफूले अध्ययन गरेकै विद्यालय (होमसेन्टर) मा परीक्षा दिन पाउने व्यवस्था गरिएको छ । करिब १२ हजार विद्यार्थीले आफूले पढेको भन्दा अन्यत्रको घरपायक परीक्षा केन्द्रबाट परीक्षा दिँदै छन् ।सैद्धान्तिकतर्फ प्रत्येक विषयको कुल पूर्णाङ्कको ४० प्रतिशत मात्रै लिखित परीक्षा लिन लागिएको हो । मंसिर १६ गते परीक्षा सकिनेछ । कार्यविधिअनुसार प्रत्येक विषयको सैद्धान्तिकतर्फ ४० प्रतिशतको छोटो परीक्षा, ४० प्रतिशत कक्षा ११ मा प्राप्त गरेको अंक र बाँकी २० प्रतिशत विद्यालयको आन्तरिक मूल्यांकनको आधारमा दिइने छ ।"
सुत्केरीको मृत्युपछि स्वास्थ्यकर्मी भागे,"(सिरहा)  शल्यक्रियाबाट प्रसूति गराउने क्रममा एक महिलाको मृत्यु भएपछि चिकित्सकको लापरबाही भन्दै आफन्तले लहान३ स्थित डिभाइन हेल्थ केयर अस्पतालमा तोडफोड गरेका छन् । सुखीपुर९ बैसाखा मोहनपुरीकी २७ वर्षीया आरती साहको शल्यक्रियाका क्रममा शनिबार साँझ ८ बजे मृत्यु भएको थियो । घटनापछि आक्रोशित आफन्तले तोडफोड गरेपछि अस्पतालका स्वास्थ्यकर्मी र कर्मचारी भागेका छन् । मृतकका आफन्तले आइतबार बिहान पूर्वपश्चिम राजमार्गमा २ घण्टा आवागमन अवरुद्ध पार्नुका साथै अस्पताल अगाडि दिनभर प्रदर्शन गरेका छन् । डाक्टरको लापरबाहीले मेरी पत्नीको मृत्यु भएको हो, प्रमोद साहले भने, लापरबाही गर्नेलाई कारबाही हुनुपर्छ । आक्रोशितको भीडले अस्पतालको गेटमै रहेको फार्मेसीका औषधि, फर्निचरलगायत फाल्नुका साथै सिसा तोडफोड गरेको छ । शल्यक्रियाका क्रममा आमाको मृत्यु भए पनि नवजात शिशु भने सकुशल छन् । उनलाई त्यहाँबाट सप्तऋषि अस्पतालमा सारिएको छ । जेठो छोरा ८ वर्षको भएपछि आरतीलाई दोस्रो सन्तानको जन्मका लागि अस्पताल लगिएको थियो । आरतीको अपरेसन अस्पताल सञ्चालकसमेत रहेका डा चन्द्रशेखर यादवसहित चार जनाको टोलीले गरेको थियो । अपरेसनबाट छोरी जन्मिएपछि राति साढे ७ बजेसम्म डाक्टरले आरतीलाई ठीकै छ भनेका थिए, प्रमोदले भने, त्यसपछि डा यादवसहित अस्पतालका स्वास्थ्यकर्मी र कर्मचारी एकएक गरी ९ बजेभित्रै सबै निस्किए । शल्यक्रिया गर्ने क्रममा आरतीको मृत्यु भएपछि मृतकलाई त्यत्तिकै छाडेर डाक्टरसहित सबै एकएक गरी भागेको पीडितका आफन्तले बताए । अस्पतालविरुद्ध प्रमोदले प्रहरीमा उजुरी दर्ता गराएका छन् । अस्पतालका स्वास्थ्यकर्मी र कर्मचारी मोबाइल अफ गरेर सम्पर्कविहीन भइ बसेका छन् । शव पोस्टमार्टमका लागि धरान पठाएर घटनाको छानबिन भइरहेको इलाका प्रहरी कार्यालय लहानका डीएसपी शरत थापा क्षत्रीले बताए । जिल्ला प्रशासन कार्यालयले पनि घटनाको छानबिन गर्न समिति गठन गरेको छ । स्वास्थ्य कार्यालय प्रमुख कृष्णदेव यादवको संयोजकत्वको समितिले उक्त अस्पतालको सञ्चालन अनुमतिसँगै घटनाको छानबिन थालेको जनाएको छ ।स्थानीय सरकार सञ्चालन ऐनमा १५ शय्यासम्मको अस्पताल सञ्चालन अनुमति स्थानीय तहबाटै दिन सकिने प्रावधान छ । लहानमा लहान अस्पताल, सप्तऋषि अस्पताल र पिपुल लिभिङ गरी तीनवटा अस्पतालले मात्र सञ्चालन अनुमति लिएको नगरपालिकाका स्वास्थ्य प्रमुख रामसुन्दर यादवले बताए ।"
मन्दिर र पार्कलाई ७१ करोड,"(रूपन्देही)  कोरोना महामारीमा खटिएका स्वास्थ्यकर्मीले जोखिम भत्ता पाउन सकेका छैनन् । अस्पतालमा बेड अभावले संक्रमितहरू होम आइसोलेसनमै बस्न बाध्य छन् । संक्रमण घरैपिच्छे पुगेको छ । उपचारमा सरकार टाढिँदै गएको छ । तर कोरोना महामारीकै बीच लुम्बिनी प्रदेश सरकारले झन्डै पौने एक अर्ब रकम मन्दिर मर्मत, पार्क संरक्षण, क्लबका भवन र सहिदका नाममा पूर्वाधार निर्माणमा खर्च गर्न थालेको छ । स्थानीय सरकार आफैंले मर्मत, संरक्षण र निर्माण गर्न सक्ने टुक्रे योजनामा प्रदेश सरकारले कार्यकर्ता रिझाउने गरी बजेट वितरण गरेको हो ।प्रदेशको उद्योग, पर्यटन वन तथा वातावरण मन्त्रालयले संस्कृति तथा पर्यटन विकास र प्रवर्द्धन कार्यक्रम मार्फत ७० करोड ८६ लाख रुपैयाँ बजेट उपलब्ध गराउने तयारी गरेको छ । यस्ता योजना कतिपय सिधै उपभोक्तालाई र केही पर्यटन एवं डिभिजन वन कार्यालयमार्फत बजेट सुनिश्चित गरिएको छ । आर्थिक वर्ष २०७७७८ को बजेट कार्यक्रममार्फत विनियोजन भएको बजेटमा मन्त्रालयले ५ लाखदेखि २० लाख रुपैयाँसम्म सोझै उपभोक्ता समितिमार्फत खर्च गर्ने तयारी छ । त्यस्ता योजनाको अधिकांश नेतृत्वमा नेकपाकै कार्यकर्ताको हालीमुहाली छ । विकास र पर्यटन प्रवर्द्धन शीर्षकमा १ सय ८१ वटा योजनाका लागि बजेट सुनिश्चित गरिएको हो । गुल्मीको मदाने गाउँपालिका६ पुर्कोटदहमा सहिद कृष्ण कुँवर स्मृति भवन निर्माणका लागि २० लाख रुपैयाँ रकम उपलब्ध गराइएको छ । तत्कालीन माओवादीले धुर्कोट प्रहरी चौकी आक्रमण गर्दा ज्यान गुमाएका कुँवरको आफ्नै घर रहेको पुर्कोटदहमै सहिद स्मृति भवन गराउने गरी नेकपाकै कार्यकर्ता शेरबहादुर कुँवरलाई अध्यक्ष बनाएर रकम दिन लागिएको हो । स्थानीयका अनुसार अहिलेसम्म भवन निर्माणका लागि जग्गासमेत व्यवस्थापन भएको छैन । स्थानीयले पुर्कोटदहको मध्य भागमा रहेको सार्वजनिक स्थलमा भवन निर्माणका लागि आग्रह गरे पनि नेकपाकै जोडबलमा उनकै घरलाई मर्मत गर्ने तयारी छ । गुल्मीका तीन गाउँपालिकामा चारवटा सहिद स्मृति भवन निर्माण गर्ने गरी ५० लाख रुपैयाँ बजेट छ । सबैमा निर्माण समितिको नेतृत्वमा नेकपाकै कार्यकर्ताको हालीमुहाली छ । लुम्बिनी प्रदेश सरकारले यस्ता सहिद स्मृति भवन र पार्क गरी १३ वटा निर्माण गर्दै छ । त्यसमा मात्रै ७ करोडभन्दा बढी बजेट छ । अर्घाखाँचीको सन्धिखर्क नगरपालिका९ को अर्घा भगवती मन्दिरमा पर्यटकीय पूर्वाधार निर्माण गर्ने भन्दै १५ लाख रुपैयाँ उपलब्ध गराइएको छ । त्यसमा पनि नेकपाकै जिल्ला सदस्य सरोज भुसाल अध्यक्ष छन् । मन्दिरलाई पर्यटकीय गन्तव्य बनाउन सक्ने अवस्था छैन । तर, अर्थहीन रूपमा मन्दिरलाई बजेट उपलब्ध गराएर कार्यकर्ता रिझाउन खोजिएको छ । प्यूठानको मल्लरानी गाउँपालिका४ बुढाचौरमा स्थानीयले कुखुराका भाले चढाउने र बाली थन्क्याउने बेलामा पूजा गर्ने झाँक्री स्थान छ । खिर्रोको रुखमुनि पूजा हुने गर्छ । त्यसमा अहिलेसम्म कसैको नेतृत्व पनि छैन । त्यो पर्यटकीय स्थल पनि होइन तर त्यही स्थानको संरक्षण गर्ने भन्दै सरकारले २० लाख रुपैयाँ उपलब्ध गराएको छ । स्थानीय सरकारले २ लाख ५० हजार छुट्याएको छ । मल्लरानी४ का वडा सदस्य शिवबहादुर बस्नेतले स्थानीयको आस्था रहेकाले संरक्षण गर्न रकम छुट्याएको बताए । प्रदेश सरकारले रकम दिएको कुनै जानकारी छैन, उनले भने, रकम आए पर्यटकीय क्षेत्र बनाउन पहल गर्छौं । प्रदेश सरकारले रकम दिए पनि स्थानीय सरकारलाई जानकारी नआएको उनले बताए । सरकारले मन्दिर, झाँकी स्थान, देवालय र पौवा संरक्षणका नाममा पनि २५ करोडभन्दा बढी रकम छुट्याएको छ । ४३ वटा त मन्दिर मात्र छन् । शिवालय मन्दिर, कालिका मन्दिर, छत्र मन्दिर, दुर्गा मन्दिर, भगवती मन्दिरका नाममा बजेट छुट्याइएको छ । कपिलवस्तुको शुद्धोधन गाउँपालिका५ का ४ वटा मन्दिर रंगरोगन एवं मर्मतसम्भारका लागि १० लाख बजेट छ । एकै वडाका दुर्गा मन्दिर, बड्कीमाई, रामजानकी मन्दिरको रंगरोगन र मर्मत गर्ने गरी बजेट छुट्याएपछि स्थानीय सरकार अलमलमा छ । गाउँपालिकाका धेरै मन्दिर मर्मत, रंगरोगन र संरक्षण गर्न प्रदेशबाट बजेट आएकाले के गर्ने र कसरी गर्ने भन्ने विषयमा छलफल चल्दै गरेको उपाध्यक्ष सुधादेवी पाण्डेले बताइन् । लुम्बिनी प्रदेश सरकारले विरोधबाट बच्न कांग्रेसलाई पनि केही टुक्रे योजना उपलब्ध गराएको छ । अर्घाखाँचीको शीतगंगा नगरपालिका५, गल्धामा विन्दवासिनी र शिव मन्दिर संरक्षणका लागि १० लाख रुपैयाँ बजेट विनियोजन गरिएको छ । त्यसमा कांग्रेसकै स्थानीय कार्यकर्ता मधु अधिकारीलाई नेतृत्व दिइएको छ । पाणिनी गाउँपालिका५ मा मनकामना मन्दिर निर्माण गर्न पनि कांग्रेसकै कार्यकर्तालाई दिइएको छ । रूपन्देहीमा बीपी कोइराला अध्ययन प्रतिष्ठानका लागि २५ लाख रुपैयाँ, जीवराज आश्रित संग्रहालय व्यवस्थापनका लागि १५ लाख, मदन भण्डारी स्मृति प्रतिष्ठानका लागि १५ लाख रुपैयाँ उपलब्ध गराइएको छ । यीसहित प्रतिष्ठानका लागि मात्र २ करोड ८० लाख रुपैयाँ बजेट छ । सरकारको बजेट उत्पादनमूखी र रोजगार केन्द्रितभन्दा पनि अनुत्पादनक र बेरोजगारी सिर्जना गर्नेतर्फ बढी देखिएको नेपाली कांग्रेसका लुम्बिनी प्रदेशसभाका प्रमुख सचेतक फकरुद्दिन खाँनले बताए । यो वा त्यो शीर्षक राखेर धेरै बजेट कार्यकर्तामूखी र वितरणमूखी नै छ, उनले भने, सरसर्ती हेर्दा त्यस्तो बजेटले कुनै उपलब्धि दिँदैन । रोजगारीका लागि दैनिक भारत जानेको लर्को रोक्ने गरी सरकारले बजेट तयार र व्यवस्थापन गर्नुपर्ने उनले बताए । गत वर्ष नै सरकारले ५ वर्षभित्र प्रदेशभित्र ५० प्रतिशत रोजगारीको अवसर सिर्जना गर्ने गरी आवधिक योजना तयार गरेको थियो । त्यसमा ठूला आयोजना, उत्पादनमूखी उद्योग र रोजगारी सिर्जना गर्ने खालका परियोजनालाई प्राथमिकतामा राख्ने उल्लेख छ । तर, उद्योग, पर्यटन, वन तथा वातावरण मन्त्रालयअन्तर्गत तयार भएको सरकारको पछिल्लो बजेटमा त्यस्तो देखिँदैन । पर्यटन क्षेत्रसँग सम्बन्धित १ सय ८१ योजनामा गुल्मीको रुरु क्षेत्रमा कालीगण्डकी नदी तथा रिडी खोला नियन्त्रणका लागि १५ करोड ४५ लाख, पाल्पाको श्रीनगरमा सांस्कृतिक डबली निर्माणमा ३ करोड र नुवाकोट गढीमा सांस्कृतिक पूर्वाधार निर्माणमा ३ करोड मात्र बजेट छ । बाँकेमा २ करोड लागतमा मानसरोबरको प्रतीकात्मक स्थलसहितको बोटानिकल गार्डेन निर्माण हुनेछ । पारदर्शी सरोकार समूह रूपन्देहीका अध्यक्ष महेन्द्र पाण्डेयले भने सरकार आर्थिक समृद्धिको पाटोमा उल्टो दिशाबाट अघि बढ्न खोजेको बताए । समस्या र आवश्यकता पहिचान सरकारले गर्नै नसकेको उनको दाबी छ । संसद् विकास कोष वा निर्वाचन क्षेत्र विकास कोषजस्ता शीर्षक हटाए पनि रकम त्यस्तै गरी वितरण गरिएको छ, उनले भने, मन्दिर, पाटीपौवा, प्रतिष्ठानका नाममा दिने बजेट उत्पादनमूखी हुनै सक्दैन, त्यो कार्यकर्तामूखी नै हुन्छ । सरकारका प्रवक्ता एवं भौतिक पूर्वाधार विकास मन्त्री बैजनाथ चौधरीले भने केही शीर्षक र रकम हेरेर योजना उत्पादनमूखी भएनन् भन्नु गलत हुने बताए । सरकारले धेरै क्षेत्रबाट काम गरिरहेको हुन्छ, उनले भने, सबै मन्त्रालयमा साना ठूला सबै खाले योजना हुने र तिनको छुट्टाछुट्टै विश्लेषण गरिनुपर्छ । पर्यटन, पूर्वाधार, कृषिका धेरै योजना रोजगार केन्द्रित र उत्पादनमूखी रहेको उनले दाबी गरे ।"
बालक हत्यामा संलग्न अझै भेटिएनन्,"(नेपालगन्ज)  बाँकेको डुडवा गाउँपालिका३ वनकट्टीका १२ वर्षीय सुनील रैदासको हत्या भएको करिब एक महिना पुग्न थालिसक्यो तर हत्यामा संलग्न अझै पक्राउ परेका छैनन् । प्रहरीले शंकाका आधारमा गाउँलेलाई जथाभाबी नियन्त्रणमा लिएर सोधपुछ गरेको स्थानीयको आरोप छ । बालकका परिवार हत्या गरिएको दाबीसहित संलग्नको पहिचान गरी कारबाहीको माग गर्दै प्रहरी कार्यालय धाइरहेका छन् । हामीले शंका गरेको व्यक्तिमाथि किटानी जाहेरी दिन खोज्दा यो हुँदैन, अरू अपराधी भाग्न सक्छ भन्छन्, बालकका बुबा विषरामले भने, हामीले भनेजस्तो गरी प्रहरीले अनुसन्धान नगर्दा हत्यारा पत्ता नलागेको हो । प्रहरीले एकपछि अर्का व्यक्तिलाई पक्राउ गरेर सोधपुछ जारी राखेको छ । हत्यामा संलग्न आरोपित लामो समयसम्म पत्ता नलागेपछि बालकका परिवार शोकमा छन् । आमा रेखा छोरा सम्झेर अझै भक्कानिन्छिन् । शव भेटिएका बेला मोबाइलले खिचेको भिडियो हेरेर बेहोस हुने गरेकी छन् । उक्त भिडियोमा बालकको दुवै आँखामा रगत भरिएको देखिन्छ । चिउँडोमा गहिरो घाउ छ । दुई हातले भुइँ टेकेको देखिन्छ । हाम्रो छोरालाई यस्तो यातना दिएर हत्या गर्नेलाई तुरुन्त कारबाही हुनुपर्छ, विषरामले भने, तर अहिलेसम्म हत्यारा पत्ता लागेन । परिवारका अनुसार सुनील नेपालगन्जमै बसेर स्थानीय ब्रिटिस इङ्लिस बोर्डिङ स्कुलमा नर्सरी कक्षामा पढ्थे । कोरोना महामारीका कारण विद्यालय बन्द भएपछि बुबासँगै नेपालगन्जबाट घर आउजाउ गर्थे । उनका बुबा विषराम नेपालगन्जस्थित फर्निचर पसलमा काम गर्छन् । गत कात्तिक १० गते बिहान विषरामले आफूसँगै छोरा सुनीललाई नेपालगन्ज ल्याए । साँझ सँगै घर लिएर गए । त्यसै राति गाउँ नजिकैको मन्दिरमा दुर्गा माताको भण्डारा थियो । दसैंमा राखिएको दुर्गाको मूर्ति विसर्जनपछि भण्डारा आयोजना गरिएको थियो । साँझ ८ बजेतिर सुनील भण्डारास्थलमा गए । विषरामका अनुसार त्यस दिन सुनीलले मोबाइल पनि सँगै लिएर गएका थिए । साँझ सवा ८ बजेतिर उनले छोरालाई फोन गरे । कति बेला घर आउँछस् भनेर सोधें, उनले भने, बाबु (सुनील) ले म ट्वाइलेट गर्दै छु, एकछिनमा आउँछु भनेर फोन राख्यो । त्यस दिन राति साढे ९ बजेसम्म घर नफर्केपछि आमा रेखाले फेरि मोबाइलमा सम्पर्क गर्न खोजिन् । तर, मोबाइलले स्वीच अफ भन्यो, उनले भनिन्, मेरो मुटु चिसो भयो । गाउँभरि खोज्न थालें । कहाँबाट भेटियोस्, राक्षसहरूले छोरालाई मारिसकेका रहेछन् । भण्डारा अवलोकन गर्न गएको छोरा हराएपछि रातभरि सुत्न नसकेको रेखाले बताइन् । कात्तिक ११ गते बिहान विषराम दाजुभाइसहित छोराको खोजीमा निस्किए । छिमेकी गाउँ वनकट्टी, लोधपुरवा र रामपुरवा गाउँ पुगेर सोधपुछ गरे । सोही दिन बिहान साढे ९ बजेतिर गाउँ नजिकैको तलाउमा एक बालकको शव भेटिएको हल्ला फैलियो । उक्त शव सुनीलकै थियो । शव भेटिएको स्थानदेखि ५ सय मिटर पश्चिममा इलाका प्रहरी कार्यालय वनकट्टीको कार्यालय छ । प्रहरी कार्यालयछेउमै बालकको शव भेटिएपछि प्रहरीले लास मुचुल्का गरी पोस्टमार्टमका लागि नेपालगन्ज लाग्यो । बालकको शव बीभत्स अवस्थामा फेला परेपछि गाउँ शोकमा डुब्यो । प्रहरीले कात्तिक ११ गतेबाटै घटनाको अनुसन्धान सुरु गरेको जनाएको छ ।कात्तिक १६ मा मात्रै प्रहरीमा जाहेरी दर्ता भयो । बालक मृत फेला परेको २७ औं दिनसम्म प्रहरीले हत्यामा संलग्न व्यक्तिको पहिचान गर्न सकेको छैन । बुबा विषरामले जग्गाको विषयमा भएको विवादका कारण छोराको हत्या भएको हुन सक्ने बताए । प्रहरीले अनुसन्धानको दायरा बढाउन नसकेका कारण हत्या घटना खुल्न नसकेको स्थानीयको आरोप छ । प्रहरीले जेल सजाय भोगेर आएका व्यक्तिलाई बढी अनुसन्धानको दायरामा ल्याएको जनाएको छ । पीडित परिवारले भने शंका गरेका व्यक्तिलाई अनुसन्धानको दायरामा नल्याएको बताएका छन् । जिल्ला प्रहरीका प्रवक्ता डीएसपी सुभास खड्काले घटनाको विभिन्न कोणबाट अनुसन्धान भइरहेको बताए । घटना भएयता हामी निरन्तर अनुसन्धानमा छौं, सोधपुछ जारी नै छ, उनले भने, किटान भइनसकेकाले किटानी जाहेरी दर्ता नभएको हो ।"
आर्यघाटमा बढ्यो दाहसंस्कार,"(काठमाडौं)  पशुपति आर्यघाट र भस्मेश्वर घाटमा दाहसंस्कार गर्दै आएका नवराज प्याकुरेलको भागमा जलाउनुपर्ने शवको संख्या बढेको छ । सामान्यतया दुईतीन दिनमा एउटा शव जलाउने पालो आउने उनलाई अचेल दिनमै दुई वटासमेत जलाउने काम आइलागेको छ । लकडाउन र निषेधाज्ञाको अवधिमा भन्दा मृत्युदर वृद्धि भएपछि गत महिनायता दाहसंस्कारका लागि शवहरू घाटमा पुर्याउने क्रम बढेको हो । हिजोआज मृत्यु हुनेको संख्या बढेकै हो, उनले भने । घाट सेवामा काम आलोपालो भाग लगाएर गर्ने १२ जनालाई नै दाहसंस्कार गर्न भ्याइनभ्याइ भएको उनले बताए । कोरोनाका कारण मृत्यु हुनेको दाहसंस्कार शवदाह गृहमा गर्ने गरिएको छ भने अन्य कारणले दिवंगत भएकाको शव अन्त्येष्टिका लागि आर्यघाट र भस्मेश्वर घाटमा ल्याइन्छ । आफन्त गुमाएर शव लिई आर्यघाटमा पुगेकाहरूले हिजोआज दाहसंस्कारका लागि पालो पाउन कुर्नुपर्छ । भस्मेश्वरमा पनि उत्तिकै भीड लाग्न थालेको छ । पशुपति क्षेत्र विकास कोषअन्तर्गत घाट सेवाका कर्मचारी शम्भु पौडेलका अनुसार दाहसंस्कार गर्न दिनमा कम्तीमा ४० शव ल्याइन्छन् । दोस्रो लकडाउनपछि दाहसंस्कार गर्न आउनेको संख्या ह्वात्तै बढ्यो, उनले भने, असोजदेखि दिनमा ४० जना त घटेकै छैन । कोरानाको संक्रमण रोकथामका लागि गत चैत १० मा लकडाउन भएपछि केही महिना आर्यघाटमा ल्याइने शवको संख्या घटेको थियो । त्यो बेला आश्चर्यजनक रूपमा घटेको थियो, ३७ वर्षदेखि दाहसंस्कार गर्दै आएका विदुर बुढाथोकीले भने, तर अहिले फेरि त्यसैगरी बढेको छ ।लकडाउन हुनुभन्दा एक महिनाअघि फागुनमा यहाँ ७ सय १९ दाहसंस्कार भएको थियो । त्यसमध्ये सबैभन्दा बढी फागुन १६ का दिन ३५ जनाको दाहसंस्कार गरिएको थियो । त्यसअघि माघमा दिनमा बढीमा ३० जना र कम्तीमा १६ जनाको दाहसंस्कार भएको थियो । चैत, वैशाख र जेठसम्म त चितामा जलाउन आउने ४५ जना मात्र हुन्थे, बुढाथोकीले भने, आएका पनि शवदाह गृहतिरै लैजान चाहन्थे । उता भीड भयो भने मात्रै यता आउँथे । कोरोनाका कारण देशव्यापी लकडाउन हुनुभन्दा अघि पशुपतिमा दाहसंस्कार गर्न शवदाह गृहभन्दा चितामा जलाउनेको भीड हुन्थ्यो । लकडाउन भएपछि भने यो दृश्य फेरिएको थियो । शवदाह गृहमा भीड बढ्यो, चितामा नगन्य भयो । शवदाह गृहमा ५ जनाभन्दा बढी भए भने यहाँ ल्याउँथे, बुढाथोकीले भने, पहिला यता भीड हुन्थ्यो, उता मान्छे कम हुन्थे । वातावरण सफा हुने, छिटो पनि हुने आधुनिक प्रविधिको विद्युतीय शवदाह गृह छ । शवदाह गृहमा ४५ मिनेटभित्रमा शव जलाइसकिन्छ भने चितामा डेढदेखि दुई घण्टासम्म लाग्छ । शवदाह गृहमा सबैभन्दा बढी २४ घण्टामा १७ जनासम्मको दाहसंस्कार गरेको तथ्यांक छ । चितामा दिनमै ५० जनासम्मको दाहसंस्कार भएको छ । २०७२ देखि सञ्चालित शवदाह गृहमा हालसम्म १३ हजार ९ सय २ जनाको दाहसंस्कार भएको छ । यो संख्या आर्यघाट र भस्मेश्वर घाटका तुलनामा नगन्य हो । पशुपति कोष घाट सेवा प्रमुख कुमार थापाका अनुसार शवदाह गृहमा ४ हजार रुपैयाँमै दाहसंस्कार सकिन्छ । चितामा भने २० हजार रुपैयाँसम्म पर्छ । शवदाह गृहमा ४ हजार शुल्क तिरेपछि थप शुल्क लाग्ने भनेको ३ सयको स्ट्रेचर किन्नुपर्छ । चितामा भने चिताको शुल्कबाहेक मृतकका आफन्तले दाउरा आफैंले किन्नुपर्छ । दाउरा बोक्नेलाई ज्याला दिनुपर्छ । दर्ता शुल्क बेग्लै लाग्छ । शव जलाएको मात्र १५ सय तिर्नुपर्छ । सबै गरेर चितामा २० हजार हाराहारी खर्च हुन्छ, थापा भन्छन्, तैपनि मान्छेहरू दिवंगतलाई विद्युतीय शवदाह गृहभन्दा चितामै जलाउन खोज्छन् ।भारतको सहयोगमा बनेको शवदाह गृह सञ्चालनमा आएको पाँच वर्ष बिते पनि पूर्ण क्षमतामा भने चलाइएको छैन । दुईवटा शव डढाउन मिल्ने भए पनि एउटा मात्र चलाइन्छ । कोषका घाट सेवा प्रमुख थापाका अनुसार दुईवटा महिनैपिच्छे पालैपालो चलाउने गरिएको छ । महिनामा एकपटक सर्भिसिङ गर्नुपर्छ, उनले भने, सेलाउनै ३४ दिन लाग्छ । दुवै चलायो भने कोही बेला दुवै बन्द हुन सक्छ । सेवा नै ठप्प हुनुभन्दा बरु एउटाबाटै भए पनि सेवा दिऊँ भनेर एउटा मात्र चलाएका हौं ।जलाउनका लागि भने पशुपतिमा १० वटा चिता राख्ने ठाउँ छन् । आर्यघाटमा १ र २ नम्बर गरी दुई चिता छन् । १ नम्बरमा उच्च ओहोदाका व्यक्तिको दाहसंस्कार हुँदै आएको छ । त्यहाँ सर्वसाधारणलाई दिइँदैन । सर्वसाधारणका लागि छुट्याइएको दुई नम्बर चिता अरू चिताभन्दा दोब्बर महँगो छ । यहाँ चिताको मात्रै ५ हजार रुपैयाँ तिर्नुपर्छ । त्यसबाहेक दाउरालगायत खर्च आफन्तले बेहोर्नुपर्छ । उत्तरवाहिनी घाट, गौरीघाट, देवघाट, आर्यघाट, भस्मेश्वर घाट, रामघाट, राजराजेश्वरी घाटलगायत वाग्मती किनारका मुख्य घाट हुन् ।"
गाउँपालिका कार्यालयमा बम विस्फोट,"उदयपुर (कास) उदयपुरका आठ स्थानीय तहमध्ये सबैभन्दा विकटको ताप्ली गाउँपालिकाको रूपाटारस्थित कार्यालयमा आइतबार बम विस्फोट भएको छ । नागरिक सहायता कक्ष रहेको कोठामा बम विस्फोट भएको गाउँपालिका अध्यक्ष उद्धवसिंह थापाले बताए । विस्फोटबाट प्रमुख प्रशासकीय अधिकृत, लेखा अधिकृत, उपाध्यक्षको कार्यकक्षमा रहेका समानसहित कोठामा पूर्णरूपमा क्षति पुगेको प्रहरीले जनाएको छ । कार्यालयको गेटमा पनि शंकास्पद वस्तु फेला परेको छ । विस्फोटको कसैले जिम्मा लिएको छैन । सदरमुकाम गाईघाटबाट ताप्ली गाउँपालिका रूपाटार पुग्न गाडीमा १२ घण्टाभन्दा बढी लाग्छ ।"
चन्द समूहका कमान्डर पक्राउ,"विराटनगर (कास) नेत्रविक्रम चन्द समूहका सेक्सन कमान्डर भनिने ताप्लेजुङ फाक्ताङलुङ गाउँपालिका२ का ३२ वर्षीय पेम्बा सांगे शेर्पालाई प्रहरीले पक्राउ गरेको छ । मोरङको उर्लाबारी६ रमाइलो टोलस्थित एक घरबाट शनिबार पक्राउ गरेको हो । शेर्पाले बोकेको कालो झोलाभित्र एउटा पेस्तोल, तीन गोली लोड म्यागजिन र सहयोग रसिद बरामद भएको प्रहरीले जनाएको छ ।"
दुर्घटनामा प्रहरी हवलदारको मृत्यु,रौतहट (कास) आफैंले चलाएको मोटरसाइकल अनियन्त्रित भई दुर्घटनामा प्रहरीका एक हवलदारको मृत्यु भएको छ । परोहा नगरपालिका६ वसन्तपट्टीका प्रवीण सिंहको बौधिमाई९ मा शनिबार राति मृत्यु भएको प्रहरीले जनाएको छ । मोटरसाइकलमा उनका पछाडि बसेका घाइते राकेश सिंहको वीरगन्जस्थित नेसनल मेडिकल कलेजमा उपचार भइरहेको छ । काठमाडौंको महानगरीय प्रहरी परिसर टेकुमा कार्यरत प्रहरी हवलदार प्रवीण बिदामा घर आएका थिए ।
बलात्कार आरोपित पक्राउ,बागलुङ (कास) घरमा कोही नभएको मौका छोपेर बालिकालाई बलात्कार गरेको आरोपमा काठेखोला३ का २६ वर्षीय होम केसी पक्राउ परेका छन । प्रहरी नायब उपरीक्षक राजेन्द्र रेग्मीका अनुसार गत शुक्रबार बेलुकी केसीले १४ वर्षीया किशोरीलाई जबर्जस्ती गरेका थिए । किशोरीले रोइकराइ गरेपछि परिवारका सदस्यले थाहा पाएका थिए । परिवारका सदस्यहरू किशोरीको उद्धारमा पुग्दा ती युवक भागेको पीडितको आफन्तले बताए । अभिभावकले तत्कालै खबर गरेपछि प्रहरीले केसीलाई पक्राउ गरेको हो । प्रहरीले केसीलाई आइतबार जबर्जस्ती करणी उद्योगमा मुद्दा दायर गरेको छ । पीडित बालिकाको स्थानीय स्वास्थ्य संस्थामा स्वास्थ्य परीक्षण गरिएको छ ।
भुटानी शरणार्थी : बाँकीलाई बेवास्ता नगरौं,"झन्डै तीन दशकदेखि उत्पन्न भुटानी शरणार्थी मामिला जे जति उपाय अपनाएर समाधानको दिशाउन्मुख भनिए पनि समस्याको चुरो अझै ज्यूँका त्यूँ छ । अनेक भूराजनीतिक र सुरक्षा संवेदनशीलताको चेपुवाका माझ एक लाखभन्दा बढी भुटानी शरणार्थीलाई आश्रय दिएको नेपालका लागि उनीहरूमध्ये केकति जना तेस्रो देशमा पुनर्बसोबासका लागि गैसके भन्ने तथ्यांकको त्यति अर्थ रहन्न, बरु केकति शरणार्थी समस्याको छिनोफानो नभएर त्यसै अल्झेर बसेका छन् भन्ने विषय बढी महत्त्वपूर्ण हुन्छ । झन्डै ६ हजार ५ सय दर्ता र पहिचानसहितका भुटानी नागरिक अहिले पनि झापाको दमक र मोरङको पथरीमा घरफिर्ती, स्थानीय बसोबास वा पुनर्बसोबासको विकल्पबिना अल्झिएरै बसेका छन् । उनीहरूको भविष्यको प्रश्न नेपालका लागि अझै पेचिलो विषय हो ।भुटानी शरणार्थीको संख्या र यसबारेको सरोकार उत्कर्षमा पुगेपछि सन् १९९३ अक्टोबरदेखि सुरु भएको नेपालभुटान मन्त्रीस्तरीय वार्ताका १५ वटा चरण सन् २००३ सम्म जारी रहे । मूलतः भुटानी र गैरभुटानी शरणार्थी छुट्याउने सहमतिको बुँदा अन्ततः यस्तो बहाना बन्यो, भुटानले त्यसलाई वार्ता र सहमतिको टेबलबाट बाहिरिने बहाना बनायो । त्यसपश्चात् उत्पन्न अन्योल र माथापच्चीका माझ सन् २००७ बाट सुरु भएको भुटानी शरणार्थीको पुनर्बसोबास तालिकामा हालसम्म १ लाख १३ हजार जना तेस्रो देश पुगिसकेका छन् । अहिले तेस्रो देशमा शरणार्थी लैजाने कार्यक्रम स्थगित भैसकेको र शरणार्थीको गाँस, बास, कपाससहित मानवीय सहयोगमा समन्वय गर्दै आएको संयुक्त राष्ट्रसंघीय शरणार्थी उच्चायोगले आगामी डिसेम्बर अन्त्यबाट सम्पूर्ण सहयोग बन्द गर्ने निर्णय गरिसकेकाले झापा तथा मोरङका शिविरमा रहेका दर्तावाल शरणार्थीको अबको अवस्थाबारे प्रश्न उब्जिएको हो ।शरणार्थी मामिला उब्जिएपछि समाधानको दिशामा विकल्प रोज्ने काम भैसक्दा पनि नेपाल सरकारले सदैव स्वैच्छिक र सम्मानजनक घरफिर्तीका पक्षमा लिइराखेको अडान आफैंमा उल्लेखनीय त छँदै छ, तर घरफिर्तीका नाममा एक जना शरणार्थी पनि घर फर्कने चरणमा प्रवेश गर्न नसकिरहेको यथार्थ सामुमा देखिँदा यो अडान को सापेक्षिक अर्थलाई कसरी बुझ्ने ? यसबाट हाम्रो कूटनीतिक कुशलतालाई कुन रूपमा लिने ? यतिबेला भुटानी शरणार्थी समस्या समाधानका दृष्टिमा नेपाल सरकारले लिएको कूटनीतिक अडान र अघि सारेको कदमको पुनर्समीक्षा हुनुपर्ने देखिन्छ । खुल्लमखुला रूपमा आफ्नो मातृभूमिबाट भगाइएका र भारतीय सहयोगमा नेपाल पसाइएका शरणार्थीलाई फिर्ता पठाउन आएका अड्चनहरूको हरहिसाब मुलुकले राख्नैपर्छ । कुनै खास प्रवीणता अभावमा वा परिबन्दमा नेपाल कसरी चुक्यो भन्ने इतिहास भोलिका लागि एउटा बृहत् पाठ बन्न सक्छ ।शरणार्थी समस्या समाधानमा विश्व समुदायले लिएका तीन आधारहरू स्वैच्छिक घरफिर्ती, पुनर्बसोबास र स्थानीय बसोबासमध्ये पहिलो बुँदाको कार्यान्वयन नै शरणार्थीका लागि अत्यावश्यक र मानवीय हुन्थ्यो । तैपनि त्यसको अर्थऔचित्य कहीँकतै पनि स्थापित गराउन सकिएन, भुटान स्वयं त्यसका लागि तयार भएन, विश्व समुदायबाट पनि शरणार्थी समस्याका समाधानका उपायहरू भिन्न स्वरूपमा निस्कँदै गए । अन्ततः पुनर्बसोबासको योजना कार्यान्वयनमा गयो । त्यही कार्यक्रममा पनि सबै सहभागी भएनन् । नेपालीभाषी भएकै कारण केही संख्यामा भुटानी स्थानीय तहमा बिहाबारीपछि नेपालकै नागरिक भएर बसेको पाइन्छ भने केही भने न शरणार्थी, न भुटानीको हैसियतमा अनागरिक झैं बसिरहेका छन् । यतिका वर्षपछि अब व्यावहारिक रूपमा पनि अन्यथा बनिसकेको घरफिर्तीको रटानमा अडिनुभन्दा यी रहेबचेका आधिकारिक शरणार्थीका हकमा पुनर्बसोबास वा स्थानीय बसोबासका विकल्प खोज्नेतर्फ सोच्नु उत्तम हुन्छ । मातृभूमि भुटानले त उनीहरूलाई स्विकार्न चाहेन नै, बाँकी विश्व समुदायले पनि उनीहरूलाई अब राज्यविहीनको हैसियतामा राख्नु हुन्न ।रहेबचेका शरणार्थी समस्याको दिगो समाधानका लागि डेढ वर्षअघि नेपाल सरकारले गठन गरेको विशेष समितिले पनि घुमाउरो भाषामा स्थानीय बसोबासका लागि उपयुक्त उपाय अवलम्बन गर्न सुझाव दिइसकेको छ । यी भुटानी नागरिकलाई रिफ्युजी स्मार्ट आईडी कार्ड दिन सकिने तथा कृषि उपार्जन, सामूहिक खेती तथा जीविकोपार्जनका उपायहरू उपलब्ध गराउन सकिनेबारे सुझाव दिइसकेको देखिन्छ । अहिले आएर मुखबोलीमा भने घरफिर्तीको अडानमै अल्झिरहने तर कुनै अभिलेख तथा दर्ताबिना एउटा अनागरिक समूह मात्रै हुर्किरहने हो भने अहिले संख्यामा थोरै देखिए पनि भुटानी शरणार्थीको यो समस्या आउने दिनमा अर्को ठूलो संकटको विषय हुन सक्छ । त्यसैले, शरणार्थी समस्या समाधानका हकमा कूटनीतिमा यसअघि देखा परिसकेको असफल प्रयत्न अब फेरि अर्को परिणामहीन पर्खाइ नबनोस्, यसतर्फ सरकारको बेलैमा ध्यान आकृष्ट होस् ।"
वस्तीको सटीक व्यंग्य,"शरच्चन्द्र वस्तीको भीरको चिण्डो, उँधो न उँभो लेखले सरकारको प्राथमिकता एकातिर जनताको अवश्यकता अर्कातिर भएको सन्दर्भलाई तिखो व्यङ्ग्य गरेको छ । लेखमा सरकारको प्राथमिकतामा जनजीविकाका सवालहरू नपरेका र सरकार आफ्नै मात्र दुनो सोझ्याउने खेलमा लिप्त भएको विषयलाई छर्लंग पार्न खोजिएको छ । नेकपा नेतृत्वको सरकारले समृद्धिका ठूला सपना बाँडेको थियो । तर, व्यवहारमा त्यसअनुरूपको काम देख्न पाइएन । यो देशमा कोही पनि भोकले मर्दैन भन्दै गर्दा मलर सदाहरू भोकले नै मरेका घटना ताजै छन् । जाडोले कोही पनि मर्नु पर्दैन भन्दै गर्दा शीतलहरले ज्यान गुमाउनेहरूको संख्या बढिरहेछ । कोरोना महामारीले जनतालाई त्रासमय बनायो, बनाइरहेको छ । तर सरकारको ठोस योजना र ध्यान देशलाई कोरोनामुक्त बनाउनेमा नगएको सत्य हो । सभाहल र भ्यु टावर बनाउन अर्बौं पैसा दिने सरकारले कोरोनाको उपचारका लागि बजेट छैन भनेर पन्छिन खोज्यो । जनसमुदायले सर्वत्र आलोचना गरेपछि यो निर्णय सच्याउन सरकार बाध्य भयो ।जनतालाई लकडाउनमा थुनेर पद र हैसियतको बहसमा सरकारका नेतृत्व गर्नेहरूले समय खेर फालिरहेकै छन् । देशको समस्या सल्ट्याउने दिशामा सत्तारूढ दलको ध्यान जानुपर्थ्यो । पिछडिएका नागरिकलाई राज्यको मूलधारमा ल्याउनुपर्थ्यो । संघीय सरकारले कानुन निर्माण गरी प्रदेश र स्थानीय तहलाई संविधानमा उल्लेख भएका अधिकार दिनु आवश्यक थियो । संवैधानिक आयोगका पद अझै खाली छन् । अर्थव्यवस्था मजबुत बनाई बन्द तथा जीर्ण अवस्थामा रहेका उद्योगहरू सञ्चालनमा ल्याउन सरकारले ध्यान पुर्याएन । प्रदेश र स्थानीय सरकारलाई काम गर्ने वातावरण बनाइदिएर वैदेशिक सम्बन्ध सुधार तथा राष्ट्रिय महत्त्वका आयोजनाहरूको अनुगमन, स्रोत व्यवस्थापनजस्ता कामको जिम्मा मात्र संघीय सरकारले लिने हो । कृषिमा लगानी बढाउन सकिएन । मुलुकलाई आयातमुखी नभई निर्यातमुखी बनाउने योजना र कार्यढाँचा सरकारसँग हुनुपर्थ्यो । सबै काम एकैपटक नभए पनि एकपछि अर्को हितकारी कार्यलाई सरकारले अगाडि बढाउन नसक्ने कुरै थिएन तर सरकारको ध्यान मन्दिर बनाउनमा गयो । जुन अहिलेको आवश्यकतै होइन । यतिखेर सत्तारूढ दलका उच्च नेतृत्व नै लिखित आरोपप्रत्यारोपमा गरिरहेका छन् । यसले देश र जनताको भविष्य कतातिर लाने हो ? गोविन्द विक, बूढानीलकण्ठ१२, काठमाडौंलगभग दुईतिहाइको ओली सरकारबाट जनताले निकै अपेक्षा गरेका थिए । तर, पछिल्लो एक वर्षको गतिविधि हेर्दा निराशा मात्र हात लागिरहेछ । अपेक्षा निराशामा बदलियो । सरकार गठन भएसँगै घन्काइएको समृद्ध नेपाल, सुखी नेपाली नारामै सीमित भयो । देशलाई समृद्ध बनाउन त खोजियो तर त्यहीअनुसार काम हुन सकेन । यदि जनतालाई सुखी बनाउने चाहाना सरकारको थियो भने धेरै ठूलो आश्वासन दिँदैनथ्यो । दैनिक जीवनमा फरक पर्ने ससाना कामहरू गरिदिएको भए हुन्थ्यो । नेपालीहरूलाई सुखी बनाउन ठूलो सपना देखाउनु पर्दैन । हामी प्राकृतिक स्रोतसाधनले धनी छौं । यही स्रोत साधनको उचित प्रयोग गरे, दक्षिण एसियाकै अब्बल मुलुक बन्न सक्छौं । तर, यसका लागि नेताहरूले आचरण सुधार्न जरुरी छ । नेकपाले पाएको मतलाई जिम्मेवार तरिकाले प्रयोग गरेको भए जनताको विश्वास रहिरहन्थ्यो । तर, दुईतिहाइ मतले दुईतिहाइ नै घमण्ड भरिदियो । मतअनुरूपको जिम्मेवारी बोध गरिएन । नेकपाका प्रमुख नेताहरूले बलियो मत पाउँदा पनि के कस्तो कार्य गरे भन्ने इतिहासमा दर्ज भइसक्यो । बलियो पार्टीका नेताहरू किन देश विकासमा नलागेर एकअर्काको जुंगा उखेलिरहेका छन् भन्ने पत्तो पाइँदैन । देश कोरोना महामारीको भुमरीमा छ । अस्पतालमा भेन्टिलेटर र आईसीयूको अभाव छ । यस्तो विकराल अवस्थामा पनि सरकार हाँक्नेहरूलाई कुर्सीकै मोह छ । बालुवाटार, कोटेश्वर र खुमलटारमा नेकपाका नेताहरू आआफ्नो भविष्यको चिन्ता गरिरहेका छन् । फेरि जनतामाझ पुग्नुपर्छ भन्ने हेक्का उनीहरूलाई छैन । रामकृष्ण बराल, जोरपाटी५, काठमाडौं"
मल कारखाना खुल्ला र !,"कृषि क्रान्ति र वैज्ञानिक भूमिसुधारको नारा नेताहरूले लगाएको निकै वर्ष भयो । किसानका उत्पादन क्षमता बढाएर देशलाई आत्मनिभर बनाउने भाषण सधैं सुनिन्छ । गरिब नेपालीजनको नाममा लिएको विदेशी ऋण र सहयोग नेताहरूले मोजमस्तीमै झ्वाम पारे । २०५१ सालमा मनमोहन अधिकारी नेतृत्वको अल्पमतको सरकारमा अर्थमन्त्री भएका बखत भरतमोहन अधिकारीले रासायनिक मल कारखाना स्थापना गर्ने भनेर बजेटमा उल्लेख गरेका थिए । तर आजको मितिसम्म पनि कुनै सरकारले यसका लागि पहल गरेनन् । आर्थिक वर्ष २०७७७८ को प्रथम चौमासिकको अन्तिम हप्तामा रासायनिक मल स्थापनाको सम्भायता अध्ययन गर्न सरकारले फरकफरक दृष्टिकोण भएका व्यक्तिहरू सम्मिलित तीनसदस्यीय कार्यदल गठन गर्यो । यो पहल सकारात्मक छ । कम्युनिस्ट सरकारले यत्तिको काम गर्नु स्वाभाविक पनि हो । दमित, शोषित, किसान र मजदुरको पक्षमा काम गर्छौं भन्ने तर बेलैमा मल खेतमा पुर्याउन नसक्नुले सरकारी बोली र व्यवहार फरक छ भन्ने देखाउँछ । यसपालि धान रोप्ने बेला बल्ल सरकारले मल खोज्यो । समयमै मल ल्याउन नसकेपछि व्यापक विरोध भयो । त्यही विरोधलाई ढाकछोप गर्न अध्ययन कार्यदल बनाइयो ।राष्ट्रिय लगानी बोर्डले पनि केहीअघि रासायनिक मल कारखाना स्थापनासम्बन्धी सम्भाव्यता अध्ययन गरेको थियो तर त्यो प्रतिवेदन कुन दराजमा थन्किएको छ, अत्तोपत्तो छैन । प्रतिवेदनको कार्यान्वयनमा किन इमानदारी र इच्छाशक्ति देखाइँदैन ? किन नेतृत्वमा गर्नेहरू संवदेनशील र गम्भीर हुँदैनन् ? यस्ता गतिविधि निरन्तर दोहोरिए पनि नेतृत्व गर्नेहरूको क्षमतामा किन प्रश्न उठ्दैन ? कृषि उत्पादकत्वको गुणात्मक एवं मात्रात्मक वृद्धि र स्वास्थ्य माटोका लागि मल अतिआवश्यक सामग्री हो । कृषि मन्त्रालयको सम्हालिरहेका जिम्मेवार नेता र कर्मचारीले मलको समस्या सुल्झाउने विषयलाई गम्भीरतापूर्वक लिनुपर्छ । रासायनिक मल कारखाना स्थापनाजस्तो अति आवश्यक र महत्त्वपूर्ण काम सम्पन्न गर्न सके, सरकार सफल हुनेछ । किसानको सम्मान पनि पाउनेछ । आर्थिक समृद्धि किसानको हर आवश्यकता पूरा नगरी सम्भव छैन । प्रत्येक गाम्रीण परिवारलाई आत्मनिर्भर बनाउनु सरकारको पहिलो प्राथमिकता हो । मल मात्र सर्वसुलभ तरिकाले उपलब्ध गराउने हो भने समग्र अर्थतन्त्रको सुधार आउँछ । अझै पनि सरकारले किसानका लागि काम गर्छ कि भन्ने आशा र भरोसा बाँकी छ । यही आशाले किसानको जीवन धानेको छ । प्रदीपकुमार यादव, कल्याणपुर११, सिरहा"
नेपाललाई अमेरिकी निर्वाचनको सन्देश,"नेपालमा पर्ने राजनीतिक प्रभावविश्वव्यापी राजनीतिक, भूराजनीतिक, कूटनीतिक, आर्थिक, सामाजिक, सांस्कृतिक लहरको प्रत्यक्ष वा परोक्ष प्रभाव नेपालमा पनि पर्दै आएको छ । सन् १९९० देखि प्रारम्भ भएको विश्वव्यापी लहरका कारण नेपालमा २०४६ सालमा लोकतन्त्र स्थापना भएको थियो भने, वासिङ्टन कन्सेन्ससबाट निःसृत उदार र बजारमुखी अर्थनीति, भूमण्डलीकरण र निजीकरणले नेपाली अर्थतन्त्रमा अद्यापि प्रभाव परिरहेको छ । सन् २०१० को दशकदेखि प्रारम्भ भएको राष्ट्रवाद, लोकप्रियतावाद र अनुदारवादको प्रत्यक्ष प्रभाव पनि नेपाली राजनीतिमा परिरहेको छ । विगत आमनिर्वाचनमा वामपन्थी गठबन्धनको विजय हुनुमा कमजोर कांग्रेस र तत्कालीन सरकारको अलोकप्रियता अतिरिक्त कारण भए पनि प्रमुख कारण राष्ट्रवाद, लोकप्रियतावाद र अनुदारवाद थियो । प्रधानमन्त्री केपी ओली कम्युनिस्ट पार्टीको अध्यक्ष भए पनि उग्रराष्ट्रवाद, लोकप्रियतावाद र अनुदारवादका प्रवक्ताजस्तो प्रतीत हुन्छन् । उग्रराष्ट्रवादी र लोकप्रियतावादी अभिव्यक्ति, स्वेच्छाचारी प्रवृत्ति र अनुत्तरदायी कार्यशैलीको सापेक्षतामा विश्लेषण गर्दा ओली ट्रम्पका अनुयायीजस्ता देखिन्छन् । सत्तामा पुगेपछि ओली र ट्रम्प दुवैले लोकतान्त्रिक प्रणाली र संस्थाको चीरहरण गरी सर्वसत्तावादी र अनुत्तरदायी पद्धति संस्थागत गर्ने धृष्टता गरेका छन् । अमेरिकामा चार वर्षपछि ट्रम्पवादको अन्त्य भयो, आगामी निर्वाचनमा नेपालमा पनि भ्रमवादको अन्त्य हुने संकेत देखिएको छ ।जसरी सन् १९९० मा लोकतन्त्र र उदारवाद तथा सन् २०१० को दशकदेखि राष्ट्रवाद र लोकप्रियतावादको लहरबाट नेपाल पृथक् रहन सकेन, अहिलेको अमेरिकी निर्वाचन परिणामको सन्देशले पनि निश्चत रूपमा नेपाली राजनीति तरंगित हुनेछ । रिपब्लिकनजस्तो राष्ट्रवादी, लोकप्रियतावादी र अनुदारवादी पार्टीको सैद्धान्तिक तथा वर्गीय आधार कमजोर भएको तथा डेमोक्र्याटजस्तो उदार लोकतन्त्रवादी, मध्यमार्गी, बहुलवादी, प्रगतिशील र सामाजिक न्यायसहितको उदार अर्थतन्त्रवादी पार्टीको आधारशिला बलियो भएको निर्वाचन परिणामले पुष्टि गरेको छ । नेपाली राजनीतिमा सैद्धान्तिक धार र राजनीतिक विचारधाराका बारेमा विशेष बहस हुँदै आएको छ । सम्भवतः नेकपा, कांग्रेस, जसपा, राप्रपालगायत पार्टीका आसन्न महाधिवेशनमा राष्ट्रवाद, लोकतन्त्र, उदारवाद, संवर्द्धनवाद (कन्जरभेटिज्म), समाजवादका बारेमा थप घनीभूत छलफल हुनेछ ।अमेरिकामा ट्रम्प पराजित भए पनि नेपालको हरेक राजनीतिक पार्टीमा ट्रम्प प्रवृत्ति र दक्षिणपन्थी रुझान कायमै छ । नेकपा, कांग्रेस, जसपा, राप्रपालगायत थप राष्ट्रवादी, दक्षिणपन्थी र अनुदारवादी धारतर्फ उन्मुख हुने प्रवृत्ति देखिए पनि ट्रम्पको पराजयका कारण अब त्यस्तो रुझान कमजोर हुने सम्भावना छ । उक्त क्यानभासबाट विश्लेषण गर्दा अमेरिकी निर्वाचनले नेपाली राजनीतिलाई सकारात्मक दिशातर्फ मार्गनिर्देश गरेको छ । तर निर्वाचनमा लोकतन्त्रवादी, उदारवादी, बहुलवादी, मध्यमार्गी पार्टीको प्राविधिक विजयले मात्रै समाजमा अन्तर्निहित संरचनात्मक समस्याको समाधान र प्रणालीगत कमजोरी सुधार हुने सम्भावना छैन । त्यसैले विद्यमान लोकतान्त्रिक प्रणालीमा व्यापक सुधार गरी जनताप्रति उत्तरदायी पद्धति विकसित गर्नु अपरिहार्य छ । यस्तो पद्धतिले विधिको शासन र सुशासन मात्रै होइन, जनाकांक्षाअनुरूप डेलिभरीसमेत सुनिश्चित गर्नुपर्नेछ । अहिलेको उदार लोकतन्त्रविरुद्धको लहर अवसान भए पनि जनचाहनाअनुरूप राज्य सञ्चालन गरिएन भने निकट भविष्यमा पुनः अर्को शक्तिशाली प्रतिलहरको अभ्युदय हुनेछ । उदार लोकतन्त्रवादी, बहुलवादी र मध्यमार्गी दललाई चेतना भया !"
बचतबाट विकासतिर,"विकासको बाटोहाम्रो आर्थिक इतिहासको बाटो हेरेपछि अहिलेको स्थितिमा हाम्रो भविष्यका लागि मोटामोटी तीन मार्ग देखिन्छन् । एक, निजी क्षेत्र र सरकार दुवैलाई उत्तरदायी बनाउँदै निजी क्षेत्रको बचत वृद्धि गराउने । दुई, आयात प्रतिस्थापन गर्दै निर्यात वृद्धिमा जोड दिने । तीन, यान्त्रिकीकरणको स्रोतका रूपमा विप्रेषणबाट आर्जित मुद्राको उपभोग बढाउने र मुलुकको विकासमा वैदेशिक रोजगारीको महत्त्वलाई मान्यता दिने । यी तीन पक्षलाई अलिक विस्तारमा हेरौं ।विकसित मुलुकमा निजी क्षेत्रको बचत र विकासको सम्बन्धबारे निकै छलफल हुन्छ । अमेरिकाको उदाहरण हेरौं । । रिपब्लिकनहरू करहरू घटाए निजी बचत बढ्छ र त्यसले पुँजीको निर्माण हुन्छ भन्छन् । असीको दशकका प्रभावशाली परम्परावादी (कन्जर्भेटिभ) चिन्तक तथा रोनाल्ड रेगनका प्रमुख आर्थिक सल्लाहकार प्राध्यापक मार्टिन फेल्डस्टाइनले अमेरिकी निजी बचत एक रुपैयाँले बढ्दा लगानी पचास पैसाले बढेको उदाहरण दिँदै निजी करमा कटौती गर्नुपर्ने तर्क गर्थे । उनी असीको दशकको अमेरिकाप्रति आशावादी थिए र उपभोग गर्ने बानी बढेर निजी बचत घट्दा पनि अन्तर्राष्ट्रिय पुँजी बजारमा भएका विभिन्न विकासले गर्दा पुँजीको प्रवाह संसारभरि नै सजिलोसँग बढ्दै गएको अनि अमेरिकाको उदार नीति तथा लगानी आकर्षण गर्न सक्ने क्षमताले गर्दा विदेशी लगानी बढेकाले पुँजीको निर्माण भैरहेको मान्थे । निजी क्षेत्रलाई कर घटाएर उनीहरूको निजी बचत बढ्दा अमेरिकालाई झन् फाइदैफाइदा हुन्छ भन्ने उनको मुख्य तर्क थियो । बिल क्लिन्टनका प्रमुख आर्थिक सल्लाहकार अर्थशास्त्री ल्यारी समर्सको मान्यता भने निजी क्षेत्रको बचत बढ्दा सरकारको बजेट बढेन भने पुँजीको निर्माण (अर्थात् क्यापिटल फर्मेसन) हुँदैन र विकास त्यसैले करसम्बन्धी नीतिको मात्र नतिजा हैन भन्ने थियो । हाम्रोजस्तो मुलुकका हकमा कर छुट दिँदा व्यक्तिले बचत गरेको पुँजी विदेश नजाने हो भने र त्यही बेला सरकारले लगानी कम नगर्ने हो भने बल्ल निजी क्षेत्रको बचत र मुलुकको विकासमा सकारात्मक सम्बन्ध देखिनेछ ।विकासको दोस्रो पक्ष आयात प्रतिस्थापन गर्दै निर्यात बढाउनेमा केन्द्रित छ । यो हेर्दा सरल देखिए पनि त्यस्तो छैन । हुन त तत्कालीन जंगीलाठ पद्मशमशेरले जुद्धशमशेर प्रधानमन्त्री हुँदा उनको सम्मानमा दिएको भाषणमा बिजुली निर्यात गरेर धनी हुने कुरा गरेका छन् भने, अर्थ तथा प्रधानमन्त्रीका रूपमा कीर्तिनिधि विष्टले सन् १९७० ताका नै मुलुकका आन्तरिक कच्चा पदार्थमा आधारित उद्योगलाई प्रोत्साहन गरेर निर्यात गर्ने नीति आक्रामक रूपमा अघि सारेका हुन् । र पनि आजसम्म बिजुली भारतमा निर्यात गर्ने वा गिट्टीबालुवा लगायतका मुलुकभित्रका कच्चा पदार्थ भारत निर्यात गर्ने कुरा गर्यो भने विरोध गर्न अघि सर्ने जमातको कमी छैन । विष्ट अर्थमन्त्री हुँदा विश्व बैंकमा प्रमुख अर्थशास्त्री रहेका हार्वर्ड विश्वविद्यालयका अर्थशास्त्रका प्राध्यापक होलिस चेनरीको अनुसन्धानको मुख्य निष्कर्ष निर्यातलाई लक्ष्य बनाएर अघि बढ्ने मुलुकहरू नै दिगो रूपमा विकसित भए भन्ने थियो । आयात प्रतिस्थापन र निर्यात एकअर्कासँग सम्बन्धित छन् भन्नेचाहिँ हाम्रा नीतिनिर्माताले पनि सत्तरीको दशकदेखि नै बिस्तारै बुझ्दै गएका थिए । उदाहरणका लागि, नेपालले मुलुकभित्र चुनढुंगाको प्रयोग बढाउने र सिमेन्ट निर्यात गर्ने लक्ष्य लिएर अघि बढेमा पहिला सिमेन्ट कसरी बनाउने भन्ने प्रविधि जान्नुपर्यो, सिमेन्ट उद्योगमा काम गर्ने जनशक्ति उत्पादन गर्नुपर्यो । त्यसो गर्न सुरुमा विदेशी पुँजी र जनशक्ति चाहिन्छ । अर्कातिर, आफ्नो देशमै यो क्षेत्रको प्रगति नभई निर्यात अघि बढ्न सक्दैन । तर त्यसका लागि मुलुकभित्र सुरुमा यी उद्योगको उत्पादनको खपत बढाउन आयात प्रतिस्थापन गर्ने नीति ल्याउनुपर्छ । त्यसैले आयात प्रतिस्थापन र निर्यात प्रवर्द्धन सँगसँगै आउनुपर्ने विषय हुन् ।अब विकासको तेस्रो पक्ष हेरौं । हाम्रोजस्तो मुलुकले सुरुआती निर्यातका लागि चाहिने विदेशी प्रविधिलाई पुँजी कसरी जुटाउन सक्छ ? दुई प्रमुख स्रोत छन् । एक, कृषिजन्य तथा अन्य प्राकृतिक स्रोतको उपयोग गरेर गरिने निर्यातबाट सिर्जित पुँजी र अर्को, विप्रेषण । विप्रेषणको कुरा आउँदा भने हाम्रै देशभित्र पनि नीति तथा बुझाइ त्यति सजिलो भएको छैन । विकसित मुलुकका अध्येताहरू पनि असीको दशकसम्म अर्थतन्त्रमा विप्रेषणको प्रभावबारे त्यति स्पष्ट थिएनन् । सन् १९८० को दशकमा विप्रेषणको अध्ययन गर्नेहरूले मुख्य गरी मेक्सिको, ल्याटिन अमेरिकाको स्थिति हेर्थे र यसले खासै राम्रो गर्दैन भन्थे । तर त्यसपछि बिस्तारै अर्थशास्त्रीहरूको ध्यान विप्रेषणको अप्रत्यक्ष प्रभावतिर पनि गयो । मेक्सिकोजस्तो देशमा विप्रेषणले वैदेशिक रोजगारीमा जाने परिवार मात्र नभई नजाने परिवारको पनि आर्थिक स्थिति उकासेका उदाहरणहरू देखिए । विदेश जानेका परिवारले खाद्यान्न र कपडा किन्दा, शिक्षा, पर्यटन तथा चिकित्साजस्ता सेवाहरू किन्दा अन्य स्थानीय बासिन्दा पनि उकासिए ।हाम्रो मुलुकमा विदेशमा काम गर्ने परिवारको बचत बिस्तारै बढ्दै गएको देखिन्छ । २०६७६८ सालको जीवनस्तर सर्भेमा विप्रेषण प्राप्त गर्ने परिवारको बचत दर ०६ प्रतिशत देखिएकामा २०७१७२ सालमा राष्ट्र बैंकले गरेको एउटा सर्भेमा बचतको दर २८ प्रतिशत र उत्पादनमूलक क्षेत्रमा लगानी ११ प्रतिशत देखिएको थियो । ती परिवारले सुरुमा सहरमा घडेरी किन्ने भएकाले सबैजसो जिल्लाका सदरमुकाममा जग्गाको मूल्य बढेको कुरा विभिन्न समाचारमा आएका छन् । जमिनदारहरू सम्भवतः मुलुकको विप्रेषणबाट सबैभन्दा बढी फाइदा उठाउने वर्गमा पर्छन् । उनीहरूले कमाएको पैसा औद्योगीकरणमा गएको भने देखिँदैन । विप्रेषण प्राप्त गर्ने परिवारको दोस्रो प्रमुख माग शिक्षा र स्वास्थ्यमा छ अनि यसको आपूर्तिकर्ता निजी क्षेत्रले केही फाइदा उठाएको छ । मुलुकमा चिकित्सकहरूको संख्या पनि बढेको छ र धेरैजसो सहरमा चिकित्सकहरू अहिले पनि सजिलै उच्च मध्यम वर्गको जीवन बिताउँछन् । जनताको आयु र पौष्टिक आहारको उपभोग पनि बढेको छ । तेस्रो, उपभोग्य सामग्रीको माग बढेको छ र त्यसका आपूर्तिकर्ताले धेरै फाइदा उठाएका छन् । तर माओवादी द्वन्द्व, औद्योगिक क्षेत्रको विकासप्रति सरकारी उदासीनता र नेताहरूमा अर्थतन्त्रको सही दिशासम्बन्धी सोच र विश्वासको अभावले उपभोग्य सामग्रीमा भएको मागको फाइदा भारत तथा अन्य देशका उत्पादकलाई र तिनका स्थानीय एजेन्टलाई भएको छ । यो तेस्रो पक्षलाई हेरेर विप्रेषण तथा अन्य उपायबाट सिर्जित बचतलाई उद्योग र अन्य सामाजिक पुँजीमा रूपान्तरण गर्न नसक्नु त्यसैले आजको अर्थतन्त्रको प्रमुख समस्या हो र हामी यसमा नतिजा निकाल्न चुकिरहेका छौं ।"
सोसल मिडिया स्क्रोलिङको लत,"तपाईं दैनिक कति समय मोबाइल स्क्रोल गर्नुहुन्छ ?बिहान उठ्नेबित्तिकै, चिया पिउँदै, खाना खाने बेला, दिउँसो यत्तिकै बस्दा, खाजा खाँदा, बेलुका खाना खाँदा, टीभी हेर्दै गर्दा, राति सुत्नुअगाडि ?डेढ वर्षअगाडि मलाई टिकटकको लत लागेको थियो । बिहान आँखा खुलेपछि फोन हातमा लिनासाथ दाहिने हातको बूढीऔंला टिकटकमा पुगिहाल्थ्यो । एकपछि अर्को भिडियो स्क्रोल गर्दै जाँदा एक घण्टा कति बेला बित्थ्यो, पत्तै हुन्थेन । कुनै काम बित्न लागेको चाल पाउँदा मात्रै म टिकटक छाड्थें । त्यहाँ भएका हजारौं भिडियोमा खै के रस थियो ? राम्रा लागे पनि नलागे पनि म हेरिरहन्थें । काममा व्यस्त भएका बेला पनि मलाई टिकटककै तलतल लागिरहेको हुन्थ्यो । तिनमा ज्ञानबर्द्धक र आफूलाई काम लाग्ने कन्टेन्ट भए पनि प्रायः म नाचगान नै स्क्रोल गरिरहेकी हुन्थें । तीनचार महिना टिकटकका अर्थहीन भिडियोहरूमा समय खेर फालेपछि मैले टिकटक एप्लिकेसन फोनबाट हटाएँ र कहिल्यै फेरि इन्स्टल गर्दिनँ भनेर आफैंसँग वाचा गरें ।टिकटकको लत छुटेको केही समयपछि मैले इन्स्टाग्राममा आवश्यकताभन्दा बढी समय बिताउन थालें । दिनहुँ चारपाँच घण्टा म इन्स्टाग्राम नै स्क्रोल गरिरहेकी हुन्थें । आफूलाई मन पर्ने कुराका लागि त जति समय पनि निस्कने रहेछ । धेरै फोन स्क्रोल गरिरहँदा मेरो दाहिने बूढीऔंला एकदमै दुखिरहन्थ्यो । सोसल मिडियामा आफूले समय बरबाद गरेको चाल पाउँदापाउँदै पनि मैले आफ्नो बानी परिवर्तन गर्न सकेकी थिइनँ । आफ्नो मानसिक र शारीरिक स्वास्थ्य तथा काममै असर पुगेको महसुस हुन थालेपछि मैले त्यो बानी छाडें । लागेको बानी छुटाउन केही समय लाग्यो तर मैले इन्स्टाग्राममा व्यतीत गर्ने समय नब्बे प्रतिशतले घटाएँ ।यो मेरो मात्र कथा होइन, लाखौं इन्टरनेट प्रयोगकर्ताको अनुभव हो । सायद तपाईंको पनि कथा हो । यो लेख नै पनि तपाईंले फोनमै पढिरहनुभएको हुन सक्छ ।एउटा भिडियो हेर्छु भनेर युट्युबमा पसेपछि हामी कम्तीमा दस वटा भिडियो हेरेर मात्र निस्कन्छौं । झुक्किएर फेसबुकको नीलो बटनभित्र छिरेपछि कम से कम आधा घण्टा स्क्रोलिङको दुनियाँमा हराउँछौं । हामी इन्स्टाग्राममा कुनै सेलिब्रेटीको प्रोफाइल खोलेपछि उनीहरूले कहाँ, कसरी, के लुगा लगाएर फोटो खिचाएका छन्, एक घण्टा लगाएर त्यसको पोस्टमार्टम नगरी छाड्दैनौं ।यसमा गल्ती तपाईंहाम्रो मात्र छैन । र, सोसल मिडियाको लत कुनै संयोग होइन । तपाईंले यो लेख पढ्दै गर्दा इन्टरनेट जायन्ट भनेर चिनिने गुगल, फेसबुक, युट्युबजस्ता ठूला कम्पनीका हजारौं सफ्टवेयर इन्जिनियरहरू इन्टरनेटमा तपाईंको ध्यान कसरी धेरैभन्दा धेरै टिकाउन सकिन्छ भनेर योजना बुनिरहेका छन् ।यस्ता कैयौं कम्पनी तपाईंहाम्रो अटेन्सन र समयका लागि आपसमा प्रतिस्पर्धा गरिरहेका छन् । आश्चर्यजनक कुरा के छ भने, यी सोसल मिडिया कम्पनीहरू प्रयोगकर्ताको अफलाइन गतिविधि (जस्तै ः खाने, बस्ने, परिवार, साथीभाइ भेट्ने आदि) सँग पनि प्रतिस्पर्धा गरिरहेका हुन्छन् । विश्वचर्चित अमेरिकी मिडिया सेवाप्रदायक कम्पनी नेटफ्लीक्सका संस्थापक रिड हस्टिङ्सले एकपटक सार्वजनिक रूपमै भनेका थिए, नेटफ्लीक्सको सबैभन्दा ठूलो प्रतिस्पर्धी निद्रा हो । यो भनाइले विवाद सिर्जना गरे पनि अलि गहिरिएर सोच्ने हो भने उनको यो वाक्यले भयानक अवस्थातर्फ संकेत गर्छ । हाल विश्वभर नेटफ्लीक्सका १९ करोडभन्दा बढी प्रयोगकर्ता छन् । एउटा सर्वेक्षणअनुसार, ७० प्रतिशत प्रयोगकर्ताले आफू घण्टौं बसेर लगातार सिरिज हेर्ने व्यसनी भएको स्विकारेका थिए । त्यसरी लामो समयसम्म स्क्रिनअगाडि बसेर सिरिज र फिल्म हेर्नाले मानिसमा अनिद्रा, चिन्ता, मोटोपनजस्ता कैयौं शारीरिक र मानसिक असन्तुलन देखा पर्ने गरेका छन् ।यसै वर्ष नेटफ्लीक्समै रिलिज भएको डकुमेन्ट्री द सोसल डिलेमा ले इन्टरनेटमा तहल्का मच्चायो । इन्टरनेटका सामाजिक सञ्जालले मानिसको जीवनमा पारेका डरलाग्दा असरहरूलाई यो वृत्तचित्रले छर्लंग पारेको छ । यसमा गुगल, फेसबुक, पिनट्रेस्ट, ट्वीटरजस्ता ठूला कम्पनीका पूर्वकर्मचारीहरूले भनेका छन् संसारमा दुइटा मात्र उद्योग छन्, जसले आफ्ना ग्राहकलाई प्रयोगकर्ता नाम दिएका छन् । पहिलो, अवैध लागूऔषध र दोस्रो सफ्टवेयर ।यी सफ्टवेयर कम्पनीहरूले लाइक, सेयर, नोटिफिकेसन, अटो प्लेजस्ता हजारौं फिचरमार्फत कसरी हाम्रो मनमस्तिष्कलाई गुमराहमा पारिरहेका छन् ? त्यो आम मानिसले सोचेकै हुँदैन । बुझ्नुपर्ने सामान्य कुरा के हो भने, यदि तपाईंले कुनै पनि उत्पादन प्रयोग गर्दा पैसा तिर्नुहुन्न भने सम्झनुस्, तपाईं नै उत्पादन हो । करोडौं डलर लगानी गरेर बनाइएको कम्पनीले हरेक वर्ष आफ्ना प्रयोगकर्ताहरूका लागि नयाँनयाँ फिचरहरू थप्दै गइरहेको हुन्छ । त्यसले तपाईंलाई आफ्ना एप्लिकेसन सित्तैंमा प्रयोग गर्न किन दिन्छ त ? तपाईंले कहिल्यै सोच्नुभएको छ ? सामाजिक सञ्जालमा थुप्रै राम्रा काम पनि भएका छन्, तर यसका अधिकांश प्रयोगकर्ताले आफ्नो रियल लाइफ भन्दा भर्चुअल लाइफ लाई बढी प्राथमिकतामा राख्दा अहिले विश्वभरि हरेक पाँचमध्ये एक जना कुनै न कुनै रूपले मानसिक असन्तुलनको सिकार बनेका छन् ।एप्पलका संस्थापक स्टिभ जब्सले सन् २०११ मा आफूले छोराछोरीलाई आफ्नै कम्पनीले उत्पादन गरेका फोन, आइप्याड लगायतका प्रविधि प्रयोग गर्न नदिएको स्विकारेका थिए । माइक्रोसफ्टका संस्थापक बिल गेट्सले पनि आफूले छोराछोरीलाई चौध वर्ष नपुग्दासम्म फोन प्रयोग गर्न नदिएको बताएका छन् । अहिले सोसल मिडिया कम्पनीका कैयौं कर्मचारी घरमा आफ्ना बच्चाहरूलाई सोसल मिडिया प्रयोग गर्न दिँदैनन्, किनकि उनीहरूलाई राम्रोसँग थाहा छ दैनिक आठ घण्टा लगाएर आफूले बनाएका प्रविधिहरू मानव जीवनका लागि कति घातक छन् ।फेक न्युज अर्थात् नक्कली समाचारलाई इन्टरनेटको एउटा श्रापका रूपमा लिइन्छ । एक अध्ययनका अनुसार नक्कली समाचार सत्य समाचारभन्दा छ गुणा छिटो फैलिन्छ । प्रयोगकर्ताको अटेन्सनको खेती गरिरहेका सामाजिक सञ्जालले सत्य समाचारभन्दा नक्कली समाचारबाट धेरै पैसा कमाइरहेका हुन्छन् । अहिले नेपालमा एक करोडभन्दा बढी इन्टरनेट प्रयोगकर्ता छन्, यो संख्या हरेक वर्ष बढ्दो छ । हामीमध्ये अधिकांश युट्युब र फेसबुकमा जे देखिन्छ, त्यसैलाई सत्य मान्छौं । विश्वका कैयौं राजनीतिकसामाजिक घटनामा फेक न्युजले पारेको असर हामीबाट लुकेको छैन ।कोरोना महामारीबारेका गलत समाचारले पनि इन्टरनेटमा ठूलै स्थान पाए । कोरोना भाइरस केही पनि होइन, नागरिकलाई घरभित्र राख्ने यो राजनीतिक चाल हो भनिएको भिडियो अमेरिकामा निकै चर्चित भयो । नेपालमा पनि तातो पानीले कोरोना भाइरस पखाल्छ, लसुन र अदुवाले कोरोना भगाउँछ, एक मिनटसम्म सास रोक्नाले कोरोना लागेनलागेको पत्ता लाग्छ भन्नेजस्ता थुप्रै नक्कली समाचारले ठूलै हल्ला मच्चाए । नक्कली समाचारको व्यापार गर्नेहरूले नेपालीको इन्टरनेट असाक्षरताबाट ठूलै फाइदा लुटिरहेका छन् । युट्युबमा भिडियो क्लिक गराउन राखिने जथाभावी हेडलाइनहरूले हाम्रा आमाबुबा, हजुरबुबाहजुरआमाको पुस्तालाई राम्रैसँग उल्लू बनाएका छन् ।सोसल मिडियाले हाम्रो जीवनलाई धेरै सजिलो र रमाइलो पनि बनाइदिएको छ । तर आवश्यकताभन्दा बढी प्रयोगले यसको लत बस्दा अप्रिय मानसिक अवस्थाबाट गुज्रिनुपरेको तथ्य पनि हामीमध्ये धेरैलाई थाहा छ । इन्टरनेटको अधिक र अनावश्यक प्रयोग कम गर्न आजैदेखि केही उपाय अपनाउनु आवश्यक भइसकेको छ । अंग्रेजीमा एउटा भनाइ छ टाइम इज मनी अर्थात् समय नै पैसा हो । तपाईंले फोनमा बिताउने हरेक मिनेटलाई पैसासँग तुलना गर्नुस् । तपाईंले गर्ने हरेक स्क्रोलबाट इन्टरनेटमा कसै न कसैले पैसा कमाइरहेको हुन्छ । यसको मतलब तपाईंले हरेक दिन फोनमा घण्टौं बसेर अरूको व्यापार बढाउन मद्दत गरिरहनुभएको छ । तपाईंको हरेक गतिविधिलाई फेसबुक, युट्युबजस्ता कम्पनीले आफ्नो सफ्टवेयरमा कैद गरिरहेका छन् र तपाईंको कमजोरीलाई तपाईंकै विरुद्ध प्रयोग गरेर आफ्नो व्यापार बढाइरहेका छन् । तपाईंका बारेमा तपाईंलाई भन्दा बढी जानकारी यी सफ्टवेयर कम्पनीका मेसिनहरूलाई थाहा छ । त्यसैले त कुन भिडियो देखाउँदा तपाईंमाथि नियन्त्रण कायम गर्न सकिन्छ भन्ने कुरा युट्युबलाई पहिल्यै थाहा हुन्छ र त्यसैअनुसार तपाईंलाई सजेसन्स देखाउँछ ।बिल गेट्सले प्रत्येक वर्ष दुई हप्ता आफूले जंगलमा एक्लै बिताउने गरेको बताएका छन् । विश्वका कैयौं धनी र चर्चित व्यक्तिले एकान्तवासी बन्नु आफ्नो सफलताको एउटा कारण भएको स्विकारेका छन् । घण्टौं फोनमा बसेर अर्थहीन स्क्रोल गरेर कोही पनि आफ्नो करिअर मा सफल भएको छैन । फोनमा थोरैभन्दा थोरै एप्लिकेसन प्रयोग गर्नु, नोटिफिकेसन्स अफ गरेर राख्नु, सुत्ने बेला बेडमा फोन प्रयोग नगर्नु आदि कुरालाई व्यवहारमा उतार्ने हो भने पक्कै पनि हाम्रो मनमस्तिष्क दूषित हुनबाट जोगिनेछ । र, बिल गेट्सजस्तो जंगलमा नगए पनि, सबै कुरा छाडेर एकान्तवासी नबने पनि इन्टरनेटको अनावश्यक प्रयोग रोकेर हामी भविष्यमा यसको उपोत्पादबाट बच्न भने पक्कै सक्नेछौं ।"
मत अवैध घोषणा गर्नुपर्ने ट्रम्पको माग खारेज,वासिङ्टन (एजेन्सी) अमेरिकाको पेन्सलभेनिया राज्यमा हुलाकमार्फत खसाइएका लाखौं मत अवैध घोषणा गर्न माग गर्दै अमेरिकी राष्ट्रपति डोनाल्ड ट्रम्पको चुनावी अभियानले गरेको माग एक न्यायाधीशले खारेज गरिदिएका छन् ।पेन्सलभेनियाका न्यायाधीश म्याथ्यु ब्रानले अनियमितता भएको भन्दै गरिएको मागदाबी जायज नभएको ठहर गरेका अमेरिकी सञ्चारमाध्यमले जनाएका छन् । आफ्नो आदेशमा न्यायाधीश ब्रानले ट्रम्पको चुनावी अभियान समूहले करिब ७० लाख मतदातालाई उनीहरूको मताधिकारबाट वञ्चित गराउने प्रयास गरेको जनाएका छन् । ट्रम्प पक्षधरले तनावपूर्ण कानुनी तर्क र आशंकाका आधारमा कुरा गरेका न्यायाधीशको भनाइ छ ।योसँगै पेन्सलभेनिया राज्यमा डेमोक्र्याटिक उम्मेदवार जो बाइडेन विजयी भएको प्रमाणपत्र दिने बाटो खुलेको छ । पेन्सलभेनियामा बाइडेनको मत ट्रम्पको भन्दा कम्तीमा ८० हजारभन्दा बढी छ । अमेरिकामा नोभेम्बर ३ मा भएको राष्ट्रपतीय चुनावमा जो बाइडेन विजयी भइसकेका छन् । आफ्नो पराजय उल्टाउन कोसिस गरिहेका राष्ट्रपति ट्रम्पका लागि पेन्सलभेनियाका न्यायाधीशको निर्णयले ठूलो धक्का लागेको छ । ट्रम्पले आफू पराजित भएको अस्वीकार गर्दै आएका छन् । कुल ५ सय ३८ इलेक्टोरल कलेज मतमध्ये बाइडनले ३ सय ६ मत ल्याएका छन् । चुनावमार्फत ट्रम्पले २ सय ३२ इलेक्टोरल मत मात्र पाएका हुन् । राष्ट्रपतिमा निर्वाचित हुन २ सय ७० इलेक्टोरल कलेज मत आवश्यक पर्छ । चुनावमा व्यापक धाँधली भएको दाबी गरे पनि ट्रम्पले कुनै ठोस प्रमाण भने पेस गर्न सकेका छैनन् । ट्रम्पले पराजय स्वीकार नगर्दा अमेरिकी चुनावपछि सुरु हुने केही प्रक्रियामा ढिलाइ भएको जनाइएको छ । जर्जियामा पुनः गरिएको मतदानमा शुक्रबार बाइडेनले जितेको प्रमाणपत्र दिएपछि ट्रम्प अभियानलाई धक्का लागेको थियो । ट्रम्प अभियानलाई पुनः मतगणनाका लागि निवेदन दिन अब दुई दिनको समय बाँकी छ । त्यसैगरी अर्को महत्त्वपूर्ण राज्य मिसिगनमा रिपब्लिकन अधिकारीहरूले राज्यको निर्वाचन बोर्डलाई परिणाम प्रमाणीकरण गर्न दुई साताको समय माग गर्दै पत्र लेखेका जनाइएको छ । ट्रम्प समूहले विरोध गरेपछि अधिकारीहरूले सबभन्दा ठूलो काउन्टी डेट्रोइटमा राष्ट्रपतीय मतको पुनः जाँच गर्न माग गरेका थिए । तर मिसिगन डिपार्टमेन्ट अफ स्टेटले प्रमाणीकरण ढिलो गर्न र पुनः मतगणना गर्न कानुनले नदिने बताइसकेको छ । विस्कन्सिन राज्यमा ट्रम्प समर्थकहरूले पुनः मतगणना कार्यमा बाधा पुर्याएको निर्वाचन अधिकारीहरूको भनाइ छ । ट्रम्पका पर्यवेक्षकहरू हरेक मतमा समस्या देखाउँदै मतगणना कार्य ढिला गराउने नियतमा उत्रेका अधिकारीहरूको भनाइ छ ।
रिजेनेरोनको उपचार पद्धतिलाई अनुमति,वासिङ्टन (एएफपी) कोभिड१९ बाट संक्रमित भएका बेला अमेरिकी राष्ट्रपति डोनाल्ड ट्रम्पको उपचारमा प्रयोग गरिएको एन्टिबडी थेरापीलाई अमेरिकामा मान्यता दिइएको छ । औषधि नियामक निकायले कोभिड१९ का कारण निकै जोखिममा रहेका तर अस्पतालमा भर्ना भइनसकेका बिरामीको उपचारमा यो विधि प्रयोगमा ल्याउन अनुमति दिएको हो । औषधि निर्माता रिजेनेरोनले तयार पारेको रिजेनकोभ२ औषधि कोभिड१९ सँग सम्बन्धित अस्पताल भर्नालाई रोक्न वा न्यून गर्न उपयोगी देखिएको छ ।
लकडाउन अन्त्य गर्दै बेलायत,"बेलायत सरकारले इंग्ल्यान्डमा डिसेम्बर २ सम्म लागू लकडाउन अन्त्य गर्दै क्षेत्रगत प्रतिबन्धहरू लगाउने तयारी गरेको छ ।सरकारले डिसेम्बर २ पछि इंग्ल्यान्डमा लगाइएको राष्ट्रिय लकडाउन अन्त्य गरी जोखिम र संक्रमण वृद्धिका आधारमा टियर १, २ र ३ जस्ता क्षेत्रगत प्रतिबन्ध लागू गर्ने तयारी गरेको बेलायती अखबारहरूले जनाएका छन् । लकडाउन हटे पनि नयाँ प्रतिबन्ध भने थप कडा हुने समाचारमा उल्लेख छ ।बेलायती प्रधानमन्त्री बोरिस जोन्सनले सोमबार संसद्मा यसबारे जानकारी दिने बताइएको छ । क्रिसमसका बेला फरक घरका मानिससँग समेत भेटघाट गर्ने वातावरण मिलाउन जोन्सनले नयाँ योजना बनाइरहेका छन् । सरकारले क्रिसमस पर्वलाई मध्यनजर गर्दै डिसेम्बर २२ देखि २८ सम्म कयौं घरपरिवारका मानिस भेट्न अनुमति दिने तयारी गरिरहेको डेली टेलिग्राफले जनाएको छ । तर सरकारका मन्त्रीहरूले क्रिसमस विगत जस्तो सामान्य नहुने र केही प्रतिबन्ध भने कायमै रहने बताएका छन् । आफैं अहिले आइसोलेसनमा रहेका बेलायती प्रधानमन्त्री बोरिस जोन्सनले कोरोना महामारी नियन्त्रणका लागि सरकारको कोभिड विन्टर प्लान का सम्बन्धमा आइतबार मन्त्रिपरिषद्मा छलफलपछि संसद् हाउस अफ कमन्समा योजना सार्वजनिक गर्ने तयारी छ । सरकारको उक्त योजनामा कोभिड खोप वितरण, उपचार र परीक्षण दायरा बढाउनेबारे पनि समावेश हुने बताइएको छ । कोभिड१९ को संक्रमण फैलिने क्रम बढेसँगै अक्टोबर १४ देखि नोभेम्बर ५ सम्म टियर सिस्टम लागू गरिएको थियो । तर संक्रमण झन् तीव्र फैलिन थालेपछि सरकारले नोभेम्बर ५ देखि डिसेम्बर २ सम्म इंग्ल्यान्डमा करिब महिना दिन लामो राष्ट्रिय लकडाउन लागू गरेको थियो । यसअघि सरकारले मार्च अन्तिम सातादेखि देशव्यापी पहिलो लकडाउन झन्डै तीन महिनासम्म लागू गरेको थियो । राष्ट्रिय लकडाउनअघि सरकारले मध्यम जोखिम रहेको क्षेत्रमा टियर वान लागू गरेको थियो । जसमा बाहिर वा घरभित्र ६ जनासम्म भेट्न पाइने (रुल अफ ६) र पब, रेस्टुरेन्ट १० बजे राति बन्द गर्नुपर्ने थियो । टियर २ प्रणाली उच्च जोखिम क्षेत्रमा लगाइएको थियो, जसमा घरभित्र भेट्न प्रतिबन्ध, बाहिर ६ जनासम्म भेट्न पाइने र पब, रेस्टुरेन्ट १० बजे राति बन्द गर्नुपर्ने नियम थियो । त्यसैगरी संक्रमण दर र जोखिम उच्च रहेको क्षेत्रमा टियर थ्री सिस्टम लागू गरिएको थियो, जहाँ एउटा घरका मानिसले अर्को घरका मानिसलाई घर बाहिर वा भित्र भेट्न पाउने थिएनन् भने पब, रेस्टुरेन्टलाई खाना सर्भ गर्न प्रतिबन्ध थियो । संयुक्त अधिराज्य बेलायतका चार राज्यमा फरकफरक कोभिड नियम रहे पनि चाडपर्वका बेला समान नियम बनाउने सहमतिमा जुटिरहेको बताइएको छ ।"
बढी कर तिर्नेमा सूर्य नेपाल र विजय शाह,"कर दिवसको अवसरमा अर्थमन्त्री विष्णुप्रसाद पौडेलले आन्तरिक राजस्व कार्यालय जोरपाटीको उद्घाटन गरेका थिए । मन्त्री पौडेलले कार्यक्रममा समग्र राजस्वको संरचनामा राजस्वको अंशमा अभिवृद्धि गर्न, करको दायर विस्तार गर्न र कर चुहावट नियन्त्रण गर्न जरुरी रहेको बताए । स्वैच्छिक कर सहभागिता वृद्धि गर्दै परिपालनाका माध्यमबाट समग्र राजस्व परिचालनमा अभिवृद्धि गर्न आवश्यक छ, मन्त्री पौडेलले भने, कर परीक्षण, अनुसन्धान, बजार अनुगमन, बक्यौता असुली, बेरुजु फर्छ्योट परिपालनाका विधिलाई कडाइका साथ लागू गर्न आवश्यक छ ।"
झन्डै ७ अर्बको सेयर कारोबार,"काठमाडौं (कास) आइतबार सेयर बजारमा झन्डै ७ अर्ब रुपैयाँ बराबरको कारोबार भएको छ । यो दैनिक रूपमा हालसम्मकै उच्च कारोबार हो । यसअघि गत बिहीबार ६ अर्ब ११ करोड रुपैयाँ बराबरको सेयर कारोबार भएको थियो । गत बिहीबारको कारोबार रकम ०७६ फागुन ११ पछिको उच्च थियो । सो दिन ४ अर्ब ८४ करोड ७४ लाख रुपैयाँ बराबरको कारोबार भएको थियो । आइतबार ६३ हजार ५ सय ७० कारोबारबाट २ सय १ कम्पनीका १ करोड ६० लाख ३४ हजार ७ सय १७ कित्ता सेयर किनबेच भए । ती किनबेचबाट ६ अर्ब ९० करोड ६७ लाख २८ हजार रुपैयाँ बराबरका सेयर कारोबार भएको थियो । यस्तै, अघिल्लो दिनको तुलनामा बिहीबार नेप्से परिसूचक ४६९ अंकले बढेको छ । यो वृद्धिसँगै नेप्से परिसूचक १ हजार ७ सय ८२८१ विन्दुमा उक्लेको छ । यो नेप्से परिसूचकको हालसम्मको उच्च विन्दुको तुलनामा ९९ अंकले कम हो । ०७३ साउनमा नेप्से हालसम्मकै उच्च १ हजार ८ सय ८१ विन्दुमा पुगेको थियो । सो दिन बैकिङ, विकास बैंक र अन्य बाहेक कारोबारमा आएका सबै उपसमूहको परिसूचक घटे ।कोभिड १९ महामारीको वर्तमान विषम परिस्थितिमा पनि आधुनिक प्रविधिमार्फत लगानीकर्ताले घरबाटै सहज तथा सुरक्षित तबरले सेयरको कारोबार, रकम भुक्तानी तथा सेयर हस्तान्तरण गर्न सक्ने भएकाले कारोबार रकम लगायत सेयर बजारका अन्य परिसूचकहरूमा सकारात्मक प्रभाव परेको नेप्सेले जनाएको छ । नेप्सेले दोस्रो बजार कारोबार सेवालाई सहज, सुरक्षित, विश्वसनीय तथा पारदर्शी बनाउन पूर्ण स्वचालित अनलाइन कारोबार प्रणाली स्थापना गरेपछि कारोबारको आकार क्रमिक रुपमा सुधारोन्मुख रहेको विज्ञप्तिमा उल्लेख छ । हालसम्म अनलाइनमार्फत कारोबार गर्नका लागि १ लाख ७५ हजारभन्दा बढी लगानीकर्ताले युजरनेम र पासवर्ड लिएको नेप्सेले जनाएको छ ।"
२५ क्रसर उद्योग मापदण्डविपरीत,"कात्तिक २५ गतेको मन्त्रिपरिषद् बैठकले ७७ वटै जिल्लामा सञ्चालित अवैध क्रसर उद्योग बन्द गर्न प्रमुख जिल्ला अधिकारीलाई निर्देशन दिएबमोजिम प्रशासनले तीन दिनभित्र दर्तानवीकरणसम्बन्धी कागजात पेस गर्न भनेको थियो ।उद्योग तथा उपभोक्ता हित संरक्षण निर्देशनालयका अनुसार भने १२ वटा बालुवा प्रशोधन उद्योग र दुइटा क्रसर उद्योग दर्ता भएका छन् । यी उद्योगहरू साविकका जिल्ला घरेलु तथा साना उद्योग विकास समितिको कार्यालयमार्फत दर्ता भएका निर्देशनालयका निर्देशक मुकुन्दनाथ योगीले बताए । उनका अनुसार हालको कार्यालयमार्फत एउटा पनि बालुवा प्रशोधन तथा क्रसर उद्योग दर्ता भएका छैनन् ।जिल्ला प्रशासन कार्यालयका प्रशासकीय अधिकृत पदमलाल लामिछानेले त्रिशक्ति क्रसर, देउती क्रसर, भेरी एग्रिग्रेट एन्ड सेन्ड रिफाइनरी इन्डस्ट्रिज, न्यु देउती बालुवा मोरङ, मनकामना ह्युमपाइप तथा ब्लग, हिमाल बालुवा प्रशोधन, देउती माता बालुवा प्रशोधन र भेरी बालुवा प्रशोधन उद्योगले कागजपत्र बुझाएको जानकारी दिए । अस्थायी रूपमा सञ्चालित सपना आशिष एन्ड शंकर जेभी, मामा राजेन्द्र श्याम एन्ड शंकर जेभी र महालक्ष्मी किरातेश्वर केएसके जेभीले पनि जिल्ला प्रशासनमा कागजात बुझाएका छन् । कागजात बुझाएका सबै क्रसर तथा बालुवा प्रशोधन उद्योगको स्थलगत रूपमै अनुसन्धान भइरहेको छ ।सहायक प्रमुख जिल्ला अधिकार रोमबहादुर महतले शनिबार बराहतालका ५ र आइतबार लेकबेंसी नगरपालिकाका ३ क्रसर तथा बालुवा प्रशोधन उद्योगको अनुगमन गरिएको जनाए । अनुगमनका क्रममा कागजी प्रक्रिया पूरा गरे पनि कुनै पनि उद्योगले अन्य मापदण्ड पूरा नगरेको पाइएको उनको भनाइ छ ।"
५० अर्बको पुनर्कर्जा स्वीकृत,"बैंक तथा वित्तीय संस्थालाई एकमुष्ट रूपमा प्रदान गर्ने पुनर्कर्जाका लागि राष्ट्र बैंकले करिब ५० अर्ब रुपैयाँ बराबरको पुनर्कर्जा स्वीकृत गरेको छ । ४५ वटा बैंक तथा वित्तीय संस्थाबाट करिब ६९ अर्ब रुपैयाँ बराबर पुनर्कर्जाका लागि आवेदन परेकामा ५० अर्ब ७ करोड रुपैयाँ स्वीकृत भएको राष्ट्र बैंक नियमन विभाग प्रमुख देवकुमार ढकालले बताए । उनका अनुसार बाँकी आवेदनको प्रक्रिया तथा मापदण्ड नपुगेकाले स्वीकृत गर्न नसकिएको हो ।स्वीकृत पुनर्कर्जामध्ये पहिलो चरणमा २३ अर्ब ६३ करोड रुपैयाँ मंसिर १५ भित्रै भुक्तानी गरिनेछ, उनले भने, बाँकी २६ अर्ब ४४ करोड रुपैयाँ पुस दोस्रो सातासम्म भुक्तानी गर्ने योजना छ । हाल बजारमा अधिक तरलताको अवस्था कायमै रहेकाले चरणबद्ध रूपमा बैंक तथा वित्तीय संस्थालाई पुनर्कर्जा भुक्तानी गर्ने योजना बनाइएको ढकालले बताए । स्वीकृत भएको कर्जा बैंकहरूलाई सम्झौता गर्दै भुक्तानी गरिनेछ, उनले थपे, बैंकहरूले कर्जा प्रवाह गर्ने ऋणी छनोट गरिसकेकाले उनीहरूले छिट्टै पुनर्कर्जा पाउनेछन् । पहिलो चरणमा वितरण गर्न लागिएको पुनर्कर्जा १५ लाख रुपैयाँसम्म सीमा भएको लघु, घरेलु तथा साना उद्यम पुनर्कर्जा हो । दोस्रो चरणमा मापदण्ड पुगेका अन्य ऋणीलाई पनि पुनर्कर्जा प्रवाह गर्दै जाने ढकालले बताए । राष्ट्र बैंकले पुनर्कर्जाको मापदण्ड परिमार्जन गरेर बैंक तथा वित्तीय संस्थालाई एकमुष्ट रूपमा रकम प्रदान गरिने व्यवस्था ल्याएको हो । सो व्यवस्थापछि बैंक तथा वित्तीय संस्थाले भदौ १ देखि असोज मसान्तसम्म पुनर्कर्जाका लागि आवेदन संकलन गरेका थिए । सो अवधिमा ४५ वटा बैंक तथा वित्तीय संस्थामा ७२ अर्ब रुपैयाँ बराबरको कर्जा माग गर्दै आवेदन परेको राष्ट्र बैंकले जनाएको छ । पुनर्कर्जाको नयाँ कार्यविधिअनुसार राष्ट्र बैंकले कुल पुनर्कर्जा रकमको बढीमा ७० प्रतिशत बैंक तथा वित्तीय संस्थालाई एकमुष्ट रूपमा रकम प्रदान गर्नेछ । तोकिएको मापदण्डभित्र रहेर बैंक तथा वित्तीय संस्थाले सो रकम ऋणीलाई प्रवाह गर्नेछन् । बाँकी ३० प्रतिशतमध्ये २० प्रतिशत ग्राहक पुनर्कर्जाअन्तर्गत राष्ट्र बैंकले प्रवाह गर्छ । बाँकी १० प्रतिशत राष्ट्र बैंकले लघुवित्त वित्तीय संस्थालाई एकमुष्ट रूपमा प्रदान गर्ने व्यवस्था छ । यी कर्जामा ग्राहकले ३ देखि ५ प्रतिशत मात्र ब्याज भुक्तानी गर्नुपर्नेछ । बैंक तथा वित्तीय संस्थाले प्रतिव्यक्ति बढीमा ५ करोड रुपैयाँ मात्र पुनर्कर्जा प्रवाह गर्न पाउने व्यवस्था छ ।हाल कायम रहेको पुनर्कर्जा कोषको बढीमा ५ गुणासम्म पुनर्कर्जा प्रवाह गर्न पाउने व्यवस्था कार्यविधिमा छ । हाल पुनर्कर्जा कोषमा ४२ अर्ब ५० करोड रुपैयाँ छ । जसअनुसार राष्ट्र बैंकले २ खर्ब १२ अर्ब ५० करोड रुपैयाँ बराबर रकम पुनर्कर्जाका रूपमा प्रवाह गर्न पाउँछ । यसको ७० प्रतिशत (१ खर्ब ४८ अर्ब रुपैयाँ) बैंक तथा वित्तीय संस्थाले एकमुष्ट रूपमा पाउँछन् । २० प्रतिशत अन्तर्गत ४२ अर्ब ५० करोड रुपैयाँ राष्ट्र बैंकले ग्राहक पुनर्कर्जा शीर्षकमा खर्च गर्छ । बाँकी २१ अर्ब २५ करोड रुपैयाँ लघुवित्त वित्तीय संस्थाले एकमुष्ट रूपमा पाउँछन् र आफ्ना ग्राहकलाई कर्जा प्रवाह गर्छन् । राष्ट्र बैंकले प्रवाह गर्ने २० प्रतिशत रकम (२० अर्ब ५० करोड रुपैयाँ) का लागि करिब ४२ अर्ब रुपैयाँ बराबर माग आवेदन परेको थियो । जसमध्ये करिब ९ अर्ब रुपैयाँ प्रवाह भइसकेको राष्ट्र बैंकले जनाएको छ । ग्राहक पुनर्कर्जाअन्तर्गत परेका आवेदनमध्ये सबैभन्दा धेरै वाग्मती प्रदेशबाट १८ अर्ब ६० करोड रुपैयाँ माग भएको छ । यस्तै लुम्बीनी प्रदेशबाट ८ अर्ब ४१ करोड, प्रदेश १ बाट ५ अर्ब ५६ करोड, गण्डकीबाट ५ अर्ब २४ करोड, प्रदेश २ बाट ३ अर्ब ५१ करोड, सुदूरपश्चिमबाट ९० करोड र कर्णाली प्रदेशबाट ७ करोड रुपैयाँ बराबरको पुनर्कर्जा माग भएको थियो । उल्लिखित तथ्यांकको आधारमा पनि कर्णाली प्रदेश र सुदूरपश्चिम प्रदेशमा पुनर्कर्जा कम प्रवाह भएको देखिन्छ । कार्यविधिअनुसार वार्षिक औसत २० प्रतिशतभन्दा बढी सेयरधनीको प्रतिफल (आरओई) आर्जन गर्ने उद्योगले पुनर्कर्जा सुविधा नपाउने व्यवस्था छ । उद्योगको सञ्चालन अवस्था राम्रो रहेको, विगत तीन वर्षको मुनाफा हेर्दा औसत प्रतिवर्ष पुँजीमा प्रतिफल २० प्रतिशतभन्दा बढी रहेको उद्योग व्यवसायले पुनर्कर्जा सुविधा नपाउने व्यवस्था छ । यस्तै चुरोट, बिँडी, सिगार, सुर्ती, खैनी र गुट्खालगायत सुर्तीजन्य उद्योग व्यवसाय र मदिरा तथा मदिराजन्य उद्योग व्यवसायलाई प्रवाह भएका कर्जामा पनि पुनर्कर्जा सुविधा उपलब्ध हुने छैन ।कुनै उद्यमका लागि नभई व्यक्तिगत प्रयोजनका लागि प्रवाह भएको ओभरड्राफ्ट कर्जा, घरजग्गा कर्जा, सवारी कर्जा, घरायसी सामग्री कर्जा, मार्जिन कर्जा, सुनचाँदी कर्जा, सामाजिक कर्जा तथा व्यक्तिगत नाममा वा व्यक्तिगत उपभोगका लागि लिइएका कर्जाले पुनर्कर्जा सुविधा पाउँदैनन्, कार्यविधिमा उल्लेख छ । ब्याज अनुदान प्राप्त सहुलियतपूर्ण कर्जालगायतका अन्य अनुदान प्राप्त कर्जा पाएका ऋणीले पनि यो सुविधा नपाउने प्रावधान छ । कार्यविधिअनुसार ग्राहकले लघु घरेलु तथा साना उद्यम, विशेष र साधारण गरी तीन प्रकारका पुनर्कर्जा पाउँछन् । पुनर्कर्जा यसअघि नै बैंक तथा वित्तीय संस्थाबाट ऋण लिएका ऋणीले पाउने कर्जा हो ।"
झुल्के घाम हेर्न अन्तु डाँडामा घुइँचो,"नयाँ गन्तव्य खोज्दै रोङ यसअघि कहलिएका पर्यटन क्षेत्रमा मात्र हैन, नयाँ गन्तव्य र विशेषता बोकेका स्थानले पनि आन्तरिक पर्यटकलाई लोभ्याउन थालेका छन् । मेची अञ्चलकै प्रवेशद्वार हो रोङ गाउँपालिका । यही गाउँपालिका भएर पहाड उक्लने नागबेली मेची राजमार्ग लमतन्न तन्किएको छ । कन्यामदेखि कञ्चनजंघासम्म यही सडकको प्रयोग गरेर बर्सेनि हजारौं पर्यटकको ओहोरदोहोर चल्दा यहाँका बासिन्दा रमिते मात्र बन्दै आएका थिए । यो पटकदेखि भने गाउँपालिकाको अगुवाइमा नयाँ र रमणीय पर्यटकीय स्थल पहिचान गरिएपछि पर्यटकको आँखा पर्न थालेको छ । पाथीभरा मन्दिर र हर्कटे बजारबीचमा एउटा डाँडा छ । यसलाई स्थानीयले गुगल प्वाइन्ट पनि भनेर बुझ्छन् । राजमार्गबाट करिब डेढ किलोमिटर ठाडो उक्लिएपछि भेटिने जंगलामूलबीचको यो डाँडा दृश्यावलोकनका लागि उत्कृष्ट मानिएको छ । कञ्चनजंघा हिमालको काखमा कन्याम चियाबारीसहित इलामको हरियालीलाई आँखामा कैद गर्न सकिने यो डाँडाबाट अन्य हिमशृंखलासहित समतल तराईको फाँट र नेपाल र भारतका अनेकन भूभाग देख्न सकिन्छ । १८ सय २५ मिटर उचाइमा रहेको यो डाँडा सूर्योदय र सूर्यास्त हेर्नका लागि पनि अब्बल मानिएको छ । यो डाँडाबाट यति राम्ररी दृश्यावलोकन गर्न सकिन्छ भन्ने भर्खरै मात्र पहिचान भएको हो, गाउँपालिका अध्यक्ष शमशेर राईले भने, सूर्योदय, सूर्यास्तसँगै दृश्यावलोकनका लागि अब्बल योसहित अन्य क्षेत्रको पनि वातावरणीय पक्षलाई जोगाएर प्रवर्द्धन गर्ने योजनामा छौं । यो क्षेत्रमा साइक्लिङ रुटका लागि पनि पहल भइरहेको उनले जानकारी दिए । रोङ गाउँपालिकामा पाथीभरा मन्दिरसहित दृश्यावलोकनका लागि झन्डी डाँडा, जुरे डाँडा र गर्जुङ डाँडालगायत पर्यटकीय क्षेत्र छन् । गाउँपालिकाले धार्मिकसहित नयाँ पर्यटकीय स्थलमा ट्रेकिङ रुट, विश्राम गृहजस्ता अत्यावश्यक पूर्वाधार विकास गर्दै महत्त्वका साथ प्रवर्द्धन गर्ने योजनामा रहेको प्रमुख प्रशासकीय अधिकृत प्रयास भट्टराईले जानकारी दिए ।"
लक्ष्यभन्दा बढी राजस्व संकलन,पर्सा (कास) वीरगन्जका दुवै भन्सारले कात्तिकमा लक्ष्यभन्दा बढी राजस्व संकलन गरेका छन् । वीरगन्ज भन्सारले लक्ष्यभन्दा करिब ३३ प्रतिशत र सिर्सिया सुक्खा बन्दरगाह भन्सारले करिब ५२ प्रतिशत बढी राजस्व संकलन गरेका हुन् । कोरोनाका कारण आयातनिर्यात घटेर राजस्व संकलनमा समस्या झेल्दै आएका यहाँका भन्सारका लागि मासिक लक्ष्य प्राप्ति सुखद मानिएको छ । वीरगन्ज भन्सारले कात्तिकमा १० अर्ब ५० करोड लक्ष्य राखेकामा १३ अर्ब ८९ करोड ३९ लाख रुपैयाँ राजस्व संकलन गरेको छ । यो भन्सार चालु आवमा कात्तिकसम्मको राजस्व असुली लक्ष्यको पनि नजिक पुगेको छ । चालु आवमा कात्तिकसम्ममा ४५ अर्ब ८३ करोड ५२ लाख असुलीको लक्ष्य पाएको यो भन्सारले सो अवधिमा ४३ अर्ब ६७ करोड २६ लाख रुपैयाँ राजस्व संकलन गरेको छ ।सिर्सिया सुक्खा बन्दरगाह भन्सारले कात्तिकमा २ अर्ब ५ करोड ४२ लाख असुलीको लक्ष्य पाएकामा ३ अर्ब ११ करोड १६ लाख संकलन गरेको छ ।
कियाको सबकम्प्याक्ट एसयूभी सोनेट बजारमा,"काठमाडौं (कास) दक्षिण कोरियाली अटो निर्माता कियाको सबकम्प्याक्ट एसयूभी सोनेट नेपाली बजारमा भित्रिएको छ । नेपालका लागि कियाको अधिकृत बिक्रेता कन्टिनेन्टल ट्रेडिङ इन्टरप्राइजेज प्रालिले सोनेटका तीनवटा एचटीई, एचटीके प्लस एटी र एचटीएक्स उपलब्ध गराएको हो । कम्पनीले ५७ लाख ९० हजार रुपैयाँको फुल अस्पन जीटीएक्स प्लस पनि नेपाली बजारमा प्रस्तुत गरेको छ । यसमा ६ वटा एयरब्याग र ईएससीभीएसडब्लूएचएसी, हाइलाइन टीपीएमएस, बीओएसई प्रिमियम ७ स्पिकर सिस्टम, १०२५ एचडी टचस्क्रिन, कुलिङसहितको वायरलेस फोन चार्जर, आवाज पहिचान गर्ने हेल्लो किया र चालक तथा यात्रुका लागि भेन्टिलेटेड सिट छन् ।"
मुस्ताङमा ग्लोबलको शाखा,"काठमाडौं (कास) ग्लोबल आइएमई बैंकले आइतबारदेखि मुस्ताङ, घरपझोङ गाउँपालिकामा नयाँ शाखा सञ्चालनमा ल्याएको छ । यो शाखासँगै बैंकका शाखा कार्यालयको संख्या २ सय ६४ पुगेको छ । बैंकले सबै क्षेत्रमा बैंकिङ पहुँच पुर्याउने उद्देश्यले शाखा सञ्चालनमा ल्याएको हो ।"
नोकिया ३४ को घोषणा,"काठमाडौं (कास) एचएमडी ग्लोबलले आइतबार नोकिया ३४ फोनको घोषणा गरेको छ । कम्पनीका अनुसार यो फोन एक शक्तिशाली प्रोसेसरको साथ आउँछ । यसमा नयाँ क्वालकाम स्नैपड्रैगन ४६० मोबाइल प्लेटफर्म रहेको छ । नोकिया ३४ मा एन्ड्रोइड वनको साथ आउने, तीन वर्षको मासिक सेक्युरिटी अपडेट र दुई वर्षको ओएस अपग्रेड रहने जनाइएको छ । ६३९ इन्च एचडी प्लस स्क्रिन, ट्रिपल क्यामेरा एआई इमेजिङ, ५ एमपी अल्ट्रावाइड क्यामेरा र ४ हजार एमएएच ब्याट्रीजस्ता विशेषता रहेका छन् । नोकिया ३४ ग्रे रङमा ३ जीबीका साथ ६४ जीबी मेमोरी र स्टोरेज कन्फिगरेसनको १८ हजार ६ सय ९९ रुपैयाँ पर्ने कम्पनीले जानकारी दिएको छ ।"
अवैध ओसारपसार रोक्न खोज्दा असई घाइते,"सीमावर्ती भारतको रक्सौलबाट भन्सार राजस्व छली अवैध रूपले कपडा भित्र्याउन खोज्ने समूहसँग झडप हुँदा अस्थायी प्रहरी चौकी इनर्वाका प्रहरी सहायक निरीक्षक (असई) जयप्रकाश पाण्डे घाइते भएका छन् । नाकमा चोट लागेका उनको नारायणी अस्पतालमा उपचार भइरहेको छ । झडपमा संलग्न आरोपमा प्रहरीले एक महिलासहित दुई जनालाई नियन्त्रणमा लिएको छ । टाउको र काँधमा स्विटर र कपडा बोकेर आएका महिलाको समूहलाई नियन्त्रणमा लिन आइतबार असई पाण्डे दुई जना प्रहरी जवानसँग खेतमा ढुकेर बसिरहेका थिए । दिउँसो करिब साढे २ बजे भारततर्फबाट कपडा बोकेर आएका दुई महिलालाई नियन्त्रणमा लिने क्रममा झडप भएको प्रहरीले जनाएको छ । असई पाण्डेले तस्कर समूहले गोली चलाउँदा नाकमा चोट लागेको बताएका छन् । हामीले तस्करी गर्न नदिएपछि उनीहरूले उखु बारीबाट फायर नै खोले, उनले भने, टाढा भएकाले कुन हतियार थियो, थाहा भएन । नाकमा छर्रा लागेको छ । गोली चलेको खबर आएपछि जिल्ला प्रहरी कार्यालयबाट एसपी गंगा पन्त, डीएसपी मनोजित कुँवरसहितको टोली थप प्रहरी लिएर इनर्वा प्रहरी चौकी पुगेका थिए । पाण्डेको नाकको घाउ देखेपछि एसपी पन्तले भने गोली नचलेको प्रतिक्रिया दिइन् । अवैध कारोबारीलाई नियन्त्रणमा लिँदा भएको झडपमा चोट लागेको देखिन्छ, उनले भनिन्, गोली प्रहार भएको छैन । सशस्त्र प्रहरी बल इनर्वाको टोलीसमेत उक्त क्षेत्रमा परिचालन हुने गरेको छ । सशस्त्रका जवानले पनि त्यहाँ गोली नचलेको दाबी गरे । गोली नचलेको पुष्टि भएपछि जिल्लाबाट आएको टोली घटनास्थल नपुगी फर्केको थियो । घटनास्थलका बासिन्दाले भने दुई पक्षबीच लेनदेनमा कुरा नमिल्दा झडप भएको प्रतिक्रिया दिएका छन् । स्थानीयका अनुसार सादा पोसाकमा रहेका असई पाण्डेले कपडा नियन्त्रणमा लिएर प्रत्येक महिलासँग ५ सय रुपैयाँ मागेका थिए । एक खेपमा (रक्सौलबाट वीरगन्ज कपडा पुर्याउँदा) हामीले कमाउने भनेको दुई सय मात्र हो, इनर्वा निवासी मीनाले भनिन्, सय रुपैयाँ दिँदा मानेनन्, कपडाको झोला तानातानमा असई साबको नाकमा चोट लाग्यो । कपडा नियन्त्रणमा लिन प्रहरीले झोलासहित आफूहरूलाई खेतमै लछारपछार गरेको उनले आरोप लगाइन् । छठ अगाडिसम्मको हरेक महिनाको पैसा दिएकै थियौं, उनले भनिन्, दुईतीन दिनमा मंसिरको पैसा पनि दिन्थ्यौं । नाकाबाट कपडा मात्र हैन, मरिच, केराउ, मटर, छोकडा हरेक चिज पास भएकै छ । असई पाण्डेले आफूले पैसा नमागेको दाबी गरे । अरूले पैसा लिँदा होलान्, त्यो मलाई थाहा भएन, उनले भने, म पैसा लिने पुलिस हैन । प्रहरीले कुटपिट गरेको आरोपमा एक महिलासहित दुई जना पक्राउ गरेको छ । प्रत्यक्षदर्शीले भने असई पाण्डेलाई हिर्काउने समूह भारत गइसकेको बताए । झडपको भिडियो बनाउने र महिलालाई किन लछारपछार गरेको भनेर सोध्नेलाई प्रहरीले नियन्त्रणमा लिएको हो, स्थानीय प्रत्यक्षदर्शीले भने । असई पाण्डेले भने पक्राउ परेका युवकसँग नै हतियार रहेको दाबी गरेका छन् । प्रहरीद्वारा हवाई फायरविराटनगर भारतबाट अवैध रूपमा भित्रिइरहेको सामान नियन्त्रणमा लिने क्रममा अवरोध गरिएपछि आइतबार बिहान विराटनगरजोगबनी सीमा क्षेत्रमा प्रहरीले एक राउन्ड हवाई फायर गरेको छ । त्यस क्रममा एक महिलालाई १ सय ८ वटा छालाको पेटीसहित पक्राउ गरेको र अन्य फरार रहेको प्रहरीले जनाएको छ ।विहारको जोगबनीसँग जोडिएको विराटनगर१७ मटेरुवा बस्ती भएर भारतबाट नेपालतर्फ अवैध रूपमा सामान ल्याउँदै गरेको सूचनाका आधारमा बिहान सवा ४ बजे सादा पोसाकमा प्रहरीको टोली त्यस ठाउँमा पुगेको थियो । सामग्री नियन्त्रणमा लिने क्रममा उक्त बस्तीका ५५ वर्षीय गुड्डु भन्ने आसिर आलम र ३७ वर्षीया अरबिना खातुनलगायत ९१० जनाले प्रहरीसँग हुलहुज्जत गर्न थालेपछि स्थितिलाई नियन्त्रणमा लिन एक राउन्ड हवाई फायर गर्नुपरेको मोरङका एसपी सन्तोष खड्काले बताए । प्रहरीका अनुसार खातुनलाई पेटीसहित नियन्त्रणमा लिइएको छ भने अन्य फरार भए । फरारको खोजी भइरहेको प्रहरीले जनाएको छ । तस्करी नियन्त्रण गर्न सशस्त्र प्रहरी बल र भारतको सशस्त्र सीमा बल (एसएसबी) ले समेत सीमा क्षेत्रमा संयुक्त गस्तीलाई बढाएका छन् । करिब डेढ महिनामा भन्सार छलेर ल्याएको झन्डै ८० लाख रुपैयाँबराबरको सामग्री नेपालतर्फका सुरक्षाकर्मीले बरामद गरेर विराटनगर भन्सारलाई बुझाएको छ । यसमा सुनको गहना २४ तोला र ६ लाख ६२ हजार ६ सय ५० रुपैयाँ हुन्डीको रकमसमेत छ । प्रहरीका अनुसार बरामद अन्य सामग्रीमा गहुँ, दाल, मटर, जिरा, काजु, कपडा, पटाका, कस्मेटिक, जुत्ता, किरानाको विविध र सुर्तीजन्य सामग्रीलगायत छन् ।"
भूकम्पपछि फेरियो बारपाकी शैली,"साढे पाँच वर्षअघिको त्रासदी भुल्दै बारपाक पुरानै लयमा फर्कंदै छ । भूकम्पले क्षतविक्षत बनाएका घरको पुनर्निर्माण अन्तिम चरणमा पुगेका छन् । बारपाक २०७२ वैशाख १२ को भूकम्पको केन्द्रविन्दु थियो । यहाँ धेरै जनधनको क्षति भएको हो । समय बित्दै जाँदा पुनर्निर्माणसँगै भूकम्पको चोट बारपाकले बिर्संदै छ ।धान खेती हुँदैन । यतिबेला स्थानीयलाई मुख्य खाद्यबाली कोदो टिप्ने चटारो छ । कृषिकर्मसँगै भूकम्पले भत्काएको घर पुनर्निर्माण, ढुंगा छापेर बाटो बनाउने तथा पर्खाल लगाउने सामूहिक कार्यमा पनि स्थानीय खटिएका छन् । संघीयतापछि स्थानीय तहका संरचना नयाँ बनेपछि बारपाक गाविसबाट दुई वटा वडा बनेको छ । राष्ट्रिय पुनर्निर्माण प्राधिकरण जिल्ला आयोजना कार्यान्वयन इकाइ अनुदान व्यवस्थापन तथा स्थानीय पूर्वाधार कार्यालयका अनुसार बारपाक सुलिकोट गाउँपालिका१ र २ वडामा ९६ प्रतिशत घर पुनर्निर्माण सकिएको छ । भूकम्पपीडित लाभग्राही सूचीमा समावेश भएका यहाँका १ हजार ३ सय ८० मध्ये १ हजार ३ सय ४ लाभग्राहीले पुनर्निर्माण सकेर तेस्रो किस्ताको रकम लगिसकेका छन् । भूकम्पअघि ढुंगाले छाएका एकनासका घर रहेको बस्तीका रूपमा परिचित बारपाकले पहिचान भने गुमाएको छ । भूकम्पपछि यहाँ अधिकांश घर क्रंक्रिटका बनेका छन् । भूकम्पअघि र पछिको बारपाकमा निकै भिन्नता देखिएको आगन्तुक बताउँछन् । ०५१ सालमा आउँदा एकनासका घर थिए । अहिले धेरै आरसीसी घर बनेछन्, घुम्नका लागि पुगेका डालप्रसाद पुडासैनीले भने, भूकम्पले पुराना घर विस्थापित गरेछ । भूकम्पपछि बनेका पक्की घरप्रति बारपाकका पाका पुस्ता भने सन्तुष्ट देखिँदैनन् । ढुंगाको छाना, ढुंगामाटोको गारो भएका घरप्रति नै उनीहरूको मोह छ । भूकम्पपछि पुराना प्रकृतिका घर बनाउन चाहना राख्नेले पनि बनाउन नपाएको ८१ वर्षीय सुकबहादुर घले बताउँछन् । बारपाकमा भूकम्पले ल्याएको परिवर्तन भनेको नै घरमा हो, उनले भने, पैसा हुनेले बिल्डिङ बनाएका छन्, पहिलेको घरमा भन्दा पनि नयाँ नक्सा हेरेर घर बनाए । बारपाकमा पहिलेका डिजाइनका घर देख्नै मुस्किल रहेको उनले बताए । सिमेन्टजडित घरभन्दा ढुंगामाटाका घरमा न्यानो हुने घले बताउँछन् । ढुंगाका छाना, ढुंगा र माटो भएका घरले भूकम्पका बेला मानवीय र भौतिक क्षति बढी गरेकाले पनि पुरानो प्रकृतिको घरमा चासो नदेखाएको अर्का स्थानीय नन्दकुमार घलेले बताए । भूकम्पपछि १५ लाखदेखि डेढ करोड रुपैयाँसम्म खर्चेर घर बनेको उनले सुनाए । हुनेखानेलाई खर्च गर्न गाह्रो थिएन, नहुनेले ऋण गरेर पनि देखासिकीमा ढलान गरेर घर बनाएका छन्, उनले भने । अहिले धनीगरिब छुट्टिनेखालका घर बनेको उनको तर्क छ । पहिले सबै एउटै किसिमका घर थिए, को धनी, को गरिब घर हेरेर थाहा हुन्थेन, उनले भने, अहिले कुन करोडका घर, कुन लाखका घर हेर्दैमा छुट्टिन्छ । बन्धन हालेर टिनका छाना छाएको घर गरिबका, ढलान गरेर बनेका घर धनीका भनेर हेरेर बुझिन्छ । भूकम्पलगत्तै गाउँ पुगेका प्राविधिकले ढुंगामाटाले बनेका घर पनि बलिया हुन्छन् भनेर बुझाउन नसक्दा यो अवस्था आएको उनको गुनासो छ । पुराना घरमा ढुंगाको छानो थियो, भूकम्पका बेला भत्कँदा ढुंगाले मान्छे च्याप्यो, कतिपय बाहिर निक्लन पनि सकेनन्, उनले भने, अनि पुरानो घर बनाउन मन नगएको हो । भूकम्पमा बारपाकमा मात्र ७२ जनाले ज्यान गुमाएका थिए । एक सय जनाभन्दा बढी घाइते भए । भूकम्पपछि मापदण्ड अपनाएर बनेका घरमा दुर्घटनाको जोखिम कम रहेको बारपाक सुलिकोट गाउँपालिका१ का वडाध्यक्ष रोशन विक बताउँछन् । भूकम्पले भन्दा पनि हाम्रो संरचनाले त्यो बेला मान्छे मार्यो, उनले भने, भूकम्प एउटा अवसर पनि हो, मापदण्ड अपनाएर सुरक्षित आवास बनाउन पर्दोरहेछ भन्ने बुझ्यौँ । प्राकृतिक रूपमै सुन्दर बस्ती रहेको बारपाक गाउँलाई अन्तर्राष्ट्रिय स्तरमा पनि परिचित गराउन भूकम्प अवसर बनेको उनले बताए । हिमालको छेउमा रहेको, हावापानी र प्रकृतिका हिसाबले सुन्दर गाउँ त्यसै परिचित थियो, भूकम्पले अवसर पनि दियो, उनले भने ।भूकम्पले भत्काएका संरचना पुनर्निर्माण अन्तिम चरणमा रहेको विकले बताए । बारपाक गाउँ बीचमा रहेको हिमालय माविको विद्यालय भवन पुनर्निर्माण सम्पन्न भएर विद्यार्थी सारिसकिएको छ । स्वास्थ्यचौकी, वडा कार्यालय, प्रहरीचौकीलगायत सरकारी कार्यालयको पक्की भवन बारपाकवासीले पाएका छन् । मंसिर महिनाभित्रै काम सक्ने गरी बारपाकमा केन्द्रीय प्रसारण लाइन विस्तार अन्तिम चरणमा छ । अहिलेसम्म लघु जलविद्युतको बिजुली प्रयोग गर्दै आएका छन् । पर्यटन प्रवर्द्धनका लागि भ्युटावर निर्माण प्रक्रिया सुरु भएको छ । भूकम्प स्मृति पार्क, बुद्धपार्क, पिकनिक स्पोट, गुम्बालगायत संरचना बन्दै छन् । बस्तीभित्र सडक विस्तार भएका छन् । सुविधा र पर्यटकलाई लक्षित गरेर काम भइरहेका छन्, विकले भने । पर्यटन पदमार्गमा संरचना निर्माण तथा प्रचारप्रसारमा पनि जोड दिएको उनले सुनाए । जिल्लामा ६६ हजार ९ सय ७ पुनर्निर्माण र ५ हजार ६ सय ८६ प्रबलीकरण (मर्मत) गरी ७२ हजार ५ सय ९३ लाभग्राही सूचीमा सूचीकृत छन् । अहिलेसम्म ५९ हजार ८९ घरको पुनर्निर्माण सकिएको छ ।"
साधारण ड्राफ्टको हल्लाखल्ला,"अहिले एनपीएलको अवसर आयो भनेर लिने, तर भविष्य त्यो भन्दा आकर्षक र उत्कृष्ट पनि हुनसक्छ । क्यानले यसमा सोच्नुपर्ने हुन्छ । क्यान सक्षम छ भने एनपीएल उसैले आफैं आयोजना गर्नुपर्छ, अरुलाई दिएर होइन । बरू पहिलो १२ वर्ष आफैं गरेर अरुलाई दिँदा अझ बढी फाइदा हुन्छ जस्तो मलाई लाग्छ । किशोर भट्टराईमालिक, चितवन टाइगर्स, ईपीएल"
बार्सामाथि एट्लेटिको हाबी,"म्याड्रिड (रोयटर्स) एट्लेटिको म्याड्रिडले शनिबार राति स्पेनी ला लिगामा बार्सिलोनालाई १० ले हराएको छ । यो १० वर्षयता एट्लेटिकोको आफ्नो प्रमुख प्रतिद्वन्द्वीमाथि पहिलो जित रह्यो । वान्डा मेट्रोपोलिटानोमा भएको खेलमा बार्सिलोनाका गोलरक्षक मार्क आन्द्रेको भुलको फाइदा उठाउँदै यानिक कारास्कोले निर्णायक गोल गरे । जितपछि एट्लेटिकोसँग २० अंक भएको छ । टोली दोस्रो स्थानमा उक्लेको छ । बार्सिलोना भने ११ अंकसहित १०औं स्थानमा रह्यो । प्रशिक्षकमा रोनाल्ड कोम्यान आएयता बार्सिलोनाले लिगका ८ खेलमा ३ हार बेहोरेको छ । टिम पनि लयमा देखिएको छैन । एट्लेटिको प्रशिक्षक डिएगो सिमोनीले क्लब सम्हालेयता लिगमा बार्सिलोनामाथि जित प्राप्त गरेको यो पहिलो हो । तर जितपछि उनले आफ्नो क्लब लिग उपाधिका लागि योग्य रहेको मान्न अस्विकार गरे । सिमोनीले भने, यसअघि हामी धेरै अवसरमा बार्सिलोनालाई लिगमा हराउने संघारमा पुगेका थियौं, बल्ल आज सफल रह्यौं । एट्लेटिकोले बार्सिलोनालाई युरोपेली च्याम्पियन्स लिगमा सन् २०१४ र २०१६ मा हराएको थियो । यसै वर्षको सुपर लिगमा पनि बार्सिलोनामाथि एट्लेटिकोले जित निकालेको थियो । तर सन् २०११ मा उनी एट्लेटिकोका प्रशिक्षक बनेयता यो नै पहिलो दुर्लभ जित रह्यो । बार्सिलोनाका लागि लियोनल मेसीको प्रदर्शन पनि फिक्का रह्यो । हारमा बार्सिलोनाका प्रशिक्षक कोम्यान स्वाभाविक रूपमा निराश र आक्रोशित रहे । उनले एट्लेटिकोले गरेको गोल आफ्नै टिमको भुलले सम्भव भएको माने । उनले भने, हामीले यस्तो गोलको अवसर कहिले पनि दिनुहुन्न । यो हाम्रो भुलले मात्र सम्भव भएको हो । एट्लेटिकोविरुद्धको खेल जहिल्यै गाह्रो हुन्छ, तर हाम्रो प्रदर्शन यो भन्दा राम्रो हुनुपर्ने थियो । अर्को खेलमा रियल म्याड्रिड पनि भिल्लारियलको हातबाट ११ को निराशाजनक बराबरीमा रोकियो । लिगको लगातार दोस्रो खेलमा रियल अधिकतम अंक कमाउन असफल रहेको छ । मारियानो डियाजको गोलमा रियलले अग्रता लिएयता जेरार्ड मोरेनाले भिल्लारियलका लागि बराबरी गोल फर्काए । रियल प्रशिक्षक जिनेदिन जिदानले टिमको लगातार कमजोर प्रदर्शनप्रति चिन्ता पोखे ।"
रोनाल्डोको दुई गोल,"मिलान क्रिस्टियानो रोनाल्डोले पहिलो हाफमा गरेको दुई गोल मदतमा युभेन्ट्सले इटालीको सिरी ए मा काग्लियारीलाई २० हराउँदै अंकतालिकाको दोस्रो स्थानमा उक्लिएको छ । अन्तर्राष्ट्रिय विश्राममा खासै केही गर्न नसकेका पोर्चुगाली खेलाडीले टुरिनमा भएको खेलमा ३८औं मिनेटमा पहिलो गोल गरे । यससँगै उनले लिगका लगातार ५ खेलमा गोल गरे । त्यसको चार मिनेटपछि ३५ वर्षीय रोनाल्डोले दोस्रो उत्कृष्ट गोल गरे । यो सिजन उनले लिगमा ८ गोल गरिसकेका छन् । यो जितपछि युभेन्ट्सले शीर्षस्थानमा रहेको एसी मिलानसँगको दूरी एक अंकमा छोट्याएको छ । खेलपछि युभेन्ट्स प्रशिक्षक आन्द्रे पिर्लोले रोनाल्डोको खुलेर प्रशंसा गरे । उनले भने, रोनाल्डोजस्ता खेलाडी युभेन्ट्सका लागि खेल्नु भनेको हाम्रो भाग्य हो ।"
फुलहमसँग एभरटनको संघर्ष,"लन्डन (रोयटर्स) डोमिनिक क्लेभर्टलेविनले आफ्नो उत्कृष्ट लय कायम राख्दै दुई गोल गरेपछि एभरटनले इंग्लिस प्रिमियर लिगमा फुलहमलाई ३२ ले हरायो । एभरटन फेरि जितको बाटोमा फर्के पनि फुलहमले विशेषतः दोस्रो हाफमा तेर्स्याएको चुनौतीसामु संघर्ष गर्न बाध्य रह्यो । क्लेभर्टलेविनले ४२ सेकेन्डभित्र पहिलो गोल गरे, तर घरेलु टिमले लगत्तै बराबरी गोल फर्कायो । यो बबी रिडको नाममा रह्यो । त्यसयता क्लेभर्टलेविनले २९औं मिनेटमा दोस्रो गोल थपे । यो उनको यो सिजनको दसौं व्यक्तिगत गोल रह्यो । पहिलो हाफमै अब्दोलाये डोकोरेले तेस्रो गोल पनि गरे । सब्स्टिच्युट लोफ्टस चेकले फुलहमको दोस्रो गोल गरे । त्यसयता टिमले एभरटनमाथि लगातार दबाब सिर्जना गरेको थियो । यसको ठीकअगाडि फुलहमका लागि इभान काभलेरो पेनाल्टीमा गोल गर्न चुके । यसअघि जोसे मोउरिन्होको रणनीतिबाट प्रभावित टोटेनहम शनिबार राति म्यानचेस्टर सिटीलाई २० ले हरायो र अंकतालिकाको शीर्षस्थानमा उक्लन सफल रह्यो । पेप ग्वार्डिओलाको टिमविरुद्ध प्रत्येक हाफमा सन ह्युङमिन र जियोभानी लो सेल्सोले गोल गरे । ह्युङमिनले टोटेनहमलाई पाँचौं मिनेटमा अग्रता दिलाए र लिगमा यो सिजन उनको नवौं गोल रह्यो । जियोभानीले भने ६५औं मिनेटमा दोस्रो गोल गरेका हुन् । यो जितपछि टोटेनहमको २० अंक भएको छ । टोलीलाई चेल्सीमाथि दुई अंकको अग्रता छ । सिटी भने १२ अंकमा ११ औं स्थानमा सीमित रह्यो । सन् २०१४ को अगस्टयता टोटेनहम अंकतालिकाको कुनै पनि मोडमा पहिलो स्थानमा आएको यो नै पहिलोपल्ट हो । सन् १९८५ यता टोटेनहम कम्तीमा नौपल्ट तालिकाको शीर्षस्थानमा उक्लेको छ । तर खेलपछि मोउरिन्होले टोटेनहमलाई अहिले नै उपाधिको दाबेदार मान्न नहुने बताए । उनले यस्तो दाबी र स्थितिले उल्टै दबाब सिर्जना हुने संकेत दिए । उनले भने, अंकतालिकाको शीर्षस्थानमा उक्लिँदा त्यसले पक्कै पनि खुसी दिन्छ । तर भोलि नै हामी दोस्रो स्थानमा झर्न सक्छौं र यो हाम्रा लागि कुनै समस्या होइन । टिमको माथि जाने तत्परताका लागि भने खुसी नै छौं । खेलपछि सिटीका मिडफिल्डर केभिन डीे ब्रुयनेले ह्यान्डबल को नियममा आइरहेको लगातार परिवर्तनले खेलाडी नै अन्योलतामा पर्न थालेको बताए । पहिलो हाफमा आयमेरिक लापोर्टेले गरेको बराबरी गोलले मान्यता पाएको थिएन । गोल हुन अगाडि गाब्रियल जेससले बल ह्यान्ड गरेको देखिएपछि त्यसलाई अमान्य घोषणा गरिएको थियो र यसले सिटी खेलाडीमा आक्रोश उत्पन्न गराएको थियो । खेलपछि ब्रुयनेले भने, इमान्दारीपूर्वक भन्ने हो भने ह्यान्डबलको नियमबारे म केही पनि नबुझ्ने भइसकें । पाखुरामा लाग्यो त्यसलाई ह्यान्ड नदिनुपर्ने हो । तर अहिले म केही भन्न सक्दिनँ । मैले व्यावसायिक फुटबल खेल्न थालेको १२ वर्ष भयो । त्यसमध्ये सुरुको ९ वर्ष ह्यान्डबल नियममा कुनै परिवर्तन भएन, अहिले पछिल्लो तीन वर्षमा लगातार नियम फेरिएको छ । मोउरिन्होको पूर्व क्लब म्यानचेस्टर युनाइटेडले अर्को खेलमा वेस्ट ब्रुममाथि १० को जित रच्यो । त्यसमा ब्रुनो फर्नान्डेजले दोहोर्याएर लिएको पेनाल्टीमा निर्णायक गोल गरे । यसअघि ब्राइटनले एस्टन भिल्लालाई २१ ले हराएको थियो । त्यसमा सोली मार्चले ५६औं मिनेटमा निर्णायक गोल गरे । यससँगै यो सिजन म्यानचेस्टरले आफ्नो घरेलु मैदान ओल्ड ट्राफोर्डमा पहिलो जित हात पार्न सफल रह्यो ।"
