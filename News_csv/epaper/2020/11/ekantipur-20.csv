शीर्षक,विवरण
एउटै स्कुलका ३२ विद्यार्थी कोरोना संक्रमित,"हामीले उच्च सावधानी अपनाएर पढाइ सुरु गरेका थियौं, तर संक्रमण भित्रिएपछि गाह्रो भयो, उनले भने, अब केही समय विद्यालय बन्द गरेर संक्रमण नियन्त्रणमा आउने समय पर्खन्छौं ।कोरोना संक्रमण बढे पनि महाबौद्धमा १२ कक्षाको परीक्षा नरोकिने निमित्त प्रअ थापाको भनाइ छ । मंगलबार सुरु हुने परीक्षामा १२ जना परीक्षार्थी छन् । ती विद्यार्थीका साथै परीक्षा केन्द्रका कर्मचारीको पीसीआर परीक्षण गरी उच्च सावधानी अपनाइने केन्द्राध्यक्षसमेत रहेका थापाले जानकारी दिए । कक्षा ११ को परीक्षा भने सोमबार सकिएको छ जसमा ६ जना परीक्षार्थी थिए । नाम्खामा महाबौद्धका विद्यार्थीका साथै स्थानीय कोमजोम गुम्बाका २२ जना भिक्षु र अन्य २ जना गरी ५६ जनामा कोरोना संक्रमण देखिएको छ । जिल्ला संकट व्यवस्थापन केन्द्रले बिहीबारदेखि जिल्लाभरिका शैक्षिक संस्था बन्द गर्ने निर्णय गरेको छ । लामो समयको लकडाउनपछि हुम्लाका महाबौद्ध र लिमीका दुइटाबाहेक अन्य विद्यालय कात्तिक दोस्रो साताबाट खुलेका थिए । अत्यधिक चिसो हुने यहाँ फागुनमा शैक्षिक सत्र सुरु भएर कात्तिकमा अन्तिम परीक्षा हुने गर्छ । यसपटक कोरोनाको कारण दसैंलगत्तै विद्यालय खुलेका थिए । कोरोना संक्रमण फैलिएपछि सबै विद्यालय बन्द गर्नुपरेको प्रमुख जिल्ला अधिकारी चिरन्जीवी गिरीले बताए ।संकट व्यवस्थापन केन्द्रले बाहिरबाट आउनेलाई जिल्ला प्रवेशमा पनि रोक लगाएको छ । सबै स्थानीय तहसँग समन्वय गरेर स्वाब संकलन र परीक्षणको व्यवस्था मिलाउन जिल्ला स्वास्थ्य कार्यालयलाई निर्देशन दिएका छौं, प्रजिअ गिरीले भने, सातवटै पालिकामा कन्ट्याक्ट ट्रेसिङ पनि बढाइएको छ । लक्षणसहितका संक्रमितलाई बाहिरका अस्पतालमा पठाउन प्रदेश सरकारसँग हेलिकप्टर माग गरिएको उनले बताए ।केन्द्रले जिल्ला अस्पतालका थप भेन्टिलेटर माग गर्ने, सिमकोट गाउँपालिकाले जिल्लास्तरीय क्वारेन्टाइन व्यवस्था गर्ने, प्रत्येक गाउँपालिकामा ५ शय्याको आइसोलेसन र १५ शय्याको क्वारेन्टाइन बनाउने निर्णय गरेको छ ।"
समायोजनको गाँठो फुक्यो,"हाल उपत्यकाको सुरक्षा व्यवस्थापन डीआईजीको नेतृृत्वमा महानगरीय प्रहरी कार्यालयमार्फत हुँदै आएको छ ।महानगरीय प्रहरी अवधारणा हटाएर जिल्लाको नामअनुसार जिल्ला प्रहरी कार्यालय रहने भएका छन् । अहिले महानगरीय प्रहरी परिसरको स्वरूपमा काठमाडौं, भक्तपुर र ललितपुर प्रहरीको संरचना थियो । नेपाल प्रहरीको प्रदेश संरचना हेर्न हरेक प्रदेशमा नेपाल प्रहरी संघीय इकाइ कार्यालयको संरचना प्रधान कार्यालय मातहत रहनेछ । प्रहरी प्रधान कार्यालयअन्तर्गत विभाग, केन्द्रीय अनुसन्धान ब्युरो, विशेष ब्युरो, साइबर ब्युरो, लागूऔषध नियन्त्रण ब्युरो, राष्ट्रिय प्रहरी प्रशिक्षण प्रतिष्ठान (एकेडेमी) लगायतका संरचना रहनेछन् । प्रहरी प्रधान कार्यालयमै अन्तरप्रदेश समन्वय संयन्त्र रहनेछ । यो संयन्त्र प्रहरी महानिरीक्षकको प्रत्यक्ष नेतृत्व र नियन्त्रणमा रहनेछ । नेपाल प्रहरी मातहत नै राजमार्ग सुरक्षा र एक प्रदेशबाट अर्को प्रदेशको ट्राफिक व्यवस्थापन गर्ने संयन्त्र पनि रहनेछ । डीआईजी नेतृत्वको प्रदेश प्रहरी कार्यालय प्रदेश सरकार मातहत रहने व्यवस्था छ । डीएसपीसम्मको खटनपटन प्रदेश सरकार र त्यस मातहत रहेको प्रदेश प्रहरीबाट हुनेछ ।"
भुइँमान्छेका शृंखला लेख्ने सपना अधुरै,"बिहीबार बिहान साढे ११ बजे अस्पतालले उनको निधन भएको घोषणा गरेको परिवारका सदस्यहरूले जानकारी दिए ।करिब एक दशकदेखि पत्रकारिता गर्दै आएका गौतम पछिल्लो समय कला, साहित्य, समसामयिक विषय र सामाजिक क्षेत्रका विषयवस्तुमा कलम चलाउँथे । उनको अर्को पहिचान तिखो फिल्म समीक्षा लेख्ने रंगपत्रकारका रूपमा थियो । सबै किसिमका दबाब र प्रभावहरूबाट मुक्त रही उनी फिल्महरूका चोटिला समीक्षा लेख्ने गर्थे । काभ्रेमा जन्मेका गौतम मकवानपुरस्थित बकैंया गाउँपालिका४ छतिवनका स्थायी बासिन्दा थिए । पत्रकारितामा स्नातकोत्तर गौतमले मोफसलबाटै पत्रकारिता सुरु गरेका थिए । हेटौंडाबाट पढ्नका लागि काठमाडौं आएपछि उनले केही समय देशान्तर साप्ताहिकमा काम गरे । त्यसपछि कान्तिपुर पब्लिकेसन्समा आबद्ध भएर नेपाल म्यागजिनमा काम गरे । नेपालका तत्कालीन सम्पादक प्रशान्त अर्याल भन्छन्, उनी विषयवस्तुको गहिराइ बुझेर पठनीय रिपोर्टिङ गर्ने क्षमताका पत्रकार थिए । नेपाली फिल्म पत्रकारितामा सधैं सबैको प्रशंसा मात्रै धेरै लेख्ने धारलाई गौतमले राम्रै परिवर्तन गरेको अर्यालको भनाइ छ । फिल्म समीक्षामा राम्रोलाई राम्रो र नराम्रोलाई नराम्रो लेख्ने स्वतन्त्र लेखनको धारलाई गोकर्णले अघि बढाएका थिए, उनी भन्छन्, नेपालको फिल्म पत्रकारितामा अहिले एकोहोरो प्रशंसा मात्रै आउँदैन, जेजस्तो हो, त्यस्तै आउँछ, त्यो धार अघि बढाउने श्रेय गोकर्णलाई जान्छ । नेपाल म्यागजिनकै लागि उनले गरेको अंशु बर्माको पालाको कैलाशकुट भवनबारेको रिपोर्टिङलाई अर्याल अझै सम्झन्छन् । गौतमको निधन नेपाली पत्रकारिताका लागि ठूलो क्षति भएको उनले बताए । पछिल्लो समय कान्तिपुर दैनिकमा रिपोर्टिङ गर्दै आएका गौतमले सामाजिक र आर्थिक समस्याका कारण आम मानिसले बेहोर्नुपरेका मनोवैज्ञानिक असरहरूतर्फ पनि कलम चलाउन थालेका थिए । कोरोना महामारीलगायतका समस्याले भयावह बन्दै गइरहेका मनोसामाजिक समस्याहरूलाई परास्त गर्न आपसमा सहयोगी भावना विकसित गर्नुपर्नेमा उनको जोड थियो । सहकर्मीहरू उनलाई भुइँमान्छेको कथाव्यथा लेखेर कहिल्यै नथाक्ने पत्रकारका रूपमा चिन्छन् । समसामयिक विषयवस्तु तथा सामाजिक विषयहरूलाई अत्यन्तै मिहीन ढंगले केलाउने जाँगर उनमा थियो । गौतमको बिहीबारै पशुपति आर्यघाटमा अन्त्येष्टि गरिएको छ । अन्त्येष्टिमा पत्रकार, रंगकर्मी, आफन्तजनलगायत सयौंको उपस्थिति थियो । उनको परिवारमा श्रीमती, आमा र दाजु छन् ।"
वीरका स्वास्थ्यकर्मी एक महिनादेखि आन्दोलनमा,"उनले भने, विपन्न गरिबको अस्पतालमा चार सय बेड खाली राखेर एक सय बेडमा कोरोनाका बिरामी राखेपछि आम्दानी कहाँबाट हुन्छ त ? सेवामूलक संस्थाले नाफा भएन भन्दै स्वास्थ्यकर्मीको तलब काट्न नहुने उनको भनाइ छ । अस्पतालका सबै सेवा सञ्चालन गरेर स्वास्थ्यकर्मी खटाए आफूहरू काम गर्न तयार रहेको उनले बताए ।विपन्न वर्ग, ज्येष्ठ नागरिक, महिला स्वास्थ्यकर्मी, जनयुद्धका घाइतेको निःशुल्क उपचार कार्यक्रम सञ्चालन हुने अस्पताललाई कोरोना अस्पतालमा सीमित गर्दा बिरामी र स्वास्थ्यकर्मी दुवैलाई मर्का पारेको अध्यक्ष आचार्यले बताए । फ्रन्टलाइनमा खटिएर स्वास्थ्यकर्मी संक्रमणको उच्च जोखिममा छन् । राज्यले उनीहरूको पीसीआर परीक्षण र उपचार निःशुल्क गरेको छैन, उनले भने, यस्तो अवस्थामा स्वास्थ्यकर्मीको मनोबल गिरेको छ, पेसा नै छाड्ने मनस्थितिमा समेत पुगेका छन् । एक स्वास्थ्यकर्मी बचाए सयौं संक्रमित बचाउन सकिने भएकाले महामारीका बेला राज्यले उनीहरूलाई बेवास्ता गर्न नहुने उनले बताए । स्वास्थ्यकर्मीलाई गुणस्तरीय सुरक्षा सामग्री दिनुपर्ने, तलब र जोखिमभत्ता नियमित गर्नुपर्ने आन्दोलनरत स्वास्थ्यकर्मीहरूको माग छ ।नेपाल स्वास्थ्यकर्मी संघलगायत स्वास्थ्यसम्बन्धी अन्य सात संगठनले पनि वीर अस्पतालको आन्दोलनमा ऐक्यबद्धता जनाएका छन् । सबै संगठन एकजुट भएर स्वास्थ्य मन्त्रालय घेर्नेसमेत तयारी रहेको उनीहरूले बताए । आन्दोलनरत स्वास्थ्यकर्मीका माग जायज भए पनि पूरा गर्न नसकिएको वीर अस्पतालका निर्देशक डा केदारप्रसाद सेञ्चुरीले बताए । दैनिक १३ लाख आम्दानी हुने वीरमा अहिले दुई लाख पनि आम्दानी नभएकाले तलबभत्ता जुटाउन समस्या भएको उनको भनाइ छ ।मन्त्रालयले अड्कलेर बजेट पठाउँछ, त्यही रकमबाट सुरक्षा सामग्री खरिद गर्नुपर्छ, स्वास्थ्यकर्मीको होटलमा क्वारेन्टाइन राखिएको छ, त्यो खर्च पनि चाहियो, उनले भने, कोभिड र ननकोभिड दुवै बिरामी हेर्दा पीपीई लगाउनुपर्छ । पीपीई मात्रै दैनिक दुई सयवटा खर्च हुन्छ, भत्ता दिनका लागि बजेट पुगेको छैन ।वीरलाई कोभिड अस्पताल मात्रै भनेर सीमित गर्दा अस्पतालको आम्दानी घटेको जनाउँदै उनले अन्य बिरामीका लागि पनि खुला गरिदिने हो भने न्याम्सका स्वास्थ्यकर्मीको आन्दोलनका माग पूरा गर्न सकिने उनको भनाइ छ । वीरलाई कोभिड अस्पताल नै बनाइराख्ने हो भने स्वास्थ्यकर्मीलाई भत्ता दिन पुग्ने गरी सरकारले बजेट पठाउनुपर्ने उनले बताए । वीर अस्पतालमा एक हजार पाँच सय स्वास्थ्यकर्मी छन्, जसमध्ये आधा कर्मचारी न्याम्सबाट खटिएका छन् ।न्याम्सबाट खटाइएका स्वास्थ्यकर्मीको तलब र भत्ताको जिम्मेवारी मन्त्रालयले नलिने स्वास्थ्य मन्त्रालयका प्रवक्ता डा जागेश्वर गौतमले बताए । मन्त्रालयले पठाएको बजेट अस्पतालले व्यवस्थापन गर्न नसकेको र कहिले बजेट फ्रिज गरेको उनले बताए । वीरमा अहिले कोभिडबाहेक अन्य बिरामी कम छन्, बिरामी कम भएपछि स्वास्थ्यकर्मीको कामै छैन, किन सबैलाई तलबभत्ता दिइराख्नुपर्यो, उनले भने, कोरोनामा खटिने स्वास्थ्यकर्मीका लागि हामीले गनेर बजेट पठाएका छौं, त्यहीबाट मिलाएर आफ्ना कर्मचारीलाई अस्पतालले तलबभत्ता दिनुपर्छ । अस्पतालका निर्देशक सेन्चुरीले भने न्याम्सका कर्मचारीलाई बिदा गरेर अन्य सेवा दिन नसकिने बताए ।वीर अस्पतालका मात्रै होइन, देशभरका स्वास्थ्यकर्मीले पनि कोरोना जोखिमभत्तालगायत अन्य सुविधा पाएका छैनन् । मेडिकल कलेज, प्रतिष्ठान, निजी अस्पताल र सामुदायिक अस्पतालमा यस्तो समस्या रहेको नेपाल स्वास्थ्यकर्मी संघका अध्यक्ष रामजी घिमिरेले बताए । संस्था धराशायी भए पनि, जे भए पनि संक्रमण ऐनअनुसार महामारीमा स्वास्थ्यकर्मीको सेवासुविधा कटौती गर्नै मिल्दैन, महामारीमा खटिएका स्वास्थ्यकर्मीले तलबकै लागि एक महिना आन्दोलन गर्नु भनेको लज्जास्पद हो, उनले भने, यस्तै रहे देशभरका स्वास्थ्य संस्थामा आन्दोलन हुन्छ, काम छोडेर धर्नामा बस्न हामी बाध्य हुनेछौं । समुदायमा संक्रमण फैलिसकेको अवस्थामा पनि सुरक्षा सामग्री कोभिड अस्पतालमा मात्रै पुर्याउनु विभेदकारी भएको उनले बताए । अहिले विशेष गरी हेल्थपोस्टलगायत साना स्वास्थ्य संस्थाका स्वास्थ्यकर्मी बढी जोखिममा छन् । सबैभन्दा पहिले बिरामी पुग्ने ठाउँ पनि त्यही हो, उनले भने, सुरक्षा सामग्री दिएका ठाउँमा पनि गुणस्तरीय छैन, दिए पनि एउटै सामग्री धेरै पटक प्रयोग गरिन्छ ।नियमअनुसार कोरोना संक्रमितको उपचारका लागि फ्रन्टलाइनमा खटिनेले तलबको शतप्रतिशत भत्ता, दोस्रो लाइनमा खटिनेले ७६ र तेस्रो लाइनमा खटिनेले ५० प्रतिशत भत्ता पाउनुपर्छ । यो लागू नहुँदा देशभरका स्वास्थ्यकर्मी आन्दोलन गर्ने मानसिकतामा पुगेका छन् ।"
छठको तयारी,काठमाडौंको कालीमाटी फलफूल तथा तरकारी बजारमा बिहीबार छठ पर्वका लागि किनमेल गर्नेको भीड । तराईमधेसको मुख्य पर्व छठ पछिल्लो समय राजधानीका नदीखोला किनारमा पनि मनाउने गरिएको छ । यसपालि शुक्रबार अस्ताउँदो र शनिबार उदाउँदो सूर्यलाई अर्घ चढाएपछि छठ सकिनेछ ।तस्बिर ः इलिट जोशीकान्तिपुर
राजधानीका विद्यालय तत्काल नखुल्ने,"(काठमाडौं)  काठमाडौं उपत्यकाका विद्यालयहरू तत्काल पुनः सञ्चालन नहुने भएको छ । उपत्यकामा कोरोना संक्रमण कम नभएकाले तत्काल विद्यालय सञ्चालन गर्न नसकिने स्थानीय तहहरूले जनाएका हुन् । काठमाडौं महानगरपालिकाका मेयर विद्यासुन्दर शाक्यले उपत्यकामा अझै संक्रमणको जोखिम रहेको बताए । देशभरि सबै एक प्रकारको स्थिति छैन, कतिपय ठाउँ कोरोना संक्रमणमुक्त छन्, मेयर शाक्यले भने, तर काठमाडौं उपत्यका अझै संक्रमणको हटस्पट नै छ । उपत्यका नगरपालिका फोरमले कार्यढाँचाबारे बृहत् छलफल गरी निर्णय लिने मेयर शाक्यले जनाए । फोरम उपत्यकाका १८ वटा नगरपालिका तथा महानगरपालिकाको छाता संस्था हो । अब हामी शिक्षा र स्वास्थ्य मन्त्रालयसँग समन्वय गरेर निर्णय लिन्छौं, फोरमका अध्यक्षसमेत रहेका शाक्यले भने ।सरकारले स्थानीय तहलाई विद्यालय सञ्चालनको जिम्मा दिएको छ । शिक्षा, विज्ञान तथा प्रविधि मन्त्रालयले परिमार्जनसहित विद्यालय सञ्चालनसम्बन्धी कार्यढाँचा, २०७७ ल्याएर स्थानीय तहलाई विद्यालय खोल्ने जिम्मा दिएको हो । विद्यालय पुनः सञ्चालन गर्दा स्थानीय तहभित्र संक्रमणको जोखिम नभएको वा सबैभन्दा न्यून रहेको क्षेत्रमा अवस्थित विद्यालयबाट सुरु गर्ने गरी व्यवस्था गर्न सकिने कार्यढाँचामा उल्लेख छ । स्थानीय तहको निर्देशनबमोजिम विद्यालयले सञ्चालनको समय, मितिसहित स्थानीय भाषामा समेत सूचना प्रकाशन तथा प्रसारण गर्नुपर्नेछ । क्वारेन्टाइन र आइसोलेसन सेन्टरका रूपमा प्रयोग भएका विद्यालयलाई हटाएर निर्मलीकरण गर्नुपर्नेछ । हरेक विद्यालयले आवश्यकताअनुसार स्वास्थ्यकर्मीसहित हेल्थ डेक्स निर्माण गरी विद्यालयका विद्यार्थी तथा शिक्षकको नियमित स्वास्थ्य परीक्षण तथा परामर्श लिनुपर्नेछ । गत कात्तिक २० गतेको मन्त्रीस्तरीय निर्णयबाट कार्यढाँचा स्वीकृत गरेको हो । कार्यढाँचाअनुसार चैतमा स्थगित कक्षा १२ को परीक्षा यही मंसिर ९ गतेबाट सञ्चालन हुनेछ । शिक्षा तथा मानव स्रोत विकास केन्द्रका महानिर्देशक वैकुण्ठ अर्यालले कार्यढाँचा जारी भएसँगै अर्थ मन्त्रालयसँग स्थानीय तहलाई स्रोत व्यवस्थापन रकमान्तर गर्न पत्राचार गरेको बताए । उनले भने, रकमान्तर भएसँगै स्थानीय तहले विद्यालय खोल्न तथा सबै किसिमको प्रक्रिया पुर्याएर पूर्वाधारसहित विद्यार्थी डाकेर पठनपाठन सुचारु राख्न सक्नेछन् ।"
खोप खरिदको तयारी छैन,"अक्सफोर्डको खोप बूढापाकाका लागि उपयोगी अक्सफोर्ड विश्वविद्यालय र एस्ट्राजेनिकाद्वारा विकसित कोभिडको खोप ५६६९ उमेर समूहकाहरू र ७० वर्षभन्दा माथिकाहरूको रोग प्रतिरोधक क्षमतामा महत्त्वपूर्ण सुधार गर्न प्रभावकारी देखिएको छ ।लेन्सेट मेडिकल जर्नलमा बिहीबार यो खोपसँग सम्बन्धित जानकारी प्रकाशित भएको हो । यो अध्ययनमा ५६० स्वस्थ वयस्कलाई सामेल गरियो र के पाइयो भने सीएचएडीओएक्स१ एनकोभ१९, खोप युवा वयस्कको दाँजोमा बढी आयु समूहका व्यक्तिका लागि उत्साहजनक छ । यो खोपले बढी उमेर समूहका व्यक्तिमा कोभिड भाइरसविरुद्घ रोग प्रतिरोधक क्षमता विकास गर्न सक्छ ।"
होम आइसोलेसनमा उपचार पाउनै गाह्रो,"(पोखरा)  होम आइसोलेसनमा बसिरहेकी पोखरा३२ की ५२ वर्षीया कोरोना संक्रमित महिलालाई दुईतीन दिनदेखि रिंगटा लाग्न थाल्यो । टाउको गह्रुँगो भयो । बान्ता आयो । टेलिमेडिसिन सेवा लिइन् तर त्यति प्रभावकारी देखिएन । कोभिड अस्पतालमा जाँच गर्न जाने निधो गरिन् । पोखरा स्वास्थ्य विज्ञान प्रतिष्ठानको कोभिड उपचार केन्द्रमा कोरोना संक्रमितलाई जाँच गर्ने ओपीडी सञ्चालन नगरिएको जवाफ पाइन् ।कोभिड अस्पतालमै संक्रमितलाई जाँच्न ओपीडी सेवा नहुँदा होम आइसोलेसनमा बस्नेले उपचार पाउन समस्या भएको हो । होम आइसोलेसनमै बस्ने तर स्वास्थ्यमा समस्या देखिँदा अस्पताल गएर जँचाउन चाहने संक्रमितले समस्या भोगेका हुन् । पोखरा स्वास्थ्य विज्ञान प्रतिष्ठानअन्तर्गत पश्चिमाञ्चल क्षेत्रीय अस्पतालका निर्देशक डा अर्जुन आचार्यले कोभिड विशेष अस्पतालमा संक्रमितको लागि मात्रै छुट्टै ओपीडी नरहेको बताए । संक्रमितलाई केही समस्या आए अस्पतालको आइसोलेसनमै बस्नुपर्छ, उनले भने, अस्पताल आएर जँचाएर फेरि घरै फर्किन्छु भन्ने सुविधा छैन । अस्पतालका कोभिड१९ फोकल पर्सन डा बुद्धि लामिछाने सरकारले संक्रमितका लागि छुट्टै ओपीडी सञ्चालन गर्ने संयन्त्र विकास गर्नुपर्ने बताउँछन् । सरकारले स्थानीय तहका स्वास्थ्य कार्यालयले होम आइसोलेसनमा बस्नेको नियमित अनुगमन गर्ने भनेको छ । स्थानीय तहले हाल होम आइसोलेसनमा बस्नेको ज्वरो र अन्य स्वास्थ्य अवस्थाको रेकर्ड राख्ने गरेको छ । रक्तचाप, अक्सिजन लेभल भने संक्रमित स्वयंले नाप्नुपर्ने अवस्था छ । त्यससँग जानकार नभएका र उपकरण खरिद गर्न नसक्ने संक्रमितले ती दुवैको नाप गर्दैनन् । पोखरा महानगरपालिकाअन्तर्गतका स्वास्थ्य चौकी, सहरी स्वास्थ्य केन्द्र त्यस्ता संक्रमितसम्म पुग्न सकेको छैनन् । पोखरा३२ मा रहेको सहरी स्वास्थ्य केन्द्रकी प्रमुख मीरा बस्नेतले व्यक्तिगत सुरक्षा सामग्री (पीपीई) उपलब्ध नहुँदा संक्रमितको घरमै गएर स्वास्थ्य जाँच गर्न अप्ठ्यारो भएको बताइन् । महानगरका स्वास्थ्य महाशाखा प्रमुख हेमन्त शर्मा पौडेलले होम आइसोलेसनमा बस्नेको स्वास्थ्य अवस्थाबारे नियमित रेकर्ड राखे पनि घरमै गएर जाँच्न असम्भवजस्तै भएको बताए । हामी संक्रमितसँग नियमित सम्पर्कमा रहन्छौं, उनले भने, केही समस्या परे एम्बुलेन्सको व्यवस्था गर्न, चिकित्सकसँग परामर्श गर्न, अस्पताल पुर्याउन सहजीकरण गर्छौं । कोभिड अस्पतालमा कोरोना ओपीडी नहुँदा संक्रमितलाई अन्य रोग देखापरे उपचार नपाउने अवस्था रहेको उनले स्विकारे । उनका अनुसार महानगरपालिकामा झन्डै १ हजार १ सय जना संक्रमित होम आइसोलेसनमा छन् ।"
भूमि आयोगले थाल्यो काम,"(काठमाडौं)  भूमिसम्बन्धी समस्या समाधान आयोगले दलित, सुकुम्बासी र अव्यवस्थित बसोबासीलाई जमिन उपलब्ध गराउन लगत संकलनको मुख्य जिम्मा स्थानीय तहलाई दिने तयारी गरेको छ । स्थानीय तहका प्रमुख वा अध्यक्षको संयोजनमा सात सदस्यीय भूमिसम्बन्धी समस्या समाधान सहजीकरण समिति गठन गर्ने व्यवस्थासहितको कार्यविधि बनाइँदै छ । आयोगले कार्यविधिको मस्यौदा छिटै पारित गर्ने तयारी छ । आयोगका अनुसार स्थानीय तहले नै लगत संकलन र प्रमाणीकरण गर्ने कार्यविधिको मस्यौदामा उल्लेख छ । आयोगले पहिलो चरणमा सातै प्रदेशका दुईदुई स्थानीय तह छनोट गरेर उनीहरूसँग सम्झौता गरिसकेको छ । सम्झौताअनुसार बुधबारदेखि आयोगका तीन समूहले स्थानीय तहमै अभिमुखीकरण तालिम सुरु गरेका छन् । स्थानीय तहले मातहतमा इकाइ गठन गरेर वडास्तरमा समेत संरचना निर्माण गरी लगत संकलन गर्नेछन् । गठित इकाइमार्फत स्थानीय तहले जमिनको अवस्थाको अनौपचारिक आकलन गरेर लगत संकलनका सबै काम गर्नुपर्नेछ । स्थानीय तहले मुख्यतः व्यक्तिको पहिचान, लगत संकलन, प्रमाणीकरण तथा नापनक्साको काममा सहजीकरण गर्नेछन् । आयोगका अध्यक्ष देवीप्रसाद ज्ञवालीका अनुसार चालु आर्थिक वर्षमा एक सय स्थानीय तहसँग सम्झौता गरेर लगत संकलन पूरा गर्ने तयारी छ । सम्झौता मंसिर २८ गतेभित्रै गरिनेछ । कसले कति जमिन पाउँछन् भन्ने विषय भने नियमावलीमा उल्लेख गरिनेछ । नियमावली दुई साताअघि नै मन्त्रिपरिषद्बाट पारित भए पनि मुख्य सचिवबाट प्रमाणित हुन नसक्दा सार्वजनिक गरिएको छैन । भूमि ऐनको प्रावधानमा टेकेर सरोकारवाला र विज्ञहरूसँग गरेको छलफलको आधारमा कार्यविधि बनाएर लगत संकलनको मापदण्डलाई स्थानीय तहसम्म पुर्याउन लागेको अध्यक्ष ज्ञवालीले बताए । भूमिसम्बन्धी ऐनको दफा १८ मा भूमिहीन सुकुम्बासीलाई जमिन उपलब्ध गराउने उल्लेख छ । सोही ऐनका आधारमा सरकारले गत चैतमा भूमिसम्बन्धी समस्या समाधान गर्न आयोग गठन गरेको थियो । सरकारले भूमिहीन दलित र सुकुम्बासी मात्र होइन, कम्तीमा १० वर्ष बसोबास वा भोगचलन गरेको सार्वजनिक जमिनलाई पनि निश्चित रकम लिएर धनीपुर्जासहित भोगचलनको अधिकार दिने ऐनमा उल्लेख छ । दफा १८ को उपदफा ५२ (ग) मा अव्यवस्थित बसोबासीलाई व्यवस्थित गर्ने उल्लेख छ । ऐनमा भनिएको छ, प्रचलित कानुनमा जुनसुकै कुरा लेखिएको भए पनि ऐलानी, सरकारी वा अभिलेखमा वन क्षेत्र जनिएको जमिन आवादीमा परिणत भएको जग्गामा कम्तीमा १० वर्ष आवात कमोत गरिएका अव्यवस्थित बसोबासीलाई एक पटकका लागि तोकिएको क्षेत्रफलको जमिन उपलब्ध गराउने छ । यस्तो जमिन प्राप्त गर्न जमिनको वर्गीकरणअनुसार सरकारलाई तोकिएको दस्तुर तिर्नुपर्नेछ । यस्तो जमिन अंशबन्डा र अपुतालीको अवस्थामा बाहेक हक हस्तान्तरण गर्न भने पाइने छैन । यो प्रावधानका कारण भूमिहीन दलित र सुकुम्बासीभन्दा पनि अव्यवस्थित बसोबासीका नाममा सम्पन्न व्यक्ति वा समूहले फाइदा लिन सक्ने शंका गरिएको छ । आयोगका सदस्य जगतबहादुर देउजाले भने अव्यवस्थित बसोबासीलाई भन्दा दलित र सुकुम्बासीको समस्यालाई प्राथमिकता दिने दाबी गरे । लगत सबैको एकै पटक संकलन गरिने भए पनि जुन क्षेत्रको समस्या बढी छ त्यसैलाई प्राथमिकतामा राखिन्छ, उनले भने । भूमिहीन दलित, सुकुम्बासी र अव्यवस्थित बसोबासीले आयोगले तयार गरेको ४१ वटा प्रश्नको जवाफसहितको फारम भर्नुपर्ने कार्यविधिको मस्यौदा तयार गरिएको छ । आयोगले पहिलो चरणमा झापाको कन्काई नगरपालिका, उदयपुरको बेलका नगरपालिका, सिरहाको धनगढीमाई, सर्लाहीको हरिवन, चितवनको रत्ननगर नगरपालिका, मकवानपुरको वाग्मती गाउँपालिका, कास्कीको रूपा गाउँपालिका, नवलपुरको कावासोती नगरपालिका, रूपन्देहीको कञ्चन गाउँपालिका, दाङको बबई गाउँपालिका, सुर्खेतको गुर्भाकोट नगरपालिका तथा चौकुने गाउँपालिका, कञ्चनपुरको कृष्णपुर नगरपालिका र कैलालीको गौरीगंगा नगरपालिकासँग लगत संकलन र कार्यक्रम सञ्चालनसम्बन्धी सम्झौता गरेको छ । सम्झौताअनुसार अभिमुखीकरण कार्यक्रम सञ्चालन गरिएको अध्यक्ष ज्ञवालीले जानकारी दिए । हामी बितेका ६ महिना नीतिगत छलफलमा लाग्यौं, उनले भने, अब स्थानीय तहसँगै हातेमालो गरेर कार्यान्वयनमा लागेका छौं । उनले स्थानीय तहले गरेको पहिचानलाई मुख्य आधार मान्ने उल्लेख गर्दै उनले भने, आयोगहरूले विगतमा गरेको कमजोरी हटाएर लगत संकलनको पारदर्शिता र सबैको मान्य हुने खालको विवरण तयार गर्नेछौं ।"
४ वर्षीयाको बलात्कारपछि हत्या,"(मकवानपुर)  चार वर्षीया बालिकाको बलात्कारपछि हत्या भएको छ । वाग्मती गाउँपालिका७ लामिटारमा बुधबार साँझ बुबाआमासँगै छिमेकीको पूजामा गएकी बालिकाको बलात्कारपछि ढुंगाले हानेर हत्या गरिएको प्रहरीले जनाएको छ । घटनामा संलग्न रहेको आरोपमा १४ वर्षीय किशोर पक्राउ परेका छन् ।जिल्ला प्रहरी कार्यालय मकवानपुरका प्रहरी प्रमुख उपरीक्षक सुशीलसिंह राठौरका अनुसार बालिका रुविना पाख्रिनको राति ८ बजेको समयमा हत्या भएको हो । बालिकालाई ती किशोरले बोकेर लगी मनसाही खोलाको बगरमा बलात्कार गरेका थिए । बालिका हराएपछि खोज्ने क्रममा स्थानीयले बगरमा रगताम्य अवस्थामा निर्वस्त्र भेटेका थिए । गाउँमा पूजा भइरहेको थियो, आमाबुबाबाट बालिका हूलमूलमा हराइन्, स्थानीय छिरिङ लामाले भने, डेढ घण्टापछि नजिकको खोला किनारमा रगताम्य अवस्थामा भेटिइन् । लामाका अनुसार बालिका हराएपछि ती किशोरले नै शव भेटाएका थिए । जसले बलात्कारपश्चात् हत्या गरे उनैले बालिकाको शव भेटियो भनेर हल्ला गरे, लामाले भने । किशोर जनता उच्च माविको कक्षा ९ मा अध्ययनरत छन् । स्थानीय शिक्षक विवेक तामाङका अनुसार पछिल्लो समय उनी मदिराका साथै लागूपदार्थ दुर्व्यसनमा फसेका थिए । प्रारम्भिक बयानमा उनले बालिकालाई बलात्कार गरेको स्विकारेको मकवानपुरका प्रहरी प्रवक्ता प्रहरी नायब उपरीक्षक इन्द्रबहादुर रानाले बताए । छिमेकमा पूजा भइरहेको अवस्थामा बालिकालाई घर जाऊँ भनेर फकाएर बगरमा लगेका रहेछन् । हामीले पक्राउ गर्दा उनले मादक पदार्थ सेवन गरेका थिए, उनले भने । बालिकाको शव पोस्टमार्टमका लागि हेटौंडा अस्पतालमा ल्याइएको छ । घटनामा संलग्न भएको आशंकामा दुई जनालाई राति नै पक्राउ गरेका थियौं । एक जनाको मात्र संलग्नता देखियो, उनले भने, बालिकालाई ढुंगाले समेत हानेको पायौं, घटनास्थलमा भेटिएको ढुंगामा रगत लत्पतिएको छ । बालिकाको शरीरका विभिन्न भागमा ढुंगाले हानेर हत्या गरी करिब ४० फिट टाढा लगेर शव बगरमा लुकाएको पाइएको रानाले बताए ।बिहीबार दिउँसो जिल्ला प्रहरी कार्यालयमा भेटिएका मृतक बालिकाका बुबा शेरबहादुर पाख्रिनले घटनाको निष्पक्ष छानबिनको माग गरे । छोरीको हत्यारालाई हदैसम्मको कारबाही हुनुपर्छ । मेरो कलिलो छोरीलाई बलात्कारपछि ढुंगाले हानेर मारियो, उनले भने । ॅबलात्कारपछि झुन्ड्याइयोकपिलवस्तु मायादेवी गाउँपालिका२ मनखोरियाकी १७ वर्षीया युवतीको बलात्कारपछि हत्या गरिएको भन्दै मृतकका परिवारले न्याय दिन माग गरेका छन् । स्थानीय चार व्यक्तिले छोरीको बलात्कार गरेर हत्या गरी रूखमा झुन्ड्याएको मृतकका बुबाले दाबी गरेका हुन् ।परिवारका अनुसार गत कात्तिक २९ गते राति उक्त घटना भएको र शव बिहान ४ बजे घरनजिकै आँपको रूखमा झुन्डिएको अवस्थामा फेला परेको थियो । राति छोरी घरबाट हराइन्, बुबाले भने, बिहान ४ बजे रूखमा पासो लगाएर झुन्डिएको अवस्थामा छोरीको शव पाइयो । घटना खुल्ने डरले हत्या गरी पासो लगाएर आत्महत्या देखाइएको उनको आरोप छ ।युवती र स्थानीय एक युवकबीच प्रेम सम्बन्ध रहेको र ४ महिनाअघि दुवैलाई गाउँकै एक जनाको घरमा आफूले फेला पारेको उनले बताए । त्यतिबेला दुवैलाई आइन्दा यसरी भेट गरे राम्रो नहुने भनेर उनले हप्काएका थिए । ती युवकलाई एकदुई थप्पड हानेको समेत बुबाले बताए । घर पुगेर छोरीलाई पनि उनले एकदुई थप्पड हानेका थिए । थप्पड हानेकै कुरालाई ईख लिएर छोरीको बलात्कारपछि हत्या गरेको बुबाको भनाइ छ ।शव झुन्डिएको रूखको हाँगामाथि हात थियो । चप्पल लगाएको र खुट्टामा हिलो लागेको थियो । पासोसमेत पूरा बाँधिएको थिएन । आरोपितका परिवारले युवतीले आत्महत्या गरेको दाबी गरेका छन् । अहिलेसम्म हत्या हो भन्ने खालको प्रमाण छैन, प्रहरी उपरीक्षक नवराज अधिकारीले भने, सघन अनुसन्धान थालेका छौं । अस्पतालबाट पोस्टमार्टम रिपोर्ट आएपछि धेरै कुरा खुल्ने उनले बताए । बुबाले सुरुमा झुन्डिएर छोरीले आत्महत्या गरेको जाहेरी दिएको प्रहरीले जनाएको छ । पछि फेरि उनले बलात्कारपछि हत्या भएको भन्दै किटानी जाहेरी दिएका छन् ।"
आरोपितलाई थुनामै राख्न आदेश,डोटी (कास) छात्रामाथि बलात्कार गरेको आरोप लागेका शिक्षकलाई जिल्ला अदालत डोटीले तारिखमा छाड्न दिएको आदेश उच्च अदालत दिपायलले बदर गरेको छ । उच्च अदालतको मंगलबारको आदेशअनुसार ती शिक्षकलाई थुनामै राखेर पुर्पक्ष गर्नुपर्नेछ । डोटीको केआईसिंहकी १९ वर्षीया किशोरीले स्थानीय झिमेमालिका माविका शिक्षक सोपीनाथ भट्टले आफूमाथि बलात्कार गरेको भन्दै उजुरी गरेकी थिइन् । उनले बलात्कारपछि गर्भवतीसमेत भएको जनाएकी थिइन् । जिल्ला न्यायाधीश विदुर काफ्लेले गत कात्तिक १९ गते भट्टलाई तारिखमा छाडेर पुर्पक्ष गर्न आदेश दिएका थिए । जिल्ला अदालतको आदेशमा प्रतिवादी भट्ट अपांगता भएकाले तीन लाख धरौटी लिई तारिखमा छाडेर पुर्पक्ष गर्न भनिएको थियो । जिल्ला अदालतको आदेशविरुद्ध सरकारी न्यायाधिवक्ताको कार्यालय डोटीले उच्च अदालतमा आदेश बदर गर्न माग गरेको थियो । उच्च अदालतका कायममुकायम मुख्य न्यायाधीश शेषराज शिवाकोटी र न्यायाधीश सीताराम मण्डलको संयुक्त इजलासले हालसम्म प्राप्त प्रमाणका आधारमा प्रतिवादी भट्टलाई तत्काल थुनामा राखी पुर्पक्ष गर्न आदेश दिएको हो । प्रतिवादी भट्टलाई मुलुकी फौजदारी संहिता २०७४ को दफा ६७ बमोजिम थुनामा राख्न आदेश दिइएको उच्च अदालतका शाखा अधिकृत शेरबहादुर बोहराले जानकारी दिए । मंगलबारको आदेशले न्याय पाउने आशा बढेको पीडितका आफन्तले प्रतिक्रिया दिएका छन् । शिक्षक भट्टले आफूमाथि लागेको आरोपबारे जिल्ला अदालत र उच्च अदालतमा खण्डन गर्दै आएका छन् ।
१२ वर्षमा १९ किमि मात्रै कालोपत्र,"(दैलेख)  मध्यपहाडी लोकमार्गको १ सय २६ किलोमिटर भाग दैलेखमा पर्छ । आयोजनाले काम थालेको १२ वर्ष भयो, कालोपत्र जम्मा १९ किलोमिटरमात्रै भएको छ । मुआब्जा र जग्गा विवादका कारण काममा ढिलाइ भएको हो । दैलेख खण्डमा भएको काम देखेर स्थानीय निराश छन् ।लोकमार्गले जिल्लाका ६ वटा स्थानीय तहलाई छुन्छ । अहिलेसम्म दैलेख खण्डमा ४ अर्ब २७ करोड रुपैयाँ खर्च भएको लोकमार्ग निर्माण आयोजनाले जनाएको छ । अधिकांश ठाउँमा ग्राभेलको काम पनि सकिएको छैन, भैरवीका गणेश थापाले भने, यस्तै अवस्था रहे अबको २० वर्षमा पनि दैलेख खण्ड कालोपत्र हुँदैन । उनले लोकमार्गमा अधिकांश काम गुणस्तरहीन हुँदा यात्रा सहज बन्न नसकेको गुनासो गरे । अहिलेसम्म जाजरकोट सीमास्थित भगवतीमाई गाउँपालिकाको लोहोरेदेखि मनघरसम्मको १९ किमिमा मात्र कालोपत्रको काम सकिएको आयोजनाले जनाएको छ । २०६४ देखि सडक निर्माण थालिएको हो ।आयोजनाले ४ वर्षअघि गरेको ग्राभेल निकालेर पुनः ग्राभेल गर्न लागेको स्थानीय पवन केसीले बताए । आलटालमै १२ वर्ष बित्यो, अब कसरी ३० महिनामा काम सकिन्छ ?, उनले भने, विभिन्न बहानामा बर्सेनि बजेट खेर गइरहेको छ । उनका अनुसार राजमार्गको अधिकांश खण्ड हिलाम्मे र धुलाम्मे छन् । सामान्य ग्राभेल र नाला मात्र गराएर छोड्दा सवारीसाधन चलाउन तथा यात्रा गर्नै मुस्किल भएको उनले बताए ।लोकमार्गमा मुआब्जा विवाद र नयाँ ट्र्याक कुन ठाउँबाट लैजाने भन्ने विवाद लामो समयदेखि कायमै छ । सदरमुकामस्थित नारायण नगरपालिकामा देखिएको विवाद अझै हल नभएको आयोजनाका इन्जिनियर मनीष सिंहले बताए । कतै गाउँलेको विरोध छ, कुनै ठाउँमा मुआब्जाको व्यक्तिगत विवाद, उनले भने, अवरोधै अवरोधका कारण कालोपत्र गर्ने मिति धकेलिएको हो । उनले जाजरकोटको सुवाडादेखि दैलेखको राकमकर्णालीसम्मको सडक स्तरोन्नतिको कामलाई तीव्रता दिइएको बताए । विभिन्न ठाउँमा ग्राभेल गर्ने, मेसिनरी वाल र ग्याबिन जाली भर्ने, सडक चौडा बनाउने, नाला निर्माणलगायत काम भइरहेको उनको भनाइ छ । चालु आर्थिक वर्षमा १ अर्ब ६४ करोड रुपैयाँका १३ वटा ठेक्का खोलिएको आयोजना कार्यालयका प्रमुख अर्जुन बमले बताए । उनका अनुसार यो वर्ष खोलिएका सबै ठेक्काको अवधि ३० महिनाको हो ।"
बेथाले च्यापेपछि मात्रै स्वास्थ्यचौकी,"(तिलोत्तमा)  रूपन्देहीको रोहिणी गाउँपालिका१ की २० वर्षीया कौशिल्या यादवले गत असोज १३ मा घर नजिकैको बगहा स्वास्थ्यचौकीमा छोरी जन्माइन् । उनको प्रसूति सजिलै भएको थिएन । बेथा लागेको लामो समय पीडा सहनु पर्यो । घरमै सुत्केरी गराउने प्रयास भयो । नर्मल डेलिभरी हुन सकेन । छटपटिँदै गरेको अवस्थामा परिवारले स्वास्थ्यचौकी पुर्याए । चौकीमा उनको शल्यक्रिया गरिएन । बच्चा जन्माइन् । बच्चा जन्माउने ठाउँको घर खुलेको आधा घण्टाभन्दा बढी समय बच्चा बाहिर निस्किएन, चौकीकी अनमी शान्ता ज्ञवालीले भनिन्, पहिलो बच्चा भएकाले उनले बल गर्न जानिनन् । जसले गर्दा एकातिर उनलाई पीडा बढिरहेको थियो भने अर्कोतिर बच्चा निसासिने जोखिम बढ्यो । अन्ततः बच्चा जन्मिए पनि स्वास्थ्य चुनौती सकिएन । अनमी ज्ञवालीका अनुसार जन्मिनेबित्तिकै नीलो भइसकेकाले बच्चा र आमा चौकीबाट भैरहवाको युनिभर्सल कलेज अफ मेडिकल साइन्सेजमा रेफर गरिएको थियो । बच्चालाई अक्सिजन पाइप लगाएर मेडिकल कलेज पुर्याइएको थियो । अस्पतालको आईसीयूमा भर्ना गर्नुपर्ने र त्यसका लागि १० हजार रुपैयाँ चाहिने भयो । कौशिल्याका परिवारले सल्लाह गर्दागर्दै बच्चाको मृत्यु भयो । अब रोएर के गरुँ, कौशिल्याले भनिन्, नौ महिना गर्भमा राखेर जन्माएको बच्चालाई बचाउन सकिनँ । गर्भवती छँदा पटकपटक स्वास्थ्यचौकी जाने, जाँच गराउने नगर्दा पनि सुत्केरी हुने समयमा समस्या आएको अनुभव गरेको उनले बताइन् । अहिले आफ्नो स्वास्थ्य अवस्था सुध्रिँदै गए पनि बच्चाको सम्झनाले पिरोलिरहेको उनले बताइन् ।रोहिणी गाउँपालिकाकै ३० वर्षीया शिला यादवले गत भदौ १७ मा छोरा जन्माइन् । स्वास्थ्यचौकीदेखि ५ मिनेटको दूरीमा उनको घर छ । तर पनि उनका परिवारले स्वास्थ्य जाँचका लागि चौकी पुर्याएनन् । बरु स्वास्थ्यचौकीका कर्मचारीले घरमा आएर सल्लाह दिनुहुन्थ्यो, शिलाले भनिन्, अन्तिम समयमा स्वास्थ्यचौकी पुग्दा झन्डै बच्चा खेर गएन । घाँटीमा साल बेरिएकाले हटाएर बच्चा निकाल्न समस्या परेको स्वास्थ्यचौकीकी एक कर्मचारीले बताइन् । तीन छोरीपछि गर्भमा छोरो रहेछ, ती कर्मचारीले भनिन्, साल एकफेर मात्र बेरिएकाले निकाल्न सकियो, नत्र बच्चाको ज्यान जोखिममा पर्थ्यो । बच्चालाई सकुशल निकाले पनि शिलालाई उच्च रक्तस्राव भएर समस्या देखा परेको उनले बताइन् । उनको उक्त समस्या अहिले सुधार भएको छ । तर, शारीरिक रूपमा उनी अझै तंग्रिन सकेकी छैनन् । बच्चा जन्मिसकेपछि साल झार्न नसक्दा गत साउन ३१ र कात्तिक ७ मा धकधई प्राथमिक स्वास्थ्य केन्द्रबाट दुई जना सुत्केरीलाई अस्पताल रेफर गरियो । उच्च रक्तस्राव भएकाले चौकीमा उपचार नपुग्ने देखिएपछि अस्पताल पठाइएको अनमी राज्यलक्ष्मी श्रेष्ठले बताइन् । धेरै पटक यस्ता केस सुल्झाएका हुन्छौं, उनले भनिन्, पाठेघरमै साल जोडिँदा हात पसालेर निकाल्न सकिने अवस्था हुँदैन । यसले उच्च रक्तस्राव हुने भएकाले चिकित्सककै आवश्यकता पर्ने भन्दै उनले अस्पताल उचित रहने र पठाउने गरेको बताइन् । गत चैतमा गैडहवा६ स्थित सूर्यपूरा स्वास्थ्यचौकीमा पनि यस्तै समस्या देखिएको थियो । चौकीमा बच्चा जन्मिएको आधा घण्टासम्म साल झर्ने प्रक्रिया चल्ने भएकाले हेरिने र त्यतिन्जेल नझरे अस्पताल पठाउने गरेको अनमी रामकुमारी मिश्रले बताइन् । चैतयता स्वास्थ्यचौकीमा जम्माजम्मी १ सय ८३ महिला सुत्केरी भएका छन्, उनले भनिन्, यसअघि एक महिनामै ३० वटाभन्दा बढी केस आउँथे । रूपन्देहीका दक्षिणी र उत्तरी भेगका धेरै महिलाले अन्तिम समयमा स्वास्थ्यचौकी र अस्पताल जाने गरेकाले महिला र बच्चा दुवैको ज्यान जोखिममा पर्ने गरेको स्त्री तथा प्रसूति रोग विशेषज्ञ डा विष्णु गौतमले बताए । साल नझरे महिलालाई बेहोस बनाउने औषधि (एनेस्थेसिया) प्रयोग गरी साल झार्नुपर्छ, उनले भने, स्वास्थ्यचौकीमा यो सुविधा उपलब्ध नहुनु र डाक्टरको उपस्थित नरहँदा रेफर गर्ने गरिएको छ । गर्भवतीलाई सुत्केरी हुने समयमा विशेषतः परिवारले स्वास्थ्य संस्था लैजान ढिलाइ गर्नु र स्वास्थ्य संस्थादेखि महिलाको घर टाढा हुँदासमेत धेरै सुत्केरी जोखिममा पर्ने गरेको तथ्यांक रहेको उनले बताए ।जिल्लामा रहेका ६४ स्वास्थ्यचौकी, ५ वटा प्राथमिक स्वास्थ्य केन्द्र, २ वटा सरकारी अस्पतालमा डेलिभरी सुविधा छ । तर, कोरोना महामारी सुरु भएयता मासिक ४२ वटासम्म सुत्केरी गराएका स्वास्थ्यचौकीमा ५ देखि १० वटा मात्र महिला सुत्केरी हुनका लागि आउने गरेको चौकीको तथ्यांकमा उल्लेख छ । स्वास्थ्यचौकीमा कार्यरत कर्मचारीमा कोरोना संक्रमण देखिने र तराई भेगका महिला स्वयं पनि स्वास्थ्य संस्था जानुभन्दा घरमै सुत्केरी हुने र जानैपरे अस्पताल जाने चलन भएकाले संख्या घटेको ओमसतिया गाउँपालिका४ को वसन्तपुर प्राथमिक स्वास्थ्य केन्द्रका मेडिकल अफिसर डा अरुण खरेलले बताए । स्वास्थ्यचौकीमा सुत्केरी हुँदा पैसा पाइने आशाले केही महिलाका परिवारले लिएर आउने गरेका छन्, उनले भने, सुत्केरी भएबापत पाउने एक हजार रुपैयाँ पनि सुत्केरी महिलाका लागि पोसिलो खानेकुरा किन्नुभन्दा परिवारले नै खर्च गर्ने गरेका छन् । सुत्केरी महिलाले गर्भवती छउन्जेल निरन्तर काम गर्ने र सुत्केरी भएपछि पोसिलो खाना पर्याप्त नपाउँदा बच्चा र आमा दुवै कुपोषणको समस्यामा समेत पर्ने गरेको उनले बताए ।"
गाउँमै सुरक्षित सुत्केरी सेवा,"बागलुङ (कास) तमानखोला गाउँपालिका६ की टीका छन्त्यालले पहिलोपटक घरमै सुत्केरी हुँदा धेरै समस्या भोगिन् । घरमै सुत्केरी हुँदा छिमेकी महिलाको मृत्यु भएपछि उनले गाउँका अन्य महिलाहरूलाई समयमै बजारमा गएर बस्न सल्लाह दिइन् । गाउँमा सुरक्षित सुत्केरी सेवा उपलब्ध थिएन । नजिकको स्वास्थ्य संस्था भेटाउन एक दिनको पैदल यात्रा गर्नुपर्थ्यो । बुर्तिबाङस्थित प्राथमिक स्वास्थ्य केन्द्रमा शल्यक्रिया सेवा नभएकाले पाल्पा पुग्नुपर्ने बाध्यता थियो ।दुई वर्षदेखि भने यहाँको व्यवस्था फेरिएको छ । तमानखोला गाउँपालिकाले सबै वडामा बर्थिङ सेन्टर सञ्चालन गरेको छ । ६ वडामध्ये ३ वटामा मात्रै स्वास्थ्यचौकी छन् । अन्यत्रका महिलाले दुःख भोग्नुपरेपछि गाउँपालिकाले ५ वटा सामुदायिक स्वास्थ्य इकाइ स्थापना गरेको हो । ती इकाइमा सुरक्षित प्रसूति सेवा दिने गरी व्यवस्थापन पनि गरिएको छ ।बर्थिङ सेन्टरमा कम्तीमा एक जना दक्ष प्रसूतिकर्मी, दुई अनमी र सहयोगीसमेतको व्यवस्थापन गरिएको छ । गाउँपालिकाले आन्तरिक लगानीमार्फत ३० जना स्वास्थ्यकर्मी नियुक्त गरेको अध्यक्ष जोकलाल बुढाले बताए । उनका अनुसार स्वास्थ्य संस्थाका जनशक्ति व्यवस्थापनमा मात्रै वर्षको एक करोड रुपैयाँ खर्च हुन्छ ।वडा१, ४, ६ का पाँच स्थानमा स्वास्थ्य इकाइ स्थापना गरिएको छ । ती इकाइका लागि आवश्यक उपकरण र अस्थायी भवनको समेत व्यवस्थापन भइसकेको छ । सबै इकाइमा गरी २ करोड रुपैयाँ सुरुमै लगानी गरेका थियौं, बुढाले भने, बर्सेनि एक करोड रुपैयाँ बराबर पारिश्रमिक र सञ्चालन खर्च निस्कन्छ । आगामी वर्ष आफ्नै भवन बनाएर इकाइहरू चुस्त बनाउने योजना पनि उनले सुनाए ।अहिले बुर्तिबाङमै शल्यक्रियासहितको सुत्केरी सेवा सुरु भएको छ । बर्थिङ सेन्टरमा सम्भव नहुने अवस्था आएमा तत्काल रेफर गर्ने व्यवस्था छ । एक वर्षदेखि यहाँका सबै गर्भवती महिलाहरू स्वास्थ्य संस्थामै सुत्केरी हुन थालेको खुंखानी स्वास्थ्यचौकीकी इन्चार्ज गरिमा हर्मेलले बताइन् । अहिले नियमित गर्भ परीक्षणमा पनि आउनुहुन्छ, नआएमा घरदैलो पनि गर्छौं, उनले भनिन्, जटिल अवस्था भएमा समयमै बुर्तिबाङ पठाउन पाएका छौं । उनका अनुसार गत आर्थिक वर्षमा ३२ जनाले यहाँ सुरक्षित सुत्केरी गराएका थिए । चालु वर्षको चार महिनामा ४ जनाले सुत्केरी सेवा लिएका छन्, १७ जना तयारीमा छन् ।नर्जाखानी, भित्रिवन र पात्लेबाट नजिकको स्वास्थ्य संस्थामा पुग्नसमेत तीन घण्टा लाग्ने भएपछि गाउँपालिकाले इकाइ स्थापना गराएको हो । ती इकाइमा पनि नियमित स्वास्थ्य परीक्षण, बहिरंग सेवा र गर्भवती महिलाको नियमित गर्भ जाँच हुने गरेको छ ।"
नरैनापुरमा परीक्षण शून्य,"नेपालगन्ज (कास) पहिलो चरणमा हटस्पट बनेको बाँकेको दुर्गम नरैनापुर गाउँपालिका र नेपालगन्जसँग जोडिएको डुडवा गाउँपालिकामा कोरोना संक्रमण शून्यमा झरेको अभिलेख सार्वजनिक गरिएको छ । लामो समयदेखि कोरोनाको संक्रमण नदेखिएको भन्दै नरैनापुरले विद्यालय खोल्ने तयारी गरिरहेको छ । तर, संक्रमण शून्यमा झर्नुको कारण भने कोरोना नियन्त्रण भइसकेको होइन । ती पालिकामा पीसीआर परीक्षण गर्न पूर्ण रूपमा बन्द गरिएपछि संक्रमण शून्यमा झरेको देखिएको हो ।नरैनापुरमा गत जेठसम्म संक्रमितहरूको संख्या एक सयभन्दा नाघेको थियो । एक जनाको मृत्यु भयो । त्यस्तै डुडवामा पनि संक्रमितहरूको संख्या बढेपछि आइसोलेसन अभाव भएको थियो । सरकारले कोरोनाको लक्षण देखिएका व्यक्तिको मात्रै पीसीआर परीक्षण गर्ने निर्देशिका ल्याएयता नरैनापुर र डुडवाका कसैले पनि परीक्षण नगराएको सम्बन्धित पालिकाका स्वास्थ्य शाखा प्रमुखले जनाएका छन् ।पहिलो चरणमा कोरोनाको संक्रमण क्वारेन्टाइनमा फैलिँदा धौधौ भएको थियो । तर, तीनचार महिनायता एक जना पनि परीक्षणका लागि आएका छैनन्, नरैनापुर गाउँपालिकाका स्वास्थ्य शाखा प्रमुख मोहम्मद मोइन खाँले भने, कोरोनाको लक्षण छ भनेर पनि कोही सम्पर्कमा आएका छैनन् । सुरुमा क्वारेन्टाइन धान्नै समस्या भएको पालिकामा अहिले कोही पनि क्वारेन्टाइन र आइसोलेसनमा छैनन् । पीसीआर परीक्षण नगरेपछि संक्रमण कसरी देखिन्छ ? संक्रमण नदेखिएपछि आइसोलेसन खाली हुने नै भए, खाँले भने ।कोभिड१९ संकट व्यवस्थापन केन्द्र बाँकेका अनुसार पछिल्लो समय कोरोनाको लक्षण देखिएपछि परीक्षण गर्दा संक्रमण पुष्टि भएपछि नेपालगन्जका ७४ जना होम आइसोलेसनमा बसेका छन् ।"
राउटे युवा दोधारमा,"(जोगबुढा, डडेलधुरा)  डडेलधुराको परशुराम नगरपालिका१२ मा स्थित जोगबुढा आमपानीका ६७ जना राउटे युवा चिया पसलमा गफिँदै थिए । उनीहरूसँग कुरा गर्न खोज्दा एकएक गर्दै जुरुक्क उठेर गए । कसैले कुरा गर्न खोज्यो कि राउटे युवा यसरी नै रिसाएर हिँड्छन् । धेरैलाई अन्तर्वार्ता दिइसकेर थाकेका हुन्, तिनैमध्येका हरिसिंह राउटेले भने, जंगलबाट पुनःस्थापना भएपछि राउटे समुदायको तेस्रो पुस्ता पनि हुर्कन थालिसक्यो । अहिले पनि हामीमाथि अचम्मको जन्तु देखे जस्तो व्यवहार हुने गरेको छ ।भित्री मधेस क्षेत्रमा पर्ने परशुराम नगरपालिकाका दुई गाउँ आमपानी र रज्यौडामध्ये आमपानीमा मात्र करिब ४० राउटे युवा छन् । उनीहरू प्रायः सबै बेरोजगार छन् । न जीविकोपार्जन गर्ने कुनै सीप छ न खेतीपाती गर्ने जमिन । चार दशकअघि जंगलबाट पुनःस्थापित गराइएपछि जन्मेको यो पुस्ताका लागि समाजको मूल धारमा रहेर जीविकोपार्जन गर्न निकै कठिन भएको छ । हरिसिंहले भने, जंगलमै हुर्केको पुस्ताले लालनपालन गरेर युवा भएका हाम्रासामु पहाड जस्तो जिन्दगी मात्र छ । बुबाआमाले समाजमा पुनःस्थापना भए पनि जंगली युगमै आफ्ना दिन बिताएको उनी बताउँछन् । हामीले न शिक्षा पायौं न त पुस्तैनी सीप सिक्न सक्यौं । पुनःस्थापना हुँदा सरकारले दिएको जग्गाजमिन पनि सकिएपछि हामी युवा यता न उता मझधारमा उभिएका छौं, उनले भने ।जंगलबाट समाजमा पुनःस्थापित भएको चार दशक बितिसक्दा समेत राउटे समुदाय समाजको मूल प्रवाहमा आउन सकेको छैन । राउटे समुदायको युवा पुस्ता समाजसँग राम्ररी घुलमिल त भएको छ तर आर्थिक दुरवस्थाका कारण मूल प्रवाहमा अझै मिसिन सकेको छैन ।अर्का राउटे युवा प्रेम रजवारकै शब्दमा राउटे बस्तीमा कुखुरा, भ्याकुरा, खसीबोका, खाद्यान्न र बीउविजन दिएर सहानुभूति दिने त धेरै आए तर जीविकोपार्जन गर्ने दीर्घकालीन योजना ल्याएर युवालाई आत्मनिर्भर बनाउने काम कसैले पनि गरेन । पुनःस्थापित हुँदा सरकारले दिएको खेतीयोग्य जग्गा राउटेबाट विभिन्न बहानामा धेरै अगाडि अरूले नै लिइसके । हामी युवा नहुँदै अशिक्षित र अचेतन बुबाआमाबाट कमाइखान सकिने जग्गा अरूले लिइसकेका थिए, उनले भने, बुबाआमा र परिवार पाल्नुपर्ने समयमा हामीसँग केही पनि छैन । सरकारले मासिक रूपमा दिने सामाजिक सुरक्षा भत्ताबाहेक आयस्रोतको अन्य विकल्प मजदुरी मात्रै भएको प्रेमले बताए । राउटे समुदायलाई सरकारले प्रतिव्यक्ति मासिक दुई हजार भत्ता दिँदै आएको छ ।परशुराम नगरपालिकाको केन्द्रदेखि ३ किलोमिटर समदूरीमा रहेका राउटे बस्ती आमपानी र रज्यौडामा सरकारले राउटेका लागि चिटिक्क परेका एकैखाले घर निर्माण गरिदिएको छ । गाउँमै उनीहरूका बालबालिकालाई लक्षित गरी विद्यालय पनि खोलिएका छन् । राउटे गाउँसँगै जोडिएको तराईको कञ्चनपुर जोड्ने दैजीजोगबुढा राजमार्ग छ । बाहिरबाट हेर्दा कुनै सम्पन्न गाउँजस्तो देखिने राउटे बस्तीको भित्री कथा भने निकै कहालीलाग्दो छ । धेरैजसो राउटे परिवारले बिहानको छाक टारेपछि साँझको छान टार्न समस्या भोगिरहेका छन् । सधैं मजदुरी पाइएन भने भोकभोकै सुत्नुपर्ने बाध्यता रहेको छ, प्रेमले भने ।राउटेको वृत्तिविकासका लागि सरकारी र गैरसरकारी क्षेत्रबाट टुक्राटाक्री रूपमा धेरै कार्यक्रम सञ्चालन गरिए पनि दीर्घकालीन रोजगारका कार्यक्रम हुन नसकेको राउटे युवाको गुनासो छ । हरिसिंह भन्छन्, काठको काम गर्ने परम्परागत सीपलाई नै आधुनिकीकरण गर्न सहयोग भयो भने धेरै युवा आत्मनिर्भर हुन सक्थे । स्थानीय तहले दिने टुक्राटाक्री योजनाका सट्टामा कम्तीमा पनि ६ महिनासम्म सीपमूलक तालिम दिइए सहज रूपमा सीप सिकेर जीविकोपार्जन गर्न सकिने उनी बताउँछन् ।राटेका दुवै गाउँमा ६० भन्दा बढी युवा छन् । उनीहरूको रोजगार र सीप आधुनिकीकरण गर्न धेरै ठूलो समस्या पनि छैन । प्रायः सबै युवाले सामान्य प्राथमिक तहको शिक्षा पनि पाएका छन् । स्थानीय सामाजिक अगुवा वीरबहादुर ठगुन्नाले भने, युवाले चाहेको सीपको प्रशिक्षण दिएर रोजगारीमा लगाउन स्थानीय तहका लागि पनि त्यति धेरै ठूलो विषय होइन । सीपको आधुनिकीकरणसँगै उनीहरूलाई लक्षित गरी रोजगारको व्यवस्था गर्नसके राउटे समुदायको आउने पुस्ताको पालनपोषण र शिक्षा दिन सहज हुन सक्ने ठगुन्नाको भनाइ छ ।परशुराम नगरपालिकाका मेयर भीमबहादुर साउद पनि राउटेको विकासका लागि दीर्घकालीन योजना बनाएर काम गर्ने तयारी गरिरहेको बताउँछन् ।"
चामल कालोबजारी गर्नेलाई कारबाही माग,वीरेन्द्रनगर (कास) मुगुका लागि आएको चामल भक्तपुर पठाउने व्यापारीलाई कारबाहीको माग गर्दै साझा पार्टीले प्रदेश सरकारको ध्यानाकर्षण गराएको छ । बिहीबार मुख्यमन्त्री तथा मन्त्रिपरिषद् कार्यालयअगाडि विरोध प्रदर्शन गर्दै साझा पार्टीले सरकारको ध्यानाकर्षण गराएको हो । पार्टीका कर्णाली प्रदेश संयोजक गेहेन्द्रप्रसाद दाहाल नेतृत्वको टोलीले पाँचबुँदे ध्यानाकर्षण पत्र पनि बुझाएको छ । खाद्य व्यवस्था तथा व्यापार कम्पनीका ढुवानीकर्ता वासुदेव शर्माले २ सय ५० क्विन्टल चामल भक्तपुर पठाउँदै गर्दा सुर्खेत प्रहरीले कात्तिक १३ मा सुब्बाकुनाबाट नियन्त्रणमा लिएको थियो । उक्त चामल उनले मुगुको कालै बिक्री केन्द्रमा पठाउन असोज अन्तिम साता कम्पनीको डिपोबाट उठाएका थिए । प्रहरीले शर्मालाई कात्तिक १७ गते अनुसन्धानका लागि नियन्त्रणमा लिए पनि एक सातामै छोडिसकेको छ ।
छठका लागि नहरमा पानी,"विराटनगर (कास) छठ पर्वका लागि व्रतालुका परिवारले सुनसरीमोरङ सिँचाइ आयोजनाको नहर सरसफाइ गरेका छन् । कोरोना भाइरस संक्रमणको जोखिमका कारण मोरङ र सुनसरीका स्थानीय प्रशासनले खोला, नदी, नहर र पोखरीमा भीड गरेर पर्व मनाउन रोक लगाएको थियो । तर सर्वसाधारण छठघाट तयारीमा जुटेपछि नहरमा पानी पनि दिइएको छ । दुई जिल्लामा सुनसरीमोरङ सिँचाइ योजनाको मूल नहरसहित २१ वटा शाखा नहर, आसपासका खोला र पोखरीमा छठ मनाउने गरिएको छ । सुनसरी र मोरङ प्रशासनले सिँचाइ आयोजनालाई यसपालि नहरमा पानी नछाड्न दबाब दिएको थियो । तर प्रदेश सरकारले धार्मिक आस्थासँग सम्बन्धित भएकाले नहरको पानी खोल्न आग्रह गरेसँगै आयोजनाले बिहीबार नहरमा पानी पठाएको छ ।"
चार उद्योगका सेनिटाइजर प्रयोगमा रोक,"विराटनगर (कास) हानिकारक रसायन पाइएपछि औषधि व्यवस्था विभाग विराटनगरले मोरङ र सुनसरीका चार उद्योगका सेनिटाइजर प्रयोगमा रोक लगाएको छ । विराटनगरको ग्यालेक्सी डेन्टल एन्ड सर्जिकल प्रालि, सुमिना उद्योग, सुनसरी नर्सिंहको सीता हर्बल केमिकल उद्योग र धरानको मकालु जडीबुटी उद्योगको सेनिटाइजरमा रोक लगाएको हो ।"
खोपले जगाएको आशा र सरकारले लिनुपर्ने अग्रसरता,"कोरोना भाइरसको संक्रमणले संसारभर महामारीको रूप लिन थालेदेखि नै सम्पूर्ण विश्वले यसलाई रोकथाम गर्ने खोपको प्रतीक्षा गरिरहेको छ । सबैको आशाका नजर खोप परीक्षण गरिरहेका कम्पनीहरूमा छन् । पछिल्लो समयमा केही कम्पनीले आफूले परीक्षण गरेको खोप अन्तिम चरणमा पनि सफल भएको जनाएपश्चात् त्यसले संसारभर ठूलो उत्साहको सञ्चार गराएको छ । विश्व बजारमा अब निकट भविष्यमै खोप उपलब्ध हुने निश्चितजस्तै भएको छ । भलै, यसको दीर्घकालीन प्रभाव कस्तो रहन्छ भन्ने टुंगो अहिल्यै लगाउन सकिन्न । नेपालमा भने खोप ल्याउने व्यवस्था कसरी र कहिलेसम्म मिलाइनेछ, यकिन छैन । तसर्थ, हाम्रो उत्साह त्यतिबेला मात्रै सार्थक हुनेछ, जब सरकारले मुलुकमा यथा समयमै खोप ल्याउनेछ वा त्यसको प्रबन्ध मिलाउनेछ । र, आवश्यक परेकाहरूको त्यसमा सुलभ ढंगले पहुँच स्थापित हुनेछ ।पछिल्लो समय नेपाल यो विश्वव्याधिको ठूलो चपेटामा छ । संक्रमण दर उच्च छ । जनसंख्यासित तुलना गर्दा भारतमा भन्दा पनि यहाँ संक्रमित बढेका छन् । निको हुने दरका हिसाबले पनि नेपाल दक्षिण एसियामा पुछारतिरै पर्छ । गम्भीर बिरामीकै लागि अस्पतालमा बेड अभाव हुन थालेको निकै भैसक्यो । तैपनि सरकारले परीक्षण मात्रा बढाएको छैन, कन्ट्याक्ट ट्रेसिङ नै पनि प्रभावकारी ढंगले गरेको छैन । यसैले पनि खोप बहुप्रतीक्षित बनेको हो । तर यसको अर्थ, संक्रमणको साङ्लो चुँडाल्न अहिले गर्नुपर्ने कार्यहरू पनि उचित ढंगले नगरीकन खोप मात्रै कुरिबस्नुपर्छ भन्ने होइन । अहिले आवश्यक पर्ने सम्पूर्ण प्रतिकार्यहरू गर्दै खोप ल्याउने तयारीलाई पनि तीव्र बनाइनुपर्छ । हिजोका दिनमा पीसीआर परीक्षण र व्यक्तिगत स्वास्थ्य सुरक्षाका लागि आवश्यक पर्ने सामग्री खरिद गर्दाको जस्तै अनियमितता र ढिलासुस्ती भोलिका दिनमा खोप भित्र्याउँदा देखिनु हुन्न । सरकारले विगतको आफ्नै गल्तीबाट पाठ सिक्दै विश्वबजारमा उपलब्ध भएलगत्तै नेपालमा पनि सहज र विवादरहित हिसाबले खोप ल्याउन उपयुक्त पहल गर्नुपर्छ ।खासगरी, अमेरिकाको बायोटेक्नोलोजी कम्पनी मोडर्नाले बनाएको खोप एम आरएनए१२७३ को प्रभावकारिता ९४५ प्रतिशत तथा २ देखि ८ डिग्री सेल्सियसमा ३० दिनसम्म र कोठाको तापक्रममा २४ घण्टासम्म सुरक्षित राख्न सकिने भनिएपछि नेपालमा जस्ता मुलुक बढी आशावादी भएका छन् । यो खोप २८ दिनको अन्तरालमा दुई मात्रा दिइने जनाइएको छ । यसअघि ९० प्रतिशत व्यक्तिमाथि सफल भएको भनिएको फाइजर कम्पनीले तयार गरेको खोपलाई भने माइनस ७० डिग्री सेल्सियस तापक्रममा भण्डारण गर्नुपर्ने चुनौती छ । यस्तै, रुसले निर्माण गरेको स्पुतनिक५ खोप ९२ प्रतिशत प्रभावकारी भएको दाबी गरिएको छ । विश्व स्वास्थ्य संगठनका अनुसार हाल कोभिड१९ विरुद्घ २ सय १२ खोप उत्पादनमा काम भइरहेको छ । यीमध्ये चार दर्जन खोपको क्लिनिकल परीक्षण भइरहेको छ, तिनमा पनि दर्जन जति अन्तिम चरणमा छन् । सामान्यतया अरू रोगका लागि वर्षौं लाग्ने खोप उत्पादन कोभिड१९ का लागि यति छिट्टै सम्भव देखिनु पनि आफैंमा उपलब्धि हो । अब यो उपलब्धिको लाभ नेपालीले पनि कसरी समयमै पाउने भन्नेमा सरकार केन्द्रित हुनुपर्छ ।खोप सुरुआती चरणमा छँदै कैयौं मुलुकले विभिन्न कम्पनीसित यसको पूर्वमाग गरिसकेका छन् । नेपालले अहिलेसम्म त्यस्तो कुनै अग्रसरता देखाएको छैन । बल्ल खोप आयात गर्ने कानुनी प्रक्रिया सहज बनाउन अध्यादेश ल्याइएको छ । आपत्कालीन औषधि र खोप प्रयोगलाई सहज बनाउन आवश्यक पर्ने औषधि अध्यादेश बुधबार राष्ट्रपतिबाट जारी भएको हो । अध्यादेशमार्फत औषधि ऐन २०३५ को दफा ९ क मा अन्य मुलुकमा आपत्कालीन प्रयोग गर्न अनुमति पाएको औषधि र खोपलाई नेपालमा पनि सहजै ल्याउन सकिने व्यवस्था गरिएको छ । यसरी प्रयोग गरेको औषधि वा खोपबाट कुनै असर देखिए रोक लगाउन सकिने प्रावधान पनि यसमा छ । अध्यादेशले अरू मुलुकले बनाएको कोरोना भाइरसविरुद्धको खोप नेपालमा परीक्षण गर्ने कानुनी बाटो पनि खोलेको छ । आपत्कालीन अवस्थामा आम जनताका लागि औषधि र खोप सहज होस् भनेर कानुन संशोधन गरिनु आफैंमा स्वागतयोग्य कदम भए पनि अब गरिने कामहरू खास अर्थपूर्ण हुनेछन् ।मन्त्रिपरिषद्ले यसअघि नै कोभिड१९ रोकथामका लागि समयमै खोप आपूर्ति गर्न अर्थ, स्वास्थ्य र परराष्ट्र सचिव सम्मिलित तीन सदस्यीय समिति गठन गरिसकेको छ । समितिले कहाँकहाँ खोप बनिरहेको छ, कहिले र कुन प्रक्रियाबाट ल्याउन सकिन्छ भन्नेबारे अध्ययन तथा तयारी गरिरहेको बताइएको छ । यो अवस्थामा अबको सबाल हाम्रा लागि सहज र उपयुक्त हुने खोप छनोट र त्यसको समयमै आपूर्तिको हो । यसका लागि सरकारले विश्वव्यापी खोप सुविधा सुनिश्चित गर्ने कोभाक्स प्रणालीसित पनि उचित समन्वय गर्नुपर्नेछ । खोप आयात गर्ने मात्र होइन, त्यसको भण्डारण र ओसारपसारमा पनि उचित तयारी थाल्नुपर्नेछ । आम रूपमै सुलभ नभैसक्दासम्म कुनकुन चरणमा ककसलाई खोप लगाउँदै जाने भन्नेमा पनि सरकार प्रस्ट हुनुपर्छ । स्वाभाविक रूपमा सुरुमा जोखिम बढी भएकाहरू अर्थात् कोरोना रोकथाम र उपचारमा अग्रपंक्तिमा खटिने र वृद्धवृद्धालाई यो प्रक्रियामा सहभागी गराइनुपर्छ । र, आजैबाट प्राथमिकताअनुसार संरचना निर्माण र जनशक्तिमा ध्यान दिनुपर्छ । मुख्य विषय, भोलि विश्व बजारमा खोप आइसक्दा पनि नेपालले भने आपसी गलफत्ती र बहानाबाजीमै समय गुजार्ने अवस्था आउनु हुँदैन, त्यसका लागि अहिलेबाटै सम्बन्धित सबै पक्ष गम्भीर भएर लाग्नुपर्छ ।"
निमुखाको गन्तव्य भारत,"तिहारको टीका नपुछिँदै भारततर्फ समाचारभित्र बेरोजगारीको अन्त्यहीन शृंखलाको प्रतिविम्ब देख्न सकिन्छ । भाइटीकाको भोलिपल्टै कञ्चनपुरको गड्डाचौकी नाकाबाट १ सय ३९ नेपाली रोजगारीका लागि हतारिँदै भारततर्फ लागे । आगामी दिनमा यो संख्या हजारौंमा पुग्ने निश्चित छ । लकडाउनका कारण भारतबाट फर्कन बाध्य बनेका व्यक्ति सबैजसोले यता केही काम पाउन सकेनन् । दैनिक गुजारा चलाउन कठिन हुँदा उनीहरूले भारतका रोजगारदाताहरूको शरण पर्नुको विकल्प भेटेनन् । ५६ महिनायताको राजनीतिक परिदृश्य नियालिरहेका श्रमजीवीहरूले पछि पनि नेपालमा वर्षौंसम्म केही काम नपाइने ठहर गरेर आफ्नो बाटो लागेका हुन् । हुन पनि सत्ताधारी दल नेकपाका शीर्ष नेताहरूको बालुवाटार, खुमलटार, कोटेश्वर, भैंसेपाटीबीचको टिठलाग्दो दौडधुपले बिदेसिन बाध्य हुनेलाई मात्र नभएर आमनागरिकलाई स्तब्ध तुल्याएको छ, निराशाको खाडलतर्फ धकेलेको छ । चाहे सत्तापक्षका दुई अध्यक्षबीचको रस्साकस्सी होस् या प्रमुख प्रतिपक्षी दल नेपाली कांग्रेसका टाउकेहरूको रडाकोले निस्किएको धूवाँ नै किन नहोस् यसबाट मुलुक अकल्पनीय भुमरीमा पर्ने डर बढेको छ । व्यक्तिगत स्वार्थ र गुटगत राजनीतिले संघीय राजधानीकै हुर्मत उडेको बेला दूरदराजमा बस्ने निमुखाको दुःखपीडा बुझ्न को अघि सर्ने ? जग नै हल्लिन लाग्दा विलासितामा रमाउन पल्केका प्रदेशका शासकले मिहिनेतसाथ रोजगारी सिर्जना गर्न किन चासो देखाउने ? यदि प्रदेश सरकार संवेदनशील हुँदो हो त कैलाली कञ्चनपुरजस्ता सुगम जिल्लामा रोजगारीको कमी हुने थिएन, सपरिवार झिटीगुन्टा बोकेर कसैलाई भारत पलायन हुनुपर्ने थिएन । यता सत्तापक्ष, प्रतिपक्षी दलका शीर्ष नेता आआफ्नै लडाइँमा अल्झिरहने, जनहितको ख्याल नगरी तैं रानी मै रानी को भर्ने कुवाको पानी शैलीमा मात्र राजनीतिक हुँकार मच्चाउने भएपछि निमुखालाई भागाभाग गर्नुको विकल्प के छ र ? भुवनेश्वर शर्मा, चन्द्रागिरि२, काठमाडौं"
स्वार्थ नमिल्दा फाटो,"नभएको सम्पत्ति सार्वजनिक गर्न पुष्पकमल दाहाललाई तीन महिना लागेको थियो । भौतिकवादी कम्युनिस्ट भएर पनि ग्रहदशा शान्त पार्न भैंसीदान गरे । भदौको गर्मीमा कोट, पाइन्ट, टाई र छालाजुत्तामै देउघाटमा बाबुलाई दागबत्ती दिए । कुनै साल दसैंतिहारमा टीका नलाए पनि छठमा सूर्यलाई अर्घ्य दिए । उनको नाममा सम्पत्ति नै छैन । अजयराज सुमार्गीमार्फत भएका लगानी र पुँजीबारेको चर्चा चिसो भैसक्यो । बीस करोडजति मोलिने लाजिम्पाटको घर पनि उनको होइन । उनको लगानीमा चलेको भनिएका वा उनकै हो भन्ने आरोप लागाइएका विभिन्न ठाउँका अस्पताल र होटलले जनतालाई सेवा दिएकै छन् । दाहाल आफू र आफ्नो पार्टी कसै गरी लोकप्रिय बन्न नसकेपछि एमालेको बुई चढेर नेकपामा विलीन भएको एकदमै साँचो हो । कथित् जनयुद्धमा मारिएका सत्र हजारमध्ये आधाको जिम्मेवारी म लिन्छु भनेको पनि धेरै भएकै छैन ।पछिल्लो समय उनले प्रस्तुत गरेको १९ पेज लामो प्रतिवेदनमा प्रधानमन्त्री केपी शर्मा ओलीलाई लगाइएका आरोपहरू सञ्चार माध्यममा पहिल्यै आएका हुन् । स्वार्थ मिल्दासम्म उनले नभनेका मात्र न हुन् । यहाँसम्म आइपुग्दा दाहाललाई, अर्काको घरमा बास बसेर त्यही घर कब्जा गर्न खोजेको भन्नेहरू पनि छन् । यता, खेलमा झेल भई आफ्नो हार हुने छाँट आएपछि खेलमै सामेल नहुने भनेझैं सचिवालय सदस्य दाहालका पक्षमा बढी भएपछि सम्पूर्ण सचिवालय सदस्यले राजीनामा दिनुपर्ने कुरा आइरहेछ । दाहालको १९ पेजी प्रस्तावको जवाफका रूपमा ओलीले प्रस्तुत गर्ने प्रस्ताव, ३८ पेजी हुन पनि सक्छ । दुवै अध्यक्ष आआफ्ना हिसाबले अत्यन्त शक्तिशाली र हार्न कोही नचाहने भएपछि प्रधानमन्त्री ओलीले चाल्न सक्ने सम्भावित कदम, देश र जनताको पक्षमा नहुन पनि सक्छ । रिस उठेको बेलामा मात्र दुई अध्यक्षले एकअर्काको पोल खोलाखोल गर्ने तर स्वार्थ मिल्दा ती सबै दुई जनामै सीमित भएर हुँदैन । त्यस्तो प्रश्नको छिनोफानो देश र जनताका सामु हुनुपर्छ । इन्द्रकुमार श्रेष्ठ, कमलाकुञ्ज, ओखलढुंगादाहालसँग बदला लिन प्रधानमन्त्री ओलीले यतिखेर विभिन्न नेतालाई विभिन्न प्रलोभन दिँदै छन् रे । माधवकुमार नेपाललाई प्रधानमन्त्री र वामदेव गौतमलाई तत्काल उपप्रधानमन्त्री र भविष्यमा पार्टी अध्यक्ष बनाउँछु भनेर फकाउँदै छन् रे । के प्रधानमन्त्री र पार्टी अध्यक्षको पद प्रधानमन्त्री ओलीको खल्तीबाट सिर्जना हुने पद हुन् ? प्रधानमन्त्री ओली भनेकै पार्टी अनि पार्टी भनेकै प्रधानमन्त्री ओली हुन् र ? होइन भने पदहरू बाँड्ने हैसियत पार्टी सिस्टममा व्यक्तिलाई कसरी प्राप्त हुन्छ ? पार्टीभित्रको समस्या हल गर्न नसक्ने, पार्टीका नेताहरूलाई मिलाउन नसक्ने, बैठकको सामना गर्न नसक्ने, बैठक बोलाए आफू अल्पमतमा पर्छु भन्ने डरले बैठक बोलाउनै नमान्ने प्रधानमन्त्री ओलीको अप्रजातान्त्रिक र तानाशाही चरित्रले गर्दा यतिखेर पार्टी र सरकार दुवै राम्रोसँग चल्न सकेको छैन । प्रधानमन्त्री ओलीको कार्यशैली र बिचौलियाहरूसँगको साठगाँठले नेकपाको भोट बैंक नराम्रोसँग घटेको छ तर पनि उनमा त्यो चेत छैन । बरु उल्टो उन्माद छ । ३ वर्षमा ३७ किमि मात्र रेलमार्ग बन्यो तर पनि त्यो सरकारको उपलब्धि हो भन्न लाज मान्दैनन् । तसर्थ दाहालको १९ पृष्ठको प्रतिवेदनबारे पार्टीभित्र घनीभूत छलफल हुनैपर्छ । प्रधानमन्त्री ओली बैठकमा नआए त्यो प्रतिवेदन स्थायी समितिमा पठाउने निणर्य गरिनुपर्छ । सरकारको समीक्षा पार्टीभित्र गर्न नपाइने व्यवस्था नेकपाले अनुसरण गर्नु हुन्न । गोपाल देवकोटा, जोरपाटी, काठमाडौं"
शिक्षा मन्त्रालयको गाईजात्रामा सकियो शैक्षिक सत्र,"१ सिंहदरबारमा बसी आदेश दिएर जागिर खान पल्केका शिक्षामन्त्री र शिक्षासचिव अनि तिनकै आदेशपालक मात्रै भएर जागिर पचाउने सहसचिवहरूलाई यो देशको शिक्षा व्यवस्था कसरी रसातलमा पुगिसक्यो भन्ने हेक्का नहुनु दुःखद पक्ष हो ।२ कहिले वैकल्पिक शिक्षा निर्देशिका, कहिले के निर्देशन, कहिले विद्यालय खोल भन्ने परिपत्र त कहिले बन्द गर भनेर परिपत्र गर्दै संविधानले स्थानीय सरकारलाई दिएको विद्यालय शिक्षाको एकल अधिकारको हनन गर्दै ७ महिना शैक्षिक सत्र तहसनहस पार्ने पदाधिकारी यिनै हैनन् र ?३ विज्ञ कराइरहे, विकल्प सुझाइरहे, तर ती सुझाव बेठीक पनि नभन्ने र काम पनि नगर्ने प्रवृत्तिले गर्दा विद्यालय शिक्षामा अध्ययनरत ८२ लाख विद्यार्थीको भविष्यमाथि धावा बोल्ने त्यही मन्त्रालय होइन र ?४ कहिले निजी विद्यालयको प्रभावमा परेर भर्ना खोल्ने, कहिले कोभिडका कारण विद्यालय बन्द भएको शुल्क नलिन आदेश गर्ने त कहिले लिए हुने भनेर स्वीकृति दिने, अभिभावक र विद्यार्थीको मर्का नसुन्ने तर शैक्षिक व्यापारीलाई पोस्ने त्यही मन्त्रालय देखिएन र ?५ संसारका मुलुकहरूले कोभिडका कारण अवरुद्ध भएको शिक्षालाई वैकल्पिक माध्यमबाट पठनपाठन गर्न थप लगानी गरेको परिप्रेक्ष्यमा हाम्रोमा भने नियमित विकासका लागि जाने शिक्षाको रकमसमेत रोकेर गाईजात्रा देखाउने त्यही मन्त्रालय होइन र ?६ लगानी सुको नगर्ने तर हाकिमी पाराले निर्देशन दिएको भरमा विद्यार्थीको शिक्षा सम्भव हुन्छ ? असार १ गतेदेखि लागू भएको वैकल्पिक शिक्षा निर्देशिकाअनुसार कति काम भए ? विद्यार्थीले के सिके ? खै अनुगमन ?७ केन्द्रीय नियन्त्रणमा ३५ हजार विद्यालय अठ्याउने अनि अनुगमनसम्म नगरेर तलब खाएर बस्ने प्रवृत्तिले निर्देशिका कार्यान्वयन भयो ? अलिकति पनि नैतिकता छ भने गएर हेर विद्यालय र तिनका विद्यार्थीका अवस्था । यो दयनीय परिस्थितिमा शिक्षा पुर्याउने को ?८ अहिले आएर विद्यालय सञ्चालन कार्यढाँचा भनेर फेरि स्थानीय सरकारकै काँधमा शिक्षाको जिम्मेवारी दिने मन्त्रालयले ७ महिनाअगाडि नै यो निर्णय गरेको भए शैक्षिक सत्र ध्वस्त हुन्थ्यो ? हिमाली क्षेत्रका विद्यालयको शैक्षिक सत्र त यही मंसिरमा सकिने हो नि ?९ कोभिडको प्रभाव नपरेका पालिकाहरूमा सञ्चालनमा आएका विद्यालयसमेत बन्द गराउँदै हिँड्ने स्थानीय प्रशासनलाई निर्देशित कसले गर्यो ? त्यही मन्त्रालयको केन्द्रीकृत मानसिकता हैन ?१० के अब चैतभित्र शैक्षिक सत्र सम्पन्न हुन सक्ला ? गोलमटोल गरेर विद्यार्थीलाई छक्याएर शैक्षिक प्रगति होला ? कि अभिभावकबाट शुल्क उठाउँदैमा विद्यार्थीको शैक्षिक प्रगतिको सुनिश्चितता होला ? मनप्रसाद वाग्ले, मीनभवन, काठमाडौं"
"अनुत्तरदायी लोकतन्त्र, बिन्दास नेता","भारत र चीन दुवै छिमेकी मुलुकमा बसाइको अनुभव भएको यो पंक्तिकारले आर्थिक व्यवहारवादी दृष्टिकोणबाट हेर्दा, निम्न आय भएकाहरूका लागि मात्र होइन, मध्यम आय भएकाहरूका लागि समेत जीवनयापनका लागि निकै कष्टप्रद मुलुक हो नेपाल । नेपालको आर्थिक संरचना नै यस्तो जटिल प्रकृतिको निर्माण गरिएको छ, मध्यम वर्गलाई सामान्य बचतका लागि पनि निकै धौधौ पर्छ । वर्तमान विश्वमा नेपालको जत्तिको आर्थिक आधार भएका मुलुकहरूमा मध्यम वर्गले मासिक रूपमा केही रकम बचत गर्दै घरजग्गा एवं चारपाङ्ग्रे सवारी साधनको जोहो गर्न खासै कठिन मानिँदैनÙ छरितो बैंकिङ पद्धतिबाट सेवा लिँदै किस्ताबन्दीमार्फत सहज भुक्तानी गर्न सकिन्छ । तर नेपालमा निम्न र मध्यम वर्ग दुवैका लागि जीवनयापन निकै कठिन छ । मध्यम वर्गले कार चढ्नु अझै पनि ठूलो प्रतिष्ठाको विषय मान्छ । त्यसैले त कार सवार भिडियो बनाएर टिकटकमा अपलोड गर्छ, फेसबुकका भित्ता भर्छ । जबकि मध्यम वर्गले अहिलेको वैश्विक परिदृश्यमा कार चढ्नु वा घरघडेरी जोड्नु ठूलो प्रतिष्ठाको विषय मानिँदैन । उच्च वर्गका लागि त यो सबै देखावटी जरुरत निश्चित रूपमै पर्दैन ।वेदान्ती शब्द सापटी लिएर भन्नुपर्दा, वर्तमान नेपाल सरकार असंयमित भ्रष्ट मनजस्तै छ । यो अस्तित्वमा हुनु र नहुनुले जनताले कुनै अर्थ पाएका छैनन् । लामो समय युरोप बसेर फर्केका एक साथीले सुनाउँदै थिए, काठमाडौं आएको दुई वर्षमा पाँच दर्जनभन्दा बढी केन्द्रीय नेताहरू भेटें होला । जसलाई भेट्दा पनि जग्गा दलाल वा कुनै माफिया व्यापारीलाई भेटेजस्तो लाग्छ र निराश हुन्छु । काठमाडौंका राजनीतिशास्त्रका अध्येता एक मित्र केही दिनअघिको कुराकानीमा भन्दै थिए, पहिलेका सरकारहरूले पनि गतिलो त केही गरेका होइनन् तर पनि सरकार छ कि जस्तो लागेर आलोचना वा सुझाव दिने गरिन्थ्यो । तर अहिले सरकारकै अस्तित्व छ भन्ने नै मनले मान्दैन, अस्तित्वहीन तत्त्वको आलोचना कसरी गर्नु ? निकै अपेक्षा गरिएको नेपालको लोकतन्त्रले अहिलेसम्म निराशा, तनाव र सर्वत्र विनाशबाहेक केही दिन सकेन । केपी शर्मा ओली नेतृत्वको सरकारलाई अनुदार भन्ने बेला त अझै भएको छैन होला, तर यो जनताको तवरबाट हेर्दा निकै अनुत्तरदायी सरकारचाहिँ पक्कै हो । लोकतन्त्रका मान्यतालाई दुरुपयोग गर्ने अनुत्तरदायी सरकारले अन्ततोगत्वा, विश्लेषक फरिद जकारियाले भनेजस्तो, अनुदार लोकतन्त्रको निर्माण गर्ने निश्चितजस्तै हुन्छ । किनभने अन्तिममा जनाधारले सहयोग नगर्ने भएपछि उसले अनेक अलोकतान्त्रिक हर्कतहरू गर्दै आफ्नो सत्तावर्चस्व स्थापित गरिरहन खोज्छ र समाजलाई नयाँ विभाजनतर्फ लगेर कुत्सित राजनीतिक लाभ हासिल गर्ने प्रयास गर्छ ।जर्ज अर्वेल (१९८४) ले आफ्ना नेताले जे गर्यो सबै ठीक छ भन्ने कार्यकर्ताहरूप्रति व्यंग्य गर्दै भनेका थिए, तिम्रो पार्टीले भनेको छ तिमीहरूका आँखा र कानले थाहा पाएका प्रमाणहरू खारेज गर र प्रमुख नेताको कमान्ड जे आउँछ, त्यसलाई अन्तिम सत्य मानेर अनुसरण गर । अहिले सत्तासीन दल नेकपाका कार्यकर्ताहरूको ओलीभक्ति देख्दा निकै दया लागेर आउँछ । बोली हराएको छ उनीहरूको । लाग्छ, कम्युनिस्ट पार्टीभित्रका आन्तरिक बहस र अन्तरक्रिया अब सकिएका छन् । कथित शीर्ष नेताहरू जे भन्छन्, त्यो नै मन्त्रसरह भएको छ । शीर्ष नेताहरूविरुद्ध प्रश्न गर्नु राजनीतिक जीवन समाप्त हुनुसरह भएको छ, कार्यकर्ताहरूका लागि । त्यसैले जोखिम लिन कार्यकर्ताहरू तयार देखिँदैनन् । जसरी केन्द्रका सेवासुविधाहरूमा पार्टीका शीर्ष नेताहरूको हालीमुहाली छ, त्यसै गरी प्रदेश र स्थानीय तहमा कार्यकर्ताहरूको दोहनले जनतालाई कम्ती सकस दिएको छैन । यसले समग्र लोकतान्त्रिक व्यवस्थाप्रति नै जनतामा चरम निराशा र आक्रोश सिर्जना गरेको छ । नेपालजस्तो मुलुकमा बरु उदार तानाशाह नै ठीक हो कि भन्नेसम्मको सोचाइमा जनता पुग्न बाध्य भएका छन्, लोकतन्त्रको विकल्प त्यो होइन भन्ने जान्दाजान्दै ।राजनीतिक वैज्ञानिक फ्रान्सिस फुकुयामा भन्छन्, जसरी बीसौं शताब्दीमा अनुदारवादी तानाशाही विचारधाराले लोकतन्त्रमाथि अनेक धावा बोल्यो, एक्काइसौं शताब्दीमा चाहिँ लोकतन्त्रका लागि सबैभन्दा खतरनाक भ्रष्टाचार हुन सक्छ । विभिन्न मुलुकमा नयाँनयाँ ओलिगार्क हरूको प्रवेश हुने र यसले समग्र व्यवस्थालाई भ्रष्ट, अनुत्तरदायी र सामान्य जनताको नजरमा निकै विध्वंसक प्रकृतिको बनाउन सक्छ भन्ने उनको टिप्पणी छ । सराह चायेजले आफ्नो पुस्तक थिभ्स अफ स्टेट मा कसरी चरम भ्रष्टाचारले अफगान सरकारको तालिबान विद्रोहीविरुद्धको कारबाहीलाई कमजोर बनाएको छ र अधिकांश अफगानीहरू चरम निराशामा छन् भनी उल्लेख गरेकी छन्् । पुस्तकमा मोरक्को, नाइजेरिया, कजाकस्तान, युक्रेनजस्ता थुप्रै मुलुकमा कसरी चरम भ्रष्टाचार र कुशासनले समग्र अस्तव्यस्ततालाई निम्ता दिएको छ भनी उनले विस्तृत अध्ययन गरेकी छन् ।संसदीय लोकतन्त्रमा विरलै मिल्ने अवसर केपी ओलीलाई थियो । तर अदूरदर्शिता, सामूहिक क्षमताको अभाव, नेतृत्वशैलीको कमी र चरम अहंकारका कारण उनले आफ्ना केही आसेपासेबाहेक बाँकी जनतालाई निकै निराश बनाए । राष्ट्रवादको आडमा चुनावी नतिजा आफ्नो पक्षमा पार्न सफल ओलीले अन्तिममा राष्ट्रवादलाई नै भद्दा मजाक र नयाँ द्वन्द्वको आधार तयार गर्ने विषय बनाइदिए ।सन् १९७८ मा आर्थिक सुधारको सुरुआत गरिसकेपछि चिनियाँ नेताहरू आत्मविश्वासका साथ भन्थे, पश्चिमा विश्वले पाँच सय वर्षमा गरेको प्रगति पचास वर्षमा र पचास वर्षमा गरेको प्रगति पाँच वर्षमा पूरा गरिछाड्ने हो । आखिर ठोस प्रतिबद्धता, वैज्ञानिक दृष्टिकोण, मिहिनेत र निरन्तरता हुन सक्यो भने सकिने रहेछ भन्ने चीनले प्रमाणद्वारा नै सारा विश्वलाई देखाइसक्यो । यो सबै चमत्कार नजिकबाट हेरेका सिंगापुरका कूटनीतिज्ञ एवं प्राध्यापक किशोर महबुवानी भन्छन्, पश्चिमाहरू हो, चीनसँग जुध्ने काम नगर, बरु जागेको चीनलाई आफैं सुत्न देऊ । सही नेतृत्व र ठोस दृष्टिकोण हुन सके अहिलेको विश्वमा कुनै पनि मुलुकले फड्को मार्न समय लाग्दैन । पछिल्लो उदाहरण भियतनाम भएको छ । सन् १९८६ मा दोई मोई अर्थात् पुनर्निर्माण अभियानबाट आर्थिक समृद्धिको सुरुआत गरेको भियतनाम यतिखेर विश्वका विख्यात कम्पनी एवं लगानीकर्ताहरूका लागि अति आकर्षणको केन्द्र बनेको छ । चीनपछि विश्वमा आर्थिक चमत्कार गर्ने मुलुकमा भियतनामलाई लिन थालिएको छ । यस पंक्तिकारले ओली सरकारको गठनताका उनमा देखिएको समृद्धिप्रतिको मोह हेर्दा यदि गतिलो टिम बन्न सक्यो र समृद्धको स्पष्ट खाका तयार गर्न सके नेपाल दक्षिण एसियामा लोकतान्त्रिक मूल्यमा उभिएको नयाँ भियतनामजस्तो बन्न सक्ने सम्भावनालाई नकारेको थिएन, भलै विश्वास गर्न निकै गाह्रो थियो । तर न उनले गतिलो टिम बनाउन सके, न केही कर्मकाण्डी कामबाहेक समृद्धिको स्पष्ट खाका तयार भो, न त कार्यान्वयन र चुस्तताले नै गति लिन सक्यो । यी सबैको भयानक अभावमा ओली सरकार मात्र होइन, सिंगो नेकपा जनताका नजरमा अनुपात्दक, अनुत्तरदायी र गुणस्तरहीन वस्तुजस्तो हुन पुग्यो । अब जति निचोरे पनि रस आउला भन्ने आशा जनतामा रत्तीभर छैन । यो नै वर्तमान नेपाली लोकतन्त्रको निकै पीडादायी यथार्थ हो ।अमेरिकाका पूर्वश्रममन्त्री एवं विश्लेषक रोबर्ट बी रेइचले आफ्नो पुस्तक द सिस्टम, हु रिग्ड इट, हाउ वी फिक्स इट मा कसरी केही व्यक्तिलाई मात्र धनी बनाउने व्यवस्थाले समग्र पद्धतिप्रति जनतामा आक्रोश र देशमा बेमेल ल्याउँछ भनी मसिनो गरी चर्चा गरेका छन् । ठालुहरूका लागि त नेपालमा अहिले पनि समाजवाद नै छÙ सामान्य जनताका लागि समाजवाद स्वर्गको सपनाजस्तै हो, खुबै सुनिन्छ तर कतै महसुस हुँदैन । परम्परागत शैलीका सरकारी कार्यालयहरूको सेवाप्रवाह अझै पनि कस्तो छ भने, सेवाग्राहीमा सरकारी कार्यालयनजिक पुग्नै लाग्दा चिढचिढोपन आउन थाल्छ । उनीहरू आज काम पक्कै हुँदैन वा अरू केके दुःख दिने हो भन्ने मनोविज्ञानसहित सरकारी कार्यालय पुग्छन् । यस्तो अवस्थामा प्रधानमन्त्री र उनका मन्त्रीहरूबाट सुशासनको कुरा सुन्दा कम्ती जलन हुँदैन जनतालाई ।यस पंक्तिकारले अहिले केन्द्रमा बसेर राजनीति गर्ने लगभग सबैजसो प्रभावशाली नेताहरूसँग प्रत्यक्ष वा अप्रत्यक्ष रूपमा भेटघाट गर्ने मौका पाएको छ । त्यस अवसरमा म उनीहरूको वाक्यसँगै शारीरिक हाउभाउ, परिपक्वता, विषय उठानप्रतिको गम्भीरता र व्यावहारिक आधारहरू औंल्याउने प्रयास गर्थें । तर साह्रै निराश हुन्थें । गम्भीरता, परिपक्वता र वैज्ञानिक दृष्टिकोणको व्यापक अभाव अधिकांश नेपाली नेताहरूमा देखिन्छ । यसले गर्दा जनतामा यो सरकार गए पनि आउने त उस्तै हो भन्ने छ, नयाँ बोतलमा पुरानै रक्सीजस्तो ।पछिल्लो लोकतान्त्रिक अभ्यासको करिब तीन दशक नाघे पनि अधिकांश नेपाली जनतामा अझै पनि राजनीतिक सक्रियता, सुझबुझ र सचेतना देखिँदैन । भारतमा सामान्य मुद्दाहरूमा स्वतन्त्र जनता स्वस्फूर्त सडकमा आउनु र विरोध प्रदर्शन गर्नु सामान्य मानिन्छ । तर हामीकहाँ कुनै विरोध प्रदर्शन भयो कि, प्रायः राजनीतिक दलसम्बद्ध नै हुने गर्छ । केही वर्षयता सामाजिक सञ्जालमार्फत प्रयास गर्न खोजिए पनि आमजनताले भौतिक रूपमा उपस्थित भएर समर्थन गरेको देखिँदैन । यसले पनि विद्यमान दलहरूका नेताहरूलाई जनतामा जतिसुकै असन्तुष्टि भए पनि शासन गर्ने हामीबीचबाटै आउने हो भन्ने दम्भ छ । यसले गर्दा न त नेपाली लोकतन्त्रले सेवा प्रवाह गर्न सक्ने न सुध्रिन तयार हुनेजस्तो अचकल्टो राजनीतिक अवस्था नेपालमा विद्यमान छ । यस पंक्तिकारले भेटेका विभिन्न दलका नेताहरूले दलहरू र नेताहरूप्रति जनतामा चरम असन्तुष्टि छ भन्ने स्वीकार गरे पनि विद्यमान दलहरू र व्यवस्थालाई चुनौती दिने गरी अर्को कोही आउँछ भन्नेमा चाहिँ रत्तीभर विश्वास गर्दैनन् । र त लोकतन्त्र लुटतन्त्रमा परिणत भइसक्दा पनि नेताहरू ढुक्क देखिन्छन्, बिन्दास छन्Ù आफ्नाहरूलाई समाजवाद आएकै छ, तर के गर्नु नेपाली जनताको चरम बिचल्ली छ । अब ढिलो नगरी जनता सडकमा आउनुपर्छ, उत्कट दबाब सिर्जना गर्नुपर्छ र निकै संघर्षबाट स्थापित लोकतन्त्रलाई लुटतन्त्र र नयाँ ओलिगार्क हरूबाट फिर्ता ल्याई जनताप्रति पूर्ण उत्तरदायी, वफादार अनि पूर्ण भरोसा र विश्वास दिलाउन सक्ने नयाँ लोकतन्त्रको स्थापनामा लाग्नैपर्छ ।जनता चनाखो नहुने हो भने संघर्ष गरेर आएको राजनीतिक परिवर्तनबाट केही ठालुहरूलाई मात्र लाभ हुन्छ भन्ने दृष्टान्त जर्जिया, ट्युनिसिया, युक्रेन, पोल्यान्ड लगायतले देखाएका छन् । राजनीतिक वैज्ञानिकहरू ल्यारी डायमन्डको डेमोक्रेटिक रिग्रेसन थेसिस र स्यामुल हन्टिङ्टनको रिभर्स वेभ अफ डेमोक्रेटिक ब्रेकडाउन एप्रोच ले पनि कसरी अनुत्तरदायी लोकतन्त्र र कुशासनले लोकतन्त्रलाई संरचनागत रूपमा व्यापक कमजोर बनाई जनतामा वितृष्णा पैदा गर्छ भन्नेबारे गहन अध्ययन प्रस्तुत गरेका छन् । वार्षिक करिब ९ खर्ब विप्रेषण भित्रिने नेपालमा यो आधार पनि नहुने हो भने देशको अवस्था कस्तो हुन्थ्यो होला, कल्पना गर्नसम्म सकिँदैन । यो बुझेका छट्टु नेताहरू उद्योगधन्दा स्थापनातर्फ होइन कि, आक्रोशमा आउन सक्ने बढीभन्दा बढी युवाहरूलाई विदेश पठाएर स्वदेशमा लुटको साम्राज्य कायम गर्न हरपल लागिरहेका छन् ।अमेरिकी लेखक वाल्टर लिपम्यान आफ्नो चर्चित पुस्तक पब्लिक ओपिनियन मा बहुसंख्यक जनताले मुलुकका नीतिकार्यक्रमबारे चासो नराख्ने हुँदा शासकहरूलाई झुटको खेती गर्न निकै सहज हुने टिप्पणी गर्छन् । नेपाली सन्दर्भमा अब जनता जाग्नैपर्ने भएको छ । कठिन संघर्षबाट स्थापित लोकतन्त्रलाई जनमुखी र उत्तरदायी बनाउन अब पनि बाध्य नपारे यसपछि आउने प्रत्येक ओलीले मुलुकको बरबादी र जनतालाई थप बिचल्लीमा पार्नेछन् । केही नेताहरू, केही कर्मचारी, बिचौलिया र उनीहरूका आसेपासेका लागि आएको नक्कली समाजवादको मुकुन्डो भत्काउन अब ढिला गरे यसले उत्पन्न गर्ने नयाँ शिराको सामाजिक अस्तव्यस्तता र द्वन्द्व निकै भयानक हुने निश्चित छ । कोभिड१९ महामारीको जटिल अवस्थामा पनि जनतालाई न्यूनतम आर्थिक राहत घोषणा गर्न नसक्ने निकम्मा सरकार र अति गैरजिम्मेवार दलहरूलाई जनताले अब सबक सिकाउनैपर्छ । लोकतन्त्रको विकल्प झन् उत्तरदायी लोकतन्त्र हुनुपर्छ । यस प्रयोजनका लागि जनताले पुनः एकपटक कठिन सडक संघर्ष गर्नुफर्ने समय आएको छ ।"
व्यवस्थापन सुध्रिए अपेक्षित परिणाम,"योयो ग्य, दक्ष, क्षमतावान् कर्मचारीले आफ्नो आकांक्षा र संगठनको उद्देश्यबीच तादात्म्य राख्दै संगठनको विकास, विस्तार र संगठनप्रतिको जनविश्वास बढोत्तरी गरी सेवाप्रवाहलाई चुस्तदुरुस्त पार्न मुख्य भूमिका खेलेका हुन्छन् । अर्कातिर, दलीय राग भएका, विभिन्न छिद्रको प्रयोग गरी संगठनमा छिरेका र जुनसुकै तवरबाट व्यवस्थापनलाई अनेक प्रलोभनमा पारी आफ्नो स्वार्थपूर्तिका लागि कुनै कसर बाँकी नराखेकाहरूले सधैं संगठनको विकासमा व्यवधान खडा गरेका हुन्छन् । नेतृत्ववरिपरि झुम्मिएर सधैं आफूलाई अग्रणी स्थानमा राख्ने, स्वार्थप्रेरित गतिविधि गर्न उक्साउने, आवश्यक पर्दा थर्काउने र पछि फेरि लोलोपोतो मिलाउने व्यक्तिहरू प्रायः संगठनमा हुन्छन् । यस्तो परिवेशले राम्रा नीति, योजना र कार्यक्रमहरू कागजमै सीमित बन्दा र समयोचित अनुगमन र मूल्यांकन पनि हुन नसक्दा अधिकांश संगठनको कार्यसम्पादनमा असर पर्ने गरेको छ । नेतृत्व र व्यवस्थापकले व्यक्तिगत स्वार्थप्रेरित झुन्डहरूको यथासमय पहिचान नगर्दा संगठनको सेवाप्रवाह खस्किई जनविश्वास संकटमा पर्ने जोखिम बढ्दो छ ।जबसम्म कर्मचारीको ज्ञान, सीप, क्षमता, योग्यता र दक्षताको पहिचान गरी उपयुक्त व्यक्तिलाई उपयुक्त पदमा पदस्थापन गरिँदैन, तबसम्म जतिसुकै सुधारका नीतिहरू तय गरे पनि संगठनको जीवनमा तात्त्विक सुधार हुनै सक्दैन । योग्य, दक्ष र क्षमतावान् व्यक्तिको पहिचान गरी निजको ज्ञान, सीप र क्षमताबमोजिम उपयुक्त कार्य जिम्मेवारी दिन नसक्नु नै अधिकांश संगठनको प्रमुख चुनौती बनेको छ ।योग्यताको सम्मान नहुँदा कनिष्ठबाट वरिष्ठहरू डोमिनेट हुने, व्यवस्थापनले पनि स्वार्थप्रेरित तिनै झुन्डहरूको फाइदाका लागि अनावश्यक पद सिर्जना गर्ने, कतिपय अवस्थामा पदहरू खाली रहेको यथार्थ आफूप्रतिकूल अवस्थामा लुकाउने र अनुकूल अवस्थामा मात्र देखाउने, कानुनका छिद्रहरूको अपव्याख्या गरी आन्तरिक नियम संशोधन र परिमार्जन गरी तिनै व्यक्तिलाई सेवामा स्थापित गर्ने कामहरू हुन्छन् । यसले गर्दा संगठनको लक्ष्य एकातिर र कामकारबाही अर्कोतिर हुने जोखिम बढ्छ । यस्ता गतिविधिबाट केही व्यक्तिलाई फाइदा त होला तर कालान्तरमा संगठनको गतिशीलतामा ह्रास आउँछ । तसर्थ नेतृत्व संगठनमा आइपर्ने समस्याको समाधानमा सर्वमान्य सिद्धान्त अवलम्बन गर्नमा चुक्नु हुँदैन ।भनिन्छ, अनुभव सिकाइको महत्त्वपूर्ण अवयव हो । लामो समयदेखि संगठनको सेवामा लागिपरेका कर्मचारीहरूको यथोचित मूल्यांकन नगरिनु, समान तह र समान पदमा रहेकाहरूका बीचमा नियमानुसार पाउने सेवासुविधामा भेदभाव गरिनु, लैंगिकमैत्री वातावरण निर्माणमा चासो नराख्नु, निर्णय तहमा सकेसम्म पहुँचका भरमा सहभागिता गराउने गर्नु, नयाँनयाँ विचार र कार्यशैलीलाई प्रोत्साहन नगरिनु, तल्लो र माथिल्लो तहका कर्मचारीहरूबीच अन्तरक्रियाको अवसर सिर्जना नगरिनु, नियम र विधिबाट हुने भनिएका सरुवा, बढुवा, विदेश भ्रमण र तालिमका अवसरहरूमा व्यवस्थापनका समर्थकहरूलाई छनोट गरिनु, नवप्रवेशीहरूलाई संगठनको उद्देश्य, कार्यव्यवहार र कार्यसंस्कृतिबारे अभिमुखीकरण नगरिनु, नवप्रवेशी र अनुभवी कर्मचारीहरूबीच अन्तरघुलनका कार्यक्रमहरू नल्याइनु, ज्येष्ठतालाई व्यवहारतः प्रयोगमा ल्याउन कन्जुस्याइँ गरिनु, पुरस्कार र दण्डको यथोचित व्यवस्थापन नगरिनु जस्ता कारणबाट कर्मचारीहरूको मनोबल खस्किने गर्छ । कर्मचारीहरूका गुनासालाई यथासमय सम्बोधन नगरी नेतृत्व र व्यवस्थापनले पेलेर अगाडि बढ्ने दम्भ देखाए संगठनको जीवनमा अत्यन्त दुर्भाग्यपूर्ण अवस्था निम्तिन्छ । मानव स्रोत व्यवस्थापनका सर्वमान्य सिद्धान्तहरूको अवलम्बनमा असंवेदनशील रहनाले र कमजोर पूर्वाधारका कारण आज विश्व बजारमा प्रतिस्पर्धा गर्न सक्ने नयाँ प्रविधियुक्त ज्ञान, सीप र क्षमता भएको युवा जनशक्ति बिदेसिनुपर्ने अवस्था रहिरहेको छ ।कुनै पनि संगठनलाई कस्तो बनाउने भन्ने विषय त्यो संगठनका नीति, योजना, कार्यक्रमहरूले निर्धारण गर्छन् । संगठनले ती नीति लागू गर्न नसके अन्य सरोकारवालाप्रति प्रश्न उठाउने नैतिक हैसियत रहँदैन ।संगठन एउटा घर हो । घरका लागि आवश्यकतानुसार राम्रा र गुणस्तरीय वस्तु तथा सेवा खरिद गर्ने, दिगोपनमा ध्यान दिने, मितव्ययी हुने र परिवारका सदस्यहरूलाई उचित तवरले स्रोतसाधन बाँड्ने गरिन्छ । ठीक त्यसै गरी संगठनको व्यवस्थापन पनि गरिनुपर्छ । तर, त्यस्तो हुन सकेको पाइन्न । उदाहरणका लागि, कनिष्ठ तहको कर्मचारीले व्यवस्थापनको पहुँचको भरमा सवारी साधनको प्रयोग गरिरहेको हुन्छ भने कानुनी मापदण्ड पुगेका कर्मचारीहरूलाई त्यो सुविधा नपाइरहेका हुन सक्छन् ।कतिपय सन्दर्भमा संगठनको उद्देश्य परिपूर्तिका लागि राखिएका जायज मागहरूप्रति पनि व्यवस्थापनले संकुचित दृष्टिकोण राख्ने, गुनासो गर्नेहरूलाई सरुवा गरिदिने, भन्नैपर्ने विषयवस्तुमा पनि मौन बस्न बाध्य पारिने परिपाटीले संगठनको आन्तरिक अवस्था स्वास्थ्यकर हुनै सक्दैन र यस्तो हुनु संगठनका लागि निर्मम चुनौती हो । संगठनमा गुनासो गर्नुपर्ने अवस्था नै नआउनु अति उत्तम हो तर पनि यो पूर्णतः सम्भव नहुन सक्छ । संगठनमा गुनासो गर्न सक्ने वातावरण सिर्जना गरिनुपर्छ र त्यसको उचित सम्बोधनका लागि प्रयासहरू हुनुपर्छ । गुनासोबाटै संगठनले आफूलाई सुधार गर्ने हो । संगठन एउटा पाठशाला पनि हो र विभिन्न परिस्थितिमा सिक्दै अगाडि बढिरहेको हुन्छ ।संगठनको अहितमा रहेको हरेक क्रियाकलापलाई व्यवस्थापन र नेतृत्वले समयमा पहिचान गरी सुधारको इमानदार प्रयास थाल्नुपर्छ । समस्यालाई ज्यूँका त्यूँ राखिरहन खोज्नु भनेको नेतृत्व र व्यवस्थापनमै समस्या रहनु हो । संसारका असल अभ्यासहरू केलाएर हेर्दा, यदि नेतृत्व र व्यवस्थापन सही छ भने ढिलोचाँडो संगठनमा सुधारको संकेत देखा पर्छ र कालान्तरमा संगठनको संस्थागत विकास, समग्र स्रोतको उचित व्यवस्थापन, भ्रष्टाचार नियन्त्रण, गुणस्तरीय सेवाप्रवाहको सुनिश्चितता, जवाफदेही र उत्तरदायित्व वहनसहितको जनविश्वास कायम हुन सक्छ । नेतृत्वले चाहेमा संगठनमा प्रशस्त सुधार गर्न सक्ने हुँदा संगठनलाई सही दिशातिर लैजान नेतृत्व र व्यवस्थापनको दृष्टि पुग्नुपर्छ । नेतृत्व र व्यवस्थापनमा गरिने सुधारले मात्रै संगठनको अपेक्षित परिणाम हासिल हुन सक्छ ।"
विश्व सार्वभौम साख रेटिङमा नेपाल,"देशहरूलाई आर्थिक वृद्धि र विकासका लागि बाह्य लगानी र बाह्य ऋणको आवश्यकता पर्छ । यसका लागि देशको सार्वभौम साख परीक्षणमूल्यांकन (सोभरेन क्रेडिट रेटिङ) गर्ने गरिन्छ । हालसम्म सबै विकसित देश र अधिकांश विकासोन्मुख देशले विश्वका ख्यातिप्राप्त एजेन्सीबाट रेटिङ गरिसकेका छन् । सन् २०१९ अन्तिमसम्म यस्तो रेटिङ गर्ने देशको संख्या १५० नाघिसकेको छ । दक्षिण एसियामा नेपाल, भुटान र अफगानिस्तान तथा म्यान्मारसहित यस्तो रेटिङ नगर्ने देशको संख्या करिब ५० छ ।मुख्यतः सन् १९७० पछि विश्वमा आर्थिक उदारीकरणभूमण्डलीकरणको नीति अगाडि बढेसँगै साख रेटिङको महत्त्व र प्रयोग बढ्दै गएको देखिन्छ । अमेरिकामा कस्तो कम्पनीसंस्थामा लगानी गर्दा राम्रो हुन्छ भन्ने सन्दर्भमा सूचना आदानप्रदान गर्दै जाँदा साख रेटिङको सुरुआत भयो । साख रेटिङ भनेको कम्पनीविशेषको विश्वसनीयताको स्वतन्त्र मूल्यांकन हो जसबाट त्यसमा ऋण तिर्ने क्षमता कस्तो छ, लगानी गर्नयोग्य छछैन भनी जोखिमसहितको विश्लेषण गरिन्छ । साख रेटिङले लगानीकर्तालाई त्यस कम्पनीको ऋणपत्रसेयरमा लगानीको निर्णय गर्न सघाउँछ ।कम्पनीको साख रेटिङपश्चात् कुनै सार्वभौम देशको रेटिङको सुरुआत भएको हो । सार्वभौम साख रेटिङ भनेको कुनै पनि देशको साखको विश्वसनीयताको स्वतन्त्र मूल्यांकन हो । सरकारको अनुरोधमा साख रेटिङ गर्ने ख्यातिप्राप्त कम्पनीले त्यो देशको आर्थिक तथा राजनीतिक वातावरणस्थितिलाई सूक्ष्म रूपमा केलाउँछ । रेटिङ कम्पनीले त्यो देशको ऋणपत्र वा प्रत्यक्ष लगानी गर्दा राजनीतिकसहित समष्टिगत जोखिमको स्तरबारे लगानीकर्तालाई जानकारी गराउँछ । त्यो देशले कुनै ऋणको साँवाब्याज तोकिएको समयमा तिर्न सक्छसक्दैन भनी लेखाजोखा पनि गरिन्छ । यसबाट लगानीकर्ताहरूलाई त्यो देशको समष्टिगत लगानी वातावरणको गुणात्मक र परिमाणात्मक स्थितिबारे अवगत हुन्छ ।साख रेटिङको महत्त्व विकासशील देशका लागि अझ बढी हुन्छ । रेटिङले अन्तर्राष्ट्रिय वित्तीय बजार विकास गराई ऋण लिनऋणपत्र बिक्री गर्न सहज हुनुका साथै प्रत्यक्ष वैदेशिक लगानीका लागि ढोका पनि खोल्छ । कुनै देशको सार्वभौम साख रेटिङको ग्रेड राम्रोस्तरीय भएमा विश्वका लगानीकताहरू तँछाडमछाड गरेर लगानी गर्न आउँछन् ।रेटिङ कम्पनीले सार्वभौम साख रेटिङअन्य रेटिङका चार ग्रेडिङ गरी ए, बी, सी र डीका अल्फाबेटिक चिह्न प्रदान गर्छ । सामान्यतया ए र बी ग्रेडको रेटिङले देशलाई जोखिमरहित र लगानीयोग्य इंगित गर्छ । सी ग्रेडको रेटिङले केही जोखिमरहितको फट्काबाजी र डी ग्रेडको रेटिङले धेरै जोखिमयुक्त लगानीलाई जनाउँछ । रेटिङको ग्रेडिङमा सबभन्दा राम्रो भनेको तीनवटा ए हो, जुन अस्ट्रेलिया, क्यानाडा, जर्मनी, स्विडेन, सिंगापुर र स्विटजरल्यान्डसहित ११ देशले पाएका छन् । ए र बी ग्रेडिङ पाएका लगानीयोग्य देशहरूचाहिँ धेरै छन् । तर देशको कार्यसम्पादन स्तरअनुसार यस्तो ग्रेडिङ तलमाथि भइरहन्छ ।विश्वमै ख्यातिप्राप्त तीनवटा कम्पनी मुडिज कर्पोरेसन, स्टान्डर्ड एन्ड पोर (एसएन्डपी) र फिचले ग्लोबल रेटिङको ९५ प्रतिशत देश र ऋणपत्रको सार्वभौम साख रेटिङ गर्ने गर्छन् । युरोपियन युनियनको स्कोप रेटिङ एजेन्सी चौथो कम्पनी हो । बिमामा ख्यातिप्राप्त कम्पनी अमेरिकाको एएम बेस्ट अर्को क्रेडिट रेटिङ एजेन्सी हो । सन् १९८०९० को दशकपछि केही देशले उपर्युक्त तीन ख्यातिप्राप्त कम्पनीका सहायक कम्पनीका रूपमा र अन्य धेरै देशले अलग्गै खोलेका छन्, जसबाट यस्ता रेटिङ कम्पनीको संख्या १ सयजति पुगेको छ ।नेपालमा २०४६ सालमा प्रजातन्त्रको पुनःस्थापनापश्चात् आर्थिक उदारीकरण अवलम्बन गरी आर्थिक विकास गर्ने उद्देश्यले लगानी भित्र्याउन वैदेशिक लगानी तथा प्रविधि ऐन (फिटा), २०४९ सहित धेरै कानुनी सुधार भए । तर, निर्वाचित सरकार तीन वर्षमै गिरेपछि २०५१ सालदेखि नै राजनीतिक अस्थिरता सुरु भयो र सार्वभौम साख रेटिङसम्बन्धी प्रयास गरिएन । २०६८ सालतिर कम्पनीका साथै पुँजी बजारका वित्तीय उपकरणहरूको साख रेटिङका लागि नेपाल धितोपत्र बोर्डले भारतको इक्रा कम्पनीको सहभागितामा इक्रा नेपालको स्थापना गर्यो । नेपालमा हाल यस्ता दुई कम्पनी छन् । दक्षिण एसियामा यस्ता रेटिङ कम्पनी भारतमा छ, श्रीलंकामा तीन, पाकिस्तानमा दुई र बंगलादेशमा तेह्र छन् । हालसम्म नेपालमा २१२ सूचीकृत कम्पनीसहित कर्पोरेट बन्ड, म्युचुअल फन्ड, धितोपत्र इत्यादि वित्तीय उपकरणहरूको रेटिङ भइसकेको छ ।२०७४ सालको आमनिर्वाचनपछि गठित स्थिर सरकारले आर्थिक समृद्धि गर्ने उद्देश्यले वैदेशिक लगानी बढाउन र संस्थागत विदेशी लगानीकर्तालाई नेपालको धितोपत्रमा कारोबार गर्न सक्ने तथा बाह्य बजारमा ऋणपत्र वा अन्य धितोपत्रमार्फत ऋण लिन सक्ने व्यवस्था गरी नयाँ फिटा (२०७५) ल्यायो । यस क्रममा आव २०७५७६ को बजेटमार्फत नेपालको सार्वभौम साख रेटिङ गर्ने घोषणा गरियो । त्यो रेटिङ छ महिनामा गर्न सकिनेमा, विश्व बैंकको डुइङ बिजिनेस२०१८ मा नेपालको पाँच स्तर घटेकाले सरकार तर्सियो । त्यसयता सरकारले आलटाल गरिरहेकै छ । २०७५ माघमा अर्थ मन्त्रालयका राजस्वसचिवको संयोजकत्वमा साख रेटिङ समिति गठन भई यससम्बन्धी केही कार्य अगाडि बढेको थियो ।यससम्बन्धी सघन तालिम लिएर साख रेटिङका लागि आवश्यक तथ्यांक उपलब्ध गराउनेसहितको राम्रो तयारी गर्ने, रेटिङका लागि बाह्य अर्थात् बेलायतको डिफिडबाट वित्तीय सहायता लिने सरकारको मनसुबा देखिन्छ । रेटिङ छिटो गराउँदा अहिलेको अवस्था कमजोर देखिए लगानीकर्ता झन् तर्सिने हुन् कि भन्ने आशंका सरकारमा देखिन्छ । साख रेटिङ सम्बन्धमा सरकारको स्पष्ट नीति नहुँदा उक्त समितिले हालसम्म पनि राम्रोसँग काम गर्न सकेको छैन । सार्वभौम साख रेटिङ पहिलोपटक गर्न लागेकाले पनि सरकार डराइरहेको छ ।साख रेटिङको लागत एकडेढ लाख अमेरिकी डलरभन्दा बढी छैन । यतिका लागि पनि लाजैमर्दो हिसाबले विदेशी सहायता गुहार्न खोज्नु युक्तिसंगत हुन्न । प्रख्यात तीन कम्पनीमध्ये कुनै दुइटाबाट साख रेटिङ गराउँदा बढीमा ३ करोड खर्च हुन्छ, जुन अर्थ मन्त्रालयले नै सीधै खर्च गर्न सक्छ । यसका लागि सरकारले खासै केही तयारी गर्नुपर्दैन, कुनै कम्पनीलाई रेटिङका लागि अनुरोध गर्ने मात्र हो । तयारी त सम्बन्धित संस्थाले रेटिङ गर्ने प्रणालीबमोजिम गरिहाल्छ । सम्बन्धित देशले उपलब्ध गराएका तथ्यांकमा मात्र भर नपरी रेटिङ एजेन्सीले महत्त्वपूर्ण अन्तर्राष्टिय संस्थाहरू (आईएमएफ, विश्व बैंक, विश्व व्यापार संगठन, ओईसीडी, यूएनडीपी, यूएन, विश्व मानव अधिकार, ट्रान्सपरेन्सी इन्टरनेसनल इत्यादि) बाट अर्थका विभिन्न क्षेत्रसहित दिगो आर्थिक वृद्धि, लगानीको वातावरण, ऋण लिने क्षमता, डुइङ बिजिनेस स्थिति, करको सुनिश्चितता, नीतिगत स्थिरता, वित्तीय अपराध, जोखिमको स्थिति आदिका साथै संवैधानिक तथा राजनीतिक स्थायित्व, सुशासन लगायतबारे सूचना लिई त्यसका आधारमा स्वतन्त्र साख रेटिङ गरी सरकारलाई परिणाम दिन्छ । त्यसलाई सरकारले प्रकाशन नगर्न सक्छ । तर त्यसले सरकारलाई देशको जोखिमका क्षेत्र र कमजोर परिसूचक केके हुन्, आगामी वर्ष यसमा सुधार्ने मौका मिली रेटिङ स्तरसमेत सुधारी प्रकाशन गर्न सकिने स्तरमा चाहिँ पुर्याउँछ ।साख रेटिङका केही चुनौती नभएका भने होइनन् । ख्यातिप्राप्त एजेन्सीले गरेको साख रेटिङको ग्रेडिङ राम्रो हुँदाहुँदै अमेरिकी एनरोन कम्पनीको पतन भयो । साख रेटिङ गर्ने कम्पनीले शुल्क लिने हुँदा त्यसकै लागि पनि धेरै कमजोर परिणाम निकाल्दैन भनी आलोचना पनि हुने गर्छ । तैपनि विश्वमा साख रेटिङको महत्त्व घटेको होइन, बढ्दै गएको छ । साख रेटिङ लगानी भित्र्याउने सञ्जीवनी बुटी नै भएको छ ।बैंकवित्तीय संस्थाहरूलाई बाह्य जगत्बाट ऋण ल्याउन प्रोत्साहन गर्न, पुनर्बिमा कम्पनीले अन्य देशमा व्यवसाय विस्तार गर्न, धितोपत्र बजारलाई अन्तर्राष्ट्रियकरण गर्न तथा उक्त ऐनमार्फत विदेशी लगानी आकर्षण गर्न र विदेशी बजारमा ऋण लिनऋणपत्र बिक्री गरी वित्तीय साधन जुटाउन नेपाल सरकारले सार्वभौम साख रेटिङ तत्काल गराउनुपर्छ ।कार्की धितोपत्र बोर्डका पूर्वअध्यक्ष हुन् ।"
खोप परीक्षणको नतिजाले जगायो आशा,"(लन्डन)  कोभिड१९ विरुद्ध खोप विकास गरिरहेका वैज्ञानिकहरू सफलताको नजिक पुगेका खबर आउने क्रम जारी छ । खोपको प्रभावकारिताबारे गरिएको तेस्रो तथा अन्तिम चरणको मानव परीक्षणको नतिजा सकारात्मक देखिएसँगै विश्वभर आशा जागेको छ ।बेलायतको अक्सफोर्ड विश्वविद्यालयले विकसित गरेको कोभिड१९ विरुद्धको खोपले ६० देखि ७९ वर्ष उमेर समूहका मानिसमा बलियो रोगप्रतिरोधी प्रतिक्रिया देखाएको बिहीबार अनुसन्धानकर्ताले जनाएका छन् । उक्त उमेरसमूह भाइरस संक्रमणबाट सबैभन्दा बढी जोखिममा रहेको समूह हो । बीबीसीका अनुसार खोप परीक्षण क्रममा सहभागीलाई १८ देखि ५५ वर्ष, ५६ देखि ६९ वर्ष र ७० वर्षमाथि उमेर समूहमा विभाजन गरिएको थियो तर ७० वर्षमाथिका वृद्धवृद्धामा पनि १८ देखि ५५ वर्ष उमेर समूहका जस्तै भाइरस प्रतिरोधी क्षमताको विकास भएको पाइएको छ । परीक्षणमा सहभागी ९९ प्रतिशतमा खोपको दोस्रो डोज लगाएको दुई सातामा एन्टीबडी विकास भएको थियो । अनुसन्धानकर्ताले ५ सय ६० जना स्वस्थ वयस्कमा गरिएको खोप परीक्षणको नतिजा उत्साहजनक भएको पनि जनाएका छन् । उक्त खोपको तेस्रो चरणको परीक्षण अझै जारी छ । तेस्रो चरणको खोप परीक्षण गरिसकेका कम्पनीहरू फाइजर र बायोएनटेक, स्पुतनिक, सिनोभ्याक बायोटेक र मोडेर्नाले राम्रो प्रारम्भिक नतिजा देखाएको बताएका छन् । अमेरिकी फाइजर र यसको साझेदार जर्मन कम्पनी बायोएनटेकले विकसित गरेको कोभिड१९ विरुद्धको खोपले ६५ वर्षमाथिका ९४ प्रतिशत बिरामीलाई जोगाउने बताइएको छ । अन्तिम चरणमा रहेको उक्त खोप परीक्षणमा विश्वभर ४१ हजार जना सहभागी थिए । तीमध्ये आधालाई खोप र आधालाई प्लेसबो दिइएको थियो । तेस्रो चरणमा जारी परीक्षणले सबै उमेरसमूह र जातीय पृष्ठभूमिका मानिसमा बराबर काम गरेको पनि ती कम्पनीको दाबी छ । उनीहरूले आपत्कालीन प्रयोगका लागि अमेरिकामा छिट्टै अनुमति लिइने जनाएका छन् ।कोभिडविरुद्धको खोप उत्पादनमा अग्रमोर्चामा रहेको अमेरिकी कम्पनी मोडेर्नाले विकसित गरेको खोपले ९५ प्रतिशत बिरामी निको हुने जनाइएको छ । सो खोप भण्डारण र ओसारपसार गर्न फाइजरभन्दा सजिलोसमेत देखिएको छ । मोडेर्नाको खोप घरायसी वा क्लिनिकको फ्रिजमा माइनस २० डिग्री सेन्टिग्रेड तापक्रममा ६ महिनासम्म राख्न सकिनेछ । बेलायतले अक्सफोर्ड र एस्ट्राजेनेकाको खोप १० करोड डोज, फाइजर र बायोएनटेकको ४ करोड डोज र मोडेर्नाको ५० लाख डोज अग्रिम अर्डर गरिसकेको छ । उता चीनको सिनोभ्याक बायोटेकले विकसित गरेको कोरोनाभ्याक खोपले तीव्र रूपमा रोगप्रतिरोधी क्षमता विकसित गरेको अनुसन्धानकर्ताले जनाएका छन् । उक्त परीक्षण ७ सय ४४ जनामा गरिएको थियो । उक्त खोप मध्यचरणको परीक्षणमा सफल भएको अनुसन्धानकर्ताको दाबी छ । चीनले कोभिड१९ विरुद्ध विभिन्न खोप तयार गरिरहेको छ । बेलायतको बर्नमाउथ विश्वविद्यालयमा आबद्ध जनस्वास्थ्यविद् डा निर्मल अर्याल पछिल्ला समाचारमा विश्वास गर्न सकिने प्रशस्त आधार देख्छन् । अन्तरिम समीक्षाको नतिजामा शुभ संकेत छ तर सबै उमेर समूह, लिंग वा जाति विशेषलाई काम गर्छ, गर्दैन हेर्नुपर्ने हुन्छ, अर्यालले कान्तिपुरसँग भने ।"
दिल्लीमा मास्क नलगाए २ हजार जरिवाना,"नयाँदिल्ली (एजेन्सी) भारतको दिल्ली राज्यमा मास्क लगाउन अनिवार्य गरिएको छ । दिल्लीका मुख्यमन्त्री अरविन्द्र केजरीवालले मास्क नलगाई बाहिर हिँड्नेलाई २ हजार रुपैयाँ जरिवाना गराइने बताएका छन् । मास्क लगाउन पटकपटक आग्रह गर्दा पनि धेरैले बेवास्ता गरेपछि जरिवाना शुल्क बढाउन लागिएको हो । प्रदेश सरकारले यसअघि ५ सय रुपैयाँ मात्रै जरिवाना तोकेको थियो । नयाँदिल्लीमा कोभिड१९ को महामारी फैलिँदै गएपछि सरकारले सतर्कता बढाउने क्रममा जरिवाना पनि बढाएको हो । दिल्लीमा पछिल्लो समयमा कोभिड१९ संक्रमितको संख्यामा वृद्धि हुँदै गएको छ तर अहिलेसम्म पनि कतिपयले सार्वजनिक स्थलमा मास्क लगाएका छैनन्, केजरीवालले भने । केजरीवालले सकभर भीडभाड नगर्न तथा आधारभूत स्वास्थ्य सतर्कता अपनाउनसमेत सर्वसाधारणलाई आग्रह गरेका छन् । धार्मिक, सांस्कृतिक, राजनीतिक तथा अन्य कुनै कार्यक्रम तथा गतिविधि नगर्न पनि उनले आग्रह गरेका छन् । महामारीको पछिल्लो अवस्थाबारे समीक्षा गर्न तथा भावी रणनीति तय गर्न दिल्लीमा भएको सर्वदलीय बैठकपछि बोल्दै केजरीवालले जनताको जीवनरक्षाका लागि संयुक्त रूपमा काम गर्न सबै पार्टी सहमत भएको पनि जनाए । सबै पार्टीका तर्फबाट मलाई सहयोग र सुझाव आएको छ । यो कठिन घडीमा हामी सबै एकै ठाउँमा छौं, केजरीवालले भने ।"
अमेरिकामा मृतकको संख्या अढाई लाख नाघ्यो,"मेरिल्यान्ड (एजेन्सी) अमेरिकामा कोभिड१९ का कारण ज्यान गुमाउनेको संख्या २ लाख ५० हजार नाघेको छ । भाइरसका कारण बिहीबार साँझसम्म मृत्यु हुनेको संख्या २ लाख ५० हजार ५ सय ८० जना पुगेको जोन्स हप्किन्स विश्वविद्यालयले जनाएको छ । त्यसैगरी पछिल्लो समय भाइरस संक्रमितको संख्यामा पनि तीव्र वृद्धि देखिएको छ । विश्वविद्यालयका अनुसार पछिल्लो २४ घण्टामा करिब एक लाख ५८ हजार जनामा संक्रमण पुष्टि भएको छ । संक्रमण बढेसँगै न्युयोर्कमा विद्यालय बन्द गरिएको छ । न्युयोर्कका नगरप्रमुख बिल डे ब्लासियोका अनुसार सहरमा कोभिड१९ संक्रमितको संख्या पुनः बढ्न थालेपछि सहरका एक हजार ८ सय विद्यालय बन्द गरिएको हो । हामीले कोभिड१९ को दोस्रो लहरविरुद्ध लड्न जरुरी भएको छ, ब्लासियोले भने ।अमेरिकी औषधि कम्पनी फाइजरले विकास गरेको खोपले ९४ प्रतिशत बिरामीमा सकारात्मक नतिजा दिएको भन्ने खबरबाट आशावादी बनेका अमेरिकीहरू पछिल्लो संक्रमणदरका कारण थप चिन्तित देखिएको जनाइएको छ ।"
व्यवसायीलाई ५ प्रतिशत ब्याजदरको कर्जासम्बन्धी कार्यविधि पारित,"(काठमाडौं)  व्यावसायिक निरन्तरताका लागि उद्योगी व्यवसायीले ५ प्रतिशत ब्याजदरमा कर्जा पाउने भएका छन् । सरकारले व्यावसायिक निरन्तरता कर्जा प्रवाह कार्यविधि २०७७ जारी गरेसँगै व्यवसायीले कर्जा सुविधा पाउने भएका हुन् । कोभिड(१९ बाट प्रभावित घरेलु, साना तथा मझौला उद्यम एवं पयर्टन व्यवसायका श्रमिक र कर्मचारीको पारिश्रमिक भुक्तानी तथा व्यवसाय सञ्चालन निरन्तरताका लागि कार्यविधिले कर्जा उपलब्ध गराउने सुनिश्चितता गरेको छ । कार्यविधिअनुसार सरकारले ५० अर्ब रुपैयाँको कोष स्थापना गर्नेछ । सोही कोषमार्फत कोभिड प्रभावित व्यवसायीले सुपथ ब्याजदरमा कर्जा प्राप्त गर्नेछन् । कार्यविधिअनुसार बैंक तथा वित्तीय संस्थाले व्यवसायीलाई कर्जा प्रवाह गर्नेछन् । यसरी कर्जा प्रवाह गरेबापत बैंक तथा वित्तीय संस्थाले कोषमार्फत रकम शोधभर्ना पाउनेछन् । चालु आर्थिक वर्षको बजेटमार्फत कोभिड(१९ बाट प्रभावित व्यवसाय सञ्चालन निरन्तरताका लागि ५० अर्बको कोष व्यवस्था गर्ने घोषणा सरकारले गरेको थियो । बजेट कार्यान्वयनमा आएको करिब ५ महिनापछि मात्र कार्यविधि जारी गरेको हो । अब सरकारले राष्ट्र बैंकको बैकिङ कार्यालयमा ५० अर्ब रुपैयाँको व्यवसाय सञ्चालन निरन्तरता कर्जा प्रवाह शोधभर्ना खाता खोल्नेछ । खातामा सरकारको पूर्ण वा आंशिक स्वामित्व रहेका संस्थाबाट मन्त्रालयको समन्वयमा रकम जम्मा हुनेछ । उक्त रकम सरकार र विदेशी संघसंस्थासँग भएको सम्झौताबमोजिम प्राप्त हुने कार्यविधिमा उल्लेख छ । खातामा मन्त्रालयले पटकपटक गरी आवश्यकताका आधारमा रकम जम्मा गर्नेछ, कार्यविधिमा भनिएको छ, खातामा रहेको रकम प्रयोजन समाप्त भएपछि राष्ट्र बैंकले सरकार तथा सम्बन्धित संस्थालाई फिर्ता गर्ने व्यवस्था छ ।कोभिड(१९ बाट प्रभावित भई श्रमिक र कर्मचारीको पारिश्रमिक भुक्तानी गर्न नसकी कर्जा अभावमा उद्योग व्यवसाय सञ्चालन गर्न समस्या परेका घरेलु, साना तथा मझौला उद्यम एवं पर्यटन व्यवसायीले कोषमार्फत सहुलियत ब्याजदरमा कर्जा पाउनेछन् । कार्यविधिअनुसार कोभिड(१९ बाट प्रभावित क्षेत्रलाई अति प्रभावित, मध्यम प्रभावित र न्यून प्रभावित गरी तीन भागमा वर्गीकरण गरिएको छ । ती हरेक क्षेत्रका लागि कर्जा प्रवाह गर्ने सीमा तोकिएको छ । यसमा अति प्रभावित क्षेत्रमा श्रमिक र कर्मचारीको वार्षिक पारिश्रमिक तथा त्यसको ५० प्रतिशत थप (व्यवसाय निरन्तरताका लागि) गरी कुल रकम वा अधिकतम १० करोड रुपैयाँसम्म प्रदान गरिने व्यवस्था छ । ध्यम प्रभावित क्षेत्रका व्यवसायीले श्रमिक र कर्मचारीको वार्षिक पारिश्रमिक तथा त्यसको ५० प्रतिशत थप (व्यवसाय निरन्तरताका लागि) गरी कुल रकम वा अधिकतम ७ करोड रुपैयाँसम्म कर्जा पाउनेछन् । यस्तै न्यून प्रभावित क्षेत्रका व्यवसायीले श्रमिक र कर्मचारीको वार्षिक पारिश्रमिक तथा त्यसको ५० प्रतिशत थप (व्यवसाय निरन्तरताका लागि) गरी कुल रकम वा अधिकतम ५ करोड रुपैयाँसम्म कर्जा प्राप्त गर्नेछन् ।यसरी प्रवाह गरिने कर्जाको ५० प्रतिशत अति प्रभावित क्षेत्रमा, ३० प्रतिशत मध्यम प्रभावित क्षेत्रमा र २० प्रतिशत न्यून प्रभावित क्षेत्रमा प्रवाह गरिने व्यवस्था छ । व्यवसायीलाई प्रवाह गरिने कर्जाको ब्याजदर पहिलो वर्षका लागि ५ प्रतिशत र दोस्रो वर्षका लागि ६ प्रतिशत कायम गरिएको छ । प्रवाह गर्ने बैंक तथा वित्तीय संस्थालाई पहिलो वर्ष २ प्रतिशत र दोस्रो वर्ष ३ प्रतिशत ब्याजदरमा खाताबाट रकम उपलब्ध गराइनेछ । यस खातामा सरकारको पूर्ण वा आंशिक स्वामित्वमा रहेको संस्थाबाट लिने रकमका लागि त्यस्तो संस्थालाई बढीमा ५ प्रतिशत ब्याज उपलब्ध गराइनेछ । यस्तो खाताबाट प्रदान गरिने भुक्तानी अवधि बढीमा २ वर्षको हुने व्यवस्था कार्यविधिमा छ । यो कर्जा प्राप्त गर्न सम्बन्धित व्यवसाय कोभिड(१९ बाट प्रभावित भएको, सरकारको कुनै निकायमा दर्ता भएको, नियमित नवीकरण भएको, श्रमिक वा कर्मचारी संख्या न्यूनतम ५ जना भएको, श्रमिक वा कर्मचारीलाई आर्थिक वर्ष २०७६७७ को साउनदेखि फागुनसम्म नियमित ज्याला वा तलब भुक्तानी गरेको र प्रचलित कानुनबमोजिम अग्रिम आयकर कट्टी गरी दाखिला गरेको हुनुपर्नेछ ।सरकारी निकाय, बैंक तथा वित्तीय संस्था र दातृ निकायबाट सहुलियत ब्याजदरमा कर्जा वा सहायता उपभोग गरिरहेका ऋणीले यो कर्जा सुविधा नपाउने प्रावधान छ । कोभिड(१९ बाट उद्योग वा व्यवसायमा परेको प्रभाव मूल्यांकन गरी समस्यामा परेका ऋणीको व्यावसायिक आवश्यकता तथा व्यवसायलाई निरन्तरता दिन पुँजीको अभाव, श्रमिक वा कर्मचारीको रोजगारीको निरन्तरता, भविष्यको सञ्चालन सम्भाव्यता, कर्जा फिर्ता गर्न सक्ने व्यावसायिक योजनाका आधारमा समेत बैंक तथा वित्तीय प्राथमिकता निर्धारण गर्नुपर्नेछ, कार्यविधिमा उल्लेख छ । व्यवसायीले कर्जाका लागि पेस गरेको निवेदन, पारिश्रमिक रकम प्रमाणित हुने लेखापरीक्षण गरिएको पछिल्लो आर्थिक वर्षको वित्तीय विवरण र आन्तरिक राजस्व कार्यालयमा पेस गरेको आय विवरण, पछिल्लो आर्थिक वर्षको कर चुक्ता वा कर दाखिला प्रमाणपत्र, ऋणीले अन्य बैंक तथा वित्तीय संस्थाबाट यस्तो सुविधा नलिएको स्वघोषणालगायत हेरेर मात्र व्यवसायीलाई कर्जा उपलब्ध गराउनुपर्ने कार्यविधिमा बताइएको छ ।"
फल्स चेम्बर बनाएर पेट्रोल चोरी,"(काठमाडौं)  इन्धन ढुवानी गर्ने ट्यांकर चालकले नयाँ जुक्ति निकालेर पेट्रोल चोरी गरिरहेको फेला परेको छ । इन्डियन आयल कर्पोरेसनको बरौनी रिफाइनरीबाट पेट्रोल आयात गरिरहेका ना७ख ३६९६ र ना७ख २९९५ का ट्यांकरमा फल्स चेम्बर (पार्टिसन) बनाई पेट्रोल चोरी गरेको भेटिएको हो । एक महिनायता चालकका गतिविधि शंकास्पद देखिएको नेपाल आयल निगमको वाग्मती प्रादेशिक कार्यालय थानकोट डिपो प्रमुख प्रदीप यादवले बताए । बरौनीबाट आयातित इन्धन निगमको डिपोमा झार्नुपर्छ । एक महिनायता केही नोक्सान देखिएपछि दुई वटा ट्यांकरमा शंका लागेको थियो, उनले भने, नोक्सान देखिएपछि शंकास्पदलाई छानबिन गर्दा चोरी गरेको देखियो । यादवका अनुसार बरौनीबाट करिब दुई सय ट्यांकरले पेट्रोल ढुवानी गर्दै आएका छन् । एउटा ट्यांकरले एक महिनामा चार ट्रिप गर्छन् । दुई वटा ट्यांकरबाट करिब आठ हजार लिटर चोरीको आशंका रहेको उनले बताए ।दुई ट्यांकर शंकाको घेरामा परेपछि बिहीबार नै केन्द्रीय कार्यालयबाट निगमका कार्यकारी निर्देशक सुरेन्द्रकुमार पौडेल, गुणस्तर तथा नापतौल विभागका महानिर्देशक बिश्वबाबु पुडासैनीसहितका प्राविधिक कर्मचारी ट्यांकरको परीक्षण गर्न थानकोट पुगेका थिए । सोही क्रममा दुवै ट्यांकरमा पार्टिसन गरेको भेटिएको थियो । सामान्यतया ट्यांकरमा २० हजार लिटर इन्धन अट्ने विभागका महानिर्देशक पुडासैनीले बताए । त्यसमा चार हजार लिटरका दरले पाँच वटा चेम्बर हुन्छन् । ना७ख ३६९६ र ना७ख २९९५ मा तेस्रो नम्बरको चेम्बरमा दुई भाग लगाइएको छ । एकतिरको भागमा करिब १ हजार लिटर इन्धन अट्ने देखिन्छ । निगमले डिप हेरेर इन्धन झिक्ने हो, चेम्बर पार्टिसन गर्दा डिपमा फरक पर्दैन, उनले भने, त्यसको मतलव बाटोमा तेल झिक्ने काम हुँदो रहेछ भन्ने भयो । यो एकदमै ठूलो बदमासी हो । एउटै ट्यांकरमा अनुमानित नौ सयदेखि एक हजार लिटरको फल्स चेम्बर पाइएको उनले जानकारी दिए । प्रत्येक ट्रिपमा एक हजार लिटर तेल चोरी गर्ने व्यवस्था मिलाइएको रहेछ । यो क्रम कहिलेदेखि भयो, बयानमा जानकारी होला, पुडासैनीले भने, लकिङ लगाए पनि अर्थहीन भएको पुष्टि भयो । यस्तो बदमासी अरू ट्यांकरमा पनि हुन सक्छ । २०२० हजार लिटर क्षमताका ती ट्यांकर वीर बेताल आशीर्वाद कम्पनीका रहेको निगमका प्रवक्ता विनीतमणि उपाध्यायले बताए । उक्त कम्पनीका सञ्चालक प्रज्वलराज भट्ट, दीपेन्द्रबहादुर बम र सदेन व्यञ्जनकार हुन् । इन्धन चोरी गर्ने ट्यांकरलाई कडा कारबाही हुने निगमका कार्यकारी निर्देशक पौडेलले जानकारी दिए । यस विषयमा गुणस्तर तथा नापतौल विभाग र केन्द्रीय अनुसन्धान ब्युरो (सीआईबी) लाई पनि पत्र पठाइएको उनले बताए । निगमले कारबाही गर्छ, अन्य निकायलाई पनि कारबाही गर्न पत्र पठाएका छौं, उनले भने ।"
सार्वजनिक यातायातमा अनलाइन मोनिटरिङ,"(काठमाडौं)  यातायात व्यवस्था विभागले सार्वजनिक यातायातको अनुगमन गर्न अनलाइन मोनिटरिङ सिस्टम लागू गरेको छ । लामा दूरीका सवारीमा लागू हुने गरी विभागले अनलाइन टिकेटिङ मोनिटरिङ सिस्टम सुरु गरेको हो । भौतिक पूर्वाधार तथा यातायातमन्त्री वसन्तकुमार नेम्बाङले बिहीबार मन्त्रालयमा उक्त सिस्टमको उद्घाटन गरे । बदलिँदो परिस्थितिमा यातायात क्षेत्रलाई व्यवस्थित गर्न उक्त प्रणालीले ठूलो सहयोग गर्ने उनले जानकारी दिए । सार्वजनिक यातायातलाई नवीनतम रूप दिँदै आधुनिक प्रविधिमैत्री बनाएर अघि बढ्नुपर्छ, मन्त्री नेम्बाङले भने, यस क्षेत्रलाई पारदर्शी, सुरक्षित तथा वातावरणमैत्री बनाउनु आवश्यक छ । यातायात क्षेत्रका धेरै अधिकार प्रदेशअन्तर्गत छन् । कानुन अनि नीति तर्जुमा भइरहेका छन् । केही नीतिगत कुरा संघमा पनि छन् । सार्वजनिक यातायातलाई एकीकृत, पारदर्शी, प्रविधिमैत्री र भरपर्दो बनाउन यातायात प्राधिकरणको परिकल्पना गरिएको उनले बताए । सार्वजनिक यातायात प्राधिकरणसम्बन्धी विधेयक राष्ट्रिय सभाबाट पारित भई प्रतिनिधिसभामा प्रस्तुत भएको छ ।अनलाइन मोनिटरिङले यातायातको व्यापारलाई पारदर्शी बनाउने उनको भनाइ छ । यसले कुनै घोटाला हुन दिने छैन, मन्त्री नेम्बाङले भने, कुन गाडी कहाँ आयो, कहाँ जाँदै छ, सबै थाहा हुनेछ । सिस्टमले सार्वजनिक सवारी चलाउने व्यवसायीलाई निर्धक्क बनाउने, त्यसमा कार्यरत कर्मचारीलाई ढुक्क बनाउने र यात्रुलाई भरपर्दो र सुरक्षित बनाउने उनले बताए । सबै सार्वजनिक यातायातमा अनलाइनबाटै टिकट लिने व्यवस्था गर्न लागिएको यातायात व्यवस्था विभागका महानिर्देशक गोगनबहादुर हमालले जानकारी दिए । सम्बन्धित गाडी कम्पनीले अनलाइनबाटै टिकट काट्ने व्यवस्था गर्नुपर्नेछ, उनले भने, काउन्टरमा भीड गरेर टिकट लिनुको सट्टा घरमै बसेर अनलाइनबाटै लिने व्यवस्था हुनेछ । यसो गर्दा यात्रु नठगिने र सहज हुने उनको भनाइ छ । यो सिस्टम लागू हुँदा व्यवसायीको खातामा सिधै पैसा जानेछ । कोभिड१९ को महामारीका बेला यो सिस्टम लागू गर्न हामी हतारिएका हौं, किनकि अनलाइनबाट सेवा उपलब्ध हुँदा कोभिडको जोखिम कम हुन्छ, उनले भने । यो सिस्टमबाट टिकट काट्न मिल्दैन । अनलाइनबाट टिकट काट्ने सिस्टम व्यवसायी आफैंले राख्नुपर्ने हुन्छ । विभागको सिस्टमसँग व्यवसायीको सिस्टम जोडिनेछ । यात्रुले अनलाइन टिकट काट्दा व्यवसायीले तोकिएभन्दा बढी भाडा लिएका छन् कि, यात्रुले जुन सिट बुक गरेका हुन्, त्यो सिटमा बस्न पाए कि पाएनन्, सबै कुरा हेर्न मिल्छ, हमालले भने, यसबारे उजुरी गरे व्यवसायीलाई तत्काल कानुनी दायरामा ल्याउन सकिनेछ । सबै यातायात व्यवसायी अनलाइन सिस्टममा आएपछि काठमाडौं उपत्यकाबाट कति यात्रु बाहिरिए र कति भित्रिए, कति उमेरका गए, कति आर्थिक कारोबार भयो, सबै थाहा हुनेछ । अहिले अनलाइन सिस्टम व्यापक रूपमा प्रयोगमा आउन सकेको छैन । यसको प्रयोग बढाउन आवश्यक रहेको हमालले बताए । यसबारे विभागले व्यवसायीसँग छलफल पनि गरिसकेको छ । व्यवसायीबाट रायसुझाव लिने काम भएको छ, उनले भने, यसमा सबै सकारात्मक छन् । जहाजको जस्तै अनलाइनबाट टिकट काट्ने सिस्टम बसमा राख्न खोजिएको उनको भनाइ छ । अहिले ३६ कम्पनी सिस्टममा जोडिइसकेको हमालले जानकारी दिए । यसबारे हामी सार्वजनिक रूपमा सूचना पनि जारी गर्नेछौं, उनले भने, सबै कम्पनी र व्यवसायीलाई सिस्टममा जोडिन आग्रह गर्नेछौं । व्यवसायीलाई अनलाइन टिकेटिङमा जान विभागले सहयोग गर्ने उनले बताए ।"
"'हाम्रो समूहले चुनावी मुद्दा मात्रै बनाउँदैन, गरेर देखाउनेछ","महासंघको वस्तुगततर्फको उपाध्यक्ष पदमा उम्मेदवारी दिनुभएको छ, तपाईंका चुनावी एजेन्डा केके छन् ?निजी क्षेत्र र सरकारसँगको सहयोगी पुल कसरी बन्ने, नीति निर्माणको क्षेत्रमा कसरी तलदेखि माथिसम्मका सरकारसँग काम गर्ने र अहिले भइरहेका कमीकमजोरी कसरी हटाउने भन्ने विषय मुख्य हो । यो नै हाम्रो समूहको मूल एजेन्डा हो । अर्को एजेन्डा भनेको थुप्रै उद्योगी व्यवसायी साथीहरूले उद्योग वाणिज्य महासंघको सचिवालय दह्रो बनाउने भनिरहनुभएको छ । म पनि १०१२ वर्षदेखि महासंघको अभियानमा छु । जबसम्म सचिवालयलाई चुस्तदुरुस्त र प्रोफेसनल बनाउँदैनौं, तबसम्म उन्नति हुँदैन । महासंघको नीति निर्माणमा हामी लाग्दैनौं भने महासंघले खासै उन्नति गर्न सक्दैन । सायद थुप्रैले भनिआएको कुरा महासंघको साख गिरेको छ । महासंघलाई बलियो बनाउनु हाम्रो अर्को मुख्य एजेन्डा हो ।महासंघको छवि उकास्न के गर्ने योजना छ ? यसको छवि सुधार गर्नु आवश्यक छ । म वर्षौंदेखि महासंघमा छु । कोही २८ वर्षदेखि महासंघमा छन् । हालका वरिष्ठ उपाध्यक्ष अब स्वतः अध्यक्ष हुँदै हुनुहुन्छ । एक जना वरिष्ठ उपाध्यक्ष र अन्य तीन उपाध्यक्ष मिलेर काम गर्छौं । यसअघि त्यहाँ प्रोफेसनल तरिकाले काम भइरहेको छैन । अब भने हामीले गर्नुपर्छ । जसले नै जितेर आओस् । मैले कसैलाई आरोप, लाञ्छाना लगाएको छैन । १०औं महिनादेखि महासंघमा भ्रष्टाचारको कुरा आएको छ । महासंघ सुधार चुनावी मुद्दा होइन, गरेर देखाउने हो । हिजोको दिनमा महासंघ एक्लो थियो, आज प्रतिस्पर्धा छ । त्यसैले हामीले अझ फुर्तिलो र जाँगरिलो बनाउनु जरुरी छ । नेपाल उद्योग परिसंघ, नेपाल चेम्बर अफ कमर्स पनि छन् । दुनियाँमा नेपाल मात्र एउटा मुलुक हो, जहाँ निजी क्षेत्रका ३४ वटा संगठन छन् । हामी सबैभन्दा ठूलो छाता संगठन भएका हिसाबले उहाँहरूलाई साथै लैजान सक्नुपर्छ । त्यस्तो खालको नेतृत्वको विकास गर्नुपर्छ । तपाईं अहिले पनि उपाध्यक्ष हुनुहुन्छ । फेरि त्यही पदमा आफूलार्ई किन दोहोर्याउँदै हुनुहुन्छ ?मैले यो प्रश्नको धेरै सामना गर्नुपरेको छ । म यसपालि समस्या पर्ने भएर ओत लाग्न मात्र खोजेको हुँ । मेरो सगरमाथा चढ्ने उद्देश्य हो । बेस क्याम्प अनि फस्ट क्याम्पतिर एकैछिन बस्ने काम मात्र गरेको हुँ । म यस पटक उपाध्यक्षमा पनि उम्मेदवारी दर्ता नगराएर छाड्ने कि अर्को पदमा जाने भन्ने विषयमा साथीहरूसँग सल्लाह भयो । विकल्प धेरै थिएनन् । छाड्ने नै भनेर विकल्प नसोचेको पनि होइन । तर साथीहरू मान्नुभएन । वस्तुगत संघका सदस्यका साथीहरूले पहिलेको चुनावमा थुप्रै मत दिएर जिताउनुभएको थियो । हाम्रो समूहका वरिष्ठ उपाध्यक्ष पदका उम्मेदवार चन्द्र ढकालजीले तपाईंको साथ चाहिन्छ, हामी सँगै हिँड्नुपर्छ पनि भन्नुभयो । म पनि वरिष्ठ उपाध्यक्षमा उठ्नुपर्ने थियो । तर उहाँले यसपालि एक चोटि सहयोग गरिदिनुहोस् भनी अनुरोध गर्नुभयो । त्यसैले फेरि उपाध्यक्षमै उम्मेदवारी दिएको हुँ । म महासंघमा सदस्यबाट प्रवेश गरेको हुँ । बस्दै, काम गर्दै गएँ, साथीहरूले रुचाए । अघिल्लोको चुनावमा उपाध्यक्ष भएँ । म चाहिँ कुनै पनि कामका लागि ठीक हो कि होइन ? यसलाई प्रमाणित गर्न सक्नुपर्छ अनि त्यसपछि साथीहरूले साथ दिन्छन् ।अहिलेको अवस्थामा वर्तमान रोजगारीलाई नै निरन्तरतासँगै नयाँ रोजगारीका अवसर सिर्जना गर्नुपर्नेछ । यसमा महासंघका तर्फबाट केकस्ता काम भइरहेका छन् ? र अब केकस्ता काम गर्ने योजना छ ?यसमा महासंघभन्दा पनि सरकारले काम गर्नुपर्छ । त्यसका लागि महासंघले पहल गरेको छ । सरकारले के बुझ्नुपर्यो भने तहसनहस भएको अर्थतन्त्रलाई महासंघ एक्लैले उठाउन सक्दैन । सरकारको सहयोग चाहिन्छ । संसारको कुनै पनि देशको अर्थतन्त्र वा अर्थनीति निजी क्षेत्रले बनाउँछ र बिगार्छ, त्यो सही कुरा हो । देशको कुल गार्हस्थ्य उत्पादनको करिब ७०८० प्रतिशत योगदान निजी क्षेत्रले दिन्छ । हामीले कमाएको पैसाबाट देश चल्छ । त्यसकारण अहिलेको अवस्थामा सरकारले एउटा राहतको प्याकेज ल्याउनुपर्थ्यो । नेपालमा कोरोना भाइरस आएको पनि झन्डै एक वर्ष हुन लाग्यो । तर आर्थिक प्याकेज प्रभावकारी रूपमा आएनन् । अहिले पनि प्याकेज ल्याउन सकिन्छ । हामीले सरकारलाई १ खर्ब ८० अर्ब रुपैयाँको राहतको प्याकेज ल्याएर विशेषतः साना र मझौला उद्योगहरूलाई दिन सकिन्छ भनेर भनेका थियौं । तर त्यसअनुसार काम भइरहेको छैन । अर्को साता महासंघको चुनाव सकिन्छ । त्यसपछि हामीले सरकारसँग नयाँ तरिकाले कुरा गर्नुपर्छ । कोभिड१९ को बढ्दो संक्रमणसँगै सत्तारूढ दल आन्तरिक किचलोमा फसेको छ । हामी रेमिट्यान्समा निर्भर भएको मुलुक भनेर सोच्छौं । मलाई यो हो जस्तो लाग्दैन । ९ खर्ब रुपैयाँ रेमिट्यान्स ल्याउँछौं । ५ खर्ब रुपैयाँ जति रेमिट्यान्स पनि पठाउँछौं । त्यो हामी बिर्सन्छौं । नेट रेमिट्यान्सको फाइदा भयो जम्मा ४ खर्ब जति मात्र । त्यो रेमिट्यान्सलाई प्रयोग गर्ने कसरी भन्ने सरकारले सोच्नुपर्छ । हामीले सरकारसँग यसपालि कृषिका लागि थुप्रै दबाब दियौं । त्यो कुरा लागू भयो । अहिले हामी अप्ठ्यारो स्थितिमा छौं । त्यसैले अब महासंघमा आउने नेतृत्व प्रयत्नरत हुनुपर्छ । अब स्थानीय वस्तुमा आधारित उद्योगहरूलाई आत्मनिर्भर गर्ने र रोजगारी सिर्जनाका कार्यक्रममा लाग्नुपर्छ । तपाईं निजी क्षेत्रको नेतृत्वमा आउन खोजिरहनुभएको छ । तर उद्योग, व्यापार व्यवसाय छैन । कतिपय अवस्थामा निजी क्षेत्रका मर्म तपाईंले बुझ्नुहुन्न भन्ने खालका कुरा पनि सुनिन्छन् नि ?यस्तो भन्नेसँग म बहस गर्न चाहन्छु कि कसरी म बुझ्दिनँ ? म स्पष्टतामा विश्वास गर्छु । मेरा बुवाबाजे व्यापारी भन्ने थिए भन्नेबित्तिकै मैलै पनि व्यापार व्यवसाय नै गर्नुपर्ने हो ? एउटा कुरा के हो भने म जमिनबाट उठेको व्यक्ति हुँ । हिजोको दिनमा ६ सय रुपैयाँको जागिर खान्थें । त्यसैले तलदेखि बुझ्दैबुझ्दै अहिले यहाँसम्म आइपुगेको छु । कसैले समस्या बुझ्दैन भन्नुहुन्छ भने उहाँसँग म बहस गर्न चाहन्छु । भन्न त पाइन्छ तर म त्यस्ता साथीहरूसँग आर्थिक नीति र अर्थका विषयमा छलफल गर्न चाहन्छु । केही भ्रम छन् भने म हटाउन चाहन्छु । मलाई अर्थतन्त्रका विषयमा राम्रो ज्ञान छ । ४० वर्षदेखि म यसैमा छु । तपाईं अलि मिलनसार हुनुहुन्न । जस्तो तपाई अध्यक्ष रहेको हक्की संघमा लामो समयदेखि निर्वाचन नै हुन सकेको छैन । औषधि उत्पादक संघमा पनि वस्तुगतसम्बन्धी विवाद छ । यसमा के भन्नुहुन्छ ?मेरो हक्की संघको कुरा यहाँ ल्याएर सान्दर्भिक छैन । करिब साढे तीन वर्षअगाडि निर्वाचन भएको थियो । अहिलेको निर्वाचन कोभिड१९ को बढ्दो संक्रमणले सम्भव भएको छैन । मेरो स्वभावका विषयमा कुरा गर्ने हो भने चाप्लुसी मन पर्छ भने मसँग संगत नगर्नुहोस् । म कालोलाई कालो भन्छु, सेतोलाई सेतो । म पाँच कोस टाढाको कुरा सुनेर अहिले निर्णय लिन सक्दिनँ । म अहिले जे छ तुरुन्तै निर्णय लिनुपर्छ भन्ने व्यक्तिको मान्छे हुँ । म कस्तो छु भनेर आफैंले प्रमाणित गर्ने कुरा आएन । तिनै साथीहरूले गर्दा १२१३ वर्ष महासंघमा बिताएँ । म यस्तो कुरामा सोच्ने मानिस होइन । म खुला विचार भएको व्यक्ति हुँ । नेतृत्व खोज्ने भनेको के हो त ? इमानदारी, जागरुकता होइन ? यी सबै कुरा मलाई लाग्छ मसँग छन् । अब चुनावमा भ्रमका खेती गर्ने थप्रै हुन्छन् । चुनावमा भनेको हार र जितलाई पचाउन सक्नुपर्यो । जितमा नमात्तिनू, हारमा नआत्तिनू । चुनाव लडेपछि दुई वटामा एउटा मात्र हुन्छ ।महासंघमा यस पटक सहमतिको सम्भावना कतिको छ ?सहमति भनेको अत्यन्तै राम्रो हो । सहमति नराम्रो हुँदै होइन । अब यो अवस्थामा आएर सहमति हुन्छ जस्तो लाग्दैन । लोकतान्त्रिक चुनावको प्रक्रियामा काम नलाग्ने तत्त्व फालिन्छ । हुन सक्छ मै फालिन्छु होला । त्यो अर्कै कुरा हो, समयले बताउँछ । सहमति भए ठीकै छ ।"
'हाम्रो समूहले दोहोरो अंकको आर्थिक वृद्धिको रेखा कोर्नेछ,"महासंघको वस्तुगततर्फको उपाध्यक्ष पदमा उम्मेदवारी दिनुभएको छ । तपाईंका चुनावी एजेन्डा केके छन् ?हामीले व्यवसायीका कुरालाई नै एजेन्डा बनाउनुपर्छ । निजी क्षेत्रका हिसाबले हाम्रो जिम्मेवारी ठूलो छ । निजी क्षेत्रले कुल गार्हस्थ्य उत्पादन (जीडीपी) मा झन्डै ७० प्रतिशत योगदान दिएको छ । राज्यले सन् २०२२ मा विकासोन्मुख राष्ट्रका रूपमा उक्लने लक्ष्य तय गरेको थियो । अहिलेको परिस्थितिले त्यो लक्ष्य पूरा हुने मिति सारिएको छ । यो लक्ष्य पूरा हुन निजी क्षेत्रको योगदान महत्त्वपूर्ण हुनेछ । कोभिड१९ को संक्रमण फैलिनुअघि जीडीपीमा निजी क्षेत्रको योगदान ७० प्रतिशत थियो । आर्थिक वृद्धि ७ प्रतिशत हाराहारीमा भइरहेको थियो । २०७५७६ मा ८ प्रतिशतको प्रक्षेपण गरिएको थियो । कोभिड१९ ले गर्दा आर्थिक वृद्धि ऋणात्मक हुन्छ कि भन्ने कुरा पनि आइरहेको छ । त्यसकारण मुलुकको आर्थिक वृद्धिलाई कसरी अघि बढाउन सकिन्छ भन्ने हाम्रो प्राथमिकता हो । आर्थिक वृद्धि १० प्रतिशतसम्म पुर्याउने लक्ष्यमा हामीले भूमिका खेल्नेछौं । त्यसका लागि पूर्वाधार विकासका कुरा आउँछन् । नेपालमा पूर्वाधार विकासमा पहिलेभन्दा प्रगति भएको छ । तर यथेष्ट मात्रामा छैन । कालोपत्रे सडक कम छ । पहाडी सडक अझै पनि व्यवस्थित छैनन्, पूर्ण रूपले बनेका छैनन् । पूर्वपश्चिम रेलमार्गको कल्पना गरिएको छ । यी सबै पूर्वाधार विकास गर्दा यातायात खर्च घट्छ । लागत घट्छ । त्यसले तयारी वस्तु र कृषि उपज बजारमा जाँदा सस्तो हुन पुग्छ । त्यसैले पूर्वाधारमा काम गर्नुपर्छ । दोहोरो अंक अर्थात १० प्रतिशत भन्दा माथीको आर्थिक वृद्धि पुर्याउन रोजगारी पनि बढाउनुपर्छ । रोजगारी सिर्जना गर्न पहिला लगानीको वातावरण सिर्जना गर्नुपर्छ । भारत र चीनको कुरा गर्दा हाम्रो श्रम उत्पादन कम छ । श्रमिक उत्पादन बढाउन हामीले तालिमहरूलाई व्यवसायसँग जोड्नुपर्ने भएको छ । कस्ट अफ डुइङ बिजनेस मात्र नभई इज अफ डुइङ बिजनेस को कुरा गर्नुपर्छ । व्यावसायिक लागत कम गर्नुपर्छ । यसका लागि ब्याजदरदेखि धेरै लागत घटाउनुपर्छ । नीति नियम संशोधन गरेर विश्व परिस्थितिमा हामी अगाडि बढ्नुपर्छ । व्यवसायहरूका सामूहिक चिह्न जस्तै ः हर्बल, पास्मिनाहरूलाई प्रवर्द्धन गर्नुपर्नेछ । हाम्रा कूटनीतिक नियोगहरूलाई प्रयोग गरेर कलेक्टिभ ट्रेडमार्क लाई विश्वव्यापी रूपमा प्रवर्द्धन गर्न प्रोत्साहन गर्नुपर्छ । व्यापार घाटा हाम्रो ठूलो चुनौतीका रूपमा रहेको छ । यसलाई घटाउन मुलुकलाई स्वावलम्बी बनाउनुपर्छ । यसका लागि निजी क्षेत्रमा सुदृढ संगठन बनाउनु छ । सकारात्मक र असल अभ्यास गर्नुपर्नेछ । व्यक्तिवादी कुराभन्दा संगठनात्मक अभ्यास गर्नुपर्छ । यसमा हामी लाग्नेछौं । अहिलेको अवस्थामा रोजगारीलाई नै निरन्तरता दिने र नयाँ रोजगारीका अवसर सिर्जना गर्नुपर्ने छ । यसमा महासंघका तर्फबाट केके काम भइरहेका छन् ? भविष्यमा केकसरी काम गर्ने योजना बनाउनुभएको छ ?रोजगारीका कुरामा निजी क्षेत्रको मात्र भूमिका हुँदैन । सरकारको समन्वयात्मक भूमिका हुनुपर्छ । श्रम बजारमा आउने जनशक्तिलाई तालिम, शिक्षा र तालिम दिने संस्थाहरूबारे अनुसन्धान गरेर मात्रै अघि बढ्नुपर्छ । नेपालमा तथ्यांक र अनुसन्धानको कमी छ । श्रम बजारमा आउने भनिएका ४५ लाख जनशक्तिमध्ये कति जना विदेश गइरहेका छन् ? विदेश जानेले के काम गरिरहेका छन् ? तिनीहरूलाई कस्तो तालिम दिए राम्रो होला ? यहाँ भएका उद्योग व्यवसायहरूले कस्तो किसिमका जनशक्ति खोजिरहेका छन् भन्ने विषयमा सरकार, तालिम दिने निकाय, शिक्षण संस्थाहरूले सोच्नुपर्छ । यसका लागि अध्ययन हुनुपर्यो । यस्तो अध्ययन नहुँदा आज हाम्रै उद्योगमा खोजे जस्तो जनशक्ति छैन । अभाव भइरहेको छ । सीपयुक्त जनशक्ति तयार गर्ने कुरामा सरकार, तालिम दिने, शिक्षण संस्था, निजी क्षेत्रले समन्वयात्मक काम गर्नु आवश्यक छ । कोभिडका कारण विदेशमा भएका नेपाली श्रमशक्ति फर्कने अवस्थामा छ । झन्डै २० लाख फर्कन्छन् भने पनि अहिले कम्तीमा ५१० लाख आउँछन् भन्ने कुरा आइरहेको छ । यसको पनि यथार्थ तथ्यांक छैन । फर्किएर आउने जनशक्तिलाई हामीले खपत गर्नुपर्छ । यसका लागि देशलाई स्वावलम्बी बनाउने काम गर्न जरुरी छ । वैदेशिक रोजगारीबाट फर्कनेहरूलाई फारम भराएर सरकारले रेकर्ड राख्नुपर्छ । यसले गर्दा कुन सीप लिएको व्यक्ति यहाँ आइरहेको छ र उसलाई कहाँ काम दिन सकिन्छ भन्ने निश्चित गर्न सकिन्छ । यसमा हामीले प्राथमिकतासाथ काम गर्नेछौं । हामीले भूकम्प भोग्यौं । त्यसअघि द्वन्द्वका कारण राजनीतिक अस्थिरताजस्ता विभिन्न किसिमका कालखण्ड पनि भोग्यौं । कोभिड१९ पछि धेरै कुरा फरक तरिकाले जानुपर्छ भन्ने सिकिएको छ । अब डिजिटल इकोनमीको विकास र डिजिटल गतिविधिबारे सोच्नुपर्ने अवस्था आएको छ । कोभिड१९ को संक्रमण फैलिएपछि नेपालले पहिलो काम आर्थिक पुनरुत्थान प्याकेजको गर्नुपर्ने थियो । महासंघले त्यसका लागि सरकारलाई आह्वान गरेको पनि हो । बिस्तारै हामी अगाडि बढ्दै गएका छौं । भारतीय अर्थशास्त्रीहरूले त्यहाँका चुनावी गतिविधिले आर्थिक क्षेत्र बिस्तारै बुस्ट हुँदै गएको बताइरहेका छन् । भारतमा धार्मिक विश्वास छ । भारतले हामी धार्मिक मुलुक हौं भनेर मान्छ । धार्मिक सम्पदा भएको, धार्मिक गतिविधिबाट पनि आफ्नो इकोनमीलाई रिभाइभ गर्न सक्छौं भनेको छ । हामी पनि त्यसैगरी अगाडि बढ्नुपर्छ । फ्रान्सले पनि उद्योगलाई अगाडि बढाएर पुनरुत्थान गर्छौं भनिरहेको छ । हाम्रो देशमा पनि आन्तरिक पर्यटनलाई बढावा दिनुपर्ने कुरा आइरहेको छ । त्यसअनुसार काम गर्नुपर्छ । काम सबैजसो गर्ने योजना सुनाउनुभयो । तर पछिल्लो समय महासंघमा हुने राजनीतिका कारण यसको छवि खस्किँदै गएको भन्ने छ । यसलाई जोगाउन तपाईंका योजना के छन् ? नेपाल उद्योग वाणिज्य महासंघमा शुद्धीकरण र सुदृढीकरण आवश्यक छ । सबल र सुदृढ निजी क्षेत्र बनाउन मैले असल अभ्यास र संगठनात्मक कुरा गरेको छु । व्यक्तिवादी अभ्यासहरूलाई निराकरण गर्नुपर्छ । असल अभ्यास गरेर संगठनलाई सुदृढ गर्ने । २१औं शताब्दीका लागि खुला बजारमा एकै बजार भएको अवस्थामा नयाँ ढंगबाट बढ्नुपर्ने अवस्था छ । तपाईंको बढी ध्यान ट्रेडिङमा छ । उत्पादनमूलक उद्योगमा धेरै ध्यान र लगानी नै छैन । आत्मनिर्भर अर्थतन्त्रका एजेन्डामा तपाईंले काम गर्न सक्नुहुन्न भनिन्छ नि ?यो एकदमै गलत कुरा हो । मेरा ठूलोबुवा र बुवा जागिरे हुनुहुन्थ्यो । ठूलो बुवा सिद्धार्थ राजमार्गमा जागिरे हुनुहुन्थ्यो । मेरो बुवा भूमि सुधारमा खरदार जागिरे हुनुहुन्थ्यो । पछि पोखरमा बसेर इलम गर्नुपर्छ भनेर हातले चकलेट बनाउने लक्ष्मी स्विट्स स्थापना गर्नुभयो । हाम्रो लक्ष्मी ग्रुप २०३० सालमा स्थापना भएको हो । हामीले लक्ष्मी मिठाई भण्डार भनेर स्थापना गरेका हौं । यो इतिहास म सबैलाई देखाउन सक्छु । त्यहाँबाट सुरु भएर आजको दिनमा यहाँसम्म आएका हौं । त्यसपछि २०३२ सालमा सेमी अटोमेटिक मेसिन ल्याएर पोखरा औद्योगिक क्षेत्रमा उद्योगलाई बढावा दिँदै आयौं । पछि प्रिन्टिङ र प्याकेजिङ उद्योग स्थापना गर्यौं । त्यसपछि सुजल डेरी सञ्चालन गर्यौं । १६१७ वर्षदेखि यो उद्योग सञ्चालनमा छ । हामी ट्रेडिङमा पनि छौं । द्वन्द्वकालमा उद्योगमा लगानी गर्ने वातावरण थिएन । २०६० सालमा उद्योगहरूमा लगानी गरिरहेका थियौं । त्यो बेला अटोमोबाइल क्षेत्रमा लगानी गर्ने अवसर मिल्यो । त्यो अवसर लियौं । त्यो ब्रान्डलाई नेपालमा स्थापित गरायौं । हुन्डाई कम्पनीका गाडीको बजार स्थापित गर्यौं । झन्डै १० वर्ष पुगेको छ । अटोमोबाइल व्यवसायमा हामीले झन्डै ६ सय जनालाई रोजगारी दिएका छौं । यसमध्ये दुई सय जना सेल्समा छन् । योसहित तीन हजार जनालाई हामीले रोजगारी दिइरहेका छौं । हामी खाद्य उद्योगमा पनि आउँदै छौं । सिमेन्टमा लगानी गर्दै छौं । निकट भविष्यमा अटोमोबाइल नेपालमै उत्पादन गर्ने तयारीमा छ । ट्रेडिङमा प्रवेश गरे पनि हाम्रो लक्ष्य उत्पादन नै हो । महासंघमा सहमतिको सम्भावना कत्तिको छ ? सहमतिको कुरा आइरहेको छ । सहमति कुरा जहिले राम्रो हो । अहिले कोभिड१९ को संक्रमण फैलिरहेको अवस्थामा झन् राम्रो हो । सहमतिका लागि हाम्रा पूर्वअध्यक्षहरूले पनि पहल गरिरहनुभएको छ । सहमतिमा सबै पक्ष सहमत हुनुपर्छ । यो प्रयासका लागि म सधैं तयार छु ।"
सेयर कारोबारमा नयाँ कीर्तिमान,"काठमाडौं (कास) सेयर बजारमा बिहीबार झन्डै सवा ६ अर्ब रुपैयाँ बराबरको सेयर कारोबार भएको छ । यो दैनिक रूपमा हालसम्मकै उच्च कारोबार हो । यसअघि २०७६ फागुन ११ मा ४ अर्ब ८४ करोड ७४ लाख रुपैयाँ बराबरको कारोबार भएको थियो । बिहीबार ५६ हजार ३ सय ४१ कारोबारबाट १ सय ९८ कम्पनीका १ करोड ४० लाख ६२ हजार ५ सय ७ कित्ता सेयर किनबेच भए । ती किनबेचबाट ६ अर्ब ११ करोड ६७ लाख ३० हजार रुपैयाँ बराबरको सेयर कारोबार भयो । अघिल्लो दिनको तुलनामा बिहीबार नेप्से परिसूचक ३६३२ अंक बढेको छ । यो वृद्धिसँगै नेप्से परिसूचक १ हजार ७ सय ७८१२ विन्दुमा उक्लेको छ । यो नेप्से परिसूचकको हालसम्मको उच्च विन्दुको तुलनामा १ सय ३ अंक कम हो । ०७३ साउनमा नेप्से हालसम्मकै उच्च १ हजार ८ सय ८१ विन्दुमा पुगेको थियो । सो दिन कारोबारमा आएका सबै उपसमूहको परिसूचक बढेपछि समग्र नेप्सेको वृद्धिमा टेवा पुगेको हो । कोभिड१९ महामारीको विषम परिस्थितिमा पनि आधुनिक प्रविधिमार्फत लगानीकर्ताले घरबाटै सहज तथा सुरक्षित तबरले सेयरको कारोबार, रकम भुक्तानी तथा सेयर हस्तान्तरण गर्न सक्ने भएकाले कारोबार रकमलगायत सेयर बजारका अन्य परिसूचकमा सकारात्मक प्रभाव परेको नेप्सेले जनाएको छ । नेप्सेले दोस्रो बजार कारोबार सेवालाई सहज, सुरक्षित, विश्वसनीय तथा पारदर्शी बनाउन पूर्ण स्वचालित अनलाइन कारोबार प्रणाली स्थापना गरेपछि कारोबारको आकार क्रमिक रूपमा सुधारोन्मुख रहेको नेप्सेद्वारा जारी विज्ञप्तिमा उल्लेख छ । हालसम्म अनलाइनमार्फत कारोबार गर्न १ लाख ७५ हजारभन्दा बढी लगानीकर्ताले युजरनेम र पासवर्ड लिएका छन् । बिहीबारको कारोबारमा ३० हजार लगानीकर्ता सहभागी थिए । सो दिन भएको कारोबारमध्ये ८६२४ प्रतिशत कारोबार अनलाइनमार्फत भएको नेप्सेले जनाएको छ ।"
"रिलायन्सको 'एक सेयरधनी, एक बिमालेख","काठमाडौं (कास) रिलायन्स लाइफ इन्स्योरेन्सले एक सेयरधनी, एक बिमालेख अभियान सार्वजनिक गरेको छ । कम्पनीले आफ्नो तेस्रो वार्षिकोत्सवका अवसरमा बिहीबार यो अभियान ल्याएको हो ।"
कोकाकोला र रेडक्रसको भेन्टिलेटर अभियान,काठमाडौं (कास) कोकाकोला र नेपाल रेडक्रस सोसाइटीको साझेदारीमा दोस्रो चरणको भेन्टिलेटर र स्वास्थ्य सुरक्षा सामग्री वितरण अभियान बिहीबारदेखि सुरु भएको छ । कोकाकोला र रेडक्रसले विभिन्न अस्पताल तथा स्वयंसेवकलाई सुरक्षा सामग्री र उपकरण हस्तान्तरणको दोस्रो अभियान सुरु गरेका हुन् ।
कतार एयरवेजको विद्यार्थीलक्षित कार्यक्रम,काठमाडौं (कास) कतार एयरवेजले विश्वव्यापी रूपमा विद्यार्थीका लागि विशेष कार्यक्रम सुरु गरेको छ । एयरलाइनको कतार एयरवेज प्रिभिलिज क्लबद्वारा सञ्चालित स्टुडेन्ट क्लब कार्यक्रमअन्तर्गत विद्यार्थीका लागि शैक्षिक यात्रामा सहयोग पुर्याउन विभिन्न सुविधा ल्याइएको हो ।
गुराँस इन्स्योरेन्समा फेरि विवेक,काठमाडौं (कास) गुराँस लाइफ इन्स्योरेन्स कम्पनीको अध्यक्षमा पुनः विवेक दुगड नियुक्त भएका छन् । नवनिर्वाचित सञ्चालक समिति बैठकले बिहीबार दुगडलाई सर्वसम्मतिबाट सञ्चालक समितिको अध्यक्ष चुनेको हो ।
एनआईसी एसियाको ॅडबल डिपोजिट,काठमाडौं (कास) एनआईसी एसिया बैंकले डबल डिपोजिट मुद्दती निक्षेप योजना ल्याएको छ । योजनाअन्तर्गत व्यक्तिगत निक्षेपकर्ताको हकमा सुरुमा जम्मा गरेको रकम सात वर्ष सात महिनामा डबल हुनेछ भने संस्थागत निक्षेपकर्ताको हकमा जम्मा गरेको आठ वर्ष आठ महिनामा रकम डबल हुनेछ ।
तनहुँमा ग्लोबलको नयाँ शाखा,काठमाडौं (कास) ग्लोबल आईएमई बैंकले तनहुँको शुक्लागण्डकी नगरपालिकाको दुलेगौंडामा नयाँ शाखा सञ्चालनमा ल्याएको छ । शाखा सञ्चालनमा आएसँगै बैंकका शाखा कार्यालयको संख्या २ सय ६३ पुगेको छ ।
फेसबुक र एपबाट एनएमबीमा खाता,"काठमाडौं (कास) एनएमबी बैंकमा सातै दिन भाइबर, फेसबुक र बैंकको मोबाइल एपबाट खाता खोल्न सकिने भएको छ । बैंकले अब घरमै बसी भाइबरमा च्याट र एनएमबी ईएपमार्फत पनि खातामुद्दती निक्षेप खोल्ने र नवीकरण गर्न सकिने सेवा ल्याएको हो । बैंकको नयाँ खातामा तुरुन्तै खाता नम्बर प्राप्त हुनेछ । डिपोजिट पनि तुरुन्तै हुने बैंकले जानकारी दिएको छ ।"
"आश्वासन पाए, भत्ता पाएनन्","(बुटवल)  जोखिम भत्ता नपाएको भन्दै लुम्बिनी प्रादेशिक अस्पतालअन्तर्गत बुटवलको कोरोना विशेष अस्पतालका सात जना चिकित्सकले कात्तिक २६ मा काम छाडे । कोरोना विशेष अस्पतालको सेवाका लागि भर्ना भएका ती मेडिकल अफिसर दुई दिन काममै गएनन् । १६ आईसीयू र भेन्टिलेटरसहित ५४ बेडको अस्पतालले उनीहरूको साटो कन्सल्टेन्ट र नर्सिङ स्टाफबाट काम चलायो । चिकित्सक अभावले आईसीयूको उपचारमा समस्या भयो । प्रदेशको सामाजिक विकास मन्त्रालयले चिकित्सकहरूको जोखिम भत्ता तिहारलगत्तै पठाउने लिखित प्रतिबद्धता जनाउँदै अस्पताललाई चिकित्सकहरूलाई काममा फर्काउन निर्देशन दियो । तर चिकित्सकहरूले मानेनन् । मन्त्रालयको लिखित प्रतिबद्धता र अस्पतालको आग्रहलाई पनि बेवास्ता गरेका चिकित्सकलाई अस्पतालले विपदका बेला सेवा छोडेकाले मेडिकल काउन्सिलमा उजुरी दिने चेतावनी दियो । लुम्बिनी प्रादेशिक अस्पतालका मेडिकल सुपरिन्टेन्डेन्ट डा राजेन्द्रप्रसाद खनालले सरोकारवालाको आलोचना र मेडिकल काउन्सिलमा उजुरी दिने चेतावनीपछि चिकित्सकहरू कात्तिक २८ बाट काममा फर्केको बताए । काम छोड्ने चिकित्सकमध्ये पाँच जनाले साउनयताको र दुई जनाले चैतयताकै जोखिम भत्ता पाएका छैनन् । तिहारलगत्तै उपलब्ध गराउने आश्वासन दिएको प्रदेश सरकारले अहिलेसम्म पनि जोखिम भत्ता पठाएको छैन । ढिलोचाँडो हो, काम गरेकाले रकम पाउँछन् । अहिले पनि होटलमा बस्न, खान दिएर काममा राखेका छौं, अस्पतालका मेसु डा खनालले भने, मन्त्रालयबाट रकम आउनासाथ जोखिम भत्ता उपलब्ध गराउने छौं । अस्पतालले चैत १९ देखि बिरामी भर्ना थालेको थियो । भदौ १८ मा लुम्बिनी प्रदेश मन्त्रिपरिषद् बैठकले कोरोना अस्पतालमा खट्ने ५ सय ८३ जनशक्तिका लागि ३ महिनामा आवश्यक पर्ने तलब भत्तामा ३ करोड ९६ लाख ३२ हजार २ सय ८० रुपैयाँ निकासा गरेको थियो । जोखिम भत्ताका लागि कोरोना अस्पतालमा खट्ने स्वास्थ्यकर्मी एवं चिकित्सकका लागि सय प्रतिशत दिने मापदण्ड छ । अस्पतालका एक्सरेलगायतको काम र इमर्जेन्सीमा खट्नेलाई ७५ र अन्यलाई ५० प्रतिशत तोकिएको छ । लुम्बिनी प्रदेशमा बुटवल, भैरहवा, दाङ र नेपालगन्जमा कोरोना विशेष अस्पताल छन् । प्रदेश सरकारले तीन महिनाका लागि एकमुष्ट रकम पठाए पनि अस्पतालहरूले उक्त रकम बाँडेका छैनन् । लुम्बिनी प्रादेशिक अस्पतालले शतप्रतिशत जोखिम भत्ता पाउने ३७ जना स्वास्थ्यकर्मीलाई उक्त भत्ताबाट छुटाएको थियो । सामाजिक विकास मन्त्रालयका लेखा अधिकृत मीनबहादुर घर्ती मगरका अनुसार अस्पतालले प्रशासन फाँटकालाई समेत जोखिम भत्ता दिँदा र मापदण्ड पालना नगर्दा समस्या भएको हो । साउनयताको भत्ता पनि एकमुष्ट रूपमा पठाएको र अपुग रकम पठाउने क्रममा रहेको उनले बताए । अस्पतालले रकम बाँडफाँट नमिलाउँदा भेरी अस्पताल बाँके र कोरोना विशेष अस्पताल दाङमा पनि जोखिम भत्ता नपाएको चिकित्सकहरूले गुनासो गरेका छन् । अब पनि रकम नपाए जुनसुकै बेला विरोधमा उत्रने भेरी अस्पतालका चिकित्सकहरूले चेतावनी दिएका छन् ।"
सन्दीपले बिग बासमा होबार्टबाट खेल्ने,"(काठमाडौं)  नेपाली ग्लोबल स्टार सन्दीप लामिछानेले आउँदो सिजनको बिग बास होबार्ट हरिकेन्सबाट खेल्ने भएका छन् । दसौं संस्करणको बिग बास डिसेम्बर १० बाट सुरु हुँदै छ र फाइनल खेल फेब्रुअरी ६ मा हुनेछ । सन्दीप जनवरीमा मात्र होबार्टसँग जोडिने छन् र प्रतियोगिताका बाँकी खेल खेल्ने छन् । लेग स्पिनर सन्दीपले पछिल्लो दुई सिजनको बिग बास मेलबर्न स्टार्सबाट खेलेका थिए । दुवैपल्ट मेलबर्न फाइनल पुगे पनि उपाधि जित्न सकेको थिएन । नेपालको खेल परेपछि दुवैपल्ट सन्दीप फाइनल नखेली फर्कनुपरेको थियो । सन्दीप खेल्न लागेको होबार्टले पनि अहिलेसम्म बिग बास जित्न सकेको छैन । २०१३१४ र २०१७१८ को सिजनमा भने होबार्टले फाइनल खेलेको थियो । सन्दीपले बिग बासमा पहिलो पटक खेल्दा उनको पारिश्रमिक ६० हजार अमेरिकी डलर हाराहारी रहेको थियो । दोस्रो सिजनमा त्यसमा केही थप भएको थियो । सन्दीपको यसपटकको बिग बासको पारिश्रमिकबारे उनका व्यवस्थापक रमन सिवाकोटीले भने, पहिलाभन्दा यसपल्ट पनि बढी पारिश्रमिक हुन्छ । तर सन्दीपले कति खेल खेल्छन्, त्यसमै धेरै निर्भर हुन्छ । सिवाकोटीका अनुसार सन्दीप डिसेम्बर १३ वा १४ मा अस्ट्रेलिया लाग्ने छन् र त्यहाँ दुई साता क्वारेन्टाइन बसेपछि जनवरीबाट खेलका लागि उपलब्ध हुनेछन् । यो क्रममा सन्दीपले होबार्टको तीनदेखि चार खेल गुमाउने छन् । दसौं सिजनको बिग बासका लागि होबार्ट हरिकेन्सको साथमा रहन पाउँदा गौरवान्वित महसुस गरिरहेको छु, सन्दीपले होबार्टको विज्ञप्तिमा भनेका छन्, अस्ट्रेलियामा मैले जहिल्यै न्यानो समर्थन पाउने गरेको छु । बिग बासमा जुन प्रतिस्पर्धात्मक होड छ, त्यसले उत्साहित बनाउँछ । म ब्लुन्डस्टोन एरिनामा खेल्न व्यग्र छु ।अस्ट्रेलियाका विकेटकिपर म्याथ्यु वेडको कप्तानीमा रहने होबार्टमा जेम्स फल्कनर, पिटर ह्यान्डसकोम्ब, टिम पेन, डी आर्ची शर्टलगायतका खेलाडी छन् । विदेशी खेलाडीमा इंग्ल्यान्डका डेविड मालान्ड र किमो पाल तथा वैकल्पिक विदेशी खेलाडीमा विल ज्याक्स र कोलिन इनग्राम रहेका छन् । पाल र सन्दीप पछिल्लो दुवै सिजन इन्डियन प्रिमियर लिग (आईपीएल) मा दिल्ली क्यापिटल्समा रहेका छन् र अघिल्लो साता सम्पन्न आईपीएलमा दुवैले कुनै खेल खेल्न पाएनन् । होबार्टको प्रशिक्षकमा एडम ग्रिफिथ छन्, जो आईपीएलमा रोयल च्यालेन्जर्स बेंग्लोरको बलिङ प्रशिक्षक थिए । सन्दीपलाई लिएपछि होबार्टको बलिङ आक्रामक बलियो हुने ग्रिफिथ बताउँछन् । आफ्नो जादुगरी स्पिनबाट सन्दीपले कसरी खेल परिवर्तन गर्छन् हामीले देखेका छौं । उनले इनिङ्सको कुनै पनि समय बलिङ गर्न सक्छन् । सन्दीपले आफूलाई विकेट लिने खेलाडीमा पनि प्रमाणित गरिसकेका छन्, जुन हाम्रो बलिङ समूहको नयाँ आयाम हुनेछ, ग्रिफिथले क्रिकेट अस्ट्रेलियाको वेवसाइटमा भनेका छन् । सन्दीपले पछिल्लो दुई सिजनमा मेलबर्नबाट २१ खेल खेलेका थिए । त्यसमा उनले प्रतिओभर ७१ रन दिएर १९८० को औसतमा २६ विकेट लिएका थिए । मेलबर्नबाट दुई वर्षअघि बिग बासमा आफ्नो पहिलो खेल खेल्दा सन्दीपले सिड्नी थन्डरविरुद्ध पहिलो ओभरमै शेन वाटसन र कालुम फर्गुसनको विकेट लिएका थिए । बिग बासमा यसपालि केही नियम परिवर्तन भएको छ । विगतमा दुई विदेशी खेलाडीले मात्र प्लेइङमा खेल्न पाउँथ्यो भने यसपालि बढाएर ३ जना पुर्याइएको छ । त्यसै बोनस अंक, सुपर सव थपिएका छन् भने पावर प्लेको नियम केही परिमार्जित गरिएको छ ।"
नेपालगन्ज म्याराथनको तयारी,"(बाँके)  खेलको उद्देश्य प्रतियोगिता गर्नु मात्रै नभई स्थानीय क्षेत्रमा पर्यटनमा टेवा दिने, समुदायमा खेलप्रति सक्दो उत्साह जगाउने र खेलकुदको प्रवर्द्धन गराउनु पनि हो । नेपालगन्ज म्याराथनले ५ वर्षअघि जतिसक्दो धेरै सहभागी गराएर म्याराथन प्रतियोगिता गराउने गर्थ्यो । परिस्थितिले अहिले ठीक उल्टो छ । यद्यपि यस प्रतियोगीताको महत्त्व विगतभन्दा बढी छ । यसै प्रतियोगितामार्फत अर्को वर्ष जापानमा हुने टोकियो ओलम्पिकका लागि खेलाडी छनोट गरिने छ । मंसिर ६ गते शनिबार हुने छैटौं नेपालगन्ज म्याराथनको तयारी पूरा भइसकेको आयोजक क्रिएटिभ ह्यान्ड्सले जनाएको छ । कोभिड१९ का कारण विगतमा जस्तो धेरैभन्दा धेरै सहभागिता गराएर म्याराथन गर्ने अवस्था छैन । हामी सक्दो भीड कम गरेर प्रतियोगिता गर्दै छौं, आयोजक प्रमुख टीएस ठकुरीले भने, यो हाम्रो बाध्यता हो । विगत वर्षका म्याराथनमा सांस्कृतिक कार्यक्रम, व्यापक प्रचारप्रसार र स्थानीय स्तरमा खेलको उत्साह बढाउने उद्देश्य हुन्थ्यो । यो वर्ष भीड कम गर्नकै लागि आयोजकले रचनात्मक कार्यक्रम, छात्रछात्रा दौड, ह्विलचियर दौडजस्ता इभेन्ट हटाएको छ । लामो समयदेखि खेल्न नपाएर निराश बनेका खेलाडीमा उत्साह थप्न र आयोजकले संकटमा पनि कार्यक्रम गर्न सकिन्न भन्ने सन्देश दिन म्याराथनलाई निरन्तरता दिएको ठकुरीले बताए । महत्त्वपूर्ण खेलाडी नछुटाउने गरी प्रचार गरेका छौं, उनले भने, जतिले थाहा पाएर आएका छन्, नपाएकालाई जोड दिएका छैनौं । उनका अनुसार प्रतियोगितामा पूर्वदेखि पश्चिमसम्मका उत्कृष्ट खेलाडीले नाम दर्ता गरिसकेका छन् । यसपालि पुरुष खुला म्याराथन, महिला हाफ म्याराथन र ३ किलोमिटरको कर्पोरेट रन मात्रै समावेश गरिएको छ । पुरुष म्याराथनमा १३औं दक्षिण एसियाली खेलकुद (साग) का स्वर्णविजेता किरणसिंह बोगटी, गत वर्षका विजेता नवराज साउद, सागकै ५ हजार मिटर दौडका स्वर्णविजेता गोपीचन्द्र पार्कीलगायत २० भन्दा बढी राष्ट्रिय धावकले प्रतिस्पर्धा गर्दैछन् । महिलातर्फ १० भन्दा बढी खेलाडीले भाग लिने छन् । नेपालगन्जको वीपी चोकदेखि सुरु भएर कोहलपुर चौराहा अगाडि पुगेर पुनः सोही ठाउँमा पुगेर दौड सकिनेछ । विजेताले ७५ हजार, दोस्रोले ३० हजार, तेस्रोले २० हजार रुपैयाँ पुरस्कार जित्ने छन् । चौथोले १०, पाँचौंले ८, छैटौंले ७, सातौंले ६ र आठौंले ५ हजार रुपैयाँ पाउने छन् । गत वर्षको तुलनामा विजेताले २० हजार बढी पाउने छन् । महिला हाफ म्याराथन विजेताले ३० हजार, दोस्रोले १५ हजार, तेस्रोले १० हजार रुपैयाँ जित्ने छन् । नेपालगन्ज म्याराथनको पहिलो संस्करण नेपाली सेनाका होमलाल श्रेष्ठ, दोस्रो सेनाकै कृष्ण बस्नेत, तेस्रो जुम्लाका दुर्गा बुढा, चौथो संस्करण नेपाल पुलिस क्लबका भूमिराज राई र पाँचौं संस्करण सेनाका नवराज साउदले जितेका थिए । महिला हाफ म्याराथनको उपाधि दुईपल्ट कान्छीमाया कोजु र गत वर्ष सेनाकी पूर्णलक्ष्मी न्यौपानेले उपाधि जितेका थिए ।"
