शीर्षक,विवरण
कश्मीरमा भारतीय सेनाका नेपाली मारिए,"उनी भने भारतीय सेनाका भूपू सुबेदार पिताकै पथ पछ्याएर १३ वर्षअघि भर्ती भएका थिए । घरमा आमाबुबा, श्रीमती, ७ वर्षीय छोरी र ५ वर्षीय छोरा छन् ।गत चैतअघि दुईमहिने बिदामा आएर घर बसेर गएका उनी नियमित फोन सम्पर्कमा रहेको र बिहीबार राति मात्रै भिडियो कलमा कुराकानी भएको छिमेकी तुलसी केसीले बताए । परिवारका सबै जनासँग घरव्यवहारको कुरा भएको थियो, उनले भने, यस्तो होला भन्ने केही थाहा थिएन । घटनाका बारेमा लाइन अफ कन्ट्रोल मा शान्ति कायम गर्ने समझदारी उल्लंघन गर्दै पाकिस्तानतर्फबाट गोलाबारी भएको भारतीय सञ्चारमाध्यमहरूले जनाएका छन् ।"
ओलीको जवाफ आज,"५१ सालमा पहिलोपटक कम्युनिस्ट पार्टीको नेतृत्वमा सरकार बनेको थियो, त्यतिखेर शान्तिपूर्ण आन्दोलन गर्दा पनि कम्युनिस्टको जित हुन्थ्यो होला, ०७२ मा लोकप्रिय कम्युनिस्ट सरकारको समर्थन फिर्ता लिएर कांग्रेसको सरकारलाई समर्थन गर्नुपर्ने गल्ती कसरी हुन पुग्यो ? स्रोतले भन्यो, अहिले दुई तिहाइ बहुमत प्राप्त कम्युनिस्ट सरकारको लोकप्रियता खस्काउन के भइरहेको जगजाहेरै छ, यो सबै विषय प्रधानमन्त्रीज्यूको प्रस्तावमा आउनेछ । दाहालले प्रतिवेदनमा प्रयोग गरेको भाषा ३० र ४० को दशकमा भूमिगत कम्युनिस्ट पार्टीले तत्कालीन पञ्चलाई गाली गर्दा प्रयोगमा आउनेजस्तो भएको प्रतिवेदन लेखनमा प्रधानमन्त्रीलाई सघाएका ती नेताको भनाइ छ । दाहालको आरोपपत्रले पार्टीको आगामी मार्ग तय गर्न नसक्ने भएकाले प्रधानमन्त्रीको प्रस्ताव अबको कम्युनिस्ट आन्दोलन र समाजवादी मार्गचित्र कस्तो हुन्छ त्यो तय गर्ने गरी आउनेछ । स्थायी कमिटी सदस्य सुवास नेम्वाङले पार्टी एकता बचाउने गरी प्रस्ताव ल्याउन प्रधानमन्त्री ओलीलाई सुझाव दिइएकाले प्रस्ताव परिस्थिति सम्हाल्ने हिसाबले आउन सक्ने बताए । हामी जुटाउनै लागिरहन्छौं, उनले भने, पार्टीका शीर्ष नेताहरूलाई पनि हाम्रो सुझाव जुटाउने गरेर लाग्नुपर्छ भन्ने हो, बाँकी त भोलि प्रस्ताव आएपछि थाहा भइहाल्छ नि । प्रधानमन्त्री ओलीको प्रस्तावमा पार्टीको र पार्टीले सञ्चालन गरेको सरकारको काम के हो भन्नेबारेमा स्पष्ट व्याख्या गरिएको छ । मूलतः पार्टी पार्टीकै विधानले चल्छ, सरकार सञ्चालनको आफैं विधि छ, ओलीको प्रस्तावको सार छ, पार्टीले सरकारलाई सुझाव दिन सक्ने भए पनि यसो गर्नु भनेर निर्देशन दिन मिल्दैन तर पार्टीमा त्यही भएकाले सरकारको राम्रो कामको पनि प्रचारप्रसार हुन नसकेको हो । यसअघि पनि नेकपामा सरकार पार्टीले चलाउने या नचलाउने भन्ने विषयमा लामो गलफती हुँदै आएको थियो । प्रधानमन्त्री ओलीले शनिबारको बैठकमा पार्टीको शीर्ष तहमा छलफलकै क्रममा रहेका दस्ताबेजहरूलाई एकीकृत गरेर तल्ला कमिटीमा पठाउनु विभाजनमुखी मनोवृत्तिको उपजका रूपमा व्याख्या गर्दै त्यसलाई गम्भीर रूपमा उठाउने तयारी गरेका छन् । पार्टी एकताको आधार भनेर नाम दिइए पनि त्यहाँ विभाजनको मात्रै आधारहरू भेटाइन्छ, ओली सचिवालयका एक नेताले भने, सचिवालयमै छलफलका क्रममा रहेका दस्ताबेजलाई छताछुल्ल पारेर अर्का अध्यक्षले के गर्न खोज्नुभएको हो, जवाफ खोजिन्छ । दाहाल पक्षधर नेताहरू भने ओलीले पार्टी बैठकमा गरेको सम्बोधन रेकर्ड गरेर मिडियामा जस्ताको त्यस्तै पठाएपछि बाध्य भएर पुस्तिका छपाउनुपरेको प्रतिक्रिया दिन ठिक्क परेर बसेको उक्त समूहका एक नेताले जानकारी दिए । दाहाल, वरिष्ठ नेता माधवकुमार नेपाल र प्रवक्ता नारायणकाजी श्रेष्ठका बीचमा शुक्रबार पनि बैठकको तयारीका सिलसिलामा छलफल भएको थियो । तर दाहाल पक्षधर नेताहरूले आगामी रणनीति प्रधानमन्त्री ओलीको प्रस्ताव हेरेपछि नै तय गर्ने बताएका छन् । गत ३ गतेको सचिवालय बैठकमा प्रधानमन्त्री ओलीले दाहालको प्रस्तावको लिखित नै जवाफ दिने भन्दै १० दिनको समय मागेपछि नेताहरूले शनिबारसम्म बैठक स्थगन गरेका थिए । तर अघिल्ला विवादहरूमा जस्तो यसपालि दुई अध्यक्षबीच समझदारी गराउने भन्दै धेरै दौडधुप भएन । प्रधानमन्त्री ओली आफ्ना निकटस्थहरूसँग बालुवाटारको छलफल र केही औपचारिक कार्यक्रममा सहभागी भए भने दाहालले पनि आफूनिकटका नेताहरूसँग खुमलटारमै छलफल गरे । बरु प्रधानमन्त्रीनिकट नेताहरूले वरिष्ठ नेता नेपाल र उपाध्यक्ष वामदेव गौतमसँगको भेटलाई तीव्रता दिए । शुक्रबार मात्रै पनि नेपालसँग स्वास्थ्यमन्त्री ढकाल र गौतमसँग उपप्रधानमन्त्री पोखरेलले छुट्टाछुट्टै छलफल गरेका थिए । उहाँहरूको कुरा एउटै छ, पहिले त एकताका लागि समन्वय गरिदिनु भन्नुहुन्छ, त्यसपछि एमाले पक्षधर एक हौं भन्नुहुन्छ अनि जबज पक्षधर मिलौं भन्नुहुन्छ, नेता नेपालको भनाइ उद्धृत गर्दै उनीनिकट एक स्थायी कमिटी सदस्यले भने, वामदेवजीसँग पनि त्यही कुरा गर्न जानु हुँदो रहेछ, मसित पनि त्यही कुरा गर्नुहुन्छ । नेपालपक्षीय नेताहरू पनि प्रधानमन्त्री ओलीको प्रस्ताव हेरेपछि नै पार्टीको आगामी यात्राबारे थप विश्लेषण गर्न सकिने बताउँछन् ।"
मास्क निर्यात उद्योगी उत्साहित,"३२ करोड ५६ लाखको आयातनेपालबाट मास्क निर्यातको परिमाणभन्दा आयात अझै पनि निकै उच्च छ । चालु आर्थिक वर्षको साउनदेखि कात्तिकसम्ममा ३२ करोड ५६ लाख १५ हजार रुपैयाँ बराबरको ५ करोड ६६ लाख १४ हजार ७ सय ३९ थान र २७ हजार १ सय ७१ केजी फेस मास्क आयात भएको छ । साउनमा ७ करोड ७२ लाख ७० हजार, भदौमा ७७ लाख ६६ हजार, असोजमा ११ करोड ५ लाख ५८ हजार र कात्तिकमा ६ करोड ९८ लाख ४२ हजार रुपैयाँको मास्क भित्रिएको हो । तथ्यांकअनुसार साउनमा ७ करोड ५७ लाख ११ हजार रुपैयाँ बराबरको २७ हजार १ सय ७१ केजी फेस मास्क आयात भएको छ । यसबाट विभागले ५ करोड ८२ लाख ९४ हजार रुपैयाँ भन्सार महसुल असुली गरेको छ । चीन, भारत, जापान, इटाली, बंगलादेश, अफगानिस्तान, थाइल्यान्ड, हङकङ, जर्मनी, फ्रान्स, इन्डोनेसिया र मलेसियालगायत देशहरूबाट नेपालमा मास्क आयात हुने गरेको छ ।"
भारतीय अधिकारीको भ्रमणमा 'चिनियाँ छाया',"(काठमाडौं)  आवरणमा चिसिएको सम्बन्ध सुधार्नकै लागि दिल्लीले उच्चस्तरीय डेलिगेसन काठमाडौंमा निरन्तरजसो पठाएको देखिए पनि विज्ञहरूले चीनको चिन्ताले यस्ता भ्रमणहरू बाक्लिएर गएको प्रतिक्रिया दिएका छन् । भारतीय विदेश सचिव हर्षवर्धन श्रृंगलाको नेपाल भ्रमणलाई कतिपय भारतीय मिडियाले दिल्लीसँग काठमाडौंले सम्बन्ध सुधार्न खोजेकैले भ्रमण सम्भव भएको भनेर प्रचार गरे पनि यथार्थमा नेपालमा चिनियाँ चासो र प्रभाव बढ्ने भयले दिल्ली काठमाडौंसँग जोडिन चाहेको देखिन्छ । विशेषतः भारतले प्रत्यक्ष चाहेको संशोधनको सुझाव पन्छाएर ५ वर्षअघि नेपालले संविधान जारी गर्दा र गत जेठमा नेपालको नयाँ राजनीतिक नक्सामा संसद्को सर्वसम्मत सार्वजनिक भएपछि प्रभाव र प्रभुत्वको अर्थमा भारत केही गलेको थियो, नेपाल तथा एसियाली अध्ययन केन्द्र (सिनास) का कार्यकारी निर्देशक प्राध्यापक मृगेन्द्रबहादुर कार्कीले कान्तिपुरसँग भने, त्यसमाथि उत्तरी छिमेकीको प्रभाव र पहुँचको बढ्दो डिग्रीसामु चलनचल्तीको भाषामा ट्रस्टलाई रिस्टोर गर्न दिल्ली काठमाडौं धाउन थालेको देखिन्छ ।संयोगवश, भारतीय विदेश सचिव हर्षवर्धन श्रृंगलाले शुक्रबार नेपालभारत सम्बन्धलाई लिएर दिएको प्रवचनमा नेपालसँगको सम्बन्धमा चार खम्बा भनेर विकास सहयोग, दह्रो सम्पर्क सञ्जाल, विस्तारित संरचना र आर्थिक परियोजनाहरूको चर्चा गरेपछि छिमेकसँगको प्रभाव र पहुँच विस्तारमा भारतले पनि चीनकै सिको गरेको हो कि झैं देखिएको उनले बताए । गत वर्ष अक्टोबरमा चिनियाँ राष्ट्रपति सी चिनफिङको नेपाल भ्रमणका क्रममा पनि बेल्ट एन्ड रोड इनिसिएटिभ (बीआरआई) तथा हिमालय सीमापार बहुआयामिक सम्पर्क सञ्जालमार्फत यस्तै सहकार्य खम्बा बारे बहस सुरु भएको थियो, उनले भने, सीमा वारपार रेलवे, सडक तथा सुरुङ निर्माणलगायतका योजना र बीआरआईमा जोडिएका ९ वटा परियोजना पनि यस्तै सम्पर्क सञ्जाल र आर्थिक परियोजनाका वरपर रहेका छन् । भारतीय विदेश सचिवले गरेका भेटवार्ताहरूमा प्रधानमन्त्री केपी शर्मा ओली, परराष्ट्रमन्त्री प्रदीप ज्ञवाली तथा परराष्ट्र सचिव भरतराज पौड्यालसमेतले नेपालको नयाँ राजनीतिक नक्सा र भारतसँगको संवादहीन स्थितिबारे प्रत्यक्षपरोक्ष जानकारी गराएका थिए । यसरी बारम्बार आएका विषयलाई ध्यानाकर्षणमा लिन लिखित विज्ञप्तिमार्फत सम्बोधन गर्दै भारतले नेपालभारत सीमा सम्बन्धमा छलफल भएको भनेर सांकेतिक वाक्य मात्रै प्रयोग गरेको देखिन्छ । काठमाडौंसँग दिल्लीले सम्बन्ध सुधार्न खोजेको स्पष्ट छनक देखिन्छ तर प्रचार गरिएजस्तै त्यति सहज स्थिति छैन, भारतका लागि पूर्वराजदूत दीपकुमार उपाध्यायले भने, द्विदेशीय सम्बन्ध सुधारमा दोहोरो प्राथमिकता र निरन्तरता जरुरी देखिन्छ । सम्बन्धमा चिसोपना कायमै रहेका बेला भएको अहिलेको भ्रमण यसका निम्ति सुरुवाती चरण मात्रै हो ।कूटनीतिक मामिलाका जानकार दिनेश भट्टराईले काठमाडौंले दिल्लीलाई वार्ता र संवादका लागि बोलाएको झन्डै एक वर्ष भइसकेको उल्लेख गर्दै भने, तर हामीले बोलाएकै आधारमा भारत संवाद र वार्ताका लागि आएको भन्न मिल्दैन । कोरोना महामारी नियन्त्रणपछि मात्रै वार्ता गर्ने भनेर पन्छिरहेको भारत एकाएक कुराकानीमा किन आयो भन्ने सवाल विचारणीय रहेको उनले बताए । यो दिल्लीको आवश्यकता हो । नेपाललाई सधैं इग्नोर गरेर सम्भव नहुने भारतले बुझेरै सकारात्मक छलफलको स्थिति अहिले आएको हो, उनले भने । त्यसमाथि भारत स्वयं प्रभाव र पहुँचका आधारमा दक्षिण एसियामै कमजोर हुँदै गएपछि र त्यसमाथि दक्षिण एसियासहित सिंगो यो क्षेत्रमै चिनियाँ प्रभाव बढ्दो देखिएपछि भारतले सम्बन्ध सुधारमा नयाँ रणनीति अंगीकार गरेको स्पष्ट देखिने भट्टराईले बताए । एउटा कुरा के स्पष्ट भइसक्यो भने अब नेपालसहितका दक्षिण एसियाली मुलुक, अफ्रिका वा युरोपमा समेत चिनियाँ प्रभावपहुँचलाई रोक्न सकिने स्थिति छैन । बरु आफ्नै नीति तथा सहकार्यको उपायले यो प्रभावलाई कम गर्न सकिएला, उनले भने ।नियमित तालिकामा अथवा आकस्मिक रूपमा सम्बन्ध सुधारकै लागि राजनीतिक सन्देश लिएर भारतीय गुप्तचर संस्था रअ का प्रमुख सामन्त गोयल र भारतीय सेना प्रमुख मनोज मुकुन्द नरवणे बितेको एक महिनामा काठमाडौं भ्रमणमा आइसकेका छन् । भारतीय सेना प्रमुख नरवणे नेपाल भ्रमणमा आउनुभन्दा एक साताअघि रक्षामन्त्रीबाट हटाइएका ईश्वर पोखरेलको सन्दर्भलाई उल्लेख गर्दै दिल्लीका पत्रपत्रिकाले भारतीय सेना प्रमुखविरुद्ध सार्वजनिक अभिव्यक्ति दिएकाले पोखरेललाई भारतसँगको सम्बन्ध सहजीकरणका लागि पदबाट हटाइएको भन्ने टिप्पणीलाई विदेश सचिव श्रृंगलाको नेपाल भ्रमणका बेला प्रचारमा ल्याएका थिए । अर्कातिर, विदेश सचिव श्रृंगलाले जेजसरी हामीले युवाको आकांक्षालाई पूरा गर्न आवश्यक छ भनेर निकै जोड दिँदै धारणा राख्नुभएको छ, यसले भारत सरकारले नेपाल मामिलामा सम्बोधन गर्न चाहेको प्रभावपहुँचको नयाँ नीति झल्कन्छ, सिनासका कार्यकारी निर्देशक कार्कीले भने, किनभने नाकाबन्दीका बेला होस् वा अरू राजनीतिक चरण, भारतविरोधी मानसिकता लिएर जेजसरी हाम्रो युवा पुस्ता हुर्किरहेको छ, यसलाई सम्बोधन नगरी नेपालसँगको सहकार्य र सुमधुर अवस्था कल्पन सकिन्न भन्ने पनि भारतले बुझेको देखिन्छ ।"
संवादहीनता तोड्दै फर्किए श्रृंगला,"काठमाडौं (कास) भारतका विदेश सचिव हर्षवर्धन श्रृंगलाले भारतनेपाल सम्बन्ध दुई देशका जनताको हितमा रहेको बताएका छन् । नेपालको दुईदिने भ्रमणमा रहेका श्रृंगलाले शुक्रबार बिहान द एसियन इन्स्टिच्युट अफ डिप्लोमेसी एन्ड इन्टरनेसनल अफेयर्स ले आयोजना गरेको कार्यक्रममा बोल्दै भावी पुस्ताप्रति जवाफदेही हुनुपर्ने बताए ।घनिष्ठ मित्र र छिमेकीका रूपमा हामी सँगै काम गर्न आवश्यक छ, हामीले हाम्रा युवाको आकांक्षालाई पूरा गर्न आवश्यक छ, तसर्थ भारतनेपाल सम्बन्ध दुई देशका जनताको हितमा छ, उनले भने । उनले भारतमा प्रधानमन्त्री मोदी सन् २०१४ मा सरकारमा आएपछि १७ वर्षपछि माथिल्लो स्तरमा भ्रमण भएको र छिमेक सम्बन्धलाई अगाडि बढाएर लगेको बताए । उनले प्रधानमन्त्री नरेन्द्र मोदी सन् २०१४ मा शक्तिमा आएदेखि नै छिमेक सम्बन्धलाई पहिलो प्राथमिकता दिएको प्रस्ट पारे । उनले भने, उहाँ (मोदी) ले दुवै पटक शपथ लिँदा आफ्ना छिमेका सदस्यहरूलाई पनि बोलाउनुभएको थियो । श्रृंगलाले नेपालको जलविद्युत् दक्षिण एसियामै क्लिन इनर्जीका लागि गेम चेन्जर हुने बताए । उनले भारत र नेपालबीचको सम्बन्धका चारवटा खम्बा (विकास सहायता, अझ मजबुत कनेक्टिभिटी, बृहत् पूर्वाधार र आर्थिक परियोजनाहरू) रहेको उल्लेख गर्दै ती क्षेत्रलाई विशेष प्राथमिकता दिनुपर्ने बताए । श्रृंगलाको भ्रमणबाट झन्डै एक वर्षदेखि सीमा विवादका कारण हुन नसकेको कूटनीतिक संवादहीनता तोडिएको छ । भ्रमण क्रममा उनले दुई मुलुकले कूटनीतिक संवादको बाटो खोल्दै नेपालभारतबीच रहेको सीमा समस्यालाई कूटनीतिक संवादमार्फत समाधान गर्ने प्रस्ट पारेका छन् । उनले आफ्ना समकक्षी परराष्ट्र मन्त्रालयका सचिव भरतराज पौड्याल, परराष्ट्रमन्त्री प्रदीपकुमार ज्ञवाली, प्रधानमन्त्री केपी शर्मा ओली, राष्ट्रपति विद्यादेवी भण्डारी, कांग्रेस र मधेसका नेताहरूसँगको भेटवार्तामा भारतले पनि वार्तामार्फत समस्याको समाधान खोजेको सन्देश दिए ।"
तीन न्यायाधीशको राय बाझियो,"काठमाडौं (कास) रुकुम पश्चिमको सोतीगाउँ घटनामा मुछिएका ५ जना आरोपितलाई के गर्ने भन्नेबारेमा उच्च अदालत सुर्खेतका तीन न्यायाधीशबीच मत बाझिएपछि मुद्दा सर्वोच्च अदालत आइपुग्ने भएको छ । आरोपित सविन पुन, भीमबहादुर बुढा, डिल्ली घर्ती, लोकेन्द्र घर्ती र तुलाराम घर्तीका बारेमा तीन न्यायाधीशबीच राय नमिलेको हो । अब मुद्दा टुंग्याउन्जेलसम्म उनीहरूलाई थुनामै राख्ने कि छाड्ने भन्नेबारे सर्वोच्च अदालतले नै आदेश दिनेछ ।गत असोज २७ मा उच्च अदालत सुर्खेतका तत्कालीन मुख्य न्यायाधीश कुमार चुडालले आरोपितहरू सविन, भीमबहादुर, डिल्ली, लोकेन्द्र, तुलारामसहित सौरभ पुनलाई पनि साधारण तारिखमा छाड्नुपर्ने राय दिएका थिए । त्यसमा विमति राख्दै न्यायाधीश सुदर्शनदेव भट्टले उनीहरूलाई थुनामै राखेर मुद्दाको पुर्पक्ष गर्न राय दिए । दुवै जनाको राय बाझिएपछि तेस्रो न्यायाधीशले राय दिनुपर्ने आदेश भएको थियो । त्यसलगत्तै मुख्य न्यायाधीश चुडाल सरुवा भएपछि उनको ठाउँमा नहकुल सुवेदी गए । उनले आफ्नै इजलासमा मुद्दाको पेसी तोकेर अघिल्ला दुई जनाको भन्दा फरक तेस्रो राय लेखेका हुन् । सुवेदीको रायमा सौरभबाहेक सबै आरोपितहरूलाई एकएक लाख रुपैयाँ धरौटीमा छाड्नुपर्ने भनी राय दिए । सौरभलाई भने उनले थुनामै राख्नुपर्ने आदेश गरे । त्यो आदेश न्यायाधीश भट्टको रायसँग मिलेकाले सर्वोच्च आउनु परेन । बाँकीको हकमा भने राय बाझिएकाले सर्वोच्चबाट टुंगिनुपर्ने देखिएको हो ।सोतीगाउँमा ६ जनाको ज्यान जाने गरी भएको सामूहिक हत्याकाण्डमा मुछिएका ३४ मध्ये २५ जनालाई रुकुम पश्चिम जिल्ला अदालतले गत असारमा पुर्पक्षका लागि थुनामा पठाउने आदेश गरेको थियो । २३ जनालाई पुर्पक्षका लागि थुनामा र दुई जना उमेर नपुगेकाहरूलाई बाल सुधार गृहमा पठाउन आदेश भएको थियो । घटनामा जोडिएकी किशोरीकी आमालाई मात्रै एक लाख रुपैयाँ धरौटी मागिएको थियो । साधारण तारिखमा छुट्ने आदेश भएकामा इन्द्रबहादुर मल्ल, तिलबहादुर मल्ल र दीपेन्द्र चन्द थिए । वडाध्यक्ष डम्बरबहादुर मल्ललगायत अरू सबैलाई थुनामा राख्ने आदेश भएको थियो । घटनामा संलग्न भएको आरोप लागेका ५ जना त्यतिबेला फरार थिए । उनीहरू एकपछि अर्को गर्दै अदालतमा हाजिर हुन गए । अनि जिल्ला अदालतले फरार रहेको आरोप लागेकाहरूलाई पनि थुनामै राखेर मुद्दाको सुनुवाइ गर्न आदेश दिएको थियो ।सविन, भीमबहादुर, डिल्ली, लोकेन्द्र, तुलाराम र सौरभबाहेकको हकमा भने उच्च अदालतका दुवै न्यायाधीशको मत मिलेको थियो । मृतक नवराज विकसँग नाम जोडिएकी किशोरीलाई अभिभावकको जिम्मा लगाउने विषयमा पनि दुवै न्यायाधीश एकमत देखिएका थिए । जिल्ला अदालतले ती किशोरी र एक बालकलाई पनि बाल सुधार गृहमा राख्न आदेश गरेको थियो । वडाध्यक्ष मल्ललगायतलाई पुर्पक्षका लागि थुनामै पठाउने अनि इन्द्रबहादुर मल्ललगायतलाई साधारण तारिखमा रिहा गर्ने विषयमा पनि जिल्लाकै आदेश सदर गरेका थिए ।अहिले उच्च अदालत सुर्खेतबाट सर्वोच्च अदालतमा आउने आदेश भएको विषय मूल मुद्दा भने होइन । सामूहिक हत्याको आरोप लागेकाविरुद्धको मुद्दा रुकुम पश्चिमको जिल्ला अदालतमा नै चलिरहेको छ । उनीहरूलाई थुनामै राखेर मुद्दाको प्रक्रिया अघि बढाउने भनी गरेको आदेशविरुद्ध मात्रै पक्षविपक्षमा रहेकाहरू उच्च अदालत सुर्खेत पुगेका हुन् । अब सर्वोच्चले समेत सुनुवाइ गरेपछि थुनछेकको आदेश अन्तिम भएर बस्छ ।"
बलात्कार घटना मिलाएको आरोपमा २ जना पक्राउ,बैतडी (कास) एक तोला सुन दिने तमसुक बनाएर किशोरी बलात्कारको घटना गाउँमै मिलाएको आरोपमा दुई जनालाई बैतडी प्रहरीले नियन्त्रणमा लिएको छ । सिगास गाउँपालिकाकी १८ वर्षीया किशोरीको बलात्कारपछि गर्भपतन गराएको घटना मिलापत्र गराएको आरोपमा सिगास३ का मनोजसिंह धामी र अमर धामीलाई नियन्त्रणमा लिएको डीएसपी नारायणप्रसाद अधिकारीले बताए । उनका अनुसार पीडित पक्षले दिएको जाहेरीका आधारमा उनीहरूलाई नियन्त्रणमा लिएर अनुसन्धान भइरहेको छ । घटना मिलाउने अर्का आरोपित राजेन्द्र धामीको खोजी भइरहेको छ । बलात्कार आरोपित सोही ठाउँका दीपकसिंह धामी भने भारतमा रहेको बुझिएको डीएसपी अधिकारीले बताए । गत जेठ २३ गते बिहान ४ बजेतिर पानी भर्न कुवामा गएका बेला गाउँकै युवक दीपक धामीले बलात्कार गरेको किशोरीको आरोप छ । गत असार १४ गते कात्तिक मसान्तभित्र ती युवकले एक तोला सुन दिने सर्तमा गाउँमै तमसुक बनाएर घटना मिलाइएको थियो । सुन नदिएर उल्टै किशोरी र उनको परिवारलाई धम्क्याउन थालेपछि पीडित किशोरी बिहीबार जिल्ला प्रहरीमा पुगेकी थिइन् ।
प्रशासकीय प्रमुख सरुवा अधिकार प्रदेशलाई दिने तयारी,"(काठमाडौं)  स्थानीय तहका प्रमुख प्रशासकीय प्रमुख सरुवाको अधिकार प्रदेश सरकारलाई हस्तान्तरण गर्न लागिएको छ । संघीय मामिला तथा सामान्य प्रशासन मन्त्रालयले तयार गर्दै गरेको कर्मचारीको सरुवासम्बन्धी नयाँ मापदण्डमा केही अधिकार प्रदेशलाई हस्तान्तरण गर्न प्रस्ताव गरिँदै छ । संघीय मामिला तथा सामान्य प्रशासन मन्त्रालय नीतिगत कामभन्दा पनि सधैंभरि कर्मचारी सरुवामै व्यस्त रहनुपरेपछि सरुवासम्बन्धी कार्यबोझलाई घटाउने मन्त्रालयको तयारी छ । मन्त्रालय स्रोतका अनुसार प्रस्तावित नयाँ मापदण्डमा स्थानीय तहमा खटाइने प्रमुख प्रशासकीय प्रमुख एकमुष्ट रूपमा सरुवा गरेर मुख्यमन्त्री तथा मन्त्रिपरिषद् कार्यालयमा पठाउने र त्यहाँ गएका अधिकृतहरूलाई मुख्यमन्त्री कार्यालयबाटै खटनपटनको व्यवस्था गर्न खोजिएको छ । अधिकार हस्तान्तरणको हिसाबले यो महत्त्वपूर्ण कदम मानिनेछ । स्थानीय तहमा खटिने प्रमुख प्रशासकीय प्रमुख संघ सरकारका कर्मचारी हुन्छन् । सिंहदरबारबाट सोझै पालिकमा प्रमुख प्रशासकीय प्रमुख खटाउँदा प्रदेश र स्थानीय तहबीच कुनै सम्बन्ध बन्न सकेको छैन । पालिकाहरूले प्रदेश सरकारलाई उचित सम्बोधनसमेत नगर्ने गरेको गुनासो छ । प्रशासकीय प्रमुखलाई चलाउन पाउने अधिकार पाएपछि प्रदेश र स्थनीय तहबीचको समन्वय पनि बढेर जाने विश्वास छ । ती सबै विषयलाई ध्यानमा राखेर सहसचिव नेतृत्वको मापदण्ड निर्धारण समितिले सरुवासम्बन्धी अधिकार प्रदेशलाई हस्तान्तरणको एउटा उपाय सुझाएका छन् । मन्त्री र सचिवसमेत त्यसमा सकारात्मक छन् । मुख्यमन्त्री तथा मन्त्रिपरिषद् कार्यालयमा विशिष्ट श्रेणी (सचिव स्तर) को प्रमुख सचिव छन् । प्रदेशका मन्त्रालयहरूमा राजपत्रांकित प्रथम श्रेणी सहसचिव स्तरका सचिवहरू छन् । संघीय मन्त्रालयमा रहेकै स्तरका कर्मचारी प्रदेशमा समेत रहेकाले प्रदेशलाई नै जिम्मेवार बनाउने गरी मापदण्ड समितिले प्रस्ताव गर्दै छ । त्यसअनुसार पालिकामा खटिने शाखा अधिकृत र उपसचिव तहका प्रशासकीय प्रमुखलाई प्रदेशभित्र मुख्यमन्त्री कार्यालयका प्रमुख सचिवले सरुवा गर्न पाउनेछन् । अधिकृत र उपसचिवको सरुवा संघमा मन्त्रीस्तरीय निर्णयबाट हुँदै आएको छ । मन्त्रीको अधिकार प्रदेशको प्रमुख सचिवलाई हस्तान्तरण गर्न खोजिएको छ । मन्त्रालयले तयार पारेको प्रस्ताव मन्त्रिपरिषद्बाट स्वीकृत भएपछि मात्रै कार्यान्वयनमा आउनेछ ।गाउँपालिकामा शाखा अधिकृत, नगरपालिकामा उपसचिव, उपमहनगरपालिका तथा महानगरपालिकामा सहसचिवलाई प्रशासकीय प्रमुखको जिम्मेवारी दिने गरिएको छ । प्रशासकीय प्रमुख सरुवाका लागि पालिका प्रमुखदेखि संघीय सांसदहरूको दबाब मन्त्रालयमा रहने गरेको छ । सरुवाको अधिकार तल गएसँगै त्यो दबाब पनि तलै जाने भएपछि मन्त्रालयले अलि बढी नीतिगत काममा ध्यान दिन पाउने मापदण्ड निर्धारण समितिको सुझाव छ । प्रशासकीय प्रमुख रिक्त भएका स्थानमा निमित्त तोक्ने, आर्थिक अधिकार हस्तान्तरण गर्नेलगायत काम पनि प्रदेशबाटै गराउनुपर्ने प्रस्ताव तयार पारिएको छ । त्यसबाहेक समायोजन संशोधनको अधिकार पनि प्रदेशलाई दिन खोजिएको छ । केही अगाडि संघीय मामिला मन्त्रालयको प्रस्तावमा मन्त्रिपरिषद्ले समायोजन भइसकेका कर्मचारीलाई समान तहमा समायोजन संशोधन गर्न सकिने नीतिगत निर्णय गरेको थियो । उक्त निर्णयको प्रदेश सरकारहरूले विरोध गरेका थिए ।मन्त्रालयले प्रदेशभित्रको स्थानीय तहबाट अर्को स्थानीय तहमा समायोजन संशोधनको अधिकार प्रदेश सरकारलाई दिने तयारी गरेको छ । मन्त्रालयले एक प्रदेशबाट अर्को प्रदेशमा पठाउँदा पनि सिधै स्थानीय तहमा नपठाएर मुख्यमन्त्री कार्यालयमा कर्मचारी पठाउने र त्यहाँबाट सम्बन्धित स्थानीय तहमा प्रदेशले नै पठाउने व्यवस्था गर्न खोजिएको छ । प्रस्तावित मापदण्डले अन्तिम रूप नलिइसकेकाले त्यस विषयमा मन्त्रालययका अधिकारीहरूले औपचारिक रूपमा केही बताउन चाहेका छैनन् । मन्त्रालयका प्रवक्ता सहसचिव वसन्त अधिकारीले कर्मचारीको सरुवालाई कसरी थप व्यावहारिक बनाउने विषयमा मापदण्ड तयारीको गृहकार्य भइरहेको बताए । केही सरुवाको अधिकार प्रदेशलाई हस्तान्तरण गर्दा राम्रो हुन्छ कि भन्ने कोणबाट छलफल भए पनि त्यसले मूर्तरूप पाइसकेको छैन, उनले भने ।"
अब प्रधानमन्त्रीले निकास दिनुपर्छ,"काठमाडौं (कास) ट्रान्सपरेन्सी इन्टरनेसनलको पछिल्लो प्रतिवेदनले प्रधानमन्त्री केपी शर्मा ओलीको नैतिकतामा थप प्रश्न खडा गरेको भन्दै अधिवक्ता, प्रहरीका पूर्वअधिकारीसहितका आठ जनाले उचित निकास दिन आग्रह गरेका छन् । उनीहरूले शुक्रबार संयुक्त अपिल जारी गर्दै नैतिकताका आधारमा समयमै उचित निकास दिन सुझाव दिएका हुन् । मुलुकको सुशासन कायम गर्न नेतृत्व गर्नुपर्ने प्रधानमन्त्री नै भ्रष्टाचारको प्रमुख रहेको भन्ने प्रतिवेदन सार्वजनिक भएकाले विश्वासको संकट गहिरिएको उनीहरूको भनाइ छ । वरिष्ठ अधिवक्ताहरू श्रीहरि अर्याल, दिनेश त्रिपाठी, नारायणप्रसाद घिमिरे, पूर्वप्रहरी अधिकारी रमेश खरेल, अधिवक्ताहरू इन्दु तुलाधर, ओमप्रकाश अर्याल, इन्द्रप्रसाद अर्याल र एमनेस्टी नेपालका पूर्वसभापति राजन कुइँकेललगायतले अपिल जारी गरेका हुन् । जनतामाझ सरकारप्रति विश्वासको संकट गहिरिएको अवस्थामा उनीहरूले नागरिक समाजका नाममा सरकारका संवैधानिक मूल्य मान्यताविपरीतका क्रियाकलापलाई वैधता दिन नहुने धारणा राखेका छन् । राजनीतिक वैधता नै संकटमा परेको अवस्थामा संवैधानिक वैधताका आधारमा मात्रै सत्ता टिक्न नसक्ने भन्दै उनीहरूले संवैधानिक मूल्य मान्यता अनुसार निकासका लागि पहल गर्न आम समुदायलाई आग्रह गरेका छन् । यति समूह, औषधि खरिद, वाइडबडी विमान र प्रेस खरिदलगायतका घटनामा आरोपितको प्रतिरक्षा गरेको भन्दै उनीहरूले प्रधानमन्त्रीमाथिको निष्ठामाथि नै प्रश्न उठेको टिप्पणी गरेका छन् ।"
गौतमलाई विजयबाबु स्मृति पुरस्कार,"काठमाडौं (कास) यस वर्षको विजयबाबु स्मृति पुरस्कार पत्रकार गोकर्ण गौतमलाई मरणोपरान्त प्रदान गरिने भएको छ । पत्रकार विजयबाबु खत्रीको नवौं स्मृति दिवसका अवसरमा शुक्रबार नेपाल समाचार केन्द्र प्रालिकी अध्यक्ष लक्ष्मी श्रेष्ठले दिवंगत पत्रकार गौतमलाई पुरस्कृत गर्ने निर्णय गरिएको घोषणा गरेकी हुन् । पत्रकार महासंघका अध्यक्ष गोविन्द आचार्य, प्रेस काउन्सिल सदस्य संगीता खड्का र अनलाइन पत्रिका न्युज कारोबारका सम्पादक डीआर आचार्यलगायतको तीन सदस्यीय समितिले पुरस्कारका लागि गौतमको नाम छनोट गरेको हो । २०७५ मंसिरमा स्थापना गरिएको अक्षयकोषबाट प्रदान गरिने पुरस्कार ३४ हजार रुपैयाँ राशिसहितको छ । मकवानपुरको छतिवनका ३१ वर्षीय गौतम कान्तिपुरमा कार्यरत थिए । उनको १० दिनअघि मंसिर ४ मा निधन भएको हो । उक्त पुरस्कार यसअघि वरिष्ठ पत्रकार ध्रुवहरि अधिकारीलाई दिइएको थियो ।"
जिप दुर्घटनामा ४ को मृत्यु,"रुकुम पश्चिम (कास) बाटामा रोकेर यात्रु ओराल्दै गरेको जिप गुडेर सडकबाट खस्दा आठबीसकोट नगरपालिका७ पोखरामा शुक्रबार बेलुकी ४ जनाको घटनास्थलमै मृत्यु भएको छ । आठबीसकोटमा घारीखोलाबाट जन्ती लिएर दाँजेतर्फ जाँदै गरेको रा१ज ५८९ नम्बरको जिप दुर्घटना भएको प्रहरीले जनाएको छ । दुर्घटनामा आठबीसकोट८ का ५० वर्षीय गोरे नेपाली, ६६ वर्षीय सार्के नेपाली, ४८ वर्षीय आइते चदारा र वडा ७ का ५१ वर्षीय कलिभान नेपालीको मृत्यु भएको जिल्ला प्रहरी प्रमुख डीएसपी ठगबहादुर केसीले बताए । ६० वर्षीय लालबहादुर नेपाली सख्त घाइते छन् । रोकेको जिप पछाडि गुडेर खसेको प्रत्यक्षदर्शीले बताएका छन् । घटनापछि फरार चालकको खोजी भइरहेको प्रहरीले जनाएको छ ।"
भुइँतला : डेरासंसारको पाताललोक,"उपसंहारकाठमान्डु वरिपरिका कुनै पनि डाँडामा उक्लेर तल उपत्यका हेर्नू । त्यहाँबाट देखिने दृश्यले दन्त्यकथाको पहिलो लाइन सर्रर्र फुराउँछ एकादेशमा आकाश नजिक एउटा सुन्दर ठाउँ थियो । त्यसपछि आँखा जब घरैघर भवनैभवनमा गएर ठोक्किन्छ, कथावाचक स्वयं कथाको पात्र बन्न पुग्छ । बस्तीहरूको बीचबीचमा देखिने टुक्रे हरियालीमा उसलाई एउटा भए पनि रूख थप्न मन लाग्छ । कथामा द्वन्द्व यहीँबाट सुरु हुन्छ । उसलाई काठमान्डुको हरियाली नमासी आफ्नो लागि पनि घर बनाउनु छ । के यो सम्भव छ ?"
एक खेलाडी ! एक जादुगर !,"ॅपेलेभन्दा माथिम्याराडोनालाई सन्की मान्छको रूपमा चिन्ने पनि कम छैनन् । शताब्दीको महान् फुटबलर घोषणा गरिंदा पनि आफू र पेलेलाई समान स्थानमा राखिएकोमा चरम असन्तोष जनाउँदै उनले आफ्नो महानता पेलेभन्दा माथि रहेको बताएका थिए । यस्ता अवगुणले उनको गुणलाई होच्याउने काम गरे पनि आफ्नो जादुमयी खेलले सबैको मन जितेका म्याराडोनाको यही महान् गुणलाई सबैले सम्मान गर्दै आएका छन् । निश्चय नै ब्राजिलका पेलेको पुस्तापछिका निर्विकल्प महान् फुटबल खेलाडी हुन् म्याराडोना । यी दुईको खेलमा धेरै समानता पाइन्छ पनि । यद्यपि, आफ्नो मुलुकलाई उपाधि दिलाउने विषयमा भने यिनी पेलेभन्दा पछाडि नै रहे । शारीरिक उचाइ धेरै थिएन म्याराडोनाको तर विश्व फुटबललाई अकल्पनीय उचाइ प्रदान गरे । अत्यन्तै लय मिलाएर दौडने होचो कदका यी छरिता खेलाडी अब सदाका लागि बिदा भएका छन् । विश्वभरका करोडौं खेलप्रेमीलाई एकैपटक रुवाएर अस्ताएका म्याराडोनाको जादु नमेटिने गरी विश्व फुटबलको इतिहासमा सुरक्षित रहनेछ जुगौंजुगसम्म ।"
फर्केर हेर्दा थकथक त लाग्छ !,"परम्परा मोहनिरन्तर अभ्यास आदत बन्न पुग्छ भने परम्पराको अनवरत पालन समयक्रममा रुढीमा बदलिने रहेछ । व्यावहारिक तवरले सोच्ने हो भने राजसंस्थासँग सामान्य मधेसीको अनुराग हुनुपर्ने कुनै कारण छैन । आफूलाई महोत्तरीको राज बनौली सँग जोड्ने केही मैथिल बाहुनहरूले रानी कान्तवतीलाई छोरी, राजा रणबहादुर शाहलाई ज्वाइँ एवं उनीपछिका शाह राजाहरूलाई भान्जा खलक भनेर फुर्ती लाए पनि राजपरिवारका अन्य नातागोतासरह तिनीहरूसँग नारायणहिटी दरबारले व्यवहार गरेको कुनै प्रमाण छैन । जात उकास्न पहाडका हरितन्नम ठकुरी एवं गंगा मैदानका विपन्न राजपूतहरूसँग बिहेवारी चलाए पनि शाह र राणा परिवारले मधेसका कुलीन जमिनदारलाई रैतीभन्दा बढी मान्यता कहिल्यै दिएनन् । तापनि मधेसमा राजसंस्थाप्रतिको सम्मान बढ्नुका पछाडि केही धर्म र संस्कारजन्य कारणहरू छन् । पहाडतिर बढी प्रचलित हिन्दुहरूको शैव एवं शाक्त सम्प्रदायमा विष्णु अवतारको धारणा उत्तिसाह्रो महत्त्वपूर्ण रहेको देखिँदैन । मिथिला एवं अवध गरी मधेसका दुवै सांस्कृतिक प्रदेशमा वैष्णव सम्प्रदायको प्रभाव व्यापक छ । अधिकांश वैष्णवले देवता एवं गुरुको दैहिक रूपलाई स्वीकार गर्छन् । सायद त्यसैले एकथरी मधेसी राजनीतिकर्मीहरू पनि राजतन्त्र समाप्तिको संघर्ष एवं राजा राम आराधनाका बीच कुनै अन्तरद्वन्द्व देख्दैनथे । जात, वर्ग एवं सामाजिक स्थितिले मध्यम श्रेणीको पृष्ठभूमिले गर्दा होला, राजसंस्थाको शुचि (सैंगक्टिटी) मलाई अनुल्लंघनीय लाग्ने गर्थ्यो । नेपाली कांग्रेसले पनि संवैधानिक राजतन्त्रलाई स्वीकार गरेकै थियो । शासन गर्ने इच्छा भए श्रीपेच फुकालेर चुनावी मैदानमा उत्रिन गद्दीनसीन राजालाई हाँक दिने कम्युनिस्ट नेता मदन भण्डारीले पनि जनताको बहुदलीय जनवाद भन्ने शब्दावलीको टेको समातेर संवैधानिक राजतन्त्रलाई स्वीकार गरिसकेका थिए । सन् १९९० दशकको अन्त्यसम्म राजाको अधिकार सुस्तरी सीमित गर्दै लगे पनि राजतन्त्र नेपालको स्वाभाविक संस्था हो भन्ने मान्यतामा म अडिग थिएँ ।नेपाली समाजको रूपान्तरणका लागि प्रशासन, राजनीति, गैसस, लेखन एवं नागरिक आन्दोलनजस्ता विभिन्न मोर्चामा नेतृत्वदायी भूमिका निर्वाह गरेका देवेन्द्रराज पाण्डे राजसंस्थालाई आधुनिक युगको विगतावशेष (अनैक्रनिज्म) ठहर्याउने गर्थे । मलाई उनको विचार अलि बढी नै उग्र लाग्ने गर्थ्यो । परम्परागत समाजमा राजसंस्थाले प्रजातन्त्रलाई मौका पायो कि मास्छ भन्ने सन् १९९० दशकका उदीयमान बौद्धिक कृष्ण हाछेथुको तर्क त झनै भयोत्पादक (अलार्मिस्ट) सुनिन्थ्यो । नारायणहिटी हत्याकाण्डजस्तो युगान्तक घटनाले समेत राजसंस्थालाई समाप्त गर्न नसकेपछि संवैधानिक राजतन्त्रमा मेरो विश्वास बलियो भएको थियो । त्यसपछि त्यस्तो अविचल आस्था धेरै दिन भने टिकेन । राजा ज्ञानेन्द्र (विगतको घटना विवरणमा राजा संज्ञासँग पूर्वविशेषण जोड्न मलाई अनुपयुक्त लाग्छ) दोस्रोपटक महाराजाधिराज भएका थिए । तर, राज्यशक्तिको अभ्यास गर्नॅअगाडि औपचारिक राज्याभिषेकसम्म कुर्ने धीरता पनि उनमा देखिएन । महत्त्वाकांक्षी राजनीतिकर्मी शेरबहादुर देउवाको आकुलतालाई प्रयोग गरेर स्थानीय निर्वाचनको स्थगन, संकटकाल घोषणा एवं प्रतिनिधिसभा विघटन गर्दै उनले चरणबद्ध शाहीसैनिक कू मञ्चन गर्न सुरु गरे । राजा ज्ञानेन्द्रसँग दर्शन भेट गर्ने निर्मल निवासको निम्तो आउँदासम्म पनि संवैधानिक राजतन्त्रबाट मेरो विश्वास समाप्त भइसकेको थिएन । झन्डै एक घण्टा राजा ज्ञानेन्द्रसँग एक्लाएक्लै छलफलपछि भने मेरो आस्था अविचलित रहन सकेन । राजा ज्ञानेन्द्रलाई राजनीतिक दल एवं राजनीतिकर्मीमा पटक्कै विश्वास थिएन । उनी पेसाकर्मी एवं विषयविद्हरू (टेक्नक्रैट्स) सम्मिलित संरचनाको सहयोग लिएर राज गर्न प्रतिबद्ध देखिन्थे । जति नै बदनाम भए पनि संसदीय व्यवस्थाका राजनीतिक दलहरू संवैधानिक राजतन्त्रका भरपर्दा रक्षाकवच हुन् भन्ने सिद्धान्त उनलाई हास्यास्पद लागिरहेको जस्तो देखिन्थ्यो । राजतन्त्र एवं लोकतन्त्रका विरोधाभासहरूबारे गणतन्त्रका अभियन्ता एवं सन् १९९० को जनआन्दोलनमा पेसाकर्मीहरूको अगुवा रहिसकेका नरहरि आचार्यसँग बरोबर छलफल हुने गर्थ्यो । उनको लोकतन्त्र अवधारणामा निर्वाचित कार्यकारी प्रमुखको प्रस्ताव सन्निहित थियो । मलाई निर्वाचित राजा बनाउने धारणा वंशाणुगत उत्तराधिकारीको परम्पराभन्दा पनि जोखिमपूर्ण लाग्थ्यो । तर, मेरा राजनीतिक मान्यता एवं संवैधानिक राजतन्त्रप्रति मेरो धारणाका बीच प्रत्यक्ष असंगति रहेको कुरा झन्डै ५६ घण्टाको उत्तेजित बहसपछि राजनीतिशास्त्रका प्राध्यापक कृष्ण खनालले निर्णायक तवरले औंल्याएका थिए । निष्कर्षहरूको संक्षेपीकरण एवं शब्दान्तरण (पेरफ्रैजिङ) मेरो हो, व्याख्या भने राजनीतिशास्त्री खनालका हुन् । पहिलो असंगति, राजतन्त्र र बहुराष्ट्रवाद सँगै जान सक्दैन । राजसंस्था भनेकै सांस्कृतिक राष्ट्रवादको अनुप्रतीक (आइकन) हो । सांस्कृतिक राष्ट्रवादले बहुराष्ट्रियताको अवधारणालाई निषेध गर्छ । दोस्रो विरोधाभास, संघीयता एवं राजतन्त्र परस्पर विरोधी प्रस्तावना हुन् । राजा एकतन्त्र एवं एकल केन्द्रका संवाहक हुन् । संघीयताले संस्थागत गर्ने बहुकेन्द्रीयता संवैधानिक राजतन्त्रमा समेत सम्भव छैन । तेस्रो अन्तर्विरोध, सहभागितामूलक लोकतन्त्र तथा सकारात्मक विभेद एवं वंश परम्परामा आधारित राज्य व्यवस्था सँगै काम गर्न कठिन हुन्छ । चौथो एवं अन्तिम बेमेल, अप्ठ्यारो परेका बेला वंशाणुगत शासकको निरन्तरता निर्णायक ठहरिन सक्छ (राजा एवं निर्वाचित सरकारका बीच रोज्नुपरे सेनाले पहिलोलाई प्राथमिकता दिन्छ) । प्राध्यापक खनालको अन्तिम तर्क सन् २००६ मा गलत ठहरियो एवं गणतन्त्रमा हाबी नग्न बहुसंख्यकवादले उनको तेस्रो व्याख्यालाई पनि निस्तेज गरिदिएको छ । तर, गणतान्त्रिक व्यवस्थाबेगर संघीयता एवं बहुराष्ट्रिय समभावमा आधारित राष्ट्रिय एकता स्थापित गर्न सकिँदैन भने उनको आधारभूत तर्क सही ठहरिएको छ ।तर्कले भावनालाई सहजै पछार्न नसक्ने रहेछ । वर्गीय एवं जातीय पृष्ठभूमिले विचारलाई लामो समयसम्म प्रभावित गरिरहन्छ भन्ने मान्यताको प्रमाण सन् २००७ सम्म मभित्र कायम रहेको समारोहिक राजतन्त्रप्रतिको आसक्तिपूर्ण अवशेषलाई लिन सकिन्छ । संविधानसभाको चुनाव अनिश्चित थियो । माओवादीको निरन्तर घुर्कीले नेपाली कांग्रेस आजित थियो । सशस्त्र द्वन्द्वको राप र ताप बोकेका अध्यक्ष प्रचण्डको राजनीतिक प्रतापका अगाडि अन्य राजनीतिकर्मी अक्क न बक्क देखिन्थे । एक दिन बिहान जान्ने भएर समारोहिक राजतन्त्र स्वीकार गरे राजनीतिक निकास सहज हुन्छ भन्ने प्रस्ताव बोकेर म प्रचण्ड निवास पुगेको थिएँ । राजालाई राज्यमन्त्रीसरह मर्यादाक्रममा राखेर सांस्कृतिक गतिविधिमा सीमित गरे फरक पर्दैन भन्ने मेरो विचार माओवादी अध्यक्षलाई पक्कै पनि हास्योत्पादक लागेको हुनुपर्छ । तर, उनी धैर्यपूर्वक मेरा कुरा सुने । मैसुर र गढवाली राजाका दृष्टान्तमा असहमति जनाएनन् । काठमाडौं खाडलमा कुनै कुरा गोप्य रहँदैन । भोलिपल्टदेखि मेरो प्रस्तावको सीमितता बुझ्दै नबुझी राजावादीहरू मेरो आँटको प्रशंसा गर्न थाले । गणतन्त्रवादीहरूको आलोचनाको ओइरो लाग्यो । अहिले विचार गर्दा जुनसुकै बहानामा राजालाई मान्यता दिइएको भए समावेशिता एवं संघीयताजस्ता आकांक्षाहरू हावा खाने नै रहेछ ।प्रख्यात अर्थशास्त्री जान मेनार्ड किन्सको बहुचर्चित प्रश्न छ, परिस्थिति परिवर्तित भएपछि म मेरो विचारलाई संशोधन गर्छॅ, तपाईं के गर्नॅहुन्छ नि ? व्यक्तिगत आस्था अपेक्षाकृत स्थायी हुन्छ । अध्ययन, अनुभव, अन्तरक्रिया एवं आत्मचिन्तनको आलोकमा आफ्नो विचारबारे पुनर्विचार गर्न नसक्ने व्यक्ति त जड जीवमा रूपान्तरित हुँदै जाने न हो । सबै कुरा गतिशील छ, सबथोक बदलिन्छ भन्ने मान्यताका प्रवर्तक युनानका भौतिकवादी दार्शनिक हेराक्लिटसले भनेका छन्, एउटै खोलामा दुईपटक खुट्टा टेक्न सकिँदैन किनभने न त्यो खोला त्यही रहन्छ न त त्यो व्यक्ति सदैव उही । कुनै बेला राजतन्त्र अन्त्यको कामना गर्नॅ बच्चाको खेलौना भाँच्न चाहनुजस्तै हो भन्ने एक बेलायती दार्शनिकको विचार उद्धृत गरेर संवैधानिक राजाको वैचारिक प्रतिरक्षा गर्ने गर्दथेँ । अब नग्न बहुसंख्यकवादमा आधारित परम्परागत गणतन्त्र पनि अल्पतन्त्रको पर्याय लाग्न थालेको छ । समयसँगै परिपक्व हुँदै गएको हुन सक्छ । बुढ्यौलीले छुन थालेको सम्भावना पनि उत्तिकै छ । तर, आत्ममीमांसाका आधारमा भन्नुपर्दा हिन्दी कवि गजानन मुक्तिबोधको पंक्ति बरोबर मनमा आइरहन्छ, जो है उससे बेहतर चहिए । आत्ममूल्यांकन कठिन काम हो, तर निरर्थकताको अनुभूतिले कहिलेकाहीं विकल बनाउने रहेछ । मेरा छनोटहरूले के फरक पर्यो र ? मैले अरू केही गरेको भए सकारात्मक असर हुन्थ्यो कि ? आफ्नै गतिविधि, धारणा एवं चरित्रबारे गम्भीर चिन्तन सहज छैन । थकथक लाग्ने कुरा त कति छन कति सशस्त्र द्वन्द्वताका माओवादीहरूको मुखर आलोचक थिएँ । शान्तिपूर्ण राजनीतिमा आएपछि पूर्वमाओवादीहरू परिवर्तनकामी शक्तिजस्तो लाग्न थालेको थियो । अन्ततः दुवै निष्कर्ष गलत ठहरियो । पूर्व मालेको अनुवांशिकीमै मधेस र मधेसीप्रति द्वेष भाव रहेकाले बरु नेपाली कांग्रेसले समावेशिताका लागि केही गर्छ कि भन्ने भ्रम झन्डै तीन दशकसम्म कायम रह्यो । टुट्नु सबै भ्रमको स्वाभाविक परिणति हुने रहेछ । तर, शंकैशंकामा अल्झिएर निष्क्रिय पनि रहन सकिँदैन । गल्ती हुन्छ कि भन्ने संशय हुँदाहुँदै पनि मनमा लागेको गतिविधिमा संलग्न हुँदै जाने हो । अरूको प्रशंसा वा आलोचना गौण हो, स्वमूल्यांकन नकारात्मक लाग्यो भने छटपटी भने हुने रहेछ । गल्ती सबैले गर्छन् । मैले अलि बढी गरेको हुँला । तर, सबै उस्तै हुनुपर्छ भन्ने पनि त छैन । मेरो दोषभाग स्वीकार गर्न मलाई कुनै संकोच छैन । सिक्दै छु र सिक्दैरहन प्रतिबद्ध छु ।"
प्रतिरोध बोल्छ मेरो उपनिवेशित जिब्रो,"तैपनि मेरो जिब्रोको एक कुनामाप्रतिरोधको आगो बलिरह्यो हार नमानी मां भाय् बोलिरह्यो जेल परेका कवि,निर्वासित लेखकहरूको सम्मानमाहाम्रो भूत, भविष्य, वर्तमानउत्खनन गरिरह्यो र संरक्षण गरिरह्यो हाम्रा बाखं, हाम्रा लुमन्ती ।"
सिमलको रूखमुनि,"यात्रीले गोल गर्यो आज, कुलबहादुरले धेरैपटक दोहोर्यायो । ऊ मेरो विपक्षमा थियो । उसले गोलपोस्ट सम्हालेको थियो । मेरा टिमका साथीहरूले धेरैपटक कुलबहादुरको पोस्टमा बल हाने पनि गोल गर्न सकिरहेका थिएनन् । कसोकसो मैले हानेको गोल भने कुलबहादुरले छेक्न सकेन । त्यही एउटा गोलका कारण म्याच हामीले जितेका थियौँ । खेल सकिएपछि कुलबहादुरले निकै बेरसम्म विस्मात मानिरह्यो । उसले धेरैपटक दोहोर्यायो, यात्रीले गोल गर्यो आज । अहिले लाग्दै छ कुलबहादुर यति चाँडै जाँदै छ भन्ने थाहा पाएको भए, त्यो गोल मैले हान्ने नै थिइनँ । वा उसले समाउन सक्ने गरी गोल हानेर केही समय खुसी बनाउने थिएँ उसलाई । भलिबल पनि खेल्न रहर गर्थ्यो ऊ । एक दिन भाइहरूले हानेको सटले कुलबहादुरको अनुहारमै लागेर रन्थनियो । कसो ढल्नबाट जोगियो । त्यस दिन, रक्सी पिएर कोडमा बसेको रहेछ ऊ । यति चाँडै जाने छनक पाएको भए, कुलबहादुरलाई जोगाएर खेल्नु भन्न हुन्थ्यो । लुँडो, तास, क्यारेमबोर्डसमेत खेल्न बस्थ्यो ऊ । तर, यी कुनै पनि खेलमा कुलबहादुरले कहिल्यै जितेको याद भएन मलाई । ऊ यती चाँडै जाला भन्ने पूर्वानुमान गर्न सकेको भए, उसलाई जिताउनु हुन्थ्यो हरेक खेलहरूमा । खेलैपिच्छेको हारले, सायद जिन्दगीबाटै हार्दै छु भन्ने अन्दाज पो गरेको थियो कि कुलबहादुरले ? बाहिरबाट हेर्दा लाग्थ्यो डराउनुपर्ने खास रोग केही छैन कुलबहादुरसँग । ठीकठाक छ शरीर । तर, बेस्सी नै रक्सी सेवन गर्ने आदत थियो उसको । युरिक एसिडले सताइरहेको उसलाई रक्सी कम गर्न भनेको थिएँ एक दिन । काम गर्नै नमिल्ने गरी हातका औँलाहरू सुन्निएका थिए । हातखुट्टाका जोर्नीहरू दुख्छ, औषधि गर्छु भन्थ्यो । तर, उसले औषधि गरेन । रक्सी पनि छोडेन । कुलबहादुरले कुनै दिन औषधि गर्ला, रक्सी छोड्ला भन्ने लाग्थ्यो । उसले दुवै गरेन । हुन पनि ऊ ठीकठाक नै थियो । नियमित काम गर्थ्यो, आफ्नोमा, अरूकोमा समेत । लकडाउन अवधिको अघिल्लो चार महिना, म गाउँ बसेर फर्कंदासमेत कुलबहादुर दुरुस्तै थियो । गाउँबाट फर्केको केही दिनपछिको एक दिन सुजाले भनिन्, फादर कुले अङ्कल पनि बित्नुभएछ । अबेरसम्म सुतेर ब्युँझँदा दुईचार जुवा घाम निस्किसकेको थियो सायद । एउटा गम्भीर दुर्घटनाबाट गुज्रिएर आराम गरिरहेको थिएँ । साँझ चाँडै निदाउने, बिहान अबेर मात्रै उठ्ने दैनिकी बनिसकेको थियो । गएको साउन महिनाको पुछ्रे दिनहरूको एक दिन थियो त्यो । सुजाले हातमा बोकेको मोबाइल स्क्रोल गर्दै कुले अङ्कल बित्नुभएछ भन्ने उसको वाक्यले झस्किएँ म । भर्खरै ब्युँझेको मलाई, कानले धोका दिएको हुन सक्छ ठानेर फेरि स्पष्ट हुन चाहेँ । उही कुरा दोहोरियो कुले अङ्कल बित्नुभएछ । फेसबुकमा भाइहरूले राख्नुभएको छ । अघिल्लो दिन मात्रै अस्पताल लग्दै गरेको कुरा जीवी काकाले टेलिफोनमा बताउनुभएको थियो । आफैं अस्वस्थ भएको कारण अस्पतालसम्म पुग्ने अवस्था थिएन मेरो । अस्पतालमा केही समस्या भए खबर गर्नुहोला, मैले गर्न सक्ने सहयोग गर्छु भनेर कुरा टुङ्गिएको थियो हाम्रो । हतार गरेर फेसबुकको भित्तामा आँखा डुलाउँछु । गाउँमा सामाजिक सञ्जालमा सक्रिय भाइहरूको वाल सर्च गरेर हेर्छु । कृष्ण, इन्द्र भाइहरूले लामालामा सम्झना र चोटका शब्दहरूसहित फोटो राखेर श्रद्धाञ्जली दिएको देखियो । लगत्तै अदृश्य भान्जाको वालमा गएँ । भान्जाले आफ्नो बाबाको फोटो राखेर लेखेको रहेछ बाबा तपाईंले यति चाँडै छोडेर जानुहोला भन्ने लागेकै थिएन । मलाई तपाईंले सेवा गर्ने मौकासमेत दिनुभएन । छोराले लेखेको श्रद्धाञ्जलीमा थुप्रै कमेन्ट थिए, जसमध्येको एउटा थियो बूढा हाम्रो भेट हुन नपाई छोडेर गयौ तिमीले । तिम्रो आत्मालाई शान्ति मिलोस् । वषौँदेखि बेखबर बाँचिरहेका लोग्ने स्वास्नीको बोलचालसमेत नभएको कुरा मलाई थाहा थियो । मृत्युपछि स्वास्नीले बोलाई । तर, एकोहोरो । स्वास्नीले बोलाएको कुलबहादुरले सुन्नै पाएन । खासमा, कुलबहादुर एक बिन्दास मान्छे थियो । गाउँको मेलापात होस् वा हाटबजार, निस्केपछि दुईचार दिन घर नआए पनि हुन्थ्यो उसलाई । साथीभाइका लागि जस्तोसुकै कठिन परिस्थितिमा पनि सहजै उपलब्ध हुन्थ्यो । उसले आफ्नो लागि त कति बाँच्यो कुन्नि, त्यो सोध्नै नापाई गयो । कुलबहादुरको त्यो बिन्दासपन उसले बाँचेको जिन्दगीको दिनसम्मै रह्यो । बेलैमा विवाह गरेको ऊ विवाहको केही वर्षपछि भारतको विभिन्न ठाउँ गएर बस्यो । घरपरिवार, श्रीमती र नाबालक छोरो छोडेर गएको ऊ, कैयन वर्ष बेखबर उतै बस्यो । घर व्यवहार सहज होला भनेर परदेश लागेको उसले घरपरिवार नसम्झी वर्षौँ बितायो । धेरैपछि फर्कियो । केही समय घर बसेको उसलाई परिवारले फेरि मलेसिया पठायो । तर, कुलबहादुरको बदलिएन । उस्तै रह्यो, बेखबर । यता छोरा हुर्किंदै गयो । दिनदिनै छोराको आवश्यकता बढ्दै गइरहेको थियो । तर, बाबा कुलबहादुर भने बेखबर थियो । लोग्नेसँग आजित भएर, हुर्किंदै गइरहेको छोरा छोडेर आमासमेत परदेसिई । त्यसयता उनीहरूको भेट भएको थिएन । किशोरावस्थामा गरेको सङ्गतबाहेक, कुलबहादुर मेरो स्मृतिबाट धमिलो हुँदै गइरहेको थियो । ऊ मुग्लान पस्दै गर्दा म स्कुल सकेर उच्च शिक्षा अध्ययनको सिलसिलामा सहर पसिसकेको थिएँ । चाडपर्वमा घर पुग्नुबाहेक, अधिकांश मेरो समय बाहिर बाहिरै बितिरह्यो । आज पनि यो क्रम उस्तै छ । संयोग भनूँ वा दुर्भाग्य, विश्वव्यापी फैलिएको कोभिड१९ को महामारीले नेपालमा समेत सरकारले लकडाउन घोषण गरिसकेको थियो । केही समय गाउँ गएर बस्ने योजना बनाएँ । गाउँ पुग्दा, वर्षौँ पहिलेदेखि भेट नभएको कुलबहादुर भेटिए । लकडाउन लम्बिँदै गयो । केही दिनलाई गाउँ गएका हामी पुराका पूरा चार महिना बस्यौं । चार महिनाको बीचमा कुलबहादुरसँग फेरि उही पुराना दिनहरू बाँच्यौँ हामीले । कुलबहादुरसँग पहिलोपटक कहाँ भेट भएको थियो हाम्रो ? त्यो त म ठम्याउन सक्दिनँ । तर, हरेक वर्षको तिहारमा हुने देउसी भैलो कार्यक्रमका लागि गरिने रिहर्सलको क्रममा, हाम्रो भेट भएको याद छ । अगुवाहरू हामीलाई नाचगान गर्न सिकाउँथे । हामी इमानसाथ आफ्नो भूमिका निभाउँथ्यौं । समयक्रममा त्यो सांस्कृतिक समूहको अघिल्लो लहरमा कुलबहादर र हाम्रो पुस्ताले नेतृत्व गर्यो । देउसीभैलो कार्यक्रम गरी नगद सङ्कलन गर्ने दायित्व हाम्रै पुस्ताका काँधमा थियो । यसरी संकलन गरेको रुपैयाँले सामाजिक गतिविधिमा प्रयोग हुने सामग्रीहरू खरिद गर्थ्यौँ । नेपाली नयाँ वर्षमा सिर्जनाका अनेकौँ विधामा प्रतियोगितात्मक कार्यक्रम हुन्थे । महिनौँदेखिको अभ्यासले हामी निपुण भइसकेका हुन्थ्यौँ । प्रतियोगिता भएको दिन, मुख्यमुख्य पुरस्कार हाम्रा पोल्टामा पर्थे । कुलबहादुर मुख्य हिस्सा थियो । नाचगानकै क्रममा कुलबहादुरले बेलैमा विवाह गर्यो, छोरो जन्मायो । आज उही छोरा, बुबाको अल्पायुमै भएको मृत्युमा श्रद्धाञ्जली लेख्ने भएको छ । आज कुलबहादुर बितेर गएको पुगनपुग चार महिना हुँदो हो । चार महिनापछि कुलबहादुरलाई उसको बुबाले समेत पछ्याएर गइसकेका छन् । लामो समयदेखि क्यान्सरले थलिएका कुलबहादुरको बुबाले समेत मृत्यु रोजेको यो समय, सहरको यो भीडमा बसेर कुलबहादुर, उसका बुबा र शोकले थिचिएका परिवारलाई सम्झेर आफैं दुख्नुबाहेक मसित अर्को बाटो छैन ।सम्झिरहेको छु लकडाउनको समय, गाउँमा कुलबहादुरले काम नगरेको घरबारी कसैको थिएन । ऊ पाककलामा समेत निपुण थियो । कसैको घरमा हौली लगाउँदा, भान्साका लागि कुलबहादुर अनिवार्य हाजिर हुनुपर्थ्यो । गाउँभरि कुलबहादुरले पाककलाको चर्चा हुने गर्थ्यो । सस्याना लाग्ने, तर जान्नैपर्ने त्यस्ता कुरा हुन्छन् जीवनमा । जस्तै ः खसी ढालेर बनाउनुपर्यो कुलबहादुर चाहिने । राँगा, बङ्गुर फोर्न पर्यो, कुलबहादुर चाहिने । घरमा डकर्मीको जरुरी पर्यो, कुलबहादुर चाहिने । हुन पनि, स्यानै उमेरमा स्कुल जान छोडेर कुलबहादुर यस्तै जीवनपयोगी सीपहरू सिक्दै हुर्कियो । हाम्रो पुस्तामा कुलबहादुरको जस्तो सीप भएको मानिस गाउँमा कोही थिएन भने पनि हुन्छ । कुलबहादुर बितेपछि आमाले सुनाउनुभएको थियो, गाउँमा सप्पैको कोदो रोप्ने खेतालामा कुले आफैँले भात, तिहुन पकाउन सघायो । हाम्रै मैदान बारीमा खेताला लाउँदा पनि, कुले नै भान्से थियो । मर्छजस्तो त कताबाट पनि थिएन । आमाको कुराले मनमा दुःखको आँधी चलिरह्यो । तर, जतिसुकै दुःख, पिरको दहमा डुबे पनि कुलबहादुर फर्किनेवाला थिएन । यतिबेला सोच्दै छु गाउँमा कुलबहादुरले गर्ने यी तमाम काम कसले गर्दै होला ? गाउँका हरेक मेला पातहरूमा कुलबहादुरको सम्झना हुन्छहुँदैन होला ?कुलबहादुरको मृत्युको भोलिपल्ट गाउँ पुगेँ म । आफ्नै आँगनको डिलमा उभिएर कुलबहादुरको घरतिर हेरेँ । मानिसहरूको चहलपहल थियो । ऊबिनाको त्यो घरमा जाऊँ कि नजाऊँ भयो । म पुग्नु र नपुग्नुले खास माने राख्छजस्तो पनि लागेन । आँगनको डिलमै उभिएर आमालाई कुलबहादुरलाई गाडेको ठाउँ सोधेँ । आँगनमै गाडिएजस्ता पाइलाहरू बिस्तारै सर्न थालेँ ओरालो ।सिमलको रूखमुनि रहेछ, कुलबहादुरको चिहान । भर्खरै झरी परेर रोकिएको थियो । सिमलको रूखबाट पानीका थोपाहरू झर्थे उसको चिहानमाथि । तर, त्यो बिलाइजान्थ्यो उजस्तै । किशोरकालमा कुलबहादुर पनि सिमलको बोटबाट झर्ने पानीको फोकाजस्तै देखिन्थ्यो । यही सिमलको रूख छेउछाउ हल्ला गर्थ्यो, उफ्रन्थ्यो, खेल्थ्यो । आज सधैँका लागि गायब छ ऊ, सिमलको रूखबाट झर्ने पानीको फोकाजस्तै । चिहाननजिकै केराका नयाँ बोटहरू पाउलिरहेका थिए । लकडाउनको बेला कुलबहादुरले नै रोपेको थियो । अहिले साथी भएछ उसको । चिहानमाथि एक जोर नयाँ जुत्ता रहेछन् । एक जोर चप्पल रहेछन् । सद्दे रहँदा उसले बोकिहिँड्ने खुकुरी र ब्याग पनि रहेछ । सायद भौतिक रूपमा कुलबहादुरसँग भएको कमाइ थियो त्यो ।मेरो बालसखा कुलबहादुर अहिले तिमी बोल्दैनौ, थाहा छ । तर, तिमीलाई मुठी माटो दिनुअघि सोध्न मन लागेको छ तिमीजस्तै मरेको दिन, मेरो चिहानमाथि केके हुन्छ होला ?"
सेतु विकको मौन सालिक,"टाँगालाई उलार परेर पनि सुख छैनअघि बढिरहेकै छ घोडाघिच्याइरहेकै छ टाँगावालयो उलारको यात्रा कहाँसम्म चल्ने हो ?सालिक मौन छ !मजदुरहरुलाई बिसाउनु छैन जेठअसारको भावरमा पनिभतभती पोल्ने चुनावी घाम निधारमा टाँसेरदौडिरहेका छन् पैतालाहरु, चलिरहेका छन् हातहरु मेसिनको कलपुर्जासरि छन्काँधहरु, पिठ्युँहरु, कम्मरहरु, थाप्लोहरुपाखुराहरू, हत्केलाहरु, औंलाहरुकहाँ पुगेर चलाउन पाउँछन् उनीहरूले दिमागहरु ?सालिक मौन छ !एनजीओका सरहरु कालो सिसाभित्र एयर कन्डिसन लगाएर हुइँकिँदै छन्बिहानको खाना कुन भान्साघरमा खाने ?साँझको पेय कस्तो परिवेशमा बसेर पिउने ?चिन्ता परेको छ उनीहरुलाई !यो सहरमा सस्याना रेस्टुरेन्टहरु कहिलेसम्म रहन्छन् ?यो सहरमा सस्ता चियाघरहरु कतिन्जेल चल्छन् ?सालिक मौन छ !खिरिला खिरिला मान्छेहरु बोकेरघण्टी बजाउँदै दौडिरहेका छन् पुराना साइकलहरुधक्का दिन खोज्दै छन् नयाँ ब्रान्डका मोटरसाइकलहरुपेल्दै र ठेल्दै कुदिरहेका छन् चिल्लाचाप्ला कारहरुयी साइकलहरुले अपमान बेहोर्न नपर्ने बेला कहाँ छ ?यी ज्यामीहरु सडकमै कुल्चिइन नपर्ने थिति कहाँ छ ?सालिक मौन छ !सालिक मौन छकिनभने यहाँ कोही महामनाको सालिक छैनसालिक मौन छकिनभने यहाँ कोही वाचाल शासकको सालिक छैनसवर्ण सालिकहरुले शासन गरिरहेको यो देशमायही चोक छ एक प्रतिवादजस्तो अपवादकिनभने यो महेन्द्र चोक होइन, जहाँ बुट्टाहरु भरिरहन्छन् इतिहासकारले दिनैपिच्छेयो पृथ्वीनारायण चोक होइन, जहाँ कोरस थपिरहन्छन् व्यापारीका जागिरेले सातैपिच्छेयो पुष्पलाल चोक होइन, जहाँ कम्युनिस्टहरु पुगेर एक मिनेट मौनधारण गर्छन् बीपी चोक पनि यो होइन, जहाँ समाजवादीका सन्तानहरु पुगेर धर्मदीप बाल्छन्भानु चोक, देवकोटा चोक, लेखनाथ चोक होइनजहाँ वर्षको एक दिन कविहरु पुग्छन् र मौसमी कविता पाठ गर्छन्यो सेतु विक चोक हो !यो सेतु विक चोक होयही चोक छ एक प्रतिवादजस्तो अपवादकिनभने यतिखेर सेतु विकको सालिक मौन छजेठअसारको उखरमाउलो गर्मीझैंउखरमाउलिँदै छ नयाँ शासकहरुको भारदारी झगडा कोतघरको झ्यालबाट चिच्याइरहेका छन् दरबारी पण्डितहरुबन्दुक रोप्न गाउँ पस्दै छन् नयाँ शासकका सेनापतिहरुचिडियाखाना भत्काएर सहर पस्दै छन् क्रूर जनावरहरुतर, सेतु विकको सालिक मौन छ, अझै सोचमग्न छहो, सेतु विकको सालिक अझै सोचमग्न छआउनुस्, यहीं उभिऊँ दुई मिनेटयही मौनताको चोकमार, सोचौं हामी पनियो मौनताको वर्तमान कहाँसम्म लामो छ ?यो मौनताको भविष्य कहिलेदेखि सुरू हुन्छ ?"
सबैलाई रोजगार,"शहरमा रातारात खबर फैलियो यसपालि पनि महाराजले पैसा बाँड्ने अरे । महाराज गफाडी थिए । त्यसैले उनका कुरा मानिसहरू पत्याउँदैनथे । रमाइलो मानेर सुन्थे र मुसुक्क हाँसेर उडाउँथे । सरकारी पैसा उडाउने मामिलामा भने उनको कुरा सधैं पत्यारिलो हुन्थ्यो । अघिल्लो वर्ष पनि राज्यको ढुकुटीबाट निस्फिक्री पैसा बाँडेका थिए, जसलाई महाराज रोजगार कार्यक्रम नाम दिइएको थियो । कामै नलगाई पैसा बाँडेको जस्तो नदेखियोस् भनेर आँगनको घाँस उखेल्ने, घरको झ्यालढोका पुछ्ने, आफ्नो नङ काट्ने, कपाल कोर्ने, झिंगा मार्ने र कुकुर धपाउने समेत छवटा काम सूचीकृत गरिएको थियो, जसमध्ये कुनै एउटा काम गर्छॅ भनेर ल्याप्चे लगाएपछि पैसा पाइन्थ्यो । पैसा लिएर गएपछि त्यो काम उसले सम्पन्न गरेको स्वतः प्रमाणित हुने व्यवस्था गरिएको थियो । पैसा पाउनेहरूबीच अत्यन्त लोकप्रिय भएको त्यही कार्यक्रम यसपालि पनि सञ्चालन गरिने र पोहोर भन्दा दोब्बर दुई लाख मानिसलाई पैसा बाँडिने खबर खरबारीमा आगो लागेसरि फैलिएको थियो । यसपालि कार्यक्रम झन्डै भाँडिएको नि, साँझ टोले दादासँग चियर्स गदै महाराजको सल्लाहकारले थप सूचना दियो । के भयो र दाइ ? दादाले जिज्ञासा प्रकट गर्यो । सल्लाहकार प्रत्यक्ष प्रसारणको भाकामा वर्णन गर्न थाल्यो :पैसा बाँड्ने प्रस्ताव आएपछि एउटा मन्त्रीले विरोध गर्यो । उसको भनाइ थियो देश ऋणमा डुबेको छ । राज्यको आम्दानीले कर्मचारीलाई तलब खुवाउन पनि पुग्दैन । शासन व्यवस्था विदेशीले दिएको अनुदानमा अडिएको छ । हाम्रो सुखसुविधा त्यसैले धानेको छ । विकासका लागि कसैले ऋण दिएका छन्, कसैले दान । त्यसरी दिएको पैसा यसरी बाँड्न हुँदैन । अर्को मन्त्रीको सुझाव थियो बाँड्ने नै भए पनि अलिक महत्त्वपूर्ण काम लगाऊँ न । देशमा २० लाख केटाकेटी निरक्षर छन् । एउटालाई १० जना बच्चा साक्षर बनाउने जिम्मा दिने हो भने दुई लाखलाई रोजगार दिंदा पूरै देश साक्षर बन्छ । अर्काले भन्यो देशभरि खेत बाँझै छन् । तिनीहरूलाई खेतमा काम लगाऊँ । अन्न उत्पादन हुन्छ । अनिकाल हट्छ । देशलाई राम्रै हुन्छ ।तर उनीहरूको उग्र विरोध भयो । अन्य मन्त्री र भारदार तिनलाई कुट्न तयार भए । महाराजको अनुमति लिएर बूढो भारदार कड्कियो राज्यको ढुकुटी कसरी खर्च गर्ने भन्ने महाराजको इच्छाको कुरा हो । यसमा अरूले बाठो हुनुपर्दैन । जहाँसम्म साक्षरता बढाउने, खेती गराउने भन्ने कुरा छ, त्यसले कार्यक्रमको मर्ममा आघात पार्छ । सबैले स्पष्टसँग बुझिराख, नाउँ जे भए पनि यो पैसा बाँड्ने कार्यक्रम हो, काम गराउने कार्यक्रम होइन ।त्यसपछि उनीहरूको मुखमा ताल्चा लाग्यो । अन्त्यमा महाराजबाट आज्ञा भयो रोजगार भनेकै विकास हो । यो आफैंमा महान उपलब्धि हो । यसले मलाई लोकप्रिय बनाउँछ । त्यसैले यो कार्यक्रम रोकिंदैन ।वर्णन सकिएपछि टोले दादा साखुल्ले पल्टियो, चिन्ता नगर्नोस् दाइ, ती भँडुवाहरूलाई जिल्ला गएको वेला ठीक लगाउनुपर्छ ।भोलिपल्टदेखि देशभरिका रोजगार कार्यालयमा नाम दर्ता गराउने मानिसको लाम लाग्यो । दर्ता तीन महीनासम्म चल्यो । चाहिने भन्दा चार गुणा बढी नाम दर्ता भए । त्यसपछि शुरू भयो, नाम छनोट प्रक्रिया । पुरानै शैलीमा । छनोट प्रक्रिया सरल थियो । खास मान्छेलाई समातेर पाँच हजार रुपैयाँ कमिशन बुझाएपछि सरक्कै नाम निस्कन्थ्यो । रोजगार कार्यक्रम अन्तर्गत एक जनाले २५ हजार पाउँथ्यो, पाँच हजार खर्च भए पनि २० हजार चोखो बच्थ्यो । शुरूमै पाँच हजार जुटाउन नसक्ने र पैसा जुटाए पनि खास मान्छेसम्म पहुँच नभएकाहरू भने स्वतः छाँटिन्थे ।यसैबीच एउटा चारतारे होटलमा टोले दादा र सल्लाहकारको लन्च मीटिङ बस्यो । दादाले भन्यो, यसपालि मेरा दुई हजार जनाको नाम निकालिदिनुपर्छ है ।मलाई कति हुन्छ ? सल्लाहकारले सोध्यो । पोहोरकै जस्तो त हो नि दाइ, फिफ्टीफिफ्टी । एक जनाको पाँच हजारका दरले दुई हजारको एक करोड हुन्छ । तपाईं र मेरो आधाआधा ।ठीक छ । नाम वेलैमा देऊ नि ।हुन्छ दाइ, चिन्तै नगर्नोस् ।दुई हप्ता पछि देशभरिबाट दुई लाखको नाम निस्कियो । सबैलाई पैसा बाँडियो । सबैले पूर्वनिर्धारित छवटा मध्ये एउटा काम गर्छु भनेर ल्याप्चे लगाई पैसा लिए । पैसा लिएपछि काम गरेको स्वतः प्रमाणित हुने व्यवस्था छँदै थियो । सबैले महाराजको जयजयकार गरे । आफ्नो लोकप्रियता बढेको देखेर महाराज गद्गद भए । कमिशनको रकम बाँडफाँट गरेपछि उत्तिकै गद्गद भएर महाराजको जयजयकार गरेका थिए, टोले दादा र सल्लाहकारले पनि । एक महीना त राम्रैसँग बित्यो तर त्यसपछि दृश्य परिवर्तन भयो । पैसा नपाउनेहरूले, जसको संख्या असाध्यै ठूलो थियो, रोजगार देऊरोजगार देऊ, ठूलो नभए सानै देऊ नारा लगाउँदै देशभर विरोध प्रदर्शन गर्न थाले । त्यसले महाराजलाई चिन्तित बनायो । तीन रात आँखा झिमिक्क नपारी बिताएपछि चौथो दिन आफ्ना वफादार अर्थशास्त्रीहरूलाई डाकेर उनले आदेश दिए, अब सरकारले पैसा बाँड्न सक्तैन । सरकारी ढिकुटीबाट थप एक पैसा खर्च नहुने गरी रोजगार सिर्जना गर्नुपर्यो । छ महीना भित्र कम्तीमा १० लाखले रोजगार पाउनुपर्छ । के गर्ने हो, सुझाव देऊ ।अर्थशास्त्रीहरू बेहोश भए । होश आएपछि प्रश्न गर्दा भए, त्यत्रा मान्छेलाई के काम लगाउने ? के उत्पादन गर्ने ? कति पारिश्रमिक दिने ? त्यत्रो पैसा कहाँबाट ल्याउने ?मलाई अरू कुरा थाहा छैन, महाराजको स्वर कडा भयो, दुइटा कुरा मात्र जान्दछु । जसरी हुन्छ, सबैले रोजगार पाउनुपर्यो र सरकारी पैसा खर्च हुन भएन ।कैयौं दिनको गहन छलफल पछि मर्नु भन्दा बहुलाउनु निको भन्दै अर्थशास्त्रीहरूले महाराज समक्ष तीनसूत्रीय सुझाव प्रस्तुत गर्दा भए । त्यसै हप्ता महाराजले एउटा आदेश जारी गरेर मानिसले एक्लै बोक्न सक्ने कुनै पनि सरसामान गाडीमा ढुवानी गर्न रोक लगाए । त्यसले तत्काल लाखौं रोजगार सृष्टि गर्यो । देशभर डोको, थुन्से, खर्पन, बोरा, ढाकी आदिमा सामान ओसारपसार गर्नेहरूको ताँती लाग्यो । हेलिकप्टरबाट त्यो दृश्य हेरेर महाराज प्रसन्न भए । अर्को हप्ता कुनै पनि निर्माणमा डोजर प्रयोग गर्न प्रतिबन्ध लाग्यो । बाँध बाँध्नेदेखि सडक बनाउनेसम्म सारा काम गैंती र साबेलको भरमा हुन थाल्यो । यसबाट पनि लाखौं रोजगार थपियो । महाराज विभिन्न निर्माणस्थलमा जान्थे र पहिले दश जनाले काम गर्ने ठाउँमा अब डेढदुई सय जनाले पसिना चुहाइरहेको देखेर आनन्दित हुन्थे । आफ्ना दुई आदेशले दुई महीना भित्रै १० लाख रोजगारको लक्ष्य हासिल भइसकेको रिपोर्ट आएपछि उनलाई नाचूँ नाचूँ लाग्यो । तेस्रो महीना महाराजको विशेष आदेशमा देशको मुख्य राजमार्गमा पर्ने एउटा नदीको पुल भत्काइयो । वारिका गाडी वारि रोकिन थाले, पारिका पारि । यात्रुहरूलाई केही कठिनाइ त भयो तर त्यसले रोजगारीका अनेकौं ढोका खोलिदियो । यात्रुलाई नदी तार्न सयौं डुंगा चल्न थाले । वारि, पारि दुवैतिर दर्जनौं होटल, लज, रेस्टुराँ खुले । चिया पसल, नाङ्ले पसल र फूटपाथ पसलको गन्ती भएन । सयौं कुल्ली, ठेलावाल र रिक्शावाल अहोरात्र पसिना बगाउन थाले । पुल हुँदा निर्जन रहेका दुवै किनारमा सानातिना बजारै विकसित भए । हरेक दिन लाखौंको कारोबार हुन थाल्यो । एक दिन महाराज लावालश्करसहित त्यहाँ गए र तीव्र गतिमा सम्पत्ति निर्माण भइरहेको देखेर दंग परे । अब देशमा रोजगार नपाउने कोही थिएन । जसले पाइनँ भन्थ्यो, उसलाई उत्तिखेरै डोको अथवा साबेल थमाइन्थ्यो । धेरै जनसंख्या भएका चारवटा जिल्लाले त सबैलाई रोजगार को लक्ष्य हासिल गर्न साबेलमा समेत प्रतिबन्ध लगाएर त्यसको सट्टा फलामको पन्यूँ प्रयोग गर्न थालेका थिए । महाराजको क्रान्तिकारी कदमले उनका विदेशी पाहुना र पर्यटकहरूलाई पनि आकर्षित गर्न थालेको थियो । खास गरी डोजरको सट्टा गैंती, साबेल र पन्यूँ प्रयोग गरेर बाँध बाँध्ने, नहर खन्ने, सडक बनाउने काम भइरहेको हेर्न र पुल भत्काएर विकास गरिएका बजारको चहलपहल अवलोकन गर्न उनीहरू लालायित देखिन्थे । फर्कन लाग्दा छक्क परेर आपसमा साउती गर्थे, यी बाँध, नहर र सडक कहिले बनिसक्ने होलान् ? यी बजार कतिन्जेल चल्ने होलान् ?छ महीना पछि यो रामरमिता सेलाउँदै गयो । ज्याला नाम मात्रको हुन्थ्यो । महीना दिनको कमाइले हप्ता दिन पनि खान नपुग्ने भएपछि मानिसहरू डोको बिसाएर र साबेल छाडेर मजदूरी गर्न छिमेकी देशतिर लर्को लाग्न थाले । नदी तर्न बिनसित्तीको झम्भार बेहोर्नुपरेपछि यात्रुहरू सीमा पार गरेर विदेशको सडकबाट यात्रा गर्न थाले । विकासनिर्माणका काम सेलाए र पुल वारिपारिका बजार पनि सुके । महाराजको फुर्फुर भने कम भएन । उनी जुँगामा ताउ लगाउँदै हुङ्कार गरिरहेका हुन्थे, रोजगार पाइनँ भन्ने एउटा पनि मान्छे मेरा अगाडि ल्याउन सक्छौ ?"
नेचर गाइड भए बेरोजगार,"बाइस वर्षीय दीपेन्द्रप्रसाद भट्ट स्नातक तहमा अध्ययनरत छन् । पढाइसँगै उनले नेचर गाइडको पनि काम गर्छन् । शुक्लाफाँटा राष्ट्रिय निकुञ्ज छेउमै भीमदत्त नगरपालिका१४ नयाँ कटान घर भएका उनले गाइडकै काम गरेर पढाइ र घरको खर्च चलाउने गरेका थिए । सानोतिनो खर्चका लागि कुनै समस्या थिएन । झन्डै एक वर्षयता भने भट्टलाई घर खर्च चलाउनै समस्या भएको छ । कोरोना संक्रमणका कारण सबैभन्दा बढी पर्यटन क्षेत्र प्रभावित बन्यो । पर्यटकीय स्थल आसपास बस्ने स्थानीय यसबाट प्रत्यक्ष प्रभावित बने । त्यसकै उदाहरण हुन् भट्ट । बिहान कलेज जान्थें, दिनमा पर्यटक घुमाउन निकुञ्ज पस्थें, भट्टले भने, महिनामा १०१५ हजार आम्दानी हुन्थ्यो, तर अहिले सबै रोकिएको छ ।भट्ट ७ वर्षदेखि शुक्लाफाँटा निकुञ्जमा स्वदेशी र विदेशी पर्यटक घुमाइरहेका छन् । उनले नेचर गाइडको काम सुरु गर्दा शुक्लाफाँटामा पर्यटक निकै कम आउँथे । पछिल्लो केही वर्षयता निकुञ्जमा पर्यटक आउने क्रम बढेसँगै उनको आम्दानी पनि वृद्धि हुँदै गएको थियो । यस वर्ष त झन् भ्रमण वर्षकै रूपमा घोषणा भएकाले पर्यटकको चाप अझै बढ्ने उनको अपेक्षा थियो । त्यहीअनुसार आम्दानी पनि हुने अनुमान गरेका थिए । अहिले त पर्यटकका लागि मुख्य सिजन हो, विगतका वर्ष जस्तै भए पनि हामीलाई भ्याइनभ्याइ हुन्थ्यो, भट्टले भने, अहिले पर्यटक नआएर बेरोजगार बनेका छौं । उनका अनुसार पछिल्लो पटक निकुञ्जमा जंगल सफारीलगायत गतिविधिहरू खुला गरेपछि आन्तरिक पर्यटक फाटफुट रूपमा आउन थालेका छन् । तर तिनले मात्रै गुजारा चलाउन सकिने अवस्था नरहेको उनी बताउँछन् । भीमदत्त नगरपालिका१४ वनकट्टीका वीरेन्द्र खाती पनि नेचर गाइड हुन् । शुक्लाफाँटासँगै बर्दिया, चितवनलगायत क्षेत्रमा उनले पर्यटकहरू घुमाउने गरेका छन् । लकडाउन सुरु भएदेखि उनी पनि घरमै थन्किएका छन् । पछिल्लो पटक उनले वैकल्पिक व्यवसाय पनि सुरु गरेका छन् । गाइडको काम एक वर्षदेखि ठप्प छ, खातीले भने, अब घर परिवारको खर्च चलाउन पनि वैकल्पिक उपाय खोज्नुपर्ने भएको छ । खातीले गाउँमै रहेको आफ्नो जमिनमा पोखरी निर्माण गरेर माछापालन सुरु गरेका छन् । उनी आफैं माछापालन व्यवसायमा जुटेका छन् । पर्यटन क्षेत्र पुरानै अवस्थामा आउन त निकै समय लाग्न सक्छ, शुक्लाफाँटा नेचर गाइड एसोसिएसनका अध्यक्षसमेत रहेका खातीले भने, गाइडसँगै वैकल्पिक व्यवसाय पनि सुरु गर्नुपर्ने बाध्यता भयो । उनका अनुसार यस क्षेत्रमा सक्रिय रूपमा लागेका अन्य गाइडहरूले पनि वैकल्पिक पेसा अपनाउन थालेका छन् । कतिपय त भारततिरै लागिसकेका छन् । शुक्लाफाँटामा गाइडहरूले व्यावसायिक रूपमा काम गर्न थालेको सन् २००३ देखि हो । राष्ट्रिय प्रकृति संरक्षण कोषले नेचर गाइडको तालिम सञ्चालन गरेपछि यस क्षेत्रका युवाहरू पनि संरक्षणसँगै व्यवसायमा सक्रिय बनेका हुन् । हालसम्म २५० बढीले गाइडसम्बन्धी तालिम लिए पनि अहिले २०२५ जना मात्रै सक्रिय रहेका छन् । आरक्षबाट निकुञ्ज बनेपछि गाइडहरू पनि आकर्षित हुन थालेका थिए, एक दशकदेखि नेचर गाइडको काम गरिरहेका कुमकरण ठाकुरले भने, कोरोनाले फेरि पुरानै अवस्थामा फर्कायो ।ठाकुरका अनुसार पछिल्लो समय निकुञ्जमा चरा अवलोकनका लागि बाह्य पर्यटक निकै आकर्षित हुन थालेका थिए । दिनभरि जंगल डुलेर चरा हेर्न लालायित थिए । जसका कारण गाइडहरूले पनि काम पाइरहेका थिए । तर अहिले चरा अवलोकनका लागि आउने पर्यटकको संख्या शून्य छ । फाटफुट रूपमा आउने आन्तरिक पर्यटकहरूले समेत न्यून ज्याला दिने गरेको उनले बताए । शुक्लाफाँटामा पर्यटकलाई घुमाएबापत गाइडहरूले आधा दिनको १ हजार र दिनभरिको २ हजार शुल्क तोकेका छन् । कोरोनाको जोखिम कम भएपछि पर्यटन प्रवर्द्धनका लागि विभिन्न गतिविधिहरू गर्ने शुक्लाफाँटा नेचर गाइड एसोसिएसनको योजना छ ।"
गौतमबुद्ध विमानस्थलमा सोलार प्लान्ट,"काठमाडौं (कास) निर्माणाधीन गौतमबुद्ध अन्तर्राष्ट्र्रिय विमानस्थल सञ्चालनका लागि सोलार प्लान्ट राख्न छलफल सुरु भएको छ । ऊर्जा, जलस्रोत तथा सिँचाइ र संस्कृति, पर्यटन तथा नागरिक उड्डयन मन्त्रालयबीच विमानस्थलमा सोलार प्लान्ट राखेर विद्युत आपूर्ति गर्नेबारे छलफल भएको हो । बैठकले दुई मन्त्रालय र विद्युत् प्राधिकरणलाई एक साताभित्र सोलार प्लान्ट स्थापनाबारे विस्तृत खाका तयार पारेर मन्त्रीहरूलाई बुझाउन निर्देशन दिएको छ ।एसियाली विकास बैंक (एडीबी) को सहयोगमा निजी क्षेत्रमार्फत भैरहवा विमानस्थलको खाली जमिनमा १० मेगावाट क्षमताको सोलार प्लान्ट सञ्चालन गर्ने योजना छ । एडीबीले सोलार प्लान्टका लागि नेपाललाई दिएको १८ अर्ब ५ करोड रुपैयाँमध्ये झापामा ५, बुटवलमा ७, पोखरामा ४ र चनौटामा ८ मेगावाट विद्युत् उत्पादन गर्ने प्रक्रिया यसअघि नै अघि बढेको छ । जसमध्ये बुटवल र पोखरामा निर्माण हुने प्लान्टका लागि प्राधिकरणले विद्युत खरिदबिक्री सम्झौतासमेत गरिसकेको छ ।ती योजनामा एडीबीले दिने सबै रकम खर्च नहुने र विमानस्थलका लागि ऊर्जा आवश्यक पर्ने भएकाले १० मेगावाट क्षमताको सोलार प्लान्ट राख्ने योजना बनेको हो । सोलार प्लान्ट निर्माणका लागि आवश्यक जमिन नेपाल नागरिक उड्डयन प्राधिकरणले २५ वर्षका लागि नेपाल विद्युत् प्राधिकरणलाई भाडामा दिनेछ । ऊर्जा मन्त्रालयमा आयोजित छलफलमा शुक्रबार मन्त्रीद्वय वर्षमान पुन र योगेश भट्टराईका साथै पर्यटन सचिव यादवप्रसाद कोइराला, ऊर्जा मन्त्रालयका निमित्त सचिव प्रवीण अर्याल, सहसचिव मधुप्रसाद भेटवाल, विद्युत् प्राधिकरणका कायममुकायम कार्यकारी निर्देशक हितेन्द्रदेव शाक्यलगायत सहभागी थिए । प्राधिकरणले निजी क्षेत्रलाई सोलार प्लान्ट निर्माणको जिम्मा दिने र उत्पादित विद्युत् खरिद गरी विमानस्थलका लागि आपूर्ति गर्ने प्रस्तावमा उल्लेख छ ।"
तीन ठाउँबाट मतदान हुँदै,"नेपाल उद्योग वाणिज्य महासंघको निर्वाचनका लागि शनिबार मतदान हुँदै छ । अन्तिम समयसम्म सहमतिको प्रयास गरिए पनि सफल हुन सकेन । महासंघका ६४ पदमा निर्वाचन हुँदै छ । महासंघका उपाध्यक्षद्वय चन्द्रप्रसाद ढकाल र किशोरकुमार प्रधानले बरिष्ठ उपाध्यक्ष पदमा उमेद्वारी दिई आआफ्ना प्यानल बनाएर चुनावी मैदानमा छन् ।निर्वाचन निष्पक्ष ढंगबाट होस् भनेर तयारी गरिएको छ, महासंघकी अध्यक्ष राणाले भनिन्, स्वास्थ्य सुरक्षाका मापदण्ड अपनाएर निर्वाचन हुनेछ । शनिबार राति अबेरसम्म मत परिणाम सार्वजनिक गर्ने तयारी रहेको उनले जानकारी दिइन् । गृह मन्त्रालयले २५ जनाभन्दा बढी भेला हुन नपाउने गरी निर्वाचन गराउन स्वीकृति दिएसँगै सोहीअनुसार निर्वाचनको स्थान तय गरिएको छ । सबै तयारी पूरा भइसकेको निर्वाचन अधिकृत लीलामणि पौडेलले जानकारी दिए । निर्वाचनमा उपत्यकाका तीन स्थानबाट मतदान गर्ने व्यवस्था मिलाइएको छ । यसअनुसार एसोसिएटतर्फ कार्की ब्यांक्वेट बबरमहल, जिल्ला नगर उद्योग वाणिज्य संघको राष्ट्रिय प्रज्ञा प्रतिष्ठान कमलादी र वस्तुगत समूहको मतदान महासंघ कार्यालय टेकुमा हुनेछ । निर्वाचनमा ११ सय १० मतदाता छन् । यसअन्तर्गत जिल्लानगरतर्फ १ सय ५, वस्तुगततर्फ १ सय १, एसोसिएटतर्फ ९ सय ४ रहेको महासंघले जनाएको छ । द्विराष्ट्रिय उद्योग वाणिज्य संघ समूहमा १२ मतदाता छन् । त्यसमा ६ वटाले मात्र नवीकरण गरेको निर्वाचन अधिकृत पौडेलले बताए । द्विराष्ट्रियको गणना एसोसिएटतर्फ हुन्छ । यसका सदस्यले वरिष्ठ उपाध्यक्ष पदमा मात्र भोट हाल्न पाउँछन्, उनले भने, यो समूहबाट एक जना निर्विरोध भइसकेका छन् । त्यस्तै संस्थापक समूह जिल्लानगर समूहमा गनिने उनले जानकारी दिए । शनिबार बिहान ८ देखि दिउँसो ४ बजेसम्म मतदान हुने पौडेलले बताए । सबैको फरकफरक ठाउँमा मतदान गर्ने व्यवस्था मिलाइएको छ, उनले भने, सहज भएसम्म शनिबार राति १२ बजेभित्र नतिजा आइसक्छ । निर्वाचनमा वरिष्ठ उपाध्यक्षमा दुई जनाको उम्मेदवारी परेको छ । त्यस्तै तीन उपाध्यक्ष पदका लागि ६ जनाले उम्मेदवारी दिएका छन् । जिल्ला नगर समूहमा ३८ जनाको उम्मेदवारी परेको निर्वाचन अधिकृत पौडेलले बताए । एसोसिएटतर्फ ३१, वस्तुगततर्फ २८ र संस्थापक समूहमा दुई जनाको उम्मेदवारी परेको छ । दुई पदमा भने निर्विरोध निर्वाचित भइसकेका छन् । आवश्यक संख्यामा मात्र उम्मेदवारी परेकाले द्विराष्ट्रिय संघमा नेपाल इन्डोनेसिया चेम्बर अफ कमर्सका अध्यक्ष सन्दीप अग्रवाल र प्रदेश १ बाट मोरङ व्यापार संघका राजेन्द्र राउत निर्विरोध भएका हुन् । महासंघको साधारणसभा ११ गतेबाट सुरु भएको हो । पहिलो दिन बिहीबार ५४औं वार्षिक साधारणसभाको उद्घाटन भयो भने दोस्रो दिन शुक्रबार बन्द सत्र चल्यो । बन्द सत्रलाई महासंघकी अध्यक्ष भवानी राणाले सम्बोधन गरेकी थिइन् । कार्यक्रममा महासंघकी निमित्त महानिर्देशक मीना श्रेष्ठले प्रस्तुत गरेको वार्षिक प्रतिवेदन पारित गरियो । कोषाध्यक्ष निरक केसीले प्रस्तुत गरेको महासंघको आर्थिक प्रतिवेदन पनि बन्द सत्रमा पारित भयो । कार्यक्रममा वरिष्ठ उपाध्यक्ष पदका उम्मेदवार ढकाल र प्रधान, जिल्ला र नगर उपाध्यक्ष पदका उम्मेदवारहरू दिनेश श्रेष्ठ र गुणनिधि तिवारी, वस्तुगत क्षेत्रका लागि उपाध्यक्ष पदका उम्मेदवार उमेशलाल श्रेष्ठ र अञ्जन श्रेष्ठ, एसोसिएटतर्फ उपाध्यक्ष पदका उम्मेदवार सौरभ ज्योति र रामचन्द्र संघाईले आआफ्ना तर्फबाट नीतिगत मन्तव्य राखे ।"
सर्वसाधारणको लगानीमा २५ मेगावाट बिजुली,"बुटवल (कास) रूपन्देही र कास्कीका सर्वसाधारणको लगानीमा २५ मेगावाट विद्युत् उत्पादनको काम थालिएको छ । बुटवलस्थित भिजन लुम्बिनी कम्पनी लिमिटेडले सेती नदी जलविद्युत् आयोजना निर्माण थालेको हो । रूपन्देहीका करिब ५ सय र कास्कीका ६ सय सर्वसाधारणको लगानी छ । सहकारी मोडलमा जनस्तरबाट रकम संकलन गरी १ अर्ब ५० करोड सेयर पुँजीबाट विद्युत् आयोजना निर्माण थालिएको भिजन लुम्बिनीका अध्यक्ष जगतबहादुर पोखरेलले बताए । कास्कीको माछापुच्छ्रे गाउँपालिका२ मा उत्पादित विद्युत् अबको १९ महिनाभित्र राष्ट्रिय प्रसारण लाइनमा जोड्ने योजना छ । सर्वसाधारणको ससानो लगानी संकलन गरेर पनि जलविद्युत् निर्माण गर्न सकिन्छ भन्ने उदाहरण दिन काम थालेका हौं, उनले भने, धेरैको अपनत्व भएकाले आयोजना सोचेभन्दा राम्रो भएको छ । ५ अर्ब लागत अनुमान गरिएको जलविद्युत् गृह निर्माणमा सर्वसाधारणको डेढ अर्ब लगानी हुनेछ । भिजनमार्फत न्यूनतम १ लाख रुपैयाँदेखि लगानी गर्ने सर्वसाधारण सेयर सदस्य छन् । सर्वसाधारणले सेयर राख्न पाउने भएपछि पछिल्लो पटक काठमाडौं, चितवनलगायत क्षेत्रका केही व्यक्तिले समेत रकम लगाएका छन् । अन्य रकम बैंक तथा वित्तीय संस्थाले ऋण लगानी गर्नेछन् । जसमा एनएमबी बैंकले २ अर्ब २० करोड, कर्मचारी सञ्चय कोषले ८० करोड र कृषि विकास बैंकले ५० करोड रुपैयाँ लगानी गर्ने सम्झौता भएको अध्यक्ष पोखरेलले बताए । प्रवर्द्धकको लगानीमध्येको १० प्रतिशत अर्थात् १५ करोड रुपैयाँ विद्युत् उत्पादन गृह क्षेत्रका स्थानीयले लगानी गर्दै छन् । जुन रकम सहकारीमार्फत संकलन भइरहेको छ ।विद्युत्गृह निर्माणको काम अहिलेसम्म करिब २० प्रतिशत सकिएको छ । कोरोनाको बढ्दो संक्रमणका बीच पनि निर्माण कार्य तीव्र गतिमा भइरहेको आयोजना निर्देशक लेखनाथ पाण्डेले जानकारी दिए । अहिले सिभिलतर्फको सेटलिसेटलिङ बेसिन (पानी थिग्राउने पोखरी), बाँधलगायत संरचना निर्माणको काम भइरहेको छ । स्थानीयसँग पर्याप्त छलफल गरेर उनीहरूको पनि लगानी हुने गरी आयोजनाको काम अगाडि बढाएकाले निर्माणमा कतै पनि अवरोध आएको छैन, उनले भने । आयोजनाको लागत ५ अर्ब अनुमान गरिएको छ । सहुलियत र न्यूनतम मूल्यमा काम गरिएकाले काम सवा ४ अर्बमै सक्ने योजना रहेको कम्पनीका सञ्चालक ज्ञानेन्द्र कसजूले बताए । प्रतिसेकेन्ड १८ घनमिटर पानी बहने सेती नदीबाट बाह्रै महिना विद्युत् उत्पादन हुनेछ । अध्ययनले आयोजनाबाट वार्षिक १ सय ४८ गिगावाट आवर बिजुली उत्पादन हुने देखाएको छ । जसले हिउँदको समयमा पनि ३२ प्रतिशत बिजुली उत्पादन गर्नेछ । सेती नदी सस्तो, सहज र भरपर्दो आयोजनाका रूपमा लिएका छौं, सञ्चालक कसजूले भने ।"
"पोल मात्र गाडिए, बिजुली आएन","कतै बिजुलीका पोल गाडिएका छन् तर तार तानिएका छैनन् । कतै पोल, तार र ट्रान्सफर्मरलगायतका सामान बाटामा असरल्ल छन् । कुनै ठाउँमा पोल गाडेर तार तानेको भए पनि बिजुली बलेको छैन । बझाङका प्रायः गाउँमा दुई वर्षदेखि यस्ता दृश्य जताततै देखिन्छन् । राष्ट्रिय प्रसारण लाइनको विद्युत् गाउँगाउँमा पुर्याउन सुरु भएपछि जिल्लावासीले अँध्यारोबाट मुक्ति पाउने सपना बोकेका थिए । तर सबैतिर प्रगति भने न्यून छ । पोल गाडेको वर्ष दिन भइसक्यो । अघिल्लो वर्ष फागुनमै बिजुली बल्छ भन्थे, जयपृथ्वी नगरपालिका१ कैलासका अनिल कामीले भने, अर्को फागुन आउन लागिसक्यो, पोलमा तार पनि तानेका छैनन् । पोल गाड्न सुरु भएसँगै बिजुली बल्ने कुराले उत्साहित स्थानीय बीचैमा काम रोकिएपछि निराश भएको स्थानीय दल खड्काले बताए । विद्युत् आएपछि सानोतिनो उद्योगधन्दा खोलेर गाउँमै केही काम गर्ने सोच बनाएका युवा पनि बिदेसिन बाध्य भएको गाउँवासीको गुनासो छ । अब विद्युत् आउने भयो । गाउँमै केही सीप गरेर खान्छौं भनेर बसेकाहरू पनि निराश भएर इन्डिया जान थालिसके, खड्काले भने । ठेक्का सम्झौता भएको दुई वर्षसम्म पनि बिजुली नबल्दा जयपृथ्वी नगरपालिकाको कैलास गाउँको मात्रै होइन, जिल्लाका ११ वटा पालिकाका दर्जनौं गाउँको अवस्था उस्तै छ । १२ वटा पालिका रहेको बझाङमा दुर्गम साइपाल गाउँपालिकाबाहेक अन्य स्थानीय तहमा राष्ट्रिय प्रसारण लाइन विस्तारका लागि ठेक्का भए पनि काम हुन सकेको छैन । करिब एक किलोमिटर ११ केभी मुख्य लाइन र १ हजार २ सय ५० मिटर शाखा लाइन विस्तारका लागि पोल गाड्ने, लाइन तान्ने, ट्रान्सफर्मर जडान गरी विद्युत् बाल्नेसम्मको काम सम्पन्न गर्न नेपाल विद्युत् प्राधिकरणको विद्युत् वितरण केन्द्र बझाङले विभिन्न समयमा टेन्डर आह्वान गरेको थियो । २ करोड ५० लाखमा सम्पन्न हुने लाइन विस्तारका लागि ११ वटा कम्पनीसँग ठेक्का सम्झौता भए पनि विभिन्न कारणले काम नसकिएको प्राधिकरणको विद्युत् वितरण केन्द्र बझाङका प्रमुख राकेसप्रसाद भट्टको भनाइ छ । ८७ वटा ट्रान्सफर्मर जडान गर्ने जिम्मा पाएका ठेकेदार कम्पनीहरूले हालसम्म ३७ वटा जडान गरेका छन् । ट्रान्सफर्मर जडान भइसकेका धेरैजसो ठाउँमा पनि विद्युत् बल्न बाँकी रहेको प्रमुख भट्टले बताए । काम ढिलो हुनुको मुख्य कारण लकडाउन हो । लकडाउन सकिएपछि बर्खाको समयले पनि भनेजस्तो काम भएन, उनले भने, अहिले ठेकदारहरू काम गर्न तयार थिए तर लाइन विस्तारको लागि चाहिने सामानको अभावले समस्या भएको छ । उनले बिजुलीका पोल, तार, ट्रान्सफर्मरलगायतका सामान खरिद प्राधिकरणको केन्द्रीय र क्षेत्रीय कार्यालयले गर्ने भएकाले आवश्यक सामान उतैबाट नआउँदा काम रोकिएको बताए । मंसिरभित्रै सामान आइपुग्ने आश्वासन पाएको उनले जानकारी दिए ।"
अझै टुकीको भर,"बिजुलीका तारसँगै बस्तीपिच्छै फलामे खम्बा अनि थोत्रा ट्रान्समिटर । केही घरमा मिटर बक्स पनि राखिएको छ । जताततै लगिएका तार घरमा नजोडिएको पनि होइन । तर त्यहाँ कहिल्यै बिजुली आएन । दुई वर्ष पुग्यो, खम्बा गाडेर तार टाँगेको तर बिजुली बलेन । के खान यो पोल र तार टाँगिएको हो ? अचम्म लाग्छ, भोटेकोसी गाउँपालिका५ मार्मिङ चन्द्रखुकी ७० वर्षीया सुनमाया शेर्पाले भनिन् । जाडो सुरु भएसँगै घाम नलागेपछि सोलार पनि चार्ज गर्न नपाएकी उनी टुकीको भरमा बस्नुपरेको गुनासो गर्छिन् । कतिन्जले यसरी जीवन बिताउनु, कहिले आउँछ हाम्रो गाउँमा बिजुली ? उनले प्रश्न गरिन् । भोटेकोसी क्षेत्रमा शिवश्री जलविद्युत् आयोजनाबाट विद्युत् उत्पादन पूरा भएलगत्तै २०६६ सालमा बिजुली जोड्ने तयारीसहित खम्बा र तार लगाइएको थियो । केही महिना बिजुली पनि आयो तर पछि फेरि काटियो, त्यसपछि बिजुली फर्किएन, स्थानीय ६७ वर्षीय सुनबहादुर शेर्पाले भने । सोलारको भरमा गाउँमा राति आवश्यक परे मात्रै उज्यालो हुने गरेको छ । महँगा सोलार र ब्याट्री पनि अत्यधिक चिसोको कारण प्रायः बिग्रिएपछि विकल्प भनेको टुकी मात्र हुने गरेको चन्द्रखु पल्लो टोलका शेर्पाले बताए । हिउँद र बर्खामा घाम नलागेपछि सोलार चार्ज हुँदैन, टुकीको भरमा जे परे पनि दौडिनुपर्छ, उनले भने । दोलखा र सिन्धुपाल्चोकको भोटेकोसी५ बाट चीन क्षेत्र जोड्ने मार्गस्थित गौरीशंकर हिमाल र प्रसिद्ध धार्मिकस्थल देउढुंगा, दामुछे पोखरी पुग्ने पदमार्ग जोड्ने चन्द्रखु गाउँ पुग्नै झन्डै एक दिन लाग्छ । सडक जोडिए पनि हामीले बिजुलीको अभाव व्यर्होनुपरेको छ । यसबारे प्राधिकरणलाई आग्रह गरेका छौं, वडा र पालिकामा पनि निवेदन दिएका छौं, अब चाँडै बिजुली बल्ने प्रतिबद्धता पाएका छौं, चन्द्रखु गाउँका अगुवा पेम्बा लामाले भने । अझैसम्म सडक नजोडिएको जुगल गाउँपालिकाको दिपु, तेगादेखि तेम्बाथान गाउँबासी अझै टुकी र सोलारकै भरमा छन् । जुगलको गुम्बाथानमा चन्द्रखुमा जस्तै खम्बा र तार टाँगिएको तीन वर्ष भइसक्यो तर बिजुली आएको छैन । जुगलको दिपु, तेगा र तेम्बाथानसहित गरी झन्डै २ सय २० परिवार अँध्यारोमै छन् । यहाँ न स्वास्थ्य चौकी छ, न सडक नै जोडिएको छ, बिजुली, नेटवर्कसमेत लाग्दैन, तेम्बाथानका साइला शेर्पाले भने ।"
दुई दर्जनभन्दा बढी आयोजना अधुरै,"ओखलढुंगा (कास) जिल्लाको रुम्जाटारमाम्खा जोड्ने पुल ठेक्का लागेको दुई वर्ष बित्यो । सम्पन्न गर्ने म्याद पनि सकियो । काम भने २० प्रतिशत मात्रै सकिएको छ । साँघुटारओखलढुंगा सडक कालोपत्रको काम तीन वर्ष बितिसक्दा पनि ३० प्रतिशत सकिएको छैन । यो आयोजनाको पनि सम्पन्न गर्ने म्याद गुज्रिइसकेको छ ।यी दुई आयोजना उदाहरण मात्र हुन् । यस्ता अधुरा आयोजना जिल्लामा दुई दर्जनभन्दा बढी छन् । त्यसमध्ये अधिकांश सडक, पुल र भवन छन् । अधिकांश आयोजना निर्माण सम्पन्न नहुनुमा अनेक कारणहरू ठेकेदारले देखाउने गरेका छन् । यस्ता आयोजनालाई कसरी गति दिने भन्ने विषयमा केही दिनअघि सदरमुकाममा छलफल भएको छ । छलफलमा ठेकेदार, आयोजना प्रमुख र जनप्रतिनिधि सहभागी थिए । ठेकेदार कम्पनीका धेरैजसो प्रतिनिधि मात्र थिए । जिल्ला प्रशासन कार्यालयले आयोजना गरेको छलफलबाट रुग्ण आयोजनालाई गति दिई सम्पन्न गर्ने निर्णय गरिएको छ ।तर यी निर्णय छलफलमै सीमित हुने शंका सरोकारवालाको छ । छलफलका लागि मात्र छलफल गरेर काम छैन, चिशंखुगढी गाउँपालिका अध्यक्ष निशान्त शर्माले भने, काम नगर्नेलाई कारबाही जहिलेसम्म हुँदैन, त्यति बेलासम्म यस्ता छलफलको औचित्य छैन । छलफलमा ठेकेदारहरूले काम सम्पन्न नहुनुमा इस्टिमेटमा समस्या, जनप्रतिनिधिको अनुरोध, सर्वसाधारणको अवरोध र समयमा भुक्तानी नदिनु जस्ता कारणहरू रहेको बताए ।"
रसुवागढी नाकाबाट आयात घट्यो,"रसुवागढी नाकाबाट हुने आयात घटेको छ । चालु आर्थिक वर्षको पहिलो चौमासिकमा रसुवागढी नाका हुँदै ३ अर्ब ७३ करोड ४ लाख ८६ हजार मूल्य बराबरको सामान आएको छ । अघिल्लो आवको सोही अवधिमा १९ अर्ब ४१ करोड ७४ लाख ३६ हजार मूल्य बराबरको सामान आयात भएको थियो ।चालु आर्थिक वर्षको पहिलो चौमासिक र अघिल्लो आर्थिक वर्षको सोही अवधिसँग तुलना गर्दा १५ अर्ब ६८ करोड ६ लाख ५० हजार मूल्य बराबरको आयात घटेको छ । निर्यात भने शून्य रहेको रसुवा भन्सार कार्यालयले बताएको छ । कोरोना महामारीका कारण आयात घटेको रसुवा भन्सार कार्यालयकी भन्सार अधिकृत ललिता ज्ञवालीले जानकारी दिइन् । उक्त नाकाबाट व्यापारिक सामान सहज रूपमा आउन सकेको छैन । नेपाली कन्टेनर सामान लिन केरुङ जान नपाएको लामो समय भयो, उनले भनिन्, चीनले नै दैनिक पाँच कन्टेनर सामान नेपाली भूमिसम्मै ल्याइदिने गरेको छ ।सामान आयात घटेसँगै राजस्व संकलन पनि घटेको भन्सार कार्यालयले जनाएको छ । कार्यालयले पहिलो चौमासिकमा १ अर्ब ४ करोड ५८ लाख ७१ हजार मात्र राजस्व संकलन गरेको छ । पहिलो चौमासिकमा कार्यालयले २ अर्ब ९३ करोड ४ लाख ५२ हजार राजस्व संकलन गर्ने लक्ष्य राखेको थियो । भन्सार विभागले आर्थिक वर्ष ०७७०७८ का लागि रसुवा भन्सार कार्यालयलाई ११ अर्ब ३३ करोड ७५ लाख २९ हजार रुपैयाँ राजस्व संकलन गर्ने वार्षिक लक्ष्य दिएको छ । यस नाकाबाट तयारी कपडा, स्याउ, लेडिज सेन्डल, रबर, प्लास्टिकका जुत्ताचप्पल, मोटरको ब्याट्री, यूपीएसलगायत वस्तु आयात हुने गरेको छ ।"
जाडोयाममा कोरोनाको दोस्रो लहर आउने,"खुला ठाउँमा बस्ने संक्रमणबाट जोगिन घर, कार्यस्थल तथा बाहिर कतै बस्दा हावाको ओहोरदोहोर हुने अवस्था सुनिश्चित गर्नुपर्छ । बन्द कोठामा एक जना संक्रमितबाट धेरैमा संक्रमण हुने जोखिम रहन्छ । सुत्ने, बस्ने, काम गर्ने कोठामा निरन्तर स्वच्छ हावाको ओहोरदोहोर हुने व्यवस्था मिलाउनुपर्छ ।"
म्याराडोना अनि एकोहोरो प्रेम,"नेपाल र अर्जेन्टिनाबीचको खेलएउटा प्रश्न, के नेपाल र अर्जेन्टिनाबीच कहिल्यै खेल भएको छ त ? म्याराडोना बितेका बेला यो प्रश्नको आफ्नै महत्त्व छ । नेपालले युरोप र दक्षिण अमेरिकी टिमसँग बिरलै मात्र खेल्न पाएको छ । तर, भाग्य भनौं कि के, अर्जेन्टिना नै त्यस्तो एकमात्र देश हो, जससँग नेपाली राष्ट्रिय टिमले खेल्ने अवसर पाएको छ । त्यसैले अर्जेन्टिना नै विश्व फुटबलको एकमात्र त्यस्तो महाशक्ति देश हो, जससँग नेपालले खेलेको छ । यो अवसर जुटेको थियो, सन् १९८३ को मर्डेका कपमा । नेपालले मलेसियामा हुने मर्डेका कप दुईपल्ट खेलेको छ । त्यसमध्ये पहिलोपल्ट खेलेको अवसर सबैभन्दा महत्त्वको रह्यो । किनभने नेपालले कुनै एक खास प्रतियोगिता यति धेरै उच्च दर्जाको खेलेको थिएन । नेपाल त्यस प्रतियोगिताको समूह समूह ए मा थियो र यसमा रहेका अन्य टिम थिए, अर्जेन्टिनासँगै अल्जेरिया, दक्षिण कोरिया, मलेसिया र बंगलादेश । अर्जेन्टिना, अल्जेरिया र दक्षिण कोरियाली टिममा विश्वकप खेलेका खेलाडी थिए । नेपाली टिमका एक प्रमुख सदस्य श्रीराम रञ्जितकार प्रायः कुराकानीमा यस्तै भन्ने गर्छन् । लिग चरणको समाप्तिमा नेपाल अन्तिम स्थानमा रह्यो, ५ खेलमा एकै गोल गर्न सकेन, उल्टै १४ गोल खायो । नेपाल बंगलादेशसँग पराजित रहे । तर यी हार र गोल केबल तथ्यांकमात्रै थिए, किनभने मैदानमा नेपाली राष्ट्रिय टिमले गरेको प्रदर्शन कता हो कता राम्रो थियो । रूपकराज शर्मा नेतृत्वको त्यो टिम वास्तवमै राम्रो थियो । त्यसैले यसलाई नेपाली फुटबलको स्वर्णिम पुस्ता को टिम भनिन्छ । नेपाल र अर्जेन्टिना११ बीचको त्यो खेल त्यो वर्षको २६ सेप्टेम्बरमा भएको थियो । नेपाल त्यसमा ३० ले पराजित भयो । हारमा पनि त्यो राम्रो नतिजा थियो, त्यसको ५ वर्ष अगाडि मात्र अर्जेन्टिनाले पहिलोपल्ट विश्वकप जितेको थियो । अर्जेन्टिनी फुटबलमा म्याराडोनाको उदय भइसकेको थियो । नेपाली खेलाडीले केही न केही म्याराडोनाबारे कम्तीमा सुनिसकेका थिए, सन् १९८२ को विश्वकपका कारण । अहिले तिनै रञ्जितकार के भन्छन् भने त्यो अर्जेन्टिनी टिममा म्याराडोना त थिएनन्, तर उनकै रूप र हाउभाउ भएका एक खेलाडी भने थिए । तिनलाई म्याराडोना भनेर नै जिस्क्याउने काम हुन्थ्यो । खेल भने क्वालालम्पुरबाहिर भएको थियो, सम्भवतः जोहरबारु या मलकामा । त्यसका लागि दुवै टिम एउटै विमानबाट त्यसतर्फ लागेका थिए । त्यो विमानमा खालि दुई टिममात्र थिए । फेरि यो खेल त्यही फकल्यान्ड युद्ध सकिएको एक वर्षमै भएको थियो । त्यसैले एक प्रकारको तनाव तयार भइसकेको थियो खेललाई लिएर । उडिरहेको विमानमै नेपाली खेलाडी मानबहादुर मल्लले एउटा यस्तो काम गरे, जसलाई ठीक होइन भन्न सकिन्न, ठीक हो पनि भन्न सकिन्न । हाम्रा खेलाडीले पनि फकल्यान्ड युद्धबारे राम्रैसँग सुनेका थिए । तिनलाई के भनिएको थियो भने त्यस युद्धमा गोर्खाली फौजले खुकुरी राम्रैसँग नचाएका थिए । यही खुकुरीको डरलाग्दो प्रदर्शनले अर्जेन्टिनी फौजको सात्तो उडेको थियो भनिन्छ । मल्ल पनि के कम, उनले अर्जेन्टिनी खेलाडी बसेको विमानको भागतिर गएर खुकुरी हल्का नचाएर गए, खुकुरी लिएर एक दुईपल्ट ओहोरदोहोर नै गरे । त्यो सानो खेलौना खुकुरी नै थियो, तर त्यसले दिन खोजेको सन्देश ठूलो थियो । कम्तीमा मल्लको सोच थियो, खेलअगाडि खुकुरी देखाएर अर्जेन्टिनी खेलाडीलाई मानसिक रूपमा तर्साउने । भनिन्छ, नेपाली खेलाडीले खुबै जोसले त्यो खेल खेलेको थियो । कुनै न कुनै मोडमा अर्जेन्टिनालाई दबाबमा पनि राख्यो । तर अन्त्यमा अर्जेन्टिनाको स्तर अगाडि केही लागेन । सन् १९८६ को विश्वकपमा यही नेपाली टिमका खेलाडीले अर्जेन्टिनाले विश्वकप जितेको हेरे र मख्ख परे । अनि यही अर्जेन्टिनी टिमको पारखी भए । लामै समय नेपाली राष्ट्रिय टिमका कप्तानसमेत रहेका गणेश थापा त म्याराडोनाका जबरजस्त समर्थक हुन् । उनी प्रायः भन्ने गर्छन्, म्याराडोना मलाई मनपर्ने एकमात्र खेलाडी हुन् । गोर्खालीलाई मन पराउँदैनन् अर्जेन्टिनीफकल्यान्ड युद्ध सकिएको कति वर्षपछि पनि अर्जेन्टिना र बेलायतबीचको सम्बन्ध राम्रो भएन । अर्जेन्टिना र इंग्ल्यान्डबीच जतिजति बेला खेल भए, प्रतिस्पर्धा खेलमै मात्र सीमित रहेन । अर्जेन्टिनीमाझ इंग्लिस फुटबल र खेलाडीप्रति घृणा थियो भनिन्छ । अनि यी अर्जेन्टिनीहरू गोर्खाली फौजलाई पनि मन पराउँदैन थिए । आखिरमा तिनकै कारणले त हो, अर्जेन्टिना त्यस युद्धमा पराजित भएको हो । साँच्चै अर्को महत्त्वपूर्ण प्रश्न, के अर्जेन्टिनी फुटबल र म्याराडोनाका समर्थक नेपालमा धेरै छन् भनेर उनीहरूले कहिल्यै चाल पाए त ? यो प्रश्न म्याराडोनाकै साथी खेलाडीसँग सोध्ने अवसर प्राप्त भएको थियो । उनको नाम थियो ग्याब्रियल काल्डरन । उनी सन् १९८२ र १९९० मा विश्वकप खेलेको अर्जेन्टिनी टिमका सदस्य थिए । उनले धेरै अवसरमा म्याराडोनासँग खेले । उनी सन् २००७ मा नेपाल आएका थिए, ओमानी राष्ट्रिय टिमको प्रशिक्षकका रूपमा । उनले दुई वर्ष ओमानी टिम हेरे । सन् २०१० को एसियाली विश्वकप छनोट पहिलो चरणको दोस्रो लेगका लागि काठमाडौं आएका थिए । खेलअगाडि होटल अन्नपूर्णमा आयोजना भएको पोस्टम्याच कन्फरेन्समा उनलाई त्यही प्रश्न सोध्ने अवसर जुरेको थियो । नेपालमा अर्जेन्टिनाका धेरैभन्दा धेरै समर्थक रहेको सुनेर उनी पहिले त छक्क परे अनि भने, ओ हो, यो त मेरा लागि आश्चर्यको विषय हो । तर म यो सुनेर खुसी छु र धन्यवाद दिन चाहन्छु । म्याराडोनाको कारण विश्वका धेरै देशमा अर्जेन्टिनाका समर्थक छन् । तर मलाई लाग्दैन, यो तथ्य म्याराडोना स्वयंलाई थाहा थियो वा अरू कोही हाम्रा खेलाडीलाई । उनले के पनि माने भने गोर्खाली फौज भनेपछि आम अर्जेन्टिनी मुख बिगार्ने गर्छन् । अझ उनीहरू शत्रु सैनिक नै मान्छन् गोर्खाली फौजलाई । यस्तोमा भन्न करै लाग्छ नै, नेपालको पहिलोपहिलो फुटबल माया म्याराडोना र अर्जेन्टिनामै बसेको थियो । कालान्तारमा यो अझ गाढा भएको छ । तर यो एक प्रकारले एकोहोरो माया थियो, किनभने अर्जेन्टिनीहरू गोर्खालीलाई मन पराउँदैनन् ।"
