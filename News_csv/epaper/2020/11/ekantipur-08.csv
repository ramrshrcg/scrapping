शीर्षक,विवरण
बाइडेन विजयी,"अर्ली भोटिङमा डेमोक्य्राटको वर्चस्वराष्ट्रपति डोनाल्ड ट्रम्पले निर्वाचनको दिन गत मंगलबार साँझसम्म र भोलिपल्ट बिहान पनि इलेक्ट्रोरल कलेज भोटमा उल्लेखनीय अग्रता लिएका थिए । मिसिगन, पेन्सल्भेनिया, जर्जिया, विस्किन्सन जस्ता महत्त्वपूर्ण राज्यमा उनी अगाडि थिए । निर्वाचन कानुनअनुरूप निर्वाचनको दिन खसेको मतलाई पहिले गणना गरिएको थियो भने अर्ली भोटिङलाई मतगणनामा दोस्रो वरीयतामा राखिएको थियो । निर्वाचनको दिन करिब ५ करोड मत खसेको थियो । विश्लेषक एवं मिडियाले निर्वाचनको दिनको मतदानमा ट्रम्पको वर्चस्व रहने र अर्ली भोटिङमा बाइडेन अगाडि बढ्ने अपेक्षा गरेका थिए । अन्त्यमा, नतिजा त्यसरी नै आयो । निर्वाचनअघि नै ट्रम्प र उनको रिपब्लिकन पार्टीले आफ्ना मतदातालाई अर्ली भोटिङ नगर्न र निर्वाचनको दिन मत खसाल्न आह्वान गरेका थिए । त्यसको सिधा अर्थ थियो, उदारवादीको कोभिड त्रासको एजेन्डालाई निस्तेज पार्ने । आफूहरूले अर्थतन्त्रलाई महत्त्व दिएको र कोभिड हाउगुजी भएको भन्ने उनीहरूको रणनीति थियो । अधिकांश अमेरिकीले कोभिड संक्रमणलाई ख्याल गर्दै अर्ली भोटिङलाई प्राथमिकतामा राखे । नतिजाले के स्पष्ट गर्यो भने अर्ली भोटिङ गर्नेहरूमा अधिकांश सहरिया एवं उदारवादी देखिए । नतिजामा बाइडेनको पक्षमा करिब ८० प्रतिशत देखियो । यो पक्ष अनुदारवादीहरूले पहिले नै बुझेका थिए । त्यसैले यो मतदान प्रक्रियालाई रोक्न ट्रम्पले प्रयास गरेका थिए । सर्वोच्च अदालतमा बहस भएको थियो । अन्त्यमा, कोभिड त्रासले अर्ली भोटिङमा उल्लेखनीय संख्या थप्यो, जसले ब्याटलग्राउन्डको नतिजा प्रभावित गरेको हो ।"
हामी चुप कहिलेसम्म ?,"त्यस्तै, मुलुकी अपराध संहिताको दफा २१९ मा कसैले कुनै महिलालाई निजको मञ्जुरी नलिई करणी गरेमा लेखिएको छ, यसलाई कुनै व्यक्तिले कुनै व्यक्तिलाई बनाउनुपर्ने र यसै दफामा रहेको बालिका शब्दलाई बालबालिका बनाउनुपर्ने माग छ । अभियानको कानुनी पाटो हेरिरहेका अभियन्ता सस्मित पोखरेल भन्छन्, हामीले विद्यमान कानुनमा रहेका कमजोरीलाई सुधार्दै कानुनको कार्यान्वयन हुनुपर्छ । जबर्जस्ती करणीको फैसलाका लागि फास्ट ट्र्याक कोर्ट को व्यवस्था हुनुपर्ने अभियानको माग छ । प्रकृतिका अनुसार शनिबार प्रदर्शनमा सहभागी २५ मध्ये पाँच जना यौन दुर्व्यवहारका पीडित थिए । उहाँहरू आफूले जस्तै अरूले भोग्नु नपरोस् र अब कसैले यौन हिंसा गर्दा बोल्न सकौं भनेर अभियानमा जोडिनुभएको हो, उनले भनिन्, तर, अझै सहरिया र पढेलेखेकै सबै महिला आफूमाथिको यौन दुर्व्यवहारविरुद्ध बोल्ने अवस्था बनिसकेको छैन । यस्ता अभियानले उहाँहरूलाई खुलेर आउन आत्मविश्वास मिल्छ । त्यसैले हामी अभियानलाई अझ व्यापक र तल्लो तहसम्म पुर्याउँदै छौं ।िििबलात्कारीलाई कारबाही गर्न सरकारले तदारुकता नदेखाएको भन्दै सुर्खेत र गोरखामा पनि किशोरीहरूले विरोध प्रदर्शन गरेका छन् । देशभर शनिबार एकैपटक गरिएको अझै कति सहने ? नामक अभियानमा उनीहरूले आँखा र हातमा कालोपट्टी बाँँध्नुका साथै कालो मास्क र कालो पोसाक लगाएर सरकारलाई दबाब दिएका हुन् । सुर्खेतको वीरन्द्रनगरमा उनीहरूले हत्यारा स्वतन्त्र, पीडित गुमनाम भन्ने नारासहित नाटक पनि प्रदर्शन गरे ।अभियानमा सहभागी बिना चन्दले महिलाले लगाउने छोटो लुगाका कारण बलात्कार बढेको भन्नेहरूलाई इंगित गर्दै कवितामार्फत न्याय मरेको सुनाइन् ।लुटिएको शरीर अनिजलेको अनुहार बोक्दैम न्यायन्याय कराउँछुसाह्रै राम्री छे भन्दैफुर्काउँथे मेरा बाबा मलाईआज म ऐना हेर्न डराउँछु ।अभियानमा बोल्दै किशोरी रोशनी सिंहले राज्यको न्याय दिने निकाय निकै कमजोर बनेको गुनासो गरिन् । उनले बलात्कारसँग सम्बन्धित घटनाको अनुसन्धान फितलो हुने गरेको आरोप लगाउँदै राज्य नै बलात्कारी बनेको टिप्पणी गरिन् ।अभियानकी सुर्खेत संयोजक पूजा खड्काले बलात्कारका घटनामा अनुसन्धानको प्रक्रियादेखि नै प्रमाणहरू नष्ट हुने गरेको दाबी गरिन् । उनका अनुसार अनुसन्धानको पाटो बलियो बनाइनुपर्ने, लैंगिकमैत्री कानुन बन्नुपर्ने, बलात्कारीलाई माफी र मुलतबी दिन नमिल्ने, १८ वर्षमुनिका अपराधीलाई आजीवन कारावास र १८ वर्षभन्दा माथिकालाई जन्मकैद हुने कानुनी व्यवस्था गर्न अभियानमार्फत माग गरिएको छ । गोरखा बजारमा पनि बलात्कारविरुद्ध कालो पोसाक लगाएर किशोरीहरूले शनिबार प्रदर्शन गरे । कालोपट्टी, कालो मास्क र कालै पहिरनमा प्रदर्शनमा उत्रिएका किशोरीहरूले पछिल्लो समय बलात्कारका घटना बढ्दै गएकोमा चिन्ता जनाए । प्रदर्शनमा सहभागी सुमित्रा मग्रातीले बलात्कारका घटना बढे पनि दोषीलाई कारबाही हुन नसकेको गुनासो गरिन् ।"
बालुवाटारमा चर्काचर्की,"(काठमाडौं)  पछिल्लोपटक गत असोज १९ गते नेकपा सचिवालय बैठक बस्यो । मन्त्रिपरिषद् पुनर्गठनका विषयमा नेताहरूबीच मतभेद सुरु भइसकेकाले बैठक त्यति बेला उति लामो हुन सकेन । त्यसयता अध्यक्षद्वय केपी शर्मा ओली र पुष्पकमल दाहालबीच विवादका इँटा थपिँदै गए, नेताहरू टाढिए । रोजगारीका लागि भारत धाउने क्रम र सरकारले कोरोनाका बिरामीको उपचार नगर्ने निर्णय गरेपछि दुःख पाउने नागरिकको संख्या पनि बढिरहेको थियो । यिनै विषयमा छलफल गर्न पार्टी प्रवक्ता एवं सचिवालय सदस्य नारायणकाजी श्रेष्ठले दुवै अध्यक्षलाई पत्र लेखेर बैठकको माग गरे । नेकपा विधानमा सचिवालय बैठक यति समयपछि बस्नैपर्छ भन्ने प्रावधान छैन, आवश्यकताका आधारमा बोलाउन सकिने भनिएको छ ।कर्णाली प्रदेशमा देखिएको विवाद साम्य पार्न त्यहाँका नेताहरूलाई अध्यक्षद्वयले काठमाडौं बोलाएका थिए । तर त्यही बेला प्रधानमन्त्री ओलीले एक्लै मन्त्रिपरिषद् पुनर्गठन गरेपछि त्यही बहानामा दाहाल टाढिए । ओली र दाहालबीच संवादसमेत नभएपछि बैठकको माग गर्दै प्रवक्ता श्रेष्ठले पठाएको पत्र अलपत्र पर्यो । सचिवालयकै सदस्यहरूबीच यो हदको मनमुटाव हुन्छ भन्ने परिकल्पना नगरेरै होला, केन्द्रीय कमिटी र स्थायी कमिटी बैठकको माग गरेर पत्र लेखेपछि बैठक बोलाउनैपर्ने प्रावधान सचिवालय बैठकको हकमा गरिएको छैन ।त्योबीचमा कर्णाली प्रदेशका नेताहरूसँगको छलफलमा प्रधानमन्त्री ओलीले दिएको अभिव्यक्ति र भारतीय गुप्तचर संस्था रअ का प्रमुख सामन्त गोयलसँगको भेटबारे दाहाल पक्षीय नेताहरूले असन्तुष्टि जनाए । यही विषयलाई पनि समेटेर प्रवक्ता श्रेष्ठले कात्तिक ९ गते फेरि सचिवालय बैठकको माग गर्दै अध्यक्षद्वयलाई पत्र लेखेका थिए । त्यही पत्रका आधारमा दाहालले सचिवालय बैठक बोलाउन माग गरे पनि ओलीले तत्काल बैठक नबोलाउने अडान लिए । बैठक बोलाउने कि नबोलाउने भन्नेमै दुई अध्यक्षबीच लामो समय रस्साकस्सी चलेपछि शनिबार सचिवालय बैठक बोलाउनका लागि सहमति दिन आग्रह गर्दै प्रधानमन्त्री ओलीलाई अध्यक्ष दाहालसहित पाँच सचिवालय सदस्यले लिखित पत्र बुझाएका छन् । पार्टी कार्यालय धुम्बराहीमा करिब २ घण्टा लगाएर मस्यौदा गरिएको २ पृष्ठ लामो पत्रको शीर्षक बैठक बोलाइपाऊँ भनेर राखिएको छ । पत्रमा पार्टीमा थुप्रै समस्या देखिएको र ती समस्याको जड प्रधानमन्त्री ओली नै भएको निचोडसहित त्यसलाई सल्टाउने बैठकका लागि सहमति जनाउन आग्रह गरिएको छ ।बिहान करिब ११ बजेतिर गत स्थायी कमिटी बैठकले पार्टी कामका लागि सेरोमोनियल मात्रै भूमिका दिएका अध्यक्ष ओलीलाई कार्यकारी अध्यक्ष दाहालले पत्र हस्तान्तरण गर्दै भनेका थिए, मैले बैठकका लागि पटकपटक आग्रह गर्दा तपाईं मान्नुभएन, औपचारिक बैठक बोलाए पार्टी फुटको घोषणा त्यहींबाट हुने धम्की दिनुभयो । त्यसैले साथीहरूसँग अनौपचारिक छलफल गरेर औपचारिक बैठकका लागि सहमति जनाउनुस् भन्न आएका हौं ।पत्र बुझ्नेबित्तिकै प्रधानमन्त्री ओलीले आफू कहिल्यै बैठकको विपक्षमा नभएको बताएका थिए । तपाईं र मेराबीचमा जहिले पनि बैठककै कुरा भएको छ, उपयुक्त समयमा बैठक बोलाउन म सहमत नै छु तपाईं पार्टीको बैठकभन्दा गुटबन्दीमै रमाउहुन्छ, उनले भनेका थिए । ओलीले आफूनिकट सचिवालय सदस्यहरूलाई गरेको ब्रिफिङअनुसार पत्र पढिसकेपछि उनको कन्सिरी तातेको थियो । पूरै कार्यकर्तालाई भड्काउने र दुर्भावना फैलाउने किसिमको निवेदन बोकेर आउनुभएको रैछ, ओलीको भनाइ उद्धृत गर्दै उनीनिकट एक नेताले कान्तिपुरसँग भने, दुईपाने पत्रमा कुण्ठा मात्रै पोखिएको छ, केन्द्रीय सदस्यहरूलाई सडकछाप भन्नुभयो, स्थायी कमिटी सदस्यहरूलाई हुल्लडबाज भन्नुभयो भन्नेजस्ता कुरा पनि लेख्या छन् ।बैठकमा सहभागी एक सचिवालय सदस्यका अनुसार ओलीले बाहिर जथाभावी गर्दै हिँडेर एकताविरोधी काम गरेको आरोप दाहाललाई लगाए । तपाईं एकदम जाली, झेली हुनुहुँदो रहेछ, फट्याइँ कुरा गर्दै हिँड्नुहुँदो रहेछ, गुटका कुरा सुन्ने र त्यही लिएर मसँग बाझ्न आउने गर्नुहुन्छ, ओलीले दाहाललाई भनेका थिए, यसरी त कतिन्जेलसम्म चल्छ ? दाहालले पनि गुटबन्दी ओलीले नै गरेको आक्षेप लगाए । म जाली हो भने तपाईं महाजाली, महाझेली र महाफटाहा हो, जुम मिटिङ गर्दै तपाईं हिँड्ने, स्थायी कमिटी बैठक तपाईंले नमान्ने, आफू खुसी निर्णय गर्दै हिँड्ने अनि म गुटवादी हुने ? उनले कार्यकारी अध्यक्षको हैसियतमा आफूले अहिले बैठक बोलाउन सक्ने भए पनि पार्टी एकतामा अप्ठ्यारो नपरोस् भनेर मात्रै सहमतिका लागि भन्न आएको बताएका थिए ।स्रोतका अनुसार ओली र दाहाल दुवैले एकअर्कालाई फुटपरस्त र गुटवादीको आरोप लगाएका थिए । दाहालले भदौ २९ मा अन्तरपार्टी निर्देशन जारी गर्दा नै ओलीले आफैं कार्यकारी अध्यक्ष हो भनेपछि आफूहरूबीच मतभेद भएको बताएका थिए । तपाईंले स्थायी कमिटीको बैठक पहिलेदेखि नै मान्दिनँ भन्नुभएको थियो, म नै कार्यकारी हुँ भनेर दम्भ देखाउनुभएको थियो, दाहालले ओलीसँग भने, मैले स्थायी कमिटी बैठकको स्पिरिट नमान्ने भए फेरि बैठक बोलाऔं भनेपछि हच्किनुभएको हो, फेरि त्यस्तै गर्नुभएको छ । त्यसपछि ओलीले म नै कार्यकारी अध्यक्ष हुँ भनेका थिए । पार्टीको निर्णय मैले मान्दिनँ भनेको छैन, ओलीले दाहालसँग भने, तर बहुमतका बलमा हुने निर्णय मलाई मान्य छैन । बैठक स्रोतका अनुसार शनिबार ओली र दाहाल आपसमा आक्रोशित र अरू सदस्यहरूसँग नरम भएका थिए । दाहालसँग एकएक कुरामा सवालजवाफ गरेका ओलीले अरू नेताहरूले बोल्दा भने मुन्टो मात्र हल्लाए । एकपटक प्रवक्ता श्रेष्ठलाई तपार्इ्रं पनि प्रवक्ता दायरा नाघ्नुहुन्छ भन्नुबाहेक उनले अरू सदस्यलाई केही भनेनन् ।गत भदौ २६ गते स्थायी कमिटी बैठक सकिँदा अध्यक्ष दाहालले पोहोर मंसिर ४ गते पाएको कार्यकारी भूमिकाको पुनर्व्याख्या भएको थियो । साथमा आवश्यकताका आधारमा केन्द्र र प्रदेशका मन्त्रिपरिषद् पुनर्गठन, सरसल्लाहका आधारमा संवैधानिक, राजनीतिक नियुक्तिलगायत विषयमा स्थायी कमिटीमा सहमति जुटेको थियो । तर यी निर्णय कार्यान्वयनमा ओलीले तदारुकता नदेखाएको नेताहरूको गुनासो छ ।वरिष्ठ नेता झलनाथ खनालले पार्टीभन्दा व्यक्ति माथि नहुने भन्दै अविलम्ब बैठक बोलाउनुपर्ने बताएका थिए । पार्टीमा यतिधेरै समस्या देखिएपछि बैठक बसेर छलफल गर्न किन तयार नभएको हो ? खनालले भनेका थिए, अविलम्ब बैठक बोलाउनुपर्छ र समस्या समाधान गर्नुपर्छ । वरिष्ठ नेता माधवकुमार नेपालले एकपछि अर्को गल्ती गर्ने तर आत्मसमीक्षा नगर्ने भन्दै ओलीसँग दिक्दारी पोखेका थिए । तपार्इं कस्तो मान्छे हो, आफूले आफूलाई कहिल्यै हेर्नुपर्दैन ? यत्रो साथीहरूले आलोचना र विरोध गर्ने ठाउँमा किन पुगियो होला भनेर हेर्नु पर्दैन ? तपाईंले कुनै गल्ती नै गर्नुहुन्न ? तपाईंको कमजोरी नै छैन ? तपार्इंले आत्मसमीक्षा गर्नु पर्दैन ? पार्टीको निर्णय मान्नु पर्दैन ? नेपालले ओलीसँग लगातार प्रश्न गरे । ओलीले भने चुपचाप सुनेको बैठक स्रोतको भनाइ छ ।उपाध्यक्ष वामदेव गौतमले दुइटा अध्यक्ष भएको पार्टीमा एउटा अध्यक्षले बोलाएको बैठक हुने र अर्का अध्यक्षले बोलाएको बैठक गुटबन्दी हुने भन्दै गरिएको व्याख्या नै गलत भएको बताए । प्रवक्ता श्रेष्ठले आलोचना गर्ने मान्छेलाई विरोधी कित्तामा राख्ने र कसैका कुरा नसुन्ने गर्दा पार्टीमा समस्या आएको बताएका थिए । कम्युनिस्ट हुन आलोचनात्मक र क्रान्तिकारी गरी दुई किसिमको चेत चाहिन्छ, उनले भने, क्रान्तिकारी त कुरै छोड्दिऊँ तपाईलाई आलोचनात्मक चेत पनि मनै पर्दैन, आफैले भन्या जस्तो भएन भने तपार्इं शत्रुको कित्तामा राख्नुहुन्छ ।दुई घण्टा लामो छलफलमा अध्यक्ष दाहालबाहेक सबैको कुरा ध्यानपूर्वक सुनेका ओली सचिवालय बैठकको मिति तोक्ने विषयमा सहमत भएनन् । नेताहरूले बैठकको मिति तोकौं भनेर आधा घण्टाभन्दा बढी समय ओलीलाई कन्भिन्स गराउन खोजेका थिए । आधा घण्टाजति बैठक तोक्नुस् बैठक तोक्नुपर्छ । अहिले पनि तपाईंको अहंकारले काम गरेको छ भन्यौं, स्रोतले भन्यो, तर उहाँले गर्ने हो बैठक, भोलि गरौंला, पर्सि गरौंला, निकोपर्सि गरौंला, कुनै दिन गरौंला, सल्लाह गरौंला भनेर टार्नुभयो । प्रवक्ता श्रेष्ठका अनुसार उनीहरूले बैठक डाक्नका लागि सहमति जनाउन ओलीलाई सोमबारसम्म समय दिएका छन् । हामीले आजै (शनिबार) बैठकको मिति तोकौं भनेका थियौं, प्रधानमन्त्री तयार हुनुभएन, श्रेष्ठले भने, पर्सिसम्मको समय दिएका छौं, उहाँ सहमत हुनुहुन्छ होला ।सचिवालयका अर्का सदस्यका अनुसार उनीहरूले प्रधानमन्त्रीलाई सहमतिका लागि अन्तिम मौका दिएका हुन् । हामीले समस्याबारे छलफल गरौं, सहमति गरौं, बैठकमै आउनुस् भनेका छौं, ती नेताले भने, बैठक गर्न आउनुभएन भने पार्टीलाई अर्कमण्य बनाएर हामी छाड्दैनौं, के गर्छौं, हेर्दै जानुहोला ।सहमतिको बिन्दु के होला ?शीर्ष नेताहरूले पार्टी गम्भीर सकंटमा छ भने पनि फुटकै दिशामा अघि बढ्छ भन्नेमा दोस्रो तहका नेताहरू सहमत छैनन् । उनीहरूका अनुसार गत भदौ २६ गते स्थायी कमिटी बैठकले गरेको निर्णयलाई पुनर्व्याख्या गरेर कार्यान्वयन गर्ने विषयमा शीर्ष नेतृत्व सहमत हुन सक्छन् । प्रधानमन्त्री ओली र अध्यक्ष दाहालको समेत पछिल्लो समयको जोड स्थायी कमिटी बैठकको निर्णय कार्यान्वयन गर्ने नै भएकाले त्यसको पुनर्व्याख्या हुन सक्ने नेताहरूको भनाइ छ । स्थायी कमिटी सदस्य सुरेन्द्र पाण्डेले निर्णय कार्यान्वयनको निर्णय गर्न अर्को बैठक आवश्यक परेको बताए । सर्वसम्मत गरिएको निर्णय मान्नुपर्छ भन्नेमै नेताहरू तयार नभएकाले समस्या देखिएको हो, उनले भने, यसको समीक्षा हुनुपर्छ, त्यसका लागि स्थायी कमिटी बैठक बोलाउनुपर्छ भन्ने नै हो । उनले पार्टीमा अहिले अलमल भए पनि यो विवाद लामो समयसम्म नरहने बताए ।पार्टी सचिवालय बैठक बोलाउने निर्णयमा सहमति जनाउन अध्यक्ष ओलीलाई दिएको दुई दिन भने पर्खिने निर्णय नेताहरूको छ । सचिवालय बैठक बोलाउन सहमति माग गरिएको छ, स्थायी कमिटी सदस्य मातृका यादवले भने, प्रधानमन्त्री तयार भए सबै कुरा सल्टिहाल्यो, उहाँ तयार हुनुभएन भने गतिरोध अन्त्यका लागि के गर्नुपर्छ, त्यसका लागि नेतृत्व तयार हुनुपर्छ । समय घर्किंदै जाँदा इतर पक्षका नेताहरूले समस्याको चाङ देखाउँदै गए पनि ओलीको मनमा ठ्याक्कै के छ भन्ने नबुझेकैले समस्या देखिएको छ । तर स्थायी कमिटी सदस्य सुवास नेम्वाङले पार्टीको निर्णय मान्न र बैठक डाक्न प्रधानमन्त्री ओली तयारै रहेको बताए । प्रधानमन्त्रीले समस्याको समाधान गर्न सक्नुहुन्छ भन्ने लागेर नै उहाँहरूले निवेदन दिनुभएको होला नि, उनले भने, उहाँहरूलाई भन्नुपर्ने यही अध्यक्षलाई नै हो भन्ने लाग्यो होला ।"
पत्रमा असन्तुष्टिको फेहरिस्त,"प्रधानमन्त्री ओलीकै कारण पार्टी एकता धरमरमा परेको आशयसहितको पत्रमा नेताहरूले उनको अभिव्यक्तिमा असन्तुष्टिसमेत जनाइएको छ । भारतीय गुप्तचर संस्था रअ प्रमुखसँग भएको कुराकानीको जानकारी पत्रमा माग गरिएको छ । दुई पृष्ठ लामो पत्रमा पार्टी एकताको पृष्ठभूमि, औचित्य, आवश्यकताबारे व्याख्या गर्दै पार्टी स्थायी कमिटी बैठकको निर्णय कार्यान्वयनमा के कुराले रोक्यो भनेर त्यसको जवाफ मागिएको छ । पार्टीको आधिकारिक लेटरप्याडमा अध्यक्ष ओलीलाई सम्बोधन गर्दै लेखिएको पत्रको शीर्षक बैठक बोलाइपाउँ भन्ने भए पनि पछिल्लो समय देखिएको विवादको फेहरिस्त त्यसमा उल्लेख गरिएको छ ।कोभिड१९ को तीव्रता, स्वास्थ्य तथा आर्थिक संकटलाई सम्बोधन गर्न पार्टीको स्थायी कमिटी बैठकले गरेको निर्णय कार्यान्वयनको प्रक्रिया अगाडि बढ्न नसकेको स्थितिको समीक्षा र पार्टीमा देखिएको संकट समाधानका लागि छलफल गर्न पार्टी एकता रक्षा गर्दै निर्णय कार्यान्वयनको बैठक अघि बढाउनुपर्नेलगायत विषय पत्रमा समेटिएको प्रवक्ता श्रेष्ठले जानकारी दिए । प्रधानमन्त्री ओलीनिकट स्रोतका अनुसार भने दाहालसहितका ५ सचिवालय सदस्यले पार्टीमा संकट उत्पन्न हुनुको कारण ओलीलाई मात्रै देखेका छन् ।पत्रमा मुलुकको राष्ट्रप्रमुखले छिमेकी मुलुकको गुप्तचर संस्थाको प्रमुख भेट्दा राष्ट्रिय स्वाधीनता र स्वतन्त्रतामा आँच आएकाले त्यसको गम्भीरतापूर्वक जवाफ ओलीले दिनुपर्ने उल्लेख छ । यस्तै असोज १५ गतेको राजदूत नियुक्ति, २५ गते कर्णालीका मुख्यमन्त्री महेन्द्रबहादुर शाहीमाथि ल्याइएको अविश्वासको प्रस्ताव, मन्त्रिपरिषद् विस्तार, पर्सामा आफ्नै कार्यकर्ताको हत्या हुँदा दोषीको संरक्षण र पछिल्लो समय आफूनिकट नेताहरूलाई मदन भण्डारी फाउन्डेसन विस्तार गरेर जबजबारे प्रचार गर्न दिएको निर्देशनबारे गम्भीर असहमति प्रकट गरिएको छ ।"
बलात्कार आरोपित शिक्षक तारिखमा छुटे,"(डोटी)  छात्रालाई बलात्कार गरेको आरोप लागेका शिक्षकलाई जिल्ला अदालत डोटीले धरौटी लिएर तारिखमा छोडेको छ ।केआईसिंह गाउँपालिका४ की १९ वर्षीया किशोरी शिक्षकबाटै बलात्कृत भएर गर्भवतीसमेत भएकी थिइन् । गाउँकै झिमेमालिका माविका शिक्षक सोफिनाथ भट्टले बलात्कार गरेको पीडित किशोरीले बताएकी छन् । कारागार पुर्याउनुपर्ने व्यक्तिलाई अदालतले तारिखमा छोडिदिँदा अन्याय भएको पीडितको गुनासो छ । अदालतप्रतिको विश्वास नै गुम्यो, किशोरीका काकाले भने, एकातिर गर्दै नगरेको गल्तीले छोरीको भविष्य बर्बाद भयो, अर्कातिर दोषीलाई थुनामा राख्नुको साटो अदालतले मनोबल बढाएर गाउँमा पठाइदियो ।गत कात्तिक १ गते जिल्ला अस्पताल डोटीमा शारीरिक परीक्षण गर्दा किशोरीको पेटमा १३ हप्ता ४ दिनको भ्रूण रहेको पुष्टि भएको थियो । उनले काठमाडौं गएर गर्भपतन गराइसकेकी छन् । जिल्ला अदालत डोटीका न्यायाधीश विदुर काफ्लेको इजलासले बुधबार भट्टलाई तीन लाख धरौटीमा छाड्न आदेश दिएका थिए । सरकारी वकिलको कार्यालय डोटीले जिल्ला अदालतको फैसलामा चित्त नबुझेपछि उच्च अदालतमा पुनरावेदन गरेको सरकारी वकिलको कार्यालयका न्यायाधिवक्ता पूर्णबहादुर केसीले बताए ।शिक्षक भट्टले विभिन्न प्रलोभन र आश्वासन देखाएर शारीरिक सम्बन्धका लागि तयार नभएपछि विद्यालयको वनभोजमा गएका बेला खिचिएको तस्बिरलाई ब्ल्याकमेलिङ गरेको किशोरीको आरोप छ । गत साउन १८ गते फोटो डिलिट गरिदिने आश्वासन देखाएर गाउँकै कापडी पड भन्ने ठाउँमा बोलाएर जबरजस्ती करणी गरे, उनले भनिन् । भट्टले साउन १८ गतेको उक्त घटनालाई लिएर धम्क्याउन थालेको उनले बताइन् ।फेरि सताउन थालेपछि गत असोज १९ गते ती किशोरी भट्टले बोलाएका ठाउँमा गएकी थिइन् । भट्टले फेरि बलात्कार गरेपछि उनले हिम्मत गरेर सबै विवरण घरमा बताएको सुनाइन् । त्यसपछि मात्रै परिवारले किटानी जाहेरी दिएको हो । अदालती प्रक्रियाका क्रममा किशोरी बलात्कारबाट गर्भवती रहेको खुलेको हो । सुरुमा शिक्षकविद्यार्थीकै व्यवहार भए पनि पछिल्लो समय फोनमा अनेक प्रलोभन दिने गरेको आरोप लगाइन् । जिल्ला न्यायाधीश विदुर काफ्लेले प्राप्त प्रमाणका आधारमा प्रतिवादी भट्ट कसुरदार रहेको विश्वास गर्ने ठाउँ भए पनि उनी शारीरिक अशक्त हुनुका साथै अभियोग र अधिकतम सजायलाई आधार मानेर थुनामा राख्नुपर्ने आवश्यकता नरहेको उल्लेख गरी ३ लाख धरौटी लिई तारिखमा पुर्पक्ष राख्न आदेश दिएका छन् । आरोपित शिक्षक भट्ट एउटा खुट्टा खुम्च्याएर हिँड्छन् । न्यायाधिवक्ता केसीले मुलुकी फौजदारी संहिता २०७४ अनुसार आरोपित भट्टलाई तत्काल फेला परेका प्रमाणका आधारमा ७ देखि १० महिनासम्म कारागारमा राखी पुर्पक्ष गर्न सकिने व्यवस्था हुँदाहुँदै धरौटीमा पुर्पक्ष गर्ने आदेश चित्तबुझ्दो नभएको बताए ।भट्टले भने करणी गरेको कुरा अदालतमा स्विकारेका छैनन् । उनले फोनमा कुराकानी हुने गरे पनि शारीरिक सम्पर्क नरहेको दाबी गरेका छन् । प्रहरीले डीएनए परीक्षणका लागि पठाएको नमुनाको रिपोर्ट आइसकेको छैन ।"
किन बढ्यो एक्कासि जाडो ?,"(काठमाडौं)  तीन दिनअघिसम्म न्यूनतम १३ डिग्रीको हाराहारी रहेको काठमाडौंको न्यूनतम तापक्रम शनिबार १० डिग्री रेकर्ड भयो । एक्कासि तापक्रम गिरावट भएपछि सर्वसाधारणले चिसो बढेको महसुस गरेका छन् । अलिअलि गरेर तापक्रम घटेको भए हामीलाई एकै पटक चिसो बढेको महसुस हुने थिएन, जल तथा मौसम विज्ञान विभागकी वरिष्ठ मौसमविद् इन्दिरा कँडेलले शनिबार कान्तिपुरसित भनिन्, एकै पटक तापक्रम घटेपछि चिसो बढेको अनुभव सबैले गरेका छन् । उनका अनुसार तापक्रम घटेको देखिए पनि यो औसत हाराहारी नै हो । अधिकतम तापक्रम पनि काठमाडौंमा तीन दिनअघिसम्म २७ डिग्री रेकर्ड भइरहेकामा शनिबार २४ मात्र भएको छ । जुम्लाको तापक्रम माइनसमा झरिसकेको छ । दुई दिनअघिसम्म माइनस मात्र रहेको जुम्लाको न्यूनतम तापक्रम शनिबार माइनस २ डिग्रीसम्म झरेको छ । अधिकतम तापक्रम पनि झरेको छ । जोमसोमको तापक्रम पनि २ र पोखरामा १३ डिग्रीमा झरेको छ । यस्तो किन भइरहेको छ त ? मनसुन सकिएसँगै पश्चिमी वायुमा हिमाल छोएर आएको सिरेटोसमेत मिसिएपछि मौसम चिसिँदै गएको हो, जल तथा मौसम पूर्वानुमान महाशाखाका मौसमविद् नीराजन सापकोटाले भने, साधारणतया हरेक वर्ष मनसुन सकिएपछि यस्तो गतिविधि देखिन थाल्छ । अघिल्ला वर्षहरूको तथ्यांक हेर्ने हो भने पनि नोभेम्बर सुरु भएपछि अधिकांश स्टेसनहरूमा तापक्रममा गिरावट आउने गरेको देखिन्छ । अघिल्लो वर्षको नोभेम्बर ७ मा पनि काठमाडौंको न्यूनतम तापक्रम १०१२ डिग्रीसम्म रेकर्ड भएको थियो, सन् २०१८ मा झन् यही समयमा न्यूनतम तापक्रम ६८ डिग्रीसम्म झरेको देखिन्छ । सन् २०१७ को नोभेम्बर ७ मा काठमाडौंको न्यूनतम तापक्रम ९११ डिग्री रेकर्ड भएको थियो । गत वर्ष यही समयमा पोखरामा न्यूनतम तापक्रम १३१५ डिग्रीसम्म झरेको थियो । सन् २०१८ मा १०१२ डिग्रीसम्म रेकर्ड भएको थियो । उनका अनुसार मनसुन सकिएपछि दिन छोटिँदै गएका छन् । सापकोटाले भने, दिन छोटो भएपछि सूर्यको किरण लामो समयसम्म रहन पाउँदैन र चिसोको महसुस गराउँछ । मंसिर १५ देखि झन् दिन निकै छोटा हुन्छन् र चिसोको मात्रासमेत बढ्छ । यो समय पोस्ट मनसुन को हो । मनसुन सकिएपछि पश्चिमी वायुको प्रभाव सुरु हुन्छ, त्यससँगै चिसोसमेत बढ्न थाल्छ । अब हामी विन्टरमा जाँदै छौं, सापकोटाले भने, हिउँदका दिनहरूमा दिनहरू छोटा र रात लामा हुने भएकाले दिनको समयमा चिसोको मात्रा घट्दो क्रममा हुन्छ । केही दिनयता पहाडी क्षेत्रको आकाशमा बादल लाग्ने क्रममा फेरबदल सुरु भएको छ । रातको समयमा आकाशमा बादल हट्ने हुँदा त्यसको असर भोलिपल्ट देखिन्छ, सापकोटाले भने, रातभरि बादलले ढाकेको भए आकाश गुम्सिन्थ्यो र बिहानको तापक्रम त्यति धेरै तल झर्ने थिएन, त्यसो हुँदा चिसो बढेको महसुस पनि त्यतिसारो हुन्थेन । राति आकाश सफा रहँदा बिहान र साँझ चिसो बढ्ने उनले बताए । वरिष्ठ मौसमविद् बरुण पौडेलले पश्चिमी वायुको प्रभाव बढेसँगै तापक्रममा गिरावट आउनु नियमित प्रक्रिया भएको टिप्पणी गरे । मनसुनमा पूर्वपश्चिम वायुको प्रभाव हुन्छ र तापक्रम घटबढ हुने क्रम सुरु हुन्छ, उनले भने, दिन छोटा हुन थालेपछि मौसममा बदलाव आउन सुरु हुन्छ, न्यूनतम र अधिकतम तापक्रममा गिरावट आउने भएकाले चिसोको महसुस बढी हुन्छ ।महाशाखाले आफ्नो बुलेटिनमा पहाडी क्षेत्रमा आंशिक बदलीबाहेक अन्य भूभागमा मौसम सफा रहने प्रक्षेपण गरेको छ । महाशाखाले हिमपात सुरु भएको उल्लेख नगरे पनि डोल्पा, जुम्ला, मुगु, मुस्ताङ, गोरखा, हुम्ला, मनाङ, रसुवा, धादिङ, दोलखा, सोलुखुम्बु र ताप्लेजुङलगायत उच्च हिमाली जिल्लाहरूमा हिमपात सुरु भएको छ ।"
प्रहरी भर्ना प्रक्रियाले संघप्रदेश विवाद,"(काठमाडौं)  लोक सेवा आयोगको स्वीकृतिमा प्रहरी प्रधान कार्यालयले प्रहरी जवान भर्ना आवेदन खुलाएसँगै संघ र प्रदेश सरकारहरूबीच विवाद देखिएको छ । प्रहरी समायोजनलाई थाती राखेर सरकारले ५ हजार २ सयभन्दा बढी प्रहरी जवानको भर्ना खुलाएपछि प्रदेश सरकारहरू संघसँग असन्तुष्ट बनेका हुन् ।प्रहरी कर्मचारीलाई नेपाल प्रहरी र प्रदेश प्रहरीमा समायोजनका लागि तयार पारिएको संगठन तथा व्यवस्थापन (ओएन्डएम) सर्वेक्षण स्वीकृतिका लागि मन्त्रिपरिषद्मा पेस भइसकेको अवस्थामा भर्ना आवेदन खुलाउँदा प्रदेशका आन्तरिक मामिला तथा कानुनमन्त्रीहरू असन्तुष्ट बनेका छन् । समायोजनअघिको भर्नाले प्रदेशको अधिकार अतिक्रमण गरिएको भन्दै प्रदेश २ सरकारले भर्ना रोक्न माग गर्दै सर्वोच्चमा मुद्दा नै दायर गरिसकेको छ । प्रदेश २ का आन्तरिक मामिला तथा कानुनमन्त्री ज्ञानेन्द्र यादवले बिहीबार मुद्दा दायर गरेका हुन् । यादवले प्रहरीको समायोजन रोकेर प्रहरी भर्ना खुलाउनु समायोजन र सुपरिवेक्षणसम्बन्धी ऐनविपरीत भएको बताए । उनले संविधान र कानुनविपरीत गरिएको कार्य बदर गरिनुपर्ने भन्दै सर्वोच्च अदालत गुहारिएको उल्लेख गरे । प्रहरीको भर्ना प्रक्रिया प्रत्यक्ष रूपमा प्रदेशसँग सम्बन्ध राख्ने विषय हो, ऐनले प्रदेशभित्र डीएसपीसम्मको खटनपटन अधिकार प्रदेश सरकारलाई दिएको छ, उनले भने, प्रदेशमा लोक सेवा र प्रहरी ऐन कार्यान्वयनमा रहेको अवस्थामा संघबाटै भर्ना खुलाइनु प्रदेशको अधिकारमाथिको हस्तक्षेप हो ।असोज ३० गते प्रहरी प्रधान कार्यालयले जवानमा रिक्त ५ हजार २ सय २७ पदमा आवेदन मागेको थियो । मुद्दा नै दायर नगरे पनि अन्य प्रदेश सरकारसमेत समायोजन थाती राखेर जवानमा भर्ना खोलिएकोप्रति असन्तुष्ट देखिएका छन् । एक आन्तरिक मामिलामन्त्रीले त समयमै कानुन कार्यान्वयन नहुँदा प्रदेश संरचना असफल हुने जोखिम बढेको बताए । उपत्यकाका तीन जिल्ला काठमाडौं, भक्तपुर र ललितपुरको समग्र शान्तिसुरक्षा र अपराध अनुसन्धान तथा नियन्त्रण संघमातहत राखेपछि यसअघि वाग्मती प्रदेश सरकार पनि असन्तुष्ट बनेको थियो ।भर्नाप्रति प्रदेश सरकार असन्तुष्ट बन्नुको कारण हो प्रदेशमा समायोजनका लागि छुट्याइएको दरबन्दीमा रिक्त पद आफैंले भर्ना गर्न पाउनुपर्ने । एक जना जवान भर्नादेखि पास आउट गरेर फिल्डमा खटाउँदासम्मको पारिश्रमिक, हातहतियारगोलीगट्ठा, तालिम, रासनलगायतमा ५ देखि ७ लाख रुपैयाँसम्म खर्च हुने प्रहरीका एक अधिकारी बताउँछन् । प्रदेश सरकार गठन भएपछि २०७४ मै आवश्यक पर्ने कानुन र प्रहरी समायोजन छिटो टुंग्याउन भनिएको थियो ।संविधानको अनुसूची ६ मा प्रदेशको एकल अधिकारको सूचीको पहिलो बुँदामै प्रदेश प्रहरी प्रशासन र शान्तिसुरक्षा को अधिकार प्रदेशको हुने उल्लेख छ । त्यसका लागि प्रदेशमातहत छुट्टै प्रदेश प्रहरी गठन गर्न सकिने व्यवस्था छ । संविधानको धारा २६८ (२) ले प्रत्येक प्रदेशमा प्रदेश प्रहरी संगठन रहने भनेको छ । दफा २६८ (३) मा नेपाल प्रहरी र प्रदेश प्रहरीले सम्पादन गर्ने कार्यको सञ्चालन, सुपरिवेक्षण र समन्वयसम्बन्धी व्यवस्था संघीय कानुनबमोजिम हुने भनिएको छ । प्रदेशहरू त्यही संघीय कानुनको प्रतीक्षामा थिए । सुरुमा सरकारले नै विधेयक ल्याउन ढिला गर्यो । ढिला गरेर कानुन आए पनि कार्यान्वयनमा आएको छैन ।२०७६ माघ २८ गते मात्रै प्रहरी समायोजन र कार्यसञ्चालनसुपरिवेक्षणसम्बन्धी दुई ऐन जारी भए । त्यसपछि थालिएको समायोजन प्रक्रियाले अझै गति लिएको छैन । प्रदेश र संघबीचको छलफलमा खाली दरबन्दी समायोजनमै समेटेर प्रदेश पठाउने र प्रदेशबाटै भर्ना अघि बढाउनेमा यसअघि अनौपचारिक सहमति भएको थियो ।साउन अन्तिम साता गृहसचिव महेश्वर न्यौपाने अध्यक्ष रहेको संगठन तथा व्यवस्थापन सर्वेक्षण (ओएन्डएम) समितिले प्रदेशमा ५४ हजार ७ सय २० र नेपाल प्रहरीमा २४ हजार ८ सय ११ जनशक्ति कायम रहने गरी स्वीकृतिका लागि मन्त्रिपरिषद्मा पठाएको थियो । प्रहरीको कुल दरबन्दी ७९ हजार ५ सय ४३ रहेकामा हाल कार्यरत जनशक्ति ६७ हजार ६ सय २५ मात्रै छ । प्रहरीमा अहिले ११ हजार ९ सय १८ जनशक्ति रिक्त छ । प्रहरी प्रवक्ता कुबेर कडायतले रिक्त दरबन्दीमध्येबाटै पदपूर्तिका लागि आवेदन खुलाइएको बताए । लोक सेवा आयोगका अध्यक्ष उमेश मैनालीले मन्त्रिपरिषद्बाट अनुरोध भई आएकाले संघको दरबन्दीअन्तर्गत प्रहरी जवान भर्ना गर्न अनुमति दिइएको बताए ।कोरोना महामारीका कारण सार्वजनिक सेवामा भर्ना रोकिएको थियो, मन्त्रिपरिषद्बाट अनुरोध भई आएकाले हामीले प्रहरीमा रिक्त दरबन्दीमध्ये ५ हजार २ सय २७ पदमा आवेदन खुलाउन अनुमति दिएका हौं, अध्यक्ष मैनालीले कान्तिपुरसँग भने, सैद्धान्तिक प्रश्न उठाएर प्रदेश २ सरकारले आवेदन रोक्न माग गर्दै मुद्दा दायर गरेको सुनेका छौं, यसमा हाम्रो कुनै प्रतिक्रिया छैन । मैनालीले प्रदेश लोक सेवा आयोगको निष्पक्षता र विश्वसनीयता नभएकाले रिक्त दरबन्दी पदपूर्ति गरेर समायोजन गर्न लागेको हुन सक्ने बताए । उनले अन्य कर्मचारी भर्नामा विभिन्न प्रदेशबाट अनौपचारिक रूपमा संघीय लोक सेवा आयोगको सहयोग माग्ने काम भइरहेको असल मनसायले गरिएको आग्रहमा आफूहरूले सहयोग गर्ने उनले बताए । डेढ वर्षअघि पनि स्थानीय तहका लागि आवश्यक पर्ने करिब ९ हजार कर्मचारी भर्ना गरी संघले प्रदेश र स्थानीय तहमा समायोजन गरेको थियो ।गृह मन्त्रालयका प्रवक्ता चक्रबहादुर बुढाले जवान भर्ना प्रक्रिया कानुनअनुसार खुलाइएको बताए । उनले आवेदन खुलाइएको जनशक्तिसमेत समायोजनमै गणना हुने बताए । प्रहरीमा ठूलो संख्यामा दरबन्दी रिक्त छ, विभिन्न कारणले पूर्ति गर्न सकिएको छैन, पछिल्लो पटक कोरोना महामारीले रोकिएको भर्ना प्रक्रिया लोक सेवाबाट स्वीकृति लिएर अघि बढाएका हौं, प्रवक्ता बुढाले भने, औचित्य, आवश्यकता र सुरक्षा संवेदनशीलतालाई ख्याल गरेरै यो निर्णय लिएका हौं ।लुम्बिनी प्रदेशका आन्तरिक मामिला तथा कानुनमन्त्री कुलप्रसाद केसीले भने प्रहरी समायोजन रोकेर भर्ना अघि बढाउनु गलत भएको बताए । प्रहरीको समायोजन ढिला गर्नुपर्ने कुनै कारण नै छैन । सबै कुरा टुंगिएका बेला समायोजन अड्काइएको छ, उनले भने उल्टै प्रदेशसँग समन्वय नगरी भर्ना खुलाइएको छ । प्रहरी प्रधान कार्यालयको स्वार्थ के हो ? बुझ्न सकिएन । उनले एकात्मक सोचका कारण प्रदेशलाई प्रहरी हस्तान्तरणमा ढिलाइ गरिएको बताए । कानुनले नै समायोजनका सन्दर्भमा आवश्यक समन्वयका लागि राजनीतिक तहमा गृहमन्त्री तथा टेक्निकल कामका लागि गृह सचिवको नेतृत्वमा दुईवटा समितिको व्यवस्था गरेको छ ।गृहमन्त्री नेतृत्वको समितिमा प्रदेशका आन्तरिक मामिला मन्त्रीहरू र गृहसचिव नेतृत्वको समितिमा प्रदेशका आन्तरिक मामिला मन्त्रालयका सचिवहरू सदस्य छन् तर कुनै पनि तहमा समन्वय नगरी भर्ना खोलिएको छ । समायोजन भइसकेपछि संघ सरकारलाई कति प्रहरी चाहिने हो, प्रदेशलाई कति आवश्यक हो, त्यसअनुसार भर्ना खुलाउने सम्बन्धित सरकारको अधिकार क्षेत्रको विषय हो, केसीले थपे, जे गर्नुपर्ने हो, त्यता फिटिक्कै ध्यान दिइएको छैन ।लोक सेवा आयोगका अध्यक्ष मैनालीले कतिपयलाई कर्मचारी भर्ना अधिकार आफूले पाए आफ्ना मान्छे धमाधम भर्ना गर्न पाउँछु भन्ने भ्रम रहेको हुन सक्ने टिप्पणी गरे । तर निष्पक्ष संस्थाबाट लिइएका परीक्षामा संघले अधिकार क्षेत्र हनन गर्यो भन्ने कुरा नै गलत भएको उनको भनाइ छ ।कर्णाली प्रदेशका आन्तरिक मामिला तथा कानुनमन्त्री नरेश भण्डारीले संघले कानुनले दिएका अधिकार दिन कन्जुस्याइँ गरेको बताए । आन्तरिक मामिला मन्त्रालयमा संघीयता आएको अनुभति हुन सकेन । सधैं उदासीनता देखियो । खासगरी, अधिकार विलम्ब नगरी हस्तान्तरण गर्नुपर्ने हो, उनले भने, हामी आफूलाई चाहिने जनशक्ति आफैं भर्ना गर्ने हो तर संघले केन्द्रकृत मानसिकता देखाएको छ, पछिल्लो पटक खोलिएको भर्ना आवेदनमा हाम्रो विमति छ ।"
कोभिड अस्पतालमै संक्रमितको उपचार ठप्प !,"(रूपन्देहीकपिलवस्तुबर्दिया)  कोभिड१९ को लक्षण देखिए पनि जटिलबाहेकका अन्य बिरामी उपचारबाटै वञ्चित हुने गरेका छन् । संघीय सरकारले सीमित वर्गबाहेक निःशुल्क उपचार बन्द गर्ने निर्णय गरे पनि लुम्बिनी प्रदेश सरकारले निःशुल्क उपचार गर्दै आएको थियो । प्रदेशका कोभिड अस्पतालमा निःशुल्क उपचार हुने गरे पनि सबैले उपचार सेवा पाउन सकेका छैनन् । लक्षण भएका बिरामीलाई पनि अस्पतालले भर्ना लिनै छाडेका छन् । लुम्बिनी प्रादेशिक अस्पतालले सञ्चालन गरेको बुटवलको धागो कारखानास्थित कोरोना अस्थायी अस्पतालमा साधारण बिरामीका लागि ३६ शय्या छन् । जटिल बिरामीका लागि १६ वटा आईसीयू शय्या छन् । जटिल बिरामीको चापले आईसीयूमा सहजै भर्ना पाउने अवस्था छैन । साधारण शय्यामा पनि अस्पतालले भर्ना लिन नमानेको बिरामीको गुनासो छ । शुक्रबार दिउँसो अस्पतालको आईसीयू कक्ष भरिए पनि साधारण शय्यामा १२ जना मात्रै बिरामी उपचाररत थिए । २४ शय्या खाली थिए । तर तिलोत्तमा नगरपालिका३ का ५७ वर्षीय एक पुरुष संक्रमितले अस्पतालमा भर्ना हुन पाएनन् ।कोरोना पोजिटिभ देखिएपछि उनी ७ दिनदेखि होम आइसोलेसनमा थिए । बुधबार श्वासप्रश्वासमा समस्या देखिएपछि उनी उपचारका लागि अस्पताल पुगेका थिए । अस्पतालमा शय्या छैन भन्दै घर फर्काइयो, बिरामीका आफन्त मनोज काफ्लेले भने, पछि बुझ्दा कोरोना अस्पतालमा शय्या खाली भएको जानकारी पायौं तर उपचार पाएनौं । घरमै ल्याएर जडीबुटी खुवाएर परिवारले नै उपचार गरिरहेको उनले बताए । दुई सातायता आईसीयूबाहेकका आइसोलेसन शय्यामा बिरामी भर्ना गर्नै छाडिएको छ । सरकारले लक्षण देखिएका जटिल भएका बिरामीलाई मात्र भर्ना गरेर उपचार गर्न निर्देशन दिएपछि कोभिड अस्पतालमा नयाँ बिरामी भर्ना लिन बन्द गरिएको हो । अस्पतालले आईसीयूमा उपचारपछि सामान्य अवस्थामा फर्कन थालेका बिरामीलाई मात्रै अहिले साधारण शय्यामा राख्न थालेको अस्पतालका वरिष्ठ कन्सल्टेन्ट डा सुदर्शन थापाले बताए । सरकारको निर्णयअनुसार नै साधारण लक्षण मात्र भएका र समस्या नदेखिएका बिरामीलाई अस्पतालमा राखेर उपचार गर्न छोडिएको छ, उनले भने, गम्भीर प्रकृतिका बिरामी र कडाखालको निमोनिया भएकालाई मात्र आईसीयूमै राखेर उपचार हुन्छ ।आईसीयू अभाव भएमा सामान्य शय्यामा राखिने गरे पनि पछिल्लो समय गम्भीर प्रकृतिका बिरामीको संख्या घटेको उनले बताए । लुम्बिनी प्रदेशका ११ प्रयोगशालामा दैनिक २ हजार ३ सयसम्म स्वाब संकलन हुने गरेको थियो । तर पछिल्लो दुई सातामा उक्त संख्या घटेर दैनिक ८ सय ५० मा झरेको छ । त्यसमा पनि जटिल बिरामीको संख्या न्यून रहेको उनको भनाइ छ ।लुम्बिनी प्रदेशका १२ मध्ये रूपन्देही सबैभन्दा बढी संक्रमित भएको जिल्ला हो । ६ हजार ५ सय ७ संक्रमितमध्ये अहिले पनि झन्डै १ हजार ३ सय जना सक्रिय संक्रमित छन् । तर ८३ प्रतिशत संक्रमित होम आइसोलेसनमा छन् । २ सय ८ जना मात्र कोरोना अस्पताल र अन्य अस्पतालमा उपचाररत छन् । सरकारले उपचार सुविधा उपलब्ध गराउँदासम्म संक्रमण पुष्टि भएका बिरामी पनि अस्पतालमा भर्ना भएरै उपचार गर्थे । दोस्रो रिपोर्ट नेगेटिभ आएपछि मात्र घर फर्कन्थे । तर संक्रमित पनि घरमै बसेर उपचार गर्न सक्ने निर्देशिका सरकारले जारी गरेपछि धेरै संक्रमित आफूखुसी होम आइसोलेसनमा बस्न थालेका सामाजिक विकास मन्त्रालयका प्रवक्ता डा पुष्पराज पौडेलले बताए ।अहिले घरमा असहज भएपछि मात्र अस्पतालमा आउने गरेका छन्, उनले भने, त्यस्ता बिरामीलाई मात्र आईसीयूमा राखेर उपचार गरिन्छ । संक्रमितको संख्या तीव्र रूपले वृद्धि भएपछि जटिल बिरामीलाई मात्र भर्ना गरेर उपचार गर्न थालिएको उनले बताए । तर कोही संक्रमित पनि उपचारबाट वञ्चित हुने अवस्था लुम्बिनी प्रदेशमा नरहेको उनको दाबी छ । उनका अनुसार सामान्य ज्वरो आएका संक्रमित बिरामीको प्रादेशिक अस्पतालको फिभर क्लिनिकमै उपचार भइरहेको छ ।लुम्बिनी प्रदेशमा शुक्रबारसम्म १ सय ९० जनाको मृत्यु भइसकेको छ । १९ हजार ८ सय २३ संक्रमित भएकामा १६ हजार ८ सय ४७ जना निको भएका छन् । २ हजार ७ सय ८३ जनाको उपचार भइरहेको छ । ट्रेसिङ र परीक्षण पनि ठप्प सीमावर्ती कपिलवस्तुको यशोधरा गाउँपालिकामा गत वैशाख र जेठमा कोरोना संक्रमण उत्कर्षमा थियो । त्यहाँ एक सयभन्दा बढी संक्रमित थिए । त्यतिखेर त्यहाँ जान परे धेरैले जिब्रो टोक्थे । अनेक बहाना गरेर जानै मान्दैनथे । अहिले त्यहाँको जनजीवन सामान्यजस्तै देखिन्छ । एक जना पनि सक्रिय संक्रमित छैनन् । कारण दुई महिनादेखि त्यहाँ कन्ट्याक्ट ट्रेसिङ गरिएकै छैन ।भदौ दोस्रो साता यहाँ २ जना संक्रमित फेला परेका थिए, यशोधरा गाउँपालिकाका स्वास्थ्य शाखा संयोजक ज्योतिप्रकाश दुबेले भने, त्यसयता एक जना पनि संक्रमित फेला परेका छैनन् । सीमासँग जोडिएकाले यशोधरा उच्च जोखिममा छ । तर संक्रमणविरुद्ध सचेतना छैन । समुदायमा यसबाट जोगिने उपायबारे कुनै कार्यक्रम गरिएको छैन । ट्रेसिङ नहुँदा नयाँ बिरामी पनि फेला परेका छैनन् । ट्रेसिङ गर्ने समिति पनि निष्क्रिय बनेको छ । स्वास्थ्यकर्मीले पनि जोखिम मोल्नुपरेको छैन । संक्रमणको जोखिम महसुस गरेका छैनौं, गाउँपालिका अध्यक्ष गिरजेश पाण्डेले भने, त्यसैकारण हामी ढुक्क भएर बसेका छौं ।सीमावर्ती कृष्णनगर नगरपालिकामा पनि कन्ट्याक्ट ट्रेसिङ ठप्प छ । कृष्णनगर पनि वैशाख र जेठमा कोरोना संक्रमणको हटस्पट थियो । अहिले ट्रेसिङ नहुँदा बिरामी भेटाउन गाह्रो भएको छ । यहाँ ट्रेसिङ नभएको महिना दिनभन्दा बढी भइसक्यो । संक्रमितसँग क्लोज कन्ट्याक्ट नभएसम्म कन्ट्याक्ट ट्रेसिङ गर्ने नीति छैन, स्वास्थ्य शाखा संयोजक शंकर भट्टराईले भने, त्यही भएर यहाँ अहिले ट्रेसिङको काम सुस्त छ । कुनै बेला कृष्णनगरको नाम सुन्दै डराउने अवस्था थियो । अहिले सामान्य छ । यहाँ सक्रिय संक्रमित ५ जना थिए । उनीहरूमा लक्षण नदेखिएकाले पीसीआर गरिएको छैन ।जिल्लाका १० स्थानीय तहमध्ये ७ स्थानीय तहमा कन्ट्याक्ट ट्रेसिङ शून्य बराबर छ । शुद्धोदन, यशोधरा, मायादेवी र विजयनगर गाउँपालिकामा त ट्रेसिङ नै छैन । कपिलवस्तु, महाराजगन्ज र कृष्णनगरमा भने ट्रेसिङको काम सुस्त छ । ट्रेसिङको काम सुस्त भएपछि स्वाब परीक्षण पनि प्रभावित भएको छ । स्वास्थ्य मन्त्रालयले कन्ट्याक्ट ट्रेसिङको काम स्थानीय तहलाई जिम्मा दिएको छ । यहाँका सबै स्थानीय तहले कन्ट्याक्ट ट्रेसिङ टोली पनि बनाएका छन् । तर यहाँका ७ स्थानीय तहले कन्ट्याक्ट ट्रेसिङमा रुचि देखाएका छैनन् । हाम्रो काम समन्वय गरेर स्वाब परीक्षण गराइदिने हो, जिल्ला स्वास्थ्य कार्यालयका कोरोना नियन्त्रण फोकल पर्सन उमेश घिमिरेले भने, तर स्थानीय तहले अग्रसरता नलिँदा यहाँ कन्ट्याक्ट ट्रेसिङ नभएको हो । ट्रेसिङ र परीक्षणको दायरा नबढाउँदा स्थानीय त्रसित छन् । जिल्लामा सक्रिय संक्रमित १ सय ७८ जना छन् । १ हजार ४ सय ७९ जना संक्रमणमुक्त भएका छन् । १३ जनाको मृत्यु भएको छ ।ॅभगवान् भरोसा मा सर्वसाधारणकोरोना संक्रमण पुष्टि भए पनि घरकै आइसोलेसनमा बस्न मिल्छ । जोसँग भेटे पनि हुन्छ । स्वास्थ्य मापदण्ड पूरा गर्नुपर्दैन भन्ने मानसिकताका कारण बाँकेमा कोरोना संक्रमण अरू व्यक्तिमा सर्दै गएको छ । संक्रमितको प्रत्यक्ष सम्पर्कमा रहेका व्यक्तिहरूको खोजी पनि हुन छाडेको छ ।धरैको बुझाइमा संक्रमितको कन्ट्याक्ट ट्रेसिङमा पर्नेको पीसीआर परीक्षण नहुँदा समुदायमा महामारीको रूपमा संक्रमण फैलिएको हो । परीक्षण र ट्रेसिङ बन्द गरिएपछि सर्वसाधारणको जीवन भगवान् भरोसामै अडिएको छ । अर्कोतर्फ संक्रमित आफैंले उपचार गर्नुपर्ने सरकारी निर्णयले सर्वसाधारण निराश बनेका छन् ।सरकारले लक्षण देखिएका व्यक्तिको मात्रै पीसीआर परीक्षण गर्ने निर्देशिका ल्याएपछि संक्रमण बढेको हो । यसअघि कोरोना संक्रमितको सम्पर्कमा आएकाको परीक्षण गरिँदै आएको थियो । यसले बाँकेका नरैनापुर नगपालिका र नेपालगन्ज८ जोलहनपुर्वामा पूर्णरूपमा कोरोना नियन्त्रणमा आएको थियो । तर परीक्षण बन्द भएपछि संक्रमण फैलिँदै गएको छ । जसका कारण भयावह अवस्था आउन सक्ने चेतावनी चिकित्सकहरूले दिएका छन् । संक्रमण चौतर्फी फैलिसकेकाले नियन्त्रणमा चुनौती थपिएको उनीहरू बताउँछन् ।समुदायमा कोरोनाको आगो लागिसक्यो । अब आफैं जोगिनेतिर लाग्नुपर्छ । स्वास्थ्यकर्मीहरूले सकेसम्म नियन्त्रणको प्रयास गर्ने हो, भेरी अस्पतालका प्रमुख डा प्रकाश थापाले भने, जटिल खालका संक्रमितको संख्या थपिँदै गएकाले पनि मृत्युदर बढ्न सक्छ । उनका अनुसार पीसीआर परीक्षण कम भइरहेकाले कोरोनाको संक्रमण फैलिएको र वास्तविक अवस्था खुल्न सकेको छैन । शंका लागेर परीक्षण गराउनेहरूमध्ये आधाभन्दा बढीमा संक्रमण पुष्टि हुने गरेको छ ।नेपालगन्जमा अहिले कोरोना महामारीअघि जस्तै भीडभाड छ । गाउँमा पनि अवस्था उस्तै छ । चिया पसलदेखि सडकसम्म स्वास्थ्य सतर्कता र सामाजिक दूरी कायम गरिएको छैन । लकडाउन खुलेपछि संक्रमण बढ्ने सम्भावना देखेर अनिवार्य मास्कको प्रयोग गर्न आग्रह गरिएको थियो । अटेर गर्नेलाई एक सय रुपैयाँ जरिवाना पनि गरियो, बाँकेका प्रमुख जिल्ला अधिकारी रामबहादुर कुरुम्बाङले भने, कोरोना नियन्त्रणका लागि सबैतिरबाट हामीलाई असहयोग भयो । जसका कारण हामी पछाडि हट्यौं ।"
स्कुल नखुलेपछि छोराछोरीसहित भारत,"(नेपालगन्ज)  बाँकेको जमुनाह नाकामा एक किलोमिटरसम्म लाइन छ । यहाँ युवा मात्रै छैनन्, बालकदेखि वृद्धसम्म कोचाकोच उभिएका छन् । सबैलाई उस्तै हतारो देखिन्छ । सबैले साथमा झोला र पोकापोकी बोकेका छन् । उनीहरूको उदास नजर भने पारि भारतको बाटोतिर छ । उनीहरू कोरोना कहरले स्वदेशमा काम नपाएपछि भारत जान लागेका हुन् ।बुधबार जमुनाह नाकामा भेटिएका सल्यान कपुरकोटमा १४ वर्षीय महेश केसीले आफू बुबासँग गुजरात जान लागेको बताए । कोरोनाका कारण स्कुल बन्द भएपछि भारत हिँडेको उनको भनाइ छ । उनी कक्षा ८ मा पढ्छन् । घरमा कमाउने कोही छैनन्, त्यसैले बुबासँगै भारत जाँदै छु, उनले भने । उनी मात्रै होइन, धेरै अभिभावकले भारतमा काममा जाँदा छोराछोरी पनि सँगै लैजाने गरेका छन् । दैलेखका कृष्ण दमाई पनि १० वर्षीय छोरासहित भारत जाने लाइनमा थिए । घरमा एक्लै बालबच्चा छोडेर जान गाह्रो भयो, उनले भने, पढाइ छैन । छोराछोरी बिग्रेलान् भन्ने डर भइगयो । जमुनाह नाकामा रोजगारीका लागि भारत जानेको लस्कर देखिनु नौलो होइन तर चाडबाडका बेला पनि भारत जानेको लस्कर देख्दा स्थानीय अचम्मित छन् । गाउँमा बेरोजगारी अनि गरिबी बढेपछि पढ्दै गरेका छोराछोरीसमेत लिएर भारतमा काम खोज्न जाने अभिभावक बढेको सिविन बाल हेल्पलाइन नेपालगन्जका प्रमुख सिद्धराज पनेरूले बताए । कोरोनाले विद्यालय पूर्ण रूपमा खुलेका छैनन्, उनले भने, आफूसँगै राख्न भन्दै अभिभावकले बालबालिका लगिरहेका छन् । यसले बालबालिकामाथि जोखिम झन् बढ्यो । गाउँमा छाक टार्नै मुस्किल हुन थालेपछि पश्चिम पहाडका बासिन्दा कोरोना महामारीकै बीच रोजगारीको खोजीमा हुलका हुल भारत जान थालेका हुन् । जमुनाह नाकामा खटिएका प्रहरीलाई उनीहरूको व्यवस्थापन गर्नसमेत हम्मेहम्मे परेको छ । इलाका प्रहरी कार्यालय जमुनाहका इन्चार्ज सई विष्णु गिरीका अनुसार बुधबार मात्र एक हजारभन्दा बढी नेपाली भारततर्फ लागेका छन् । तीनचार दिनदेखि ५ हजारभन्दा बढी नेपाली भारत गएको उनले बताए । दैनिक जानेमा ५० जना बालबालिका र किशोर पनि छन्, उनले भने, भीड नियन्त्रणका लागि थप बल मगाउनुपर्ने अवस्था आइसक्यो । खास गरेर लुम्बिनी प्रदेशका पूर्वी रुकुम, दाङ, प्यूठान, रोल्पा, बाँके, बर्दिया र कर्णाली प्रदेशका सर्वसाधारण जमुनाह नाका भएर भारत जाने गरेका छन् । दसैंअघि भारतले आधार कार्ड भएकालाई मात्र नाकाबाट प्रवेश दिएको थियो तर अहिले भने आधार कार्ड नभएकालाई समेत प्रवेश गर्न दिइरहेको छ, जसले गर्दा नाकामा थामिनसक्नु भीड लागेको प्रहरी प्रशासनको दाबी छ । भारतीय पक्षले अनौपचारिक रूपमा नाका खुला गरिसक्यो । त्यसको असर हामीलाई परिरहेको छ, सई गिरीले भने । भारतमा कोरोना महामारीले भयावह रूप लिइरहेकाले त्यसतर्फ नजान सर्वसाधारणलाई सम्झाउँदा उल्टै रिसाउने गरेको उनले सुनाए । कामका लागि भारत जानेहरू एकसाथ ठूलो संख्यामा आउँछन् । सम्झाउन खोज्दा उल्टै झर्किन्छन्, गाली गर्छन्, उनले भने, भारत जानेलाई रोक्न खोज्यो, भारतबाट फर्किनेहरू जबर्जस्ती प्रवेश गर्न खोज्छन् । अहिले नाकामा पुगिसकेकालाई घर फर्काउन सम्भव छैन ।उपचार, औषधि खरिद, बिरामी भेटघाट र मलामी जान भने दुवै देशका नागरिकलाई सीमामा आउजाउ गर्न नाका खुकुलो पारिएको प्रहरीले जनाएको छ । बिरामीको पर्चा र वडा कार्यालयको सिफारिसका आधारमा दिनभरका लागि नाका वारिपारि आउजाउ गर्न दिइएको छ, उनले भने ।"
९३ करोड रुपैयाँ क्षतिपूर्ति माग्दै युनिभर्सलविरुद्ध मुद्दा,"काठमाडौं (कास) उपचारका क्रममा ज्यान गुमाएका हाडजोर्नी विशेषज्ञ प्राडा चिकित्सक ज्ञानेश्वरप्रसाद सिंहको परिवारले भैरहवास्थित युनिभर्सल कलेज अफ मेडिकल साइन्सेज एन्ड टिचिङ अस्पतालविरुद्ध ९३ करोड रुपैयाँ क्षतिपूर्ति दाबी गर्दै जिल्ला अदालत रूपन्देहीमा मुद्दा दायर गरेको छ । सोही अस्पतालमा काम गर्ने सिंहको उपचारक्रममा लापरबाही गरिएका कारण मृत्यु भएको भन्दै पीडित परिवारले रूपन्देही जिल्ला अदालतमा कात्तिक १६ गते मुद्दा दर्ता गरेका हुन् । डा सिंहको उपचारका क्रममा गत वर्ष माघ २ गते निधन भएको थियो । अस्पतालसहित उपचारमा संलग्न ३ जना चिकित्सक डा विश्व तुलाचन, डा लक्ष्मी पाठक र डा सन्तोष साहलाई समेत विपक्षी बनाई डा सिंहकी श्रीमती वीणाले मुद्दा दायर गरेकी हुन् । उनीहरूमाथि उपचारका क्रममा चिकित्सकीय लापरबाही (मेडिकल नेग्लिजेन्स) गरेको आरोप छ । उनले उपचारक्रममा भएको लापरबाही र त्रुटिका कारण पाएको पीडा र श्रीमान्को मृत्यु भएकाले २५ करोड रुपैयाँ, श्रीमान्ले थप २५ वर्ष काम गर्न सक्ने हुँदा परिवारलाई आय आर्जनमा र जीवन धान्नका लागि १२ करोड ५० लाख क्षतिपूर्ति दाबी गरेकी छन् । त्यसैगरी छोरी प्रज्ञा र प्रज्वलको पढाइका लागि थप ५ करोड, औषधि उपचार खर्च २८ लाख ७३ हजार ५२३ रुपैयाँ तथा अस्पतालले विगतमा पनि यस्ता लापरबाही गर्ने गरेको र त्यस्तो कार्य पुनः नदोहोर्याओस् भन्नका लागि दण्डित गर्न क्षतिपूर्तिबापत थप ५० करोड रुपैयाँ माग गरेकी छन् ।श्रीमान्को उपचारमा चिकित्सकले लापरबाही गरेको भन्दै वीणाले यसअघि नेपाल मेडिकल काउन्सिलमा पुस ३ गते निवेदन दिएकी थिइन् । उनको निवेदनमाथि नेपाल मेडिकल काउन्सिलले अनुसन्धान गरी उपचारमा लापरबाही भएको ठहर गरिसकेको छ । काउन्सिलले उपचारमा लापारबाही गरेको भन्दै डा विश्व तुलाचनलाई एक वर्षका लागि इन्डोस्कोपी गर्न रोक लगाउनुका साथै सोबारे थप अध्ययन गरेर प्रमाणपत्र काउन्सिलमा बुझाउन निर्देशन दिएको छ । यस्तै उपचारमा संलग्न रहेका डा सन्तोष साहको भूमिका नदेखिएको भन्दै सफाइ दिएको छ । त्यसैगरी डा लक्ष्मी पाठकलाई स्वीकृति नलिई बिरामीको उपचार गरेको भिडियो र बिरामीको अवस्थासम्बन्धी सूचना फेसबुकमार्फत सार्वजनिक गरेको भन्दै सचेत गराएको छ ।युनिभर्सल मेडिकल कलेजका प्रबन्ध निर्देशक खुमा अर्यालले भने पीडित पक्ष अदालत गएकाले यसबारे आफैं धेरै बोल्न नमिल्ने प्रतिक्रिया दिए । एक वर्ष अगाडिको घटना हो । यो विषयमा मेडिकल काउन्सिलले अनुसन्धान गरेर त्यससम्बन्धी छानबिन गरिसकेको छ । उहाँहरू जबर्जस्ती क्षतिपूर्ति लिएर कहिले कता, कहिले कता गइरहनुभएको छ, उनले भने, अहिले अदालत जानुभएको छ । त्यो उहाँहरूको कुरा हो । जुन निकायले काम गर्नुपर्ने हो, निर्णय गरिसकेको हो । अदालतमा गइसकेको कुरामा धेरै बोल्न पनि मिल्दैन । अदालतको जे निर्णय आउँछ, त्यो कार्यान्वयन भइहाल्छ ।"
परिषद् सदस्यमा श्रेष्ठ सिफारिस,काठमाडौं (कास) नेपाल बार एसोसिएसनले न्यायपरिषद्को सदस्यमा वरिष्ठ अधिवक्ता रामप्रसाद श्रेष्ठलाई सिफारिस गरेको छ । बार कार्यसमितिले शनिबार श्रेष्ठलाई सिफारिस गरेको हो । संसदीय सुनुवाइ समितिले अनुमोदन गरे उनी चार वर्षका लागि परिषद्को सदस्य हुनेछन् । श्रेष्ठ यसअघि पनि न्यायपरिषद् सदस्य बनेका थिए । नयाँ संविधान बनेपछि उनी कार्यकाल पूरा नगर्दै पदमुक्त बनेका थिए । पछि भने बारले उनको नाम सिफारिस गरेन । बारबाट सिफारिस भएका रामप्रसाद सिटौलाले गत असोजमा अवकाश पाएपछि बारबाट प्रतिनिधित्व हुने सदस्य पद रिक्त थियो ।
घूससहित इन्जिनियर पक्राउ,नुवाकोट (कास) भूकम्पपीडितको लाभग्राही सूचीमा नाम पार्न घूसबापत ७५ हजार रुपैयाँ घूस लेनदेन गरेको आरोपमा अख्तियार दुरुपयोग अनुसन्धान आयोगले बेलकोटगढी नगरपालिकाका एक इन्जिनियर र होटल सञ्चालकलाई नियन्त्रणमा लिएको छ । इन्जिनियर पर्वत पौडेल र बेलकोटगढी८ घर भई विदुर२ बट्टारमा होटल चलाउँदै आएका नारायण भट्ट पक्राउ परेका हुन् । विदुर२ को सागर मिठाई पसलबाट दुवैलाई शनिबार टोलीले नियन्त्रणमा लिएको हो ।
बारपाकधार्चे ॅइपिसेन्टर विवाद,"गोरखा (कास) २०७२ वैशाख १२ को भूकम्पपछि केन्द्रबिन्दु (इपिसेन्टर) का रूपमा बारपाक देशविदेशमा चिनियो । यहाँ आउने पर्यटक बढे । भूकम्पले भत्काएका संरचना ५ वर्षको अन्तरालमा ठडिइसकेका छन् । यतिबेला भने इपिसेन्टरका विषयमा बारपाक र छिमेकी धार्चे गाउँपालिकाबीच विवाद उत्कर्षमा छ । अघिल्लो शनिबार धार्चे गाउँपालिकाको चुङकङमा इपिसेन्टर लेखिएको बोर्ड राखेसँगै विवादको सुरु भएको हो । धार्चेले इपिसेन्टर एडभेन्चर ट्रेल उद्घाटन गरेको छ । गलत दाबी गरेर इपिसेन्टर जस लिन खोजेको बारपाकका बासिन्दाले बिहीबारदेखि धार्चे प्रवेश गर्ने मुख्य नाकामा अवरोध गरेका छन् । धार्चे गाउँपालिकाले गल्ती गरेको छ बारपाक सुलिकोट गाउँपालिका२ का अध्यक्ष लालबहादुर गुरुङले भने, यो सच्याउन र फिर्ता गर्न प्रतिकारस्वरूप बाटो बन्द गरेका हौं । इपिसेन्टरसँगै पर्यटन पदमार्ग निर्माण तथा सामुदायिक वन क्षेत्रभित्र ढुंगामुढा उत्खनन गरेको विषयमा पनि छलफल चल्नुपर्ने बारपाकको सूचनामा भनिएको छ । बारपाकवासीले अवरोध शनिबार पनि हटेको छैन । भूकम्पबाट ज्यान गुमाएकाको सम्झनामा बारपाकमा भूकम्प स्मृति पार्क निर्माणाधीन छ । इपिसेन्टर लेखिएको धार्चेको चुङकङ (भिरकोट) २०७२ वैशाख १२ को भूकम्पका कारण धसिएको ८० मिटर टाढाको ठाउँ भएको स्थानीयको दाबी छ । सुलिकोट, आरुघाट र धार्चे गाउँपालिकाको समन्वयमा इपिसेन्टर ट्रेकिङ ट्रेल निर्माण गर्नुपर्ने बारपाक सुलिकोटले बताइसकेको छ । धार्चे गाउँपालिका अध्यक्ष सन्तोष गुरुङले छलफलबाट विवाद समाधानको प्रयास भइरहेको बताए ।"
आन्दोलित स्वास्थ्यकर्मीलाई सुन,"मुलुककै जेठो र केन्द्रीय अस्पताल वीरको घरीघरी आफ्नै स्वास्थ्य तलबितल भैरहन्छ । सुलभ र गुणस्तरीय उपचारका दृष्टिले सर्वसाधारणको भरोसाको केन्द्र बन्नुपर्ने यो अस्पतालमा अहिले पनि चिकित्सक र स्वास्थ्यकर्मीहरू आन्दोलित छन् । जोखिम भत्ता र सुरक्षा सामग्री नदिएको भन्दै अस्पतालको आकस्मिक कक्षमा खटिएका १६ चिकित्सकले त बुधबार सामूहिक राजीनामा नै बुझाए । भलै, अस्पताल प्रशासनले उनीहरूको राजीनामा स्वीकृत गरेको छैन । यस्तै माग राखेर अस्पतालका अन्य स्वास्थ्यकर्मी पनि आन्दोलित छन् । दैनिक एक घण्टा काम छोडेर उनीहरू अस्पताल परिसरमा एक सातादेखि धर्ना बसिरहेका छन् । तनमनले बिरामीको सेवामा जुट्नुपर्ने चिकित्सक र स्वास्थ्यकर्मी स्वयं यसरी आन्दोलित हुनु सुखद संकेत होइन । अस्पताल प्रशासन र स्वास्थ्य मन्त्रालयले यथाशीघ्र उनीहरूको जायज मागको सुनुवाइ गरी अस्पताललाई सामान्य अवस्थामा राख्नुपर्छ ।अग्रपंक्तिमा खटिएका आफूहरूलाई बिमा शुल्क र जोखिम भत्ता नदिइएको मात्र होइन, गुणस्तरीय मास्क र व्यक्तिगत सुरक्षा सामग्री पनि उपलब्ध नगराइएको आरोप आन्दोलित स्वास्थ्यकर्मीको छ । वीरमा अहिलेसम्म अढाई सय स्वास्थ्यकर्मी आफैं संक्रमित भइसकेका छन् । बिरामीको उपचारमा खटिएर कन्ट्याक्ट ट्रेसिङ मा पर्दा पनि आफूहरूको निःशुल्क पीसीआर परीक्षण नभएको र संक्रमित भइहालेमा आइसोलेसन को व्यवस्था आफैं गर्नुपरेको उनीहरूको दुखेसो छ । आकस्मिक कक्ष र आइसोलेसनमा खटिएकाहरूलाई गुणस्तरीय पीपीई नदिइएकाले आफूहरू संक्रमित भइरहेको भन्दै उनीहरूले प्रश्न गरेका छन् यसरी कहिलेसम्म काम गर्नुपर्ने हो ? अब पनि भत्ता र सुरक्षा सामग्री उपलब्ध नगराए आकस्मिकसहित सबै सेवामा आफूहरू नखटिने चेतावनी उनीहरूको छ । त्यसैले, आन्दोलित स्वास्थ्यकर्मीसित वार्ता गरी अस्पताल प्रशासनले उनीहरूको जायज र सम्भव माग तुरुन्त पूरा गर्नुपर्छ । कुनै माग पूरा गर्न नसकिने भए, त्यसबारे बुझाएर उनीहरूलाई विश्वासमा लिएर काममा लगाउनुपर्छ ।वीरमा १ हजार ५ सय स्वास्थ्यकर्मी कार्यरत छन् । उनीहरूले संक्रमणमा खटिएबापतको जोखिम भत्ता नपाएको गुनासो गरेका छन् । जबकि, कोरोना संक्रमितको उपचारका लागि अग्रपंक्तिमा खटिनेले तलबको शतप्रतिशतसम्मा भत्ता पाउने व्यवस्था छ । कतिसम्म भने, करार र ज्यालादारीमा खटाइएका स्वास्थ्यकर्मीले त साउनदेखि तलबसमेत पाएका छैनन् । स्वास्थ्य मन्त्रालयले बजेट नपठाएका कारण कोरोना भत्ता दिन नसकिएको अस्पतालको भनाइ छ । खासगरी, कोभिड अस्पताल घोषणा गरेपछि अन्य बिरामी निकै कम आएकाले वीरको आफ्नै आम्दानी निकै घटेको छ । र, मन्त्रालयले खटाएर पठाउने बजेटले सम्पूर्ण खर्च व्यवस्थापन गर्नै धौधौ परेको अस्पतालको प्रस्टीकरण छ । कारण जे भए पनि, काम गरेको तलबै नपाउनु अनि गुणस्तरीय व्यक्तिगत स्वास्थ्य सुरक्षा सामग्रीकै लागि समेत चिकित्सकहरूले सामूहिक राजीनामा दिनुपर्ने र स्वास्थ्यकर्मी आन्दोलित हुनुपर्ने अवस्था भने शोभनीय होइन । नियमित उपचार सेवा प्रभावित हुन नदिन अस्पतालले अविलम्ब समस्या समाधानको पहल गर्नुपर्छ ।बिरामीको चाप घटेकाले स्वास्थ्यकर्मीको काम पनि हलुका भएको भन्दै सबैलाई भत्ता आवश्यक नपर्ने अस्पताल प्रशासनको तर्क छ । स्वास्थ्य मन्त्रालयको दलिल पनि यस्तै छ । तर भत्ता जोखिमपूर्ण सेवामा आधारित भएकाले कसकसले कतिकति पाउने हो, कसले पाउने होइन भन्नेबारे आफ्ना स्वास्थ्यकर्मीलाई प्रस्ट पार्न अस्पतालले सक्नुपर्छ । जोखिमपूर्ण सेवामा सरिक भएकालाई भत्ताबाट वञ्चित गरिनु हुन्न । तर, जो जोखिमपूर्ण सेवामा छैनन्, उनीहरूले पनि भत्ता मागेर सरकारी सुविधामाथि नाजायज मोह राख्नु हुँदैन । यो पाटोबारे अस्पतालले सबैलाई बुझाउन सक्नुपर्छ । जहाँसम्म, गुणस्तरीय मास्क र व्यक्तिगत स्वास्थ्य सुरक्षा सामग्रीको प्रश्न छ, त्यसको भने अविलम्ब जोहो गरिनुपर्छ ।वीर मात्र होइन, अन्य कैयौं अस्पतालका चिकित्सक तथा स्वास्थ्यकर्मी र विभिन्न निकायका सुरक्षाकर्मीले समेत अझै अग्रपंक्तिमा खटिएर कोभिड१९ को रोकथाम, नियन्त्रण र उपचारमा संलग्न भएबापत पाउनुपर्ने जोखिम भत्ता पाएका छैनन् । यो पाटोमा भने सम्बन्धित अस्पताल तथा कार्यालयका साथै समग्र सरकार नै गम्भीर हुनुपर्छ । छ महिनाअघि नै मन्त्रिपरिषद् बैठकबाट निर्णय भएको र चालु वर्षको बजेटमा समेत परेको रकम वितरण गर्न यति धेरै विलम्ब हुनु उचित होइन । सरकारी निकायको यस्तो ढिलासुस्तीको मार महामारीविरुद्ध अग्रपंक्तिमा खटिएकाहरूको मनोबलमा पर्न सक्छ । भत्ताकै लागि अन्यत्र पनि आन्दोलन भैसकेकाले सरकारले यो विषयलाई खेलाँचीका रूपमा लिनु हुँदैन । पक्कै पनि, आफ्नो पेसागत दायित्व भुलेर अतिरिक्त रकम नपाए कामै नगर्नेजस्तो घुर्की कुनै पनि जिम्मेवार चिकित्सक तथा स्वास्थ्यकर्मीले लगाउन पाइँदैन, तर उनीहरूको आवाजलाई पनि सुनेनसुनेझैं गर्ने गल्ती सम्बन्धित सरकारी निकायहरूले पनि गर्नु हुँदैन ।"
सर्वोच्चको आदेश स्वागतयोग्य,"शुल्क लिएर कोरोना परीक्षण गर्ने सरकारको निर्णयले आधारभूत स्वास्थ्य, नागरिकको मौलिक हक भन्ने संवैधानिक व्यवस्थाको उल्लंघन भएको दाबीसहित सर्वोच्चमा निवेदन परेको थियो । कोरोना संक्रमणसँग जोडिएका सबै सेवा आधारभूत स्वास्थ्य सेवा को परिभाषाभित्र पर्ने र सरकारी संयन्त्रबाटै निःशुल्क परीक्षण र उपचार गर्नुपर्ने सर्वोच्चको आदेश सरकारले पालना गरेन । सरकारी संयन्त्रबाट शुल्क तोकिएपछि, पैसा नहुनेले लक्षण भएर पनि परीक्षण गराउन नआउने हुँदा, परीक्षण गराउनेको संख्या ह्वात्तै घट्नुको साथै संक्रमितको संख्यामा गुणात्मक बढोत्तरी देखिएको छ । नागरिकको मौलिक हक संरक्षणको ग्यारेन्टी लिन्छु भनी सत्तामा पुगेको सरकारको स्वास्थ्य मन्त्रालयले निःशुल्क कोरोना परीक्षण र संक्रमितको उपचार गर्नू भन्ने सर्वोच्चको फैसला गलत भएको भन्दै त्यसलाई उल्टाउने निर्णय गर्नुले, नागरिकको मौलिक हकको खिल्ली उडाएको थियो । सबै नागरिकको निःशुल्क कोरोना परीक्षण र उपचार गर्न नसकिने भन्दै, सरकारले सर्वोच्च अदालतको फैसलामाथि दर्ता गराएको पुनरावलोकन निवेदनलाई, सर्वोच्च अदालतकै तीन सदस्यीय पूर्ण इजलासले अस्वीकार गरेर सरकारी निरंकुशतामाथि रोक लगाई न्यायको अनुभूति गराएको छ । महामारी नियन्त्रणका लागि अन्य कम प्राथमिकतामा पर्ने क्षेत्रको बजेट रकमान्तर गरेर पनि सरकारले नागरिकको स्वास्थ्य अधिकारको रक्षा गर्नुपर्छ । सर्वोच्च अदालतको आदेशलाई अटेर गर्नेलाई पनि दण्डित गर्नुपर्छ । महेन्द्रसिंह बम, टीकापुर१, कैलालीकोरोना महामारीका कारण अर्थतन्त्रमा थुप्रै अनपेक्षित समस्या उब्जिरहेका छन् । जनस्वास्थ्यको क्षेत्रमा पनि यसले निकै असर पुर्याएको छ । बेरोजगारी र भोकमरीजस्ता जटिल संकट देखापर्दै छ । राज्य संयन्त्र अन्योलग्रस्त भइरहेको छ । सर्वाधिकार सम्पन्न सरकारले एकपछि अर्को गल्ती गर्दै जाँदा जनता निराशाको भुमरीमा भासिएका छन् । विगत ८ महिनाको सरकारी गतिविधिले देश कता गइरहको छ, राज्य कसका लागि हो, संविधानको कार्यान्वयन कसले गर्ने होजस्ता गम्भीर प्रश्न खडा गरेको छ । न्यायालयका निर्णय र फैसला पनि धरापमा पर्ने गरी किन कार्यपालिका अगाडि बढ्न खोज्दै छ ? महामारीमा राज्यले नागरिकप्रतिको आफ्नो भूमिका र दायित्व किन निर्वाह गर्न नसकेको वा नगरेको ? खान नपाएर नागरिक भोकै नमरून् भनेर सहयोगी मन हुनेहरूले गरेको सेवालाई किन रोकेको ? राजस्व जुटाउने व्यवसायीहरूलाई संकटमा राहत दिने नीति राज्यले अवलम्बन किन नगरेको ? जनताको उपचारका लागि देशभरका स्वास्थ्य केन्द्रहरूबीच समन्वय गरी कोरोना नियन्त्रण र उपचारमा राज्य किन नलागेको ? जनता संकटमा परेका बेला सरकार छ भन्ने महसुस किन नगराएको ? लाखौं विद्यार्थीको भविष्यका बारे सरकारले के सोचेको छ ? संविधानको पालना र रक्षा गर्ने गराउने जिम्मेवारी बोकेको सरकारै उल्लंघन गर्नतिर लागेपछि देशको स्थिति कस्तो हुन्छ ? सत्ता र भत्तामा अल्झिएको सरकारले जनताका नाममा राजनीति गर्ने दिन कहिले आउला ? यस्ता थुप्रै सवालको जनताको सामु उभिएर सरकारले दिन सक्छ ? कोरोना संक्रमितको उपचारमा अग्रपंक्तिमा खटेर काम गरिरहेका स्वास्थ्यकर्मी र अन्य कर्मचारीलाई न्यूनतम सुविधा पनि सरकारले दिन सकेको छैन । जनताको सरोकारको विषय प्रतिपक्षीले उठाएको छैन । प्रधानमन्त्रीले म सत्ता छोड्दिनँ को सट्टा अब म सुध्रन्छु भन्नुपर्छ । केपी अधिकारी, ललितपुर"
अस्पताल अक्सिजनविहीन,"गम्भीर लक्षणसहितका संक्रमितको संख्या बढ्दै छ । केही अस्पतालमा छन्, केही घरमा । अक्सिजनको प्रयोग पनि बढिरहेको छ । सरकारको लाचारीपनले हद नाघिसक्यो । महामारी जटिल मोडमा आइपुग्दा संक्रमितको उपचार नगर्ने घोषणा गरेर सरकार आनन्दले बसेको छ । यता सरकारी अस्पतालहरूले अहिलेसम्म अक्सिजन प्लान्ट ल्याउन सकेका छैनन् । न त अस्पताल प्रशासनलाई कमीकमजोरी सुधार्नुपर्छ भन्ने चिन्ता छ । यतिसम्म लापरबाही छ कि, देशका प्रमुख अस्पतालहरूका प्रयोगशालामा अहिले सामान्य रगतलाई प्लाज्माथेरापीयोग्य बनाउने मिसिनसम्म छैन । यसका लागि आमनागरिक महँगा निजी अस्पताल धाउन बाध्य छन् । अनेक कष्ट गरेर प्लाज्मा तयार पारेपछि पनि भाडाका अभावमा सरकारी अस्पतालमा ल्याउन सकिन्न । यति सामान्य कुराको व्यवस्थापन गर्न नसक्ने अस्पतालहरूले यो महामारीमा आमनागरिकलाई कसरी सुरक्षित बनाउलान् ? यता देशका महामहिम राष्ट्रपति सत्तारूढ दलका शीर्ष नेताहरू मिलाउन व्यस्त छिन् । बहुमतको बलियो सरकार भए पनि प्रधानमन्त्रीलाई ५ वर्ष बालुवाटारमा कसरी बिताउने भन्ने मात्र चिन्ता छ । महामारी बढेसँगै बिहानबेलुकाको खानाको जोहो गर्न नसक्ने अवस्थामा मजदुरहरू पुगिसके । उद्योगधन्दा चलेको छैन । रोजगारी गुम्दै छ । आर्थिक संकटले स्थिति दिनप्रतिदिन भयावह बन्दै गइरहेको छ । देशका राजनीतिक शक्तिहरू रमिते बनिरहेको आभास आमनागरिकलाई भइरहेछ । के यस्तो तरिकाले महामारी पार लगाउन सकिन्छ ? रामकृष्ण बराल, जोरपाटी५, काठमाडौं"
स्थिर सरकारको अस्थिर चाला,"अमेरिकाका पूर्वराष्ट्रपति बाराक ओबामा, दुई कार्यकाल राष्ट्रपतिको पदमा आसीन भए । विश्वकै धनी र शक्तिशाली अमेरिकामा दुइटा मात्रै चर्चित पार्टी छन् । बेलायतमा पनि त्यस्तै छ । हाम्रोजस्तो देशमा भने च्याउसरि पार्टी छन् । केही महिनाअघि श्रीलंकामा गोटाभाया राजापाक्षे प्रधानमन्त्रीको चौथो कार्यकालका लागि चुनिए । यहीं भारतमा मनमोहन सिंहले ४१ वटा दल मिलेर बनेको सरकारका प्रधानमन्त्रीका रूपमा पहिलो कार्यकाल बिताएर, दोस्रो कार्यकाल पनि सफलतापूर्वक सम्पन्न गरे । हाम्रामा भने खालि बहुमतको स्थिर सरकार नभएका कारण देशको विकास हुन नसकेको रटान लगाइयो । हुन पनि २००७ सालयता कुनै पनि प्रधानमन्त्रीले पूरा कार्यकाल काम गर्न पाएका छैनन् । त्यही भएर पछिल्लोपटक आमनिवार्चनमा जनताले दुई ठूला कम्युनिस्ट पार्टी मिलेर बनेको गठबन्धनलाई दुईतिहाइ मतको नजिक पुर्याइदिए । निर्वाचनपछि दुई कम्युनिस्ट पार्टी एक भए । परिवर्तनकारी काम गरेर परिणाम देखाउने मौका सरकारलाई थियो । तर, जनअपेक्षाअनुसार काम गर्नु त परको कुरा आफ्नै पार्टीभित्रको झगडा पनि मिलाउन सकेनन् । खालि सत्तामा कसरी टिकिरहने भन्नेमा सरकार चलाउने गुटले ध्यान दियो । बाटो बिराएको सरकारलाई सही बाटोमा हिँंडाउने काम प्रतिपक्षको हो, तर प्रतिपक्षले अपेक्षाअनुरूप खबरदारी गर्न सकेन ।चीन, जापान, दक्षिण कोरिया, साउदी अरब, दुबईतिर भए यो देशका कति नेता सजायको भागेदार भैसक्ने थिए । यहाँ भने तिनै हाम्रा मालिक र भाग्यविधाता भइरहेका छन् । नैतिकवान नेता भएका र राजनीतिकलोकतान्त्रिक संस्कार बसेका मुलुक कानुनअनुसार चल्दो रहेछन् । स्वार्थी नेता र फितलो कानुन भएको देशमा जनता सहनशील भए उन्नति कहिल्यै हुँदो रहेनछ । पछिल्लो समयका सांसदले दसैं भत्ता फिर्ता गरे । राष्ट्रिय मानवअधिकार आयोगले मानवअधिकार उल्लंघन गर्नेको नाम सार्वजनिक गर्यो । सर्वोच्च अदालतले, जनताले पाउनुपर्ने कोरोना स्वास्थ्य उपचारको पक्षमा फैसला गर्यो । यसले थोरै भए पनि जनताको असन्तुष्टि सम्बोधन गरेको छ । संघीयता घाँडो भयो, नेता सुविधाभोगी भए भ्रष्टाचार बढ्यो, रोजगारी पाइएन, देश गरिब भयो भनेर मात्र पनि भएन । अल्छी लागेको छ, शरीर गलेको छ भनेर पनि धर पाइएन । यहाँ विभिन्न क्षेत्रमा असल नेताको कमी पनि छैन । त्यसैले अब फेरि पनि देश र जनताको उन्नतिका लागि जनता नै जाग्नुपर्ने बेला भएको छ । इन्द्रकुमार श्रेष्ठ, ओखलढुंगा"
राष्ट्रपति दलको कि देशको !,"हालै राष्ट्रपति विद्यादेवी भण्डारीले नेकपाभित्रको भाँडभैलो मिलाउन उपाध्यक्ष वामदेव गौतम र गृहमन्त्री रामबहादुर थापालाई सकारात्मक भूमिका खेल्नुहोस् भनेर सुझाव दिइन् । उनको गतिविधिले राष्ट्रपति देशको साझा व्यक्ति हुन् कि नेकपाको सक्रिय सदस्य भन्ने प्रश्न खडा गरेको छ । जनता अलमल छन् । गौतम र थापालाई दिएको आदेशका आधारमा उनलाई नेकपाको कार्यकर्ता भन्न मिल्छ । पछिल्लो केही महिना उनी नेकपाको विवाद मिलाउन कम्मर कसेर लागिन् । यस्तो कार्यले राष्ट्रपति संस्थाको गरिमालाई घटाएको छ । जनताले राष्ट्रपति भण्डारीलाई सम्मान गर्न छाडिसके । उनको प्राथमिकतामा पार्टीको काम पहिलो नम्बरमा आउँछ । राष्ट्रलाई जोड्ने साझा व्यक्तिले यसरी निर्लज्ज तरिकाले नेकपाको बफादार सदस्यजस्तै गरी दलको आन्तरिक किचलोमा प्रवेश गर्नु निकै खतरनाक विषय हो । यस्ता गतिविधिलाई तत्काल राक्नुपर्छ । राष्ट्रपतिजस्तो सम्मानित पदका लागि यस्तो विषय किमार्थ उचित र शोभनीय होइन ।नेपालको संविधानको मर्मविपरीतको कार्य राष्ट्रपति संस्थाले गरिरहेको छ । राष्ट्रपति भण्डारी कुनै दलविशेषको मात्रै राष्ट्रपतिजस्तो हुनु नेपालका लागि लज्जाको विषय हो । राष्ट्रपति नेकपाको पूर्वसांसद हुन्, यसमा दुईमत छैन । तर, राष्ट्रपतिमा निर्वाचित भएपछि उनको दलीय सदस्यता स्वतः खारेज हुने व्यवस्था छ । दलको सदस्य नरहे पनि राष्ट्रपति भण्डारीलाई राजनीतिले छोडेको छैन । पदको दुरुप्रयोग गरी पार्टीको शक्ति सन्तुलन मिलाउन लागिपरेकी छन् । उनलाई राजनीति गर्ने मोह छ भने राजीनामा दिएर दलमा सक्रिय भए हुन्छ । उनले विगतमा गरेका निर्णयहरू प्रायः विवादास्पद छ । पूर्वराष्ट्रपति रामवरण यादव पदमा नरहँदा पनि राजनीति चटक्कै छाडेर निष्क्रिय भएका छन् । उनीबाट राष्ट्रपति भण्डारीले केही सिक्ने कि ? राष्ट्रपतिले कुनै दलको आन्तरिक किचलोमा हात हालेर आफ्नो मान, सम्मान मात्रै होइन देश, जनता र संविधानको नै खिल्ली उडाएकी छन् । यस्ता कार्य बारम्बर भइरहँदा पनि प्रतिपक्ष चुपचाप छ । उनी कुनै दल, व्यक्ति वा झुन्डकी मात्रै राष्ट्रपति हुन् या समग्र नेपालीकी ? हेमन्त न्यौपाने, मध्यविन्दु११, नवलपरासी (पूर्व)"
"'डेड एन्ड मा नेकपा, संकटमा जनता","सत्तारूढ नेकपा विभाजनको संघारमा छ । अथवा, नेकपा बनेका दिनदेखि नै विभाजित छ । नेकपा घोषणाको अघिल्लो दिन बिहान (२०७५ जेठ २) एमाले अध्यक्ष केपी शर्मा ओली र माओवादी केन्द्रका अध्यक्ष पुष्पकमल दाहाल प्रचण्डले विष्णु पौडेल र जनार्दन शर्मालाई साक्षी राखी हस्ताक्षर गरेको गोप्य सहमति मा प्रस्ट लेखिएको छ पार्टीका सबै निर्णयहरू दुवै अध्यक्षको सहमति र हस्ताक्षरपश्चात् आधिकारिक मानिने र समानता र समान अवधिका आधारमा दुवै अध्यक्षले सरकारको नेतृत्व गर्ने । चुनावको मुखमा दुई पार्टीको गठबन्धनमा सिद्धान्तको जति जलप लगाए पनि यथार्थमा सत्तास्वार्थ नै मुख्य कारक हो भन्ने कुरा लुक्तैन । त्यसमाथि अपेक्षित चुनावी विजयले स्वाभाविक हिस्सेदारी खोज्छ । पार्टी र सरकार दुवैमा सत्ता साझेदारीको माग गर्छ । ओलीप्रचण्ड सहमति यो यथार्थको खुलासा पनि हो । तर प्रधानमन्त्री ओलीलाई त्यो स्वीकार्य भएन । उनले आफ्नै एकल नेतृत्वको बाटो लिए । सहमति र साझेदारीको कुरा तरबारबेचुवा र घिउबेचुवाको कथा साबित भयो ।यो सहमति पार्टीको दस्तावेज बन्न सकेन । पार्टीको जानकारीमा पनि राखिएन, त्यसको आवश्यकता पनि देखिएन । परिणामतः यो ओली र प्रचण्डको घरायसी लेनदेनको तमसुकजत्ति पनि बन्न सकेन । यो अब म्याद नाघेको औषधि भइसक्यो । प्रचण्ड आफैंले पनि त्यसको कुरा गर्न छाडिसके । तर उनको मनस्थिति भने यसैको वरिपरि छ । भिन्नता के हो भने, उनी अब ओलीसँग होइन, माधव नेपाल, झलनाथ, वामदेवहरूसँग मिलेर नयाँ समीकरण गर्न लागिपरेका छन् । ओली त्यसलाई नाकाम बनाउन । यसबाट राजनीतिलाई निजी लेनदेनजस्तो गोप्य कारोबार बनाउँदा के हुन्छ भन्ने कटुसत्य फेरि एक पटक उजागर भएको छ । विगतमा पनि यस्ता तमसुके सहमति पार्टीभित्र र पार्टीहरूबीच धेरै पटक भएका छन् । तर यो पाठ नेपालको राजनीतिमा कहिल्यै नसिकिने उदाहरण बनेर रह्यो ।राजनीतिमा सत्तास्वार्थ कति निर्दयी हुन्छ, यसको दृष्टि नाकको टुप्पोभन्दा पर जान सक्तैन । नेपालको वर्तमान अवस्था आफैं बोल्छ । विश्व कोरोना संकटमा छ । युरोपमा यसको दोस्रो लहर सुरु भइसक्यो । यो हिउँद अरू संक्रामक हुने अनुमान गरिएको छ । हामीकहाँ पनि चिसो बढ्दै छ । खोपको अझै टुंगो छैन । आए पनि त्यो नेपाली जनताको पहुँचमा पुग्ने होइन, सरकारले गर्ने खरिद धन्दामा रमाउनेछ । जनता त निरीह भएर बस्न बाध्य छन् । सुक्न लागेको सास देखेर कोरोनाको करुणा जागे ज्यान छ, नत्र छैन । कोभिडका नाममा सरकारले गत तीन महिनामा ४ अर्ब रुपैयाँ सकेको तथ्यांकले देखाउँछ । त्यसअघिको हिसाब कार्पेटमुनि थन्किसक्यो । सरकारले कोभिडको सबै जिम्मेवारी स्वास्थ्य मन्त्रालयका प्रवक्ताको जिम्मा छोडेको छ । साँझ पर्न थालेपछि उनी भट्याउँछन्, आज कति संक्रमित थपिए, कति मरे भनेर । हरेक दिन सुदूरपश्चिमको नाकाबाट भारत पस्नेको संख्याले राष्ट्रियतालाई शरणार्थी शिविरमा थन्क्याउँदै छ । खाँचो परेको अवस्थामा जनताले न देश भेट्ने भए, न सरकारको साथ नै । सरकारले कोभिडपीडित कुनै नागरिकको हेरचाह र उपचार केही गर्न सकिँदैन भन्न थालेको छ । होटलजस्तै अस्पताल छन््, तिनको दररेट छ । पैसा तिरेर त्यहीँ जानू । उपचार, हेरचाह जे चाहिन्छ सब त्यहीँ हुन्छ । नसक्ने घरमै एक्लो बस्नू । बस, यही हो अहिले नेपाल राज्य र सरकारले वाचा गरेको नागरिक दायित्व ! जनताले पनि अब किन कर तिर्ने ? यस्तो सरकार नै किन चाहियो र ?कोरोनाबाट ढिलोचाँडो मुक्ति त मिल्ने नै छ । खोप नभए पनि आफैंभित्रको निरोधात्मक क्षमता वा एन्टीबडी को विकास होला भन्ने आशा छ । तर खराब नेता र खराब सरकार कहिलेसम्म हो, अन्त्य देख्नै छोडियो । मलाई लागेको थियो, नेकपाको समस्या केपी शर्मा ओलीको अयोग्यता र अविश्वसनीयताका कारण हो, उनको बिदाइ हुन सके स्थिति सुध्रिएला । तर कुरा यतिमै सीमित छैन । यतिखेर नेकपा आफैं एउटा ठूलो भ्रम साबित हुन पुगेको छ । ओलीप्रचण्ड सत्तास्वार्थको केन्द्रमा बनेको नेकपाको रसायनमा खिया परिसकेको छ । अहिले त्यसैको धूलो झरिरहेको छ । नेकपा रडाको वा प्रचण्डओली टकराव जे भन्छौं, त्यही धूलोको खाररूपी भाइरस हो । त्यो भाइरसले अन्ततः कांग्रेसको घाँटी पनि अँठ्याउनेछ । प्रधानमन्त्री ओलीले बरु पार्टी फुटाउने, तर अरू कसैको कुरा स्वीकार नगर्ने जुन अडान अख्तियार गरेका छन्, त्यसको तानाबाना कांग्रेस र जसपासम्म पुग्ने अनुमान सजिलै गर्न सकिन्छ ।नेकपामा अहिले देखिएको झगडाको निकास के हो, बुझ्न नसकिने भएको छ । प्रारम्भमा ओलीप्रचण्डको बराबरी हैसयत र सत्ता साझेदारी भन्ने थियो । तर प्रचण्ड आफैं बेलाबेलामा भन्छन्, ओलीजी नै पाँच वर्षसम्म प्रधानमन्त्री । पछिल्लो समय समझदारी सरकार चलाउने ओलीले, पार्टी चलाउने प्रचण्डले भन्ने सुनिएको थियो । फेरि केको खटपट हो यो ? समस्या सत्ता साझेदारीको हो जुन पार्टी र सरकार दुवै तहमा छ । प्रचण्ड पार्टीमा मात्र होइन, सरकारमा पनि आफ्नो हिस्सा छोड्नेवाला छैनन्, न ओली सरकार र पार्टीमा आफ्नो पकड नै छोड्न तयार छन् । कुनै नाटकीय समझदारी भएछ भने पनि त्यसले गतिलो परिणाम दिन सक्तैन । नेकपा आफैं डेड एन्ड मा पुगेको छÙ अघि बढ्ने बाटो कथित शीर्ष नेताहरूको स्वार्थले छेकेको छ भने पछि फर्किने बाटोमा समयले नेटो काटिसकेको छ ।मलाई लाग्छ, नेकपाको यो गतिरोधको अन्त्य अब कुनै कथित समझदारीमा खोज्नु अत्यन्त हचुवा र टालोमाथि टालोभन्दा, जति थप्यो त्यति ठूलो भ्वाङभन्दा बढी केही हुँदैन । ओलीप्रचण्ड एउटै पार्टीमा बस्न सक्ने अवस्था देखिन्न । मुख कसले खोल्ने भन्ने थियो । ओलीजीले खुला चुनौती दिइसके, मेरो बाटो कसैले रोक्न सक्तैन भनेर । अब प्रचण्डसँग ओलीको पछि लाग्नु वा अलग हुनुको विकल्प बाँकी छैन । एउटा निर्णायक छिनोफानो हुनु आवश्यक छ । सहानुभूति राख्ने देश र दूतावासले पनि सकेनन् । त्यो ठाउँ मुलुकको संसद् र नेकपाको संसदीय दल हो, अन्त छैन ।हामीले अपनाएको राजनीतिक प्रक्रिया र प्रणालीमा राजनीतिक दल भनेको केवल यसका सदस्य, स्थूल संरचना र पदाधिकारीहरूको तजबिज मात्र होइन, जनताका प्रति पनि उसको उत्तरदायित्व हुन्छ । जनता भनेको यसका नेताअनुकूल समर्थकहरूको झुन्ड पनि होइन । संसदीय दल जनता र पार्टीबीचको पुल हो । सत्तारूढ दलमा जब नेतृत्वको प्रश्न उठ्छ त्यसको अन्तिम निर्क्योल गर्ने ठाउँ संसदीय दल हो । किन प्रधानमन्त्री ओलीविरुद्ध संसदीय दलमा चुनौती दिइँदैन ? आफ्नोबारेमा यति विधि विवाद उठेपछि प्रधानमन्त्रीले किन यो विषय पार्टीको संसदीय दलमा लैजाँदैनन् ? उनले सोझै भन्न सक्छन्, ल आऊ, मेरोविरुद्ध बहुमत सिद्ध गर । अथवा, उनी सोझै संसद्मा विश्वासको मत पनि माग्न सक्छन् । यी विकल्पको परिणाम कसको पक्षमा जान्छ, ठूलो कुरा होइन । यसले कम्तीमा पनि नेकपाभित्रको रडाकोलाई केही मात्रामा साम्य गर्छ । तर ओली बाहिरिने अवस्था परे नेकपा विभाजन निश्चितप्रायः पनि छ ।नेकपाको स्टकमा, खासगरी युवा पंक्तिमा कोही हिम्मतवाला छछन् भने प्रचण्डओली दुवै अध्यक्षलगायत सचिवालयका रैथाने नेताहरूलाई समेत सस्पेन्ड गरेर नयाँ नेता र टिमले कमान्ड सम्हाल्ने बेला पनि हो यो । नेतृत्वको पहिचान संकटका बेला निर्णायक भएर जोखिम लिन सक्नेकै हुन्छ । त्यसो भएमा चुनावका बेला पार्टीले जनतासँग गरेको वाचाको सम्मान हुन सक्छ र जनताको साख पनि जोगिन्छ । तर यो काम दोस्रो, तेस्रो वरीयता भनेर बेलाबेलामा चर्चामा आउने सेवकरामहरूले गर्न सक्तैनन् । यसका लागि पार्टीभित्रको हाइरार्की होइन, जनतासँग प्रत्यक्ष संवाद र सामना गर्ने नेता चाहिन्छ । त्यस्तो आन्तरिक स्वायत्तताको अभ्यास नेपालको कुनै पनि दलमा छैन । कम्युनिस्ट पार्टीमा त त्यो झन् सोच्न सकिने कुरै होइन ।प्रधानमन्त्री ओलीले म राजीनामा गर्दिनँ, मैले छाडे मुलुक ध्वस्त हुन्छ भने । सत्ताबाट बाहिरिन लागेका अमेरिकी राष्ट्रपति डोनाल्ड ट्रम्पको व्यवहार पनि उस्तै देखिन्छ । अहिले नेपालीका सामाजिक सञ्जाल ओलीट्रम्प प्रवृत्तिको चर्चाले भरिएका छन् । चुनाव परिणाममा यति विवाद सायद अमेरिकामा यसभन्दा अघि कुनै उम्मेदवारले गरेनन् । अघिल्लोपटक पनि उनले धम्की दिएका थिए, हारेमा चुनाव परिणामलाई स्वीकार गर्दिनँ भनेर । यसपटक पनि मतदानको पूर्वसन्ध्यामा त्यही धम्की दोहोर्याएका थिए । चुनाव परिणाम प्रतिकूल आउन थालेपछि उनका समर्थकहरू सडकमा नारा र जुलुस गर्न थालेका छन्, अदालतको ढोका घचघच्याउन थालेका छन् । अमेरिकामा चुनाव परिणाम स्वीकार्यताको एउटा शालीन संस्कृति बसेको छ । सन् २००० को चुनावमा फ्लोरिडा राज्यमा त्यहाँका गभर्नर रिपब्लिकन पार्टीका उम्मेदवारका भाइ थिए । त्यहीँको मतका आधारमा उनका दाजु जर्ज बुस राष्ट्रपतिमा निर्वाचित हुन इलेक्टोरल कोटा प्राप्त भएको थियो । पाँच भोट नपुगेर डेमोक्र्याटिक पार्टीका उम्मेदवार अल गोर पराजित भएका थिए । मतगणनामा आशंका थियो । अमेरिकाको त्यो चुनाव संस्कृति ट्रम्पका कारण धूमिल हुन पुगेको छ ।दोस्रो पटक मृगौला प्रत्यारोपणपछि केपी शर्मा ओलीको राजनीति पनि अर्को दस वर्ष लम्बिएको छ । तसर्थ नेकपा मात्र होइन, यो चोइटिएर बन्ने कुनै पनि नामधारी पार्टीको आवरणमा ओलीको लेगेसीबाट राजनीति मुक्त हुने सम्भावना देखिन्न । यो कार्यकाल त उनले पूरा गर्ने नै भए । उनलाई हटाउने संसदीय विधिसम्मत बाटो भनेको नेकपा संसदीय दलमा उनका विरुद्ध बहुमतको घोषणा हो । त्यो तागत उनका विपक्षीमा देखिन्न । विवादको निकास त्यता मोडिन लाग्यो भने पनि प्रधानमन्त्री ओलीले संसदीय दलको बैठक बस्नै दिनेछैनन् । संसदीय दल मात्र होइन, उनीसँग त्वं शरणम् भनेर लम्पसार नपरेसम्म नेकपाको कुनै पनि तहमा बैठक हुने छाँट देखिन्न । उनले खुलेरै भनिसके जे सक्छौ गर, म छाड्नेवाला छैन । सत्तामा भएकाले नेकपाको ठूलो ढिका उनीसँगै हुन सक्छ । आफूले वा अर्को पक्षले पार्टी फुटाउँदा संख्यात्मक लाभ पनि उनलाई हुन सक्छ । उनले रातारात अध्यादेश जारी गर्न सक्छन् । एमालेको पुरानो ब्यानर उचालेर नयाँ पार्टीको घोषणा गर्न सक्छन् । कांग्रेस, जसपासँग सत्ता समीकरण गर्न सक्छन् । यसमा राष्ट्रपतिको साथ उनले पाउने नै भए । ओलीपथमा राष्ट्रपतिको यात्रा अझ व्यग्र देखिन्छ ।चिन्ता नेकपा फुट्न लाग्यो भनेर होइन, नेकपा फुटोस् भन्ने कामना पनि होइनÙ लोकतन्त्रमा हाम्रा विकल्पहरू किन यसरी एकपछि अर्को गर्दै कमजोर मात्र होइन, टुहुरा र निकम्मा साबित भइरहेछन् भन्ने हो । म लोकतन्त्रबाहेक अर्को राजनीतिक व्यवस्थाको कल्पना गर्न सक्तिनँ । यसको आमुख वा आवरणमा मेरो लगाव होइन । यो त आवश्यकता, अभ्यास र प्रयोगले निर्धारण गर्दै जाने कुरा हो । लोकतन्त्रको गर्भगृहमा जुन मूल्य छ स्वतन्त्रता, समानता र सिर्जनशीलता त्यसको रक्षा मेरो चिन्ता र चासो हो । त्यसलाई सुरक्षित राख्न सके मेरो स्वत्व जोगिन्छ । बाँकी सबै आयाराम गयाराम हुन् । ती सबै समयक्रममा सकिने कुरा हुन् ।"
लाइन खुलेको रात,"मधेस घुम्दै गत डिसेम्बरमा हामी राजमार्गछेउ र अलि भित्रका गाउँहरूमा त गयौं नै, नेपालभारत सीमा क्षेत्रमा पनि घुम्यौं, बास बस्यौं । हुन त आफैं मोरङ र सप्तरीका भएकाले हामीले मोरङको आमगाछीसिकटी क्षेत्र, जोगबनी नाका र सप्तरीका कोशी ब्यारेज, भीमनगर, हनुमाननगर, कुनौली क्षेत्रबारे सानैदेखि देखे, सुने, बुझेका थियौं तैपनि यताका वर्षमा सीमा क्षेत्रमा के भइरहेको छ भनी हेर्ने, सुन्ने, बुझ्ने मन थियो ।झापा, मोरङ र सुनसरीमा केही दिन बिताएर जब सप्तरी पस्यौं, हामीले भाडामा लिएको गाडी फेर्नुपर्यो । कोशीपूर्वका जिल्लाहरूमा सीमा क्षेत्रसम्मै ठीकठाक स्तरको पक्की बाटो थियो । सस्तो भाडादर भएको सानो खाले कारले पनि काम चलेको थियो । तर, कोशीपश्चिम त्यस्तो अवस्था थिएन । जताततै बाटो भत्केको थियो । त्यसैले ठूला पांग्रा भएको स्कर्पियो गाडी लिएर हामीले आफ्नो यात्रालाई निरन्तरता दिएका थियौं ।हामी सप्तरीको सीमा क्षेत्रको पुरानो ऐतिहासिक बजार हनुमाननगर गयौं । प्रधानमन्त्री केपी ओलीले कोशीमा चलाउने भनेको पानीजहाजको अन्तिम बिसौनी हनुमाननगरमै हुने चर्चा छ । हनुमाननगरको कोशी घाट नेपालभारत सीमा क्षेत्रनजिक छ । हामी त्यहाँका बस्ती घुम्यौं । गरिबीको मार त्यहाँका अनुहार, झोपडी, लुगाफाटामा प्रस्ट देखिन्थ्यो । खण्डहर बनिसकेको हनुमाननगरमा केही समय बिताएर हामी सप्तरीका चर्चित गाउँहरू कोइलाडी र तिलाठी गयौं । फर्किंदा हामी कुनौली भन्सारबाट बन्दै गरेको सडक प्रयोग गरेर पुनः भारदह हुँदै गोइठी फर्कियौं । सप्तरीको सीमा क्षेत्रमा चरम गरिबी, परम्परागत समाज र बन्दै गरेका सडक संरचनाहरू जताततै खनिएको देख्यौं । सबै किसिमले शाब्दिक रूपमै सीमान्त हुनु यसैलाई भन्छन् भन्ने लाग्यो ।सिरहा जिल्लामा राजमार्ग छेउको धनगढी (नैनपुर) मा एक रात बसेपछि हामी दिउँसो सीमा क्षेत्रतर्फ लाग्यौं । सिरहाको सीमा क्षेत्रमा हुलाकी सडकको पुनर्निर्माण बडो जोडतोडका साथ भइरहेको थियो । हुलाकी सडक बनेपछि सीमा क्षेत्रको मधेस बिउँझेलाजिम्देलाजाग्ला जस्तो लाग्यो । सीमा क्षेत्रको कुनै गाउँमा रात काट्ने इच्छा भयो । धनुषाको ठाढी गाउँका एक परिचित फेला परे । फोन गरेपछि बस्ने व्यवस्था हुने आश्वासन मिल्यो । सिरहा बजारबाट धनुषाको ठाढी पश्चिमतिर फर्किंदा नाक सोझै पर्छ । बढीमा आधा घण्टा लाग्ला मोटरमा, बीचमा कमला नदी नहुनु हो भने । कमला नदीमा पुल नरहेकाले सीधै नेपालैनेपाल जान सकेनौं । हामीसँग दुइटा विकल्प थिए । कि सिरहा बजारबाट फेरि पूर्वपश्चिम राजमार्गको चोहर्बा पुगेर कमला पुल पार गर्ने र फेरि त्यति नै दूरी दक्षिणतर्फको कच्ची सडकको यात्रा गरेपछि ठाढी पुग्ने, कि त माडर खटौका भन्सारबाट भारतको जयनगर गएर कमला पुल पार गर्ने अनि थोरै उत्तरतर्फ आएपछि सीमा क्षेत्रको महिनाथपुर बजारबाट ठाढी पुग्ने ।हामीले दोस्रो विकल्प रोज्यौं । नेपालको सार्वजनिक वृत्तमा गत दुई दशकयता सीमान्त शब्द संवादको केन्द्रमा रहेकाले पनि हामीलाई सीमा क्षेत्रका दुवैतर्फका समाज हेर्न मन थियो । सजिलै वारपार गर्न सकिने सिमानाबाट यसो भारत भ्रमण पनि हुने । सोहीअनुरूप हामी सिरहा बजारबाट दक्षिणतर्फ लाग्यौं । नेपालभारत सीमामा सशस्त्र प्रहरीको चेकिङ थियो । त्यो खटौका भन्सार रहेछ । सशस्त्रको बर्दीकी, आदिवासी जनजाति देखिने, यस्तै बीसपच्चीस वर्षकी महिला प्रहरीले आदेशिलोरोबिलो बोलीमा कहाँ जाने, किन जाने, कहाँबाट आएको, अरू कोही छ आदि कुरा सोधिन् । हामीले धनुषाको महिनाथपुरबाट ठाढी गाउँ जाने भन्यौं । गाडीमा केके सामान छ ? अमेरिकाबाट रिसर्च गर्न आएको, सिरक, ब्ल्यांकेट र अन्य लगेजहरू छन् भनेपछि जान दिइन् ।सिरहाको धनगढी बजारबाट हिँडेपछि र माडरबाट भारत छिरुन्जेल सिरहा जिल्लामा जति बेर हामी घुम्यौं, अधिकांश मानिस मधेसी देखिएका थिए तर सीमाको चेकपोस्टमा सबै प्रहरी पहाडे मात्र । हामीले कुरा गर्यौं सायद यसैलाई आन्तरिक औपनिवेशीकरण भन्दा होलान् ।कुनै बेला सिरहाको खटौका भन्सारको ठेकेदार कृष्णप्रसाद कोइराला थिए । बीपी कोइरालाको बाल्यकालबारे लेखिएका लेख र पुस्तकमा खटौका भन्सारको चर्चा पढ्न पाइन्छ । बीपीको बाल्यकालको केही समय त्यहीँ बितेको थियो । कृष्णप्रसाद कोइरालाले पहाडबाट बेसार बेच्न आएका गरिबहरूका लुगा पोको पारेर त्यही खटौका भन्सारबाटै राणा प्रधानमन्त्री चन्द्रशमशेरलाई पठाएका थिए । त्यसबापत कोइराला परिवारले सम्पत्ति जफत र प्रवासको पीडा भोग्नुपरेको थियो । हामी यस्तै गन्थनमन्थन गर्दै भारत पस्यौं ।भारततर्फको बेतौनहा पोस्टमा भारतीय प्रहरीहरूको चेकिङ थियो । त्यहाँबाट बेला बाँधको बाटो हुँदै कमला पुल पार गर्यौं । हामी जयनगर बजारमा प्रवेश नगरीकनै ओसराही चोक पुग्यौं । त्यहाँ जताततै चनाको सातु बिक्री भइरहेको थियो, हामीले पनि एक पाकेट किन्यौं । दशगजाको ढिस्को छेवैछेउ कच्ची बाटो थियो । कुनै ठाउँमा अति साँघुरो तर ढलान गरेको बाटो थियो त कुनै ठाउँमा धूले खाल्डाखुल्डी । हाम्रो स्कर्पियो झल्ट्याङझुल्टुङ गर्दै अगाडि बढ्यो । गाडीचालक चौधरीजीले हामी किन यस्तो बाटोबाट गाउँगाउँ गइराखेका छौं भन्ने भेउ पाएका थिएनन् । झमक्क साँझ पर्नै लागेकाले बोर्डरपारि अलिअलि भय पनि लागिरहेको थियो । बोर्डरमा हामीलाई सतर्क भएर जान पनि भनिएको थियो । देउदहा, सिमरारी, छतौनीको बरगाछी नजिकबाट सोध्दासोध्दै हामी महिनाथपुर पुग्यौं । महिनाथपुर नेपालतर्फको बजार होला भन्ने लागेको थियो तर होइन रहेछ । पूरै बजार भारततर्फ रहेछ । बजार पार गरेपछि रेलवे स्टेसन आउँछ जुन नेपालतर्फ पर्दो रहेछ । जयनगरजनकपुर रेलवे लाइन । नेपालतर्फ पनि महिनाथपुर नै भनिन्छ । सानो चोक छ । त्यहाँ रोकिएर हामीले चिया खायौं । फेरि सशस्त्र प्रहरीहरूको दर्शन भयो, सबै अनुहार पहाडे नै । सामान चेक गराई भत्केको रेललाइन पार गरेर गाडी रोक्यौं ।दशगजा छेउमै ससानो इँटाभट्टा जस्तोमा गोबर गुइँठाको चाङ लगाइएको थियो । सम्पर्कसूत्र आइसकेपछि हामी बाटोछेउको उनको घरमा पुग्यौं । घर ओसिलो र साँघुरो थियो । लगत्तै गाउँका केही भद्र पुरुष (झा, मिश्र, गोइत, दास थरका) आगन्तुक देखेर आइपुगे । एक छिन कुराकानी गर्यौं । तीमध्ये एक जना पहाडमा शिक्षक भई सेवानिवृत्त भएका रहेछन् । सदियौंदेखि गोत्रमूलकै घनचक्करमा अल्झेर पहिचान बनाउन बाध्य भएका तिनले थर थाहा पाउनेबित्तिकै गोत्र अनि मूल सोधिहाले । बढी जान्ने भएर गोत्रको उच्चारण सच्याए र मूलको उत्तर सन्तोषजनक नभेटेपछि जुरुक्क उठेर हिँडे । हामीले त्यस साँघुरो ठाउँमा रात काट्न गाह्रो पर्ला कि भनेपछि सम्पर्कसूत्रले आफ्ना काकाकहाँ बस्ने व्यवस्था मिलाए । काकाको सिमेन्टको घर निर्माणाधीन हुँदाहुँदै पनि बस्नयोग्य थियो । साँझ हातमुख धोएपछि गाउँका केही अगुवाहरूसँग कुराकानी गर्यौं ।घुर संवाद ः खाना खाइसकेपछि हामी मुसलमान बस्तीमा घुर खोज्न थाल्यौं । एक छिन हिँडेपछि एक ठाउँमा एक वृद्ध र केही बच्चा घुर ताप्दै गरेको भेटिए । हामी खुसी भयौं र कुराकानी सुरु गर्यौं । त्यहाँ बसेकाहरू एउटै घरका हजुरबुबा, बुबा र नाति थिए । हजुरबुबाको नाम बसुवा शाह (फकिर), छोराको नाम आरिफ शाह रहेछ । त्यस परिवारको पेसाचाहिँ स्थानीय बजारमा कुखुराको मासु बेच्ने रहेछ । फकिर त वृद्ध थिए, छोराको उमेर तीसपैंतीस वर्ष हुँदो हो । नाति बाह्रतेह्र वर्षका थिए । तर नातिचाहिँ पढ्न नमान्ने भन्ने परिवारको गुनासो थियो । फकिरले भने, स्कुल जाँदैन । पासपोर्ट बनाइदेऊ, विदेश जान्छु भन्छ । अबको दुईचार वर्षमा पासपोर्ट बनाएर विदेश पठाइदिने हो ।दोस्रो घुर संवाद त्यही टोलका अताबुल नामका व्यक्तिको घरअगाडि गरेका थियौं । त्यहाँ स्थानीय इँटाभट्टाका सञ्चालक सिठु यादव पनि थिए । एक जनाले भने, म कांग्रेसको मानिस हुँ तर मधेस आन्दोलनमा खुबै सक्रिय थिएँ । दिनदिनै जुलुस, नारा लगाउन जनकपुर जान्थें । तर, यी मधेसिया नेताहरू पनि त्यस्तै भए, जस्तो कांग्रेसकम्युनिस्टहरू थिए । सबै भ्रष्टाचारमा लिप्त छन् ।ठाढी गाउँमा मुसलमान, यादव, साह र ब्राह्मणको बस्ती छ । मुसलमान बस्तीमा नयाँनयाँ पक्की घर बनेको प्रस्ट देखिन्थ्यो । त्यो बस्ती देखेपछि लाग्छ, मधेसमा रेमिट्यान्सको पैसाको सबैभन्दा पहिलो काम घर बनाउने रहेछ । जताततै नयाँनयाँ घर बन्दै गरेका । दूरदराजको देहातमा पनि हार्डवेयरका पसल प्रशस्तै खुलेका थिए ।रेमिट्यान्सको आगमन भएपछि गाउँमा युवाहरूको पढाइमा भन्दा पनि पासपोर्ट बनाउनमा रुचि बढी भएको छ । ठाढीको मुसलमान बस्तीमा दुइटा मदरसा छन् । एउटामा हामी पस्यौं । झन्डै सय बालिकाहरू पढ्दै थिए । मधेसमा युवतीहरू विदेश जाने चलन छैन । शिक्षामा अलि ध्यान दिइयो भने बालिकाहरूको शिक्षामा नयाँ फड्को देखिन सक्छ ।गाउँका घुर संवादहरू सकेर आएपछि केही स्थानीय र शिक्षकसँग कुराकानी भयो । ती सबै हिन्दु थिए । दुई जना यादव र एक जना साह । कुराकानीको सिलसिलामा उनीहरूले भने, यहाँ मुसलमानको बाहुल्य छ तर वडाको निर्वाचनमा धेरै राजनीति खेलेर हिन्दुलाई जितायौं । एउटा मात्रै मुसलमान उठेको भए उनीहरू नै जित्ने थिए । हामीले पोलिटिक्स खेलेर दुई जना मुसलमानलाई उठाइदियौं, यता हिन्दु एक जना मात्र । बल्ल हाम्रो हिन्दुले चुनाव जित्यो ।हामी राति बडो कष्टका साथ सुत्यौं । बीस दिनको पूरै यात्रामा त्यही एउटा रात थियो जहाँ हामीलाई एउटै ओछ्यानमा साँघुरिएर सुत्नुपर्यो । शौचालय नजिकै थियो तर पानी टाढाबाट बोकेर ल्याउनुपर्ने । त्यसमा फेरि रातभरि अनौठो आवाज आइरह्यो । जसोतसो रात काट्यौं ।मूलबाटोबाट अलग त्यस साँघुरो गल्लीमा पनि त्यो अनौठो आवाज मोटरसाइकल आवतजावतको रहेछ । हामीले लख काट्यौं रातभरिमा कम्तीमा एक हजार पटक मोटरसाइकल हामी सुतेको घरको अगाडिबाट ओहोरदोहोर गरेको हुनुपर्छ । रातभरि गुडुडुडुगुडुडुडु गरेको गर्यै । राति शौचालय जानुपर्दा देख्यौं गुड्दै गरेका मोटरसाइकलमा अटीनअटी सामानको चाङ ।बिहानै हामीले स्थानीयसँग सोध्यौं, रातभरि किन त्यत्रा विधि मोटरसाइकल हिँडेका ? कहाँ हिँडेका ती युवक ? के बोकेर ? तिनले भने, भारतको सीमावर्ती सहर जयनगर, महिनाथपुरबाट तस्करी हुँदै थियो । हिजो राति लाइन खुलेको रात थियो ।भोलिपल्ट बिहान हामी नजिकैको गाउँ झिझातर्फ लाग्यौं । फाँटमा पुगेपछि देख्यौं बाटाबाटामा झोपडी आकारका रक्सीभट्टी खुलेका रहेछन् । यो रेमिट्यान्सको कमाल हुनुपर्छ भन्दै कुरा पनि गर्यौं । झिझा पासवानहरूको गाउँ हो । सुरुकै घरमा एक शिक्षकले करिब बीस बालबालिकालाई ट्युसन पढाउँदै थिए । हामी गाउँमा पस्यौं । एकाबिहानै बोर्डिङ स्कुलको ठूलो बस आएको रहेछ । राम्राराम्रा लुगा लगाएका, ब्याग बोकेका बच्चाहरू बस चढेर इङ्लिस माध्यमको बोर्डिङ स्कुल जाँदै थिए । अर्को स्कुलको भ्यान पनि आएको रहेछ । गाउँमा बाटो ढलान गरिएको थियो । मानिसहरू हृष्टपुष्ट देखिन्थे । झिझाको इतिहास डरलाग्दो सुनेका थियौं तर वर्तमान बिलकुल फरक देखियो । बच्चाहरू पढ्न जाने, युवाहरू विदेश गएर फर्केका ।केही पुराना मानिसहरूसँग कुराकानी गरीवरी फर्केर फेरि ठाढीमा आई खाना खायौं र यदुकहातर्फ लाग्यौं । हिँड्नुअगाडि एउटा पानपसल देखेर पान खान रोकियौं । बाटामा अनौठो दृश्य देख्यौं । बाटो दुवैतर्फ ढलान भएको तर बीचको करिब सय मिटर बिनाढलानको । हामीलाई अनौठो लाग्यो । सोध्यौं, यस्तो किन ? पानपसलेले भने, निर्वाचनमा जितेको वडाध्यक्षलाई भोट नदिएका मानिसहरूको घरअगाडिको बाटो हो, त्यसैले नबनेको । ग्रामीण समाजमा भोट, निर्माणको काम, द्वन्द्व कसरी एकअर्कासँग गाँसिएका रहेछन् भन्ने सोचेर हामी अचम्मित भयौं ।लाइन खुलेको रात ः मधेसका शास्त्रीय अध्येता फ्रेडरिक गेजका अनुसार (१९७५), नेपालभारत सीमा क्षेत्रलाई मूलतः चार थरी समस्याले गाँजेका छन् अस्पष्ट सीमारेखा, आपराधिक गतिविधि, तस्करी र अप्रवासन ।काठमाडौंका मिडियामा अस्पष्ट सीमारेखाबारे अनेक विवादको कभरेज भइरहन्छ । प्रायः भारतले सीमा मिचेको शीर्षकको समाचार छापिन्छ । खुला सिमानाका कारण दुवैतर्फका सीमाञ्चलमा अपराध हुनु पुरानो समस्या हो । दुवै देशका अपराधीहरू एक देशमा गएर अपराध गर्ने र अर्को देशमा आएर लुक्ने गर्छन् । सम्भवतः यही कारण सीमाक्षेत्र एक प्रकारले अपराधको क्रीडास्थल मानिन्छ । यस विषयमा दुवै देशका सुरक्षा निकायबीच बेलाबेलामा तनाव र सहकार्य दुवै हुने गर्छ ।आप्रवासन पनि समस्या हो । भारत ठूलो देश भएका कारण नेपालतर्फबाट गएका मानिसहरू त्यहाँ सजिलै अटाउँदा रहेछन् तर भारतबाट थोरै मात्रै नेपाल पसे भने यहाँको जनसांख्यिक बनोटमा उथलपुथल आउन सक्छ । त्यसकारण यो पनि काठमाडौंका मिडियामा व्यापक चर्चाको विषय बन्दै आएको छ ।त्यसरी नै सीमा क्षेत्रमा हुने तस्करी पनि एउटा अनौठो समस्या छ ।माथि नै भनियो, ठाढीमा हामी बसेको घरअगाडिबाट राति हजारौंपटक मोटरसाइकल कुदेका थिए, जुन लाइन खुलेको रात थियो । नेपालमा खाद्यान्न लगायतका सामग्रीहरू भारतबाट आउने गर्छन् । त्यस क्षेत्रका जानकारहरूका अनुसार, भारतबाट औपचारिक आयात जति हुन्छ, त्यसभन्दा बढी तस्करी हुन्छ । सीमा क्षेत्रका सहरबजारबाट तस्करी गर्ने पनि अनेक तरिका हुँदा रहेछन् । सीमा क्षेत्रका व्यापारीहरूले नै सबै लाइन मिलाउँछन् । भारततर्फको प्रादेशिक प्रहरी सामेल हुन्छ । जस्तो गण्डक पश्चिमको सीमा क्षेत्रमा उत्तरप्रदेश प्रहरी हुन्छ भने पर्सापूर्वको सीमा क्षेत्रमा बिहार प्रहरी । त्यसका साथै सन् २००१ देखि भारतले सीमा सुरक्षा बल पनि तैनाथ गरेको छ । हरेक तीनचार किलोमिटरको दूरीमा सीमा सुरक्षा बलको पोस्ट राखिएको छ । मधेसमा माओवादी जनयुद्धको प्रभाव विस्तार भएपछि भारतले सीमा क्षेत्रमा सीमा सुरक्षा बल तैनाथ गरेको थियो । सन् २००७ को जनवरीमा मधेसमा ठूलो आन्दोलन भएपछि नेपाल सरकारले पनि त्यही वर्षको मार्चदेखि सशस्त्र प्रहरी बललाई सीमा सुरक्षाको जिम्मा दिने निर्णय गरेको थियो । नेपालतर्फ करिब सातआठ किलोमिटरको दूरीमा सशस्त्र प्रहरीको पोस्ट राखिएको छ । त्यसका अलावा नेपाल प्रहरीले पनि आफ्नो काम गरिआएको छ ।लाइन खुल्नुको अर्थ हो सीमा क्षेत्रमा दुवै देशका सुरक्षाकर्मीहरूको सहमतिमा तस्करी हुनु । हामी बसेको रात भारतको महिनाथपुर र नेपालको ठाढी क्षेत्रमा लाइन मिलेको रहेछ । भारतको जयनगर वा महिनाथपुरबाट ओसारिएको सामान नेपालतर्फको लक्षित स्थानसम्म पुर्याउन मोटरसाइकल प्रयोग हुँदो रहेछ । पुर्याउने मान्छेलाई भरिया, बिलेकिया वा क्यारियर भन्दा रहेछन् ।सीमाक्षेत्रको समस्याबारे गरिएका अनेकौं अध्ययनमा तस्करीको समाजशास्त्र र व्याकरणबारे वर्णन पाइन्छ । सीमा क्षेत्रमा सानै उमेरदेखि मानिसहरू ओसारपसारमा संलग्न हुँदा रहेछन् । सुरुसुरुमा दिनको समय दुईचार किलो सामग्री ओसारपसारबाट कारोबार सुरु गरिन्छ । बानी बसेपछि त्यस्ता मानिसमध्ये धेरैको पेसा नै त्यही भइदिन्छ । दिउँसोको समयमा प्रशस्तै महिलाहरू यस्ता काममा लागेका हुन्छन् । एक अध्ययनअनुसार, पश्चिम तराईको सीमावर्ती भारतीय प्रान्त उत्तरप्रदेशको बहराइच कारागारमा सयौं महिलाहरू जेल जीवन बिताइरहेका छन् । बिहारका जेलहरूमा पनि त्यति नै नेपाली महिला र पुरुषहरू थुनिएका हुन सक्छन् ।सीमा क्षेत्रमा हुने तस्करी प्रहरी प्रशासनका लागि पैसा कमाउने एटीएम सरहको कारोबार बनेको छ । हामीले आफ्नो भ्रमणका क्रममा पत्ता लगाउँदा तस्करहरूले सामान पुर्याउने अन्तिम स्थान र सीमा क्षेत्रका बीचमा पर्ने सबै प्रहरी पोस्टलाई मिलाएका हुने रहेछन् । सीमा क्षेत्रको प्रशासन र सुरक्षा निकाय नमिली लाइन मिल्नै सक्दैन । यो धेरै पुरानो कुरा हो । नयाँ प्रशासक वा सुरक्षा प्रमुखहरू सरुवा भएर आउँदा आफ्नो प्रभाव देखाउन सुरुसुरुमा यसमा केही कडाइ गरिन्छ । यदाकदा तस्करीका सामग्रीहरू पक्राउ गरिन्छ । कहिलेकाहीँ देखाउनकै लागि पनि यस्तो हुने गर्छ । कुरा मिलेपछि सब थोक सामान्य हुँदो रहेछ ।सामानहरूको तस्करी भारतबाट मात्रै हुने होइन, नेपालबाट पनि त्यत्तिकै हुन्छ । यो पनि पुरानै समस्या हो । अन्य देशबाट सहुलियत दरमा नेपालले पाउने सामग्रीहरूको तस्करी भारततर्फ हुँदो रहेछ । गेजका अनुसार, सन् १९५० र ६० को दशकताका रुस, चीन, युरोपबाट प्राप्त हुने सिमेन्ट, चिनी, कपडा, कलम, साइकलको व्यापक मात्रामा भारततर्फ तस्करी हुन्थ्यो । जंगल फँडानी भएका बेला काठबाहेक सनपाट, धान र वस्तुभाउ पनि नेपालबाट भारततर्फ तस्करी हुने गरेको कुरा दुवै देशका संसद्मा समेत चर्चा हुने गर्थ्यो । अचेल चुरेको ढुंगागिट्टी र तेस्रो मुलुकबाट आयातित सुपारी, केराउमटर आदि भारततर्फ तस्करी हुने गर्छन् ।तस्करीका बेला मोटरसाइकल, सामान र मान्छेसमेत पक्राउ परे भने तिनलाई छुटाउने गज्जबको तरिका रहेछ । सामानलाई मिलेमतोमा भन्सार कार्यालयले लिलामी गर्छ । त्यस्तो कार्यमा प्रायः भारतीय नम्बर प्लेटका मोटरसाइकलहरूको प्रयोग भएको हुन्छ । पक्राउ परेपछि भन्सार कार्यालयले त्यस्ता मोटरसाइकलहरू थोकमा लिलाम गर्छ । तर मान्छेको सवालमा चाखलाग्दो बन्दोबस्त हुन्छ । प्रायः मान्छे समातिए पनि पैसा खाएर भगाइन्छ र तस्कर भागेको देखाइन्छ । समातिएको मान्छेलाई यदाकदा जेल पनि पठाइन्छ, तर प्रायः सामान र मोटरसाइकल बराबरको मूल्यांकन गरेर धरौटी बुझायो भने मान्छे छुटिहाल्छ ।शिक्षाका कुरा ः सीमा क्षेत्रका दुवैतर्फका समाजमा पढाइभन्दा पनि द्रुत आर्थिक उपार्जनको लतसंस्कृति विकास भएको देखिन्छ । दुवैतर्फका सीमान्त राज्यद्वारा उपेक्षित त छँदै छन्, केन्द्रीकृत राष्ट्रका लागि सुरक्षा तैनाथीबाहेक । बालबालिकाहरू सानै उमेरदेखि सरसामानको ओसारपसारमा संलग्न हुन्छन् । थोरबहुत पैसा हात पर्न थाल्छ । परिवारमा गरिबी रहेकै हुन्छ । थोरै पनि आम्दानी अभिभावकका लागि लोभलाग्दो हुन्छ । तिनै बालबालिका युवा अवस्थामा पुग्दासम्म जोखिम मोल्ने खालका भइसक्छन् । सानै उमेरदेखि सजिलै पैसा कमाउन थालेपछि बालबालिकामा स्कुले लेखपढतर्फ वा मिहिनेत गर्नतर्फ रुचि मर्न थाल्छ । अवैध आर्जनले ठीकबेठीकबीचको नैतिक सीमारेखा धमिल्याइदिन्छ । अलिक महँगा सामानहरू (लागूपदार्थ) पनि तस्करी गर्न थाल्छन् । मोटरसाइकल प्रयोग गर्छन् । कतिपयले आफ्नै कारोबार गर्छन् त कतिपयले व्यापारीहरूका लागि भरियाको काम गर्छन् । यसरी सीमा क्षेत्रमा शिक्षाभन्दा पनि तस्करी र अपराधको जालो फैलिरहेको हुन्छ र सन्ततिदरसन्तति भ्रष्टीकृत भएर आपराधिक वृत्तितर्फ ढल्किन्छन्, दिगो र दूरगामी उपलब्धिका लागि परिश्रम गर्नुको सट्टा ।मिश्र अमेरिकास्थित लुइस विश्वविद्यालयमा अंग्रेजीका विभाग प्रमुख हुन् भने साह नेपाल मधेस फाउन्डेसनमा आबद्ध छन् ।"
कोभिड संक्रमण र रेडियोलोजी,"मानव सभ्यताले संक्रामक रोग र बेलबखतको महामारीबाट आदिकालदेखि नै विभिन्न चुनौतीको सामना गर्दै आइरहेको छ । मलेरिया, क्षयरोग, बिफर, इन्फ्लुएन्जा, हैजा, प्लेगजस्ता रोगहरू मानव सभ्यतासँगै परिष्कृत हुँदै गए र ठूलै जनधनको क्षति गरेÙ कति हराउँदै गए, कतिले संसारलाई अझै आक्रान्त पारिरहेका छन् । प्रकृतिले मनुष्यको शरीरमा विभिन्न रोगबाट बच्न प्रतिरोधात्मक क्षमता प्रदान गरेको हुन्छ । त्यही क्षमतालाई चिर्दै र विज्ञानको सीमितता तथा मानव सभ्यताको चरम आधुनिकीकरणको उपहास गर्दै विभिन्न रोग हामीमाझ विकराल रूपमा प्रस्तुत हुने गर्छन् । महिनौंपहिले चीनमा कोभिड१९ को उद्गम हुँदा यो रोगले यस्तो रूप धारण गर्ला भन्ने अनुमान कतै थिएन, र आज यसबारे विभिन्न खोजअनुसन्धान चलिरहँदासमेत भविष्यमा यसको प्रारूप कस्तो होला भनी किटान गर्न सकिने अवस्था छैन । हाललाई यो रोगसँगै बच्दै र संयमित हुँदै जीवनयापन गर्नुको विकल्प छैन ।रोकथाम, पहिचान र निदानले रोगलाई नियन्त्रणमा राख्छ । चिकित्सा विज्ञानका विभिन्न संकायको सामूहिक प्रयासबाट विगतमा अनेक संक्रामक रोगउपर विजय प्राप्त गरिएको सर्वविदितै छ । चिकित्सा विज्ञानको उदाउँदो र बहुआयामिक एक संकाय हो रेडियोलोजी । सामान्य भाषामा रेडियोलोजी भन्नाले विकिरणको प्रयोगबाट शरीरभित्रका अंगको अध्ययन बुझिन्छ । सन् १८९५ मा विल्हेल्म कोनार्ड रोन्टजेनको एक्सरेको आविष्कारदेखि अहिले सूक्ष्म घाउ मात्रबाट गरिने विभिन्न अंगका जटिल शल्यक्रियाहरूले समेत रेडियोलोजीले चिकित्सा विज्ञानमा मारेको फड्को दर्साउँछन् । रोग पत्ता लगाउन भनेर सुरु भएको डाइग्नोस्टिक रेडियोलोजी आज रोग निदानका लागि हुने इन्टरभेन्सनको अभिन्न अंग बनेको छ । शरीर नचिरीकनै विभिन्न अंग कम्प्युटरमा हेर्न मिल्ने र त्यसलाई सामान्य घाउ मात्रबाट विभिन्न पाइप र तारका मद्दतले शल्यक्रिया गर्न मिल्ने भएपछि रेडियोलोजीले चिकित्सा संसारमा नयाँ आयाम थपेको छ । अहिले विकिरणको प्रयोग गर्ने एक्सरे, सीटी स्क्यान, म्यामोग्राम, फ्लुरोस्कोपी, एन्जियोग्राफी तथा विकिरणरहित अल्ट्रासाउन्ड, एमआरआई लगायतबाट रोग पत्ता लगाउने तथा निदान गर्ने गरिन्छ । रेडियोलोजी विभागको विकास र यस अन्तर्गतका सूक्ष्म शल्यक्रिया पद्धतिहरूलाई पाश्चात्य जगत्मा अस्पतालको सूचकका रूपमा समेत हेर्ने गरिन्छ ।विश्व स्वास्थ्य संगठनले कोभिड१९ सम्बन्धी विभिन्न जानकारी तथा सन्दर्भ सामग्री उपलब्ध गराउँदै आएको छ । मिल्दाजुल्दा यस्तै रोगहरू विगतमा देखिए पनि कोभिड१९ विभिन्न रूपमा नौलो छ । हालसम्मको प्रयासले यस रोगबाट बच्न सकिने जीवनशैली, रोग पहिचानका आधारहरू र उपचारका लागि गर्न सकिने विभिन्न प्रयत्नबारे सफल अन्वेषण गरेको भए पनि रोग नियन्त्रणका लागि खोप र भाइरस निष्क्रियताका लागि ओखती भने अझै परीक्षणकै क्रममा छन् । कोरोना भाइरस प्रमुखतः श्वासप्रश्वासका माध्यमबाट सर्ने गर्छ । नाक तथा माथिल्लो सासनली हुँदै तल्लो सासनली र फोक्सोलाई कोरोना भाइरसले आक्रान्त पार्छ र फोक्सोका कोषिकाहरूलाई क्षति गर्छ । त्यही क्षतिका कारण शरीरले फोक्सोबाट प्राप्त गरिरहेको अक्सिजनमा कमी आउन थाल्छ र विभिन्न जोखिमहरू उत्पन्न हुन थाल्छन् । पीसीआर प्रविधिबाट माथिल्लो सासनलीमा रहेका भाइरसको पहिचान गर्न सकिन्छ र यो नै सबैभन्दा विश्वसनीय र प्रचलित विधि हो ।रेडियोलोजीको प्रयोगबाट शरीरका भित्री अंगहरूको जानकारी हुने भएकाले कोभिड१९ को क्षति पहिचानमा रेडियोलोजीको भूमिका रहन्छ । छातीको एक्सरे र सीटी स्क्यानबाट फोक्सोको स्थितिबारे जानकारी प्राप्त गर्न सकिन्छ । सीटी स्क्यान प्रविधिको प्रयोगबाट कोभिड१९ को पहिचान र स्क्रिनिङ गर्न सकिने विभिन्न आकलन भए पनि अमेरिकन कलेज अफ रेडियोलोजीले उपचाररत बिरामीहरूमा मात्र यसको प्रयोग गर्न निर्देशिका जारी गरेको छ । कोभिड१९ को संक्रमणले फोक्सोमा देखिने असरहरू चित्रमा उतार्न सकिने भएकाले रोगको असर बढ्दो वा घट्दो के छ भनेर अध्ययन गर्न सकिन्छ । यसले रोगको समग्र निदानमा महत्त्वपूर्ण र निर्णायक भूमिका निर्वाह गर्छ । कोरोना भाइरसको संक्रमणसँगै फोक्सोमा विभिन्न किसिमका दाग देखा पर्छन् । यिनै दागहरूको अवस्था, प्रकार र वितरणबाट रोगको स्थितिबारे जान्न सकिन्छ । कोभिड१९ बाहेकका उस्तै प्रकृतिका अन्य संक्रमणबाट समस्या उत्पन्न भएको हुन सक्ने जानकारीसमेत हासिल गर्न सकिन्छ । अल्ट्रासाउन्डको प्रयोगबाट समेत सिकिस्त बिरामीहरूमा विकिरणरहित तवरले विभिन्न शारीरिक स्थितिको जानकारी प्राप्त गर्न सकिन्छ । कोभिड१९ हाल पनि अनुसन्धानकै विषय रहेकाले यससम्बन्धी विभिन्न तथ्य भविष्यमा अझ उजागर हुँदै जानेछन् ।रेडियोलोजीको प्रयोग अनिवार्य रूपमा चिकित्सकीय सल्लाह र आवश्यकताअनुरूप मात्र गर्नुपर्छ । स्वपहिचानका लागि आफैं एक्सरे र सीटी स्क्यान गराउँदा जोखिम बढ्ने सम्भावना उच्च हुन्छ । एकातर्फ विकिरणको प्रयोगबाट सञ्चालित हुने यी जाँचहरूले शरीरमा क्षति पुर्याउन सक्छन् भने, अर्कातिर सीमित स्रोत भएको हाम्रो देशमा संक्रमितले बिनासावधानी यस्ता यन्त्रको उपयोग गर्दा अन्य बिरामी र स्वास्थ्यकर्मीमा भाइरस सर्ने सम्भावना रहन्छ ।कोभिड१९ को महामारी जति विकराल भए पनि यसबाट सुरक्षित रहने उपायहरू अवलम्बन गर्न सके उति नै सहज छन् । मानिसमानिसबीच न्यूनतम एक मिटरको भौतिक दूरी, अन्य व्यक्तिको नजिक वा सम्पर्कमा रहँदा मास्कको प्रयोग तथा नियमित हातको सरसफाइ गर्नाले मात्र पनि यो रोगबाट अधिकतम सुरक्षित रहन सकिन्छ । ज्वरो, रुघाखोकी वा श्वासप्रश्वासमा केही समस्या आएमा अनिवार्य चिकित्सकीय परामर्श लिनुपर्छ । कोभिड१९ अबको केही दिनको मात्र समस्या नभएकाले सुरक्षित, संयमित र स्वस्थ जीवनशैली अपनाउनु नै हामी सबैका लागि एक मात्र प्रतिरक्षाको विकल्प हो ।लोहनी र झा चिकित्सक हुन् ।"
जो दोस्रो कार्यकालका लागि पराजित भए,"वासिङटन (एजेन्सी) अमेरिकामा नोभेम्बर ३ मा भएको राष्ट्रपतीय चुनावमा जो बाइडेन विजयी भएका छन् । अमेरिकी सञ्चारमाध्यमले बाइडेन २ सय ७३ का इलेक्टोरल मतसहित विजयी भएका जनाएका छन् । पछिल्लो परिणामअनुसार रिपब्लिकन पार्टीबाट प्रतिस्पर्धामा उत्रेका ट्रम्पले २ सय १३ इलेक्टोरल मत छ । ५ राज्यको परिणामा आउन अझै बांकी छ । जो बाइडेनसँग पराजित भएपछि ट्रम्प दोस्रो कार्यकाल गुमाउने एघारौं अमेरिकी राष्ट्रपति भएका छन् । पछिल्लो समय महामारीका रूपमा फैलिएको कोभिड१९, भाइरसका कारण अमेरिकी अर्थतन्त्रमा आएको संकट, बेरोजगारी समस्या, आप्रवासीप्रतिको कठोर कदम, विदेश मामिलामा असफल नीति, रंगभेदी क्रियाकलाप तथा अघिल्लो चुनावताकाका वाचा पूरा गर्न नसकेका कारण ट्रम्प पराजित भएका विश्लेषकहरूको भनाइ छ । चुनावको अन्तिम मतपरिणाम सार्वजनिक हुने क्रममा निकै बेचैन देखिएका ट्रम्पले पछिल्ला केही घण्टा टेलिफोन र टेलिभिजनमा समय बिताएका सीबीएस न्युजले जनाएको छ । शनिबार उनले आफ्नो समय ओभल अफिस तथा निवासमै बिताएका जनाइएको छ ।मतगणनामा बाइडेनले अग्रता कायम गर्दै गएपछि मतगणना रोक्न माग गरेका ट्रम्प आफ्ना सहयोगीहरू निकै कम मात्रामा सडकमा उत्रेका भन्दै क्रुद्ध र निराश बनेका थिए । ट्रम्पको निर्वाचन अभियानले कानुनी लडाइँ लड्ने बताएको भए पनि कतिपय सहयोगीले त्यसबारे चुनाव हुनुभन्दाअघि वा मतगणना सुरु नहुँदै सोच्नुपर्ने बताएका जनाइएको छ । ट्रम्प समूहले हालसम्म विभिन्न ४ वटा राज्यमा कानुनी चुनौती पेस गरेको छ । तर चुनाव वा मतगणनामा धाँधली भएको कुनै ठोस प्रमाण नरहेको रिपब्लिकन नेताहरूको भनाइ छ । ट्रम्प समूहले कानुनी कारबाही अघि बढाउने भन्दै त्यसका लागि आवश्यक पर्ने दसौं लाख डलर चन्दामार्फत संकलन गर्नका लागि आह्वान गरेको छ । बीबीसीका अनुसार चुनावमा धाँधली भएको विषयमा कैयौं रिपब्लिकन नेताहरूले कुनै प्रतिक्रिया सार्वजनिक गरेका छैनन् । ट्रम्प पक्षधरले विवादित बताउन खोजेको पेनसिल्भेनियाका सिनेटर प्याट टुमेले धाँधली नभएको बताइसकेका छन् । सन् २०१२ मा राष्ट्रपति उम्मेदवार मिट रोम्नीले ट्रम्पले गरेका आधारहीन दाबीले अमेरिकामा मात्र नभई विश्वमा नै स्वतन्त्रताको विषयमा धक्का पुग्ने प्रतिक्रिया दिएका छन् । ट्रम्पका छोरा डोनाल्ड ट्रम्प जुनियरले रिपब्लिकन नेताहरू सञ्चारमाध्यमसँग डराएका आरोप लगाएका छन् ।रिपब्लिकन नेताहरूको अनुरोधपछि सर्वोच्च अदालतले पेन्सल्भेनिया राज्यका अधिकारीलाई हुलाकमार्फत निर्वाचनको दिनभन्दा पछि प्राप्त भएका मतपत्र छुट्टै राख्न आदेश दिएको छ । तर त्यस्ता मतपत्रको संख्या निकै कम भएकाले चुनावी परिणाममा असर पर्ने सम्भावना नरहेको अधिकारीहरूले बताएका छन् । दुई सय ३१ वर्ष लामो अमेरिकी राष्ट्रपतीय चुनावी इतिहासमा यसअघि ४४ मध्ये १० जना राष्ट्रपति दोस्रो कार्यकालका लागि असफल भएका छन् । जोन अफ केनेडीको भने राष्ट्रपति छँदै हत्या गरिएको थियो । पछिल्लो पटक सन् १९९२ मा तत्कालीन अमेरिकी राष्ट्रपति जर्ज एच डब्लू बुस दोस्रो कार्यकालका लागि पराजित भएका थिए । उनलाई डेमोक्य्राट उम्मेदवार बिल क्लिन्टनले हराएका थिए । अमेरिकाका ४१ औं राष्ट्रपति बुस सन् १९७६ देखि १९८० सम्म केन्द्रीय अनुसन्धान संस्थाको निर्देशक थिए । उनका छोरा जर्ज डब्लू बुस भने २००० देखि दुई कार्यकाल राष्ट्रपति भए । त्यस्तै, सन् १९८० मा जिमी कार्टर पनि दोस्रो कार्यकाल निर्वाचनमा असफल भएका थिए । उनी रोनाल्ड रेगनसँग पराजित भएका थिए । आफ्नो जीवनमा कुनै पनि चुनाव नजितेका गेराल्ड फोर्ड पनि दोस्रो कार्यकालका लागि असफल भएका थिए । स्न १९७३ देखि उपराष्ट्रपति रहेको उनी रिचार्ड निक्सनको राजीनामासँगै सन् १९७४ देखि ३ वर्ष राष्ट्रपति भएका थिए । उनी १९७६ को चुनावमा जिम्मी कार्टरसँग पराजित भए । सन् १९२८ मा राष्ट्रपति बनेका हर्बट हुभर एक वर्षपछिको आर्थिक संकट पार लगाउन नसकेपछि १९३२ को चुनावमा फ्रांकलिन डी रुजबेल्टसँग पराजित भए । सन् १९०९ देखि १९९३ सम्म राष्ट्रपति बनेका विलियम होवार्ड टाफ्ट दोस्रो कार्यकालका लागि असफल भए । १९१२ को चुनावमा उड्रो विल्सनसँग हारेका उनी अमेरिकाको राष्ट्रपति र प्रधानन्यायाधीश बन्ने एकमात्र व्यक्ति हुन् । राष्ट्रपति भएसँगै उनले अफ्रिकी मूलका अमेरिकीलाई संघीय जागिरमा नियुक्त नगर्ने उद्घोष गरेका थिए । सन् १८८८ मा आफूले पराजित गरेका ग्रुभर क्लेभल्यान्डसँग १८९२ हारेपछि बेन्जामिन ह्यारिसन दोस्रो कार्यकाल राष्ट्रपति हुन पाएनन् । लगातार दोस्रो कार्यकाल पदमा बस्न नपाएका भए पनि क्लेभल्यान्डले ह्यारिसनलाई पराजित गर्दै १८९२ मा दोस्रो पटक राष्ट्रपति भएरै छाडे । त्यसअघि उनी १८८४ मा विजयी भएका थिए । निकै प्रतिस्पर्धात्मक रहेको १८८८ को चुनावमा लोकप्रिय मत भने क्लेभल्यान्डकै पक्षमा परेको थियो । दोस्रो कार्यकाल ताकेका मार्टिन भान बुरेन पनि १८४० मा पराजित भएका थिए । त्यसैगरी, जोन क्विन्सी एडम्सले पनि दोस्रो पटकको चुनावमा हार व्यहोरेका थिए । उनी अमेरिकाका दोस्रो राष्ट्रपति जोन एडम्सका छोरा हुन् । त्यतिबेला उनको दल विभाजन नजिक पुगेका कारण पनि उनी पुनः निर्वाचित हुन नसकेको जनाइएको छ । उनको पराजयसँगै डेमोक्य्राटिकरिपब्लिकन दल विभाजन भएको थियो । जोन एडम्सले पनि आफ्नो कार्यकाल दोहोर्याउन सकेनन् । उनी दोस्रो कार्यकालका लागि पराजित हुने पहिलो राष्ट्रपति हुन् । सन् १७८९ मा अमेरिकी राष्ट्रपति कार्यालय स्थापना भएपछि जर्ज वासिङ्टनलाई राष्ट्रपति बनाइएको थियो । जोन त्यतिबेला उपराष्ट्रपति बनेका थिए ।"
विहारको विधानसभा चुनाव सकियो,"पटना (एजेन्सी) भारतको विहार राज्यमा विधानसभा चुनाव सकिएको छ । शनिबार भएको तेस्रो चरणको चुनावमा ५५ प्रतिशत मत खसेको अधिकारीहरूले जनाएका छन् । १७ जिल्लामा शान्तिपूर्ण रूपमा मतदान सकिएको अधिकारीहरूले जनाएका छन् । ७९ सिटका लागि भएको शनिबार भएको चुनावमा १ हजार २ सय ४ जना उम्मेदवार छन् । यसअघि अक्टोबर २८ पहिलो र नोभेम्बर १ मा दोस्रो चरणको मतदान भएको थियो । पहिलो चरणबाट ७१ तथा दोस्रो चरणको मतदानबाट ९४ सदस्य चयन हुनेछन् । चुनावको मतगणना नोभेम्बर १० देखि सुरु हुने जनाइएको छ । तेस्रो चरणको मतदान सकिएसँगै सार्वजनिक एक्जिट पोलले सत्तारूढ राष्ट्रिय लोकतान्त्रिक गठबन्धन (एनडीए) ११६ सिटमा विजयी हुने देखाएका छन् । राष्ट्रिय जनता दल (आरजेडी) का तेजस्वी यादव नेतृत्वको विपक्षी गठबन्धनले १२० सिट आफ्नो पक्षमा पार्ने प्रक्षेपण गरिएको छ । विहारको विधानसभामा २४३ सिट छन् । अधिकारीहरूले कोभिड१९ को महामारीका बाबजुद विहारको चुनावमा मतदाताहरूले उल्लेखनीय उपस्थिति जनाएका बताएका छन् । शनिबार बिहान ७ बजेदेखि सुरु भएको मतदानमा कोभिड१९ बाट जोगिन मतदाताहरूलाई आधारभूत मापदण्डहरू अपनाउन निकै कडाइ गरिएको थियो । मतदानका बेला अपनाउनुपर्ने मापदण्डबारे निर्वाचन आयोगले निर्देशिका बनाएर जारी गरेको थियो । मापदण्डमा विद्युतीय मतदान यन्त्रलाई सेनिटाइज गर्नुपर्ने, सबैले मास्कको अनिवार्य प्रयोग गर्नुपर्ने, प्रतिरक्षात्मक अन्य साधनहरूको प्रयोग गर्नुपर्ने, सेनिटाइजर, साबुन र पानी सबैलाई पर्याप्त उपलब्ध गराउनुपर्ने, सामाजिक दूरी कायम गर्नुपर्नेलगायत कुरा उल्लेख गरिएको छ ।कोभिड१९ को महामारीबीच भारतमा पहिलोपटक भइरहेको चुनाव भएकाले पनि यसमार्फत महामारी रोकथामका लागि सरकारले गरेको प्रयास र प्रदेश सरकारका पाँच वर्षका कामप्रति जनमतको बुझाइ पनि प्रस्ट हुनेछ । गत वर्षको लोकसभा चुनावपछि भएका राज्य चुनावहरूमा एकपछि अर्को हार बेहोरेकाले पनि नरेन्द्र मोदी सरकार र भारतीय जनता पार्टी (भाजपा) का लागि पनि विहारको चुनाव परीक्षाका रूपमा हेरिएको छ । विगतदेखि नै विहारको राजनीतिमा जातीय समीकरण हाबी हुँदै आएकाले त्यसैअनुसारको उम्मेदवार पनि चयन गर्ने गरिएको छ । जातीय समीकरणले प्रमुख भूमिका खेल्ने भएकाले गठबन्धन निर्माणदेखि सिट बाँडफाँट र उम्मेदवार चयन पनि त्यसैअनुसार हुने गरेको छ । गत वर्षको लोकसभा चुनावमा राज्यका सबै ४० सिट जितेको सत्तारूढ राष्ट्रिय लोकतान्त्रिक गठबन्धन (एनडीए) विधानसभा चुनावमा पनि त्यस्तै नतिजा दोहोर्याउने दाउमा छ । राष्ट्रिय जनता दल (आरजेडी) र भारतीय राष्ट्रिय कंग्रेसलगायतको विपक्षी महागठबन्धन पुनः एकपटक सन् २०१५ को परिणाम निल्कने अपेक्षामा छन् । पाँच वर्षअघि आरजेडीले ८० सिट जितेर पहिलो पार्टी बनेको थियो दोस्रोमा जेडीयूले ७१ सिट हात पारेको थियो । भाजपा भने ५३ सिटमा सीमित भएको थियो । त्यसैगरी कांग्रेसले २७ सिट जितेको थियो । अघिल्लो चुनावमा महागठबन्धनमा आवद्ध मुख्यमन्त्री नीतिश कुमारको जनता दल युनाइटेड (जेडीयू) यसपटक भने भाजपासँगै एनडीएमा छ । त्यतिबेला एनडीएमा रहेको लोक जनशक्ति पार्टी (एलजेपी) गठबन्धनबाट बाहिरिएको छ । त्यसैगरी यसअघि महागठबन्धनमा रहेका राष्ट्रिय लोकसमता पार्टी (आरएलएसपी) का उपेन्द्र कुशवाहले अन्य साना दलसँग मिलेर तेस्रो मोर्चा बनाएका छन् । वामपन्थीहरू पनि सामेल भएपछि विपक्षी महागठन्धन थप बलियो बनेको आकलन राजनीतिक विश्लेषकहरूको छ । गठबन्धनमा भएको फेरबदल र सरकारविरुद्ध बढ्दो असन्तुष्टिका कारण नीतिशका लागि यो चुनाव निकै चुनौतीपूर्ण हुने बताइएको छ ।"
जापानमा ६२ म्याग्निच्युडको भूकम्प,टोकियो (एजेन्सी) जापानमा शनिबार ६२ म्याग्निच्युडको भूकम्प गएको छ । राजधानी टोकियोदेखि झन्डै ६ सय माइल दक्षिणपूर्वी क्षेत्रमा पर्ने चिचिजिमालाई केन्द्रबिन्दु बनाएर भूकम्प गएको अन्तर्राष्ट्रिय सञ्चारमाध्यमहरूले जनाएका छन् । जापानको भूगर्भ विभागका अनुसार जमिनको सतहबाट करिब १० किलोमिटरमुनिबाट कम्पन छुटेको हो । विभागका अधिकारीहरूले भूकम्पपछि कुनै आँधीको खतरा नरहेको जनाएका छन् । भूकम्पका कारण अहिलेसम्म कुनै मानवीय वा भौतिक क्षतिको विवरण प्राप्त भइनसकेको जनाइएको छ । भूकम्पीय दृष्टिले जोखिमपूर्ण मानिएको जापानमा बर्सेनि दर्जनौं भूकम्प जाने गर्छन् । शक्तिशाली भूकम्पले मानवीय तथा भौतिक क्षतिसमेत गराउने गरेको छ । सन् २०११ मा आएको ९ म्याग्निच्यडको विनाशकारी भूकम्प र त्यसपछिको आँधीका कारण जापानमा कम्तीमा १५ हजार जनाभन्दा बढीको ज्यान गएको थियो ।
अस्ट्रियाका मस्जिद बन्द गरिने,भियना (एजेन्सी) अस्ट्रिया सरकारले यसै साताको सुरुमा भियनामा भएको घातक आतंककारी हमलापछि मस्जिदहरू बन्द गर्ने निर्णय गरेको छ । आन्तरिक मन्त्रालयका प्रवक्ताले छिट्टै आन्तरिक मन्त्री कार्ल नेहम्मर र एकीकरण मन्त्री सुसान राबका साथ पत्रकार सम्मेलन गरी यसबारे विस्तृत विराण सार्वजनिक गर्ने बताएका हुन् । भियनामा गत सोमबार भएको आतंककारी आक्रमणमा ४ जनाको मृत्यु भएको थियो । उक्त आक्रमण अस्ट्रियामा यो दशकमा भएको ठूलो आतंकवादी हमला भएको जनाइएको छ ।
तिहार र छठको मौका छोपेर खाद्यान्नमा मनलागी मूल्य,"अहिले बढिरहेको भाउ छठपछि पुनः नियन्त्रणमा आउने उनको दाबी छ । चिनीको मूल्य पनि किलोमै ९० देखि ९५ रुपैयाँसम्म पुगेको छ । दसैंअघि होलसेलबाट ७३ रुपैयाँमा खरिद गर्थ्यों । अहिले खरिद मूल्य ८२८३ रुपैयाँ पर्छ, श्रेष्ठले भने, बल्कमा खरिद गर्ने व्यापारीले किलोको ९० रुपैयाँमा बिक्री गरेका छन् । सानाले ९५ रुपैयाँसम्म लिएका छन् । संघका अनुसार यी वस्तुको माग छठसम्म बढ्छ । त्यसको फाइदा उठाउँदै उद्योग, आयातकर्ता र होलसेलमा मूल्य बढाइएको छ । गत वर्षको तुलनामा चिनीको आयात ३० गुणा बढेको भन्सार विभागको तथ्यांक छ । तर बजारमा मूल्य अत्यधिक छ । साल्ट ट्रेडिङ कर्पोरेसनले भने किलोको ७३ रुपैयाँमा बिक्री गरिरहेको छ । चाडबाडकै लागि थप ३ रुपैयाँ छुट दिएर किलोको ७० रुपैयाँमा बजारमा उसले बेचेको छ । बजार हस्तक्षेप गर्न सहुलियत दरमा आयात गर्ने जिम्मा पाएका साल्ट र खाद्य व्यवस्था तथा व्यापार कम्पनीले समयमै चिनी नल्याउँदा बजार अनियन्त्रित बनेको छ । साल्टले कोटाअनुसार केही मात्रामा आयात गरे पनि खाद्यले ल्याउनै सकेको छैन । जसले गर्दा बजारमा पर्याप्त चिनी हुँदा पनि भाउ अकासिएको हो । चाडबाडकै अवसरमा व्यापारीले मौका छोपेकाले भाउ केही बढेको बजार हस्तक्षेप गरी मूल्य नियन्त्रण गर्ने दायित्व पाएका वाणिज्य, आपूर्ति तथा उपभोक्ता हित संरक्षण विभागका अनुगमन शाखा निर्देशक सागर मिश्रले बताए । चिनी, इलेक्ट्रिक सामान, मिठाईलगायतको अनुगमन गरिरहेको उनले दाबी गरे । आयाकर्ताको भ्याट बिल, प्रज्ञापनपत्र हेर्दा ठीकै देखिन्छ । भ्याट बिल काटेको देखिएपछि कारबाही गर्न सकेका छैनौं, उनले भने, सरकारी निकायले समयमै सहुलियत चिनी आयात गरेको भए यस्तो अवस्था आउने थिएन ।"
जलविद्युत्को सेयर कारोबार बढ्दै,"तर पछिल्लो केही सातायता परिस्थिति बदलिएको छ । दिनहुँजसो जलविद्युत्को सेयरमा लगानी बढिरहेको छ । गत सात स्ट्यान्डर्ड चार्टर्ड र एभरेस्ट बैंकले गत आर्थिक वर्षको लाभांश घोषणा गरे । यसमा स्ट्यान्डर्ड चार्टर्डले ७ प्रतिशत बोनस र ४८४ प्रतिशत नगद लाभांश अनि एभरेस्ट बैंकले ५ प्रतिशत बोनस र ५५३ प्रतिशत नगद लाभांश घोषणा गरे । यो बजारको अपेक्षाभन्दा धेरै कम हो । यसकारण पनि लगानीकर्ताले बैंकिङ समूहको साटो कम सेयर मूल्य भएका जलविद्युत्लगायत समूहको सेयरमा लगानी बढाएको जानकारहरूको भनाइ छ । हाल सेयर बजारमा ३४ वटा जलविद्युत् कम्पनी सूचीकृत छन् । यो वर्ष यस्तो संख्या बढेर ५० हाराहारीमा पुग्ने देखिन्छ । सेयर निष्कासन गरेसके पनि सूचीकृत नभएका, निष्कासन तयारीमा रहेका र निष्कासन अनुमतिका लागि आवेदन दिएका कम्पनी संख्या हेर्दा चालु वर्षभित्रै सेयर बजारमा सूचीकृत कम्पनी तीन दर्जनभन्दा बढी पुग्ने जानकारहरू बताउँछन् । नेपालमा निर्माणको चरणमा धेरै जलविद्युत् कम्पनी रहेकाले पनि पछिल्ला दिनमा सेयर जारी गर्नेमध्ये धेरै जलविद्युत् कम्पनी देखिएका छन् । जलविद्युत् कम्पनीले कम्तीमा १० प्रतिशत सेयर आयोजना प्रभावित स्थानीयवासीलाई दिनुपर्ने कानुनी व्यवस्था छ । स्थानीयवासीलाई सेयर बाँडफाँटपछि सर्वसाधारणका लागि सेयर निष्कासन गर्नुपर्छ ।सेयर बजार निरन्तर रूपमा बढ्न थालेपछि ती कम्पनीको सेयर मूल्य अंकित मूल्यभन्दा माथि पुगेको छ । तर अझै पनि लगानीकर्ताले ढुक्क भएर जलविद्युत् कम्पनीको सेयरमा लगानी गर्ने अवस्था नभएको जानकारहरू बताउँछन् ।"
प्राधिकरणको निर्णयले साना ऊर्जा उत्पादक असन्तुष्ट,"नेपाल विद्युत् प्राधिकरणले साना जलविद्युत् आयोजनाको हकमा हाइड्रोलोजिक पेनाल्टी यथावत् राख्नुपर्ने भन्दै विद्युत् नियमत आयोगलाई पत्र पठाएपछि साना जलविद्युत् आयोजनाका प्रवर्द्धक आक्रोशित छन् । विद्युत् नियमन आयोगले गत वर्ष जारी गरेको विद्यत् खरिदबिक्री तथा अनुमति प्राप्त व्यक्तिले पालना गर्नुपर्ने सर्तसम्बन्धी विनियमावलीमा राखिएका प्रावधान सच्याउन माग गर्दै नेपाल विद्युत् प्राधिकरणले पत्र लेखेपछि साना जलविद्युत् आयोजनाका प्रवर्द्धकहरूले विरोध जनाएका हुन् । आयोगको विनियमावलीमा साना जलविद्युत् आयोजनासँग हाइड्रोलोजिक पेनाल्टी नलिने प्रावधान राखिएकोमा प्राधिकरणले आयोगलाई पत्र लेख्दै पुराना पीपीएको हकमा यो प्रावधान संशोधन गर्न माग गरेको छ ।प्राधिकरणका सञ्चालक चेतराज जोशीको संयोजकत्वमा बनेको समितिले आयोगले विनियमावली जारी समयपछिको पीपीएमा हाइड्रोलोजिक पेनाल्टी नलाग्ने व्यवस्था गर्ने तर त्यसअघि भएको पीपीएमा पेनाल्टी लाग्ने व्यवस्था गर्दा प्राधिकरणको सञ्चालन प्रणालीमा समस्या देखिने निष्कर्ष निकालेको थियो । समितिले दिएको प्रतिवेदन प्राधिकरण सञ्चालक समितिको बैठकले साउन २३ मा स्वीकृत गरेको थियो ।सञ्चालक समितिको बैठकको आधारमा प्राधिकरणले आयोगलाई पत्र लेख्दै आयोगले विनियमावली जारी गर्नुभन्दा पहिला पीपीए भइसकेको १० मेगावाटभन्दा साना आयोजनाको पीपीए संशोधन गर्नुपर्ने देखिएको र त्यसबाट प्राधिकणको सञ्चालन प्रणाली र करार व्यवस्थापनमा असर पर्न सक्ने देखिएको भन्दै विनियमावलीमा भएको व्यवस्था हटाउन आग्रह गरिएको छ । विद्युत् आयोजनाले आफूले तोकेको ऊर्जाको ४० प्रतिशतभन्दा कम ऊर्जा उत्पादन गरे पेनाल्टी लाग्ने प्रावधान रहेको प्राधिकरणका निमित्त कार्यकारी निर्देशक लेखराज कोइरालाले बताए । आयोगलाई पत्र पठाइएको उल्लेख गर्दै प्राधिकरणका निमित्त कार्यकारी निर्देशक कोइरालाले आयोगबाट आउने जवाफका आधारमा थप निर्णय हुने दाबी गरे । विनियमावली जारी गर्नुअघि भएको पीपीएमा पेनाल्टी नलाग्ने व्यवस्था पुनरावलोकनका लागि पत्र पठाएका हौं, उनले भने, आयोगले के पत्र पठाउँछ त्यसको आधारमा थप निर्णय गर्छौं । साना जलविद्युत् आयोजनाका प्रवर्द्धकहरूले पेनाल्टी लाग्ने व्यवस्था हटाउन माग गर्दै मंगलबार विद्युत् नियमन आयोगमा ज्ञापनपत्र बुझाएका थिए । बुधबार ऊर्जा मन्त्रालय र प्राधिकरणलाई पनि पत्र बुझाएका थिए ।सरकारले २०७२ सालमा जारी गरेको ऊर्जा संकट निवारण तथा विद्युत् विकास दशकसम्बन्धी अवधारणा पत्रमै हाइड्रोलोजिकल पेनाल्टी नलाग्ने प्रतिबद्धता जनाएको थियो । तर पनि उक्त प्रावधान हालसम्म कार्यान्वयनमा नआएको ऊर्जा उत्पादक सूर्यप्रसाद अधिकारीले बताए । सरकारले आफूलाई फाइदा हुने प्रावधानचाहिँ कार्यान्वयन गर्दै गयो । तर साना विद्युत् आयोजनालाई लाभ हुने कुनै प्रतिबद्धता कार्यान्वयन गरेन, उनले भने, आयोगले साना विद्युत् आयोजनाका लागि राखेको प्रावधानसमेत हटाउन प्राधिकरणले माग गर्दा हामी आक्रोशित भएका छौं ।आयोगले आफ्नो विनियमावलीमा राखेको प्रावधान हटाउन प्राधिकरणले माग राख्दा नीतिगत अस्थिरता भएको र यसले विद्युत् आयोजनामा लगानी निरुत्साहित हुने उनको तर्क छ । ९९ बुँदे अवधारणापत्रको बुँदा नम्बर ६४ मा सबै आयोजनालाई पोस्टेट रेट उपलब्ध गराउने भनिए पनि ठूला आयोजनाले मात्रै यो लाभ लिएको अधिकारीको आरोप छ । अवधारणापत्रको बुँदा ६५ मा साना आयोजनालाई कुनै पनि खालका पेनाल्टी नलाग्ने व्यवस्था लागू गर्ने भनिए पनि हालसम्म कार्यान्वयन नभएको उनले बताए । सरकारले साना आयोजनाका लागि हाइड्रोलोजिक पेनाल्टी मिनाहा गर्छु भनेर वर्षौंदेखि प्रतिबद्धता जनाए पनि कार्यान्वयन नभएको स्वतन्त्र ऊर्जा उत्पादकहरूको संस्था, नेपाल (इप्पान) का निवर्तमान अध्यक्ष शैलेन्द्र गुरागाईंको भनाइ छ । सरकारको नीतिमा, आयोगको विनियमावलीमा भएको प्रावधानलाई पनि गलत व्याख्या गर्न खोजियो, उनले भने, बोलीमा पेनाल्टी नलगाउने व्यवस्था गर्ने प्रतिबद्धता जनाउने तर व्यवहारमा लागू नगर्ने द्वैध चरित्र नदेखाएको भए राम्रो हुन्थ्यो । आयोगको विनियवमालीमा भएको १० मेगावाटभन्दा साना आयोजनाका लागि हाइड्रोलोजिकल पेनाल्टी नलाग्ने व्यवस्था सञ्चालनमा भइरहेका आयोजनाका लागि लागू हुनुपर्ने उनले बताए । सञ्चालनमा भइरहेका आयोजनाले पेनाल्टी तिरिरहेका थिए, उनले भने, आयोगको विनियमावलीमा भएको प्रावधान पनि सञ्चालनमा भइरहेका आयोजनाका लागि हो । बन्दै नबनेका आयोजनाको हकमा मात्रै लागू हुन्छ भन्नु तर्कसंगत हुन्न ।साना जलविद्युत् आयोजना रुग्ण भएको भन्दै प्रवर्द्धकहरू आन्दोलित भएपछि गत वर्ष ऊर्जा मन्त्रालयले सहसचिव प्रवीणराज अर्यालको संयोजकत्वमा समिति गठन गर्दै माग पूरा गर्ने प्रतिबद्धता जनाएको थियो । उक्त समितिले पनि साना आयोजनाले प्राधिकरणलाई तिर्दै आएको पेनाल्टीको व्यवस्था हटाउनुपर्ने सिफारिस गरेको थियो । तर पनि प्राधिकरणले छुट्टै समिति गठन गरी त्यसविपरीतको निर्णय गरेको अधिकारीको आरोप छ ।"
हल्लैहल्लामा बित्यो दशक,"कञ्चनपुरको महाकालीपारि दोधारा चाँदनीमा रहेको महाकाली नगरपालिका७ कञ्जभोजमा सुक्खा बन्दरगाह बनाउने चर्चा चलेको एक दशक भयो । यो बीचमा मन्त्रीदेखि प्रधानमन्त्रीसम्मको जम्बो टोलीका कयौं भ्रमण भए । थुप्रै टोलीले सम्भाव्यता अध्ययन पनि गरे । कञ्जभोजमा सुक्खा बन्दरगाह निर्माणले गति लिने धेरैको आशा थियो । चर्चा सुरु भएको एक दशकपछि कञ्जभोजको साटो महाकाली नगरपालिकाकै वडा नम्बर १ मा रहेको मायापुरी र गौरीशंकर सामुदायिक वनमा पुनः सम्भाव्यता अध्ययन सुरु भएको छ । उद्योग वाणिज्य तथा आपूर्ति मन्त्रालयले सहसचिव प्रकाश दाहालको संयोजकत्वमा अध्ययन टोली गठन गरेको छ । यही विषयमा जानकारी दिन आइतबार औपचारिक कार्यक्रम पनि आयोजना गरियो । कार्यक्रममा उद्योग, वाणिज्य तथा आपूर्तिमन्त्री लेखराज भट्टले सुक्खा बन्दरगाहको काम अब द्रुत गतिमा अघि बढाउने बताए । कञ्जभोजमा भारतीय पक्षबाट लिंक नपाइने भएकाले यसअघि पहिलो विकल्पका रूपमा हेरिएको मायापुरी र गौरीशंकर सामुदायिक वनमा सम्भाव्यता अध्ययन सुरु गरिएको उनले जानकारी दिए । भारतीय पक्षबाट पनि जोगबुडा पुलबाटै लिंक दिने (भारतसँग जोड्ने) कुरा आएको छ, उनले भने, भारतले हामीलाई मुन्द्रा पोर्टसम्मको पहुँच दिने भनेको छ । उनका अनुसार यसअघि विश्व बैंकले गरेको प्रारम्भिक अध्ययनका क्रममा पनि मायापुरी र गौरीशंकर सामुदायिक वन क्षेत्रलाई पहिलो विकल्पका रूपमा देखाएको थियो । दसैंअघि गठित अध्ययन समितिले यो महिनाभित्रै प्रतिवेदन बुझाएपछि भारतसँग सुक्खा बन्दरगाह निर्माणका लागि सम्झौता गरिनेछ । पछिल्लो पटक भारतले पनि एकीकृत जाँचचौकी र रेलवे लिक निर्माणको तयारी गरेको छ । अध्ययन टोलीले प्रतिवेदन बुझाएपछि भारतीय पक्षसँग छलफल हुनेछ, उद्योग, वाणिज्य तथा आपूर्ति मन्त्रालयका सचिव डा वैकुण्ठ अर्यालले भने, भारतसँग सम्झौता भएपछि विस्तृत अध्ययन गरेर निर्माण सुरु गरिनेछ । कञ्जभोजमा सुक्खा बन्दरगाह निर्माणको मात्रै कुरा चलिरहेको थियो । तर नयाँ प्रस्ताव गरिएको ठाउँमा सुक्खा बन्दरगाहसँगै अन्तरदेशीय आर्थिक क्षेत्रसमेत निर्माणका लागि अध्ययन भइरहेको उनले बताए । सुक्खा बन्दरगाह र अन्तरदेशीय आर्थिक क्षेत्र निर्माणका लागि करिब एक हजार बिघा जमिन आवश्यक पर्छ । मायापुरी र गौरीशंकर सामुदायिक वनको जमिन पर्याप्त हुने प्रारम्भिक अध्ययनमा देखिएको छ । जमिनको उपलब्धतासंॅगै वन वातावरणका दृष्टिले समेत उपयुक्त भए नभएको अध्ययन गरिने दाहालले जानकारी दिए । सन् २०१८ मा गरिएको अध्ययनअनुसार अहिले प्रस्ताव गरिएको क्षेत्रमा नौ बस्तीका एक सय परिवार विस्थापित हुनेछन् । त्यति बेला कञ्जभोजका लागि गरिएको अध्ययनअनुसार साढे चार सय परिवार विस्थापित हुने देखिएको थियो । यसैगरी महाकाली नदीमा निर्माणाधीन ४ लेनको पुलदेखि कञ्जभोजसम्म १३ किमि र कञ्जभोजदेखि भारतको मेलाघाटसम्म थप १२ किमि गरी २५ किमिमा ६ लेनको बाटो र पुलपुलेसा निर्माणसँगै सुक्खा बन्दरगाहका अन्य पूर्वाधार निर्माणका लागि करिब ६ अर्ब रुपैयाँ लागत लाग्ने अनुमान थियो । प्राविधिक रूपमा अहिले प्रस्ताव गरिएको क्षेत्र नै उपयुक्त देखिन्छ, सचिव अर्यालले भने, भारतले लिंक दिने भनिएको क्षेत्रबाट चार किलोमिटर र महाकालीको पुलबाट एक किलोमिटर मात्रै दूरीमा छ, त्यही भएर लागत पनि कम हुन आउँछ । भारतले गुजरातको मुन्द्रापोर्टसम्मको पहुँच दिने सहमति भइसकेको छ । जुन अहिले प्रस्ताव गरिएको क्षेत्रबाट १४ सय ५२ किलोमिटर टाढा छ ।"
५० युवालाई कृषि कर्जा,"युवालाई कृषि उद्यमबाट गाउँमै रोक्न गुल्मीको मालिका गाउँपालिकाले पहिलो चरणमा ५० जना युवालाई ५० हजारदेखि ७ लाख रुपैयाँसम्मको ऋणको ब्याज तिरिदिने गरी कृषि कर्जा दिने भएको छ । कोभिड१९ का कारण विदेशबाट फर्किएका र स्वदेशमै बेरोजगार ४ सय १३ जनाले कर्जाका लागि फर्म भरेका छन् । उनीहरूमध्ये ५० जनालाई ऋण उपलब्ध गराउन बैंकलाई पालिकाले सिफारिस गरेको प्रमुख प्रशासकीय अधिकृत दीपक भण्डारीले बताए । बैंकले केही दिनभित्रमा युवालाई मागबमोजिमको रकम उपलब्ध गराउनेछ । गाउँमा पशुपालन र कृषि उत्पादन गर्ने युवालाई ५० हजारदेखि ७ लाख रुपैयाँसम्म ऋणको तीन वर्षसम्म गाउँपालिकाले ब्याज तिरिदिने गरी कृषि कर्जा कार्यक्रम सञ्चालन गरेको छ । बाँकीको धितो मूल्यांकन गरेर ऋण उपलब्ध गराइदिन बैंक अफ काठमाडौंलाई सिफारिस गर्ने प्रक्रिया अघि बढेको उनले बताए । कोरोनाका कारण भारत र तेस्रो मुलुकबाट ६ सय जनाभन्दा बढी युवा गाउँ फर्किएका छन् । बेरोजगार युवाले गाउँमै आफूले गर्न चाहेको व्यवसायको विवरणसहित निवेदन गाउँपालिका कार्यालयमा दिएपछि हामीले धितो मूल्यांकन गरेर बैंकमार्फत ऋण उपलब्ध गराउँछौं र तीन वर्षसम्म पालिकाले ब्याज तिरिदिन्छ, उनले भने, अब पैसा नभएर केही व्यवसाय गर्ने सोच भएका युवा बेरोजगार बस्नु पर्दैन । युवाशक्तिलाई गाउँमै परिचालन गरेर स्वरोजगार बनाउने लक्ष्यअनुसार पालिकाले कृषि कर्जा कार्यक्रम अघि सारेको हो । यसरी ऋण लिएका युवाले गाउँमा लोकल कुखुरा, बाख्रापालन, गाईभैंसी पालन, मौसमी तथा बेमौसमी तरकारी खेती, माछा, बंगुरदेखि केरा, कफी खेती गर्न सुरु गरेका छन् । वडा १ का युवा डोरबहादुर श्रीसका दुई वटा दुहुना भैसी छन् । उनले थप तीन वटा भैंसी किन्न ३ लाख रुपैयाँ ऋण लिन लागेको बताए । एउटा दुहुनो भैंसीलाई ७० देखि ९० हजार रुपैयाँसम्म पर्छ ।ऋण पाइने भएपछि विदेश जाने सोच बदलें, विदेश गएकी श्रीमतीलाई पनि बोलाएर यहीँ बृहत् भैंसी फार्म सञ्चालन गर्छु, उनले भने । अर्का युवा मानबहादुर विकले मासु र अण्डाका लागि लोकल, बोइलर र लेयर्स कुखुरा पाल्न ५ लाख ऋण लिने जानकारी दिए । लोकल कुखुराको माग धेरै छ । अहिले एक सय कुखुरा छन् । खोर निर्माण गरिसकेको छु । पैसा हात परेपछि थप कुखुरा किनेर पाल्ने हो, उनले भने । गरिब परिवारका धेरै युवा केही उद्यम गर्ने सोच भए पनि लगानीको अभावमा खुम्चिँदै अन्त्यमा वैदेशिक रोजगारीमा जाने गरेका छन् ।"
बचेरा हुर्काउँदै सारस,"बचेरा हुर्काउन निकै सुरक्षा सतर्कता अपनाएका छन् । सँगै लिएर हिँड्छन् । तैपनि सर्प, गोही, बिरालो र स्यालबाट सबै जोडीले बचेरा जोगाउन सकेका छैनन् । कुनै जोडीले एउटा र कसैले दुई वटा बचेरा हुर्काएका छन् । अचेल नजिक मान्छे देख्नासाथ टाढा टाढा भाग्न थालेका छन् । अग्लो माउसँग सानो बचेरा देख्दा सबै रोमाञ्चित हुन्छन् । जेठ र असारमा ओथारो बस्न ठाउँ खोज्छन्, चराविद् डा हेमसागर बरालले भने, साउन दोस्रो र तेस्रो सातातिर भाले लागेर अन्डा पार्छन् । भदौ तेस्रो र चौथो साता बच्चा जन्माउँछन् । अन्डा निश्चित तापक्रममा राख्नुपर्छ, उनले भने, त्यही भएर एउटाले गुँड छोड्दैनन् । सुरक्षाका लागि पालैपालो चर्न जान्छन् । ओथारो बसेको ३१ देखि ३५ दिनभित्र बच्चा कोरल्ने गर्छन् । बच्चा जन्मेको दुईचार दिनमा सारसले ओथारो बसेको ठाउँ छाड्ने गर्छ । सुरक्षा सतर्कता अपनाउँदै ठाउँ फेरी फेरी बस्छन् । निकै चनाखो भएर उनीहरू अन्डा स्याहार गर्छन् । अन्डा नजिक कुकुर, स्याल, गोही र मुसा गए जोडी सारस मिलेर लखेट्ने गर्छन् । ठुंडले टोक्छन् ।सारस साढे पाँच फिट अग्लो हुन्छ । करिब १० किलोसम्म तौल हुन्छ । दुवैतिरका पखेटा फिँजायो भने १० फिट लामो हुन्छ । सबैभन्दा बढी पखेटा फिँजाउन सक्ने चरा सारस र हिमाली गिद्ध हुन् । लुम्बिनी र कपिलवस्तु आसपास एकै ठाउँमा धेरै सारस ओथारो बस्नु राम्रो हो, चराविद् दिनेश गिरीले भने, यसले त्यस क्षेत्रको जैविक विविधता संरक्षण भएको मानिन्छ ।"
हात्तीले माहुतेलाई मार्यो,चितवन (कास) घरपालुवा हात्तीले आक्रमण गर्दा शनिबार दिउँसो रत्ननगरमा माहुतेको मृत्यु भएको छ । रौतहट चन्द्रपुर गैंडाटार घर भएका हाल चितवन रत्ननगर६ मा बस्ने ३६ वर्षीय हंसराज कुँवर धामीको मृत्यु भएको प्रहरीले जनाएको छ । राष्ट्रिय प्रकृति संरक्षण कोषको हात्तीलाई निकुञ्जभित्र चराउन लैजाने क्रममा धामीलाई आक्रमण गरेको प्रहरीले जनाएको छ ।यसअघि पनि गत असोज तेस्रो साता कावासोती१२ को जंगल रिसोर्टमा पालेको हात्तीको आक्रमणमा घाइते माहुतेको मृत्यु भएको थियो । कावासोती१० का ५६ वर्षीय लोकबहादुर खजुवारको उपचारका क्रममा भरतपुरमा मृत्यु भएको थियो ।
तमानखोलामा कक्षा नियमित,"मुस्कान सिर्पाली दैनिक विद्यालय जान थालेको तीन महिना पुग्यो । ९ कक्षामा पढ्ने सिर्पालीकी साथी मनिषा घर्ती मगर पनि मास्क लगाएर विद्यालय पुग्छिन् ।तमानखोला गाउँपालिका६ का उनीहरू पढ्ने शान्ति मावि खुंखानीमा मास्क, सेनिटाइजर र साबुनपानीले हात धुने व्यवस्था छ । विद्यार्थीहरू विद्यालय प्रवेश गर्दा र घर फर्कंदा मिचीमिची हात धुन्छन् । सक्रिय संक्रमित नभएकाले यहाँका सबै विद्यालयमा दुई चरणमा पढाइ सञ्चालन गरिएको छ ।गाउँपालिकाले हरेक विद्यार्थीलाई मासिक मास्क वितरण गर्छ । हात धोएर, मास्क लगाएर कक्षामा प्रवेश गर्छौं, फर्कने बेला पनि हात धोएर जान्छौं, विष्णु आधारभूत विद्यालय नर्जाखानीमा कक्षा ५ मा पढ्ने पविना सिर्पालीले भनिन्, खाना खानुअघि साबुनपानीले हात धुने, कक्षामा प्रवेश गर्दा र निस्कँदा सेनिटाइजर लगाउने गर्छौं । साना र ठूला कक्षाका विद्यार्थी र शिक्षकले नियम पालना गरेर वैकल्पिक शिक्षण सिकाइमार्फत नियमित पठनपाठन भइरहेको प्रधानाध्यापक ओमप्रकाश छन्त्यालले बताए । तमानखोलाका ८ माविसहित सबै विद्यालयमा पढाइ भइरहेको छ ।कक्षा ११ को परीक्षा पनि सञ्चालनमा छ । सामाजिक दूरी कायम गरेर पढाउने र परीक्षा लिने काम पनि गरियो, जनजागृति माविका प्रअ वेदबहादुर छन्त्यालले भने, शैक्षिक सत्र नै ठप्प पारेर भएन १ विद्यालयलाई तोकिएको स्वास्थ्य मापदण्ड पालना गरेर वैकल्पिक शिक्षण सिकाइ र परीक्षा लिन स्वीकृति दिइएको गाउँपालिका अध्यक्ष जोकलाल बुढाले बताए । प्राथमिक विद्यालयमा थोरै बालबालिका छन्, उनीहरूलाई दूरी कायम गरेर पढाइएको छ, बुढाले भने, आधारभूत र मावि तहमा दैनिक दुई चरणमा कक्षा चलाइन्छ । बिहान ८ बजेदेखि मध्यान्ह १२ बजेसम्म र त्यसपछि अपरान्ह ४ बजेसम्मको गरी दुई चरणका कक्षा चलाउन अनुमति दिइएको उनले बताए । स्वास्थ्य सेवा पनि निरन्तरयहाँका स्वास्थ्य संस्थामा नियमित उपचार सेवा पनि सञ्चालनमा छ । मौसमी बिरामीका लागि बहिरंग सेवासहित सुरक्षित सुत्केरी सेवासमेत सञ्चालन भइरहेको खुंखानी स्वास्थ्य चौकीकी प्रमुख गरिमा हर्मेलले बताइन् । नियमित सेवाबाहेक खोप र गर्भवती भेटघाट कार्यक्रम पनि चलाएका छौं, हर्मेलले भनिन्, कोरोना संक्रमण नभए पनि सुरक्षाका विधिबारे पनि सिकाएका छौं ।गाउँपालिकाले सबै स्वास्थ्यचौकी, सामुदायिक स्वास्थ्य इकाइ र बर्थिङ सेन्टरमा स्वास्थ्य सामग्री आपूर्तिमा अगुवाइ गरेको उनले बताइन् । संक्रमणको निहुँ पारेर घरमै सुत्केरी हुन नदिन घरदैलो भेटघाट पनि गरिरहन्छौं, उनले भनिन्, अहिले घरमै सुत्केरी हुने क्रम शून्य भएको छ । छिटपुटबाहेक अधिकांशले बर्थिङ सेन्टरमै आएर सुत्केरी हुने गरेको केन्द्रले तथ्यांक राखेको छ ।"
खेलकुद चलायमान बनाउने तयारी,फुटबल खेलाडी रंगशालामा प्रशिक्षण गर्दै ।
क्रिकेट खेलाडी वर्गीकरणमा संशोधन,"नेपाल क्रिकेट संघ (क्यान) ले खेलाडी वर्गीकरणलाई संशोधन गरेको छ । असोज पहिलो साता क्यानको चितवनमा बसेको बोर्ड बैठकले राष्ट्रिय खेलाडीमा पुरुषतर्फ १८ र महिलातर्फ १९ खेलाडीलाई वर्गीकरण गर्दै सेन्ट्रल कन्ट्र्याक्टमा राखेको थियो । तर ग्रेडिङमा तलमाथि भएको र केही प्रमुख खेलाडी छुटेपछि त्यसको चर्को आलोचना भयो । क्यानको शनिबार भर्चुअल बोर्ड बैठकले विगतमा गरेको केही निर्णय सच्याउने निर्णय गरेको हो । अलराउन्डर सोमपाल कामीलाई ग्रेड बी बाट ग्रेड ए मा लगिएको छ । राष्ट्रिय टोलीका कप्तान ज्ञानेन्द्र मल्ल, पूर्वकप्तान पारस खड्का, शरद भेषावकर, वसन्त रेग्मी, सन्दीप लामिछाने, करण केसी, दीपेन्द्रसिंह ऐरी र विनोद भण्डारी गरी ८ खेलाडी ग्रेड ए मा रहेकामा सोमपाल थपिएको हुन् । देव्रेहाते स्पिनर ललितनारायण राजवंशीलाई नराखिएकोमा क्यानले सबैभन्दा बढी आलोचना खेप्नुपरेको थियो । ललितलाई अब ग्रेड बी मा राखिएको छ भने अविनाश बोहरालाई ग्रेड सी बाट बी मा बढुवा गरिएको छ । यसअघिको वर्गीकरणमा ग्रेड बी मा सुसन भारी, सोमपाल, आरिफ शेख र पवन सर्राफ तथा ग्रेड सी मा सुवास खकुरेल, रोहित पौडेल, कुशल मल्ल, रशिद खान, अविनाश र कमलसिंह ऐरी रहेका थिए । क्यानले सन्दीप जोरालाई ग्रेड सी मा थपेको छ । पुरुषतर्फ ग्रेड ए, बी र सी का खेलाडीले क्रमशः मासिक ५०, ४० र ३० हजार रुपैयाँ तलब पाउने छन् । पुरुषतर्फ वर्गीकरणमा १८ बाट २० खेलाडी पुर्याइएको छ भने महिलातर्फ १९ बाट २२ पुर्याइएको छ । महिलातर्फ सरस्वती चौधरीलाई ग्रेड बी मा तथा ममता चौधरी र सुमन खतिवडालाई ग्रेड सी मा थपिएको छ । ग्रेड ए मा परेकाले १५, ग्रेड बी मा परेकाले १२ र ग्रेड सी मा परेकाले १० हजार मासिक तलब पाउने क्यानले यसअघि जनाएको थियो । कोभिड१९ का कारण हाललाई २०२० को जनवरीदेखि लागू हुने गरी ६ महिनाका लागि खेलाडी सम्झौता गरिएको क्यानले जनाएको छ ।प्रशिक्षण मंसिर १० देखिक्यानले राष्ट्रिय टोलीको बन्द प्रशिक्षण सम्पूर्ण स्वास्थ्य मापदण्ड पूरा गरी मंसिर १० गतेदेखि सञ्चालन गर्ने भएको छ । फेब्रुअरीमार्चमा थाइल्यान्डमा भएको एसीसी ट्वान्टी२० देखि कोरोनाका कारण नेपालले कुनै प्रतियोगिता खेलेको छैन भने राष्ट्रिय प्रतियोगिता भएको छैन । क्यानले डिसेम्बर अन्त्यमा प्रधानमन्त्री कप राष्ट्रिय प्रतियोगिता सञ्चालन गर्न त्यसको अनुमति लिने प्रक्रिया तत्काल अगाडि बढाइने निर्णय गरेको छ । क्यानले मंसिर ३ गते भर्चुअल साधारणसभा गर्ने जनाएको छ । यसअघि असोजको अन्तिम साता गर्ने भनिएको क्यानको साधारणसभा चितवन बैठकबाट फर्किनेक्रममा अध्यक्ष चतुरबहादुर चन्द र सचिव अशोकनाथ प्याकुर्याललाई कोरोना संक्रमण पुष्टि भएपछि स्थगित गरिएको थियो । भारतीय दूतावासको सहयोगमा कीर्तिपुरस्थित त्रिवि क्रिकेट मैदानको पेभेलियन हलको स्तरोन्नति गरिने क्यानले जनाएको छ । त्यस्तै मूलपानीस्थित माथिल्लो क्रिकेट मैदानमा ड्रेनेज निर्माण र स्तरोन्नति प्रकृया अगाडि बढाउने निर्णय क्यानले गरेको छ । क्यानले राष्ट्रिय टोलीका लागि फिटनेस ट्रेनर लिने पनि भएको छ । क्यानले आफ्ना सदस्य दुर्गाराज पाठकको संयोजकत्वमा नेसनल क्रिकेट एकेडेमी सञ्चालन कार्यविधि निर्माण गर्ने तथा प्रशान्तविक्रम मल्लको संयोजकत्वमा ऋषि गौतम, दुर्गाराज पाठक, कैलाश विष्ट र छुम्बी लामा सदस्य रहने गरी दुई साताभित्र तीनवर्षे रणनीतिक योजना निर्माण गर्ने भएको छ ।"
वीरगन्ज११ विजयी,"बारा (कास) वीरगन्ज११ कलैयाको सिद्धेश्वर क्रिकेट खेल मैदानमा शनिबार सुरु त्रिकोणात्मक जेसिज कप क्रिकेट प्रतियोगितामा विजयी सुरुआत गरेको छ । वीरगन्जले मकवानपुर क्रिकेट क्लबलाई २६ रनले हरायो । वीरगन्जले टस जितेर पहिलो ब्याटिङ गर्दै निर्धारित ३५ ओभरमा ९ विकेट गुमाई १ सय ३५ रन बनाएको थियो । सोनु अन्सारीले ४०, आशिफ शेखले ३३ र राष्ट्रिय खेलाडी आरिफ शेखले २७ रन बनाए । हेटौंडाका निखिल श्रेष्ठ ३ र रामनरेश गिरी १ विकेट लिए । जवाफमा हेटौंडा २९३ ओभरमा ९९ रनमा अलआउट भयो । वीरगन्जका लागि नेपाली टोलीका बलर रशिद खानले ५ र आरिफ शेख ४ विकेट लिए । म्यान अफ द म्याच वीरगन्जका आरिफ शेख भए । उनलाई कलैया सिटी जेसिजका पूर्व अध्यक्ष धनीलाल सर्राफले कप प्रदान गरे ।कलैया सिटी जेसिजको आयोजनामा भएको प्रतियोगितामा तीन टोलीले कात्तिक २५ गतेसम्म प्रतिस्पर्धा गर्ने संयोजक सुभाष जयसवालले बताए । आइतबार कलैया क्रिकेट क्लब र वीरगन्ज११ बीच प्रतिस्पर्धा हुनेछ ।"
"थाई, मलेसियन र श्रीलंकनलाई स्वर्ण",काठमाडौं (कास) थाइल्यान्डका पाकानोन चानथाराङ्सीले काठमाडौं अन्तर्राष्ट्रिय भर्चुअल तेक्वान्दो पुम्से च्याम्पियनसिपमा स्वर्ण पदक जितेका छन् । शनिबार सुरु च्याम्पियनसिपको छात्र १२ वर्षमुनि पाकानोनले स्वर्ण जितेका हुन् । उनले भारतका देवासिस दासलाई हराए । मलेसिया र मकाउका खेलाडीले कांस्य जिते । छात्र १० वर्षमुनि मलेसियाका मोहम्मद अरिफिन अस्नावीले नेपालका अरिक रानालाइ पछि पार्दै स्वर्ण जिते । श्रीलंकाका पुमिदु देनुकापाथिराना र नेपालका सुवान गुरुङले कांस्य पदक पक्का गरे । छात्रा १० वर्षमुनि श्रीलंकाकी थिनुमी भिसास्नाले स्वर्ण जितिन् । उनले मलेसियाकी नुर अयर अब्दुल्लालाई हराइन् । नेपालकी प्रतीक्षा राना र मलेसियाकी सोभिना मेइ सासौले कांस्य जिते । छात्रा १२ वर्षमुनिको समूहमा मलेसियाकी जोसेफिन चिन जियाले स्वर्ण जितिन् । उनले मेक्सिकोकी क्लाइरे फ्लोरेसलाई पछाडि पारिन् । मलेसियाकी र थाइल्यान्डकी खेलाडीले कांस्य जिते । दुईदिने च्याम्पियनसिप नेपाल ओलम्पिक कमिटीका अध्यक्ष जीवनराम श्रेष्ठले उद्घाटन गरे । च्याम्पियनसिपमा नेपालसहित १९ राष्ट्रका २ सय ६२ खेलाडीले भाग लिएको आयोजकले जनाएको छ ।च्याम्पियनसिपका उत्कृष्ट महिला र पुरुष खेलाडीले एक सय अमेरिकी डलर पुरस्कार प्राप्त गर्नेछन् । युट्युबमा सबैभन्दा बढी भ्यु प्राप्त भिडियोले मोस्ट लाइक भिडियोका रूपमा दुई सय डलर पुरस्कार प्राप्त गर्नेछ ।
म्यानचेस्टरलाई जितको राहत,"लन्डन (रोयटर्स) ब्रुनो फर्नान्डेजको दुई गोल मदतमा इंग्लिस प्रिमियर लिगमा म्यानचेस्टर युनाइटेडले शनिबार एभरटनलाई ३१ ले हराएको छ । म्यानचेस्टरले एक गोलले पछाडि रहेको स्थिति उल्टाएर गुडिसन पार्कमा उत्कृष्ट जित निकालेको हो । एभरटनले १९ औं मिनेटमा बर्नार्डको गोलले अग्रता लिएको थियो । तर एभरटनले त्यसलाई लामो समय कायम राख्न सकेन । पहिलो हाफमै म्यानचेस्टरका लागि ब्रुनो फर्नान्डेजले दुई गोल गरे । दोस्रो हाफको इन्ज्युरी समयमा सब्स्टिच्युट खेलाडी एडिसन काभानीले तेस्रो गोल गरे । उरुग्वेली खेलाडीको क्लबका लागि यो डेब्यू गोल रह्यो । यो जितपछि म्यानचेस्टरका व्यवस्थापक ओले गनर सोल्सायरमाथि रहेको दबाब कम भएको छ । युरोपा लिगमा इस्तानबुल बसाकसेहिरसँग पराजित भएपछि सोल्सायर दबाबमा थिए । यो जितले क्लब र व्यवस्थापक दुवैलाई राहत दिनेछ । जितपछि म्यानचेस्टरको ६ खेलबाट ११ अंक भएको छ र क्लब अझै लिग तालिकाको तल्लो आधा भागमा छ । म्यानचेस्टरको यो नयाँ सिजन लिगमा तेस्रो जितमात्र हो । एभरटन १३ अंकमा पाँचौं स्थानमा रह्यो । म्यानचेस्टरले यो खेल गुमाएको भए सन् १९९०९१ यता लिगमा सबैभन्दा खराब सुरुआत लिने थियो । एभरटन भने यो खेल जितेको भए, अंक तालिकाको शीर्षस्थानमा उक्लिने थियो । तर म्यानचेस्टरविरुद्ध एभरटनले सुरुआती अग्रता लिए पनि दबाब कायम राख्न सकेन । एभरटनको यो लगातार तेस्रो हार हो । सुरुको चार खेल जितेर सनसनीपूर्ण सुरुआत लिएको कार्लो एन्सेलोट्टीको एभरटन १३ अंकमै कायम रह्यो । एभरटनले पछिल्ला खेलमा कमजोर प्रदर्शन गरिरहेको छ । यसअघि साउथह्याम्पटन इंग्लिस पहिलो डिभिजनको लिगमा शुक्रबार सन् १९८८ यता पहिलोपल्ट शीर्षस्थानमा उक्लेको थियो । यसका लागि टोलीले न्युकासल युनाइटेडलाई २० ले हरायो । चे एडम्सले सातौं मिनेटमा साउथह्याम्पटनका लागि गोल गरे । स्टुआर्ट आर्मस्ट्रङले ८२ औं मिनेटमा दोस्रो गोल गरे । लिगमा साउथह्याम्पटनको यो पाँचौं जित हो । टिमले सुरुआती दुई लिग खेल भने गुमाएको थियो । प्रिमियर लिगमा आफ्नो ८ खेलपछि साउथह्याम्पटनको १६ अंक भएको छ । डिफेन्डिङ च्याम्पियन लिभरपुल पनि १६ अंकमा छ, तर साउथह्याम्पटन गोल अन्तरले अगाडि छ । न्युकासल भने ११ अंकमा ११ औं स्थानमा रह्यो । अर्को खेलमा ब्राइटन र बर्नलीले गोलरहित बराबरी खेलेका थिए ।"
फाइनल पुग्न दिल्लीहैदराबाद भिड्दै,"अबुधाबी (एजेन्सी) इन्डियन प्रिमियर लिग (आईपीएल) २०२० को फाइनल प्रवेशका लागि आइतबारको दोस्रो क्वालिफायरमा भिड्दैछन्, दिल्ली क्यापिटल्स र सनराइजर्स हैदराबाद । पहिलो क्वालिफायरमा मुम्बई इन्डियन्सको हातबाट ५७ रनले पराजित भएपछि दिल्ली यो खेल खेल्न बाध्य भएको हो । हैदराबादले भने रोयल च्यालेन्जर्स बेंग्लोरलाई ६ विकेटले हराएपछि दिल्लीसँग खेल्ने अवसर पाएको हो । दोस्रो क्वालिफायर विजेताले फाइनलमा उपाधिका लागि डिफेन्डिङ च्याम्पियन मुम्बईको सामना गर्नेछ । अस्ट्रेलियाली आक्रामक ब्याट्सम्यान डेविड वार्नरको नेतृत्वमा रहेको हैदराबाद प्रतियोगिताको अन्त्यतिर लय समात्न सफल भएको छ र यसक्रममा पछिल्ला चार खेल लगातार जितेको छ । हैदराबादका लागि यी सबै खेल गर या मर को स्थितिका थिए । सबैमा यो टिम अब्बल साबित भएको छ । लिग चरणका दुवै खेलमा हैदराबादले दिल्लीलाई हराएको थियो । त्यसैले टोलीले दोस्रो क्वालिफायरमा पनि जित निकाल्न सक्यो भने ह्याट्रिक जस्तै हुनेछ । यही पृष्ठभूमिका कारण हैदराबादका खेलाडी उत्साही हुनेछन् । दिल्ली भने यो सबै स्थितिका ठीक विपरीत अवस्थामा छ । दिल्लीले लिग चरणको अन्त्यतिर लय गुमाएको थियो । अहिलेसम्म सम्हाल्न सकेको छैन । दोस्रो क्वालिफायरअघि दिल्लीले खेलेका ६ खेलमध्ये ५ मा हार बेहोरेको थियो । त्यसैले दोस्रो क्वालिफायर खेल एक प्रकारले लयमा रहेको र लय गुमाएको टिमबीचको प्रतिस्पर्धा हुनेछ । तर, सन् २०१९ को आईपीएल संस्करणमा भने दिल्लीले इलिमिनेटरमा हैदराबादलाई नै हराएको थियो । त्यसैले दिल्लीको टिमलाई इतिहास फर्केर हेर्ने इच्छा रहनेछ, वर्तमान प्रदर्शनको तुलनामा । यद्यपि प्लेअफ इतिहासमा दिल्लीको प्रदर्शन खासै राम्रो छैन । यसपल्टको प्रतियोगितामै पनि दिल्लीले मुम्बईविरुद्धका सबै तीन खेल गुमाएको छ । दोस्रो क्वालिफायरमा राम्रो गर्ने हो भने दिल्लीका लागि कोही न कोही खेलाडीले ठूलो इनिङ्स खेल्न आवश्यक हुनेछ । यो नै पछिल्ला हारमा टिमको सबैभन्दा कमजोर पक्ष रह्यो । इतिहास नै पल्टाउने हो भने पनि स्थिति हैदराबादको पक्षमा देखिन्छ । दिल्लीका कप्तान श्रेयस ऐरले पनि मुम्बईविरुद्धको खेलमा हार बेहोरेपछि निराशा व्यक्त गर्दै टिमले प्रतियोगिताको निर्णायक र महत्त्वपूर्ण मोडमा लय गुमाएको स्विकारेका छन् । उनले फाइनल पुग्न आफ्नो टिमको प्रदर्शनमा व्यापक सुधार आवश्यक रहेको बताएका थिए । वार्नर भने स्वभाविक रूपमा टिमको लगातारको राम्रो प्रदर्शनमा खुसी छन् र यसलाई दोस्रो क्वालिफायरमा कायम राख्न चाहन्छन् । हैदराबाद पछिल्लो ५ वर्षमा तेस्रोपल्ट फाइनल पुग्न प्रयासरत हुनेछ । सन् २०१६ को च्याम्पियन टिम हैदराबादले त्यतिबेला उपाधिका लागि बेंग्लोरलाई हराएको थियो । सन् २०१८ को फाइनलमा भने हैदराबाद चेन्नई सुपर किंग्सको हातबाट पराजित भएको थियो । अहिलेसम्म आईपीएलका १३ संस्करणमध्ये दिल्ली कुनै पनि अवसरमा फाइनल पुग्न सकेको छैन ।"
