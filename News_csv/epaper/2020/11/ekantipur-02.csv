शीर्षक,विवरण
कोभिडले रोकिए सवा लाख श्रमिक,"सरकारले गत चैत ९ देखि नै वैदेशिक रोजगारीका लागि श्रमस्वीकृति दिन रोकेको थियो । लकडाउन खुला भएपछि वैदेशिक रोजगार विभागले भिसाको म्याद समाप्त नभएका श्रमिकलाई श्रमस्वीकृति दिन थालेको छ । दाहालको बुझाइमा अझै रोजगारदाता कम्पनी श्रमिकलाई लगिहाल्ने अवस्थामा छैनन् । बिदामा आएका वा उद्धार गरी फर्केका भिसावाला श्रमिक पुनः सोही रोजगारदाता कम्पनीमा जाने भएमा रोजगारदाताले नो अब्जेक्सन लेटर दिनुपर्छ, हामीले असार १८ गतेदेखि नै श्रमस्वीकृति दिन थालेका थियौं, श्रमस्वीकृति लिन आउनेको संख्या उत्साहजनक देखिँदैन, उनले भने ।भदौ १७ देखि विभागले गत फागुन २९ अघि मागपत्र प्रमाणित भई पूर्वश्रमस्वीकृति लिइसकेको म्यानपावरका लागि रोजगारदाता कम्पनीले जारी गरेको एनओसी नेपाली दूतावासबाट प्रमाणित गराई अनिवार्य पेस गर्नुपर्नु नियम जारी गरेको थियो । म्यानपावर कम्पनीले रोजगारदाता कम्पनीको एनओसीलाई दूतावासबाट भने प्रमाणित गर्न सकेका छैनन् । कतिपय कम्पनी टाट पल्टिएको हुन सक्छ, आर्थिक स्थिति कमजोर भएको हुन सक्छ, त्यो पुष्टि नभई श्रमिकलाई पठाउँदा उनीहरू समस्यामा पर्न सक्छन्, उनले भने ।खाडी तथा मलेसियास्थित नेपाली दूतावासहरू अझै कम्पनीको पछिल्लो आर्थिक अवस्था यकिन गरेर मात्रै श्रमिक ल्याउनका लागि मागपत्र प्रमाणित गर्ने तयारीमा देखिएका छन् । मलेसियाका लागि नेपाली राजदूत उदयराज पाण्डेले मलेसिया सरकारबाटै नयाँ श्रमिक ल्याउन अनुमति दिइनसकेको बताए । अहिले बिदामा आएका श्रमिकलाई मात्रै रोजगारदाताले ल्याउन पाउने सुविधा छ । त्यो पनि सबै रोजगारदाता कम्पनीलाई छैन । एकदमै श्रमिक आवश्यक परेको प्रमाणीत भएमा मात्रै मलेसियाको अध्यागमन विभागबाट अनुमति लिएपछि नेपालमा बिदामा रहेका श्रमिक आउन पाउने अवस्था छ, उनले भने, नयाँका लागि कहिले खुल्छ भन्ने यकिन छैन । पछिल्लो समय कोभिड संक्रमण थप बढेपछि सरकारले थप कडा कदम चाल्ने अवस्था देखिन्छ ।घरफिर्ती प्रक्रिया समाप्त भइनसकेको हुँदा नयाँ श्रमिक ल्याउने कार्यमा केन्द्रित हुन कठिन देखिएको दूतावासहरूको भनाइ छ । अझै हामी सामान्य अवस्थामा फर्किसकेका छैनौं । घर फिर्ने प्रक्रिया अन्तिम चरणमा प्रवेश गरिरहेको छ । दूतावासको जनशक्ति यसैमा केन्द्रित छ । कम्पनीको आर्थिक हैसियत नबुझी नयाँ डिमान्ड प्रमाणीकरण गर्ने कुरा भएन । साउदीले श्रम बजारलाई थप सुधार गर्न केही घोषणा गर्ने तयारी गरेको छ, त्यो पनि हामी हेरिरहेका छौं, साउदीका श्रम काउन्सिलर जीवनकुमार राईले भने, अहिले नै मागपत्र प्रमाणीकरण गर्दा समस्यामा परेका श्रमिकका विषय ओझेलमा पर्न सक्छन् । कतिपय कम्पनी तीन महिना पुगेपछि मात्रै एक महिनाको तलब दिने स्थिति छ । अझै कम्पनीहरू फुल अपरेसनमा जान्छन् कि जाँदैनन् भनेर हेर्नुपर्छ । सबै पक्ष हेरेर आउँदो जनवरीदेखि मात्रै मागपत्र प्रमाणीकरण गर्ने योजनामा छौं । बरु ढिलो होस्, राम्रो होस् ।संघले भने साउदी र यूएईबाट मागपत्र आउने वातावरण बनेको भन्दै दूतावासबाट मागपत्र प्रमाणीकरण हुनुपर्ने माग विभागसमक्ष राखेको छ । यूएईको अर्धसरकारी र फ्रि जोनमा चार सय श्रमिक गइसकेका छन्, अब अड्किएर बस्नु हुँदैन, संघका महासचिव श्रेष्ठले भने ।"
नेकपामा नयाँ ताण्डव,"नयाँ पार्टीको अध्यक्ष प्रदीप नेपाल ?खुमलटार भेलामा अध्यक्ष दाहालले नेकपा केन्द्रीय सदस्य प्रदीप नेपाललाई पार्टी विभाजनपछि बन्ने नेकपा एमालेको अध्यक्ष बनाउने तयारी रहेको सूचना आफूले पाएको बताएका थिए । प्रधानमन्त्रीको सल्लाहकार समूहका सदस्यहरूले भेटेर नेपाललाई अध्यक्ष बनाउने र ओली नवगठित एमालेको संरक्षक बन्ने प्रस्ताव गरेका रहेछन्, उनले बैठकमा भने, हामीलाई तपाईंले नै उत्पादन गर्नुभएको हो, संगठन विभागको प्रमुख पनि बन्नुभयो, हाम्रो गुरु पनि हुनुहन्छ, अब फेरि सक्रिय हुनुस् भनेछन्, उनीहरू पार्टी फुटाउने पूरै मानसिकतामा छन् । दाहालको कुरा सुनेपछि आफूहरूले पार्टी विभाजनको सबै तयारी भइसकेको रहेछ भन्ने बुझेको बैठकमा सहभागी एक सचिवालय सदस्यले भने । नेता नेपालले भने आफूलाई एमालेको अध्यक्ष बन्न भनेर प्रस्ताव आएको भन्ने कुरामा कुनै सत्यता नभएको बताए । बरु उनीहरूले प्रधानमन्त्री र माधवकुमार नेपालका बीचमा एकता गराइदिनुपर्यो भनेका थिए, नेपालले कान्तिपुरसँग भने, तपाईंले सक्नुभयो भने कन्भिन्स गराउनुहुन्छ, महाधिवेशनमा केपी ओलीलाई जिताउन वामदेवलाई पनि तपाईंले नै मनाउनुभएको हो, माधव नेपाल प्रचण्डतिर लागे एक पटक मनाइदिनुपर्यो भनेका थिए, मैले अब कोही पनि बूढाखाडाको काम छैन, युवा नै राजनीतिमा अघि बढ भनेर पठाएको हुँ । नेता नेपाललाई भेट्न लुम्बिनी प्रदेशका मुख्यमन्त्री शंकर पोखरेल, स्वास्थ्यमन्त्री भानुभक्त ढकाल, प्रधानमन्त्रीका मुख्य सल्लाहकार विष्णु रिमाल, परराष्ट्र सल्लाहकार राजन भट्टराई र प्रेस सल्लाहकार सूर्य थापा शनिबार दिउँसो उनको घर गोठाटार पुगेका थिए ।"
थप २३ जनाको मृत्यु,काठमाडौं (कास) कोरोना संक्रमणबाट २४ घण्टामा थप २३ जनाको मृत्यु भएको छ । स्वास्थ्य तथा जनसंख्या मन्त्रालयले आइतबार मृत्युको औपचारिक पुष्टि गरेको हो । हालसम्म कोरोना संक्रमणबाट मृत्यु हुनेको संख्या ९ सय ६० पुगेको छ ।मन्त्रालयले २४ घण्टामा ३ हजार ६ सय २० जना कोरोना संक्रमणबाट निको भएर डिस्चार्ज भएको जानकारी दिएको छ । योसँगै निको हुनेको संख्या १ लाख ३४ हजार ८ सय ४२ संख्या पुगेको छ । देशभरि सक्रिय संक्रमितको संख्या ३७ हजार ७ सय ६५ छ । मन्त्रालयका अनुसार हालसम्म पीसीआर विधिबाट १४ लाख ५६ हजार ३ सय ६६ नमुनाको परीक्षण गरिएको छ । २४ घण्टामा जम्मा १३ हजार २३ नमुनाको पीसीआर परीक्षण भएको छ । हालसम्म क्वारेन्टाइनमा २ हजार ३ सय ८६ जना छन् । मुलुकभर थप २ हजार ८ सय २४ जनामा कोरोना संक्रमण पुष्टि भएको मन्त्रालयले जनाएको छ ।
६ हजार भाइल रेमडेसिभिर आयात,"(पर्सा)  कोरोना संक्रमितको उपचारमा उपयोगी मानिएको औषधि रेमडेसिभिर ६ हजार भाइल वीरगन्ज भन्सार नाकाबाट आयात भएको छ । वीरगन्ज भन्सार कार्यालयका सूचना अधिकृत विमल साहका अनुसार यो नाकाबाट हालसम्म भारतमा निर्मित ६ हजार भाइल रेमडेसिभिर आयात भइसकेको छ । निजी क्षेत्रका तीन आयातकर्ताले आवश्यक प्रक्रिया पूरा गरी तीन वटा कन्साइन्मेन्टमा रेमडेसिभिर औषधि भारतबाट आयात गरेका हुन्, उनले भने, यसको आयात गर्दा ५ प्रतिशत भन्सारबाहेक अन्य शुल्क लाग्दैन ।नारायणी अस्पतालका डा उदयनारायण सिंहले विश्वमै हालसम्म कोरोना संक्रमितको उपचारमा सर्वाधिक प्रभावकारी मानिएको र प्रयोग गरिएको एक मात्र औषधि रेमडेसिभिर रहेको दाबी गरे । भारत, बंगलादेश र अमेरिकाजस्ता मुलुकले ठूलो परिमाणमा यो औषधि उत्पादन गरिरहेका छन्, उनले भने, निमोनियाका गम्भीर खालका बिरामीलाई यो औषधि उपयोगी छ । हामीले पनि कोरोना संक्रमित बिरामीको उपचारमा यो औषधि प्रयोग गरेका हौं । सुरुमा इबोला भाइरस संक्रमित बिरामीको उपचारमा उपयोगी सावित यो औषधि हाल कोरोना संक्रमितको उपचारमा पनि उपयोगी भइरहेको उनले बताए ।कोरोना महामारी फैलिएपछि अमेरिकाले समेत भारतबाट ठूलो परिमाणमा यो औषधि आयात गरेको थियो । अमेरिकामा गरिएको शोधले कोरोना संक्रमितको उपचारमा यो औषधि अत्यन्त प्रभावकारी पाइयो, उनले भने, तर विश्व स्वास्थ्य संगठनले अझै पनि यो औषधिलाई कोरोना संक्रमितको उपचारमा पूर्ण प्रभावकारी रहेको स्विकारेको छैन, उसले यो औषधिलाई संक्रमितको उपचारमा आंशिक मात्र प्रभावकारी रहेको र यसले मृत्युदर घटाउने दाबी गर्दै आएको छ ।कोरोनाविरुद्धको खोप आइनसकेको र उपचारमा उपयोगी विशेष औषधि उत्पादनसमेत नभएको अवस्थामा रेमडेसिभिरले लामो समय भरथेग गर्ने अनुमान डा सिंहको छ ।"
प्रधानमन्त्री र स्वास्थ्यमन्त्रीविरुद्ध अवहेलना मुद्दा,"काठमाडौं (कास) प्रधानमन्त्री केपी शर्मा ओली र स्वास्थ्यमन्त्री भानुभक्त ढकालमाथि अदालतको अवहेलना मा कारबाही हुनुपर्ने मागसहित सर्वोच्च अदालतमा निवेदन पेस भएको छ । अधिवक्ताहरू लोकेन्द्रबहादुर ओली र केशरजंग केसीले आइतबार सर्वोच्च अदालतमा निवेदन पेस गरेका हुन् । सर्वोच्च अदालत प्रशासनले निवेदन दर्ता भएको आफूहरूलाई सूचित गरेको निवेदकमध्येका एक अधिवक्ता ओलीले बताए । सर्वोच्च अदालत प्रशासनले भने आइतबार कुनै अवहेलनाको निवेदन दर्ता नभएको जनाएको छ । स्रोतका अनुसार, निवेदनमा प्रधानमन्त्री ओलीलाई नै विपक्षी बनाइएकामा सरकारी पक्षले असन्तुष्टि जनाएको छ । कोरोना संक्रमणको शंकामा परीक्षण र संक्रमण भए उपचार निःशुल्क हुनुपर्ने भनी सर्वोच्च अदालतले गरेको फैसला उल्लंघन गरेको आरोपमा उनीहरूले अवहेलना निवेदन पेस गरेका हुन् । सर्वोच्चले गत असोज २७ गते कोरोना परीक्षणका क्रममा सरकारी स्वास्थ्य निकायमा कुनै पनि शुल्क नलिन सरकारका नाममा निर्देशनात्मक आदेश जारी गरेको थियो । सर्वोच्चले कोरोना संक्रमणसँग जोडिएका सबै सेवा आधारभूत स्वास्थ्य सेवा को परिभाषाभित्र पर्ने भन्दै तिनलाई पनि निःशुल्क गर्न आदेश दिएको थियो । त्यही विषयमा निवेदन दिने दुई कानुन व्यवसायीले आइतबार सर्वोच्चमा अवहेलनाको निवेदन दर्ता गरेका हुन् । मन्त्रिपरिषद्बाट निर्णय भएकाले प्रधानमन्त्री ओलीलाई विपक्षी बनाइएको निवेदनमा उल्लेख छ । निवेदनमा कोरोना संक्रमणसँग सम्बन्धित सबै सेवा निःशुल्क हुनुपर्ने भन्ने यसअघिको फैसला कार्यान्वयन हुनुपर्ने भनी माग पनि गरिएको छ । आदेश सार्वजनिक भएको ५ दिनपछि सरकारले गरिब, असहायलगायतका वर्गबाहेकको हकमा परीक्षण र उपचारमा शुल्क लाग्ने निर्णय गर्यो । स्वास्थ्य मन्त्रालयले कात्तिक २ गते गरेको नियमित पत्रकार सम्मेलनमा प्रवक्ता डा जागेश्वर गौतमले सबैका हकमा निःशुल्क उपचार नहुने बताएका थिए । त्यसको चौतर्फी आलोचनापछि सरकारले शुल्क तिर्न नसक्ने स्वघोषणा गरे निःशुल्क उपचार हुने भनी अभिव्यक्ति परिमार्जन गरेको थियो । तर यो अवधिमा धुलिखेल, टेकु, निजामतीलगायत अस्पतालले बिरामी र शुल्कको वर्गीकरण गरेर सूचना जारी गरिरहेका छन् । आइतबार मात्रै स्वास्थ्य मन्त्रालयले उपचारमा धरौटी नमाग्नू भनी अस्पतालहरूलाई परिपत्र गरेको छ ।संविधानमा आदेशफैसलाको अवज्ञा भए वा न्यायसम्पादनमा अवरोध भए अदालतको अवहेलनाको आरोपमा कारबाही हुने व्यवस्था छ । न्याय प्रशासन ऐनमा अवहेलनाको आरोप प्रमाणित भए एक वर्ष कैद वा १० हजार जरिवाना वा दुवै सजाय हुने व्यवस्था छ । सरकारी पक्षले भने सर्वोच्चको फैसला कार्यान्वयन नै हुन कठिन रहेको भन्दै त्यसविरुद्ध फैसलाकै पुनरावलोकन हुनुपर्ने भनी निवेदन दर्ता गरेको थियो । निवेदनमा कोरोना संक्रमणसँग सम्बन्धित सबै सेवा निःशुल्क हुनुपर्ने भन्ने यसअघिको फैसला कार्यान्वयन हुनुपर्ने भनी माग छ ।"
एक लाख नबुझाए परीक्षा रोक्ने चेतावनी,"(काठमाडौं)  निजी मेडिकल कलेज एसोसिएसनका अध्यक्ष बसरुद्दिन अन्सारी सञ्चालक रहेको वीरगन्जस्थित नेसनल मेडिकल कलेजले चिकित्सा शिक्षामा स्नातकोत्तर तह (एमडीलगायत) का विषयका विद्यार्थीसँग अतिरिक्त शुल्क असुल्न थालेको छ ।एसोसिएसनका अध्यक्ष नियामक निकाय चिकित्सा शिक्षा आयोगको सदस्य हुने प्रावधान छ । अन्सारीको निर्देशनमा उनको कलेजले अवैध शुल्क लिएको विद्यार्थीले गुनासो गरेका छन् । कान्तिपुरको सम्पर्कमा आएका विद्यार्थीले सरकारले तोकेभन्दा बढी शुल्क नतिरे परीक्षाबाट समेत वञ्चित गर्ने चेतावनी कलेजले दिएको जनाए । २०७६ ब्याचको दोस्रो वर्ष अध्ययनरत २५ विद्यार्थीसँग एकएक लाखका दरले बढी शुल्क माग गरिएको छ । परीक्षा शुल्क भनेर एक लाख मागियो, हामीले बिलभर्पाइ माग्यौं, एक विद्यार्थीले टेलिफोनमा भने, वार्षिक शुल्क भनी सादा कागजमा कलेजको छाप लगाइएको बिल दिँदै रकम असुल्न थालियो ।मंसिर पहिलो साता उक्त ब्याचको परीक्षा सञ्चालन हुँदै छ । परीक्षा आवेदन भर्ने बेला नै थप एक लाख नबुझाए सहभागी नगराउने चेतावनी दिइएको विद्यार्थीहरूले जनाए । कलेजले बढी शुल्क मागेपछि विद्यार्थीले त्रिभुवन विश्वविद्यालयको उपकुलपति कार्यालय, चिकित्साशास्त्र अध्ययन संस्थान (आईओएम) र चिकित्सा शिक्षा आयोगमा उजुरी गरेका छन् । आईओएम शुल्कको विषय हामीले हेर्न मिल्दैन भनेर पन्छियो, चिकित्सा शिक्षा आयोगलाई देखायो, ती विद्यार्थीले भने, विश्वविद्यालय र आयोगलाई पनि इमेलमार्फत जानकारी गराएका छौं, रेस्पोन्स आएको छैन । केही विद्यार्थीले परीक्षा दिन नपाउने त्रासले अतिरिक्त रकम बुझाइसकेका छन् ।नेसनल मेडिकल त्रिविबाट सम्बन्धन प्राप्त निजी कलेज हो । आईओएमले एमडी, एमएस, एमडीएस अध्ययन गर्न २२ लाख शुल्क तोकेको छ । अध्ययन अवधिभर लाग्ने परीक्षा, भर्ना, शिक्षण, ल्याब, पुस्तकालय, सामुदायिक तालिमलगायत सम्पूर्ण शुल्क त्यसैमा समावेश गरिएको हुन्छ । तर परीक्षा फाराम भर्न जाँदा थप एक लाख मागिएको विद्यार्थीले बताए । फाराम भर्ने म्याद कात्तिक २० गतेसम्म तोकिएको छ । विगतमा पनि स्नातकोत्तर र स्नातक तहमा एमबीबीएसलगायत विषयका विद्यार्थीसँग कलेजले अतिरिक्त शुल्क असुल्दै आएको थियो । २०७६ कात्तिकमा एमबीबीएस पहिलो वर्षमा भर्ना हुन गएका विद्यार्थीसँग अतिरिक्त शुल्क मागेपछि आन्दोलन भएको थियो । आन्दोलनको नेतृत्व गर्ने विद्यार्थीलाई अन्सारीको निर्देशनमा कुटपिट गरिएको थियो । बढी शुल्क असुल्ने र आन्दोलनमा उत्रेका विद्यार्थीलाई बल प्रयोग गर्ने कलेजका सञ्चालक अन्सारीलाई कारबाही गर्नुको साटो राजनीतिक संरक्षण भइरहेको त्यहाँ अध्ययनरत विद्यार्थीको भनाइ छ । चिकित्सा शिक्षा आयोगका अध्यक्षसमेत रहेका प्रधानमन्त्री केपी शर्मा ओली र सत्तारूढ नेकपाका कार्यकारी अध्यक्ष पुष्पकलम दाहालसँगको निकट सम्बन्धकै कारण अन्सारीले कलेजमा ठगीको शृंखला चलाएको एक विद्यार्थीले टिप्पणी गरे । २०७६ मा प्रधानमन्त्री ओली स्वास्थ्य उपचार गराउन सिंगापुर जाँदा अन्सारी पनि त्यहाँ पुगेका थिए । अन्य निजी मेडिकल कलेजले विद्यार्थीबाट अतिरिक्त शुल्क उठाउँदासमेत अन्सारीले प्रधानमन्त्रीदेखि उच्च राजनीतिक तहमा कुरा मिलाउने गरेको आयोगका पदाधिकारीहरू बताउँछन् । अन्सारी गत स्थानीय तह निर्वाचनमा तत्कालीन एमालेबाट वीरगन्ज महानगरपालिकामा मेयरको उम्मेदवारसमेत बनेका थिए । सञ्चालक अन्सारीले भने अतिरिक्त शुल्क लिन थालिएको विषयमा अनभिज्ञता प्रकट गरे । यसबारे जिज्ञासामा उनले कान्तिपुरसित भने, हो र १ म बुझ्छु । विद्यार्थीले शुल्क नै नतिरी पढ्न चाहने हुँदा मेडिकल कलेजहरूमा पटकपटक विवाद देखिने गरेको उनको तर्क छ । हामी शुल्क उठाउन खोज्छौं, विद्यार्थी दिन मान्दैनन्, यस्तो विवाद भइरहन्छ, उनले भने । राष्ट्रिय सतर्कता केन्द्रले गत वर्ष गरेको छानबिनमा नेसनल मेडिकल कलेजले ३२ करोड ५५ लाख रुपैयाँ अवैध शुल्क उठाएको छ । सम्पत्ति शुद्धीकरण अनुसन्धान विभागले समेत उक्त मेडिकल कलेजसहित ४ मेडिकल कलेजमा छापा मारेको थियो । ठगी गरेको प्रमाण हुँदाहुँदै पनि प्रधानमन्त्रीकै संरक्षणमा उनीलगायत मेडिकल कलेज सञ्चालकलाई कारबाही हुन सकेको छैन । चिकित्सा शिक्षा आयोगको बैठकमा शुल्क विवादका विषयमा छलफल भयो, अन्सारी सर नै अघि सरेर प्रधानमन्त्रीलाई कन्भिन्स गराउनुहुन्छ, आयोगका एक सदस्यले भने, आयोगका अध्यक्ष (प्रधानमन्त्री) ले नै चासो नदिएपछि मेडिकल कलेजहरूलाई कारबाहीको कुरा ओझेलमा पर्छ । आयोगका उपाध्यक्ष श्रीकृष्ण गिरीले एक लाख बढी मागेको उजुरी प्राप्त भएको जनाए । विद्यार्थीले आईओएममा उजुरी दिएर हामीलाई बोधार्थ पठाएका रहेछन्, हामी छानबिन गर्छौं, उनले भने, बढी शुल्क लिनु अवैध हो, ठगीअन्तर्गत राज्यका अन्य निकायले पनि कारबाही गर्नुपर्छ, हामी पनि हाम्रो तरिकाले कारबाही गर्छौं । तोकेभन्दा बढी शुल्क लिए जिल्ला प्रशासन कार्यालयमा उजुरी गरेर कारबाही गर्न सकिने व्यवस्था छ । तर प्रमुख जिल्ला अधिकारीहरूले कारबाही अघि बढाउन सकेका छैनन् । आयोगले अतिरिक्त शुल्क लिए कलेजलाई सम्बन्धन खारेजीसम्मको कारबाही गर्न सक्छ ।"
यसकारण टर्यो कर्णालीको मन्त्रिपरिषद् पुनर्गठन,"(सुर्खेत)  कर्णाली प्रदेशका सामाजिक विकासमन्त्री दल रावलले आइतबार बिहान झिसमिसेमै सरकारबाट बाहिरिन लागेको आशय झल्किने स्टाटस फेसबुकमा लेख्दै भने, ३२ महिनाको अवधिमा मन्त्रालयलाई नवजात अवस्थाबाट शिशु अवस्थामा पुर्याउन प्रत्यक्ष वा परोक्ष रूपमा सहयोग गर्नुहुने महानुभावप्रति ऋणी छु ।कर्णालीको नेकपा संसदीय दलमा असोज २५ देखि सुरु किचलोबीच मन्त्री रावलले उक्त स्टाटस लेखेपछिको संकेत थियो मन्त्रिपरिषद् पुनर्गठन । मुख्यमन्त्रीनिकट स्रोतले समेत आइतबार ३ जना मन्त्री थप्ने र २ जनालाई बिदा गर्ने तयार भएको कान्तिपुरलाई बताएको थियो । तर केन्द्रीय नेतृत्वसँगको थप परामर्श र पार्टी एकतामा पर्ने असरलाई ख्याल गर्दै मुख्यमन्त्रीले उक्त निर्णय केही दिनका लागि स्थगित गर्नुभएको हो, स्रोतले भन्यो, अब कर्णालीको कारण जोखिममा परेको पार्टी एकतालाई मजबुत गर्ने गरी मुख्यमन्त्रीले मन्त्रिपरिषद् पुनर्गठन गर्नुहुनेछ ।अविश्वासको प्रस्तावलाई असफल तुल्याउने सन्दर्भमा असोज २७ गते कार्यकारी अध्यक्ष पुष्पकमल दाहाल र वरिष्ठ नेता माधवकुमार नेपाल समूहबीच सत्ता समीकरणमा सहमति भएको थियो । नेपाल समूहलाई तीन मन्त्रीसहित एक जना सचेतक दिने गरी उक्त समूहका सात जनाले हस्ताक्षर फिर्ता लिएका थिए । नेपाल समूहले उक्त सहमति कार्यान्वयन गर्न बारम्बार ताकेता गरिरहेको थियो, यसले गर्दा दाहाल समूह दबाबमा थियो, स्रोतले भन्यो, तर ओली समूहलाई सरकारबाट स्वीप गर्दा पर्ने जोखिमलाई ख्याल गर्दै मन्त्रिपरिषद् पुनर्गठन नगरिएको हो ।अहिले कर्णाली सरकारमा दाहाल समूहबाट मुख्यमन्त्रीसहित ३ जना, ओली समूहबाट २ जना र नेपाल समूहबाट १ जना छन् । ओली समूहका खड्कबहादुर खत्री पदमुक्त भएपछि भौतिक पूर्वाधार विकास मन्त्रालय १५ महिनादेखि रिक्त छ । दाहालनेपाल समूहबीच ओलीका दुई जना मन्त्रीलाई हटाउनुका साथै रिक्त मन्त्रालयमा पदपूर्ति गरेर तीन मन्त्री थप्ने सहमति भएको थियो । त्यसो गर्दा कर्णाली सरकारमा मुख्यमन्त्रीसहित दाहाल समूहका ३ जना र नेपाल समूहका ४ जना मन्त्री हुने अवस्था रहन्थ्यो । ओली समूहको उपस्थिति शून्य हुन्थ्यो । मुख्यमन्त्री महेन्द्रबहादुर शाहीले कर्णाली सरकारलाई मात्र होइन, नेकपाको एकतालाई समेत बलियो पार्ने गरी मन्त्रिपरिषद् पुनर्गठन गर्ने बताए । अहिले नेकपाको एकतामा कर्णालीको कारण कालो बादल मडारिएको छ, अब त्यसलाई हटाउने अभियान कर्णालीबाटै सुरु गरिनेछ, उनले भने, मैले सबै पक्षलाई सन्तुष्ट हुने गरी समुचित सन्तुलन मिलाएर अघि बढ्ने प्रयास गरिरहेको छु । केही दिनभित्रै मन्त्रिपरिषद् पुनर्गठन हुने उनले बताए ।मुख्यमन्त्री शाहीले आइतबार नेपाल र दाहाल समूहका सांसदसँग भेटघाट गरेका थिए । ती भेटमा मन्त्रिपरिषद् पुनर्गठनको स्वरूपबारे छलफल भएको एक सांसदले जानकारी दिए । रिक्त मन्त्रालय नेपाल समूहलाई दिएर मुख्यमन्त्रीबाहेक तीनवटै समूहलाई दुईदुईवटाको सन्तुलन मिलाउने वा सहमतिअनुसार नेपाल समूहलाई एक मन्त्रालय बढी दिने भन्नेबारे छलफल भएको ती सांसदको भनाइ छ ।मुख्यमन्त्री शाही ओली समूहलाई स्वीप गर्ने कदमबाट पछि हटे पनि कर्णालीको सत्तामा नेपाल समूह भने फाइदामा पुग्ने अवस्था देखिएको छ । एउटा मन्त्रीमा चित्त बुझाएको उक्त समूहले अब कम्तीमा एक वा दुई मन्त्री पाउनेछ । संसदीय दलको सचेतकमा यसअघि नै नेपाल समूहका कुर्मराज शाही नियुक्त भइसकेका छन् । ओली समूहलाई शून्यमा झारेर नेपाल समूहका तीन जना मन्त्री थपिँदा केही मान्छेले अवसर पाए पनि त्यसको असर कर्णाली सरकारका साथै नेकपामा समेत पर्ने अवस्था रहन्थ्यो, ती सांसदले भने, तीनवटै पक्षको समुचित प्रतिनिधित्व हुँदा कर्णालीबाटै एकताको सन्देश जान सक्छ ।सांसद यामलाल कँडेलको अगुवाइमा असोज २५ गते नेकपा संसदीय दलमा अविश्वासको प्रस्ताव दर्ता भएपछि कर्णालीको विवाद सतहमा आएको थियो । विवाद मिलाउने भन्दै अध्यक्षद्वयले दुइटै पक्षलाई काठमाडौं बोलाए पनि विवाद झन् चुलिएको थियो । अध्यक्ष तथा प्रधानमन्त्री ओलीले कात्तिक ५ गते र कार्यकारी अध्यक्ष दाहालले कात्तिक ७ गते आपसमा बाझिने निर्देशन दिएका थिए । संसदीय दलले भने कात्तिक ७ गते बहुमतबाट अविश्वासको प्रस्ताव अस्वीकृत गरिसकेको छ ।"
सकियो वर्षावास,"कपिलवस्तु (कास) बुद्ध धर्मावलम्बीको महत्त्वपूर्ण पर्व वर्षावास शनिबार राति समाप्त भएको छ । पवारन पूजासँगै तीनमहिने पर्व वर्षावास सकिएको हो । कोरोना भाइरस संक्रमणका कारण यस वर्ष थोरै भिक्षु मात्र वर्षावास बसेका थिए । ९ विदेशी र ११ नेपाली भिक्षु वर्षावासमा थिए ।लुम्बिनीस्थित म्यानमार गोल्डेन टेम्पलमा रहेको उपोषत् सीमा गृह (भिक्षुहरूको पवित्र स्थल) मा पूजाआजा गरेर वर्षावास विसर्जन गरिएको हो । लुम्बिनी बौद्ध विश्वविद्यालयका प्रा डा संकिच्च महाअस्थवीरलगायत आठ भिक्षुले पूजाआजा गरेर वर्षावास समापन गरेका हुन् । मायादेवी मन्दिरमा पनि बिहान र साँझ नित्य पूजा गरिएको थियो । वर्षावास बस्नाले बौद्ध धर्मको मेरुदण्ड विनय कर्म पालन गर्दा नजानेर भए गरेका त्रुटिकमजोरीबाट पाप नलागी क्षमादान पाउने विश्वास छ । वर्षावास बस्ने भिक्षुले पुण्यसमेत सञ्चय गर्ने जनविश्वास छ । वर्षावासका बेला साँझबिहान ध्यान बस्ने र परित्राण पाठ गरिन्छ । यस अवधिमा बिहान एक छाक मात्रै खाना खाने गरिन्छ । भिक्षुभिक्षुणीहरू सकेसम्म स्थानीय बासिन्दासँग भिक्षा मागेर खाने गर्छन् ।वर्षावास सकिएको एक महिनाभित्र कठिन चिवर दान गरिन्छ । अनुशासित र नियममा बसेर वर्षावास बस्नेगर्ने भिक्षुलाई भिक्षु संघले दिएको पहेंलो वस्त्र (चिवर) प्रदान गरिने अखिल नेपाल भिक्षु महासंघका अध्यक्ष भिक्षुमैत्री महास्थवीरले बताए । असारदेखि असोज शुक्ल पूर्णिमासम्म वर्षावास बसिन्छ । तर यस वर्ष अधिकमास परेकाले कात्तिक शुक्ल पूर्णिमासम्म वर्षावास बसिएको थियो ।बुद्ध धर्मावलम्बीका लागि वर्षावास निकै महत्त्वपूर्ण पर्व भएकाले श्रीलंका, थाइल्यान्ड र म्यानमारबाट लुम्बिनीमा वर्षावास बस्न भिक्षुभिक्षुणी आउँथे । तर यस वर्ष कोरोना महामारीका कारण विदेशबाट भिक्षु आउन पाएनन् । नेपालमै रहेका थाइल्यान्डका तीन, श्रीलंकाका दुई, म्यानमारका दुई, कम्बोडियाका दुई र ११ नेपाली भिक्षु वर्षावास बसेका थिए । वर्षावासको निम्तो दिन पनि उपासकउपासिका विदेशबाटै आउँथे । निम्तो दिनेले भिक्षुको तीन महिनाको खाने, बस्ने र औषधिमूलोको खर्च व्यहोर्थे । बुद्ध हुर्के, बढेको, जन्मेको र १५ औं वर्षावास बसेको ठाउँमा वर्षावास बस्न विदेशी बौद्ध भिक्षु मरिहत्ते गर्छन् ।"
हुनै छाड्यो कन्ट्याक्ट ट्रेसिङ,"धरौटी नलिई उपचार गर्नू ः मन्त्रालयस्वास्थ्य तथा जनसंख्या मन्त्रालयले सरकारी अस्पताललाई धरौटी शुल्क नलिई कोभिड१९ का बिरामीको उपचार गर्न निर्देशन दिएको छ । आइतबार मन्त्रालयले आयोजना गरेको कोरोना मिडिया ब्रिफिङमा मन्त्रालयका प्रवक्ता डा जागेश्वर गौतमले धरौटीसम्बन्धी सूचना निकाल्ने सबै अस्पताललाई स्पष्टीकरण सोधिएको बताए ।डा गौतमले सक्नेसँग शुल्क लिने र नसक्नेलाई निःशुल्क उपचार गर्ने निर्णय यथावत् रहेको दाबी गरे । सरकारले कात्तिक २ देखि लागू हुने गरी कोरोना उपचार र परीक्षण शुल्क आफैं बेहोर्नुपर्ने निर्णय सार्वजनिक गरेको थियो । यो निर्णयपछि सरकारी अस्पतालहरूले धरौटी शुल्कसहितको सूचना प्रकाशित गरेका थिए । आर्थिक रूपमा विपन्न, अशक्त तथा असहाय अवस्थामा रहेका नागरिक, असहाय एकल महिला, अति अपांगता भएका नागरिक, ज्येष्ठ नागरिक, अग्रपंक्तिमा खटिने स्वास्थ्यकर्मी, सरसफाइ कर्मचारी, सुरक्षाकर्मीलगायतको मात्रै सरकारले परीक्षण र उपचार गर्ने बताएको छ ।"
कर्णाली कहिलेसम्म भोकै ?,"मागको आधाभन्दा कम आपूर्तिकर्णालीमा सबैभन्दा न्यून खाद्यान्न उत्पादन हुने हुम्लामा मागअनुसार चामल नआउँदा बर्सेनि खाद्यान्न अभाव हुने गरेको छ । सरकारी ढुवानी अनुदानको चामल नपुगेपछि दुर्गम गाउँका बासिन्दा हिमपातअघि नै खाद्यान्नको जोहो गर्न जुटेका छन् । हिमालपारिको गाउँ भनेर चिनिने लिमीमा सबैभन्दा बढी खाद्यान्न अभाव देखिएको छ । कोरोना महामारीका कारण चिनियाँ नाका बन्द भएपछि गाउँमा खाद्यान्न समस्या चुलिएको स्थानीय गिरमेत तामाङले बताए । आफ्नो उत्पादनले ६ महिना पनि पुग्दैन, सरकारी अनुदानको चामल गाउँमा नपुग्दा चिनियाँ खाद्यान्नको भर पर्नुपर्ने बाध्यता छ, उनले भने, यो वर्ष हिल्सा नाका नखुलेपछि चामल ल्याउन सदरमुकाम आएका हौं । उनका अनुसार लिमीमा कात्तिक अन्तिम साताबाट हिउँ पर्न सुरु हुन्छ । लिमीका लागि २ हजार क्विन्टल खाद्यान्न स्वीकृत भए पनि ठेकेदारको बेवास्ताले अझै चामल ढुवानी हुन सकेको छैन । तत्कालको खाद्य समस्या टार्न लिमीमा ३ सय क्विन्टल चामल पठाएर वितरण गरिएको कम्पनीका शाखा प्रमुख रामबहादुर विष्टले बताए । उनका अनुसार जिल्ला खाद्य व्यवस्था समितिले हुम्लाका लागि यो वर्ष ७३ हजार क्विन्टल खाद्यान्न माग गरेको थियो । त्यसमध्ये २५ हजार ८ सय क्विन्टल मात्र खाद्यान्न स्वीकृत भएको उनले जानकारी दिए । अहिले कम्पनीको सिमकोट शाखामा ३ हजार १ सय क्विन्टल मात्र चामल मौज्दात छ । ग्रामीण क्षेत्रको श्रीनगर डिपोमा १ सय ५० र सर्केगाडमा १ सय क्विन्टल मात्र खाद्यान्न छ । हुम्लामा नेपालगन्जबाट जहाजमार्फत खाद्यान्न ढुवानी गर्न प्रतिकिलो १ सय १३ र सुर्खेतबाट १ सय ८ रुपैयाँ भाडा तिर्नुपर्ने बाध्यता छ । यो वर्ष सिमकोटमा खाद्यान्न ढुवानी गर्न सीता र तारा एयरले जिम्मा लिएका छन् । जुम्लास्थित खाद्य व्यवस्था तथा व्यापार कम्पनीले दैनिक २५ क्विन्टल चामल बिक्री गर्दै आएको छ । साउनयता कम्पनीबाट चामल लिनेको संख्या बढिरहेको छ भने अहिले खलंगास्थित खाद्य गोदाममा ७ सय ९१ क्विन्टल चामल मौज्दात छ । जुम्लाका लागि सुर्खेत, नेपालगन्ज र राजापुरबाट यो वर्ष ७ हजार ६ सय ५० क्विन्टल चामल आउनुपर्ने भए पनि १ हजार २ सय ६१ क्विन्टल मात्र ढुवानी भएको छ । अरू चामल आउने क्रममा रहेको कम्पनीका निमित्त प्रमुख भरतप्रसाद अधिकारीले बताए । उनका अनुसार साउनयता सदरमुकामबाट १ हजार १९ क्विन्टल चामल बिक्री भइसकेको छ । लकडाउनयता चामल खरिद गर्नेको संख्या बढेको छ, उनले भने, ढुवानी नरोकिएकाले तत्काल खाद्यान्न अभाव हुने अवस्था छैन । कम्पनीले शुक्रबार निःशुल्क चामल वितरण गर्छ भने अरू बार सहुलियत दरमा बिक्री भइरहेको छ । चालु आर्थिक वर्षमा जन्म र मृत्यु संस्कारका लागि कम्पनीले २५ क्विन्टल चामल बिक्री गरिसकेको कम्पनीले जनाएको छ । जुम्लाबाट डोल्पाको काइगाउँ र सर्मीमा चामल ढुवानी हुन्छ । यो वर्ष १ हजार ४ सय क्विन्टल चामल डोल्पा पढाउन थालिएको निमित्त प्रमुख अधिकारीले बताए । उनका अनुसार सिँजा, धापा र तिलाको जुम्लाकोटमा व्यापारीले खरिद गरी बर्सेनि ११ हजार क्विन्टल चामल बिक्री गर्छन् ।तुलाराम पाण्डे (कालीकोट), हरि गौतम (रुकुम पश्चिम), छपाल लामा (हुम्ला) र एलपी देवकोटा (जुम्ला)"
शर्माविरुद्ध कालोबजारी मुद्दा,"सुर्खेत (कास) मुगुको कालै पठाउनुपर्नेमा भक्तपुर पठाउन लागेको आशंकामा बरामद चामलका मालिक वासुदेव शर्माविरुद्ध जिल्ला प्रहरी कार्यालय सुर्खेतले कालोबजार तथा केही अन्य सामाजिक अपराध तथा सजाय ऐनअन्तर्गत मुद्दा प्रक्रिया अघि बढाएको छ । एसपी राजेन्द्र भट्टले कानुन व्यवसायीसँगको परामर्शमा शर्मा र उनका दुईवटा व्यापारिक फर्म दुर्गा भवानी इन्टरप्राइजेज र शर्मा ढुवानी सेवाविरुद्ध मुद्दा प्रक्रिया अघि बढाइएको बताए । उक्त ऐनका दफा ४ मा नेपाल सरकारले कुनै प्रदेश वा जिल्लामा वितरणका लागि तोकिदिएको कोटाको वा कुनै प्रदेश वा जिल्लामा बिक्रीवितरणका लागि आयात गरिएको वा एजेन्ट, डिलर वा रिटेलरका रूपमा उपलब्ध भएको मालवस्तु अन्यत्र लगेमा वा अन्यत्र बिक्री गरेमा वा एजेन्सी वा डिलरसीपको सर्तविरुद्ध वा उपभोक्ताहरूमा समुचित वितरण नहुने गरी कसैले बिक्री गरेमा निजलाई एक वर्षसम्म कैद वा २ लाख ५० हजार रुपैयाँसम्म जरिवाना वा दुवै सजाय हुन सक्ने उल्लेख छ ।प्रहरीले मुलुकी अपराध संहिता २०७४ को ठगीसम्बन्धी महल ३ (क) बमोजिम मुद्दा चलाउने गरी अनुसन्धान गरे पनि शर्माले गरेको अपराधमा कालोबजारी ऐन बलियो हुने भएको एसपी भट्टले बताए । उक्त महलमा भ्रष्टाचार हुनेमा बाहेक नेपाल सरकार वा नेपाल सरकारको पूर्ण वा अधिकांश स्वामित्व वा नियन्त्रणमा भएको कुनै संस्थालाई ठगी गरेमा १० वर्षसम्म कैद र १ लाख रुपैयाँसम्म जरिवाना हुने उल्लेख छ । कालोबजार ऐनअन्तर्गतको मुद्दा प्रमुख जिल्ला अधिकारी र ठगीसम्बन्धी मुद्दा जिल्ला अदालतले हेर्ने व्यवस्था रहेको छ । प्रहरीले शर्माको व्यावसायिक फर्ममा कार्यरत ६ जनाको बयान लिए पनि उनी फरार रहेको बताएको छ । आइतबार खाद्य व्यवस्था तथा व्यापार कम्पनीले शर्माले ढुवानी गर्न लागेको चामल आफ्नो गोदाममा रहेको जापानी चामलसँग मिल्दो रहेको रिपोर्ट दिएपछि मुद्दा प्रक्रिया अघि बढाइएको एसपी भट्टले जानकारी दिए ।कम्पनीका ढुवानीकर्ता रहेका शर्माले दुर्गा भगवती इन्टरप्राइजेजमार्फत २ सय ५० क्विन्टल चामल बिहीबार भक्तपुर पठाउन लागेका थिए । प्रहरीले सुब्बाकुनाबाट चामल लोड गरिएको ट्रक नियन्त्रणमा लिएको थियो ।"
अमेरिका हिँडेका नेपाली जब मलावीमा बन्धक भए,"(काठमाडौं)  काठमाडौंको त्रिभुवन अन्तर्राष्ट्रिय विमानस्थलबाट गत वर्ष वैशाख ११ गते भियतनामका लागि उड्दा उनीहरू भर्खर १८ वर्षमा टेकेका थिए । एक स्थानीय एजेन्टले उनीहरू दुवैलाई १८ वर्ष नकट्दै अमेरिका छिराइदिने र नाबालक भएकैले मुद्दा मामिला नगरी सजिलै उतै बस्न सकिने सपना देखाएको थियो । त्यही सपनाको पासोमा परेर बुबाविहीन दुवैका आमा उनीहरूका लागि ऋणधन गरेर पैसा जुटाउन कस्सिएका थिए । काठमाडौं छाडेको १९ महिनापछि कोरोना कहर छिचोल्दै उनीहरू रित्तो हात काठमाडौं ओर्लिएका छन् । यी १९ महिनाको उनीहरूको भोगाइले संगठित मानव तस्करका एजेन्टहरूको टार्गेटमा कसरी किशोरावस्था पार नगरिसकेकाहरू परिरहेका छन् र उनीहरू कुन हदसम्मको दुःख झेल्दै छन् भन्ने बुझाउँछ । प्रहरीको मानव बेचबिखन नियन्त्रण ब्युरोले औपचारिक अनुसन्धान सुरु नगरिसकेको यो घटनाका पीडित दुई किशोर मोहन र हरि (नाम परिवर्तन) शनिबार राति विमानस्थल ओर्लिंदा उनीहरूसँग केही थान पुराना कपडाले भरिएको झोला मात्रै थियो । उनीहरूले सुनाए, गेस्ट खोज्न आएका होटलका एक कर्मचारीले हाम्रो हालत देखेर पछि पैसा तिर्ने सर्तमा आफ्नो होटलमा ल्याए । मलावीस्थित एक कल्याणकारी संस्थाले टिकट जोहो गरिदिएपछि नेपाल फर्किन पाएका उनीहरूले पछिल्ला दुई दिनदेखि सुत्न पनि नपाएको सुनाए । मोहनले भने, ११ महिनापछि मासुभात खान पाएर मज्जाले निदाउन सक्यौं ।िििगत वर्ष दक्षिणपूर्वी अफ्रिकी देश मलावीको राजधानी लिलङग्वेबाट तीन सय किलोमिटर दूरीमा रहेको सानो सहर ब्लान्टायरमा ६ नेपालीलाई बन्धक बनाइएको थियो । एक भारतीय एजेन्टले अमेरिका छिराइदिने भन्दै काठमाडौंबाट नयाँदिल्ली हुँदै भियतनाम, दुबई, इथियोपिया, अजरबैजान हुँदै मलावी पुर्याइएका ४ जनासहित ६ नेपालीलाई मलावी प्रहरीले एक घरबाट उद्धार गरेको थियो । मलावी प्रहरीले त्यतिबेला घरधनी नाजिर अहमदलाई पक्राउ गरेको थियो भने उद्धार गरिएकालाई एक कल्याणकारी संस्थाले नेपाल फिर्ता नहुन्जेल राखिदिएको थियो । परिवारले फिर्ती टिकटको प्रबन्ध गरेपछि पर्वतका चार नेपाली गत वर्ष कात्तिक अन्तिम साता घर फर्किएका थिए । उनीहरूले जनही १५ लाखभन्दा धेरै रकम फसाएका थिए । बाँकी दुईलाई भने भारतीय एजेन्टले केही दिनपछि नेपाल फर्काइदिने जिम्मा लिएको थियो । तर उसले उनीहरूलाई ब्लान्टायरबाट राजधानी लिलङग्वे पुर्याएपछि नेपाल नपठाई ब्लान्टायर नै फर्कार्एर एक होटलमा राख्यो । मलावीमा कोरोना संक्रमण तीव्र भएपछि र अन्तर्राष्ट्रिय उडान अवरुद्ध भएपछि ब्राजिल छिराइदिने बताएको एजेन्टले उनीहरूलाई होटलमै छाडेर सम्पर्कविहीन भयो । कोरोना संक्रमण तीव्र हुनुअघिका करिब तीन महिना होटलमा बसेको पैसा नतिरी भारतीय एजेन्ट भागेपछि होल लिस लज एन्ड रेस्टुरेन्टले बन्धक बनाएका तिनै मोहन र हरि थिए । मोहनका अनुसार होटल खर्च भन्दै नेपालस्थित एजेन्टलाई उनकी आमाले तीन लाख रुपैयाँ दिएकी थिइन् । उनले भने, एजेन्टले हामीबाट पैसा लिएर पनि होटललाई तिरिदिएन । त्यहीबेला लकडाउन सुरु भयो । अनि होटलले पासपोर्ट खोसेर हामीलाई बन्धक बनायो ।सुरुका केही महिना दिनमा दुई छाक खान दिएको होटलले एजेन्ट फरार भएपछि उनीहरूलाई मानसिक र शारीरिक यातना दिँदै आएको थियो । त्यहाँ बस्दा भोगेको दुःख सम्झँदै हरिले भने, बिहान दुईवटा पाउरोटी दिन्थ्यो । राति एकैचोटि १० बजेतिर थोरै ढिँडो पाइन्थ्यो । ट्वाइलेटको पानी खाई भोकले मरिन्छ कि भनेर अनिँदै सुत्थ्यौं । मोहनले थपे, भोकले यस्तरी पेट बटार्थ्यो कि कति बेला खान देलान् भन्नेबाहेकको कुनै कल्पना नै दिमागमा आउँदैनथ्यो । बेलाबेला होटलका कर्मचारी आउने र मिर्गौला निकालेर बेचिदिने भन्दै धम्काउने गरेको पनि उनीहरूले सुनाए । कोरोना कहरका बीचमा ११ महिना लामो कष्टप्रद समय गुजारेर नेपाल फर्किए पनि उनीहरूलाई चैन छैन । यो यात्रामा फसेको जनही ३५ लाखभन्दा धेरै रकम एजेन्टबाट कसरी उठाउने होला भन्ने सम्झेर निद हराम हुन्छ, हरिले भने । ििि११ कक्षा पास गरेका मोहनले स्कुलमा आफूभन्दा एक कक्षामाथि पढ्ने एक जना साथी कसरी अमेरिका छिरे भन्ने सुनेका थिए । एक दिन अमेरिका पुगेका तिनै साथीले आफ्नो बुबाले अमेरिका पठाउने काम गरेको सुनाउँदै आउन मन भए बुबासँग भेट्न भने । त्यसको केही दिनपछि नै उनले साथीका बुबालाई भेटे । उनले मोहनकी आमासँग अमेरिका छिराउन ३० लाख लाग्ने र १८ वर्ष पार नगर्दै छिरे मुद्दा नलडी ग्रिनकार्ड पाइने आश्वासन दिए । गाउँलेसमेत रहेका र आफ्नो छोरालाई समेत अमेरिका छिराइसकेकाले आमाले सजिलै उनको कुरा पत्याइन् र केही दिनमा खोजेर चार लाख जुगाड गरेर नगदै थमाइन् । काठमाडौं आएर पासपोर्ट बनाएको केही महिनापछि एजेन्टले बोलाएर उनी काठमाडौं आए । दुबईको भिसा निकालेर उडाउँछु भनेको एजेन्टले केही साता काठमाडौंमा राखेर उनलाई भियतनाम उडायो । अर्को देश उड्न पाइने आसमा मोहन चार महिना भियतनामको होची मिन्ह र हनोई सहरमा बसे । एजेन्टले अगाडि उडाउन नसकेपछि उनलाई भारत फर्कायो । दिल्लीमा २ महिना बस्दा पनि केही काम नबनेपछि मोहन एजेन्टकै सल्लाहमा नेपाल फर्के । केही सातापछि २०७६ वैशाखमा उनी काठमाडौंबाट दोस्रोपटक भियतनामका लागि उडे । दोस्रो उडानमा अर्को एजेन्टको आश्वासनमा परी अमेरिका छिर्ने भन्दै हिँडेका हरि भेटिए । यी दुवैका फरकफरक स्थानीय एजेन्ट अवैध बाटोबाट अमेरिका छिराउन कहलिएका भारतीय एजेन्टकै सहयोगी थिए । एजेन्टले उनीहरूलाई तीन महिना भियतनामबाट सिंगापुर पुर्यायो । सिंगापुरबाट इथियोपिया उडाउने प्रयास असफल भएपछि केही दिन त्यहीं राखेर श्रीलंका पुर्यायो । मोहनले भने, सुरुमा इथियोपियाबाट ब्राजिल उडाउँछु भन्थ्यो । तर के मिलेन र कताकता डुलाइराख्यो । उनीहरू २२ दिन श्रीलंकाको राजधानी कोलम्बोनजिकै बसे । त्यहाँबाट उनीहरूलाई एजेन्टले मलावीको ब्लान्टायर सहरको छेउमा रहेको नाजिर अहमदको घरमा पुर्याएको थियो । नाजिरकै घरमा उनीहरूले पर्वतका चार जनालाई पनि भेटेका थिए । मोहनको भन्दा फरक कथा छैन हरिको पनि । एसईई सकेर बस्नेबित्तिकै स्थानीय एजेन्टको भरमा परेर उनले अमेरिका छिर्ने सपना बुनेका थिए । कान्तिपुरसँगको कुराकानीमा बारम्बार भक्कानिएका उनले भने, अब के गर्ने हो ? कति पैसा खर्च भइसक्यो !एक वर्षअघि मलावीबाट उद्धार भएका चार जनालाई प्रहरीको मानव बेचबिखन अनुसन्धान ब्युरोले विमानस्थलबाट सोझै कार्यालयमा ल्याएर घटनाको विस्तृत विवरण बुझेको थियो । तर त्यही घटनामा जोडिएका दुई किशोर भने काठमाडौं आएको २४ घण्टा बितिसक्दा पनि ब्युरोले आफैं सम्पर्क राख्ने र घटनाबारे विस्तृतमा बुझ्ने प्रयत्न गरेको छैन । ब्युरोका प्रवक्ता प्रहरी उपरीक्षक अनुरागकुमार द्विवेदीले मलावीबाट ११ महिनाको बन्धकपछि नेपाल फर्केकाबारे आफूहरूलाई केही थाहा नभएको बताए । उनले भने, जाहेरी आएपछि हामी अनुसन्धान गर्छौं । अहिले यसबारे केही थाहा भएन ।मोहनकी आमाले भने छोरालाई अमेरिका पठाउने आश्वासनमा पारेर एजेन्टले आफूहरूको बिल्लीबाठ बनाएको बताइन् । उनले कान्तिपुरसित भनिन्, दूधे बालक छँदै उसका बुबा बिते । आमाको दुःख देख्न नसकेर विदेश गाथ्यो, आफैं झन् धेरै दुःखमा जाकियो ।"
अनुदानको चामल बिक्रीबारे उचित अनुसन्धान गरियोस्,"कर्णाली प्रदेशका हिमालीपहाडी जिल्लाहरूमा खाद्यान्न, त्यसमा पनि विशेषगरी चामल अभावको खबर एउटा नियमित आकस्मिकताजस्तै हो । यो एउटा युगीन समस्या भइसक्दा पनि साबिकको कर्णाली अञ्चलको खाद्य सुरक्षाका लागि सरकारले कुनै गतिलो काम गर्न सकेको छैन । सरकारी स्वामित्वको कम्पनीमार्फत चामल पुर्याउने प्रबन्ध त गरिएको छ, त्यो पनि कैयौंपटक भनिएको परिमाणमा पुग्दैन । कहिले त यसरी पुर्याइएको चामल खानलायक पनि हुँदैन । पछिल्लो समय सतहमा अझ अलग्गै समस्या देखिएको छ त्यहाँ बिक्री गर्न भनेर सुर्खेत पुर्याइसकिएको चामल पनि अन्यत्रै पो बेचिँदो रहेछ । बिहीबार सुर्खेतबाट बिक्रीका लागि भक्तपुर लगिँदै गरेको एक ट्रक चामल बरामद भएसँगै यो काण्ड सार्वजनिक भएको हो । सरकारी अनुदानमा कर्णालीमा बेच्ने बन्दोबस्त गरिएको चामल अन्यत्रै बिक्री गर्न खोजिएको यो घटनालाई सरकारले गम्भीर रूपमा लिएर छानबिन गर्नुपर्छ । र, यसमा संलग्न सबै दोषीलाई कारबाहीको दायरामा ल्याउनुपर्छ । नेपाल सरकारले कर्णालीका हिमाली तथा पहाडी जिल्लाका लागि खाद्यान्न ढुवानीमा अनुदान दिँदै आएको छ । खाद्य व्यवस्था तथा व्यापार कम्पनीले मुगु पठाउनुपर्ने यस्तै २५० क्विन्टल चामल ठेकेदारले सुर्खेतबाट भक्तपुर लैजान लागेको अवस्थामा प्रहरीले बरामद गरेको हो । यसरी अनुदानको चामल अन्तै पठाउनु सरकारी स्रोतको अपचलन तथा अनियमितता मात्र होइन, बर्सेनि खाद्यान्न अभावको मार खेप्नुपर्ने कर्णालीका जनतामाथिको घात पनि हो । सरकारी स्वामित्वको खाद्य कम्पनीका कर्मचारीको मिलेमतोबिना यस्तो काम गर्न सम्भव हुँदैन । किनभने, कम्पनीका कर्मचारीले सम्बन्धित स्थानमा सही चामल पुगेनपुगेको लिखित भर्पाई नगर्दासम्म ठेकेदारले ढुवानी अनुदान पाउँदैन । त्यसैले, देशका दुर्गम भेगमा चामल पुर्याउनुपर्ने जिम्मेवार निकायकै कर्मचारीहरूको समेत संलग्नता भएको हुन सक्ने यो घटनालाई सरकारले गम्भीर रूपमा अनुसन्धान गर्नुपर्छ । साथै, यस्ता घटना विगतमा पनि भएका थिए कि भन्नेबारे पनि छानबिन गरिनुपर्छ । वासुदेव शर्मा प्रोप्राइटर रहेको शर्मा निर्माण सेवाले यो आर्थिक वर्षमा मुगुको कालैमा ३ हजार क्विन्टल, सोरुकोट, पुलु र कालीकोटको थिर्पुमा एकएक हजार क्विन्टल तथा दैलेखको चामुण्डा र ठाँटीकाँधमा ५५ सय क्विन्टल चामल ढुवानी गर्ने सम्झौता गरेको छ । र, कालैका लागि जापानी चामल १ हजार क्विन्टल र अरुवा मोटा चामल १ सय क्विन्टल खाद्य कम्पनीबाट उठाइसकेको पनि छ । तर उठाइएकोमध्ये सबै चामलको अहिले हिसाब निक्लँदैन । कालैमा अहिलेसम्म चामल पुगेकै छैन, तर उनको गोदाममा अब करिब २ सय क्विन्टल चामल बाँकी छ । तसर्थ, अरू चामल कता गयो भन्नेतर्फ पनि खोजबिन हुनुपर्छ । यो सामान्य ठगी र कालोबजारी मात्र होइन, कर्णालीका जनताविरुद्धको अपराध पनि हो । ढुवानी अनुदानमा चामल गाउँमा पुग्दा त्यहाँका जनताले करिब सुर्खेतकै दरमा चामल किन्न पाउँछन् । तर, बीचबाटै चामल बेच्दा व्यवसायीले सरकारबाट पाएको ढुवानी अनुदान त कुम्ल्याउँछन् नै, कम्पनीसँग सस्तोमा किनेको चामल महँगोमा बेचेर पनि कमाउँछन् । त्यसैले, कसैको अनुचित दबाब र प्रभावमा परेर यो प्रकरणलाई त्यसै ढिसमिस हुन दिनु हुँदैन । प्रहरीलाई सुरुदेखि नै बरामद चामल छाड्न निकै दबाब परेबाटै अनुमान गर्न सकिन्छ, यो मुद्दा त्यसै फासफुस बनाउने खेल पनि हुन सक्छ । यस्तो अनुचित दबाबको सामु स्थानीय प्रशासन र प्रहरी झुक्नु हुँदैन, कुनै पनि बहानामा दोषीलाई उन्मुक्ति दिइनु हुँदैन । यसै त कर्णाली प्रकृति र भूगोलका कारण मात्र होइन, शासनप्रशासनको केन्द्रमा रहेको काठमाडौंबाट पनि ठगिएको छ । त्यहाँ १५५ प्रतिशत खेतीयोग्य जमिनमा मात्रै सिँचाइ सुविधा छ, जुन सबै प्रदेशको तुलनामा कम हो । यही कारण, धेरै मिहिनेत गर्दासमेत त्यहाँ खाद्यान्न उब्जाउन सजिलो छैन । उक्त प्रदेशमा वार्षिक करिब १७ हजार टन खाद्यान्न अपुग हुन्छ । प्रतिशतका आधारमा सबैभन्दा बढी गरिबी पनि त्यहीँ छ । ५१२ प्रतिशत जनता बहुआयामिक गरिबीको रेखामुखी छन् । झन्डै ४० प्रतिशत जनताले स्वच्छ खानेपानी पाएका छैनन् । यही भएरै, कर्णालीवासीको सुविधाका लागि सरकारले धेरै अघिदेखि सहुलियतको चामल व्यवस्था गरेको हो । तर त्यही चामल पनि उनीहरूले सही रूपमा पाउन सकेका छैनन् । कर्णालीमाथि यसरी खेलबाड हुँदा त्यहाँका नागरिकले चामल त पाउँदैनन् नै, उनीहरू थप भोकमरी र गरिबीमा समेत धकेलिनेछन् । सहुलियतको चामल नपाउँदा महँगो चामल खरिद गर्न बाध्य बन्नेछन् । जबकि, अन्यत्रको तुलनामा यस प्रदेशवासीको प्रतिव्यक्ति आयसमेत कम अर्थात् ६०६ अमेरिकी डलर मात्रै छ, जुन राष्ट्रिय औसत प्रतिव्यक्ति आयको आधा मात्रै हो । त्यसकारण, अनुदानको चामल बेच्न खोजिएको यो घटनालाई सरकारले अरू अनियमिततासरह सामान्य ठान्ने भूल गर्नु हुँदैन । कुनै कानुनी र प्रक्रियागत जटिलता औंल्याउँदै यसको अनुसन्धानमा झारा टार्ने काम कसैगरी हुनु हुँदैन, त्यसो गरियो भने कर्णालीवासीमाथि अर्को अन्याय हुनेछ । तसर्थ, सरकारले दोषीलाई कारबाहीको दायरामा ल्याएर कर्णालीका नाममा अरूले नै रजाइँ गर्ने सिलसिला रोक्नुपर्छ । र, ठेकेदार कम्पनीले जसरी पनि सम्झौताबमोजिमको चामल तोकेकै समयमा सम्बन्धित बिक्री केन्द्रमा पुर्याएर वितरण गर्नुपर्छ ।"
देवी पुज्ने दिनमै बलात्कार,"बडादसैं हर्षोल्लाससहित मनाउने क्रममा महाष्टमी नाच हेरेर घर फर्किन लागेका कैलालीका बालिकाहरूलाई घेरा हाली, दुई जनालाई साथीको बहिनी र चिनेको भनी बन्धक बनाइयो र अरू दुईलाई खेतमा रहेको परालको थुप्रोमा लगी नौ जना केटाले पालैपालो बलात्कार गरेको खबरले हाम्रो समाजको अपराधोन्मुख कालो अनुहारमा प्रकाश हालेको छ । अपराधी सबै १८ देखि २२ वर्ष उमेरका रहेछन् । कन्यालाई देवीको रूप मानी पुज्ने दिनमै बालिकाहरू बलात्कृत हुनुले अपराधीहरूको विकृत मानसिकतालाई झल्काएको छ । रक्सी र मादक पदार्थको सहज उपलब्धता, सामाजिक सञ्जाल र अश्लील वेबसाइटहरूको सहज पहुँच, बालबालिकाको स्याहार र हेरचाहमा आमाबुबाको लापरबाही तथा बलात्कारजस्ता अपराधलाई निरुत्साहित पार्न गतिलो कानुन बन्न नसक्दा यस्ता घटनाको निरन्तरता बढ्न थालेको छ । समयमै बलात्कारको रोकथामका लागि कडा कानुन ल्याउन जरुरी छ । महेन्द्रसिंह बम, टीकापुर१, कैलाली"
परीक्षण व्यापार बन्दै,"सरकारले कोरोना परीक्षण र उपचार नगर्ने निर्णय दसैंअघि गर्यो । जनताले चुनेर पठाएका प्रतिनिधिहरू महामारीको डरलाग्दो अवस्थामा पनि उपचार नगर्ने निर्णयमा कसरी पुगे ? यो निर्णयले निजी अस्पतालको लामो समयदेखि रोकिएको व्यापार मज्जाले चलाइदिएको छ । अहिले स्वास्थ्य क्षेत्रका व्यवसायीहरू खुसी छन् । लामो समयपछि बनेको बहुमतको सरकारले संविधानको खिल्ली उडाएको छ । सर्वोच्च अदालतको निर्णयको पनि अपहेलना गरेको छ । महामारीमा आफू कसरी पदमा टिकिरहने भन्नेमा प्रधानमन्त्री लागिपरेका छन् । सरकारी ढुकुटीको कसरी दुरुपयोग गर्न सकिन्छ भन्नेमा मात्रै उनले ध्यान दिएझैं लाग्छ । आमनागरिक जो राज्यलाई कर तिर्छन् । साथै चुनावमा मत पनि दिन्छन्, उनीहरूलाई योभन्दा ठूलो अपमान अरू के होला ? महामारीमा सरकार चलाउनेहरू आमजनताका सामु नांगिएका छन् । उनीहरूले आफ्नो स्वास्थ्य उपचारमा हेलिकप्टरदेखि पाँचतारे होटलसम्मको प्रयोग सरकारी ढुकुटीबाटै गरिरहेका छन् । नागरिकको हकमा, उपचार आफैं गर्न नसक्ने घोषणा गर्नेहरूको मात्रै सरकारले जिम्मा लिने उद्घोष प्रधानमन्त्रीले गरे । यदि त्यसो हो भने, सरकारी कर्मचारीदेखि राष्ट्रपतिसम्मले अबउप्रान्त सरकारी ढुकुटीबाट उपचार गराउँदा त्यो नियमको पालना गर्नुपर्छ कि पर्दैन ? रामकृष्ण बराल, जोरपाटी५, काठमाडौं"
वैकल्पिक शक्ति जरुरी,"आफूलाई समाजवादसाम्यवादको सच्चा अनुयायी, सर्वहाराको नेता र विकासवादीजनवादी बताउने कम्युनिस्ट सरकारले भ्रष्टाचारमा एकपछि अर्को कीर्तिमान कायम राखेको छ । राजनीतिलाई पेसा बनाएका नेतागणको आरामदायी र विलासी जीवन, फजुल खर्च, सुरक्षा घेरा, तामझामपूर्ण सवारी, चाकरी गर्नेको भीडभाड देख्दा अठारौं शताब्दीका फ्रान्सेली राजा लुइस सोह्रौंको सम्झना आउँछ । गाउँका सानातिनादेखि राष्ट्रिय गौरवका योजनासम्म कमिसनखोर नेता र उच्च सरकारी अधिकारीको हितमा चल्दै आएका छन् । न्यारोबडी र वाइडबडी काण्ड, आयल निगमको जग्गा खरिद प्रकरण, नेपाल ट्रस्टको सम्पत्ति हिनामिना काण्ड, मेलम्ची कमिसन काण्ड, ७० करोड बार्गेनिङ काण्ड, यतिओम्नी काण्ड केही उदाहरण हुन् । यस्ता काण्डको लिस्ट लामै छ । यस्तो कहालीलाग्दो अवस्थामा पनि व्यवस्थापिका र कार्यपालिका भ्रष्टाचारीको संरक्षणमा लागेझैं देखिन्छन् । यता न्यायपालिका र अख्तियार पनि तिनैका मतियारहतियार भएका छन् ।संविधानमा लेखिएका अक्षर, सर्वोच्चको आदेश र संसदीय समितिको निर्देशन पालनै हुँदैन । अनेक अपचलन, दण्डहीनताको चाङ बढिरहेकै बेला देखा परेको कोरोना महामारीमा समेत स्वास्थ्य सामग्री खरिदमा भ्रष्टाचार भएको विषय सबै नेपालीलाई थाहै छ । महामारीमा तलदेखि माथिसम्मका नेतागणको सेवा सुविधा पनि घटाइएन । बरु, नियम संशोधन गरीगरी सर्वसम्मतले आफ्नो हात जगन्नाथको पारामा खुरुखुरु सुविधा बढाइयो । जनहित र समृद्धिका ठूलाठूला गफ गरे पनि, नेताहरूको कामचाहिँ आफू र आफ्नालाई कसरी बढी फाइदा हुन्छ भन्नेमा मात्रै केन्द्रित छ । लाभका ठूलाठूला पदमा नातागोता, विवादास्पद व्यक्ति र आसेपासेलाई नियुक्ति दिइएको छ । तैपनि प्रधानमन्त्रीले बेलाबेलामा, भ्रष्टाचारविरुद्ध शून्य सहनशीलता का गफ दिइरहन्छन् । देश गरिब छ, अर्थतन्त्र कमजोर भयो भन्ने सुनाइन्छ । वैदेशिक ऋणका लागि सम्झौता हुँदै छ रे ! आफैंलाई महामारीको बेला सुविधा नपुगेर त ऋण खोजेको होला ! कोरोना संक्रमण बढेको बेला आफ्नो उपचार आफैं गर्नू को आदेश दिन सक्नेलाई के भन्ने ? ओली सरकार सत्तामा आएपछि बाह्रपटक मन्त्रिमण्डल पुनर्गठन भैसक्यो । कतिपय प्रभावशाली मन्त्री ले भ्रष्टाचार तथा अपचलनमा सरिक भएको भनेर स्विकारेका पनि छन् । पार्टी र सरकार चलाउने अधिकारका नाममा महिनौंदेखि गुटगत विवाद जारी छ । यो सब देख्दा यस्तो लाग्छ गण अर्थात् गुटको स्वार्थ र सनकमा चल्ने भएकाले यो शासन प्रणालीको नामै जानीबुझीकन गणतन्त्र राखिएको रहेछ । जनताले महसुस गर्ने खालको लोकतन्त्र, कानुनीराज, विधिको शासन, निष्पक्ष न्यायालय स्थापित हुन अब फेरि वैकल्पिक शक्ति उदाउन जरुरी छ । इन्द्रकुमार श्रेष्ठ, कमलाकुञ्ज, ओखलढुंगा"
भारत भासिन बाध्य,"महामारीको बेला फेरि सुदूरपश्चिमका पहाडका बासिन्दाहरू भारत जान थालेका छन् । सीमामा अहिले निकै ठूलो भीडभाड छ । केही महिनाअघि उनीहरू कोरोना भाइरसबाट जोगिन सुरक्षित स्थान खोज्दै स्वदेश फर्किएका थिए । त्यति बेला यता आइपुगेका दाजुभाइहरूलाई यतै रोजगारीको व्यवस्था गर्नुपर्छ भन्ने हल्ला खुब चल्यो । सरकारका जिम्मेवार अधिकारीहरूले नै यस्तो भनेका थिए । तर, आज महामारीको जोखिम मोलेर ती जनता फेरि भारत भासिन बाध्य छन् । रोजगारी बढाउन सक्ने खुबी र योजना हामीसँग छैन न त उनीहरूलाई दुई छाक खाना खुवाउन नै सरकारले सक्छ । लकडाउनताका कृषि क्षेत्रले नै राजगारी सृजना गर्छ भनिन्थ्यो । तर, कृषिले जनताको जीवन चलाउन सक्दैन भन्ने कुरा प्रस्ट भइसक्यो । एक त पूर्वधारको कमी त्यसमाथि किसानले उत्पादन गरेका वस्तुको फाइदा बिचौलियाले खाइदिन्छन् । यसपालि त झन् बेलैमा मल पनि आएन । सुदूरपश्चिमका गाउँमा पेट भर्न कि राजनीतिक पार्टीको झन्डा बोकेर हिँड्नुपर्यो नभए विदेश जानुपर्यो । त्योबाहेकको विकल्प जनतालाई छैन । र, सरकार जनताको दुःखलाई टुलुटुलु हेरी बसेको छ । कविता पन्त, कैलालीदेशको अभिभावकको रूपमा रहेको सरकारले प्राथमिकताका साथ जनतालाई कोरोना महामारीबाट सुरक्षित पार्न र भोकबाट बचाउन विकास योजनाका काम थाती राखेर भए पनि कोसिस गर्नुपर्ने हो । कोरोनाकालमा उपचार र रोजगारी सृजनामा सरकारी ध्यान जानुपर्ने हैन र ? जनताले गणतन्त्रको नेतृत्व गर्नेहरूबाट ठूलो अपेक्षा राखेका थिए । तर महामारीको बेला अपेक्षाअनुरूपको काम भएन । प्रतिपक्षको भूमिका पनि सक्रिय छैन । जनताको आवाज बोलिदिने प्रतिपक्षी दलहरूको भूमिका बलियो हुनुपर्यो । सत्तारुढ दल पनि आन्तरिक कलहमै भुल्ने र जनतालाई पनि भुलाउनु भएन । जनताको मतका लागि धाउने नेताहरू शक्तिमा पुगेपछि पहिलेका वाचा सबै बिर्सन्छन् । जनताको करबाट चलेको छु भन्ने पनि हेक्का हुन्न । प्रणाली फेरे पनि जनताको समस्या ज्यूँको त्यूँ छ । लोकतन्त्रले नेताहरूलाई मात्र फाइदा भयो । देशको नेतृत्व गर्नेहरूले महामारीमा जनतालाई ढाडस दिनुपर्ने होइन ? जनतालाई सुरक्षा दिने कार्यक्रमहरू ल्याउनुपर्ने हैन ? बलराम थापा, क्षेत्रपाटी, काठमाडौं"
साइपाल र जलवायु परिवर्तन,"कसरी नांगियो साइपाल ? समाचार पढेपछि निराश भएँ । नेपाल जलस्रोतको धनी देश हो र यहाँका अधिकांश नदी हिमनदी हुन् । साइपालको हिउँ पग्लिएको घटनाले राज्यलाई गम्भीर बनाउनुपर्ने हो । के कारण दुई वर्षभित्रै सारा हिउँ पग्लिएर कालो पहाड मात्र देखियो ? सात हजार मिटरमाथिको हिमाल कसरी चट्टानमा परिणत भयो ? सरकारले यस विषयको अध्ययनअनुसन्धान गरी कारण पत्ता लगाउनुपर्छ । जलवायु परिवर्तनको असरलाई कम गर्न योजनाहरू बनाउनैपर्छ । पृथ्वीको तापक्रम निरन्तर बढिरहेको छ । मानिसको क्रियाकलापले गर्दा वातावरण विनाश भइरहेको छ । यो क्रम रोकिएलाजस्तो छैन । अमेजनको जंगलमा लागेको आगो नियन्त्रणबाहिर जाँदा पृथ्वीको अक्सिजन चक्रमा असर पर्छ । यस्तै पछिल्लो समय संसारका धना जंगलहरूमा आगो लाग्ने क्रम बढेको छ । विश्वमा भइरहेका वातावरण विनाशसम्बन्धीका कार्यहरूको असर नेपालमा पनि परेको हुन सक्छ । नेपालभित्रै पनि विकासका नाममा वातावरणीय विनाशका शृंखला जारी छ । सुन्दर जंगलहरू बाटो निर्माणका नाममा डोजरले छियाछिया पारेका डाँडामा परिणत भइरहेका छन् ।सडक र विमानस्थल बनाउन लाखौं रूख काटिएका छन् । तर, वृक्षरोपणका कार्यक्रम विरलै सुनिन्छ । क्रसर उद्योग सञ्चालनका लागि खोलानदीहरूबाट गिटी, बालुवा र ढुंगा दोहनले बर्सेनि बाढीपहिरोको प्रकोप वृद्धि भइरहेको छ । यसले धनजनको निकै क्षति पुर्याइरहेको छ । पृथ्वीमा जति मानवीय क्रियाकलाप बढ्दै जान्छ, त्यति नै वातावरण विनाशको सम्भावना वृद्धि हुने र जलवायु परिवर्तनले प्राकृतिक असन्तुलन बढेर जाने सम्भावनाहरू रहन्छ । साइपालको मात्र होइन, नेपालमा पर्ने सबै हिमालमा हिउँको मात्रा कसरी घटिरहेको छ भनेर सरकारले तत्काल अनुसन्धान गर्नैपर्छ । र, विज्ञहरूले यसलाई सार्वजनिक बहसको विषय बनाउनुपर्छ । नेपालीको सान भनेकै हिमाल हुन् । यसको संरक्षणका लागि पनि हामीले बेलैमा ध्यान दिएर विश्वव्यापी जलवायु परिवर्तनका सम्भावित असरसँग जुध्न आवश्यक छ । यसको असर कम गर्न सरोकारवाला निकायले आजैदेखि ठोस पहल गर्नुपर्छ । अनि हाम्रा विश्वविद्यालयले यससम्बन्धी ज्ञान उत्पादन गर्न ढिला गर्नु हुन्न । नोदनाथ त्रिताल, चौबिसे गापा३, धनकुटा"
संविधान कुल्चेर समृद्धिका खोक्रा नारा,"शासकीय ॅसुपर स्ट्रक्चरसंघीय राज्य प्रणाली नेपालको संविधानले अङ्गीकार गरेको शासकीय सुपर स्ट्रक्चर हो । यतिखेर मुलुकमा देखिएका शासकीय, जनसुविधा व्यवस्थापन र सम्भावित समृद्धि कथ्य सबैमा देखिएको प्रमुख विचलन के हो भने, सरकार (हरू) यो सुपर स्ट्रक्चर को खाका, पद्धति र प्रक्रियाको अनुशासनभित्र बसेर कार्य गरिरहेका छैनन् । यसको असर समग्र सुशासन, महामारी व्यवस्थापन र अपेक्षित आर्थिक पुनरुत्थान सबैतिर परेको छ । एकातर्फ, संघले प्रदेश र स्थानीय तहलाई आवश्यक पर्ने सार्वजनिक खरिद, आन्तरिक ऋण र स्रोत व्यवस्थापन लगायतका कानुनहरू बनाएर दिएको छैन । संविधानले परिकल्पना गरेका संघीयता, समावेशिता र सुशासन सम्बद्ध तेह्रवटा संवैधानिक आयोगहरूलाई पदाधिकारीहरूसम्म नियुक्त नगरेर पूर्णतः पङ्गु बनाइएको छ । कोभिड१९ महामारीको समयमा समेत स्थानीय स्वास्थ्य र शिक्षा सेवा व्यवस्थापनको जिम्मा र स्रोत परिचालनको स्वतन्त्रता स्थानीय तहहरूलाई दिइएन । संघको तजबिजी व्यवस्थापन अहिले पनि व्यापक अभ्यासमा छ । महामारीका बेला पनि स्वास्थ्य सामग्री खरिद लगायतका सम्पूर्ण काम केन्द्रबाटै भइरहेका छन् । कर्णाली प्रदेशसभामा देखिएको राजनीतिक प्रकृतिको विवादमा केन्द्रीय हस्तक्षेप अहम् निर्णायक भएको छ । अथवा, यो सुपर स्ट्रक्चर लाई संघीय सरकारले भत्काउने हरसम्भव प्रयास गरेको छ ।अर्कातर्फ, भ्रष्टाचार र पदाधिकारीहरूको सुविधामोहले स्थानीय तहसम्मै जरा गाडेको छ । यसमा पनि सर्वोच्च अदालतले आफूखुसी सेवासुविधा नबढाउन दिएको आदेश कतै पालना भएको छैन । किनभने, संघीय सरकारले नै सर्वोच्चको आदेश नमाने पनि केही फरक पर्दैन भन्ने नजिर स्थापना गरिदिएको छ । स्थानीय सरकारहरूलाई त्यसैको अनुसरण गर्ने बाटो खुलेको छ । यसरी संघीयता तल र माथि दुवैतिरका सरकारका कार्यकारीहरूबाट चेपुवामा परेको छ । यो दृष्टान्त संविधानले परिकल्पना गरेको संघीय भावनाको मर्मविपरीत हो ।निश्चय नै हो, नेपालको संविधान समृद्धिनिरपेक्ष छ । यसले उत्पादकत्व प्रवर्द्धनका लागि वातावरण निर्माणको आधार सिर्जना गर्नुको सट्टा केवल वितरणमा जोड दिएको र सम्भवअसम्भव अधिकारहरूको चाङ लगाइदिएको छ । यसको संघीय सुपर स्ट्रक्चर तुलनात्मक रूपले बढी खर्चिलो छ । तर, यिनै कमजोरी संविधानले परिकल्पना गरेको विधिलाई नाघेर समृद्धिको खोक्रो गफ गर्ने बहाना बन्नु हुँदैन । यसरी समृद्धि कहिल्यै आउँदैन । यदि संविधानका खास प्रावधान कल्पित समृद्धिको मार्गमा बाधक भएका छन् भने तिनैमा केन्द्रित भएर संशोधनको सार्थक र सघन बहस थाल्नु आवश्यक छ । क्रियाशील विधिलाई लत्त्याउने सरकारी धृष्टता यसको विकल्प होइन ।"
मधेसमा शिक्षाको अवनति,"दुर्गम कर्णाली जाऔं वा चुरे चढौं वा सुगम पहाडी बजार पुगौं, बीएससी सर मधेसी शिक्षकका पर्यायवाची थिए । अमिन होऊन् वा इन्जिनियर, डाक्टर होऊन् वा अहेव, मधेसी नभेटिने सम्भावना कमै हुन्थ्यो । तर एकाध दशकयता तराई मधेसमा यो एउटा मिथकजस्तो भएको छ । चिकित्सक पृष्ठभूमिका नेपालका प्रथम राष्ट्रपति यादव वा रसियाली नेपाली धनाढ्य महतो अझै विडम्बनाका उदाहरण देखिन्छन् । सार्वजनिक लाभका पदमा मधेसी मूलका मानिसहरूको प्रतिनिधित्व ५१० प्रतिशतजस्तो छ, जबकि जनसंख्या एकतिहाइभन्दा बढी छ । संघीय प्रणाली सुरु नहुन्जेल राजनीतिक प्रतिनिधित्व पनि नगण्य नै थियो । प्रदेश २ बनेपछि प्रदेशबाहिरका मधेसी भागहरू अझ सीमान्तीकृत भएका छन् । साक्षरता, प्राथमिक तहको भर्ना, विद्यालय तह पार गर्ने विद्यार्थी आदिजस्ता शिक्षाका सूचकहरूमा प्रदेश २ अरू प्रदेशभन्दा निकै पछि छ । उच्च शिक्षाका विद्यालय वा तालिम केन्द्रहरू यस क्षेत्रमा धेरै होलान् तर ती मधेसका विशेषता, आवश्यकता र स्वामित्व बोक्ने खालका छैनन् । राजर्षि जनक, विद्यापति, गनु झाका तहमा कुरा त कहिले पुग्ने हुन् ! सदा र रामहरूका केटाकेटीले स्कुल देख्नै पनि बाँकी छ !यातायातको सुविधा मात्र उन्नतिको अचुक उपाय होइन रहेछ भन्ने प्रत्यक्ष उदाहरण मधेस हो । नेपालका पहाडी क्षेत्रहरूमा भन्दा मधेसमा निकै पहिलादेखि सडक बनेको हो । रेलकै पनि सानो टुक्रा थियो । मधेसमा सडक दुर्गम पहाडमा जति पनि जनसाधारणको हितमा आउन सकेको देखिएन । समग्रमा भौगोलिकराजनीतिक विभेदजस्तो बृहत् कारणले शिक्षा पछि परेको हो भन्न पनि सकिएला, तर यहाँ शिक्षामा चाहिँ किन पछाडि रह्यो भन्ने कारणहरू अलि मसिनोसँग हेर्ने कोसिस गरिएको छ ।एउटा त पहाडेहरूले मधेसलाई सहज, सुगम देखेका हुन् । समथर जमिन र उर्वरकताले गर्दा मधेस विशेष ध्यान दिनुपर्ने क्षेत्र ठानेनन् । आफ्नोभन्दा फरक बोली र ढंग भएको मधेसलाई पहाडी सत्ताले सोलोडोलो रूपमा हेर्यो । यहाँको विविधता र विभेदभित्र पस्नै चाहेन । पसेन । हाम्रा पढाइगुनाइ एवम् शासकीय डिस्कोर्समा मधेस जनक र सीतामै सीमित भयो । सांस्कृतिक सान्निध्य र उपनिवेशकालदेखि विकसित यातायात र औद्योगिक विकासले मधेसीहरूका लागि काठमाडौंभन्दा सीमापारका बजार पायक परे । भारत र नेपालबीच सांस्कृतिक समानता रहेकाले सीमापारि आवतजावत बढ्नु अस्वाभाविक थिएन । यसले पहाडे सत्तावालहरूलाई देशको राजनीतिक सीमाको वफादारीभन्दा सहजताको सान्निध्य अनुभूति गरायो । मधेसीहरूलाई पनि साधनहीन देशमा प्रयत्न गर्नुभन्दा साधनयुक्त भारतमै शिक्षामा भर पर्नु सहज थियो । पहाडेहरू पनि दरभंगा, बनारस, ऋषिकेश पुग्ने गरेकै हुन् । रुड्की वा लुधियाना वा बैङ्लोर पुगिरहेकै हुन् ।वर्णाश्रममा आधारित जातीय आधिपत्य मधेसमा पनि थियो नै । कथित माथिल्लो जातकाहरू स्वाभाविक रूपमा शिक्षाप्रति सचेष्ट थिए । त्यहाँ पनि शोषण र दमन थियो नै, यसैले आवश्यक मात्रामा शिक्षाको जागरण र विकास हुन सकेन । देशको मूल प्रवाहको शिक्षा त मधेसका हिसाबले पराई नै थियो । भारतमा पढाइ खुला भए पनि कामको प्रतिस्पर्धा बढी थियो । नेपालमा प्राविधिक र विशेष गरी पहाडमा शिक्षकहरूको आवश्यकता मधेसको जनशक्तिले पूर्ति गर्यो । यसबाट तिनकै आवश्यकताको पनि पूर्ति भयो । मधेसी समुदाय एक किसिमले पहाडेले सजिलै नगर्ने, पहाडे जनशक्ति नभएका ठाउँहरूमा काम गर्ने भयो । यो कुरा राज्यसत्तासँग सामीप्य नरहेका कर्णाली वा सुदूरपश्चिमजस्ता ठाउँमा पनि देख्न सकिन्छ । पहाडको, विशेष गरी पूर्वी भागसँग तुलना गर्ने हो भने त्यहाँका बासिन्दामा आफैंले सङ्घर्ष गर्ने बाध्यता भए पनि उत्साह र मूल प्रवाहमा सम्मिलित हुन सकिने विश्वास बढी थियो ।आधुनिक शिक्षा कार्यक्रम व्यापक बनाउन थालिएपछि तराईका विद्यालयमा हिन्दी पढाउने क्रम घट्दै बन्द भयो । यसले पनि तराई मधेसको शिक्षामा झट्का लागेको बताइन्छ । नयाँ शिक्षाले (विसं २०३० पछि) यसलाई सुदृढ र संस्थागत बनायो । पहाडमा विद्यालयहरूको विस्तार त्यही दशकमा भएको हो । निजी स्कुलहरूको बिगबिगी बढ्दै गएपछि सरकारी प्रयत्नहरू झिना नै देखिन थाले । यसबीच लोक सेवा आयोगमा परीक्षाको माध्यम नेपाली भाषा भएकाले भारतमा पढेर आएका मधेसीहरूलाई सरकारी सेवामा प्रवेश गर्न अप्ठेरो पर्यो । प्राविधिक सेवामा प्रतिस्पर्धा कम हुने र कति अवस्थामा अन्तर्वार्ता मात्र पनि हुने गरेकाले केहीले प्रवेश पाए । शिक्षक हुनका लागि तत्काल परीक्षा दिनु नपर्ने र अस्थायीबाट सुरु गर्दै स्थायी हुने भएकाले धेरै शिक्षण पेसामा लागे । नेपाली भाषा मधेसका शिक्षकहरूले कार्यक्षेत्रमै पनि सिकेका छन् । पहाडमा पहाडे मूलकै शिक्षकहरू पाइन थालेपछि यो प्रक्रिया स्वतः घट्दै गयो र मधेसी जनशक्ति खाडीतिर जान थाल्यो ।माओवादी कालमा शिक्षण अप्ठेरो हुँदै गएपछि घरपायक सरुवा गरेर मधेसी शिक्षकहरू पहाडबाट झरे । उनीहरू पहाडे घरपायक शिक्षकहरूको ल्याङफ्याङगिरीभन्दा बाहिरै रहे । उनीहरू पहाडमा टाढाबाट गएकाले र हिँड्न अप्ठेरो मान्ने भएर गाउँमा लामो समय बस्थे । घरीघरी घर ओहोरदोहोर गर्न खर्चिलो पनि हुन्थ्यो । यसले पनि दुर्गम क्षेत्रहरूमा पहाडे समुदायले उनीहरूलाई मन पराउने गरेको पंक्तिकारकै अनुभव छ । पहाडे शिक्षकसरह नै ती बिदामा हराउँथे तर सँगै आएर पूरा वर्ष नै बस्ने गर्थे । पहाडमा मधेसी शिक्षकहरूको जीवन र योगदान अनुभव गरिएको तर दस्ताबेज नगरिएको विषय हो ।विद्यालय व्यवस्थापन समितिहरू (विव्यस) को प्रावधान बनेपछि गाउँका मुखियाहरू नै अध्यक्ष बने । उनीहरूलाई विद्यालय अध्यक्षको पद मा आकर्षण थियो, विद्यालय सुधार्नमा थिएन । विव्यस अध्यक्षले आफ्ना अभिभावक भड्काउन सक्ने डरले र आफ्ना स्वार्थहरू पूरा नहुने हुनाले प्रधानाध्यापक र विव्यस अध्यक्ष एकअर्काका लागि समस्या खडा गर्न चाहन्नथे । पूर्वाधार निर्माण आदिमा रकम हिनामिना गर्ने अवसरमा दुवैको कुरा मिल्थ्यो । (धेरैजसो पहाडे) शिक्षा अधिकारीहरू यसमा भित्र पस्न चाहँदैनथे । उनीहरू लामो समयसम्म मधेसका जिल्लामा रहनै चाहँदैनथे । मधेसी जागरणसँगै यो क्रम बढ्यो । यो सतत अस्थिरताले विद्यालयलाई यथास्थितिमा राख्ने प्रधानाध्यापकविव्यस अध्यक्ष गठबन्धन कायम राखिराख्थ्यो ।अर्को कुरा, धेरै मधेसी शिक्षकहरू दुर्गममा हुने र अस्थायी किसिमका नियुक्तिबाट सुरु गर्ने हुनाले उनीहरूले पहाडे शिक्षकजति तालिम र एक्सपोजर पनि पाएका छैनन् । उनीहरूले पहाडे शिक्षकजस्तो विद्यालय छाडेर जाँदै आफ्नो उच्च शिक्षा जारी राख्दै पनि गरेका छैनन् । सम्भवतः पहाडे प्रभुत्व भएको पद्धतिमा उनीहरूले त्यसबाहेक थप लाभको अपेक्षा राखेका थिएनन् । यसले गर्दा मधेस झरेका मधेसी शिक्षकको योग्यता कम अनि उमेर पनि पाकै छ । काम गर्ने र उन्नति गर्ने महत्त्वाकाङ्क्षा र उत्प्रेरणा त्यति बाँकी छैन । यद्यपि मसिनो अध्ययनबिना यसलाई सामान्यीकरण गर्न हुँदैन ।माओवादी आन्दोलनले त्रस्त नबनाइन्जेल मधेसी शिक्षकहरूलाई दुर्गम रमाइलै थियो, काम गर्नेलाई पनि नगर्नेलाई पनि । यसको चपेटामा टिक्न नसकेपछि परस्पर सरुवाका लागि विव्यसको सहमति चाहिन्थ्यो । यस प्रक्रियामा विव्यसहरू अझै भ्रष्ट भएको भुक्तभोगीहरू बताउँछन् । घरपायक मधेसी शिक्षक र मधेस आन्दोलनले मधेसीबहुल विद्यालयका क्षेत्रबाट विद्यार्थी र शिक्षक पलायन भएपछि शिक्षाको अवस्था अझ नाजुक हुँदै गयो ।संघीयतापछि एक किमिमको अनिश्चितता सर्वत्र व्याप्त छ, प्रदेश २ मा अझ बढी । विद्यालय शिक्षाको जिम्मेवारी स्थानीय सरकारलाई दिइएको तर शिक्षक व्यवस्थापनजस्ता विषय जिम्मा नदिइएको जगजाहेरै छ । यद्यपि अधिकांश स्थानीय सरकारलाई अधिकार दिएर मात्र हुने पनि देखिँदैन । शिक्षा स्थानीय सरकारको प्राथमिकतामा छैन । प्रदेशले संस्थागत हिसाबले विद्यालय शिक्षा व्यवस्थित गर्ने ठाउँ कम छ तर राजनीतिक हिसाबले गर्न प्रदेश २ पनि पर्याप्त तातेको देखिन्न । तातेमा प्रादेशिक सरकारले स्थानीय सरकारहरूको शिक्षा प्रवर्द्धनमा सहजीकरण गर्न सक्छ । प्रशस्त व्यवस्थित गर्नुपर्ने बालिका शिक्षा त्यसको उदाहरण हो ।तराईमा दाताको सहायतामा शिक्षालगायत सामाजिक विकासका काम नगरिनुमा तापक्रम पनि जिम्मेवार छ । यद्यपि दाताका सहायताले कति काम हुन सक्छ, यो अर्को छलफलको विषय हो । धेरैजसो दाता शीतोष्ण देशबाट आउँछन् । उनीहरू गर्मी सहन सक्दैनन् । मधेसमा मलेरिया, सर्पजस्ता थप त्रास पनि छन् । यसले गर्दा उनीहरू मधेस टेक्न उत्साहित हुँदैनन् । फर्किन हतारिएपछि काम राम्ररी हुन सक्दैन । दाताको सम्पर्क पहाडेसँग हुने र हावापानीकै कारण पहाडेहरू पनि मधेस जान नचाहने भएकाले मसिना सामाजिक विकासका काम पनि कमै हुने गरेका हुन् । त्यसमाथि दाताहरू सामाजिकभन्दा निर्माणकै काममा लाग्ने भएकाले सामाजिक पुँजी बनाउने किसिमका शैक्षिक काम मधेसमा कमै हुन सके ।गर्न सजिलो नभए पनि, सुधारका लागि माथिका कारणहरूको निराकरण गर्ने हो । मुख्य रूपमा समाज र सरकार दुवै तहमा शिक्षालाई प्राथमिकतामा राख्नु जरुरी छ । ऐतिहासिक रूपमा भाषाका कारण पछाडि परेको भए पनि समाज अब अंग्रेजीको पछि लागेको छ । सामुदायिक विद्यालयप्रति जनताको भरोसा छैन । निजी विद्यालयले प्रतिकूल असर नपार्ने नीतिगत व्यवस्था गरी भरोसा बढ्ने तहमा शिक्षामा लगानी, शिक्षक व्यवस्था र अभिभावक परिचालन गर्नु जरुरी छ । प्रदेशले पालिकालाई शिक्षामा पर्याप्त अभिमुखीकरण गर्नुपर्छ । यसमा मधेसी बौद्धिक समुदायको सक्रिय हस्तक्षेप चाहिन्छ । विद्यालय उमेर कटेका किशोरीहरूलाई एकीकृत मातृभाषामा प्राविधिक शिक्षा दिनु जरुरी छ । शिक्षित मधेसी युवाको नेतृत्वमा स्वयंसेवी अभियानहरूको खाँचो छ । पहाडेले पनि सडक र समथर भएर पुग्दैन भनी पहाडका लागि पनि मधेसका लागि पनि बुझ्नुपर्यो । मौका पाउनासाथ मधेसी समुदाय पहाडे समुदायभन्दा छिटो छ, हैन र ?"
कोभिड१९ उपचारमा अमेरिकी अनुभव,"गएको फेब्रुअरीमा आफू कार्यरत सियाटल क्षेत्रमा कोभिड१९ को पहिलो केस देखेयता मैले त्यस्ता संक्रमितको हेरचाहबारे धेरै कुरा सिक्न पाएँ, सिकिरहेकी छु । संक्रमितहरूको हेरचाहका लागि, पल्मोनरी (फोक्सोसम्बन्धी) र आईसीयूमा भर्ना भएका गम्भीर अवस्थाका बिरामी हेरचाह गर्ने डाक्टरको हैसियतमा म र मेरा साथीहरूले चीन, इटाली र स्पेनमा त्यस्तै उपचारमा संलग्न डाक्टरहरूका अनुभवहरू पछ्यायौं । बाँकी विश्वजस्तै हामी पनि संक्रमितका लागि भेन्टिलेटरजस्ता अत्यावश्यक स्रोतसाधनहरू सकिने हुन् कि भनी चिन्तित थियौं । बितेका सात महिनामा हामीले कोभिड१९ बाट गम्भीर भएका धेरै बिरामीको हेरचाह गर्यौं । ह्यान्ड स्यानिटाइजर, फेस मास्कजस्ता आधारभूत आवश्यक सामग्रीहरू सकिने अवस्था कैयौंपटक उत्पन्न भयो । तर भेन्टिलेटरमा त्यस्तो समस्या भोग्नुपरेन ।कोभिड१९ ले धेरै अंगमा असर गर्न सक्छ । ज्वरोसहित चिसो, खोकी, सास फेर्न गाह्रो, वाकवाकी, बान्ता, पखाला, स्वाद थाहा नहुनु आदि यसका सामान्य लक्षण हुन् । अक्सिजन स्तर घटी सास फेर्न कठिनाइ हुने गर्छ । जब श्वासप्रश्वास प्रणाली थकित हुन्छ, अक्सिजनको स्तर तल झर्दै जान्छ । यस्तो अवस्थामा बिरामीहरूलाई उच्चस्तरको हेरचाह चाहिन्छ तथा तिनलाई आईसीयू र भेन्टिलेटरमा राख्नुपर्ने हुन्छ ।कोभिड१९ बाट संक्रमित भएका धेरै मानिस हल्का बिरामी पर्छन् र चाँडै निको हुन्छन् । कतिपय लामो समयसम्म खोकी, थकान र सास फेर्न गाह्रो भएर थला हुन्छन् । उनीहरूलाई निको हुन धेरै समय लाग्छ । तर भरपूर सेवा र ढाडस दिए उनीहरू राम्रोसँग निको हुन सक्छन् । दुर्भाग्यवश, थोरै प्रतिशत बिरामीहरूलाई श्वासप्रश्वासमा धेरै कठिनाइ हुन्छ र अक्सिजनदेखि भेन्टिलेटरसम्म चाहिन्छ । उच्चस्तरको हेरचाह हुँदाहुँदै पनि यीमध्ये कतिपयमा बहुअंगको खराबी देखिन्छ । जतिसुकै राम्रो उपचार पाए पनि यस्ता बिरामीहरू निको हुन धेरै समय लाग्न सक्छ र तिनले लामो समयसम्म अपांगता लिएर बाँच्नुपर्ने पनि हुन सक्छ ।कोभिड१९ का बिरामीहरूको श्वासप्रश्वाससम्बन्धी कठिनाइ कम गर्न हामीले निम्नलिखित उपाय अपनाउँदै आइरहेका छौं१ नाकको क्यानुलामार्फत अक्सिजन ः श्वासप्रश्वाससम्बन्धी समस्या कम गर्ने पहिलो उपाय अक्सिजनको सप्लाई हो । अक्सिजन नाकमा लगाइएको प्लास्टिकमार्फत दिन सकिन्छ ।२ मास्कका माध्यमबाट अक्सिजन ः नाक र मुख ढाक्ने मास्कमार्फत पनि धेरै मात्रामा अक्सिजन दिन सकिन्छ । यसमा प्रयोग हुने ननरिब्रिथर भनिने विशेष प्रकारको मास्कमा अक्सिजन भण्डार गरिएको हुन्छ ।३ उच्च प्रवाह अक्सिजन ः हालका वर्षहरूमा आईसीयूमा हाई फ्लो अक्सिजन भन्ने प्रणालीको प्रयोग बढ्दो छ । यसले धेरै उच्च तहमा अक्सिजन दिने गर्छ, विशेष गरी नाकमार्फत नै । यो उपकरणको सहायताले निकै कठिन अवस्थाको सामना गर्न सकिन्छ ।४ सीपीएपीबाईपीएपी (कन्टिन्युज पोजेटिभ एयरवे प्रेसर थेरापीबाइलेभल पोजेटिभ एयरवे प्रेसर थेरापी) ः यी यस्ता भेन्टिलेसन उपकरण हुन्, जसले हावा र अक्सिजनलाई बिरामीको फोक्सोमा धकेलिदिन्छन् । यी उपकरण अनुहारमा लगाइन्छन् । यिनले बिरामीलाई अक्सिजन मात्र नदिई हावालाई भित्र धकेलेर श्वासप्रश्वासमा पनि सघाउ पुर्याउँछन् ।५ भेन्टिलेटर ः श्वासप्रश्वासमा लगातार समस्या भएका बिरामीलाई माथिका उपाय काम लागेनन् भने, उनीहरूको होस पूर्णतः फर्किन सकेन भने भेन्टिलेटरमा राखिन्छ । भेन्टिलेटरले ट्युबमार्फत अक्सिजन र हावा फोक्सोमा पुर्याई सास फेर्न सहयोग गर्छ । भेन्टिलेटरका बिरामीहरू खान र बोल्न असमर्थ हुने भएकाले उनीहरूलाई आराम होस् भन्न निद्रा लगाउने वा आराम दिने औषधि आवश्यक पर्छ ।६ ईसीएमओ (एक्स्ट्रा कर्पोरियल मेम्ब्रेन अक्सिजेनेसन) ः कहिलेकाहीँ बिरामीलाई भेन्टिलेटर मात्र पर्याप्त नहुन सक्छ । त्यसैले उनीहरूलाई रगत दिन र रगतमा अक्सिजन थप गर्न अर्को मेसिन चाहिन्छ । ईसीएमओ भनिने त्यही मेसिनले अक्सिजनयुक्त रगत बिरामीको शरीरमा पुर्याउँछ ।हामीले आईसीयूमा सुरुसुरुमा श्वासप्रश्वासमा समस्या भएका बिरामीहरूका लागि भेन्टिलेटर नै प्रयोग गर्ने गरेका थियौं । अधिक उच्च प्रवाह अक्सिजन र बाईपीएपी उपकरणहरूको उपयोग गर्न थालेका थियौं । हामीले अप्ठेरो स्थितिमा सबै उपकरणको उपयोग गर्यौं । यस्तो अप्ठेरो स्थितिमा जहाँ बिरामीहरूले दिनको चौधचौध घण्टासम्म घोप्टो परेर सुत्नुपर्थ्यो ।कोभिड१९ को उपचारका लागि अहिलेसम्म कुनै औषधि उपलब्ध नरहेको सर्वविदितै छ । केही उपचार विधिहरूमार्फत बिरामी हुने अवधि घटाउन मात्र सकिन्छ । यसको मुख्य औषधि भनेको स्पेक्ट्रम एन्टिभाइरल औषधि अर्थात् रेमडिसिभिर हो, जुन क्लिनिकल परीक्षणहरूमा प्रभावकारी देखिएको छ । यो औषधि मध्यमदेखि गम्भीर बिरामीहरूको उपचारमा प्रयोग भइरहेको छ । तर यो बिरामीलाई चाँडै दिनुपर्छ अनि मात्र प्रभावकारी हुन्छ । गम्भीर बिरामीहरूका लागि फाइदाजनक अर्को औषधि हो डेक्सामेथासोन । यसले शरीरमा बढी सक्रिय र जोखिमपूर्ण भाइरसलाई कमजोर बनाउन सक्छ । यो केवल डाक्टरहरूको सुपरिवेक्षणमा प्रयोग गर्नुपर्छ, नत्र यसले अन्य संक्रमण बढाउन सक्छ ।वृद्धावस्थाका, कमजोर एवं मधुमेह, उच्च रक्तचाप र मोटोपन भएकाहरूलाई कोभिड१९ ले बढी दुःख दिने गरेको पाइन्छ । तैपनि कतिपय पूर्ण स्वस्थ व्यक्तिहरू यसकै कारण मृत्युवरण गर्न बाध्य बनेका छन् । यसकारण यसबाट बच्ने उत्कृष्ट उपाय भनेको रोकथाम नै हो । लगातार फेस मास्क लगाएर, आई सिल्ड प्रयोग गरेर, सामाजिक दूरी कायम गरेर र हात स्वच्छ पारेर यसबाट बच्न सकिन्छ ।कोभिड१९ का धेरैजसो संक्रमितले अस्पताल जानुपर्ने आवश्यकता हुँदैन । सावधानी अपनाई घरै बस्न सकिन्छ । तपाईं संक्रमित हुनुभयो भने परिवार सदस्यहरूबाट टाढै बस्नुस्, मास्क लगाउनुस् । यसको सबैभन्दा सामान्य लक्षण ज्वरो र खोकी नै हो । यी दुवैका लागि घरमै बसी औषधि लिन सकिन्छ । तपाईंले पल्स अक्सिमिटर किनेर घरमै अक्सिजनको स्तर मापन गर्न सक्नुहुन्छ । अक्सिजनको स्तर ९० प्रतिशतभन्दा कम भयो भने डाक्टरी सहयोग लिनुपर्छ । अस्पतालमा बेड नपाइए दिनहुँ बाह्रतेह्र घण्टा घोप्टो परेर सुती अक्सिजनको कमी केही मात्रामा पूरा गर्न सकिन्छ । पौष्टिक खाना र व्यायामले प्रतिरक्षा प्रणालीलाई बलियो बनाउँछ अनि भाइरससँग लड्न मद्दत गर्छ । अर्को कुरा, इन्फ्लुएन्जाको खोप लिन सकिन्छ । इन्फ्लुएन्जा आफैंमा खतरनाक रोग हो, जसबाट बिरामी हुनुभयो भने कोभिड१९ को संक्रमणले तपाईंलाई चाँडै सिकिस्त बनाउन सक्छ ।अग्रवाल अमेरिकाको सियाटलमा कार्यरत चिकित्सक हुन् ।"
नेपाली विद्यार्थीको मृत्युमा आरोपित प्रिन्सिपल निलम्बित,"भारतको नैनीतालस्थित शेरवुड स्कुलका नेपाली विद्यार्थी शान प्रजापतिको मृत्युका लागि जिम्मेवार ठानिएका स्कुलका प्रिन्सिपल अमनदीप सन्धु आर्थिक अनियमितताको आरोपमा निलम्बित भएका छन् । आर्थिक अनियमितताको आरोपमा निलम्बन गरिए पनि यो निर्णयले शानलाई न्याय दिलाउन सहज हुने पीडित पक्षको भनाइ छ । चर्च अफ नर्थ इन्डियाका विशपले अक्टोबर २१ मा राखेको शेरवुडको सञ्चालक समितिको बैठकले प्रिन्सिपल सन्धुलाई निलम्बन गरेको सामाजिक अभियन्ता तथा शेरवुडका पूर्वविद्यार्थी उज्ज्वल विक्रम थापाले बताए । सन्धुको निलम्बनपछि डा पिटर इम्यानुअललाई निमित्त प्रिन्सिपल नियुक्त गरिएको छ । डा पिटर यसअघि नैनीतालको सेन्ट जोसेफ कलेजका प्रिन्सिपल थिए । पीडित परिवारलाई न्याय दिलाउन सक्रिय रहँदै आएका थापालगायत सामाजिक अभियन्ताले आर्थिक अपचलनकै कारण भए पनि सन्धुको निलम्बनलाई सकारात्मक घटनाका रूपमा लिएका छन् । थापाले आरोपित सन्धुले स्कुलको शैक्षिक कार्यक्रम र अन्य विभिन्न बहाना बनाएर पेसी सार्दै आएका तर अब निलम्बनपछि बहानाले काम नगर्ने र मुद्दाको सुनुवाइले पनि तीव्रता पाउने दाबी गरे । आशा छ, नोभेम्बर पहिलो सातामा नयाँ प्रिन्सिपलले पद सम्हाल्नेछन् र सन्धुले अदालतलाई टार्ने बहाना पाउने छैनन्, थापाले कान्तिपुरसँग भने ।शेरवुडमा अध्ययनरत १४ वर्षीय प्रजापतिको उपचारमा लापरबाही गरिएकाले सन् २०१४ को नोभेम्बर १५ मा नोयडास्थित एक निजी अस्पतालमा मृत्यु भएको थियो । नोभेम्बर ९ मा शानले आफूलाई श्वास फेर्न गाह्रो भएको र छाती दुखेको भन्दै स्कुल प्रशासनलाई जानकारी गराएका थिए । तर स्कुल प्रशासनले उनलाई अस्पताल पुर्याउनुको साटो चार दिनसम्म सामान्य औषधि मात्र दिएको थियो । अवस्था जटिल बनेपछि मात्र उनलाई अस्पताल लगिएको थियो । निकै गम्भीर हालतमा उत्तराखण्डको हल्दानीस्थित बम्बई अस्पतालमा आईसीयूमा उनलाई भर्ना गरिएको थियो । अवस्थामा सुधार नभएपछि नोयडाको निजी अस्पताल पुर्याइएको थियो । शान बिरामी भएको एक साता बितिसक्दा पनि नेपालमा रहेकी उनकी आमा निनालाई स्कुलले कुनै जानकारी गराएको थिएन । नोयडा पुर्याएपछि मात्र शानका सहपाठीले निनालाई छोराको अवस्थाबारे बताएका थिए । तर, आमा निना श्रेष्ठ दिल्ली पुग्नुअघि नै शानको प्राण गइसकेको थियो । अटोप्सी रिपोर्टमा शानको मृत्यु रगतमा सेप्टिकेमिया नामको ब्याक्टेरियाको संक्रमणका कारण भएको उल्लेख थियो । घटनापछि पीडित परिवार र आफन्तले न्यायको माग गर्दै आएका छन् । प्रजापतिकी आमाले आफ्नो छोराको मृत्यु प्रिन्सिपलको गम्भीर लापरबाहीका कारण भएको आरोप लगाएकी थिइन् । प्रजापतिको समयमै उपचार नगर्दा मृत्यु भएको आरोप लगाउँदै प्रिन्सिपल सन्धु र अन्य दुई कर्मचारी होस्टल वार्डन रवि कुमार र नर्स पायल पउलविरुद्ध मुद्दा दायर गरिएको थियो । तर, कलेज प्रशासनले ६ वर्षसम्म पनि सन्धुमाथि कुनै कारबाही गरेको थिएन । पीडित परिवार र शेरवुडका पूर्वविद्यार्थीहरूले स्कुलको सञ्चालक समितिका अध्यक्ष तथा आगराका विशपसमक्ष प्रिन्सिपल सन्धुलाई निलम्बन गर्न माग गरेका थिए । तर, विशपले उल्टो पीडित पक्षबाट लगाइएको आरोपलाई अस्वीकार गर्दै र आन्तरिक छानबिनमा आरोपितहरूको दोषी नदेखिएको भन्दै उनीहरूमाथि कुनै कारबाही गरेको थिएन । तर, आमा निनाले भने आफ्नो एक मात्र सन्तान शानको मृत्युका दोषीलाई कारबाही गराउन भन्दै न्यायको लडाइँलाई जारी राखेकी थिइन् । शानलाई न्याय दिलाउनका लागि शेरवुड पूर्वविद्यार्थी र सामाजिक अभियन्ता उज्ज्वलविक्रम थापाले नेपालमा र अर्का पूर्वविद्यार्थी विपिन डेलवालले भारतमा जस्टिस फर शान अभियान नै चलाएका थिए । थापालगायतका अभियन्ताले सिन्धुले मुद्दालाई प्रभावित गरिरहेको हुँदा उसलाई पदबाट हटाउनुपर्छ भन्ने माग राख्दै आएका थिए । मैले विशपसँगै कुरा गरेको थिएँ उनले निर्णयमा कार्यान्वयनको चरणमा छ भने । यदि त्यो हो भने शानको न्यायका लागि जितको एउटा खुड्किलो ठानेका छौं, थापाले भने । शानकी आमा निनाले भने आफूले निलम्बनको खबर थाहा पाए पनि मुद्दामा केकस्तो प्रभाव पर्छ, त्यसका लागि भने अझै केही समय पर्खनुपर्ने बताइन् । निलम्बन भनिए पनि अफिस अझै नछाडेको थाहा पाएकी छु । त्यसैले वास्तविकता के हो र मुद्दा कसरी अगाडि बढ्छ भन्नका लागि अझ केही समय पर्खनुपर्ला, निनाले भनिन् । शानको मृत्युपछि उनकी आमाले नैनीताल उच्च अदालतमा लापरबाहीका कारण मृत्यु भएको भन्दै दोषीलाई कडाभन्दा कडा सजाय र अर्को क्षतिपूर्तिसम्बन्धी मुद्दा दायर गरेकी थिइन् ।"
फिलिपिन्समा शक्तिशाली आँधी,"मनिला (एजेन्सी) फिलिपिन्समा यस वर्षकै सबैभन्दा शक्तिशाली आँधी गोनी का कारण कम्तीमा चार जनाको मृत्यु भएको छ । मृतकमध्ये एक पाँच वर्षीय बालक छन् । २ सय २५ किलोमिटर प्रतिघण्टाको गतिमा आएको आँधीका कारण अत्यधिक वर्षा भएको छ । आँधीका कारण मृत्यु हुनेको संख्या बढ्ने अधिकारीहरूले चिन्ता व्यक्त गरेका छन् । बीबीसीका अनुसार आँधीका कारण कैयौं घरहरू ध्वस्त भएका छन् भने दर्जनौं सडकहरू अवरुद्ध बनेका छन् । स्थानीय समयअनुसार आइतबार बिहान ४ः५० बजे गोनी आँधीले काटानडुनेस टापुमा भारी वर्षा गराएको हो । आँधी यस साताको अन्त्यतिर राजधानी मनिला रहेको लुजोन टापुबाट बाहिरिने बताइएको छ । अधिकारीहरूले गोनी आँधीसँगैको वर्षाका कारण थप क्षति पुग्ने जनाएका छन् । उक्त आँधी सन् २०१३ पछिकै सबैभन्दा शक्तिशाली भएको बताइएको छ । सन् २०१३ मा हइयान आँधीका कारण कम्तीमा ६ हजार जनाको ज्यान गएको थियो । बीबीसीका अनुसार गोनी आँधीका कारण काटानडुनेस टापुको सहर भिराक सम्पर्कविहीन भएको छ । उक्त सहरमा ७० हजारले बसोबास गर्दै आएका छन् । सामाजिक सञ्जालहरूमा सार्वजनिक तस्बिरहरूमा आँधीले घरका छतहरू उठाएका देखिन्छ । त्यसका साथै प्रभावित क्षेत्रमा विद्युत् आपूर्तिसमेत बन्द भएको छ । हावाहुरी निकै जोडले बहेको छ । यो निकै डरलाग्दो छ, २१ वर्षीय स्थानीय फ्रान्सिया मई बोरासले भनिन् । फिलिपिन्समा वार्षिक सरदर २० वटा आँधी आउने गर्छन् । तर यस वर्ष कोभिड१९ को महामारीका कारण सरकारले आँधीको क्षति न्यून गर्नका लागि तयारी गर्न नसकेको जनाइएको छ । आइतबार साँझसम्म फिलिपिन्समा ३ लाख ८१ हजार जनामा कोभिड१९ को संक्रमण पुष्टि भइसकेको छ । भाइरसका कारण ७ हजार २ सयभन्दा बढीले ज्यान गुमाइसकेका छन् । नागरिक प्रतिरक्षा प्रमुख रिकार्डो जलादले आँधी आउने अनुमानसँगै ३ लाख ४७ हजार जनालाई सुरक्षित स्थानमा सारिएको दाबी गरे ।"
इंग्ल्यान्डमा डिसेम्बर २ सम्म लकडाउन,"कोभिड१९ को संक्रमण वृद्धि तीव्र हुँदै गएपछि नियन्त्रण प्रयासस्वरूप इंग्ल्यान्डमा एक महिना लामो लकडाउन घोषणा गरिएको छ । बेलायती प्रधानमन्त्री बोरिस जोन्सनले प्रधानमन्त्री कार्यालय टेन डाउनिङ स्ट्रिटमा आयोजित पत्रकार सम्मेलनमार्फत नोभेम्बर ५ देखि इंग्ल्यान्डमा लकडाउन लागू हुने घोषणा गरेका हुन् । झन्डै ४ साता लामो लकडाउन डिसेम्बर २ सम्म कायम रहनेछ । नयाँ नियम लागू भएपछि मानिस विशेष कारणवश शिक्षा, जागिर र खाद्यान्न किनमेलका लागि मात्र बाहिर निस्कन पाउनेछन् । बेलायत सरकारले गत २३ मार्चमा पहिलो लकडाउन घोषणा गरेको थियो । प्रधानमन्त्री जोन्सनले आआफ्नो घरमै बसेर राष्ट्रिय स्वास्थ्य सेवा (एनएचएस) र मानिसहरूको ज्यान बचाउन अपिल गरेका छन् । उनले दोस्रो लकडाउनको विकल्प नभएको बताउँदै यदि अहिले सशक्त कदम नचालिए जाडोयाममा धेरैले ज्यान गुमाउने खतरा पनि औंल्याए । नयाँ लकडाउनमा अत्यावश्यकबाहेक सबै खुद्रा पसल बन्द रहनेछन् । फरक घरका मानिससँग जमघट गर्न प्रतिबन्ध लगाइएको छ । हस्पिटालिटी क्षेत्रअन्तर्गत पब, बार रेस्टुरेन्ट बन्द रहनेछन् । तर तिनलाई टेक अवे र डेलिभरी सेवा गर्न भने छुट छ ।मनोरञ्जनस्थल, रिक्रियसन सेन्टर (जिम), हेयर ड्रेसर, नङ बनाउने सैलुन, कपडा तथा विद्युतीय सामग्रीका पसल सबै बन्द हुनेछन् । शारीरिक अभ्यासका लागि बाहिर निस्कन दिइनेछ । सर्वसाधारणलाई स्टे होम (घरमै बस्न) र आफ्नो क्षेत्रभन्दा बाहिर यात्रा नगर्न आह्वान गरिएको छ । जोखिममा रहेका र ७० वर्षभन्दा माथि उमेरका वृद्धवृद्धालाई बढी सतर्क रहन भनिएको छ । अन्य घरको एक जनासम्मलाई आउटडोर (घरबाहिर) भेट्न छुट दिइएको छ । मानिसहरूलाई कामविशेषका लागि अन्तर्राष्ट्रिय यात्रा गर्न दिइएको छ तर होलिडे मनाउन अन्य मुलुक जान प्रतिबन्ध लगाइएको छ । दोस्रो लकडाउनमा स्कुल, कलेज र विश्वविद्यालय भने बन्द नगराइने भएको छ । घरैबाट काम गर्न नमिल्ने अवस्थामा कामका लागि कार्यालय जान सकिनेछ । विशेषगरी उत्पादन र निर्माणको काम गर्ने कामदारका लागि बाहिर निस्कन छुट छ । ठूला सुपरमार्केट खुला रहनेछन् । सरकारले ८० प्रतिशत ज्याला दिने फर्लो स्किम भने नोभेम्बरभर बढाएको छ । यसअघि अक्टोबर अन्त्यमा उक्त स्किम सकिँदै थियो । बेलायतमा पछिल्लो समय संक्रमण बढ्दै जाँदा क्षेत्रगत रूपमा टियर वान, टु, थ्री गरी फरक तहका प्रतिबन्ध लागू गरिएको थियो । शनिबार मात्रै बेलायतमा कोभिड संक्रमित संख्या १० लाख ११ हजार नाघेको छ । विगत एक सातायता बेलायतमा दैनिक सरदर २३ हजार कोरोना संक्रमित थपिएका छन् । शनिबार ३ सय २६ जनाको मृत्यु भएसँगै बेलायतमा कोरोनाबाट मृत्यु हुनेको कुल संख्या ४६ हजार ५ सय ५५ पुगेको छ जुन युरोपमै सबैभन्दा बढी हो । बेलायत सरकारका वैज्ञानिक सल्लाहकारहरूले थप कडाइ नगरे डिसेम्बर सुरुतिरै अस्पतालका शय्याहरू भरिने चेतावनी दिएका थिए ।"
भूकम्पबाट मृत्यु हुनेको संख्या ४४ पुग्यो,इस्तानबुल (एजेन्सी) टर्कीमा शुक्रबार राति गएको शक्तिशाली भूकम्पका कारण ज्यान गुमाउनेको संख्या ४४ पुगेको छ । टर्कीका राष्ट्रपति रेसेप तैयप इर्दोगानले टेलिभिजनमार्फत सम्बोधन गर्दै यस भूकम्पबाट मृत्यु हुनेको संख्या ४२ पुगेको पुष्टि गरेको जनाइएको छ । मृत्यु हुनेमा दुई जना ग्रिसका रहेको जनाइएको छ । भूकम्पका कारण अहिलेसम्म आठ सय जना घाइते भएको टर्कीको प्रकोप तथा विपद् व्यवस्थापन कार्यालयले जनाएको छ । कार्यालयका अनुसार अझै केही मानिस बेपत्ता छन् । टर्कीको इज्मिर सहरमा शुक्रबार ७ म्याग्निच्युडको भूकम्प गएको थियो । भूकम्पपछि भत्केका भवनहरूमा मानिसहरू फसेको आंशकामा खोजी तथा उद्धार कार्य भइरहेको जनाइएको छ । भूकम्पको धक्का छिमेकी देशहरूमा पनि महसुस भएको जनाइएको थियो । भूकम्पपछि सयौं परकम्प महसुस गरिएको स्थानीयले जनाएका छन् । राष्ट्रपति रेसेप तैयप इर्दोगानले खोजी उद्धार कार्य भइरहेको जनाउँदै त्यसका लागि सक्दो सहयोग गर्न सर्वसाधारणमा आह्वान गरेको जनाइएको छ ।
बंगलादेशबाट पैंचो मलको सम्भावना टर्दै,"सरकारले गहुँबालीका लागि बंगलादेशबाट पैंचोमा रासायनिक मल ल्याउने बताए पनि सम्भावना टर्दै गएको छ । धानबाली लगाउने बेलामै रासायनिक मलको चरम अभाव भएपछि कृषि तथा पशुपन्छी विकास मन्त्रालयले बंगलादेशबाट पैंचोमा ल्याउने जनाएको थियो । यस विषयमा भदौ दोस्रो साता दुई देशका प्रधानमन्त्रीबीच मौखिक सहमति भएको थियो । तर दुई महिना बितिसक्दा पनि अहिलेसम्म समझदारीपत्र (एमओयू) को प्रक्रिया टुंगिएको छैन । कृषि सामग्री कम्पनीका अनुसार पैंचोमा मल आयात गर्न टेन्डर प्रक्रिया पूरा गरी ठेकेदार छनोट भए पनि आयात गर्न समझदारीपत्रमा हस्ताक्षर हुन सकेको छैन । गत बिहीबार बंगलादेशले दुई विकल्प दिएर पुनः पत्र पठाएको छ । त्यसले प्रक्रिया थप लम्बिँदै गएको कर्मचारीहरू बताउँछन् । सुरुमा रासायनिक मल खरिद गर्ने गरी कुरा भएको थियो । तर बंगलादेशमा त्यो चलन नभएपछि पैंचो मोडलमा कुरा अघि बढ्यो । त्यही गुणस्तरको मल पैंचोमा बुझाउने गरी टेन्डर प्रक्रिया पनि भयो, कृषि सामग्री कम्पनीका प्रबन्ध सञ्चालक नेत्रबहादुर भण्डारीले भने, अहिले पैंचो मोडल पनि चलन छैन भन्ने जानकारी गरायो । पत्रमा कि पैंचो, कि सीधै पेमेन्ट (जति सामान आउँछ, बंगलादेशको सरकारी दरमा पैसा दिने) को विकल्प दिएको छ । पत्र आएपछि अर्थ र कानुन मन्त्रालयको राय लिएर थप प्रक्रियाका लागि मन्त्रिपरिषद्ले निर्णय गर्छ । त्यसपछि मात्र एमओयूको प्रक्रिया अगाडि बढ्ने भण्डारीले बताए । कृषि तथा पशुपन्छी विकास मन्त्रालयका प्रवक्ता हरिबहादुर केसीले पनि मल आयात गर्ने विषयमा बंगलादेश सरकारको पाटोमा प्रक्रियागत झन्झट देखिएको प्रतिक्रिया दिए । बंगलादेश र हाम्रो कम्पनीबीच हुने एमओयूको ड्राफ्ट करिब अन्तिम चरणमा पुगेको छ । ड्राफ्टमा बंगलादेशले सहमति जनाएपछि मल आयातको प्रक्रिया खुल्ला हुने हो, उनले भने, विगतमा बंगलादेशले समस्या छैन, फलानो कम्पनीठाउँबाट दिन्छौं भन्यो, सोहीअनुसार टेन्डर गरेर ठेकेदार पनि छनोट गरिसकेका छौं । यता पूरा तयारी छ । तर उतैको तयारी नपुगेर ढिलो भयो । एमओयू हुन बाँकी नै छ । सम्झौतापछि ६० दिनभित्र मल ल्याउने ठेकेदारसँग सहमति भएको छ । सरकारले बंगलादेशसँग ५० हजार मेट्रिक टन युरिया मल पैंचोमा ल्याउने निर्णय गरेको थियो । कृषिले टेन्डर प्रक्रियामार्फत मल ढुवानी गर्न संयुक्त अरब इमिरेट्स (यूएई) को कम्पनी जेन्ट्रेड एफजेडएफलाई जिम्मा दिएको छ । कृषि सामग्री कम्पनी लिमिटेडले गत असोज ३ मा ग्लोबल टेन्डर आह्वानको सूचना प्रकाशन गरेको थियो । ५ वटा कम्पनीको टेन्डर आवेदन परेकोमा जेन्ट्रेडले सबैभन्दा कम मूल्यमा ढुवानी गर्ने प्रस्ताव गरेको थियो । कृषि र जेन्ट्रेडबीच भएको सम्झौतामा ६० दिनभित्र ल्याइसक्नुपर्ने उल्लेख छ । तर एमओयूकै प्रक्रियामा ढिलाइ हुँदा समस्या भएको हो । अहिलेको प्रक्रियाबाट आउने मल गहुँका लागि पनि ढिला हुने भएको छ । धानबालीलगत्तै मंसिर पहिलो सातादेखि गहुँका लागि डीएपी मल चाहिन्छ । सरकारी तथ्यांकअनुसार गहुँ सिजनका लागि ५० हजार टनभन्दा बढी डीएपी चाहिन्छ । दोस्रो चरणमा सोही मात्रामा युरिया चाहिन्छ । तर मौज्दात अवस्था न्यून छ । आइतबार (कात्तिक १६ गते) सम्मको तथ्यांक हेर्दा कृषि सामग्री कम्पनीसँग १० हजार टन पोटासबाहेक मल छैन । साल्ट ट्रेडिङ कर्पोरेसनसँग पनि साढे १० हजार टन डीएपी र १२ हजार टन युरिया मात्रै मौज्दात छ । साल्टले कोटाअनुसार युरिया र डीएपी मल आउने क्रममा रहेको बताए पनि माग बढे अभाव हुने जनाएको छ ।साल्टले पाएको कोटाअनुसार मल आयात गरिरहेको छ । यो वर्ष ३० हजार टन युरिया र २० हजार टन डीएपी मल आयात हुने क्रममा छ, साल्ट ट्रेडिङ कर्पोरेसनका सहायक महाप्रबन्धक कुमार राजभण्डारीले भने, तत्कालका लागि डीएपी चाहिन्छ, त्यसपछि युरिया । माग ह्वात्तै बढे अभाव हुन्छ । रेलका कारण केही ढिलाइ भएको उनले बताए । साल्टको डीएपी मल २२ दिनदेखि विशाखापट्टनम बन्दरगाहमा छ । तर ढुवानीका लागि रेल पाइएको छैन, उनले भने, पाँचसात दिनपछि डीएपी मल आयात हुन थाल्छ । कृषिले पनि चीनबाट आयात गरिरहेको करिब ३० हजार टन युरिया बाटोमै छ । उक्त मल ९ दिनमा कोलकाता पुग्ने भण्डारीले बताए । त्यसपछि ब्यागिङ हुन्छ । रेल बुकिङ गरेर वीरगन्जमा आउँछ, उनले भने, विशाखापट्टनममा रोकिएको मल कति छिटो आउँछ, त्यसले गहुँबालीका लागि काम लाग्ने, नलाग्ने भर पर्छ ।"
डिलर नियुक्त नहुँदा मल उठेन,"मल वितरण प्रणालीलाई पारदर्शी बनाउन कृषि तथा पशुपन्छी विकास मन्त्रालयको प्रस्तावमा भदौ १ को मन्त्रिपरिषद् बैठकले अनुदानको मल वितरण व्यवस्थापन निर्देशिका २०७७ स्वीकृत गर्यो । निर्देशिकाले स्थानीय तह र प्रदेशलाई पनि जिम्मेवार बनाएको छ । सरकारले अनुदानमा उपलब्ध गराउने मलको प्रकार, जम्मा परिमाण तथा प्रदेशगत परिमाण निर्धारण गर्छ । सहकारी संस्था, फर्म वा कम्पनीले मल बिक्री गर्न सम्बन्धित स्थानीय तहको सिफारिस र विगतका दुई आर्थिक वर्षर्को लेखापरीक्षण प्रतिवेदनको प्रतिलिपि, नापतौल गर्ने मेसिन, गोदामघर, सूचना प्रविधिलगायत भौतिक पूर्वाधारको विवरण पेस गर्नुपर्ने निर्देशिकामा उल्लेख छ । तर स्थानीय तहले डिलर नियुक्त नगर्दा गोदाममा भएको मल पनि बिक्री हुन नसकेको साल्ट ट्रेडिङ कर्पोरेसनले जनाएको छ । निर्देशिका बनेपछि विगतका डिलर स्वतः खारेज भए । त्यसपछि स्थानीय तहले तत्काल डिलर नियुक्त गर्नुपर्थ्यो, साल्टका सहमहाप्रबन्धक राजभण्डारीले भने, डिलर नियुक्त नहुँदा भएकै मल पनि बिक्री भएन । उनका अनुसार मल खरिद गर्न आए पनि स्थानीय तहले प्रमाणीकरण नगरी बेच्न पाइँदैन । जिल्लामा किसानलाई अप्ठ्यारो परेपछि केही क्षेत्रमा प्रमुख जिल्ला अधिकारीहरूले यो महिनाभर पुरानै डिलरबाट बिक्री गर्न सहमतिसमेत जनाएको राजभण्डारीले बताए । अहिलेको जटिल समस्या बिक्री केन्द्रडिलर नियुक्त गर्नु नै हो, उनले भने, नभए भएको मल पनि उठेन ।"
कोरोना प्रभावित ऋणीको धितो लिलाम नगर्नुस्,"कोभिड१९ बाट प्रभावित ऋणीलाई कालोसूचीमा नराख्न र उनीहरूको धितो लिलाम नगर्न गभर्नर महाप्रसाद अधिकारीले निर्देशन दिएका छन् । साँवा भुक्तानी नतिरेको भन्दै बैंक तथा वित्तीय संस्थाले धमाधम धितो लिलाम गर्न र कालोसूचीमा राख्न थालेको गुनासो बढिरहेका बेला गभर्नरबाट यस्तो निर्देशन आएको हो ।कोभिडबाट प्रभावित व्यवसायी तथा ऋणीलाई कालोसूचीमा राख्न र धितो लिलाम नगर्न हामीले निर्देशन दिएका छौं, मौद्रिक नीति कार्यान्वयन सम्बन्धमा आइतबार आयोजित अन्तर्क्रिया कार्यक्रममा गभर्नर अधिकारीले भने, त्यसको कार्यान्वयन गरिदिनुस् । ती ऋणीबाट साँवाब्याज भुक्तानी लिँदा पनि बैंकले ग्राहकको अवस्था हेरेर मात्र व्यवहार गर्न उनले आग्रह गरे । कसैले कमाएका छन् भने भुक्तानी लिनुस्, नकमाउनेसँग कसेर नलिइदिनुस्, उनले भने, कोभिड महामारीका कारण बैंक तथा वित्तीय संस्थालाई परेको कठिनाइलाई सम्बोधन गर्न राष्ट्र बैंक तयार छ ।कार्यक्रममा अप्ठ्यारो परिस्थितिमा पनि बैंक तथा वित्तीय संस्थाले ऋण भुक्तानीका लागि दबाब दिएको, धितो लिलाम गरेको, कालोसूचीमा राखेको गुनासो आएको थियो । राष्ट्र बैंकले अवलम्बन गरेको नीतिगत प्रयासका कारण अर्थतन्त्र गम्भीर दुर्घटनामा पर्नबाट जोगिएको नेपाल उद्योग वाणिज्य महासंघका वरिष्ठ उपाध्यक्ष शेखर गोल्छाले बताए । कार्यक्रममा सहभागी अन्य उद्योगी व्यवसायीले कोभिड१९ बाट प्रभावित व्यवसायका निम्ति राष्ट्र बैंकबाट जारी नीतिगत सहुलियत उपलब्ध गराउन बैंक तथा वित्तीय संस्थाले बेवास्ता गरेको गुनासो राखेका थिए । खासगरी पुनर्कर्जा र सहुलियतपूर्ण कर्जाको सुविधा सहज रूपमा नपाइएको, ब्याज छुट नपाएको, ब्याजदर नघटेको भन्दै उनीहरूले राष्ट्र बैंकको ध्यानाकर्षण गराएका थिए । वित्तीय संस्था सेवामुखी नभएर व्यापारमुखी बन्दै गएको उद्योगी व्यवसायीको गुनासो थियो । कार्यक्रममा बैंक तथा वित्तीय संस्थाका प्रतिनिधिले राष्ट्र बैंकले जारी गरेका नीतिगत व्यवस्थाको कार्यान्वयनका निम्ति आफूहरू प्रतिबद्ध रहेको बताए । राष्ट्र बैंक र उद्योगी व्यवसायीसँग हातेमालो गरेर अघि बढ्न वित्तीय क्षेत्र तयार गरेको बैंकर्स एसोसिएसनका अध्यक्ष भुवनकुमार दाहालको भनाइ छ । कोभिड१९ का कारण प्रभावित उद्योग व्यवसायको पुनरुत्थानका लागि सरकारले बजेटमार्फत विभिन्न नीतिगत सहुलियत ल्याएको अर्थ मन्त्रालयका सचिव एवं नेपाल राष्ट्र बैंक सञ्चालक समितिका सदस्य शिशिरकुमार ढुंगानाले बताए ।शिथिल बनेको अर्थतन्त्रलाई पुनर्जीवन दिन सरकार, राष्ट्र बैंक, वित्तीय संस्था र उद्योगी व्यवसायी सहकार्य गरेर अघि बढ्नुपर्नेमा उनको जोड थियो । ६६ जिल्लाका उद्योगी, व्यवसायी तथा प्रतिनिधिको उपस्थिति रहेको कार्यक्रममा सातै प्रदेशका प्रतिनिधिले आआफ्ना प्रदेशको धारणा राखेका थिए । यो वर्ष व्यवसायीलाई राहतस्वरूप २ खर्ब रुपैयाँको पुनर्कर्जा सुविधा र २० प्रतिशतसम्म अतिरिक्त कर्जा सुविधा पाउने व्यवस्था गरिएकाले त्यसको भरपुर उपयोग गर्न राष्ट्र बैंकले आग्रह गरेको छ । आफ्नो नजिकैको वित्तीय संस्थामा पुगेर हामीले दिएको नीतिगत सहुलियतको सुविधा लिइदिनुस् । तपाईंहरूले लिइदिनुभएन भने हामीले ल्याएको नीतिको औचित्य हुँदैन, गभर्नर अधिकारीले भने । ७ सय ५३ वटै स्थानीय तहमा पुनर्कर्जा सुविधा पुर्याउनु बैंकको उद्देश्य रहेको उल्लेख गर्दै बैंकले जारी गरेका नीतिगत व्यवस्थाबमोजिम सहुलियतसुविधा नपाइए बैंकको गुनासो व्यवस्थापन इकाईमा उजुरी गर्न उनले आग्रह गरे ।कार्यक्रममा नेपाल उद्योग वाणिज्य महासंघ, नेपाल उद्योग परिसंघ, नेपाल चेम्बर अफ कमर्स, विभिन्न जिल्लास्थित उद्योग वाणिज्य संघका प्रतिनिधि, नेपाल एसोसिएसन अफ टुर्स एन्ड ट्राभल एजेन्ट्स, होटल एसोसिएसन अफ नेपाल र प्यासिफिक एसिया ट्राभल एसोसिएसन नेपाल, बैंक तथा वित्तीय संस्थाका प्रतिनिधिको सहभागिता थियो ।"
इन्टरनेटका निःशुल्क सामग्रीले केबल टीभी व्यवसाय जोखिममा,"क्लिन फिड लागू भएसँगै दर्जनौं विदेशी टेलिभिजनको प्रसारण नेपालमा रोकिएको छ । विदेशी टेलिभिजन च्यानलले विज्ञापनरहित सामग्री नेपालमा पठाउनुपर्ने र सरकारलाई डाउनलिंक अनुमतिबापत शुल्कसमेत बुझाउनुपर्ने भएपछि त्यस्ता टेलिभिजन च्यानल महँगिन सक्ने नेपाल केबल टेलिभिजन व्यवसायी महासंघका अध्यक्ष ध्रुव शर्मा बताउँछन् ।केबल टेलिभिजनको शुल्क महँगो हुने र इन्टरनेटको बढ्दो प्रयोगका कारण उपभोक्ताले इन्टरनेटमा पाइने निःशुल्क सामग्रीमा बढी रुचि राख्न थालेपछि केबल टेलिभिजन व्यवसाय नै मारमा पर्न सक्ने उनको भनाइ छ । सरकारले सबै केबल टेलिभिजनको सेटअप बक्स डिजिटल बनाउनुपर्ने नीति बनाएपछि देशमा ४५ लाख सेटअब बक्स भित्रिएका थिए, उनले भने, अहिले हाम्रो तथ्यांकअनुसार करिब २७ लाख उपभोक्ताका सेटअप बक्स मात्रै सक्रिय छन् ।सरकारले टेलिभिजनलाई विज्ञापनरहित प्रसारण गर्न लगाउने र नेपालमा प्रसारण भएबापत शुल्क पनि लिने गर्दा कतिपय विदेशी टेलिभिजन क्लिन फिड लागू भएसँगै नेपाल भित्रिन अनुच्छुक देखिएको उनले बताए । स्टार इन्डिया नेटवर्कले आफ्ना सबै च्यानलको प्रसारण नेपालमा बन्द गर्ने जानकारी दिएको छ, उनले भने, नेपाली व्यवसायीको पहलपछि स्टारअन्तर्गतका तीन वटा च्यानल मात्रै अहिले सञ्चालनमा छन् ।क्लिन फिड कार्यान्वयनसँगै १ सय २० भन्दा बढी विदेशी टेलिभिजन च्यानलको प्रसारण नेपालमा रोकिएको भए पनि केही टेलिभिजन च्यानलले पनि विज्ञापनरहित प्रसारणका लागि परीक्षण गरिरहेको उनको भनाइ छ । सञ्चार तथा सूचना प्रविधि मन्त्रालयमा शनिबार छलफलमा पुगेका केबल टेलिभिजन व्यवसायीले टेलिभिजनमा जस्तै इन्टरनेटमार्फत आउने सामग्रीलाई पनि क्लिन फिड गर्नुपर्ने माग गरेका थिए । इन्टरनेटमार्फत आउने सामग्रीका कारण केबल टेलिभिजनका उपभोक्ता निष्क्रिय हुने भन्दै उनीहरूले केही वर्षयता केबल व्यवसायीले डिजिटल सेटअप बक्समा गरेको लगानी संकटमा पर्ने गुनासो गरेका थिए ।समान शुल्क तिरेर टेलिभिजन वितरण अनुमति लिएका इन्टरनेट सेवाप्रदायक र केबल टीभी सेवा प्रदायकले अब प्रतिस्पर्धा गर्न सक्दैनन्, शर्माले भने, इन्टरनेटमा निःशुल्क पाइने सामग्री टेलिभिजनमा महँगो शुल्क तिरेर हेर्नुपरेपछि हाम्रो व्यवसाय संकटमा पर्न सक्छ । केबल टेलिभिजन व्यवसायी महासंघले सरकारले क्लिन फिड लागू गर्नुअघि ११ बुँदे माग पूरा गर्न ज्ञापनपत्र बुझाएको थियो । जसमा इन्टरनेट सेवा प्रदायकले एन्ड्रोइड आईपीटीभी बक्स प्रयोग गरी नेपालमा डाउनलोड अनुमति नभएका टेलिभिजनसमेत प्रसारण गरिरहेको भन्दै बन्द गर्न माग गरेको थियो ।केबल व्यवसायीले डिजिटल सेटअप बक्स प्रयोग गरी नेपालमा डाउनलिंक अनुमति भएका टेलिभिजन मात्र प्रसारण गर्न पाउने र आईपीटीभीले नेपालमा डाउनलिंक अनुमति नभएका टेलिभिजनको प्रसारण पनि गर्न पाउने व्यवस्था समान भएन, शर्मा भन्छन्, यही माग पूरा गर्न सरकारलाई हामीले बारम्बार दबाब दिइरहेका छौं ।मोबाइलमा उपलब्ध हुने एपहरूमा नै विदेशी च्यानल निःशुल्क हेर्न पाउने व्यवस्थाले केबल टेलिभिजनको शुल्क तिरेर टेलिभिजन हेर्ने उपभोक्ता घट्न थालेको भन्दै महासंघले यस्ता एपसमेत बन्द गराउनुपर्ने माग गर्दै आएको छ । केबल व्यवसायीको मागबारे अध्ययन गर्न सरकारले प्राविधिकसहितको कार्यदल गठन गर्ने प्रतिबद्धता जनाएको छ । सूचना तथा प्रसारण विभागले टेलिभिजनमा क्लिन फिड लागू भए नभएको विषयमा अनुगमनको काम थालिसकेको क्लिन फिड कार्यान्वयनका लागि गठित विज्ञापन बोर्डका अध्यक्ष तथा सञ्चार तथा सूचना प्रविधि मन्त्रालयका सहसचिव डिल्लीरमण शर्माले जानकारी दिए ।उनका अनुसार बोर्डले प्राविधिकसहितको कार्यदल गठन गरी अन्य विषयमा पनि प्रतिवेदन बनाउने तयारी गरेको छ । कार्यदलले सबैसँग छलफल गरी काम, कर्तव्य, अधिकार परिभाषित प्रतिवेदन बनाउँछ । त्यसपछि सोहीअनुसार हामी प्रभावकारी ढंगले अगाडि बढ्ने योजनामा छौं, उनले भने, ऐनले दिएको अधिकार प्रयोग गरी बोर्डको प्राथमिकता पनि तय गर्दै छौं ।"
बक्यौता नतिरी मिल सञ्चालनको तयारी,"सर्लाहीको दक्षिणी क्षेत्रका सयौं किसानको करोडौं रुपैयाँ भुक्तानी दिन बाँकी रहेको धनकौलस्थित अन्नपूर्ण चिनी उद्योग सञ्चालनको तयारीमा जुटेको छ । किसानको भुक्तानी नदिएकै कारण यो उद्योग गत वर्ष सञ्चालनमा आउन सकेन । यस वर्ष भने बक्यौता भुक्तानी चुक्ता गरेर मिल सञ्चालनको तयारी भइरहेको उद्योग प्रशासनले जनाएको छ । अहिले दिनहुँ टेक्निसियनसहित दर्जनौं कामदार मेसिन मर्मत तथा सरसफाइमा जुटेका छन् । किसानलाई दिनुपर्ने बाँकी भुक्तानी सकेर चिनी उद्योग सञ्चालन गरिने उद्योगका उखु प्रबन्धक अजित सिंहले जानकारी दिए । अब भुक्तानीमा झमेला हुँदैन भनेर बुझेको छु, त्यहीअनुसार हामी पनि काममा खटिएका छौं, उनले भने । अन्नपूर्णले स्थापना कालदेखि नै भुक्तानीमा आनाकानी गर्दै आएको छ । उद्योगले किसानको अझै २४ करोड रुपैयाँ दिन बाँकी छ । अहिले पनि केन्द्रीय कार्यालय काठमाडौंबाट किसानलाई थोरैथोरै रकम भुक्तानी भइरहेको सिंहले बताए । यता दुई वर्षअघि उत्पादित पाँच हजार क्विन्टल चिनी र १४ हजार क्विन्टल मोलासिस उद्योगको गोदाममै थन्केको छ । उद्योगले किसानको भुक्तानी नदिएपछि गोदाममा रहेको चिनी किसानले रोकेका थिए । स्टोरमा थन्केको चिनी र मोलासिस कामै नलाग्ने अवस्थामा पुगेको उद्योगका स्टोर म्यानेजर एचपी शुक्लाले बताए । किसानको भुक्तानी र स्टोरको सामान निकाल्नेनलिकाल्नेबारेको निर्णय केन्द्रीय कार्यालयबाट मात्र हुन्छ, हामीलाई केही पनि थाहा हुँदैन, शुक्लाले भने, गोदाममा थन्केको सामान कामै नलाग्ने भएको छ । किसानले भने अन्नपूर्णले भुक्तानी नगरे उद्योग चल्नै नदिने बताएका छन् । बक्यौता तिरेर उद्योग चलाए पनि यस वर्ष अन्नपूर्णलाई उखु नदिने अडानमा किसान छन् । अन्नपूर्णले आफूहरूलाई ऋणमा डुबाइदिएको उनीहरूको गुनासो छ । नगदे बाली भनिएको उखुको वर्षौंअघिको भुक्तानी नपाउँदा यस क्षेत्रका किसान मारमा छन् । उनीहरूलाई उखु खेती निल्नु न ओकल्नु भएको छ । यस वर्ष अन्नपूर्ण चिनी उद्योग सञ्चालनको तयारी गरिरहे पनि किसानले अहिलेदेखि नै क्रसर उद्योगमा उखु बेच्न थालेका छन् । भुक्तानी नदिने उद्योगको बाटो कुर्नुभन्दा कम मूल्यमा क्रसर उद्योगलाई उखु बिक्री गर्नु ठीक लागेको बसवरियाका रामजी रायले बताए । सिँचाइ सुविधा नभएका कारण यस क्षेत्रका किसानसँग उखु खेतीको विकल्प छैन । उखुको भुक्तानीका लागि उद्योगीले जालझेल गर्न थालेपछि बर्सेनि आन्दोलन गर्नुपर्ने किसानको बाध्यता छ । २६ हजार हेक्टर क्षेत्रफलसम्ममा उखु खेती हुँदै आएको सर्लाहीमा भुक्तानीमा समस्या हुन थालेपछि बिस्तारै घट्दै गएको छ ।"
भारतीय कामदार नहुँदा इँटा उत्पादन ठप्प,"यति बेला नेपालका इँटा उद्योगमा काम गर्न भारतीय कामदार आइसक्थे । तर यस पटक त्यस्तो छैन । बढिरहेको कोरोना संक्रमणका कारण नाका बन्द हुँदा भारतीय श्रमिक आउन पाएनन् । भारतीय नआउँदा देशभरका इँटा उद्योगमा श्रमिक अभाव भएको छ । जसका कारण यो वर्ष इँटा उत्पादन नै ठप्प हुने सम्भावना देखिएको छ । भारतीय कामदारको अभावमा उत्पादन सुरु गर्ने या नगर्ने भन्नेबारे उद्यमीहरूमा अन्योल छाएको छ । यतिन्जेल भारतीय श्रमिक आइसक्नुपर्ने इँटा उद्योग संघ झापाका अध्यक्ष गुणराज थापाले बताए । तर कोरोना संक्रमणका कारण उनीहरू सीमापार गरेर आउन सकेका छैनन् । यसले गर्दा उद्योग सञ्चालनमा समस्या भएको छ । भारतीय श्रमिक आउन पाएनन् भने इँटा उत्पादन नै ठप्प हुनेछ, थापाले भने, नेपाली श्रमिकको भरमा मात्रै उद्योग चलाउन सकिने अवस्था छैन । झापामा २७ वटा इँटा उद्योग छन् । तीमध्ये अहिले २३ सञ्चालित छन् । तर श्रमिक अभावले सबै उद्योगको उत्पादन घटेको थापाले बताए । उनका अनुसार देशभरका करिब १ हजार २ सय उद्योगमा एक लाखभन्दा बढी भारतीय कामदार कार्यरत थिए । त्यसमा झापामा मात्रै करिब ५ हजार हाराहारीमा थिए । प्रायः इँटा उद्योग भारतीयको भरमा छन्, अध्यक्ष थापा भन्छन्, उनीहरूबिना उत्पादन सम्भव छैन । विशेषगरी इँटा उत्पादनको प्राविधिक फाँटमा भारतीय कामदारको बाहुल्य छ । इँटा बनाउनेदेखि पोल्ने काममा उनीहरूको संलग्नता छ । प्रायः कामदार पश्चिम बंगाल, कोचविहार र विहार क्षेत्रका छन् । चारपानेको गोरखनाथ र झापा इँटा उद्योगमा मात्रै करिब चार सय भारतीय कामदार कार्यरत थिए । उनीहरू नहुँदा उद्योग सञ्चालनमा आउन नसकेको सञ्चालक मदन मित्तलले जनाए । उनका अनुसार उद्योग सञ्चालनका लागि भारतीय कामदारको आवश्यकता पर्ने भन्दै केही समयअघि प्रदेश १ का मुख्यमन्त्री शेरधन राई र कानुनमन्त्री हिक्मत कार्कीसँग भेट गरी उद्योगीहरूले आफ्नो गुनासो सुनाएका थिए ।उद्योगीहरूले नाकाबन्दीका कारण रोकिएका भारतीय कामदारलाई नेपाल प्रवेश गराउने वातावरण मिलाइदिन माग गरेका थिए । हाम्रो माग सुनेपछि मुख्यमन्त्री र कानुनमन्त्रीले प्रमुख जिल्ला अधिकारीलाई पत्र पठाउँछौ भन्नुभएको थियो, मित्तलले भने, तर अहिले के हुँदै छ, थाहा छैन । इँटा बनाउने उद्योग मौसमी हो । वर्षायाममा उत्पादन हुँदैन । हिउँदका करिब ६ महिना मात्रै काम हुन्छ । कात्तिकदेखि वैशाखसम्म इँटा उत्पादनको उपयुक्त समय मानिन्छ । जेठपछि उत्पादन ठप्प हुने गर्छ । यसपटक भने कोरोना संक्रमणका कारण सरकारले देशव्यापी लकडाउन गर्दा चैतबाटै उद्योग बन्द गर्नुपरेको अध्यक्ष थापाले जनाए ।"
पालिकाले बनाएनन् लेखा र सुशासन समिति,"सरकारलाई उत्तरदायी र जवाफदेही बनाउन महत्त्वपूर्ण भए पनि पालिकाले लेखा र सुशासन समिति गठनमा आलटाल गर्दै आएका छन् । एकदुई पालिकाले त्यस्ता समिति गठन गरे पनि सक्रिय छैनन् । स्थानीय सरकारलाई गाउँनगर सभाप्रति उत्तरदायी र जवाफदेही बनाउन, कामकारबाहीको अनुगमन तथा मूल्यांकन गरी आवश्यक निर्देशन वा रायसल्लाह दिन स्थानीय सरकार सञ्चालन ऐन २०७४ को दफा २२ मा लेखा र सुशासन समिति गठन गर्नुपर्ने व्यवस्था छ । तर जिल्लाका ६ मध्ये ४ पालिकाले भने बनाएका छैनन् । लेखा समिति गठन गर्नुपर्ने हो तर भएका छैनन्, मंगला गाउँपालिकाका प्रमुख प्रशासकीय अधिकृत मनोहर ढुंगानाले भने, अनुभवबाट पाठ सिक्दै संघ र प्रदेशसँग बाझिएका ऐनकानुन संशोधन गर्ने र लेखासमेत गठन गर्नुपर्ने समितिलाई छिट्टै पूर्णता दिन प्रयत्न गर्छु ।स्थानीय सरकारको बजेट गाउँनगरसभाले चाहेबमोजिम प्रभावकारी र मितव्ययितापूर्वक खर्च भएनभएको छानबिन र नियमन गर्ने लेखा समितिको प्रमुख काम हो । संसदीय अभ्यासमा सार्वजनिक लेखा समितिको सभापति विपक्षी दललाई दिने प्रचलन छ । तर धौलागिरि, मंगला र रघुगंगा गाउँपालिकामा लेखा समितिको नेतृत्व गर्ने विपक्षी दलका जनप्रतिनिधिको अभाव छ । धौलागिरिमा एक मात्र कांग्रेसका र रघुगंगामा एक मात्र नेकपाका वडाध्यक्ष निर्वाचित छन् । मंगला गापामा विपक्षी दलै छैन । प्रतिपक्षी कमजोर हुँदा यी स्थानीय तहमा लेखा समिति बनाउन चासो देखाएका छैनन् । स्थानीय सरकार मातहतका सार्वजनिक निकायले आर्थिक कार्यविधि ऐन २०५५ अनुसार लेखा भन्नाले कारोबार भएको बेहोरा देखिने गरी प्रचलित कानुनबमोजिम राखिने अभिलेख, खाता र सो कारोबारलाई प्रमाणित गर्ने अन्य कागजातलाई लेखा समितिले छानबिन र नियमन गर्ने कार्यक्षेत्र तोकिएको हुन्छ । समितिको बैठकलाई सुव्यवस्थित, मर्यादित र अनुशासित रूपमा सञ्चालन गर्न स्थानीय सरकारले छुट्टै आन्तरिक कार्यविधि बनाउन सक्ने व्यवस्था छ । स्थानीय सरकार सञ्चालन ऐनमा लेखा र सुशासन समिति गठन व्यवस्थाअनुसार लेखा समिति गठन गरेका छौं तर समितिको कार्यक्षेत्र र कार्यविधि नभएकाले समिति सक्रिय छैनन्, धौलागिरि गाउँपालिकाका अध्यक्ष थमसरा पुनले भनिन्, कार्यअनुभव र सक्षमताका कारण पनि लेखा समितिको नेतृत्व गर्न पनि हत्तपत्त जनप्रतिनिधि तयार छैनन् ।प्रचलनअनुसार लेखा समितिले गाउँनगरपालिकाको नीति तथा कार्यक्रम, स्रोत परिचालन, व्यवस्थापनको मूल्यांकन गरी सम्बन्धित निकायलाई निर्देशन, टिप्पणी र सिफारिस गर्न सक्छ । सरकारी निकायको सार्वजनिक सम्पत्तिको हिनामिना भएनभएको अध्ययन, अनुगमन र मूल्यांकन गर्ने, प्रचलित ऐन, नियमअनुरूप भएनभएको नियमन गरी सम्बन्धित निकायलाई निर्देशन दिनेसमेतका भूमिका तोकिएको हुन्छ । स्थानीय सरकारले सुरुमा ऐनकानुन बनाउन हतार गर्दा संघीय सरकारले पठाएको नमुना कानुनलाई नै भटाभट ऐनकानुन बनाई काम चलाउँदै आएका छन् ।"
फेवाताल संरक्षणमा सधैं किचलो,"फेवाताल किनारको पुस्तैनी जग्गामा बस्दै आएका टंक पहारीको जग्गा ४४ वर्षदेखि मालपोतमा रोक्का छ । उक्त जग्गा न उनले बेचबिखन गर्न पाउँछन्, न ठूलो संरचना नै बनाउन । ६ वर्षअघि उनले आफ्नो जग्गामा रेस्टुरेन्ट बनाए, युटोपिया गार्डेन । तर ६५ मिटर मापदण्डको डरले उनलाई सताउन छाडेको छैन ।विसं २०३३ मा भौतिक विकास गुरुयोजनाअन्तर्गत बनेको फेवाताल संरक्षण निर्देशिकाले लेकसाइडको बाराहीचोकदेखि गैराको चौतारोसम्मलाई फेवा संरक्षण क्षेत्र तोक्यो । ताल किनारबाट दुई सय फिट (६०९६ मिटर) सम्म पक्की संरचना बनाउन नपाउने बनायो । जग्गाको सुक्रिबिक्री रोकियो । कास्की जिल्ला परिषद्को ०६४ असार १५ को बैठक तथा पोखरा उपत्यका नगर समितिको ०६४ साउन २८ मा भएको बोर्ड बैठक उक्त क्षेत्रमा ६५ मिटर मापदण्ड लागू गर्ने निर्णय गरेको हो ।जग्गा रोक्का भए पनि स्थानीयले पक्की संरचना बनाउन भने छाडेनन् । उक्त क्षेत्रमा हाल सयौं होटल, रेस्टुरेन्ट र निजी आवास छन् । ताल किनारमा पहारीको १९ आना जग्गा छ । ६५ मिटर मापदण्ड लागु हुँदा उनको ५० प्रतिशत जमिन पर्छ । चित्तबुझ्दो मुआब्जा दिएर व्यवस्थापन गर्दियोस्, हामी छोड्न तयारै छौं, उनी भन्छन्, व्यक्तिको जग्गा कुनै टुंगो नलगाई चार दशकभन्दा बढी रोक्का राख्न मिल्दैन ।सर्वोच्च अदालतको ०७५ वैशाख १६ को फैसलाले ६५ मिटरभित्रका संरचना हटाउन र ताल संरक्षणका लागि आवश्यक व्यक्तिगत जग्गा अधिग्रहण गर्न नेपाल सरकारका नाममा आदेश जारी गर्यो । फैसला कार्यान्वयन गर्ने क्रममा पोखरा महानगरपालिकाले ०७६ जेठ ९ मा महानगरपालिकाले ६५ मिटरभित्र बनेका संरचना हटाउन १५ दिने सार्वजनिक सूचना जारी गर्यो । स्थानीयले उच्च अदालत पोखरामा महानगरविरुद्ध रिट दायर गरे । अल्टिमेटमको अन्तिम दिन अदालतले मुआब्जा दिएर मात्रै संरचना भत्काउन अन्तरिम आदेश जारी गर्यो । आफ्नो निर्णयबाट महानगरपालिका पछि हट्यो । फेवाताल मापदण्ड सरोकार समितिका संयोजक नवीन बराल सर्वोच्चले सरकारी जग्गामा ६५ मिटरभित्र बनेका संरचना मात्रै हटाउन फैसला गरेको व्याख्या गर्छन् । बैदामपट्टिको जग्गामा पुस्तौंपुस्तादेखि बसोबास छ, उनी भन्छन्, यहाँ हामीले तालको होइन, बरु तालले हाम्रो जग्गा मिचेको छ । यहाँ बनेका व्यक्तिका संरचना क्षतिपूर्ति दिएर मात्रै हटाउनुपर्छ ।सर्वोच्चको फैसलाले आधार मानेको विश्वप्रकाश लामिछानेको प्रतिवेदनले बाराहीचोकदेखि हल्लनचोक, खहरे हुँदै गैरी चौतारासम्म ७ सय ७८ रोपनी व्यक्तिको जग्गा मुआब्जा दिएर तालका नाममा ल्याउनुपर्ने सुझाएको छ । त्यहाँ बनेका संरचनाको क्षतिपूर्ति दिने विषयमा केही बोलेको छैन । सरकारले तोकेको मापदण्ड राज्य र व्यक्ति भनेर छुट्याउन नमिल्ने लामिछानेको तर्क छ । ६५ मिटरभित्र कुनै पनि संरचना नबनाउने भनेर निर्णय भएकै हो, उनले भने, उक्त मापदण्डभित्र बनेका संरचना वैधानिक कि अवैधानिक भन्ने विषयमा हाम्रो समितिले बोलेको छैन । त्यो जिम्मा महानगरपालिकाको हो । लामिछानेको अध्यक्षतामा फेवातालको अतिक्रमण भएका जग्गा छानबिन गर्न ०६८ फागुन ४ मा गठित समितिले ०६९ जेठ ३ मा प्रतिवेदन तयार गरी तत्कालीन प्रधानमन्त्री बाबुराम भट्टराईलाई प्रतिवेदन बुझाएको थियो । प्रतिवेदनले फेवाताललाई विश्वसम्पदा सूचीमा सूचीकृत गर्न तालको वरिपरि चारैतिर ६५ मिटर जग्गा तालको नाममा ल्याउनुपर्ने सुझाएको छ । लेकसाइडका व्यवसायी सिरोजविजय कोइराला ६५ मिटर खाली गरेर के गर्ने भन्ने योजना नै सरकारसँग नभएको बताउँछन् । अर्बौं रुपैयाँ मुआब्जा दिएर व्यक्तिसँग जमिन लिए पनि त्यसपछि के गर्ने भन्ने योजना कसैसँग छैन, उनी भन्छन्, अधिग्रहण गरेर त्यसै खाली छोड्नुभन्दा व्यावसायिक रूप दिएर राज्यले कर उठाएर आम्दानी गर्न सक्नुपर्छ । कोइरालाको तर्कसँग पर्यटन बोर्डका पूर्व कार्यकारी सदस्य गणेशबहादुर भट्टराई सहमत छन् । लेकसाइडकै स्थानीय बासिन्दा उनी ताल संरक्षण गर्न विज्ञ टोलीको सुझावको आधारमा व्यक्तिको जग्गा अधिग्रहण गर्नुपर्ने विचार राख्छन् । विज्ञ समिति गठन गरी कम्तीमा एक सय वर्ष पछिसम्मलाई सोचेर ताल संरक्षणको गुरुयोजना बनाउनुपर्ने उनको सुझाव छ । विज्ञ समितिले ताल संरक्षणमा व्यक्तिको जग्गा कति अधिग्रहण गर्नुपर्ने हो भनोस्, उनी भन्छन्, विज्ञको सिफारिसको आधारमा सरकारले निर्णय गरोस् । ताल पनि बचोस्, स्थानीय पनि बाँचुन् । चार दशकअघि नै सरकारले फेवाताल संरक्षण गर्न तालको पूर्वतिर बसुन्धरा पार्क, कोमागाने पार्क, क्याम्पिङ चौर, बाराहीचोकको मैदानका स्थानीयलाई मुआब्जा दिएर अधिग्रहण गरेको थियो । ती जग्गाको उचित उपयोग सरकारले गर्न नसकेको भट्टराई बताउँछन् । भन्छन्, त्यसरी नै खाली छोड्ने हो भने स्थानीयको पैतृक सम्पत्तिमाथि दक्खल दिन मिल्दैन । लामिछाने प्रतिवेदनले ६५ मिटर मापदण्डले छुने ती स्थानलाई सम्पदाका रूपमा जोगाउनुपर्ने सुझाएको छ । पर्यटन बोर्ड, प्रहरी, महानगरको अतिथिशालालगायत सरकारी भवन भने भत्काउनुपर्ने सुझाव प्रतिवदेनमा छ । पहिले ६५ मिटर मापदण्डभित्रका संरचना हटाउन सूचना निकालेको महानगर अहिले भने क्षतिपूर्ति दिनुपर्ने पक्षमा देखिएको छ । उक्त सुझावसहितको प्रतिवेदन भदौमा महानगरपालिकाले प्रधानमन्त्री केपी शर्मा ओलीलाई बुझाएको छ । २०७६ फागुन १ बाट औपचारिक रूपमा महानगरपालिकाले नापी कार्यालय कास्कीको सहयोगमा विस्तृत अध्ययन सुरु गरेको थियो । २० जना सम्मिलित अध्ययन टोलीले बालुवाटार पुगेर भदौ २९ मा प्रधानमन्त्रीलाई प्रतिवेदन बुझाएको हो । प्रतिवेदनमा ३० मिटर, ३५ मिटर र ६५ मिटर मापदण्ड लागू गर्दा सरकारलाई पर्ने व्ययभारको विश्लेषण गरिएको छ । ६५ मिटर मापदण्ड कायम गर्दा ४९३ स्थायी तथा अस्थायी संरचना पर्ने देखिन्छ । तालवरिपरि ६५ मिटर जग्गा लिँदा १ हजार २ सय रोपनी व्यक्तिको जग्गा पर्छ । अध्ययन टोलीले उक्त जग्गाको मालपोतको मूल्यांकनअनुसार १० अर्ब रुपैयाँ जति मुआब्जा दिनुपर्ने भनेको छ । चलनचल्तीको दरअनुसार दिँदा ४० अर्ब रुपैयाँभन्दा बढी पर्ने भनेको हो । महानगर प्रमुख मानबहादुर जीसी ती जग्गामा पर्ने संरचनाको क्षतिपूर्ति दिनुपर्ने पक्षमा छन् । ती सबै व्यक्तिका सम्पत्ति हुन्, उनले भने, हामीले यसै छोड भन्न मिल्दैन । लामिछानेकै प्रतिवेदनमा फेवातालको सिमसार जोगाउन तालको उत्तरपट्टि ५ सय ४० रोपनी व्यक्तिको जग्गा मुआब्जा दिएर अधिग्रहण गर्नुपर्ने उल्लेख छ । सराङकोटको बेंसीमा पर्ने ती जग्गा विसं १९९० देखि नै स्थानीयले तिरोफरो गर्दै आएको जग्गा हो । सर्वोच्चको फैसलाले ताललाई संरक्षित क्षेत्र घोषणा गर्न आवश्यक जग्गा अधिग्रहण गर्नु भनेको छ । उक्त जग्गामध्येमै पर्छ पोखरा१८ का वडाध्यक्ष रणबहादुर थापाको घर । उचित मुआब्जा पाए त्यहाँका स्थानीय जग्गा छोड्न तयार रहेको उनले बताए । सर्वोच्चको फैसलाले भूमि व्यवस्था मन्त्रालय र नापी विभागलाई अनियमित रूपमा दर्ता भएको तालको जग्गा दर्ता बदर गरी एक वर्षभित्र तालका नाममा ल्याउनु भनेको छ । लामिछाने प्रतिवेदनअनुसार तालको पश्चिमपट्टि १ हजार ६ सय ९२ रोपनी तालको जग्गा व्यक्तिले आफ्नो नाममा बनाएका छन् । ०३१ मा फेवा बाँध भत्किँदा पानी आधा घटेको बेलामा ०३२ को केन्द्रीय नापी आएपछि ०३३३४ मा स्थानीयले नापी कार्यालयलाई प्रभावमा पारेर व्यक्तिले जग्गा दर्ता गरेको प्रतिवेदनमा उल्लेख छ । प्रतिवेदनमा तत्कालीन चापाकोट गाविसको १, ३ र ५ वडामा भएको नापी नक्सामा १ सय ५० देखि ७ सय ५० मिटरसम्म लामो र ५ देखि ८ मिटर चौडाइका जग्गा सर्लक्क पारेर कित्ताकाट गरेको उल्लेख छ । ०४१ मा बाँध बनेर सकिँदासम्म तालले आफ्नो स्वरूप लिएपछि दर्ता भएको मध्ये पाँच सय रोपनी जग्गा अहिले पनि पानी मुनि छ । ९ सय ५० जनाको नाममा भएको उक्त १ हजार ६ सय ९२ रोपनी जग्गाको लालपुर्जा नै खारेज गर्नुपर्ने लामिछाने प्रतिवेदनको सुझाव छ । नापी कार्यालयको ०९३०८७५ नम्बर ट्रेसिङको नक्साअनुसार ती जग्गाको सीमांकन देखिँदैन । मालपोत ऐन, २०३४ को दफा २४ को उपदफा (२) ले सरकारी वा सार्वजनिक जग्गा व्यक्ति विशेषको नाममा दर्ता गरी आवाद गरेमा त्यस्तो दर्ता स्वतः बदर हुने व्यवस्था गरेको छ । सर्वोच्चले उक्त दूषित किसिमले दर्ता भएको जग्गा तालका नाममा ल्याउन भनेको हो । तर जिम्मेवारी पाएको भूमि व्यवस्था मन्त्रालयले माखो मारेको छैन । सर्वोच्चको फैसला कार्यान्वयन नगरेकामा अवहेलना मुद्दा परेपछि भूमि व्यवस्था, सहकारी तथा गरिबी निवारणमन्त्री पद्माकुमारी अर्यालले ०७६ असोज ५ मा लिखित जवाफ पठाइन् । उनले जवाफमा भनिन्, प्रधानमन्त्री कार्यालयलाई तालको सीमांकन गर्न सर्वोच्चले भनेको छ । तर अहिलेसम्म सीमांकन गरेको छैन । सीमा नै यकिन नहुँदा मैले चाहेर पनि अतिक्रमित जमिन फिर्ता लिन सकेको छैन । महानगरो अध्ययन टोलीकै एक सदस्यले सर्वोच्चको फैसला गोलमटोल हुँदा ती जग्गा खारेज गर्न अप्ठेरो हुने बताए । कि लामिछाने प्रतिवेदन हुबहु लागू गरी दर्ता खारेज गर्नुपर्छ भन्नुपर्थ्यो, ती सदस्यले भने, प्रधानमन्त्री तथा मन्त्रिपरिषद्ले समेत आवश्यक निर्णय गरी भन्ने वाक्यांशले स्वतः खारेज गर्न मिलेन । गण्डकी प्रदेशको ताल संरक्षण तथा विकास प्राधिकरणका कार्यकारी प्रमुख एवं वातावरणविद् डा अनुप गुरुङ सिमसार बचाउनका लागि प्रमुख रूपमा तालको अतिक्रमण रोक्नुपर्ने बताउँछन् । साइबेरियनलगायत आगन्तुक चरा, जलचर र अन्य जैविक विविधताबीच सन्तुलन कायम गर्न सिमसार जोगाउनुपर्ने उनको तर्क छ । अहिले फेवाको अतिक्रमित जग्गामा खेतीपाती भइरहेको छ, जुन सिमसारको लागि हानिकारक हो, उनी भन्छन्, पारस्थितिकीय प्रणालीलाई सन्तुलनमा राख्न अतिक्रमित जग्गा फिर्ता ल्याउनुपर्छ । ताल पुरिनबाट रोक्नुपर्छ ।सर्वोच्चका न्यायाधीशद्वय ओमप्रकाश मिश्र र सपना प्रधान मल्लको संयुक्त इजलासले फेवातालका सन्दर्भमा गरेको प्रमुख फैसला हो, तालको चार किल्ला कायम गर्नु । ०७५ माघ २ मा फैसलाको पूर्ण पाठ आएपछि एक वर्षभित्र प्रधानमन्त्री तथा मन्त्रिपरिषद्को कार्यालयले तालको सीमांकन गरिसक्नुपर्ने हो । तर मन्त्रिपरिषद्ले हालसम्म तालको सीमांकन गर्ने विषयमा कुनै निर्णय गर्न सकेको छैन । लामिछाने प्रतिवेदनमा तालको पूर्वमा ड्यामसाइड, पश्िचममा मोरेबगर, उत्तरमा खपौदीचंखपुरबीचको दम्किलो, दक्षिणमा चिसापानी रानीवन चार किल्लाको रूपमा उल्लेख गरेको देखिन्छ । तालको पानीले ढाकेको भाग ९ हजार ९ सय ५५ रोपनी, सिमसार क्षेत्र ६ सय ५२ रोपनी, खेती गरिएको भाग २ हजार १ सय १ रोपनी र पर्ती जग्गा १ सय ६५ रोपनी गरी फेवातालको जम्मा क्षेत्रफल १२ हजार ८ सय ७४ रोपनी भएको प्रतिवेदनमा उल्लेख छ । मन्त्रिपरिषद् बैठकले साउन ५ मा निर्णय गरी लामिछाने प्रतिवेदनलाई आधार मान्दै कार्यदल बनाएर सीमांकन र चार किल्ला टुंग्याउन भूमि व्यवस्था मन्त्रालयलाई निर्देशन दियो । निर्देशनबमोजिम मन्त्रालयले गण्डकी प्रदेश सरकार, पोखरा महानगरपालिका, नापी विभाग, भूमि व्यवस्थापन तथा अभिलेख विभाग, जिल्ला प्रशासन कार्यालय कास्की, ताल संरक्षण समिति, जिल्ला मालपोत कार्यालय, नापी कार्यालयलगायतका प्रतिनिधि रहने गरी कार्यदल गठन गर्ने निर्णय गर्यो । सगरमाथाको उचाइ नापेका कास्कीका नापी कार्यालय प्रमुख खिमलाल गौतमलाई कार्यदलको सदस्यसचिव तोक्यो ।कार्यदलको संयोजक तोक्न गण्डकी प्रदेश सरकारलाई पत्र पठायो । निर्णय भएको दुई महिनापछि दसैंअघि प्रदेशले पुण्यप्रसाद पौडेललाई संयोजक तोकेको छ । उनी पूर्व जिल्ला विकास समिति कास्कीका सभापति हुन् । हाल नेकपाको प्रदेश कार्यालय सदस्य पनि हुन् । ६ महिनाभित्र चार किल्ला टुंगो लगाउने गरी काम गर्ने उनले बताएका छन् । समितिका अन्य सदस्यको अझैं टुंगो लागेको छैन ।गण्डकी प्रदेशका मुख्यमन्त्री पृथ्वीसुब्बा गुरुङ सर्वोच्चको फैसलाले फेवातालको सीमा निर्धारणको जिम्मा संघीय सरकारलाई दिए पनि देखिने गरी काम सुरु नभएको स्विकार्छन् । फेवातालको आधिकारिक क्षेत्रफलसहितको नक्सा न मालपोत, न नापी कार्यालय, न भूमि व्यवस्था मन्त्रालयमा नै भेटिन्छ, उनले भने, नेपाल सरकारलाई फेवाताल दुख्दैन । दुख्ने भनेको प्रदेश सरकारलाई हो, महानगरलाई हो, यहाँका स्थानीयलाई हो । यसै आर्थिक वर्षभित्र सीमांकन टुंग्याइने उनको दाबी छ । लामिछानेको प्रतिवेदनमा ०१८ सालको नेपालभारत सहयोग मिसनको रिपोर्टअनुसार फेवातालको क्षेत्रफल १० वर्ग किलोमिटर भएको उल्लेख छ । तर महानगरको अध्ययन समितिका एक सदस्य यो तथ्यलाई ठाडै अस्वीकार गर्छन् । इतिहासमा कहिल्यै पनि फेवाताल त्यति ठूलो थिएन, उनले भने, सबैभन्दा पुरानो रसियन स्याटलाइटको तस्बिर हेर्दा पनि तालको क्षेत्रफल त्यति देखिँदैन । उक्त मिसनको रिपोर्ट आधिकारिक नभएको उनको तर्क छ । ०६४ मा केन्द्रीय नापी टोलीले गरेको ग्रान्ड सर्भेले तालको क्षेत्रफल ४२० वर्ग किमि भएको प्रतिवेदन सार्वजनिक गरेको थियो ।"
कांग्रेसमा संसद् अधिवेशनबारे छलफल हुने,"काठमाडौं (कास) प्रमुख प्रतिपक्षी कांग्रेसको सोमबार बस्ने अनौपचारिक बैठकमा संसद् अधिवेशन बोलाउने विषयमा समेत छलफल हुने भएको छ । कांग्रेस सहमहामन्त्री प्रकाशशरण महतले सरकारले तत्काल संसद् अधिवेशन नडाके कांग्रेसको अगुवाइमा संसद् अधिवेशनका लागि समावेदन गरिने बताए । संसद् अधिवेशन बोलाउने विषयमा कांग्रेसमा विमति नभएकाले केन्द्रीय कार्यसमितिको बैठक कुर्नुपर्ने अवस्था छैन । सोमबारको अनौपचारिक बैठकमा एउटा निर्णयमा पुग्न सकिन्छ, उनले भने, सरकारले डाके समावेदन आवश्यक पनि परेन । नडाकेर तन्काउन खोजियो भने बाध्य भएर समावेदनको बाटो लिनुपर्ने हुन्छ । दसैंअघिको अनौपचारिक बैठकले नै संसद् अधिवेशन बोलाउने निर्णय कांग्रेसले गरेको थियो । असोज १९ गते केन्द्रीय कार्यसमितिको बैठकमा निर्णय गरेर संसदीय दललाई प्रक्रियाका लागि निर्देशन दिने तयारी थियो । पार्टीका आधा दर्जन केन्द्रीय सदस्यलाई कोरोना संक्रमण देखिएपछि बैठक स्थगित भएको थियो । बैठक कात्तिक २१ गतेका लागि बोलाइएको छ । त्यसअघि वरिष्ठ नेता रामचन्द्र पौडेल पक्षले उठाएका विषय र महाधिवेशनको तयारीबारे छलफल गर्न सोमबार पदाधिकारी, पूर्वपदाधिकारीसहितको अनौपचारिक बैठक डाकिएको छ । महतले सरकारको अकर्मण्यता र भ्रष्टाचारविरुद्ध छलफलका लागि संसद् बैठक आवश्यक रहेको बताए ।"
मिलानको जितमा इब्राहिमोभिचको गोल,स्पेनम्याड्रिड स्पेनी ला लिगामा आइतबार रियल बेटिसले इल्चेलाई ३१ ले हरायो । बेटिस ८ खेलबाट १२ अंकसहित सातौं स्थानमा रह्यो । यो जितमा बेटिसका लागि क्रिस्टियन टेलोले दुई गोल गरे । यसअघि गोलरक्षक नेटोले गम्भीर भूलमा गोल खाएपछि बार्सिलाना शनिबार एलाभेसको हातबाट ११ को बराबरीमा रोकियो । एलाभेस खेलको अन्तिम आधा घण्टा १० खेलाडीमा सीमित रहे पनि बार्सिलोनाले त्यसको फाइदा उठाउन सकेन ।ब्राजिली गोलरक्षक नेटोको भूलमा लुइस रिओजाले एलाभेसका लागि पहिलो गोल गरे । खेलको ६२ औं मिनेटमा एलाभेसका मिडफिल्डर जोटालाई दोस्रो पहेँलो कार्ड देखाइएको थियो । त्यसलगत्तै एन्टोइन ग्रिजमनले बराबरी गोल फर्काए । बार्सिलोनाले लिगका पछिल्ला ४ खेलबाट २ अंकमात्र बटुलेको छ । रोनाल्ड कोम्यानको टिम ६ खेलबाट ८ अंकसहित १२ औं स्थानमा छ । खेलपछि कोम्यानले आफ्नो टिमको प्रदर्शनमा निराशा पनि व्यक्त गरे ।
"एभरटनमाथि न्युकासलको जित, लिभरपुल शीर्षमै","लन्डन (रोयटर्स) एभरटनले इंग्लिस प्रिमियर लिगको शीर्षस्थानमा फर्कने अवसर आइतबार गुमाएको छ ।क्यालम विल्सनको दुई गोल मदतले न्युकासल युनाइटेडले एभरटनलाई २१ ले हरायो । पछिल्लो तीन खेलमा न्युकासलको यो पहिलो जित हो । बर्नमाउथका पूर्व फरवार्ड विल्सनले पेनाल्टीबाट ५६ औं मिनेटमा पहिलो गोल गरे । आन्द्रे गोमेजले गरेको फाउलमा उनले नै पेनाल्टीको निर्णय जितेका थिए । त्यसपछि उनले ८४ औं मिनेटमा दोस्रो गोल थपे ।खेलको ९० औं मिनेटमा डोमिनिक क्लेभर्टलेविनले एभरटनका लागि एक गोल फर्काए, तर यो सान्त्वना गोल साबित भयो । हारले एभरटन दोस्रो स्थानमा रह्यो भने न्युकासल दसौं स्थानमा उक्लन सफल रह्यो ।जितसँग एभरटनसामु छिमेकी प्रतिद्वन्द्वी लिभरपुललाई उछिनेर अंकतालिकाको शीर्षस्थान कब्जा गर्ने अवसर थियो । तर हारले एभरटन १३ अंकमै सीमित रह्यो । लिभरपुल १६ अंकमा पहिलो स्थानमा रहेको छ ।आइतबारै अर्को खेलमा एस्टन भिल्लाले खेलको अन्त्यतिर तेर्साएको चुनौती निस्तेज पार्दै साउथह्याम्पटनले सात गोलको रोमाञ्चक खेलमा जित हात पार्यो । आफ्नो जन्मदिन मनाइरहेका जेम्स वार्ड प्राउजले फ्रिकिकबाट दुई गोल गरेपछि साउथह्याम्पटन ४३ ले विजयी रह्यो । यस जितसँगै साउथह्याम्पटन तेस्रो स्थानमा उक्लन सफल भएको छ । इंग्लिस मिडफिल्डर प्राउजको पासमै जेनिक भेस्टरगार्डले गोलको खाता खोले ।त्यसपछि ड्यानी इन्ग्से चौथो गोल थपे र टिम ४० ले अगाडि रह्यो । इन्ज्युरी समयमा दुई गोल गर्दै एस्टन भिल्लाले खेलमा फर्कने प्रयास गरेको हो । डिन स्मिथको भिल्लाले यससँगै आफ्नो पछिल्लो दुई खेल गुमाएको छ । यसक्रममा उसले विपक्षीलाई सात गोलको अवसर पनि दिएको छ । लिगका सुरुआती चार खेल जितेर सनसनीपूर्ण सुरुआत लिएको थियो । यो हारपछि भिल्ला १२ अंकमै सीमित रहेर सातौं स्थानमा झरेको छ ।यसअघि लिभरपुलले शनिबार राति वेस्ट ह्याममाथि २१ को संघर्षपूर्ण जित निकालेको थियो । योर्गन क्लोपको टिमले यो जितसँगै घरमा आफ्नो अपराजित यात्रालाई कीर्तिमान ६३ खेलमा पुर्याएको छ । वेस्ट ह्यामले पाब्लो फोरनल्सको गोलले अग्रता लिएयता मोहम्मद सलाहले पेनाल्टीबाट बराबरी गोल फर्काए । लिभरपुलको विजयी गोल पोर्चुगाली डिएगो जोटाको नाममा रह्यो । यो उनको क्लबका लागि तेस्रो व्यक्तिगत गोल रह्यो ।"
कोलकाताको आशा कायमै,"दुबई (एजेन्सी) किंग्स इलेभेन पन्जाब र राजस्थान रोयल्स इन्डियन प्रिमियर लिग (आईपीएल) क्रिकेटबाट बाहिरिएका छन् । आइतबार भएका दुई खेलमा पन्जाबलाई चेन्नई सुपर किंग्सले ९ विकेट र राजस्थानलाई कोलकाता नाइट राइडर्सले ६० रनले पराजित गरेका थिए ।निर्णायक खेलमा ठूलो अन्तरको जित हात पारे पनि कोलकाताको प्लेअफमा स्थान सुरक्षित भएको छैन । मुम्बई इन्डियन्सले मंगलबार हुने खेलमा सनराइजर्स हैदराबादलाई पराजित गरेमा मात्र कोलकाता प्लेअफमा पुग्नेछ । मुम्बई १८ अंकसाथ क्वालिफायर १ मा पुगिसकेको छ ।रोयल च्यालेन्जर्स बेंग्लोर, दिल्ली क्यापिटल्स र कोलकाताको समान १४ अंक छ । राम्रो रन रेटका आधारमा बेंग्लोर दोस्रो, दिल्ली तेस्रो र कोलकाता चौथो स्थानमा छन् । बेंग्लोर र दिल्ली सोमबार आमने सामने हुँदैछन् । त्यसमा ठूलो अन्तरको जितहारको नतिजा आएमा कोलकाता प्लेअफमा पुग्न सक्छ । हैदराबादको १२ अंक छ र मुम्बईलाई जितेमा टोली कोलकाता तथा बेंग्लोर र दिल्लीबीचको खेलमा पराजित हुने टोलीलाई उछिन्दै तेस्रो स्थानमा उक्लने छ ।आइतबार दुबई अन्तर्राष्ट्रिय क्रिकेट रंगशालामा टस हारेपछि ब्याटिङमा आएको कोलकाताले ७ विकेट गुमाई १ सय ९१ रन बनायो । जबाफमा राजस्थानले ९ विकेट गुमाई १ सय ३१ रनमात्र बनाउन सक्यो । कप्तान इयोन मोर्गनले ३५ बलमा ५ चौका र ६ छक्कासहित अविजित ६८ रन बनाएर कोलकातालाई बलियो स्कोरमा उभ्याए ।नितिश राना, सुनिल नारिन र दिनेश कार्तिक शून्यमा आउट भए पनि शुभमन गिलले ३६ र राहुल त्रिपाठीले ३९ रन बनाउँदै मोर्गनलाई राम्रो साथ दिए । एन्ड्रयु रसेलले ११ बलमा १ चौका र ३ छक्कासहित २५ र प्याट कमिन्सले ११ बलमा १५ रन बनाए । राजस्थानका राहुल टेवाटियाले ४ ओभरमा २५ रन खर्चेर ३ र कार्तिक त्यागीले २ विकेट लिए ।कमिन्सको पहिलो पाँच बलमा १९ रन जोडे पनि राजस्थानका लागि उनै कमिन्स निकै महँगो साबित भए । पहिलो ओभरको अन्तिम बलमा रोबिन उथप्पालाई ६ रनमा आउट गरेका कमिन्सले त्यसपछि बेन स्टोक्सलाई १८, कप्तान स्टिभ स्मिथलाई ४ र रियन प्रागलाई १ रनमा आउट गरे । राजस्थानबाट जोस बटलरले ३५, टेवाटियाले ३१ र श्रेयस गोपालले अविजित २३ रन बनाए । म्यान अफ द म्याच कमिन्सले ४ ओभरमा ३४ रन खर्चे । शिवम् माभी र वरुण चक्रवर्तीले २२ विकेट लिए ।"
पन्जाब बाहिरियो,"अबुधावी चेन्नई सुपर किंग्ससँगको पराजयले किंग्स इलेभेन पन्जाबको प्लेअफमा पुग्ने सम्भावना चकनाचुर बनाइदिएको छ । चेन्नईसँग जित हात पारेको भए पन्जाबको प्लेअफमा पुग्ने सम्भावना बलियो हुन्थ्यो, निश्चित भने हुन्थेन । तर यसअघि नै बाहिरिइसकेको चेन्नईले पन्जाबलाई पनि प्रतियोगिताबाट बाहिर पुर्याइदियो । टस हारेपछि ब्याटिङमा आएको पन्जाबले अबुधाबी शेख जायेद रंगशालामा ६ विकेट गुमाई १ सय ५३ रनमात्र बनाउन सकेको थियो । ओपनर ऋतुराज गायक्वाडले अविजित ६२ रन बनाएपछि चेन्नईले ७ बलअगाडि नै लक्ष्य पूरा गर्यो । म्यान अफ द म्याच गायक्वाडले ४९ बलको इनिङ्समा ६ चौका र १ छक्का प्रहार गरे ।चेन्नईबाट आईपीएलमा लगातार तीन अर्धशतक बनाउने पहिलो खेलाडी बनेका गायक्वाडले फाफ डु प्लेसिससँग पहिलो विकेटमा ८२ र अम्बाती रायडुसँग दोस्रो विकेटमा अविजित ७२ रनको साझेदारी गरे । डु प्लेसिसले ३४ बल खेल्दै ४ चौका र २ छक्का प्रहार गरे । उनलाई क्रिस जोर्डनले आउट गरेका थिए । रायडुले ३० बलमा २ चौकासहित अविजित ३० रन बनाए ।चेन्नईको खुसी अन्तिम खेलको विजयमा मात्र थिएन । खेल सुरु हुनुअघि कप्तान महेन्द्रसिंह धोनीले अर्को सिजन पनि आफूले आइपिएल खेल्ने बताए । तर चेन्नईका लागि यो सिजनको आईपीएल निकै पीडादायी रह्यो । मुख्य ब्याट्सम्यान सुरेश रैना पारिवारिक कारण प्रतियोगिता सुरु हुनु ठीकअगाडि दुबईबाट भारत फर्किए । चेन्नई पहिलो पटक प्लेअफमा पुग्न असफल पनि रह्यो । यसअघि कप्तान केएल राहुल र मायंक अग्रवालले पन्जाबलाई राम्रो सुरुआत दिलाएका थिए । उनीहरूले ५१ ओभरमा ४८ रन जोडेका थिए । दक्षिण अफ्रिकी बलर लुंगी एनगिडीले अग्रवाललाई २६ र राहुललाई २९ रनमा आउट गरे । क्रिस गेलले १२ रनमात्र बनाउन सके । उनी इमरान ताहिरको बलमा एलबीडब्लु आउट भए । निकोलस पूरन २ र मन्दीप सिंह १४ रनमै आउट भएपछि पन्जाब दबाबमा परेको थियो ।तर दीपक हुडाले अन्तिममा आक्रामक ६२ रन बनाउँदै पन्जाबको उद्दार गरे । उनले ३० बल खेली ३ चौका र ४ छक्का प्रहार गरे । जेम्स निसम २ रनमा आउट भए । एनगिडीले ४ ओभरमा ३९ रन खर्चेर ३ विकेट लिए । ताहिर, रवीन्द्र जडेजा र शार्दुल ठाकुरले ११ विकेट लिए ।"
सहिद मैदानमा थालियो फ्लडलाइट जडान,"विराटनगरको सहिद मैदानमा फ्लडलाइट जडान कार्य सुरु गरिएको छ । त्यसका लागि प्रदेश सरकारको ४ करोड २९ लाख रुपैयाँ बजेट उपलब्ध गराएको हो ।सहिद मैदानको चार कुनामा चारवटा एङ्कर नटबल्ट उठाएर त्यसमाथि ३० मिटर अग्लो माक्स जडान गरेर हजार वाटका १०८ वटा बत्ती जडान गर्ने काम सुरु गरिएको हो । त्यसका लागि निर्माण गर्न ठेक्का पाएको कार्कीबन्धु अमर जेवी कन्स्ट्रक्सनले जमिनमा पायल फाउन्डेसन गरी जमिनमुनि १० मिटर गहिराइबाट एङकर नटबल्ट उठाएर माक्स जडान कार्य सुरु गरेको हो ।कात्तिकभरमा फ्लडलाइट जडान कार्य सकिने ठेकदार गणेश कार्कीले वताए । चारवटा एङकर नटबल्ट एक महिना पहिला उठाइए पनि कोलकातावाट माक्स आइपुग्न ढिलो भएकाले काम सुस्त भएको हो । कार्कीले भने, कात्तिक महिनाभर फड्लाइट जडान कार्य सकिने छ ।अब ती चारवटा एङकर नटबल्टमा ३० मिटर अग्लो माक्स जडान गरेर हजार वाटका १०८ वटा बत्ती जडान गर्नमात्र बाँकी छ । ठेकेदार कार्कीले त्यो काम कात्तिकभर सकिएपछि मंसिरदेखि सहिल मैदानमा रात्रिकालीन खेलकुद गतिविधि गर्न सकिने जानकारी गराए ।सहिद मैदानमा दुई वर्षदेखि फ्लडलाइट जडान कार्य सुरु गरिए पनि ठेकेदारले विभिन्न बहाना देखाउँदै काम ढिलो गर्दा सहिद मैदानमा खेलकुद गतिविधि हुन सकेको छैन । यही फ्लड्लाइटको पर्खाइमा दुई वर्षदेखि विराट गोल्डकप फुटबल प्रतियोगिता आयोजना हुन नसकेको विराट गोल्डकप ट्रस्टका अध्यक्ष सन्तोष वानियाँ बताउँछन् । उनले भने, कोरोना कहर सकिए यसपालि फ्लडलाइटको माध्यमबाट विराट गोल्डकप प्रतियोगिता रात्रिकालीन खेलाइने छ । यसअघि सहिद मैदानमा प्रदेश सरकार र विराटनगर महानगरपालिकाको डेढ करोड खर्चमा मैदान मर्मतसहित खेलाडी चेन्जिङ रुम निर्माण गरेर अघिल्लो वर्ष पाँचौं महिला साफ च्याम्पियनसिप फुटबल आयोजना गरिएको थियो ।"
अम्पायरिङमा कीर्तिमान,पाकिस्तानका अलिम दारले एकदिवसीय अन्तर्राष्ट्रिय क्रिकेटमा सर्वाधिक २ सय १० खेलमा अम्पायरिङ गर्ने कीर्तिमान रचेका छन् । ५२ वर्षे आइतबार पाकिस्तान र जिम्बावेबीच रावलपिन्डीमा सुरु दोस्रो एकदिवसीय अन्तर्राष्ट्रिय खेल खेलाएसँगै उक्त कोसेढुंगा छोएका हुन् । दारले दक्षिण अफ्रिकाका रुडी कोइर्टजेनको कीर्तिमानलाई उछिनेका छन् । दारको नाममा यसअघि अन्तर्राष्ट्रिय क्रिकेटमा सबैभन्दा बढी १ सय ३२ टेस्टमा अम्पायरिङ गरेको कीर्तिमान पनि छ । एकदिवसीय अन्तर्राष्ट्रिय र टेस्ट दुवैमा सर्वाधिक अम्पायरिङ गर्ने कीर्तिमान बनाउनु आफ्ना लागि ठूलो सम्मान भएको दारले बताएका छन् ।
