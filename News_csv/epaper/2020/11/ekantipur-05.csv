शीर्षक,विवरण
कोरोनाले जीडीपीमा २ खर्ब क्षति,"लैंगिक विभेद झनै बढ्ने कोभिड१९ का कारण सामाजिक क्षेत्रमा समेत ठूलो प्रभाव परेकाले त्यसको असर अर्थतन्त्रमा पर्ने दाबी गरिएको छ । यो महामारीले लैंगिक समानता तथा महिला सशक्तीकरणमा समेत समस्या सिर्जना गरेको प्रतिवेदनले उल्लेख गरेको छ । कोभिड१९ को प्रभावले परिवारका प्रायः सदस्य घरमै बस्ने गरेकाले महिलालाई कामको बोझ बढेको, आर्थिक बोझका कारण मनोसामाजिक दबाब परेको जस्ता घटनासमेत सार्वजनिक भइरहेका छन्, प्रतिवेदनमा भनिएको छ, बढी महिला अनौपचारिक क्षेत्रमा काम गर्ने भएकाले अधिकांशले रोजगारी गुमाए । साना तथा कुटिर उद्योग र कृषि उत्पादनले बजार नपाउँदा महिलाहरूको सामाजिक तथा आर्थिक अवस्था कमजोर हुँॅदै गएको छ ।"
जबजको पक्षमा माहोल बनाउन निर्देशन,"पार्टी एकीकरण हुँदा हामीले जनताको जनवादलाई नेकपाको कार्यक्रम बनायौं, उनले बैठकमा भनेका थिए, महाधिवेशन हुँदा कुन कार्यक्रम अँगाल्ने भनेर फ्लोर ओपन हुन्छ, जबजको विषय छलफलमा जान्छ । प्रधानमन्त्री ओलीेले दुई अध्यक्षबीच समझदारी नबनेसम्म पार्टीको बैठक बस्न नसक्ने पनि स्पष्ट पारेका छन् । बैठकमा जबजलाई फैलाउन र पूर्वमाओवादी पक्षधरको पकडबाट प्रदेश १ लाई जोगाउन पनि मदन भण्डारी फाउन्डेसनलाई बलियो बनाउने समझदारी जुटेको सहभागी अर्का एक नेताले बताए । जबज भनेपछि नेपाल पक्षधर नेताहरू पनि एकजुट भइहाल्छन्, ती नेताले कान्तिपुरसँग भने, त्यसैले पनि जबजबारे व्यापक प्रचारप्रसार जरुरी छ, त्यसका लागि मदन भण्डारी फाउन्डेसनलाई स्थानीय तहसम्मै विस्तार गरेर जानुपर्छ ।बैठकमा सहभागी उपप्रधानमन्त्री एवं सचिवालय सदस्य पोखरेलले विचारमा प्रस्ट नभएसम्म ठीक ढंगले अगाडि बढ्न नसकिने उल्लेख गर्दै जबज नै पार्टीको कार्यक्रम हुनुपर्ने बताएका थिए । अहिले हामीले अवलम्बन गरेको जनताको जनवादको अन्तरवस्तु पनि जबजकै हो, पोखरेलले बैठकमा भनेका थिए, नेकपा अहिले विचारमा प्रस्ट नभएको जस्तो देखिएको छ, त्यसको पूर्ति पनि जबजले नै गर्ने हो । उनले मदन भण्डारीका विचारहरूको प्रचारप्रसारका लागि फाउन्डेसनको विस्तार गर्नुपर्ने बताए । पार्टीमा अहिले परिस्थति सहज छैन । असहज परिस्थितिको सिर्जना उचाइबाटै गरिएको छ, त्यो परिस्थितिको सामना कसरी गर्ने भन्ने तपाईंहरूको प्रश्नमा म भन्छु, सबैभन्दा पहिले विचारमा स्पष्ट हुनुपर्छ, विचारमा स्पष्टता भएन भने हामी ठीक ढंगले अघि बढन् सक्दैनौं, हाम्रो विचार जनताको बहुदलीय जनवाद पार्टीले समातेको छ, पोखरेलले भने, जबजबाट निर्देशित हुने हाम्रो निष्कर्ष र निचोडलाई कहिल्यै कमजोर ढंगबाट समात्नु हुँदैन । उनले जनताको जनवाद अल्पकालीन कार्यक्रम मात्रै भएको र त्यसको अन्तरवस्तुमा जबज नै रहेको बताएका थिए । मदन भण्डारीका विचारहरूको योगदानबारे देशभरका कम्युनिस्ट कार्यकर्ताहरू र आम जनतालाई बुझाउने कर्तव्य हाम्र्रै हो । त्यो कर्तव्यबाट किञ्चित रूपले मात्रै पनि हामी पछि पर्ने छैनौं । त्यसमा मदन भण्डारी फाउन्डेसनले अगुवाइ गरेर काम गरोस् । त्यसमा साथीहरू पनि सहभागी हुनुपर्छ, पोखरेलले भने, भण्डारीका विचार के हुन् ? जनताको बहुदलीय जनवादले भन्न खोजेको कुरा के हो ? मदन भण्डारीले देशलाई पुर्याउनुभएको योगदान के हो ? यो कुरा हामी बताउनेछौं । यो बताउने कुरालाई कसैले पनि रोकछेक गर्न सक्दैन । यस किसिमको योजना बनाएर फाउन्डेसन अघि बढोस् ।बैठकमा सहभागी प्रदेश १ का ओली पक्षीय नेताहरूमध्ये १७ जनाले विचार राखेका थिए । तीमध्ये कतिपयले पार्टी एकता नै गलत भएको तर्क गरेका थिए । त्यसमा जवाफ दिँदै पोखरेलले देशभरिका कार्यकर्ता र जनताको चाहना तथा मुलुक राजनीतिक अस्थिरताबाट जोगाउन एकता गरिएको स्पष्ट पारे । एकता गरिरहँदा पार्टी अध्यक्ष एवं प्रधानमन्त्रीज्यूको बलियो सरकार बनाएर जनताको पक्षमा काम गर्न सकियोस् भन्ने थियो, उनले भनेका थिए, तर अरू कतिपय गुमेको राजनीतिक हैसियत प्राप्त होस् भन्ने भित्री चाहनाका कारण पार्टी एकताका लागि तयार भएका हुन सक्छन्, कुण्ठाग्रस्त मानसिकता बोकेका नेतृत्व तहका मान्छेलाई एकता भए आफ्नो स्वार्थ पूरा हुन्छ भन्ने पनि लागेको हुन सक्छ । पोखरेलले बालुवाटारमा प्रधानमन्त्रीसँग छलफल गर्ने र अर्को ठाउँमा गएर समीकरण बनाउने परिपाटीका कारण एकता कमजोर भएको बताए । आपसमा छलफल, सहमति र समझदारी गरेर अघि बढ्नुपर्छ भन्ने हाम्रो कुरा हो, आफ्नो निर्देशनात्मक मन्तव्यमा पोखरेलले भनेका छन्, परिस्थिति विचारमा स्पष्ट हुनुपर्छ र दह्रोसित खुट्टा टेकेर अघि बढ्नुपर्छ, त्यसको विकल्प छैन । कान्तिपुरलाई प्राप्त पोखरेलको निर्देशनात्मक मन्तव्यअनुसार उनले अर्का अध्यक्ष दाहालकै कारण मन्त्रिपरिषद् पुनर्गठन हुन नसकेको स्पष्ट पारेका छन् । स्थायी कमिटी र सचिवालयले सर्वसम्मतिले गरेको निर्णयमा प्रधानमन्त्रीलाई मन्त्रिपरिषद् गठन गर्ने अधिकार छ भनिएको छ, त्यहीअनुसार अरू सचिवालय साथीहरूले सुझाव दिए, अर्का अध्यक्षसँग प्रधानमन्त्रीले परामर्श गर्नुभयो, उनले भनेका छन्, २ वर्ष पुगेका सबै साथीहरूलाई बिदाइ गरेर नयाँ साथीहरू ल्याउने सोचमा अर्का अध्यक्षबाट बाधा भयो, आफ्ना मन परेका मान्छेहरूलाई राख्ने र अरूलाई हटाउने उहाँको अडानपछि मन्त्रिपरिषद् पुनर्गठन हुन सकेन । उनले प्रधानमन्त्रीले पार्टी एकताको पक्षमा उभिएकाहरूलाई समेटेर मन्त्रिपरिषद् पुनर्गठन गर्नुपर्ने धारणा राखे । नेकपामा अध्यक्षद्वयबीच विवाद बढ्दा जबजको प्रसंग बारम्बार आउने गरेको छ । यसअघि पनि प्रधानमन्त्री ओलीले पार्टीको कार्यक्रम जबज बनाउने भए आफूले महाधिवेशनपछि एकल अध्यक्षमा समर्थन गर्ने बताउँदा राष्ट्रपति विद्यादेवी भण्डारीलाई साक्षी राखेर ओली र दाहालबीच हुनै लागेको समझदारी टुटेको थियो ।"
बाइडेन र ट्रम्पबीच झिनो अन्तर,ओझेलमा पर्यो कोभिड मुद्दा २ लाख ३० हजारभन्दा बढी अमेरिकीको मृत्यु भएकाले कोभिड१९ यस पटक चुनावको जल्दोबल्दो एजेन्डा ठानिएको थियो । तर चुनावी दिनको रौनकले अमेरिकी जनतामा अर्थतन्त्रको चिन्ता ज्यादा देखिएको विश्लेषकहरू दाबी गर्छन् । नतिजाको अन्तर ठूलो हुने सर्वेक्षण एवं सञ्चारमाध्यमको दाबीविपरीत तीव्र प्रतिस्पर्धा हुनुले हरेक एजेन्डामा अमेरिकी समाजको तीव्र विभाजनलाई फेरि एकपटक छर्लंग पारेको छ । कोभिड१९ का कारण ठप्प रहेको अमेरिकी अर्थतन्त्र ओरालो लागेको छ । लाखौंले रोजगारी गुमाएका छन् । त्यसका साथै श्वेत समुदायलाई रिझाउने रणनीतिका कारण चुनावमा ट्रम्पको नश्लवादको एजेन्डाले प्रभाव पारेको देखिएको छ । चार वर्षअघि झैं यसपटक पनि ग्रामीण क्षेत्रमा ट्रम्पले उल्लेख्य मत पाएका छन् भने बाइडेनले सहरी क्षेत्रमा पकड जमाएको प्रस्ट भएको छ । तर अझै लाखौं मतको गणना बाँकी छ ।
शुल्क असुल्न थालेपछि रित्तिए आइसोलेसन,"ॅआफूखुसी औषधि नखानूहोम आइसोलेसनमा बसेका कोरोना संक्रमितलाई आफूखुसी औषधि सेवन नगर्न स्वास्थ्य तथा जनसंख्या मन्त्रालयले आग्रह गरेको छ । मन्त्रालयले बुधबार गरेको कोरोना मिडिया ब्रिफिङमा प्रवक्ता डा जागेश्वर गौतमले चिकित्सक तथा स्वास्थ्यकर्मीको सल्लाह नलिई कोरोना संक्रमण निको भएकासँग सोधेर औषधि खाने गरेको पाइएको बताए । जथाभाबी औषधि खाँदा स्वास्थ्यमा नकारात्मक असर पर्ने हुँदा चिकित्सकको सिफारिसमा मात्र औषधि सेवन गर्न उनले आग्रह गरे । होम आइसोलेसनमा बस्दा आफूलाई व्यस्त राख्न फिल्म हेर्ने, पत्रपत्रिका पढ्ने, किताब पढ्ने जस्ता मन भुलाउन र सिर्जनात्मक काम गर्न सुझाए ।"
संक्रमितमाथि विभेद हटेन,"(काठमाडौं)  ललितपुर इमाडोलकी एक स्वास्थ्यकर्मी तीन महिनाअघि नै कोरोना संक्रमणमुक्त भइन् तर विभेदमुक्त भने हुन सकेकी छैनन् । किस्ट अस्पतालको आकस्मिक कक्षमा खटिँदा उनी संक्रमित भएपछि घरभेटीले कोठा छिर्न दिएनन् । १४ दिनसम्म अस्पतालकै क्याबिनमा बसें, पीसीआर रिपोर्ट नेगेटिभ आएपछि घर फर्किंदा घरभेटीले कोठा सरिदिनुपर्यो भन्न थाले, उनले भनिन्, अस्पतालबाट घर आउँदाजाँदा छिमेकीले कर्के नजरले हेर्थे, त्यसपछि मलाई नै त्यो ठाउँमा बस्न मन लागेन । स्वास्थ्यकर्मी भनेपछि नयाँ कोठा पाउन समस्या भएको र होस्टेलमा पनि ठाउँ नपाएको उनले बताइन् । कोरोना संक्रमणका कारण शारीरिक दुःखसँग त उनी सजिलै लडिन् तर संक्रमित भएकै कारण छिमेकी र साथीभाइले गर्ने व्यवहारसँग कहिलेसम्म लड्नुपर्ने हो उनलाई थाहा छैन । अहिले पनि कहिलेकाहीं रुघाखोकी लागिरहन्छ । मान्छेहरू फेरि कोरोना भयो होला भनेर शंका गर्छन्, उनले भनिन्, हरेक पटक रुघा लाग्दा मैले पीसीआर गर्नुपर्छ, सबैलाई रिपोर्ट देखाउनुपर्छ । कोरोना संक्रमितमाथि हुने नकारात्मक दृष्टिकोण नबदलिएका कारण स्वास्थ्य पेसादेखि नै वितृष्णा जागेको उनले सुनाइन् । घरबाट पनि यस्तो काम छोड्न कर गरिएपछि उनी वैकल्पिक पेसाका बारेमा सोचिरहेकी छन् । कोरोना परीक्षण गर्दा रिपोर्ट पोजिटिभ आए विभेद खेप्नुपर्ने डरका कारण सामाजिक संस्थामा कार्यरत काठमाडौंकी एक युवतीले लक्षण देखिए पनि परीक्षण गराएकी छैनन् । परीक्षण गरे पनि औषधि केही छैन, यसै निको हुने त हो, बेकारमा किन जोखिम मोल्ने ? एक रात ज्वरो आयो, बास्ना थाहा पाइनँ, उनले भनिन्, पीसीआर गर्दा कोरोना रैछ भन्ने थाहा भयो भने घर बस्नुपर्छ । छिमेकीले सोध्छन् । अरू संक्रमितमाथि दुर्व्यवहार भएको देखेरै मलाई परीक्षण गर्न मन लागेन । नेपालमा कोरोना महामारीको सुरुवाती समयमा संक्रमितमाथि जति विभेद हुन्थ्यो अहिले कम छ । संक्रमितलाई घर छिर्न नदिने, घरमा ताल्चा लगाइदिने र लाञ्छना लगाउने जस्ता विभेद भएको अहिले सुनिँदैन । रोगको प्रकृतिअनुसार संक्रमितमाथि अपेक्षित रूपमा भेदभाव घट्न नसकेको विशेषज्ञ बताउँछन् । कोरोना संक्रमणको ग्राफ ओरालो लाग्न नसक्नुका धेरै कारणमध्ये सामाजिक गलत धारणा र व्यवहारलाई पनि प्रमुख मान्छन्, जनस्वास्थ्यविद् डा शरद वन्त । संक्रमित भइहाले अरूले के सोच्ला या दुर्व्यवहार गर्ला भन्ने त्रासले केही मानिसले परीक्षण नगर्ने, रिपोर्ट पोजिटिभ आए पनि लुकाउने, क्वारेन्टाइन नबस्ने गरेको उनले बताए । अहिले पनि कोरोना महामारीबारे गलत धारणा र भ्रम पूर्ण रूपमा हटेको छैन र सरकारले यो भ्रम चिर्न पहल गरेको देखिँदैन, उनले भने, प्राविधिकबाहेक रोगका सामाजिक, मनोवैज्ञानिक र अन्य धेरै पक्ष हुन्छन्, उपचार मात्रै गरेर महामारी जस्तो रोग नियन्त्रण हुँदैन । उपचारबाहेक सामाजिक तहमा गर्नुपर्ने कामका लागि अब सरकारले नयाँ पहल थाल्नुपर्ने बेला आएको उनले बताए । महामारी सोचेजस्तो खतरनाक छैन भनेर सर्वसाधारणको आत्मबल बढ्नु, उनीहरू दैनिक काममा सक्रिय भएर लाग्न सक्नु सकारात्मक पक्ष हो, उनले भने, तर रोग लागेकै कारण समाजले हेप्ला, एक पटक रोग लागेपछि जीवनभर कुनै न कुनै खाले दुर्व्यवहार खेप्नुपर्ला भन्ने विषयले भनेर उनीहरूलाई पिरोलेको छ । जसका कारण परीक्षण नगर्ने, रोग लुकाएर खुल्लमखुला हिँड्ने प्रवृत्ति बढेको छ ।मानसिक रोग विशेषज्ञ डा रितेश थापाका अनुसार मनोवैज्ञानिक समस्याभन्दा पनि रोगसँग जोडिएका अन्य पाटाले पिरोलिएर अस्पताल आउने पनि छन् । जसमध्ये सामाजिक विभेद पनि एक हो । ओपीडीमा आएका बिरामीको कुरा सुन्दा कोरोना संक्रमित भइएला भन्ने डर धेरै घटेको देखिन्छ, सामाजिक विभेद पहिले जस्तो छैन, उनले भने, तर जोमाथि दुर्व्यवहार भएको छ, उसलाई लामो समयसम्म मानसिक असर पर्न सक्छ, यसअघि फैलिएका अन्य महामारीको अध्ययनले पनि यस्तै नतिजा देखाएको छ । उनका अनुसार रोगबारे नबुझेका, हेलामा परेका मानिस मात्रै नभएर कोरोना संक्रमतिको उपचारका लागि फ्रन्टलाइनमा खटिएका स्वास्थ्यकर्मी पनि उत्तिकै यो पीडा खेपिरहेका छन् । सरकारले संक्रमणको उपचारसँगै सामाजिक र मनोवैज्ञानिक पाटोमा काम नगर्ने हो भने महामारी हटे पनि मानसिक रोगीको संख्या बढ्न सक्ने उनले बताए ।"
जनप्रतिनिधिकै घरबाट अनमी निकालिइन्,"खोटाङ (कास) साकेला गाउँपालिका४ मात्तिममा कार्यरत अनमी अञ्जु बस्नेत उक्त गाउँपालिकाकै उपाध्यक्ष सरिता खड्काको घरबाट निकालिएकी छन् ।दसैं बिदा सकेर आइतबार कार्य क्षेत्र फर्कंदै गरेको अवस्थामा उपाध्यक्ष खड्काका श्रीमान् धनबहादुर खड्काले फोन गरेर कोठाको अर्को विकल्प खोज्न भनेपछि आफू डेराबाट निस्कनुपरेको बस्नेतको भनाइ छ । दिक्तेलबाट मात्तिम आउँदै थिएँ, बाबुआमा दीर्घरोगी भएकाले कोठाको अर्को व्यवस्था गर्नु भन्नुभयो, उनले भनिन्, त्यसपछि डेराबाट सर्नुपरेको हो । उपाध्यक्ष खड्काले कोरोना संक्रमण हुने डरले श्रीमान्ले त्यसो भनेको बताइन् । बाबुआमाले दीर्घ रोगको औषधि खाइरहनुभएको छ । कोरोना संक्रमित क्षेत्र दिक्तेल पुगेर आएकीले त्यसो भन्नुभएछ, उनले भनिन्, तर त्यस्तो नराम्रो तरिकाले भन्नुभएको होइन । उक्त वडाका वडाध्यक्ष कृष्णप्रसाद भट्टराईको सहयोगमा बस्नेतले अर्को घरमा कोठाको व्यवस्था गरेकी छन् । अनमी बस्नेत एक वर्षदेखि उपाध्यक्ष खड्काको घरमा डेरा बस्दै आएकी थिइन् । बेलुकी बसिरहेको बेला सामान लिन आएकी थिइन्, भनिन्, आफ्नो कोठामा भएको सामान आफैं निकाल्नु भनेपछि निकालेर गइन् ।"
असहज परिस्थितिले 'अति चर्चा,"(काठमाडौं)  प्रधानसेनापति पूर्णचन्द्र थापाको औपचारिक निम्तोमा मानार्थ महारथीको दर्ज्यानी चिह्न ग्रहण गर्न भारतका स्थलसेना प्रमुख मनोज मुकुन्द नरवणे बुधबार काठमाडौं आइपुगेका हुन् । दुई वर्षअघि प्रधानसेनापति थापा भारतीय राष्ट्रपति रामनाथ कोविन्दबाट भारतीय सेनाको मानार्थ महारथीको दर्ज्यानी चिह्न ग्रहण गर्न दिल्ली पुगेका थिए । सेना प्रमुखलाई एक अर्को देशमा मानार्थ महारथीको दर्ज्यानी चिह्न प्रदान गर्ने नेपाल र भारतको चलनलाई निरन्तरता दिन नरवणे आए पनि यो भ्रमण देशभित्र मात्र नभएर विदेशमा समेत चर्चाको केन्द्रमा छ । विगतमा औपचारिक फोटो अप मै सीमित हुने गरेको सेना प्रमुखको भ्रमण किन यसपटक चर्चाको केन्द्रमा छ त ? पूर्व सैन्य अधिकारी तथा विश्लेषकहरू दुई देशबीच लामो समयदेखि औपचारिक संवाद नभएकाले नरवणेको भ्रमणलाई विशेष चासोका साथ हेरिएको बताउँछन् । पूर्वप्रधानसेनापति प्यारजंग थापाले दुई देशबीच संवादहीनता रहिरहेकाले यो भ्रमणले विशेष महत्त्व पाएको बताए । पहिले परम्पराको निरन्तरताका रूपमा त्यति धेरै चर्चा हुँदैनथ्यो तर यसपटक संवाद नभएको बेला भ्रमणप्रति बढी चासो राखिएको हो, उनले कान्तिपुरसँग भने । बितेको एक वर्षदेखि सीमा विवादका कारण दुई देशको राजनीतिक नेतृत्वबीच हार्दिक सम्बन्ध बन्न नसकिरहेको पृष्ठभूमिमा नरवणेको भ्रमणबाट नाकाबन्दी अन्त्य गर्न प्रयोग भएको सैन्य कूटनीति पुनः एकपटक प्रयोग हुने अपेक्षाले पनि यो भ्रमणलाई विशेष चासोका साथ हेरिएको हो । गत वर्ष कात्तिक १६ मा भारतले कालापानीलगायतका भूभाग समेटेर नयाँ राजनीतिक नक्सा प्रकाशित गरेयता काठमाडौं र दिल्लीबीच राजनीतिक तहमा पहिलेजस्तो हार्दिकता छैन । भारतले नयाँ नक्सा प्रकाशन गरेपछि नेपालले तीनपटकसम्म औपचारिक रूपमा कूटनीतिक नोट पठाएर वर्षौदेखि थाँती रहेका सीमासम्बन्धी विवादमा छलफल गर्न आग्रह गरेको थियो । भारतले भने नेपालको उक्त आग्रहलाई बेवास्ता गर्दै कालापानी क्षेत्र भएर जाने पिथौरागढलिपुलेक सडकको ट्र्याक एकतर्फी ढंगले बनाईवरी वैशाख अन्तिम साता उद्घाटन गर्यो । यसले दुई देशको राजनीतिक नेतृत्वबीच दूरी थप बढायो । त्यसपछि नेपालले पनि लिम्पियाधुरासम्मको भूभााग समेटेर नयाँ राजनीतिक नक्सा सार्वजनिक गरेर संविधानसमेत संशोधन गर्यो । नेपालले सीमासम्बन्धमा संवादका लागि ढोका भने खुलै राखेको थियो । भारतले भने त्यसलाई बेवास्ता गर्दै आएको छ । भारतको राजनीतिक राजनीतिक नेतृत्वले कहिले कोरोना महामारी त कहिले अनुकूल वातावरण नभएको बहाना बनाउँदै आएको छ । जब कि उसले कोरोना महामारीकै बीच पनि नेपालबाहेक अन्य छिमेकीसँगको सम्पर्क र संवादलाई सघन पारेको छ । दिल्ली र काठमाडौंबीच कायम संवादहीनतालाई नरवणेको भ्रमणले सैन्य कूटनीतिमार्फत तोड्ने अपेक्षा गरिएकाले पनि बढी महत्त्व राखेको विश्लेषकहरूको बुझाइ छ । रणनीतिक मामिलाका जानकार गेजा शर्मा वाग्ले भ्रमण विशुद्ध औपचारिक र परम्पराको निरन्तरता भए पनि नरवणे आफैंले सीमा विवादका सम्बन्धमा विगतमा दिएको विवादास्पद अभिव्यक्ति, दुई देशबीच नक्सा विवादले बढेको दूरी, नरवणेले भ्रमणको पूर्वसन्ध्यामा जारी गरेको भिडियो सन्देश र भारतीय मिडियाले दिएको प्राथमिकताका कारण पनि बढी चासोका साथ हेरिएको बताउँछन् । नरवणेले मंगलबार भिडियो सन्देशमार्फत आफूले नेपाल भ्रमणलाई विशेष महत्त्व दिएको र उत्साही रहेको बताएका थिए । भारतले भ्रमणमार्फत दुई देशबीचको सम्बन्धलाई सद्भावपूर्ण बनाउन प्रयास गरेको देखिन्छ, त्यसैले विगतभन्दा भिन्न किसमले यसप्रति र चासो व्यक्त गरिएको हो, उनले भने । पूर्वप्रधानसेनापति थापा भने सैन्य कूटनीतिले विगतमा पनि मुलुकको समग्र कूटनीतिलाई सघाएको हुँदा नरवणेको भ्रमणबाट त्यस्तै किसिमको सकारात्मक नतिजाको अपेक्षा हुनु स्वाभाविक भएको बताउँछन् । एक किसिमले भन्दा फेरि एकपटक सैन्य कूटनीतिको परीक्षा पनि हो, उनले भने । उनको संकेत विगतको सफल सैन्य कूटनीति २०७२ सालको नाकाबन्दी अन्त्य गर्न नेपाली सेनाको तत्कालीन नेतृत्वले लिएको पहलतर्फ थियो । भारतले नेपालको संविधानप्रति असहमति जनाउँदै त्यति बेला नौ महिना लामो अघोषित नाकाबन्दी लगाएको थियो । उक्त नाकाबन्दी अन्त्य गर्न नेपाली सेनाका तत्कालीन प्रधानसेनापति राजेन्द्र क्षेत्रीले आफ्ना भारतीय समकक्षीमार्फत भारतको राजनीतिक नेतृत्वसँग संवाद अगाडि बढाएका थिए । वाग्ले भने यो भ्रमणले काठमाडौं र दिल्लीमा चर्चा गरिएजस्तो दुई देशबीचको सम्बन्धमा ठूलै ब्रेकथ्रु गर्ने सम्भावनालाई नकार्छन् । उनका अनुसार नरवणेको भ्रमणको म्यान्डेट सैन्य मामिलाबाहेकका विषयमा नरहेकाले सीमालगायत अन्य राजनीतिक विषयमा छलफल हुने सम्भावना न्यून छ । भारतीय गुप्तचर संस्था रअ का प्रमुख सामन्तकुमार गोयलको काठमाडौं भ्रमणको चर्चा सेलाउन नपाउँदै नरवणेको भ्रमण भएकाले पनि यसले बढी चर्चा पाएको उनको भनाइ छ ।"
कुमारी र पशुपति दर्शन,काठमाडौं (कास) नेपालको तीनदिने औपचारिक भ्रमणमा रहेका भारतीय स्थल सेनाप्रमुख मनोजमुकुन्द नरवणे भ्रमणको पहिलो दिन बुधबार धार्मिक कार्यक्रममा व्यस्त भए । बुधबार राति उनी प्रधानसेनापति पूर्णचन्द्र थापाले आयोजना गरेको रात्रिभोजमा सहभागी हुन शशिभवन पुगेका थिए ।नरवणेले भारतीय सैनिक श्रीमती कल्याणकारी एसोसिएसनकी अध्यक्षसमेत रहेकी उनकी पत्नी विनासहित पौने ४ बजेतिर वसन्तपुर दरबार पुगी कुमारीको दर्शन गरे । त्यसपछि सिधै पशुपतिनाथ मन्दिरको दर्शन गर्न गएका उनी ६ बजे आफू बस्ने सोल्टी होटल फर्किए । सादा पोसाकका सुरक्षाकर्मी र अगुवापछुवा सुरक्षा घेराबीच उनले वसन्तपुर र पशुपतिनाथको दर्शन गरेका थिए ।भ्रमणको दोस्रो दिन बिहीबार उनी औपचारिक कार्यक्रममा सहभागी हुनेछन् । बिहीबार राष्ट्रपति विद्यादेवी भण्डारीबाट उनलाई नेपालको मानार्थ महारथीको दर्ज्यानी दिने कार्यक्रम छ । त्यसपछि सैनिक मञ्च टुँडिखेलस्थित वीर स्मारकमा सलामी ग्रहण गरेर सहिदगेटमा पुष्पगुच्छा अर्पण गर्नेछन् । त्यसपछि जंगी अड्डामा प्रधानसेनापति थापासँग भेटवार्ताको कार्यतालिका छ ।
प्रदेश सरकार र अख्तियारले थाले अनुसन्धान,"सुर्खेत (कास) कर्णालीका जिल्लाहरूमा चामल ढुवानीमा हुने अनियमितताबारे प्रदेश सरकार र अख्तियार दुरुपयोग अनुसन्धान आयोगले छुट्टाछुट्टै अनुगमन र अनुसन्धान थालेका छन् । प्रदेश सरकारले बुधबार सचिवस्तरीय अनुगमन समिति गठन गरेको छ भने अख्तियारले उपसचिवको नेतृत्वमा अनुसन्धान टोली खटाएको छ । बुधबार मुख्यमन्त्री महेन्द्रबहादुर शाहीको अध्यक्षतामा बसेको प्रदेश विपद् व्यवस्थापन समितिको बैठकले उद्योग, पर्यटन, वन तथा वातावरण मन्त्रालयका सचिव कृष्णप्रसाद आचार्यको अध्यक्षतामा ७ सदस्यीय समिति गठन गरेको हो । समितिमा नेपाल प्रहरीका प्रदेश प्रमुख, मुख्यमन्त्री कार्यालय र आन्तरिक मामिला तथा कानुन मन्त्रालयका एकएक जना प्रतिनिधि, सम्बन्धित जिल्लाका सहायक प्रमुख जिल्ला अधिकारी र प्रहरी प्रमुख तथा खाद्य व्यवस्था तथा व्यापार कम्पनी कर्णाली प्रदेशका प्रतिनिधि सदस्य रहेका छन् ।समितिलाई ढुवानी अनुदानको चामल अन्यत्रै बिक्री हुने गरेको घटनाको छानबिनका साथै समग्र ढुवानी व्यवस्थाको अनुगमनबारे अध्ययन र अनुसन्धान गरी प्रतिवेदन बुझाउन जिम्मेवारी दिइएको सरकारको प्रवक्ता रहेकी कृषिमन्त्री विमला केसीले बताइन् । सरकारले कर्णालीका जनतालाई सहुलियत दरमा चामल पुर्याउन ठूलो रकम खर्च गर्ने गरे पनि समयमै नपुग्ने, बीच बाटोमै बिक्री हुने र जनता भोकभोकै बस्नुपर्ने अवस्था देखिने गरेको छ, उनले भनिन्, यो समितिले प्रदेशका सबै जिल्लाको खाद्यान्न ढुवानीबारे अनुगमन गरी रिपोर्ट दिनेछ । उनका अनुसार खाद्यान्न संकट हुने जिल्लाको स्थलगत अध्ययन गरी प्रतिवेदन पेस गर्न समितिलाई १५ दिनको समय दिइएको छ ।बुधबार बसेको बैठकमा मुगु जानुपर्ने चामल भक्तपुर लैजाँदै गरेको अवस्थामा पक्राउ गरिएको घटनाबारे पनि छलफल भएको थियो । बैठकमा उपस्थित सुर्खेतका प्रजिअ हीरालाल रेग्मीले चामल नियन्त्रणमा लिइएको घटनाबारे जानकारी गराएका थिए । कात्तिक १३ मा भक्तपुर लैजाने क्रममा सुर्खेत प्रहरीले सुब्बाकुनाबाट २ सय ५० क्विन्टल चामल बोकेको ट्रक नियन्त्रणमा लिएपछि अनुदानको चामल ढुवानीमा हुने गरेको बदमासी बाहिर आएको हो । यसबारे प्रहरीले चामल ढुवानीकर्ता व्यावसायिक फर्म शर्मा ढुवानी सेवाका मालिक वासुदेव शर्मालाई बुधबार पक्राउ गरी अनुसन्धान गरिरहेको जनाएको छ ।सुर्खेतको प्रहरीप्रशासनले अध्ययनअनुसन्धान थालेपछि प्रदेश सरकार र अख्तियारले समेत उक्त घटनामा चासो दिएका हुन् । अख्तियारको अनुसन्धान खाद्य व्यवस्था तथा व्यापार कम्पनीका कर्मचारीको संलग्नतामा बढी केन्द्रित हुनेछ भने प्रदेश सरकारले गर्ने अनुगमनले प्रदेशको समग्र ढुवानी व्यवस्था र खाद्यान्नको अवस्थाबारे तथ्य बाहिर ल्याउनेछ ।सुर्खेतका प्रजिअ रेग्मीले यो घटनाका आधारमा हुने अध्ययनअनुसन्धानले कर्णालीका जिल्लाहरूमा जाने सरकारी अनुदानको चामल कसरी दुरुपयोग हुने गरेको छ भन्नेबारे तथ्य बाहिर ल्याउने बताए । हामीले नियन्त्रणमा लिइएको चामलबारे अनुसन्धान गरी उचित कारबाही गर्नेमा कुनै शंका छैन, उनले भने, तर वर्षौंदेखि कर्णालीका जनताका नाममा सरकारले पठाउने चामल कसरी दुरुपयोग हुन्थ्यो भन्नेबारे पनि महत्त्वपूर्ण तथ्य बाहिर आउने आशा गर्न सकिन्छ । अख्तियारले उपसचिव देवकुमार राईको नेतृत्वमा एक जना शाखा अधिकृत र राष्ट्रिय अनुसन्धान विभागका एक जना प्रतिनिधि रहेको टोली अनुसन्धानका लागि मुगु पठाएको छ । आयोगको सुर्खेत कार्यालयका प्रवक्ता मेघनाथ सापकोटाले टोली बुधबार स्थलगत अध्ययनका लागि मुगु गइसकेको बताए । उनका अनुसार अख्तियारले कम्पनीको सुर्खेतस्थित कार्यालयबाट कागजपत्र नियन्त्रणमा लिएर अनुसन्धान थालिसकेको छ ।"
सुक्खा पहिरोले ५ को मृत्यु,"नवलपुर (कास) सुक्खा पहिरोमा पुरिएर कालीगण्डकी करिडोरमा कार्यरत पाँच मजदुरको बुधबार मृत्यु भएको छ । पूर्वी नवलपरासीको बुलिङटार गाउँपालिका४ मा काम गरिरहेका मृतक सबै मजदुर स्थानीय हुन् । पहिरोमा पुरिएका दुई जनालाई भने जीवितै उद्धार गरिएको छ । प्रहरीका अनुसार २० वर्षीय गोपाल गरन्जा, ४२ वर्षका सुनबहादुर पुलामी, २० वर्षीय चेतबहादुर अस्लामी, २८ वर्षीय तुलबहादुर सारु र २० वर्षीय ताराबहादुर लुंगेलीको मृत्यु भएको हो । बुधबार दिउँसो साढे ४ बजेतिर उनीहरू पुरिएका थिए । कृष्ण लुंगेली र केवलसिंह लुंगेलीलाई उद्धार गरिएको र उनीहरूको चितवनको भरतपुर अस्पतालमा उपचार भइरहेको प्रहरीले जनाएको छ । पूर्वी नवलपरासी प्रहरी प्रमुख एसपी प्रकाश मल्लका अनुसार बुलिङटार३ खसुवा भन्ने स्थानमा सडकको भित्तातर्फ ग्याबिन जाली भर्ने काम गरिरहेका बेला माथिबाट सुक्खा पहिरो खसेर उनीहरूलाई पुरेको थियो । इलाका प्रहरी कार्यालय बुलिङटारबाट खटिएको प्रहरी टोली र स्थानीयले पहिरोमा पुरिएका उनीहरूलाई मृत भेट्टाएका थिए । घटनास्थल सदरमुकाम कावासोतीबाट ४० किलोमिटर उत्तरमा पर्छ । भौगोलिक विकटताका कारण घटनाबारे ढिला थाहा भएको थियो ।"
सहसचिव र उपसचिवको दरखास्त रोकियो,"काठमाडौं (कास) सर्वोच्च अदालतको आदेशपछि लोक सेवा आयोगले सहसचिव र उपसचिव पदका विभिन्न विज्ञापनको दरखास्त लिने कार्य स्थगन गरेको छ । आयोगले बुधबार सूचना जारी गर्दै अदालतको आदेश कार्यान्वयनका लागि अर्को सूचना प्रकाशन नभएसम्मका लागि दरखास्त लिने कार्य स्थगन गरिएको जनाएको हो ।आयोगले आफ्नो नियमित वार्षिक क्यालेन्डरअनुसार असोज २८ मा सहसचिव र उपसचिवका रिक्त पदहरूको पूर्तिका लागि दरखास्त आह्वान गरेको थियो । तर संघीय मामिला तथा सामान्य प्रशासन मन्त्रालयले रिक्त रहेको पदमा केही लुकाएर मात्रै विज्ञापन गर्न लगाएको भन्दै अदालतमा रिट परेको थियो । त्यही रिटको सुनुवाइ गर्दै अदालतले दरखास्त संकलन कार्य स्थगन गर्न आदेश गरेको हो ।प्राविधिक, अप्राविधिक तथा स्वास्थ्यतर्फका करिब ४ सयभन्दा बढी पदका लागि विज्ञापन खुलाइएको थियो । त्यसको दोब्बर दस्तुर तिरेर फारम बुझाउने म्याद बाँकी रहेकै बेला प्रक्रिया रोकिएको हो । आयोगका सूचना अधिकारी देवीप्रसाद सुवेदीले बढुवातर्फको कार्यक्षमता, कार्यसम्पादन मूल्यांकन, आन्तरिक प्रतिस्पर्धा, खुला तथा समावेशीसहितका पदको दरखास्त संकलन स्थगन गरिएको बताए । आयोगले यसअघि सबै प्रकारका लिखित परीक्षाका कार्यक्रम स्थगन गरेको थियो । आयोगले बनाएको कोरोना संक्रमितले परीक्षा दिन नपाउने मापदण्ड विवादमा तानिएपछि लिखित परीक्षालाई लिएर विरोध सुरु भएको थियो । सर्वोच्च अदालतले मापदण्डको त्यस्तो व्यवस्था हटाउन आदेश गरेको थियो । कात्तिक १६ गतेबाट विभिन्न विज्ञापनका लिखित परीक्षाहरू सञ्चालन गर्ने तालिका सार्वजनिक गरेको आयोगले कात्तिक ३ मा सूचना प्रकाशित गर्दै सम्पूर्ण परीक्षा स्थगन गरिएको जनाएको थियो ।यसैबीच, कात्तिकको अन्तिम बुधबार नियमित क्यालेन्डरअनुसार प्राविधिकतर्फका अधिकृतहरूको रिक्त पदको विज्ञापन गर्ने आयोगको कार्यतालिका छ । त्यसका लागि सामान्य प्रशासन मन्त्रालयले सबै निकायसँग प्राविधिक अधिकृतहरूको रिक्त दरबन्दी माग गरिसकेको छ ।"
कोरलामा बीओपी,"(म्याग्दी)  चीनसँग सीमा जोडिएको मुस्ताङको कोरला नाकामा सशस्त्र प्रहरी बलको बोर्डर आउट पोस्ट (बीओपी) भवनको शिलान्यास भएको छ । ६ करोड रुपैयाँभन्दा बढी लागतमा निर्माण हुने भवनको बुधबार सशस्त्र प्रहरी महानिरीक्षक शैलेन्द्र खनालले शिलान्यास गरेका हुन् । कोरला नाका नजिकै बीओपी रहने भवनको शिलान्यास भएको छ, मुस्ताङका प्रमुख जिल्ला अधिकारी हीरादेवी पौडेलले भनिन्, सशस्त्र प्रहरी बलका नाममा जग्गा प्राप्त भएलगत्तै बीओपीका लागि स्थायी संरचना निर्माण सुरु भएको हो । सशस्त्र प्रहरीको उपस्थितिले कोरला नाकाबाट हुन सक्ने सबैखाले अवाञ्छित गतिविधि नियन्त्रण हुनेछ । सरकारले गत जेठ १६ मा कोरला नाकादेखि १२ किलोमिटर तल लोमन्थाङ गाउँपालिका१ छोसेरको नेचुङस्थित भन्सार तथा क्वारेन्टाइन कार्यालय भवनमा दुई कोठा छोडेर बाँकी कोठामा बीओपी स्थापना गरेको थियो । यहाँ यसअघि नै नेपाल प्रहरीको भने उपस्थिति रहँदै आएको छ ।नेपालको चीनसँग मुस्ताङमा मात्रै १३४१६ किलोमिटर अन्तर्राष्ट्रिय सीमा जोडिएको छ । यो खण्डमा १८३३ सम्मका १६ वटा सीमास्तम्भ छन् । नेचुङमा रहने उक्त बीओपी स्थापना गर्न सदरमुकाम जोमसोमस्थित ३३ नम्बर गुल्मबाट २० जना सशस्त्र प्रहरी खटाइएको छ । सरकारले भारत र चीनसँग सीमा जोडिएका १ सय २२ स्थानमा सशस्त्र प्रहरीको बीओपी स्थापना गरेको छ । गत वैशाख ३१ मा भारतले अतिक्रमण गरेको दार्चुलाको लिपुलेक र कालापानी क्षेत्र नजिकै पर्ने व्यास गाउँपालिका१ छाङरुमा सशस्त्र प्रहरीको १०७ औं बीओपी स्थापना गरेलगत्तै चीन सीमावर्ती कोरलामा पनि बीओपी राखेको हो । यसअघि २०६६ फागुनमा चीनले उपल्लो मुस्ताङमा चीन विरोधी गतिविधि बढेको गुनासो गरेपछि सरकारले चण्डिका सशस्त्र प्रहरी गण पर्वतबाट प्रहरी नायब उपरीक्षकको नेतृत्वमा ४६ जनाको टोली नेचुङमा सीमासुरक्षा पोस्ट खडा गर्न खटाएको थियो । तर पर्वतबाट नेचुङमा सीमा सुरक्षार्थ जानुपर्ने टोली बाक्लो हिमपातले हिँड्न नसकेको कारण देखाई जोमसोमस्थित कभर्ड हलमा बसेको थियो । नेपाली पक्षले सीमासुरक्षा पोस्ट स्थापना गरेको बताए पनि व्यवहारमा कार्यान्वयन नगरिएपछि चीनले कोरला नाकामा काँडेतार लगाएको थियो ।"
'नेतृत्व गम्भीर बने मात्र देश अगाडि बढ्छ,"विश्व खाद्य कार्यक्रमले प्रतिष्ठित नोबेल शान्ति पुरस्कार पाउनुलाई कसरी हेर्नुभएको छ ?नोबेल पुरस्कार संस्था र हामी कर्मचारीका लागि ठूलो गौरवको विषय हो । हामी ८० देशमा छौं । त्यसअन्तर्गत सत्र हजार कर्मचारी छन् । कतिपय देशमा काम गर्न अत्यन्त कठिन छ । म कुनै बेला यमन काम गर्दा हेल्मेट र बुलेटप्रुफ ज्याकेट लगाएर अफिस जाने गर्थें । परिवारलाई निकै चिन्ता हुन्थ्यो । एकचोटि त रातभरि नै बन्दुक चल्यो । डर लागेर रातभरि नै बाथरुममा बिताएको थिएँ । त्यस्ता परिस्थिति धेरै पटक सामना गर्नुपर्छ । अलकायदाले अपहरण गरेर फिरौती माग्नेसम्मका घटना भएका छन् । त्यस हिसाबले नोबेल पुरस्कारलाई संस्थाका कर्मचारीको दुःख र मिहिनेतको सम्मान हो भन्ने ठानेको छु । दोस्रो कुरा, विश्वभरि नै खाद्य संकट र भोकमरीको समस्या बढ्दो छ । अहिले यो समस्याप्रति हामीले विशेष चासो देखाएका छौं । कोभिड१९ को महामारीअघि १२ करोडभन्दा बढी मानिसलाई सहयोग गर्दै आएका थियौं । कोभिड१९ महामाारी सुरु भएपछि त्यो संख्या बढेर २७ करोड पुगेको छ । भारत र नेपालमै हामीले देखिसक्यौं । मानिसको रोजगारी गुमेको छ अनि खाने कसरी ? यो समस्या समाधानका लागि विभिन्न मुलुकका सरकारलाई सहयोग गरेका छौं । तेस्रो कुरा, भोकमरीको समस्या विकराल बन्दै छ भनेर हामीले विगतदेखि नै कराउँदै आएका हौं । भोकमरीको अन्त्यबिना दिगो शान्ति त सम्भव नै छैन । कतिपय मुलुकका सरकारले नागरिकको खाद्य अधिकारमाथि नियन्त्रण गर्ने गरेका छन् । खाद्यलाई हतियारका रूपमा प्रयोग गरिएको छ । चौथो कुरा, हामीले खाद्य उपलब्ध गराएपछि प्रवासन रोकिएको छ । शरणार्थी बन्ने क्रम रोकिएको छ । हाम्रो काम हिंसाग्रस्त मुलुकमा खाद्यान्न उपलब्ध गराउने मात्र होइन, त्यहाँका सरकारसँग मिलेर खाद्यान्न अभाव भोगिरहेका जनताको समस्या समाधान गर्नु पनि हो । यी सबै भूमिकाका लागि पुरस्कृत गरिएको जस्तो लाग्छ । कोरोना महामारी अघि र पछि डब्लूएफपीको भूमिकामा कस्तो परिवर्तन आएको छ ? हाम्रो संस्थाको भूमिका तीनचारवटा किसिमबाट फरक भएको छ । खाद्यान्न संकट भोग्ने जनसंख्या नै दोब्बर भएको छ । त्यसको अर्थ काम दोब्बर भयो । बढी स्रोत साधन चाहियो । दोस्रो, महामारीका कारण विदेशमा रहेकाहरूको रोजगारी गुमेको छ । त्यसले रेमिट्यान्समा असर पर्ने भयो । नेपाल धेरै रेमिट्यान्स भित्र्याउने मुलुकमा पर्छ । रेमिट्यान्सकै भरमा पेट पाल्दै आएको परिवारलाई कोरोनाले प्रत्यक्ष मार पारेको छ । पहिले एक देशबाट अर्को देशमा खाद्यान्न आपूर्ति सहज थियो । तर कोभिडका कारण भविष्यमा आफूलाई नै अपुग हुन सक्छ भनेर कतिपय मुलुकले खाद्यान्न निर्यातमा रोक लगाएका छन् । जसले आपूर्तिको चक्र तोडिएको छ । हुन त कुनै पनि अवस्थामा अत्यावश्यक मानवीय सहायता रोक्न नपाइने व्यवस्था छ । डब्लूएफपीओले गैरखाद्य वस्तुको आपूर्ति पनि गर्छ । यसको आफ्नै जहाज छ । कोरोना महामारीकै दौरानमा थुप्रै देशमा पीपीआईलगायतका अत्यावश्यक स्वास्थ्य सामग्री तत्काल पुर्यायो । संयुक्त राष्ट्रसंघका महासचिवले नै सबैलाई पत्र लेखेर डब्लूएफपीलाई काम गर्न सहज बनाउनु भन्नुभएको थियो । हाम्रो सहयोगले धेरैको ज्यान बचेको छ । सँगै कोभिडपछिको परिस्थिति कस्तो रहन्छ भन्ने चिन्ता पनि छ । मानिसको पोषणको अवस्था झन् नाजुक बन्दै गएको छ । खानेकुराको अभाव हुने मुलुकमा त अवस्था थप जटिल हुने देखिन्छ । त्यस्तो अवस्था सामना गर्न पनि अहिलेदेखि नै तयारी थाल्नुपर्ने हुन्छ । यसले पनि डब्लूएफपीको भूमिका फराकिलो भएको छ । डब्लूएफपीकै अनुसार कोभिडका कारण विश्वभर थप १३ करोड मानिस कुपोषणको सिकार हुने र करिब ८० करोड दुई छाक खान नपुग्ने अवस्थामा पुगेका छन् । यो समस्या समाधानमा डब्लूएफपीले कस्तो भूमिका खेल्दै छ ? यसमा विशेषगरी सरकारहरू बढी जिम्मेवार हुनुपर्यो । हाम्रो संस्था त होस्टेमा हैंसे गर्ने मात्र हो । जनतालाई खान दिने दायित्व त सम्बन्धित सरकारकै हो । सरकारले आफ्ना जनतालाई पाल्न नसक्ने र उनीहरू भोकमरीको सिकार हुने अवस्था त युद्धग्रस्त मुलुकमा मात्र हुन्छ । दाता र हाम्रो जस्तो संस्थाले त सरकारलाई सहयोग गर्ने मात्र हो । भारतमा खाद्य सुरक्षा ऐन नै छ । नेपालमा त झन् संविधानमै सबै नागरिकलाई खाद्य सुरक्षाको ग्यारेन्टी गर्ने भनिएको छ जस्तो लाग्छ । डब्लूएफपीको ध्यान खाद्यान्न बाँड्ने मात्र नभएर सरकारको सार्वजनिक वितरण प्रणालीलाई कसरी व्यवस्थित गर्ने भन्नेमा पनि रहने गरेको छ । जनसंख्याका हिसाबले विश्वकै दोस्रो ठूलो मुलुक भारतमा डब्लूएफपीको कन्ट्री डाइरेक्टरको जिम्मेवारी बहन गर्न कत्तिको चुनौतीपूर्ण छ ? मसँग यही क्षेत्रमा काम गरेको ३५ वर्षभन्दा बढीको अनुभव भएकाले त्यति चुनौतीपूर्ण ठानिन । डब्लूएफपीको मुख्यालयमा उच्च तहमा बसेर काम गरेको अनुभव थियो । चीन, अफगानिस्तान, इजिप्ट, जिम्बाबे, म्यानमारलगायत धेरै मुलुकमा काम गरिसकेको थिएँ । त्यसमाथि मैले कृषि विषयको अध्ययन नै भारतमा गरेको हुँ । त्यो मात्र नभएर भारत त हाम्रा लागि छिमेक नै भयो । यहाँको परिस्थिति सामना गर्न क्षमता र आत्मविश्वास दुवै चाहिन्छ । सँगै अनुभव पनि चाहिन्छ । मैले त अरू मुलुकमा भन्दा सजिलो ठानेको छु । कोभिड महामारीका कारण भारतमा धेरैको रोजगारी गुमेको छ । जनसंख्याको ठूलो हिस्सालाई दुई छाक खान मुस्किल बनेको छ । यो परिस्थितिमा तपाईंहरूको भूमिका कस्तो छ ? भारतमा धेरै कुरा विकेन्द्रित भएकाले पनि अन्य देशभन्दा सहज छ । राज्यहरूको आफ्नै प्रणाली छ । लकडाउनका बेला राज्यहरूले आआफ्नो हिसाबले निर्णय लिए । यहाँको काम गर्ने तरिका नै फरक छ । सँगै नागरिकको समस्या जसरी भए पनि सम्बोधन गर्नुपर्छ भन्ने भावना देखें । कोभिड महामारीका कारण धेरैको रोजगारी गुमेको छ । त्यसैले नगद र अनुदानको खाद्यान्नलाई थप प्रभावकारी बनाइएको छ । मैले लकडाउनको सुरुका तीन महिना छुट्टी भनिनँ । सरकारले समन्वय समूह बनाएको थियो । सबैको जिम्मा विभिन्न मन्त्रालयका सचिवहरूलाई दिइएको थियो । एउटा समूहको नेतृत्व मैले गरेको थिएँ । त्यसमा भारत सरकारका एक सचिव पनि थिए । हामी विभिन्न सुझाव दिन्थ्यौं । त्यही सुझावका आधारमा सरकारले आफ्ना नीति तथा कार्यक्रम परिमार्जन गर्थ्यो । आपूर्ति प्रणालीमा अवरोध आउन सक्छ भनेर बजार र उत्पादकलाई जोड्न वेबमा आधारित एप्लिकेसन विकास गर्न पनि सहयोग गर्यौं । लखनउमा प्रत्यक्ष खाद्यान्न सहयोग पनि गर्यौं । दुई सय वटा एनजीओसँग समन्वय गरेर सरकारलाई सहयोग पुर्यायौं । धेरै देशमा यस्तो छैन । म भारत आउनुअघि जिम्बाबेमा थिएँ । त्यहाँका आधाभन्दा बढी जनतालाई डब्लूएफपीले खाद्यान्न सहयोग गरिरहेको थियो । नेपालमै हेरौं न । खुलामञ्चमै स्वयंसेवकहरूले मानिसलाई खाना खुवाइरहेका छन् । सरकारमा बस्नेले त कोही पनि भोको बस्ने छैन भनेर दाबी गरेका थिए । तर व्यवहारमा लागू भएको छैन । एकाध अवस्थामा वितरण गरिएको होला । नेपालको प्रमुख समस्या सार्वजनिक वितरण प्रणाली प्रभावकारी नहुनु पनि हो । भूगोल र जनसंख्याका हिसाबले तुलना गर्न नमिले पनि कोभिडको असर नेपालमा पनि परेको छ । बेरोजगारी र गरिबी बढ्ने प्रक्षेपण गरिएको छ । खाद्य संकट बढ्ने जोखिम पनि त्यत्तिकै छ । यी चुनौतीलाई कसरी सम्बोधन गर्न सकिन्छ ?यसलाई अलि फरक ढंगले हेर्नुपर्छ । भारतमा धेरै कुरा विकेन्द्रित छ । नेपालमा अझै पनि सबै कुरा केन्द्रीकृत छ । त्यसमाथि राज्यको नेतृत्व तहमा रहेकाहरू नागरिकको समस्या समाधानका लागि गम्भीर देखिएनन् । सबैभन्दा ठूलो चुनौती भनेको जनसंख्याको ठूलो हिस्सा विदेशमा छ । कोभिडका कारण उनीहरूको भविष्य अन्योलमा छ । उनीहरू स्वदेश फर्किंदाको अवस्थाका लागि सरकारको तयारी खोइ ? सकेसम्म प्रयास गर्नुपर्यो । हात उठाउनु त भएन । नागरिकप्रतिको दायित्वबाट पन्छिनुभएन । लकडाउनका बेला आफ्नो देश फर्किन पनि नेपालीले सास्ती भोग्नुपर्ने परिस्थिति बन्नु दुःखद हो । अर्को कुरा, त्यहीँ बसेकाले पनि रोजगारी गुमाएका छन् । उनीहरूको समस्या कसरी समाधान गर्न सकिन्छ भन्नेतर्फ ध्यान दिनुपर्यो । आपूर्ति प्रणाली खलबलिएको छ । भविष्यमा थप समस्या आउन सक्छ । जस्तै भारतले प्याजको निर्यात रोक्यो । यस्ता समस्या थपिन सक्छन् । त्यसैले आत्मनिर्भर बन्नका लागि केके गर्न सकिन्छ भन्नेमा सरकारले तयारी थाल्नुपर्यो । हुन त पैसा लिएर किन्ने मल त समयमा दिन सक्दैनौं, अरू के भन्नु ? परिस्थिति अनुमान गर्दै विकल्पमा पहिलेदेखि नै तयारी गर्नुपर्छ । त्यसका लागि एउटा प्रणाली नै विकास गर्नुपर्यो । उत्पादन बढाउनुपर्यो । तर, विडम्बना कामभन्दा कुरा बढी भयो । काम गर्यो भने सम्भव छ भन्ने भारतबाटै सिक्न सकिन्छ । नेपालको त जनसंख्या नै कति छ र ? त्यसैले गम्भीर हुनुपर्यो । प्रधानमन्त्री र मन्त्रीले आदेश दिएर मात्र भएन, योजना, बजेट र तयारीलाई पनि हेर्नुपर्यो । वितरण प्रणालीलाई प्रविधिमैत्री बनाउनुपर्यो । कार्यान्वयन पक्षको नियमित अनुगमन गर्नुपर्यो । प्रदेशलाई जिम्मेवार बनाउनुपर्यो । परम्परागत शैलीबाट काम गरेर हुनेवाला छैन । पदमा रहेकाहरूलाई जिम्मेवार बनाउनुपर्यो । डब्लूएफपीजस्ता संस्थाले त सहयोगी भूमिका मात्र खेल्ने हुन् । मुख्य काम त सरकार र त्यसको नेतृत्व गर्नेहरूकै हो । कर्मचारी दक्ष नभएका पनि होइनन् । विज्ञहरूको कमी पनि छैन । मुख्य समस्या नेतृत्वमै छ । विकासमा नेतृत्वको भूमिका अहं हुन्छ । कुनै बेला चरम खाद्य अभाव झेल्ने गरेको भारत अहिले निर्यात गर्ने अवस्थामा पुगेको छ । खाद्य अभावदेखि नागरिकका कुनै पनि सरोकार सम्बोधन गर्न प्रधानमन्त्री गम्भीर बन्नुपर्छ । अनि मात्र अरू संयन्त्रले अनुसरण गर्छन् र देश अगाडि बढ्छ । नत्र जति ठूलो घोषणा गरे पनि कागजमै सीमित हुन पुग्छ ।"
भोका नागरिकभन्दा सहरी सुन्दरताको चिन्ता !,"(काठमाडौं)  बुधबार बिहान साढे १० बजे वीर अस्पतालतिरको खुलामञ्चको गेट छेवैमा भेटिए, रेशम बुढाथोकी । ह्वीलचियरमा रहेका उनले तौलियाले खुट्टा छोपेका थिए । ह्वीलचियरमै ब्याग उनिएको थियो । टाउकोमा टोपी अनि मुखमा मास्क थियो । ९ बजे खुलामञ्च आइपुग्नुपर्ने तर जाडो भएकाले उठ्नासाथ कोठाबाट निस्कन सकेनन् । घाम कुर्दाकुर्दै ढिला भइहाल्यो । अब उनी साढे १२ बजेसम्म भोकै बस्नुपर्ने भयो । हाम्रो सानो प्रयास ले निःशुल्क खाना बाँडेर गइसकेछ । बुढाथोकी भन्दै थिए, वीर अस्पतालका कुरुवा र मजस्ता छुटेकालाई खुवाउन फेरि साढे १२ बजेतिर आउँछन् । उनीहरूलाई नै कुरिबस्छु । कोठामा मट्टीतेल र दाल नभएकाले खुलामञ्चमा खान आउनुपरेको पीडा उनले पोखे । सिन्धुपाल्चोकका बुढाथोकीले दुवै खुट्टाका घुँडामुनिको भाग गुमाएको १२ वर्ष बित्यो । दाहिने हातको दुई औंला छैनन् । रगत बाक्लो हुने समस्याले बरोबर सताउँछ । कहिलेकाहीं बोली नै रोकिन्छ, अस्पताल पुगिहाल्नुपर्छ । ज्यान जोगाउनकै लागि ६२ वर्षका बुढाथोकी जमलमा एक्लै बस्छन् ताकि केही हुनासाथ ह्वीलचियर आफैं गुडाएर वीर अस्पताल पुग्न सकियोस् । उनले यो दुःख प्रधानमन्त्री केपी शर्मा ओलीसामु पनि पोखिसकेका रहेछन् । ओलीसँग उनको पहिलो भेट लगभग चार वर्षअगाडि ट्रमा सेन्टरमा भएको थियो । त्यहाँ उनीजस्ता अन्य अशक्त र असहाय व्यक्ति पनि थिए । त्यतिबेला मैले केपी ओलीको हात समाएर भत्ता बढाउनुपर्यो भनेको थिएँ, उनले मलाई धाप मार्दै ५ हजार पुर्याउँछु भनेका थिए तर अहिलेसम्म भएन, उनले भने । त्यसपछि दुई वर्षअगाडि भृकुटीमण्डपको चियापानमा पनि ओलीलाई भेटेर विपन्नता र अपांगताको सम्पूर्ण कागज बुझाएका रहेछन् । त्यतिबेला पनि म बुझेर हुनेसम्म गर्छु भनेका थिए, मैले फोन नम्बर पनि दिएको थिएँ तर वास्तै गरेनन् । बुढाथोकीको कमाइ भन्नु भत्ताबापतको ३ हजार रुपैयाँ मात्र हो । कोठाभाडा, औषधिमूलो, चामल, नुनतेल सबै आफैंले गर्नुपर्छ । कहिलेकाहीँ कसैकसैले सहयोग गर्छन्, त्यसैबाट भरथेग हुन्छ । अहिले बिहान यहाँ खुलामञ्चमा खान आउन थाल्या छु, अलि सजिलो भएको छ, यति भनेपछि उनलाई बोल्न गाह्रो भएछ, खल्तीबाट हल्स चकलेट झिकेर मुखमा हाले । केही दिनयता उनको चिन्ता झन् बढेको छ । उनले पनि थाहा पाइसकेका छन्, काठमाडौं महानगरपालिकाले खुलामञ्चमा खाना बाँड्न रोक्दै छ । त्यसैले बिहान कोठाबाट निस्कने बेला आज बाँड्न रोक्यो भने त भोकै परिन्छ भन्ने भयले सताउँछ । यहाँ खान नपाए भोकै हुने कति छन्, कति । कोही सात दिन, दस दिनमा खान पाइयो दाइ भन्छन् मलाई । पहिले पो काम गरेर खान्थे, अहिले त कामै पाउँदैनन् । अनि के खानु ? खाना बाँड्न रोक्यो भने यहाँ आउने आधा त भोकै मर्छन् होला, उनले रिसाउँदै भने, सरकार आफैंले खुवाउनुपर्ने, खुवाएन । अरूले खुवाइरहँदा किन रोक्नुपर्ने ? मेयरसँग मानवता छैन ? बुढाथोकीसँग कुरा गरिरहँदा सोलुखुम्बुका यम राई नजिकै आए । धन्न, उनले बिहान खान भ्याएछन् । खाएपछि नाम्लो बोकेर एक घण्टा रत्नपार्क, वीर अस्पताल वरपर र जमलतिर घुमेछन् तर भारी बोक्नै पाएनन्, कमाइ नभएपछि रन्थनिँदै खुलामञ्च आएको उनले सुनाए । जे पाए पनि गर्थें तर केही पाइन्न । घर बनाएको ठाउँमा पनि इन्डियनलाई मात्र काम दिन्छन्, निराश हुँदै उनले भने, यहाँ आएर भात खान्छु अनि दिनभर काम खोज्छु । ज्यामी काम गर्ने दोलखाकी पम्फा थापा पनि चैत १५ गतेदेखि यहीँ खाना खाइरहेकी छन् । आफूसँगै दुई साना छोरी पाल्नुपर्ने जिम्मेवारी छ उनलाई । तर नाम्लो बोकेर चारतिर डुल्दा पनि कमाइ नहुने उनले दुखेसो पोखिन् । लकडाउन लागेपछि त हामीलाई दशा लाग्यो, अहिले लकडाउन खुल्यो भन्छन् तर कालीमाटीमा तरकारी बोक्नसमेत पाइन्न, ४२ वर्षीया थापाले भनिन् । काम नपाउँदा पनि खुलामञ्चमा खान पाइरहेकी थिइन् तर यहाँ पनि खान बाँड्न नपाउने सुनेपछि उनको मन अत्तालिएको छ, सँगै महानगरपालिकासँग रिस बढेको छ । कि हामीलाई काम दिनुपर्यो, नत्र हाम्रो बालबच्चालाई पालिदिनुपर्यो । आफू केही नगर्ने, अरूले हामीलाई खुवाउँदा पनि रिस गर्ने ? ठूलो स्वरमा उनले भनिन्, जो खाना बाड्न दिन्नँ भनेर आउँछ, त्यसैसँग भिड्छौं हामी । पम्फाहरूले यस्तो पीडा पोखेको केही मिनेटमै खुलामञ्चबाट नजिकै रहेको राष्ट्रिय सभागृहमा काठमाडौं महानगरपालिकाका प्रमुख विद्यासुन्दर शाक्यले भने, कोही नगरबासी भोकै बस्नु पर्दैन तर खुलामञ्चसहित खुला ठाउँमा खाना बाँड्न रोक्नुपर्यो । काठमाडौंलाई मागिखाने सहरका रूपमा चिनाउने प्रयास नहोस् । उनको ज्यादा चिन्ताचाहिँ त्यसरी खाना वितरण गर्दा महानगरको सुन्दरता ह्रास भयो, लाज मान्नुपर्ने अवस्था आयो भन्नेतिर थियो । महानगरले शुक्रबार खुलामञ्चमा हठात् नगरप्रहरी पठाएर निःशुल्क खाना वितरणमा रोक्ने प्रयास गरेको थियो । त्यसपछि सोमबार सईको कमान्डमा आएका दस नगर प्रहरीले फेरि बिथोल्न खोजे । कोरोनाको सबल व्यवस्थापनमा फेल भएको महानगरले कोरोनाकै कारण रोजगारी गुमाएर बिहानबेलुका छाक टार्न नसकेका विपन्न नागरिकलाई अभियन्ताहरूले निःशुल्क खाना खुवाउँदा अवरोध गरेपछि चौतर्फी विरोध भयो । सञ्चार माध्यम र सामाजिक सञ्जालमा फैलिएको त्यही भ्रम निवारण गर्नेŁ भन्दै सोमबार महानगरले पत्रकार सम्मेलन गरेको थियो । जहाँ मेयर शाक्यले भने, खुलामञ्चमा खाना खुवाएर इज्जत बढ्दैन, सबैले देख्ने ठाउँमा होइन, सुरक्षित ठाउँमा खुवाउनुपर्छ । मेयरलाई अहिले यसो भने पनि चैत ११ गते लकडाउन भएलगत्तै स्वतन्त्र अभियन्ताहरूले खुलामञ्चसहित राजधानीका विभिन्न स्थानमा निःशुल्क खाना खुवाउन थालेका थिए । खाना वितरण रोक्नका लागि जनस्तरबाटै व्यापक गुनासो आएको मेयर शाक्यले जिकिर गरे । तर उनले कसले, कहाँ, कसरी यस्तो गुनासो गर्यो र एक्कासि रोक्नुपर्ने स्थिति आइलाग्यो भन्ने प्रश्नको जवाफ भने दिएनन् । बरु लकडाउनका दौरान महानगरले ३२ वटै वडामार्फत भोकै कोही पर्दैन, भोकले कोही मर्दैन भन्ने नाराका साथ बेरोजगार, अशक्त र असहायलाई खाना खुवाएको दाबी गरे । त्यस अवधिमा महानगरले १ लाख ५० हजारभन्दा बढी परिवारलाई राहत वितरण र २ लाख ५० हजार बढीलाई खाना खुवाएको शाक्यको दाबी छ । तर निःशुल्क खुवाउनभन्दा श्रम गर्न लगाउनुपर्छ, श्रमप्रतिको सम्मानमा जागृत गराउनुपर्छ, अल्छी बनाउनु हुन्न । सीप र सामर्थ्यको आधारमा जीवन निर्वाहका लागि पारिश्रमिक दिने जिम्मा हाम्रो हो, उनले भने । यसका लागि महानगरको कार्यपालिका बैठकले जीवन निर्वाहका लागि पारिश्रमिक कार्यविधि, २०७७ पारित गरेको उनले बताए । मेयर मात्र होइन महानगरका वडाध्यक्षहरूले पनि खुला ठाउँमा खाना बाँड्दा महानगरको प्रतिष्ठामा आँच आएको बताए । वडा नम्बर १० का अध्यक्ष रामकुमार केसीले भने, काठमाडौंको मुटुमै खुला रूपले खाना बाँड्दा गरिमा गुमेको छ । भीड जम्मा गरेर खाना खुवाउनु उचित होइन । त्यस्तै वडा १६ का अध्यक्ष मुकुन्द रिजालले व्यक्तिगत र राजनीतिक स्वार्थका लागि काठमाडौंलाई मागिखाने सहरका रूपमा चिनाउन खोजिएको आरोप लगाए । सुरक्षा विधि अपनाएर स्वस्थकर खाना खुवाउन पार्टी प्यालेसको व्यवस्था गरिदिने र त्यसको भाडा महानगरले तिरिदिने मेयर शाक्यले आश्वासन दिए । तर लकडाउनयता निरन्तर निःशुल्क खाना वितरण गरिरहेको हाम्रो सानो प्रयास का अभियन्ता पुकार बम भने पाँच महिनादेखि समन्वयका लागि महानगरसँग आग्रह गरे पनि सुनुवाइ नभएको बताउँछन् । नागरिकलाई खाना, छाना र नानाको व्यवस्था गर्नुपर्ने प्रधान दायित्व राज्यकै हो । हामीले समन्वयका लागि पटकपटक भन्यौं तर महानगरले सुन्दै सुनेन, बम भन्छन्, अहिले हटाइदिनुस् मात्र भनिरहेका छन्, प्रभावकारी विकल्प छैन । घरमै खान पुग्यो भने सडकमा आएर कसले खान्छ ? यत्ति त बुझिदिनुपर्यो नि । विपन्न नागरिकको पीडा महसुस गरेर नभई भ्रष्टाचार र लाज लुकाउन महानगरले एक्कासि निःशुल्क खाना वितरण रोक्न खोजेको उनको आरोप छ । यद्यपि उनले महानगरले पार्टी प्यालेसको प्रबन्ध गरिदिए त्यहीं खाना खुवाउने बताए । काठमाडौंको सौन्दर्यप्रति निकै संवेदनशील देखिएका मेयर शाक्यले त यतिसम्म भन्न भ्याए, खुलामञ्चमा खाना बाँडेर विपन्नता देखाएकाले काठमाडौंको ऐतिहासिक र साँस्कृतिक सहरको परिचय धुमिल भएको छ । यस्तै भइराख्ने हो भने विदेशमा बस्ने नेपालीले त्यहाँका मान्छेसँग कसरी आँखामा आँखा जुधाएर कुरा गर्न सक्छन् ? मेयरले यसो भनिसक्दा पनि साढे १२ बजेको थिएन, यता खुलामञ्चमा रेशम बुढाथोकीको पेट खाली नै थियो, ह्वीलचियरमै खाना कुरिरहेका थिए ।"
अब बिमाले नझुलाओस्,"सरकारको एकपछि अर्को निर्णयले निराश बनेका कोरोना संक्रमितमध्ये कतिपयमा नवनियुक्त अर्थमन्त्री विष्णु पौडेलको एउटा निर्देशनले केही आशा जगाएको छ । बिमा व्यवसायकै साख खस्किने गरी बिमितलाई रकम प्रदान गर्न आलटाल गर्दै आइरहेका बिमा कम्पनीहरूलाई अर्थमन्त्रीले एक साताभित्र भुक्तानी दिइसक्न निर्देशन दिएका छन् । त्यसो त, मुलुकमा सबै पेसाव्यवसाय थितिमा चलेका हुन्थे भने अर्थमन्त्रीले यो निर्देशन दिइरहन आवश्यकै पर्दैनथ्यो, कोरोना बिमा मापदण्ड २०७७ अनुसारै कम्पनीहरूले स्वतः सात दिनभित्र भुक्तानी दिइसक्नुपर्थ्यो । त्यसैले, अब पनि अर्थमन्त्रीको निर्देशन त्यतिबेला मात्रै अर्थपूर्ण हुनेछ, जतिबेला मापदण्ड पुगेका सबै बिमितले सम्झौताबमोजिमको भुक्तानी पाउनेछन् ।संक्रमण हुँदा खर्च दिने भन्दै बिमा योजना ल्याएका व्यवसायीले अहिले विभिन्न बहानामा भुक्तानीमा आलटाल गरेका छन् । कम्पनीहरूले भनेअनुसारै मापदण्ड पुगेका संक्रमितले समेत दाबी भुक्तानी पाएका छैनन् । यसर्थ, तालुक अर्थ मन्त्रालयको संरचना र अर्थमन्त्रीले मापदण्ड कार्यान्वयन पक्षलाई बढी ध्यान दिनुपर्छ । कोरोना बिमाबारे यसअघि पनि सरकारी निकायहरूले समयमै भुक्तानी गर्न दिएको निर्देशनको पालना भएको छैन । नियामक निकाय बिमा समितिकै मिलेमतोमा कम्पनीहरूले ती निर्देशनको खिल्ली उडाएका छन् । अब पनि यही परिस्थिति रहिरहन हुँदैन ।गत सातासम्म परेको बिमा दाबीमध्ये करिब ९० प्रतिशतको रकम भुक्तानी हुन बाँकी छ । दाबी भुक्तानी नपाएपछि बिमा कम्पनी र नियामक निकाय बिमा समितिको चौतर्फी विरोध हुँदै आएको छ । कोरोना महामारीको जोखिम सुरक्षण गर्न बिमा समितिको निर्देशनमा गत वैशाख ७ देखि कोरोना बिमालेखको बिक्री सुरु भएको हो । बिमाको आधारभूत सिद्धान्तअनुसार भने महामारीको बिमा हुँदैन । तैपनि लोकप्रिय हुन बिमक संघ र बिमा समितिले यस्तो योजना ल्याएका हुन् । सुरुमा १ लाख र ५० हजार रुपैयाँ बिमांक भएका दुईवटा बिमालेख जारी भएका थिए ।कोरोना परीक्षणमा पोजेटिभ रिपोर्ट आए बिमा दाबी पाउने नीति बनाइएको थियो । तर, संक्रमणमा वृद्धिसँगै बिमितहरू बढ्दै जाँदा कम्पनीहरू पछि हट्दै गए । जेठ २१ गते त बिमा कम्पनीहरू बिमा योजना बन्द गर्नुपर्ने प्रस्ताव लिएरै बिमा समिति पुगेका थिए, त्यसमा समिति पनि सहमत भयो । एक दिन यो योजना स्थगित पनि भयो । तर त्यसको विरोध भएपछि विभिन्न कडा सर्त राखी बिमा बिक्री खुला गरियो, तैपनि अहिले कम्पनीहरूले सितिमिति यस्तो बिमा गर्न मान्दैनन् । सरकारले चालु आर्थिक वर्षको बजेटमा सबै राष्ट्रसेवक कर्मचारीको निःशुल्क स्वास्थ्य बिमा गर्ने र सर्वसाधारणलाई पनि कोरोना शुल्कमा ५० प्रतिशत अनुदान दिने व्यवस्था गरेको छ । यहीकारण, सरकारले बिमाको दायित्व आफूले पनि बहन गर्ने भन्दै यो योजना बन्द नगर्न भनेपछि पुनः बिमालेख बिक्री सुरु भएको हो ।संक्रमितको संख्यासँगै बिमा गर्ने पनि बढे, दाबी भुक्तानी माग्ने पनि थपिँदै गए । अनि निजी प्रयोगशालामा परीक्षण गरिएका रिपोर्टलाई मान्यता नदिने भन्दै बिमा कम्पनीहरूले फेरि दाबी भुक्तानीमा ढिलाइ गर्न थाले । त्यसको चर्को विरोध भएपछि गत भदौं २८ मा मापदण्ड परिमार्जन गरी निजी प्रयोगशालाका रिपोर्टले पनि मान्यता पाउने बनाइयो । तर करिब डेढ महिना भइसक्दा पनि एउटा पनि निजी रिपोर्टले दाबी भुक्तानी पाएको छैन ।सहमतिअनुसार कोरोना बिमामा परेका दाबीमध्ये पहिलो १० हजार जनाको दाबी भुक्तानी बिमा कम्पनीले नै भुक्तानी गर्नुपर्नेछ । त्यसपछिको थप १० हजार दाबी भुक्तानी नेपाल पुनर्बिमा कम्पनीबाट र थप ५ हजारको दाबी भुक्तानी बिमा कम्पनीहरूको महाविपत्ति कोषबाट बेहोरिनेछ । उल्लिखित २५ हजारपछिको थप १० हजार दाबी भुक्तानी बिमा समितिले बेहोर्नेछ । त्यसभन्दा माथिको दाबी भुक्तानीबापतको सबै दायित्व सरकारले बेहोर्ने जनाइएको छ । यसको अर्थ ३५ हजार जनाभन्दा बढीलाई दाबी भुक्तानी दिनुपर्ने अवस्थामा त्यो खर्च सबै सरकारले बेहोर्नेछ ।यस्तो व्यवस्था हुँदाहुँदै पनि समयमा दाबी भुक्तानी नभएकै कारण बिमा कम्पनीहरूप्रति सर्वसाधारणको विश्वास गुम्दै गएको छ । अप्ठेरो परेको समयमा राहत होला भन्ने उद्देश्यले मानिसले बिमा गरेका हुन्छन् । तर चाहिएको समयमा भुक्तानी नपाउँदा बिमाप्रति आम धारणै नकारात्मक बन्न जान्छ । त्यसैले ग्राहकलाई सरल तरिकाले तोकिएको सुविधा रकम दिन कम्पनीले आनाकानी गर्नु हुँदैन । खासमा, नियामक निकाय बिमा समितिकै भूमिका शंकास्पद भएकाले पनि समस्या बढेको हो । उसले अहिलेसम्म यसबारे कुनै अनुगमन गर्ने, निर्देशन दिने, भुक्तानीका लागि दबाब दिने काम गरेकै छैन । विद्यमान नीतिगत व्यवस्थाभित्र रहेर गरिएको कार्यको पालना नगर्ने कम्पनीहरूलाई कार्यान्वयनका लागि दबाब दिनुपर्नेमा उसले उल्टै उनीहरूकै समर्थन गर्दै आएको देखिन्छ ।तोकिएको भुक्तानी पाउनु मापदण्ड पुगेका बिमितहरूको अधिकारै हो । यसअघिका कतिपय निर्देशनको बिमा कम्पनीहरूले बेवास्ता गरेका कारण मापदण्ड पुगेका सबै बिमितले समयमै दाबी भुक्तानी पाएनपाएकोबारे अर्थमन्त्रीले नजिकबाट नियाल्नुपर्छ । यसका लागि नियमन, समन्वय तथा सहजीकरण गर्ने काम नियामक निकाय बिमा समिति र अर्थ मन्त्रालयले गर्नुपर्छ । बिमा कम्पनीहरू आफ्नो पेसागत दायित्वप्रति नै गैरजिम्मेवार बन्ने अवस्थाको अन्त्य हुनुपर्छ र बिमितले समयमै भुक्तानी पाउनुपर्छ ।"
नेताको थेगो ॅजनचाहना,"२०१७ साल पुसमा महेन्द्र शाहले र २०६१ सालमा ज्ञानेन्द्र शाहले आफैं शासन चलाउने रहर गर्दा धेरैपटक जनचाहना र जनता को नाम लिएका थिए । यो देशमा रामराज्य नै ल्याउने हिसाबले २०५२ सालदेखि महान् जनता लाई उकासेर महान् जनयुद्ध चलाइयो । गणतन्त्रपछि क्रमशः सर्वहाराको नेतृत्व गर्ने पाँच जना प्रभावशाली नेताको नेतृत्वमा अहिले सातौं कम्युनिस्ट सरकार चल्दै छ । तर सिंगापुर, स्विट्जरल्यान्ड बनाउने भनिएको नेपाल, भुटान जत्तिको पनि बन्न सकेन । पछिल्लो आम निर्वाचनमा जनताको चाहना अनुसार दुई कम्युनिस्ट पार्टीबीच एकता भयो भनियो । दुईतिहाइनजिकको स्थिर र शक्तिशाली कम्युनिस्ट सरकार पनि बन्यो । गरिबी, बेरोजगारी, पछौटेपनले पहिल्यैदेखि गाँजेको र अहिले कोरोना महामारीले पनि अस्तव्यस्त बनाएको देशमा सत्तासीन कम्युनिस्ट सरकारले अहोरात्र खटिएर जनहितका काम गर्नुपर्ने हो । तर, आफ्नो न्यूनतम कर्तव्य भुलेर सत्तास्वार्थ र किचलोमा समय गुजार्न थालिरहेछ । स्वार्थ मिल्दा केही दिन सामसुम भएजस्तो हुने अनि फेरि आआफ्नो रणनीति बनाउन थालिहाल्ने दुई अध्यक्षको प्रवृत्ति देख्दा जनचाहनाको त कुरै छोडौं, सबै नेताको चाहना पनि नभई खासगरी दुई नेताको स्वार्थपूर्तिका लागि एकता गरिएको रहेछ भन्ने प्रस्ट भएको छ । यस्तोमा पनि केही नेता जनताको चाहनाविपरीत पार्टी विभाजन हुने भयो भनेर चिन्तित देखिन्छन् । एकता नै नभएको पार्टी फुट्न लाग्दा केको चिन्ता ! अझै पनि जे हुन्छ सत्तास्वार्थ र दम्भका कारण जनताको चाहना का नाममा हुन्छ । इन्द्रकुमार श्रेष्ठ, ओखलढुंगा"
रोगभन्दा भोकको चिन्ता,"कोरोनाको सन्त्रास उत्कर्षमा पुगेको बेला रोजगारीका लागि भारत गएका कामदार अनेक दुःखकष्ट, हन्डर सहदै नेपाल फर्कन बाध्य भए । जसोतसो क्वारेन्टिन, आइसोलेसनको कठिन समय व्यतीत गरी घर पुगेकाहरूको आफ्नै थातथलोमा दस नंग्रा खियाएर जीविका चलाउने उत्कट आकांक्षा थियो । कृषिकर्मलाई उचाइमा पुर्याउने अभिलाषा थियो । तर ४५ महिनायताको सरकारी रवैयाले फर्किर्एका कामदार निराश बन्न थालेका छन् । केन्द्रदेखि गाउँसम्म कृषि पेसा उपेक्षित बनेको देखेपछि हातमुख जोड्ने आधार समाप्त भएको महसुस गर्न बाध्य भएका छन् । सिँचाइको अभाव, बंगलादेशबाट पैंचो माग्दा पनि नआइपुगेको रासायनिक मलको दन्त्यकथा, कृषकमारा बिचौलियाहरूको बिगबिगी, उन्नत बीउविषादीउपकरणको अपर्याप्तता, कृषि ऋणमाथि अत्यधिक ब्याजदर, आर्थिक अनुदान र बजारीकरणको अभाव किसानले झेल्नुपरेको छ । जनताको आवश्यकता, दुःखकष्टदेखि बेखबर सत्ताधारीको विलासिता लगायतका परिदृश्यबाट किसान आशावादी बन्ने कुरै भएन । यसरी मर्माहत बनेका व्यक्ति कोभिड१९ को समेत परवाह नगरी कामको खोजीमा फेरि भारत फर्कन बाध्य भएका छन् । कर्मथलो उतै बनाउन विवश छन् । खासगरी प्रदेश ७, त्यसपछि ५ र ६ बाट चाडपर्वको मुखमा दिनहुँ हजारौंको संख्यामा बिदेसिन बाध्य हुँदा पनि संघ, प्रदेश सरकार चिन्तित देखिएको छैन । रोजगारी सृजना गर्ने काममा सिन्को भाँचेको देखिँदैन । वार्षिक बजेटको दुई तिहाइभन्दा बढी रकम सरकारले तलब, भत्ता, भौतिक सुविधामा खर्च गर्न थालेपछि विकासमा पूर्णविराम लाग्न बेर लाग्ला र ? रोजगारी सिर्जना र आर्थिक, सामाजिक सुधार ल्याउन असमर्थ प्रादेश सरकारहरूले स्वमूल्यांकन गर्नुपर्छ । भुवनेश्वर शर्मा, चन्द्रागिरि२, काठमाडौं"
"कर असुल्ने, उपचार नगर्ने !","ओली सरकार पूर्ण रूपमा असफल भइसकेको छ । एकपछि अर्को विवादित निर्णय गरेर भ्रष्टाचारलाई नै यसले मलजल गरिराख्यो । जनहितका लागि माखो मार्न सकेन । यो विषम परिस्थितिमा जतिसुकै समृद्धिको नारा घन्काए पनि, त्यसको महत्त्व छैन । कोरोनाकालमा जनताको जीवन जोगाउनु सरकारको पहिलो प्राथमिकता हो । संविधानमै स्वास्थ्यसम्बन्धी मौलिक हकबाट जनतालाई वञ्चित गर्नु हुन्न भनिएको छ । कोरोना महामारीको भयावह स्थितिमा पनि सरकारले उक्त प्रावधानको पालना गरेन । निमुखा जनताको उपचार गर्न नचाहने सरकारले भीभीआईपीका लागि ४ अर्ब रुपैयाँ औषधि उपचारमा खर्च गरेको समाचार बाहिर आएको छ । कर लिने बेला कसेर लिने अनि गरिब जनताको उपचार गर्न सक्दिन भन्न पाइन्छ ? यो प्रश्न आम नेपालीको हो । नेताहरूलाई सरकारी अस्पतालले विशिष्ट कक्ष छुट्याएको हुन्छ । तर, त्यहाँ उपचारका लागि कोही जाँदैनन् । यस्ता कक्षहरू माकुरोको जालो र कसिंगरले भरिएका छन् । सामान्य रुघाखोकी लाग्दा पनि नेताहरू सरकारी ढुकुटीमा विदेश पुग्छन् । के गणतन्त्र यसैका लागि हो ? यति धेरै कष्ट जनताले राजा र राणाको शासनकालमा पनि बेहोरेका थिएनन् । यही कष्ट बेहोर्न हामीले गणतन्त्र ल्याएको हो ? पानीजहाज, रेलका ठूलठूला सपना बाँड्ने सरकारले वर्षौंदेखि भत्किएका बाटाहरू बनाउन सकेन । टुँडिखेलमा एक छाक भात खान लाइन बसेकाहरूको समस्या बुझ्न सकेन । उल्टो त्यहाँ खाना खुवाउन महानगरले रोक लगायो । कोरोना संक्रमित हुँदा सोल्टी होटोलमा बस्ने मेयरसाबले गरिब जनता भोकै बसेका देखेनन् । आफूले केही नगर्ने अनि अरूले गरेको पनि देखी नसहने ? दिनदिनै कोरोनाबाट मृत्यु हुनेहरूको संख्या बढ्दै गइरहेको छ । संक्रमितहरूको उपचार हुन छाडिसक्यो । यस्तो संकटको बेला जनताको पक्षमा बोलिदिने कोही छैन । प्रतिपक्षी दल र मानवअधिकार आयोग कता हरायो ? पुरुषोत्तम घिमिरे, जोरपाटी, काठमाडौं"
महानगरको दम्भ,"पछिल्लो समय नेपाली राजनीतिमा मानवता हराउँदै गएको प्रस्ट भइरहेछ । त्यसैको पछिल्लो उदाहरण हो खुल्लामञ्चमा खाना नबाँड्नू भन्ने महानगरको आदेश । यस्तो आदेश जिम्मेवार निकायले कसरी दिन सक्छ वा मिल्छ ? लगभग ६ महिना लामो लकडाउनका कारण बेरोजगार भएका सामान्यजन अहिले आफ्नो दैनिकीसमेत चलाउन नसक्ने भएका छन् । सरकारले त्यस्ता मारमा परेकाहरूका लागि केही काम गरेको छैन । सरकार अनुपस्थित भएपछि केही मनकारी व्यक्तिसंस्था मिलेर यति लामो समयदेखि राजधानीका विभिन्न ठाउँमा हजारौं नागरिकलाई खाना खुवाइरहेका छन् । पेट भरिदिनेहरूको सम्मानमा केही बोल्नु त परै जाओस्, घुमाउरो भाषा प्रयोग गरी अबउप्रान्त खाना खुवाइए जेल हाल्ने धम्की महानगरले दिइरहेछ । महानगरले कसलाई तर्साएको ? जननिर्वाचित मेयरले यस्तो भाषालाई सच्याउनुपर्छ । अन्यथा भोलि समाजले बहिष्कार गर्ला । जनप्रतिनिधिको जागिर पाँच वर्षका लागि हो, त्यसपछि सुखसुविधा छाडी जनतासँगै बाँच्नुपर्छ । यति सामान्य कुरा पनि उनीहरूले किन बुझिरहेका छैनन् ? आफ्नो दायित्वभित्र पर्ने काम अरूले बिनाकुनै स्वार्थ गरिदिँदासमेत आफूलाई कमजोर बनाइएको महसुस गर्ने यी कस्ता जनप्रतिनिधि हुन् ? उनीहरूमा किन यति विघ्न दम्भ छ । टुँडिखेलमा खाना खाने व्यक्तिहरू को हुन् भन्ने बुझ्न किन नसकेका ? के जननिर्वाचितका शत्रु निरीह नागरिक हुन् ? रामकृष्ण बराल, जोरपाटी५ काठमाडौं"
जनताको आड बन्नुपर्ने बेला लाचार सरकार,"हुनै छाड्यो कन्ट्याक्ट ट्रेसिङ समाचारले कोरोना महामारीको भयावह पाटोलाई देखाएको छ । आगामी दिनमा स्थिति झनै डरलाग्दो बन्ने निश्चत छ । ओली सरकार कोरोना महामारी रोकथाम गर्ने जिम्मेवारीबाट पन्छिएको छ । सरकारसँग देशलाई कोरोनामुक्त बनाउने योजना विगतमा पनि थिएन र अहिले पनि छैन । बिहानबेलुका खान पनि धौधौ पर्ने जनता, संक्रमित भए मृत्यु कुर्नुबाहेक अन्य विकल्प छैन । हुन त यसको खोप बनेको छैन, तैपनि समयमै सामान्य उपचार पाए ज्यान बँच्न पनि सक्छ । परीक्षण र संक्रमितहरूको उपचार निःशुल्क गर्दा सरकार हाम्रो साथमा छ भन्ने महसुस त हुन्थ्यो । सक्नेले पैसा दिने र नसक्नेहरूका लागि सरकारले उपचार गर्ने भनिए पनि व्यवहारमा कार्यान्वयन भएको छैन । कोरोना परीक्षणका लागि शुल्क लिने भनेपछि निमुखा जनताले परीक्षण गर्न हच्किएका छन् । संक्रमितको सम्पर्कमा आएका व्यक्तिहरूले पनि परीक्षण गर्न छाडेका छन् ।पैसा नहुनेको उपचार गर्ने भने पनि पैसा हुने र नहुने व्यक्ति छुट्याउने कुनै मापदण्ड सरकारसँग छैन । निःशुल्क उपचारका लागि स्थानीय तहले निमुखा हो भनेर सिफारिस गर्नुपर्छ भनिए पनि प्रक्रिया निकै लामो छ । काठमाडौं बसेकाहरूलाई आफू निमुखा भएको सिफारिस लिन, गाउँ पुग्न सक्ने अवस्था छैन । कोठामा बसेकाहरूलाई यहीँको स्थानीय सरकारले निमुखा हो भन्ने सिफारिस दिन्छ कि दिँदैन ? यस्तो महामारीमा संक्रमितहरूलाई सिफारिसको झमेला भिराइदिएर सरकारले दुःख दिने काम गरिरहेको छ । अस्पतालमा खर्च छैन भनेर विपन्नताको फारम भर्यो भने निःशुल्क उपचार पाइन्छ भने पनि अस्पतालहरूले स्थानीय सरकारको सिफारिस माग्ने गरेका छन् । कन्ट्याक्ट ट्रेसिङलाई द्रुतगतिमा स्थानीय तहले अगाडि बढाउँदा त संक्रमण दर उच्च भएको थियो । अब ट्रेसिङ नै नहुने भएपछि त झन् के होला ?सरकारी निर्णयले ३ करोडमध्ये आधा नेपालीलाई कोरोनाको सिकार बनाउने पक्का छ । उच्च तहका कर्मचारी र नेताहरूको खर्च कटौती गर्ने योजना सरकारले बनाउँदैन । उल्टो जनताको उपचार कटौती गर्न डटेर लागेको छ । सभाहल, भ्युटावर बनाउने खर्च कटौती हुँदैन । उपचार गर्न सकिन्न भनेर मन्त्रीले पहिल्यै भनेका थिए, अहिले व्यवहारमै कार्यान्वयन भयो । सरकार तानशाही भएर जनताको अधिकार कुण्ठित गर्न लालायित छ । प्रतिपक्षी दलले आफ्नो नेताको उपचारका लागि सरकारले एयर एम्बुलेन्स व्यवस्था गरेर विदेश लानुपर्छ भन्दै प्रधानमन्त्रीलाई फोन गर्न भ्याइसक्यो । तर, संक्रमितको उपचार निःशुल्क गर भनेर दबाब दिन सक्दैन । जनता निरीह भएर छटपटाउँदै छन् । र, उनीहरूको पीडालाई बुझिदिने कोही छैन । गोविन्द विक, बूढानीलकण्ठ१२, काठमाडौं"
तथ्यांकको शताब्दीमा हाम्रो निरीहता,"नेपालमा तथ्यांकविश्वभर तथ्यांक संकलन, भण्डारण र विश्लेषणमा यति धेरै फेरबदल आउँदा नेपालमा यसको अवस्था सन्तोषजनक छैन । अक्सर नेपालमा तथ्यांकलाई मिथ्यांक पनि भन्ने गरिएको सुनिन्छ जुन कतिपय अवस्थामा ठीकैजस्तो लाग्छ । उदाहरणका लागि, केन्द्रीय तथ्यांक विभागले प्रकाशित गरेको लिभिङ स्ट्यान्डर्ड सर्भे, २०१०११, भाग १ को पृष्ठ ३ मा लगभग ४३ प्रतिशत घरधुरीका एक सदस्य घरबाहिर (विदेश वा अन्यत्र) रहेको लेखिएको छ भने, पृष्ठ १३३ मा त्यो संख्या जम्माजम्मी ५३ प्रतिशत भनेर लेखिएको छ । केन्द्रीय तथ्यांक विभागको मात्रै होइन, कृषि मन्त्रालयले दुई वर्षअघि दुईपटक सार्वजनिक गरेको धान उत्पादनको तथ्यांक फरकफरक थियो । सोही मन्त्रालयका अनुमानित तथ्यांकहरू हेर्दा निकै शुद्घ देखिन्छन् । जस्तै ः २०७४ सालमा धान रोपाइँ हुने क्षेत्र भनेर दिइएको अंक थियो १४ लाख ६१ हजार ५४५ हेक्टर । अनुमानित तथ्यांकमा पनि एक हेक्टरको हिसाब कसरी आउँछ भनी पंक्तिकारले जिज्ञासा राख्दा कृषिमन्त्री घनश्याम भुसालले नेपालमा कृषिको भरपर्दो तथ्यांक नभएको भन्दै त्यसलाई व्यवस्थित गर्न आफू लागिपरेको बताएका थिए ।केही अध्येता र सञ्चारमाध्यमले अध्ययनअनुसन्धानका सिलसिलामा भेटेका यी त्रुटिहरूले नेपालमा तथ्यांकको दुरवस्था देखाउँछन् । यसरी खोतल्ने क्रममा उजागर भएको गलत तथ्यांक निजगढ विमानस्थलको ईआईए प्रतिवेदन पनि हो । र, त्यस्ता तथ्यांकीय त्रुटिहरूसँगै पछिल्लो समयमा कोभिड१९ को मृत्युसंख्या पनि जोडिएको छ । तीन फरक निकाय स्वास्थ्य मन्त्रालय, प्रदेशहरूका सामाजिक विकास मन्त्रालय र नेपाली सेनाले संकलन गरेका मृत्युसम्बन्धी तथ्यांकमा ठूलो बेमेल देखिएको छ । राष्ट्रिय गौरवका आयोजना र मात्र केही सय हाराहारी तथ्यांकको संकलनमा त हाम्रो यस्तो ह्वास्लाँगे पारा छ भने राष्ट्रिय स्तरमा गरिएका ठूला सर्वेक्षणहरूको तथ्यांकीय शुद्घता कस्तो होला ?तथ्यांकको अशुद्घतासँगै नेपालको ठूलो समस्या भनेको संकलित तथ्यांकको सहज उपलब्धता र पहुँच हो । तथ्यांकको पहुँच र उपलब्धताले खोजअनुसन्धानलाई बढाउँछ । गतिलो तथ्यांकमा आधारित अध्ययनले देशका नीतिनिर्माणमा ठूलो सहयोग पुर्याउँछ । हाल नेपालमा तथ्यांकको उपलब्धता र पहुँच पहिलेको भन्दा राम्रो भए पनि संकलित तथ्यांक विविध कारणले लुकाउने, पुनर्प्रयोग गर्न अनुपयुक्त बनाइदिने वा सरकारी तथ्यांक पनि बेच्ने प्रवृत्ति छ । उदाहरणका लागि, नापी विभागले संकलन गरेको नेपालको ट्रोपोग्राफिक म्याप र जल तथा मौसम विज्ञान विभागले संकलन गरेका मौसमसम्बन्धी तथ्यांकहरू किन्नुपर्छ । ती दुवै विभागको काम अध्ययनअनुसन्धानलाई सघाउनका लागि तथ्यांक संकलन र वितरण गर्नु हो । सांगठनिक नीतिनियम जटिलसहज जे भए पनि कतिपय अवस्थामा तथ्यांकको पहुँच सम्बन्धित निकायको फाँट हेर्ने कर्मचारीको नियत, मुड र फुर्सदमा भर पर्छ । त्यस्ता कर्मचारीलाई अध्ययनको प्रकाशनमा मानार्थ लेखक बनाउने सहमतिपछि मात्रै तथ्यांक पाइने गरिएको कटु सत्य अध्येता वृत्तमा प्रशस्त सुनिन्छ ।तेस्रो, ठूलो स्रोत खर्चेर संकलित तथ्यांक बिनाविश्लेषण थन्किनु र नीति कार्यान्वयनमा त्यसको प्रयोग नहुनु हो । उदाहरणका लागि, यो पंक्तिकार फागुन २९ गते अस्ट्रेलियाबाट नेपाल फर्कियो । त्यति बेलासम्म नेपालमा कोरोना भाइरस देखिइसकेको थियो । सम्भवतः कन्ट्याक्ट ट्रेसिङ गर्न आउने यात्रुहरूका लागि विमानस्थलमा फारम भर्न लगाइएको थियो । त्यसको केही समयपछि विदेशबाट आएका मानिसहरूमा कोरोना संक्रमण देखिन थाल्यो । मैले त्यही फारमका आधारमा आगन्तुकहरूको कन्ट्याक्ट ट्रेसिङ किन नगरेको भनेर स्वास्थ्य मन्त्रालयका उच्चस्तरीय कर्मचारीसँग जिज्ञासा राख्दा त्यसरी संकलन गरिएको फारमको पोको खोल्न नपाएको बताए । विश्लेषणबिनाको तथ्यांक भनेको अप्रशोधित तेलजस्तै हो काम नलाग्ने फोहोर । तेललाई इन्धन, प्लास्टिक आदि बनाउन प्रशोधन गर्नुपरे जस्तै तथ्यांकलाई पनि प्रयोग गर्न प्रशोधन गर्नुपर्छ ।एकातिर तथ्यांक संकलनमै त्रुटि, थप अशुद्घ नै भए पनि संकलित तथ्यांकमा असहज पहुँच र कतिपय संकलित तथ्यांकहरू उपयोग नै नहुनुका कारण नेपालका अधिकांश योजना र नीतिनियम प्रमाणमा आधारित हुनुभन्दा हचुवामा चलेका छन् । कोभिड१९ नियन्त्रणमा लागू गरिएका लकडाउन र फुकुवा, जोरबिजोर प्रणाली, स्वास्थ्य सुविधाको वितरणको कुनै पनि कार्यक्रम प्रमाणमा आधारित निर्णयजस्तो देखिँदैन ।अन्त्यमा, अक्सर नेपालमा देखिने रेल, पानीजहाज, भ्युटावर, स्वागतद्वारजस्ता कुराहरूलाई मात्रै विकास ठानेको बुझिन्छ । तथ्यांक संकलन, भण्डारण, वितरण र उपयोगको पूर्वाधार निर्माणमा, जसले आवश्यकता पहिचान, सेवा प्रवाहजस्ता कुरामा प्रत्यक्ष योगदान दिन सक्थ्यो, त्यति ध्यान नपुगेको देखिन्छ । उदाहरणका लागि, सरकारी वार्षिक नीति र कार्यक्रममा विद्युतीय राष्ट्रिय परिचयपत्र बनाउने भनी घोषणा गरेको लगभग दस वर्षपछि मात्रै हाल त्यसको वितरण सुरुआत भएको छ । त्यो कहिले सकिन्छ, अझै थाहा छैन । अंग्रेजीमा भनिन्छ यदि तिमीले नाप्न सकेनौ भने त्यसको व्यवस्थापन र सुधार पनि गर्न सक्दैनौ । त्यसैले हाम्रा तमाम व्यवस्थापकीय कमजोरीहरूका पछाडि तथ्यांक उपयोगको अभाव पनि एक प्रमुख कारण हो । रामायण कथाको उत्कर्षमा रावणको मृत्यको सूचना विभीषणले रामलाई चुहाएपछि मात्रै रामले रावणवध गर्न सके । सूचनाको महत्त्व परापूर्वकालमा त त्यति धेरै थियो भने, तथ्यांकको शताब्दी भनिने अहिले यसको महत्त्व झन् असीमित छ । संसारका ठूला प्रविधि कम्पनीहरूले यो नयाँ तेल को महत्त्वलाई बुझे, उनीहरू धनी भए । कोभिड१९ नियन्त्रणमा सफल देखिएका राष्ट्रहरूले पनि यसको महत्त्व बुझे, सफल भए । त्यसैले हामीले यसको महत्त्व आत्मसात् गर्न ढिला भइसकेन र ?"
न्याय परिषद् र नेपाल बार,"न्यायपालिकाको स्वतन्त्रता, जनआस्था, गरिमा, इमानदारी, न्यायिक अनुशासन लगायतमा ह्रास ल्याउने काम न्याय परिषद्बाटै भएको छ भन्ने धारणाले कानुनजगत् एवं न्यायका याचकमा ठोस रूपमा मान्यता पाउँदै गएको छ । न्याय परिषद्मा सदस्यको प्रतिनिधित्व गर्ने काम संविधानको धारा १५३ ले नेपाल बार एसोसिएसनलाई समेत सुम्पेको छ । तसर्थ, माथि उल्लेख गरिएको धारणालाई प्रमाणित र यथार्थ मान्ने हो भने बार एसोसिएसन पनि न्यायालयको पवित्रता समाप्त गर्नतर्फ उन्मुख छ भन्नुपर्ने हुन्छ । न्यायपालिका एवं न्याय परिषद्को नेतृत्वकर्ताका हैसियतले प्रधान न्यायाधीश पनि यसबाट अछुतो रहने प्रश्न आउँदैन । यसमा जवाफदेह हुनुपर्नेमा मूलभूत रूपमा प्रधान न्यायाधीश प्रत्यक्ष एवं परोक्ष रूपमा पहिला क्रममै रहनेमा सायदै विमति रहला । न्यायपालिकाको पवित्रतामा ह्रास ल्याउने कार्य खास गरी अन्तरिम संविधानमा बार एसोसिएसनले प्रतिनिधि पठाउने व्यवस्था गर्नुका अतिरिक्त प्रधानमन्त्रीले नियुक्त गर्ने प्रतिनिधिसमेत राखिएपछि राजनीतिक व्यक्तिको प्रतिनिधित्व ज्यादा हुन गई न्यायाधीश नियुक्तिको प्रक्रिया पवित्रताउन्मुख हुन नसकेकाले भएको कतिपयको बुझाइ छ ।न्यायपालिका, न्यायकर्ता एवं निर्णयहरूमाथि अनेकौं टीकाटिप्पणी भैरहेको परिवेशमा न्याय परिषद्को प्रतिनिधिका लागि नेपाल बारबाट सिफारिस भई जान इच्छुक वरिष्ठ अधिवक्ताअधिवक्ताहरूले व्यक्तिगत विवरण पेस गर्नू भनी सार्वजनिक सूचना आह्वान भएको छ । आगामी दिनमा न्यायपालिका कस्तो बनाउने र कस्तो प्रतिनिधिले न्यायपालिकाको गरिमा, प्रतिष्ठा उचो राख्न मद्दत, प्रयत्न र अग्रगामी पहल गर्न सक्छ भन्नेबारे घनीभूत छलफल चलाउने उपयुक्त अवसर यही बेला हो । तसर्थ अहिले नेपाल बारको नेतृत्व गर्ने प्रतिनिधि छनोटमा सम्बद्ध सबै चनाखो हुनुपर्छ । र, यसमा नेपाल बारको सदस्यका हैसियतले सकारात्मक पहल लिनु सम्पूर्ण कानुन व्यवसायीको दायित्व हो । उक्त पदमा नियुक्त हुन इच्छुक वरिष्ठ अधिवक्ता तथा अधिवक्ताहरूले माग भएबमोजिमको योग्यताका आधारमा आफ्नो आवश्यक विवरण बारलाई उपलब्ध गराउनुभएकै होला ।नेपाल बारले प्राप्त गरेका नामहरूमा कानुनतः सबै योग्य हुनेमा विवाद छैन, तर कानुनतः योग्य भएका आधारमा मात्र न्याय परिषद्मा नियुक्ति गर्न मिल्ने हुँदैन । कानुनतः योग्यमध्येबाट पनि वर्तमान न्याय परिषद्का समस्यालाई सम्बोधन गर्ने दृढ इच्छाशक्ति भएको कानुन व्यवसायी नै वास्तविक अर्थमा योग्य प्रतिनिधि हुन सक्छ । र, कानुन र न्यायमा उत्तरदायी भई पारदर्शिताका आधारमा नियुक्त भएको देखिनुपर्छ । बारले न्याय परिषद्ले सम्पादन गरेका कार्यको पारदर्शिताबारे पटकपटक गम्भीर प्रश्नहरू उठाइरहेको छ । जब न्याय परिषद्को कार्यसम्पादनमा गम्भीर मतभेद छ भने सोको सम्बोधन प्रतिनिधि छनोटको पारदर्शिताको अभावमा हुन सक्दैन । तसर्थ बारले गर्ने छनोट प्रक्रिया अत्यन्तै पारदर्शीपूर्ण हुनुपर्ने पूर्वसर्त हो । पारदर्शिताका आधारहरू धेरै हुन् सक्छन्Ù जस्तो नियुक्ति गरिएका न्यायाधीशहरूको कार्यकुशलता, सम्पादन गरिएको फैसला, कानुनको व्याख्याका माध्यमबाट न्याय सम्पादनमा पुर्याएको योगदान । यस्ता आधारहरू मूल्यांकनका दस्तावेज हुन् भन्नेमा विमति राख्नुपर्दैन । कानुन र न्यायका क्षेत्रमा उच्च नैतिकता कसरी कायम गरिएको छ ? न्याय परिषद्को नियुक्तिपछि पेसाव्यवसाय नगर्ने आधार के ? मुद्दामामिलामा प्राप्त गरेको योग्यता एवं अनुभवका आधारमा पनि अन्तर्निहित बौद्धिकता कुन स्तरको छ ? न्यायपालिकाको स्वतन्त्रतामा दिने योगदानको आधार के ? ज्येष्ठताको मापन के ? यस्ता छनोटका आधारमा पारदर्शी रूपमा वस्तुगत विवेचना हुनुपर्छ ।बारले पठाउने प्रतिनिधिको मापदण्डका आधार दुई वा तीन हुन् सक्छन् । पहिलो, उपल्ला वरिष्ठ अधिवक्ताहरू (६५ वर्षमाथिका)Ù दोस्रो, त्यसपछिका वरिष्ठ अधिवक्ताहरूÙ र तेस्रो, त्यसपछिका अधिवक्ताहरू । न्याय परिषद्को सदस्य सर्वोच्च अदालतको न्यायाधीश नियुक्ति गर्ने पद भएकाले यसमा न्यायिक स्वतन्त्रताको साख, न्याय सम्पादन कार्यमा दृढता र न्यायिक सम्मानलाई बुझ्ने व्यक्ति मात्रै नियुक्त हुनुपर्छ । यसअघि न्याय परिषद्बाट उच्च अदालतमा न्यायाधीश पद रिक्त नहुँदै रिक्त भएको दिनदेखि लागू हुने गरी गैरकानुनी सिफारिससमेत गरियो । न्याय परिषद् ऐन, २०७३ को दफा ४ को उपदफा (१) मा सर्वोच्च अदालतका न्यायाधीश उमेरको हदबाट अवकाश हुने यकिन गरी त्यस्तो पद रिक्त हुनुभन्दा कम्तीमा एक महिनाअगाडि सिफारिस गर्नुपर्ने र सोही दफाको उपदफा (३) मा उच्च अदालतको मुख्य न्यायाधीश वा न्यायाधीशको पद रिक्त हुन आएमा त्यस्तो पद रिक्त भएको मितिले तीन महिनाभित्र नियुक्तिका लागि सिफारिस गर्नुपर्ने व्यवस्था छ । उच्च अदालतमा न्यायाधीशको पद रिक्त हुनुअगावै नियुक्तिका लागि गरिएको सिफारिसले उक्त कानुनी व्यवस्थाको उल्लंघन गरेको छ । खासमा सबै नियुक्तिको पुनरवलोकन गर्न प्रधान न्यायाधीश अध्यक्ष रहने न्याय परिषद्ले गरेका गैरकानुनी नियुक्तिका सम्बन्धमा कुनै स्वस्थ छलफलसम्म हुन सकेको छैन । नियुक्ति पाउनुभएका न्यायाधीशज्यूहरूको कानुनन्यायको सम्मान, पेसाको स्तर, अनुभव, बौद्धिकता मापनको आधार के हो भनी न्यायकर्मी र कानुन व्यवसायीले छुट्याउन सकेका छैनन् । विधिको शासन भनेको आधारभूत रूपमा कानुनको सम्मान हो तर त्यस्तो सम्मान देखिने आधार परिषद्ले प्रकाशित गरेको देखिँदैन । यस अवस्थामा बारले पठाउने प्रतिनिधिका हकमा सम्बन्धित पदका लागि बौद्धिक आधार प्रमाणित गर्ने गुणहरू उल्लेख गरी सम्मानपूर्वक नियुक्ति गरिएको हो भनी पक्का गरिनुपर्छ ।नेपाल बार कानुन व्यवसायीहरूको संगठन हो, जसको जनमत कानुन र न्यायको छलफल गर्ने व्यक्तिहरूबाट बन्ने गर्छ । यो राष्ट्रिय र अन्तर्राष्ट्रिय अनुभव हो । कानुन र न्याय शब्दले कानुनी शासनको सम्पूर्णतालाई जनाउँछन् । प्रजातान्त्रिक शासन व्यवस्था भएका मुलुकमा स्वाभाविक रूपमा नागरिकहरू कुनै विचारप्रति आस्थावान् हुन सक्छन् । विचारविहीन, आस्थाविहीन व्यक्ति सम्पूर्ण रूपमा योग्य रहन्छ र आस्थावान् व्यक्तिहरू अयोग्य हुन्छन् भन्ने जडसूत्रवादी चिन्तन पनि उपयुक्त होइन । नियुक्ति पाउने व्यक्तिले पदासीन भएपछि आफूलाई पदीय गरिमाको अधीनस्थ राख्छराख्दैन, मूल विषय यो हो । बारले पठाउने सदस्यले कम्तीमा आफूलाई नियुक्त गर्ने निकायसंगठनमा न्यायाधीश छनोटका आधार यीयस्ता थिए, यस्ता मापदण्ड र योग्यताका आधारमा, तत्तत् व्यक्तिहरू नियुक्त गरिएका हुन् भन्ने जवाफदेही वहन गर्न सक्नुपर्छ । त्यसकै लागि यस्तो पात्रको चयन पारदर्शीपूर्ण तवरबाट हुन आवश्यक छ । र, परिषद् सदस्यमा सिफारिस हुने कानुन व्यवसायीले उच्च जिम्मेवारीसाथ संविधान र कानुनलाई पालना गर्ने पदीय शपथप्रति जवाफदेही वहन गर्न सक्नुपर्छ । कार्यसम्पादन गर्दा अल्पमतमा भए पनि आधार र कारण दिन सक्नुपर्छ । तर, प्रतिनिधि पठाउँदा परिषद्भित्र वा पछाडि बारका निर्वाचित महानुभाव आफैं योग्य न्यायाधीशमा दरिने आदिम विनिमय प्रथा कदापि देखिनु हुँदैन ।न्याय परिषद् असफल भएको हो भने यो प्रधान न्यायाधीशदेखि बारसम्मको असफलता हो । यो भनेको हामी असफल भएका हौं । संविधान जीवित छछैन भन्ने यथार्थको जानकारी यसलाई जिम्मा लिने र सञ्चालन गर्ने व्यक्तिहरूबाट प्राप्त हुने गर्छ । यदि न्याय परिषद् असफल भएको होइन, हामी असफल भएका हौं भने सविधानलाई मृत्युउन्मुख बनाउन बारसमेतले सहयोग गरेको मान्नुपर्ने हुन्छ । यसबाट न्यायपालिकाको स्वतन्त्रतालगायत नागरिकका मौलिक हकसमेतमा संकट उत्पन्न हुनेमा विवाद गर्न सकिँदैन । र, न्यायपालिकाको अत्यासलाग्दो वर्तमानले संविधानलाई मृत्युको मुखमा धकेलिरहेको परिवेशमा कानुनको शासनको वकालत गर्ने निकाय नेपाल बारबाट न्यायपालिका र न्याय परिषद्लाई मृत्युशय्यामा धकेल्ने कार्यको समर्थनसहमति गर्ने कार्य कदापि हुनेछैन भन्ने सकारात्मक आशा लिनुपर्छ ।बारको निर्वाचनमा मत माग्नलाई मतदातासमक्ष उम्मेदवारहरू विनम्र भएर प्रस्तुत हुने गर्नुहुन्छ तर विजयी भएपश्चात् मतदाताहरूको विनम्रता खोज्नेबाहेक अन्य उत्तरदायित्व र कर्तव्य निर्वाह गरेको देखिँदैन । यस्ता पदाधिकारीहरूको जवाफदेही सत्ता र शक्तिमा रहेकाहरूलाई घुम्ने र उनीहरूको आदेश मान्ने किसिमको रहेको पनि चर्चामा छ । न्यायाधीश नियुक्तिमा विवाद गर्ने बारले परिषद्मा मनोनयन गर्ने व्यक्ति नै गणेश परिक्रमामा गयो भने कानुनी पुनरावेदन बारमा गर्नुपर्ने अवस्था समाप्त हुनेछ । र, राजनीतिक पुनरावेदनका लागि नेपाल बारको प्रांगण हुँदै सडकमा जानुबाहेकको विकल्प हुनेछैन । हुकुम एवं सत्ताका आधारमा मतान्ध भई वर्षौंवर्षको अथक योगदानबाट सृजित बार र न्यायपालिकाको गरिमा धूमिल हुने अवस्थामा पुर्याइए अब त्यस्ता पात्रप्रवृत्तिको हुकुमको जवाफ दिन क्षणभर पनि ढिला नगर्न म सम्पूर्ण कानुन व्यवसायीलाई अनुरोध गर्छु ।"
कांग्रेस पुनर्जीवनको मार्गचित्र,"सा त दशकभन्दा लामो संघर्षको इतिहास बोकेको नेपाली कांग्रेसलाई अलग्गै राखेर नेपालको राजनीतिक र सामाजिक अध्ययन अपुरो हुन्छ । प्रतिपक्षमा रहेका बेला हुन लागेको पार्टी महाधिवेशनले नेपाली कांग्रेस पार्टी, देश र जनताको भविष्य निर्धारण गर्ने चुनौतीपूर्ण अभिभारा बोकेको छ । यो महाधिवेशनले पार्टीभित्रको व्यक्तिकेन्द्रित मतमतान्तरलाई निमिट्यान्न पार्दै समग्र पार्टी, समाज र देशका सामु उपस्थित चुनौतीलाई समाधान गर्ने सामर्थ्य राख्नुपर्छ ।आजको आवश्यकता नेतृत्व चयन मात्र होइन, यसलाई लोकप्रिय पार्टी बनाउनु पनि हो । यसका लागि कांग्रेसको पुनर्जीवनको मार्गचित्र आवश्यक छ । कांग्रेसको मुख्य रोग हो गुटबन्दी गर्नु, नीतिभन्दा नेतालाई महत्त्व दिनु, जनताको दैनिक समस्यालाई पर्याप्त ध्यान नदिनु, भ्रष्टाचार र बेथितिविरुद्ध सशक्त आवाज उठाउन नसक्नु, आत्मनिर्भर कार्यकर्ताको अभाव हुनु । नेपाली कांग्रेसको गौरव र गरिमा फर्काउन वैचारिक स्पष्टता, अवाञ्छित र अप्राकृतिक साँठगाँठलाई निरुत्साहन, नेताकार्यकर्ताहरूमा पार्टी बिग्रिए म पनि बिग्रिन्छु भन्ने भाव, नेताको सोझो गर्ने होइन पार्टी हितलाई प्रमुखता दिँदै नवीन सोच, संकल्प र प्रतिबद्धता लिनुपर्छ । कांग्रेस रूपान्तरणका लागि निम्न मार्गचित्रसहित अगाडि बढ्नुपर्छस्पष्ट र प्रभावकारी नीति ः कांग्रेसले २०१२ सालको वीरगन्ज महाधिवेशनदेखि नै समाजवादी अर्थनीति अँगालेको हो, नेपालको आधुनिक अर्थतन्त्रको अवधारणा र संरचनागत आधारशिला खडा गरेको हो । बीपी कोइरालाले उत्तरदायी शासनको धारणा अघि सार्दै कोही पनि भोका, नाङ्गा वा निरक्षर नहोऊन्Ù देशमा सडक, बाटोघाटो, अस्पताललगायत जीवनलाई सुन्दर र सुखी बनाउने अरू कुनै कुराको अभाव नरहोस् भन्ने दूरगामी लक्ष्य तय गर्नुभएको थियो । यसैलाई आत्मसात् गर्दै कांग्रेसले हाल कोरोनाले संकुचन पारेको अर्थतन्त्रलाई पुनरुत्थान गर्न स्पष्ट नीति अवलम्बन गरी कृषि, उद्योग, पर्यटन, जलस्रोतजस्ता क्षेत्रको समुचित विकासमा जोड दिनुपर्छ ।चुस्तदुरुस्त संगठन ः पार्टी संरचनालाई वैज्ञानिक र प्रभावकारी बनाउनु अर्को आवश्यकता हो । कुनै पनि राजनीतिक दलको निर्देशक सिद्धान्त मानिने राष्ट्रिय अखण्डता र एकता प्राप्त गर्न अख्तियार गरिने समग्र प्रक्रियागत स्वरूपलाई संगठन भनिन्छ, जसको एउटा अंग कांग्रेस हो । अनि कांग्रेसका अंगचाहिँ भ्रातृ र शुभेच्छुक संघसंगठन हुन् । मुलुकमा भएका सम्पूर्ण तह र तप्का, वर्ग र समुदायलाई परिचालन गर्ने क्षमता विकासका लागि संगठनको आवश्यकता पर्छ । नेतृत्वले भागबन्डाका आधारमा होइन, योग्य व्यक्तिलाई उपयुक्त ठाउँ दियो भने मात्र संगठन बलियो हुन्छ ।भरोसायोग्य सक्षम नेतृत्व ः पार्टीलाई नीति र विधिमा आधारित बनाएर अगाडि बढाउन भरोसायोग्य सक्षम नेतृत्वको आवश्यकता छ । विधिको ब्याडमा नीतिको बिरुवा उम्रिनुपर्छ । भागबन्डाकै आधारमा पार्टी सञ्चालन गर्दा असहमतिका स्वरहरू सतहमै पोखिएका छन् जसले गर्दा पार्टीभित्र वैमनस्य मौलाएको छ । पार्टीका होनहार र पुराना नेताकार्यकर्ता ओझल पारिएका छन् । विधि र नीतिको अन्तरलाई मापन गर्न नेतृत्वमा ज्ञान, विवेक र दूरदर्शी सोचको आवश्यकता पर्छ । कांग्रेसलाई सम्पूर्ण नेपालीको विश्वासयोग्य र भरोसायोग्य बनाउन क्षमतावान्, ऊर्जावान्, गतिशील र वैचारिक नेतृत्व चाहिन्छ ।जनमुखी एजेन्डाको सशक्त उठान ः समयसापेक्ष एजेन्डाहरूकै कारण जनता कुनै पनि पार्टीप्रति आकर्षित हुने हुन् । त्यसैले कांग्रेस विकासमुखी, विपन्नमुखी, जनमुखी एजेन्डाको उठान गर्दै निमुखालाई न्याय, विपन्नलाई आय को समाजवादी आदर्शअनुरूप अगाडि बढ्नुपर्छ । हालैको मलबीउको अभाव होस् वा विदेशमा अलपत्र परेका नेपालीहरूको समस्या, पार्टीले समाधानका लागि सशक्त आवाज उठाउनुपर्छ । जनताका दैनिक समस्याबारे सडक र सदन तताउनुपर्छ । अबको पाँच वर्षभित्र कांग्रेसलाई नवजीवन दिने कृषि क्रान्ति, ऊर्जा विकास, पर्यटन विकास, औद्योगिक विकास, गुणस्तरीय शिक्षा, सडक सञ्जाल विस्तार, जलस्रोतको विकास, सुशासनद्वारा राष्ट्र निर्माण, खानेपानी, स्वास्थ्य र रोजगारीजस्ता क्षेत्रमा अग्रगामी कार्ययोजनासहित प्रस्तुत हुनुपर्छ ।निरन्तर प्रशिक्षण ः पार्टीभित्र प्रशिक्षण, लेखपढ, छलफल, रचनात्मक बहसलाई प्राथमिकता दिइरहनुपर्छ । प्रशिक्षणले नै कार्यकर्तालाई कुशल वक्ता, बहसशिल्पी र प्रतिपक्षको भूमिका सक्षमतापूर्वक निर्वाह गर्न सक्ने बनाउँछ । सही प्रशिक्षण हुन नसक्दा कार्यकर्ताको क्षमता विकास हुन पाएको छैन ।प्रभावकारी सञ्चार ः पार्टीलाई युगानुकूल परिवर्तन गर्न प्रभावकारी सञ्चारको आवश्यकता पर्छ । पार्टीको आन्तरिक र बाह्य जीवनमा सञ्चारको महत्त्वपूर्ण भूमिका हुन्छ । सञ्चारको प्रभावकारी व्यवस्थापन हुन नसक्दा पार्टीका धारणाहरू एवं शीर्ष नेतृत्वका अभिव्यक्तिहरू बेलाबखत विवादमा पर्ने गर्छन् ।तटस्थ मतदाताकेन्द्रित कार्यक्रम ः हरेक राजनीतिक दलमा दुई प्रकारका मतदाता हुन्छन् पार्टीलाई सधैं मत दिइरहने अर्थात् वफादार र पार्टीको नीति हेरेर मात्र आकर्षित हुने अर्थात् तटस्थ । कांग्रेसले युवा, महिला, जनजाति, मधेसी, दलित, विभिन्न पेसावर्गका जनसमुदायलाई आकर्षित गर्न प्रभावकारी कार्यक्रम गरिरहनुपर्छ ।मूल्याङ्कन र न्यायोचित व्यवस्थापन ः गुटउपगुटको अन्त्य गर्दै पार्टीलाई विधिवत् सामूहिक नेतृत्वका आधारमा अगाडि बढाउनुपर्छ । पार्टीमा प्रत्येक कार्यकर्ताको योगदानको उचित मूल्याङ्कन गर्दै केन्द्रदेखि वडासम्मका सबै संरचनामा उनीहरूको न्यायोचित व्यवस्थापन हुनुपर्छ । निर्वाचनमा टिकट दिँदा, पार्टीभित्रको संगठनको जिम्मेवारी दिँदा एवं अन्य ठाउँमा राजनीतिक नियुक्ति दिँदा मूल्याङ्कन पद्धति अपनाउनुपर्छ ।सीमान्तकृत वर्गसँग निकटता ः आर्थिक, सामाजिक, लैंगिक, शैक्षिक हिसाबले पछाडि पारिएका र राज्यको मूल प्रवाहमा आउन नसकेका सीमान्तकृत, अपाङ्ग र गरिब जनतासँग निकट सम्बन्ध हुन जरुरी छ । व्यापारी, पुँजीपति र दलालसँग साँठगाँठ भयो भन्ने आरोपबाट कांग्रेस मुक्त हुनुपर्छ ।चुस्त व्यवस्थापन ः अहिलेको युग व्यवस्थापनको युग हो तर कांग्रेसमा व्यवस्थापकीय कमजोरी छ । पार्टीको नियमित कार्य सञ्चालन गर्न, निरन्तर ढंगले गतिविधि सञ्चालन गर्न चुस्त व्यवस्थापन चाहिन्छ ।राम्रो कामको प्रचार ः नेपाली कांग्रेस लामो समय सत्तामा रहेको पार्टी हो । यो मुलुकमा शिक्षा, स्वास्थ्य, पूर्वाधार, आर्थिकसामाजिक संरचनाको विकास कांग्रेस सरकारकै पालामा भएको हो । तर त्यसको समयोचित प्रचारप्रसार हुन सकेको छैन । सरकारमा रहेका बेला आफूले गरेका राम्रा कामको प्रचार नगर्ने, सधैं नकारात्मक टीकाटिप्पणी गर्ने, पार्टी अनुशासनविरुद्ध काम गर्नेलाई कारबाही नगर्ने शैलीलाई तिलाञ्जली दिनुपर्छ ।भ्रातृ र शुभेच्छुक संस्थाको परिचालन ः भ्रातृ र शुभेच्छुक संस्था नेपाली कांग्रेसको मेरुदण्ड र संगठनका आधारशिला हुन् । यिनीहरूको क्रियाशीलता, सशक्तता र मजबुतीबिना पार्टी मजबुत हुन सक्दैन । यिनलाई चलायनमान बनाउन विशेष कार्यनीति ल्याउनुपर्छ, विधानअनुसार क्रियाकलाप गर्न र समयमै अधिवेशन गर्न निर्देशन दिनुपर्छ ।"
दल एकीकरणको टुकुटुकु,"नेपालका राजनीतिक दल र एकीकरणबीच नङमासुको सम्बन्ध छ । नेकपा, नेपाली कांग्रेस, जसपा, राप्रपाका अंगहरू वा साझा र विवेकशील पार्टी सबै कि एकीकरण गरिसकेका कि त गर्ने तरखरमा छन् ।दल एकीकरणका लागि गरिने हरेक प्रयत्नले आशा जगाउँछ, तर विश्वासको वातावरण बनाउने ठोस कार्यक्रमको अभावमा त्यस्ता उत्साहहरू केही दिनपछि स्वतः सेलाउँछन् । उद्देश्य, लक्ष्य, रणनीति तथा कार्यनीतिको उपलब्धिमूलक संयोजन हुन नसक्दा एकीकरणको यात्रा कतै पनि गतिशील बन्न सकेको छैन, दिशाहीन भइरहेको छ । चिन्ताको विषय, यतिन्जेलको समय त खेर गयो नै, आउने दिनमा पनि सुस्पष्ट बाटो कोरिने छाँट छैन । यद्यपि कतिपय दलहरू प्रतिस्पर्धात्मक राजनीतिका उपज हुन्, जनसंघर्षबाट अनुमोदित भएका हुन् र निरन्तर निर्वाचनको जनपरीक्षामा होमिँदै आएका पनि छन् । त्यसैले यी दलहरू बिग्रेभत्के नै पनि बहुदलीय व्यवस्थाका प्रतीकचाहिँ हुन् ।नेपालमा सिद्धान्ततः बहुदलीय व्यवस्था अपनाइएको भए पनि दलहरूको चरित्र निर्दलीय पाराको छ । सफल राजनीतिकर्मी मिहिनेती विक्रेता मात्र नभएर कुशल विक्रयी हुनु पनि जरुरी छ । दलपतिहरूको विक्रयी क्षमताले गर्दा नेपाली मतदाताले समयसमयमा एकपछि अर्काको जयगान गर्ने गरेका छन् । एकीकरण भाष्य को प्रभावबाट यहाँको व्यामोहक समाज झन् मुक्त रहन सक्ने कुरै भएन । एकीकरणको जमर्को गर्ने नेतृत्वको सुरुसुरुमा महिमा मण्डन हुने गर्छ, तर समयान्तरमा त्यसले आफ्नो शक्ति ठम्याउन नसक्नाले रूपान्तरणकारी भूमिका खेल्न पनि सक्दैन । एकीकरणपश्चात् प्रायः रचनात्मक खडेरी पर्दै जान्छ । अनि दलीय जीवनमा परिवर्तनको सम्भावना निस्तेज हुँदै जान्छ ।नेपालमा दल एकीकरणको इतिहास दलहरूको उदयजत्तिकै पुरानो छ । बृहत्तर उद्देश्यप्राप्ति, अस्तित्वरक्षा, नेतृत्वविशेषको तात्कालिक स्वार्थ वा परिबन्द, बाह्य दबाब, स्थायी प्रतिगामी शक्तिको उत्प्रेरणा, साझा स्वार्थपूर्ति, चुनावी प्रतिस्पर्धामार्फत राज्य र यसका अंगहरूमा नियन्त्रण गरेर राज्यलाई पार्टी र नेताकार्यकर्ताले भोग गर्न पाउने संगठित स्वार्थ, आर्थिक लेनदेन आदि एकीकरणका स्वार्थ रहने गरेका छन् । त्यसैले एकीकरणपश्चात् दलहरूमा शीर्ष नेतृत्वबीच महत्त्वाकांक्षा र व्यक्तित्वको टक्कर सुरु भइहाल्छ ।दलपतिहरू शासन गर्ने अभिलाषाको प्रतिमूर्तिका रूपमा मात्र सीमित भएका छन् । दलपतिहरूले बेलाबखत गर्ने असफल प्रयोगबाट पाठ नसिक्ने हो भने मुलुकलाई राजनीतिक भुमरीबाट सुरक्षित बाहिर निकाल्न सकिँदैन । सबभन्दा ठूलो र पहिलो पाठ सत्ताको स्रोतसँग सम्बन्धित छ । दलको शक्ति भनेको सिद्धान्त र कार्यकर्ता हुन् भन्ने गुह्य दलपतिहरूले नबुझे पनि कार्यकर्ताहरूमा बुझपचाइ नहुनुपर्ने हो । दलपतिहरूलाई आखिर वैधानिकताको कित्ताभित्र राख्ने भनेको कार्यकर्ताहरूले अनुमोदन गर्ने मतपत्रले नै हो ।घरका बर्तनहरू परस्पर जति जुधे पनि त्यसको ध्वनि छिमेकीका घर र गल्लीहरूसम्म नसुनिएकै बेस हुन्छ । नेपालको राजनीतिमा दलहरूमा मात्र होइन, कतिपय मोर्चाहरूमा पनि विघटन र विभाजनको लामै तथा पट्यारलाग्दो इतिहास छ । दलहरूमा किन यो प्रवृत्ति देखिन्छ ? फेरि किन एकीकरणको राजनीति फस्टाएको छ ? एकीकरणको भुमरीबाट उम्किने बाटो हुँदै नभएको होइन, तर त्यसका लागि दलहरूका लर्ड अध्यक्षहरूले महत्त्वाकांक्षा कम र उदारता बढी देखाउनुपर्छ । वैदेशिक हस्तक्षेपका कारण पनि यदाकदा दलहरू जुट्ने वा भटाभट टुक्रिने गरेका छन् । दलहरूलाई फुटाऊ र राज गर वा घरझगडा भैरहे पञ्च बन्ने को सिकार बनाउन प्रयत्नशील छन् वैदेशिक शक्तिहरू । भनिन्छ, आफ्ना चाहनाहरू सावधानीपूर्वक रोज्नुपर्छ किनभने ती पूरा हुन सक्छन् । तर कम्प्युटरसँग बुद्धिचाल खेल्न माहिर खेलाडीहरू तार्किकता एवं विश्लेषणका आधारमा मात्र चाल चल्दैनन् ।चुनावी राजनीति वा सत्ताभोगको लाभहानिभन्दा माथि उठेर इतिहासको पथ निर्माताका रूपमा प्रस्तुत हुने जिम्मेवारीबोधले राजनीतिकर्मीलाई राजनेता बनाउँछ । आज जनजाति, दलित, महिला, मधेसी, थारू लगायतका आवाज गुञ्जायमान भइरहेका छन् । दमित अवस्थामा रहेका यी आवाजलाई उठ्ने अवसर प्रजातन्त्रलोकतन्त्रले नै दिलाएको हो । यस्तोमा दलहरूले पनि यसलाई लिएर छाती फराकिलो बनाउनुपर्ने हो, तर यस्ता मुद्दाहरू उठाएर अर्घेल्याइँ गर्नेहरूलाई दलपतिले कालो सूचीमा राख्ने प्रवृत्ति छ । दलपतिबाहेकका नेताकार्यकर्ताहरूले जब प्रक्रियाभन्दा व्यक्तिको प्रभुत्वले प्राथमिकता पाएको माहोल पाउँछन्, त्यतिखेर मुद्दाभन्दा वफादारीमा आफ्नो भविष्य देख्न थाल्छन् । अहिले एकीकरण यात्रामा रहेका प्रायः दलहरूमा प्रक्रिया होइन, व्यक्तिको वर्चस्वको प्रश्न उठ्न थालेको छ । जब कोही दलपति आफूलाई विजेता र अर्को पक्षलाई युद्धबन्दी ठान्छन्, यस्तोमा एकीकरण नाफाको खेल मात्र रहन जान्छ ।एकात्मक शासन पद्धति, दलविहीन र एकदलीय राज्य जनताको अभीष्ट होइन । लोकतन्त्रका पक्षमा दलहरूको संघर्षले जनतालाई अहिले पनि उत्प्रेरित गरिरहेको हुन्छ । दलहरूको आन्तरिक लोकतन्त्र, सामाजिक प्रतिनिधित्व र वैचारिक स्पष्टताको प्रक्रियाले दलपतिको व्यक्तिगत अभिलाषालाई नियन्त्रण गर्छ । राजनीतिशास्त्रीहरूको मतमा दल जनताको स्वतन्त्र इच्छा अभिव्यक्त गर्ने निकाय हो, आफैंमा वैधानिकताको स्रोत होइन । संसदीय व्यवस्था मानेको कुनै पनि लोकतान्त्रिक दलमा नेताहरूबीचको असहमतिलाई लिएर दल नै फुट्ने चिन्ता त झनै नहुनुपर्ने हो । घोडा रोज्ने हतारमा घोडेटो नै भत्किसकेको यथार्थलाई स्वीकार नगर्ने हो भने जुन सवारी रोजे पनि कहीँ पुगिँदैन, दौड उही वृत्ताकार सीमाभित्र मात्र घुमिरहन्छ ।कुनै पनि दलको भित्री चाहना राष्ट्रिय रंगमञ्चमा आफ्नो उपस्थिति सबल रहोस् भन्ने नै हुन्छ । तर आन्तरिक रूपमा चुलिँदो अन्योल, द्विविधा र अव्यवस्था दलविशेषका लागि मात्र होइन, मुलुकको बहुदलीय राजनीतिक प्रणालीका निम्ति पनि जोखिमपूर्ण छ । समाजमा बहुदलीयताको स्पेस खुम्चिन नदिन पनि दलहरू सचेत हुनैपर्छ । भुइँ कार्यकर्ताले शीर्ष नेताहरूले आफ्नो लाभका निम्ति मात्र एकता गरेको ठान्न थाल्नु भनेको सिद्धान्त, संगठन र नेतृत्व संक्रमणको लामो यात्रामा धकेलिनु हो ।एकीकरणको प्रक्रियासँगै हातेमालो गर्न आएका पक्षहरू प्रायः कमजोर र संस्थापन कहलिने पक्ष बलियोको मनोविज्ञानमा हुन्छन् । संस्थापनले आफू संरक्षक रहेको हाउभाउ देखाउँछ । एकीकरणका बेला जतिसुकै हामी मिसिएको होइन, अन्तर्घुलन भएका छौंÙ हिन्द महासागरमा गएर कहाँको पानी भनेर छुट्याउन सकिन्छ र ? भनिए पनि बंगालको खाडी र अरब सागरको संगम हुँदा ती लामो दूरीसम्म आआफ्नै धार र रङमा रहन्छन् । भिन्न विचारका पार्टी सत्ता र शक्तिको स्वार्थ मिल्दा मात्र एकीकरणको तुरूप फालिन्छ । जहाँ बहुअध्यक्ष छन्, त्यहाँ पनि बराबरी हैसियत राख्न खोज्ने तर आपसी दाउपेचमा संलग्न रहने, देखावटी रूपमा एकजुट हुने र भित्रभित्र एकअर्काविरुद्ध षड्यन्त्र बुन्ने कुटिल खेल चल्ने गर्छ । विधि र मापदण्डअनुसार पार्टी एकता कतै हुँदैन, भागबन्डाले प्रश्रय पाउँछ । एकीकरणको संक्रमणकालमा पानी धमिलो पार्ने गुटका नेताहरूले यसैमा आफ्नो फाइदा देख्छन् ।एकीकरणको प्रयोग सफलै नभएको त होइन तर यसको भविष्य सन्देहरहित छैन र यसका केही कारण छन् । ती हुन् एकीकरण भएका दलहरूभित्रका सबै पक्षमा स्वामित्वको अभाव, एकीकरणलाई प्रक्रियाभन्दा नेताविशेषको मोलमोलाइमा टुंग्याउने नराम्रो परिपाटी, कार्यकर्ता पंक्तिको अस्वाभाविक अपेक्षा, नेतृत्वको सामन्ती सोच, प्रक्रिया सञ्चालनका आधारभूत अवयवहरूको उपेक्षा, बाह्य शक्तिहरूको अह्रनखटन, बिचौलियाको दबाब । कतिपय अवस्थामा एकीकरण पार्टी भ्रष्टीकरणको आधार बन्न पुग्छ । दलको आन्तरिक लोकतन्त्र संस्थागत नगर्दा र कार्यकर्ताहितैषी वृत्तलाई आलोचनात्मक नबनाइँदा एकीकरणको सांस्कृतिक मानस तयार हुँदैन ।दलभित्र प्रक्रियाको विकल्पमा प्राविधिक संरचनाको वकालत गर्नेहरूले के बिर्सिने गरेका छन् भने, दलहरूको आन्तरिक लोकतन्त्रीकरणको प्रक्रिया रोकियो भने यो खतरनाक खेल धेरै दिन चल्न सक्दैन । लोकतन्त्रमा दल निकै सुन्दर राजनीतिक उपहार हो । तर यो तबसम्म फगत यान्त्रिक संरचना रहिरहन्छ, जबसम्म स्वतन्त्र जनमतले यसको निगरानी गर्दैन ।"
भारतीय पत्रकार गोस्वामी पक्राउ,नयाँदिल्ली (एजेन्सी) भारतको रिपब्लिक टेलिभिजनका प्रधान सम्पादक अर्नब गोस्वामी आत्महत्या दुरुत्साहन मुद्दामा पक्राउ परेका छन् । भारतीय सञ्चारमाध्यमका अनुसार गोस्वामीलाई मुम्बई प्रहरीले बुधबार पक्राउ गरेको हो । पीटीआईका अनुसार गोस्वामीलाई सन् २०१८ मा एक इन्टेरियर डिजाइनर र उनकी आमाको आत्महत्या प्रकरणमा पक्राउ गरिएको हो । रिपब्लिक टेलिभिजनले भने गोस्वामीलाई हातपात गर्दै मुम्बई प्रहरीले पक्राउ गरेको समाचार प्रसारण गरेको छ । टुंगो लागिसकेको मुद्दामा नियोजित रूपमा गोस्वामीलाई गिरफ्तार गरिएको टेलिभिजनको दाबी छ । ५३ वर्षीय इन्टेरियर डिजाइनर अन्वय नायक र उनकी आमा कुमुद सन् २०१८ मा घरभित्रै मृत भेटिएका थिए ।
राइड सेयरिङ दुर्घटनामा जिम्मेवार को ?,"सांग्रिला विकास बैंकको नयाँ बानेश्वर शाखामा कार्यरत २५ वर्षीय इन्जोल श्रेष्ठ नयाँ जागिरका लागि अन्तर्वार्ता दिन कुमारीपाटी जानुपर्ने थियो । आफू कार्यरत बैंकबाट राजीनामा स्वीकृत भएको पत्र बोकेर भदौ ३१ मा कुमारीपाटी जान उनले बैंकअगाडि नै पठाओबाट बाइक राइडर मगाए ।कुमारीपाटी पुग्न केही किमि बाँकी छँदै पुल्चोकको नबिल बैंकअगाडि उनी चढेको मोटरसाइकल दुर्घटनामा पर्यो । पठाओ चालकले अर्को एक बाइकलाई ठक्कर दिएपछि भुइँमा बजारिँदा उनका तीनवटा दाँत झरे । खुट्टामा समेत चोट लाग्यो ।दुर्घटनालगत्तै जावलाखेलस्थित सुमेरु अस्पताल पुगेर दाँतको उपचार गराएर उनी खुट्टाको उपचार गराउन भने नेपाल अर्थोपेडिक अस्पताल, जोरपाटी पुगे । दाँत झर्दा करिब १० दिन बोल्न सकिनँ, उनी भन्छन्, दाँतको उपचारलाई सापटी लिएको पैसा अहिलेसम्म तिर्न सकेको छैन । सानैदेखि बाथ रोगका कारण हिँड्न अप्ठ्यारो पर्ने उनको दाहिने खुट्टालाई दुर्घटनापछि सहारा चाहिने भएको छ । अस्पतालले उनले बिनासहारा हिँडडुल गर्न कम्मरमा शल्यक्रिया गरी स्टिलको सहारा राख्नुपर्ने बताएपछि उनी आर्थिक सहायताको खोजीमा छन् । शल्यक्रिया गरेर स्टिलको सहारा राख्दा ४ देखि ५ लाख लाग्ने अस्पतालको अनुमान, उनी भन्छन्, यत्रो पैसा छ त छैन, आफूसँग भएको अलिअलि खर्च पनि बस्दाबस्दै सकियो । विराटनगर घर भएका उनी चाबहिलस्थित डेरामा बस्दै आएका छन् । दुर्घटनालगत्तै फरार भएका पठाओ चालक हालसम्म सम्पर्कमा छैनन् । दुर्घटनामा दाँत भाँचिएर बोल्न नसकेपछि उनले १० दिनपछि मात्रै पठाओको जनसम्पर्क हेर्ने अधिकारीलाई फोन गरेर घटनाबारे जानकारी गराए । यति ढिला किन खबर गरेको त भन्ने जवाफ आयो, उनी भन्छन्, दाँचको उपचार गरेपछि दसैंभन्दा दुई साताअघि जावलाखेल प्रहरीमा दुर्घटनाको उजुरी गरेको छु ।आफ्नो एप प्रयोग गरी राइड सेयरिङ सेवा लिँदा कम्पनी जिम्मेवार नहुने बरु जसको बाइक चढेको हो, उसैले गरेको थर्ड पार्टी इन्स्योरेन्स (तेस्रो पक्ष बिमा) गर्नुपर्ने जवाफ पाएपछि बाइक चालकलाई खोज्न प्रहरीकोमा उजुरी गरेको श्रेष्ठले बताए । प्रहरीले मुद्दा प्रक्रियाका लागि अस्पतालको पत्र आवश्यक पर्ने बताएपछि उनले सुमेरु अस्पतालमा दाँतको उपचार गरेको पत्र बुझाइसकेका छन् । खुट्टाको उपचार गराएको पत्र बुझाउने प्रक्रियामा छन् ।पठाओका क्षेत्रीय निर्देशक असीममान सिंह बस्न्यात पनि आफ्नो प्लेटफर्म प्रयोग गरेर सेवा लिँदा दुर्घटना भए कम्पनीले बिमा गर्ने नीति नेपालमा नभएकाले बाइक चालककै तेस्रो पक्ष बिमाबाट क्षतिपूर्ति दाबी गर्ने अभ्यास रहेको बताउँछन् । हामीले बिमा गर्ने नीति नेपालमा छैन, उनी भन्छन्, हाम्रो प्लेटफर्ममा कुनै चालक आबद्ध हुँदा मोटरसाइकलको तेस्रो पक्ष बिमा भएको र ब्लुबुक नवीकरण गरेको भए मात्रै स्वीकार गर्छौं । आफ्नो प्लेटफर्ममा आबद्ध सबै मोटरसाइकल र कारको तेस्रो पक्ष बिमा भएको सुनिश्चितता हुने भएकाले दुर्घटना हुँदा बिमा दाबी गर्न कुनै समस्या नहुने उनको भनाइ छ । दुर्घटना भएको घटना हाम्रो जानकारीमा आउँदा हामी बिमा भुक्तानीका लागि सहजीकरण पनि गर्ने गर्छौं, उनी भन्छन्, प्रहरीकहाँ उजुरी परेको भए चालकको विवरण प्रहरीलाई उपलब्ध पनि गराउँछौं । पठाओजस्तै राइड सेयरिङ सेवा दिने कम्पनी टुटलका प्रमुख कार्यकारी अधिकृत शिक्षित भट्ट राइड सेयरिङ सेवा दिने एपको काम माध्यम बन्ने मात्रै भएकाले दुर्घटनामा दोषी बनाउन नमिल्ने बताउँछन् । फेसबुक प्रयोग गरी कसैलाई गाली गरे फेसबुकलाई दोष दिन मिल्दैन, उनको तर्क छ, त्यस्तै राइड सेयरिङका लागि माध्यम बनेका कम्पनीलाई दुर्घटनाको दोषी बनाउन मिल्दैन । राइड सेयरिङ सेवाका लागि माध्यम बनिदिने यस्ता एप कानुनी रूपमा जिम्मेवार नभए पनि नैतिक रूपमा उत्तरदायी बन्नुपर्ने उनको भनाइ छ । यस्तो सेवा प्रयोग गर्दा हुने दुर्घटनाका लागि बिमा गर्ने नीति बनाउन बिमा कम्पनीको भूमिका हुनुपर्ने उनको तर्क छ । बिमा कम्पनीले यस्तो क्षेत्रका लागि दुर्घटना बिमा गर्ने नीति ल्याए हामीलाई सहज हुन्छ, उनी भन्छन्, यस्तो नीति बनाउन सरकारले पनि सहजीकरण गर्न सक्छ ।"
प्रतिस्पर्धाले बढायो हरियो चियाको मूल्य,"कोरोना महामारीका कारण उत्पादनको सुरु सिजनदेखि नै ठगिएका किसानले चियाको अन्तिम टिपाइमा आइपुग्दा भने राहत महसुस गरेका छन् । तीव्र प्रतिस्पर्धाका कारण कारखानाले मूल्य बढी दिएर चिया किनिरहेका छन् । अहिले किसानले प्रतिकिलो ६० रुपैयाँ मूल्य पाएका छन् । गुणस्तरीय तयारी चिया उत्पादन हुने फस्ट फ्लसमा प्रतिकिलो २० रुपैयाँसम्ममा मात्र पनि चिया टिप्नुपर्ने बाध्यता किसानलाई थियो । अघिल्लो वर्ष यही सिजनको भन्दा यो मूल्य धेरै हो, सूर्योदय नगरपालिका मालुमका किसान गणेश घलेले भने । चियाको बजार तथा निर्यातको समस्या देखाउँदै कारखानाहरूले किसानलाई उचित मूल्य दिन सकेका थिएनन् । पछिल्लो समय झापाको सीटीसी उद्योग र सीमापारि दार्जिलिङतर्फका कारखानाले पनि उच्च मूल्य दिएपछि यहाँका कारखानाले पनि मूल्य बढाएको घलेको भनाइ छ । दसैंताका पर्याप्त वर्षा भएकाले उत्पादनमा सुधार हुने अपेक्षा गरिए पनि खासै उत्पादन नबढेको किसानको भनाइ छ । बढी वर्षा भएकाले मुख्य सिजनमा कम उत्पादन हुनु र कारखानाको संख्या धेरै हुनुले पनि यसपटक चियामा प्रतिस्पर्धा चुलिएको हो ।जिल्लामा मात्र सानाठूला गरी एक सयभन्दा धेरै चिया प्रशोधन उद्योग छन् । भारत र बाहिरी जिल्लामा पनि पत्ती गएपछि यहाँका कारखानाले क्षमताअनुसारको हरियो चियापत्ती पाउन सकेका छैनन् । कोभिड१९ का कारण लकडाउनको सुरुवाती महिनामा चिया निर्यातमा कठिनाइ भए पनि त्यसपछि भारत तथा पश्चिमा बजारमा उल्लेख्य चिया निर्यात भएको छ । लकडाउनको समयमा सूर्योदय नगरपालिकाले तोकेको न्यूनतम मूल्यसमेत कारखानाले दिन नसक्ने जनाएका थिए । नगरपालिकाले अघिल्लो वर्षदेखि नै चियामा आचारसंहिता जारी गर्दै गुणस्तरीय हरियो चियापत्तीको मूल्य प्रतिकिलो ४० रुपैयाँ कार्यान्वयन गर्ने प्रयास गरिरहेको छ । अहिले भएको हरियो चियापत्तीको मूल्य बजार राम्रो भएर भन्दा पनि उद्योग टिकाउने उद्देश्यको हो, सूर्योदय टी प्रोड्युसर्स एसोसिएसनका अध्यक्ष डिल्लीराम श्रेष्ठले भने, किसानले धेरै मूल्य पाउनु राम्रो हो तर यो प्रतिस्पर्धाले साना र मझौला उद्योगलाई टिकाउन मुस्किल परेको छ । यता कोभिड१९ का कारण पर्यटकीय क्षेत्र लामो समयसम्म ठप्प हुँदा पर्यटक लक्षित कोसेली घरमा भने चिया बिक्री अत्यन्त न्यून छ । कन्याम, फिक्कल, अन्तु, इलाम बजार, राँकेलगायत क्षेत्रमा दर्जनौं कोसेली घरले यसअघि चिया बिक्री गर्ने गरेका थिए । कोसेली घरमा चिया नबिक्दा सञ्चालकको व्यवसायमा असर परेको छ नै, सँगै ससाना उद्योगले उत्पादन गर्ने चियाको बजार पनि प्रभावित बनेको छ ।"
कोरोना बिमा दाबी भुक्तानी बिहीबारबाटै,"बिमा समितिको निर्देशनअनुसार बिमा कम्पनीले बिहीबारदेखि नै कोरोना बिमाको सबै दाबीको भुक्तानी सुरु गर्ने भएका छन् । यस विषयमा बिमक संघको बैठकले बुधबार निर्णय गरिसकेको छ । बिमा पुलले बिहीबारदेखि नै सम्बन्धित कम्पनीमा पठाउन सुरु गरे पनि बिमितले भुक्तानी पाउन थप २३ दिन लाग्ने बताइएको छ । बैठकको सहमतिअनुसार बिमा कम्पनीले मापदण्ड पुगेका सबै दाबी बिमा (पुल) मा पठाउने, पुलले ५ दिनभित्र सबै प्रक्रिया पूरा गरी सम्बन्धित कम्पनीमा फिर्ता पठाउने र त्यसको दुई दिनभित्र कम्पनीले बिमितलाई भुक्तानी दिनुपर्नेछ । सरकारी अस्पतालमा गरिएको रिपोर्टको दाबी भुक्तानी भइरहेको कम्पनीहरूको दाबी छ । अर्थ मन्त्रालयको निर्देशनका आधारमा बिमा समितिले मंगलबार नै कम्पनीहरूलाई सात दिनभित्र सबै बिमितलाई भुक्तानी दिन निर्देशन दिएको थियो । सोही निर्णय कार्यान्वयनका लागि बुधबार बैठक बसेको थियो ।स्रोतका अनुसार हाल बिमा पुलमा करिब २ हजार ३ सय दाबी परेका छन् । तीमध्ये १ हजार ८ सय वटा दाबीको प्रक्रिया पूरा भइसकेको छ । प्रक्रिया पूरा भएका सबै दाबी बिहीबार नै सम्बद्ध कम्पनीमा पठाइनेछ । कम्पनीहरूमा परेका कुल दाबीमध्ये करिब ४० प्रतिशतको कागजात नपुगेको बताइएको छ ।गत भदौअघि दाबी पेस गरेका बिमितले भुक्तानी लिन कोरोना पोजिटिभ देखिएको पीसीआर रिपोर्ट, बिमालेखको प्रतिलिपि, नागरिकता प्रतिलिपि र आवेदन आवश्यक पर्छ । भदौ २८ पछि दाबी परेका बिमितले बिमालेखको प्रतिलिपि, पूर्ण रूपमा भरिएको दाबी फारम, पीसीआर परीक्षणको रिपोर्ट, घरमै आइसोलेसनमा बसेको अवस्थामा स्थानीय निकायको सिफारिस, अस्पतालमा उपचार गरेको भए डिस्चार्ज रिपोर्ट, संक्रमितको परिचय खुल्ने आधिकारिक परिचयपत्र र अस्पतालमा उपचार गरेको भए उपचारको बिल आदि बुझाउनुपर्छ ।गत सातासम्म १३ हजार ३ सय ५३ वटा दाबी परेका छन् । जसमध्ये १ हजार ४ सय ४१ वटा दाबी मात्र भुक्तानी भएको छ । यो कुल परेको दाबीको १०७९ प्रतिशत मात्र हो । कुल परेको दाबी करिब १ अर्ब २८ करोड रुपैयाँ बराबर हो । त्यसको १०६४ प्रतिशत (१३ करोड ७२ लाख ५० हजार रुपैयाँ) मा मात्र दाबी भुक्तानी भएको छ । बिमा कम्पनीले कुल १ लाख ८१ हजार ७ सय ९५ वटा बिमालेख बिक्री गरेका छन् । ती बिमालेखमार्फत १७ लाख ७० हजार ९ सय २६ जनाको कोरोना बिमा भएको छ । ती बिमामार्फत कम्पनीले १ अर्ब १ करोड ९१ लाख ७४ हजार ६ सय ८२ रुपैयाँ संकलन गरेका छन् । बिमालेख बिक्रीबाट उठेको प्रिमियम (बिमा शुल्क) गत सातासम्म परेको कुल दाबीको रकमभन्दा कम हो । कारोना बिमा मापदण्ड २०७७ मा आवश्यक कागजात पुगेका बिमितले बढीमा सात दिनभित्र भुक्तानी पाइसक्नुपर्ने प्रावधान छ । संशोधित मापदण्डमा बिमा पुल (बिमक संघ) बाट मात्र दाबी भुक्तानी गर्न एकद्वार नीतिको व्यवस्था गरिएको छ । त्यसको व्यवस्थापन शिखर इन्स्योरेन्सले गरेको छ ।कोभिड१९ को जोखिम सुरक्षणका लागि भन्दै गत वैशाख ७ देखि बिमालेख बिक्री सुरु गरिएको थियो । निर्जीवन बिमा कम्पनीले उक्त बिमालेख बिक्री गरिरहेका छन् ।"
धमाधम बिक्री हुँदै ग्यास उद्योग,"कोभिड१९ र लकडाउनका कारण ग्यास उद्योग धमाधम बिक्री हुन थालेका छन् । कोभिड१९ को संक्रमण कम गर्न सरकारले गत चैतदेखि लकडाउन गरेयता ५ वटा ग्यास उद्योग बिक्री भइसकेका छन् । थप तीनचार वटा उद्योग बिक्री हुने प्रक्रियामा रहेको नेपाल एलपी ग्यास उद्योग संघले जनाएको छ । सञ्चालनमा रहेका उद्योग पनि मर्ज हुन खोजिरहेको संघका महासचिव दिवान चन्दको भनाइ छ । बैंकको ब्याज र लागत खर्च बढी हुँदा उद्योगी टिक्न सक्ने अवस्थामा छैनन्, उनले भने । संघका अनुसार मुलुकभर ६० ग्यास उद्योग छन् । अहिले लकडाउन खुले पनि प्रायः ठूला होटल र रेस्टुरेन्ट पूर्ण रूपमा चल्न सकेका छैनन्, जसले गर्दा ग्यासको खपत करिब २५ प्रतिशत घटेको छ । ग्यास बिक्री कम भएपछि साना उद्योगी नोक्सानीमा गए । नोक्सान थेग्न नसकेपछि धमाधम बिक्री हुन थालेका हुन् । लकडाउनकै बेला उद्योग वाणिज्य तथा आपूर्तिमन्त्री लेखराज भट्टको स्वामित्वमा रहेको सैपाल ग्यास प्रालि बिक्री भयो । मन्त्री भट्टकी श्रीमती निर्मलादेवी भट्ट अध्यक्ष रहेको उक्त प्रालिमा गोपालबहादुर , मानबहादुर शाही, दिनेश साह र सिद्धराज ओझा सञ्चालक थिए । उक्त ग्यास कम्पनी एभरेस्ट ग्रुपले खरिद गरेर सञ्चालन गरिरहेको छ । सैपाल ग्यास १८ करोड रुपैयाँमा खरिद गरिएको ग्रुपका सञ्चालक शिवप्रसाद घिमिरेले जानकारी दिए । घिमिरे नेपाल एलपी ग्यास उद्योग संघका निवर्तमान अध्यक्ष पनि हुन् । लकडाउनअघि एभरेस्ट ग्रुपले त्रिशूल ग्यास पनि किनेको थियो । चैतयता धादिङको धार्केमा रहेको एचपी ग्यास पनि बिक्री भयो । उक्त ग्यास प्लान्ट खेतान समूहले साढे १८ करोड रुपैयाँमा राजधानी ग्यासका सञ्चालक कुश मल्लीलाई बेचेको थियो । मल्ली सघका वरिष्ठ उपाध्यक्ष पनि हुन् । यसअघि राजधानी ग्यासमा कुश मल्लीको १० प्रतिशत मात्रै सेयर थियो । यही अवधिमा मल्लीले राजधानी ग्यासको सबै सेयर किनिसकेका छन् । यसैबीच गृहलक्ष्मी ग्यास उद्योगका सञ्चालक धर्मराज बर्तौलाले त्रिवेणी ग्यास किने । त्रिवेणी ग्यास इँटा व्यवसायी खगेन्द्र श्रेष्ठको थियो । १० करोड २१ लाख रुपैयाँमा त्रिवेणी किनेको बर्तार्लौले बताए । ग्यास उद्योग बिक्री हुनुको मुख्य कारण सिलिन्डरकै समस्या हो, साढे २४ सयमा खरिद गरिएको सिलिन्डर बजार ओगट्न ठूला कम्पनीहरूले १२ देखि १४ सय रुपैयाँ धरौटीमै बिक्री गरे, संघका सचिवसमेत रहेका बर्तौलाले भने, एउटै सिलिन्डरमा ५० प्रतिशत घाटा खान सक्ने अवस्था हुँदैन, त्यही भएर बिक्री गर्ने बढे । बर्तौलाका अनुसार मासिक ४ देखि ५ सय टन ग्यास कारोबार गर्ने ग्यास उद्योगीलाई लकडाउनले टिक्न गाह्रो बनायो । ग्यास उद्योग खोल्न ठाउँअनुसार सामान्यतः १२ देखि १४ करोड रुपैयाँ लाग्छ । त्यसपछि बजार बनाउनुपर्यो, चारपाँच सय टन ग्यास बिक्री गर्न १ लाख सिलिन्डर बजारमा पठाउनुपर्छ । बैंकले पनि १०१२ प्रतिशतले ब्याज उठाउँछ, उनले भने, यस्तो अवस्थामा उद्योगीले धेरै नोक्सानी बेहोर्नुभन्दा बिक्री गर्न उचित ठाने ।ग्यास उद्योग खरिद गरिरहेका उद्योगी व्यवसायी पनि मर्जमा जाने सोचाइमा रहेको उनले जानकारी दिए । अवस्था नाजुक भइसकेको छ, अबको विकल्प भनेको मर्ज नै हो, उनले भने, ५६ वटा कम्पनी मर्ज गरेर एउटै ब्रान्ड बनाउन आवश्यक छ । नभए एकाध वर्षमा टाट पल्टिने अवस्था आउँछ ।आरती ग्यास संघका महासचिव चन्दले १४ करोड ७५ लाख रुपैयाँमा खरिद गरे । चन्दको सुदूरपश्चिममा रेडियन्ट ग्यास उद्योग पनि छ । ग्यास उद्योगीहरू अरू ग्यास कम्पनीको सेयर राख्ने र आफ्नो पनि दिने गरी मर्जमा जाने सोचमा छन्, उनले भने, मर्ज हुँदा लागत घट्छ । उद्योग टिक्ने वातावरण पनि बन्छ ।संघका निवर्तमान अध्यक्ष घिमिरेले पनि कोभिड१९ कै कारण ग्यास उद्योग धराशायी बन्दै गएको दाबी गरे । ग्यासको खपत हरेक वर्ष २०२५ प्रतिशत बढिरहेको थियो तर यतिबेला होटल सञ्चालन नहुँदा बिक्री सोही अनुपातमा घटेको छ, घिमिरेले भने, थप २४ उद्योग बिक्रीमा रहेको जानकारी पाएका छौं । सिलिन्डरको अस्वस्थ प्रतिस्पर्धाले थप गाह्रो भयो । बजार हस्तक्षेप गर्न आयल निगमले पनि बोटलिङ प्लान्ट सञ्चालन गर्ने तयारी गरेको छ । प्लान्टका लागि अध्ययन गर्न टेन्डर गरी कम्पनी छनोटको क्रममा छ ।"
यस वर्षको तिहारलाई स्वदेशी फूल,"फूल व्यवसायमा पनि कोभिड प्रभाव चितवनको भरतपुर महानगरपालिका२६ का दीपक गुरुङले यसअघिका प्रत्येक वर्ष ५० रोपनी क्षेत्रफलमा सयपत्री फूल लगाउने गरेका थिए । यो वर्ष भने उनले २५ रोपनी क्षेत्रफलमा मात्र लगाएका छन् । कोभिड१९ का कारण बिक्री नहुने डरले फूल लगाउने क्षेत्रफल घटाएको उनले बताए । यसअघि वार्षिक २५ लाख रूपैयाँसम्मको कारोबार हुन्थ्यो । त्यसमा ७८ लाख रुपैयाँ खर्च बचाएर बाँकी नाफा बस्थ्यो, उनले भने, यो वर्ष आधामा मात्र सयपत्री लगाएको छु । यसपालि १२ लाख रुपैयाँ बराबरको कारोबार हुन्छ । २५ रोपनीमा सयपत्रीका ४० हजार बोट छन् । यसको १५ देखि २० हजारसम्म माला आउँछ । एउटा मालामा ४०४५ सयपत्री फूल अट्ने उनले जानकारी दिए । २५ वर्षदेखि फूलखेती गर्दै आएका उनले पनि स्वदेशी फूलको खपत बढाउन भारतबाट आउने फूलमा कडाइ गर्नुपर्ने बताए । भारतीय फूल स्वदेशीभन्दा सस्तो पर्छ । त्यो मूल्यमा बिक्री गर्दा आफूहरूको लगानी नउठ्ने उनको भनाइ छ । काभ्रेपलाञ्चोकको बनेपा नगरपालिका१० का भोजराज तिमिल्सिनाले एक रोपनीमा सयपत्री फूल लगाएका छन् । १६ वर्षदेखि फूल व्यवसाय गर्दै उनले युनिक फ्लोरा फर्म सञ्चालन गर्दै आएका छन् । बारीमा सयपत्रीका एक हजार बोट छन्, उनले भने, गएको वर्ष भने दुई रोपनीमा लगाएको थिएँ । कोभिड१९ का कारण लामो समयसम्म लकडाउन भएकाले फूलको माग थिएन । त्यसैले थोरै क्षेत्रफलमा फूल लगाएको उनले बताए ।सरकारले बीचमा फेरि लकडाउन गरिदियो भने सबै फूल खेर जान्छ, उनले भने, सुरुको लकडाउनले धेरै घाटा भइसकेको छ । होटल, विवाह, महोत्सव, समारोह सबै गतिविधि बन्द हुँदा फूलको प्रयोग कहाँ गर्ने भन्ने समस्या हुन्छ । त्यसैले सरकारले संरक्षणका कार्यक्रम ल्याउनुपर्छ । अन्यथा व्यवसाय टिकाउन समस्या हुने उनको भनाइ छ ।"
एक लिटर दूधमा तीन रुपैयाँ अनुदान,"रुकुम पश्चिम (कास) मुसीकोट नगरपालिका२ का रमेश केसीले गत वर्ष भैंसी पालनबाट २४ हजार रुपैयाँ अतिरिक्त आम्दानी गरे । ४ नम्बर वडाका राजु ओलीको १९ हजार थप आम्दानी हुँदा १३ नम्बर वडाका नारायण खड्काले पनि १७ हजार कमाए ।उनीहरू मात्र होइन, नगरपालिकाका दूध उत्पादक किसानले अतिरिक्त कमाइ गरिरहेका छन् । नगरपालिकाले व्यावसायिक किसानलाई प्रतिलिटर ३ रुपैयाँ अनुदान दिन थालेपछि उनीहरूले अतिरिक्त आम्दानी गरिरहेका हुन् । गत आर्थिक वर्षमा सुरु भएको कार्यक्रम ६ महिना मात्र चले पनि यस वर्ष निरन्तरता दिइएको छ । गत वर्ष १५ जना किसानले यो अनुदान पाए । नगरपालिकाले अनुदान कार्यक्रम ल्याएपछि हौसला बढेको केसीले बताए । भैंसी किन्न र भकारो सुधारमा पनि अनुदान पाइरहेका छौं, उनले भने, दूधमा पनि अनुदान दिएपछि थप व्यावसायिक बन्न सहयोग पुगेको छ । अहिलेसम्म १ लाख १५ हजार रुपैयाँ अनुदानबापत किसानलाई वितरण गरिएको नगरप्रमुख देवीलाल गौतमले जानकारी दिए । व्यक्तिगत तथा सामूहिक रूपमा दूध उत्पादनमा लागेका कृषकलाई यो सुविधा दिएका छौं, उनले भने, कार्यक्रमले किसानलाई थप व्यावसायिक बन्न सहयोग गरेको छ । नगरपालिकाका अनुसार अनुदान पाउनका लागि किसानले एक वर्षमा कम्तीमा ५ सय लिटर दूध सूचीकृत डेरीमा बिक्री गरेको हुनुपर्छ । यो वर्षर् नगरपालिकाले भैंसी प्रवर्द्धन कार्यक्रमका लागि २१ लाख ८० हजार रुपैयाँ विनियोजन गरेको छ ।"
अन्योलबीच नेपाली टिम बंगलादेशतर्फ,"बंगलादेश जाने नेपाली फुटबल टिमप्रशिक्षक : बालगोपाल महर्जनसहायक प्रशिक्षक : किरण श्रेष्ठगोलरक्षक प्रशिक्षक : विकास मल्लखेलाडी : अजित भण्डारी, अनन्त तामाङ, अञ्जन विष्ट, एरिक विष्ट, भरत खवास, विकास खवास, विक्रम लामा, विमल राना, विशाल श्रेष्ठ, दर्शन गुरुङ, दीप कार्की, दिलेन लोक्तान, जर्जप्रिन्स कार्की, किरण चेम्जोङ, नवयुग श्रेष्ठ, पूजन उपरकोटी, रञ्जित धिमाल, रवि पासवान, सरोज दाहाल, सेसेहाङ आङदम्बे, सुवास गुरुङ, सुजल श्रेष्ठ, सुमन अर्याल, तेज तामाङ र छिरिङ गुरुङ ।"
म्याराडोनाको शल्यक्रिया,"ब्युनर्स आयर्स (रोयटर्स) अर्जेन्टिनी फुटबल हस्ती डिएगो म्याराडोनाको मंगलबार मस्तिष्कको सफल शल्यक्रिया गरिएको छ । मस्तिष्कमा जमेको रगत शल्यक्रियाको माध्यमबाट हटाइएको उनका चिकित्सकले बताएका छन् । पूर्व विश्वकप विजेता ६० वर्षीय म्याराडोनालाई अघिल्लो दिन अस्पताल भर्ना गरिएको थियो । टाउकोमा गम्भीर चोट लागेपछि त्यहाँ रगत जम्मा हुने गर्छ र यसले मस्तिष्कमा दबाब दिने गर्छ । म्याराडोनाका निजी चिकित्सक तथा न्युरो सर्जन लियोपोल्डो लुकले भनेका छन्, मैले म्याराडोनाको सफल शल्यक्रिया गरेको छु र यो काम सफलतापूर्वक सम्पन्न भएको छ । उनलाई भर्ना गरिएको अस्पतालबाहिर समर्थकको बाक्लो उपस्थिति थियो । चिकित्सकले थपेका छन्, अहिले म्याराडोना कडा निगरानीमा छन्, तर सबै स्थिति नियन्त्रणमै छ । यो जटिल शल्यक्रिया होइन, तर यो ठूलै हुने गर्छ ।उनले शल्यक्रिया ९० मिनेट चलेको पनि बताए । म्याराडोनाको खराब स्वास्थ्य स्थितिका कारण यो शल्यक्रिया र उनले अवस्था गम्भीर मानिएको हो । म्याराडोनालाई ला प्लाटा अस्पतालमा सोमबार भर्ना गरिएको थियो । पछि शल्यक्रिया आवश्यक परेपछि उनलाई ब्युनर्स आयर्सको ओलिभोस क्लिनिक सारिएको हो । अस्पतालबाहिर म्याराडोनाको समर्थनमा प्रशंसकले नारा पनि लगाएका थिए । सन् १९८६ मा अर्जेन्टिनाका लागि विश्वकप जितेका म्याराडोनालाई विश्व फुटबलको सर्वकालीन सबैभन्दा उत्कृष्ट खेलाडी मानिन्छ । अहिले उनी जिमनसिया क्लबका प्रशिक्षकसमेत हुन् । शुक्रबार मात्रै आफ्नो ६०औं जन्मदिनका अवसरमा म्याराडोना सार्वजनिक रूपमा देखापरेका थिए । त्यसअगाडि जिमनसियाको इसग्रिमाविरुद्ध लिगमा खेल रहेको थियो ।"
कोरोना प्रभावित खेलाडीलाई ह्यान्डबलले सहयोग गर्ने,"काठमाडौं (कास) नेपाल ह्यान्डबल संघले कोभिड१९ प्रभावित खेलाडीलाई नगदसहित राहत दिने भएको छ । संघका अध्यक्ष तेज गुरुङले ह्यान्डबलका अन्तर्राष्ट्रिय, राष्ट्रिय तथा ह्यान्डबल खेल विकासका लागि लामो योगदान दिनेलाई नगदसहितराहत उपलव्ध गराउने निर्णय गरेको जनाएका छन् ।संघले ह्यान्डबल संघमा रहेर लामो योगदान दिने पूर्वराष्ट्रिय खेलाडी धनुषाका पवनलाल कर्ण, सशस्त्र प्रहरी बलमा कार्यरत खेलाडी सन्दीप कार्की, उदयपुरका मात्रिका राई, जुनियर खेलाडी सुर्खेतका भुवन शाही, पूर्व खेलाडी सिराहाका रञ्जित सिंहलाई नगद सहयोग गर्ने जनाएको छ । संघले निजी विद्यालयमा कार्यरत रहेर जागिर गुमाएका कर्णलाई ५० हजार, कोरोना संक्रमित भई निको भएका कार्कीसहित राई र शाहीलाई २०२० हजार र रञ्जित सिंहलाई १५ हजार सहयोग गर्ने जनाइएको छ । संघले यसअघि ह्यान्डबलका राष्ट्रिय महिला तथा पुरुष खेलाडी र रेफ्री गरी १ सय ८० जनाको कोरोना बिमा गरिदिएको छ ।सुवासलाई सम्मान गरिनेकाठमाडौं (कास) कोरोना भाइरस महामारीका कारण लकडाउन र निषेधाज्ञाको अवधिमा भएका विभिन्न राष्ट्रिय तथा अन्तर्राष्ट्रिय अनलाइन कराते प्रतियोगितामा पदक जितेका सुवास घतानेलाई नगदसहित सम्मान गरिने भएको छ । नेपाल सोतोकान कराते संघ (एसकेआईएफ) ले सुवासलाई प्रोत्साहनस्वरुप सम्मान गर्ने संघका उपाध्यक्ष तथा प्रमुख प्रशिक्षक निवासगोपाल वैद्यले जानकारी गराएका छन् । सुवासले यसअवधिका ३ अन्तर्राष्ट्रिय र १ राष्ट्रिय गरी ४ प्रतियोगितामा भाग लिँदै ३ स्वर्ण र १ रजत जितेका थिए । सबै पदक एकल कातामा जितेका हुन् ।"
बायर्नको जित जारी,"लन्डन (रोयटर्स) डिफेन्डिङ च्याम्पियन बायर्न म्युनिकले पछाडि परेको स्थिति उल्टाएर मंगलबार युरोपेली च्याम्पियन्स लिग फुटबलमा आरबी साल्सबर्गलाई ६२ ले हराएको छ । प्रतियोगितामा बायर्नका यो लगातार कीर्तिमानी १४औं जित हो । यो जितपछि बायर्नले समूह ए मा शीर्षस्थानका लागि ५ अंकको अग्रता पनि लिएको छ । रोबर्ट लेवान्डोस्कीले यो जितमा दुई गोल गरे । साल्सबर्ग चौथो मिनेटमा मेरगिम बेरिसाको गोलले अग्रता लिन सफल भएको थियो । सन् २०२० मा च्याम्पियन्स लिगसँगै पाँच उपाधि जितेको बायर्नका लागि लगत्तै लेवान्डोस्कीले पेनाल्टीबाट गोल गरे । रसमस क्रिस्टेनसनले आत्मघाती गोल गरेपछि बायर्न पहिलोपल्ट खेलमा अगाडि रहेको थियो । त्यसपछि सर्जी जियान्ब्रे, जेरेमी बोएटिङ, लेरोय सेन, लेवान्डोस्की र लुकास हर्नान्डेजले गोल गरे । सोही समूहको अर्को खेलमा लोकोमोटिभ मस्को र एट्लेटिको म्याड्रिडले ११ को बराबरी खेले । समूह बी मा रियल म्याड्रिडले इन्टर मिलानलाई ३२ ले हराएर प्रतियोगिताको नकआउट चरण पुग्ने सम्भावना कायम राख्यो । रियलका लागि वैकल्पिक खेलाडी रोड्रिगोले खेलको अन्त्यतिर निर्णायक गोल गरे । रियलको यो जितमा कप्तान सर्जियो रामोसले आफ्नो क्लबका लागि सय गोल पनि पूरा गरे । यो उनको हेडबाट गरेको ५५औं गोल पनि रह्यो । खेलपछि ३४ वर्षीय खेलाडीले भने, मेरो प्रदर्शन राम्रै चलिरहे जस्तो लाग्छ, केही व्यक्तिगत कीर्तिमानमा खुसी नै हुने गर्छॅ ।रामोसले रियलका लागि ६ सय ५९ खेल खेलेका छन् र यसबीच उनले २२ उपाधि पनि जितेका छन् । च्याम्पियन्स लिगमा भने उनले गरेको गोलसंख्या १४ पुगेको छ । ला लिगामा उनको गोलसंख्या ७४ छ । यसमध्ये दुई गोल भने उनको पूर्वक्लब सेभियाका लागि रहेको छ । यो समूहको शीर्षस्थानको बोरुसिया मुन्छेनग्लाडबाख भने साख्तर डोनेस्कको हातबाट ६० ले पराजित रह्यो । हारका बावजुद मुन्छेनग्लाडबाख ५ अंकसहित पहिलो स्थानमै छ । इन्टर भने दुई अंकमा अन्तिम स्थानमा रह्यो । समूह सी मा म्यानचेस्टर सिटीले फेरोन टोरेस, गाब्रियल जेसस र जाओ क्यानसेलोको गोल मदतमा ओलम्पियाकोजलाई ३० ले हरायो । टोली लिग चरणका सुरुआती तीनै खेल जित्न सफल रह्यो । सिटीको ९ अंक भएको छ । पोर्टोले ६ अंकसहित दोस्रो स्थानमा रहन मार्सेमाथि ३० को जित निकाल्यो । खेलपछि सिटी व्यवस्थापक पेप ग्वार्डिओलाले पहिलो हाफमा टिमको राम्रो प्रदर्शनले नै यो जित सम्भव भएको माने । उनले भने, दोस्रो हाफमा हाम्रो खेलमा केही समस्या देखियो । ५ दिनपछि हामीले लिगमा लिभरपुलको सामना गर्दैछौं र अब हाम्रो उद्देश्य त्यही खेलको तयारीमा हुनेछ । लिभरपुलले डिएगो जोटाको उत्कृष्ट ह्याट्रिक मदतमा समूह डी को खेलमा एटलान्टालाई सजिलै ५० ले हरायो । टोलीका लागि मोहम्मद सलाह र साडियो मानले गोल गरे । लगातार तीन जितपछि लिभरपुलले शीर्षस्थानमा ५ अंकको अग्रता खोलेको छ । समूहको अर्को खेलमा आयाक्सले मिट्जल्यान्डलाई २१ ले पराजित गर्यो । खेलपछि प्रतिक्रिया दिँदै जोटाले भनेका छन्, अहिले मैले आफ्नो खेलजीवनकै सबैभन्दा उत्कृष्ट टिमका लागि खेलिरहेको छु । यो मेरो आफ्नो उत्कृष्ट खेल प्रदर्शन हो भनेर दाबी गर्न सक्दिनँ । तर मेरो खेलको विशेषता नै गोल गर्नु हो । त्यसैले अहिलेको प्रदर्शनमा म निकै खुसी छु । लिभरपुलले उनका लागि उल्भसलाई ५ करोड ४० लाख डलर तिरेको थियो । उनले लिभरपुलका लागि १० खेलमा ७ गोल गरिसकेका छन् ।"
कोरोना बिर्सिएर ब्याडमिन्टनको प्रशिक्षण,"सहिद मैदानमा आठ महिनादेखि एक जना खेलाडी फुटबल खेल्न मैदानमा उत्रन पाएका छैनन् । तर सँगै जोडिएको कभर्डहललाई कोरोना महामारी र लकडाउनले खासै प्रभाव पारेको छैन । यो कभर्डहलमा भेट्रान र युवासहित दैनिक तीन दर्जनभन्दा बढी ब्याडमिन्टनका खेलाडी जम्मा भएर खेल्दै आएका छन् ।सुरुआती लकडाउनको १५ दिन कभर्डहल बन्द रह्यो । त्यसयता एकदिन पनि बन्द भएको छैन । हलमा नियमित ब्याडमिन्टन खेल्दै आएका भेट्रान खेलाडी महानन्द सापकोटाले भने, स्वास्थ्य सावधानी अपनाएर खेल खेल्दा अहिलेसम्म कोही पनि खेलाडीले समस्या भोग्नुपरेको छैन । बरु ब्याडमिन्टन खेलले कोरोना परास्त गर्न मदत गरेको उनले सुनाए ।एकताका विराटनगरले मुलुकलाई ब्याडमिन्टनका स्टार खेलाडी दिएको थियो । पूजा श्रेष्ठ, सुमिना श्रेष्ठ, राजु दाहाल र विशाल प्रधान विराटनगरका उत्पादन हुन । उनीहरूले दशकसम्म मुलुकको ब्याडमिन्टनलाई आफ्नो वरपर घुमाए । सापकोटाले भने, त्यही कारण विराटनगरमा ब्याडमिन्टनको क्रेज अझै छ । १३ औं दक्षिण एसियाली खेलकुदमा महिला डबल्समा कांस्य जितेका सीमा राजवंशी र नीता लम्साल विराटनगरकै उत्पादन हुन् । अहिले पुरुषतर्फका उदीयमान खेलाडी रोज पाण्डे पनि यहींका हुन् । सेवानिवृत्त प्रशिक्षक तथा भेट्रान खेलाडी उत्तम सिम्खडाले भने, यो कभर्डहलमा १० वर्षका किशोरकिशोरीदेखि ६० सम्मका भेट्रान खेलाडी नियमित खेल्दै आएका छन् । कभर्डहलमा तीनवटा ब्याडमिन्टन कोर्ट छन् । त्यहाँ खेल्न पालो पाउनै मुस्किल पर्छ । पहिला भेट्रान खेलाडी हलमा पुग्छन् । उनीहरू थाक्दै गएपछि पछि पुग्नेले खेल्ने मौका पाउँछ । कभर्डहलमा हरेक दिन बिहान ६ देखि १० बजेसम्म किशोरकिशोरी र भेट्रान खेलाडी रम्दै आएका छन् ।प्रदेश १ का कुनै पनि जिल्लामा यतिबेला ब्याडमिन्टनका प्रशिक्षक छैनन् । तर मोरङमा भने सेवानिवृत्त सिम्खडाले किशोरकिशोरीलाई प्रशिक्षण दिँदै आएका छन् । सेवानिवृत्त भए पनि किन त्यत्तिकै बस्नु भनेर हलमा आउने युवालाई नियमित प्रशिक्षण दिँदै आएको छु, उनले भने, यसले गर्दा आफू पनि स्वस्थ रहेर प्रशिक्षण लिन चाहनेलाई सुझाव पनि दिँदै आएको छु । विराटनगरमा ब्याडमिन्टन खेललाई कोरोना महामारीले रोकेको छैन, अर्का भेट्रान खेलाडी किरणसिंह बस्नेतले भने, यहाँका किशोर र भेट्रान सबै खेलाडी कोरोनालाई बिर्सिएर नियमित प्रशिक्षणमा जुट्दै आएका छन् । यहाँ नियमित खेल्ने कुनै पनि खेलाडीलाई कोरोनाका कारण स्वास्थ्य समस्या आइपरेको छैन । उनले नियमित अभ्यास र एक्सरसाइजको कमाल हुनसक्ने अनुमान लगाए ।खेल्नेमात्र नभई कभर्डहलमा हुने सबै खर्च भेट्रान खेलाडीले बेहोर्दै आएका छन् । हलभित्रका तीनवटा कोर्टका नेट भेट्रान खेलाडीले जुटाएका हुन् । हलमा जडान गरिएको विद्युतको महसुल, सरसफाई र विद्युत बल्भ खेलाडी आफैंले व्यवस्था गरेका छन् । बस्नेतले सुनाए, त्यसबाहेक जुनियर खेलाडीलाई खेल्नका लागि कर्क र र्याकेटसमेत भेट्रान खेलाडीले उपलब्ध गराउँदै आएका छन् ।"
