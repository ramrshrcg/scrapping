शीर्षक,विवरण
फेरि सामूहिक बलात्कार,"सामूहिक बलात्कारमा परेका दुई बालिका शारीरिक तथा मानसिक पीडामा छन् । उनीहरू घरबाट निस्कने अवस्थामा नरहेको परिवारको भनाइ छ । शारीरिक तथा मानसिक रूपमा पीडा कति छ भन्ने शब्दले बताउन सक्ने अवस्था छैन, पीडितकी आफन्त कलावतीले भनिन् । उनका अनुसार ती बालिकालाई घरमै राखेर अस्पताल लग्दै औषधोपचार भइरहेको छ । सामूहिक बलात्कार घटनाको कानुनी प्रक्रिया अघि बढाइएको प्रहरी नायब उपरीक्षक घिमिरेले बताए । उनका अनुसार घटनास्थलको मुचुल्का तयार पारिएको र आइतबार अदालतबाट म्याद थप गरी अनुसन्धान अघि बढाइनेछ । फरार एक जनाको खोजी भइरहेको छ । ८ जना अभियुक्तले घटनामा संलग्नता रहेको स्वीकार गरिसकेको प्रहरी स्रोतले जनाएको छ ।"
१२०० कैदीलाई घरमै बस्ने अवसर,"सजाय भुक्तानको यो विधिलाई प्यारोल भनिन्छ । फौजदारी कसुर सजाय निर्धारण तथा कार्यान्वयन ऐन २०७४ अनुसार जन्मकैद, भ्रष्टाचार, जबर्जस्ती करणी, मानव बेचबिखन तथा ओसारपसार, संगठित अपराध, सम्पत्ति शुद्धीकरण, यातना र क्रूरनिर्मम र अपमानजनक व्यवहार, मानवताविरुद्धको अपराध, राज्यविरुद्धको अपराध र पछिल्लो पटक अध्यादेशबाट जारी भएको तेजाव अपराधसम्बन्धी कसुरमा दोषी ठहरबाहेकका कैदीका लागि मात्रै प्यारोल प्रावधानअनुसार वैकल्पिक कारागारमा पठाउन सकिने छ । प्रोवेसन तथा प्यारोल विधि विभिन्न अपराधमा दोषी ठहर भई सजाय भुक्तानरतलाई समाजमा पुनःस्थापनका लागि सहज र सरल वातावरण बनाउन अपनाइएको प्रक्रिया हो । प्यारोल प्रक्रियाबाट सजाय भुक्तानका लागि छनोट भएका कैदीले घरमै बस्ने सुविधा पाए पनि तोकिएको कैद अवधि पूरा गरेपछि मात्रै कारागार व्यवस्थापन विभागले लगत कट्टा गर्नेछ ।विभागका महानिर्देशक द्रोण पोखरेलले कारागारमा कैदीबन्दीको चाप बढिरहेकाले सजाय माफी मिनाहा नपाउनेको सूचीबाहेककालाई वैकल्पिक कारागारको व्यवस्था गर्न गृहकार्य भइरहेको बताए । यस्तो सुविधाका लागि नियमावली, कार्यविधि वा निर्देशिकालगायतका प्रावधान छिटो तर्जुमा गर्न लागिपरेका छौं, उनले भने । वैकल्पिक कारागारसम्बन्धी कानुनी व्यवस्था तय गर्न महान्यायाधिवक्ता अग्नि खरेलले कानुन व्यवसायी प्रकाशबहादुर केसीको संयोजकत्वमा कारागार व्यवस्थापन विभागका महानिर्देशक पोखरेलसहित महान्यायाधिवक्ता कार्यालयका उपन्यायाधिवक्ता, गृह र कानुन मन्त्रालयका प्रतिनिधि सम्मिलित ५ सदस्यीय उपसमिति गएको असोजमै गठन गरेका थिए । उपसमितिले तयार पारेको प्रतिवेदन महान्यायाधिवक्ता अध्यक्ष र गृह तथा कानुन मन्त्रालयका सचिव, प्रहरी महानिरीक्षक र महान्यायाधिवक्ता कार्यालयका प्रतिनिधि सदस्य रहेको प्रोवेसन तथा प्यारोल बोर्डले अन्तिम रूप दिनेछ । फौजदारी कसुर (सजाय निर्धारण तथा कार्यान्वयन) ऐनले यसअन्तर्गत भएका व्यवस्था कार्यान्वयनका लागि नियमावली बनाएर दुई वर्ष वा कम कैदको सजाय भएकालाई सुधारगृहमा पठाउन सकिने, जोखिमका आधारमा बाँकी कैद सजाय निलम्बन गर्न सकिने, सप्ताहान्तको अन्तिम दिन वा राति मात्रै कारागारमा बसेर सजाय भुक्तान गर्न सकिने, कैदीलाई खुला कारागारमा राखेर सुधारगृहको अवधारणा लागू गर्नेलगायत परिकल्पना गरेको छ । गएको साउन १९ गते सर्वोच्च अदालतले परमादेश जारी गर्दै ऐनमा भएका कानुनी प्रावधान लागू गर्न तथा कारागारमा कैदीमाथि रहेको जोखिमप्रति संवेदनशील हुन सरकारलाई निर्देशन दिएको थियो ।परमादेशको पूर्ण पाठ आएपछि भदौ ३० गते विभागले ऐनअनुसार सजाय छुट पाउन सक्ने कैदीको सूची बनाउनका लागि अपराध र सजायअनुसार कैदीको छुट्टाछुट्टै लगत संकलन गर्न देशभरका कारागारमा पत्राचार गरेको थियो । असोजभित्र लगत संकलन र कात्तिकभित्र अदालतको आदेशअनुसार ऐनमा भएका प्रावधान लागू गर्ने निर्णय लिइने गरी काम अघि बढे पनि कोरोना महामारीका कारण केही ढिलाइ हुन सक्छ, गृह स्रोतले भन्यो, जतिसक्दो छिटो वैकल्पिक कारागार व्यवस्था कार्यान्वयन गर्ने सरकारको नीतिअनुसार संरचना र कानुनी प्रावधान बन्ने क्रममा छ । मुलुकी ऐनलाई विस्थापन गरी नयाँ कानुन लागू भएको २ वर्ष बितिसकेको छ । तर त्यससँग सम्बन्धित नियमावली र निर्देशिका नबन्दा कैदी र कारागारसम्बन्धी ऐनका कतिपय प्रावधान लागू हुन सकेका छैनन् । पछिल्लो समय कोरोना महामारीका कारण कारागारमा जोखिम बढ्दो क्रममा छ ।"
मुख्य व्यक्तिलाई बयानमै बोलाइएन,"(सुर्खेत)  भक्तपुर लैजाँदै गर्दा प्रहरीले नियन्त्रणमा लिएको चामल खाद्य व्यवस्था तथा व्यापार कम्पनीको रहेको खुलेको छ । प्रहरीले नियन्त्रणमा लिएको चामलको नमुना हामी (कम्पनी) सँग रहेको जापानी चामलसँग मिलेको छ, कम्पनीको सुर्खेतस्थित कार्यालयका प्रमुख माधव मिश्रले कान्तिपुरसँग भने, प्रारम्भिक रूपमा हामीले प्रहरीलाई यही रिपोर्ट दिन्छौं । सरकारी अनुदानको जापानी चामल बजारमा नपाइने उनले बताए । सुर्खेत प्रहरीले वीरेन्द्रनगरस्थित दुर्गा भगवती इन्टरप्राइजेजका नाममा भक्तपुर पठाउन लागिएको २ सय ५० क्विन्टल चामल बिहीबार सुब्बाकुनाबाट नियन्त्रणमा लिएको थियो । इन्टरप्राइजेजका प्रोप्राइटर रहेका वासुदेव शर्मा अर्को व्यावसायिक फर्म शर्मा निर्माण सेवाका समेत मालिक हुन् । शर्मा निर्माण खाद्य व्यवस्था तथा व्यापार कम्पनीको चामल ढुवानीकर्ता हो । उनले शर्मा निर्माणका नाममा मुगुको कालै बिक्री केन्द्रमा पठाउने भनेर कम्पनीको वीरेन्द्रनगरस्थित गोदामबाट चामल उठाएका थिए । उक्त चामल मुगु पठाउनुको साटो भक्तपुर पठाउन लागेपछि प्रहरीले नियन्त्रणमा लिएको थियो । हामीसँग भएका प्रमाणले चामल भक्तपुर लान खोजिएको भन्ने स्पष्ट भएको छ, जिल्ला प्रहरी कार्यालयका एसपी राजेन्द्र भट्टले भने, चामलको परीक्षण रिपोर्ट प्राप्त भएपछि मुद्दा प्रक्रिया अघि बढाउँछौं । प्रहरीले इन्टरप्राइजेजका ६ जना कर्मचारीसँग बयान लिए पनि मालिक शर्मालाई बोलाएको छैन । एसपी भट्टले इन्टरप्राइजेजका म्यानेजरमार्फत बोलाइएको भए पनि उनी कार्यालयमा नआएको बताए । प्रहरीबाट यही उन्मुक्ति पाउँदा शर्मालाई प्रमाण कमजोर बनाउन र प्रहरीप्रशासन तथा खाद्य कम्पनीलाई प्रभावित गर्न सहज भएको सरोकारवालाको भनाइ छ । सरकारी अनुदानको चामल बेच्ने घटनामा मुछिएका व्यापारीलाई पक्राउ गर्नु त टाढाको कुरा, अहिलेसम्म बयान पनि नलिँदा आश्चर्य लागेको छ, राष्ट्रिय उपभोक्ता मञ्चका कर्णाली प्रदेश संयोजक आकाशतारा बयकले भने, यसले गर्दा उनले बाहिर अनेक चलखेल गर्ने मौका पाउँछन्, आफूअनुकूल कागज मिलाउन सक्छन् ।शर्माले कालै बिक्री केन्द्रका लागि कम्पनीको गोदामबाट असोज २६ गतेसम्म १ हजार क्विन्टल र कात्तिक ५ गते १ सय क्विन्टल चामल उठाएका थिए । उक्त चामलमध्ये २ सय ५० क्विन्टल भक्तपुर लैजाँदै गर्दा नियन्त्रणमा लिइएको छ भने करिब २ सय क्विन्टल शर्मा निर्माण सेवाको वीरेन्द्रनगरस्थित गोदाममा छ । बाँकी चामल कहाँ छ भन्नेबारे अनुसन्धानबाट थाहा हुने प्रमुख जिल्ला अधिकारी हीरालाल रेग्मीले बताए । शर्मा निर्माण सेवाले असोज १६ गते कम्पनीसँग गरेको सम्झौतामा भने १५ दिनभित्र तोकिएको स्थानमा चामल पुर्याइसक्ने उल्लेख छ । चामल छाड्न र मुद्दा कमजोर बनाउन विभिन्न ठाउँबाट दबाब आए पनि प्रहरीप्रशासन प्रभावित नहुने उनले बताए । उनका अनुसार प्रहरीले मुलुकी फौजदारी कार्यविधि संहिताको ठगी महल वा कालोबजारी र केही अन्य सामाजिक तथा सजाय ऐनअन्तर्गत मुद्दा चलाउने गरी अनुसन्धान अघि बढाएको छ ।"
जटिल संक्रमितलाई बेड पाउनै मुस्किल,"(पोखरा)  गत साता कोरोना संक्रमित पोखरा१५ कि ५२ वर्षीया महिलालाई सघन उपचार कक्ष (आईसीयू) मा राख्नुपर्ने भयो । आर्थिक अवस्था कमजोर रहेकी ती महिलालाई पश्चिमाञ्चल क्षेत्रीय अस्पताल पुर्याइयो । कोभिड१९ उपचार केन्द्र रहेको अस्पतालले आईसीयू बेड नभएको भन्दै फर्काउन खोज्यो । वडाध्यक्षको सिफारिसमा बल्लतल्ल बेड मिल्यो । आईसीयूमा राखेको तेस्रो दिन उनको निधन भयो । कोरोनाको हटस्पट बन्दै गइरहेको पोखरामा जटिल अवस्थाका संक्रमितलाई राख्न आईसीयू र भेन्टिलेटरको अभाव भएको छ । कास्कीमा शनिबारसम्म सक्रिय संक्रमितको संख्या १ हजार ६ सय नाघेको छ । तर जिल्लाभर सञ्चालनमा रहेको कोभिड विशेष अस्पताल पोखरा स्वास्थ्य विज्ञान प्रतिष्ठानअन्तर्गतको पश्चिमाञ्चल क्षेत्रीय अस्पतालमा आईसीयू बेड १० वटा र भेन्टिलेटर दुइटा मात्रै छन् । गण्डकी प्रदेशमा शुक्रबार सबैभन्दा धेरै २ सय ६९ जनामा कोरोना संक्रमण देखिँदा १ सय ८३ जना कास्कीका मात्रै थिए । पोखरा१५ मा यो साता कोरोना संक्रमणबाट श्रीमान् र श्रीमतीले ज्यान गुमाए । कोरोना संक्रमित ८१ वर्षीय पुरुषको शुक्रबार पोखरा नयाँगाउँको घरमै मृत्यु भयो । कोरोनाबाट श्रीमतीको मृत्यु भएको ४ दिनपछि उनको मृत्यु भएको हो । प्रदेशले पोखराको लेखनाथमा सञ्चालन गरेको सरुवा रोग तथा संक्रामक अस्पतालमा आईसीयू नै सुरु हुन सकेको छैन । आईसीयूका सामग्री र भेन्टिलेटर भए पनि जनशक्ति अभावमा थन्किएर बसेका छन् । कोरोना संक्रमितको उपचार गर्ने भनेर खोलिएकै अस्पतालमा आईसीयू छैन । अस्पतालले हाल ४८ बेडको आइसोलेसन चलाएको छ । मेडिकल कलेज सञ्चालन गरेका मणिपाल, चरक मेमोरियल र गण्डकी मेडिकल कलेज (जीएमसी) मा जटिल अवस्थाका संक्रमितले आईसीयू पाउनै गाह्रो छ । पाइहाले पनि ती अस्पतालले चर्को शुल्क असुल्छन् ।जीएमसीमा आइसोलेसनमा बस्ने संक्रमितले सुरुमै ५० हजार रुपैयाँ धरौटी बुझाउनुपर्छ । भेन्टिलेटरमा राख्नुपर्ने बिरामी भए एक लाख रुपैयाँ धरौटी सुरुमै बुझाउनुपर्छ । दिनको २५ हजार रुपैयाँ संक्रमितले बेहोर्नुपर्छ । चरक मेमोरियल अस्पतालमा समेत बिरामीले एक लाख रुपैयाँ धरौटी बुझाउनुपर्छ । आइसोलेसनको शुल्क दैनिक १५ हजार र भेन्टिलेटरसहितको शुल्क दैनिक २० हजार रुपैयाँ लाग्छ । हाल अस्पतालको आईसीयू भरिएको छ । प्रदेश सरकारले बेहोर्ने भनेपछि संघअन्तर्गतको पश्चिमाञ्चल क्षेत्रीय अस्पतालले संक्रमितको उपचार खर्च लिएको छैन । अस्पतालका निर्देशक डाअर्जुन आचार्य प्रदेशले खर्च बेहोर्नेमा विश्वस्त छैनन् । पहिला पनि स्वास्थ्यकर्मीलाई २५ प्रतिशत थप जोखिम भत्ता दिने भनिएको थियो, त्यो पाइएको छैन, उनले भने, अहिले पनि संक्रमितको खर्च बेहोर्ने भनेको छ, खै के हुन्छ । पोखरा महानगरपालिकाले मालेपाटनको कृषि तालिम केन्द्रमा ४६ बेडको आइसोलेसन चलाएको छ । संक्रमितले उक्त आइसोलेन भरिएको छ । भरतपोखरीमा ५५ बेडको आइसोलेसन भने खाली छ । हाल क्वारेन्टाइन रहेको ७० बेडको लेकसिटी अस्पतालको भवनलाई आइसोलेसन बनाउने तयारी रहेको महानगरका स्वास्थ्य शाखा प्रमुख हेमन्त शर्मा पौडेलले बताए । ती कुनैमा आईसीयू छैनन् । स्थानीय तहसँग आईसीयू सञ्चालन गर्न सक्ने क्षमता हुँदैन, उनले भने, क्षमताभन्दा माथि गएर हुँदैन । गण्डकी प्रदेशमै पछिल्लो दुई सातायता कोरोना संक्रमितको संख्या बढिरहेको छ । संक्रमित संख्या ७ हजार नाघ्दा सक्रिय संक्रमित ३ हजारभन्दा बढी छन् । तर प्रदेशभरि भएको आईसीयू बेड संख्या १ सय ७६ र भेन्टिलेटर ५७ मात्रै हो । हालसम्म पूर्वी नवलपरासीका ३, कास्कीका २ र पर्वतका १ गरी ६ संक्रमितले घरमै ज्यान गुमाएका छन् । प्रदेशमा कन्ट्याक्ट ट्रेसिङ र पीसीआर परीक्षणको गतिसमेत निकै सुस्त छ । प्रदेश स्वास्थ्य निर्देशक डाविनोदबिन्दु शर्मा भने गण्डकी प्रदेशले कोरोना नियन्त्रणमा धेरै काम गरेको एकोहोरो दाबी गरिरहन्छन् । भन्छन्, कोभिडको सन्दर्भमा गण्डकी प्रदेश सरकारको तयारीको हिसाबले क्वारेन्टाइन, आइसोलेसन, ल्याब, जनशक्ति, प्रविधिमा अरूभन्दा अगाडि छ । यद्यपि अन्य प्रदेशमा ३० वटासम्म पीसीआर मेसिन हुँदा गण्डकीमा ४ वटा मात्रै छन् । हाल प्रदेश ल्याबमा रहेका २, पश्चिमाञ्चल क्षेत्रीय अस्पतालमा रहेको १ र पोखराको निजी प्रयोगशालामा रहेको १ पीसीआर मेसिनबाट मात्रै परीक्षण भइरहेको छ । पूर्वी नवलपरासीमा रहेको एक पीसीआर मेसिन सञ्चालन नै हुन सकेको छैन । प्रदेशभरि १ हजार ५ सय ५० जना होम आइसोलेसनमा छन् । होम आइसोलेसनमा रहेर चिकित्सकसँग सम्पर्क गर्न नसकेका संक्रमितलाई जटिलता आउन सक्ने निर्देशक डाशर्माले स्विकारे । कतिपय निजी अस्पतालले बेड भएर पनि नभएको भनेको भए अनुगमन गर्ने उनले बताए । अहिले जटिल अवस्था छ, उनले भने, कोभिडलाई खेलाँचीको हिसाबले लिनुहुन्न । प्रदेश सामाजिक विकासमन्त्री नरदेवी पुन यति धेरै संक्रमित बढ्ने आकलन नै नगरेको बताउँछिन् । प्रदेशले भेन्टिलेटर खरिद सम्झौता गरिसके पनि प्रक्रियागत रूपमा आउन ढिला भएको दाबी उनको छ । संक्रमित नबढ्ने अनुमानकै कारण पश्चिमाञ्चल क्षेत्रीय अस्पतालमा ४० बेड आईसीयू मात्रै बनाउने र लेखनाथको अस्पतालमा साधारण संक्रमितलाई मात्रै राख्ने तयारी गरेको उनले सुनाइन् । यति धेरै मान्छे बिरामी होलान् भन्ने आकलन नै गरेनौं, उनले भनिन्, दसैंको माहोलमा धेरै बढ्यो । काम गरेर पनि प्रतिफल पाइएन ।"
१३ जिल्लामा ५०० भन्दा बढी सक्रिय संक्रमित,"काठमाडौं (कास) काठमाडौं, भक्तपुर, ललितपुरलगायत १३ जिल्लामा कोभिड१९ का पाँच सय जनाभन्दा बढी सक्रिय संक्रमित छन् । देशभर हाल ३८ हजार ५ सय ८४ जना उपचाररत छन् भने हालसम्म १ लाख ७० हजार ७ सय ४३ जना संक्रमित भइसकेका छन् । प्रदेश २, कर्णाली र सुदूरपश्चिम प्रदेशका कुनै पनि जिल्लामा पाँच सय जनाभन्दा बढी सक्रिय संक्रमित छैनन् । मनाङमा उपचाररत संक्रमितको संख्या शून्य छ । देशभरिमा शनिबार उपचारमा रहेका ३८ हजार ५ सय ८४ संक्रमितमध्ये ५९६५ प्रतिशत अर्थात् २३ हजार १७ जना वाग्मती प्रदेशमा छन् । स्वास्थ्य मन्त्रालयका सहप्रवक्ता डा समीरकुमार अधिकारीका अनुसार काठमाडौंमा १६ हजार ८९०, भक्तपुरमा १ हजार १५१ र ललितपुरमा २ हजार ३०३ जना गरी उपत्यकामा मात्रै ५२७२ प्रतिशत सक्रिय संक्रमित छन् । वाग्मती प्रदेशकै काभ्रेपलाञ्चोकमा ५३६, चितवनमा १ हजार ३६१, मकवानपुरमा ७७६ जना उपचार गराइरहेका छन् । प्रदेश १ को झापामा ९३५, मोरङमा २ हजार ८२२ र सुनसरीमा १ हजार ९५७ जना उपचाररत संक्रमित छन् । यस्तै गण्डकीको कास्कीमा ९६१, नवलपरासीपूर्वमा ५२५ जना र प्रदेश ५ को दाङमा ६५६, रूपन्देहीमा १ हजार ३३८ जना उपचार गराइरहेका छन् । कोभिडबाट शनिबार १७ जनाको मृत्यु भएको छ । स्वास्थ्य मन्त्रालयका अनुसार हालसम्म ९३७ जनाको मृत्यु भएको छ । मुलुकमा शनिबार गरिएको ९ हजारर २७९ पीसीआर परीक्षणबाट २७०२ प्रतिशत अर्थात् २ हजार ५०८ जनामा कोभिड संक्रमण देखिएको छ । शनिबार संक्रमण देखिएकामा ४३१० प्रतिशत महिला छन् । कुल संक्रमितमध्ये ६८ प्रतिशत पुरुष छन् ।"
कांग्रेसकलहको जड सदस्यता,"(काठमाडौं)  केन्द्रीय नेतृत्व चयनसमेतलाई प्रभाव पार्ने क्रियाशील सदस्यता वितरणको विषयले कांग्रेसको आन्तरिक विवादलाई थप पेचिलो बनाउँदै लगेको छ । सभापति शेरबहादुर देउवाले आफ्नो उम्मेदवारीलाई बल पुग्ने गरी सदस्यता वितरणमा विधान र प्रक्रिया मिच्न थालेको भन्दै वरिष्ठ नेता रामचन्द्र पौडेल पक्षले महाधिवेशनको निष्पक्षतामाथि नै निरन्तर प्रश्न उठाउँदै आएको छ । देउवाको कार्यशैली र निर्णयविरुद्ध पौडेल पक्षले असोज ११ गते पार्टी केन्द्रीय कार्यालयमा दर्ता गराएको ज्ञापनपत्रको मुख्य विषय पनि सदस्यता वितरण नै हो । कांग्रेसमा अहिले क्रियाशील सदस्यता ४ लाख ७० हजार छ । आसन्न महाधिवेशनलाई केन्द्रमा राखेर पार्टीले यसअघि नै त्यति नै संख्यामा नयाँ सदस्यता थप्ने निर्णय गरिसकेको छ । नयाँ निर्णयअनुसार पुरानो र नयाँ गरी करिब साढे ९ लाख सदस्यता पुर्याउने योजना छ ।क्रियाशील सदस्य पालिका तहमा क्षेत्रीय प्रतिनिधि चयन गर्ने मतदाता हुन् । उनीहरूबाट चयन हुने क्षेत्रीय प्रतिनिधिले महाधिवेशन प्रतिनिधि चयन गर्छन् । महाधिवेशन प्रतिनिधिले केन्द्रमा पदाधिकारीसहित सदस्य निर्वाचित गर्ने भएकाले केन्द्रीय सभापतिका आकांक्षीहरूको मुख्य चासो क्रियाशील सदस्यता वितरणमा देखिएको छ । अहिले ७४ जिल्लामा क्रियाशील सदस्यता वितरण र नवीकरणको काम भइरहेको छ । सिन्धुपालञ्चोक, बारा र सप्तरीमा पुरानो संरचना समायोजन भई नसकेकाले सदस्यता रोकिएको छ । नयाँ सदस्यता वितरणलाई लिएर पौडेल पक्षले आशंका गर्दै आएको छ । नयाँ वितरणमा पनि अन्य राजनीतिक दलबाट आएकाको समायोजनतर्फ पौडेल पक्षको आशंका छ ।२०७४ को आमनिर्वाचनका बखत विजयकुमार गच्छदार नेतृत्वको तत्कालीन नेपाल लोकतान्त्रिक फोरम कांग्रेसमा जोडिएको थियो । तत्कालीन फोरमका नेता तथा कार्यकर्ताको पंक्ति पुराना कांग्रेसीहरू नै भएकाले ठूलो समस्या नभएको पौडेल पक्षका एक सदस्यले बताए । तर अन्य साना दल, नेता विशेष र उनीहरूसँग जोडिएका कार्यकर्ताको समायोजनका नाममा सदस्यता दिइँदा पारदर्शी देखिन्न, सभापतिको ठाडो निर्देशनमा वितरण भइरहेको छ, ती सदस्यले भने, रसुवा र डडेल्धुरामा कांग्रेसकै क्रियाशील सदस्य रहेको संख्याकै हाराहारीमा सदस्यता दिइएको छ । यसबाट पुराना कार्यकर्ताको मनोबल गिराउने कामसमेत भएको छ ।आमनिर्वाचनअघि अखण्ड नेपाल, अखण्ड नेपाल समानान्तरजस्ता साना पार्टी कांग्रेसमा विलय भएका थिए । नेता विशेषका रूपमा सर्लाहीका तत्कालीन माओवादी केन्द्रका शम्भुलाल श्रेष्ठ, सर्लाहीकै तत्कालीन राजापाका जंगीलाल राय, कपिलवस्तुका तत्कालीन समाजवादीका अभिषेकप्रताप साह कांग्रेस प्रवेश गरेका थिए । कैलालीका तत्कालीन एमालेका मोहनसिंह राठौर, स्याङ्जाका तत्कालीन नयाँ शक्ति पार्टीका भूमिबहादुर गुरुङ, डोल्पाका तत्कालीन राप्रपा संयुक्तका कर्णबहादुर बूढा, डडेल्धुराका तत्कालीन माओवादी माओवादी केन्द्रका जनकलाल कलौनी पनि कांग्रेस प्रवेश गरेका थिए । निर्वाचनलगतै रसुवामा तत्कालीन नयाँ शक्ति पार्टीका नेता तथा कार्यकर्ता कांग्रेस प्रवेश गरेका थिए । पछिल्लोपटक सुनिलबहादुर थापासहित राप्रपाका एक दर्जन केन्द्रीय सदस्यहरूसमेत कांग्रेस प्रवेश गरेका छन् । तत्कालीन राप्रपाका नेता थापालाई देउवाले सहमहामन्त्री बनाउने सार्वजनिक घोषणा पार्टी प्रवेशकै बेला गरेका थिए । उनीसँगै कांग्रेस प्रवेश गर्ने नेताहरूमध्ये ५ जनालाई केन्द्रीय सदस्य र दुई जनालाई आमन्त्रित सदस्य बनाउने वचनबद्धता पनि देउवाले गरेका छन् । निर्वाचनका बेला अन्य राजनीतिक दलबाट प्रवेश गरेका केन्द्रीय नेताहरूलाई देउवाले पहिल्यै केन्द्रीय कार्यसमितिमा ल्याइसकेका छन् । पार्टीभित्रको विवादका कारण थापा र उनीसँगै आएका नेताहरूको केन्द्रीय कार्यसमितिमा औपचारिक प्रवेश भने हुन पाएको छैन ।पार्टी प्रवेश गर्ने नेताहरूलाई कार्यकर्ता समायोजनको नाममा सभापतिले प्रक्रियाविपरीत एकमुष्ट क्रियाशील सदस्यता दिएको आरोप पौडेल पक्षको छ । उनीहरूले केन्द्रीय कार्यालयमा दर्ता गराएको ज्ञापनपत्रमा अपारदर्शी रूपमा बाँडिएका क्रियाशील सदस्यता वितरणसम्बन्धी निर्णय सच्याउनुपर्ने माग गरेको छ । राप्रपाबाट कांग्रेस प्रवेश गरेका थापा र उनको समूहबाहेक अधिकांश नेताको नाममा समायोजन निम्ति क्रियाशील सदस्यता दिइएको छ । पार्टी कार्यालयका मुख्य सचिव कृष्ण पौडेलले भने समायोजनका लागि सदस्यता वितरण प्रक्रियाअन्तर्गत रहेको दाबी गरेका छन् । समायोजनका लागि दिइएका क्रियाशील सदस्यताको सूची जिल्लाबाट अनुमोदन भएर आउने भएकाले अनियमितता नहुने उनको भनाइ छ । केन्द्रीय कार्यसमिति बैठकअघि सोमबार सभापति देउवाले पौडेल पक्षले उठाएका मागहरूका विषयमा छलफल गर्न पदाधिकारी, पूर्वपदाधिकारीसहितको अनौपचारिक बैठक बोलाएका छन् । पौडेल पक्षले आफूहरूले उठाएका माग सम्बोधन गरेर मात्रै बैठक राख्नुपर्ने अडान राख्दै आएकाले देउवाले अनौपचारिक बैठक राखेका हुन् । पौडेल पक्षले केन्द्रीय विभागमा भएका मनोनयनसमेत बदर हुनुपर्ने माग गरेको छ । महाधिवेशनको तालिका घोषणा भइसकेपछि विभागमा मनोनयन गरिएको भन्दै पौडेल पक्षले त्यसको विरोध गर्दै आएको छ । विधानअनुसार ६ महिनाभित्र गठन गर्नुपर्ने केन्द्रीय विभाग देउवाले आफ्नो चार वर्षको कार्यकाल सकिएर महाधिवेशनको तिथि घोषणा भइसकेपछि गठन गरेका थिए । देउवाले विधानमा भएका २८ विभागलाई बढाएर ४७ वटा पुर्याई मनोनयन थालेका थिए । ठूलो संख्यामा कार्यकर्तालाई समेट्न सकिने आधारमा देउवाले विभाग संख्या बढाएपछि पौडेल पक्ष सशंकित बनेको थियो । एउटा विभागमा ५० सदस्य राख्न पाउँछन् । देउवाले २० वटा विभाग गठन गरेका छन् । तिनमा करिब ९ सय कार्यकर्ता मनोनयन गरेका छन् । देउवाले अन्य ९ विभाग गठनको तयारी गरे पनि पौडेल पक्षको विरोधका कारण रोकेका छन् । यी विभाग स्थानीय, प्रादेशिक र संघीय निर्वाचन अघि गरिएको भए यसबाट पार्टीलाई महत्त्वपूर्ण योगदान पुग्न सक्थ्यो, पौडेल पक्षले भनेको छ, तर पार्टीको बृहत्तर हितलाई चरम उपेक्षा गरी, महाधिवेशको प्रक्रिया सुरु भइसकेपछि गरिएको विभाग गठन केवल गुटगत र व्यक्तिगत स्वार्थमा मात्र केन्द्रित छ भन्ने कुरा स्वतः स्पष्ट छ ।"
बैठक बोलाउने विषयमै गलफती,"(काठमाडौं)  ११ दिनको संवादहीनतापछि शनिबार छलफल गरेका नेकपाका अध्यक्षद्वय केपी शर्मा ओली र पुष्पकमल दाहालबीच सचिवालय बैठक डाक्नेनडाक्ने विषयमै गलफती भएको छ । प्रधानमन्त्री निवास बालुवाटारमा करिब २ घण्टा भएको भेटमा अध्यक्ष दाहालले पार्टीमा थुप्रै मतभेद रहेको बताउँदै सचिवालय बैठक बोलाउनुपर्नेमा जोड दिएका थिए । तर ओलीले अहिले सचिवालय बैठकभन्दा पनि दुई अध्यक्षबीच छलफल गरेर सहमति गर्नुपर्ने धारणा राखेका छन् । बैठकपछि दाहालले उनीनिकट नेताहरूलाई गरेको ब्रिफिङअनुसार छलफलको अधिकांश समय सचिवालय बैठक बोलाउनुपर्छ भन्ने उनको अडान र अहिले दुई अध्यक्षकै बीचमा बैठकका एजेन्डामा सहमति गरेपछि मात्रै सचिवालय बैठक बोलाउनुपर्ने ओलीको तर्कमै अल्झिएको थियो । प्रधानमन्त्री ओलीका प्रेस सल्लाहकार सूर्य थापाले सचिवालय बैठक नबसेको लामो समय भएको र बोलाउनुपर्छ भन्नेबारे कुराकानी भए पनि कहिले बोलाउने भन्नेमा निर्णय नभएको जानकारी दिए । सचिवालय बैठक नबसेको लामो समय भएको छ, त्यसैले डाक्नुपर्छ भन्ने नै हो तर अध्यक्षहरूले एजेन्डामा सहमति गरेपछि महासचिवले बैठक बोलाउने कुरा भएको छ, थापाले कान्तिपुरसँग भने । गत भदौ २६ गते सकिएको स्थायी कमिटी बैठकले पनि अध्यक्षद्वयको सहमतिमा महासचिवले बैठक बोलाउने उल्लेख छ । शनिबारको छलफलमा अध्यक्ष दाहालले प्रधानमन्त्री ओलीको भारतीय गुप्तचर संस्था रअ प्रमुखसँगको भेट, कर्णालीमा मुख्यमन्त्री महेन्द्रबहादुर शाहीविरुद्ध आएको अविश्वासको प्रस्ताव, पर्सामा आफ्नै कार्यकर्ताको आक्रमणबाट महेश चौरसियाको निधन भएपछिको घटनाक्रम, कोरोना नियन्त्रणमा सरकारले गरेका निर्णयलगायत विषयमा जतिसक्दो छिटो बैठक बोलाएर छलफल गर्नुपर्ने बताएका थिए । तपाईंले एकलौटी निर्णय गर्दै जानुहुन्छ, बैठक पनि डाक्नु हुन्न, दाहालले ओलीसँग गरेको गुनासो उद्धृत गर्दै स्रोतले भन्यो, प्रवक्ताले समेत बैठक बोलाउनुपर्छ भनेर दुईपटक पत्र पठाइसक्नुभएको छ, त्यसको पनि त सुनुवाइ हुनुपर्यो नि । ओलीले दाहाललगायत पार्टीका अरू नेता पनि आफूविरुद्ध योजनाबद्ध रूपमा खनिएको गुनासो गरेका थिए । तपाईंहरू मलाई असफल बनाउन कम्मर कसेरै लाग्नुभएको छ, दिनदिनै नयाँनयाँ ठाउँमा गुटका भेला गर्नु हुन्छ, कसरी सिध्याउने भनेर योजना बनाउनु हुन्छ, उनले दाहालसँग भनेका थिए, पर्सा घटनामा मैले के गरें र वक्तव्य निकाल्नुभयो, कर्णालीको विषयमा मेरो वक्तव्यविरुद्ध प्रतिवक्तव्य किन निकाल्नुभयो ? त्यसपछि दाहालले तपाईंले मनलाग्दी निर्णय गर्दै जाने, मैले कहिलेसम्म सहेर बस्ने ? भनेका थिए । दाहालका प्रेस संयोजक विष्णु सापकोटाले बैठक बोलाउने विषयमा दुई अध्यक्षबीच कुराकानी भए पनि सहमति भने भइनसकेको बताए । स्रोतका अनुसार पार्टी सचिवालयभित्रको बदलिँदो समीकरणका कारण प्रधानमन्त्री ओली तत्काल बैठक बोलाउन इच्छुक छैनन् । पछिल्लो समय उपाध्यक्ष वामदेव गौममसमेत ओलीसँग असन्तुष्ट रहेर दाहालसँग नजिकिएपछि सचिवालयमा ओलीको अल्पमत हुन्छ । झन्डै एक महिनादेखि सचिवालय बैठक बसेको छैन, स्थायी कमिटी र सचिवालयले गरेका निर्णयहरू कार्यान्वयन भएका छैनन्, स्रोतले भन्यो, यस्तो बेला प्रधानमन्त्रीज्यू बैठक बोलाएर आफ्नै आलोचना सुन्न चाहनु हुन्न । स्थायी कमिटी सदस्य सुवास नेम्वाङले पनि अहिले बैठक बोलाउनेभन्दा आपसमा निरन्तर संवाद गर्ने विषयमा दुई अध्यक्षबीच छलफल भएको आफूले पाएको बताए । दुई अध्यक्षको छलफलपछि प्रधानमन्त्रीज्यूसँग मेरो एकछिन कुराकानी भएको थियो, उनले भने, उहाँहरूबीच सौहार्दपूर्ण रूपमा छलफल भएको छ, यसलाई नै निरन्तरता दिनु हुनेछ । नेम्वाङका अनुसार पनि अहिले नै सचिवालय या अरू बैठक बोलाउने भन्ने निर्णय भइसकेको छैन । गत असोज १९ गते बसेको सचिवालय बैठकले राजदूत नियुक्तिको मापदण्ड तयार पार्न अध्यक्षद्वयलाई आग्रह गरेको थियो । त्यसपछि सचिवालय बैठक बस्न सकेको छैन । प्रधानमन्त्री ओली र दाहालबीच मन्त्रिपरिषद् पुनर्गठनका विषयमा सहमति नजुटिरहेका बेला ओली र नेपाल पक्षधर नेताहरूले मिलेर कर्णालीका मुख्यमन्त्री शाहीविरुद्ध अविश्वासको प्रस्ताव ल्याएपछि उनीहरूको छलफल खलबलिएको थियो । लगत्तै ओलीले तीन मन्त्री थप्दासमेत एकलौटी गरेको भन्दै दाहाल रुष्ट भएपछि उनीहरूबीच संवाद हुन सकेको थिएन । तर दोस्रो तहका नेताहरूले बारम्बार भेटेर कुराकानी सुरु गर्न आग्रह गरेपछि दाहाल प्रधानमन्त्री ओलीलाई भेट्न गएका हुन् । ओलीलाई भेट्न जानुअघि उनले आफ्नै निवास खुमलटारमा वरिष्ठ नेता माधवकुमार नेपालसँग परामर्श गरेका थिए । त्यस क्रममा अब छुट्टाछुट्टै भेटभन्दा पनि बैठक बोलाएरै विषयको छिनोफानो गर्नुपर्ने र दाहालले ओलीसँग त्यही प्रस्ताव राख्ने सहमति बनेको थियो ।"
धान खरिदमा सहकारीको मनोमानी,"(नेपालगन्ज)  सरकारले धान बिक्रीबापत प्रतिक्विन्टल १ सय १२ रुपैयाँ सहकारीलाई अनुदान दिँदा पनि किसान ठगिएका छन् । किसानका धान खरिद गर्ने सहकारी संस्थाहरूलाई सरकारले खरिद गर्ने अनुपातका आधारमा अनुदान दिने निर्देशिका जारी गरिसकेको छ । त्यही आधारमा सहकारीले धान खरिद गर्न सुरु गरिसकेका छन् तर मूल्य भने निर्देशिकाबमोजिम दिएका छैनन् । सरकारले मोटा धान प्रतिक्विन्टल २ हजार ७ सय ३५ र मध्यम धान २ हजार ८ सय ८५ रुपैयाँ मूल्य तोकेको छ । त्यसरी सहकारीहरूले खरिद गरेको अनुपातमा सरकारले प्रतिक्विन्टल १ सय १२ रुपैयाँ अनुदान पाउने निर्देशिकामा छ । सहकारीहरूले भने चिस्यानलगायतका कारण देखाउँदै मनोमानी तरिकाले कम मूल्यमा धान खरिद गरिरहेको किसानको गुनासो छ ।धान खरिद तथा व्यवस्थापन निर्देशिकाअनुसार १८ प्रतिशतसम्म चिस्यान भएको धानलाई सरकारले तोकेको समर्थन मूल्यमा नै अनिवार्य खरिद गर्नैपर्छ । त्यसभन्दा बढी चिस्यान भएमा १ प्रतिशतको १२ सय ग्रामका दरले तौल घटाएर मूल्य निर्धारण गर्नुपर्ने निर्देशिकामा उल्लेख छ । सहकारीहरूले बढी चिस्यान देखाउँदै धान खरिद गर्दा सरकारले अनुदान दिँदा पनि किसानले कम मूल्य पाएका छन् । बाँकेमा ५० सहकारीले जिल्लाभरिको धान खरिद गर्ने लक्ष्य छ । जिल्ला सहकारी संघ बाँकेका अध्यक्ष प्रेम सुवेदीले सरकारले तोकेको समर्थन मूल्यमा सहकारी संस्थाहरूले धान खरिद गर्ने प्रयास गरिरहेको दाबी गरे । उनले सहकारीले धान किन्ने अभ्यास पहिलो भएका कारण केही समस्या देखिएको जनाए । सरकारले सहकारीलाई अनुदान दिने निर्णय भएको सही हो तर खरिद गरेको धानको जिम्मेवारी भोलि सरकारले लिने कि नाइँ भन्ने समस्या देखिएको छ, उनले भने, समस्या समाधानका लागि लुम्बिनी प्रदेशका कृषिमन्त्री एकदुई दिनमा आउँदै हुनुहुन्छ । छलफल गरेर निकास निस्किन्छ । हाल बाँकेका सहकारीहरूले भने मोटा धान २ हजार ४ सय ५० र मध्यम धान २ हजार ६ सय रुपैयाँ प्रतिक्विन्टलमा खरिद गर्दा मूल्य नपाएको गुनासो गरेका छन् । सरकारले तोकेको मूल्यमा सहकारी संस्थाहरूले खरिद गर्नुपर्ने धान खरिद तथा व्यवस्थापन निर्देशिकामा उल्लेख छ तर निर्देशिकाअनुसार सहकारीले किसानलाई मूल्य नदिएकोे बाँके खजुरा गाउँपालिका२ सीतापुरका अगुवा किसान लालबहादुर खत्रीले बताए । उनका अनुसार सुकेको धानमा पनि चिस्यान बढी भएको देखाएर किसानलाई ठग्ने काम भइरहेको छ । किसानको नाममा सरकारको दिएको अनुदान पनि लिने अनि किसानलाई कम मूल्य दिने काम गलत हो, उनले भने । वैजनाथ गाउँपालिका ६ सम्झाना चोकस्थित एभरेस्ट कृषि सहकारी संस्थाका अध्यक्ष देवबहादुर केसीले १४ प्रतिशतसम्म चिस्यान भएको धानको न्यूनतम समर्थन मूल्यमा खरिद गरिरहेको बताए । उनले ७ हजार क्विन्टल धान खरिद गरिसकेको भन्दै बढी प्रतिशत चिस्यान भएमा चिस्यानको मूल्य काटेर मूल्य निर्धारण गर्ने गरेको बताए । हालसम्म १४ प्रतिशतभन्दा कम चिस्यान भएको धान नआएको उनको दाबी छ । खाद्य व्यवस्था तथा व्यापार कम्पनी लिमिटेड नेपालगन्जका गुणस्तर नियन्त्रण अधिकृत सुजन सापकोटाले लामो दाना भएको हाइब्रिड र सानो दाना भएको हाइब्रिड जातको मोटा धान भएकाले सरकारले तोकेको समर्थन मूल्यमा नै सहकारीले खरिद गर्नुपर्ने बताए । तर सहकारी सञ्चालकहरूले गोदाम भाडालगायतका आवश्यक खर्च आफैंले बेहोर्नुपर्ने भएकाले तोकिएको मूल्यमा खरिद गर्न नसकेको तर्क गरेका छन् । खाद्य व्यवस्था तथा व्यापार कम्पनी लिमिटेडले धान खरिद गर्न ढिलाइ गरेकाले सहकारी र व्यापारीहरूको मनोमानी भएको हो । कम्पनीले दीपावलीपछि धान खरिद गर्ने जनाएको छ ।"
तोकिएको मूल्यमा बेच्न सहकारीमा जानुस्,"केही ठाउँमा धानको न्यूनतम समर्थन मूल्यभन्दा कममा खरिदबिक्री भएको गुनासो आएको छ । हामीले सुनेका छौं । अलि पहिले नै उत्पादन भएको धानमा त्यस्तो गुनासो बढी थियो । धान खरिदबिक्रीका क्रममा बजारमा समस्या भएको हो । अहिले क्रमशः कम हुँदै गएको छ । सबै सहकारीले किसानको धान खरिद गर्न सक्ने र त्यसका आधारमा अनुदान दिने गरी कार्यविधि बनाएर पठाइसकेका छौं । यसबारे किसानले नै बुझ्न बाँकी पनि छ । किसानलाई समर्थन मूल्यअनुसार धान बिक्री गर्न सहकारीमा जानुस् भन्न चाहन्छु । सहकारीहरूले पनि कार्यविधि अनुसार किसानबाट धान खरिद गरिदिनुस् । हामी अनुदान दिन्छौं । यो व्यवस्थाबारे किसानले बुझेपछि क्रमशः समस्या सामधान हुँदै जाने विश्वास लिएका छौं । अहिले सहकारीले धान खरिद गर्न थालिसकेका छन् । आउने ३ वर्षभित्र यो समस्या पूर्णतः हल हुन्छ भन्ने विश्वासमा छु । यसबारे यसै वर्षबाट समन्वयनियमनका लागि सामान्य प्रशासनमार्फत देशभरिका पालिकालाई अनुरोध गरिसकेका छौं । धानको न्यूनतम मूल्यमा खरिदबिक्री भएनभएको विषयमा नियमन तथा निगरानी गर्न गृहमार्फत सबै प्रशासनलाई अनुरोध पनि गरेका छौं । यी सम्पूर्ण कुरा लागू गर्ने कृषि मन्त्रालयले होइन । कृषि मन्त्रालयले प्रस्ताव गर्ने हो, कार्यान्वयन विभिन्न मन्त्रालय र मातहतका निकायले गर्ने हो । बजेट कार्यक्रमको हिसाबले उद्योग वाणिज्य तथा आपूर्ति मन्त्रालयको दायित्व हो । अहिले कृषि मन्त्रालयको आन्तरिक बजेटबाट व्यवस्थापन गर्ने गरी सहकारीलाई अनुदान दिएका छौं । विभिन्न ठाउँबाट किसानले गुनासो गरिरहेका छन् । किसानको मामिला भएकाले कृषि मन्त्रालयको नै मुख्य दायित्व मान्दै समन्वय गरिरहेका छौं ।"
खाद्य व्यापार केन्द्रद्वारा खरिद सुरु,"(बर्दिया)  खाद्य व्यवस्था कम्पनी व्यापार केन्द्र राजापुरले शुक्रबारदेखि धान खरिद प्रक्रिया सुरु गरेको छ । स्थानीयस्तरमा धान खरिदका लागि प्रमुख जिल्ला अधिकारीको संयोजकत्वमा कृषि ज्ञान केन्द्र, स्थानीय भौरा टप्पु कृषक समन्वय समितिका प्रतिनिधि, केन्द्र प्रमुख रहेको धानको मूल्य निर्धारण समितिले निर्णय गरेपछि खरिद प्रक्रिया सुरु गरेको हो ।तीन महिनाअघि सरकारले मोटो धानको मूल्य २ हजार ७ सय ३५ रुपैयाँ तोकेको थियो । सरकारले समर्थन मूल्य कायम गरे पनि व्यापार केन्द्रले भने उद्योग, वाणिज्य तथा आपूर्ति मन्त्रालयको निर्देशन पर्खाइमा बसेको थियो । शुक्रबार धान खरिद सुरु गरेपछि करिब १ सय ५० क्विन्टल खरिद गरेको खाद्य व्यवस्था केन्द्रका प्रमुख धर्मराज पन्थले बताए । यस वर्ष ८० हजार क्विन्टल धान खरिद गर्ने लक्ष्य रहेको केन्द्रले जनाएको छ । खाद्य केन्द्रले गत वर्ष ५० हजार क्विन्टल खरिदको लक्ष्य राखेको थियो । गत वर्ष ४८ हजार क्विन्टल धान खरिद भएको थियो । केन्द्रका प्रमुख पन्थले प्रथम चरणमा ५० हजार खरिद भएपछि थप ३० हजार खरिद गर्ने बताए । बर्दियाको कर्णाली र यसको भँगालो गेरुवा नदीले घेरिएको राजापुर नगरपालिका र गेरुवा गाउँपालिकामा करिब १६ हजार हेक्टरमा धानको उत्पादन हुने गर्छ । राजापुरमा भने ८० प्रतिशत बढी मकवानपुर धानको उत्पादन हुने गर्छ । सरकारले यस वर्ष पनि मकवानपुर धानको मूल्य तोकेको छैन । मकवानपुर धान विशेष गरी चिउरा बनाउन बढी प्रयोग हुने गर्छ । यहाँका किसानले मकवानपुर धानको समर्थन मूल्य तोक्न चार वर्षदेखि माग गर्दे आए पनि सरकारले सुनवाइ नगरेको गुनासो पोख्दै आएका छन् । गेरुवा१ का किसान गणेश थारूले खाद्यले मकवानपुर धान खरिद नगर्दा व्यापारीसँग सस्तो मूल्यमा बिक्री गर्न बाध्य भएको बताए । प्रजिअ लीलाधर अधिकारीले सरकारसँग मकवानपुर धान खरिद गरिदिन पत्राचार गरेको बताए । मकवानपुर धानका लागि २ हजार ८ सय २० रुपैयाँ समर्थन मूल्य तोक्ने गरी खरिद प्रक्रिया गरिदिन भनिएको छ । राजापुरमा झन्डै ८० प्रतिशत किसानले खेतको धानबाली भित्र्याइसकेका छन् । व्यापार केन्द्र अन्तर्गत आधुनिक धान चामल कारखाना, राजापुरले धान यस भेगको धान खरिद गर्ने गरेको छ । राजापुर क्षेत्रमा जिल्लाको सबै भन्दा बढी धान उत्पादन हुने गर्छ । यस वर्ष करिब ७० हजार मेटिक टन राजापुर क्षेत्रमा धान उत्पादन हुने अनुमान गरिएको प्रधानमन्त्री कृषि आधुनिकीकरण परियोजना इकाई कार्यक्रम बर्दियाका प्रमुख तपेन्द्रबहादुर शाहले बताए ।"
भोटेनुनको गर्जो,ताप्लेजुङको फक्ताङलुङ७ ओलाङचुङगोलामा पालेका चौंरी । कोरोना संक्रमणको जोखिम बढ्दा नाका बन्द भएपछि चीनको सीमावर्ती यो गाउँका बासिन्दाले चौंरीका लागि नुन ल्याउन नपाउँदा मर्का परेको बताएका छन् । तराईबाट लगेको नुनले चौंरी बिरामी पर्छन् । भोटेनुन खुवाउने गरेकाले उनीहरूले चिनियाँ प्रशासनलाई नुन पठाइदिन आग्रह गरेका छन् । तस्बिर ः आनन्द गौतमकान्तिपुर
पोखरा खुल्लै छ,"(पोखरा)  दिनभरि रित्तो डुंगामा पालो रुँगेर बस्ने फेवातालका डुंगा चालक शुक्रबार हतारोमा देखिए । कोही पाहुनालाई डुंगा चढाउँदै थिए, कोही सुरक्षित हुन सिकाइरहेका थिए । डुंगा चालक सुन्दर विक खुसी देखिए । तीन दिन भयो बल्ल पाहुनाको मुख देख्न पाएको, हौसिँदै उनले भने, अब टुरिस्ट आउँछन् कि भन्ने आशा छ । काठमाडौंबाट रश्मिता गुरुङ आफ्ना तीन साथी लिएर पोखरा घुम्न आइन् । बिहीबार पोखरा घुमेर बास बस्न नजिकैको पर्यटकीय गाउँ धम्पुस पुगिन् । दसैं पनि सकियो, घरमा कति बस्ने, शुक्रबार फेवातालमा नौकाविहारका लागि ठिक्क परेकी उनले भनिन्, सधैं यसरी बसेर पनि भएन, घुम्न निस्कनुपर्यो भनेर आयौं । लेकसाइडमा पर्यटकको चहलपहल देखेर उनी दंग परिन् । भनिन्, हामीमात्रै भइने हो कि भन्ने चिन्ता थियो । हामीजस्तै घुम्नेहरू थुप्रै देखें ।दसैंअघि सुनसानजस्तै भएको लेकसाइडमा ३४ दिनयता आन्तरिक पर्यटकको चहलपहल बढेको छ । दसैंको टीका थापेर घुम्न निस्किएकाहरू छ्याङ्ङ खुलेको हिमाल देखेर मक्ख छन् । सराङकोट, काहुँडाँडा, शान्ति स्तूपमा पर्यटक पुग्छन् । ताल किनारमा काठमाडौं, बुटवल, चितवनलगायत सहरबाट घुम्न आउनेहरू भेटिन्छन् । प्रायः निजी गाडी र मोटरसाइकलमा घुम्न आउनेको चहलपहलले लेकसाइड यतिखेर गुल्जार देखिन्छ ।लेकसाइडका २ सयभन्दा बढी रेस्टुरेन्टमध्ये २५ प्रतिशत खुला छन् । झन्डै ५० प्रतिशत होटलले सेवा दिइरहेका छन् । रेस्टुरेन्ट एन्ड बार एसोसिएसन नेपाल (रेवान) पोखराका अध्यक्ष लक्ष्मण बरालका अनुसार खुलेका रेस्टुरेन्टले ५० प्रतिशत कर्मचारी राखेरका छन् । मेन्यु पनि नयाँ छ । दसैं बिदाले गर्दा पनि यतिखेर आन्तरिक पर्यटकको उपस्थिति राम्रो छ, उनले भने, यसको निरन्तरता नहुने हो कि भन्ने पनि डर छ । तिहारपछि अधिकांश रेस्टुरेन्ट खोल्ने व्यवसायीको तयारी रहेको उनले बताए । भने, पर्यटन बोर्डको स्वास्थ्य सुरक्षा मापदण्डअनुसार नै सेवा दिइरहेका छौं । कार्यान्वयन भएनभएको अनुगमन गर्छौं ।पर्यटकलाई आकर्षित गर्न व्यवसायीले छुटका योजनासमेत ल्याएका छन् । भारी छुट दिँदा हाल चलेको व्यवसाय हो, प्याराग्लाइडिङ । साहसिक गतिविधि मन पराउनेले ५० प्रतिशत छुटमा प्याराग्लाइडिङ गर्न पाउँछन् । पहिले ७ हजार रुपैयाँ तिनुपर्ने प्याराग्लाइडिङ ३ हजार ५ सय रुपैयाँमै पाएपछि सराङकोटबाट उड्नेको ताँती देखिन्छ । नेपाल हवाई खेलकुद संस्था (ना) का अध्यक्ष कृष्ण भण्डारीका अनुसार हाल दैनिक २ सयदेखि ३ सयजना आन्तरिक पर्यटकले प्याराग्लाइडिङ गर्छन् । अधिकांश पोखराका स्थानीय नै छन् । पहिला हाम्रो ग्राहक विदेशी नै धेरै थिए । नेपाली पनि विदेशबाट आउनेले मात्रै गर्थे, उनले भने, अहिले स्थानीय धेरै छन् । अन्य सहरबाट पनि आएका छन् । यद्यपि, ६० कम्पनीमध्ये आधाले मात्रै सेवा दिइरहेको उनले बताए । सराङकोटबाट हेमजा झर्ने जिपलाइन र बन्जी जम्पमा पनि आकर्षण देखिएको छ । दुई साहसिक गतिविधि चलाएको हाइग्राउन्ड एड्भेन्चरले १५ प्रतिशतसम्म छुट दिएको सेल्स इन्चार्ज मलिना खड्कीले बताइन् । पोखरा नजिकै पर्वतको कुश्मामा द क्लिफ प्रालिले शनिबारदेखि आफ्नो सेवा सुरु गर्दै छ । प्रालिले पर्वतको सदरमुकाम कुश्मा र बागलुङको बलेवा जोड्ने आधा किलोमिटर लामो पुल कालीगण्डकीको खोंचमा बनाएको छ । उक्त पुलमा विश्वकै अग्लो स्विङ र दोस्रो अग्लो बन्जी छ । रिसोर्टमै स्काई साइक्लिङ र गुलेली शैलीको पिङसमेत छ । रिसोर्टको सेवा सुरु नहुँदै आकर्षण देखिएको सञ्चालक राजु कार्कीले बताए । पोखराका होटल, रेस्टुरेन्ट खुला भए पनि यहाँका पर्यटकीय गन्तव्य भने खुलिसकेका छैनन् । अन्तर्राष्ट्रिय पर्वतीय संग्रहालय, बाराही मन्दिर, डेभिज फल्स, गुप्तेश्वर गुफा, महेन्द्रगुफालगायत पर्यटकीय स्थल खुलिसकेका छैनन् । पोखरा हुँदै जाने घान्द्रुक, घोरेपानीपुनहिल, अन्नपूर्ण आधार शिविर (एबीसी) पदयात्रा मार्ग, अन्नपूर्ण फेरोको उपल्लो मनाङ, मुस्ताङ अझै खुलेका छैनन् । कोरोनाको सन्त्रासले स्थानीय व्यवसायीले नै ती पर्यटकीय गन्तव्य नखोलेका हुन् । वरपरका गन्तव्य नखुल्दाको असर पोखराको पर्यटनलाई परेको यहाँका व्यवसायीले बताएका छन् । पश्चिमाञ्चल होटल संघका अध्यक्ष विकल तुलाचन यतिबेला उल्लेख्य रूपमा पर्यटक हुनुपर्ने भए पनि अहिले जति छन्, त्यतिमै सन्तुष्ट हुनुपर्ने अवस्था रहेको बताउँछन् । पहिला पर्यटकको चापले गर्दा हामीले दसैंतिहार भन्न पाउनेथिएनौं । भ्याइनभ्याइ हुन्थ्यो, उनले भने, अहिले थोरै संख्यामा आउँदा पनि खुसी मान्नुपर्ने अवस्था छ । सार्वजनिक यातायात चढेर पर्यटक आउने अवस्था नआउँदासम्म पर्यटन क्षेत्र चलायमान नहुने उनी बताउँछन् । पदयात्रा मार्गमा आफूखुसी प्रवेश निषेधपोखरालाई ट्रान्जिट बनाएर जाने कतिपय गन्तव्य स्थलमा स्थानीयले प्रवेश निषेधको घोषणा गरेका छन् । पदयात्रा मार्गका होटल, रेस्टुरेन्ट खुलेका छैनन् । कोरोना संक्रमण फैलन सक्ने भयले घान्द्रुकका होटल, लज र होमस्टे चैतदेखि नै बन्द छन् । सरकारले असोजदेखि नै होटल, रेस्टुरेन्ट र कात्तिक १ देखि पदयात्रा मार्ग खोल्न अनुमति दिइसके पनि उनीहरूले खोल्न चाहेका छैनन् । बरु गाउँ छिर्ने नाकामै बाँसको तगारो राखेर प्रवेश निषेध गरेका छन् । घान्द्रुक पर्यटन समितिले गाउँमा भएकालाई बाहिर नजान र बाहिरबाट पनि कोही गाउँमा नआउन भनेको छ । कोरोना संक्रमण कम नभएको भन्दै असोज पहिलो सातादेखि नै होटल नखोल्ने निर्णय समितिले गरेको थियो । अहिले उक्त निर्णय अनिश्चितकालका लागि थपिएको छ नै, गाउँ प्रवेश गर्न खोज्नेलाई बाटो नै हिँड्न नदिने गरी रोक लगाएको छ । ट्रेकिङ एजेन्सिज एसोसिएसन अफ नेपाल (टान) पश्चिमाञ्चल क्षेत्रीय संघका अध्यक्ष हरि भुजेल व्यक्तिगत होटल खोल्दिनँ भने पनि बाटो नै हिँड्न दिन्नौं भन्नु गलत भएको बताउँछन् । विदेशी नभए पनि केही आन्तरिक पर्यटकले पदयात्रा गर्ने इच्छा देखाएका थिए, उनले भने, हामीले पर्यटकसँगै खानेकुरा आफैं लैजान्छौं, टेन्ट टाँगेर बस्छौं भन्दा पनि पाइएनँ ।पर्यटन समितिका अध्यक्ष किसम गुरुङ भने घान्द्रुकवासीलाई आउजाउ गर्न कुनै समस्या नरहेको दाबी गर्छन् । बाहिरबाट जानेलाई भने रोकिएको उनले स्विकारे । घान्द्रुक गए पनि बास पाइन्न भनेर नाकाबाटै फर्काउने गरेका छौं, उनले भने, गाउँमा अहिलेसम्म कोरोना भित्रिएको छैन । अब पनि नभित्रियोस् भनेर यसो गरिएको हो । अन्नपूर्ण गाउँपालिका अध्यक्ष युवराज कुँवरले घान्द्रुकका होटल, रेस्टुरेन्ट खोल्न कोसिस गरे पनि पर्यटन समिति नमानेको बताए । हामीले होटल खोल्नुस् भन्दा कोरोना संक्रमण नभित्रिने ग्यारेन्टी माग्नुभयो, उनले भने, राज्यले दिन नसकेको ग्यारेन्टी हामीले कसरी दिने ? प्रमुख जिल्ला अधिकारी ज्ञानप्रसाद ढकालका अनुसार प्रशासनको अनुमतिबेगर सार्वजनिक बाटो हिँड्न रोक लगाउन पाइँदैन । कसैको होटल, रेस्टुरेन्ट जबर्जस्ती खोल भन्न सकिन्नँ, उनले भने, तर तगारो नै राखेर बाटो अवरोध भएको छ भने तुरुन्तै हटाउन लगाउँछौं । मूल बाटो हिँड्न अवरोध गर्न पाइन्नँ । घान्द्रुक मात्रै होइन, म्याग्दीको पर्यटकीय गन्तव्य घोरेपानीपुनहिलका स्थानीयले समेत कात्तिक १ देखि तिहारपछिसम्म गाउँमा प्रवेश निषेधको घोषणा गरेका छन् । घोरेपानी टोल सुधार समितिको अगुवाइमा प्रवेश निषेध गरिएको हो । कास्की र म्याग्दी दुवैतर्फबाट जान रोक लगाइएको समितिका अध्यक्ष वीरेन पुनले बताए । अन्नपूर्ण संरक्षण क्षेत्रभित्र पर्ने घोरेपानीमा २५ होटल छन् । घान्द्रुक हुँदै जाने अन्नपूर्ण आधार शिविर (एबीसी) पुग्ने पदमार्गका होटल पनि बन्द छन् । उक्त पदमार्गमा प्रवेश निषेधकै घोषणा नगरिएपनि होटल, रेस्टुरेन्ट भने खुलेका छैनन् । छोम्रोङ पर्यटन व्यवस्थापन समितिले अर्को सूचना प्रकाशन नहुन्जेलसम्म झिनु, किम्रोङ खोला, घुर्जुङ, छोम्रोङदेखि एबीसीसम्मका सम्पूर्ण लज तथा होटल तत्काल बन्द रहेन जनाएको छ । समितिका सचिव दिलीप गुरुङले सहरमा कोरोना संक्रमण दिनदिनै उच्च दरमा बढेकाले यस्तो निर्णय लिनुपरेको बताए । हालै अन्तर्राष्ट्रिय ट्राभल साइट लोन्ली प्लानेटले विश्वका घुम्नैपर्ने १० गन्तव्यमा अन्नपूर्ण सर्किटलाई सूचीकृत गरेको छ । लमजुङबाट मनाङ, मुस्ताङ हुँदै म्याग्दी निस्कने यो पदमार्ग यतिखेर बन्दजस्तै छ । मनाङ ङिस्याङ गाउँपालिकामा रहेको पर्यटन समितिले माघ महिनासम्म उपल्लो मनाङमा प्रवेश निषेध गरेको छ । तिलिचो ताल, थोरोङ पास जान चाहने आन्तरिक तथा बाह्य पर्यटकले प्रवेश नपाउने, होटल, रेस्टुरेन्टसमेत नखुल्ने समितिका अध्यक्ष विनोद गुरुङले बताए ।"
सिकिस्त बिरामी बढेपछि बीपीमा सेवा विस्तार,"सुनसरी (कास) कोरोना संक्रमणका सिकिस्त बिरामीको चाप बढेपछि धरानस्थित बीपी कोइराला स्वास्थ विज्ञान प्रतिष्ठानले कोभिड अस्पतालमा थप मेडिकल उपकरण जडान गरेको छ । संक्रमितको संख्या बढेसँगै अक्सिजन, आइसोलेसन बेड, आईसीयू र भेन्टिलेटर अभाव भएपछि बाँच्न सक्ने अवस्थाका संक्रमितको पनि मृत्यु हुन थालेकाले उपचार सेवा विस्तार सुरु गरेको अस्पतालले जनाएको छ । प्रतिष्ठानका उपकुलपति प्राडा ज्ञानेन्द्र गिरीका अनुसार विस्तार भइरहेको कोभिड अस्पतालमा थप १० वटा भेन्टिलेटर र १० वटा नन इन्भेसिभ भेन्टिलेटर (एनआईभी), ८ वटा हाई फ्लो न्याजल क्यानुला (एचएफएनसी) जडान भइरहेको छ । अस्पतालमा २५ वटा हाई डिपेन्डेन्सी युनिट (एचडीयू) साथै अक्सिजन पोर्टसहित ४० बेडको क्षमता विस्तार भइरहेको छ, उनले भने, हरेक बेडमा अक्सिजन पोर्ट जडान कार्य भइरहेको छ, दुई दिनभित्र जडान सकिन्छ । थपिएका आईसीयू भेन्टिलेटरसहित अस्पतालमा २० वटा हुने छन् भने आइसोलेसन बेड १ सय ४० वटा पुग्नेछन् । प्रतिष्ठानको माइक्रोबायोलोजी विभागको प्रयोगशालामा हालसम्म ६३ हजार ८ सय ६८ जनाको स्वाब संकलन गरेर पीसीआर परीक्षण गरिएको र कोभिड अस्पताल सञ्चालन आएपछि प्रदेश १ र अन्यत्रको गरी १ हजारभन्दा बढी संक्रमितलाई भर्ना गरेर उपचार गरिसकेको प्रतिष्ठानले जनाएको छ । उपकुलपति प्राडा गिरीले सानो अक्सिजन प्लान्ट पनि जडान भइरहेको जानकारी दिए । प्लान्टका लागि सरकारले आर्थिक सहयोग गरेको छ ।"
म्याग्दीलाई विपद् संकटग्रस्त घोषणाको माग,"गण्डकी (कास) यस पटकको वर्षायाममा जनधनको बढी क्षति भएको म्याग्दीलाई विपद् संकटग्रस्त जिल्ला घोषणाका लागि गण्डकी प्रदेश सरकारले संघीय सरकारसमक्ष अनुरोध गरेको छ । संघले सिन्धुपाल्चोक र बागलुङलाई यसअघि नै विपद् संकटग्रस्त जिल्ला घोषणा गरेको थियो । म्याग्दीका विभिन्न बस्ती पहिरोमा परेका भए पनि घोषणामा नसमेटिएको भन्दै गण्डकी प्रदेशको मन्त्रिपरिषद् बैठकले संकटग्रस्त जिल्ला घोषणाका लागि संघीय सरकारसमक्ष सिफारिस गरेको हो । आन्तरिक मामिला तथा कानुनमन्त्री हरिबहादुर चुमानले बागलुङको तुलनामा म्याग्दी जिल्लामा बाढी पहिरोबाट मृत्यु हुनेको सख्या कम भए पनि क्षतिको आधारमा बढी रहेको बताए । आन्तरिक मामिला मन्त्रालयको सिफारिसमा हालैको बैठकले संकटग्रस्त क्षेत्र राख्न माग गरेको हो । हामीले क्षतिको आधारमा मूल्यांकन गरेका हौं, उनले भने, विपत् संकटग्रस्त जिल्लामा म्याग्दी छुट्नु हुँदैन । बस्तीको आधारमा धेरै क्षति भएको छ । विपद् व्यवस्थापन नियमावली बनाएर नै कहाँ कति क्षति भएको छ भनेर अध्ययन गरेर मात्र सिफारिस गरिएको उनले बताए । विभिन्न स्थानमा आएको बाढीपहिरोका कारण यस वर्ष म्याग्दीमा ३१ जनाले ज्यान गुमाएका छन् । पहिरोमा परेका पाँच जना अझै बेपत्ता छन् भने ६ सय ३६ घर परिवार विस्थापित भएका छन् । बाढीपहिरोमा १२ जना घाइते भएका छन् । १ सय २२ वटा घर पूर्ण रूपमा क्षति भएका छन् भने २ सय ३० वटा घर आंशिक रूपमा क्षति भएका थिए । बाढीपहिरोको कारणले ७ सय ३२ घर प्रभावित भएको आन्तरिक मामिला तथा कानुन मन्त्रालयले जनाएको छ ।"
तथ्यांकमा एकरूपता होस्,"हिजोसम्म धेरैलाई लाग्थ्यो, कोभिड१९ बारे सरकारले जम्माजम्मी एउटै काम गरिरहेको छ, त्यो हो संक्रमित र मृतकको संख्या दिनहुँ अद्यावधिक र सार्वजनिकीकरण । तर, पछिल्लो समाचारअनुसार त सरकारले तथ्यांक राख्ने काम पनि राम्ररी गरेको रहेनछ । स्वास्थ्य मन्त्रालयले जारी गरेको तथ्यांक एउटा छ, प्रदेशहरूको अर्कै । र, नेपाली सेनाले व्यवस्थापन गरेको शवको संख्या यी दुवैभन्दा भिन्न र धेरैले बढी छ । मन्त्रालयद्वारा शुक्रबार जारी तथ्यांकअनुसार मुलुकमा कोरोना भाइरसको संक्रमणबाट ९ सय २० जनाको मृत्यु भएको देखिन्छ, तर प्रदेशका सामाजिक विकास मन्त्रालयहरूको तथ्यांकमा भने यो संख्या १ हजार ९७ छ । उता, सेनाले हालसम्म कोरोना संक्रमितको १४ सय हाराहारी शव व्यवस्थापन गरिसकेको जनाएको छ । यसरी तथ्यांकमा एकरूपता नहुनुको अर्थ हो सरकारले सबै मृतकहरूको विवरण दुरुस्त उतारेको छैन । नत्र फरकफरक निकायसित भिन्नाभिन्नै तथ्यांक हुँदैनथ्यो । त्यसैले, सरकारले यो तथ्यांकलाई वास्तविकताअनुरूप एकरूपता दिनुपर्छ । र, सबै सरकारी निकायसित एउटै र ठीकठाक तथ्यांक हुनुपर्छ ।स्वास्थ्य मन्त्रालयको तथ्यांकमा मृतकको संख्या सेनाले शव व्यवस्थापन गरेभन्दा करिब ५ सय र प्रदेशहरूको विवरणभन्दा १ सय ७७ जना कम हुनु सामान्य गडबडी मात्रै होइन । भूलवश कोही कतै दोहोरिएको अर्थात् छुटेको अवस्थामा मात्रै यति ठूलो अन्तर हुँदैन । र, यति लामो अवधिमा हजार हाराहारी मृतकको संख्या दुरुस्त राख्नु कुनै मुस्किलको काम पनि होइन । तसर्थ, यो तथ्यांक तलमाथि भएको विषयलाई गम्भीर रूपमा लिइनुपर्छ । यसमा कहाँकसरी लापरबाही भएको छ, पत्ता लगाइनुपर्छ । विभिन्न निकायबीच केकति कारणले तथ्यमा मेल भइरहेको छैन भन्ने पहिल्याउनुपर्छ । यो समस्या टुंग्याइएन भने भोलि कतै संघीय सरकारले जानीजानी मानवीय क्षति कम देखाउन खोजेको त होइन भन्ने आशंका उब्जिन सक्छ, सरकारले त्यस्तो अवस्था आउन दिनु हुँदैन ।प्रदेश १ मा मात्रै सामाजिक विकास मन्त्रालय र स्वास्थ्य मन्त्रालयको तथ्यांकमै ७० जनाको अन्तर छ । प्रदेशका अनुसार त्यहाँ १ सय ८५ जनाको मृत्यु भए पनि स्वास्थ्य मन्त्रालयको तथ्यांकमा यो संख्या १ सय १५ मात्रै छ । अर्को ठूलो अन्तर लुम्बिनी प्रदेशको तथ्यांकमा छ, जहाँ प्रदेश सरकारका अनुसार १ सय ७० जनाको मृत्यु भए पनि स्वास्थ्यले त्यसभन्दा ४४ जना कम अर्थात् १ सय २६ जनाको मात्रै ज्यान गएको जनाएको छ । खासगरी, घरमै अलग्गै बस्दा मृत्यु भएकाहरूको मात्र होइन, कति त अस्पतालमै ज्यान गुमाएकाहरूको तथ्यांक पनि स्वास्थ्य मन्त्रालयसित छैन । तथ्यको बेमेल कतिसम्म छ भने, पशुपति क्षेत्र विकास कोषका अनुसार गत बुधबारसम्म विद्युतीय शवदाहगृहमा अन्त्येष्टि गरिएकामध्ये ३० जनाले होम आइसोसलन मा ज्यान गुमाएका थिए । तर, स्वास्थ्य मन्त्रालयको अभिलेखमा यस्ता मृतकको संख्या २२ मात्रै छ ।स्वास्थ्य मन्त्रालयले तथ्यांकमा देखिएको भिन्नताबारे समिति नै बनाएर अनुसन्धान गरिरहेको बताइएको छ । मन्त्रालयका अधिकारी, सीसीएमसीमा कार्यरत चिकित्सक तथा ईडीसीडीका प्रमुख सम्मिलित उक्त समितिले वास्तविक तथा निर्विवाद तथ्यांक बाहिर ल्याउन सक्नुपर्छ । यसका लागि मन्त्रालयले प्रदेशस्थित सामाजिक विकास मन्त्रालयहरू र सीसीएमसीको समन्वयमा शव व्यवस्थापन गरिरहेको नेपाली सेनासित उचित तालमेल गर्नुपर्छ । प्रदेश र स्थानीय सरकार, नेपाली सेना र अस्पतालहरूसितको समन्वयमा सम्पूर्ण तथ्यांकको रुजु र पुनर्पुष्टि गरेर एकरूपता कायम गर्नुपर्छ । यकिन तथ्यांक तयार पार्नु महाव्याधिसंकटको सही अभिलेख राख्नु मात्र होइन, सरकार आफ्ना एकएक नागरिकप्रति जिम्मेवार बन्नु पनि हो । आफ्ना नागरिकको जीवन र मृत्युबारे सही तथ्यांक राख्ने न्यूनतम दायित्व सरकारले जसरी पनि पूरा गर्नुपर्छ ।घरमै मृत्यु भएकाहरूको तथ्यांकप्रति स्थानीय सरकार स्वयं पनि बढी सचेत रहनुपर्छ । किनभने यस्तो तथ्यांक सरकारको औपचारिक प्रणालीमा छुट्न सक्ने सम्भावना त्यत्तिकै हुन्छ । यो सबै काममा उचित समन्वय भने स्वास्थ्य मन्त्रालयले नै गर्नुपर्छ । सरकारका विभिन्न निकायका बीचमा समन्वय अभाव हुँदा तथ्यांक फरक परेको देखिन्छ, भविष्यमा यस्तो समस्या नदोहोरियोस् भन्नेतर्फ पनि ख्याल गर्नुपर्छ । त्यसैले, सरकारले वास्तविक तथ्यांक निश्चय गर्ने मात्र होइन, भोलिका दिनमा फेरि गडबडी नहोस् भनेर दुरुस्त तथ्यहरूको अभिलेख राख्ने उचित प्रणाली पनि बनाउनुपर्छ ।"
दुवै अध्यक्ष आगो भएपछि,"करिब चार महिनापछि सत्तारूढ नेकपाभित्र फेरि तरंग उत्पन्न भएको छ । सत्ताको बागडोर समालेको नेकपाको आन्तरिक विवाद समयसमयमा सतहमा देखिँदा आमनागरिकमा निराशा छाएको छ । नेकपाप्रतिको विश्वास पनि घट्दै छ । कहिल्यै साम्य नहुने विवादले सरकारको काममा नकारात्मक प्रभाव पारेको छ । नेकपा अध्यक्ष तथा प्रधानमन्त्री केपी शर्मा ओलीको सामन्ती शैली र अर्का अध्यक्ष पुष्पकमल दाहालको गुट बनाउने गुणले विवाद बल्झिरहन्छ । मुहान सफा नगरी पाइप मात्र सफा गर्दा स्वच्छ पानी आउँछ भन्ने भ्रम नेकपालाई छ । कोरोना कहरमा जनतालाई लकडाउनमा थुनेर नेताहरूले लामो समय पद र हैसियतका लागि दोहोरी चलाए । उक्त दोहोरीपछि कार्यदल बनाएरै फोहोरको डङ्गुरलाई नयाँ कपडाले छोपेजस्तै गरी सहमतिका बुँदाहरू तयार पारियो । दुवै अध्यक्ष त्यसबेला सहमत भए पनि त्यसले विवाद अन्त्य गरेन । ढाकछोप मात्रै गर्यो ।कर्णालीको मुख्यमन्त्री प्रकरणपछि फेरि केन्द्रमै विवाद सुरु भयो । प्रधानमन्त्री ओली र दाहालले मनदेखि नै एकअर्कालाई स्विकार्नै नसकेका हुन् कि भन्ने आशंका उब्जिएको छ । प्रजातन्त्रका लागि चौध वर्ष जेल बसेको नेता हुँ किन अरूसँग झुक्ने भन्ने घमण्ड प्रधानमन्त्री ओलीमा देखिन्छ । त्यस्तै सर्वहाराका लागि १० वर्ष सशस्त्र युद्ध गरेर राजनीतिमा स्थापित भएको नेता हुँ किन अरूले भनेको टेर्ने भन्ने दाहाललाई लाग्दो हो । दुई अध्यक्षले यस्तो भावना पालेका हुनाले विवाद छिट्टै टुंगिने देखिँदैन । र, पार्टी विवादको प्रत्यक्ष असर सरकारमा पर्ने हुनाले जनताप्रतिको उत्तरदायित्वबाट पनि सरकार टाढिएको छ । दुवै अध्यक्ष आगो भएपछि डढेलो लाग्छ नै । एउटा आगो र अर्को पानी भएको भए विवाद साम्य भइसक्थ्यो । छिनछिनमा निम्तिने विवादले पार्टी एकतालाई नै असर गर्ने पक्का छ । देखावटी रूपमा पार्टी एक छ भनिए पनि पार्टी एकताको काम पूरा भएको छैन । अझै सबैतिर एमालेइतर र माओवादीइतर नेता भन्ने गरिन्छ । पार्टीको पद होस् या मन्त्री बन्ने कोटा सबैतिर एमाले र माओवादी भनेर भाग लगाउने प्रवृत्ति कायमै छ । यस चलनले पनि एकताको सन्देश दिएको छैन । कोरोना संक्रमणमा उच्च वृद्धि भइरहेका बेला पार्टी विवाद सतहमा आउनाले फेरि सरकारको आलोचना हुनु स्वाभाविक छ । गोविन्द विक, बूढानीलकण्ठ१२, काठमाडौं"
न्यायिक सुधार कसले गर्ने ?,"भर्खंरै न्यायसम्बन्धी आयोगले सर्वोच्च, उच्च र जिल्ला अदालतमा ९० प्रतिशत भ्रष्टाचार हुने तथ्यांक प्रस्तुत गरेको खबरले हाम्रो न्याय प्रणाली कसरी चलिरहेको छ भन्ने प्रस्ट पारेको छ । उक्त आयोगले बुझाएको प्रतिवेदन सार्वजनिक गरेर न्याय क्षेत्रलाई सुधार्नैपर्ने आवश्यकता छ । अदालतमा किन मुद्दाहरू तुरुन्तै फैसला हुँदैनन् ? दशीप्रमाणको तत्कालीन आधारमा पनि मुद्दाहरूको तुरुन्त फैसला किन हुँदैन ? किनकि अदालत त्यस्तो अखडा हो जहाँ वादी प्रतिवादी दुवैलाई दुवै पक्षका वकिल मिलेर मुद्दालाई थाती राख्ने, लम्ब्याउने, तामेलीमा राख्ने वा विभिन्न बहाना बनाएर फैसला रोकी सम्पत्ति सकाइदिन्छन् । सरकारले नियुक्त गर्ने न्यायाधीश न्याय सम्पादनका आधारमा नभई राजनीतिक भागबन्डाका आधारमा हुन्छन् । यसले पनि न्याय मरेको देखिन्छ । अपराधी रञ्जन कोइरालाको सफाइ पनि भ्रष्टाचारको एउटा ज्वलन्त उदाहरण हो । त्यसैगरी एक जना पूर्वएमाले सांसद, जसलाई सर्वोच्चको न्यायाधीश बनाइयो, उनीसहितको टोलीले एनसेलले सरकारलाई तिर्नुपर्ने करलाई एक चौथाइमा झार्ने काम गर्यो । के त्यहाँ भ्रष्टाचार भएन ? संवैधानिक आयोग र न्यायपरिषद्ले सर्वोच्च अदालतका न्यायाधीशका तीनपुस्तेलाई पुग्ने गरी न्यायाधीशको सेवा सुविधा दिने निर्णय गरे न्याय सम्पादनमा भ्रष्टाचार हुँदैनथ्यो कि ?अर्कोतर्फ मुद्दाका वादी वा प्रतिवादीको देहान्त नहुन्जेल मुद्दाको फैसला नहुनु अर्को चरम भ्रष्टाचार हो । न्याय सम्पादनको कार्य २४ सै घण्टा गरेर तुरुन्तै फैसला गर्न केले रोक्छ ? ढिलो फैसला गर्नु पनि अन्याय गर्नु हो । सयौंको संख्यामा वरिष्ठ अधिवक्ता नियुक्त गरिएको छ । तत्काल करारमा न्यायाधीश नियुक्त गरी मुद्दाको चाप शून्यमा झार्न सकिन्छ । तर विडम्बना यहाँ भ्रष्टाचारकै लागि फैसला ढिलो हुने गर्छ । सबै मुद्दाको किनारा लगाउने दायित्व सर्वोच्चका प्रधान न्यायाधीशको हुन्छ । पूर्वप्रधान न्यायाधीश तथा वर्तमान न्यायाधीश पनि विभिन्न विवादास्पद फैसलामा परेकै कारण जनताको न्यायालयप्रतिको विश्वासमा कमी हुँदै गएको छ । यस्तोमा वर्तमान राजनीतिक व्यवस्थाको न्याय सम्पादनभन्दा पञ्चायती व्यवस्थाको न्याय सम्पादन चुस्त, दुरुस्त र छरितो थियो किन नभन्ने ? हेमन्त न्यौपाने, मध्यबिन्दु११, नवलपरासी (पूर्व)"
सफल समाजवादपछि उदार व्यक्तिवाद,"शंकरप्रसाद अधिकारीको पुँजीवाद कि शास्त्रीय समाजवाद ? लेखको लेखाजोखा सामयिक छ । लेखकले समाजशास्त्रको जप गरेर आर्थिक र सामाजिक सुधार नहुने बताउँदै त्यसको साटो एक्काइसौं शताब्दीको समाजवाद उपयुक्त हुने बताएका छन् । संक्षेपमा सुदृढ सामाजिक सुरक्षा, सामाजिक क्षेत्रको लगानी, न्यायपूर्ण वितरण प्रणाली तथा विविध सार्वजनिक कार्यक्रमले एक्काइसौं शताब्दीको समाजवाद प्रतिविम्बित हुन्छ । यहाँनिर कार्ल मार्क्स र माओ त्सेतुङले प्रतिपादन गरेका सिद्धान्तहरूको विश्लेषण पनि जरुरी छ । कार्ल मार्क्सले अतिरिक्त मूल्य, द्वन्द्वात्मक भौतिकवाद, आर्थिक निर्धारण, पुँजीवादको विकासको नियम, उत्पादन व्यवस्थालगायतका महत्त्वपूर्ण सिद्धान्त अघि सारे पनि उनको वर्गसंघर्षको सिद्धान्तले विश्वव्यापी हलचल मच्चायो । यसमा सर्वहारा, श्रमजीवी, शोषित वर्ग र पुँजीपतिबीचको संघर्ष, द्वन्द्व, युद्धको परिणामबाट निर्माण हुने नयाँ समाजको परिकल्पना गरिएको छ । उता माओको क्रान्तिकारी कदमको निसाना पनि जमिनदार, पुँजीपति रहे । जसलाई गरिबको वर्गशत्रु ठानिन्थ्यो । पुँजीपतिमाथि जाइलाग्न उत्प्रेरित गर्ने मार्क्स र माओको आक्रामक सिद्धान्तले कति सज्जन, दुर्जनलाई किचीमिची बनायो त्यसको लेखाजोखा छैन । उनीहरूकै सिद्धान्त जपेर धनीहरूमाथि टेढो आँखा लगाउने बानी कम्युनिस्टहरूमा अझै छुटेको छैन । यावत् कुरालाई हृदयंगम गर्दै लेखकले उत्तर कोरियाको समाजवादलाई तुच्छ र अमेरिकाको पुँजीवादलाई सर्वोत्तम पनि भनेका छन् । नेपालमा भने अहिले त्यो किसिमको पुँजीवादी सिद्धान्त लागू हुन सक्दैन । कम्युनिस्टहरूले आफूलाई समाजवादी भने पनि पुँजीपति बन्न रुचाउने, आसेपासे पुँजीवादलाई महत्त्व दिने, कतिपयले लखनउ लुट मच्चाएर विदेशमा धन थुपार्ने, ठूलाबडालाई कानुन नलाग्ने, भ्रष्टाचार, आर्थिक अनुशासनहीनता कहिल्यै नरोकिने, गरिबको नाम बेचेर ब्रह्मलुट मच्चाउनेजस्ता अवाञ्छित गतिविधि नरोकिएसम्म पुँजीवादी व्यवस्था कोरा कल्पना मात्र ठहरिनेछ । प्रथमतः निमुखा, गरिबसमेतलाई सुशासनको प्रत्याभूति दिलाउने, आर्थिक रूपमा स्वाबलम्बी, आत्मनिर्भर बनाउने किसिमका समाज सुधारका कार्यक्रम सञ्चालन गर्नुपर्छ । कुशासन हटेर सबै नागरिक सबल बनेपछि पुँजीवाद अघि सार्दा मुलुकले छिट्टै विकासको फड्को मार्नेछ । भुवनेश्वर शर्मा, चन्द्रागिरि२, काठमाडौं"
जनताको ढाड सेकेर सुविधा,"१ हाम्रो निर्वाचन क्षेत्र, पालिका र वडामा हाम्रै मतले विजयी जनप्रतिनिधिले जनताका लागि काम गर्ने दिन कहिले आउला ? कि जनताको ढाड सेकेर उठाइएको करबाट आफ्नै सुबिधा, भत्ता, कमिसन र नातागोता पोसेर रमाइरहलान् ?२ जनताको प्रत्यक्ष सरोकार हुने दैनन्दिनीसँग सम्बन्धित समस्यामा यिनीहरूले ध्यान पुर्याउलान् ? कि अहिलेझैं पार्टीगत गुट र झगडामा रमाउँदै आआफ्नो गुट बलियो बनाउनतर्फ मात्रै लाग्लान् ? कि टुँडिखेलको एकापट्टि सत्ताको तामझाम र अर्कोपट्टि गरिबीले थला परेका जनताको क्रन्दनमै रमाइरहलान् ?३ घोषणापत्रमा उल्लेख गरेका काममा अडान लिंँदै जनताको पक्षमा कहिले काम गर्लान् ? कि चुनावी घोषणापत्र त झूटको पुलिन्दा मात्रै हो भनेर आफ्नो खुट्टामा आफैं बन्चरो हान्लान् ?४ आफ्नो क्षेत्र, पालिका र वडाको जनतासँग भेटघाट गरी उनीहरूको पीडा बुझ्ने र त्यसैअनुसार काम कहिले अगाडि बढाउलान् ? कि सरकारसँग बार्गेनिङ गर्दै निर्माण ठेक्कापट्टामा अल्झिएर कमिसन खानेतर्फ मात्रै एकोहोरिएलान् ?५ जनताले भोग्नुपरेका खानेपानी समस्याको समाधान गर्ने वा आफ्ना इलाकामा अतिरिक्त स्रोत खोजी गरी कहिले राहत प्रदान गर्लान् ? कि सबैतिर मेलम्चीको जस्तै सेतो हात्ती देखाएर पन्छलान् ?६ यत्रो कोभिडको महामारीमा कति नेताले जनताको घरदैलोमा पुगेर कोरोनाबाट पीडितको पीडामा मल्हम लगाए होलान् ? कि अहिले सरकारले परीक्षण खर्चसमेत नगर्ने कुराको पनि समर्थन गरेर बसे होलान् ?७ कुन राजनीतिक दलका नेताले यो महामारी नियन्त्रण गर्न आआफ्ना कार्यकर्ता परिचालन गरी घरघर, टोलटोल, क्षेत्रक्षेत्रमा सहयोग गरे होलान् ? कि सरकारी ढुकुटी दोहन गर्दै कार्यकर्तालाई भागबन्डामा पोषण गर्दै रमाइरहने काममै व्यस्त भइरहे होलान् ?८ कोरोनाका कारण ठप्प भएको पठनपाठनलाई यी जनप्रतिनिधिले आआफ्नो इलाकामा वैकल्पिक माध्यम के हुन सक्छ भनेर कहिले सोचे होलान् ? कि ९० लाख जनताको शिक्षा आफ्नो प्राथमिकतामा नपर्ने सन्देश मात्रै सम्प्रेषण गरे होलान् ?९ आआफ्नो इलाकामा कुन जनप्रतिनिधिले बेरोजगार युवालाई सहयोग गर्ने रणनीति बनाए होलान् ? कि नेपालमै बस्ने निधो गरेर आएका युवाहरू धमाधम फर्कने क्रम सुरु हुँदा सिरकले मुख छोपेर सुते होलान् ?१० होस गर ! अब जनता तिम्रा हर्कतदेखि वाक्क भैसके । अझै तिम्रो केही कार्यकाल बाँकी छ । अर्को चुनावमा मुख देखाउन आउँदा फूलको माला पहिरिने कि अर्थोकै ? निर्णय आआफ्नो । मनप्रसाद वाग्ले, मीनभवन, काठमाडौं"
गोयल भ्रमण : नियमित आकस्मिकता,"डेढ हप्ताअगाडि भारतीय गुप्तचर संस्था रअ का प्रमुख सामन्तकुमार गोयल अकस्मात् झैं तर सार्वजनिक जानकारीसहित नेपाल आएर प्रधानमन्त्री खड्गप्रसाद ओलीसँग गोप्य विमर्श गरेर फर्किए । विदेशी राजदूतले नेपालको मन्त्रीका अगाडि उपरखुट्टी लगाएको फोटो देख्दा त झस्किने भैसकेको नेपाली समाजको मन यस घटनाबाट तरंगित नहुने कुरै आएन । न त प्रोटोकल मिल्ने, न अन्तर्राष्ट्रिय सम्बन्धको जिम्मा पाएका संरचनाका अधिकारीहरूको अभिलेखमै रहने त्यस गोप्य विमर्शको कूटनीतिक अस्वस्थताबारे मात्र होइन, बरु त्यसभन्दा धेरै गुणा बढी त्यसको गोप्य विमर्शको अन्तर्वस्तुले प्रधानमन्त्री ओली र उनको पार्टीलाई लामो समयसम्म लघारिरहने निश्चित छ । अन्तर्राष्ट्रिय मान्यता, त्यसमा पनि दक्षिण एसियाका देशहरूका अन्तर्राष्ट्रिय सम्बन्धका आयामहरूको अध्ययन गर्न मूलतः केन्द्रित भनिएको रअ जस्तो संस्थाका प्रमुख वा अन्य गुप्तचरहरू नेपाल आउनु, यहाँका आधिकारिक समकक्षीहरूसँग भेटघाट र विमर्श गर्नु अस्वाभाविक होइन । त्यसै गरी अनौपचारिक रूपमा राजनीतिक नेताहरूसँग समेत भेटघाट आजको युग परिवेशमा पूरै वर्जित गर्नु असम्भव पनि हुन सक्छ । कतिपय वाम राजनीतिज्ञहरूले राजनीतिक व्यक्तिले केवल राजनीतिज्ञसँग मात्र भेटघाट गर्नुपर्छ भनी सार्वजनिक रूपमा अभिव्यक्ति दिने गरेको पाइन्छ, तर व्यवहारमा ती एकाध पनि कति टिकेका छन्, भन्न निकै गाह्रो छ । नेपालको आम संसदीय राजनीतिमा त यस विषयलाई आचार बनाउनेतिरभन्दा त्यस्तो भेटघाटका निम्ति हानथाप गर्ने प्रवृत्ति नै मुख्य बन्दै आएको यथार्थ राजनीतिक वृत्तमा स्थापित नै छ । यस परिप्रेक्ष्यमा प्रधानमन्त्रीले अनौपचारिक भेटघाट गरेका भए पनि यस्तै हो यहाँको चलन भन्दै सायद प्रश्नहरूले गम खान्थे । तर यसपटक त पुराना धेरै सन्दर्भलाई मात खुवाउने गरी प्रधानमन्त्रीले गुप्तचरसँग औपचारिक शिष्टाचार विमर्श गर्न पुगे ! त्यसैले यो भारतीय प्रधानमन्त्रीको दूत वाला तर्कले बिट मार्न सकिने स्तरको विषय कदापि हुन सक्दैन ।नेपालभारत सिमाना विवाद अनि नेपालले सच्याएको आफ्नो नक्सासम्बन्धी विवादपछि हुन नसकेको कूटनीतिक वा राजनीतिक वार्ताको थालनी भारतले अरू थुप्रै सम्बन्धित संयन्त्र वा मन्त्रालयस्तरका अधिकारीमार्फत गर्न सक्दथ्यो । तर उसले सुविचारित रूपमा गुप्तचर प्रमुखलाई नै सीधै प्रधानमन्त्रीसँग विमर्श गर्न पठायो । त्यस भेटघाटका निम्ति गोप्य रूपमा पठाउन पनि सम्भव थियो तर उसले त्यसो पनि नगरी भेटघाटको घटनालाई औपचारिक रूपमा दर्ज पनि गरायो । गोप्य भेटघाटमा मन्त्रणाहरू केके भए, त्यसबाट नेपालको वर्तमान र भविष्यलाई कस्ता नकारात्मक दोछायाले बेर्नेछन्, त्यो त क्रमशः खुल्दै जालान् वा यस पुस्ताको शेषपछि भए पनि तिनका अवशेषहरू त फेला पर्लान् नै, तर दुईवटा विषय भने सबैले बुझ्ने गरी सतहमा छर्लंग हुन पुगे । एक, भारतीय सत्ताधारी वर्ग आज पनि नेपाललाई हेर्ने आफ्नो दृष्टिकोण र व्यवहार पुरानै ठूल्दाइ वाला नै कायम राख्न चाहन्छÙ साथै नेपालको राजनीतिक मामिलामा नकारात्मक सूक्ष्म व्यवस्थापन (माइक्रो म्यानेजमेन्ट) जारी राख्न चाहन्छ । दुई, प्रधानमन्त्री र उनको पार्टीले देशभित्र जति कथित राष्ट्रवादको हल्ला मच्चाएर भोट बटुले पनि उनीहरू त्यस्ता होइनन्, बरु आफ्नो स्वार्थका निम्ति जस्तोसुकै राष्ट्रिय लज्जालाई नाघ्न तयार हुने प्रवृत्तिका हुन् भनी विश्वराजनीतिमा दर्ज गर्न चाहन्छ । प्रधानमन्त्री ओलीले यसपटक गरेको गोप्य विमर्शको राष्ट्रिय मर्यादालाई ठेस पुर्याउने व्यवहारले भारतीय सत्ताधारी वर्गको त्यस चाहनालाई पूरापूर मद्दत र पुष्टि पनि गर्न पुगेको छ । वास्तवमा प्रधानमन्त्री ओली प्रभृतिलाई आधुनिक भक्ति थापाझैं देख्ने जुन मतिभ्रम नेपालको एउटा देशभक्त जमातमा जन्मिन पुगेको थियो, त्यसमाथि सूक्ष्म तर गहिरो पटाक्षेप भने यस घटनाले हुन पुगेको मान्न करै लाग्छ । यस अर्थमा देशभक्त जनताले भारतीय सत्ताधारी वर्ग र नेपालका आजका शासकहरूको नेपालको सार्वभौमिकता एवं राष्ट्रिय स्वाभिमानमाथि खेलबाड गर्ने प्रवृत्तिका विरुद्ध दृढतापूर्वक आज पनि उभिनु र देशभक्तिपूर्ण संघर्षका सबै आयामलाई जारी राख्नुको विकल्प रहेको छैन ।त्यस अनपेक्षित भेटघाटबारे प्रमुख प्रतिपक्षी दल केवल हल्का व्यंग्यमा सीमित भयो भने, कतिपय संसदीय पार्टीका नेता कौवाले कान लगेको हैन है, कान मैसँग छ भन्ने खालको टिप्पणीमा प्रकट भए । नेकपा (नेकपा) का एकाध नेताले गरेको विरोधको टिप्पणी पार्टीभित्रको गुट संघर्षभन्दा कति परको स्वच्छ विषय हो भनी यति बेला ठम्याउन जोकोहीलाई हम्मे पर्छ । यसरी यस प्रसंगलाई ठूला संसदीय पार्टीहरूले गम्भीर विषयका रूपमा व्यापक बहसमा ल्याउने छेकछन्द देखिँदैन । यतिसम्म त पक्कै पनि भन्न सकिने अवस्था रह्यो, राष्ट्रिय स्तरका मानिने अखबारहरूका सम्पादकीयजति पनि ती पार्टीहरू तीखो बोल्न तम्सेनन् । यस्ता परिदृश्य देखिँदा यस्तो भान हुन्छ, उनीहरू या त यसलाई चुनावी भाषणको मसलाका रूपमा मात्र बुझ्छन् या आफ्नो पनि ड्याङ त्यही भएकाले पर्याप्त खोस्रिनै चाहन्नन् । संसदीय पार्टीहरूले राष्ट्रिय स्वाभिमानसँग सम्बन्धित विषयलाई प्रायः वैचारिक बहसको रूप दिन नचाहने प्रवृत्ति नेपाली समाजको एउटा सइन पल्टेको गहिरो घाउ हो जुन यस प्रसंगमा पनि पहिलेझैं चहर्याइछाड्यो । नेकपा (नेकपा) भित्र प्रधानमन्त्री ओली र अन्य गुटहरूबीच चरम तिक्तता बल्झेका बेला यो गोप्य विमर्शले स्वाभाविक रूपमा हुरीबतासका बीचमा चट्याङ पनि बज्रिएजस्तै भएकै छ । चट्याङमय परिवेश यस आधारमा बन्ने होइन कि त्यसले राष्ट्रिय स्वाभिमानसँग सम्बन्धित मुद्दा र विधिबारे व्यापक बहस होस्, बरु फगत यसकारण मात्र हो कि ती फरकफरक गुटका धेरैजसो नेताहरू पनि आआफ्नो स्वार्थसिद्धिका बेला त्यस्ता अराजनीतिक एजेन्सीहरूको मन्त्रणामा पुगिसकेका पात्रहरू हुन् । एजेन्सीहरूसँगको मन्त्रणाले पार्टीभित्रको गुट संघर्षमा हुने आकाशपातालको फेरबदलको अनुभवबाट गुज्रिसकेका पनि हुन् । त्यसैले उनीहरूमा आम रूपमा देखिने असन्तुष्टि र छटपटी मन्त्रणाको तारो आफू र आफ्नो गुट त हुने हैन भन्ने प्रश्नवरपर मात्र सीमित नरहेको विश्वसनीय आधार कतैबाट पनि प्रकट भएको पाइँदैन । यो कुरा अर्कै हो, आगोमा घिउ भनेझैं गुट झगडामा एउटा अनुच्छेद केही समयसम्मका लागि थप हुनेछ ।कतिपयले गोयलको भ्रमण र भेटघाटलाई नेपालभारतभन्दा बाहिर विश्वराजनीतिको व्यापक आयामसँग जोडेर हेर्न जोड दिएको पाइन्छ । विशेषतः अमेरिकी नेतृत्वमा भारत, अस्ट्रेलिया आदिले बनाएको चीन घेर्ने रणनीति तथा सम्भावित युद्धको अवस्थामा नेपाल चीनतिर कि अमेरिकाभारततिर भन्ने सामरिक प्रश्नको एक अंगका रूपमा व्याख्या गर्न खोजेको देखिन्छ । स्वाभाविक रूपमा नेकपा (नेकपा) का नेताहरूले गरेको चीनको बीआरआई परियोजनाको प्रशंसाबाट इन्डोप्यासिफिक स्ट्राटेजीमा सम्मिलित भारत असन्तुष्ट हुन सक्छ, यो बुझिने कुरा हो । तर त्यही पार्टी इन्डोप्यासिफिक स्ट्राटेजीको अंगका रूपमा रहेको एमसीसी परियोजना भित्र्याउन कम्मर कसेर लागेको कुरा पनि भारतले नबुझेको त हुन सक्तैन । तब अहिले नै, त्यो पनि गुप्तचर हाक्काहाक्की पठाएर तिमी चीनतिर कि अमेरिकाभारततिर भन्ने जस्तो गर कि मर वाला प्रश्नको शृंखला सुरु गर्न भारतले चाह्यो भनी मान्न कसरी सकिएला ? अर्कातिर, पुँजीवादी साम्राज्यवाद भनेकै युद्ध त हो तर पहिलो र दोस्रो विश्वयुद्धमा जस्तो एउटा खेमाले अर्को खेमालाई नष्ट नै गर्ने स्तरको विश्वयुद्धमा जानबाट विगत सात दशकदेखि पुँजीवादले आफूलाई बचाउँदै आएको गम्भीर यथार्थ पनि हाम्रा अगाडि छ । दुवै विश्वयुद्धबाट पुँजीवादी खेमालाई नै घाटा भएको अनुभवका कारणले मात्र पुँजीवाद तेस्रो विश्वयुद्धमा नगएको पनि होइन, बरु विभिन्न महादेशका ठूला पुँजीपतिको लगानी बहुराष्ट्रिय कम्पनीमार्फत अन्तरमहादेशीय बन्न पुगेबाट पनि यो स्थिति सिर्जना भएको हो । एकातिर लद्दाखमा भारतीय कर्नेलसहित जवानहरू मारिएपछि भारतमा चिनियाँ सामानविरोधी माहोल सुरु गरिँदै थियो, तर त्यसलगत्तै चिनियाँ भिभो मोबाइल कम्पनीले भारतमा थप दस हजार करोड लगानी पनि थप्दै थियो । आजको पुँजीवादको यो आयामलाई छिचोल्नैपर्छ । विश्वमा चल्ने युद्धको चपेटामा आफ्नो देश नपरोस् भन्नाका खातिर सचेत हुनु वाञ्छनीय हो, तर आजको भूमण्डलीकृत पुँजीवादको चरित्रलाई नकेलाई पहिलो वा दोस्रो विश्वयुद्धकै परिस्थितिजन्य धङधङीका आधारमा गोयल भ्रमणलाई समेत बलजफ्ती हतारमा जोड्नु मनासिब हुन सक्तैन ।नेपालमा भारतसँगको समस्याका बारेमा छलफल चल्दा प्रायः कूटनीतिको समस्याको पाटोमा मात्र परिचर्चा हुने गर्छ । कूटनीतिमा लिइने नीति, प्रयोग गरिने कला र समय छनोटजस्ता विषयले पक्कै पनि महत्त्व राख्छन् नै, तर कूटनीति त राजनीतिको मातहत रहन्छ । राजनीति मुख्य र कूटनीति प्रायः सहायक हुन्छ भन्ने बुझिएको कुरा हो । के चीनले जापानलाई हराउने राजनीति र अर्थतन्त्रमा प्रगति गर्दैनथ्यो भने चीनप्रति जापानको आजको कूटनीति आजकै जस्तो सम्भव हुन्थ्यो ? धार्मिक राज्यका नाममा बहुसंख्यक जनतालाई वशीभूत गरिँदैनथ्यो र परमाणु बमको खोजीमा भौंतारिँदैनथ्यो भने पाकिस्तानभारत कूटनीति कस्तो हुन्थ्यो होला ? के सन् १९५० को नेपालभारत सन्धि देशभित्र राणाहरूले जोगाउन चाहेको पुरानो व्यवस्थाको परिणाम पनि होइन वा महाकाली सन्धि लगायतका राष्ट्रघातहरू यहाँका संसदीय पार्टीहरूले गरेको राजनीतिको परिणाम होइन ? तब आजको भारतीय एउटा गुप्तचरले सीधै प्रधानमन्त्रीसँग हाक्काहाक्की गोप्य विमर्श गर्ने परिदृश्य पनि नेपालको सत्ताधारी राजनीति र राजनीतिक व्यवस्थाको चरित्रले अनिवार्य रूपमा निम्त्याएको नियमित आकस्मिकता हो भन्ने कोणबाट प्रश्न उठ्नै नपर्ने हो र ? निश्चित रूपमा होइन ।नेपालका निम्ति भारतसँगको सम्बन्ध माया बैगुनी, नभई नहुने गीतको चाला हुँदै आयो । बैगुनी कति त चर्चा जरुरी छैन, तर महामारीका बीचमा पनि श्रम गर्न भारत पस्न हजारौं लामबद्ध हुनुपर्ने नेपालीको निरन्तरको दशाचाहिँ नभई नहुने अवस्था हो । देशभित्र समृद्धिको गफको चोमोलोङ्मा नै खडा गर्ने, हविगत भने मौसम बितेपछि कृषि मल किन्न नसकेर पैंचो माग्दै हिँड्ने छ । राज्य व्यवस्था यस्तो निर्माण गरिएको छ, दलाल पुँजीवादले आत्मनिर्भर बन्न मरिकाटे दिँदैन । पराश्रित देशलाई सदाकाल ठूल्दाइ प्रवृत्तिको भारतीय सत्ताधारी वर्गले यस्तै व्यवहारको पुनरुत्पादनबाहेक अरू के गर्छ ? अनि पराश्रित अर्थतन्त्रको पुरानो डुंगाको माझीजस्तो प्रधानमन्त्रीले जति डिङ हाँके पनि साँच्चै पर्दा आधा रातमा गुप्तचरसँग शिष्टाचार भेट नगरे के गर्छ ? भारत र चीनका आपसी अप्ठ्याराबीचमा सन्तुलन स्वाभाविक रूपमा नेपालको भूराजनीतिक अवस्थाले जरुरी हुन्छ नै, तर त्यसैमाथि मात्र नेपालको उज्ज्वल भविष्यको ख्वाब देख्नु आजको विश्वमा पर्याप्त छैन । ठूलठूला विज्ञान प्रविधि, सैन्य विज्ञानको त कुरै छाडौं, आज तय गरिएकै बाटामा हिँड्दा आधारभूत आवश्यकतामा समेत नेपाल कहिल्यै आत्मनिर्भर हुन सक्नेछैन किनभने आजको विश्व पुँजीवादले त्यस्तो हुनै दिँदैन । तसर्थ, परम्परागत संसदीय दलाल पुँजीवादको बाटाको भ्रमबाट नेपाली जनता मुक्त हुनैपर्छ । दलाल पुँजीपति वर्ग सिंगैलाई राष्ट्रिय पुँजीपति वर्गमा रूपान्तरणमार्फत समाजवाद बनाउँछौं भन्ने हास्यास्पद र जाली व्याख्याको असलियत अब चिन्न जोडबल लगाउनैपर्छ । यो हारीहारी बाँचेको देश पनि हो, मुख्य पक्षचाहिँ जितको सपनाका निम्ति लगातार बलिदान गर्दै आएको देश हो । ढिलोचाँडो समृद्धिको वास्तविक समाजवादी मोडलमा प्रवेश गर्नैपर्छ । त्यसले मात्र राष्ट्रिय आत्मसम्मानमा पटकपटक चहर्याइरहने यस घाउको ओखतीको निर्माण सम्भव हुनेछ । त्यसैले देशको अन्तर्राष्ट्रिय सम्बन्ध र राष्ट्रिय स्वाभिमानको मुद्दालाई केवल कूटनीतिको वरपर मात्र सीमित नगरी राजनीति एवं राजनीतिक व्यवस्थासँग समेत गाँसेर बहस सिर्जना गर्न ढिला नगर्ने हो कि ?"
ओलीजीको हन्टर र अष्टजीको कष्ट,"अष्ट बहिनी, तपाईंलाई म लामो समयदेखि चिन्छु । शिखरकला उद्योगका सम्पन्न साहूकी छोरी । तपाईं भूमिगत हुँदा पार्टी वृत्तमा निकै चर्चा भएको थियो । सानो तर प्रभावशाली पार्टी थियो कोके (कोअर्डिनेसन कमिटी) त्यतिखेर । भर्खरै उद्गमस्थलबाट प्रवाहित भएको स्वच्छ अनि कञ्चन नदीजस्तो, जहाँ दुर्गन्धित नाला, धमिला खहरे, खोलाजस्ता विजातीय तत्त्वहरू मिसिएका हुँदैनन् ।त्यो गौरवशाली पार्टीमा २०३० सालदेखि नै मैले पनि काम गर्ने अवसर प्राप्त गरेकी थिएँ । तपाईं कुन तिथिमितिदेखि पार्टीमा संलग्न हुनुभयो, ठ्याक्कै त्यो त मलाई थाहा छैन, तर जे होस्, तपाईं पार्टीमा प्रवेश गर्दाको समय त्यति सजिलो भने थिएन । तपाईं भूमिगत हुनुभयो, म खुला आन्दोलनमा समाहित भएँ । त्यतिखेरको त्यो कठिन समयमा पार्टीलाई माया गर्नु, पार्टीका लागि काम गर्नु भनेको ज्यान माया मार्नुजत्तिकै थियो । पुरुष कार्यकर्ताहरू नै कम भएको समयमा महिलाहरूको त झन् कुरा अर्कै नै भयो । हामी एकदम न्यून संख्यामा थियौं ।त्यो संकल्प प्रकाशनको समय थियो । २०३० देखि २०३४ सालको समयको कुरा गर्दै छु म । त्यो समय पार्टीमा भएका ठूलासाना गतिविधिका बारेमा थाहा पाउँदा भूमिगत कोकेकी म निकै विश्वासपात्र थिएँ । कहाँसम्म विश्वासपात्र भन्नुहुन्छ भने, नक्खु जेल ब्रेक हुने कुरा मैले तीन महिनाअगावै थाहा पाएकी थिएँ र मेरो हैसियतभन्दा निकै धेरै आर्थिक सहयोग गरेकी थिएँ । दुई सय रुपैयाँ त्यो समय निकै ठूलो रकम थियो । हो, त्यही समयमा तपाईं भूमिगत हुनुभएको थियो । अरू पनि केही महिला कमरेडहरू भूमिगत हुनुहुन्थ्यो । तपाईंहरूको निकै चर्चा हुने गर्थ्यो ।अष्ट बहिनी, सम्पन्न सुन व्यवसायीकी छोरी तपाईं । तपाईंले निकै कष्टकर जीवन रोज्नुभयो । गरिब भएर, खान नभएर बाध्यतावश कम्युनिस्ट हुनु बेग्लै कुरा भयो, तर सुख र ऐश्वर्य छाडेर त्यो समयमा कण्टकमय बाटो रोज्नु सानो साहसको कुरा थिएन । त्यसैले नै तपाईं पार्टी वृत्तमा निकै चर्चित र प्रशंसित पनि हुनुभयो । त्यसमाथि पनि झापा आन्दोलनको व्यक्तिहत्याको पृष्ठभूमिबाट निर्माण भएको अनि मान्छेको मुटु नै हल्लाउने पार्टी । पार्टीको मात्र होइन, त्यहाँ काम गर्ने हामी सबैलाई तत्कालीन पञ्चहरू, जसको यति बेला पार्टीमा हालीमुहाली छ, हामीलाई नक्सलाइट भन्ने गर्थे । हामी खुला आन्दोलनमा लागेकाहरूलाई धरपकड गराउँथे, जागिर हुनेको जागिर खाइदिन्थे । कारबाहीको सिलसिला चल्थ्यो । अपायक सरुवा, घटुवा, निष्कासन, जेल चलान आदि प्रकारका कारबाहीहरू सहनुपर्थ्यो । यही क्रममा हामीले कहिले लाठी खानुपर्थ्यो, कहिले कन्चटबाट गोली जान्थ्यो, कहिले पुलिसले घोक्रेठ्याक लगाउँदै हिरासत पुर्याउँथ्यो ।अष्ट बहिनी, तपाईंको बलिदानको त कदर गर्नैपर्छ । त्यही समयमा पार्टी कमरेडसँग तपाईंको बिहे पनि भयो र सन्तानप्राप्ति पनि भयो । ती सबै कुराबाट म अनभिज्ञ थिइनँ । म लामो समय भूमिगत बसिनँ । दुईचार दिन, दुईचार दिनबाहेक मलाई भूमिगत जीवनका बारेमा अनुभव छैन । हुन त भारी सबैलाई आफ्नै गह्रौं लाग्छ । आफूले गरेको काम कष्टकर र बलिदानपूर्ण लाग्छ । आफूले पाएको अवसर कम लाग्छ । यो मानवीय स्वभाव नै हो । जुनसुकै खालको भए पनि आन्दोलन त आखिर आन्दोलन नै हो । त्यो कष्टकर र जोखिमपूर्ण हुन्छ नै ।भूमिगत बस्नु पनि कहाँ सजिलो थियो होला र ? दिनभरि आधारभूत वर्गका जनताका घरमा लुकेर बस्नु । घाम र ताजा हावाको त कुरै भएन, भनेका बेला दिसापिसाब गर्न नपाउनु । रातिराति जनतामाझ संगठन गरेर हिँड्नु । मीठोमसिनो खान चाडबाड पर्खनुपर्ने आमजनताका घरमा आश्रय लिएर क्रान्तिकारी काममा जुट्नु पक्कै सजिलो कुरा थिएन । त्यसमाथि दुईदुई जना नानीहरू जन्माएर र तिनलाई जनताको पोल्टामा राखेर आफू फेरि पनि परिवर्तनको काममा निरन्तर दायाँबायाँ नगरी लागिरहनु निकै कठिन कार्य थियो । भनेका बेलामा नानीहरू भेट्न नपाउँदा सन्चबिसन्च के होलान् भन्ने चिन्ताले पक्कै सताउँथ्यो होला । महिनौंसम्म छाती चर्कन्थे होलान् । अहिलेजस्तो हातहातमा मोबाइल नभएको समय । तपाईं लगायत भूमिगत बस्ने महिला कमरेडहरूले यी सबै कष्ट र तनाव भोग्नुपर्यो नै । तपाईं र तपाईंहरूजस्ता अदम्य साहस राख्ने समर्पित असंख्य साथीहरूबाटै यो परिवर्तन सम्भव भएको हो ।तर भूमिगत बस्ने साथीहरूले खुला आन्दोलनमा लाग्ने साथीहरूको कष्ट र पीडाको मूल्यांकन गरेको पाइनँ मैले । दिनरात पुलिससँग मुठभेड गर्नु, पाखुरा सुर्केर चरचरी बाझ्नु, समयसमयमा लाठीचार्जमा पर्नु, राइफल ताकिएको पनि वास्ता नगरी जिन्दावादमुर्दावाद भन्दै बेतोड दौडनु, पुलिसलाई चक्मा दिनु, हिरासतमा पुर्याइनु पनि सजिला खेलहरू त कहाँ हुन् र कमरेड ! गर्भवती अवस्थामा काँडेतारहरूबाट हामफाल्दै भाग्नु, बालकहरू बोक्दै आन्दोलनहरूमा कुद्नु अनि आफू पक्राउ परेपछि बालकहरू बलिन्द्रधारा बगाउँदै र ह्वाँह्वाँ रुँदै पुलिस थानामा आउँदा पक्कै पनि मनमा पीडाको सञ्चार त भयो नै होला । उनीहरूको रोदनले मन चस्क्यो नै होला । उनीहरूलाई फकाईफुलाई आफन्तहरूकोमा फर्काउन मन बलियो पार्नुपर्यो नै होला । गुम्सिएर दिनभरि कोठामा लुकेर बस्नुजत्तिकै कष्टकर पुलिस प्रशासनसँग भिड्नु होइन भन्न मिल्दैन । सन्तान जनताको पोल्टामा छाड्न असुरक्षित कि कमजोर अभिभावकहरूकहाँ ? यो प्रश्न पनि कम महत्त्वको छैन ।खैर, यी २०४६ सालका कुराहरू अब पुराना भएÙ यिनलाई छाड्नु नै उचित हुन्छ । अहिले त्यो इतिहास, त्यो बलिदान, त्यो भागदौडको कुनै महत्त्व छैन । त्यो कुरा गर्यो भने नयाँ कमरेडहरूका कानलाई कष्ट हुन्छ । इतिहास च्यापेर कति बस्ने भन्नेजस्ता अभिव्यक्ति सुनिन थाल्छन् । हुन पनि हो नि त, जाडो सकिइसकेपछि नाथे सिरकको के काम र ? आजको समयमा विगतको बलिदान, उत्सर्गका बारेमा उल्लेख गर्नु हास्यास्पद कुरा हुँदैन र ? रंगीचंगी, भड्किला, महँगा, ब्रिफकेस भरिभराउ भएका अनि जवान कमरेडहरूको समय हो यो । कमरेडरूपी खोलभित्र गुदी कस्तो छ भन्ने कुरा सबैलाई ज्ञात भएकै हुनुपर्छ । कमरेड शब्दकै खिल्ली उडिरहेका बेला इतिहासको पोथालाई भरसक आफ्ना सन्तानले पनि सुइँको नपाउने गरी लुकाउनु नै बुद्धिमानी हो जस्तो लाग्न लागेको छ आजभोलि मलाई ।अष्ट कमरेड, केही समयअगाडि मैले तपाईंका आक्रोशपूर्ण अन्तर्वार्ता र खिन्न अभिव्यक्तिहरू अनलाइनमार्फत पढ्न पाएकी थिएँ । तपाईंको साह्रै चित्त दुखेको अभिव्यक्ति थियो त्यो । पार्टीमा गुट भयो, बलिदान गरेका पुराना कार्यकर्तालाई उपेक्षा गरियो, इतिहासको मूल्यांकन भएन, पार्टीभित्रै चरम अन्याय भयो, पार्टीभित्र चरम विकृतिविसंगति भित्रियो आदिइत्यादि तपाईंका भनाइहरू आए । एक जना पनि महिला सचिवालयमा लगिएनन्, तपाईंलाई मुख्यमन्त्री बनाउन ओलीजीबाट प्रयास गरिएन ! तपाईंले कुरा त एकदम सही उठाउनुभयो । पार्टीमा त्यस्तै भएको, ठ्याक्कै त्यस्तै भएको छ अहिले । तर अहिले मात्र होइन, २०४६ सालपछिदेखि नै त्यस्तै भइरहेको छ । यो क्रम दोहोरिई नै रहेको छ । दोहोरिने नै छ पछिसम्म पनि । कहिले सासूको पालो, कहिले बुहारीको पालो भनेजस्तो । कुनै नयाँ र नौलो, विगतमा नभएको कुरा होइन यो । फरक यत्ति हो कहिले हन्टर एउटाको हातमा हुन्छ अनि कहिले हन्टर कुनै अर्कैको हातमा हुन्छ । यतिखेर हन्टर ओलीजीको हातमा छ र तपाईं याने माधव गुटका मान्छेहरू हन्टरको मारमा परेको कष्टकर अनुभूति गर्दै हुनुहुन्छ ।२०४६ सालपछि त तपाईंका दिनहरू सुन्दर भएनन् र ? तपाईं पार्टीको मुख्य धारमा हुनुहुन्थ्यो । तपाईं मात्र होइन, तपाईंका जीवनसाथी अमृत बोहरा पनि महत्त्वपूर्ण स्थानमा विराजित हुनुहन्थ्यो नि ! प्रदीप नेपाल र ईश्वर पोखरेलजी तपाईंको अघिपछि मा ! मा ! भन्दै रमाउनुहुन्थ्यो । त्यस बेला तपाईं धेरैकी मा र बोहराजी धेरैका बा हुनुहुन्थ्यो । साँच्चै, तपाईं पार्टीकै मा हुनुहुन्थ्यो । तपाईंको त्यो स्वर्णिम समय अहिले पनि मेरो स्मृतिमा झल्किरहेको छ । हरेक पटकका संसदीय निर्वाचनमा तपाईंले उम्मेदवारी पाउनुभयो । पार्टीको केन्द्रीय कमिटी, पोलिटब्युरो हुँदै स्थायी कमिटीसम्म पुग्नुभयो । महत्त्वपूर्ण संसदीय समितिहरूमा तपाईंको चयन भयो । पालैपालो तपाईं युगल जोडीलाई झन्डा फरफराएर हिँडेको सिंहदरबारको फुटपाथको मेरो यात्राबाट कतिऔं कतिपटक हेरें । तपाईं कतिऔं पटक मन्त्री हुनुभयो, याद छैन मलाई । तर तपाईंले टिकट नपाएको कुनै आमनिर्वाचन छ जस्तो लाग्दैन । एउटा निर्वाचनमा भने तपाईं पराजित हुनुभयो । तर माधव गुटको तपाईं सरताज नै होइन र ? मैले बुझेसम्म त्यस्तै हो ।अष्ट बहिनी, तर २०४६ सालपछि म र मजस्ता धेरै मानिसहरू पाखा लाग्न थाले । हामीलाई केपी गुट भनियो र पाखै राखियो । तपाईं भने काखमा बस्नेमा पर्नुभएकै हो । मैले हात समाएर आन्दोलनमा हिँडाएकालाई विभिन्न बहानामा लिफ्टबाट माथि पुर्याइँदा पनि गुनासो गर्ने वातावरण पाइएन । गुनासो गर्नलाई पनि गतिलो, भनूँ अग्लो ठाउँमा हुनुपर्ने रहेछ । तपाईं स्थायी कमिटी सदस्य, तपाईंले गरेको गुनासोको पनि निकै महत्त्व हुन्छ । झुक्किएर, अझ भनूँ ओलीजीको ठूलै कृपाले एकपटक संसदीय निर्वाचनमा टिकट पनि पाइयो । त्यो पनि पार्टी विभाजन भएका बेला । अझ भनूँ, भूतले खाजा खाने बेला । चानचुन तीन दशक लामो संघर्षको प्रतिफल । पार्टी धरापमा परेका बेलाको चुनाव ।जनताको अगाध स्नेह र कार्यकर्ताको अथक परिश्रमकै कारण त्यस्तो विकट समयमा चुनाव जितेकी थिएँ मैले । ठूला नेताले केही सुन्दर प्रतिक्रिया व्यक्त गर्लान् वा शब्दले नै भए पनि पिठ्युँ थपथपाउलान् जस्तो लागेको थियो । किनकि २०५६ सालको चुनावमा नेपाली राजनीतिका ठूलठूला महारथीहरूले पनि शर्मनाक पराजय बेहोर्नुपरेको थियो । चुनाव जितेर संसद् पुगेपछि कुनै अवसरको कुरा त छाड्नुस्, २०५६ सालदेखि २०६४ सालसम्मको समयमा मेरो रातो पासपोर्टसम्म बनेन । सांसदका रूपमा बाहिरी देशको यात्रा जुरेन । आफ्ना अगाडि अरू फटाफट गए, आए । गुट भनेको यस्तो विषाक्त हुँदो रहेछ । त्यहाँ न प्रतिभाको कुनै कदर हुन्छ, न बलिदानपूर्ण इतिहासको कुनै माने । मुस्तन्ड अनि चाप्लुस भजनेहरूको राज हुने रहेछ ।अष्टजी, तपाईं असाध्य चलाख भएको कुरा पार्टी वृत्तका मानिसले गर्छन् । तपार्इं र अमृत बोहराजीलाई सबैले चलाख भन्छन् । हुन पनि अरूहरूले भनेजस्तै तपाईंहरू बहुदलपछि आलोपालो सरकारमा सहभागी भइरहनुभएको छ र राज्यका सम्पूर्ण सुविधाहरू मजाले उपभोग गरिरहनुभएको छ । मलाई यसबारेमा धेरै चासो छैन । तपाईं मात्र होइन, सरकारमा जाने सबैजसोले प्रतिस्पर्धात्मक रूपमा देशको दोहन गरिरहेकै छन् । एकदुईबाहेक सबैजसो सरकारमा पुग्न सफल भएका टाठाबाठाहरू आफ्नो शून्य अवस्थाको जीवनबाट छलाङ मारेर संगत गर्न पनि गाह्रो हुने गरी ऐश्वर्यशाली भएका छन् । उनीहरूको आलिसान जिन्दगी र राजकीय ठाँटबाँट देख्दा त आफैंलाई कुरीकुरी लाग्छ । सर्वहारा वर्गका नेताहरूको जीवनशैली कुनै नवाब साहबको भन्दा कम देखिँदैन । अनि अष्टजी, तपाईं कुन बेग्लै खेतको मुला हुनुभयो र तपाईंलाई यो निर्धन देशका निरीह जनताप्रति गहन संवेदना होस् ! अरूहरूलाई जस्तै तपाईंलाई पनि असुरक्षित तरिकाले तुइनमा घाँसदाउरा बोकिरहेका महिलाहरू, उभिन्डो परेर ज्यान जोखिममा पार्दै नदी वारपार गरी सामान्य विद्यालय धाइरहेका बालबालिकाहरू, दिनरात बलात्कृत भएर ज्यान गुमाउने असंख्य बालिकाहरू आदिका विषयमा खासै चासो र संवेदना छ जस्तो लाग्दैन । देशमा कति धेरै बालिका र किशोरीहरू बलात्कार र हत्याको सिकार भएका छन् तर त्यसबारेमा अहिलेसम्म तपाईंको कुनै अभिव्यक्ति सुनिएको छैन ।सबैभन्दा अचम्मको कुरा त तपाईंले अहिले मात्र पार्टीमा गुट देख्न लाग्नुभएको छ ! यस्तो गुट त प्रजातन्त्र आएदेखिकै छैन र ? माधवजी र झलनाथजीको पाकेको राँगे खोर्सानीजस्तो आत्थुआत्थु पार्ने गुटबाट हदैसम्म पेलिएका ओलीजीको मरीचजस्तो चाउरिएको निरीह गुट । अनि अरू पनि गुटभित्रका उपगुटहरू । त्यो सम्झँदै पनि मेरो त लामो सास निस्कन्छ । अनि सबैको ध्याउन्न कुर्सीमा पुग्ने वा बसेको कुर्सी जसरी भए पनि बचाउने, भनूँ अर्को पक्षलाई उठ्नै नसक्ने गरी उत्तानोचित पार्ने । यो समयमा ओलीजी तपाईंलाई हातमा हन्टर लिएको कुनै बलियो कालो भुसतिघ्रे पहलमानजस्तो लाग्छ होइन र, जसले तपार्इं र तपाईं लगायत अर्को गुट, भनूँ तपाईं भएको माधवजीको गुटका मानिसहरूमाथि हमला बोलिरहनुभएको छ ?ओलीजीमाथि तपाईंले अर्को गुटका मानिसमाथि अन्याय गर्ने, अवसर नदिने, महिला सहभागिताका बारेमा संवेदनशील नहुनेजस्ता आरोप लगाउनुभएको छ । गुट भन्ने चीज यस्तै हो भन्ने तपाईं बुझ्नुहुन्न भनेर म बबुरोले कसरी सोचूँ ! पचास वर्षसम्म ज्यानको माया नगरी काम गर्ने म बिचरा पचहत्तर वर्षको उमेरसम्ममा पनि जिल्ला कमिटीभन्दा माथि उक्लन नसक्ने मान्छे, के भनूँ के नभनूँ भएकी छु । तपाईंहरू हाल नेकपाको माथिल्लो तहमा भएका नेत्रीहरूका तुलनामा म केकति कुरामा कम भएर जिल्ला कमिटीमै मेरो यात्रामा पूर्णविराम लाग्यो ? बरु तपाईंले मेरो भुतुक्क भएर दुखेको चित्तमा अलिकति भए पनि तर्कको मल्हम लगाइदिनुस् न !अष्टजी, धरानको जन्मजात बासिन्दा भएर, यहाँकै धूलोमाटोमा हुर्किएर, यहाँ हुने ठूलठूला आन्दोलनमा भाग लिएर पनि मैले संसदीय निर्वाचनमा टिकट पाउन विभिन्न बहानामा वर्षौंवर्ष कुर्नुपर्यो । त्यस्तो विषम परिस्थितिमा, भनूँ पार्टी विभाजन भएका बेला चुनाव जित्ने म कुन्ता शर्मालाई २०६४ सालको टिकट वितरणको थैलो तपाईंको हातमा परेका बेला एमाले संसदीय दलको कार्यालय, सिंहदरबारमा तपाईंले भनेका शब्दहरू अहिले पनि मलाई अक्षरशः याद छन् कुन्टा कमरेड, टपार्इं यसपालि बस्नुस् । लेखेर बस्नुस् है । यसपालि अरू महिलालाई पालो डिऊँ । त्यही समयमा तपाईं छेउमा बसेकी, मेरी छोरी भन्न सुहाउने उमेरकी, विन्दा पाण्डे भन्ने एनजीओ चलाउने एक जना नानीले तपाईंको कुरामा सही थापेकी थिइन् । म बबुरोको के हैसियत तपाईं पार्टीकी मा को निर्देशन नमान्ने ? ल हेर्नुस् त अष्ट बहिनी, गुट भनेको कस्तो विषाक्त हुन्छ ? यहाँ त बलियो गुटको चल्लाले पनि कमजोर गुटको भालेलाई ठुँग्छ ।अष्ट बहिनी, तपाईं त २०४६ सालदेखि कहिल्यै बस्नुभएको छैन त (जनताले हराएको कुरा बेग्लै हो) ? तपाईंको ठाउँमा कुनै अर्की महिलालाई पालो दिने सोच तपाईंमा यतिका वर्ष किन आएन ? कि पार्टीमा तपाईंको विकल्प नभएर हो ? के पार्टी वृत्तमा, भनूँ माधव गुटमा तपाईंको जति क्षमता र इतिहास भएका महिलाको साँच्चै अनिकाल छ ? तपाईं कराउन, चिच्याउन सक्नुहुन्छ किनकि तपाईं स्थायी कमिटी सदस्य हुनुहुन्छ । मजस्ता धेरै लाचार महिलाहरू इतिहास हुँदाहुँदै पनि पुर्पुरोमा हात लगाएर बसेका छौं । तै बरु मैले त काकताली परेर भए पनि एकपटक टिकट पाएँ र संसद् भवन टेक्न पाएँ, तर अरू कतिपय मानिसहरूका लागि संसद् भवन आकाशको फल, आँखा तरी मर् भएको छैन र ? साँच्चै अष्ट कमरेड, यो समय बलिदानपूर्ण इतिहास हुनेहरूको होइन, कठपुतलीहरूको हो ।अष्टजी, अब तपाईं धेरै कष्ट, आक्रोश र ललौनाबिलौना नगर्नुस् । म र मजस्तालाई हेरेर मन बुझाउनुस् । म पार्टीमा तपाईंभन्दा पहिला नै लागेकी हुँ । पार्टीले चलाएका शिक्षक आन्दोलन, मानवाधिकार आन्दोलन, महिला आन्दोलन, सांस्कृतिक आदि खुला आन्दोलनलाई घनीभूत बनाउने केही पात्रहरूमध्ये म पनि हुँ । तपाईं उमेरले पनि मभन्दा कान्छी नै हुनुहुन्छ । सुरुको समयमा तपाईं मलाई दिदी भन्ने गर्नुहुन्थ्यो, तर तपाईं पार्टी कमिटीमा माथि उक्लँदै जानुभयो, स्थायी कमिटीमा पुग्नुभयो, मन्त्री हुनुभयो अनि दिदीको सम्बोधन छाडेर नाममा जी लगाएर सम्बोधन गर्न लाग्नुभयो । केही छैन, यो पनि समयसमयको कुरा हो ।अष्ट बहिनी, तपाईं पनि अब आफ्नो मूल्यांकन गर्नुस् । आफ्नो इतिहासको अवलोकन गर्नुस् । तपाईं माधवजीको गुट छाडेर स्वतन्त्र भएर उभिनुस् र हेर्नुस् त तपाईंको हालत के हुन्छ ? तपाईं सचिवालयमा पुग्न नपाएको र मुख्यमन्त्री हुन नपाएको ओलीजीकै कारण हो भन्ने भ्रम अब नपाल्नुस् । तपाईं ती पदहरूको दाबेदार हुनुभएको पनि माधवजीको गुटले बोकेकाले नै हो । मेरो सल्लाहमा अब तपाईं सत्तामोह छाड्नुस् र २०४६ सालअगाडिको आफ्नो कष्टकर यात्रालाई शब्द र वाक्यका माध्यमबाट नेपाली जनतामाझ पुर्याउनुस् । त्यसले तपाईंलाई मुख्यमन्त्री र सचिवालयभन्दा बढ्ता आलोकमय स्थानमा पुर्याउन सक्छ । मलाई त तपाईं र तपाईं लगायतका नेकपाहरूले किनारामा हुत्त्याइदिएर यति धेरै गुन लगाउनुभएको छ कि, म शब्दमा व्यक्त गर्न सक्तिनँ । हेर्नुस्, जीवनको कुनै टुंगो छैन । त्यसकारण तपाईं आफूले प्राप्त गरेको महत्त्वपूर्ण स्थानबाट अब आफ्ना बारेमा होइन, नेपाली जनताका बारेमा बोल्नुस्Ù कुनै एउटा विशेष जातका बारेमा होइन, तमाम अल्पसंख्यक र निरीह जनताले भोग्नुपरेका दुःख र कष्टका बारेमा आक्रोश व्यक्त गर्नुस् । साथै पार्टीका तमाम कमीकमजोरीमाथि धावा बोल्नुस् । लोभलाई जित्न सके संसार जित्न सकिन्छ, अष्ट कमरेड । हन्टर सधैं एउटै मानिसको हातमा कदापि बस्तैन । हन्टर चलाउने हातहरू समयसमयमा परिवर्तन भइरहन्छन् । हन्टरभन्दा कलम धेरै बलियो हुन्छ भन्ने त सर्वस्वीकार्य छ !"
सहकारीमाथि सधैंको अविश्वास,"सहकारीको परिभाषा र यसका उद्देश्यबारे हामीकहाँ विभिन्न बुझाइ छन् । कसैकसैले यसलाई अत्यन्त राम्रो मान्छन्, यहीमार्फत समाजवादको यात्रा सम्भव देख्छन् भने कोही यसलाई छाया बैंक र कमजोर अनुगमनले वित्तीय क्षेत्रका लागि चुनौती ठान्छन् । कुरो जे भए पनि सहकारी सर्वसाधारणको अभिन्न अंग भने बनेको छ ।आर्थिक रूपले पछाडि परेका सर्वसाधारणको जीवनस्तरमा सुधारको प्रत्याभूति दिन २०१० सालमा सहकारी विभाग स्थापना भएको थियो । यहीँबाट अघि बढेको नेपालको सहकारी अभियानले ६६ वर्ष पार गरिसकेको छ । सहकारीको आवश्यकता तथा अपरिहार्यतालाई दृष्टिगत गर्दै सहकारी ऐन२०४८ पछि गति लिन थालेको यो अभियान यति बेला सहकारी ऐन२०७४ र नियमावली२०७५ बाट निर्देशित छ । सरकारी क्षेत्र पुग्न नसकेका र निजी क्षेत्र पुग्न नचाहेका देशका स्थानमा समेत सेवा प्रदान गर्दै आएका सहकारीले आर्थिकसामाजिक विकासमा महत्त्वपूर्ण योगदान पुर्याएका छन् । सहकारी क्षेत्रलाई लघुवित्त कारोबारसँगै उत्पादन, बजारीकरण र सेवाप्रवाहमा संलग्न गराउनुपर्ने आवश्यकता छ ।सहकारी संस्थामा ६४ लाखभन्दा बढी सदस्य छन् । यस क्षेत्रले झन्डै ६१ हजार नागरिकलाई प्रत्यक्ष र १० लाखभन्दा बढीलाई अप्रत्यक्ष रोजगारी दिएको अनुमान छ । आर्थिक वर्ष २०७३७४ को अन्त्यमा सहकारी संघसंस्थाको सेयर पुँजी ७५ अर्ब, बचत ३ खर्ब २३ अर्ब र लगानी ३ खर्ब रुपैयाँ छ । सबै जिल्लामा सञ्जाल विस्तार भएको यस क्षेत्रले विपन्न, दुर्गम क्षेत्र, आदिवासी जनजाति, मधेसी, दलित, अपांगता भएका व्यक्ति, अल्पसंख्यक सबै वर्ग, क्षेत्र र समुदायलाई समेटेको छ ।तर, सुशासन सुनिश्चित गर्न नसक्नु सहकारी क्षेत्रको मुख्य चुनौती भएको छ । वित्तीय कारोबार गर्ने सहकारी संघसंस्था र सहकारी बैंकका लागि स्पष्ट कानुनी व्यवस्था हुन नसक्दा सहकारीमार्फत हुने वित्तीय कारोबारलाई व्यवस्थित, सुरक्षित र भरपर्दो बनाउन कठिनाइ भएको छ । संख्या र कारोबारको बृहत् आकारले गर्दा सहकारी अनुगमन सहकारी विभागमार्फत गर्न कठिन देखिएको परिप्रेक्ष्यमा अब सहकारीका संघसंस्थालाई प्रभावकारी अनुगमनको व्यवस्था गर्न जरुरी देखिएको छ ।विभिन्न मुलुकमा वित्तीय र उत्पादनमूलक सहकारीका अनुकरणीय अभ्यास देख्न्न सकिन्छ । तिनको कार्यसम्पादन प्रक्रिया पनि विशिष्टीकृत हुन्छन् । नेपालका विषयगत संघ र महासंघहरूले असल अभ्यासका लागि विशेष व्यवस्था लागू गर्नुपर्नेमा जोड दिन्छन्, तर वित्तीय र उत्पादनमूलक सहकारीको विशिष्टीकृत प्रकृतिलाई भने समग्रतामा हेर्ने उल्टो चलन छ । त्यसैले पनि नेपालको सहकारी अभियानले सोचेअनुसार गति लिन सकेको छैन । उदाहरणका लागि केही विरोधाभासलाई लिन सकिन्छÙ जस्तै अनुगमन कि स्वअनुगमन ? उत्पादनमूलक सहकारीले वित्तीय कारोबार कति मात्रामा गर्ने ? उत्पादनमूलक सहकारीको स्रोत कसरी व्यवस्थापन गर्ने ?अब पनि सहकारीको भावी कार्यदिशाबारे बृहत् छलफल र सहमतिसाथ कार्यान्वयन गरिएन भने सहकारी अभियानले कालान्तरमा ठूला चुनौती सामना गर्नुपर्ने निश्चित छ । वित्तीय सहकारीको नियमन र व्यवस्थापनका लागि आवश्यक पूर्वाधारका रूपमा दर्ता प्रक्रिया व्यवस्थापन, न्यूनतम पुँजीसम्बन्धी व्यवस्था, न्यूनतम पुँजीको पारदर्शी स्रोत, आवश्यकताको मापदण्ड निर्माण (सम्भाव्यता अध्ययन प्रतिवेदन) र सो पूरा भए मात्र स्वीकृति दिने व्यवस्था हुनुपर्छ ।नेपालमा जब वित्तीय सहकारी नियमनको विषय उठ्छ, तब स्वनियमन कि नियमन भन्नेबारे वादविवाद बढ्न थाल्छ । यथार्थमा नियमन र स्वनियमन भन्ने विषयभन्दा पहिले नियमनका न्यूनतम मापदण्डबारे यकिन हुनुपर्छ । जब नियमन गरिने मापदण्डका मुद्दामा साझा धारणा बन्छ, तब उक्त मापदण्ड कसरी कार्यान्वयन गर्ने भनी छलफल गर्दा सहज हुन्छ । किनकि मापदण्ड निर्धारण भइसकेपछि सरकार वा सहकारी अभियान जसले अनुगमन गरे पनि परिणाम एकै प्रकारको आउने हुन्छ । यसबाट वित्तीय सहकारीको जोखिम न्यूनीकरणको प्रमुख लक्ष्य हासिल हुन सक्छ ।वित्तीय कारोबारको जोखिम न्यूनीकरण गर्ने उपायमध्ये प्रमुख हो प्रभावकारी अनुगमन । तर हामी नियमन कि स्वनियमन भन्नेमै अल्झिरहेका छौं । यसबाट वित्तीय सहकारीमा अनुगमन नहुने र जोखिम बढ्ने प्रवृत्ति देखिएको छ । वित्तीय सहकारी जोखिममा परे सदस्यको बचत असुरक्षित हुने भएकाले सहकारी अभियानका अगुवा पनि यस विषयमा गम्भीर बन्नुपर्छ ।वित्तीय सहकारीको अनुगमन प्रभावकारी नहुँदा अहिले सहकारी क्षेत्रले आफैं सेवा दिन नपाउनु, वित्तीय पहुँचमा सेवा गणना नहुनु, पुनर्कर्जा प्राप्त नहुनु, सहुलियतपूर्ण ऋण सुविधा प्राप्त नहुनु, सरकार र नियमनकारी निकायको मान्यता नहुनु, जनताको विश्वास कम हुनुजस्ता समस्या देखिएका छन् । वित्तीय सहकारी सबल रूपमा सञ्चालित क्यानाडा, अस्ट्रेलिया, दक्षिण कोरियाजस्ता मुलुकको अनुगमन प्रणाली हेर्दा ती देशका बैंक तथा वित्तीय संस्थाको र वित्तीय सहकारीको अनुगमनसम्बन्धी मापदण्ड एकै प्रकारको छ । दक्षिण कोरियामा केन्द्रीय संघले उक्त मापदण्डअनुसार वित्तीय सहकारीको अनुगमन गर्छ भने, क्यानाडामा केन्द्रीय बैंकले नियमन गर्छ । अर्थात्, कसले नियमन गर्नेभन्दा पनि नियमन गर्ने मापदण्ड पहिले निर्धारण गर्न जरुरी हुन्छ, अनि कसरी कार्यान्वयन गर्ने भन्नेबारे बृहत् छलफल गरिनुपर्छ । यसका लागि नियमनसम्बन्धी निर्देशिका जारी गर्नुपर्छ ।नेपालको सहकारी ऐन२०७४, नियमावली२०७५, सहकारी मन्त्रालयबाट जारी विभिन्न निर्देशिकाले नियमनसम्बन्धी केही व्यवस्था गरेका छन् । यद्यपि अहिलेको बदलिँदो अवस्था, वित्तीय सहकारीको कारोबारमा भएको वृद्धि, प्रविधिमा आएको परिवर्तन र बढ्दो सञ्चालन खर्चका आधारमा यसमा नयाँ मापदण्ड तय हुनैपर्छ । यसमा न्यूनतम पुँजी कोषसम्बन्धी व्यवस्था (अस्ट्रेलियामा यससम्बन्धी प्रावधान छ), कर्जा वर्गीकरणमा पर्ल्स सिस्टम, एकल ग्राहकमा लगानी, लेखा नीति तथा वित्तीय ढाँचा, सहकारी एकीकरण, स्तरोन्नति तथा कार्यक्षेत्र विस्तार, अनिवार्य मौज्दात, वित्तीय साक्षरता, सेवा केन्द्र विस्तार, ब्याजदर, वित्तीय स्रोत संकलन तथा परिचालन, सम्पत्ति शुद्धीकरण निवारण, कर्जा सूचना तथा कालो सूचीसम्बन्धी व्यवस्था हुनैपर्छ । सुशासन सम्बन्धी निर्देशिका जारी गर्ने व्यवस्था पनि तय हुनुपर्छ ।सहकारी संस्थाले विनियममा उल्लिखित उद्देश्य प्राप्त गर्न समितिबाट भएका निर्णय र कार्य, सदस्यहरूले प्राप्त गरेका सेवा र सन्तुष्टिको स्तर, सेवाप्रप्तिबाट सदस्यको जीवनस्तरमा आएको आर्थिक, सामाजिक तथा वातावरणीय सकारात्मक परिवर्तनको सामाजिक परीक्षण तोकिएको ढाँचामा प्रत्येक वर्ष गरी नियामक निकायमा पेस गर्नुपर्ने प्रावधान राख्नु आवश्यक छ ।सहकारी संस्थाहरूले देशको सुगम स्थानमा बसोबास गर्ने केही सम्पन्न वर्ग मात्र नभएर भौगोलिक रूपमा विकट स्थानमा बस्ने आर्थिक रूपमा पिछडिएका, सामाजिक रूपमा अपहेलित र शारीरिक रूपमा अशक्त वर्गको समेत जीवनस्तर उकास्नमा उल्लेखनीय भूमिका खेलेको छ र खेल्दै आएको छ । यति ठूलो योगदानका बावजुद सहकारी क्षेत्रले सर्वसाधारणको पूर्ण विश्वास जित्न सकेको छैन । यसको मुख्य कारण हो सहकारीको वित्तीय कारोबारलाई सरकारले मान्यता नदिनु र नियमनकारी निकायले स्पष्ट मापदण्ड तयार गर्न नसक्नु । संस्था स्वयम्ले समेत दक्ष जनशक्तिको अपर्याप्तता, प्राविधिक ज्ञानको कमी र कुशल सञ्चालन अभावका कारण सुशासन र स्वनियमन सुनिश्चित गर्न सकेको छैन । यस प्रकार, सहकारीमार्फत देशको आर्थिक स्तरोन्नतिको दिगो परिकल्पनालाई साकार बनाउन सर्वप्रथम सहकारीको नियमन र व्यवस्थापनको प्रभावाकारिताका लागि नियमनकारी निकाय र समग्र सहकारी अभियानले कदम चाल्नुपर्छ ।गुरागाई राष्ट्रिय सहकारी बैंक लिमिटेडका प्रमुख कार्यकारी अधिकृत हुन् ।"
दोस्रो राष्ट्रव्यापी लकडाउन गर्दै बेलायत,"सन्त्रासबीच खोपको आशाब्रिटेनमा कोरोना संक्रमण उल्लेख्य वृद्धि भइरहँदा यसविरुद्धको खोप पनि छिट्टै तयार हुन लागेको समाचार प्रकाशमा आएका छन् । खोप विकास अन्तिम चरणमा पुगेको बताउँदै केही उत्पादक कम्पनीहरूले क्रिसमसअघि वितरणका लागि तयार भइसक्ने दाबी गरेका छन् । बेलायत सरकारले खोप विकास नहुँदै करिब ३४ करोड डोज किन्न सम्झौता गरिसकेको छ । बेलायतको अक्सफोर्ड विश्वविद्यालय र औषधि उत्पादक कम्पनी अस्ट्राजेनेकाले विकास गरिरहेका खोप छिट्टै आउने विश्वास गरिएको छ । फर्मास्युटिकल जाइन्ट बायोएनटेक र फाइजर, भल्नेभा, जेनसिन र नोभाभ्याक्स, जीएसके र सानोफी पास्चर्सजस्ता कम्पनी पनि खोप विकासको अन्तिम परीक्षणमा रहेका बताइएको छ ।"
दोस्रो राष्ट्रव्यापी लकडाउन गर्दै बेलायत,"सन्त्रासबीच खोपको आशाब्रिटेनमा कोरोना संक्रमण उल्लेख्य वृद्धि भइरहँदा यसविरुद्धको खोप पनि छिट्टै तयार हुन लागेको समाचार प्रकाशमा आएका छन् । खोप विकास अन्तिम चरणमा पुगेको बताउँदै केही उत्पादक कम्पनीहरूले क्रिसमसअघि वितरणका लागि तयार भइसक्ने दाबी गरेका छन् । बेलायत सरकारले खोप विकास नहुँदै करिब ३४ करोड डोज किन्न सम्झौता गरिसकेको छ । बेलायतको अक्सफोर्ड विश्वविद्यालय र औषधि उत्पादक कम्पनी अस्ट्राजेनेकाले विकास गरिरहेका खोप छिट्टै आउने विश्वास गरिएको छ । फर्मास्युटिकल जाइन्ट बायोएनटेक र फाइजर, भल्नेभा, जेनसिन र नोभाभ्याक्स, जीएसके र सानोफी पास्चर्सजस्ता कम्पनी पनि खोप विकासको अन्तिम परीक्षणमा रहेका बताइएको छ ।"
हवाई आक्रमणमा ९ बालबालिकाको मृत्यु,बाकु (एजेन्सी) अजरबैजान र अर्मेनियाबीच जारी झडपमा परी कम्तीमा ९ जना बालबालिकाको ज्यान गएको छ । हवाई आक्रमणमा परी ज्यान गुमाउने बालबालिका अजरबैजानका हुन् । अजरबैजानको शिक्षा मन्त्रालयले अजरबैजान र अर्मेनियाबीचको विवादग्रस्त क्षेत्रमा भएको सो द्वन्द्वमा परेर ती बालबालिकाको ज्यान गएको जनाएको हो । यी दुई देशबीच दुई पटकसम्म युद्धविराम भए पनि युद्धविरामको पालना नभएको बताइएको छ । जसका कारण अहिले पनि द्वन्द्व जारी नै रहेको छ । अजरबैजानका शिक्षामन्त्री अमिन अम्रुल्याएभले पछिल्लो समय उक्त क्षेत्रमा सुरु दुई देशबीचको द्वन्द्वका कारण ९ जना छात्रछात्राको ज्यान गएको पुष्टि गरे । अजरबैजान र अर्मेनियाबीच पछिल्ला केही सातायता विवादास्पद क्षेत्र नागोर्नो काराबाखमा द्वन्द्व जारी रहेको छ । त्यहाँ भएका आक्रमणहरूमा हालसम्म सयौं नागरिकले ज्यान गुमाइसकेका छन् । दुई देशका बीच सेप्टेम्बर २७ मा युद्ध भड्किएको थियो । त्यसयता आक्रमण जारी रहेको बताइएको छ । नोगोर्नो काराबाख क्षेत्र आफ्नो दाबी गर्दै दुवै देशले आक्रमणलाई तीव्रता दिएका छन् ।
कोरोना बिमामा ९० प्रतिशत दाबी भुक्तानी भएन,"कोरोना बिमामा गत सातासम्म परेका दाबीमध्ये करिब १० प्रतिशतले मात्र दाबी भुक्तानी पाएका छन् । कोरोना संक्रमित भएका करिब ९० प्रतिशत बिमितले भने भुक्तानी पाएका छैनन् । निजी प्रयोगशालामा गरिएका रिपोर्ट सक्कली हुन् कि नक्कली भनी परीक्षणका लागि प्रक्रियागत काम गर्नुपरेकाले दाबी भुक्तानीमा ढिलाइ भएको बिमक संघले जनाएको छ । नियामक निकाय बिमा समितिले निर्धारित समयमा दाबी भुक्तानी नदिने कम्पनी (बिमा पुल) लाई दबाब दिनुपर्नेमा उल्टै उनीहरूको बचाउ गर्दै आएको छ । यही कारण कोरोना संक्रमित भएका बिमित निको भइसक्दा पनि दाबी भुक्तानीको टुंगो छैन ।झन्डै दुई महिनाअघि कोरोना संक्रमित भएपछि बिमा दाबी गरेकी प्रभा पन्थीले अझै भुक्तानी पाएकी छैनन् । कम्पनीमा सोधखोज गर्दा हरेक पटक दुईचार दिनमा काम भइहाल्छ भने पनि अझै भुक्तानी नपाएको उनले बताइन् । अब त कम्पनीमा फोन गर्न पनि दिक्क लागिसक्यो, जहिले कुरा गर्दा पनि एउटै उत्तर आउँछ, उनले भनिन्, पैसा आउने टुंगो छैन । पन्थीले एक निजी अस्पतालमा कोरोना परीक्षण गराएकी थिइन् ।गत भदौ पहिलो साता कोरोना संक्रमण पुष्टि भएका दीपेश केसीले पनि अझै दाबी भुक्तानी पाएका छैनन् । न त कागजात पुगेन भनेर कम्पनीबाट खबर नै आएको छ । न दाबी भुक्तानी नै पाइएको छ ? उनले भने, अब त आश पनि मरिसक्यो । बिमा दाबी नपाएकै कारण उनले कोरोना बिमा गर्न चाहने आफन्तलाई नगर्न सुझाउन थालेको बताए । उनले थपे, आफूलाई चाहिएको समयमा पैसा पाइँदैन, किन बिमा गर्नु ?आवश्यक सबै कागजात पुगे पनि लामो समयसम्म दाबी भुक्तानी नपाएका दुई दर्जनभन्दा बढी बिमित कान्तिपुरसँग निरन्तर सम्पर्कमा छन् । उनीहरूको एउटै प्रश्न छ बिमा भुक्तानी कहिले पाइन्छ ? बिमा समितिका अध्यक्ष चिरञ्जीवी चापागाईं भन्छन्, मापदण्ड पुगेका सबै बिमितले दाबी भुक्तानी पाउँछन् । अहिले प्रक्रियागत काम भइरहेकाले केही ढिलाइ भएको हो । बिमा गरिसकेपछि कम्पनीहरूले जसरी पनि दाबी भुक्तानी दिनुपर्ने भएकाले केही ढिलाइ भए पनि ढुक्क हुन उनले आग्रह गरे । पैसा नपाइने भन्ने हुँदैन, यसको जिम्मा बिमा समितिले लिन्छ, उनले भने । कोरोना बिमा मापदण्ड०७७ मा आवश्यक कागजात पुगेका बिमितले बढीमा सात दिनभित्र भुक्तानी पाइसक्नुपर्ने प्रावधान छ । तर अनेक बहानामा बिमा कम्पनीहरूले भुक्तानी दिन आनाकानी गरेका छन् । केही बिमा कम्पनीले बिरामी (बिमित) निको भएको रिपोर्ट (नेगेटिभ रिपोर्ट) चाहियो भनेर पनि दाबी भुक्तानी रोकेका छन् । जब कि बिमा दाबीमा चाहिने कोरोना पोजिटिभ रिपोर्ट हो । नेगेटिभ रिपोर्ट चाहिने व्यवस्था मापदण्डमा छैन । यही कारण अनेक बहाना झिकेर कम्पनीले दाबी भुक्तानी नदिएको जानकारहरूको भनाइ छ ।बिमा समितबाट प्राप्त तथ्यांकअनुसार गत सातासम्म १३ हजार ३ सय ५३ वटा दाबी परेका छन्, जसमध्ये १ हजार ४ सय ४१ वटा दाबी मात्र भुक्तानी भएको छ । यो कुल दाबीको १०७९ प्रतिशत मात्र हो । कुल परेको दाबी करिब १ अर्ब २८ करोड रुपैयाँ बराबर हो । त्यसको १०६४ प्रतिशत (१३ करोड ७२ लाख ५० हजार रुपैयाँ) को मात्र दाबी भुक्तानी भएको छ । गत सातासम्म बिमा कम्पनीले कुल १ लाख ८१ हजार ७ सय ९५ वटा बिमालेख बिक्री गरेका छन् । तीमार्फत १७ लाख ७० हजार ९ सय २६ जनाको कोरोना बिमा भएको छ । यसबाट कम्पनीहरूले १ अर्ब १ करोड ९१ लाख ७४ हजार ६ सय ८२ रुपैयाँ संकलन गरेका छन् । बिमालेख बिक्रीबाट उठेको प्रिमियम गत सातासम्म परेको कुल दाबीको रकमभन्दा कम हो ।विविध कारणले दाबी भुक्तानीमा ढिलाइ भएको बिमक संघका महासचिव चंकी क्षत्रीले बताए । भदौ दोस्रो साता बिमा समितिबाट निजी प्रयोगशालाको रिपोर्टका आधारमा दाबी भुक्तानी नदिनू भन्ने पछिल्लो निर्देशन जारी भएपछि बिमा कम्पनीहरूको दाबी भुक्तानी रोकिएको र अब केही दिनमा ती रिपोर्टको पनि भुक्तानी सुरु गरिने उनको भनाइ छ । त्यसपछि बिमा कम्पनीका कर्मचारी पनि संक्रमित भए, यहीबीचमा दसैं आयो, उनले भने, अब अन्योल छैन, मापदण्ड पुगेका सबै बिमितले दाबी भुक्तानी पाउँछन् । संशोधित मापदण्डमा बिमा पुल (बिमक संघ) बाट मात्र दाबी भुक्तानी गर्न एकद्वार नीतिको व्यवस्था गरिएको छ । त्यसको व्यवस्थापन शिखर इन्स्योरेन्सले गरेको छ । यो प्रक्रियाअन्तर्गत कम्पनीले दाबी पुलमा पठाउने र पुलमार्फत बिमितले भुक्तानी पाउने क्षत्रीले जानकारी दिए । स्रोतका अनुसार गत भदौ तेस्रो सातायता निजी अस्पतालमा गरिएका कुनै पनि रिपोर्टले बिमा भुक्तानी पाएका छैनन् । नयाँ मापदण्डअनुसार भुक्तानीका लागि स्थानीय निकायको सिफारिस चाहिने व्यवस्था गरिएको छ । यसअघि सरकारी अस्पतालमा गरिएको परीक्षणमा कोरोना पोजिटिभ देखिएको रिपोर्टका आधारमा भुक्तानी पाउने व्यवस्था थियो । पछि कोरोना बिमा मापदण्ड परिमार्जन गरी निजी प्रयोगशालाका रिपोर्टले पनि मान्यता पाएका छन् । निजी प्रयोगशालाको रिपोर्टलाई भने बिमा समितिले सक्कली वा नक्कली भएको प्रमाणित गर्ने भनिए पनि त्यो काम अझै सुरु नभएकाले ढिलो भएको कम्पनीहरूको आरोप छ ।गत भदौ २८ सम्म बिमा गरेकाहरूले पुरानै मापदण्डअनुसार ५० हजार र १ लाख रुपैयाँ दाबी भुक्तानी पाउनेछन् । तर दाबी भुक्तानीका लागि तिनले पनि नयाँ बिमितले जस्तै घरमै आइसोलेसनमा बसेको भए पोजिटिभ पीसीआर रिपोर्टसहित स्थानीय तहको सिफारिस र अस्पतालमा उपचार गराएको भए डिस्चार्ज रिपोर्ट अनिवार्य पेस गर्नुपर्नेछ । गत भदौ २९ पछिका बिमितले भने घरमै आइसोलेसनमा बसेको भए २५ हजार र अस्पतालमा उपचार गराएको भए बढीमा ७५ हजार रुपैयाँसम्म मात्र भुक्तानी पाउँछन् ।"
होमस्टेमा बढ्दै आन्तरिक पर्यटक,"कोरोना संक्रमणले व्यवसायमा निराशा छाएका बेला यहाँका होमस्टे व्यवसायीलाई भने आन्तरिक पर्यटकले खुसी दिन थालेका छन् । कोरोनाका कारण लकडाउन भएदेखि सुनसान होमस्टेमा दसैं पर्व सुरु भएलगत्तै आन्तरिक पर्यटकको चहलपहल बढ्दो छ । निराशा फालेर होमस्टे सञ्चालक पनि पर्यटक लोभ्याउन सिर्जनात्मक संरचना बनाउन कस्सिएका छन् । बैजनाथ गाउँपालिकामा रहेको गाभर भ्याली होमस्टेमा नेपालगन्जका विकास अधिकारी महिनामा तीनपटक रिफ्रेस हुन जान्छन् । दसैं पर्वमा पनि उनी परिवारसहित घुम्न जाने गन्तव्य बनाए । संक्रमणदेखि सुरक्षित रहेर प्राकृतिक सौन्दर्यको आनन्द लिन होमस्टे उपयुक्त रहेको उनको अनुभव छ । साइक्लिङ गर्न, सन सेट हेर्न, प्राकृतिक दृश्य अवलोकन गर्न र कृषि क्षेत्र नियाल्न आन्तरिक पर्यटक होमस्टेमा आउने गरेको सञ्चालकहरूले बताए । यसले होमस्टेका सञ्चालकमा व्यवसाय जोगाउने झिनो आशा पलाएको गाभर होमस्टेका सञ्चालक कृष्ण चौधरीले बताए । दसैंलाई लक्ष्य गरेर होमस्टेमा संरचना थपे । बालबालिका खेल्ने, पर्यटक आएर फोटो खिच्ने, घुमफिर गर्नेलगायतका मौलिक संरचना बनाए । सहरमा भीड हुने जोखिमबाट बच्न र ग्रामीण भेगमा सुरक्षाको आभाससँगै प्राकृतिक दृश्यमा रमाउन होमस्टे उपयुक्त गन्तव्य बनेको चौधरीको भनाइ छ । कोरोनाले होमस्टेको महत्त्व झनै बढाएको छ, उनले भने, स्थानीय पर्यटकको घुमफिर गर्ने गन्तव्य होमस्टे बन्दै गएको छ । गाभर होमस्टेका अर्का सञ्चालक कर्णराज रोकायको अनुभवमा आन्तरिक पर्यटक खुलेर खर्च गर्छन् । विदेशी र भारतीय पर्यटक नेपालीको तुलनामा खर्च गर्न कन्जुस्याइँ गर्छन्, उनले भने, आन्तरिक पर्यटनले नै होमस्टे धानेको छ । यतिबेला उनको होमस्टेमा काठमाडौंदेखि रारा टुर लाने पर्यटकको घुइँचो छ । हप्तामा दुईतीन टोली आउने गर्छन् । रारा जानेहरूका लागि गाभर भ्याली ट्रान्जिट प्वाइन्ट भएकाले पर्यटकको चहलपहल बढेको उनले बताए । काठमाडौदेखि आउने, एक रात यहाँ बसेर कालीकोट जाने पर्यटक बढेका छन् । कोरोनाले गर्दा विगतको तुलनामा पर्यटक आधा घटेका छन् । लकडाउनका बेला पूरै बन्द भएका होमस्टेले अहिले भने केही राहत पाउन थालेको उनले सुनाए । सहरमा बस्दा बस्दा आत्तिएका स्थानीय पर्यटक यता आउन थालेपछि होमस्टे बन्द गर्नुपर्ने स्थिति नरहेको उनी बताउँछन् । दसैं बिदामा होमस्टेमा भ्याली भ्यु अवलोकन गर्न पर्यटक धेरै आएको होमस्टे सञ्चालक गंगादत्त जैसीको भनाइ छ । कोभिड१९ को प्रभावले होमस्टेको सांस्कृतिक गतिविधिमा पनि परिवर्तन आएको छ । जैसीका अनुसार अरू बेला फुलमालाले स्वागत गरिने पर्यटकलाई अहिले मास्क र सेनिटाइजरबिना भित्र प्रवेश नै नदिने स्थिति आएको छ । पर्यटक आउन थालेका छन् तर भरिभराउ गरेर राख्ने अवस्था छैन, उनले भने । नेपालगन्जकी अञ्जु थापालाई घुमफिर गर्न मन पर्छ । अहिले कोभिड१९ ले गर्दा धेरै टाढा जान सम्भव भएन । घरमै खुम्चिइरहन पनि उनलाई झन् कठिन भयो । परिवारसहित नजिकैको होमस्टे पुगेर उनले दसैं बिदाको सदुपयोग गरिन् । होमस्टेमा भिडभाड कम हुने हुँदा घुम्न सुरक्षित महसुस हुने उनले बताइन् । गाउँको दृश्य हेरेर आनन्द लिन यतै आउँछु, उनले भनिन्, मान्छेको भिडदेखि सुरक्षित हुन पनि होमस्टे गतिलो गन्तव्य लाग्छ । डल्लामा पनि पाहुनाबर्दियाको मधुवन नगरपालिका१ डल्लागाउँमा दसैंको आगमनसँगै आन्तरिक पर्यटक भित्रिन थालेका छन् । कोरोनाको कहरका कारण गत चैत ११ गतेदेखि बन्द रहेको होमस्टे बर्दिया निकुञ्जले पर्यटकका लागि प्रवेश खुला गरेपछि यहाँ आन्तरिक पर्यटकको चहलपहल बढ्दै गएको मधुवन१ का वडाध्यक्ष एवं होमस्टे डल्लाका अध्यक्ष परशु चौधरीले बताए ।मध्यवर्ती क्षेत्रअन्तर्गत १०३ हेक्टरमा फैलिएको शिव सामुदायिक वन उपभोक्ता समूहले एक घर एक रोजगार हुनुपर्ने भन्दै आठ वर्षअघि यहाँ आयमूलक र सीपमूलक तालिम दिएपछि होमस्टे सुरु गरेका हुन् । यस गाउँमा १ सय ५ घरधुरी छन् । बर्दिया राष्ट्रिय निकुञ्जसँग जोडिएको मध्यवर्ती क्षेत्रअन्तर्गत दुर्गम गाउँ अवलोकन र अध्ययन गर्न आन्तरिक र विदेशी पर्यटक आउने गरेका छन् । अहिले दैनिक औसत दुईदेखि तीन समूह आउने गरेको होमस्टेका संस्थापक एवं उक्त सामुदायिक वनका अध्यक्ष मंगल थारूले जानकारी दिए । एउटा समूहमा १०१२ जना हुन्छन्, उनले भने, यहाँ आउने पर्यटकमा बाँके, सुर्खेत र दाङलगायतका जिल्लाका धेरै छन् ।"
महामारीबीच साहसिक पर्यटन सुरु,"कोभिड१९ को महामारी बढिरहे पनि स्वास्थ्य सावधानी अपनाउँदै यहाँ साहसिक पर्यटकीय गतिविधि सुरु भएको छ । करिब २० करोड रुपैयाँ लगानीमा निर्मित बन्जी, स्विङ, स्काई साइक्लिङ र पिङको व्यावसायिक सुरुवात शनिबार भएको छ । स्विङ, स्काई साइक्लिङ र पिङ यसअघि पनि आंशिक रूपमा सञ्चालनमा आएको सञ्चालकमध्येका एक नेत्र पराजुलीले जानकारी दिए । तर बन्जीजम्प भने शनिबार थालिएको हो । सञ्चालन खर्च धान्न मुस्किल परेपछि प्रशासनको अनुमति लिएर बन्जी चलाइएको छ, उनले भने । यसअघि बुकिङ गरेका ३३ जनाले बन्जीजम्प र २१ जनाले शनिबार स्विङको मज्जा लिएको उनले बताए । स्थानीय युवाको लगानीमा ४ वर्षअघि निर्माण सुरु भएको बन्जी गत फागुनमै निर्माण सम्पन्न भएको थियो । नयाँ वर्षको अवसर पारेर व्यावसायिक शुभारम्भ गर्ने तयारी गरेकामा कोरोना महामारीका कारण भएको लकडाउनले अहिलेसम्म बन्द थियो । निर्माण सम्पन्न भएको लामो समयसम्म व्यवसाय सुरु गर्न नपाउँदा बैंकको ब्याज तिर्न र दुई दर्जनभन्दा बढी कर्मचारीलाई तलबभत्ता खुवाउन नसकिएको लगानीकर्ताको गुनासो थियो । निर्माण सम्पन्न भएको करिब सात महिनासम्म बन्द हुँदा ५० लाख रुपैयाँभन्दा बढीको नोक्सानी बेहोर्नुपरेको अर्का लगानीकर्ता राजन श्रेष्ठ बताउँछन् ।निर्माण सम्पन्न भएलगत्तै गत चैत पहिलो साता नेपाल प्रहरीको कमान्डो तालिममा सहभागी करिब डेढ सय प्रहरीले बन्जीजम्प गरेका थिए । त्यसलगत्तै बन्द भएको थियो । लकडाउन खुकुलो भएको र यात्रुहरू आवतजावत गर्न थालेका कारण भौतिक दूरी र स्वास्थ्य सुरक्षाको उपाय अवलम्बन गरेर सेवा पुनः सुरु गरिएको सञ्चालकले बताएका छन् । बन्जी गर्ने र पुलमा यात्रा गर्नेले मास्क अनिवार्य लगाउनुपर्ने र प्रवेश गर्दा र झर्दा सेनिटाइजर प्रयोग गर्ने व्यवस्थासमेत मिलाइएको छ । स्थानीय प्रशासनले शनिबारदेखि नै लागू हुने गरी एक साताका लागि कुश्मा बजार सिल गरेको छ । बजार क्षेत्रमा कोरोना संक्रमण बढेपछि कुश्मा नगरपालिकाका ४, ५, ६ र ७ वडामा अत्यावश्यकबाहेकका सबै सेवा बन्द गरिएको प्रमुख जिल्ला अधिकारी शम्भुप्रसाद रेग्मीले जानकारी दिए । बजार सिल भएको अवस्थामा समेत बाहिरी जिल्लाबाट आउने यात्रुका लागि मात्रै बन्जी खुला गर्न दिइएको रेग्मीले बताए । उहाँहरूले यसअघि नै बुकिङ गर्नुभएको रहेछ, रेग्मीले भने, स्वास्थ्य सावधानी अपनाएर बाहिरबाट आउनेलाई सिधै बन्जीमा लैजान भनिएको छ । यसअघि बुकिङ गरेकालाई कम्पनीको गाडीमा राजमार्गबाट सिधै बन्जीमा लगिएको बन्जी सञ्चालक राजु कार्कीको भनाइ छ । हामीले स्वास्थ्यका मापदण्ड शतप्रतिशत पूरा गरेका छौं, उनले भने । सिन्धुपाल्चोकका राजु कार्कीसहित पर्वतका केही व्यवसायीको करिब २० करोड रुपैयाँ लगानीमा कुश्माबलेवा जोड्ने गरी कालीगण्डकी नदीको खोंचमा ५ सय ३५ मिटर लम्बाइ र २ सय ४५ मिटर उचाइमा पुल निर्माण गरिएको हो । बन्जी र स्विङको ७७ हजार, स्काई साइक्लिङको ३ हजार ५ सय र पिङको एक सय पचास रुपैयाँ शुल्क तोकिएको छ ।"
धान थन्काउने चटारोमा खोकनावासी,"सानो खोकना फाँटमा शुक्रबार तुलसीमाया डंगोल धान थन्काउने तयारीमा थिइन् । सबेरै उठेर १२१३ जना खेतालालाई पुग्ने गरी आलु, अचार, मासु, चिउरा, गेडागुडीको खाजा बनाइन् । तिर्खा मेटाउनलाई छ्याङ (जाँड) र फलफूलको जुस पनि जोहो गरिन् । खानपिन र घरधन्दा भ्याएर खाजालाई डोकोमा राखिन् र लागिन् खेततिर । श्रीमान् र छोरीले पानीको जार र त्रिपाल बोके । बिहान ९ बजेतिरै खेतमा पुग्दा पर्म लगाउन खेताला जम्मा भइसकेका थिए । त्यसपछि उनीहरू पाकेर पहेंलपुर भएको धान काट्दै थुपार्न व्यस्त भए । केहीले धान झाँट्न त्रिपाल ओछ्याएर खलो बनाए त केहीले खलोसम्म काटेर थुपारिएको धान ओसार्न थाले । मुठा बाँध्ने, धान झाँट्ने र आडैमा परालको कुनिउँ लगाउने काम पनि सँगसँगै भइरहेको थियो । यहाँ मात्र होइन, खोकना फाँटमा धान भित्र्याउने चटारो नै थियो ।ललितपुरको भैंसेपाटी चोकदेखि २ किलोमिटर जति भित्र पर्ने यो फाँटमा मेलापात गर्ने खोकनावासीलाई कोरोना महामारीको परवाह छैन । कसैको मास्क चिउँडोमा, कसैले मुख गम्छाले बेरेका, कसैको मुख खुलै । निधारमा ठोक्किने टन्टलापुर घाम छेक्न भने सबैजसोले टोपी लगाएका, कपडाले टाउको बेरेका । कोरोना कहरमा उनीहरूको कृषिकर्म यसरी नै चलिरहेको छ । तुलसीमायाकी छोरी कुसुमले ठट्टा गर्दै भनिन्, यहाँका मान्छेलाई कोरोना के भन्ने नै थाहा छैन, खालि काम हो काम, मुख बेरेको, मास्क लगाएको भनेको धूलोबाट बच्नलाई पो हो त । उनले यति भनिसक्दा खलोमा धान झाँटिरहेका पुरुषहरू गलल्ल हाँसे । झाँट्दै गरेको धानको मुठो खलोमै छाडेर राधेश्याम महर्जनले भने, केको कोरोना π, वर्षभरि खानलाई पाकेको धान थन्काउनुपरेन, काम नगरी खान पाइन्छ ?बर्खामा लगाएको बाली भित्र्याउने समय नै यही हो । वर्षैंपिच्छे दसैंको अघि र पछि खोकनावासी धान भित्र्याउनमै व्यस्त हुन्छन् । यहाँ नेवार समुदायको बाहुल्य छ । उनीहरू दसैं मनाउँदैनन्, सिकाली जात्रा मनाउँछन् । ६५ वर्षीया सुजुमाया डंगोलका अनुसार घटस्थापनाको तेस्रो दिनदेखि सुरु भएर पाँच दिनसम्म यो जात्रा मनाइन्छ । आफन्त, साथीभाइ, इष्टमित्र भेला भएर भव्य भोज गर्छन् । पाटन, लुभु, बुङमती, सुनाकोठी तथा देशविदेशका नेवारहरू भेला हुन्छन् । यसपालि कोरोना महामारीले गर्दा परपाहुना आउन पाएनन् । घरपरिवारकै सदस्य जम्मा भएर मनाएको सिकाली जात्रा विगतको भन्दा अलि खल्लो लागेको सुजुमायाले सुनाइन् । जात्रा सकिएपछि खोकनामा लगातार धान थन्काउने व्यस्तता बढेको छ । यो बेला अधिकांश खोकनावासी दिनमा घरमा भेटिँदैनन् । उनीहरू बिहानको खाना चाँडै खाएर खेतमा पुग्छन् । साँझसम्म धान काट्ने, ओसार्ने, झाँट्ने, कुनिउँ उठाउने र घर लैजाने काममा व्यस्त हुन्छन् । परालको कुनिउँ १०१२ दिनपछि दाइँ गर्छन् । पराल च्याउ बनाउन, गाईबस्तुलाई खुवाउन प्रयोग गर्छन् । धान भने वर्षभरि खानलाई पुर्याउँछन् । काठमाडौं नजिकै भएकाले धान रोपेदेखि भित्र्याएसम्मको दृश्यपान र घुमफिर गर्न आन्तरिक र बाह्य पर्यटक पुग्छन् ।यहाँको मेलापात सदियौंदेखि अर्मपर्ममा चलेको छ । छरछिमेकमा आलोपालो गरेर धान थन्काउँछन् । काम सघाउन आएकालाई बिहान र बेलुकी खाना खुवाउनु पर्दैन । दिउँसो भने अघाउन्जेल खाजा खुवाउनुपर्छ । मध्याह्नमा छ्याङ, जुस, पानी, अचार हल्का खाजाका रूपमा खुवाइन्छ । दिउँसो ३ बजेतिर मासु, चिउरा, गेडागुडीलगायत परिकार खुवाइन्छ । खोकनाको धान खेती आकाशेपानीमा निर्भर छ । यस वर्ष समयमै पानी परेकाले बेलैमा बाली थन्काउन पाएकामा कृषक हर्षित छन् । उत्पादन खासै बढेको छैन, तर पोहोरभन्दा यसपालि धानको दानाको गुणस्तर भने राम्रो छ, कृषक मणिराज डंगोलले भने । खोकनावासीले पछिल्लो समय कृषिलाई आधुनिकीकरण गर्दै लगिरहेका छन् । पहिले हलो, कोदालोले खेत खनजोत हुन्थ्यो । अहिले ट्र्याक्टरको प्रयोग हुन्छ । धान थन्काउन मेसिन प्रयोग हुन थालेको छ । खोकना (सानो र ठूलो खोकना) ललितपुरकै उर्वरभूमि मानिन्छ । वडाध्यक्ष रवीन्द्र महर्जनका अनुसार खोकनाको ५ हजार रोपनी जमिनमा धान खेती हुन्छ । प्रतिरोपनी ७ देखि १० मुरीसम्म धान फल्छ । वार्षिक ५० हजार मुरी धान फल्ने उनले बताए । खोकना पहिलेदेखि नै आफ्नै उत्पादनमा निर्भर छ । नयाँ बस्तीहरूमा भने किनेर खाने चलन भित्रिएको छ, तर यहाँका रैथानेहरूले उपभोग गरेर उभ्रिएको अन्न बिक्री गरेर आयआर्जन पनि गर्छन्, वडाध्यक्ष महर्जन बताए । खोकनाका अधिकांश फाँटहरूमा बाह्रैमासजसो खेती गरिन्छ । कृषकले धानको सिजन सकिएपछि तोरी, गहुँ, तरकारी लगाउने गर्छन् ।"
प्रदेशमा राजस्व उठाउनै मुस्किल,"लुम्बिनी प्रदेशमा लक्ष्यअनुसार राजस्व संकलन हुन सकेको छैन । यसले सरकारी खर्च र आम्दानी अनुपात मिलाउन समस्या देखिएको छ । प्रदेशलाई स्थानीय तहमार्फत ढुंगा, गिट्टी, बालुवा, दहत्तर, बहत्तर र मनोरञ्जन एवं विज्ञापन करको ४० प्रतिशत राजस्व उठाउने अधिकार छ । यसमार्फत चालु आर्थिक वर्षमा ५९ करोड ५१ लाख रुपैयाँ उठाउने लक्ष्य थियो । चालु आर्थिक वर्षको तीन महिना बित्दासम्म स्थानीय तहमार्फत जम्मा १ दशमलव ८९ प्रतिशत अर्थात् १ करोड १२ लाख ६१ हजार रुपैयाँ मात्रै राजस्व संकलन भएको छ । प्रदेश सरकार सञ्चालनका लागि आन्तरिक आयसँगै संघीय र स्थानीय सरकारबाट राजस्व प्राप्त हुन्छ । त्यसकै आधारमा सरकारी खर्च चल्छ । यस वर्ष संघीय सरकारबाट अन्तःशुल्कमार्फत ३ अर्ब ७८ करोड ७० लाख ८० हजार रुपैयाँ प्राप्त हुने लक्ष्य थियो । पहिलो ३ महिनामा जम्मा ६४० प्रतिशत मात्रै उठेको छ । मूल्य अभिवृद्धि कर ५ अर्ब ६८ करोड ६ लाख २० हजार रुपैयाँ प्राप्त गर्ने लक्ष्य लिएकाका जम्मा १५७५ प्रतिशत मात्रै संकलन भएको छ । आर्थिक वर्षको सुरुआतमा राजस्व संकलनलाई ध्यान नदिइने प्रदेश लेखा नियन्त्रक दीपक ज्ञवालीले बताए । संकलन भएकै राजस्व पनि बाँडफाँटमा ढिलाइले प्रदेशको राजस्व संकलन प्रभावित भएको छ, उनले भने । विगतका वर्षमा समेत संघ र स्थानीय तहमार्फत प्राप्त हुने राजस्व लक्ष्यअनुसार उठेको छैन । स्थानीय तहमार्फत ४७ करोड १५ लाख रुपैयाँ राजस्व उठ्ने लक्ष्य लिएकामा गत आर्थिक वर्षमा जम्मा १७ करोड ३२ लाख ९८ हजार रुपैयाँ मात्रै उठेको थियो । जुन लक्ष्यको ३६६२ प्रतिशत मात्रै हो । प्रदेश सरकारको तथ्यांकअनुसार यहाँका १ सय ९ स्थानीय तहमध्ये करिब ८५ स्थानीय तहले नदीजन्य पदार्थको राजस्व संकलन गरेका छन् । तर आर्थिक वर्ष २०७६७७ मा ३० वटा र आर्थिक वर्ष २०७५७६ मा १४ वटा स्थानीय तहले मात्रै नदीजन्य पदार्थको राजस्व प्रदेश सरकारलाई बुझाएका थिए । संघीय सरकारमार्फत आउने अन्तःशुल्क र मूल्य अभिवृद्धि करसमेत लक्ष्यको जम्मा ६२५२ प्रतिशत प्राप्त गर्यो । ९ अर्ब ९१ करोड २३ लाख रुपैयाँ उठ्ने लक्ष्य लिएकामा ३ अर्ब ७१ करोड ५४ लाख रुपैयाँ संकलन नै भएन । संघमार्फत आउने ३० करोड लक्ष्य लिएको रोयल्टीबापतको रकम अहिलेका वर्षसम्म उठेकै छैन । जसले प्रदेश सरकारलाई आम्दानी र खर्चको अनुपात मिलाउन समस्या देखिएको आर्थिक मामिला तथा योजना मन्त्रालयका उपसचिव एवं प्रवक्ता जनार्दन पौडेलले बताए । ठूला र धेरै रकम जम्मा गरेका स्थानीय तहले नै प्रदेशलाई बाँड्नुपर्ने राजस्व पनि आफ्नो सञ्चित कोषमा राखेका छन्, उनले भने, संघले पनि रोयल्टी नबाँड्दा लक्ष्यअनुसार राजस्व उठाउन र आम्दानी बढाउन सकिएको छैन । पटकपटकका पत्राचार र ताकेताले पनि संघ र स्थानीय तहले राजस्व नपठाएपछि राजनीतिक छलफलबाटै राजस्व बाँडफाँटको विवाद मिलाउन सुझाव दिएको उनले बताए ।संविधानले तीन तहका सरकारलाई आपसी समन्वय, सहकार्य र सहकारिताका आधारमा काम गर्न निर्देश गरेको छ । तर राजस्व संकलन गर्न र बाँडफाँटमा त्यस्तो पाइँदैन । जसले नागरिकलाई कर तिर्न प्रेरित गर्ने र एक सरकारले जम्मा गरेको कर अर्कोलाई पठाउने विषयसमेत अन्योलपूर्ण बनेको विश्लेषक एवं लुम्बिनी वाणिज्य क्याम्पस बुटवलका प्रमुख डा ताराप्रसाद उपाध्यायको भनाइ छ । एकातिर कर प्रणाली स्पष्ट छैन, उनले भने, एक सरकारले अर्को सरकारको अस्तित्व नस्विकार्दा पनि राजस्व संकलन र बाँडफाँटमा समस्या भएको हो ।३६ अर्ब ३५ करोडको बजेट बनाएको लुम्बिनी प्रदेशले सवारी साधन, घरजग्गा रजिस्ट्रेसन र अन्य आन्तरिक आय शीर्षकमा वन पशुलगायतको गरी वार्षिक ३ अर्ब ३६ करोड मात्रै आन्तरिक आम्दानी गर्ने लक्ष्य लिएको छ । संघीय सरकारबाट प्राप्त हुने १४ अर्ब १४ करोड ४० लाख रकममध्ये जम्मा १३५ प्रतिशत मात्रै आएको छ । ससर्त, विशेष र समपूरक अनुदान अहिलेसम्म आएको छैन । अनुदान समयमा नदिने, स्थानीय तह र संघीय सरकारबाट आउने राजस्व संकलन र बाँडफाँटमा स्पष्ट नहुँदा आन्तरिक आय कमजोर हुने प्रदेश सरकारलाई विकास होइन, चालु खर्च चलाउनै समस्या देखिएको छ । गत वर्ष खर्च नभएको रकम, अनुदान फिर्तालगायतले प्रदेश सरकार चलेको छ, आर्थिक मामिला तथा योजना मन्त्रालयका प्रवक्ता पौडेलले भने, नत्र प्रदेश सरकारको खर्च चलाउनै सकिँदैनथ्यो ।"
पक्की थपिएपछि जीर्ण बन्दै झोलुंगे पुल,"धमाधम पक्की पुल बन्न थालेपछि बागलुङका झोलुंगे पुल संरक्षण अभावमा जीर्ण बनेका छन् । झोलुंगे पुलको जिल्ला भनेर चिनिनै स्थानमै ऐतिहासिक पुल जीर्ण छन् । मोटरेबल पुलले प्रायः झोलुंगेलाई विस्थापित गरिसकेका छन् । तत्कालीन गलकोटे राजा भरतबम मल्लले १ सय वर्षअघि यहाँको दरमखोलामा झोलुंगे पुल बनाए । राजा बसेकै कारण गलकोटको हरिचौर जिल्लाको प्रशासनिक केन्द्र पनि थियो । जनतालाई आउजाउ गराउन त्यति बेला बाबियो बाटेर पुल बनाइएको गलकोट नगरपालिका५ का तुलसी निउरेले बताए । उक्त पुल चुँडिएपछि विभिन्न स्थानका फलामका साङ्ला जोडेर पुल तयार गरिएको थियो । त्यो पुल पनि अहिले छैन । उक्त पुललाई राजाको पुल भनिन्थ्यो । जीर्ण भएर भत्केपछि त्यहाँ पक्की पुल निर्माणको काम सुरु भएको छ । तर पुरानो पुलको अस्तित्व भने लोप भयो । गलकोटदेखि ताराखोला गाउँपालिका जाने पक्की सडक बनाउने योजनासमेत भएकाले छिट्टै पक्की पुल बन्ने नगरप्रमुख भरत शर्मा गैरेले जानकारी दिए । बागलुङमा ४ सय ७५ वटा झोलुंगे पुल रहेको जिल्ला समन्वय समितिको तथ्यांक छ । तर तीमध्ये प्रायः जीर्ण बन्दै गएका छन् । पैदल मार्ग पुरिँदै गएको र गाडी हिँड्ने बाटो खोल्ने क्रमले पुराना झोलुंगे पुल लोप हुन थालेका समितिका प्रमुख राजेन्द्र ढुंगानाले बताए । जिल्लाको पहिचान हो झोलुंगे पुल । बाटा खुले पनि पुल संरक्षण गर्न सके राम्रो हुन्थ्यो, उनले भने, आफ्नो पहिचान बचाउने काम गर्न सकिएन जस्तो लागेको छ । हरेक पालिकालाई आफ्नो सीमाभित्रका झोलुंगे पुल संरक्षण गर्ने योजना बनाउन उनी सुझाउँछन् । धेरैजसो पुराना झोलुंगे पुलमा जिल्लाकै खानीका फलामे साङ्ला प्रयोग भएका छन् । पछिल्लो तीन वर्षदेखि स्थानीय फलाम उत्खनन गर्ने भन्दै पालिकाहरूले अध्ययन थालेका छन् । ती पुराना पुल संरक्षणका योजना भने बनाएका छैनन् । समन्वय समितिकै अध्ययनले आधा पुल पनि सुरक्षित नभएको देखाएको ढुंगानाले बताए । काठेखोला, दरमखोला, ठूलोखोला, ठेउले खोला र गौंदीखोलाका प्रायः पुलमा लट्ठा मात्रै झुन्डिएको भेटिन्छन् । कतिपय स्थानमा मर्मत नगरेकाले जीर्ण पुलबाटै स्थानीय आउजाउ गरिरहेका छन् । पाण्डवखानीको लेंगुरेघाट, न्यायखर्क, खोटीसाङ्ले, घाँसिलघाट, माङ खोला, कुम्ली खोलालगायतका पुल जीर्ण भए पनि मर्मत नभएको स्थानीय सुरेश छन्त्यालले बताए । संरक्षणको योजना बनाए आउजाउ पनि सजिलो हुन्छ, पुरानो सीप सुरक्षा पनि हुन्छ, उनले भने, पालिकाले सडक खन्ने योजनामा बढी लगानी गर्छ, संरक्षणमा चासो राखेको छैन । भीमगिठे खोलाको झोलुंगे पुल भत्काएर लट्ठा अलपत्र छाडिएको छ । काठेखोला गाउँपालिका२ र ६ जोड्ने पुल जीर्ण छ । जैमिनी१ र २ जोड्ने पुलमा अहिले जोखिम बढेपछि बाटो बन्द गराइएको छ । ती पुलको अवस्था देखेर दिक्क लागेको जैमिनी७ का राजेन्द्र पौडेलले बताए । सानो बजेटबाट संरक्षण गरेर राख्ने काम पनि नभएकामा उनले चिन्ता व्यक्त गरे । मानिस पक्की पुलमा हिँड्ने भए यी पुल संरक्षण गरे पनि हुन्छ, उनले भने, जिल्लाको पुरानो सीप संरक्षण गर्दा आफ्नै इज्जत बढ्ने हो । मध्यपहाडी लोकमार्गले बागलुङको १ सय ४२ किलोमिटर खण्ड चिरेपछि दर्जनौं पुल लोप भएको बडीगाड गाउँपालिका६ का अध्यक्ष मौसम काजी क्षेत्रीले बताए । भीमगिठे खोलाको पुल हेर्नलायक भएकाले संरक्षण गरेका छौं, अन्यत्र संरक्षणको चासो भएन, उनले भने, पुरानो कला जोगाउने र नयाँ पुस्तालाई सिकाउने काममा लगानी पटक्कै भएको छैन । निसीखोलाको तालघाट, धौलेघाट, खाडुघाट र पाखट्टेघाटका गरी चार पुलको अस्तित्व पनि अहिले लोप जस्तै भइसकेको छ । ती पुलको संरक्षणबारे चासो राखे पनि काम गर्न नसकेको निसीखोला गाउँपालिका२ का अध्यक्ष कुबिर विकले बताए । जीर्ण भएका प्रायः पुल २०१० देखि २०१९ सम्ममा निर्माण भएको पाइएको समन्वय प्रमुख ढुंगानाले बताए । केही वर्षदेखि कालीगण्डकी नदी, दरम खोला र बडिगाड खोलामा अग्ला र लामा झोलुंगे पुल भने बनेका छन् । ती पुल आधुनिक विधिका छन् । बागलुङ नगरपालिका र पर्वतको पाङ जोड्ने नेपालकै लामो झोलुंगे पुल निर्माण भएर सञ्चालनमा आएको छ ।"
डरायो भने एकदमै पिरोल्छ,"शंकाको नजरले हेरेनतिजा नेगेटिभ आएपछि सदाझैं हरिवंश एकदिन सामान किनमेलका लागि स्टोर पुगेका थिए । उनलाई देखेर स्टोरमा मानिसहरूले ठूल्ठूलो आँखा बनाए । उनले मलाई कोरोना छैन है, मसँग नडराउनुस् भनेपछि स्टोरमा भएका सबै हाँसे । हेर्ने नजर पनि फेरियो । तर, त्यो हेराइले उनलाई कोरोना संक्रमितले भोग्ने दुर्व्यवहार महसुस गराइदियो । उनी भन्छन्, मलाई त त्यसरी हेर्छन् भनेदेखि सर्वसाधारण मानिसलाई कत्ति गाह्रो रहेछ । कोरोना लागेको मानिसलाई गाउँमा छिर्न नदिइएको, डाक्टर नर्सलाई दुर्व्यवहार गरिएको पढेको थिएँ । मलाई देखेर ठूल्ठूलो आँखा बनाएको, डराएको देखेपछि लाग्यो, यी कुरालाई यसरी व्यवहार गर्नुहुँदैन ।उनी कोरोना संक्रमितलाई नकारात्मक भावनाले हेर्न नहुने बताउँछन् । कोरोना नतिजा नेगिटिभ आएपछि धेरैले उनलाई कोरोनालाई जितेको भन्दै बधाई दिए । तर उनी आफूलाई कोरोना फ्रि मान्दैनन् । कोरोना जित्दाको खुशी बाँड्न चाहन्न । किनभने यो दोहोर्याएर पनि लागिरहेको छ । एकपटक लागिसकेको व्यक्तिलाई दोहोर्याएर लाग्दैन रे भन्ने सुनेको । तर, दोहोर्याएर लाग्यो भने झन् कडासँग लाग्छ रे भन्ने सुन्दा झन् डर लाग्यो, उनले भने, भ्याक्सिन लगाएपछि मात्रै कोरोना फ्रि हुन्छ ।"
हरायो भोजपुरी फिल्म गतिविधि,"नेपाली भाषाका फिल्मपछि मुलुकमा बराबर निर्माण भइरहने हैसियत बनाउनेमा गुरुङ र भोजपुरी फिल्म छन् । कोरोना महामारी बढ्दा लकडाउनसँगै गत चैतदेखि बन्द सिनेमाघर अझैसम्म खुलेका छैनन् । फिल्म निर्माणका सबै गतिविधि ठप्प छन् । नेपाली भाषाकै फिल्म निर्माण ठप्प छ । तैपनि कलाकार टेलिभिजन र युट्युबका लागि कार्यक्रम बनाउँदै आफुनो उपस्थिति बलियो पार्दैछन् । गुरुङ र भोजपुरी भाषाका फिल्म निर्माता र कलाकार भने चुपचाप बसेका छन् । बाहिर निस्कँदा संक्रमणको त्रास, ननिस्कँदा फिल्म निर्माणका गतिविधि नै ठप्पको अवस्था छ । एक समय तराईका सिनेमाघरमा भोजपुरी फिल्मको बेग्लै धाक थियो । हिन्दी र नेपालीपछि राम्रै व्यापार गर्ने भोजपुरी भाषाका फिल्ममा भारतकै दबदबा रहिआएको छ । यसमा नेपाली सिनेकर्मीले प्रयास नगरेका होइनन् । केही राम्रा फिल्म बने । व्यापार पनि राम्रै हुँदा कलाकर्मीको संख्या पनि थपिँदै थियो । वीरगन्जलाई आधार क्षेत्र मानेर निर्माण हुने भोजपुरी फिल्मका गतिविधि यतिबेला ठप्प छ । कोरोनाले यो उद्योगलाई ठूलो धक्का दिएको छ । कोरोनाबाट भोजपुरी फिल्म उद्योगले दुई कलाकार पनि गुमाएको छ ।गत साता कोरोनाले पहिलो भोजपुरी टेलिशृंखला कइसे भइल का नायक श्रीराम उपाध्यायको निधन भयो । यसै वर्ष भोजपुरी कलाकार पुष्पा पाण्डेको पनि मुटु रोगले निधन भयो । व्यावसायिकतातर्फ उन्मुख हुँदै गएको यो उद्योगलाई कोरोना महामारीले ठूलै धक्का दिएको छ । त्यसो त लकडाउनअघि नै भोजपुरी फिल्म उद्योग समस्यामा थियो । भारतीय फिल्मका कारण छायामा परेको नेपाली उद्योगलाई नयाँ उत्साह थप्न भोजपुरी चलचित्रको निर्माण आवश्यक थियो तर अचानक कोभिड महामारी सुरु भएपछि त्यसले झन् समस्या थपेको भोजपुरी फिल्मका निर्देशक अनिल सर्राफ बताउँछन् । वीरगन्जमा सिनेमाघरका सञ्चालकसमेत रहेका उनी महामारीले यो क्षेत्र तहसनहस पारेको बताउँछन् । उनले ना मिलल सासससुर के प्यार र प्यार करेला हिम्मत चाही निर्देशन गरेका फिल्म हुन् । भोजपुरी फिल्मका कलाकार प्रदेशी साहले भोजपुरी, मैथिली, थारूजस्ता क्षेत्रीय भाषाका फिल्म र कला क्षेत्रलाई जोगाउन संघ र प्रदेश दुवै सरकार गम्भीर हुनुपर्ने बताए । हालसम्म हामी कलाकर्मीले आफ्नो प्रयासमा भोजपुरी र मैथिली भाषाका फिल्मको जगेर्ना गर्यौं, उनले भने, अब यो क्षेत्रको संरक्षण र उन्नयनको काम सरकारी स्तरबाट हुन जरुरी छ, त्यो संघ वा प्रदेश सरकार जसले गर्दा पनि हुन्छ, नत्र एउटा पहिचान बनाइसकेको भोजपुरी र मैथिली फिल्म उद्योग इतिहास बन्नेछन् ।सरकारी पक्षबाट भोजपुरी चलचित्र क्षेत्रलाई जोगाउने काम नभए धर्ती मैया, गंगा किनारे मोरा गाँव, नदिया के पार, सजनवा बैरी भइले हमार जस्ता पुराना भारतीय भोजपुरी फिल्म हेरेर हुर्किएका आफूहरूको पुस्ता फेरि भारतीय भोजपुरी फिल्मतिरै आकर्षित हुने बाध्यता रहेको कलाकार शिवजी विश्वकर्माले बताए । राजनीति र मेला नेपाली चलचित्रका निर्मातानिर्देशक हरि पन्त स्थानीय कलाकारहरूलाई समेटेर नयाँ भोजपुरी फिल्म बनाउने योजना कोभिड महामारीले स्थगित भएको बताउँछन् ।पछिल्लो समय मैथिली चलचित्र उद्योगमा सक्रिय रहेको भोर फिल्म्स प्रालि पनि कोभिड महामारीले आफ्ना नयाँ योजना तुहिएका कारण निष्क्रिय बन्न पुगेको छ । भोरका संस्थापक राजकुमार महतो कोभिड महामारीकै कारण ठूलो बजेटको महात्त्वाकांक्षी मैथिली फिल्म सलहेस को छायांकन पछि धकेलिएको बताउँछन् । हामी सुटिङ थाल्ने सुरसारमा थियौं, उनले भने, तर कोरोनाले गाह्रो पार्यो । स्थिति सामान्य नभएसम्म हामी पछि हटेका छौं ।यसै कम्पनीले गत वर्ष नेपाली चलचित्र राज्जा रानी लाई मैथिलीमा डब गरेर प्रदर्शन गरेको थियो । यसबाहेक कम्पनीले नेपाल, भारत र बंगलादेशमा रहेका मुसहर जातिको स्वास्थ्य समस्या समेटेर निर्माण गरेको एउटा डकुमेन्ट्री पनि प्रदर्शनमा समस्या भएको महतो बताउँछन् ।नेपाली भोजपुरी फिल्मको इतिहास करिब दुई दशकको छ । वीरगन्जमै बसेर मूलधारका आधा दर्जन बढी नेपाली चलचित्र बनाइसकेका निर्माताकलाकार नन्दु श्रीवास्तवले २०५८५९ सालतिर पहिलो भोजपुरी फिल्म कब होइ मिलनवा हमार बनाएका थिए । नेपाली फिल्मका स्थापित निर्देशक किशोर रानाको निर्देशनमा बनेको उक्त चलचित्रमा रवि किशन, निरुता सिंह, कमल किसन, विजय खरेलगायत बलिउड र कलिउडका कलाकारले अभिनय गरेका थिए । पहिलो चलचित्रको व्यावसायिक सफलतापछि श्रीवास्तवले २०६२ मा अर्को भोजपुरी चलचित्र सास ननद भौजाई बनाए । यो चलचित्रमा कलिउडका कल्याण घिमिरे, गरिमा पन्त, गीता घिमिरेलगायत अनुहार थिए ।२०६४ मा नन्दु श्रीवास्तवको दोस्रो भोजपुरी फिल्म सजनवा अनाडी सजनी खिलाडी प्रदर्शनमा आयो । उनले किशोर रानालाई निर्देशनमा दोहोर्याए भने बलिउडका कृष्णा अभिषेक, कलिउडका निखिल उप्रेती, अरुणिमा लम्साललाई नायकनायिकाको भूमिकामा राखे ।२०६७ मा श्रीवास्तवले किशोर रानाकै निर्देशनमा अर्को फिल्म तु हमार साथी रे ल्याए । यस फिल्ममा रवि किशन, निखिल उप्रेती, मिथिला शर्मा, उषा पौडेल, सौजन्य सुब्बालगायत बलिउड र कलिउडका कलाकारले अभिनय गरेका थिए । यो फिल्मपछि श्रीवास्तवले फेरि भोजपुरी फिल्ममा हात हालेनन् । हाल उनी अमेरिकामा छन् ।त्यसपछि शोभा देवी निर्माता रहेको ना मिलल सास ससुरके प्यार २०६८ मा आयो । अनिल सर्राफको निर्देशनको यो फिल्ममा कल्याण घिमिरे, गरिमा पन्त, कमल किशन र शिवजी विश्वकर्माले अभिनय गरेका थिए । २०७० मा शोभा देवीको दोस्रो फिल्म प्यार करेला हिम्मत चाही प्रदर्शनमा आयो । अनिल सर्राफकै निर्देशनमा बनेको यो फिल्ममा बिराज भट्ट, सुदीप पाण्डे, रेजिना उप्रेती, प्रिया शर्माले अभिनय गरेका थिए । यसै चलचित्रबाट कलिउडका एक्सन नायक विराज भट्ट भारतीय भोजपुरी चलचित्र उद्योगमा स्थापित हुन पुगे ।२०७४ मा एसपी खरेल द रियल हिरो प्रदर्शनमा आयो । ३ वर्षको अन्तरालपछि गत माघको चौथो साता रमन बस्नेतको निर्देशनमा रहेको फिल्म मधेसी बाबु प्रदर्शनमा आयो तर एक महिना नबित्दै सुरु भएको कोरोना महामारीका कारण यो फिल्मले राम्रो व्यापार गर्न पाएन ।"
बेंग्लोर बाहिरिने खतरामा,मनीष पाण्डे ब्याटिङ गर्दै । तस्बिर : बीसीसीआई
दिल्लीलाई गाह्रो,दुबईमा भएको शनिबारको पहिलो खेलमा जहाँ मुम्बई इन्डियन्सको स्थिति बलियो थियो भने त्यहीं दिल्ली क्यापिटल्सलाई अझ गाह्रो हुने निश्चित भएको छ । दुवैको दोस्रो अन्तिम खेलमा मुम्बई आरामले नौ विकेटले विजयी रह्यो र यो नतिजापछि डिफेन्डिङ च्याम्पियन कम्तीमा शीर्ष दुईमा रहने निश्चित भएको छ । यसको अर्थ मुम्बईले क्वालिफायर१ खेल्ने पक्का भएको छ । मुम्बईको १८ अंक भएको छ र ढुक्कसँग पहिलो स्थानमा छ ।टस जितेर पहिले ब्याटिङका लागि ओर्लेको दिल्लीले २० ओभरमा नौ विकेट गुमाएर १ सय १० रन मात्र बनायो । मुम्बईका जसप्रित बुमराह र ट्रेन्ट बोल्टले तीनतीन विकेट लिए । त्यस अगाडि दिल्लीका कोही पनि ब्याट्सम्यानले राम्रो प्रदर्शन गर्न सकेनन् । ओपनर शिखर धवनलाई बोल्टले पहिलो ओभरमा शून्यमा आउट गरेपछि दिल्लीले कुनै समय पनि खुलेर खेल्न सकेन् । अर्का ओपनर पृथ्वी शले पनि १० रनमात्र बनाउन सकेन ।कप्तान श्रेयस अयरले बनाएको २५ रननै सर्वाधिक ठूलो व्यक्तिगत स्कोर रह्यो । रिशभ पन्तले २१ रन बनाए । बोल्टले आफ्नो टोलीविरुद्ध ४ ओभरमा २० रनमात्र र बुमराहले ४ ओभरमा १७ रनमात्र खर्चेका थिए । नाथन कटलर निल र राहुल चाहारले ११ विकेट लिए ।जवाफमा मुम्बई कुनै पनि समय दबाबमा देखिएन र १४२ ओभरमा एक विकेट मात्र गुमाएर १ सय ११ रन बनायो । प्रारम्भिक ब्याट्सम्यान इशान किसन ७२ रन बनाएर अविजित रहे । उनले पहिलो विकेटका लागि क्विन्टन डे ककसँग १०२ ओभरभित्र ६८ रनको साझेदारी गरे र त्यति बेलासम्म खेल दिल्लीको पकडबाट बाहिर गइसकेको थियो । डे ककले २६ रन बनाए । म्यान अफ द म्याच किसनले आठ चौका र तीन छक्का प्रहार गरे । सिजनको अधिकांश समय शीर्ष स्थानमा रहेको दिल्लीको यो चौथो हार हो । अन्तिम खेलमा बेंग्लोरविरुद्ध जित निकाल्न नसके दिल्ली प्लेअफ दौडबाट बाहिरिन पनि सक्छ । जबकी त्यही बेंग्लोरमाथी जित निकाल्न सके दिल्लीले फाइनलमा स्थान पाउन मुम्बईसँग क्वालिफायर १ मा खेल्न पनि सक्छ ।खेलपछि दिल्ली कप्तान अयरले आफ्नो टिमले पिचको व्यवहारबारे सही अनुमान गर्न नसकेको स्विकारे र टिमको प्रदर्श उतारचढावपूर्ण रहेको माने । हामीले चाँडै पहिलो विकेट सस्तोमा गुमायौं र दबाबमा आयौं । अब हाम्रो लागि अन्तिम खेल गर या मरको जस्तै हुनेछ । त्यो खेल अगाडि हामीसामु सकारात्मक हुनेबाहेक अर्को विकल्प छैन । प्रतियोगिताको सुरुमा राम्रो प्रदर्शन गरेको दिल्लीले पछिल्लो समय भने त्यसलाई दोहोर्याउन सकेको छैन र लगातार खराब प्रदर्शनसँगै दबाबमा आएको छ ।
दारको नाममा एकदिवसीय कीर्तिमान पनि,"इस्लामाबाद (एजेन्सी) पाकिस्तानका अलिम दारले एकदिवसीय अन्तर्राष्ट्रिय क्रिकेटमा सर्वाधिक खेलमा अम्पायरिङ गर्ने दक्षिण अफ्रिकाका रुडी कोइर्टजेनको कीर्तिमानलाई उछिन्ने भएका छन् । पाकिस्तान र जिम्बावेबीच आइतबार रावलपिन्डीमा हुने दोस्रो एकदिवसीय अन्तर्राष्ट्रिय खेल ५२ वर्षे दारको २ सय १० औं एकदिवसीय खेल हुनेछ ।दारको नाममा यसअघि नै अन्तर्राष्ट्रिय क्रिकेटमा सर्वाधिक खेल खेलाउने कीर्तिमान रहेको छ । उनले सबैभन्दा बढी १ सय ३२ टेस्टमा अम्पायरिङ गरिसकेका छन् । गत वर्ष डिसेम्बरमा अस्ट्रेलिया र न्युजिल्यान्डबीच पर्थमा भएको खेल दारको अम्पायरका रूपमा १ सय २९ औं टेस्ट थियो र यही क्रममा उनले वेस्ट इन्डिजका स्टिभ बकनरलाई उछिनेका थिए । ट्वान्टी२० अन्तर्राष्ट्रियमा भने उनले ४६ खेलमा अम्पायरिङ गरेका छन् र आफ्नै देशका एहसन राजाभन्दा पछाडि रहेका छन् ।एकदिवसीय अन्तर्राष्ट्रिय र टेस्ट दुबैमा सर्वाधिक अम्पायरिङ गर्ने कीर्तिमान बनाउनु मेरा लागि ठूलो सम्मान हो, विश्व क्रिकेटको सर्वोच्च निकायले जारी गरेको प्रेस विज्ञप्तिमा दारले भनेका छन्, जति खेर मैले यो पेसा अँगालेको थिए, त्यतिखेर यो यात्रा तय गर्छु भनेर कैले कल्पना गरेको थिइनँ । साँच्चै भन्नुपर्दा मैले मैदानमा जति समय बिताएँ, त्यसमा आनन्द लिइरहेको छु र यो क्रममा सिक्ने काम जारी छ ।खेलाडी छँदा दारले १७ प्रथम श्रेणीको खेल मुख्य त लेग स्पिनरको रूपमा खेले । १९८६८७ देखि १९९७९८ सम्ममा गरेर दारले १८ लिस्ट ए पनि खेले । सन् २००० को फेब्रुअरीमा पाकिस्तान र श्रीलंकाबीचको एकदिवसीय खेलबाट उनले अन्तर्राष्ट्रिय क्रिकेटमा अम्पायरिङ गर्न सुरु गरेका थिए । संयोगले त्यो खेल उनको गृहनगर गुजरानवालामा भएको थियो । उनी पछिल्लो १६ वर्षदेखि आईसीसीको इलिट प्यानलको अम्पायरको रूपमा रहेका छन् । आईसीसीको अम्पायर्स एन्ड रेफ्री समितिका वरिष्ठ व्यवस्थापक एड्रियन ग्रिफिथले दारलाई वर्षौदेखि एकरूपको प्रदर्शन गर्दै आएको अम्पायर भनी प्रशंसा गरेका छन् ।"
सिटी र चेल्सीको जित,चेल्सीको मेसन माउन्ट बर्नलीको ड्वाइट म्याकनेइललाई उछिनेर बल अगाडि बढाउँदै । तस्बिरहरू : एपी
बार्सिलोनामा मेरा दिन सकिसके : ग्वार्डिओला,"सेफिल्ड पेप ग्वार्डिओलाले बार्सिलोनामा प्रशिक्षकका रूपमा आफ्ना दिन सकिसकेको शुक्रबार बताएका छन् । म्यानचेस्टर सिटीका व्यवस्थापक ग्वार्डिओला फेरि बार्सिलोना फर्कने हल्लाबीच ग्वार्डिओलाले यो स्पष्टीकरण दिएका हुन् । बार्सिलोनामा अध्यक्ष पदका उम्मेदवार भिक्टर फोन्टले आफू निर्वाचित भए ग्वार्डिओलालाई फर्काउन इच्छुक रहेको बताएका छन् ।ग्वार्डिओलाले सन् २०१२ मा बार्सिलोना छाड्न अगाडि त्यहाँ १४ उपाधि जितेका थिए । ग्वार्डिओलले इंग्लिस प्रिमियर लिगमा सिटीले सेफिल्ड युनाइटेडलाई हराएयता मिडियासँगको कुराकानीमा भने, बार्सिलोनामा व्यवस्थापकका रूपमा मेरा दिन सकिसके । अहिले बार्सिलोनामा रोनाल्ड कोम्यान छन् र म उनलाई सम्मान गर्छुं । उनी मेरा मिल्ने साथी पनि हुन् ।सिटीले एक सातामा तेस्रो खेल खेलिरहेको छ । वेस्ट ह्यामविरुद्ध बराबरी खेलेपछि सिटीले युरोपेली च्याम्पियन्स लिगमा मार्सेलाई ३० ले हराएको थियो । सेफिल्डविरुद्धको खेलमा केन्द्रित रहेर ग्वार्डिओलाले भने, आज हाम्रो टिमले राम्रो खेलेको हो, तर गोल गर्न भने हामीलाई गाह्रो भयो । यो सात दिनमा तेस्रो खेल हो, त्यसैले सबैलाई गाह्रो छ ।"
