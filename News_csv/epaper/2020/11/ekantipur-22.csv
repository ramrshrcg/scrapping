शीर्षक,विवरण
अनुसन्धानका नाममा प्रहरी आतंक,"ॅआत्महत्या होबाबुलाल रैदासले आत्महत्या गरेको दाबी प्रहरीको छ । हिरासतमा रहेका उनले शौचालयमा आत्महत्या गरेका हुन् । हामीले कसैलाई मार्ने कुरै भएन । टाउकोमा बेरिएको कपडाले शौचालयको भेन्टिलेसनमा झुन्डिएर आत्महत्या गरेको अवस्थामा उनी भेटिएका थिए, जिल्ला प्रहरी कार्यालय बाँकेका प्रवक्ता सुवास खड्काले भने । कर्तव्य ज्यान मुद्दामा पक्राउ परेका बाबुलालले घटनाको सोधपुछका क्रममा प्रहरीमाथि दुर्व्यवहार गरेकाले अभद्र व्यवहार मुद्दा दर्ता गरिएको उनले बताए । टाउकोमा बाँधेको कपडा (घुम्टो) को पासो लगाएर रैदासले शुक्रबार बिहान साढे ५ बजे हिरासतको शौचालयमा आत्महत्या गरेका हुन्, प्रवक्ता खड्काले भने, घटनाको छानबिनका लागि स्थानीयलाई सोधपुछका लागि प्रहरी कार्यालयमा बोलाइरहेका छौं । अनावश्यक कसैलाई दुःख दिने नियत हाम्रो होइन । प्रहरीले सर्वसाधारणलाई किन दुःख दिनु र ?"
नेकपा अन्तरकलह तल्लो तहसम्मै,"गैरराजनीतिक र पराजयको बाटो ः पाण्डे स्थायी कमिटी सदस्य पाण्डेले आफूविरुद्धको उक्त घटना सुनियोजित नै रहेको बताए । कार्यक्रम सकेर काठमाडौं फर्किने क्रममा उनले त्यहाँ हुलहुज्जत गर्ने व्यक्ति कसैबाट परिचालन भएको बताए । उनीहरू केही जानेका मान्छे होइनन्, तिनलाई जसरी परिचालन गर्न खोजियो र जसले परिचालन गर्दैछ त्यो गलत हो, पाण्डेले कान्तिपुरसँग भने, हामीबीच विमति हुन सक्छन्, विमतिसँग डिल गर्ने यो गैरराजनीतिक तरिका हो । गैरराजनीतिक तरिकाले कोही पनि गन्तव्यमा पुग्दैन । उनले यस्ता घटनाले पार्टीभित्रको स्थितिलाई बढी उत्तेजित बनाउने बताए । तर म घटनाबाट उत्तेजित हुनुहुँदैन भन्ने मान्यता राख्छु, पाण्डेले भने, यस्तो कुराबाट राजनीतिलाई जितिँदैन, यो त पराजयको बाटो हिँड्ने तरिका मात्र हो ।"
शरणार्थी शिविरमा दर्ता सुरु,"(झापा)  तेस्रो देशमा पुनर्बसोबासमा जान नसकेका वा नचाहेका भुटानी शरणार्थीको फोटोसहित पुनः दर्ता प्रक्रिया सुरु भएसँगै उनीहरूमा स्थानीय बसोबास गर्न पाइने वा पुनर्बसोबासमा जान सकिने आशा बढेको छ । भुटानी शरणार्थी समस्याको दिगो समाधानका लागि सुझाव दिन नेपाल सरकारले डेढ वर्षअघि गठन गरेको समितिको सिफारिसअनुसार झापाको दमकबेलडाँगी र मोरङको पथरीशनिश्चरे शिविरमा रहेका शरणार्थीको पुनः दर्ता प्रक्रिया थालिएको हो । गृहका पूर्वसहसचिव बालकृष्ण पन्थीको संयोजकत्वमा गठित समितिले भुटानी शरणार्थीलाई विशेष सेवासर्तमा अस्थायी नागरिकता उपलब्ध गराउँदै स्थानीय बसोबासको विकल्प मा सोच्न सकिने भन्दै शरणार्थीलाई राष्ट्रियकरण गर्न नमिल्ने भए पनि उनीहरूलाई आत्मनिर्भर बन्नका लागि मार्गप्रशस्त गर्न सकिने सुझाव दिएको थियो । समितिले जग्गा भाडामा दिएर सामूहिक खेती गर्ने, कुनै बन्दव्यापार गर्न पाउने वा श्रम स्वीकृति दिएर बजारमा श्रम बेच्न पाउनेसम्मको अधिकार शरणार्थीलाई दिन सकिने सुझाव दिएको थियो ।गृह प्रवक्ता चक्रबहादुर बूढाले भुटानी शरणार्थीको अभिलेखलाई अद्यावधिक गर्न र शरणार्थीको जन्ममृत्यु दर्तासहितका प्रक्रियामा फोटोसहितको रेकर्ड चाहिने भएकाले पुनः दर्ता सुरु गरिएको जानकारी दिए । तर, स्थानीय बसोबास राजनीतिक निर्णयको विषय हो, अहिले गरिएको पुनदर्ताको प्रयोजन त्यसका लागि होइन, उनले कान्तिपुरसँग भने, पुनर्बसोबासमा फेरि तेस्रो देश पठाउन सकिने भनेर पनि कुनै निर्णय भइसकेको छैन । नेपाल सरकारले लिएको अडानमा घरफिर्तीका लागि पहल जारी राख्ने भनिए पनि तत्कालको समस्या सम्बोधनमा शरणार्थी रेकर्ड अद्यावधिक गर्न सुरु भएको उनले बताए । कुनै शरणार्थीलाई आवश्यक प्रयोजनमा बाहिरी देश जानुपर्दा ट्राभल डकुमेन्ट उपलब्ध गराउनै पनि शरणार्थी अभिलेखीकरण जरुरी रहेको उनको भनाइ छ । मोरङको पथरीशनिश्चरे शरणार्थी शिविरका सचिव चम्पासिंह राईले आफ्नो शिविरअन्तर्गत रहेकालाई सामूहिक खेती, कृषि उत्पादनसहितको जीविकोपार्जनको उपाय सिकाउन थालिएको जानकारी दिए । काठमाडौंबाट गृह मन्त्रालयका पदाधिकारी आएर दर्ताको प्रक्रिया र जीविकोपार्जनका उपायबारे बताउनुभएको थियो, उनले भने, घरफिर्तीको कुरा अब देखावटी भइसक्यो, यहाँ रहेका दर्तावाल शरणार्थीमध्ये ६० प्रतिशतभन्दा बढी पुनर्बसोबासमा तेस्रो देश जान चाहन्छन् । यसतर्फ पनि सरकारले ध्यान तानिएको हुन सक्छ । यता दमक, बेल्डाँगीस्थित शिविरका सचिव कृष्ण लिङ्देनले अर्को चरणमा सुरु भएको शरणार्थी दर्ता प्रक्रियाबारे आफू जानकार नरहेको बताए । पहिलेको रेकर्ड र दर्ताको पछिल्लो अभिलेख राष्ट्रसंघीय शरणार्थी उच्च आयोग (यूएनएचसीआर) ले राखेको हो । अहिले फेरि फोटोसहितको दर्ता प्रक्रिया थालिएको र पुनर्बसोबास वा स्थानीय बसोबासको व्यवस्था गर्न लागिएको बारे मेरो तहमा केही भनिएको छैन, उनले भने ।भुटानी शरणार्थीको गाँस, बास, कपाससहित मानवीय सहयोगमा ३ दशकयता समन्वय गर्दै आएको यूएनएचसीआरले आगामी डिसेम्बरको अन्त्यबाट सम्पूर्ण सहयोग तथा अनुदान कटौती गर्दै दमक, झापास्थित आफ्नो कार्यालय बन्द गर्ने जानकारी यसअघि नै दिइसकेको छ । गृह मन्त्रालयका अनुसार, दमक र पथरीका शिविरमा गरेर झन्डै ६ हजार ५ सय दर्तावाल र १६ सय जति दर्ताहीन शरणार्थी बसोबास गर्दै आएका छन् । यसबाहेक, शिविर बाहिर रहेकाले भुटानी शरणार्थी हैसियत माग्दै ५ सय जतिले गृहमा निवेदन दिइसकेका छन् । यूएनएचसीआरको तथ्यांकअनुसार १ लाख १३ हजारभन्दा बढी भुटानी शरणार्थी तेस्रो देश पुनर्वास भएका छन् । उनीहरूमध्ये सबैभन्दा धेरै अमेरिकामा ९६ हजारभन्दा बढी पुनर्वास भएका छन् ।भुटानी शरणार्थीले पाउँदै आएका सबै सेवा कटौती भइसकेका छन् । संयुक्त राष्ट्रसंघीय विश्व खाद्य कार्यक्रम (डब्लूएफपी) ले सन् २०१९ को समाप्तिसँगै रासन वितरण पूर्णरूपमा बन्द गरेको छ । त्यसअघि डब्लूएफपी र यूएनएचसीआरले शरणार्थीलाई चामल, दाल, खाने तेल, चिनी, नुन, पोषण पिठो, तरकारी, साबुन, मट्टीतेल र कपडाजन्य सामग्री वितरण गर्ने गरेका थिए । शरणार्थीका लागि शिविरमा आम्दा नेपालले स्वास्थ्य उपचार सेवा दिँदै आएको थियो । दुई वर्षयता उक्त सुविधा पनि बन्द भएको छ । शरणार्थीका छोराछोरीलाई शिविरभित्रै कक्षा १० सम्म निःशुल्क शिक्षा दिने गरिएको थियो । अहिले उक्त सुविधा पूर्णरूपमा बन्द गरिएको छ । शरणार्थीले अहिले खानेपानीसम्म आफैंले खरिद गरेर खानुपरिरहेको छ । दातृ निकायहरूले हात झिकेसँगै शिविरभित्र खानेपानीको सुविधासमेत बन्द भएको हो । यूएनएचसीआरले सन् २०१७ को समाप्तिसँगै तेस्रो देश पुनर्वास कार्यक्रम बन्द गरेको छ । भुटानी शरणार्थी स्वदेश फिर्तीबारे नेपालभुटानबीच १५ औं चरणसम्म वार्ता भएको थियो । सन् २००३ मा स्थगित भएको उक्त वार्ता फेरि हुन सकेको छैन ।"
संक्रमितको निगरानी टोलवासीबाटै,"(काठमाडौं)  होम आइसोलेसनमा बसेका कोरोना संक्रमित बाहिर हिँडडुल गर्न थालेपछि सरकारले उनीहरूको निगरानी गर्ने जिम्मा टोलवासीलाई दिने भएको छ । यसका लागि टोलटोलमा निगरानी समूह गठन गरिने भएको छ । समूहले संक्रमितको समस्या समाधान गर्नेछ र उनीहरूलाई १४ दिनसम्म घरबाहिर निस्कन रोक लगाउनेछ ।मन्त्रिपरिषद् बैठकले कोरोना संक्रमण रोकथामका लागि स्थानीय वडा एवं टोलमा निगरानी समूह बनाई उनीहरूको भूमिका प्रभावकारी बनाउने निर्णय गरेको हो । प्रत्येक वडा कार्यालयले छुट्टै समूह गठन गरी होम आइसोलेसनमा रहेका संक्रमितलाई स्वास्थ्य परामर्श दिने, स्वास्थ्य अवस्था निगरानी तथा उपचार गर्ने, थप उपचार आवश्यक परे अस्पताल लैजाने र मापदण्ड पालना गरेनगरेको बारे अनुगमन गर्ने निर्णय भएको छ ।कोरोना संक्रमितहरूको सम्पर्कमा आएका व्यक्तिहरूको विवरण संकलन गर्ने, उनीहरूलाई स्वास्थ्य परामर्श दिने, होम आइसोलेसनमा बसेकालाई स्वास्थ्यसम्बन्धी जानकारी उपलब्ध गराउने र अस्पताल तथा सरकारी आइसोलेसन केन्द्र पठाउनुपर्ने भए समन्वय गर्ने अधिकार दिएर समूह गठनको प्रक्रिया अघि बढाइएको छ, स्वास्थ्य मन्त्रालयका प्रमुख विशेषज्ञ महेन्द्र श्रेष्ठले भने, होम आइसोलेसनमा बसेकाको निगरानी नगर्ने हो भने संक्रमण झन् बढ्ने भएकाले टोलटोलमै निगरानी समूह गठन अभियान थालेका हौं । पछिल्लो समय धेरैजसो संक्रमित घरमा आइसोलेसनमा बसिरहेका छन् । उनीहरूको निगरानी हुन नसक्दा कतिपय नियमित काममा समेत गइरहेको गुनासो बढेको छ ।श्रेष्ठका अनुसार एउटा समूहले बढीमा ५० घरको निगरानी गर्नुपर्ने हुन्छ । ५० घरभन्दा बढी भए अर्को समूह गठन गर्नुपर्ने मन्त्रालयले बनाएको कार्यविधिमा उल्लेख छ । यस्तो समूह छुट्टै गठन नगरी टोल विकास, सुधार समितिमार्फत पनि संक्रमितको निगरानी गर्न सकिने छुट दिइएको छ । यस्ता समिति नभएको ठाउँमा क्लब, उपभोक्ता समिति, गुठी परिचालन गर्न सकिने मन्त्रालयले जनाएको छ । स्वास्थ्य स्वयंसेविका, सामाजिक परिचालक, शिक्षक, स्वास्थ्यकर्मी, स्थानीय क्लब, आमा समूह तथा गुठीका सदस्यहरूलाई संक्रमितको निगरानी समूहमा राख्न सकिनेछ ।अन्यका हकमा पनि आआफ्नो टोलमा भौतिक दूरी, घरबाहिर निस्कँदा मास्कको प्रयोग, सार्वजनिक स्थानहरूमा हातको सरसफाइ र सरकारले ल्याएको स्वास्थ्य मापदण्ड पालना गराउने दायित्व पनि यही समूहलाई तोकिएको छ । टोलमा अनावश्यक भीडभाड हुन नदिने, भेला नगर्न सचेत गराउनेजस्ता काम पनि यही समूहले गर्नुपर्ने हुन्छ, श्रेष्ठले भने । यो व्यवस्था लागू गर्न मन्त्रालयको एउटा टोलीले काठमाडौं उपत्यकाका स्थानीय तहका पदाधिकारीसँग छलफल गरिरहेको छ ।श्रेष्ठका अनुसार एउटा समिति वा समूहमा कम्तीमा ५ जना स्थानीय सदस्य राख्नुपर्ने हुन्छ । ललितपुरको महालक्ष्मी नगरपालिका प्रमुख रामेश्वर श्रेष्ठले स्वास्थ्य मन्त्रालयले अघि सारेको अवधारणामा छलफल गरेर प्रभावकारी कार्यान्वयनको चरणमा लागिसकेको बताए । मन्त्रालयले यो अवधारणा ल्याउनुअघि नै हामीले टोलटोलमा स्वयंसेवक परिचालन गरेका थियौं, उनले भने, उनीहरू नै संक्रमित भएपछि अभियान प्रभावकारी हुन सकेन । सरकारले ल्याएको अवधारणा कार्यान्वयन गर्न चुनौती भए पनि अघि बढाउने उनले प्रतिबद्धता जनाए ।"
जबज को ब्यानरमा एकेडेमीको कार्यक्रम,"सुर्खेत (कास) नेकपाभित्र राजनीतिक कार्यदिशाको समेत विवाद चर्कंदै गएका बेला शनिबार सुर्खेतमा जनताको बहुदलीय जनवाद (जबज) लेखिएको ब्यानरमा कार्यक्रम सम्पन्न भएको छ । मदन भण्डारी स्पोर्टस् एकेडेमीले राष्ट्रिय खेलकुद परिषद्का सदस्य सचिव रमेश सिलवालको प्रमुख आतिथ्यमा प्रदेशस्तरीय भेला आयोजना गरेको हो ।कार्यकारी अध्यक्ष पुष्पकमल दाहालले सचिवालय बैठकमा पेस गरेको राजनीतिक प्रतिवेदनमै अर्का अध्यक्ष केपी शर्मा ओलीले जबज लाई प्रश्रय हुने गरी गुटगत भेला गरेको आरोप लगाएका थिए । यस्तोमा पूर्वएमाले समर्थकहरू आबद्ध एकेडेमीले भने ब्यानरमै जनताको बहुदलीय जनवाद लेखेर भेला आयोजना गरेको हो । एकेडेमीका कर्णाली प्रदेश अध्यक्ष तेजविक्रम बस्नेतले एकेडेमी पार्टीको भ्रातृ संगठन नभएकाले जनताको बहुदलीय जनवादलाई प्रवर्द्धन गर्न कुनै समस्या नरहेको बताए । पार्टीले जुनसुकै राजनीतिक कार्यदिशा अवलम्बन गरे पनि हाम्रो (एकेडेमीको) मूल नारा जनताको बहुदलीय जनवाद हो, उनले भने, त्यसैले ब्यानरमै यसलाई उल्लेख गरेर कार्यक्रम आयोजना गरिएको हो ।आयोजकले जनताको बहुदलीय जनवाद कार्यक्रम भव्य रूपमा सफल पारौं, मदन भण्डारीको विचार र सिद्धान्तलाई माया गर्ने सम्पूर्ण कम्युनिस्ट एकजुट होऔं, जस्ता नारासहित कार्यक्रमको प्रचार गरेका थिए । अध्यक्ष बस्नेतले १० औं राष्ट्रिय खेलकुद प्रतियोगिता कर्णाली प्रदेशमा आयोजना गर्न लागिएको सन्दर्भमा उक्त प्रतियोगितामा एकेडेमीका तर्फबाट हुने योगदानबारे छलफल गर्न कार्यक्रम राखिएको बताए ।"
कहरमा बालबालिका,"(काठमाडौं)  समाज कोरोना संक्रमणको त्रासमा रहँदा बालबालिका विभिन्न अपराधका घटनामा पीडित हुने क्रम घटेको छैन । आर्थिक वर्ष २०७६७७ मा १ हजार ३ सय ९३ जना बालिकाहरू जबर्जस्ती करणीका घटनाबाट पीडित भएका छन् । २५ बालिका सामूहिक बलात्कारमा परेका छन् । राष्ट्रिय बाल अधिकार परिषद्ले सार्वजनिक गरेको नेपालमा बालबालिकाको स्थिति प्रतिवेदन २०७७ ले यो तथ्यांक सार्वजनिक गरेको हो । प्रतिवेदनमा जबर्जस्ती करणीका यस्ता घटनामध्ये १० वर्षमुनिका २७२ जना, १११६ वर्षसम्मका ८०१ जना र १७१८ वर्षका ३ सय १९ जना बालिका जबर्जस्ती करणी अपराधको सिकार भएको उल्लेख छ । परिषद्ले नै सार्वजनिक गरेको अघिल्लो प्रतिवेदनअनुसार आर्थिक वर्ष २०७५७६ को रिपोर्टअनुसार यो संख्या २७ ले कम हो । अघिल्लो आर्थिक वर्ष १ हजार ४ सय २० बालिकामाथि जबर्जस्ती करणीका घटना भएका थिए । आर्थिक वर्ष २०७६७७ मा जबर्जस्ती करणी उद्योगबाट २ सय ३४ जना बालिका पीडित भएको पनि परिषद्को रिपोर्टमा उल्लेख छ । जसमा पीडित बालिकामध्ये १० वर्षमुनिका ५८ जना, १११६ वर्ष उमेर समूहका १९९ जना र १७१८ वर्षका ६७ जना छन् । अघिल्लो अर्थिक वर्ष २०७५७६ मा बालबालिका माथि हुने जबर्जस्ती करणी उद्योगबाट ३ सय ९९ बालिका पीडित भएका थिए । परिषद्ले देशभरका सञ्चारमाध्यममा आउने बालबालिकासम्बन्धी समाचारहरूको अध्ययन गरेर आर्थिक बर्ष २०७६७७ मा मा ३ सय १८ जना बालिका र ५ बालकसहित ३ सय २३ जना बालबालिका यौन दुव्यर्वहारमा परेको तथ्यांक पनि सार्वजनिक गरेको छ । जसमध्ये ५ जना बालक विदेशी नागरिकबाट यौन दुर्व्यवहारमा परेका छन् । ३ सय १८ जना बालिका आफन्त र चिनजानकै व्यक्तिहरूबाटै यौन दुर्व्यवहार तथा बलात्कारबाट पीडित भएको रिपोर्टले उल्लेख गरेको छ । चालु आर्थिक वर्ष ३ सय २३ जना बालबालिका (३१८ जना बालिका र ५ जना बालक) यौन दुर्व्यवहारबाट पीडित भएको घटना विभिन्न सञ्चारमाध्यमबाट प्रकाशमा आएको छ । घटनामध्ये २५ बालिका सामूहिक बलात्कारमा परेका छन् ।प्रतिवेदनले प्रहरी प्रधान कार्यालयको महिला बालबालिका तथा जेष्ठ नागरिक सेवा निर्देशनालयलाई उद्धत गर्दै आर्थिक वर्ष २०७६७७ मा मानव बेचबिखन तथा ओसारपसारको अपराधबाट ७५ जना बालबालिका पीडित भएको उल्लेख गरेको छ । प्रतिवेदनले यस्ता घटनाबाट बालक भन्दा धेरै बालिका अति बढी प्रभावित बनिरहेको पनि उल्लेख गरेको छ । राष्ट्रिय बाल अधिकार परिषद्मा अध्यावधिक गरिएको आधारमा आर्थिक वर्ष २०७६७७ मा ४५ वटा जिल्लामा सञ्चालनमा रहेका जम्मा ४ सय ८९ वटा बालगृहहरूमा ११ हजार ३ सय ५० जना बालबालिका (बालक ५ हजार १ सय ९४ र बालिका ६ हजार १ सय ५६) संरक्षणमा रहेको देखिन्छ । बालगृहहरूमा रहेका उक्त बालबालिकाबाहेक कोभिड१९ को संक्रमणको अवधिमा २ हजार ५७ जना बालबालिकालाई घर पठाइएको र बालगृहहरूबाट ३ सय ४३ जना बालबालिकालाई परिवारमा पुनः एकीकरण गरिएको थियो । परिषद्ले आर्थिक वर्ष २०७६७७ मापदण्ड नपुर्याई सञ्चालनमा रहेका १४ वटा बालगृहको अनुगमन गरेको थियो । जसमा ८ वटा बालगृहलाई मापदण्डबमोजिम सञ्चालन गर्न सचेत गराएको थियो भने अन्य ६ बालगृहबाट ५५ जना बालबालिका उद्धार गरी ५२ जनालाई परिवारमा पुनः एकीकरण र ३ जनालाई अस्थायी संरक्षणमा राख्ने व्यवस्था गरेको छ । कोभिड संक्रमणको जोखिमका कारण परिषद्ले बाल बिज्याइको कसुरपछि देशभरका विभिन्न ८ बाल सुधारगृहमा रहेका १ हजार ५३ मध्ये ३ सय ५२ जनालाई बाँकी कसुर मिनाहा गरी घर पठाइएको पनि प्रतिवेदनमा उल्लेख छ । प्रतिवेदनले अघिल्लो आर्थिक वर्षको तुलनामा यो आर्थिक वर्षमा बालबालिका हराएको घटनामा केही कमी आएको उल्लेख गरेको छ । अघिल्लो वर्षमा जस्तै आव २०७६७७ मा पनि हराउनेहरूमध्ये बालिकाहरूको संख्या उल्लेख्य छ । परिषद्का अनुसार हराउनेमध्ये १५ देखि १८ वर्ष उमेर समूहका बालिकाहरूको संख्या ८०३८ रहेको छ । आव २०७६७७ मा विभिन्न कारणले ५७ बालबालिकाको बेकसुर हत्या भएको छ । जसमा बुबाआमाले आफ्ना १७ बालबालिकाको हत्या गरी आत्महत्या गरेका छन् भने अवैध सम्बन्धका कारण १२ जना, अपहरणपछि ३ जना, बलात्कारपछि ३ जना, पारिवारिक रिसइबीले ९ जना र सौतेनी आमा वा बुबाले १४ जना रहेको छ । हत्या भएका बालबालिकामध्ये बालक २०, बालिका २९ र शिशु ८ छन् ।"
सडकसँग जोडियो खुम्बु,"(ओखलढुंगा)  सोलुखुम्बुको खुम्बु पासाङल्हामु गाउँपालिका सडकमार्गसँग जोडिएको छ । माप्य दूधकोसी गाउँपालिकामा पर्ने ओर्लाङघाटमा दूधकोसी नदीमाथि पक्की पुल बनेपछि विश्वकै सर्वोच्च शिखर सगरमाथा रहेको गाउँपालिका सडकमार्गसँग जोडिएको हो । पक्की पुलको शनिबार प्रदेश १ का मुख्यमन्त्री शेरधन राईले उद्घाटन गरे । पुल निर्माणको काम ६ महिनाअघि सम्पन्न भए पनि कोरोना महामारीका कारण उद्घाटन हुन सकेको थिएन ।सगरमाथा क्षेत्रको पर्यटन विकासमा ओर्लाङघाटको पुल महत्त्वपूर्ण सावित हुने स्थानीय गोम्बु शेर्पाको ठम्याइ छ । सगरमाथा जोड्ने यो पुलले खुम्बुको मात्र होइन, नेपालकै पर्यटन विकासमा अर्थ राख्छ, उनले भने ।खुम्बु पासाङल्हामु गाउँपालिकाकी कार्यवाहक अध्यक्ष टसील्हामु शेर्पाले खुम्बुलाई सडकसँग जोड्ने नै आफ्नो कार्यकालको मुख्य उद्देश्य रहेको बताइन् । पुल निर्माणसँगै यस सडकलाई स्थायित्व दिने काम महत्त्वपूर्ण हुनेछ, उनले भनिन्, अबको चुनौती चौंरीखर्कसम्म सडक पुर्याउनु र त्यसलाई स्थायी बनाउनु हो । त्यसका लागि तीनै तहको सरकारले सहयोग गर्न जरुरी छ ।हाल गाउँपालिकाको केन्द्र रहेको चौंरीखर्कसम्म सडक पुर्याउनका लागि खन्ने काम भइरहेको छ । सडक निर्माणपछि आन्तरिक तथा बाह्य पर्यटक यही पुल हुँदै राजधानीबाट सिधै लुक्ला, नाचिपाङ पुग्न सक्नेछन् । सडक स्थायी रूपमा सञ्चालन हुन सके लुक्लास्थित तेन्जिङ हिलारी विमानस्थलमा हुने मौसम प्रतिकूलताको विकल्प सडकमार्ग बन्नेछ । पुल बनेसँगै खुम्बु क्षेत्रको दैनिक उपभोग्य सामग्री ढुवानीसमेत सहज हुने र महँगी घट्ने स्थानीयको विश्वास छ । कुल ७ करोड २९ लाख ९७ हजार २ सय रुपैयाँ लागतमा पुल बनेको हो । जसका लागि निर्वाचन क्षेत्र विकास कोषबाट १ करोड, प्रदेश सरकारबाट २ करोड र बाँकी बजेट माप्य दूधकोसी र खुम्बु पासाङल्हामु गाउँपालिकाले संयुक्त रूपमा विनियोजन गरेका थिए ।"
राष्ट्रिय परिचयपत्रको विवरण संकलनमै अलमल,"(काठमाडौं)  नेपाली नागरिकताको प्रमाणपत्र लिएका व्यक्तिलाई आगामी आर्थिक वर्षभित्र राष्ट्रिय परिचयपत्र बाँडिसक्ने योजना बायोमेट्रिकसहितको वैयक्तिक विवरण संकलन लक्ष्यअनुसार नभएपछि प्रभावित हुने भएको छ । नागरिकता लिएका सबै नेपालीको बायोमेट्रिकसहितको विवरण संकलन ०७८ असारभित्र र परिचयपत्र ०७९ असारभित्र वितरण गर्ने योजना तय गरिएको थियो तर चालु आर्थिक वर्षका ४ महिनाको विवरण संकलन नै निराशाजनक छ । लक्ष्यअनुसार २० देखि २५ लाख नागरिकको बायोमेट्रिकसहितको विवरण संकलन हुनुपर्नेमा साउन, भदौ, असोज र कात्तिकमा करिब ७ लाखको मात्रै सकिएको छ ।चार महिनामा २८ प्रतिशत मात्रै विवरण संकलन भएकाले बाँकी आठ महिनामा २१ लाख हाराहारीको मात्र विवरण संकलन हुने देखिएको छ । राष्ट्रिय परिचयपत्र तथा पञ्जीकरण विभागले पनि देशभर विवरण संकलन अभियान चलाउन सकेको छैन । विवरण संकलनका लागि खटिएका बुथमा पनि कोरोना महामारीको त्रासले नागरिकको सहभागिता न्यून देखिएको विभागका महानिर्देशक जितेन्द्र बस्नेतले बताए । आगामी असारभित्र नेपाली नागरिकताको प्रमाणपत्र लिएर स्वदेशमै रहेका सबै नागरिकको बायोमेट्रिकसहितको विवरण संकलन गर्ने योजना बनाएका थियौं तर कोरोना महामारीका कारण लक्ष्य हासिल गर्न कठिन देखिएको छ, उनले कान्तिपुरसँग भने, तर पनि विवरण संकलन अभियानलाई बढाउँदै लैजान्छौं, कतिसम्म सकिन्छ, त्यहीअनुसार आगामी योजना तय हुन्छ । विवरण भरेकालाई विभागले परिचयपत्र पछि दिने गरी नेसनल आइडेन्टिटी नम्बर (एनआईएन) उपलब्ध गराएको छ । यही नम्बरका आधारमा उनीहरूले परिचयपत्र पाउनेछन् । चालु आर्थिक वर्ष ०७७७८ को वार्षिक नीति तथा कार्यक्रममै ३ वर्षभित्र नागरिकताबाहेक सबै नेपालीलाई राष्ट्रिय परिचयपत्र उपलब्ध गराउने भनिएको छ । विवरण संकलनकै लागि विभागले देशभर १ हजार ६६ स्टेसन तय गरेको थियो तर अहिले करिब ६ सय स्थानबाट मात्रै बायोमेट्रिकसहितको विवरण संकलन भइरहेको छ । सञ्चालनमा रहेका स्टेसनबाट पनि सोचेजति विवरण संकलन हुन सकेको छैन । एउटा स्टेसनबाट दिनमा ४० जनाले विवरण भर्दा १ वर्षमा करिब डेढ करोड व्यक्ति समावेश हुन सक्छन्, दिनमा ४२ हजार ६ सय ४० जना समावेश हुन्छन् तर विभागले दिनमा सरदर ४ हजार ८ सयको मात्रै बायोमेट्रिक विवरण भरेको छ । विवरण संकलनमा निराशाजनक उपस्थितिले सरकारी खर्च बढाउने तर त्यसअनुसार लक्ष्य हासिल गर्न नसक्ने स्थिति देखिएको छ । चालु आर्थिक वर्षभित्र १ करोडभन्दा बढी नागरिकको बायोमेट्रिक विवरण संकलन गरिसक्ने योजना थियो तर कोरोना महामारीले गर्दा नागरिक नै फाराम भर्न इच्छुक देखिएनन्, विवरण संकलन र बायोमेट्रिक लिने टोली कुरेर बस्नुपर्छ, मान्छे आइदिँदैनन्, कतिपय जिल्लामा हामी आफैं पनि जान सकेनौं, महानिर्देशक बस्नेतले भने । एउटा स्टेसनबाट सरदर ४० जनाको विवरण संकलन हुन सके लक्ष्य हासिल गर्न सकिने उनले बताए । एक जनाको फाराम भर्नदेखि बायोमेट्रिक लिन १० देखि १२ मिनेट लाग्ने गरेको छ । विभागले गत असोज मसान्तदेखि ७७ वटै जिल्ला प्रशासन कार्यालयबाट परिचयपत्र विवरण संकलन सुरु गरेको हो । कोरोना जोखिम कम भएका स्थानमा यसलाई द्रुत गतिमा अघि बढाउने र सम्भव भए जिल्ला प्रशासन, स्थानीय तह र प्रदेश सरकारसँग समन्वय गरेर सबै वडामा फाराम भर्ने विभागको तयारी छ । नागरिकता प्रमाणपत्र, नागरिकता प्रतिलिपि र राहदानी लिन आउनेलाई भने परिचयपत्रको विवरण भर्न अनिवार्य गरिएको छ । पहिलो चरणमा पाँचथर र सिंहदरबारमा कार्यरत कर्मचारीलाई परिचयपत्र वितरण गरिए पनि अन्य जिल्लामा अघि बढेको छैन । पहिलो चरणमा विभागले १ लाख १७ हजारलाई परिचयपत्र दिएको थियो । पछिल्लोपटक असोज मसान्तबाट झापा, संखुवासभा, चितवन, ललितपुर र कञ्चनपुरका वडा तहबाटै विवरण संकलन थालिएको छ । विभागका अनुसार ओखलढुंगा, सिन्धुली, कैलाली र डडेल्धुराका स्थानीय वडा तथा टोलटोलमार्फत बायोमेट्रिक विवरण संकलनको तयारी छ । गण्डकी र लुम्बिनी प्रदेशका केही जिल्ला र प्रदेश २ का सर्लाही र सप्तरीबाट पनि विवरण संकलनको तयारी भइरहको महानिर्देशक बस्नेतले जानकारी दिए । यसकै लागि आवश्यक परेका स्थानमा खटाउने गरी १ सय जना बायोमेट्रिक विवरण दर्ता अपरेटर करारमा नियुक्ति गर्न लागिएको छ । काम लगाएको दिनको १ हजार २ सय रुपैयाँ पारिश्रमिक दिने गरी ३ वर्षका लागि आवेदन मागिएको छ तर कोरोना महामारीको असरले काम नियमित हुनेमा शंका छ । अनलाइनबाटै फाराम भर्ने सुविधा योजनाअनुसार राष्ट्रिय परिचयपत्रका लागि विवरण संकलन हुन नसकेपछि सरकारले अनलाइनबाटै फाराम भर्ने व्यवस्था गर्न लागेको छ । विभागका महानिर्देशक बस्नेतले मंसिरभित्रै व्यक्तिगत विवरण अनलाइनबाटै भर्न मिल्ने गरी सफ्टवेयर सञ्चालनमा ल्याउन लागिएको जानकारी दिए । अनलाइन परीक्षणको चरणमा छ । यसलाई छिटो सञ्चालनमा ल्याउन सूचना प्रविधि विभागलाई पत्र पठाइसकिएको छ, उनले भने । वैयक्तिक विवरण अनलाइनबाटै भरेर पठाउने र फाराम भर्दा आउने संकेत नम्बरका आधारमा बायोमेट्रिक विवरण भर्न नजिकैको बुथ वा जिल्ला प्रशासनमा जानुपर्ने व्यवस्था गर्न लागिएको हो । हरेक जिल्लामा सरदर ७० प्रतिशत नागरिकको बायोमेट्रिक फाराम भर्न सके अभियान सफल हुने बस्नेतले बताए । अनलाइन फाराम प्रणालीको विकास भएपछि विवरण संकलन छिटो अघि बढ्ने उनको भनाइ छ । विभागले २ करोड जनाको विवरण भण्डारण र ३ करोडको डाटा बुझ्न मिल्ने सफ्टवेयर निर्माण गरिरहेको छ । राष्ट्रिय परिचयपत्र आफ्नै लागि हो, हरेक सरकारी सेवा लिँदा यसलाई अनिवार्य गर्न लागिएको छ, यसको महत्त्व आम नागरिकले बुझ्नुपर्यो, बस्नेतले भने, अझ बैंकमा खाता खोल्दादेखि मतदाता परिचयपत्र, प्यान कार्ड, सवारीचालक अनुमतिपत्र, मालपोत, नापी, सिमकार्ड वितरणलगायत काममा त राष्ट्रिय परिचयपत्र नम्बर जतिसक्दो छिटो अनिवार्य लागू गर्ने योजना छ ।"
'महासंघको छवि सुधार्न वास्तविक उद्योगीलाई नेतृत्व,"महासंघको वरिष्ठ उपाध्यक्षमा उम्मेदवारी दर्ता गराइसक्नुभएको छ । तपाईंका चुनावी एजेन्डा केके छन् ? मैले महासंघको केन्द्रीय सदस्यमा दुई पटकको कार्यकाल पूरा गरें । उपाध्यक्षमा एक पटक निर्विरोध निर्वाचित भएँ । महासंघको अभियानमा सक्रिय भएर लागेको करिब १० वर्ष भयो । साना तथा मझौला उद्योगमा ठूला लगानी गरेर रोजगारी सिर्जना गर्ने, प्रत्यक्ष वैदेशिक लगानी (एफडीआई) भित्र्याउने र नेपालमा आर्थिक समृद्धि ल्याउने एजेन्डा बनाई महासंघको वरिष्ठ उपाध्यक्ष पदमा उम्मेदवारी दिएको छु । निजी क्षेत्रको प्रतिनिधिमूलक संस्थाको नेतृत्व दिइरहँदा सरकारनियमनकारी निकायसँग नीतिगत लबिइङ गरेर समग्र आर्थिक विकास, समृद्ध नेपालको विकास गर्न उद्योगी व्यवसायीको विकास हुने नीति आउनुपर्यो भन्ने लागेको छ । नीतिकै कारण उद्योग व्यवसाय स्वस्फूर्त रूपमा फस्टाउन सकेका छैनन् । विदेशी लगानी आकर्षित गर्न पहिलो सर्त आन्तरिक लगानीको वातावरण चाहिन्छ । लगानीकर्ताले श्रम, विद्युत्, पूर्वाधार अथवा उद्योगधन्दा बन्द गर्दा निकास निकाल्ने विषय पनि हेर्छन् । यस विषयमा हाम्रा नीतिगत कमजोरी धेरै छन् । त्यसकारण उद्योगमैत्री मुलुकका रूपमा अगाडि बढाउन सशक्त अवाज उठाउँदै नीतिगत लबिइङ नै मुख्य एजेन्डा हो । जिल्लानगरका उद्योगी व्यवसायी साथीहरूका पनि धेरै मुद्दा छन् । कतिपय अवस्थामा महासंघले समेट्न सकेको छैन । ती मुद्दामा काम गर्न मेरो उम्मेदवारी हो । महासंघमा १० वर्ष काम गरें भन्नुभयो । वर्तमान उपाध्यक्ष पनि हुनुहुन्छ । यी काम यसअघि नै गर्न केले रोक्यो ? म महासंघमा पहिलो पटक कार्यसमिति सदस्यमा निर्विरोध निर्वाचित भएर आएँ । दोस्रो पटक निर्वाचन नै भयो । सबैभन्दा बढी मत ल्याएर विजयी भई कार्यसमिति सदस्य भएँ । कार्यसमितिको सदस्यका रूपमा काम गर्दा ठूलो भूमिका हुँदैन । हाल उपाध्यक्ष पदमा सर्वसम्मत भएर आएको हुँ । त्यसपछि रोजगारदाता परिषद्को सभापतिको हैसियतले काम गरिरहेको छु । यो पदमा रहेर निजी क्षेत्रका लागि मैले धेरै काम गरिसकेको छु । रोजगारदाता परिषद्को सभापति भएपछि मजदुर र रोजगारदाताको सम्बन्धमा धेरै सुधार भएको छ । श्रम ऐन आयो, सामाजिक सुरक्षा कोष कार्यान्वयन भयो । धेरै विवाद नभई श्रमिकको न्यूनतम ज्याला निर्धारण भयो । प्रादेशिक संरचनाअनुसार महासंघका ७ वटै प्रदेशका कार्यालयमा पूर्वाधार विकास गर्नेदेखि अन्तर्राष्ट्रिय श्रम संगठन (आईएलओ) सँग मिलेर धेरै कार्यक्रम गरेको छु । जिल्लानगर उद्योग वाणिज्य संघका साथीहरूलाई सीप विकास, अवलोकनलगायत धेरै कुरामा काम गरेको छु । कोभिड१९ पछिको परिस्थितिमा नेपाल सरकारले लकडाउनमा पनि शतप्रतिशत नै तलब दिने सर्कुलर गरेको थियो । त्यति हुँदाहुँदै ट्रेड युनियनका प्रतिनिधिहरूसँग कुरा गरेर लकडाउन अवधिको ५० प्रतिशत मात्रै तलब दिने सहमति गराएँ । मेरो पद र कार्यक्षेत्रअनुसारको भूमिका मैले पूरा गरेको छु ।अहिलेको अवस्थामा निजी क्षेत्रको ध्यान अर्थतन्त्र चलायमान बनाउन, भइरहेको रोजगारी टिकाउन, नयाँ रोजगारी कसरी सिर्जना गर्ने, आर्थिक पुनरुत्थानका काम अघि बढाउनेतिर हुनुपर्ने हैन र ? महासंघमा नयाँ कार्यसमिति आउनैपर्ने भएकाले चुनावलाई प्राथमिकता दिएको जस्तो देखिएको छ । निजी क्षेत्र अहिले निर्वाचनमा मात्रै लाग्यो, एजेन्डामा आवाज कम भयो भनेर चर्चा भइरहेको छ । तर, निजी क्षेत्रको विषयमा महासघका तर्फबाट लबिइङ भइराखेको छ । कतिपय काम पूरा नभएको हुन सक्छ । तर, विषयवस्तुमै केन्द्रित भएन भन्ने हैन । जहाँसम्म चुनावको कुरा छ, यो आगामी १३ गतेसम्मका लागि मात्रै हो । माघदेखि नै हामी कोभिड र चुनावकै हिसाबमा दौडिइराखेका छौं ।तर, तपाईंहरू गुटउपगुटको भेला गर्ने, संक्रमणको पर्वाह नगरी सभा गर्नमै व्यस्त हुनुभयो नि ? हो, यस्तो आलोचनाबारे म जानकार छु । यहाँले भनेजस्तो गुटउपगुट नहोस्, चुनावमा अस्वस्थ प्रतिस्पर्धा नहोस्, व्यावसायिकका एजेन्डा नहराऊन् भनेरै वरिष्ठ उपाध्यक्षलाई स्वतः अध्यक्ष बनाउने व्यवस्था गरेका हौं । यसो गर्दा वरिष्ठ उपाध्यक्ष, वर्तमान अध्यक्ष स्वतन्त्र हुन्छन्, गुटउपगुटमा लाग्दैनन् भन्ने चाहना थियो । तर महासंघको मर्मभन्दा फरक गतिविधि देखिएका छन् । वर्तमान अध्यक्ष, वरिष्ठ उपाध्यक्षले एउटा व्यक्तिलाई लिएर हिँडेको देखियो । तर म चुनावबाटै होस् या सर्वसम्मतले वरिष्ठ उपाध्यक्ष भएपछि विधानको मर्मअनुसारकै वातावरण बनाउनमा प्रतिबद्धता व्यक्त गर्दछु । तपाईंले नै भनिसक्नुभयो वर्तमान अध्यक्ष, हुनेवाला अध्यक्ष अर्को समूहमा छन् । धेरै पूर्वअध्यक्षहरू पनि तपाईंका साथमा छैनन् । यस्तो अवस्थामा तपाईंले निर्वाचनमा कसरी सफलता प्राप्त गर्नुहोला ? धेरै पूर्वअध्यक्षहरूले अर्को पक्षलाई समर्थन गरिरहेको कुरा म मान्न तयार छैन । म उहाँहरूसँग सम्पर्कमा छु । एकदुईबाहेक सबै पूर्वअध्यक्षको सहयोग र शुभेच्छा रहेको छ । निर्वाचनमा सबैभन्दा महत्त्वपूर्ण हुन् । जिल्लानगर उद्योग वाणिज्य संघ, एसोसिएट, वस्तुगत, द्विराष्ट्रिय संघका मतदाता साथीहरूको माग हेर्नुभयो भने वरिष्ठ उपाध्यक्षमा चन्द्र ढकालकै नाम आउँछ । मेरो प्यानलका दुई साथीहरू त निर्विरोध निर्वाचित भइसक्नुभएको छ । सञ्चारमाध्यमहरू हेर्नुस् जो निजी क्षेत्रकै प्रमुख स्टेक होल्डरहरू हुनुहुन्छ, उहाँहरूको समर्थन पनि मलाई नै छ । अहिलेसम्मको वातावरणअनुसार निर्विरोध नै निर्वाचित हुन्छु जस्तो लाग्छ । तथापि, यो कुरा १३ गते बेलुकासम्मका लागि मात्रै हो । शेखर गोल्छाजीको ठाउँमा म भइदिएको भए स्वतन्त्र भूमिका निर्वाह गर्थें । चुनावी माहोल हेर्दा किशोर र चन्द्रबीच भन्दा पनि शेखर र चन्द्रबीच निर्वाचन हुँदै छ जस्तो गरी प्रचार गरिएको छ । वास्तवमा शेखरजी प्रयोग हुनुभयो । मेरो प्रतिद्वन्द्वी समूहले शेखर गोल्छाको समूह भन्दै प्रचार गरिएको छ । तर पनि १३ गतेपछि मेरो अध्यक्ष शेखरजी नै हो । जुन पक्षबाट निर्वाचित भए पनि शेखरजीले गर्ने हरेक राम्रो काम निजी क्षेत्रको हो । मेरातर्फबाट कुनै गुटबन्दी हुनेछैन । तपाईंलाई विवादास्पद छविका पूर्वअध्यक्ष चण्डीराज ढकालको समर्थन छ । यसपालि महासंघको शुद्धीकरणमा तपाईं बाधक बन्नुभयो भन्ने आरोप छ नि ?यो आरोप उहाँहरूले लगाउन सुहाउँदैन । पहिलाको निर्वाचनमा हेर्नुस्, चण्डीजी सबैको सहयोगमा जितेर आउनुभएको हो । शेखर गोल्छा, भवानी राणा, पशुपति मुरारकालाई हेर्नुस् न । उहाँहरूलाई जिताउन चण्डीजीको भूमिका अहिलेको भन्दा निकै बढी थियो । चण्डीजीले मलाई समर्थन गर्नुभएको छ । तुलना नै गरेर हेर्नुहुन्छ भने ७७ जिल्लामा मेरो व्यावसायिक नेटवर्क छ । मलाई साथ सहयोग नभएको क्षेत्र नै छैन । तर उहाँहरूले उल्टै महासंघमा शुद्धीकरण र सुदृढीकरणको कुरा गर्नुभएको छ । यो कुरा सुन्दा मलाई असजिलो लागिरहेको छ । अध्यक्ष भवानी राणा, वरिष्ठ उपाध्यक्ष शेखर गोल्छा, उपाध्यक्ष किशोर प्रधान, म, उमेशलाल प्रधान ३ कार्यकालदेखि काम गरिरहेका छौं । हामीले अहिलेसम्म गलत मात्रै काम गरेका हौं त ? उहाँहरूलाई अहिलेसम्म काम गर्नलाई केले रोक्यो र शुद्धीकरणसुदृढीकरणको कुरा गर्दै हिँड्नुभएको ? महासंघको सुधारमा म बाधक भन्ने कुरा चुनावी फन्डा हो । १२१५ वर्षदेखि महासंघमा हामी सँगै रहेर काम गरिरहेका छौं । तर अहिले महासंघको शुद्धीकरण र सुदृढीकरण भन्ने नारालाई आमजनताले हास्यास्पद रूपमा लिइरहेका छन् ।तपाईंको आफ्नो धारणाचाहिँ के हो ? महासंघको छवि सुधार गर्नुपर्ने आवश्यकता छैन ? महासंघको जुन छवि थियो, त्यो सर्वसाधारणमा र सरकारसँग अवश्य पनि कम भएकै हो । यसमा हामी सबै भागीदार छौं । विगतमा महासंघ एउटै मात्र छाता संगठन थियो । पछि नेपाल उद्योग परिसंघ र नेपाल चेम्बर अफ कमर्स पनि आयो । उहाँहरूले पनि निजी क्षेत्रकै लागि काम गरिरहनुभएको छ । विभिन्न कारण महासंघप्रति हेर्ने दृष्टिकोण फरक परिरहेको छ । त्यसकारण म आइसकेपछि महासंघको नेतृत्वप्रतिको हेराइमा केही न केही परिवर्तन गर्नेछु । हाम्रो समूह समावेशी हुनुका साथै उद्योग व्यवसायको मर्म बुझेका व्यक्तिहरू हुनुहुन्छ । हामीले भौगोलिक र व्यावसायिक हिसाबले समावेशी समूह बनाएका छौं । सरकारले प्रदान गर्ने महत्त्वपूर्ण व्यावसायिक व्यक्ति (सीआईपी) सम्मान प्राप्त गरेका दुई जना छौं । यो समूहले महासंघको छवि सुधार्ने छ । धेरै क्षेत्रमा तपाईंको लगानी छ । आफ्नै व्यापार व्यवसायको सुरक्षातिर लाग्नुपर्ने भएकाले निजी क्षेत्रका मुद्दा प्रभावकारी ढंगले उठान गर्न सक्नुहुन्न भन्ने आरोप छ । कुनै व्यक्ति व्यवसायी हुँदैन अथवा उसको व्यवसाय नै छैन भने उसलाई त्यो ठाउँमा लगियो भने के हुन्छ भन्ने विचार गर्नुपर्छ । महासंघमा नेतृत्व गर्ने व्यक्तिले खुद्र्रा पसलदेखि सबै क्षेत्रका पीडा तथा समस्याबारे थाहा पाउनुपर्छ । ती समस्या सम्बन्धित निकाय, नियमनकारी निकाय वा नेपाल सरकारसामु प्रस्तुत गर्नुपर्छ । त्यो वास्तविक उद्योगी व्यवसायी नै नेतृत्वमा पुग्नुपर्छ । मानौं कुनै एउटा डाक्टरलाई घरको नक्सा कोर्न दियो भने के हुन्छ ? यसको मतलब वास्तविक व्यवसायीले नीतिगत लबिइङ गर्न सक्छ । सम्बन्धित ठाउँमा आफ्ना कुरा राख्न सक्छ । त्यतिबेला मात्रै निजी क्षेत्रको विकास हुन्छ, छवि सुधार हुन्छ । म आम मतदातालाई भन्न चाहन्छु महासंघमा नेतृत्व लिइसकेपछि म पुनः ससानो संस्थामा गएर नेतृत्व लिनेछैन । मेरो आफ्नै व्यवसायका लागि मात्रै हैन समग्र निजी क्षेत्रकै अभियानमा मात्र काम गर्नेछु । नेतृत्व लिइसकेपछि मेरा व्यक्तिगत र मेरा व्यावसायिक चाहनाअनुसारका काम हुने छैनन् । तपाईं त बैंकर पनि हुनुहुन्छ । उद्योग व्यवसायका लागि ठूलो समस्या बैंकको ब्याजदर हो । अब तपाईं ब्याजदर घटाउनेतर्फ लबिइङ गर्ने कि बढाउनेतर्फ ? महासंघले सबै एकल अंकको ब्याज लिने भनिरहेको छ । यो कुरामा हामीले नै लबिइङ गरिरहेका छौं । ब्याज बढी भएकै कारण उद्योग व्यवसाय फस्टाउन सकेन भन्ने कुरा मैले महसुस गरेको छु । म बैंकको एउटा प्रमोटर मात्रै हो । त्यसबाट आउने लाभांशभन्दा उद्योगलाई लिने ब्याजदर कम भयो भने बढी फाइदा हुन्छ । त्यसले मैले ब्याजदर बढाउनेमा प्राथमिकता दिइनँ । हाम्रा साथीहरूले चुनावी फन्डाका लागि यो विषय उठाएका हुन् । त्यसैले मेरो पहिलो प्राथमिकता ब्याजदर घट्नैपर्छ भन्ने हुन्छ । तथापि, बैंक पनि नेपाल उद्योग वाणिज्य महासंघअन्तर्गतकै सदस्य संस्था हुन् । उहाँहरू पनि डुब्नु हुँदैन भन्ने मेरो उद्देश्य अवश्य हुनेछ ।निर्वाचनमा सहमतिको सम्भावना कति छ ?सहमतिको सम्भावना अन्तिमसम्म रहन्छ नै । निर्विरोध हुन्छु भन्ने लागेको छ । हुन सकेन भने स्वस्थ हिसाबले प्रतिस्पर्धा गर्नेछु ।किशोर प्रधानले त तपाईं जुनियर हुनुहुन्छ, धैर्य गर्दा रामो हुन्छ, एक पटकलाई छाडिदिए हुने भन्ने प्रस्ताव राख्नुभएको छ नि ? उमेरमा धेरै हुँदैमा राम्रो काम गर्छ भन्ने कुरामा म विश्वास गर्दिनँ । अमेरिकाका राष्ट्रपति बाराक ओबामा, बिल क्लिन्टन र डोनाल्ड ट्रम्पलाई हेरौं न । कुन उमेरको व्यक्तिको कार्यकाल सफल भयो ? पूर्वअध्यक्षहरूले उम्मेदवारी फिर्ता लिनेलाई विशिष्ट सदस्य वा मानार्थ उपाध्यक्षको प्रस्ताव गरिसक्नुभएको रहेछ होइन ?मलाई जानकारी छैन । यो प्रस्ताव मान्य हुँदैन । मतदाता, जिल्लानगर उद्योग वाणिज्य सघ, वस्तुगत संघ, एसोसिएटलगायत सबै क्षेत्रका साथीको माग चन्द्र ढकाल नै भन्ने छ । यो हिसाबले पनि उहाँहरूले त्यो मलाई प्रस्ताव गर्नुहुन्छ जस्तो लाग्दैन । सहमति गरेर किशोर दाइलाई त्यो पदमा राखेर चुनाव नलडाउने हुन सक्छ । उहाँ मेरो आदरणीय हो । उहाँप्रति सम्मान छ । नयाँ युवा टिम लिएर निजी क्षेत्र हाँक्न भिजन लिएर हिँडेका छौं । उहाँले हामीलाई सहयोग गर्नुहुन्छ जस्तो लाग्छ ।"
'शुद्धीकरण गरी महासंघको छवि सुधार्नेछु,"महासंघको वरिष्ठ उपाध्यक्ष पदमा दोस्रो पटक उम्मेदवारी दर्ता गराउनुभएको छ । यस पटक तपाईंका चुनावी एजेन्डा केके छन् ? हाम्रो चुनावी एजेन्डा हालका वरिष्ठ उपाध्यक्ष शेखर गोल्छाजीको कार्यपत्र नै हो । उहाँ निर्वाचित भइसक्नुभएको छ, अब अध्यक्ष बन्दै हुनुहुन्छ । र, १० वर्षे रणनीति बनाउँदै हुनुहुन्छ । ऋणात्मक अवस्थामा जाने प्रक्षेपण गरिएको अर्थतन्त्रलाई दोहोरो अंकमा पुर्याउने उहाँको प्रयासलाई मैले निर्वाचित भएर कार्यान्वयन गर्ने हो । त्यो एजेन्डामार्फत अघि बढ्ने हो । कृषि क्षेत्र र महामारीका कारण प्रभावित पर्यटन क्षेत्रलाई कसरी अगाडि बढाउन सकिन्छ भन्नेमा उहाँ लागिरहनुभएको छ । अहिले कोरोनाको भ्याक्सिन बनेका समाचार आइरहेका छन् । भ्याक्सिन जब संसारभर आउँछ, त्यसले रोग प्रतिरक्षाको क्षमता बढाउँछ र अर्थतन्त्रका लागि बल पुर्याउन युवा र व्यवसायीलाई तयार बनाउँछ भन्ने उहाँको एजेन्डा छ । मेरो कार्यकाल तीन वर्षपछि सुरु हुन्छ । त्यतिबेला उहाँको कार्यकालमा बनाएको एजेन्डालाई हामीले अंगीकार गरेका हुन्छौं । सम्पूर्ण जिल्लानगर, वस्तुगत र एसोसिएट्सका साथीहरूबाट स्वीकृति गरेर उहाँले बनाएको १० वर्षे एजेन्डालाई आवश्यक संशोधन गर्ने योजना छ । उहाँकै पुस्ताले नेपालमा उद्योगहरूको स्थापना गरेको हो । त्यही पुस्ताले आज नेतृत्व गर्दै छ । १५१६ हजार युवालाई रोजगारी दिएर बसेको संस्थाका रूपमा उहाँ स्थापित हुनुहुन्छ । उद्योग व्यवसायलाई बढाउने र करदातालाई बढाएर देशको अर्थतन्त्रलाई मजबुत बनाउने काम खोज्नुभएको छ, त्यसमा उहाँलाई पूर्णरूपमा सहयोग गरेर सफलतापूर्वक अघि बढाउँछौं ।अघिल्लो पटक तपाई शेखर गोल्छासित चुनाव लड्नुभएको थियो । यस पटक उहाँलाई सफल बनाउने तपाईंको प्रमुख एजेन्डा देखिन्छ । कसरी यस्तो भयो ? चाहे राजनीति होस् वा व्यवसाय वा घर नै किन नहोस्, राम्रोलाई राम्रो भन्ने बानी गर्नुपर्छ । यसो गर्न सकिएन भने देशको समग्र विकास हुन सक्दैन । विपक्षीले राम्रो कुरा गर्यो भने पनि राम्रो भन्ने हिम्मत राख्नुपर्यो । अरूले भनेको सबै झूट र आफूले भनेको सबै साँचो भन्ने कमजोरी हामीमा छ । त्यो दृष्टिकोणले अर्थतन्त्रको विकास हुँदैन । अर्थतन्त्रको विकास गर्न राम्रोलाई राम्रो भन्न सिक्नुपर्यो, नराम्रोलाई सम्बोधन गर्न सक्नुपर्छ । हामी उद्योगी व्यवसायीहरू कुनै कुरा मनमा राखेर हिँड्दैनौं । उहाँसँग म चुनाव लडें र हारें । २८ वर्षदेखि महासंघलाई सहयोग गरेको छु । पशुपति मुरारकाको पालामा म उपाध्यक्ष थिएँ र भवानी राणाको पालामा एक वर्ष खाली हुँदा मलाई बोलाएर अगाडि लैजाने प्रतिबद्धता जनाउनुभयो । अध्यक्षसम्म पुर्याउँछु भन्ने प्रतिबद्धताका कारण मैले एक वर्षपछि त्यो कुर्सी सम्हालें । पशुपति मुरारकाको कार्यकाल चार वर्ष र यो कार्यकालमा शेखर गोल्छाजीले मलाई अध्ययन गर्नुभयो । उहाँले निष्ठावान् छ, यसको स्वार्थ छैन, यो समग्र नेपाली उद्योगी व्यवसायीको लागि अगाडि बढ्छ भन्ने ठानेर मलाई आफ्नो टिममा अगाडि बढाउन चाहनु भएको हो । उहाँले समग्र उद्योगी व्यवसायीको एजेन्डा समावेश गर्नुभएको छ । मंसिर १४ गतेदेखि त्यो एजेन्डा कार्यान्वयनका लागि हामी कार्यरत रहन्छौं । देशको अर्थतन्त्रलाई तीनदेखि ६ वर्षमा दोहोरो अंकको वृद्धिदरमा पुर्याउने हाम्रो लक्ष्य रहेको छ । तपाईले अघिल्लो पटक वरिष्ठ उपाध्यक्ष पदमा पराजय भोग्नुभयो । फेरि जिल्लानगरको उपाध्यक्षमा चुनाव जित्नुभयो । अहिले वरिष्ठ उपाध्यक्षमा लड्दै हुनुहुन्छ । महासंघमा त्यस्तो के छ, पटकपटक हारिरहे पनि चुनाव लड्नुपर्ने ?कुनै वर्ष तपाईं एउटा कक्षामा अनुत्तीर्ण हुनुभयो भने पढ्दै नपढ्ने त ? जुन कक्षामा म २८ वर्ष पढें, त्यसमा पूर्ण रूपमा उत्तीर्ण भएर मैले आफूलाई प्रमाणित गर्नुछ । मेरो लक्ष्य भनेको नेपाल उद्योग वाणिज्य महासंघको अध्यक्ष बन्नु हो । त्यो लक्ष्य पूरा गर्न म दोस्रो पटक पनि लडें । म एक विद्यार्थी हुँ, एकचोटि असफल भएपछि सफलताको लागि फेरि जाँच दिँदै छु । कोभिड१९ को महामारी छ । तपाईहरू गुटउपगुटमा लाग्ने, भेला गर्ने, सभा गर्ने काममा व्यस्त हुनुहुन्छ । अहिलेको अवस्थामा तपाईहरू पनि गम्भीर देखिनु भएन है ?केही व्यक्तिको स्वार्थका कारण राजनीतिक वातावरण सिर्जना भएको साथीहरूले महसुस गर्नुभएको छ । त्यस्तो अब नहोस् । नेपाल सरकारपछि सबैभन्दा ठूलो सञ्जाल भएको महासंघ हो । यो संस्थामा कुनै पनि गुट, उपगुट र राजनीति हुनु हुँदैन । अहिलेको अवस्थामा नेपाल उद्योग वाणिज्य महासंघको आम मानिसमा इमेज गिर्यो भन्ने सवाल छ । त्यसलाई कायम राख्न र इमेज बढाउन नै शुद्धीकरण र सुदृढीकरणको आवश्यकता भएको हो । विगतका केही कार्यकालमा महासंघले राम्रो काम गर्न सकेन भन्ने छ, त्यसलाई दूर गर्नका लागि हामीले यो एजेन्डा बोकेका हौं । हामीले यस्तो रोडम्याप तयार पार्छौं कि आउने तीन वर्षमा कुनै गुट र उपगुट हुँदैन । गुट र उपगुट भनेको पानीको थोपाजस्तो छ, चुनावको भोलिपल्टदेखि सबै एक भएर जान्छ । निर्वाचनको समयमा जहिल्यै मुद्दा बन्ने एउटा विषय हो निजी क्षेत्र अर्थात् महासंघको छवि सुधार गर्ने । सुधारका योजना केके छन् ?महासंघको छविको सवालमा हाम्रै संस्थाका संस्थापक सदस्यहरूले अर्को संस्था खडा गरेका छन् । महासंघले व्यवसायीको समस्या सम्बोधन गर्न सकेन भन्ने हेतुले साथीहरू हामीसँग विचलित भए । व्यक्तिवादी रूपमा महासंघ हाबी भयो । हामीले समयमै मुद्दालाई सम्बोधन गर्न सकेनौं । हामीमा केही कमीकमजोरी छन् भने त्यसलाई आत्मसात् गर्छौं र दूर गरेर महासंघलाई सशक्त, सबल र सक्षम बनाएर अघि बढ्छौं । यो संगठनसँग धेरै उद्योगी व्यवसायीले आशा राखेका छन् । रुष्ट भएका साथीहरूलाई हामीले आफ्नो घरमा फर्काउने प्रयास गर्छौं । कमन एजेन्डा बनाएर सरकारसँग बहस गर्छौं । चाहे त्यो नेपाल उद्योग परिसंघ (सीएनआई) होस् या नेपाल चेम्बर अफ कमर्स । खासमा अहिले निजी क्षेत्र अर्थतन्त्र कसरी चलायमान बनाउने, भइरहेको रोजगारी कसरी टिकाउने, नयाँ रोजगारीका अवसरहरू कसरी सिर्जना गर्ने ? आर्थिक पुनरुत्थानका काममा कसरी लाग्ने बेला हैन र ? कृषि क्षेत्रलाई व्यवसायीकरण गर्न हामीले सुझाव दिएपछि सरकारले बजेटमा भूमि बैंक र सम्झौता खेतीको अवधारणा ल्याएको हो । अब एकता बढाउँदै हामीले चक्लाबन्दी गराएर उद्योगी व्यवसायीलाई त्यसमा केन्द्रित गर्न सक्छौं । कृषिमा खर्बौंको आयात भइरहेको छ, त्यसलाई यहीँ उत्पादन र प्रयोग गरौं । यसो भयो भने चारदेखि पाँच लाख रोजगारी सिर्जना हुन्छ । चार महिनाभित्र त्यसको नतिजा लिन सकिन्छ । हामीले दीर्घकालीन र अल्पकालीन रणनीति बनाएका छौं । अहिले तत्काल अर्थतन्त्रलाई चलायमान बनाउन कृषि क्षेत्र र वन पैदावारलाई ध्यान दिनुपर्छ । कृषिमा तेल निकाल्नुपर्यो भने त्यसका उद्योग खुल्छन् । धान उत्पादन भयो भने धानका उद्योग खुल्छन् । कृषिमा हामीले चाँडै नतिजा दिन सक्छौं ।रोजगारी मात्रै होइन प्रशस्त आम्दानीको स्रोत हामीले निकाल्नुपर्नेछ । हामी यो मूल्य मान्यतालाई स्थापित गरेरै छाड्छौं । हामीसँग कुनै स्वार्थ छैन । हामी देशभरका उद्योगी व्यवसायीको हितका लागि काम गर्छौं । तपाईंको टिम अहिले पनि महासंघमै छ । कोभिड१९ को महामारीमा तपाईंहरूले के गर्नुभयो ? अहिले काम गर्नलाई केले छेक्यो ?अहिले हामी महासंघमा छौं तर नेतृत्व भवानी राणाले गरिरहनुभएको छ । हामीले कोभिडको बेलामा पनि प्रशस्त काम गरेका छौं । जिल्लाजिल्लाको सञ्जालमार्फत कोभिड अस्पताल निर्माणदेखि क्वारेन्टाइनको व्यवस्था गरेर नेपाल सरकारलाई सहयोग गरेका छौं । ठूलो रकम कोभिड कोषमा जम्मा गर्यौं । सेवा भावनाले कोभिड भएका व्यक्तिलाई मानवीय सहयोग गरेका छौं । सरकारलाई ठोस सुझाव पनि दिएका छौं । सरकारलाई निजी क्षेत्रसँग मिलेर काम गरौं भन्यौं तर उहाँहरूले त्यतिबेला दूरदर्शिता नदेखाएका कारण केही समस्या पर्यो । हामी अलिकति पछि परेको जस्तो देखियो । आर्थिक दौडमा हामी पछाडि पर्यौं । बजेटपछि मौद्रिक नीतिमार्फत पुनरुत्थान गर्ने कुरामा हामीले काम गर्यौं । जसमा शेखर गोल्छाजी आफैं संलग्न हुनुभयो । नीतिमार्फत हामीले रिफाइनान्सिङको कामलाई अगाडि ल्याउने कोसिस गर्यौं । हाम्रो चैत महिनामै निर्वाचन थियो । हामी सबै निर्वाचनमा जान तयार थियौं । अनायासै कोभिड आयो । निर्वाचनमा तयार भएकाहरू यो दौडमा दौडिन सकेनौं । तर हामीले आफ्नो जिल्ला नगर र महासंघको तर्फबाट सरकारलाई सहयोग गरेका छौं । तर सरकारले हामीलाई राम्रो प्याकेज दिन सकेको छैन । त्यसको लागि निर्वाचनपछि हाम्रो टिमले काम गर्छ । तपाई पदका लागि मात्रै दौडिइरहनुहुन्छ, तपाईंका उद्योग, व्यापार व्यवसाय केही पनि छैन भन्ने आरोप छ नि ? यो सरासर गलत हो । त्यो बेलादेखि म उद्योग चलाएर बसेको छु, जुन बेला मेरा प्रतिद्वन्द्वी साथी जन्मनु पनि भएको थिएन होला । मैले २०३५ सालदेखि उद्योग चलाएको हुँ । आज पनि मसँग पाँच वटा स्थापित उद्योग छन् । आज पनि तीनदेखि साढे चार सय व्यक्तिलाई रोजगारी दिएर बसेको छु । म सन्तुष्ट पनि छु । जसका कारण अगाडि बढिरहेको छु । पदको लोभ उहाँलाई छैन ? पदको लोभ सबैलाई छ । लोभ नहुने हो भने मानिस अगाडि बढ्दैन । पदको लोभ होइन, लक्ष्यको हो । मानिसको जीवनमा लक्ष्यको लोभ नहुने हो भने त्यो मानिस कहिल्यै अगाडि बढ्दैन । लक्ष्य प्राप्तिका लागि कर्मठ इमानदार भएर हौसला बुलन्द राख्नुपर्छ, त्यसले तपाईंलाई शिखरमा पुर्याउँछ । यसपालि सहमति हुने सम्भावना कत्तिको देख्नुहुन्छ ? एउटा हातले रोटी पाक्दैन । रोटी पकाउन दुवै हात बढ्नुपर्ने अवस्था छ । एउटा हात मैले बढाइसकेको छु । अर्को हात उहाँले बढाउनुपर्छ । अनि मात्रै रोटीको आकार आउँछ । हाम्रा अभिभावकहरूले प्रयास गर्दै हुनुहुन्छ । अन्तिम समयमा जे पनि हुन सक्छ । पूर्वअध्यक्षहरूले उम्मेदवारी फिर्ता लिनेलाई विशिष्ट सदस्य वा मानार्थ उपाध्यक्षको प्रस्ताव गरिसक्नुभएको रहेछ । यसमा छलफल हुँदै हो ? उहाँहरूले राखेको प्रस्ताव होइन यो । यो पत्रकारहरू आफैंले राखेको प्रस्ताव हो । तपाईंलाई बोलाएर रविभक्त श्रेष्ठले भनिसक्नुभएको छ भन्ने कुरा बाहिर आइसक्यो नि ? त्यो प्रस्तावका बारेमा मलाई भन्नुभएको छैन । मैले त्यो कुरा पत्रिकामा देखें । मैले सोध्दा उहाँले यस्तो कुरा मैले भनेको छैन भन्नुभएको छ । तपाईंले भनेजस्तो सबै जना बसेर सहमतिको सम्भावना हुन सक्छ । कस्ताकस्ता युद्ध त समझदारीमा समाप्त हुन्छ भने यो युद्ध पनि होइन । त्यसकारण नेतृत्वमा बस्ने मानिसले ंसंस्थाको मर्यादा उच्च बनाउने हेतुले गर्ने निर्णय सबैलाई सर्वमान्य हुनुपर्छ । संस्थाको मर्यादा उच्च बनाउने गरी हुने निर्णय म मान्न तयार छु भन्ने कुरा पूर्वअध्यक्षहरूलाई भनिसकें । एक जनाले मात्रै योगदान गरेर हुन्न । परिवर्तनका लागि महासंघका व्यवसायीहरू आतुर छन् । किशोर प्रधानलाई शेखर गोल्छापछि नेतृत्व दिलाउन उहाँहरू दृढ संकल्पमा हुनुहुन्छ । अन्त्यमा, आफ्नो प्रतिद्वन्द्वीलाई केही भन्न चाहनुहुन्छ ?उहाँ पनि एकदमै योग्य उम्मेदवार हुनुहुन्छ । हामी पक्ष र विपक्षमा कुरा गरे पनि उहाँ मेरो भाइजस्तो मान्छे हो । सधैं सम्पर्कमा बसेर हामीले धेरै काम पनि गर्यौं । म उहाँलाई अलिकति धैर्य राख्नुस्, छिटो हिँड्दा दुर्घटना हुने सम्भावना बढी हुन्छ भन्न चाहन्छु । यो कार्यकाल तपाईं सहयोगीको भूमिकामा बस्नुस् । अर्को कार्यकालमा तपाईंलाई नेतृत्वमा पुर्याउने प्रयास गरौंला ।"
अभिभावक फेरेर दोहोरो नागरिकता,बागलुङ (कास) एउटै व्यक्तिले दुई ठाउँबाट अभिभावक र नाम फेरेर नागरिकताको प्रमाणपत्र लिएको खुलेको छ । नागरिकता लिने पंकज सापकोटा र सिफारिस गर्ने जनप्रतिनिधिविरुद्ध उजुरी आएपछि छानबिन भइरहेको प्रमुख जिल्ला अधिकारी सुरेश न्यौपानेले बताए । सापकोटा बागलुङ नगरपालिका६ स्थित घरमा बुबा देवीप्रसाद र आमा कोपिलासँगै बस्छन् । देवीप्रसादका छोरा उल्लेख भएको नागरिकता लिइसकेका थिए । उनले वडा४ का गुरुदत्त र देउरूपाको छोराका रूपमा ईश्वर आचार्यको नामबाट २०७४ भदौ १९ मा दोहोरो नागरिकता लिएको उजुरी परेपछि छानबिन भइरहेको हो ।
'छोराको हिरासतमै हत्या भयो,"हिरासतमा शुक्रबार मृत भेटिएका बाबुलाल रैदासको घर पुग्दा उनका आफन्त छाती पिटेर रोइरहेका थिए । मोटरसाइकल पनि बल्लबल्ल छिर्ने कोलियाको पूर्वछेउमा फुसको घर छ । बाबुलालका बुबा ८५ वर्षीय पल्टु र आमा ७५ वर्षीया चन्द्रा रैदास कोलियाको सडकमा ओछ्याएको खटियामा बसेर रोइरहेका थिए । मृतकका चार दिदीबहिनी रोइकराइ गरिरहेका थिए । पत्रकारसहितको टोली त्यहाँ पुग्दा उनीहरू झन् भक्कानिए । बाबुको आँसु देखेर जोकोही स्तब्ध थिए ।हमार लौंडाका मारिन है, ऊ कसै मरी (मेरो छोरालाई मारेको हो, आफैं कसरी मर्छ ?) भक्कानिँदै उनले भने, मेरो छोरालाई मारेर मलाई झुक्याएर लास बुझाए । छोराको मृत्युबारे उनलाई जानकारी थिएन । बिहानै प्रहरी घर पुगेर छोरा लिन हिँड् भनेपछि उनी निकै खुसी थिए । प्रहरीले मोटरसाइकलमा राखेर जिल्ला प्रहरी कार्यालय पुर्यायो । तिम्रो छोरा छुट्दै छ भनेर छाप लगाउन लगाए तर त्यो कागज लास बुझ्नका लागि गराएका रहेछन्, उनको आरोप छ, यो उमेरको बूढोलाई कागजमा के लेखेको छ भनेर सुनाइएन । जालसाजी गरेर शव बुझाए । मलाई झुक्काइयो ।मृतककी बहिनी वाग्मतीले दाइलाई करेन्ट लगाएर मारेको आरोप लगाइन् । हामीलाई बुझाइएको दाइको शवको खुट्टामा करेन्ट लगाइएको नीलडाम थियो, उनले भनिन् ।"
प्रदूषणको पिरलो,"कचौराजस्तो काठमाडौंमा वायु प्रदूषण सदावहार समस्या हो । जाडो याम त झन् प्रदूषणको मात्रा अरू बेलाभन्दा चौगुना हुन्छ । यस्तो मौसममा अरू विभिन्न खाले संक्रमणको डर त त्यसै छँदै छ, कोभिड१९ पनि थप फैलिन सक्छ । अन्तर्राष्ट्रिय अध्ययनले भन्छ कोरोना भाइरसबाट मृत्यु भएकामध्ये १५ प्रतिशतको मुख्य कारण वायु प्रदूषण हो । तसर्थ, यो समस्यालाई प्रकृति, पर्यावरण र वायुमण्डलको शुद्धता तथा स्वच्छताको विषयका रूपमा मात्र होइन, मानव स्वास्थ्यकै लागि महत्त्वपूर्ण प्रश्नका रूपमा लिइनुपर्छ । प्रदूषणबाट जोगिन आम नागरिकहरूले आफ्नातर्फबाट विशेष सावधानी अपनाउनुपर्छ नै, समस्याको दीर्घकालीन समाधानका लागि सरकार स्वयंले अग्रसक्रियता देखाउनुपर्छ ।यसबेला न पानी पर्छ, न हावा चल्छ । यही कारण, काठमाडौं खाल्डोको तल्लो भागमा धूलोका कण टम्मै तैरिएको हुन्छ । तिनै मसिना कणमा हानिकारक रसायनहरू टाँसिएर बसेका हुन्छन् । विज्ञहरू भन्छन्, यस्तो बेला बाहिरबाट घरभित्र जाने व्यक्तिले धूलोका मसिना कणसँगै भाइरस पनि लैजाने सम्भावना बढी हुन्छ, जसले श्वासप्रश्वास, छाती रोग र अन्य दीर्घरोगीलाई आक्रमण गर्ने खतरा हुन्छ । महामारीका बिरामीका कारण अस्पतालहरूको अवस्था सामान्य नभएको यस्तो बेला जनस्तरबाटै विशेष सतर्कता अपनाएर जोगिन आवश्यक छ । यो चिसो मौसम, त्यसमा पनि खासगरी मंसिर दोस्रो सातादेखि माघ तेस्रो सातासम्म बिहान ८ देखि १० बजेसम्ममा घरबाहिर निस्कँदा हरकोही बढी सचेत हुनुपर्छ, किनभने वायु प्रदूषण यही समयमा बढी हुन्छ ।सास फेर्दा भित्रिएको प्रदूषणले फोक्सोको क्षमतामा प्रभाव पार्ने भएकाले जुनसुकै भाइरसले आक्रमण गर्न सक्छ । कोभिड१९ श्वासप्रश्वाससँग जोडिएको रोग भएको र वायु प्रदूषणले पनि फोक्सोमा प्रभाव पार्ने भएकाले यो याममा विशेष सावधानी अपनाउनुपर्छ । वायु प्रदूषण बढी भएका स्थानमा बस्नेहरूमा कोभिड१९ संक्रमण बढी हुने त अध्ययनबाटै पुष्टि भएको छ । मेडिकल जर्नल लेनसेट को एक रिपोर्टअनुसार वायु प्रदूषणको स्तर वृद्धि हुनाले कोभिड१९ संक्रमितको संख्या १३ प्रतिशतसम्म बढ्न सक्छ । त्यसैले प्रदूषण र कोरोना भाइरसको दोहोरो आक्रमणमा जोगिन सम्बन्धित सबै सचेत हुन जरुरी छ । प्रदूषणले शरीरको रोग प्रतिरोधक क्षमतालाई कमजोर पारिदिने तथ्यप्रति सबैले यथोचित ध्यान दिनुपर्छ ।स्टेट अफ ग्लोबल एयर२०२० का अनुसार नेपालमा वायु प्रदूषणका कारण बर्सेनि ४२ हजार १ सय जनाको मृत्यु हुने गरेको छ । विश्व स्वास्थ्य संगठनका अनुसार सन् २०१८ मा नेपालमा यही कारण करिब ३७ हजारको मृत्यु भएको थियो । तसर्थ, कोभिड१९ समस्याका कारण मात्र होइन, जनस्वास्थ्यको दीर्घकालीन हिसाबले पनि काठमाडौंमा वायु प्रदूषण न्यूनीकरण गर्न सरकारले अविलम्ब सार्थक कदम चाल्नुपर्छ । यसका लागि प्रदूषणका स्रोतहरू थुन्ने प्रयास गर्नुपर्छ । सानाठूला १२ लाख सवारी साधन गुड्ने उपत्यकामा वायु प्रदूषणका मुख्य स्रोत यिनै यातायातका साधन हुन् । सडकको धूलोसमेत अर्को स्रोत हो । फोहोर र कृषिजन्य अवशेष बाल्दाको धूवाँ, इँटाभट्टा, घरभित्र दाउरा र गुइँठाबाट निस्किने धूवाँ पनि यसका स्रोत हुन् । यसमाथि काठमाडौं खाल्डोभित्र अन्यत्रबाट पस्ने प्रदूषण त छँदै छ ।सरकारले प्रदूषण न्यूनीकरणका लागि योजनै नबनाएको होइन । मन्त्रिपरिषद्ले गत फागुन १२ गते काठमाडौं उपत्यकाका लागि वायु गुणस्तर व्यवस्थापन कार्ययोजना२०७६ ल्याएको थियो । उदेकलाग्दो के छ भने नौ महिना बितिसक्दा पनि यो योजना कागजमै सीमित छ । कार्ययोजनामा उपत्यका भित्रिने सवारी साधनमा युरो४ मापदण्ड लागू गर्नेदेखि प्रदूषणसम्बन्धी मापदण्ड लागू गरी पास हुने सवारी साधनलाई हरियो स्टिकर दिइनेसम्मका कार्यक्रम छन् । तर, जस्तोसुकै सवारी साधनले पनि पैसा खर्च गरेर हरियो स्टिकर टाँस्न पाउने अवस्था छ । काठमाडौंभरि चल्ने सवारी साधनको प्रदूषण जाँच गर्न एक वर्षभित्र कम्तीमा दुइटा प्रदूषण मापन केन्द्र स्थापना गरिने भनिएको छ । तर स्थिति कस्तो छ भने, कार्ययोजना कार्यान्वयनका लागि सरोकारवाला मन्त्रालयहरूबीच समन्वय गर्न बनाइएको वन तथा वातावरणमन्त्री रहेको समितिकै पनि बैठक बस्न सकेको छैन । यसको अर्थ हो, सरकारको प्राथमिकतामा स्वच्छ पर्यावरण र मानव स्वास्थ्य परेकै छैन ।कतिसम्म भने, कार्ययोजनामा विद्युतीय तथा स्वच्छ सवारी साधन प्रवर्द्धनमा जोड दिने उल्लेख छ । विद्युतीय सवारी साधनको आयातमा पूर्ण भन्सार छुटको व्यवस्था गरिने भनिएको छ । तर, यसको उल्टो चालु आर्थिक वर्षको बजेट ल्याउँदा सरकारले बिजुली गाडीमा कर थोपर्यो । यसबाट सरकारको भनाइ र गराइमा तादात्म्य देखिएन, विभिन्न सरकारी निकायबीच समन्वय भएको पनि पाइएन । यस्तै, काठमाडौं उपत्यका नगरपालिका फोरमले उपत्यकाको प्रदूषण नियन्त्रण गर्न २०७५ कात्तिक १३ गते पारित गरेको ९ बुँदे प्रतिबद्धताको चाल पनि उस्तै छ । यसको मतलब, प्रदूषण घटाउन कोही गम्भीर छैनन् भन्ने हो । सहर पर्यावरणीय र स्वास्थ्यका हिसाबले बस्नलायक बनाउने दायित्व सबै तहका सरकार तथा सम्बन्धित निकायहरूको हो । नागरिकको करले चल्ने सरकार उनीहरूको स्वास्थ्यप्रति पनि उत्तिकै संवेदनशील देखिनुपर्छ । सम्बन्धित सबै निकायको उचित समन्वयमा प्रदूषण घटाउने योजनाहरूको अविलम्ब कार्यान्वयन गरिनुपर्छ ।"
परिवर्तनहरू उल्टँदै,"अचेल राजतन्त्र पुनःस्थापनाका आवाजहरू उठिरहेका छन् । हिन्दु राज्य कायम गरिनुपर्ने आवाज उठ्न थालेको छ । यो परिस्थिति निम्त्याउने यिनै राजनीतिक दल हुन्, जसले राजतन्त्र समाप्तिसँगै देश परिवर्तनका नारा लगाउँदै हजारौं जनताको रगतको बलि दिए । हजारौं नेपालीका घरबार बिगारेर सत्तामा आसीन हुन पुगेका राजनेताहरूप्रति जनता वाक्कदिक्क भएका छन् । संघीय लोकतान्त्रिक गणतन्त्रका लागि गरिएको लडाइँ, आज जनताले खेर गएको महसुस गर्दै छन् । कोरोना महामारीमा जनता भोकले मरिरहेका छन् । सरकार भने सत्ता बचाउने खेलमा मात्र लागिरहेको छ । सडकमा राजतन्त्रका नारा किन लाग्दै छन् भन्ने ख्याल सरकारले गरेको छ कि छैन ? सबैले गणतन्त्रलाई स्वीकार गरिसकेको बेला फेरि उही तानाशाही राजतन्त्र किन खोजिँदै छ ? यसको कारण के हो भन्नेप्रति सरकार बेलैमा गम्भीर हुनुपर्छ । देश संघीयतामा गएपछि जनताका लागि के काम भयो ? जनताले सुशासनको अनुभूति गरे त ? देशका विभिन्न स्थानमा राजतन्त्रका नारा लागिरहँदा पनि सत्तासीन र प्रमुख प्रतिपक्ष दल किन मौन छ ? बलिदानबाट प्राप्त संघीय लोकतान्त्रिक गणतन्त्र भाँड्ने आवाज उठिरहँदा सरकार र प्रमुख प्रतिपक्षी दल चुपचाप बस्नु भनेको दुवै असफल हुनु हो । स्पेनमा दुईपटक गणतन्त्र स्थापना भयो, तर चल्न सकेन । ब्रिटेनमा सन् १६६० मा राजतन्त्र पुनःस्थापना भयो । यस्ता उदाहरणहरू अरू पनि थुप्रै छन् । के गणतन्त्रबाट जनता विरक्त भैसकेका हुन् ? गणतन्त्रको मर्म के जनताले अझै बुझेका छैनन् ? संघीयता नेपालमा चल्दैन भन्नेहरू सरकारको कमीकमजोरीको फाइदा उठाउन चलबलाउँदै छन् । सरकार बेलैमा सचेत हुनुपर्छ । नवीनकुमार देवकोटा, पञ्चदेवल२, अछाम"
महामारीले उत्पन्न मनोवैज्ञानिक त्रास,"सुरुका दिनमा नेपालमा कोरोना संक्रमण शून्यप्रायः थियो । यतिबेला बंगलादेश र पाकिस्तानमा स्थिति सामान्य बन्दै गएको छ भने भारतको मृत्युदरमा कमी आएको छ । भारतको तुलनामा नेपालमा मृत्युदर बढिरहँदा हाम्रो स्वास्थ्य मन्त्रालय रोग न्यूनीकरणमा अक्षम देखिन्छ । कोरोना कहरले अन्य रोग, समस्याको औषधोपचारमा परिरहेको नकारात्मक प्रभाव भनेर साध्यै छैन । दुर्घटना, जटिल प्रकारका रोगले ग्रसित व्यक्तिलाई पीसीआर परीक्षण अनिवार्य गराइँदा रिपोर्ट कुर्दाकुर्दै पीडितको ज्यान जाने गरेको गुनासो सुन्न थालिएको छ । कोरोनाका कारण अन्य समस्या छायामा पर्दै जानुलाई सरकारको कमजोरी नभनिरहन सकिँंदैन । कोरोना संक्रमणभन्दा त्यसले बढाएको सन्त्रास अत्यधिक रहेको अनुभूत हुन थालेको छ । कोरोनाको नाम सुन्दै आत्तिने, परीक्षण गराउँदा पोजिटिभ देखिएपछि होसहवास उड्ने, साधारण रुघाखोकी लाग्दा कोरोना सम्झेर भयभीत हुनेहरूको संख्या बढिरहेको छ । कोभिड पोजिटिभ देखिनेबित्तिकै हृदयाघात र मृत्युसमेत हुने दुःखदायी खबर बाहिर आउन थालेका छन् । टीभी, युट्युबहरूमा पटकपटक मृतकको लास सेनाले व्यवस्थापन गरेको त्रासदीपूर्ण दृश्य देखाएर जनता तर्साउने, पीडित परिवारको घाउमा नुनचुक दल्ने काम गर्नु ठीक हो र ? समाजमा खैलाबैला, कोलाहल, सन्त्रास बढ्दा सरकार मुकदर्शक बनिरहने कि अवाञ्छित प्रचारप्रसार नियन्त्रण गरी जनतालाई संयमित भएर कोरोनाको प्रतिकार गर्न सिकाउने ? जिम्मेवार निकाय, व्यक्ति सबैले सर्वसाधारणको मानसिक त्रास न्यून गर्नेतर्फ लाग्नु अपरिहार्य देखिन्छ । भुवनेश्वर शर्मा, चन्द्रागिरि२, काठमाडौंसबै दलको कलह नेकपाको जस्तैनेपालका सबै राजनीतिक दल यतिबेला आन्तरिक कलहमै रुमलिरहेका छन् । सत्तारूढ र प्रमुख प्रतिपक्षी दलले क्रमशः जनहित र सरकारको काम कारबाहीप्रति प्रश्न उठाउनुपर्ने हो । तर, दुर्भाग्य यी दुई दल झन् ठूलो दलदलमा भासिएका छन् । सरकार हाँकिरहेको नेकपा एउटै हो कि दुइटा भनेर खुट्याउनुपर्ने भएको छ । भनाभनमा मात्रै सीमित विवादले अब दस्तावेजकै आकार ग्रहण गरिसक्यो । दलहरू टुटफुटको शृंखला राणापञ्चायतदेखिकै निरन्तरता हो । यो शृंखलाले आजसम्म आइपुग्दा अझै फस्टाउने मौका पएको छ । नेपाल र नेपालीले अध्यधिक आशा र अपेक्षा गरेको दुईतिहाइको सरकार यतिबेला ठूलो भुमरीमा फसेको छ । आफ्नै पार्टीको आन्तरिक कलहकै कारण । अध्यक्षद्वय केपी शर्मा ओली र पुष्पकमल दाहाल युवायुवतीले प्रेमपत्र साटासाट गरेझैं युद्धपत्र साटासाट गरिरहेका छन् । दाहालले दर्ज गरेको राजनीतिक प्रतिवेदनमाथि छलफल गर्न प्रधानमन्त्री ओली सहमत छैनन् । उक्त दस्तावेज सचिवालयमा छलफल हुनुपर्ने पक्षमा दाहाल र माधव नेपाल समूह अडिग छ । यही रस्साकस्सीका कारण यतिबेला नेकपा फुट नजिक पुगेको छ ।यता मुलुककै सबैभन्दा जेठो र प्रजातान्त्रिक दल तथा प्रमुख प्रतिपक्षी नेपाली कांग्रेस पनि घरझगडाबाट ग्रस्त छ । कम्युनिस्टको जस्तै यो पार्टी पनि टुट्दै फुट्दै आएको छ । बीपी कोइरालादेखि अहिलेका सभापति शेरबहादुर देउवासम्म आइपुग्दा कांग्रेस किचलोमुक्त हुन सकेको छैन । आसन्न चौधौं महाधिवेशनको संघारमा नेताहरूबीच देखिएको अविश्वास र शक्तिकेन्द्रित लालसाले विवादलाई झन् मलजल गरिरहेको छ । संघीय संरचनाअनुसार पार्टीको पूर्ण कमिटी निर्माण हुन सकेको छैन । हालै गठन भएको जसपामा पनि नेताहरूको समायोजन हुन सकेको छैन । संघीय समाजबादी फोरम र राष्ट्रिय जनता पार्टी एक भएर बनेको यो पार्टी यतिबेला मुलुकको तेस्रो राजनीतिक शक्ति हो । तथापि एकीकरणको छ महिनासम्म पनि यसले कार्यसमिति गठन गर्न सकेको छैन । जोडिने र फाटिनेमा अझै अग्रभागमा आउने दल हो राष्ट्रिय प्रजातन्त्र पार्टी । पूर्वपञ्चहरूको गठजोडमा २०४७ सालमा बनेको यो दलको टुटफुटको शृङ्खलाले पनि कम्ता रोचक छैन । कहिले नेतृत्वको बारेमा त कहिले चिह्न र झन्डाबारे विवाद आइरहन्छ । यसैगरी भूमिगत अवस्थामा रहेको नेत्रविक्रम चन्दको पार्टीमा पनि विवाद चर्कै छ । चन्दले पार्टी प्रवक्ता खड्गबहादुर विश्वकर्मालाई अनुशासनको कारबाही गरेदेखि यस पार्टीमा टकराव देखिएको हो । साझा र विवेकशीलले पनि छोटो समयमै टुटफुटको धेरै एपिसोड पार गरिसक्यो । अहिले पुनः एकीकरणको अन्तिम चरणमा उभिएका छन् । सुजन देवकोटा, पालुङटार४, गोरखािििनेकपाभित्रको चरम अन्तर्कलहले देशका विविध क्षेत्रमा असर पुर्याइरहेको छ । समृद्धिका लागि अगाडि बढ्नुपर्ने मुलुक कुहिराको कागझैं अलमलमा परेको छ । गुटबन्दी र भागबन्डामा पारंगत नेताहरूलाई यो विषयमा कुनै चिन्ता भएजस्तो लाग्दैन । केपी ओली प्रधानभन्त्री भएर सिंहदरबार छिरेपछि उनले ढुक्कसँग काम गर्न पाएनन् । काम बिगारे उनैले अपजस बोक्थे राम्रो काम भए दाहाल, नेपाल, झलनाथ खनाल र वामदेव गौतमहरूले पनि जस त पाउँथे । जहिल्यै मन्त्रिमण्डलमा छोरीबुहारी र भाइभतिजाका लागि भाग किन खोजेको ? प्रधानमन्त्री ओलीलाई सरकार सञ्चालनको पूरै जिम्मा नदिनुका कारण दाहालनेपालहरूले गुट जोगाएर भोलि फेरि सत्तामा हालीमुहाली गर्न पाइयोस् भन्ने हो । पटकपटक मौका पाएर पनि आफ्नो काम देखाउन नसक्नेहरूले प्रधानमन्त्री ओलीलाई पनि असफल बनाउन लाग्नुमा सत्ताको लोभबाहेक अरू केही हुँदै होइन । दाहालनेपालहरू पटकपटक मौका पाएर पनि असफल भएकै पात्र हुन् । यिनले आँट गर्न सक्नुपर्यो कि अब नेतृत्व दूरदृष्टि र गतिशीलता भएको युवाले गरोस् । नत्र यिनले प्रधानमन्त्री ओलीमाथि अहिले गरेको प्रहार कुनै अर्थमा पनि जायज छैन । विवेकपूर्ण ढंगले नेतृत्वमा पुग्नका लागि महाधिवेशनसम्म र सिंहदरबार छिर्नका लागि अर्को चुनाव पर्खन नसक्नु भनेको चरम पदलोलुपताबाहेक केही पनि होइन । समग्रमा भन्दा नेकपा जोगाउन र देशलाई अगाडि बढाउन बूढो नेतृत्व असफलसिद्ध भएकै हो । अब बिस्तारबिस्तार ओली, दाहाल, नेपाल, खनाललगायत सबै पूर्वयुवाले वर्तमान युवाहरूलाई दल र सरकारको लगाम जिम्मा लगाएर आराम गर्नुजस्तो बुद्धिमानी अरू केही हुने छैन । यो कार्य गर्न पार्टी हाँक्नेहरूले ढिलो गर्नु हुन्न । कृष्ण कुम्पुरे, आदमटार, धादिङ"
शौक्षिक सत्रको अवसान,"करिब दुई महिनाअघि बाहिरबाट आएका विद्यार्थी र कार्यरत शिक्षकहरूको पीसीआर परीक्षण गराई पठनपाठन सुरु गरेको हुम्लास्थित महाबौद्ध माध्यमिक विद्यालयका ३२ जना बालबालिकामा कोरोना पुष्टि भएपछि पठनपाठन रोकिने खबरले, विद्यालय सञ्चालन गर्न सक्ने अख्तियारी पाएका अन्य स्थानीय तहलाई सोच्न बाध्य बनाएको हुनुपर्छ । सार्वजनिक विद्यालयका शिक्षकहरू संघीय र स्थानीय दोहोरो निर्देशनले गर्दा दोधारे अवस्थामा छन् । विद्यार्थीहरूको सिकाइ उपलब्धि थपिनुको साटो, प्राप्त उपलब्धि पनि गुम्ने खतरा बढ्दो छ । निजी विद्यालयहरूले दोस्रो त्रैमासिक परीक्षा सञ्चालन गर्नुको साथै निरन्तर अनलाइन कक्षा चलाइरहेका छन् । अनलाइन कक्षाबाट निरन्तर पढाइ भए पनि, अनलाइन गेमको लत र असुरक्षित वेभसाइटमा पहुँचको खतरा पनि त्यत्तिकै छ । सरकारी र गैरसरकारी शैक्षिक निकायहरूको तत्परतामा हालसम्म रेडियो र टीभी कक्षाहरू सञ्चालन भइरहे पनि उचित मार्गनिर्देशनको अभावमा धेरै अभिभावक र विद्यार्थी त्यसबारे अनभिज्ञ छन् । विद्यार्थी र अभिभावकहरूलाई ठाउँअनुसार केकस्ता वैकल्पिक शिक्षण सामग्री उपलब्ध छन् ? त्यसको जानकारी स्थानीय निकायका शिक्षा अधिकारीहरूले तुरुन्त गराउनुपर्छ । सकभर फोटोकपीसमेत उपलब्ध गराउन कन्जुस्याइँ गर्नु हुन्न । आआफ्नो सेवा क्षेत्रमा रहेका विद्यार्थीलाई सहजीकरण गर्न, गरेनगरेको जानकारी लिन, शिक्षकहरूलाई घरदैलो अभियानमा लगाई अझै यस शैक्षिक सत्रलाई अवसान हुनबाट बचाउन सकिन्छ । महेन्द्रसिंह बम, टीकापुर१, कैलाली"
आन्तरिक राजनीतिमा छिमेकी चासो,"गत साता बुधबारका लागि तय गरिएको सचिवालय र मन्त्रिपरिषद्को बैठकको समय जुधाएपछि नेकपा वार कि पार को अवस्थामा पुगेको थियो । सामाजिक सञ्जालमा देखिएको एउटा टिप्पणीका कारण म केही बेर भ्रममा परें । कसैले ट्वीट गरेथ्यो, नेकपा सचिवालयमा दुई महिला सदस्य थपिए । अब नयाँ समीकरण बन्ने भो । घटनामा अपडेट हुन ढिलो भएकामा विस्मात मान्दै थिएँ । कोको महिलाहरू थपिएछन् भनेर अनुमान गर्दै अनलाइनहरू खोल्न थालें, केही पत्तो लागेन । आफैं झल्याँस्स भएँ, हाँसो पनि उठ्यो । त्यो त व्यंग्यात्मक नागरिक प्रतिक्रिया पो रहेछ, नेकपाको घरझगडा मिलाउन महामहिम राजदूत र राष्ट्रपतिको सक्रियता देखेर । अघिल्लो राति अबेरसम्म प्रधानमन्त्रीसँग चिनियाँ राजदूत हाउ यान्छीको बालुवाटारमा र राष्ट्रपति विद्यादेवी भण्डारीको शीतलनिवासमा भएको भेटघाट निकै चर्चित थियो । मन्त्रिपरिषद्को बैठक एक घण्टा पछि सर्यो, सचिवालय बैठकमा प्रधानमन्त्रीले आफूमाथि लगाइएका आरोपको प्रतिवाद तयार गर्न दस दिन लाग्ने भनेपछि १३ गते मात्र अर्को बैठक बस्ने भएछ ।सचिवालय बैठकको यो दसदिने विरामलाई सञ्चार माध्यमहरूले इन्टरभल को संज्ञा दिएका छन् । म स्कुल पढ्दा मध्याह्नको विरामलाई हाफटाइम भनिन्थ्यो । घरनजिक भएकाहरू खजा खान जान्थे । घरबाट पैसा ल्याउनेले बिस्कुट, भुटेको चना, भटमास आदि किनेर खान्थे । पैसा नभएकाहरू खेल्नमा रमाउँथे । सिनेमा हेर्न जाँदा इन्टरभल हुन्थ्यो, बाहिरको उज्यालो एक्कासि हलमा छिर्दा आँखा तिरमिर्याउँथे । हातहातमा बेच्न ल्याइएका हल्का खाजामा मानिसहरू झुम्मिन्थे । खल्तीमा पैसा हुने र नहुनेबीच वर्गीय विभेद त्यहाँ पनि निहित थियो । तर कसैमा ईर्ष्याभाव थिएन, त्यसले आपसमा कुनै तनाव र द्वन्द्व ल्याउँदैनथ्यो । इन्टरभलपछि विद्यार्थी आआफ्ना कक्षा र सिनेमादर्शक आआफ्ना सिटमा फर्किन्थे ।के यो इन्टरभल पछि नेकपा पुरानै स्थितिमा फर्किन्छ ? त्यति सजिलो अनुमान गर्न सकिन्न । स्कुल वा सिनेमा हलको मध्याह्न विरामजस्तो होइन यो । एकअर्को पक्षले थप तयारीका लागि लिएको म्याद हो । एउटै कम्युनिस्ट पार्टीको झन्डामुनि भने पनि त्यहाँ तीव्र वर्गसंघर्ष छ सत्ताधारी र सत्ता सीमान्तकृतहरूको । अँध्यारो कोठाभित्र केही पाक्तै गरेको भए बेग्लै, अन्यथा अहिलेसम्म मिलनविन्दुको ठोस सम्भावना देखिन्न । नेतृत्वको दोस्रो पंक्तिमा रहेका केही नेताहरू बीचबचाउको बाटो खोज्दै छन् । एकताको हचुवा उपाय र औपचारिकता मात्र होइन, पार्टी प्रयोजनकै औचित्य पुनःस्थापित गर्नुपर्ने अवस्थामा पुगेको छ नेकपा यतिखेर ।राजनीतिमा एउटै पार्टी वा पार्टीहरूबीच झगडा, द्वन्द्व, फुट र विभाजन नयाँ कुरा होइन । प्रायः देशहरूमा यो समस्या देखिन्छ । चीनमै पनि ५०, ६० को दशकमा यो द्वन्द्व निकै तीव्र थियो । सँगै क्रान्तिमा हिँडेका शीर्ष नेताहरू माओ, ल्यु, देङबीचको झगडा इतिहासप्रसिद्ध छ । त्यसमा लाखौं नेताकार्यकर्ता पजनीमा परे, कैयौंको ज्यान गयो, कैयौं श्रमशिविरमा बन्दी बनाइए । भारतमा स्वतन्त्रतासँगै प्रधानमन्त्री नेहरू र गृहमन्त्री पटेलबीच बोलचालसमेत बन्द भएको अवस्था थियो । अमेरिकामा पनि ट्रम्पको उम्मेदवारीदेखि मतदानसम्म रिपब्लिकन पार्टीका कैयौं हस्तीले खुलेरै असहमति जनाएका थिए । पार्टीमा नीतिगत र व्यक्तिगत टक्कर नयाँ होइनन्, प्रायः भइरहने कुरा हुन् । मुख्य कुरा, त्यसले मुलुकको राजनीति र प्रशासन कति प्रभावित हुन्छ भन्ने हो । जिम्मेवार नेताहरू त्यसप्रति कति संवेदनशील हुन्छन् भन्ने हो । र, पार्टी आफैंले त्यसको निकास कसरी खोज्छ भन्ने हो ।तर हाम्रोजस्तो देशमा, खासगरी सत्तारूढ पार्टीभित्रको झगडा र द्वन्द्वको मोल निकै चर्को हुन सक्छ । विगतमा कांग्रेसको झगडाले यो साबित गरिसकेको छ । नेकपा शासनको तीन वर्षमा दुई वर्ष पूरै प्रचण्डओली झगडामा बित्यो भन्दा फरक पर्दैन । अन्ततः यो झगडा मिलाउन संवैधानिक भाषामा दलीय भूमिकाभन्दा माथिको संस्था मानिएको, राष्ट्रपति र छिमेकी देश चीनकी राजदूतसमेत लाग्नुपर्ने अवस्था आइपुगेको छ । देशभित्रको राजनीति र हिजोको पार्टी पृष्ठभूमिका कारण राष्ट्रपतिको चासो त्यति असामान्य नहुन सक्छ । राष्ट्रपतिको पदमा पुग्नेबित्तिकै व्यक्ति पार्टीनिरपेक्ष हुन्छ भन्ने कुरा संविधानको कल्पना मात्र हो । भूमिका कति प्रकट र कति अप्रकट हुने, एउटा सीमाको कुरा हो । अहिले बढी प्रकट देखिएको अवस्था छ । तर चिनियाँ राजदूतको सक्रियता भने नेपालको राजनीतिमा नयाँ विकास हो । यो तहको चिनियाँ सक्रियता पहिले कहिल्यै देखिएको थिएन ।आफू कार्यरत देशको राजनीतिलगायत विविध क्षेत्रमा अद्यावधिक जानकारी राख्नु कुनै पनि राजदूतको सामान्य कूटनीतिक गतिविधिभित्रै पर्छ । समाजका विभिन्न क्षेत्रका व्यक्तिहरूसँग राजदूतका भेटघाट, संवादहरू हुन सक्छन् । त्यो सामान्य कूटनीतिक प्रचलन र शिष्टाचार पनि हो । तर कुनै समस्याग्रस्त वा संकटजन्य अवस्थामा राजदूतको संलग्नता वा सक्रियता भनेको निजी वा व्यक्तिगत कुरा मानिँदैन । उसले गर्ने प्रत्यक्ष वा परोक्ष कुनै पनि कामले सम्बन्धित देशको नीतिलाई प्रतिनिधित्व गर्छ । त्यसले कूटनीतिको स्वरूपमा आएको परिवर्तनलाई संकेत गर्छ । एउटा सीमा नाघेपछि त्यो हस्तक्षेप मानिन्छ ।विगतमा भारत सरकारको नीति र राजदूतका गतिविधि यस्तै प्रकृतिका थिए । अहिले सत्तारूढ नेकपाको आन्तरिक विवादमा छिमेकी चीनको चासो खुलेर प्रकट भएको छ । राजदूत पार्टीका शीर्ष तहमा रातबिरातको पर्बाह नगरी भेटघाटमा व्यस्त भएको जगजाहेर छ । कुनै बहानाले यो ढाकछोप हुने कुरा पनि होइन । सत्तारूढ दल भएका कारण चीनको यो चासो कुनै एउटा दलसँग मात्र सीमित रहने कुरा पनि भएन, आन्तरिक राजनीतिसँगै जोडिन पुग्छ । सात दशकदेखि दक्षिणी छिमेकीको चासो र क्रियाशीलताले थिलथिल्याएको नेपाली राजनीतिमा अब उत्तरी छिमेकी पनि उत्तिकै सक्रिय हुन थालेको छ । अब राजनीतिको रालो पनि यही तालमा रमाउने त हैन, वल्ला घरको नरे पल्ला घरमा सरे भनेजस्तो ?नेपालको जुन भूराजनीतिक स्थिति छ, त्यसमा बाहिरी खासगरी छिमेकी राष्ट्रहरूको चासो हुँदैन भनेर मान्न सकिन्न । नेपालको इतिहास हेर्दा पनि यो निकै पुरानो समयदेखि कुनै न कुनै रूपमा रहँदै आएको छ । २००७ सालयताको स्थितिलाई मात्र हेर्दा पनि नेपालको राजनीतिमा छिमेकी भारतको चासो, सक्रियता, संलग्नता र हस्तक्षेप अनेक रूपमा देखिँदै आएको छ । कुनै बेला उसको भूमिका हाम्रा लागि राजनीतिक परिवर्तनसहयोगी पनि थियो । २००७ र २०६२६३ सालमा त्यो भूमिका परिवर्तनको सहयोगी थियो । तर उसको चाहना र भूमिका त्यहीँ सीमित भएर रहेन । २००७ सालपछि त चिठी लेखेरै यसलाई प्रधानमन्त्री बनाऊ, उसलाई नबनाऊ, यसलाई क्याबिनेटमा राख वा नराख भनेर पाइलापाइलामा डोर्याउने प्रवृत्ति बढ्यो । २०६२६३ सालको राजनीतिक परिवर्तनपछि पनि झन्डैझन्डै त्यस्तै स्थिति दोहोरिन पुग्यो । त्यसको नाङ्गो र निकृष्ट रूप २०७२ असोजमा नेपालले नयाँ संविधान जारी गरेपछि लगाएको नाकाबन्दी हो ।भारतको त्यो नीति अन्ततः असफल साबित भयो । उसकै लागि प्रत्युत्पादक ठहरियो । सायद त्यति ठूलो कूटनीतिक असफलता भारतले नेपालमा कहिल्यै भोग्नुपरेको थिएन । रञ्जित रेपछि भारतीय राजदूतले नेपालको राजनीतिमा त्यति चासो देखाएको पाइन्न । पहिलेजस्तो राजनीतिक भेटघाट पनि अहिले देखिन्न, सुनिन्न । सायद उसले आफ्नो कूटनीतिक शैलीमा पुनर्विचार गर्यो । यो राम्रै कुरा हो, निरन्तरता कायम राखे ।उत्तरतिरको छिमेकी तुलनात्मक रूपमा मौन थियो । आन्तरिक राजनीतिमा उसको प्रत्यक्ष सरोकार देखिँदैनथ्यो । यद्यपि पञ्चायतकालसम्म राजालाई सहयोग गर भन्ने उसको सन्देश प्रवाह बुझ्न सकिन्थ्यो । २०६२६३ सालसम्म आइपुग्दा चीन पनि खुलेर बोल्न थाल्यो । खासगरी संघीयताको सवालमा उसका प्राथमिकताहरू औपचारिक रूपमै व्यक्त भएका थिए । संविधान घोषणाका बेला भारतको भूमिकाका कारण स्वाभाविक रूपमा नेपालको चीनसँग सम्पर्क र उपयोगको महत्त्व निकै बढ्यो । संसदीय चुनावमा एमालेमाओवादी गठबन्धन र नेकपाको उदयपछि दुई देशका सत्तारूढ दल राजनीतिक सहकार्यमा लागेका छन् । त्यसलाई संस्थागत गर्ने सहमति र समझदारी भएका छन् । नेकपा विवादको पृष्ठभूमिमा राजदूतको सक्रियता त्यसकै अंग त होइन भनेर प्रश्न उठ्नु, आशंका हुनु अस्वाभाविक देखिन्न ।आर्थिक विकास र समुन्नति, सामरिक एवं सैन्य क्षमतासहित महाशक्तिका रूपमा अघि बढिरहेको चीनसँगको सम्बन्धमा नयाँ आयामहरू थपिनु स्वाभाविक हो । यो सम्बन्ध दिनप्रतिदिन नागरिक तहमा पनि निकै द्रुत गतिमा विस्तार भइरहेको छ । प्राविधिक क्षेत्रमा मात्र होइन, चीनका विश्वविद्यालयहरूमा राजनीतिशास्त्र, अन्तर्राष्ट्रिय सम्बन्ध, अर्थशास्त्र, व्यवस्थापन लगायतका विषयहरू अध्ययन गर्ने नेपाली विद्यार्थीहरूको संख्या निकै बढेको छ । पेसाव्यवसायका तहमा एक्स्पोजर भ्रमणहरू पनि निकै बाक्लो बन्दै गएका छन् । अर्थात्, नेपालमा चीनको उपस्थिति बहुआयामिक र विस्तारित छ । चीनको यस्तो उपस्थिति नेपालमा मात्र होइन, ल्याटिन अमेरिकादेखि अफ्रिकासहित विश्वका प्रायः भागमा देख्न सकिन्छ । उपर्युक्त पृष्ठभूमिमा चिनियाँ राजदूतको सक्रियतालाई हेर्नुपर्ने हुन्छ । तसर्थ राजदूतको यो सक्रियता नेपालको आन्तरिक राजनीतिमा प्रभाव देखाउने र स्थापित गर्ने चाहना हो वा नेकपाको विवादमा सहमति जुटाउने शिष्टाचार, समयले बताउनेछ ।नेपालको आन्तरिक राजनीतिमा चीनको चाहनाले निश्चित आकार लिन थालेका केही संकेतहरू देखिएका छन् । राजनीतिक स्थिरता त सबैले भन्ने साझा पदावली हो । शब्दभन्दा पनि स्थिरताको स्वरूप महत्त्वपूर्ण हुन्छ । यस सम्बन्धमा चीनका भनाइ र व्यवहारहरू कसरी विकसित भइरहेछन् भन्ने कुराले अर्थ राख्छ । तीनवटा कुरा प्रकट रूपमै आएका छन् । पहिलो, कम्युनिस्ट पार्टीहरूको एकता जसलाई चीनले पटकपटक जोड दिँदै आएको छ । दोस्रो, गत चुनावका बेला रेल यातायातको सम्भाव्यता अध्ययन गर्न भनी ठूलो टोली चीनबाट आएको थियो । चुनाव आचारसंहिता लागू भइरहेका बेला त्यो भ्रमणको समय र कोदारीकाठमाडौंपोखरा रेल यातायात सम्भव छ भन्ने निष्कर्ष सञ्चारित भयो । त्यसले के सन्देश दिन्छ, बुझ्न नसकिने कुरा थिएन । तेस्रो, नेकपा र चिनियाँ कम्युनिस्ट पार्टीका बीचमा सहकार्यको सहमति र सम्झौता हो । यसैबीच हुम्लामा सीमा मिचिएको भन्ने कांग्रेसको भनाइलाई चीनले कडा प्रतिवाद गरेको छ । अहिले कांग्रेस सत्तामा छैन । उसका कुराले सरकारको प्रतिनिधित्व गर्दैन । तर यसले आन्तरिक राजनीतिमा चीनको रुझानलाई भने संकेत गर्छ ।लोकतन्त्रमा राजनीतिक दलहरू नै यसका मुख्य खेलाडी हुन् । उनीहरूको देशबाहिरका दलहरूसँग पनि राजनीतिक विचार र सिद्धान्तका आधारमा भाइचारा सम्बन्ध र सम्पर्क हुन्छ । त्यसमा नेपालका दलहरू अपवाद हुने कुरा होइन । कांग्रेस र कम्युनिस्ट दुवैको भारत, चीनलगायत अन्तर्राष्ट्रिय तहमा सम्बन्ध र सम्पर्क छ । केही समान वैचारिक एवं सैद्धान्तिक धारणाहरू बन्न सक्छन् । त्यसमा आपत्ति गर्नुपर्दैन । तर आन्तरिक राजनीतिमा बाह्य चासो फरक कुरा हो । नेकपा अहिले पार्टी र सरकार दुवै कित्तामा परीक्षामा छ । एकातिर आन्तरिक किचलो र द्वन्द्वको जटिल मोडमा पुगेको छ भने, अर्कातर्फ कम्युनिस्ट भाइचाराको भावनात्मक मोह पनि हावी भएको छ । उसले आन्तरिक द्वन्द्वलाई जतिसक्दो चाँडो संस्थागत प्रक्रियाबाट टुंगो लगाउन सक्छ, बाह्य चलखेलको सम्भावना पनि त्यति न्यून हुन्छ । तत्काल अनुकूल देखिए पनि पार्टीको आन्तरिक किचलोमा छिमेकी चासो राम्रो संकेत होइन । पार्टीभित्रकै संस्थागत प्रक्रियाबाट यसको छिनोफानोमै नेकपाको राजनीतिक यात्रा बढी सुरक्षित हुन्छ ।"
'अथातो ब्रह्म जिज्ञासा,"ठ्याक्कै ५२ वर्ष भएछ । जुँगाको रेखी पनि नबसेका एक किशोरले मलाई प्रश्न गरेका थिए त्यसो भए समाजवाद भनेको के हो त ?ती किशोरको नामसमेत किशोर नै थियो । उनले आफैंले झुत्रे उपनाम रोजेका थिए । अब उनी झुत्रे रहेनन् । नेपाल को उपाधि छ । झुत्रे हुँदा उनले राखेको प्रश्न भने नेपाल भैसक्दा पनि अनुत्तरित छ । हामी दुवै त्यस दिन भद्रगोल जेलमा सँगै टहलिँदै थियौं ।विश्व अहिले कोरोनाको मारमा छ । विश्व पुँजीवादको प्रधान सेनापति रहेको संयुक्त राज्य अमेरिकामा बाइडन राष्ट्रपति पदमा निर्वाचित भएका छन् । आफूलाई समाजवादी भन्नेहरूले पनि उनलाई समर्थन गरे । तर समाजवाद के हो भन्ने कुरो अहिले पनि जसको तस छ ।समाजवादको परिभाषाको हकमा, न्वारनका दिनदेखि यो संज्ञा विवादको विषय भएको छ । विगत शताब्दीहरूमा यस विषयमा अनगिन्ती ग्रन्थहरू लेखिए । प्रत्येक ग्रन्थले झन् अन्योल थप्यो । ग्रन्थहरूको ओइरो लागेर यस्तै अन्योल भएका बेला एक जना आत्मवान् पण्डितले ढुक्क भनेका थिए अष्टादश पुराणेषु व्यासस्य वचनद्वयम् । यसै शैलीमा नेपाली कांग्रेसका वरिष्ठ नेता रामचन्द्र पौडेलले समाजवादको पूर्वाधारका रूपमा आत्मवत् सर्वभूतेषु यः पश्यति स पण्डितः को भावना र दृष्टिको प्रतिपादन गर्नुभएको छ । उहाँले बिलकुलै ठीक गर्नुभएको छ । कात्तिक २१ गते कान्तिपुर दैनिकमा प्रकाशित समाजवादको सान्दर्भिक मीमांसा शीर्षक आलेखमा उहाँले थप लेख्नुभएको छ, आर्थिक नीतिका हिसाबले समृद्धि दरको पछि लाग्नुभन्दा रोजगारीप्रधान अर्थनीति अँगाली आफ्नो श्रमशक्ति आफ्नै मुलुकमा फर्काउने, हाम्रा युवावर्ग बिदेसिन नपर्ने, आफ्ना अपार सम्भावनाका आधारमा यहीँ काममाम पाउन सक्ने नीति र कार्यक्रम अघि बढाउनुपर्यो । त्यसका लागि गाउँमुखी अर्थनीति, जनमुखी र श्रमको सम्मान गर्ने संस्कृति समाजवादका लागि आवश्यक छ ।पौडेलजीकोेेेेेेेेेेे लेखमा योेेेेेेबाहेक अरू कुरा पनि छन् । यस्तै विषयमा विगत महिनामा पौडेलजीका अरू लेख पनि आएका छन् । ती सबै लेखले समाजवादको विमर्शलाई गहिराइ प्रदान गरेका छन् ।वरिष्ठ नेता रामचन्द्र पौडेलको लेख छापिएकै दिन कात्तिक २१ गतेको कान्तिपुर दैनिकमा नवचिन्तक उज्ज्वल प्रसाईले मनज्ञ सन्दर्भ र प्रसंग गुथेर कतिपय प्रस्ताव राख्नुभएको छ । कोरोना प्रसंगको बाध्यता सम्झेर उहाँ लेख्नुहुन्छ, जागिर नखोसिए पनि विगत सात महिनादेखि तलब नआएका निजी विद्यालय र कलेजका शिक्षकले खुइय्य गर्दै भन्न थाले, अलिकति खेती बचाएर राखेको भए यस्तो बिजोग त बेहोर्नुपर्ने थिएन ! निर्वाह धानिदिएको खेतीलाई पछौटेपनको द्योतक बनाउनुभन्दा स्वावलम्बन, उद्यम र जीवनको आलम्ब बनाउने कोसिस हुनुपर्थ्यो । खेती मात्रमा केन्द्रित जीवन कष्टकर छ भन्ने अनुभवलाई खेतीबाट भाग्ने र कतारको श्रमबजारमा सस्ता श्रमिक हुन पुग्ने उपक्रममा टुंग्याउनु हुने थिएन । भन्न सजिलो, काम गरेर परिणाम देखाउन अप्ठ्यारो छ । भएका प्रयत्नबारे पढेर, बुझेर हौसला प्राप्त गर्न सकिन्छ, आफ्नै सृजनात्मक गोरेटो खन्न सकिन्छ ।लेखकद्वयले एकअर्काका कृति अवश्य पढ्नुभयो होला । दुवै लेख एक हदसम्म एकअर्काका पूरक छन् । यताका महिनामा काठमाडौंका अभिजनका माझ समाजवाद बुद्धिविलासको गहन विषय भएको छ । केही दिनअघि कान्तिपुरमा पूर्वअर्थसचिव शंकरप्रसाद अधिकारीले पुँजीवाद कि शास्त्रीय समाजवाद शीर्षकमा एक्काइसौं शताब्दीको समाजवाद कस्तो हुन्छ भनी उत्कट जिज्ञासा व्यक्त गर्नुभएको थियो ।नेपालको संविधान, २०७२ ले समाजवादलाई आफ्नो लक्ष्य राखेको छ । कस्तो बहस, विवाद र विडम्बनाका बीच त्यो प्रस्तावना लेखिएको थियो, त्यसलाई अहिले छाडिदिऔं । तर त्यसले एउटा राम्रो काम गर्यो । चिन्तनको इतिहासमा पाखण्डले उत्प्रेरकको काम गर्छ भन्ने कुरो एकपटक फेरि सिद्ध भयो ।५२ वर्षअघिको किशोर झुत्रेको प्रश्नले नवजीवन प्राप्त गरेको छ । समाजवादी चिन्तनको इतिहासमा कार्ल मार्क्सको उदय एक गुणात्मक फड्को थियो । लेनिनले त्यसबाट प्रेरणा लिए । अक्टोबर १९१७ मा रुसमा सोभियत क्रान्ति फलित भयो, विश्व हल्लियो । लगभग ७२ वर्षको जटिल प्रयोगपछि १९८९ मा सोभियत युनियन विघटित भयो । यस विघटनको ऐतिहासिक मूल्यांकन अझै हुन सकेको छैन । विघटनको भोलिपल्ट नै विश्व पुँजीवादले आफ्नो अन्तिम विजयको घोषणा गर्यो । निजीकरण, बजारीकरण र भूमण्डलीकरण विश्वको निर्विकल्प धर्म भयो । नेकपाको समाजवाद पनि यसबाट उम्कन सकेको छैन । अझ भनौं, उम्कन खोजेकै छैन । नेपाली कांग्रेसको आधिकारिक धारणाले पनि विश्व पुँजीवादको लक्ष्मणरेखा नाघ्न सकेको छैन ।सोभियत युनियनको पतन एउटा राज्य वा साम्राज्यवादको पराजय थियो । विश्वमा रहेका सबै थरीका समाजवादी त्यसबाट हतप्रभ र हताश हुने कुरा थिएन । प्रजातान्त्रिक समाजवादको उज्यालोमा संगठित र सञ्चालित सोसल डेमोक्र्याटिक पार्टीहरूले हीनताबोध राख्ने काम थिएन । उनीहरूले बेलैमा भनेका थिए नागरिक स्वतन्त्रता र प्रजातन्त्रको अभावमा समाजवादको निर्माण हुनै सक्दैन । सोभियत युनियन आफ्नै अन्तर्विरोधले ढलेको थियो । स्वतन्त्रताको अनुपस्थितिमा ढलेको थियो ।तर प्रजातन्त्रवादीहरू त्यसै तर्सिए । किन तर्सिए, त्यो अध्ययनको विषय छँदै छ । बडो सुन्दरताका साथ पौडेलजीले कुनै पनि किसिमको समाजवादको निर्माणका निमित्त एक अनिवार्य सर्तको प्रस्तुति गर्नुभएको छ । अर्थगाम्भीर्यका हिसाबले गागरमा सागर भरिएझैं पौडेलजी भन्नुहुन्छ, चौराणां चन्द्रमा रिपुः ।नागरिक स्वतन्त्रताको अभावमा समाजवादको कल्पना गर्न सकिँदैन । उदारवादी लोकतन्त्र पनि टिक्दैन । न त पुरानो वा नौलो जनवाद नै टिक्छ । सुशासन हुने छैन । भ्रष्टाचार, दुराचार, बलात्कार, चोरी, डकैतीको बिगबिगी हुनेछ । अनि तथाकथित समाजवादी व्यवस्था स्वतः धराशायी हुन्छ ।तदनुरूप एक्काइसौं शताब्दीको कुनै पनि समाजवादले नागरिक स्वतन्त्रतालाई नवनिर्माणको अनिवार्य सर्तका रूपमा राख्नुपर्नेछ । तर अर्को कुरा हेक्का राख्नैपर्छ यो अनिवार्य सर्त हो, पर्याप्त सर्त होइन ।नागरिक स्वतन्त्रताका दुइटा आयाम छन् । पहिलो, कुनै संविधानको धारामा लेख्दैमा नागरिक स्वतन्त्रता बहाल हुँदैन । विगत वर्षहरूमा मुलुकविशेषको संविधानमा लेखिएका अधिकारहरू केकस्ता प्रकारले अपव्याख्या र दुरुपयोग गरिएका छन्, त्यो विश्वलाई थाहा छ । कम से कम अभिजनलाई थाहा छ । अभिजनको जानकारी जनजनमा पुर्याउनु सुशासनको पहिलो सर्त हो ।दोस्रो, नागरिक स्वतन्त्रता फगत अनिवार्य सर्त हो, पर्याप्त सर्त होइन । राज्यको स्वरूप, संविधानले खडा गरेका विभिन्न स्वायत्त संस्थाहरूको दायित्वबोध, विभिन्न राजकीय एकाइको संरचना र रीत पुगेको कानुनको शासनको मर्मका बारेमा नागरिकहरू सदैव जागरुक रहनुपर्छ । राज्यका विभिन्न एकाइले आजका मितिमा अमेरिकामा ट्रम्पलाई सघाए भने के होला ? लोकतन्त्र र समाजवादका निमित्त यो एक गहन प्रश्न छ ।उज्ज्वलजीले आफ्ना कुरा अगाडि सार्दा फिलिपिन्स र जापानको एउटा ठोस उदाहरण दिनुभएको छ । उज्ज्वलजीले आफ्नो प्रस्तावको पक्षमा शास्त्रको उल्लेख गर्नुभएको छ, शास्त्रार्थ गर्नुभएको छैन । तर उहाँका उदाहरणका केही निहितार्थ छन् । उत्पादनको स्वरूप र सारका विषयमा गरेको कुराले आजसम्म विश्वमा प्रचलित रहेको समाजवादका विषयमा उहाँले नवप्रस्तावना राख्नुभएको छ । औद्योगीकरण समाजवादको पूर्वसर्त होइन । अघिअघि दुनियाँका मार्क्सवादीहरू भन्थे विपुल उत्पादन नभई यथोचित वितरण हुन सक्दैन । तर एक्काइसौं शताब्दीमा यो गलत मात्र होइन, खतरनाक पनि छ । पर्यावरण र कोरोनाको संयुक्त चुनौतीले हाम्रो आत्मघाती जीवनशैलीसँग साक्षात्कार गरेको छ । पर्यावरणको विनाश विशेषज्ञको विषय मात्र रहेको छैन, यो हाम्रो घरघरमा पुगेको छ । आजसम्म प्रचलित र सम्माननीय रहेका यावत् विचारधारा शंकाको घेरामा परेका छन् । एक्काइसौं शताब्दीको समाजवादले विगत पाँच वर्षको विकासक्रमलाई पुनरावलोकन नगरी भएको छैन ।शास्त्रहरू रहने नै छन् । कसैले चिताउँदैमा शास्त्रहरू निमिट्यान्न हुँदैनन् । तर समाजवाद र मानववादको पक्ष र विपक्षमा हुनसम्म शास्त्रार्थ भैसकेको छ । कोरोना कहरले हामीलाई शास्त्रको सीमा र सामर्थ्य बताएको छ, विज्ञानको औकात देखाएको छ । सन्त्रस्त मानवताले आज अन्य कुराको भन्दा पनि ठोस जीवनमूल्यको चाहना गरेको छ । हामीलाई एकपटक फेरि सम्झाएको छ गुह्यं ब्रह्म तदिदं ब्रवीमि, न मानुषात् श्रेष्ठतरं हि किंचित् ।युधिष्ठिर प्रश्नकर्ता थिए । उत्तर दिने भीष्म थिए । भीष्म भन्छन् यो ब्रह्म भन्ने कुरो जानेर साध्य भएन । मानिसलाई जान र मान, त्योभन्दा गतिलो अर्थोक छैन ।शास्त्रका हिसाबले जाने हो भने, ५२ वर्षअघिको किशोरको जिज्ञासा अझै अनुत्तरित छ । यस्तो उत्तर बाहिरबाट वा कुनै शास्त्रबाट पाइँदैन । र फेरि, यस्ता उत्तरभन्दा सधैं उठिरहने प्रश्न महत्त्वपूर्ण हुन्छन् ।"
न लास पाइएको छ न सास !,"ने पाल सरकार र तत्कालीन विद्रोही माओवादीबीच विस्तृत शान्ति सम्झौता भएको चौध वर्ष पूरा भैसकेको छ । २०६३ मंसिर ५ गते भएको ऐतिहासिक शान्ति सम्झौतासँगै दसवर्षे सशस्त्र संघर्ष अन्त्य भएको घोषणा गरिएको थियो । सोही सम्झौतामा बेपत्ता पारिएका व्यक्तिहरू सार्वजनिक गर्ने प्रतिबद्धतासमेत जनाइएको थियो । सम्झौताको दफा ५२३ मा उल्लेखै छ, दुवै पक्षद्वारा बेपत्ता पारिएका व्यक्तिहरूको तथा युद्धको समयमा मारिएकाहरूको वास्तविक नाम, थर र घरको ठेगाना सम्झौता भएको मितिले साठी दिनभित्र सूचनाहरू सार्वजनिक गरी परिवारलाई समेत जानकारी उपलब्ध गराउन मन्जुर गर्दछन् । तर झन्डै ६ हजार दिन पुग्न लाग्दा पनि बेपत्ता नागरिकहरूको स्थिति आजसम्म सार्वजनिक हुन सकेको छैन । यति बेला आफ्ना प्रियजनहरू मरिसकेको हुन सक्ने त्रास र बाँचेको पनि हुन सक्ने झिनो आसमा आँसुका घुट्का पिउँदै जिउनु पीडित परिवारको नियति भएको छ ।हुन त नेपालमा २००७ सालको क्रान्ति र २०४६ सालको जनआन्दोलनवरपर पनि केही नागरिक बेपत्ता पारिएका थिए । यद्यपि त्यो संख्या निकै सानो थियो । राज्यद्वारा बलपूर्वक शृंखलाबद्ध रूपमा ठूलो संख्यामा नागरिक बेपत्ता पारिएको चाहिँ माओवादी सशस्त्र विद्रोहमै हो । २०५६ साल जेठ ७ गते सरकारले माओवादीका केन्द्रीय सदस्य दण्डपाणि न्यौपाने, मिलन नेपाली, नवीन गौतम र कमला शर्मालाई काठमाडौंको टेबहालबाट गिरफ्तार गरेर बेपत्ता बनाएपछि नागरिक बेपत्ता पार्ने शृंखलाले तीव्रता पाउन थालेको हो । राष्ट्रिय मानव अधिकार आयोगको सन् २००८ को प्रतिवेदनअनुसार, बेपत्तासम्बन्धी नसुल्झिएका घटना जम्मा ९७० वटा देखिन्छन् । अन्तर्राष्ट्रिय रेडक्रस (आईसीआरसी) ले नेपालमा १,३६० जनालाई बेपत्ताको सूचीमा राखेको छ । अहिलेसम्म बेपत्ता पारिएका व्यक्तिको छानबिन आयोगमा ३,२२३ वटा उजुरी छन् । सत्य निरूपण तथा मेलमिलाप आयोग ऐन, २०७१ बमोजिम गठित यस आयोगको पहिलो कार्यकाल २०७५ चैत मसान्तमा समाप्त भई २०७६ माघदेखि दोस्रो कार्यकाल प्रारम्भ भएको छ । तर आयोगले अहिलेसम्म तलब पकाउने, भत्ता पचाउने, समय गुजार्ने र पीडितका आँखामा छारो हाल्नेबाहेक सिन्कोसम्म भाँचेको छैन । यसले बेपत्ता नागरिकका परिवारजनका घाउमा मल्हमपट्टी, राहत र शीतलता प्रदान गर्ने लक्षण देखिएको छैन । बेपत्ता नागरिक खोजबिनका निम्ति गठित आयोग आफैं बेपत्ताजस्तो भएको छ ।दसवर्षे जनयुद्धका दौरान यस पंक्तिकारका सहोदर दाजु पुष्पराज बस्नेत र भाइ धीरेन्द्र बस्नेत पनि बेपत्ता पारिएका थिए । हाम्रै र अन्यान्य परिवारका सदस्यहरू लडिदिनाले मुलुकमा संघीय लोकतान्त्रिक गणतन्त्र स्थापना भयो, तर गणतन्त्रले तिनै योद्धाहरूको स्थितिसम्म सार्वजनिक गर्न सकेको छैन । पीडित परिवारहरूले हरेक सरकारलाई भनिरहे, हाम्रा प्रियजनहरूको कि सास देऊ, कि त लास देऊ । सास दिन नसके लाससम्म दिन भन्दा पनि अहिलेसम्म केही पाउन सकिएको छैन । यसै सन्दर्भमा एकपटक तत्कालीन प्रधानमन्त्री कृष्णप्रसाद भट्टराईले भनेका थिए, जो समातिएका छन्, तिनीहरू मारिइसके । कानुनी राजको हुर्मत काढ्ने यस्तो प्रतिक्रियाले तत्कालीन राज्यको गैरजिम्मेवार रवैयालाई प्रतिविम्बित गर्छ । कुनै पनि लोकतान्त्रिक सरकारले गिरफ्तारीपछि आफ्ना नागरिकको हत्या गर्न पाउँछ ? राज्यको आँखामा कुनै कसुर नै रहेछ भने पनि के मृत्युदण्ड दिने छुट राज्यलाई संविधानले दिएको छ ? किमार्थ छैन । यसबीच बेपत्ता नागरिकका परिवारजनहरू सडकदेखि सिंहदरबारसम्म, नेताहरूका घरदैलादेखि मानव अधिकार आयोगका ढोकासम्म र आमसञ्चार संस्थादेखि अदालतका ढोकासम्म धाउँदाधाउँदा धेरै जुत्ताचप्पल फाटे । असह्य मानसिक पीडा खप्न नसकेर कतिले त आफ्नो इहलीला नै समाप्त पनि गरे । बाँच्न बाध्य बनिरहेका सबैजसो पीडितका आँखामा आँसु पनि रित्तिइसकेको छ । आफ्नै परिवारजनले लडेर ल्याएको व्यवस्थामा उनीहरूकै लागि न्याय अझै एकादेशको कथा भइरहेको छ ।देशमा नेकपाको शक्तिशाली सरकार छ । तत्कालीन माओवादीका मुख्य नेता पुष्पकमल दाहाल सत्तारूढ नेकपाका कार्यकारी अध्यक्ष छन् र अर्का अध्यक्ष केपी शर्मा ओली प्रधानमन्त्री छन् । हरेक सरकार विगतका सरकारहरूको अविच्छिन्न उत्तराधिकारवाला संस्था हो । सरकारले बुझ्नु जरुरी छ तत्कालीन राज्यद्वारा बेपत्ता पारिएका योद्धाहरू वा तिनका परिवारहरू कुनै अपराधी हैनन्, बरु उनीहरू त मुलुकको संविधान र संघीय लोकतान्त्रिक गणतन्त्र जन्माउने योद्धा हुन् । नेपालको संविधानको प्रस्तावनामै राष्ट्रहित, लोकतन्त्र र अग्रगामी परिवर्तनका लागि नेपाली जनताले पटकपटक गर्दै आएका ऐतिहासिक जनआन्दोलन, सशस्त्र संघर्ष, त्याग र बलिदानको गौरवपूर्ण इतिहासलाई स्मरण एवं सहिदहरू तथा बेपत्ता र पीडित नागरिकहरूलाई सम्मान गर्दै भनी उल्लेख गरिएको छ । तर पनि किन बेपत्ता नागरिकहरूको अवस्था अझै सार्वजनिकसम्म गरिन्न ? के उनीहरू त्यस लायक छैनन् ? यसरी शान्ति प्रक्रिया तार्किक निष्कर्षमा पुग्छ ? किमार्थ पुग्दैन । शान्ति प्रक्रिया नटुंगीकन मुलुकमा दिगो शान्ति बहाली हुँदैन ।नागरिक बेपत्ता पार्नेसम्बन्धी संयुक्त राष्ट्रसंघीय घोषणापत्र१९९२ र बेपत्ताविरुद्धको महासन्धि२००६ ले व्यापक, व्यवस्थित र योजनाबद्ध रूपमा नागरिक बेपत्ता पार्ने कार्यलाई मानवताविरुद्धको गम्भीर अपराध मानेका छन् । नेपालले यसमा हस्ताक्षर गरेर आफूलाई पक्षराष्ट्रका रूपमा पहिल्यै उभ्याइसकेको छ । यसतर्फ नेपाल सरकारको ठोस र परिणाममुखी ध्यान जानु जरुरी छ । नेपालको संविधान, विस्तृत शान्ति सम्झौता र नेपालका विभिन्न समयका सबै सरकारले शान्ति प्रक्रियाको पूर्णताका लागि पटकपटक प्रतिबद्धता जनाएका छन् । शान्ति प्रक्रियाको मामिलामा प्रतिपक्षी दलहरू पनि एकै ठाउँमा छन् । बेपत्ता नागरिकहरूको स्थिति सार्वजनिक गर्न यहाँभन्दा सहज परिस्थिति कहिले होला ? तर शान्ति सम्झौताको डेढ दशक पुग्न लाग्दा पनि कुनै सुरसार देखिन्न । के पीडित परिवारजनले जीवनभर पीडैपीडामा जिउनुपर्ने हो ? पीडित परिवारजनका घरमा राम्रोसँग दसैं, तिहार र खुसीयाली नआएको कति वर्ष भयो, कसैलाई हेक्का छ ? सरकार, बेपत्ता नागरिकहरूको लास वा सास त दिन सकेनौ, कम से कम स्थिति सार्वजनिकसम्म त गर ! नत्र दिगो शान्ति सुनिश्चित हुन सक्दैन ।बस्नेत अनेरास्ववियुका नेता एवम् राज्यद्वारा बेपत्ता पारिएका नागरिकको परिवारका सदस्य हुन् ।"
आइसोलेसन चिन्तन,"सरकार र समस्याम संक्रमित हुँदा, नेपालमा १ लाख व्यक्तिलाई कोरोना भाइरसले भेटिसकेको थियो । सत्तासँग नजिक भएकाहरूलाई पनि यसले भेट्यो । स्वास्थ्यको हर सुरक्षित उपाय अपनाउँदाअपनाउँदै पनि उनीहरू संक्रमित हुन्छन् भने यस्ता उपाय अपनाउन असमर्थ श्रमिक र असहाय वर्ग कति जोखिममा होलान् ? सूर्यबहादुर तामाङजस्ता मजदुरलाई पनि सम्झें, जो कोरोना नियन्त्रणका लागि गरिएको अव्यवस्थित लकडाउनको सिकार हुन पुगेका थिए । कामको खोजीमा भौंतारिएका बेला नाम्लो हातमा भएको अवस्थामै काठमाडौंमा उनको प्राण गयो । उनीजस्ता कैयौं भोका र गरिबहरूको मृत्युको लेखाजोखा हुँदैन । सरकारले महामारी नियन्त्रणका लागि उचित व्यवस्था गर्न तत्परता देखाएको भए प्रत्येक व्यक्तिको बाँच्न पाउने संवैधानिक हकसमेत कुण्ठित हुँदैनथ्यो । यस्ता कुराले मलाई निकै चिन्तित बनाइरह्यो । गर्भावस्थामा कोरोनाले थपिदिएको थकानले मलाई रातदिन ओछ्यानमै पल्टाइराख्यो । बाहिर अस्पतालमा आईसीयू र भेन्टिलेटरको अभाव छ भन्ने यथार्थले झन् डर थपियो ।यसैबीच कोरोना संक्रमितले औषधिउपचार खर्च आफैंले बेहोर्नुपर्ने सरकारी निर्णय सार्वजनिक भयो । त्यसलगत्तै काठमाडौंमा कोरोना पोजेटिभ रिपोर्ट हातमा लिई सडकमै रुमलिरहेका सोमबहादुर लामाको समाचार बाहिर आयो । अस्पताल भर्ना हुनुपर्ने अवस्थाका उनी पैसा नहुँदा अलपत्र परेका थिए । सरकारी अस्पताल सामान्य संक्रमितको पहुँचबाहिर पुगिसक्यो । निजी अस्पतालको खर्च जोकोहीले धान्नै सक्दैन । पहुँच र पैसावालाले मात्र सेवा लिन सक्ने स्वास्थ्य प्रणाली हाम्रोमा बनिरहेको स्पष्टसँग देखिँदै छ । शान्ति, समृद्धि र समानता सरकार हाँक्नेहरूको बोलीमै सीमित भइरहेछ । बिहानबेलुका छाक टार्न नसकेका मजदुरहरूलाई टुँडिखेलमा निःशुल्क खाना बाँडिरहेका परोपकारी संस्था र व्यक्तिलाई स्थानीय सरकारले रुचाएन । संक्रमित हुँदा तनावमुक्त हुनुपर्थ्यो तर देशको यस्तो परिस्थिति र राजनीतिक घटनाक्रमले दिक्क बनाइरह्यो ।सोह्रौं दिन पीसीआर गर्दा मसहित परिवारका सबै सदस्यको रिपोर्ट नेगेटिभ आयो । लामो समयदेखि घरबाहिर ननिस्के पनि परिवारमा म मात्रै संक्रमित हुन पुगेकाले सकेसम्म सावधानी अपनाउने प्रयत्नमा छु । कोरोना महामारी नियन्त्रण र यसको उपचारमा देखा परेको निराशाजनक परिस्थितिप्रति सचेत हुँदै आफ्नो सुरक्षा आफैं गर्नुपर्ने बाहेकको विकल्प म देख्दिनँ ।"
एकपछि अर्को विवादमा जोन्सन,"आफ्नै कर्मचारीहरूलाई गालीगलौज तथा मानसिक यातना दिएको आरोप खेपेकी ब्रिटेनकी गृहमन्त्री प्रीति पटेलको पक्षमा उभिएपछि बेलायती प्रधानमन्त्री बोरिस जोन्सन विवादमा तानिएका छन् । एक स्वतन्त्र छानबिनले गृहमन्त्री पटेलले आफ्नै कर्मचारीहरूलाई दुर्व्यवहार (बुलिइङ) गरेको निष्कर्ष निकालेपछि पटेलले क्षमायाचना गर्न बाध्य भइन् । बीबीसीसँंगको अन्तर्वार्तामा उनले भनिन्, जानी जानी मैले त्यस्तो व्यवहार गरेकी छैन् । तर मेरो व्यवहारका कारण कसैलाई चोट पुगेको छ भने म क्षमा चाहन्छु ।प्रधानमन्त्री जोन्सनले गृहमन्त्री पटेलले दुर्व्यवहार गरेको आफूलाई विश्वास नलागेको भन्दै उनको बचाउ गरेका छन् । उनले पटेललाई बर्खास्त गर्न समेत अस्वीकार गरेका स्थानीय सञ्चारमाध्यमले जनाएका छन् । प्रधानमन्त्री कार्यालयले उक्त छानबिन निष्कर्ष पूर्णतः आफ्नै भएको जिकिर गरेको छ । तर पटेलको व्यवहारबारे छानबिन गरेका सर एलेक्स एलनले आफ्नो प्रतिवेदन बेवास्ता गरिएपछि मन्त्रीहरूको मर्यादापालनसम्बन्धी स्वतन्त्र सल्लाहकार को पदबाट राजीनामा दिएका छन् । आफ्नो मन्त्रिमण्डलकी एक जना निकट सदस्य गृहमन्त्री पटेलको वचाउ गरेपछि बेलायती प्रधानमन्त्री जोन्सन फेरि विवादमा तानिएका छन् । राजनीतिक वृत्तमा भने पटेललाई राजीनामा दिन चौतर्फी दबाब परेको छ । होम अफिसका पूर्वप्रमुख सर डेभिड नोर्मिङटनले पटेलको व्यवहार एकदम अस्वीकार्य भनेका छन् । छानबिन प्रतिवेदनमा पटेलको व्यवहार सरकारी मन्त्रीहरूको स्तरभन्दा तल झरेको भन्दै उनले निजामती कर्मचारीलाई हप्काउने र आपत्तिजनक भाषा बोल्ने गरेको दाबी गरिएको छ । कर्मचारीप्रति पटेलको व्यवहार मन्त्रीको रूपमा हुनुपर्नेजस्तो मर्यादित र शोभनीय नरहेको भन्दै उनलाई हटाउनुपर्ने माग बढेको छ । बीबीसीका अनुसार प्रधानमन्त्रीले होम अफिसका एक जना उच्च पदाधिकारी सर फिलिप रत्नमले पटेलको व्यवहारप्रति असन्तुष्ट हंँदै राजीनामा दिएपछि गत मार्चमा सर एलेक्सलाई आरोपमाथि छानबिन गर्न जिम्मा दिएका थिए । मन्त्री पटेलले विभागमा डर, त्रास सृजना गरेको भन्दै फिलिपले सरकारविरुद्ध मुद्दा हालेका छन् । सर एलेक्सले पटेलको व्यवहार सम्बन्धमा गृहमन्त्रालय मातहत सरकारका तीन भिन्न विभाग होम अफिस, डिपार्टमेन्ट फर वर्क एन्ड पेन्सन र डिपार्टमेन्ट फर इन्टरनेसनल डेभलप्मेन्टमा छानबिन गरेका थिए । गत सातामात्र स्कटल्यान्डलाई अधिकार प्रत्यायोजन गरिनु नै विपत्ति भन्ने धारणा राखेपछि प्रधानमन्त्री जोन्सन विवादमा तानिएका थिए । प्रधानमन्त्रीले उत्तरी इंग्ल्यान्डलाई प्रतिनिधित्व गर्ने दर्जनौं कन्जरभेटिभ सांसदहरूसँग भर्चुअल बैठकमा उक्त कुरा बोल्दै पूर्वप्रधानमन्त्री टोनी ब्लेयरले थप अधिकार प्रत्यायोजन गरेर सबैभन्दा ठूलो गल्ती गरेको भन्ने आरोप लगाएपछि स्कटिस नेसनल पार्टी (एसएनपी) र लेबर दुवै पार्टीले बोरिसको आलोचना गरेका थिए । स्कटल्यान्डकी प्रथम मन्त्री निकोला स्टर्जनले बोरिसको उक्त धारणापछि स्कटिस संसद्लाई बचाउन र थप बलियो बनाउने एक मात्र बाटो स्वतन्त्रता हो भन्ने प्रतिक्रिया दिएकी थिइन् । पूर्वप्रधानमन्त्री ब्लेयरले आफ्नो कार्यकाल सन् १९९९ मा एडिनबरामा संसद् स्थापना गरी स्कटल्यान्डलाई स्वनिर्णयको अधिकार दिएका थिए ।"
फाइजरले माग्यो खोप प्रयोगको अनुमति,"न्युयोर्क (एजेन्सी) बहुराष्ट्रिय कम्पनी फाइजर र उसको सहयोगी बायोएनटेकले विकास गरेको कोभिड१९ विरुद्धको खोप प्रयोगका लागि अनुमति माग्दै अमेरिकामा आवेदन दिएका छन् । उक्त खोप प्रयोगका लागि सुरक्षित भएनभएको अमेरिकी खाद्य तथा औषधि प्रशासन (एफडीए) ले यकिन गर्नेछ । त्यसका लागि खोप परीक्षण अध्ययन गर्न एफडीएले कति समय लगाउँछ भन्ने चाहिँ स्पष्ट छैन । यद्यपि अमेरिकी सरकारले एक महिनाभित्र खोप प्रयोगको स्वीकृति दिने अपेक्षा गरिएको छ । अमेरिकी नियमनकारी निकायसमक्ष कोभिडविरुद्धको खोप प्रयोगका लागि निवेदन दिने फाइजर पहिलो कम्पनी हो । फाइजरका अध्यक्ष तथा प्रमुख कार्यकारी अधिकृत अल्बर्ट बोलाले यसलाई ऐतिहासिक दिन भनेका छन् । विज्ञान र हामी सबैका लागि यो ऐतिहासिक दिन हो । हामीले बायोएनटेकसँग सहकार्य गर्दै कोभिड खोप बनाउने योजना घोषणा गरेको २ सय ४८ दिनमै प्रयोगका लागि निवेदन दिएका छौं, शुक्रबार जारी भिडियोमा उनले भनेका छन् । बीएनटी १६२ बी २ नामक यो खोप चार साताको अन्तरालमा कोभिड संक्रमितलाई दुई डोज दिनुपर्ने अनुसन्धानकर्मीले बताएका छन् । तेस्रो चरणको परीक्षणमा अत्यन्तै प्रभावकारी देखिएपछि फाइजरले एफडीएमा आपत्कालीन प्रयोगका लागि निवेदन दिएको जनाएको हो । उक्त खोप ६ देशका करिब ४३ हजार ५ सय मानिसमा परीक्षण गर्दा स्वास्थ्यमा कुनै समस्या नदेखिएको कम्पनीको दाबी छ ।"
कतारले भन्यो कामदार लैजान सिन्डिकेट छैन,"कतारले नेपालबाट कामदार लैजानका लागि निश्चित म्यानपावर कम्पनीलाई मात्रै छनोट नगरेको जनाएको छ । नेपाली कामदारको प्रमुख रोजगार गन्तव्य मुलुकमा पर्ने कतारमा कामदार पठाउन १६ वटा म्यानपावर कम्पनीको सूची तयार गरी सिन्डिकेट खडा गर्न खोजिएको भन्दै नेपाल वैदेशिक रोजगार व्यवसायी संघले आपत्ति जनाएको थियो ।इजाजत प्राप्त जुनसुकै म्यानपावर कम्पनीले कामदार पठाउन पाउनेछन्, नेपालका लागि कतारी राजदूत युसुफ बिन मोहम्मद अल हैलले भने, कतारले कहिल्यै पनि नेपालबाट कामदार पठाउन निश्चित म्यानपावर कम्पनीलाई तोक्दैन । हामी प्रतिस्पर्धी बजारमा विश्वास राख्छौं । दुई साताअघि कतारले १६ वटा म्यानपावर कम्पनीलाई छनोट गरेको भन्दै सूची बाहिरिएको थियो । त्यसलाई राजदूत हैलले निराधार र हल्ला मात्रै भएको स्पष्ट पारे । त्यसको कुनै आधिकारिकता छैन । त्यहाँ कुनै सरकारी छाप पनि छैन, उनले भने ।श्रम, रोजगार तथा सामाजिक सुरक्षा मन्त्रालयले सिन्डिकेट भएनभएको सन्दर्भमा अध्ययन गर्न वैदेशिक रोजगार विभागका महानिर्देशक कुमार दाहालको संयोजकत्वमा ७ सदस्यीय कार्यदल गठन गरेको छ । म्यानपावर व्यवसायीहरूले सिन्डिकेटको सन्दर्भमा प्रश्नहरू उठाएका छन् । त्यसबारे कार्यदलले अध्ययन गरिरहेको छ, श्रम, रोजगार तथा सामाजिक सुरक्षामन्त्री रामेश्वर राय यादवले भने, प्रतिवेदन आइसकेपछि मात्रै वास्तविकता थाहा हुन्छ ।कतारले विदेशबाट कामदार आपूर्तिका लागि आफ्नै कानुनअनुसार भने झन्डै ४० वटा म्यानपावर कम्पनीलाई इजाजत दिएको छ । ती म्यानपावर कम्पनीले सिधै स्रोत देशबाट कामदार ल्याउन पाउने व्यवस्था भने छैन । उनीहरूले नेपाल सरकारबाट इजाजत प्राप्त म्यानपावर कम्पनीबाट मात्रै कामदार लैजाने गरेका छन् । कोरोना महामारीका कारण नयाँ मागपत्र प्रमाणीकरण कार्य रोकिएको हुँदा कतारले नयाँ नीति लिएको हुन सक्ने भन्दै म्यानपावर व्यवसायीहरूले सरकारको ध्यानाकर्षण गराएका थिए । नेकपानिकट प्रगतिशील वैदेशिक रोजगार व्यवसायी संघले मागपत्र प्रमाणीकरण खोल्न र सिन्डिकेटमाथि थप अध्ययन गर्न भन्दै परराष्ट्रमन्त्री प्रदीप ज्ञवालीको ध्यानाकर्षण गराइसकेको छ । हामीलाई कुनै पनि प्रकारको सिन्डिकेट मान्य हुने छैन । यो विषयमा दुई देशबीच समन्वय हुनेछ, परराष्ट्रमन्त्री ज्ञवालीको भनाइ उद्धृत गर्दै संघका सहसंयोजक राजेन्द्र भण्डारीले भने ।अध्ययन कार्यदलका संयोजक दाहालले सिन्डिकेट भएनभएकोबारे बुझ्न सरोकारवाला पक्षहरूलाई पत्राचार गरिएको जनाए । अहिलेसम्म नीतिगत रूपमा सिन्डिकेट नै भएको तथ्यगत आधार भेटिएको छैन, उनले भने । कार्यदललाई अध्ययन गरी प्रतिवेदन बुझाउन ७ दिनको समय तोकिएको छ । राजदूत हैलले भने आधारहीन हल्लाको पछाडि नलाग्न आग्रहसमेत गरेका छन् । पहिला कतारी भिसा सेन्टर (क्यूभीसी) सञ्चालन हुन लाग्दा पनि अनेक निराधार हल्ला फैलियो । अहिले पनि नबुझेर नै आधारहीन हल्ला फैलाइएको छ, उनले भने । कतार जाने श्रमिकले रोजगार करारपत्रमा सम्झौता, स्वास्थ्य परीक्षण र फिंगरिङ गर्न अनिवार्य रूपमा क्यूभीसी जानुपर्छ । यसको सबै लागत खर्च भने रोजगारदाताले नै बेहोर्ने प्रावधान छ ।वैदेशिक रोजगार विभागको प्रतिवेदनअनुसार गत आर्थिक वर्षसम्म वैदेशिक रोजगारीमा गएका श्रमशक्तिको हिस्सामध्ये मलेसिया, कतार, संयुक्त अरब इमिरेट्स, साउदी अरब र कुवेतले ८८ प्रतिशत ओगटेको देखिन्छ । कतारमा काम गर्न जानेको संख्या ३१८ प्रतिशत छ । सरकारबाट स्वीकृति प्राप्त ८ सय ५४ वटा म्यानपावर कम्पनीले कतारमा कामदार पठाउन सक्ने व्यवस्था छ । यसमध्ये पनि झन्डै ७० प्रतिशत म्यानपावर कम्पनी कतार केन्द्रित छन् ।"
नलसिंहगाडको डीपीआर ४ वर्षमा पनि सकिएन,"काठमाडौं (कास) ३२ महिनामै सक्ने गरी नलसिंहगाड जलाशययुक्त आयोजनाको विस्तृत आयोजना प्रतिवेदन (डीपीआर) को निर्माण सुरु गरे पनि चार वर्षमा पनि सकिएको छैन । ४१७ मेगावाटको आयोजनामा लगानी गर्न जापानी सहयोग नियोग (जाइका) ले इच्छा देखाए पनि समयमै डीपीआर नसकिएको भन्दै ऊर्जा, जलस्रोत तथा सिँचाइमन्त्री वर्षमान पुनले असन्तुष्टि व्यक्त गरेका छन् ।आयोजनाबारे शनिबार मन्त्रालयमा भएको छलफलमा मन्त्री पुनले तत्काल डीपीआर सक्न निर्देशन दिए । विभिन्न चरणमा मन्त्रालय र जाइकाबीच लगानीबारे संवाद भइरहेको उनले उल्लेख गरे । छलफलमा वन तथा वातावरणमन्त्री शक्तिबहादुर बस्नेत, कर्णाली प्रदेशका मुख्यमन्त्री महेन्द्रबहादुर शाही, ऊर्जा मन्त्रालयका सहसचिव प्रवीणराज अर्याल, नलगाड हाइड्रोपावर कम्पनीका अध्यक्ष मोहनराज पन्त र कार्यकारी अधिकृत रामगोपाल लगेजू सहभागी थिए । कम्पनीका अध्यक्ष पन्तले परामर्शदाता कम्पनीसँग समन्वय गरेर डिपीआरको काम तत्काल सक्ने जानकारी गराए ।एमडब्लूएच कन्सल्टेन्टले डिपीआर निर्माणको सम्झौता गरेको हो । जाजरकोटको नलगाड गाउँपालिका७ दल्लीमा विद्युत्गृह र बारेकोट गाउँपालिका८ अँधेरीखोलामा आयोजनाको बाँधस्थल हुनेछ । नलगाड नगरपालिकास्थित नलगाड खोला र ठूलीगढीको दोभान नजिकै भूमिगत पावर हाउस निर्माण गरी आयोजना निर्माण गर्ने तयारी छ । आयोजनाको बाँधस्थलदेखि विद्युत्गृहसम्मको पहुँच मार्ग निर्माणको काम यसअघि नै सकिएको छ । कुल ४ हजार ६ सय ५ रोपनी जमिनका लागि २ अर्ब ७६ करोडमध्ये २ अर्ब ५० करोड रुपैया मुआब्जा वितरण सकिएको मन्त्रालयले जनाएको छ । ठूलो भेरी नदीको शाखा नदीमा बन्ने आयोजना निर्माणका लागि १ खर्ब ४२ अर्ब रुपैयाँ लागत लाग्ने प्रारम्भिक अनुमान छ ।"
एक बोरा मल ल्याउन छुट,बर्दिया (कास) गहुँ छर्ने बेला बर्दियामा मलको अभाव हुँदा किसानलाई समस्या भएपछि स्थानीय प्रशासनले भारतबाट एक बोरा रासायनिक मल ल्याउन छुट दिएको छ । हालै सर्वपक्षीय बैठकमा जिल्लामा पर्याप्त मल आपूर्ति नभएसम्म भारतीय सीमाबाट एक किसानले एक बोरा मल ल्याउन दिनुपर्ने आवाज उठेपछि यस्तो निर्णय गरिएको हो । धान काटेर भ्याएपछि खेत जोतेका केही किसान मलको आशामा सदरमुकाम गुलरियास्थित सहकारी संस्थानलगायत कृषि सामग्री कम्पनीमा सम्पर्क गरे पनि रित्तै फर्कने गरेका छन् । पर्याप्त मल आपूर्ति नहुँदासम्म व्यावहारिक रूपमा भारतीय सीमाबाट एक किसानलाई एक बोरा मल ल्याउन छुट दिइएको प्रमुख जिल्ला अधिकारी लीलाधर अधिकारीले जानकारी दिए ।
कर्जाको ब्याजदर अझै घट्ने,"आधार दरमा आएको कमीअनुसार कर्जाको ब्याजदर घट्ने राष्ट्र बैंक नियमन विभाग प्रमुख देवकुमार ढकालले बताए । नयाँ व्यवस्थाअनुसार बैंकले सुरुमा प्रवाह गरेको प्रिमियम दर कर्जा अवधिभर परिवर्तन गर्न पाइँदैन, उनले भने, यसकारण आधार दरमा आएको परिवर्तनअनुसार बैंकले कर्जाको दर घटाउनैपर्छ । बैंकहरूले प्रकाशन गरेको वित्तीय विवरणअनुसार गत असारको तुलनामा असोज मसान्तमा नेपाल बंगलादेशबाहेक सबै बैंकको आधार दर घटेको छ । यसका आधारमा पनि प्रायः सबै बैंकले ऋणको ब्याजदर घटाउनुपर्ने हो । गत असारसम्म वाणिज्य बैंकहरूले कर्जा र निक्षेपबीचको ब्याजअन्तर (स्प्रेड) घटाएर ४४ प्रतिशत कायम गर्नुपर्ने निर्देशन छ । यसअघि स्प्रेड ५ प्रतिशत थियो । राष्ट बैंकले स्प्रेड गणना गर्ने नयाँ सूत्र लागू गरेपछि बैंकहरूको ब्याजदरमा ०८ देखि १ प्रतिशतसम्म कमी आएको बैंकरहरूले बताउँदै आएका छन् । ०७७ भदौमा वाणिज्य बैंकको निक्षेपको भारित औसत ब्याजदर ५६१ प्रतिशत र कर्जाको भारित औसत ब्याजदर १०१८ प्रतिशत छ । अघिल्लो वर्षको सोही महिनामा यी दर क्रमशः ६८० प्रतिशत र ११९७ प्रतिशत थिए ।"
निजी आवासको किस्ता बुझ्न प्राधिकरणको ताकेता,"राष्ट्रिय पुनर्निर्माण प्राधिकरणले लाभग्राहीको सूचीमा रहेकाहरूलाई रकम बुझ्न ताकेता गरेको छ । प्राधिकरणले अन्तिम पटक अनुदान सम्झौता गर्ने र किस्ता बुझ्ने समय थप गरेसँगै तोकिएकै समयमा रकम बुझ्न भनेको हो । अहिलेसम्म लाभग्राहीको सूचीमा परेर पनि अनुदान सम्झौता नगरेका र रकम नबुझेकालाई थप गरिएकै समयमा बुझ्न आग्रह गर्छौं, प्राधिकरणका सहप्रवक्ता मनोहर घिमिरेले भने, यो अन्तिम मौका हो, अब फेरि समय थपिने छैन । जिल्ला तहका प्राविधिकलाई यसबारे सूचना पठाएर घर बनाउन नचाहनेहरूको सूची मागिएको उनले जानकारी दिए । प्राधिकरणका अनुसार अहिलेसम्म ९३ प्रतिशत निजी आवास निर्माण सकिने चरणमा छ । जसमध्ये ७१ प्रतिशत सम्पन्न भइसकेको छ । २२ प्रतिशत निर्माणको क्रममा छ । ७ प्रतिशतले अझै रकमका लागि सम्झौता गरेका छैनन् । लाभग्राही सूचीमा परेका ८ लाख ३४ हजार ९ सय २१ मध्ये ७ लाख ९१ हजार ७ सय ६७ जनाले मात्र अनुदानका लागि सम्झौता गरेका छन् । तथ्यांकअनुसार ४३ हजार १ सय ५४ जनाले अनुदान सम्झौता गरेका छैनन् । ६ हजार ८ सय १७ जनाले अनुदान सम्झौता गरे पनि पहिलो किस्ता बुझेका छैनन् । अहिलेसम्म ७ लाख ८४ हजार ९ सय ५० जनाले पहिलो र ६ लाख ७७ हजार ९४ जनाले दोस्रो किस्ता बुझेका छन् । यस्तै पहिलो किस्ता बुझेर दोस्रो किस्ता नबुझ्नेको संख्या १ लाख ७ हजार ८ सय ५६ छ । अहिलेसम्म तेस्रो किस्ता बुझ्नेको संख्या ६ लाख ५ हजार ८३ छ । त्यसमा दोस्रो किस्ता बुझेर तेस्रो किस्ता नबुझ्नेको संख्या ७२ हजार ११ छ । प्राधिकरणको समय पुसमा सकिँदै छ । प्राधिकरणको निर्देशक समिति बैठकले समय एक वर्ष थप गर्न यसअघि नै सिफारिस गरिसकेको छ । प्राधिकरणको कार्यअवधि थप्न मन्त्रिपरिषद्समक्ष सिफारिस गर्ने निर्णय गरिसकेको प्राधिकरणका प्रमुख कार्यकारी अधिकृत सुशील ज्ञवालीले बताए । अब बस्ने मन्त्रिरिषद् बैठकमा छलफल भएर निर्णय हुनेछ, उनले भने । निजी आवासको समयसीमा जेठ मसान्तसम्म तोकिएको सहप्रवक्ता घिमिरेले जानकारी दिए । तेस्रो किस्ताका लागि वैशाख मसान्तभित्र सम्बन्धित वडामा निवेदन दिइसक्नुपर्नेछ, उनले भने । पहिलो किस्ता लिइसकेका सबै लाभग्राहीले घर निर्माण सुरु गरी दोस्रो किस्ता लिन २०७७ माघ मसान्त, तेस्रो तथा अन्तिम किस्ताका लागि २०७८ वैशाख मसान्तसम्म सम्बन्धित स्थानीय तहमा प्रमाणीकरणका लागि निवेदन दिनुपर्नेछ । अहिले हामीले निजी आवासलाई बढी जोड दिएका छौं, उनले भने, त्यसैले निजी आवासको काम चाँडै सक्न लागिपरेका छौं । निजी आवास निर्माणको काम अहिलेसम्म सन्तोषजनक रहेको प्राधिकरणका प्रमुख कार्यकारी अधिकृत ज्ञवाली बताउँछन् । अहिले रोकिएको किस्ता वितरणको काम चलिरहेको उनले बताए । किस्ता वितरणमा अहिले कुनै समस्या छैन । तर निजी आवासमा अली पछि केही रकम अपुग हुने देखिएको छ, सहप्रवक्ता घिमिरेले भने, उक्त रकमबारे अहिले अर्थ मन्त्रालयसँग छलफल भइरहेको छ ।"
सम्झौताको १५ वर्षपछि आईसीपी निर्माण सुरु,"नेपालभारत सरकारबीच सम्झौता भएको १५ वर्षपछि नेपालगन्जस्थित नाकामा एकीकृत भन्सार जाँच चौकी (आईसीपी) निर्माण सुरु भएको छ । भन्सारलाई आधुनिक बनाउन सन् २००५ मा दुई मुलुकबीच सम्झौता भएको थियो । भारततर्फ ०७५ माघ १ गते तत्कालीन केन्द्रीय गृहमन्त्री राजनाथ सिंहले आईसीपीको उद्घाटन गरेका थिए । त्यसको दुई वर्षपछि नेपालतर्फ भूमिपूजन गरिएको हो । सहरी विकासमन्त्री कृष्णगोपाल श्रेष्ठ र भारत सरकारका वाणिज्य मन्त्री पीयूष गोयलले संयुक्त रूपमा भिडियो कन्फ्रेन्समार्फत गत बिहीबार आईसीपीको भूमिपूजन गरेका थिए । आईसीपीका लागि भारत सरकारको अनुरोधमा ९७ बिघा जमिन हस्तान्तरण गरिएको छ । नेपालतर्फ निर्माणका लागि २ अर्ब ३५ करोड रुपैयाँमा भारत सरकारले आफैं बोलपत्र आह्वान गरेर निर्माण कम्पनी नियुक्त गरेको छ । निर्माण कार्यको गुणस्तर निर्धारण भारतकै हातमा छ । नेपालतर्फ आइपर्ने अवरोधका लागि सहजीकरणको भूमिका नेपालले गर्दै आएको छ । निर्माण सामग्री आयात गर्दा कुनै शुल्क नलाग्नेसमेत सहमति गरिएको छ । वीरगन्ज र विराटनगरमा भारत सरकारले एकीकृत जाँच चौकी निर्माण गरिसकेको छ भने भैरहवा र नेपालगन्जमा एकैपटक निर्माणको थालनी गरिएको हो, जसमा नेपालगन्जलाई प्राथमिकतामा राखिएको छ । आईसीपी पुनः निर्माणको काम सुरु हुँदा यहाँका उद्योगी व्यवसायी हौसिएका छन् । भारतीय पक्षले चासो नदिँदा नेपालगन्ज नाकामा रहेको एकीकृत जाँच चौकी निर्माणको काम समयमा हुन सकेको थिएन । पछिल्लो पटक भारतले सीमावर्ती जयसपुर क्षेत्रमा काँडे तारबार लगाएको थियो । भारतले दसगजासित जोडेर आफ्नो क्षेत्रमा तारबार लगाएको हो । जाँच चौकीका लागि सरकारले नेपालगन्ज उपमहानगरपालिका १६ जयसपुरमा जग्गा अधिग्रहण गरी मुआब्जाबापत ९ करोड ४ लाख रुपैयाँ वितरण गरिसकेको छ । भारतले आफ्नो क्षेत्रमा तारबार र पर्खाल बनाएको त पहिल्यै हो, नेपालगन्जस्थित संघीय आयोजना कार्यान्वयन एकाइका कार्यालयका इन्जिनियर होमनाथ भुसालले भने, भारतले तारबार गरे पनि एकीकृत जाँच चौकीको काम लक्ष्यअनुरूप बल्ल अघि बढेको देखिन्छ । जग्गा अधिग्रहणलगायत काम नेपालका तर्फबाट भइसकेको उनले बताए । एकीकृत जाँच चौकी निर्माणस्थलदेखि नेपालगन्जको चौलिकासम्मको २२ सय मिटर लम्बाई ६० मिटर चौडाइमा पहुँच मार्ग नेपाल सरकारले निर्माण गरेको छ । अन्य भौतिक संरचना निर्माणका लागि भारत सरकारले लगानी गर्नुपर्ने हो । इन्जिनियर भुसालका अनुसार पहुँच मार्ग निर्माणको काम पूरा भएको छ । ९ सय मिटर लम्बाइ र ५ सय मिटर चौडाइमा बाँकी आवश्यक संरचना बन्दै छ, उनले भने । त्यहाँ नेपाल सरकारले सुरक्षा पोस्ट स्थापना गरिसकेको छ । आईसीपी निर्माणपछि आधुनिक भन्सारको काम सुरु हुनेछ । रेलवे सेवा विस्तार हुनेछ । एकीकृत सुरक्षा पोस्टमा नेपालभारतका सुरक्षाकर्मीले संयुक्त जाँच गर्नेछन् । भारतको निर्माण कम्पनी राजदीप बिल्डकन प्रालिले आईसीपी निर्माणको जिम्मा पाएको छ । भारत सरकारले उक्त कम्पनीसँग २ वर्षमा काम पूरा गर्ने सम्झौता गरेको इन्जिनियर भुसालले बताए । भारतीय लगानीमा निर्माण भइरहेका कारण लागत र पूर्ण डिजाइनबारे नेपालका अधिकारीहरू अनभिज्ञ छन् । नयाँदिल्लीबाट सबैभन्दा नजिक मानिने नेपालको नेपालगन्जमा एकीकृत जाँच चौकी आवश्यक रहेको भन्दै जयसपुरलाई रोजिएको हो । बन्दरगाह सञ्चालन भए आयात सहज हुने र यहाँका जडीबुटी र उत्पादन निकासी गर्न सरल हुने बताइएको छ ।बाँके उद्योग वाणिज्य संघका अध्यक्ष अब्दुल वाहिद मन्सुरीले एकीकृत भन्सार जाँच चौकी निर्माणमा भारतीय पक्षले ढिलै भए पनि कामलाई तीव्रता दिएको बताए । दुवै ठाउँका भन्सार एकै ठाउँमा हुँदा व्यवसायीलाई मात्र होइन, उपभोक्तालाइ पनि सहज र सहुलियत हुन्छ, उनले भने । उद्योग वाणिज्य महासंघका केन्द्रीय सदस्य कृष्णप्रसाद श्रेष्ठले नेपालगन्जमा आईसीपी निर्माण राजनीतिक दलको प्राथमिकतामा नपरेकाले नै ढिलाइ भएको बताए । तेस्रो मुलुकबाट आउने औद्योगिक कच्चा पदार्थ रेलमा आउँछ, ढुवानी पनि सस्तो, समयमा सुरक्षित रूपमा हुन्छ, उनले भने, उत्पादन सस्तो भयो भने उपभोक्तालाई सस्तो पर्न जान्छ । आईसीपी निर्माणमा ढिलाइ हुँदा सडकको दुवै किनारमा मालवाहक गाडी राखेर भन्सार जाँच पास गर्नुपर्ने बाध्यता रहेको भन्सार कार्यालयका प्रमुख भन्सार अधिकृत शान्तिराम निरौलाले बताए । दशगजाभित्र गेट रहन्छ, यतातिर नेपालको भन्सार र उतातिर भारतको भन्सार रहन्छ, भन्सार कार्यालयका प्रमुख भन्सार अधिकृत निरौलाले भने, यसले व्यापार सहजीकरणमा मात्र होइन, भन्सार प्रशासन नियमन र व्यवस्थापनमा पनि सहयोग पुर्याउँछ ।"
कोरोनाले कामविहीन बनेकाहरू नगदे बालीमा आकर्षित,"बुटवल (कास) छिटो र नगद आम्दानी हुने भएपछि पछिल्लो पटक रूपन्देहीका किसान व्यावसायिक रूपमा नगदे तथा हिउँदे खेती गर्न लागेका छन् । कोरोनाको संक्रमण बढेपछि कामविहीन बनेकाहरूसमेत नगदे र हिउँदे बालीप्रति आकर्षित भएका छन् । यसले गर्दा धान रोपेर खाली हुने खेतले वर्षभरि आम्दानी दिन थालेको छ । कोरोनाका कारण व्यवसाय बन्द भएपछि सैनामैना नगरपालिका१० सालझन्डीकी मनकुमारी राना घरमै थिइन् । आम्दानीका लागि के गर्ने भन्ने अलमलमा परेका बेला साथीहरूले फूल खेती गर्न उक्साए । छिमेकी साथीसहित सात जना मिलेर प्रतिवर्ष २२ हजार भाडा तिर्ने गरी सात कट्ठा जग्गा भाडामा लिए । बिरुवा रोप्न नगरपालिकाको कोभिड परियोजनाले २० हजार रुपैयाँ उपलब्ध गरायो । फूलबाट सोचेभन्दा धेरै आम्दानी भयो, मनकुमारीले भनिन्, अब थप जग्गा भाडामा लिएर तरकारी खेती गर्ने सोच छ । कोरोनाले हाटबजार, ठेला व्यापार, चिया पसल गरेर जीविकोपार्जन गरेका विपन्न समुदाय धेरै प्रभावित बनेका छन् । यस्ता समुदायका महिला छनोट गरेर सैनामैना नगरपालिकाले ५५ महिलालाई २०२० हजार नगद दिएर फूल खेतीमा लगाएको हो । उनीहरू सबैले फूल बेचेर गुजारा चलाएका छन् । फूल निख्रेपछिको त्यही जग्गामा तरकारी लगायत नगदे बाली लगाउन सहयोग गर्ने नगरपालिकाकी कृषि अधिकृत सिर्जना खनालले बताइन् । नगदेबालीमा यति आकर्षण छ कि विदेशबाट फर्केका युवासमेत व्यावसायिक खेतीमा लागेका छन् । सैनामैनामा मात्रै यस वर्ष ८० जना भारतलगायत तेस्रो मुलुकबाट फर्केका युवाले मौसमीबेमौसमी तरकारी खेती थालेका छन् । त्यसमा टनेल बनाएर थोपा सिँचाइबाट बेमौसमी रूपमा काँक्रा र करेला फलाएर आम्दानी बढाउन भन्दै नगरपालिकाले ३५ हजार रुपैयाँका दरले अनुदान दिएको नगरपालिका प्रमुख चित्रबहादुर कार्कीले बताए । व्यावसायिक खेतीका लागि प्राविधिक सेवा र आर्थिक सहयोगका लागि यूएनडीपी र सेतो गुराँस बाल विकास सेवासँग सहकार्य गरेका छौं, उनले भने, यसले कोभिडका कारण समस्यामा परेका व्यक्ति छनोट गरेर चाहना राख्नेजतिलाई नगदे कृषि बालीमा लगाई उनीहरूको आम्दानी बढाउन सकेका छौं ।"
वीरेन्द्रको निवास हेर्न पाइने,"मन्त्री भट्टराईले शाहवंशको साढे दुई सय वर्ष शासन इतिहासलाई एकीकृत ढंगले नारायणहिटी दरबार संग्रहालयमा समेट्न निर्देशन दिएका छन् । अन्य दरबार तथा संग्रहालयमा रहेका शाहकालीन भौतिक वस्तुहरूसमेत नारायणहिटी दरबार संग्रहालयमा राखिने जनाइएको छ । २०५८ जेठ १९ गते भएको दरबार हत्याकाण्डमा राजा वीरेन्द्र, रानी ऐश्वर्य, युवराज दीपेन्द्र, राजकुमार नीराजन, राजकुमारी श्रुतिलगायतको ज्यान गएको थियो । सो घटनाको १९ वर्षपछि नारायणहिटी दरबारको अग्रभागको प्रवेशद्वार रङरोगन र जीर्णोद्धार कार्य भएको छ । मन्त्रालयका सचिव यादव कोइरालाले नारायणहिटी दरबार शाहवंशको अध्ययन अनुसन्धान केन्द्रका रूपमा विकास गरिने बताए । काठमाडौं महानगरपालिका वडा नं १ मा रहेको नारायणहिटी दरबार परिसर ७ सय ५४ रोपनी क्षेत्रफलमा फैलिएको छ । परिसर उत्तरतर्फ सेनाको एक पृतना कार्यालय रहेको छ । मध्यभागमा महेन्द्र मञ्जिलमा मुमा बडामहारानी रत्न बस्दै आएकी छन् । पूर्वतर्फ गणतन्त्र स्मारक र पश्चिमतर्फ परराष्ट्र मन्त्रालयको राहदानी विभाग रहेको छ । तत्कालीन प्रधानमन्त्री गिरिजाप्रसाद कोइरालाले २०६५ असार १ गते उक्त संग्रहालयको उद्घाटन गरेका थिए । त्यही वर्ष फागुन १५ गते अर्का प्रधानमन्त्री पुष्पकमल दाहालले उक्त संग्रहालय सर्वसाधारणका निम्ति प्रदर्शनीको शुभारम्भ गरेका थिए । दरबारभित्र विभिन्न बैठक कोठा, राजारानीका शयन कक्षहरू, राजकीय पाहुनाहरूले प्रयोग गर्ने शयन कक्षहरू, भान्सा कोठा, भोजन कोठालगायत ५२ वटा कोठा छन् । तीमध्ये ३१ वटा कक्ष प्रदर्शनीमा ल्याइएका थिए । त्यसैगरी प्रधानमन्त्री केपी शर्मा ओलीले २०७५ भदौ २९ गते श्रीपेच, राजदण्ड कक्ष सर्वसाधारणका निम्ति खुला गरेका थिए ।"
छठको फेरिएको शैली,"शनिबार बिहान उदाउँदो सूर्यलाई अर्घ दिएर व्रतालुले छठ पर्वको बिदाइ गरेका छन् । यो वर्ष तराई क्षेत्रका अधिकांश छठघाट सिँगारिएनन् । धेरैजसो व्रतालुले घरको छत, आँगन र बारीमा कृत्रिम पोखरी बनाई स्वास्थ्य मापदण्ड पालना गर्दै छठ पूजा गरे । केही व्रतालु भने घर नजिकको पोखरी, खोला, नदीलगायत घाटमा पूजा गर्न र सूर्यलाई अर्घ दिन पुगेका थिए ।व्रतालुको भीडभाड हुने पर्सा वीरगन्जको घडिअर्वा पोखरी परिसर यो वर्ष सुनसानजस्तै देखियो । जिल्लाका ग्रामीण भेगमा भने व्रतालुले परम्परागत घाटमै पुगेर पूजापाठ गरे । शनिबार सबेरै घाट तथा घरमै पनि व्रतालुहरू पानीमा उभिएर लामो समय सूर्योदयको प्रतीक्षामा थिए । उनीहरूले सूर्योदयसँगै बाँसको सुपुलीमा नरिवल र अन्य पूजासामग्रीसहित अर्घ दिए ।व्रत समापनपछि व्रतालुले परिवारजन, आफन्त र इष्टमित्रलाई टीका लगाइदिएका थिए । त्यसपछि प्रसाद वितरण गर्नुका साथै व्रतालु स्वयंले पनि खाएका थिए । बिहीबार साँझ सक्खर, दूध र चामलबाट तयार पारिएको खिर (रस्याउ) खाएका व्रतालुहरूले शुक्रबार दिनभर पानीसमेत नपिएर कठोर व्रत बसेका थिए । पर्वको विधि सकिएपछि व्रतालु तथा तिनका परिवारका सदस्य छठी माताको प्रसाद विशेष गरी छोरीचेलीका घरमा पठाउन व्यस्त देखिन्थे । छोरीचेलीका घरमा प्रसाद लिएर प्रायः माइतीबाट दाजुभाइहरू जाने गर्छन् । चेलीबेटीहरू पनि माइतीबाट प्रसादकोसेलीको प्रतीक्षामा बसेका हुन्छन् । यस्तो कोसेलीलाई बायन भन्ने चलन छ । वीरगन्ज हरपतगन्जका दामोदरप्रसाद यादव साताभर नै व्रतालुको घरबाट चेलीबेटीकहाँ बायन पठाउने क्रम चल्ने बताउँछन् ।कोरोना महामारीका कारण यसपालि विराटनगरमा धैरेजसो व्रतालु छठघाट पुगेनन्, बरु घर र वरपरको खाली ठाउँमा कृत्रिम पोखरी बनाएर सूर्यलाई अर्घ दिँदै छठको पूजाविधि पूरा गरे । यो हर्सोल्लास गर्ने बेला होइन भन्ने वास्तविकता राम्ररी बुझेका थियौं, विराटनगर तीनटोलियाका युवा पवन गुप्ताले भने, पूजालाई परिवारजनमै सीमित राखौं भनेर छतमा सानो पोखरी बनायौं र पूजा गर्यौं । तीन वर्षअघिसम्म यो परिवारले घर नजिकको सिंघिया खोलामा पुगेर अस्ताउँदो र उदाउँदो सूर्यलाई अर्घ दिन्थ्यो । बर्सेनि व्रतालुको बढ्दो भीडले उक्त खोला किनारमा पूजा गर्नसमेत कठिन हुन थालेपछि गुप्ता परिवारले घरबारीमै पोखरी बनाएर छठ मनाउँदै आएको छ । घाटमा भीडभाडले व्रतालुलाई लुगा फेर्नसमेत कठिन हुने र उच्छृंखल जमातले पटका पड्काउँदा असुरक्षित महसुस भएकाले घरमै छठ पूजा गर्दै आएको पवनले बताए । परीक्षणस्वरूप घरमै गरौं भनेर सुरु गर्यौं, राम्रै पनि भयो, उनले भने, बारीमा गर्दा बाह्य मान्छे पनि आउने सम्भावना रहन्छ, यसपटक छतमा इँटाको पर्खाल बनाई पोखरी तयार गर्यौं र परिवार मात्र भेला भएर मनायौं । आफ्ना तीनचार जना छिमेकीले पनि उसैगरी छतमै पूजा गरेको उनले बताए ।कोरोना संक्रमण बढिरहेकाले जिल्ला प्रशासन कार्यालय र स्थानीय तहको आग्रहबमोजिम यसपटक सहर, बजारका व्रतालुले समेत घरआँगनमै छठी माताको पूजा गरे । घरको छत र आँगनमा कृत्रिम जलाशय बनाई पूजा गरिएका तस्बिर व्रतालु तथा उनका परिवारजनले सामाजिक सञ्जालमा राखेका छन् । यसरी भयो माताको सेवा, अर्को वर्ष पनि खोला खोजिँदैन, विराटनगरकी व्रतालु अमृता गौतमले फेसबुकमा लेखेकी छन् । साँघुरिँदै गएको खोला किनार र बढ्दो प्रदूषणले घरमै छठ मान्नु सुरक्षित भएको उनको बुझाइ छ ।आमाले घरबाटै सूर्यको उपासना गरिरहेको तस्बिर विराटनगरका चिकित्सक दम्पत्ती राजीव शाह र संज्ञा ज्ञवालीले फेसबुकमा राखेका छन् । मानव स्वास्थ्यलाई प्राथमिकतामा राखेर चाडपर्व मनाउनुपर्नेमा उनीहरूको जोड छ । स्थानीय केशलिया, सिघिंया खोला तथा अन्य नहर र पोखरीमा पनि यो वर्ष भक्तजन तथा दर्शनार्थीको उपस्थिति नगन्य नदेखिएको स्थानीय बताउँछन् । समयअनुरूप छठ पूजा गर्ने तरिका र थलोमा परिवर्तन जरुरी थियो, कोरोनाले राम्रो पाठ सिकाएर गयो, विराटनगर बुधचोक बस्ने शिक्षक ओमशंकर शाहले भने ।"
१९७४ एडी र द चेन स्मोकर्सको सहकार्यमा गीत,"काठमाडौं (कास) चर्चित नेपाली म्युजिक ब्यान्ड १९७४ एडीले नयाँ गीत साथीभाइ रिलिज गरेको छ । विश्वव्यापी लोकप्रिय द चेन स्मोकर्स को हिट गीत होप को संगीत प्रयोग गर्दै तयार पारिएको उक्त नयाँ ट्र्याक युट्युबमा उपलब्ध छ । कलाकार जोडी द चेन स्मोकर्स सँग नेपालको फोल्क रक ब्यान्ड १९७४ एडीले सांगीतिक सहकार्य गर्दै संगीतप्रेमीलाई टुबोर्ग ओपनको अभियानतर्फ प्रोत्साहन गर्दैछन् । १९७४ एडीले यो सहकार्य निकै रमाइलो भएको जनाएको छ । महामारी र विशेष परिस्थितिको वातावरणमा पहिलो पटक यसरी कुनै गीतमा काम गर्दा चुनौतीपूर्ण रहेको पनि १९७४ एडी ब्यान्डको भनाइ छ । नयाँ गीतमा सकारात्मकता र एकताको सन्देश रमाइलो शैलीमा पेस गरिएको छ । द चेन स्मोकर्सका एलेक्स पालले १९७४ एडीसँगको सहकार्यबारे भने, त्यस क्षेत्रको निकै सफल समूहसँग काम गर्न पाउँदा निकै उत्सुक छौं । यस प्रोजेक्टको मुख्य लक्ष्य पनि यही हो । उनले टुबोर्गले विश्वका दुई कुनामा रहेका कलाकारलाई जोड्न सफल बनाइरहेको उल्लेख गर्दै भने, नत्र हामी एकअर्कालाई चिन्न वा सम्पर्कमा रहन निकै गाह्रो हुन्थ्यो । यो निकै राम्रो कुरा हो र नयाँ गीतका लागि निकै उत्सुक छु ।अब नेपालका संगीतप्रेमीले ह्यासट्याग जोइन्टबिटका साथमा सामाजिक सञ्जालमा भएको नयाँ एआर फिल्टर प्रयोग गरी १९७४ एडीको उक्त नयाँ ट्र्याकको मजा लिएको आफ्नो भिडियो अपलोड गर्न सक्नेछन् ।यो वर्षको टुबोर्ग ओपन अभियानका धेरै नयाँ रिलिजमध्ये साथीभाइ एक हो । यसका शब्द सर्जक जीवन वान्तवा र फिरोज स्याङदेन छन् । एड्रियन प्रधान र स्याङदेनले यसलाई धुनबद्ध गर्नुका साथै दुवै मिलेर गाएका छन् ।"
पाँडे र पौडेललाई भैरव पुरस्कार,काठमाडौं (कास) भैरव पुरस्कार र भैरव प्रतिभा पुरस्कार वर्ष २०७६७७ का लागि क्रमशः स्रष्टा रामकुमार पाँडे र कलाकार राजाराम पौडेललाई दिइएको छ । भैरव पुरस्कार गुठीले शनिबार गोकर्णेश्वर५ मा गरेको कार्यक्रममा नगरप्रमुख सन्तोष चालिसेले पुरस्कार हस्तान्तरण गरे ।
दौड अब सुरु हुन्छ,"उनले म्याराथन यात्रा भर्खरै सुरु भएको महसुस गरेका छन् । राम्रो प्रशिक्षण र कडा मिहिनेत गर्न सके ४० वर्षको उमेरभित्र राष्ट्रलाई खेलकुदमा उत्कृष्ट योगदान दिन सकिने उनको विश्वास छ । अब खेलको मोडालिटी चेन्ज हुन्छ, कतै खेल्न पाइँदैन, उनले भने, ओलम्पिक केन्द्रित हुनुपर्छ । अम मेरो वास्तविक दौड सुरु हुन्छ । म्याराथनमा विजयी हुनु पछाडिको मुख्य कारण मिहिनेत नै भएको सुनाउँदै त्यसमा थोरै समय र भाग्यले साथ दिएको उनले बताए । कोरोना महामारीका कारण धेरै जसो खेलाडीले पर्याप्त अभ्यास नै गर्न पाएनन् । महिलातर्फ हाफ म्याराथनको उपाधि १३ औं सागकी रजत विजेता पुष्पा भण्डारीले जितेकी हुन् । विभागीय टोली एपीएफसँग आबद्ध सल्यानकी पुष्पाले १ घण्टा २६ मिनेट ५४ सेकेन्डमा दूरी पार गर्दै उपाधि जितिन् । उनले ३० हजार रुपैयाँ थापिन् । लकडाउन र कोरोनाको प्रभावले राम्रो अभ्यास गर्न नपाए पनि सजिलै सफलता हात पारेको उनले बताइन् । जम्मा दुई हप्ता अभ्यास गरेर दौडमा भाग लिन आएकी थिएँ, उनले भनिन्, अभ्यास नै नगरी जित्नुले खासै मन सन्तुष्टि नहुँदो रहेछ । सागको पदकपछि प्रशिक्षण अभावमा दौडमा विश्राम लिएको उनले सुनाइन् । यसले खेलाडीलाई पछिसम्मै असर गर्ने उनको अनुभव छ । एक महिना दौड्न नपाए, मसल्स चल्नै छाडेजस्तो हुन्छ, उनले भनिन्, त्यसैले खेलाडीले जति खेल्न पायो, उति उत्कृष्ट बन्दै जाने हो ।पुष्पाको दौड पछ्याउँदै जुम्लाकी धावक मञ्जु रावतले दोस्रो स्थान हासिल गरिन् । १ घण्टा ३० मिनेट ७ सेकेन्डमा दूरी पार गरेर उनले १५ हजार रुपैयाँ पुरस्कार जितिन् । २१ वर्षीया मञ्जु यसअघिको संस्करणमा अल्ट्रातर्फ दोस्रो भएकी थिइन् । रोड रेसमा अभ्यास कम भएकाले दोस्रो हुने विश्वास उनमा थिएन । दोस्रो स्थानमा सफलता पाएपछि मञ्जुको हौसला थपिएको छ । छोरी मान्छे दौडिनुहुन्न भन्ने समाजको आलोचना चिर्न उनलाई यो सफलताले प्रेरणा दिएको बताइन् । कुरा काट्नेले काटिरहून्, मेरो दौड जारी छ, उनले भनिन् । उनी जुम्लाका हरि रोकायबाट प्रशिक्षित खेलाडी हुन् ।हाफ म्याराथनमा दाङकी शर्मिला घर्ती तेस्रो भइन् । १ घण्टा ३८ मिनेट १४ सेकेन्डमा दूरी पार गरेकी उनले १० हजार पुरस्कार हात पारिन् । १६ वर्षीया शर्मिला कक्षा १० पढ्छिन् । दौडमा रुचि राख्ने उनले म्याराथनमा स्थान पाउने कुनै लक्ष्य नै बोकेकी थिइनन् । खेल्ने उत्साह देखाउँदै एकैचोटि मैदानमा उत्रिएकी उनमा म्याराथनको सम्भावना झल्किन्छ । यति अनुभवी खेलाडीको प्रतिस्पर्धी हुँदै दौडिन पाउनु नै सफलता ठानेकी छु, उनले भनिन्, अब मेरो दौड रोकिँदैन ।म्याराथनमा पुरुषतर्फ पूर्व विजेता नेपाली सेनाका कृष्ण बस्नेत यसपालि दोस्रो भए । उनले निर्धारित दूरी २ घण्टा २० मिनेट ४९ सेकेन्डमा पूरा गरे । कृष्णले महामारीकै मारमा परेर अभ्यास नपुगेको स्विकारे । ओलम्पिकमा सहभागिता जनाउन पाउने अवसर थियो, अभ्यास पुगेन, उनले भने । कृष्णले ३० हजार रुपैयाँ पुरस्कार पाए । खगेन्द्र भाट २० हजार रुपैयाँ पुरस्कार पाउँदै तेस्रो भए ।बीपी चोकबाट सुरु भएको नेपालगन्ज म्याराथन कोहलपुर हुँदै पुनः बीपी चोकमै पुगेर टुंगिएको थियो । कोरोना महामारीले झन्डै ९ महिनादेखि ठप्प भएको खेलकुद गतिविधिबीच क्रिएटिभ ह्यान्ड्सले म्याराथन आयोजना गरेको हो । जसले घरमै खुम्चिएका खेलाडीलाई खेल्न पाउने आशा पलाएको छ ।"
लय समात्दै चेल्सी,ओसासुनाको बराबरीम्याड्रिड स्पेनी ला लिगामा ओसासुनाले शुक्रबार राति आफ्नो घरमा हुएसासँग ११ को बराबरी खेलेको छ । सान्ड्रो रेमिनेजको गोलले हुएसाले पाँचौं मिनेटमा अग्रता लिए पनि त्यसलाई कायम राख्न सकेन । ओसासुनाले ६८ औं मिनेटमा बराबरी गोल फर्कायो र यो डेविड गार्सियाको नाममा रह्यो । ओसासुना ११ अंकमा १२औं स्थानमा छ भने हुएसा ७ अंक लिएर पुछारबाट तेस्रो स्थानमा छ ।
बद्रीलालले जिते जिरी ओपन,दोलखा (कास) पूर्वराष्ट्रिय च्याम्पियन बद्रीलाल नेपालीले जिरीमा सम्पन्न जिरी ओपन फिडे रेटिङ चेसको उपाधि जितेका छन् । उनले अन्तिम चरणमा ललितपुरका हेराकाजी महर्जनलाई हराएर उपाधि जिते । यसअघि उनले छैटौं चरणमा आयोजक जिल्ला दोलखाका च्याम्पियन आशिष फुयाँलसँग बराबरी नतिजा निकालेका थिए । ७ खेलमा ६ जित र १ बराबरी खेल्दै बद्रीलालले साढे ६ अंक बटुले । उनले १० हजार रुपैयाँ पुरस्कार जिते । छैटौं चरणमा दोलखाका राजीव कार्कीमाथि जित निकालेका आशिष ६ अंकसाथ दोस्रो भए । समान ६ अंक बनाएका स्याङ्जाका युवराज पौडेललाई हेड टु हेडमा पछि पारेका आशिषले ५ हजार जिते । तेस्रो भएका युवराजले ३ हजार पाए ।युवा सञ्जाल जिरीको आयोजना तथा जिरी नगरपालिकाको सहयोगमा सम्पन्न प्रतियोगितामा संयोजक रहेका केन्द्रज्योति खड्का साढे ४ अंकसाथ स्थानीयतर्फ विजेता भए । उनले ५ हजार प्राप्त गरे । ग्याल्जेन शेर्पा र धर्मानन्द दाहाल समान ४ अंकसाथ स्थानीयतर्फ दोस्रो र तेस्रो स्थानमा रहे ।हेराकाजी भने भेट्रानतर्फ विजेता भए । रौतहटका रामचन्द्र दाहाल र दोलखाका बाबुराजा महर्जन दोस्रो र तेस्रो भए । अनरेटेडतर्फ दोलखाका विवेक कार्की प्रथम भए । महिलातर्फ दोलखाका उषा जिरेल र करुणा जिरेल पहिलो र दोस्रो स्थानमा रहे ।स्वीस लिगअन्तर्गत ७ चरणमा सम्पन्न प्रतियोगितामा विभिन्न जिल्लाका ४२ खेलाडीले भाग लिएका थिए । कोभिड१९ को महामारीपछि नेपालमा पहिलोपल्ट आयोजित फिडे रेटिङ प्रतियोगिताले उत्साहित बनाएको र आगामी दिनमा अन्तर्राष्ट्रिय प्रतियोगिता गर्न बाटो खुलेको जिरी नगरपालिकाका मेयर टंकबहादुर जिरेलले बताए ।
