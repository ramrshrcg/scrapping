शीर्षक,विवरण
सरकार भन्छ 'निःशुल्क उपचार गर्न सकिन्न,"सरकारले कोरोना भाइरसको परीक्षण गर्ने विधि आरटीपीसीआर एक्काइसौं शताब्दीको उच्चतम र प्रविधियुक्त भएको उल्लेख गर्दै घुमाउरो रूपमा त्यसलाई निःशुल्क गर्न नसकिने धारणा अघि सारेको छ । स्वास्थ्य मन्त्रालयले भनेको छ, यस्तो विशिष्ट सेवालाई कुनै पनि दृष्टिले सामान्य वा आधारभूत सेवा भन्न मिल्दैन । सरकारले देशव्यापी विस्तार भएको कोरोना परीक्षण प्रयोगशाला आफ्नै कारणले सम्भव भएको दाबी गरेको छ । गत माघ ९ गते नेपालमा पहिलोपटक पत्ता लागेको बिरामीको नमुना हङकङमा पठाई प्रयोगशाला जाँच गर्नॅपरेको भन्दै स्वास्थ्य मन्त्रालयले त्यसपछि सरकारले पीसीआर जस्तो विशिष्टीकृत प्रयोगशाला सेवालाई देशभर विस्तार गरेको दाबी गरेको छ । मन्त्रालयको दाबीअनुसार गत बिहीबारसम्म ४२ सरकारी र २४ निजीसहित ६६ वटा प्रयोगशालामा कोरोना परीक्षण भइरहेको छ । १४ लाख ४३ हजारको परीक्षण भएकामा ३ लाख ५ हजारको स्वाब निजी क्षेत्रबाट स्थापित प्रयोगशालामा परीक्षण भएको हो । यो विषयमा संसद्मै पूर्वमन्त्री गगन थापाले आपत्ति जनाइसकेका थिए । उनको दाबीअनुसार कोरोना महामारीअघि नै देशका विभिन्न ठाउँमा पीसीआर मेसिन थियो र तिनबाट बर्ड फ्लुलगायत अन्य रोगको परीक्षण गरिन्थ्यो । गत माघमा कोरोना भाइरस पहिचान गर्ने किट नभएकाले मात्रै यहाँ संकलित नमुना हङकङ पुर्याइएको हो । अन्य विकसित र सामाजिक सुरक्षा बलियो भएका मुलुकको तुलनामा नेपालमा सस्तो र सहुलियतयुक्त शुल्क रहेको भन्दै मन्त्रालयले संक्रमितको समयमै परीक्षण गर्न सकियोस् भनेर शुल्क निर्धारण गरिएको दाबी गरेको छ । सरकारी अस्पतालमा चाप नियन्त्रण गर्न पनि परीक्षणको न्यूनतम शुल्क तोकी बढीभन्दा बढी निजी प्रयोगशालालाई परीक्षणको अनुमति दिन आवश्यक भएको आवाज जनस्तरबाट उठेकाले शुल्क तिरेर जाँच गर्ने व्यवस्था गरिएको हो, मन्त्रालयले सर्वोच्चमा पेस गरेको निवेदनमा भनिएको छ । सर्वोच्चमा तीन सदस्यीय न्यायाधीशहरूको पूर्ण इजलासले सरकारले पेस गरेको निवेदन अध्ययन गरी पुनरावलोकन हुने वा नहुने भनी आदेश गर्नेछ । पुनरावलोकन हुने भनी आदेश गरे कम्तीमा ३ सदस्यीय इजलासले सुनुवाइ गर्नेछ । पुनरावलोकन नहुने भन्ने आदेश भए गत महिनाकै फैसला कार्यान्वयन हुनेछ र त्यसको पालना गर्न सरकार बाध्य हुनेछ । पुनरावलोकन हुने वा नहुने भन्ने आदेश नहुन्जेल पनि सरकार गत महिनाको फैसला कार्यान्वयन गर्न बाध्य हुनेछ ।"
महानगर भन्छ 'खुलामञ्चमा खाना नबाँड्नू,"दैनिक ज्यालामजदुरी गरेर जीविकोपार्जन गरिरहेकाहरूलाई लकडाउनले आहत बनायो । बिहानबेलुका छाक टार्नै धौधौ भएर छटपटिएकालाई राजधानीका खुलामञ्च, कालीमाटी, पशुपतिलगायत ठाउँमा मनकारीहरूले निःशुल्क खाना खुवाउन सुरु गरेका थिए, जुन अधिकांश क्षेत्रमा अझैं निरन्तर छ । चैत १४ गतेबाट हन्ड्रेड ग्रुपले यो पुण्यकर्म थालनी गरेको थियो । यसका संस्थापक बब्लु गुप्ताका अनुसार अहिले पनि पशुपति र खुलामञ्चमा दैनिक ४ सय जनालाई निःशुल्क खाना खुवाइन्छ । यसमा हाम्रो सानो प्रयास लगायत अन्य अभियानले सहकार्य गरेका छन् । गुप्ताले पनि महानगरको निर्णयको विरोध गरे । हामी दैनिक खुलामञ्च र पशुपतिमा खाना खुवाउँछौं, अहिलेसम्म महानगरपालिकाले रोकेको छैन, गुप्ताले भने, तर, कतिपय साथीहरूलाई रोकेको र महानगरपालिकाले रोक्ने निर्णय गरेको भन्ने सुनें । हामी यसको प्रतिवाद गर्छौं । हन्ड्रेड ग्रुपले खुलामञ्चमा बिहान ९ बजे र साँझ ४ बजे खाना खुवाउँछ भने पशुपतिमा साढे १२ बजे । यसका लागि समूहका झन्डै २० जना स्वयंसेवक खटिन्छन् । खानाको समस्या भएकाहरूको आग्रहमै निःशुल्क खाना वितरणलाई निरन्तरता दिइएको गुप्ताले बताए । नागरिकहरू कति भोका छन् भनेर सडकमा आएर बुझ्नुपर्यो नि । खाना नबाँड्नु भनेर मात्र हुन्छ ? आक्रोशित हुँदै उनले भने, जस्तोसुकै स्थितिमा पनि हामी खाना खुवाउन रोक्दैनौं । जसरी पनि खुवाउँछौं । प्रहरीले अवरोध गर्यो भने झडप नै हुन्छ । खाना खुवाउने ठाउँमा फोहोर भए महानगरपालिकाले सफा गर्नुपर्ने उनको भनाइ छ । आफैं खाना पनि नखुवाउने, फोहोर पनि सफा नगर्ने, महानगरको के काम ? उनको प्रश्न छ ।महानगरपालिकाचाहिँ जसरी पनि निःशुल्क खाना वितरण रोक्ने तयारीमा छ । यो अभियानले आफ्नो आलोचना बढाएकाले मेयर विद्यासुन्दर शाक्य पहिल्यैबाट अनुदार रहँदै आएका छन् । यद्यपि प्रवक्ता डंगोलचाहिँ रोक्नभन्दा व्यवस्थित गर्न लागेको दाबी गर्छन् । महानगरले भोका नागरिकको वास्ता नगरेको भन्ने आरोपको उनले खण्डन गरे । उनका अनुसार लकडाउनको सुरुवाती महिनामा महानगरका सबै वडा कार्यालयले निःशुल्क खाना खुवाएका थिए । मेरै १५ नम्बर वडामा दैनिक २ हजारलाई खाना खुवाएका थियौं तर नागरिकहरूले नै यसरी समूहमा खाना खुवाउन हुँदैन, संक्रमण बढ्छ भनेर गुनासो गरेपछि हामीले रोक्यौं, डंगोल भन्छन्, नागरिकले माग गरे भने हामी फेरि खानाको व्यवस्थापन गर्न सक्छौं । तर, त्यस्तो माग भएको छैन । निःशुल्क खाना वितरण गरिरहेका अभियन्ताहरूले महानगरलाई जस नदिएकोप्रति पनि उनले रोष पोखे । अहिले महानगरले केही नगरेको, हामी मात्र सर्वेसर्वा हौं, हामीले मात्र भोकालाई खुवायौं भनेर हल्ला गरिरहेको छ, यो गलत हो । उनको यही अभिव्यक्तिले निःशुल्क खाना वितरण रोक्ने निर्णय गर्नुपछाडिको महानगरको खास नियत झल्कन्छ । त्यसैले त लामो समयदेखि खाना खुवाइरहेका गुप्ता, ढुंगानालगायत अभियन्तासँग छलफल गर्न महानगरले आवश्यक ठानेन । बरु उल्टै डंगोलले अभियन्ताहरूलाई निहुँ नखोज्न, बरु आफूहरूसँग छलफलका लागि आउन आग्रह गरे । उनले खुला ठाउँभन्दा पार्टी प्यालेस उपयुक्त विकल्प हुने बताए । पार्टी प्यालेसहरू खाली भएकाले अभियन्ताहरूले चाहे महानगरले समन्वय गरिदिने उनको भनाइ छ । हामीले निःशुल्क खाना खुवाउनै हुन्न, रोक्नैपर्छ भनेको होइन, व्यवस्थित गरौं भनेका हौं । तर, पहिले जहाँ खुवाएका हौं, त्यहीं खुवाउँछौं भनेर चल्दैन, समयअनुसार परिवर्तन हुनुपर्छ, डंगोलको प्रश्न छ, निःशुल्क खुवाउने भन्दैमा विष्णुमतीको फोहोरको डंगुरमाथि खुवाएको ठीक हो त ? खाने र हेर्ने दुवैलाई सन्तोष हुनुपरेन ?"
चुरे फेदीका ऐलानीमा दर्जनौं सहर,"सैनामैनाको सिंगो नगरको झन्डै ४५ प्रतिशत घरधुरीसँग अहिले पनि जग्गाधनी पुर्जा नभएको पञ्चायतकालदेखि बहुदलीय व्यवस्थासम्मका जनप्रतिनिधि रामबली चौधरीले बताए । उनकै पहलमा स्वर्गीय राजा वीरेन्द्रले २०४० सालमा मुर्गियालाई केन्द्र बनाएर सरकारी संरचना निर्माण गर्न सहयोग गरेका थिए । मुर्गिया र आसपासमा त्यतिबेलादेखि नै तीव्र विकास सुरु भएको थियो । यस क्षेत्रको झन्डै १ सय बिघा ऐलानी जग्गामा बस्ती विकास भएको छ, उनले भने, अहिले जग्गा सकिएपछि चुरे क्षेत्र अतिक्रमणमा पर्न थालेको हो । सुरुमा ऐलानी जग्गामा बस्ती बसाल्दा बिस्तारै त्यसको अतिक्रमण वन र चुरे क्षेत्रमा पुगेको र अहिले स्थानीय सरकारले नियन्त्रण गर्न नसक्ने अवस्थामा पुगेको उनले बताए । नेपाल सरकारले त्यही चुरे र वनक्षेत्र देखाएर अन्तर्राष्ट्रिय निकायबाट कार्बन उत्सर्जनका नाममा अर्बौं रकम ल्याउने गरेको छ । त्यसले सरकारको नक्सामै वनक्षेत्र खुम्चिँदै गएको छ । त्यसले भोलिका दिनमा सरकार नै संकटमा पर्ने उनले बताए । अहिले चुरेमा बस्ती गुल्जार भइसकेका छन्, चौधरीले भने, जोतभोगको नारा लगाउने सरकारले वनक्षेत्र कटौती गरेर पुर्जा वितरण नगरी सुखै छैन । त्यसले सरकारलाई नै भोलि गम्भीर समस्या निम्त्याउने उनको भनाइ छ । सैनामैनामा पनि राजमार्गको उत्तरी क्षेत्रको अधिकांश भाग चुरे संरक्षित क्षेत्रमा पर्छ । रूपन्देहीका अधिकांश ऐलानी जग्गा र चुरेक्षेत्र उखडा, सुकुम्बासी, ८ नम्बर ब्लक, वनक्षेत्र, नदी उकासका नाममा अतिक्रमण हुँदै आएका छन् । राष्ट्रिय वनमै राजधानीलुम्बिनी प्रदेशको राजधानी क्षेत्र तोकिएको दाङको राप्ती गाउँपालिकाको मुख्य बजार भालुबाङ पूर्वी दाङको मात्रै नभई प्यूठान, पश्चिम अर्घाखाँची र रोल्पाको समेत व्यापारिक केन्द्र हो । पूर्वपश्चिम राजमार्गमा पर्ने उक्त बजारमा दिनहुँ सयौं गाडीको ओहोरदोहोर हुन्छ । व्यापारिक चहलपहल त्यत्तिकै छ । अग्लाअग्ला घर ठडिएका छन् तर उक्त बजारले अहिलेसम्म वैधानिकता पाएको छैन । त्यति ठूलो बजार अहिलेसम्म पनि राष्ट्रिय वनमा पर्छ भन्दा धेरैलाई पत्यार नलाग्न सक्छ । ३१ बिघा ७ कट्ठा १३ धुर राष्ट्रिय वनको जग्गामा १ हजार २ सय घरपरिवार बसेका छन् । कुनै पनि कानुनी कागजातबिना जग्गा किनबेच भएको छ । ठूलाठूला भवन ठडिएका छन् । सडक कालोपत्रे छ । विद्युत्, खानेपानी, टेलिफोनलगायत सबै सेवासुविधा पुगेका छन् । जग्गाधनी पुर्जाबिनै करोडौं लगानीमा चारपाँच तलाका पक्की भवन बनेका छन् । बजारको व्यापारिक महत्त्वसँगै भवनमा व्यक्तिको करोडौं लगानी भइरहे पनि जग्गाधनी पुर्जाबारे भने कसैले गम्भीरता देखाएको छैन । आपसी समझदारीका आधारमा जग्गा महँगोमा किनबेच हुने गरेको छ । प्रदेश राजधानी तोकिएपछि यो बजारको महत्त्व झनै बढेको छ । यहाँको जग्गाको वैधानिकताका लागि धेरैपटक नेता र मन्त्रालयमा धाए पनि केही उपलब्धि हासिल नभएको राप्ती उद्योग वाणिज्य संघ भालुबाङका अध्यक्ष जगत पोख्रेलले बताए । २०२७ सालदेखि बसोबास सुरु भएको भालुबाङमा अहिले व्यवस्थित सहर बनिसक्दा पनि कसैका नाममा दर्ता जग्गा नभएको उनको भनाइ छ । यो उदाउँदो सहर हो । जग्गा दर्ता नहुँदा वैधानिक किनबेच गर्न, बैंकिङ कारोबार गर्न समस्या छ, उनले भने, घरायसी कागजमा किनबेच भइरहेको छ । सबै जग्गामा घर बनेका छन् । अहिले खाली जग्गा नै छैन । बजारमा राज्यका सबै सेवा प्राप्त भए पनि राज्यले राजस्व लिन नपाएको उनले बताए । जग्गाले वैधानिकता पाएमा राज्यले पनि राजस्व लिन पाउँथ्यो । अहिले सरकारले कुनै पनि कर लिन पाउने आधार छैन, उनले भने, निश्चित प्रक्रिया पुर्याएर जति सक्दो छिटो जग्गा हस्तान्तरण प्रक्रिया थाल्नुपर्छ । राजधानी घोषणा भएपछि प्रदेशका संरचना निर्माण, सहर व्यवस्थापनलगायत काममा सहजता ल्याउन पनि जग्गा व्यवस्थित गर्न जरुरी रहेको उनको भनाइ छ । उनका अनुसार अहिले भालुबाङ बजारमा मात्रै ४ सय ५० व्यवसायी छन्, जसका कारण बजारको चहलपहल बढ्दै गएको छ । भालुबाङ बजारको जग्गाको बहानामा यसअघि नगर विकास समितिमा विभिन्न अनियमिततासमेत भएका छन् । ११ वर्षअघि जग्गाधनी पुर्जा दिलाइदिने भन्दै नगर विकासका पदाधिकारीले नगरवासीबाट उठाएको १० लाख ५६ हजार रुपैयाँ बाँडफाँट गरी खाएका थिए । नगरवासीको तीव्र दबाबपछि समितिका पदाधिकारीले रकम फिर्ता गरेका थिए । नगर विकासका प्रतिनिधिहरूले हिनामिना गरेको १० लाख ५६ हजारमध्ये जग्गा दर्ता प्रक्रियाका क्रममा ३ लाख ५६ हजार काठमाडौंमा खर्च भएको देखाएका थिए । बाँकी ७ लाख रकम मात्रै फिर्ता गरेका थिए । जग्गा दर्ताका लागि वनमन्त्री र वन मन्त्रालयका सचिवलाई घूस खुवाउनुपर्ने भन्दै दलका प्रतिनिधिले नगरवासीबाट रकम संकलन गरेका थिए ।अव्यवस्थित बसोबासपाल्पाका रामपुर, कसेनी, दमकडा, फेक, प्रभास, तानसेनका ऐलानी जग्गामा सहर बसेका छन् । रामपुर नगरपालिकाको मुख्य बजार बेझाडमा मात्रै ८ सय ५४ घरपरिवारको वर्षौंदेखि लालपुर्जा छैन । खाली चौरलाई साबिकको गाविस, विद्यालयले बिक्री गरेका हुन् । रामपुर नगरपालिकामा वैधानिक ८ सय ५४ र त्यसबाहेक पनि थप २ सय बढीले ऐलानी जग्गा ओगटेर बसेका छन् । बसोबास गरेको घरघडेरीको लालपुर्जा माग गर्दै आएका छन् । सरकारले अब निर्णय गरेर लालपुर्जा दिने तयारीमा पुगेको नगरप्रमुख रमणबहादुर थापाले बताए । २०३५३६ सालदेखि रामपुर नगरपालिका५ मा रहेको रामतुलसी मावि र वडा ६ को दरैठाँटी मावि सञ्चालनका लागि विद्यालयले घरघडेरी बिक्री गरेका हुन् । त्यसपछि साबिकको रामपुर गाविसले पनि त्यस्ता घडेरी बिक्री गरेको थियो । सोही समयदेखि नै यहाँका स्थानीयले भोगचलन गर्दै आइरहेका छन् । विद्यालयका नाममा रहेको घरघडेरीलाई व्यक्तिका नाममा उपलब्ध गराउन सरकारमा सहभागी उच्च व्यक्ति, राजनीतिक दलका नेताले लालपुर्जाका लागि पहल गरेका छन् । ऐलानी जग्गामा महल ठडिएका छन् भने अधिकांशमा सहर नै बसेका छन् । दिव्यज्योति मावि माथागढी३ कसेनी सराई क्षेत्रमा २ सयभन्दा बढी घडेरी सार्वजनिक जग्गामा बिक्री भएका छन् । यो अत्यधिक अव्यवस्थित बसोबास भएको क्षेत्र हो । यहाँ पहिले दिव्यज्योति माविले विद्यालय सञ्चालनका लागि सहयोग गर्नेलाई आसपासको चौर क्षेत्रमा प्लटिङ गरी जग्गा बाँडेको थियो । जग्गाधनीले अहिले अव्यवस्थित बसोबासीको लालपुर्जा माग गर्दै सुकुम्बासी समस्या समाधान आयोगमा निवेदन दिएका छन् । अत्यधिक जग्गा अव्यवस्थित बसोबासीको छ, पूर्ववडासचिव रेवतीरमण ज्ञवालीले भने, सुकुम्बासी समस्या समाधान आयोगमा पनि निवेदन दिएका छन् । कसेनीमा पक्की घर बनेर सहर बसेको छ । किनबेच भने रसिदको भरमा हुन्छ । तानसेन टुँडिखेलबाट एक किलोमिटर दक्षिणको पानीट्यांकी टोलमा ५२ घरमा सुकुम्बासीको बसोबास छ । यस भेगमै गुठी समस्या भएका ४ सयभन्दा बढी घर छन् । ऐतिहासिक एवं धार्मिक क्षेत्र प्रवासमा पनि सार्वजनिक जग्गा अतिक्रमण भएको छ । १५ वर्षयता यस क्षेत्रको जग्गा भूमाफियाको चपेटामा परेको हो । स्थानीय प्रशासनबाट जग्गा संरक्षण हुन सकेको छैन । तानसेन नगरपालिका७ ले सूर्यकुण्ड र प्रवासको बगैंचाको केही भागलाई संरक्षण गरेको जनाएको छ । अन्य क्षेत्र सबै अतिक्रमणको चपेटामा परेका छन्, स्थानीय महेश पन्तले भने, जसले गर्दा यो क्षेत्र बजार बनेको छ । हिजोका दिनमा सबै बगैंचा क्षेत्र सार्वजनिक जग्गा हो भन्ने थियो । अहिले सबैले विभिन्न रसिद र लालपुर्जा ल्याएर घर बनाएका छन् ।"
उपचारमा सरकार पन्छेपछि मृत्युदर बढ्दै,"(काठमाडौं)  समुदायलाई नै प्रभावित पार्ने संक्रामक कोभिड१९ को परीक्षण र उपचार खर्च व्यहोर्न सरकार पन्छेपछि एकातिर आम नागरिक राज्यबाट पाउने न्यूनतम स्वास्थ्य सुविधाबाट वञ्चित भएका छन् भने अर्कोतिर महामारी तीव्र फैलिएर भयावह हुने जोखिम बढेको विज्ञहरू बताउँछन् । सरकारले उपचार र परीक्षण नगर्ने हो भने व्यक्तिले आफैं खर्च गर्न सक्दैनन् । संक्रमित भएर पनि घरमै बस्दा एक जनाकै कारण सिंगो परिवार र समुदायमा संक्रमण फैलिन सक्छ, स्वास्थ्य सेवा विभागका पूर्वमहानिर्देशक एवं जनस्वास्थ्य विज्ञ डा राजेन्द्र पन्तले भने । स्वास्थ्य तथा जनसंख्या मन्त्रालयले कात्तिक २ मा निश्चित समूहलाई प्रमाणको आधारमा निःशुल्क उपचार गर्ने घोषणा गरेको थियो । जुन निर्णयपछि संक्रमितहरू थलिए पनि उपचार गर्न अस्पताल जान छाड्नाले होम आइसोलेसनमा मृत्यु हुनेको दर बढेको छ । नेपाली सेनाले शुक्रबारसम्ममा घरमै मृत्यु भएका १ सय ६ जनाको शव व्यवस्थापन गरेको तथ्यले पनि सरकारको पछिल्लो निर्णयको असर देखिन थालेको छ । कोरोनाले मृत्यु भएकाको संख्या कात्तिक १ मा ७ सय २७ थियो । १७ गते यो संख्या ९ सय ८४ पुगेको छ । यो बीचमा मृत्यु भएकाको संख्या २ सय ५४ कुल मृत्युको २६११ प्रतिशत हो । संक्रमित र उसको सम्पर्कमा भएका व्यक्तिको निगरानी राज्यले नगर्दा कोहीको घरमै मृत्यु हुन्छ, केहीले रोग सारेको सार्यै हिँड्छन्, डा पन्तले भने । कोरोना संक्रमित दुई जना देखिँदा लकडाउन गरेर सम्पूर्ण खर्च व्यहोर्ने घोषणा गरेको सरकार पीसीआर आफैं गर्नुपर्ने भन्दै पन्छियो । पीसीआर गर्ने दायरा खुम्च्याएपछि संक्रमित र उसको सम्पर्कमा भएका व्यक्तिले आफैं शुल्क तिरेर पीसीआर गराउन थालेका छन् । संक्रमित भएपछि निजी अस्पतालमा भर्ना हुँदा मनलागी शुल्क लिए पनि सरकारले कारबाही गर्न सकेन । सरकारले सरकारी अस्पतालमा पनि शुल्क लिएर मात्रै उपचार गर्ने भएपछि संक्रमितले सरकारको नियन्त्रण बाहिर रहेको निजी अस्पतालकै महँगो सेवा लिन बाध्य भए । एक जना संक्रमित आईसीयूमा बस्दा ५ लाखभन्दा बढी शुल्क लिने गरिएको छ । निजी अस्पतालले सरकारले तोकेको शुल्कमा २० प्रतिशतसम्म बढी मात्र लिन पाउँछन् । कोरोना महामारीमा पनि खर्च गर्न नसक्ने भन्दै पन्छिएर जनतामाथि लगानी गर्न सरकार हच्किएको विज्ञहरूको बुझाइ छ । संविधानको स्वास्थ्यसम्बन्धी मौलिक हकमा आधारभूत स्वास्थ्य सेवा निःशुल्क हुने उल्लेख छ । मौलिक हक कार्यान्वयन गर्न बनाइएको जनस्वास्थ्य ऐनको दफा ३ (४) को ग अनुसार आधारभूत स्वास्थ्यमा सेवामा सरुवा रोगसमेत पर्छ । संविधानले मौलिक हकका रूपमा ग्यारेन्टी गरेपछि कार्यान्वयन गर्न बनेको ऐनमा राखिएको व्यवस्था कार्यान्वयन नभएपछि आफूहरू अदालत जान बाध्य भएको अधिवक्ता लोकेन्द्र वलीले बताए । मौलिक हक पाउनका लागि अदालतको ढोका घचघच्याउनु नपर्ने हो, उनले भने । सरकारले संविधान, कानुन र सर्वोच्च अदालतले दिएको परमादेशको समेत गम्भीर उल्लंघन गरेको उनले बताए ।सरकारले जनताले तिरेको कर र विदेशीको सहयोग रकम जनतालाई नै खर्च गरेर महामारी नियन्त्रणमा लिनुपर्ने डा पन्तले बताए । कोरोना अकस्मात् रूपमा देखा परेको महामारी हो । यसबाट जनतालाई जोगाउने हो भने सरकारले लगानी गर्नुपर्छ, उनले भने, जनता स्वस्थ बनाए पो देश बलियो हुन्छ । कोभिडको खर्च जनतालाई स्वस्थ बनाउन गरिएको लगानी हो । जनता स्वस्थ हुँदैनन् भने सडक र अरू पूर्वाधारमा लगानी कसका लागि गर्ने ? जनतालाई रोगबाट बचाउन सकियो भने उसबाटै कर लिएर लगानी उठाउन सकिने उनले बताए । अहिलेको अवस्थामा विकास भनेकै जनतालाई स्वस्थ बनाउने हो भन्ने बुझ्नुपर्छ, उनले भने, अहिले महामारी नियन्त्रण गर्न पूर्वाधारमा लगानी गर्दा अर्को रोगबाट पनि जनतालाई बचाउन सकिन्छ भन्ने सोच लिएर काम गर्नुपर्छ ।सरकारको पछिल्लो निर्णयले जुनसुकै उपचारको निःशुल्क गर्ने टेकुस्थित शुक्रराज ट्रपिकल तथा सरुवा रोग अस्पतालमा समेत शुल्कबिना उपचार हुन छाडेको छ । सरकारले अनुदान नदिने भएपछि बाध्य भएर शुल्क उठाउनुपरेको हो, अस्पतालका निर्देशक डा सागर राजभण्डारीले भने, अन्यत्रजस्तो अनेक थरी शुल्क तिर्नु पर्दैन । भेन्टिलेटरमा उपचार गरेको दैनिक १५ हजार तिर्दा खानादेखि अन्य सम्पूर्ण सेवा निःशुल्क हुन्छ । यो अस्पतालमा ३० रुपैयाँको टिकट काटेपछि जुनसुकै रोगको पनि निःशुल्क उपचार हुन्थ्यो । यतिसम्म कि मिनिरल वाटर पनि सित्तैमा दिन्थ्यौं, उनले भने, मन्त्रालयबाट बजेट नआएपछि कि त अस्पताल बन्द गर्नुपर्ने भयो कि त संक्रमितसँग पैसा लिएर अस्पताल चलाउनुपर्ने भयो । अस्पतालले ४४ हजारलाई निःशुल्क पीसीआरसमेत गरेको थियो । पछिल्लो समय भने शुल्क लिएर पीसीआर गर्न थालेको छ । जनस्वास्थ्य चिकित्सक समाजका अध्यक्ष एवं शुक्रराज ट्रपिकल तथा सरुवा रोग अस्पतालका पूर्वनिर्देशक डा भीम आचार्यले सांसदलाई प्रत्येक निर्वाचन क्षेत्रमा दिइने बजेट होस् वा अन्य विकास गर्न विनियोजन गरेको बजेटबाट कोरोना संक्रमितको निःशुल्क उपचार गर्नुपर्ने बताए । सरकार कन्ट्याक्ट ट्रेसिङमा चुकेको पनि उनले बताए । अस्पतालमा शय्या अभावले संक्रमितको ज्यान जाँदा पनि सरकारले अनुगमन गर्न नसकेको उनले टिप्पणी गरे । अनुगमन फितलो भयो । सरकारको जिम्मेवार ओहदाकै व्यक्ति निजी अस्पतालको सञ्चालक समितिको पदाधिकारी हुन्छ, अनि कसरी अनुगमन गरेर गलत गर्नेलाई कारबाही हुन्छ ? उनले भने ।"
रेमडेसिभिर आयातमा सिन्डिकेट !,"(काठमाडौं)  कोरोना संक्रमणले जटिल अवस्थामा पुगेका बिरामीको उपचारमा प्रयोग हुने औषधि रेमडेसिभिर आयात खुला गर्न सरकारले निर्देशन दिए पनि यसमा सिन्डिकेट रहेको पाइएको छ । औषधि व्यवस्था विभागले सीमित कम्पनीलाई मात्रै आयात गर्न अनुमति दिँदा रेमडेसिभिरको अभाव छ । जसका कारण बिरामी अझै कालोबजारीमा औषधि खरिद गर्न बाध्य छन् । रेमडेसिभिर परीक्षणका लागि मात्रै प्रयोग हुँदै आएको थियो । करिब दुई सातायता भने आधिकारिक रूपमै संक्रमितलाई रेमडेसिभिर चलाउन थालिएको छ । यो औषधि नेपालमा दर्ता छैन तर महामारीलाई ख्याल गर्दै आकस्मिक औषधिको सूचीमा राखेर सरकारले खुला आयातको अनुमति दिन विभागलाई निर्देशन दिएको थियो ।विभागले साउन ३१ गते यती फर्मा, सिनर्जी ओभर्सिज भियोभिस लाइफ साइसेन्सलाई र हाम्रो मेडिसिनलाई मात्रै रेमडेसिभिर आयात गर्न अनुमति दिएको थियो । यी कम्पनीले भारतबाट औषधि ल्याइरहे पनि मागअनुसार नआउँदा सहज उपलब्ध छैन । औषधि अभाव हुँदा बिरामीले ७ हजार रुपैयाँभन्दा बढी नपर्ने एक भाइललाई ७० हजारसम्म तिर्दै आएका थिए । कोरोना संक्रमणका कारण जटिलता पैदा भएर आईसीयूमै भर्ना हुने बिरामीको संख्या बढिरहे पनि विभागले रेमडेसिभिरको सहज उपलब्धताका लागि पहल गरेको छैन । कम्पनीहरूको निवेदन र कागजात हेर्दा अनुमति नदिनुपर्ने कुनै कारण देखिँदैन, विभागका एक कर्मचारीले भने, कम्पनी र पदाधिकारीबीच ढोका थुनेर घण्टौं छलफल हुन्छ तर निर्णय हुँदैन ।औषधि आयात गर्न मन्त्रालयले निर्देशन दिए पनि विभागले अटेरी गरेको स्वास्थ्य तथा जनसंख्या मन्त्रालयका सचिव लक्ष्मण अर्यालले बताए । परीक्षणका लागि मात्रै ल्याउने निणर्य हुँदा थोरै कम्पनीलाई छानेर औषधि ल्याउन दिनु ठीक थियो । अब जोसुकैलाई प्रयोग गर्न मिल्छ भनेपछि सबै कोभिड अस्पतालले रेमडेसिभिर खरिद गरेर चलाऊन् भनेर विभागलाई आयात बढाउन निर्देशन दिइएको हो, उनले भने । औषधि आयातका लागि कम्पनी छान्न समय लागेको औषधि व्यवस्था विभागका महानिर्देशक भरत भट्टराईले बताए । मापदण्ड पुगिसकेकाले पुरानै आयातकर्ताले जतिसक्दो बढी औषधि ल्याऊन् भनेर उनीहरूलाई नै प्राथमिकता दिएका हौं । ती कम्पनीले पहिलेभन्दा सस्तो मूल्यमा रेमडेसिभिर उपलब्ध गराउने प्रतिबद्धता पनि जनाएका छन्, उनले भने, मापदण्ड पुगेका अन्य कम्पनीको मापदण्ड पुग्यो भने अनुमति दिउँला । आयातमा सीमितता भए पनि बजारमा अहिले रेमडेसिभिरको अभाव नभएको उनले दाबी गरे । स्वास्थ्य तथा जनसंख्या मन्त्रालयको आपत्कालीन तथा विपद् व्यवस्थापन इकाइको बैठकले कात्तिक १३ गते रेमडेसिभिर आयात खुला गर्ने निर्णय गरेको थियो । लगत्तै मन्त्रालयले विभागलाई खराब अवस्थालाई मध्यनजर गर्दै रेमडेसिभिर आयात गर्न खुला गर्नू भनेर निर्देशन दिएको थियो । आयातका लागि मापदण्ड पुगेका कम्पनीहरूले सस्तो र सहज रूपमा औषधि भित्र्याउने भनेर निवेदन दिइरहेका छन् । एक कम्पनीका प्रतिनिधिले भने पाँच सय भाइल औषधि निःशुल्क दिने सर्तमा मात्रै आयात अनुमति दिने विभागले जनाएको उल्लेख गरे । एक भाइल नै ६ हजार रुपैयाँ पर्छ । हामीसँग विभागले पाँच सय भाइल औषधि निःशुल्क मागेको छ, उनले भने । औषधि सहजै नपाउँदा अधिकांश कोभिड अस्पतालका बिरामी टेकुस्थित शुक्रराज ट्रपिकल तथा सरुवारोग अस्पतालमै रेमडेसिभिरका लागि पुग्ने गरेको अस्पतालका निर्देशक डा सागरकुमार राजभण्डारीले बताए । अब हामीले पनि केही औषधि हाम्रै अस्पतालमा भर्ना हुने बिरामीका लागि स्टक राख्नुपर्ने भएको छ, उनले भने ।"
घुमफिर गर्दै कोरोना संक्रमित,"निगरानी नहुँदा लापरबाहीकोरोना संक्रमण देखिएपछि होम आइसोलेसनमा बसेका व्यक्तिको अनुगमन गर्ने जिम्मा सम्बन्धित पालिकाको स्वास्थ्य शाखालाई दिइएको छ तर होम आइसोलेसनमा बस्नेको संख्या बढ्दै गएपछि नेपालगन्जमा अनुगमन सम्भव हुन सकेको छैन । त्यसैले होम आइसोलेसनमा लापरबाही बढेको छ । संक्रमितले आफन्तलाई स्वास्थ्य सतर्कता नअपनाएरै सहजै भेट्ने गरेका छन् । परिवारसँग पनि घुलमिल हुने भएकाले संक्रमण फैलिन सक्ने खतरा बढेको छ । यसअघि होम आइसोलेसनमा बसेका व्यक्तिको परिवारका सदस्यमा पनि संक्रमण फैलिएका थुप्रै घटना सार्वजनिक भएका छन् । कोरोना संक्रमण फैलिँदै गएपछि स्वास्थ्य मन्त्रालयले पालिकाको सम्बन्धित वडाको वडाध्यक्षको अध्यक्षतामा वडास्तरीय अनुगमन समितिसमेत गठन गर्ने निर्देशिका जारी गरेको छ । उक्त अनुगमन समितिले पनि प्रभावकारी अनुगमन गर्न सकेको छैन । समितिमा वडास्तरीय स्वास्थ्य कार्यालयका स्वास्थ्यकर्मी, स्थानीय प्रहरी र वडा सदस्यलाई सदस्यमा राखिने व्यवस्था छ । नेपालगन्ज उपमहानगरपालिकाका स्वास्थ्य शाखा प्रमुख रामबहादुर चन्दले वडाध्यक्षको मातहतबाटै अनुगमन भइरहेको जनाए तर यस्तो संख्या बढिरहेकाले सबैको अनुगमन गर्न समस्या हुन सक्ने उनले जनाए । अनुगमन गर्ने प्रयास भने भइरहेको छ, उनले भने । लक्षणसहित संक्रमण पुष्टि भएका संक्रमितलाई भने भेरी अस्पताल नेपालगन्ज र शिक्षण अस्पतालको कोभिड वार्डमा उपचार व्यवस्था मिलाइएको छ । जिल्ला कोभिड संकट व्यवस्थापन बाँकेका कोरोना स्रोत व्यक्ति नरेश श्रेष्ठले होम आइसोलेसनमा बस्ने व्यक्तिको अनुगमन स्थानीय स्वास्थ्य शाखाबाटै भइरहेको जनाए ।"
भोकले पठायो परदेश,कञ्चनपुरको गड्डाचौकी नाकाबाट सोमबार भारत जान लागेका नेपाली । भारतमा कोरोना संक्रमण तीव्र हुन थाल्दा केही महिनाअघि कष्टसाथ स्वदेश फर्किएकाहरू यता काम नपाएर भोकै पर्ने अवस्था आएपछि फेरि जोखिम मोलेर परदेशतिर भासिइरहेका छन् । सोमबार मात्रै गड्डाचौकीबाट २ सय ९९ र गौरीफन्टाबाट ७ सय ४७ जना कामको खोजीमा भारत पसेका छन् । तस्बिर ः भवानी भट्टकान्तिपुर
कांग्रेसमा आन्तरिक शक्तिसंघर्ष चर्कंदै,"(काठमाडौं)  पार्टीको भावी नेतृत्वको विषयलाई लिएर कांग्रेसभित्र लामो समयदेखि जारी शक्ति संघर्ष तत्काल साम्य हुने देखिएको छैन । महाधिवेशन केन्द्रित कलह मिलाउन सोमबार बसेको शीर्ष तहको अनौपचारिक बैठक समझदारी उन्मुख बन्न सकेन । आआफ्नो गुटको हित र स्वार्थको गठजोड बलियो बनाउनकै लागि पार्टी संस्थापन र इतरपक्ष दुवैले पछि हट्ने संकेत देखाएका छैनन् । सभापति शेरबहादुर देउवा र उनीपक्षीय अधिकांश नेताले वरिष्ठ नेता रामचन्द्र पौडेल पक्षले उठाएका विवादका विषय वास्तविकभन्दा पनि चुनावी मुद्दा मात्रै रहेको टिप्पणी गर्ने गरेका छन् । पौडेल पक्षले उठाएका मुद्दा र आशंकालाई मेटाउन थप व्याख्या गर्नेबाहेक सम्बोधन गर्न आवश्यक नरहेको संस्थापन पक्षको भित्री निचोड छ । देउवाले विधि, पद्धति र प्रक्रिया मिचेर महाधिवेशनलाई प्रभावित पार्न लागेको आरोप पौडेल पक्षले लगाउँदै आएको छ । पार्टी केन्द्रीय विभागको गठन, तिनमा भएका मनोनयन, क्रियाशील सदस्यताको वितरण, भ्रातृ तथा शुभेच्छुक संस्था र विदेशस्थित जनसम्पर्क समितिसँग सम्बन्धित निर्णयहरू विधानविपरीत रहेको भन्दै पौडेल पक्षले पदाधिकारी र केन्द्रीय सदस्यहरूसमेत गरी २७ जनाको हस्ताक्षर गरेर पार्टी केन्द्रीय कार्यालयमा असोज ११ गते ज्ञापनपत्र दर्ता गरेको थियो । भागबन्डा मिल्दा नचाहिने, नमिल्दा मात्रै विधानका कुरा उठाउने दोहोरो मापदण्ड कसरी लागू हुन सक्छ ? संस्थापनपक्षीय एक पदाधिकारीले भने, उहाँहरू (पौडेल पक्ष) ले अहिले उठाएका विवादका विषयहरू चुनावी स्टन्ट हुन् । त्यसै रूपमा अघि बढ्न खोज्नुभएको छ । सम्बोधन गर्नुपर्ने विवाद खासै छैन । सोमबार सुरु भएको अनौपचारिक बैठकमा उपसभापति विमलेन्द्र निधिले करिब डेढ घण्टासम्म पौडेल पक्षले दर्ता गराएको ज्ञापनपत्रको बुँदागत व्याख्या गरेका थिए । उनले विधान, पद्धति र प्रक्रिया मिचेर कुनै पनि निर्णय नभएको दाबी गरेका थिए । निधि कांग्रेस र विजयकुमार गच्छदार समूहको तत्कालीन नेपाल लोकतान्त्रिक फोरमको समायोजन समितिका संयोजकसमेत हुन् । यही समितिलाई अन्य राजनीतिक दलबाट कांग्रेस प्रवेश गरेका नेता तथा कार्यकर्ता समायोजनको जिम्मेवारी पनि दिइएको छ । महाधिवेशनको मुखमा पौडेल पक्षको मुख्य आशंका पनि अन्य राजनीतिक दलबाट कांग्रेस प्रवेश गर्नेहरूको समायोजनकै विषयमा बढी केन्द्रित छ । देउवा आगामी महाधिवेशनमा पनि सभापतिको उम्मेदवार बन्ने तयारीमा छन् । आफ्नो उम्मेदवारीलाई आड पुग्ने गरी देउवाले अन्य राजनीतिक दलबाट प्रवेश गरेका नेतालाई विश्वासमा लिन केन्द्रीय जिम्मेवारीमा ल्याउने र तल्ला तहमा उनीहरूको समर्थक जति सबैलाई क्रियाशील सदस्यता दिने रणनीति बनाएको आरोप पौडेल पक्षको छ । यसो गर्दा वर्षौंदेखि कांग्रेसमा रहेर संघर्ष गरेका नेता तथा कार्यकर्ताको मनोबल गिर्ने भन्दै विधानविपरीत बाँडिएका क्रियाशील सदस्यतालाई मान्यता दिन नहुने पौडेल पक्षले माग गर्दै आएको छ । निधि संयोजक रहेको समितिको सिफारिसकै आधारमा देउवाले अन्य राजनीतिक दलबाट आएका नेतालाई उनीहरूको कार्यकर्ता समायोजनका लागि भन्दै सदस्यता पठाउने गरेका छन् । केन्द्रीय कार्यसमितिमा निर्णय नगराई जथाभावी सदस्यता दिइएको आरोप पौडेल पक्षको छ । ०७४ को निर्वाचनअघि कांग्रेस र लोकतान्त्रिक फोरमबीच एकीकरण भएको थियो । त्यस्तै अखण्ड नेपाल, अखण्ड नेपाल समानान्तरजस्ता साना पार्टी कांग्रेसमा विलय भएका थिए । सर्लाहीबाट तत्कालीन माओवादी केन्द्रका शम्भुलाल श्रेष्ठ र तत्कालीन राजापाका जंगीलाल राय, कपिलवस्तुका तत्कालीन समाजवादीका नेता अभिशेषकप्रताप साह कांग्रेस प्रवेश गरेका थिए । कैलालीबाट तत्कालीन एमालेका नेता मोहनसिंह राठौर, स्याङ्जाका तत्कालीन नयाँ शक्ति पार्टीका नेता भूमिबहादुर गुरुङ, डोल्पाका तत्कालीन राप्रपा संयुक्तका नेता कर्णबहादुर बुढा, डडेलधुराका तत्कालीन माओवादी केन्द्रका नेता जनकलाल कलौनी पनि पार्टीमा आएका थिए । अहिले उनीहरू सबैलाई देउवाले पार्टीको केन्द्रीय कार्यसमितिमा ल्याइसकेका छन् । गच्छदारलाई उपसभापतिसहित ११ केन्द्रीय सदस्य दिइएको छ । पछिल्लोपटक राप्रपाका नेता सुनिलबहादुर थापा र उनको समूह पनि कांग्रेस आएको छ । देउवाले थापालाई सहमहामन्त्री र अन्य सात जनालाई केन्द्रीय कार्यसमितिमा ल्याउने तयारी गरेका छन् । पार्टीका क्रियाशील सदस्यको प्रभाव केन्द्रको नेतृत्व चयनमा समेत पर्ने भएकाले सभापति देउवाले त्यसैमा बढी चलखेल गर्न लागेको आरोप पौडेल पक्षको छ । देउवा पक्षले पनि जिल्लामा संस्थापन इतरपक्षका जिल्ला सभापतिहरूको बाहुल्य भएकाले उनीहरूबाट चलखेल हुन सक्ने आशंका राखेको छ । सोमबारको बैठकमा उपसभापति निधिले अन्य राजनीतिक दलबाट आएका नेता तथा कार्यकर्ताको समायोजनका लागि दिइएको पार्टीको सदस्यता विधान र प्रक्रियाअन्तर्गत नै रहेको दाबी गरेका थिए । नेता मात्रै ल्याउने तर कार्यकर्तालाई समायोजन नगर्ने हो भने कोही किन कांग्रेस आउँछ ? निधिको भनाइ थियो, अन्य राजनीतिक दलबाट आउने कार्यकर्ताका लागि पार्टीको सदस्यतामा संकीर्णता देखाउन हुन्न । उनले क्रियाशील सदस्यता पनि पार्टीको विधानअनुसारकै प्रक्रिया अपनाएर दिएको दाबी गरेका थिए । निधिको दाबीलाई पौडेलले खण्डन गरे । उनले समायोजनका नाममा हचुवाका आधारमा सिधै सदस्यता दिन नमिल्ने बताए । केन्द्रीय कार्यसमितिको निर्णयविपरीत सदस्यता दिन नमिल्ने उनको जिकिर थियो । उनले केन्द्रीय विभागको गठन विधानविपरीत भएकाले त्यसको खारेजी हुनुपर्ने मागसमेत गरेका थिए । नेता अर्जुननरसिंह केसीले सोमबारको प्रस्तुतिबाट संस्थापन पक्ष सहमतितिर भन्दा पार्टीभित्र ध्रुवीकरण बढाउनेतिर केन्द्रित देखिएको बताए । क्रियाशील सदस्यता वितरणका विषयमा उपसभापति निधि र महामन्त्री पूर्णबहादुर खड्काको प्रस्तुतिलाई इतरपक्षले सकारात्मक मानेको छैन । संस्थापनपक्षीय नेताहरूले पौडेल पक्षलाई पदाधिकारी र केन्द्रीय सदस्यसहित २७ जनाको हस्ताक्षरबाट ज्ञापनपत्र दर्ता गराउने व्यवस्था कुन दफामा छ भनेर प्रश्न गरेका थिए । हामीले राखेको १६ बुँदे अवधारणालाई संयोजन गरेर समझदारी खोज्नेभन्दा हामीले जे गरेका छौं, त्यही ठीक हो भन्ने रूपमा संस्थापन पक्षबाट धारणा प्रस्तुत भएको छ, यसले पार्टी नेतृत्व नै सहमति खोज्ने पक्षमा नदेखिएको पाइयो, केसीले भने, कुनै गल्ती गरेका छैनौं, सबै काम पारदर्शी र विधानको व्यवस्थाअनुसारै गरेका छौं भनेर दाबी गर्नुभएको छ । यसले पार्टीलाई झनै जटिल ध्रुवीकरणको बाटोमा लैजाने खतरा छ ।छिमेकी चीन र भारतको आपसी द्वन्द्वमा नेपाल फसेको र विश्व शीतयुद्धको चपेटामा समेत पर्ने खतरा रहेको उल्लेख गर्दै केसीले कांग्रेसभित्र एकता अपरिहार्य रहेको बताए । एकता अहिलेको आवश्यकता हो । तर, संस्थापन पक्ष मिल्नुपर्छ भन्ने बाटोमा देखिएन, उनले भने । बैठकमा पूर्वमहामन्त्री कृष्णप्रसाद सिटौलाले भने बीचको बाटो लिएका थिए । पौडेल पक्षले उठाएका मुद्दामा निकट देखिएका सिटौलाले विवाद हल गर्न समिति गठनको माग राखेका थिए । समिति बनाएर १६ बुँदे अवधारणाका विषयमा छानबिन गरी समाधान निकाल्न उनले देउवालाई सुझाएका थिए । देउवाले धारणा राखिनसके पनि बीचबीचमा बोल्दै आफूले सबै काम विधानअनुसार नै गरेको दाबी लिएका थिए । बैठकमा महाधिवेशनको तालिकाका विषयमा पनि छलफल सुरु भएको छ । सिटौलाले आगामी फागुनमा केन्द्रीय महाधिवेशन गर्न नसकिने भएकाले तालिका संशोधन गर्नुपर्ने बताएका थिए । उनले केन्द्रीय महाधिवेशन आगामी जेठमा गर्ने गरी तालिका संशोधन हुनुपर्ने माग राखेका हुन् । महाधिवेशनको तालिका र समावेदनमार्फत संसद् बोलाउने विषयमा मंगलबार छलफल हुने एक केन्द्रीय सदस्यले बताए ।"
प्रहरीद्वारा किशोरीलाई बलात्कारपछि हत्या प्रयास !,"आपराधिक घटनाले गाउँलेमा त्रासलगातारको आपराधिक घटनाले कैलालीको जानकी गाउँपालिकामा रहेको अमौरी गाउँ त्रसित बनेको छ । दसैंको अष्टमीका दिन भएको सामूहिक बलात्कारको घटना र दसैंलगत्तै एक युवकको हत्याले गाउँ त्रसित बनेको हो । लगातारको दुई बेग्लाबेग्लै घटनाले गाउँमा कसरी सुरक्षित बस्ने भन्ने समस्या लाग्न थालेको छ, स्थानीय जयप्रकाश दहित थारूले भने, केही वर्षअघिसम्म गाउँमा सामान्य झैझगडा भए पनि यस्ता गम्भीर आपराधिक घटना भएको थाहा पाइएन । अहिलेको दुइटा लगातारका घटनाले त हाम्रो पुरानो बस्ती कति असुरक्षित रहेछ भन्ने महसुस हुन थालेको छ ।जानकी गाउँपालिका५ अमौरी गाउँमा दसैंको अष्टमीका दिन नाचगान हेर्न गएका गाउँकै दुई बालिकामाथि नौ जनाको समूहले सामूहिक बलात्कार गरेको थियो । त्यसको केही दिनमै एक जना युवकको कुटपिटबाट मृत्यु भएको घटनाले गाउँको शान्त माहोल खलबलिन पुगेको स्थानीय बताउँछन् । बलात्कारमा संलग्न नौ जनामध्ये आठ जना घटनाकै दिन पक्राउ परेका हुन् । एक जना भने हालसम्म फरार छन् । प्रहरीका अनुसार कुटपिट गरी हत्या गरेको घटनाका तीन जना अभियुक्त पनि पक्राउ परिसकेका छन् । अहिलेको घटनाले सबै गाउँलेलाई झस्काएको जयप्रकाशले सुनाए । उनले भने, लम्की बजारनजिकै भएकाले यो गाउँमा रेस्टुरेन्ट र पसल पनि सञ्चालन भएका छन् । चहलपहल पनि बढेको थियो । सबैलाई सुरक्षित भएको लाग्थ्यो । तर त्यस्तो रहेनछ । कामविशेषले कतै गए पनि साँझ चाँडै घर फर्कनुपर्ने बाध्यता रहेको उनले बताए । गाउँ अशान्त बनेपछि स्थानीयलाई सुरक्षित रहन जानकारी गराइएको गाउँका अगुवा बडघर मनिराम चौधरीले बताए । अत्यावश्यक काममा बाहेक राति ननिस्कन सबैलाई खबर गरेका छौं, उनले भने, तिहार नजिकिँदै छ, बाजागाजा बजाउने काम पूर्ण रूपमा बन्द गर्न भनेका छौं । उनका अनुसार अहिलेको नयाँ पुस्ता नशालु पदार्थ सेवन गर्ने अनि जथाभावी झैझगडा गर्ने गर्नाले हिँडडुल गर्नै अप्ठ्यारो स्थिति आएको हो । अमौरी गाउँमा करिब दुई सय घरपरिवारको बसोबास छ । अधिकांश थारू जातिको बसोबास रहेको यो गाउँ लम्की बजारबाट तीन किलोमिटर र टीकापुरबाट करिब ११ किलोमिटर दूरीमा छ । यहाँ लसुन कटेज सञ्चालन गरिरहेका राजकुमार चौधरीले दसैंका बेलाको घटनाका कारण व्यापार व्यवसायमा असर परेको सुनाए । साँझ निकै चहलपहल हुन्थ्यो, उनले भने, पूरै गाउँ आजभोलि सम्साँझै सुनसान हुने गरेको छ । अमौरीमा आपराधिक घटना भएपछि प्रहरी परिचालन पनि बढाइएको इलाका प्रहरी कार्यालय टीकापुरका प्रहरी नायब उपरीक्षक मधुसुदन न्यौपानेले बताए ।"
१३ वर्षीयामाथि पटकपटक करणी,"विराटनगर (कास) हजुरबुबाआमाको संरक्षणमा बस्दै आएकी मोरङको बेलबारीकी १३ वर्षीया बालिकामाथि पटकपटक बलात्कार भएको खुलेको छ । प्रहरीले मनोपरामर्श एवं हेरचाहका लागि ती बालिकालाई विराटनगरस्थित एक गैरसरकारी संस्थाको जिम्मा लगाएको छ ।साढे तीन महिनायता मात्रै ती बालिकामाथि दोस्रोपटक बलात्कार भएको पाइएको मोरङका एसपी सन्तोष खड्काले बताए । नातेदार एवं गाउँलेबाट बालिका बलात्कृत भएकी हुन् । कमजोर घरायसी अवस्था र जँड्याहा हजुरबुबाको कारणले बालिका यस्तो घटना परेको खुलेको छ, उनले भने ।बलात्कार आरोपित बेलबारी३ का २६ वर्षीय सुमन तामाङ र रक्सी खाने पैसाका लागि उनलाई नातिनी जिम्मा लगाउने हजुरबुबालाई प्रहरीले पक्राउ गरेको छ । काठमाडौं रहेकी बालिकाकी आमाले उनलाई बेलबारीस्थित हजुरबुबाआमाको सरंक्षणमा राखेकी थिइन् । रक्सी खान पैसा लिएका हजुरबुबाले मेरी नातिनीलाई लगेर बिहे गर भन्दै तामाङको जिम्मा लगाएका थिए । दिनभर घुमफिर गराएपछि साँझपख तामाङले बालिकामाथि बलात्कार गरेको खुलेको प्रहरीले जनाएको छ ।पीडित बालिकाले घटनाबारे छिमेकमा बस्ने माइजूलाई बताएपछि उनैको सहयोगमा प्रहरीमा जाहेरी परेको थियो । खोजी थालिएपछि लुकेका तामाङलाई प्रहरीले गत शुक्रबार पुरानो बेलबारी बजारबाट पक्राउ गरेको हो । एसपी खड्काका अनुसार यसअघि साउन २ मा पनि फुपा प्रदीप राईले ती बालिकालाई बलात्कार गरेका थिए । पक्राउ परेका राई अहिले पुर्पक्षका लागि थुनामा छन् । त्यसैगरी मोरङको ग्रामथान गाउँपालिकाकी १९ वर्षीया अपांगता भएकी युवतीलाई बलात्कार गर्ने ४० वर्षीय जुमेश सरदारलाई प्रहरीले पक्राउ गरेको छ । गत बिहीबार बेलुका भएको घटना गाउँलेले थाहा पाएर हल्ला गरेपछि उनी पक्राउ परेका हुन् । त्यस्तै, सुनसरीमा डर देखाएर भाउजू बलात्कार गर्ने धरान१५ बाँझगराका एक युवकलाई प्रहरीले सोमबार पक्राउ गरेको छ ।"
वन हडपेर बनाइएको घर भत्काइयो,"(लमजुङ)  बेंसीसहर नगरपालिका१० बेंसी भाचोकस्थित कालिका सामुदायिक वनको जग्गा हडपेर निर्माण गरिएको घर भत्काइएको छ । उपभोक्ता समूहको अगुवाइमा शनिबार घरटहरा भत्काइएको हो । सामुदायिक वनमा स्थानीय रामप्रसाद घलेले घर निर्माण गरेको उजुरी परेपछि प्रशासन, डिभिजन वन कार्यालय र बेंसीसहर नगरपालिकाले निगरानी गरेका थिए ।वन अतिक्रमण रोकथाम जिल्ला समितिका संयोजक प्रमुख जिल्ला अधिकारी कृष्णप्रसाद शर्माले बेंसीसहर सबडिभिजन वन कार्यालयका सहायक वन अधिकृत नारायणप्रसाद कोइरालालाई अनुगमन अधिकृत तोकेर अध्ययन गर्न खटाएका थिए । वन कार्यालयका कर्मचारीको उपस्थितिमा उपभोक्ताले उक्त घर भत्काएको वन समूहका अध्यक्ष गणेशबहादुर थापाले बताए । घर भत्काउँदा नेपाल प्रहरी र सशस्त्र प्रहरीले सुरक्षा दिएका थिए । घर भत्काएर छानामा प्रयोग भएको जस्तालगायत सामग्री उपभोक्ताले वन कार्यालय पठाएको डिभिजन वन कार्यालयका सूचना अधिकारी राजकुमार श्रेष्ठले बताए । सामुदायिक वन क्षेत्रमा पर्ने १८ रोपनी १ आना १ पैसा १ दामको जग्गा अतिक्रमण गरी घलेले निजी घरलगायत संरचना निर्माण गरेका थिए । हामीले निरीक्षण गर्दा घर बनेको थाहा पाएपछि घरटहरा निर्माण नगर्न आग्रह गर्यौं, घलेले मान्नुभएन, उल्टै हट्दिनँ, जे गर्न सक्छौ, गर, लड्ने भए आऊ भने, समूहका अध्यक्ष थापाले भने, नमानेपछि हामी उजुरी गर्न वन कार्यालय, प्रहरी, प्रशासन, नगरपालिका पुगेका हौं । सिमेन्ट र ब्लक प्रयोग गरी निर्माण गरिएको घरमा ट्रस हालिएको थियो । कानुनविपरीत घर निर्माण गरेपछि स्थानीयले घर भत्काएका हुन् । घलेको खोजी भइरहेको छ, डिभिजनल वन अधिकृत पूर्णेश्वर सुवेदीले भने । घलेलाई वन ऐनअन्तर्गत कारबाही अघि बढाइने वन कार्यालयले जनाएको छ । घले हाल चितवन बस्दै आएका छन् ।"
भारतमा जुवा खेलाउने २ नेपाली पक्राउ,"काठमाडौं (कास) नेपालका विभिन्न जिल्लाबाट युवालाई प्रलोभनमा पारेर भारतका सिक्किम र गोवामा पुर्याई जुवा खेलाउने गिरोहका २ नेपाली उपत्यकाबाट पक्राउ परेका छन् । उनीहरूलाई महानगरीय प्रहरी अपराध महाशाखाको टोलीले ८ लाख नगदसहित पक्राउ गरेको हो । महाशाखा प्रमुख एसएसपी दीपक थापाका अनुसार प्यूठान नौबहिनी गाउँपालिका४ घर भई ललितपुर झम्सिखेल बस्दै आएका दीपक गुरुङ भनिने ३८ वर्षीय डुवलाल घर्तीमगरलाई नागपोखरी र २० वर्षीय सुनील पुनमगरलाई इमाडोलबाट पक्राउ गरिएको छ । अर्का एक जना फरार छन् ।सिक्किम र गोवामा पुगी जुवाबाट हारेर आएका व्यक्तिले दिएको निवेदनका आधारमा प्रहरीले अनुसन्धान अघि बढाएको थियो । सिक्किममा जुवा खेलाउने र नेपालको काँकडभिट्टा आएर भुक्तानी लिँदा रहेछन्, यसका लागि काठमाडौंसहित विभिन्न जिल्लाबाट युवालाई जुवा खेलाउन लैजाने गिरोहको नेटवर्क नै सक्रिय रहेछ, एसएसपी थापाले भने, जुवा खेल्न प्रलोभनमा जानेहरू फर्किएर आउँदा कंगाल हुने स्थिति देखियो । पक्राउ परेका व्यक्तिले पछिल्लो पटक जुवा खेलाउन भन्दै ५० लाख रुपैयाँ ठगी गरेको उजुरी प्रहरीमा परेको थियो । यो गिरोहले इन्डियन प्रिमियर लिग (आईपीएल) मा पनि सट्टेबाजी खेलाउने गरेको थापाले बताए । पक्राउ परेकामध्येका घर्तीमगर श्रीलंकन बेलिजबेट क्यासिनोको नेपाल एजेन्ट भएर काम गरेको पनि खुलेको छ । उनले दीपक गुरुङका नामबाट भारतमा रासन (आधार कार्ड) र भारतीय स्थायी लेखा नम्बरसमेत बनाएर जुवा खेलाउने गरेका थिए ।"
उन्मुक्ति खोज्दै वन्यजन्तुका 'अन्तर्राष्ट्रिय तस्कर,"(काठमाडौं)  वन्यजन्तुका अंग (आखेटोपहार) तस्करीमा अन्तर्राष्ट्रिय गिरोहसम्मै पहुँच भएको आरोपमा रसुवा कारागारमा रहेका कुञ्जोक लामाले आफू कुञ्जोक छिरिङ तामाङ रहेको भनेर आरोपबाट उन्मुक्ति पाउन व्यापक चलखेल गरिरहेका छन् । नेपाल प्रहरीको केन्द्रीय अनुसन्धान ब्युरो (सीआईबी) र अन्तर्राष्ट्रिय अपराध प्रहरी संगठन (इन्टरपोल) ले भने कुञ्जोक लामा र कुञ्जोक छिरिङ तामाङ एउटै व्यक्ति भएको र उनको पहुँच वन्यजन्तुका अन्तर्राष्ट्रिय खुंखार व्यापारी र तिनको नेटवर्कसम्म रहेको दाबी गरेको छ । कुञ्जोक लामा र कुञ्जोक छिरिङ तामाङ नामका व्यक्तिले प्रयोग गर्ने मोबाइल नम्बर भने एउटै पाइएको छ । नेपाली सेनाको दुर्गा बक्स गणले २०६२ भदौ १६ मा रसुवाको साविक स्याफ्रु गाविस९ मा बाघ, चितुवा र ओंतसहितका वन्यजन्तुका अंग बरामद गरेको थियो । ती वन्यजन्तु ओसारपसार र बेचबिखनमा लामा संलग्न भएको दाबी गरिएको छ । लामाले रसुवागढीबाट ती वन्यजन्तुका अंग केरुङ हुँदै तिब्बत तस्करी गराउन खोजेको सीआईबीको दाबी छ । उनीसँग तिब्बतको परिचयपत्रसमेत भएकाले उनलाई आउजाउमा सहज हुने गरेको स्रोतले जनाएको छ । नेपाल प्रहरी र इन्टरपोलको सर्वाधिक खोजी सूचीमा समेत रहेका उनै लामालाई गत असार ११ मा सीआईबीले काठमाडौं६ सिमलटारबाट पक्राउ गरेर लामटाङ राष्ट्रिय निकुञ्जमा बुझाएको थियो । पक्राउ परेर जिल्ला अदालतमा मुद्दा विचाराधीन भएकै बेला उनले आरोपित व्यक्ति कुञ्जोक लामा आफू नभएको भन्दै बन्दीप्रत्यक्षीकरणको आदेशबाट थुनामुक्त हुन सर्वोच्च अदालतमा निवेदन दिएका छन् । नक्कली नोट र सुन तस्करीमा जोडिएका इल्ताफ आलम नाम फेरी आफूलाई अल्ताफ आलम का रूपमा चिनाएर सर्वोच्च अदालतबाट बन्दीप्रत्यक्षीकरणको आदेशबाट थुनामुक्त भएकै शैली कुञ्जोकले पनि पछ्याउन खोजेको देखिन्छ । सीआईबीका निर्देशक तथा प्रहरी नायब महानिरीक्षक सहकुलबहादुर थापाले धेरै प्रमाणपत्रले कुञ्जोक लामा र कुञ्जोक छिरिङ तामाङ एउटै व्यक्ति भएको पुष्टि हुने भएकाले उनको दाबीको कुनै अर्थ नहुने प्रतिक्रिया दिए । दुवै नाममा एउटै फोन नम्बर प्रयोग भएको देखिन्छ, उनले भने, अन्तर्राष्ट्रिय गिरोहहरूसँग कुञ्जोक लामा भनेर परिचय गराएको पाइएको छ ।सेनाले १५ वर्षअघि पाटेबाघको छाला ५ थान, चितुवाको छाला ३६ थान, ओंतको छाला २ सय ३८ थान र बाघको १ सय १३ किलोग्राम हड्डीसहित ५ जनालाई पक्राउ गरेको थियो । उक्त घटनाका प्रमुख योजनाकार भनिएका कुञ्जोक लामा भनिने कुञ्जोक छिरिङ तामाङ फरार थिए । अरू आरोपितलाई भने लामटाङ राष्ट्रिय निकुञ्ज, पुनरावेदन अदालत हुँदै सर्वोच्च अदालतले मुद्दा टुंग्याइदिएको थियो । एक जनाबाहेक अरू सबै कसुरदार ठहरिए । लामा फरार रहेकाले मुद्दा मुल्तबीमा थियो । पक्राउ परेका तीन जनाले उक्त घटनामा उनी नै संलग्न रहेको बयान दिएका थिए । उक्त घटनामा मिङमार छिरिङ तामाङ, छेवाङ उटुक लामा र कारसाङ भनिने रिसाङ लामालाई सर्वोच्चले सात वर्ष कैद र एक लाख रुपैयाँका दरले जरिवाना तोकेको थियो । राष्ट्रिय निकुञ्ज तथा वन्यजन्तु संरक्षण ऐन २०२९ को दफा २६ मा बाघलगायतका वन्यजन्तुको अवैध कारोबार गर्ने र संलग्न हुनेलाई ५ देखि १० लाख रुपैयाँ जरिवाना वा ५ वर्षदेखि १५ वर्षसम्मको कैद वा दुवै सजाय हुने व्यवस्था छ । उक्त घटनामा संलग्न रहेका बलराम श्रेष्ठलाई ५ वर्ष कैद भएको थियो । थोप्तेन तामाङले सफाइ पाएका थिए । लामटाङ निकुञ्जले १ वर्षभन्दा बढी कैद सजाय हुने मुद्दा अघि बढाउन नसक्ने भएकाले सरकारी वकिलको कार्यालयमार्फत जिल्ला अदालत रसुवामा मुद्दा अघि बढेको थियो । जिल्ला अदालतले गत असार १४ मा कुञ्जोकलाई पुर्पक्षका लागि थुनामा पठाउन आदेश दिएको थियो । उक्त आदेशविरुद्ध कुञ्जोकले उच्च अदालत पाटनमा निवेदन दिएका थिए । उच्च अदालतका न्यायाधीश राजप्रसाद भट्टराईको इजलासले गत असार ३० गते जिल्ला अदालतबाट कैफियत प्रतिवेदन मगाउने आदेश दियो । आरोपितमाथिको आरोप के हो, के कति कारणले उनलाई आरोप लगाइएको हो, अदालतले के आधारमा थुनछेकको आदेश गर्यो भन्ने विस्तृत विवरण खुलाइएको प्रतिवेदनलाई कैफियत प्रतिवेदन भनिन्छ । त्यो प्रतिवेदन पेस भएर उच्च अदालतमा निवेदन विचाराधीन भएकै अवस्थामा कुञ्जोकले कात्तिक पहिलो साता सर्वोच्च अदालतमा बन्दीप्रत्यक्षीकरणको निवेदन दर्ता गराएका हुन् । उच्च अदालतमा सेटिङ नमिलेपछि उनी सर्वोच्च गएको स्रोतको दाबी छ । उनले पाटन र सर्वोच्चमा समेत आफू मुख्य अभियुक्त भनिएको कुञ्जोक लामा नभई कुञ्जोक छिरिङ तामाङ हुँ भनी दाबी गरेका थिए । दसैं बिदाको मौका छोपेर सर्वोच्च अदालतमा बन्दीप्रत्यक्षीकरणको निवेदन दिएका उनले सोमबार भने निवेदन दिएर सुनुवाइ स्थगित गरेका छन् । मंगलबारसमेत सुनुवाइका लागि उनको निवेदनको तारिख परेको छ । कुञ्जोकको अन्तर्राष्ट्रिय कनेक्सन लामा नेपालमा मात्र नभएर भारतका बाघलगायत वन्यजन्तुका ठूला तस्करीमा समेत जोडिएका छन् । सीआईबी स्रोतका अनुसार सन् १९९९ मा भारतको गाजियाबादमा भएको वन्यजन्तुका अंगहरूको बरामदमा समेत उनको नाम जोडिएको छ । सन् २००० मा भारतकै खागा भन्ने स्थानमा वन्यजन्तुका अंगहरू बरामद हुँदा पनि उनको नाम जोडिएको सीआईबीले जनाएको छ । बाघ मार्ने र तिनका अंगहरूको कारोबार गर्ने बाबरिया समूहको नेटवर्कसँग पनि लामाको सम्बन्ध पाइएको छ, सीआईबी स्रोतले कान्तिपुरलाई भन्यो, इन्टरपोल र भारतको डब्लूसीसीबी र सीबीआईले दिएका प्रमाणहरूको आधारमा यी व्यक्तिको अन्तर्राष्ट्रिय खुंखार व्यापारीसँग सम्पर्क रहेको देखिन्छ ।केही समयअघि बाबरिया नेटवर्कका भिमा बाबरिया भारतमा पक्राउ परेका थिए । त्यो नेटवर्कसँग पनि लामाको सम्बन्ध रहेको पाइएको छ । त्यस्तै, सन् २००८ मा भारतको हरियाणामा भएको वन्यजन्तुका अंगहरूको बरामद केसमा पनि उनको सम्बन्ध देखिन्छ । भारतमा अहिलेसम्म भएका सबैजसो वन्यजन्तु बरामदका केसमा उनको नाम जोडिनुले त्यहाँका तस्करहरूको समूहसँग कनेक्सन पुष्टि हुन्छ, सीआईबीका एक अधिकारीले भने ।१५ वर्षयता वन्यजन्तु अपराध नियन्त्रणसम्बन्धी राष्ट्रिय, अन्तर्राष्ट्रियस्तरमा भएका सबैजसो बैठकमा लामाको नाम चर्चामा आउने गरेको थियो । नेपाल र भारतका सरकारी अधिकारी र सुरक्षा निकायसहित इन्टरपोलले उनलाई पक्राउ गर्न सके नेटवर्कमा रहेका अरूलाई पनि समात्न सकिने भनेर चर्चा हुने गरेको थियो । स्रोतका अनुसार लामको चर्चित वन्यजन्तु अपराधी संसार चन्दको नेटवर्कमा रहेका व्यक्तिहरूसँग समेत पहुँच रहेको पाइएको इन्टरपोलले प्रतिवेदनमा उल्लेख गरेको छ । त्यस्तै, डान्डुक लामा र नुटुप लामासँग पनि उनको सम्बन्ध रहेको देखिएको छ । यी दुवै वन्यजन्तु तस्करीमा प्रख्यात नाम हुन् । दुवैसँग भारत, नेपाल र तिब्बतको नागरिक पुष्टि हुने प्रमाणपत्र (परिचय) छ । कुञ्जोकसँग पनि तीनवटै देशको नागरिक पहिचान हुने प्रमाणपत्र छ । सीआईबीका अनुसार कुञ्जोक लामाको सम्बन्ध नुवाकोटमा ८ वर्षअघि बरामद गरिएको आखेटोपहार तस्करीमा मुछिएका जिमी शेर्पा भनिने लोडु डिमेसँग पनि रहेको देखिन्छ । २०६९ सालमा काठमाडौंबाट रसुवातर्फ जाँदै गरेको बा २ ख ७५०४ नम्बरको गाडी नुवाकोटमा खानतलासी गर्ने क्रममा प्रहरीले बाघको छाला पाँच थान र विभिन्न वन्यजन्तुका हड्डी बरामद गरेको थियो । भारतको डब्लूसीसीबीले पनि वन्यजन्तुका विभिन्न मुद्दामा लामालगायतको संलग्नता रहेको प्रतिवेदनमा उल्लेख गरेको सीआईबीले जनाएको छ । लामाले भारतका विभिन्न स्थानबाट वन्यजन्तुका अंगहरू तिब्बतसम्म तस्करी गर्ने गरेको प्रमाणसमेत भेटिएको छ, सीआईबी स्रोतले भन्यो, भारतमा भएका वन्यजन्तुका बरामदका केसमा समेत उनको नाम हिटलिस्टमा परेको देखिन्छ । नेपालमा भने उनको स्थायी ठेगाना हुम्लाको नाम्खा गाउँपालिका४ हो । उनले लामो समयदेखि काठमाडौंको बौद्धमा बसेर अवैध गतिविधि गर्दै आएको देखिन्छ । उनले भारतको सिलिगुडीमा पस्मिना कारखानासमेत चलाएको पाइएको छ । उक्त कारखानामा तिब्बतको पठारमा पाइने चिरुको रौंबाट अत्यधिक महँगा सलहरू निर्माण हुने गरेको छ । नेपालमा वन्यजन्तु अपराधबारे अनुसन्धान गरेका कुमार पौडेलले नेपाल र भारतमै पनि विभिन्न समयमा पक्राउ परेका तस्करहरूले लामाका लागि काम गर्ने गरेको बयान दिने गरेका थिए । उस्तै घटना प्रहरीले गत साउन १३ गते सुन्धाराबाट साढे १४ केजी चाँदी, ७ सय ५० ग्राम सुन र २ थान पेस्ताल बरामद गर्यो । त्यसका योजनाकारमध्येका एक इल्ताफ आलम घटना भएको करिब २ सातापछि साउन २९ गते बाराको जितपुरबाट पक्राउ परे । हेर्दै जाँदा जिल्ला र पुनरावेदन अदालतबाट दोषी ठहर भएका उनी त्यो व्यक्ति म नै होइन भन्ने जिकिरका आधारमा दुई वर्षअघि सर्वोच्च अदालतको फैसलाबाट फुत्किएको पाइयो । भारतीय जाली नोट कारोबारमा कुख्यात गिरोहका रूपमा कहलिएका उनी सुन तस्करी प्रकरणमा पक्राउ परेपछि मात्रै दुई वर्षअघिको सफाइको रहस्य सतहमा आएको हो । नक्कली भारतीय नोटको कारोबारको आरोपमा जिल्ला अदालत ललितपुरले २०६७ जेठ २६ गते शेख सफी अहमद र अल्ताफ अन्सारीलाई ३ वर्ष कैद र २ करोड ६१ लाख रुपैयाँ जरिवाना हुने ठहर गरेको थियो । तत्कालीन पुनरावेदन अदालत पाटनले २०६९ मंसिर १९ गते जिल्लाको फैसला सदर गरेको थियो । २०७२ जेठ ३० गते ललितपुरको सातदोबाटोबाट सीआईबीले इल्ताफ हुसेन अन्सारीलाई पक्राउ गर्यो । ब्युरोले भोलिपल्ट फैसला कार्यान्वयनका लागि जिल्ला अदालत ललितपुरमा बुझायो । जिल्ला हुँदै पुनरावेदन अदालतबाट समेत दोषी ठहर भएका अल्ताफ हुसेन अन्सारी यिनै हुन् भन्दै प्रहरीले उनलाई कैदमा पठाउने प्रक्रिया थाल्यो । अन्सारीले आफूलाई गैरकानुनी रूपमा पक्राउ गरी थुनामा राख्न खोजिएको भन्दै उच्च अदालत पाटनमा बन्दीप्रत्यक्षीकरणको मुद्दा हाले । आफ्नो नाम इल्ताफ हुसेन अन्सारी भएको दाबी गर्दै उनले अल्ताफ अन्सारी कसुदार ठहरिएको मुद्दामा मैले किन सजाय भोग्ने ? भनी प्रश्न गरे । त्यही आधारमा सर्वोच्चले अल्ताफ र इल्ताफ एउटै व्यक्ति मान्न नसकिने भनी उनलाई कैदमुक्त गर्न आदेश दियो । टुंगिइसकेको त्यो मुद्दा पुनरावलोकन हुनुपर्ने भनी सरकारी पक्षले सर्वोच्चमा निवेदन दिएको छ । महान्यायाधिवक्ता कार्यालय स्रोतले भन्यो, ठ्याक्कै त्यही शैलीमा कुञ्जोकले पनि सर्वोच्च अदालतमा बन्दीप्रत्यक्षीकरणको निवेदन दिएको देखिन्छ ।"
"८ वर्षीयले हेर्छन् घर, जुटाउँछन् खर्च","(दाङ)  समीर जीसी ८ वर्षका भए । उनी एक कक्षामा पढ्छन् । पढ्नुबाहेक पनि उनको अर्को ठूलो पिरलो छ आमा राधाका लागि उपचार खर्च जुटाउने । उनी बिहानै उठ्छन्, बजारसम्म पुग्छन् र केही सामान किनेर ल्याउँछन् । घोराहीस्थित जिल्ला अदालतको गेटअगाडि रहेको ढ्याब्ली पसलमा राख्छन् । अनि साहुजी बनेर सामान बेच्छन् । त्यसैबाट जुटेको पैसाले घर खर्च चलाउँछन् । उनका बाबु पृथ्वी जीसी लामो उपचारपछि पनि निको भएनन् । २४ वर्षकै उमेरमा जन्डिसका कारण ०७५ पुस २९ मा निधन भयो । गत वर्ष कात्तिकमा आमाका दुवै मिर्गौला फेल भए । उनी सातामा तीन पटक डायलसिस गर्न २३ किलोमिटर यात्रा गरेर लमही पुग्छिन् । औषधि र गाडीभाडा गरी सातामा ३ हजार रुपैयाँभन्दा बढी खर्च लाग्छ । समीरका चार वर्षका भाइ सम्राट पनि छन् । आमा र भाइको ख्याल गर्नुपर्ने दायित्व समीरको काँधमा आएको छ । सानै उमेरमा समीरले सबै काम सिकिसकेका छन् । बजार गएर सामान किन्छु अनि यहाँ लिएर मिलाएर राख्छु अनि ग्राहक आएपछि सामान बेच्छु, हिसाब राख्छु, उनले भने, दिनभरि सामान सकिएपछि फेरि अर्को दिन बिहानै बजार गएर सामान किन्छु । चाउचाउ, बिस्कुट, सुर्ती, पानीलगायत सामान बिक्री हुन्छन् । उनी ग्राहकको मागअनुसारका सामान बेच्छन् । दिनमा ५ सय रुपैयाँ जतिको बिक्री हुने गरेको उनले बताए । विद्यालय खुलेका बेला उनले साँझबिहान पसल खोल्थे, दिउँसो आमालाई पसलमा राख्थे । अहिले कोरोनाका कारण विद्यालय नचलेकाले उनले दिनभर पनि पसल हेर्न पाएका छन् । आमाको खुट्टा र जीउ सुन्निएको छ । बेलाबेला बिरामी भइराख्नुहुन्छ । त्यसकारण काम गर्न गाह्रो हुन्छ, उनले भने, आमाले नसक्दा पसल बन्द नै हुन्छ ।राधा मिर्गौला फेर्न सक्ने अवस्थामा छैनन् । डायलसिसले काम गर्दासम्मलाई जीवनको आस गरेर बसेकी छन् । छोराहरूको अवस्था देखेर रोइरहन्छिन् । मैले केही गर्न सक्दिनँ । छोराहरूलाई कसरी पढाउने, पाल्ने भन्ने चिन्ता छ । यति सानो उमेरमा छोराहरूले दुःख पाउने भए, उनले भनिन्, उपचार खर्च कताबाट जुटाउने भन्ने तनाव छ । बाँच्नु र मर्नु बराबर छ । छोराहरूको मुख हेरेर बाँचेकी छु । िििसमीरका हजुरबुबा कृष्णबहादुर जीसी पनि घरको अवस्था देखेर साह्रै पीडामा छन् । कृष्णलाई एकै वर्ष ठूलो बज्रपात पर्यो । घोराहीस्थित साल्ट ट्रेडिङ कम्पनीमा कार्यालय सहयोगीका रूपमा काम गर्ने जीसीले एक वर्षमा श्रीमती र दुई छोरा गुमाए । त्यही बेला बुहारीका दुवै मिर्गौला फेल भए । पाँच छोरामध्ये साइँलो छोरा पृथ्वीको जन्डिसका कारण मृत्यु भयो । उनलाई बचाउन कृष्णले धेरै प्रयास गरे । नेपालगन्ज, बुटवल लगेर उपचार गरे तर पनि बचाउन सकेनन् । साइँलो छोराको मृत्यु भएको नौ महिनापछि गत असोज ११ गते कान्छो छोरा प्रदीपको १७ वर्षको उमेरमा बसको ठक्करबाट घोराहीमै मृत्यु भयो । त्यसको एक महिनापछि उच्च रक्तचापका कारण साइँली बुहारी राधाका दुवै मिर्गौला फेल भए । त्यसको दुई महिनापछि पुस ३ गते श्रीमती लक्कीको रक्तचाप कम भएर उपचारका लागि बुटवल लैजाँदै गर्दा बाटोमै मृत्यु भयो ।यी सबै घटनाका भुक्तभोगी कृष्णलाई जीवन फिल्मजस्तै लाग्छ । एकै वर्षमा भएका यी नराम्रा घटनाले उनलाई झस्काइरहन्छन् । पाँच छोरामध्ये जेठोले प्यूठानको बिजुवारमा मोबाइल पसल गर्छन् । माइलोले घर पेन्टिङको काम गर्छन्, काइँलो १२ कक्षा पढ्दै छन् । कृष्णलाई यी सबै समस्या धान्न कठिन भएको छ । उनको जन्मस्थल प्यूठानको पुण्यखोला हो । जागिरको सिलसिलामा उनले ३७ वर्षअघि प्यूठान छाडेका हुन् । सात वर्ष साल्ट ट्रेडिङ कृष्णनगरमा बसे । त्यसपछि दाङ सरुवा भयो । दाङमा मात्रै ३० वर्ष बसिसके । अदालतअगाडि रहेको साल्ट ट्रेडिङकै जग्गामा सानो झुप्रो बनाएर बसेका छन् । त्यही छेउमै बुहारी र नातिहरू ढ्याब्ली पसल गरेर बसेका छन् । उनीहरूको संरक्षक कृष्ण नै बनेका छन् ।घोराहीमा अरू सम्पत्ति केही छैन । जागिरको कमाइले घोराहीमा एउटा घडेरी किनेका थिए । श्रीमतीलाई प्यारालाइसिस भएर एक भाग शरीर नचल्ने भएपछि उनले यसअघि ३ वर्ष भारतमा बसेर उपचार गरेका थिए । त्यो पैसा सबै सकियो । त्यसपछि पनि श्रीमती र छोराको उपचारमा उनलाई ऋण लाग्यो । जागिरले खर्च पुग्ने अवस्था भएन । उनले प्रत्येक शनिबार खसी काटेर बेच्ने काम गर्थे । दिनमा ७८ वटा खसी कट्थ्यो । त्यसबाट ६७ हजार आम्दानी हुन्थ्यो । श्रीमतीले मर्ने बेला यो काटमारको काम बन्द गर्नू, मासु खान मन लागे किनेर खानू भनी, आँखाभरि आँसु पार्दै उनले भने, त्यसपछि मैले ३० वर्षदेखि गर्दै आएको खसी काट्ने काम छोडिदिएँ । अहिले उनी बिहान ३ बजे उठेर पाउरोटी उद्योगमा पुग्छन् । ४ बजेसम्म पाउरोटी तयार पार्छन्, अनि घोराहीका पसल पसलमा बेच्दै हिँड्छन् ।"
चारै सन्तानलाई कुँजोपन,"खोटाङ (कास) चेतराज गजमेरलाई पढेर केही गर्छु भन्ने लागेको थियो । दिक्तेल रूपाकोट मझुवागढी नगरपालिका६ का १६ वर्षीय गजमेरको पढाइमा अचानक ब्रेक लाग्यो । दिदीहरूजस्तै कुँजिँदै गएपछि उनले पढ्न पाउने अवस्थै भएन । बाबु वीरबहादुरका अनुसार एक छोरा र तीन छोरी ३० वर्षीया कोपिला, २२ वर्षीया चन्द्रा र २१ वर्षीया मनीषामा हातखुट्टा नचल्ने रोग देखिएको छ । १६ वर्ष पुगेपछि सबैमा यस्तो समस्या देखिएको उनले बताए । मेरा छोराछोरी जति सबै कुँजिए, गजमेरले भने, अब पालो देलान् भन्ने बेला यस्तो भएपछि कसरी चित्त बुझाउनु । आमा लक्ष्मीका अनुसार २४ वर्षीया छोरी उषाको कुँजिएरै मृत्यु भएको थियो । छोराछोरीको अवस्थाले आफूहरू रातदिन पीडामा डुबेको लक्ष्मीले सुनाइन् । जब छोराछोरी हुर्किंदै जान्छन् अनि यस्तो हुन्छ, उनले भनिन्, के कारण यस्तो भयो थाहै भएन । उपचार गर्ने खर्च छैन । राज्यले उपचार गरिदिए हुन्थ्यो भन्ने आस लागेको वीरबहादुरले बताए । दिक्तेल रूपाकोट मझुवागढी नगरपालिका६ का वडाध्यक्ष माधव राईले राज्यबाट पाउने अपांग भत्ताबाहेक अरू सुविधा दिन नसकिएको बताए । परिवारै अपांग भएको देख्दादेख्दै पनि केही गर्न सकिएन, वडाध्यक्ष राईले भने, यसपालिदेखि केही मल्हमपट्टी गरौं कि भन्ने लागेको छ ।"
फेवाताल संरक्षणमा आलटाल नगरौं,"पोखरा सहरको शान फेवातालमा तालतालका समस्या छन् । मान्छेको अतिक्रमण त छँदै छ, जलकुम्भी झारले पनि यसलाई घरीघरी सताउँछ । धन्न, मुलुकमा प्रकृतिप्रेमीहरू छन्, तालको महत्त्व बुझेकाहरू छन् । र, यिनै चेतनशीलहरूको आवाजका कारण ताल संरक्षणमा धेरैले चासो दिन थालेका छन् । मानिस र सहर दुवैको जीवनमा तालको महिमाबारे आम चेतना बढ्दो छ । सम्बन्धित सरकारी निकायहरूमा पनि यसबारे दबाब परेको छ । तैपनि, फेवाताल संरक्षणमा हुनुपर्ने ठोस कामहरू भने भैसकेका छैनन् ।पहिलो त, सरकारले अहिलेसम्म फेवातालको चार किल्ला कायम गरेकै छैन । सर्वोच्च अदालतका न्यायाधीशद्वय ओमप्रकाश मिश्र र सपना प्रधान मल्लको संयुक्त इजलासले सरकारलाई यससम्बन्धमा आदेश दिएको फैसलाको पूर्ण पाठ आएकै दुई वर्ष हुन लाग्दा पनि उल्लेखनीय प्रगति भएको छैन । यसबीचमा मन्त्रिपरिषद् बैठकले कार्यदल बनाएर सीमांकन र चार किल्ला टुंग्याउन भूमि व्यवस्था मन्त्रालयलाई निर्देशन दिएको थियो । त्यसका लागि विश्वप्रकाश लामिछानेको अध्यक्षतामा गठित समितिको अध्ययन प्रतिवेदनलाई आधार मान्न भनेको थियो । त्यसबमोजिम मन्त्रालयले कार्यदल त बनाएको छ, तर अझै यसले पूर्णता पाइसकेको छैन । यसलाई अविलम्ब पूर्ण बनाएर तालको चार किल्ला तोक्ने काम टुंग्याउनुपर्छ ।दोस्रो, अतिक्रमित जग्गालाई व्यक्तिबाट तालको नाममा ल्याउने काम अझै हुन सकेको छैन । सर्वोच्चले दुई वर्षअघि नै भूमि व्यवस्था मन्त्रालय र नापी विभागलाई अनियमित रूपमा दर्ता भएको तालको जग्गा दर्ता बदर गरी एक वर्षभित्र तालको नाममा ल्याउन भनेको थियो । लामिछाने प्रतिवेदनअनुसार ताल पश्चिमपट्टिको १ हजार ६ सय ९२ रोपनी जग्गा विभिन्न व्यक्तिले आफ्नो नाममा बनाएका छन् । नापी कार्यालयलाई प्रभावमा पारेर व्यक्तिको नाममा दर्ता गरिएका जग्गा तालको नाममा ल्याउन मन्त्रालय र विभागले कुनै आनाकानी गर्नु हुँदैन । सरकारी वा सार्वजनिक जग्गा व्यक्तिविशेषको नाममा दर्ता गरी आवाद गरेमा त्यस्तो दर्ता स्वतः बदर हुने मालपोत ऐनको व्यवस्था कार्यान्वयन गरिनुपर्छ ।तेस्रो, विभिन्न समयमा तोकिएको मापदण्डबमोजिम तालवरपरको ६५ मिटर व्यक्तिगत जग्गालाई मुआब्जा दिएर तालको नाममा ल्याउनुपर्ने विषय त्यसै अन्योलमा छ । क्षतिपूर्ति दिनुपर्ने रकम ठूलो भएकाले यो निकै जटिल समस्या हो । ६५ मिटरभित्रका संरचना हटाउन र ताल संरक्षणका लागि आवश्यक व्यक्तिगत जग्गा अधिग्रहण गर्न सर्वोच्चले नेपाल सरकारका नाममा आदेश दिइसकेको छ । पोखरा महानगरपालिकाले ०७६ जेठ ९ मा उक्त क्षेत्रका संरचना हटाउन १५ दिने सार्वजनिक सूचना जारी गरेपछि स्थानीयवासीले दायर गरेको रिटमा उच्च अदालत पोखराले मुआब्जा दिएर मात्रै संरचना भत्काउन अन्तरिम आदेश दिएको छ । यसैअनुसार महानगर उनीहरूलाई क्षतिपूर्ति दिनुपर्ने पक्षमा उभिएको छ तर त्यसका लागि चाहिने ठूलो धनराशि कुन सरकारले, कसरी बेहोर्ने भन्नेमा अलमल छ ।यो समस्या नसल्टिँदा कतिको आधा शताब्दीदेखि मालपोतमा जग्गा रोक्का छ । तिनले न जग्गा बेचबिखन गर्न पाएका छन् न कुनै संरचना बनाउन । ताल संरक्षणकै लागि पनि यो समस्या सुल्झाउन आवश्यक छ । तालवरिपरि ६५ मिटर जग्गा लिँदा १ हजार २ सय रोपनी व्यक्तिको जग्गा पर्छ । महानगरको अध्ययन टोलीले उक्त जग्गाको मालपोतको मूल्यांकनअनुसार १० अर्ब रुपैयाँ जति मुआब्जा दिनुपर्ने भनेको छ । तर, चल्तीको दरअनुसार दिँदा ४० अर्ब रुपैयाँभन्दा बढी पर्छ । त्यसैले यो समस्या निकै पेचिलो छ ।फेवातालका केही समस्यामा मेसो नभेटेर अलमल छ, केहीमा इच्छाशक्ति नभएर आलटाल छ । यस्ता समस्याहरू जति ढिलो गर्यो सल्टाउन उति नै जटिल हुन्छ । समयसँगै क्षतिपूर्ति दिनुपर्ने रकम बढ्दै जान्छ । यसै त ठूलो पर्यटकीय सहर, त्यसमाथि प्रदेश राजधानी, जग्गाको मूल्य जति अकासिन्छ, त्यति मुआब्जा मामिला धानिनस्कनु बन्दै जान्छ । समयमै यो कदम चालिएको हुन्थ्यो भने राज्यलाई अहिले मुआब्जाको भार यति ठूलो पर्दैनथ्यो । अब पनि ढिलो गरियो भने, यो भार अझ थपिने निश्चित छ । त्यसैले यो समस्यालाई छिटै हल गर्न खोज्नुपर्छ । र, मुआब्जा तिनले मात्र पाउनुपर्छ, जसको थातथलो नै यही ताल किनारा हो । तर यही नाममा ताल अतिक्रमण गरेर पछि बसेकाहरूले पहुँचका भरमा क्षतिपूर्ति पाउनु हुँदैन, यो पाटोमा स्थानीय सरकार, नागरिक समाज सबै सचेत हुनुपर्छ ।मुख्य विषय, यसरी अधिग्रहण गरिने जग्गालाई ताल संरक्षण योजनासित कसरी जोड्ने भन्ने स्पष्ट दृष्टिकोण सरकारसित हुनुपर्छ । तर महँगो पर्ने भयो भनेर त्यसै हात बाँधेर बस्नु हुँदैन । फेवाताल सम्पूर्ण सहरको आकर्षणको केन्द्र भएकाले दीर्घकालीन हिसाबले हेर्दा आर्थिक दृष्टिकोणबाट पनि उक्त जग्गा खाली गराउनु अनुपयुक्त हुँदैन । खालि, त्यसका लागि सरकारसित फेवाताल संरक्षणको प्रष्ट गुरुयोजना हुनुपर्छ ।तालक्षेत्रको सिमसार जोगाउन पनि अविलम्ब व्यक्तिको जग्गा तथा संरचना तालको नाममा ल्याउनुपर्छ । साइबेरियाबाट आउने आगन्तुक चरा, जलचर र अन्य जैविक विविधताबीच सन्तुलन कायम गर्न सिमसार जोगाउन आवश्यक छ । साथै, ताललाई पुरिनबाट बचाउन पनि यो काम गरिनुपर्छ । यो काम जटिल भए पनि सबै तहका सरकारसित दृढ इच्छाशक्ति हुने हो भने असम्भव नै भने छैन । फेवाताल पोखरा महानगरपालिका मात्र होइन, मुलुककै सम्पत्ति हो । यसको संरक्षणमा प्रदेश र संघीय सरकारको पनि उत्तिकै चासो र सहयोग हुनुपर्छ । अनि मात्रै, प्रेमप्रकाश मल्लको गीतले भनेजस्तै माछापुच्छ्रे पौडी खेल्ने फेवाताललाई संरक्षण गरेर पोखरा त साँच्चिकै पो पोखरा नै रैछ बनाइराख्न सकिन्छ ।"
लोकतान्त्रिक निकासको अपेक्षा,"जीवन्त पार्टीमा विचार तथा राजनीतिक छलफल हुनु स्वाभाविक हो । नेताहरूबीच हुने संवाद, अन्तरक्रिया तथा उठबसले परिणाममुखी नतिजा दिन सकेन भने कालान्तरमा यसले लोकतन्त्रमाथि नै आघात पुर्याउन सक्छ । सामूहिक नेतृत्वबाट राज्य सञ्चालन गर्ने हाम्रा दलहरूको पुरानो संस्कार हो । यही सोचले समयसमयमा समस्या खडा गरिदिएको छ । सबै दलमा यस्तै प्रकारको समस्या छ । नेकपाभित्र अहिले देखिएको उतारचढाव यसैको परिणाम हो । दलहरूले न त संवैधानिक अभ्यास गरे न त दलीय परिपाटी अँगाले । दुवैलाई एकैसाथ आत्मसात् गर्न खोज्दा समस्या आइदियो । अझ एउटा दलमा दुइटा अध्यक्ष बनाउँदा समस्या झनै थपियो । सरकारको नेतृत्व एउटाले र दलको नेतृत्व अर्कोले गर्ने भनी निर्णय हुँदा पनि समस्या समाधान भएन । जहाज चलाउनु र दल चलाउनु उस्तैउस्तै हो भनियो । नेता भनेको नेतृत्व गर्ने हो, समाधान दिने हो । दुवै गर्न नसक्नाले अहिलेको स्थिति उत्पन्न भएको हो । संसदीय व्यवस्थामा सरकार प्रमुखले सरकार सञ्चालन गर्ने हो । दलको चुनावी प्रतिबद्धतालाई मध्यनजर राख्दै संवैधानिक व्यवस्थाअनुसार शासन गर्ने हो । पार्टीको मार्गनिर्देशनअनुसार चल्ने हो । तर यसको अर्थ उसलाई घेराबन्दी गरेर कामै गर्न नदिने भन्ने होइन ।सरकार सञ्चालनमा पार्टीले हस्तक्षेप गर्न थाल्यो भने संवैधानिक मूल्य र मान्यताविपरीत हुन जान्छ । तर सरकारको कामकारबाही जनअपेक्षाअनुकूल देखिएन भने सरकारलाई सचेत गराउने जिम्मेवारी दलकै हो । हिजोको रवैयाले आज काम गर्दैन । सत्ता र शक्तिका लागि मात्र हामी राजनीति गर्छौं भने त्यसले लोकतन्त्र कमजोर हुन्छ । प्रतिक्रान्ति हुने प्रबल सम्भावना रहन्छ । सरकार परिवर्तनको खेलमा नलागौं । कमीकमजोरीसँगैं बसेर समाधान गर्नुको विकल्प छैन । संवादको विकल्प छैन । जनता यही चाहन्छन् । सम्झौता पालना गरौं । सरकार चलाउनेले दलका गतिविधिमा हस्तक्षेप नगरौं र दल सञ्चालन गर्नेले सरकारको काममा अनावश्यक हस्तक्षेप नगरौं । महाधिवेशनसम्मका लागि यही नै उत्तम विकल्प हुन सक्छ । जीवनप्रकाश शर्मा, टोखा६, काठमाडौंिििनेकपाका ऐँजेरु समाचारले अध्यक्षद्वयको स्वभावबारे जानकारी दिन्छ । अप्ठ्यारोमा पर्दा जति पनि लचक हुने पुष्पकमल दाहालको स्वभाव र आफ्नो छत्रछायाका नेतालाई संरक्षण र विस्तार गर्न जुनै हदसम्म जान सक्ने केपी शर्मा ओली प्रवृत्तिले कोरोना महामारीबाट जनतालाई बचाउँदैन । यस्तो स्वभावले मुलुक उठ्नै नसक्ने गरी भासिन थालेको छ । बहुमतीय सरकारले विकास निर्माणमा छलाङ मार्ने योजनाहरू ल्याउने कोसिस गरी समृद्धितिर मुलुकलाई डोर्याउनुपर्ने बेलामा शक्तिका लागि मात्र लडाइँ गरेर हुन्छ ? जनताका आशा र भरोसालाई नेकपाले आत्मसात् गर्न सकेन । नेताहरूका व्यक्तिगत लालसाले मुलुक दलदलमा भासिँदै गएको छ । राजनीति गर्नेहरूले भोलिका निम्ति पनि उभिने ठाउँ राख्नुपर्छ । सत्तामा भएको बेला मोज मात्र गरौं भन्ने मनोवृत्तिले नेताहरूको भोलिको राजनीतिक भविष्य पनि समाप्त पार्न सक्छ । राजनीतिमा जे पनि सम्भव हुन्छ । नेकपाका वरिष्ठ नेताहरूबीचको तिक्तता पनि चामत्कारिक रूपमा मित्रतामा बदलिएला भन्ने झिनो आसमा जनता छन् । श्यामसुन्दर कुइँकेल, हाँडीगाउँ, काठमाडौं"
कार्यालय सहायकको हालीमुहाली !,"प्रधानाध्यापक छनोटको आधार शिक्षा नियमावलीको अनुसूचीमै तोकिएको छ । यस क्रममा कक्षा १११२ सम्म चलेको विद्यालयको प्रधानाध्यापक वा प्राचार्य बन्न मात्र होइन, कक्षा लिनसमेत स्नातकोत्तर गरेको हुनुपर्ने भन्ने मागका साथ २०५७ सालको रिट नं ३६२६ अन्तर्गत दर्ता भएको मुद्दामा सर्वोच्च अदालतले तत्कालीन उच्च माध्यमिक शिक्षा परिषद्को नाममा परमादेश जारी गरी २०६० साल माघ १३ मै निवेदकका पक्षमा फैसला गरेको थियो । त्यसपछि पनि थप स्पष्टीकरणका लागि शिक्षा विभागबाट विभिन्न समयमा परिपत्रहरू जारी गरिएकै हुन् । पछिल्लो समय माध्यमिक तहसम्मको शिक्षाको व्यवस्थापन गर्ने जिम्मा स्थानीय तहले पाइसक्यो । तर कतिपय विद्यालयमा भने अझै पनि मावि स्थायी, स्नातकोत्तर उत्तीर्ण र कक्षा १११२ मा अध्यापन गर्नका लागि छुट्टै अध्यापन अनुमतिपत्रसमेत भएका अन्य योग्य शिक्षक हुँदाहुँदै, प्रधानाध्यापकचाहिँ उक्त कक्षाहरूमा अध्यापन गर्ने क्षमता र अध्यापन अनुमतिपत्र लिने हैसियतै नभएका २०४८ सालमै स्वतः स्थायी भएका स्नातक मात्र उत्तीर्ण र कतैकतै त दस जोड दुई उत्तीर्ण पनि पाइन्छन् । पढाउने योग्यता र क्षमता नभए पनि राजनीतिक प्रभाव र चाकरीका कारण वर्षौंदेखि पदमा आसीन तिनै प्रधानाध्यापकले कक्षा १११२ का विद्यार्थीहरूको आवेदन फाराम, उत्तीर्ण भएको प्रमाणपत्रको प्रमाणीकरण गर्दै आएकामा अब विद्यालयले नै लिने गरी तयार गरिएको कक्षा ११ को परीक्षा सञ्चालन कार्यविधिअनुसार संयोजक र कक्षा १२ को परीक्षाको केन्द्राध्यक्ष पनि उनै हुँदै छन् । यो त कार्यालय प्रमुख हुँदाहुँदै कार्यालय सहायकलाई हालीमुहाली गर्न दिएजस्तो भएन र ? मातृकाप्रसाद घिमिरे, चिसंखुगढी३, ओखलढुंगा"
सीसीएमसी औचित्यहीन,"कोरोना महामारी नियन्त्रणमा सरकारका सबै अंग निष्क्रिय छन् । कोरोनाका कारण ज्यान गुमाउनेहरूको तथ्यांकसमेत निकायपिच्छे फरकफरक छ । स्वास्थ्य मन्त्रालयका अनुसार हालसम्म ९२० जनाको मृत्यु भयो । तर, प्रदेशको तथ्यांकले १,०९७ जनाको मृत्यु भयो भन्छ । कोभिड१९ संकट व्यवस्थापन केन्द्र (सीसीएमसी) को समन्वयमा नेपाली सेनाले कात्तिक १२ सम्म १४ सय हाराहारीको शव व्यवस्थापन गरिसकेको जानकारी दिएको छ । यी तीन निकायको कुरा सुन्ने हो भने महामारीमा सरकारी निकायबीच कुनै समन्वय हुँदो रहेनछ भन्ने सहजै अनुमान लाउन सकिन्छ । सरकार कोरोना महामारी नियन्त्रणमा पूर्ण रूपमा असफल भइसकेको छ । मृत्युको तथ्यांकसमेत सही राख्न सक्दैन भने सरकारले अन्य काम गर्न सक्ला र ? संक्रमितको पहिचान र उपचार त टाढाको कुरा भयो । सरकारले यस्तै काम गर्दै जाने हो भने महामारी नियन्त्रणमा आउँछ भन्ने आस जनताले नगरे हुन्छ । स्थिति अझै भयावह हुने निश्चित छ । अतः सरकार आगामी दिनमा आमनागरिकलाई महामारीबाट बचाउने गरी काम गर । संकटलाई अवसर ठान्दै भ्रष्टाचार नगर । सके काम गर, नसके अरूलाई मार्गप्रशस्त गर । के थाहा भोलि आउने नेतृत्वले कोरोना महामारी नियन्त्रणका काम इमानदार भएर गर्छ कि ! अन्यथा हामी कोरोना महामारीबाट उठ्नै नसक्ने गरी थला पर्ने निश्चित छ । रामकृष्ण बराल, जोरपाटी५, काठमाडौं"
आकर्षक नारामुनि पिल्सिएका किसान,"नेपालमा ८२ प्रतिशतभन्दा बढी किसान ग्रामीण क्षेत्रमा स्थायी रूपमा बसोबास गर्छन् । कृषि पूर्वाधारको विकास नभई किसानको आर्थिक अवस्था मजबुत बनाउन सकिन्न । किसानले आफ्नै स्रोतसाधनको प्रयोग गरी तरकारी, फलफूल र खाद्यान्नको उत्पादन त गर्छन् तर त्यसलाई बजार पुर्याउन अरूमा निर्भर हुनुपर्छ । नेताहरूले किसानको हकहित र उत्थानका लागि मिठा नाराहरू लगाएको पनि वर्षौं भइसक्यो । सत्तारूढ दलले बिचौलिया र माफियालाई अनुकूल हुने गरी भूमिसुधार, वित्तीय अनुदान, सहुलियत ऋण, प्राविधिक परामर्श सेवा र कृषि उत्पादनसम्बन्धी नीति बनाइरहेको छ । कृषि सामग्री, प्रविधि, ज्ञान र सीप किसानलाई सहज तरिकाले उपलब्ध गराउन सकिएको छैन । कुनै पनि सहयोगबिनै किसानले उत्पादन गरेका सामग्रीको समेत भण्डारण र बजार प्रवर्द्धन हुन सकेको छैन । ढुवानी र विद्युत् व्यवस्थापनजस्ता सामान्य सुविधाबाट पनि किसान वञ्चित हुनुपरेको छ । कृषि क्रान्ति, वैज्ञानिक भूमिसुधारजस्ता आकर्षक नाराको आवरणमा फेरि पनि सरकारले सम्भ्रान्त किसानलाई नै फाइदा हुने गरी योजना बनाउँदै छ । कृषि आन्दोलन गर्ने भनेर सत्तारूढ दलका कार्यकर्तालाई मात्र पोस्ने खालका कृषि कार्यक्रम ग्रामीण क्षेत्रमा बनिरहेका छन् । किसान संगठनका सम्भ्रान्त नाइकेहरू पनि सत्तावरिपरि घुमेर मल, विषादी, बीउबिजन, कृषि उपकरणहरूको मुनाफाखोरी र ठेक्कापट्टामा चुर्लुम्म डुबेका छन् । धोकेबाज र व्यापारी नेताहरूको गलत नियतले किसानको पेसा र अस्तित्व संकटमा छ । कृषि पेसा सुरक्षित नभएकाले गाउँनै रित्त्याएर युवाहरू बिदेसिन बाध्य छन् ।बर्सेनि बढ्दो तथा सस्तो श्रमशक्तिलाई राज्यले कृषि क्षेत्रमा परिचालन गर्न सकेको छैन । उपयुक्त नीति तथा कार्यक्रमका साथ युवा श्रमलाई यही रोक्नु राष्ट्रिय आवश्यकता हो । सर्वहाराको भनिने सरकारलाई ग्रामीण युवालाई कृषिमा आकर्षित गर्ने नीतिकार्यक्रम ल्याउन कसले रोकेको छ ? इमानदार किसान संगठन नभएका कारण किसानलाई राज्यले निकै उपेक्षित गरेको छ । कृषि पेसाप्रति वितृष्णा बढ्दै छ । कोरोना महामारीमा करदाता, मतदाता र अन्नदाता किसान, आर्थिक संकटमा छन् । रोग र भोकले आक्रान्त छन् । सरकारले कृषि क्षेत्रको उद्धार तथा उत्थानका लागि राहतको प्याकेज ल्याउने छनक देखिँदैन । देशमा भीडतन्त्र र छाडातन्त्र मौलाइरहेको छ । किसानको उत्पादन लागत कम गर्नु र सौदाबाजी क्षमता सुधार्नु आजको आवश्यकता हो । कृषि पेसाको संरक्षण र संवर्द्धनका लागि किसानले सामूहिक प्रयत्न गर्नुपर्छ । प्रदीपकुमार यादव, कल्याणपुर११, सिरहा"
मलामी जाने कि विद्रोह गर्ने ?,"नेताकार्यकर्ताको वस्तुकरण वा घरेलुकरणचाहे पद, पदवी, पैसा, प्रतिष्ठाको प्रलोभनका कारणले होस् या क्षमता, सक्रियता, इमानदारी र बौद्धिकताका कारण पाउनैपर्ने अवसर पनि गुम्ने त्रासले होस्, कुनै पनि नेताकार्यकर्ताले सोच्ने, बोल्ने, लेख्ने आँट र अधिकार गुमाउँछन् भने सबैले बुझ्नुपर्छ उनीहरू वस्तुमा फेरिँदै छन् । व्यक्तिको त जीवन हुन्छ, विचार र अस्तित्व हुन्छ, स्वाभिमान र सक्रियता हुन्छ, तर निर्जीव वस्तु वा घरेलु प्राणीमा ती पक्ष हुँदैनन् । यसरी आफ्नै नेताकार्यकर्ताको वस्तुकरण वा घरेलुकरण जारी राखियो भने भयावह सांस्कृतिक परिणाम निस्कन्छ । यही प्रक्रियाको फलस्वरूप उनीहरू सिद्धान्त, राजनीति र नीतिविधिपद्धतिबाट नेतृत्व गरिने सब्जेक्ट्स (सोच्न सक्ने व्यक्ति) वा एजेन्सी (कर्ता) बन्दैनन् । बरु प्रशासक, म्यानेजर वा बडाहाकिमजस्ता अध्यक्ष वा सभापतिका आदेश, निर्देश, उपदेशबाट मात्रै भेडाबाख्राजस्तै हाँकिने अब्जेक्ट्स (वस्तु) वा थिङ्स (चीज) बन्छन् । उनीहरूसँग प्रेमपूर्ण संवाद र विचारविमर्श गरिँदैन, बरु लोकरञ्जक नारा, राष्ट्रवादी भावना, समाजवादी सपनाले भरिएका विज्ञप्ति, सर्कुलर, एकालाप र चेतावनीबाट उनीहरूलाई पनि शासित र अनुशासित गरिन्छ । यसरी माथिबाट अह्रनखटन गरिएका नेताकार्यकर्ता खासमा अमानुषीकरणको प्रक्रिया (डिह्युमनाइजेसन प्रोसेस) को सिकार भइरहेका हुन्छन्, जसले कुनै चिन्तन, पहल र हस्तक्षेप गर्न सक्दैनन् ।जब संगठनको संरचना प्रशासन वा कम्पनीजस्तै अति तहगत हुन्छ, जब पार्टीभित्रको शक्तिसम्बन्ध सामन्ती शैलीमा उचनीचमय हुन्छ, नेताकार्यकर्ताबीचको संवाद अद्वन्द्वात्मक हुन्छ अनि माथिको नेतृत्वचाहिँ सन्देह, प्रश्न र आलोचनाभन्दा माथि हुन्छ, तब आन्तरिक लोकतन्त्रको खडेरी हुन्छ । यसको नेपाली मतलब हो राजनीतिक लोकतन्त्रका लागि लडेका हाम्रा राजनीतिक पार्टीमा आन्तरिक लोकतन्त्र (जनवाद) मरिसकेको छ । कुनै कारणवश आन्तरिक लोकतन्त्र मरिसकेको वा मारिइसकेको छ भने नेताकार्यकर्ताको सोच्ने, बोल्ने, लेख्ने क्षमता पनि मर्छ । त्यस्तो पार्टी कुनै प्रशासनिक निकाय वा प्राइभेट कम्पनीका रूपमा त जीवित हुन्छ, जनमुखी लोकतान्त्रिक राजनीति गर्ने दलका रूपमा भने बाँचिरहेको हुँदैन । विभिन्न हितका लागि बनाइएका गुट र स्वार्थपूर्तिका लागि निर्मित गिरोहहरूबीच द्वन्द्व र लेनदेनका कारण पार्टी जीवित रहेको भान हुन्छ, तर भान हुनु भनेको जीवितै हुनु होइन ।डबल नेकपाभित्र जारी सत्ताशक्तिको यदुवंशी संघर्ष न आन्तरिक लोकतन्त्र (जनवाद) को अभ्यास हो, न त महाव्याधिपीडित जनताको जीवन रक्षार्थ लडिएको उदात्त लडाइँ नै हो । दलको अन्तरसंघर्ष सत्ताशक्तिसम्पत्ति लेनदेन गर्ने गरी नयाँ सम्झौता भएन भने अन्ततः विभाजनको भीरतिर जान्छ नै । अब भारतीय गम वा चिनियाँ ग्लुबाट टालिएन भने दुईतिहाइको महान् राष्ट्रवादी शक्ति छिन्नभिन्न हुन सक्छ र नयाँ सत्तासमीकरण बन्न सक्छ । सत्ता राजनीति यस दिशातिर गयो भने पनि पीडितजनलाई खासै घाटा नहोला । कुनै जनमुखी काम र लोकतान्त्रिक राजनीति नगर्ने पार्टी प्रजा परिषद्मा फेरिँदा, एक से एक बलिया सरकार गर्ल्याम्म ढल्दा जनताले च्वच्व भनी समवेदना पोख्ने सम्भावनासमेत नहोला । तर, आफूलाई वस्तुकरण, घरेलुकरण र अमानुषीकरण गर्दा पनि भेउ नपाउने वा कुनै प्रतिरोध र हस्तक्षेप नगर्ने आम नेताकार्यकर्ताको राजनीतिकसांस्कृतिक अवसान भने पक्कै पनि दुःखद र समवेदनायोग्य छ । आफ्नै राजनीतिकसांस्कृतिक मृत्युमा आफैं मलामी जाने कि प्रतिरोध र विद्रोह गर्ने ? आम नेताकार्यकर्ताको विवेकमाथि सवाल ऊठिरहेको छ ।"
नदी उकालो बग्ने देश !,"कलियुग आउँदै छ है, नानी हो ! धारापँधेरा सबै सुक्छन्, खोलानदीसमेत उकालो बग्न थाल्छन् है ! हाम्रै बाजेबज्यैले ठन्डा महिनामा न्यानो अगेनावरिपरि बसेका हामीलाई भन्थे । त्यति बेला खोलानालाखहरेझरनातालमा टम्म पानी हुन्थ्यो । बर्खा चुचुरोमा पुग्दा दसैंतिहारअघि मूल फुट्थ्यो । सुरम्य शरद् ऋतुले गर्दा प्रकृति रमाउँथ्यो । र नै, बाजेबज्यैले दाँत नभए पनि गिजाले माघे संक्रान्तिमा वनतरुल र सखरखण्ड चपाउँदै भनेका यी कुराहरूलाई दन्त्यकथा भन्ठान्थ्यौं । तर उमेर जाँदै गर्दा, पुस्तकज्ञान छिचोल्दै जाँदा विश्व पर्यावरण र प्रकृतिमाथि विकासका नाममा मानव समूहको विनाशकारी प्रकोप र लोभका कारण पुग्दै गरेको आघात आँखैले देखेपछि, ती चाउरी परेका बाजेबज्यैका उज्याला अनुहारभित्र रहेका पारम्परिक ज्ञानका भण्डारहरूले झकझकाउन लागे ।धारा नै सुकेपछि, खोला नै प्रदूषित भएपछि पूजापाठ गर्नलाई चोखो पानी पाउन पनि हम्मे भयो । गंगाजल र गिर्जाघरको होली वाटरलाई पनि फिल्टर गर्नुपर्ने भयो । पिउने पानीको हाहाकार हुन थाल्यो । ताजा पानी खोज्न जापानीहरूले पनि पहाडका खोलानाला कोट्याउन थाले । ओनसेनमा पनि प्राकृतिक नपाएर बनावटी तातोपानीको मुहान बनाउन थाले । पानीको भण्डार तिब्बतमा पनि हिमशिखर र हिमनदी यति शीघ्र पग्लन थाले, तलतिरका राष्ट्रहरू आतंकित बन्न पुगे । पानीले गर्दा नै तेस्रो विश्वयुद्ध हुने अडकलहरू पनि अघि आउन लागे ।पानीको व्यथा र पानीमाथि चर्चा आजको चीनमा सबैभन्दा द्रुत गतिमा उग्र बनेर आयो । विकासले चीनलाई विश्वका कुनाकुनामा पुर्यायो । सोमालियादेखि ब्राजिल, नेपालदेखि क्यानडा र स्विडेनदेखि मरिसससम्मै चीन र चिनियाँ सामान, टेक्नोलोजी र पुँजी निवेश लछ्रप्पै ढंगमा पुगे । गाउँगाउँमा चीन पुग्यो, घरभित्रका पूजाकोठा र देवताका थानमा पनि भगवान् नै नमान्ने र ईश्वर नपुज्ने नास्तिक राष्ट्र चीन पुग्यो । चीनले विश्वमा त्यही गर्यो, जो इस्ट इन्डिया कम्पनी र अंग्रेज उपनिवेशवादले भारतमा गर्यो । कम्पनीले हाम्रो कपास लगेर म्यान्चेस्टरमा लुगा बनाई दस गुणा बढी दाममा हामीलाई नै बेच्यो । चिया, काठपात, फलाम सबैमा यसै गर्यो । लुटेरै आफ्नो देश बनाए प्रायः पश्चिमी राष्ट्रहरूले । कसैले अफ्रिका, कसैले दक्षिण अमेरिका, कसैले एसियामा दशकौं अड्डै जमाए । चीनले त्यही मोडल अपनायो । अनिकाल, भुइँचालो, सांस्कृतिक क्रान्ति र अन्य भयानक द्वन्द्वले ध्वस्त भइसकेको राष्ट्र चीनले माओ त्सेतुङको सन् १९७६ मा मृत्यु भएपछि देङ स्याओपिङको नेतृत्वमा सन् १९७९ देखि आजपर्यन्त विकासको चुलीमा पुग्न केचाहिँ गरेन !कम्युनिस्ट समाजवादी राष्ट्र भएर पनि पुँजीवादी राष्ट्र अमेरिकाझैं बजार व्यवस्थामा चुर्लुम्म डुब्यो चीन । बिरालो कालो होस् वा सेतो, मुसो मार्यो भने भैगो भन्ने सिद्धान्त अपनायो । जापानी साम्राज्यवादले खर्लप्पै खाएको चीनले जापानसँगै हात मिलाएर सबै जापानी कम्पनीहरूलाई चीनमा कारखाना खोल्न दियो । अमेरिकासँग आन्द्रै गाँस्यो र नै आफ्ना ओप्पो, स्याओमी, हुआवेभन्दा पनि बढी चिनियाँहरूले एप्पलको मोबाइल फोन रुचाउने र चलाउने भए । चीन आफूलाई विकसित, धनाढ्य र शक्तिशाली बनाउन कहाँ पुगेन ! मूल मन्त्र थियो देशविदेश, कुनाकाप्चा कहीँबाट पनि कोरा माल ल्याएर, आफ्ना कारखानाबाट तिनलाई निर्यात गर्ने सामानमा परिणत गर्नु र विश्वबजारलाई नै पिट्नु । यसरी नै कोइला लिन अस्ट्रेलिया, पेट्रोल लिन खाडीका देश, ग्यास लिन मध्यएसिया र बर्मा, खनिज पदार्थ लिन अफ्रिका, फलाम लिन भारत गर्दै चीन चारैतिर पुग्यो । यी सब सस्तो दाममा हत्याउनलाई जुन देशले जे माग्यो, चीनले दिई पनि हाल्यो । जापान, अमेरिका र जर्मनीबाट एकपल्ट टेक्नोलोजी ल्याएपछि, त्यसभित्र रहेको ज्ञान र टेक्नोलोजीलाई हत्याउन चीन निपुण भयो । कसैले टेक्नोलोजी चोरेको आरोपसम्म लगाए । तर चीनले यस्तो फड्को मार्यो, सबै अवाक् भए । सौर्य ऊर्जा, बुलेट ट्रेन, कम्प्युटर सबैसबै क्षेत्रमा विकसित राष्ट्रहरूलाई समेत चीनमा निर्भर हुन कर लाग्यो ।आफ्नो भौगोलिक स्थिति मास्तिर रहेकाले चीनले केवल पानी भने बाहिरबाट ल्याउन सकेन । तर पानीमा पनि ब्रह्मपुत्र, सिन्धु, मेकोङजस्ता नदीहरूका उद्गमस्थल नै चीन भएको हुनाले भारत, बंगलादेश, पाकिस्तान, लाओस, कम्बोडिया, थाइल्यान्ड आदिलाई निर्भर नै बनाइदियो । हरेक उद्योग, कृषि, व्यवसाय, पर्यटन आदिमा व्यापक रूपमा चलाइने पानी भने चीनले आफ्नै चलाउनुपर्ने भयो । पानी आयात कसरी गर्ने ? विकासका कारण सरसामान सस्तो र आकर्षक ढंगमा निकाल्नुपर्यो र नै विश्वबजार खान सक्ने भयो । चीनमा पानीको माग यति बढ्यो, प्रकृतिले मुन्टो बंग्यायो । कारखाना चलाउने बिजुली सस्तो दाममा उपलब्ध गराउन हजारौंको संख्यामा जलविद्युत् आयोजना र त्यहीमाथि पनि थ्री गोर्जेसजस्ता अति नै बीभत्स बाँधहरू । चीनले आफूलाई विश्वको सस्तो सामग्री दिने कारखाना बनाउँदा प्रकृति र प्राकृतिक प्रक्रियासँग नै खेल्न थाल्यो ।सन् २०१० मा म बेइजिङमा थिएँ । भोलिपल्ट चीनको राष्ट्रिय दिवस थियो । बेइजिङको सडकमा विकास र सैन्य शक्तिका झाँकीहरूको विस्तृत प्रदर्शन हुन लागेको थियो । भोलि पानी पर्ने र त्यो प्रदर्शनलाई प्रभाव पार्ने स्थिति देख्नासाथ चीनले आजै वृष्टिको कालो बादललाई आफ्नो टेक्नोलोजी प्रयोग गरी पानी बनाई झारिदियो । भोलि दिन उज्यालो र सुन्दर भयो । क्रिसमस र न्यु इयरमा हिमपातसम्म बनावटी ढंगमा बाक्लै रूपमा हुन पनि सक्ने भयो । ठूलठूला सहरहरूमा फराकिला बाटा र मार्गहरू मेसिनले चलाएको पानीले धुने भयो । बाघभालुका हड्डी र पित्त, खरायो, पाहा, बिच्छी आदिको माग द्रुत गतिमा बढ्दै जाँदा ठूलठूला फार्ममा यी सबै पशुप्राणीको खेती र उपार्जन नै गर्न थाल्यो । हामी पहाडमा माघे संक्रान्तिमा टीका लगाउन वनतरुल खोज्न कैयौं दिन लगाउँछौं अनि बल्लबल्ल सानो र महँगो भेटेर घर ल्याउँछौं । चीनमा बाह्रै महिना मोटामोटा वनतरुल सस्तो दाममा पाइन्छ । ग्रिन हाउसमा उमारिएका यी वनतरुलमा स्वाद भने हुँदैन ।चीनमा गत २५ वर्षमा २८ हजार नदीहरू सुके । उत्तरी चीनका राज्यहरू पानीको हाहाकारमा रुमलिइरहेका छन् । धेरै पुस्तक लेखिँदै छन्, पानीको कमी, दुरुपयोग, प्रदूषण र मुहानहरूको सुकाइबारे । ह्वाङ हो नदी (यल्लो रिभर), जसलाई चीनको मदर रिभर मानिन्थ्यो र राष्ट्रको सभ्यताको कोख भनिन्थ्यो, सुकेर नाश नै हुन लागेको छ । यसै नदीमा बाढी आएर यति क्षति पुग्थ्यो, यसलाई दुःखपीडाको नदी (रिभर अफ सरो) पनि भनिन्थ्यो । चीनको पर्यावरणबारे लेख्ने विख्यात पत्रकार मा जुनले आफ्नो पुस्तक चाइनाज वाटर क्राइसिस मा ह्वाङ होमाथि लेखेका छन्, यस मदर रिभरको प्रवाह सन् १९७२ मा बिस्तारै कम हुँदै गयो । सन् १९९७ मा यस नदीको एक थोपा पानी पनि ३३० दिनसम्म समुद्रमा पुगेन । एकपल्ट पूरा शक्तिसँग बहने यो नदी आजभोलि सानो, फोहोर नालाखोला भएको छ । तर ह्वाङ होभन्दा पनि भयानक स्थिति उत्तरी चीनको तराई क्षेत्रमा बहने ३०० नदीहरूको भएको छ । सबै खुला फोहोर नाला बनेका छन् । ७०० किलोमिटर लामो र १० मिटर गहिरो ह्वाङ होमा ५ हजार मेगावाटका जलविद्युत् आयोजनाहरू बनाइएका छन् । एन्ड्र्यु मर्थाले चाइनाज वाटर वारियर्स अनि डेभिड पिएजले द यल्लो रिभर पुस्तकमा यो नदी यस्तो अवस्थामा कसरी पुग्यो भन्नेबारे अझै घतलाग्दा कुराहरू लेखेका छन् । स्कुलमा छँदा मैले भूगोलमा ह्वाङ होबारे पढेको थिएँ । टर्नबुल स्कुलका प्रधानाध्यापक महेन्द्रकुमार प्रधान नी हाउ भन्दै चिनियाँ भाषा सिकाउँदै यो नदीको गाथा सुनाउँथे । पछि मैले आफ्नै आँखाले देखें, चारैतिर बाढीको आतंक फैलाउने नदीलाई, एसियाको दोस्रो विशाल प्रवाहलाई सुकेनास लागेको ।चीनका गाउँबस्तीमा जाँदा बूढापाकाहरू पानी भन्नासाथ नतमस्तक हुन्छन्Ù प्रकृतिलाई पुकार्छन् अनि आँखा चिम्म गर्छन्Ù कुनमिङ, डाली, लिजाङ र तिब्बतका तालहरूलाई सम्झन्छन् । सन् २०१५ मा देब्रा तान र अन्यले लेखेको रिपोर्टअनुसार, चीनमा अति नै भीषण रूपमा पानीको अभाव हुँदै छ । उनीहरूले जलाशयको मानचित्र कोर्दै लेखेका छन् चीनका एघारवटा सुक्खा राज्यहरू (ड्राई ११) मा पानी विश्व बैंकले निर्धारण गरेको गरिबी रेखा (१ हजार क्युबिक मिटर) भन्दा धेरै तल छ । यसमा आर्थिक रूपमा शक्तिशाली क्षेत्रहरू जियाङ्सु, सान्दोङ र शांघाईबेइजिङतियान्जिनका म्युनिसिप्यालिटीहरू पनि छन् । अर्कातिर, चीनको मोठ घरेलु आयको लगभग ५० प्रतिशत योगदान यी एघार सुक्खा राज्यहरूले नै दिन्छन् । चीनमा पानीको प्राकृतिक वितरण नै अचम्मको छ । ३१ राज्यहरू भएको चीनका दक्षिणदक्षिणपश्चिम क्षेत्रमा राष्ट्रको ७५ प्रतिशत पानीका मुहानहरू छन् । अर्कातिर, चीनको ४७ प्रतिशत खेतीपाती भने सुक्खा क्षेत्र उत्तरमा गरिन्छ । तसर्थ दक्षिणमा भन्दा उत्तरमा पाँच गुणा ज्यादा जमिनमुनिको पानी चलाइन्छ । यसबाट लगभग १ लाख ७० हजार वर्गकिलोमिटर कोरिया, डेनमार्क र ताइवान मिलाउँदा हुने इलाकामा सुक्खाको असर पर्न लागेको छ ।अब विकास त्याग्ने कि पानी ल्याउने ? भित्री द्वन्द्व हुन दिने कि नदीलाई बंग्याउने ? राजनीतिक अस्थिरता ल्याउने कि गैरप्राकृतिक योजना बनाउने ? चीनमा गहिरो बहस सुरु भयो । विकास त्याग्नु भनेको राजनीतिक उथलपुथल निम्त्याउनु हो, चीनको विश्वव्यापी प्रभावमा आघात पुर्याउनु हो र कम्युनिस्ट पार्टीको सरकारलाई समेत बाघको खोरमा घचेट्नु हो । एउटै उपाय रह्यो दक्षिणमा रहेका नदीहरूको पानीलाई उत्तर लैजाने । अर्थात्, नदीलाई उकालो बगाउने । यो सोच सन् १९५२ मै माओ त्सेतुङले अघि ल्याएका थिए रे । सन् २००२ मा कम्युनिस्ट पार्टीको स्टेट काउन्सिलले यो योजनालाई अनुमोदन गर्यो । भारतको योजना आयोगजस्तै चीनको उच्चतम विकास संस्था राष्ट्रिय विकास सुधार आयोगले यो अप्राकृतिक सोच र योजनालाई साकार रूप दिनुपर्ने भयो । चीनको अर्को विशाल नदी याङ्जेलाई उकालो लैजाने निर्णय लिइयो । र, एउटा व्यापक दक्षिणदेखि उत्तर पानी बहाउ योजना कार्यान्वयन गरियो ।पानी लैजाने तीनवटा मार्गहरू तय गरिए । पूर्वी मार्गमा १,१५६ किलोमिटरÙ मध्यमार्गमा १,२६७ किलोमिटर र पश्चिमी मार्गमा १,३०० किलोमिटर उकालो बग्ने भयो याङ्जे नदी । पानी मोड्ने विश्वको सबैभन्दा ठूलो यो कार्यमा ८१४ खर्ब डलर (भारु ६ लाख करोड) धनराशि खर्च गरिने भयो । नभन्दै सन् २०१४ मा हरियो बेल्ट नामक नहरहरूको निर्माण सुरु गरियो । नहरहरूवरिपरि जंगलको छहारी बिछ्याइयो । पानीलाई पम्प गरेर उकालो लैजान सुरु गरियो । बीचबीचमा पानी परिष्कृत गर्ने मेसिनहरूका स्टेसन बनाइए । तीन वर्षभित्रै १५७ किलोमिटर लामो नहर बनाइएपछि सफा पानी बेइजिङ, तियान्जिन, हिभी र अन्य ११ नगरहरूमा पुर्याइयो । खेतीपाती फेरि फस्टाउन थाल्यो । यसरी नै पूर्वी मार्गमा धेरै अघि नै निर्माण कार्य सुरु भएको छ । सन् २०५० भित्र यी सबै मार्गहरू पूर्ण रूपले निर्माण गरिसकिने अनुमान छ । र, लगभग ४४८ खर्ब क्युबिक मिटर पानी बर्सेनि उत्तर पुर्याइनेछ । चीनका चार मुख्य नदीहरू याङ्जे, ह्वाङ हो, हुआहे र हाइएलाई एकअर्कासँग उत्तरमै जोड्ने रे !यो अप्राकृतिक प्रवाहले पर्यावरणमा, बिजुली खपतमा र चीनदेखि तलतिर रहेका राष्ट्रहरू भारत, बंगलादेश, भोटाङ, नेपाल, पाकिस्तानमा अनि दक्षिणपूर्वी एसियामा के प्रभाव पार्छ भन्नेबारे चर्चापरिचर्चा सुरु भइसकेको छ । तर चीनले धेरै कुरो बाहिर बताउँदैन, गरिसकेपछि मात्रै घोषणा गर्छ । हामी दक्षिण एसियामा ठीक उल्टा छौं । पहिला घोषणा गर्छौं तर धेरैपल्ट भुली पनि हाल्छौं । माउन्ट एभरेस्टको बेस क्याम्पमै सिगात्सेबाट ३२५ किलोमिटरको कालो अलकत्राको बलियो बाटो बनाइसकेर मात्रै चीनले घोषणा गर्यो । विश्वले विरोध गर्यो, बनाई त हाल्यौं भन्दै चीन चुपचाप बस्यो ।नदी उकालो बगाउने पश्चिमी मार्ग तिब्बत, युनान, सिचुआन र चिनहाई क्षेत्रहरूमा भने हिमालय पर्वत र अग्लाअग्ला पहाड छन् । त्यहाँबाट सिन्ज्याङ राज्यमा पानी कसरी लैजाने भन्नेबारे वैज्ञानिक शोधकार्य हुँदै छ । भर्खरै आएको रिपोर्टअनुसार, चिनियाँ वैज्ञानिकहरूले तिहाने नामक टेक्नोलोजी बनाउँदै छन् रे ! यसबाट चाहिँ आकाशमा नदी नामक योजना अनुसार झरी पार्ने बादललाई जहाँ पानी चाहिन्छ त्यहीँ नै छेडेर दुलो बनाई पानी झार्न सकिन्छ रे ! त्यसो गर्नाले पर्वतमा नदी उकालो लैजाने नहर काट्नुपर्दैन रे ! मन पनि चिउचिउ हुने, कुलदेवतादेखि पर्वतका देवदेवीसम्म भयभीत हुने चीनका यस्ता विनाशकारी विकासले कहाँ, कति, कसलाई र कहिले आघात पुर्याउँछन्, अडकल पनि गर्न सकिँदैनÙ महसुस गर्ने त कुरै भएन ! मैले यो प्रश्न याङ्जे नदीको पानी छुँदै चोङचिङको तटमा जलदेवतालाई सोधें । चिसो बतासमा, नौका र पानीजहाजको कोलाहलमा कुनै जवाफ नै पाइनँ । रोमरोम रोमाञ्चित भए पनि प्रकृतिलाई सलाम गरी निरुत्साहित भएर मातृभूमि भारत फर्किएँ ।"
दलित आयोग गठनमा ढिलाइ,"आयोगको प्रभावकारितादलित समुदायको अधिकार र विकासमा दूरगामी महत्त्व राख्ने भएकाले दलित आयोग प्रभावकारी बन्नुपर्ने सिंगो दलित समुदायको माग छ । यसैले आयोगमा दक्ष र अनुभवी पदाधिकारी चयन गर्दै प्रभावकारी संरचना तथा पर्याप्त स्रोतसाधनको व्यवस्था गर्नुपर्ने देखिन्छ । विगतमा आयोगमा नियुक्त गरिएका पदाधिकारीहरू अधिकांश अनुभवहीन भएको र स्रोतसाधनको अभावमा आयोगले प्रभावकारी रूपमा काम गर्न नसकेको सन्दर्भबाट पाठ सिकेर अगाडि बढ्नुपर्छ ।दलित आन्दोलनको मर्म र भावनालाई गहिरो गरी बुझेका, मानवाधिकार तथा विकासका क्षेत्रमा दखल राख्ने, अध्ययनअनुसन्धानका क्षेत्रमा काम गरेका, राष्ट्रिय र अन्तर्राष्ट्रिय परिवेश बुझेका र भोलिका दिनमा पनि सोहीअनुसार काम गर्न सक्ने योग्य व्यक्ति आयोगमा नियुक्त हुनुपर्छ । आयोग दलित समुदायका लागि सर्वाधिक महत्त्वपूर्ण निकाय भएको र स्थापनाकालीन नजिरहरू भविष्यमा लामो समयसम्म हेरिने हुँदा अहिले योग्य व्यक्तिको नियुक्तिमा सम्झौता गर्नु हुँदैन । विगतमा जस्तै पार्टीका नेताकार्यकर्ता वा नजिकका व्यक्तिलाई भाग पुर्याउने गरियो र जिन्दगीभरि झोला बोकेकाहरूलाई राखेर आयोगको टिम कमजोर बनाइयो भने त्यो ६० लाख दलितका लागि दुर्भाग्यपूर्ण हुनेछ ।अन्त्यमा, पेरिस प्रिन्सिपलअनुसार निष्पक्षता, तटस्थता र समावेशी हिसाबले यथाशीघ्र आयोग गठन गर्न आवश्यक छ । दक्ष पदाधिकारी, कर्मचारी, पर्याप्त स्रोतसाधनसहित दलित आयोगलाई सशक्त बनाइनुपर्छ । आयोग केही थान व्यक्तिहरूले जागिर खाने थलो नबनोस् । आज आयोगमा कस्ता व्यक्तिलाई लैजाने र आयोगलाई कस्तो बनाउने भन्ने विषयले भोलिसम्मको आयोगको यात्रा र ६० लाख दलित समुदायको भविष्यलाई प्रभावित गर्छ । यसैले आयोगमा पुग्ने व्यक्ति आजका दलित आन्दोलनका कार्यभार र आवश्यकतालाई सम्बोधन गर्न सक्ने हुनुपर्छ ।"
बाइडेनले ट्रम्पलाई पराजित गर्लान् ?,"वासिङ्टन (एजेन्सी) अमेरिकामा मंगलबार हुने राष्ट्रपतीय चुनावमार्फत वर्तमान राष्ट्रपति डोनाल्ड ट्रम्प दोस्रो कार्यकालका लागि पुनः निर्वाचित हुने दाउमा छन् । तर उनका विरुद्ध डेमोक््रयाट नेता तथा पूर्वउपराष्ट्रपति जो बाइडेन निकै कठिन प्रतिस्पर्धीका रूपमा उभिएका छन् । अमेरिकाको परम्परावादी राजनीतिक शक्ति रिपब्लिकन र उदारवादी दलबीचको यो चुनावी भिडन्त निकै रोचक हुने पनि चुनावी सर्वेक्षणहरूले देखाएका छन् । बाराक ओबामाका उपराष्ट्रपतिका रूपमा कार्यभार सम्हालेका बाइडेन दशकौंको अनुभवले खारिएका राजनीतिज्ञ हुन् । सामान्य नागरिकसँग सहजतापूर्वक घुलमिल हुन सक्ने बाइडेन विदेशनीतिका ज्ञाता तथा प्रखर वक्ताका रूपमा समेत परिचित छन् । तर विरोधीहरूका लागि बाइडेन संस्थापनसँग जोडिएका अस्ताउन लागेका घाम हुन् । त्यसका साथै बेलाबखत महिलाहरूको कपाल सुँघ्ने बानीका कारण पनि उनी आलोचित हुने गरेका छन् । बाइडेनले अमेरिकी सिनेटका चुनाव सातपटक जितिसकेका छन् । खासगरी कामदार तथा मजदुर वर्गलाई आफ्नो स्वतःस्फूर्त भाषणमार्फत तरंगित पार्न सक्ने खुबी बाइडेनमा छ । भाषणपछि उनी आफ्ना समर्थकसँग हात मिलाउँछन्, अंकमाल गर्छन् र कुनै रकस्टारले जस्तै फोटो खिचाउँछन् । बाइडेन मानिससँग अंकमाल गर्छन्, बोल्छन्, छुन्छन् र त्यो सबै वास्तविक हुन्छ । कृत्रिम होइन, पूर्वविदेशमन्त्री तथा राष्ट्रपतिका पूर्वउम्मेदवार जोन केरीले न्युयोर्कर पत्रिकालाई बताए । तर उनको स्पर्श गर्ने बानीलाई लिएर कतिपय प्रश्न उठेका छन् ।यसपटकको चुनावी प्रतिस्पर्धाका दुवै खेलाडी ७० वर्ष माथिका हुन् । राष्ट्रपति ट्रम्प ७४ वर्ष पुगेका छन् भने बाइडेन उनीभन्दा चार वर्ष जेठा छन् । यद्यपि चुनावी खेलमा भने ट्रम्पभन्दा बाइडेन परिपक्व र अगाडि देखिएका छन् । त्यस्ता टिप्पणीका बाबजुद अश्वेत मतदातामाझ उनी लोकप्रिय छन् । रोबोट शैलीमा निकै योजनाबद्ध रूपमा तौलिएर बोल्ने राजनीतिज्ञहरूको भिडमा उनी एक वास्तविक मानिसजस्तो देखिन्छन् । बाल्यकालमा भकभकाउने समस्या स्मरणमा रहेकाले आफूले पढेर बोल्नुका साटो मनका कुरा बोल्न रुचाउने उनको भनाइ छ । बाइडेन सन् १९८७ मा पहिलोपटक राष्ट्रपति पदका निम्ति आकांक्षी बनेका थिए । गत केही दशकयता अमेरिकाका हरेक महत्त्वपूर्ण घटनाक्रममा बाइडेन या त संलग्न छन् या त त्यसबारे केही टिप्पणी गर्दै आएका छन् । अहिलेको राजनीतिक वातावरणमा ती कतिपय निर्णय उचित नदेखिन सक्छ ।ओबामाको कार्यकालमा रक्षामन्त्री रहेका रोबर्ट गेट्सले बाइडेनबारे गरेको एक टिप्पणीलाई पनि रिपब्लिकनहरू सम्झाइरहन्छन् । विगत चार दशकमा विदेशनीति तथा राष्ट्रिय सुरक्षासँग सम्बन्धित लगभग प्रत्येक महत्त्वपूर्ण निर्णयमा बाइडेन गलत ठहरिएको तर पनि उनलाई नरुचाउन भने नसकिने गेट्सले बताएका थिए ।राष्ट्रपति ट्रम्पमाथि महाभियोग लगाइएको थियो तर पछि सिनेटले सफाइ दिएका कारण उनलाई हटाइएन । उनले गरेको आम्दानीको एउटा क्षेत्र युक्रेन थियो । त्यसलाई लिएर राष्ट्रपति ट्रम्पले युक्रेनका राष्ट्रपतिमाथि भ्रष्टाचारको अनुसन्धान गर्न दबाब दिएको भन्ने आरोप लागेको थियो । उक्त फोन कलका कारण ट्रम्पमाथि हालसालै महाभियोग लगाइयो । सिनेटले उक्त प्रस्ताव पारित नगरेका कारण ट्रम्पको पद भने गुमेन । बाइडेनसँग विश्वमञ्चको धेरै अनुभव छ । कूटनीतिक अनुभव उनको बलियो पक्ष भएकाले विदेश मामिलासम्बन्धी काण्ड बाइडेनका निम्ति बढ्ता हानिकारक हुन्छ । उनी विगतमा सिनेटको विदेशसम्बन्ध समितिका अध्यक्ष थिए । आफ्ना साढे चार दशक लामो राजनीतिक यात्रामा विश्वका सबै अग्रणी नेतालाई भेटेको उनको दाबी छ । यसले मतदाताहरूलाई आश्वस्त त पार्छ तर विदेश मामिलाका विभिन्न मुद्दामा उनले विगतमा गरेका मतदानले कस्तो असर पार्ला भन्नचाहिँ सकिन्न । हारजित जे भए पनि यो बाइडेनको राजनीतिक जीवनको अन्तिम अध्याय भने अवश्य हुनेछ । चुनावी मत सर्वेक्षणले बाइडेनले अग्रता कायम राखेका देखाएका छन् । अन्तर्राष्ट्रिय सञ्चार माध्यमहरूले चुनावी सर्वेक्षणलाई उद्धृत गर्दै बाइडेन ट्रम्पभन्दा झन्डै १० अंकले अगाडि रहेको जनाएका छन् । एनबीसी न्युज र वालस्ट्रिट जर्नलले चुनाव हुनु दुई दिनअघि गरेको सर्वेक्षणमा बाइडेनले ५२ र ट्रम्पले ४२ प्रतिशत मत प्राप्त गर्ने देखिएको उल्लेख छ । एनबीसीका अनुसार चुनावी मत सर्वेक्षणमा सहभागी बिल म्याकइन्टर्फले राष्ट्रव्यापी मत सर्वेक्षणमा बाइडेन १० अंकले अगाडि रहेको भए पनि परिणामबारे यकिन गर्न सकिने अवस्था नरहेको बताए । एरिजोना, फ्लोरिडा, जर्जिया, आयोवा, मेन, मिसिगन, मिनेसोटा, नर्थ क्यारोलिना, न्यु ह्याम्पसायर, नेभाडा, पेन्सिलभेनिया र विस्कन्सिन राज्यहरू निर्णायक मानिएका छन् । अक्टोबर २९ देखि ३१ तारिखसम्मको मत सर्वेक्षणले ५७ प्रतिशत मतदाताले कोरोना भाइरस संक्रमण नियन्त्रणका लागि राष्ट्रपति ट्रम्पको कार्यशैली नरुचाएको देखाएका छन् । तर अर्थतन्त्रका सन्दर्भमा राष्ट्रपति ट्रम्पलाई झन्डै ५५ प्रतिशतले समर्थन जनाएका छन् । अमेरिकी चुनाव परियोजनाका अनुसार सोमबारसम्म ९ करोड ३० लाखभन्दा बढी अमेरिकीले मतदान गरिसकेका छन् । यो संख्या सन् २०१६ मा गणना गरिएको कुल मतको झन्डै ६८ प्रतिशत हो ।सानातिना राजनीतिक कटाक्ष तथा राजनीतिक प्रचार अभियानका बेला गरिने छवि निर्माणका विषयबाहेक यो चुनावसँग निकै नै महत्त्वपूर्ण मुद्दाहरू गाँसिएका छन् । यदि बाइडेनले जिते भने उनका निम्ति लामो राजनीतिक यात्राको एउटा उत्कर्ष हुनेछ । तर यदि उनी हारे भने थप चार वर्ष उनकै शब्दमा अमेरिकाको राष्ट्रपति हुन पूर्णतः नालायक व्यक्ति को हातमा सत्ताको डाडुपन्यु जानेछ । सन् २०१६ को राष्ट्रपतीय चुनावमा उम्मेदवार हुने वा नहुने विषयमा गरिएको प्रश्नमा उनले भनेका थिए, राष्ट्रपति नभईकन पनि म खुसीखुसी यो संसारबाट बिदा हुन सक्छु । तर अब भने त्यो स्थिति निकै फेरिएको देखिएको छ ।"
भाइरस नियन्त्रणमा अस्ट्रेलियाली चार सूत्र,"पछिल्लो समय युरोपका कतिपय देशमा कोभिड१९ संक्रमणको दोस्रो लहरका कारण पुनः लकडाउन गरिएको छ । तर यसअघि नै संक्रमणको दोस्रो लहर सामना गरेको अस्ट्रेलिया भने भाइरसबाट मुक्त बन्ने तरखरमा छ । दैनिक १५ भन्दा कम नयाँ संक्रमण देखिइरहेको अस्ट्रेलियाले भाइरस नियन्त्रणका लागि अपनाएका चार सूत्रले प्रभावकारी भूमिका निभाएको विश्लेषण गरिएको छ । गत फेब्रुअरीदेखि अस्ट्रेलियामा कोभिड१९ को संक्रमणले तीव्रता लिएको थियो । त्यसलगत्तै आफ्ना सिमाना बन्द गरेर, आवतजावतमा प्रतिबन्ध लगाएको अस्ट्रेलियाले त्यसको करिब ८ महिनापछि पहिलोपल्ट न्युजिल्यान्डसँगको आफ्नो सिमानालाई आंशिक रूपमा खुला गर्न सफल बनेको छ । ६ राज्य तथा दुई टेरिटोरीमा तुलनात्मक रूपले संक्रमण दर बढेपछि अन्तरराज्य सीमा प्रतिबन्धसमेत भिक्टोरियाबाहेकका प्रायः सबै राज्यहरूसँग सुचारु भइसकेको छ । दुई महिनाअघि भिक्टोरिया राज्यमा देखिएको दोस्रो लहरसमेत नियन्त्रणमा आएपछि अस्ट्रेलियाको जनजीवन चाँडै पहिलेजस्तै बन्ने देखिएको छ । दोस्रो लहरका कारण चिन्तित भिक्टोरियाका जनताले समेत करिब डेढ महिनापछि बुधबारबाट आंशिक रूपमा खोलिएको लकडाउनका कारण सहज महसुस गर्न पाएका छन् । स्वास्थ्य मन्त्रालयको तथ्यांकअनुसार सम्पूर्ण राज्यहरूमा अहिले जम्मा २ सय १ जना सक्रिय संक्रमणका बिरामी छन् । भिक्टोरियामा लकडाउन खुकुलो पारिएपछि प्रधानमन्त्री स्कट मरिसनले बुधबार भिक्टोरियावासीलाई बधाई दिए । उनले राज्य सरकारले खुकुलो पारेको लकडाउनका कारण भिक्टोरियावासीलाई सहज महसुस भएको बताउँदै पछिल्लो समयमा देखिएको भाइरसको दोस्रो तहलाई समेत परास्त गरेकोमा समेत बधाई दिएका थिए । उनले यो समय वास्तवमै सबैले पर्खिएको भए पनि तर सरकारले लगाएको अन्य केही प्रतिबन्ध तथा कानुनलाई पालना गर्न आग्रहसमेत गरे ।आखिर विश्वमा अत्यन्तै समस्याका रूपमा देखिएको कोरोना भाइरसलाई अस्ट्रेलियाले कसरी परास्त गर्यो त ? विज्ञले मुख्य चार कामलाई प्राथमिकताका साथ राखेका छन् । द कन्भर्सेसन का अनुसार सबैभन्दा पहिला अस्ट्रेलियाको नेतृत्वले स्वास्थ्यविज्ञको सल्लाह सुझावलाई ध्यानपूर्वक सुनेनन् मात्रै पूर्ण रूपमा पालनासमेत गरे । हरेक राज्य र टेरिटोरीमा आफ्नै प्रमुख स्वास्थ्य अधिकृत रहने र केन्द्रीय सरकारमा समेत प्रमुख स्वास्थ्य अधिकृत रहने प्रावधान रहेको अस्ट्रेलियाका केन्द्र तथा राज्यका नेतृत्वले विज्ञको सल्लाहलाई पूर्ण रूपमा व्यवहारमा पालना गरे । अर्कोतिर भाइरसले देशलाई आक्रान्त बनाइरहेको समयमा केन्द्रीय तहमा प्रधानमन्त्री, स्वास्थ्यमन्त्री र प्रमुख स्वास्थ्य अधिकृत स्वयं उपस्थित भएर जनतालाई आफ्ना कार्यक्रमका बारेमा बताएनन् मात्र जीवनयापनका लागि व्यक्ति तथा व्यवसाय सबैलाई यथेष्ट आर्थिक सहायताका कार्यक्रम लागू गरे । जुन कार्य हरेक राज्य तथा टेरिटोरीमा सोही किसिमले लागू गरियो । अस्ट्रेलियाले भाइरसको संक्रमण दरमा केही तीव्रता आउनेबित्तिकै अन्तर्राष्ट्रिय सिमाना बन्द गर्नु र फाट्टफुट्ट आउने आफ्ना नागरिकलाई उच्चस्तरको क्वारेन्टाइन व्यवस्था मिलाउनुलाई दोस्रो महत्त्वपूर्ण कार्यका रूपमा लिइएको छ । अस्ट्रेलियाले मार्चको तेस्रो सातादेखि आफ्नो सबै सिमाना बन्द गरिदियो । त्यतिमात्र नभएर थोरै मात्रामा स्वदेशमा भित्रिएका सबै आफ्ना नागरिकलाई सरकारी खर्चमा उच्चस्तरको होटलमा बस्नेखाने व्यवस्थासमेत मिलाइदियो । अन्तर्राष्ट्रिय सीमा बन्द गरिदिएपछि अस्ट्रेलियालाई आफ्नै देशमा बढिरहेको संक्रमण नियन्त्रण गर्न मद्दत पुग्यो भने विदेशबाट संक्रमित भएर आएका आफ्ना नागरिकलाई १४ दिनसम्म बाहिर निस्कन नपर्ने गरी सबै सुविधासहित क्वारेन्टाइन व्यवस्था मिलाइदिएपछि संक्रमण दर नियन्त्रण गर्न सहज भएको थियो ।भाइरसको संक्रमणलाई परास्त गर्न तेस्रो तर अर्को महत्त्वपूर्ण कार्यका रूपमा अस्ट्रेलियाली नागरिकले सरकारले लागू गरेको सामाजिक दूरीको नियम पालना गर्नुलाई लिइएको छ । हुन त मरिसन सरकारले जनतालाई जुन तहमा विश्वासमा लिएर काम गरेको थियो त्यसले नै अपवादबाहेकका मानिसले उल्लंघन गरेका थिए । समग्र अस्ट्रेलियामा पूर्ण लकडाउन नगरिएको भए पनि सरकारले सुरु गरेका नयाँ नियमलाई जनताले स्वीकार गरेर पालना गरेका कारण पूर्ण लकडाउनको आवश्यकता नै नपरेको विश्लेषण गरिएको छ । त्यसका साथै सरकार आफैंले पनि जागिर खोज्ने र जागिर दिनेलगायत आर्थिक सहायताका कार्यक्रम ल्याएर जनतालाई दैनिक जीविकोपार्जनका लागि घरबाहिर निस्कन नपर्ने अवस्थाको सिर्जना गरिएको थियो भने नयाँ नियमका कारण समस्यामा परेका व्यवसायहरूलाई समेत विभिन्न तहका आर्थिक सहायता प्रदान गरिएको थियो । जसका कारणसमेत जनताले सरकारी कदमको बेवास्ता वा उल्लंघन गर्ने आवश्यकता महसुस गरेनन् । महत्त्वपूर्ण र चौथो कार्यक्रम अस्ट्रेलियाली सरकारले स्वास्थ्य सेवा लिने जनतालाई टेलिहेल्थ सुविधा दिएर गरेको विश्लेषण गरिएको छ । सरकारले कोरोना भाइरसको संक्रमण बढ्नेबित्तिकै स्वास्थ्य सेवा पुर्याउने स्वास्थ्य संस्था तथा चिकित्सकले प्रत्यक्ष भेटेरभन्दा टेलिफोन वा भिडियो कन्फरेन्समार्फत सेवा दिने व्यवस्था मिलाएको थियो । निःशुल्क रूपमा मिलाइएको यो स्वास्थ्य सुविधा सुरु गरिएको पाँच साताको अवधिमा नै ३० लाख जनताले लिएका थिए । जसले संक्रमण बढाउने वा संक्रमित हुने दर कम गराएको विश्वास गरिन्छ । सरकारको यो स्वास्थ्य सेवा अझै केही महिनासम्म जारी रहने प्रधानमन्त्री मरिसनले घोषणा गरिसकेका छन् । अस्ट्रेलियाले भाइरस संक्रमणलाई करिब नियन्त्रणमा लिएको भए पनि समयमै सिमाना बन्द नगरेको, सिड्नीमा आएको रुबी प्रिन्सेस पानी जहाजको सही व्यवस्थापन नगरेको लगायत कार्यले संक्रमण फैलिएको भनेर आलोचना गर्ने गरिएको छ । तर पनि अस्ट्रेलियाले समग्र रूपमा र भिक्टोरियामा देखिएको दोस्रो लहरलाई समेत पराजित गरिसकेको अवस्थामा अस्ट्रेलिया कोरोनामुक्त हुने बाटोमा अघि बढिसकेको छ ।"
तिहारलगत्तै कृषि ऋणपत्र,"कृषि कर्जा प्रवाहमा नेतृत्वदायी भूमिका पाएको कृषि विकास बैंकले तिहारलगत्तै कृषि ऋणपत्र बिक्रीको आह्वान गर्ने भएको छ । बैंकले २४ अर्ब रुपैयाँबराबरको ऋणपत्र जारी गर्ने योजना बनाएको छ । उसले ऋणपत्र निष्कासन अनुमतिका लागि बैंकले राष्ट्र बैंक र धितोपत्र बोर्डमा आवेदन दिइसकेको छ । तिहारअघि नै ती निकायबाट अनुमति पाइने अनौपचारिक जानकारी पाइएकाले तिहारलगत्तै पहिलो चरणको ऋणपत्र जारी गर्ने आन्तरिक तयारी भएको बैंक स्रोतले बताएको छ ।बैंकले २४ अर्ब रुपैयाँबराबरको ऋणपत्र निष्कासनका लागि अनुमति मागेको छ, स्रोतले भन्यो, सो ऋणपत्रलाई ६६ अर्ब रुपैयाँका दरले चार चरणमा जारी गरिनेछ । चरणबद्ध रूपमा निष्कासन गर्दा रकम व्यवस्थापन गर्न बैंकलाई अतिरिक्त भार र वित्तीय प्रणालीको तरलतामा पनि प्रभाव नपर्ने बताइएको छ । चालु आर्थिक वर्षको मौद्रिक नीतिमार्फत कृषि विकास बैंकलाई कृषि कर्जाको नेतृत्व गर्न अगुवा बैंक (लिड बैंक) को जिम्मा दिइएको हो । सोही व्यवस्थाअनुसार बैंकले कृषि ऋणपत्र निष्कासनको तयारी थालेको हो । कृषि विकास बैंकले ऋणपत्र अन्य वाणिज्य बैंकलाई बिक्री गर्नेछ । ऋणपत्र किनेका बैंकले सो लगानीलाई आफ्नो कृषि लगानीमा गणना गर्न पाउनेछन् । कृषि विकास बैंकलाई कृषि क्षेत्रको अगुवा बैंकका रूपमा विकास गरिनेछ, मौद्रिक नीतिमा उल्लेख छ, कृषि क्षेत्रमा दीर्घकालीन साधनको उपलब्धता सहज बनाउन सो बैंकले कृषि ऋणपत्र जारी गर्न सक्ने व्यवस्था मिलाइनेछ । यो व्यवस्थाले कृषि क्षेत्रमा थप वित्तीय साधन परिचालन हुनुका साथै बैंक तथा वित्तीय संस्थालाई कृषि ऋणपत्रमा लगानीमार्फत तोकिएको कृषि कर्जा अनुपात कायम गर्न सहज हुने राष्ट्र बैंकको दाबी छ ।ऋणपत्र निष्कासन सम्बन्धमा बैंकबाट आवेदन आएको र त्यसमाथि छलफल भइरहेको राष्ट्र बैंक नियमन विभाग प्रमुख देवकुमार ढकालले बताए । फाइल अध्ययनकै क्रममा छ, अब छिट्टै टुंगिएला, उनले भने, मौद्रिक नीतिकै व्यवस्थाअनुसार बैंकले ऋणपत्र जारी गर्न लागेकाले अनुमति दिन धेरै समय नलाग्ला ।बैंकले जारी गर्न लागेको ऋणपत्रको कुपनरेट (ब्याजदर) ४ प्रतिशत प्रस्ताव गरिएको छ । चरणबद्ध रूपमा जारी हुने ऋणपत्रको समयावधि पनि फरकफरक प्रस्ताव गरिएको छ । समग्रमा ऋणपत्र परिपक्वको अवधि ७ देखि १० वर्षसम्मको हुने भए पनि बैंकले हरेक चरणका लागि फरकफरक अवधि तोकेको हो । धितोपत्र बोर्डले पनि कृषि विकास बैंकको आवेदनमाथि छलफल भइरहेको बताएको छ । बैंकले ऋणपत्र निष्कासनका लागि प्रक्रियागत सरलीकरण गर्न आग्रह गरेको र त्यस विषयमा आन्तरिक छलफल भइरहेको बोर्डका प्रवक्ता निरज गिरीले जानकारी दिए । स्रोतका अनुसार बैंकले निष्कासन प्रक्रिया छिटो र सरल बनाइदिन, चरणबद्ध रूपमा निष्कासन गर्न पाउने व्यवस्था गर्न, धितोपत्र बोर्डलाई तिर्नुपर्ने शुल्क कम गर्न, ओभर दी काउन्टर (ओटीसी) मार्केटमा कारोबारको व्यवस्था गर्न माग गरेको छ । यसै वर्षदेखि राष्ट्र बैंकले बैंक तथा वित्तीय संस्थाले एकआपसमा गर्दै आएको कृषि कर्जा खरिदबिक्रीको व्यवस्थालाई पनि थप सरलीकरण गरिएको छ । कृषकलाई वित्तीय साधनका साथै कृषि सूचना तथा जानकारी उपलब्ध गराउन कृषि विकास बैंकमार्फत किसान क्रेडिट कार्ड को व्यवस्था गरिनेछ, मौद्रिक नीतिमा भनिएको छ । सोही व्यवस्थाअन्तर्गत क्रेडिट कार्ड वितरणको काम पनि कृषि विकास बैंकले अन्तिम चरणमा पुर्याएको बताएको छ । अन्य बैंक तथा वित्तीय संस्थाको तुलनामा यो क्षेत्रमा कृषि विकास बैंकको ज्ञान र अनुभव धेरै भएकाले उक्त व्यवस्था गर्न लागिएको हो । २०७३ सालदेखि सरकारले व्यावसायिक कृषि कर्जामा ब्याज अनुदान दिँदै आएको छ । गत भदौसम्म २५ हजार ५ सय ८९ जनाले करिब ५७ अर्ब ४४ करोड रुपैयाँबराबर ब्याज अनुदानको कृषि कर्जा पाएका छन् । यस्तै वाणिज्य बैंकहरूले कुल लगानीको न्यूनतम १० प्रतिशत कृषिमा लगानी गर्नुपर्ने अनिवार्य व्यवस्था छ । यद्यपि यो कर्जा समान रूपमा वितरण नभएको, लक्षित वर्गमा नपुगेको लगायत गुनासो आइरहेको छ । यही कारण कृषि कर्जाको नेतृत्व कृषि विकास बैंकलाई दिन लागिएको राष्ट्र बैंकको दाबी छ । हाल वाणिज्य बैंकहरूको लगानीमा रहेको कुल कर्जाको १० प्रतिशत कृषिमा प्रवाह गर्नुपर्ने व्यवस्था छ । जसमध्ये बैंकहरूले करिब डेढ खर्ब रुपैयाँ कृषि कर्जा प्रवाह गर्नुपर्नेछ । पहिलो चरणमा त्यसको करिब २५ प्रतिशत जति मात्र कृषि विकास बैंकले लगानी गर्ने योजनाअनुरुप कृषि ऋणपत्र निकाल्न लागिएको बताइएको छ । विगतमा कृषि क्षेत्रमै लगानी गर्ने उद्देश्यले स्थापना भए पनि पछि कृषि विकास बैंकले पनि अन्य वाणिज्य बैंक सरह व्यावसायिक क्षेत्रमा लगानी थालेको हो । हाल कृषि विकास बैंकले कृषि क्षेत्रमा करिब ४० अर्ब रुपैयाँ कर्जा प्रवाह गरेको छ । यो बैंकको कुल कर्जाको करिब ३५ प्रतिशत हो । जब कि राष्ट्र बैंकको निर्देशनअनुसार बैंकले कुल कर्जाको १० प्रतिशत मात्र कृषिमा प्रवाह गरे पुग्थ्यो । बैंकका अन्य गतिविधि खुम्च्याएर भए पनि कृषि कर्जालाई विस्तार गर्ने रणनीति आफूहरूको भएको बैंकले बताएको छ । चालु आवमा थप ४० अर्ब रुपैयाँ कृषि क्षेत्रमा विस्तार गर्ने योजना बैंकले बनाएको छ । जसमा २४ अर्ब रुपैयाँ ऋणपत्रमार्फत र बाँकी बैंकको आन्तरिक स्रोतबाट जुटाइने बताइएको छ । त्यसमध्ये चालु आर्थिक वर्षको तीन महिनामा कृषिमा करिब २ अर्ब रुपैयाँ लगानी भइसकेको बैंकले जनाएको छ ।"
पुनर्कर्जाका लागि १ खर्ब १३ अर्बको आवेदन,"बैंक तथा वित्तीय संस्थालाई राष्ट्र बैंकले एकमुष्ट रूपमा प्रदान गर्ने पुनर्कर्जाका लागि करिब ७२ अर्ब रुपैयाँ बराबरको आवेदन परेको छ । बैंक तथा वित्तीय संस्थाले भदौ १ देखि असोज मसान्तसम्म आवेदन संकलन गरेका थिए । सो अवधिमा ४४ वटा बैंक तथा वित्तीय संस्थामा ७२ अर्ब रुपैयाँ बराबरको कर्जा माग गर्दै आवेदन परेको राष्ट्र बैंकले जनाएको छ । पुनर्कर्जाको नयाँ कार्यविधिअनुसार राष्ट्र बैंकले कुल पुनर्कर्जा रकमको बढीमा ७० प्रतिशत बैंक तथा वित्तीय संस्थालाई एकमुष्ट रूपमा रकम प्रदान गर्नेछ । तोकिएको मापदण्डभित्र रहेर बैंक तथा वित्तीय संस्थाले सो रकम ऋणीलाई प्रवाह गर्नेछन् । बाँकी ३० प्रतिशतमध्ये २० प्रतिशत ग्राहक पुनर्कर्जाअन्तर्गत राष्ट्र बैंकले प्रवाह गर्छ । बाँकी १० प्रतिशत राष्ट्र बैंकले लघुवित्त वित्तीय संस्थालाई एकमुष्ट रूपमा प्रदान गर्ने व्यवस्था छ । यी कर्जामा ग्राहकले ३ देखि ५ प्रतिशत मात्र ब्याज भुक्तानी गर्नुपर्नेछ । बैंक तथा वित्तीय संस्थाले प्रतिव्यक्ति बढीमा ५ करोड रुपैयाँ मात्र पुनर्कर्जा प्रवाह गर्न पाउने व्यवस्था छ ।हाल कायम पुनर्कर्जा कोषको बढीमा ५ गुणासम्म पुनर्कर्जा प्रवाह गर्न पाउने व्यवस्था कार्यविधिमा छ । हाल पुनर्कर्जा कोषमा ४२ अर्ब ५० करोड रुपैयाँ छ । यसअनुसार राष्ट्र बैंकले २ खर्ब १२ अर्ब ५० करोड रुपैयाँ बराबर रकम पुनर्कर्जाका रूपमा प्रवाह गर्न पाउनेछ । यसको ७० प्रतिशत (१ खर्ब ४८ अर्ब रुपैयाँ) बैंक तथा वित्तीय संस्थाले एकमुष्ट रूपमा पाउँछन् । २० प्रतिशतअन्तर्गत ४२ अर्ब ५० करोड रुपैयाँ राष्ट्र बैंकले ग्राहक पुनर्कर्जा शीर्षकमा खर्च गर्छ । बाँकी २१ अर्ब २५ करोड रुपैयाँ लघुवित्त वित्तीय संस्थाले एकमुष्ट रूपमा पाउँछन् र आफ्ना ग्राहकलाई कर्जा प्रवाह गर्छन् । राष्ट्र बैंकले प्रवाह गर्ने २० प्रतिशत रकम (२० अर्ब ५० करोड रुपैयाँ) का लागि करिब ४२ अर्ब रुपैयाँ बराबर माग आइसकेको छ । ग्राहक पुनर्कर्जा र एकमुष्ट रूपमा प्रदान गर्ने कर्जा माग जोड्दा कुल १ खर्ब १३ अर्ब रुपैयाँ माग भएको छ । ग्राहक पुनर्कर्जाअन्तर्गत राष्ट्र बैंकले प्रवाह गर्न पाउने अधिकतम सीमा बराबर नै माग आएको छ, राष्ट्र बैंक नियमन विभाग प्रमुख देवकुमार ढकालले भने, जसमध्ये ५ अर्ब ९ करोड रुपैयाँ पुनर्कर्जा प्रवाह भइसकेको छ । बाँकी आवेदनउपर अध्ययन भइरहेको उनले बताए । यसरी ग्राहक पुनर्कर्जाअन्तर्गत परेका आवेदनमध्ये सबैभन्दा धेरै वाग्मती प्रदेशबाट १८ अर्ब ६० करोड रुपैयाँ माग भएको छ । यस्तै लुम्बिनीबाट ८ अर्ब ४१ करोड, प्रदेश १ बाट ५ अर्ब ५६ करोड, गण्डकीबाट ५ अर्ब २४ करोड, प्रदेश २ बाट ३ अर्ब ५१ करोड, सुदूरपश्चिमबाट ९० करोड र कर्णाली प्रदेशबाट ७ करोड रुपैयाँ बराबरको पुनर्कर्जा माग भएको छ । उल्लिखित तथ्यांकका आधारमा पनि कर्णाली र सुदूरपश्चिम प्रदेशमा पुनर्कर्जा कम प्रवाह भएको देखिन्छ । मौद्रिक नीति कार्यान्वयनको अवस्थाबारे आइतबार राष्ट्र बैंकले आयोजना गरेको अन्तर्क्रिया कार्यक्रममा पनि ती प्रदेशका उद्योगी व्यवसायीले आफूहरूले सहुलियत ब्याजदरको पुनर्कर्जा सुविधा नपाएको गुनासो गरेका थिए । कार्यविधिअनुसार वार्षिक औसत २० प्रतिशतभन्दा बढी सेयरधनीको प्रतिफल (आरओई) आर्जन गर्ने उद्योगले पुनर्कर्जा सुविधा नपाउने व्यवस्था छ । उद्योगको सञ्चालन अवस्था राम्रो रहेको, विगत तीन वर्षको मुनाफा हेर्दा औसत प्रतिवर्ष पुँजीमा प्रतिफल २० प्रतिशतभन्दा बढी रहेको उद्योग व्यवसायमा पुनर्कर्जा सुविधा नपाउने व्यवस्था छ । चुरोट, बिँडी, सिगार, सुर्ती, खैनी, गुट्खालगायत सुर्तीजन्य उद्योग व्यवसाय र मदिरा तथा मदिराजन्य उद्योग व्यवसायलाई प्रवाह भएका कर्जामा पनि पुनर्कर्जा सुविधा उपलब्ध हुने छैन । कुनै उद्यमका लागि नभई व्यक्तिगत प्रयोजनका लागि प्रवाह भएको ओभरड्राफ्ट कर्जा, घरजग्गा कर्जा, सवारी कर्जा, घरायसी सामग्री कर्जा, मार्जिन कर्जा, सुनचाँदी कर्जा, सामाजिक कर्जा तथा व्यक्तिगत नाममा वा व्यक्तिगत उपभोगका लागि लिइएका कर्जाले पुनर्कर्जा सुविधा पाउँदैनन्, कार्यविधिमा भनिएको छ, ब्याज अनुदान प्राप्त सहुलियतपूर्ण कर्जालगायतका अन्य अनुदान प्राप्त कर्जा पाएका ऋणीले पनि यो सुविधा पाउँदैनन् । कार्यविधिअनुसार ग्राहकले लघु घरेलु तथा साना उद्यम, विशेष र साधारण गरी तीन प्रकारका पुनर्कर्जा पाउँछन् । पुनर्कर्जा यसअघि नै बैंक तथा वित्तीय संस्थाबाट ऋण लिएका ऋणीले पाउने कर्जा हो । यो कर्जाका लागि राष्ट्र बैंकले मापदण्ड तोकिदिएको छ । तोकिएको सीमाभित्र रहेर योग्यता पुगेका ऋणीले पुनर्कर्जा सुविधा पाउँछन् ।"
विद्यालयमा पर्यटन र पर्वतारोहण शिक्षा,"स्वरोजगारमूलक शिक्षामा जोड दिँदै धार्चे गाउँपालिका४ लाप्राकको मणिकामादेवी माविले पर्यटन र पर्वतारोहणसम्बन्धी पढाइ सुरु गरेको छ । पर्यटनमा आकर्षण बढाउन ११ र १२ कक्षामा यी विषयको पढाइ सुरु गर्ने विद्यालय गण्डकी प्रदेशकै पहिलो हो । गाउँपालिका क्षेत्रका ७५ प्रतिशत युवा पुस्ता पर्यटन क्षेत्रमा आबद्ध रहेकाले व्यावहारिक एवं सैद्वान्तिक ज्ञान बढाउन पढाइ थालिएको प्रधानाध्यापक धनकुमार गुरुङले जानकारी दिए । गत वर्ष अनुमति लिएर यस वर्ष कक्षा ११ मा अनिवार्यबाहेक ऐच्छिक विषयमा पर्यटन र पर्वतारोहणलाई समावेश गरिएको उनले बताए । प्रायः स्थानीय प्रत्यक्ष, अप्रत्यक्ष रूपमा पर्यटन क्षेत्रमा आबद्ध छन्, यसो हुँदा अभिभावकले पनि छोराछोरीलाई यो विषय अध्ययन गर्न जोड दिएका छन्, उनले भने, विद्यार्थीको आकर्षण बढेको पाएका छौं । यस वर्ष कक्षा ११ मा ४७ विद्यार्थी पर्यटन र पर्वतारोहण विषय अध्ययनका लागि भर्ना भएका छन् । भर्ना भएका विद्यार्थीलाई अभिमुखीकरण दिइसकिएको छ, उनले भने । पर्यटन क्षेत्रमा आकर्षण बढे पनि ज्ञानको अभावले रुमलिएका विद्यार्थीलाई लक्ष्य गरी पठनपाठन सुरु गरेको उनको भनाइ छ । सम्बन्धित विषयको ज्ञान पाएपछि अभिभावकलाई पनि सजिलो हुने भयो, स्वरोजगार बन्न अझै सजिलो हुन्छ, उनले भने । विद्यालय तहमा पर्यटन र पर्वतारोहणसम्बन्धी अध्ययन गराउन संस्कृति, पर्यटन तथा नागरिक उड्डयन मन्त्रालयअन्तर्गतको नेपाल पर्वतीय प्रशिक्षण प्रतिष्ठान र विद्यालयले समझदारी गरेका छन् । यसअनुसार प्रतिष्ठानले ११ र १२ मा पर्यटन र पर्वतारोहणसम्बन्धी विषय अध्यापन गराउने अनुभवी प्रशिक्षक उपलब्ध गराउन सहयोग गर्नेछ । दुवै विषयको पाठ्यक्रम र अध्ययन सामग्री पनि उपलब्ध गराउने प्रतिष्ठानका निर्देशक उत्तम भट्टराईले जानकारी दिए । नयाँ कोर्स छ, पढाउने कन्टेट नयाँ छन्, उनले भने । पर्यटन र पर्वतारोहणसम्बन्धी अध्ययनको प्रबन्ध भने विद्यालयले नै मिलाउने सम्झौतामा छ । धार्चे गाउँपालिका र लाप्राकको परिवेशमा मात्र हेर्दा प्रायः स्थानीय पर्यटन क्षेत्रमा आबद्ध छन्, उनले भने, पर्यटन भावी पुस्ताका लागि पनि सम्भावित क्षेत्र हो, पर्यटनको हब तथा माटो सुहाउँदो पढाइ हुने भएपछि सीप सकेर व्यवहारमा लागू गर्न पनि सजिलो पर्छ ।"
महासंघको वरिष्ठ उपाध्यक्षमा प्रधानको उम्मेदवारी,"संकटलाई पार लगाउने नेतृत्वयसैबीच नेपाल उद्योग वाणिज्य महासंघका उपाध्यक्ष चन्द्रप्रसाद ढकालले कोभिड१९ का कारण संकटमा रहेका साना तथा मझौला व्यवसायलाई बचाउन महासंघको अबको नेतृत्व सबल र सक्षम हुनुपर्नेमा जोड दिएका छन् । कोभिड१९ का कारण उद्योग व्यवसाय क्षेत्र बढी मारमा परेकाले सम्भावित आर्थिक संकटलाई पार लगाएर निजी क्षेत्रको प्रवर्द्धनमार्फत देशको अर्थतन्त्रलाई ओत प्रदान गर्न महासंघमा दरिलो नेतृत्व आवश्यक रहेको वरिष्ठ उपाध्यक्षका उम्मेदवारसमेत रहेका ढकालले बताए ।काठमाडौंमा सोमबार आफ्नो टिमका पदाधिकारीसहितका उम्मेदवारसँगको अन्तर्क्रियामा उनले कोभिड१९ का कारण इतिहासमै कहिल्यै नसोचेको क्षति भोग्नुपरेको बताए । अझै केकस्तो जटिलताको सामना गर्नुपर्ने हो, यसै भन्न सकिन्न, उनले भने, त्यसैले देशको उद्योग एवं समग्र व्यापार व्यवसायलाई बचाइराख्न र संरक्षण प्रदान गर्न हामीलाई बलियो काँध चाहिएको छ । महासंघको आगामी नेतृत्वले मुलुकको यो जटिल परिस्थितिलाई सहजतातर्फ उन्मुख गराउन महत्त्वपूर्ण भूमिका निर्वाह गर्नुपर्ने उनको भनाइ छ । दुःखका बेला नेतृत्वको पहिचान हुने भएकाले आफूले महासंघको नेतृत्वमा पुगेपछि सबैले सम्झिन सक्ने र आडभरोसाको केन्द्र बन्न सक्ने गरी काम गर्ने उनको दाबी छ ।कोभिड१९ का कारण सिर्जित आर्थिक चुनौतीको सामना गर्न व्यक्तिगत पहल मात्रै पर्याप्त नहुने र त्यसका लागि महासंघको नेतृत्वमा सही र सक्षम व्यक्ति चयन गर्ने उपयुक्त अवसर आएको उनले उल्लेख गरे । अन्तर्क्रियात्मक भेलामा ढकाल समूहका उम्मेदवार उमेशलाल श्रेष्ठ, गुणनिधि तिवारी, रामचन्द्र संघाईलगायतको उपस्थिति थियो ।"
उत्पादनमा जुट्यो माथिल्लो भोटेकोसी जलविद्युत्,"निजी क्षेत्रको ४५ मेगावाट क्षमताको माथिल्लो भोटेकोसी जलविद्युत् आयोजनाले पुनर्निर्माण सकाएर १० महिनायता ४४ मेगावाट बिजुली उत्पादन गर्दै आएको छ । आयोजनाको बाँधस्थल, विद्युत्गृहदेखि अन्य सुरुङस्थलसम्मको लगभग सबै काम सकिएको आयोजनाका प्रमुख कार्यकारी अधिकृत विक्रमरत्न स्थापितले जानकारी दिए । डेढ वर्षदेखि पुनर्निर्माण भइरहेको निजी क्षेत्रको ठूलो जलविद्युत् आयोजना चिनियाँ ठेकेदार कम्पनी सिनो हाइड्रो ११ ब्युरोले फास्ट ट्र्याक मार्फत सम्पन्न गरेको उनले बताए । आयोजनाको ९८ प्रतिशत काम सकिसकेको छ, बाँधस्थलभन्दा केही माथिल्लो साइड र मर्मतसम्भारको दुई प्रतिशत काम मात्रै बाँकी छ, उनले भने । झन्डै नयाँ जलविद्युत् आयोजना बनाए बराबरकै ७ अर्ब बराबरको लागतमा आयोजना पुनः सञ्चालनमा ल्याइएको थियो । आयोजनाको १३२ केभी विद्युत् प्रसारण लाइनको परीक्षण सफल भएपछि पूर्ण क्षमताको ४४ मेगावट विद्युत् उत्पादन गरेर राष्ट्रिय प्रसारण लाइनमा जोडिएको उनले उल्लेख गरे । १० महिना भयो, ४० देखि ४४ मेगावाट विद्युत् उत्पादन गर्दै आयोजना प्रसारण लाइनमा जोडिएको छ, अब प्राकृतिक र अन्य अवरोध सबै समाधान भइसकेका छन्, उनले भने । कोदारी राजमार्गको दसकिलोस्थित बाँधस्थल डिसआन्डर वाल पर्खाल र ३ दशमलव ३ किलोमिटर सुरुङको पुनर्निर्माणपछि प्राविधिक रूपमा बलियो बनाइएको छ । पेनस्टक पाइप र जेनेरेटरका सम्पूर्ण मर्मतसम्भार सकेर हेडवर्क्स, इलेक्ट्रोमेकानिकल भागका काम सबै सकाइएको छ । यसअघि चीनको खासा र कुतीको बीचको छेपसाङमा पहिरो आई थुनिएर आएको भोटेकोसीको बाढीले आयोजनाको बाँधस्थलमा बालुवा थेग्य्राउने पर्खाल र इलेक्ट्रोमेकानिकल भाग ध्वस्त बनाएको थियो । भूकम्पबाट झन्डै तीन अर्ब रुपैयाँ बराबरको भौतिक क्षति बेहोरेको आयोजनाको ८५ प्रतिशत काम सकिसक्दा बाढीले तहसनहस बनाएको थियो ।"
चियाबारीमा लिंगेपिङ र एक्सरसाइज पार्क,"सदरमुकामको विद्यालयमा कक्षा ११ मा अध्ययनरत रमिला काफ्ले शुक्रबार इलाम चियाबगानमा रहेको लिंगेपिङ खेल्न प्रतीक्षामा थिइन् । उनीसहित टिममा रहेका सबैले घण्टौं त्यहाँ बिताए । परिवारसहित त्यहाँ भेटिएका भवानी गौतमभन्दा धेरै खुसी उनका बालबालिका पार्कमा भेटिन्थे । झापाबाट ससुराली आएका पारस राईलाई पनि छ्यांग खुलेको आकाशमुनि देखिएको हराभरा चियाबारी, पार्कमा राखेका विभिन्न एक्सरसाइज सामग्री र यसपटक बिरलै देखिएको लिंगेपिङले दिन बिताउन कठिन भएन ।कोरोना महामारीका कारण यसपटकको चाडबाडमा खासै रौनक आएन । गएको चैतदेखि नै लकडाउन खेप्ने बानी परेकाहरूले घरघरमै बसेर पर्व मनाए । कोरोनाको प्रकोप तत्काल नहट्ने संकेत देखिए पनि दसैंतिहारजस्ता चाडबाड र पर्यटकीय मौसम भएकाले इलाम बजार नजिकैको चियाबारीमा रहेको निःशुल्क एक्सरसाइज पार्कमा धेरैले मन बहलाउने गरेका छन् । विद्यालय बन्द भएकाले ८ महिनादेखि बालबालिका घरमै बन्धकझैं छन् तर यही बेला हराभरा चियाबारीबीच खोलिएको यो पार्कले बालकालिकालाई मन बहलाउन गतिलै सहयोग पुगेको छ । इलाम बजार आसपास र घुमघामका लागि आएकाहरूका लागि यो पार्क अब्बल विकल्प बनेको हो । घरमा मात्रै बस्दा बालबालिकाको दिमागमै नकारात्मक असर परिरहेको छ, गौतमले भने, पर्याप्त सुरक्षा सजगता अपनाएर बेलामौकामा बालबालिकालाई यस्तो रमाइलो गर्ने अवसर मिलाउँदा उति फरक नपर्ला ।इलाम नगरपालिका पर्यटन समितिले पार्क सञ्चालन गरेको हो । यही पार्कमा दसैंको अवसरमा लिंगेपिङमा हुइँकिएर चिया बगानको दृश्यमा रम्ने अवसर मिलाइएपछि आसपासका होमस्टे र ससाना व्यवसायीलाई पनि राहत मिलेको छ । कोरोना महामारीले व्यवसाय ठप्प रहेकाले दैनिक गुजारा चलाउनै कठिन छ, मुकुमलुङमा होमस्टेका सञ्चालक भीम एक्तेनले भने, सुरक्षा सावधानी अपनाएर भए पनि व्यवसाय धेरथोर चलाउन पाउँदा केही राहत भएको छ । किरातहरूको मौलिकता झल्कने प्रतिमासहित किरात राईहरूको धार्मिक स्थल पनि रहेकाले त्यहाँ पुग्नेका लागि समय बिताउन थप सहज भएको छ । लामो समयदेखि घरमै रहेका बालबालिकालाई मन बहलाउन र ठप्प रहेको पर्यटन व्यवसायलाई ब्युँताउन गरिएको यो प्रयास स्वागतयोग्य भए पनि कोरोना महामारी बढ्दै गएकाले सुरक्षा सतर्कता अपनाउन कुनै कन्जुस्याइँ गर्न नहुने सरोकारवालाले सुझाउँदै आएका छन् ।"
दराजको दराज ११११ सेल,"काठमाडौं (कास) अनलाइन सपिङ दराजले दराज ११११ सेल आयोजना गर्ने तयारी तीव्र रहेको बताएको छ । यो योजना कात्तिक २६ देखि आयोजना गर्ने तयारी रहेको दराजले जानकारी दिएको हो । यो सेलमा मेगाडिल, फ्ल्यास सेल्स, बैंक डिस्काउन्ट, निःशुल्क डेलिभरीलगायत सुविधा छन् । साथै दराजको यो सेलमा ग्राहकले पाँच लाखभन्दा बढी उत्पादनमा बैंकको डेबिट तथा क्रेडिट कार्डमार्फत सामान अर्डर गर्दा २० प्रतिशत वा ३ हजार रुपैयाँसम्मको छुट प्राप्त गर्नेछन् । दराज ११११ सेलमा दराज वन रुपैयाँ गेम, एड टु कार्ड एन्ड विन मिसन ११११ र डीएफजी लुडोजस्ता प्रतियोगिता पनि छन् । लुडो प्रतियोगितामा प्रथम पुरस्कार १५ हजार रुपैयाँ छ । साथै यो सेलमा सपिङ गर्दा टीभीएस अपाचे आरआर ३१० जित्न सक्ने अवसर पनि छ ।"
एनएमबी बैंकको सापटी कर्जा,काठमाडौं (कास) एनएमबी बैंकले एनएमबी सापटी कर्जा सेवा सुरु गरेको छ । यो कर्जा बैंकसम्म नधाईकनै मोबाइल एपको प्रयोगबाट नै प्राप्त गर्न सकिन्छ । बैंकले आफ्ना ग्राहकको वित्तीय आवश्यकता पूरा गर्न बिनाधितो प्रदान गरिने यो व्यक्तिगत कर्जा रहेको जानकारी दिएको छ । यो कर्जा बैंकमा तलब खाता भएकालाई एक लाख रुपैयाँसम्म प्रदान गरिने बैंकले बताएको छ ।
लक्ष्मी बैंक अग्रणी साझेदार बैंक,काठमाडौं (कास) लक्ष्मी बैंकले २०२० का लागि एसियाली विकास बैंक (एडीबी) को ट्रेड एन्ड सप्लाई चेन फाइनान्स प्रोग्राम (टीएससीएफपी) बाट नेपालको अग्रणी साझेदार बैंक को सम्मान प्राप्त गरेको छ । टीएससीएफपीसँग २०१९ जुलाई १ देखि २०२० जुन ३० को अवधिमा नेपालबाट सर्वाधिक कारोबार गरेबापत् बैंकलाई उक्त सम्मान प्रदान गरिएको बताइएको छ ।
अर्को वर्षको शैक्षिकसत्र गाभ्ने तयारी,"कोभिड१९ महामारीले गर्दा शैक्षिकसत्र २०७७ गुम्ने स्थितिमा पुगेको छ । शिशु कक्षादेखि कक्षा १२ सम्मको पठनपाठन अझसम्म भौतिक उपस्थितिमा सञ्चालन हुन सकेको छैन । शिक्षा, विज्ञान तथा प्रविधि मन्त्रालयले गत असार १ गतेदेखि अनलाइन कक्षा सुरु गरेको थियो । अनलाइन, टेलिभिजन, रेडियो, भर्चुअल कक्षा नीति जारी गरे पनि प्रभावकारी हुन सकेको छैन । वैशाखमा सुरु हुने सत्र ६ महिना बितिसकेको छ ।मन्त्रालयले चालु वर्षको सत्र र २०७८ को सत्रसमेत गाभेर अघि बढ्ने आन्तरिक तयारी गरेको छ । त्यसका निम्ति विद्यालय सञ्चालन कार्यढाँचा को मस्यौदा तयार गरेको मन्त्रालयले जनाएको छ । शिक्षा ऐन तथा नियमावलीमा भएको व्यवस्थाअनुसार विद्यार्थी पाठ्यभार जम्मा १ सय ९२ दिन अर्थात् १ हजार २४ घण्टा क्रेडिट आवर रहेको छ । त्यसमा विद्यार्थी कुल दिनको ७० प्रतिशत हाजिर हुनुपर्ने प्रावधान छ । संविधानतः विद्यालय तह सञ्चालन जिम्मेवारी स्थानीय सरकारको रहेको छ तर संघीय सरकारले लकडाउन जारी गरेसँगै कुनै पनि शिक्षालय सञ्चालन गर्न नदिँदा यो स्थिति आएको विज्ञ बताउँछन् । महामारीको पहिलो चरण नाघेपछि मात्र शिक्षा मन्त्रालयले स्थानीय तहले अनुकूल रहेका क्षेत्रमा विद्यालय सञ्चालन गर्न दिएको थियो । विद्यालय सञ्चालन कार्यढाँचाको मस्यौदा बनेको छ र चाँडै जारी हुनेछ, मन्त्रालयका सहसचिव तथा प्रवक्ता दीपक शर्मा भन्छन्, अप्ठ्यारो स्थिति छ । अर्को वर्षको शैक्षिकसत्रसमेत गाभेर अघि बढ्नुपर्छ भन्ने छ । निर्णय भइसकेको छैन । थप कस्तो कदम चाल्दा उपयुक्त हुन्छ भन्नेतर्फ विज्ञहरूसँग परामर्श लिने काम भएको छ । मन्त्रालयले यसअघि जारी गरेको वैकल्पिक कक्षा भने सञ्चालनमा छन्, जसमा रेडियो, टेलिभिजन, अनलाइन, भर्चुअल कक्षा रहेका छन् तर ग्रामीण तथा दुर्गममा रहेका, प्रविधिमा पहुँच नरहेका अधिकांश विद्यार्थी छुटेका छन् । शिक्षाविद् विद्यानाथ कोइरालाले सरकारको फितलो नीतिले गर्दा शैक्षिकसत्र गुम्न पुगेको बताए । सरकारले योग्यतामा आधारित नभई उमेरमा आधारित शिक्षा मात्र सोचेकाले विद्यार्थीको समय बर्बाद भएको स्थिति छ, उनले भने, यदि मेरो राज चल्ने भए विद्यार्थीको समय एक दिन पनि खेर फाल्दिनथेँ । विद्यार्थी जो जहाँ छन्, त्यहीँ दैनिक क्रियाकलापलाई शैक्षिक मूल्यांकन गर्ने विधि अपनाएर विपन्नभन्दा पनि विपन्नलाई पाठ पढाउँथेँ तर सरकारले समस्या समाधान गर्न हलीको बुद्धि प्रयोग गर्न चुक्यो । विद्यालयलाई क्वारेन्टाइन र आइसोलेसन सेन्टरका रूपमा प्रयोग गरिए पनि प्रत्येक घरमा बसेका विद्यार्थीलाई आफ्नो परिवेशअनुकूल क्रियाकलापलाई ज्ञानमा जोड्न नसकेको उनको ठम्याइ छ । अनलाइन पहुँच भएका विद्यार्थीलाई गरिएको शिक्षण क्रियाकलापसमेत प्रभावकारी हुन नसकेको उनले उल्लेख गरे ।राष्ट्रिय अभिभावक महासंघका अध्यक्ष सुप्रभात भण्डारी आगामी चैतमा सकिने शैक्षिक सत्रलाई लिएर विद्यार्थीको मूल्यांकन हुन नसक्ने बताउँछन् । यो वर्षको अझै शैक्षिकसत्र सुरु भएकै छैन, उनले भने, त्यसैले सरकारले पाठ्यभार खुम्च्याएर आगामी जेठसम्म शैक्षिक सत्र लम्ब्याएर असारदेखि नयाँ सत्र सुरु गरेमा सम्भव देखिन्छ । हिमाली भेगका ६ जिल्लामा फागुनदेखि शैक्षिकसत्र सुरु भई माघमा सकिन्छ । बाँकी जिल्लामा वैशाखमा सत्र सुरु भई चैतमा सकिन्छ । चैतमा एसईई हुने परम्परा छ तर यो वर्ष हुनेनहुने कुनै निश्चित भएको छैन ।पालिकाले विद्यालयमा राख्यो प्रहरी पोस्ट सर्लाही दक्षिणी ब्रह्मपुरी५ सखुअवास्थित श्री प्राथमिक विद्यालयमा सशस्त्र प्रहरीको बोर्डर आउट पोस्ट (बीओपी) स्थापना गरिएको छ । प्रहरीले घेराबेरासहित पोस्ट राखेपछि विद्यार्थीको पढाइमा अन्योल भएको अभिभावकहरूले बताएका छन् । सखुअवा गाउँबाट पूर्वमा रहेको सपही खोला किनारमा २०४५ सालमा स्थापित विद्यालय भवनमा कात्तिक ६ गते बीओपी बसेको हो । विद्यालय प्रांगणमा सशस्त्रले घेराबेरा बनाएपछि प्रदेश २ का प्रमुख डीआईजी कृष्णभक्त ब्रह्मचार्यले बीओपीको उद्घाटन गरेका थिए । विद्यालयमा पोस्ट राखेपछि अभिभावकले विरोध जनाएका छन् । आफूहरूलाई जानकारी नै नगराई गाउँपालिकाले एकलौटी निर्णय गर्दै विद्यालयमा सशस्त्र प्रहरी राखेकामा उनीहरूको असन्तुष्टि छ । विद्यानन्द यादवले गाउँलेको श्रमदान र चन्दा संकलन गरी बनाइएको विद्यालयमा स्थानीयलाई थाहै नदिई सशस्त्र प्रहरी बसेको बताए । गाउँले मिलेर निकै मिहिनेतका साथ बनाइएको विद्यालयमा सशस्त्र आएर बसेको छ, अब विद्यार्थी कहाँ गएर पढ्ने भनेर चिन्ता छ, उनले भने, विद्यालय विद्याको मन्दिर हो, यो कब्जा गर्ने अधिकार न गाउँपालिकालाई छ, न सशस्त्र प्रहरीलाई । विद्यालयमा सशस्त्र प्रहरी राख्नेबारे आफूहरूसँग कुनै पनि पक्षले सल्लाह नगरेको विद्यालय प्रशासनले जनाएको छ । सहायक प्रधानाध्यापक जयराम रायले जानकारी नै नदिई पोस्ट खडा गरिएको बताए । विद्यालय भवन जाँदा चारैतिर काँडेतारले घेरेर सशस्त्र प्रहरी बसेको देखेर मात्र थाहा पाएको उनको भनाइ छ । अब विद्यार्थीलाई कहाँ पढाउने भनेर चिन्ता भइरहेको छ, उनले भने । विद्यालयमा १ सय ६३ विद्यार्थीले पठनपाठन गर्दै आएको विद्यालय प्रशासनले जनाएको छ ।"
दोहोरो दस्तुर असुल्दै विद्यालय,"सिन्धुली (कास) कोभिड१९ कारण रोकिएको कक्षा ११ को परीक्षामा सामेल हुन विद्यार्थीहरूले दोहोरो परीक्षा दस्तुर तिर्नुपर्ने भएको छ । माध्यमिक तहअन्तर्गत गत वैशाखमा रोकिएको कक्षा ११ को परीक्षा आगामी कात्तिक २१ देखि सुरु हुँदै छ । उक्त परीक्षामा सामेल हुन ५ सय रुपैयाँ थप दस्तुर बुझाउनुपर्ने विद्यालयहरूले नियम बनाएका हुन् । यसअघि गतवर्ष नै परीक्षा दस्तुरबापत प्रतिविद्यार्थी ६ सय रुपैयाँ असुल गरिएको थियो ।कोभिड१९ का कारण विद्यालयमा गएर अध्ययन गर्न नपाएका विद्यार्थीहरूलाई दोहोरो दस्तुर लिनु गैरकानुनी भएको र तत्काल निर्णय फिर्ता लिन विद्यार्थी अगुवाहरूले माग गरेका छन् । पहिले नै परीक्षा दस्तुर लिइएकोमा फेरि ५ सय रुपैयाँ थप गर्नु अन्याय हुने भएकाले निर्णय पुनरावलोकन गर्न विद्यार्थी नेता उत्पल खड्काले माग गरे । विद्यार्थीहरूलाई दोहोरो मार पार्ने काम भए चुप लागेर नबस्ने उनले चेतावनीसमेत दिए ।राष्ट्रिय परीक्षा बोर्डले कोभिड१९ का कारण परीक्षा सञ्चालन खर्च पठाउन नसकेपछि विद्यालयले विद्यार्थीसँग उठाउन लागेको बुझिएको उनको भनाइ छ । शिक्षा विकास तथा समन्वय इकाइका अनुसार जिल्लाका ९ वटै स्थानीय तहका शिक्षा शाखा प्रमुख, पेसागत संगठनका प्रमुख र विद्यालयका प्रधानाध्यापकहरूबीच कात्तिक २१ देखि कक्षा ११ को परीक्षा सुरु गर्ने सहमति भएको हो ।राष्ट्रिय परीक्षा बोर्ड जनकपुरका प्रकाश काफ्लेका अनुसार गत वर्ष लिइएको दस्तुरबापतको ६ सय रुपैयाँमध्ये २ सय प्रवेशपत्र र अन्य खर्चका लागि उपयोग हुने र बाँकी ४ सय रुपैयाँ कक्षा १२ को परीक्षामा मिलान गरिदिने मौखिक सहमति भएको छ । बोर्डले यस्तो व्यवस्था गरेको भनी सूचना भने कहींकतै प्रकाशित गरेको छैन । बोर्डले सहमति जनाएको भए सार्वजनिक सूचना प्रकाशित हुनुपर्ने र ५ सयको सट्टा ४ सय रुपैयाँ मात्रै लिइनुपर्ने खड्काको तर्क छ । विद्यार्थीहरूबाट १६ लाख रुपैयाँभन्दा बढी असुल गरी हिनामिना गर्न नपाइने उनको भनाइ छ । पहिले बोर्डले लिएको शुल्क कक्षा १२ मा मिलान हुने निर्देशन भएकाले सोहीअनुसार गरिएको प्रभात मावि रानीवासका प्रधानाध्यापक अरुणकुमार थिङले बताए ।"
केयूमा अनलाइन कक्षा शुल्कबारे विवाद,"कोरोना महामारीका कारण भर्चुअल माध्यमबाट पठनपाठन गराउँदै आएको काठमाडौं विश्वविद्यालय (केयू) मा शुल्क विवाद देखिएको छ ।विश्वविद्यालयले कक्षाकोठामै पठनपाठन सञ्चालन गरेसरह अनलाइन कक्षाको शुल्क बुझाउन ताकेता गरेपछि विद्यार्थीले असन्तुष्टि जनाएका छन् । केयूअन्तर्गतका स्कुलमा शुल्क विवाद देखिएको प्राध्यापकहरूले जनाए । स्कुल अफ साइन्स र स्कुल अफ इन्जिनियरिङले मंसिर १५ सम्म शुल्क बुझाए छुट दिने सूचना जारी गरेका छन् । असोज २२ मा जारी सूचनामा कात्तिक ३० सम्म शुल्क बुझाए १० प्रतिशत र मंसिर १५ सम्म बुझाए ७ प्रतिशत छुट दिने उल्लेख छ । उक्त समयमा नबुझाए साविककै शुल्क बुझाउनुपर्ने स्कुल अफ साइन्सका डिन कन्हैया झा र इन्जिनियरिङका डिन डम्बरबहादुर नेपालीले बताए ।विद्यार्थीले भने उक्त कार्यको विरोध गरेका छन् । वैकल्पिक माध्यमबाट पठनपाठन भएको हो, शुल्क पनि कसैलाई पनि मर्का नपर्ने गरी लिनुपर्ने हाम्रो माग हो, स्कुल अफ इन्जिनियरिङका छात्र शैलेश मिश्रले भने । शिक्षा मन्त्रालयले शुल्क उठाउने बाटो खोलिदिए पनि वैकल्पिक कक्षाको शुल्क लिने वैज्ञानिक मापदण्ड नतोक्दा विवाद देखिएको उनले बताए । विश्वविद्यालयले पठनपाठनबापत ट्युसन फी सहित पुस्तकालय, खेलकुद, अतिरिक्त क्रियाकलाप, स्वास्थ्य बिमा, कम्प्युटर, पठनसामग्री, प्रयोगात्मक कक्षा, ल्याब, इन्टरनेटलगायतमा शुल्क लिने गर्छ ।विद्यार्थीले भने ट्युसन फीबाहेक अन्य शुल्क नतिर्ने बताएका छन् । हामीले अनलाइनबाट कक्षा लिएका छौं, त्यो बापत तोकिएको ट्युसन फी तिर्छौं, मिश्रले भने, सुविधा नै नलिएको शीर्षकमा शुल्क तिर्दैनौं । स्कुल अफ ल, स्कुल अफ म्यानेजमेन्ट, स्कुल अफ आर्टस, स्कुल अफ एजुकेसन र स्कुल अफ साइन्सका विद्यार्थीले पनि अनलाइन कक्षाको शुल्कबारे मापदण्ड तोकिनुपर्ने बताएका छन् । सुविधा नै नलिएको शीर्षकमा रकम छुट हुनुपर्ने उनीहरूको माग छ ।केयूले लकडाउन भए पनि वैशाखदेखि अनलाइन माध्यमबाट कक्षा सञ्चालन गरेको थियो । अनलाइन कक्षामा विश्वविद्यालयको भौतिक संचरनाको उपयोगलगायत अन्य कुनै पनि खर्च भएको छैन, मिश्रले भने, विद्यार्थीले घरमै बसेर पढ्दा बरु उनीहरूलाई नै खर्चको भार बढेको छ, पूर्ण शुल्क लिने विश्वविद्यालयको निर्णय जायज छैन । विद्यार्थीहरूको विभागीय क्लबले पनि विज्ञप्ति जारी गरेर पूर्ण शुल्क लिने निर्णयको विरोध गरेका छन् ।इन्जिनियरिङका विद्यार्थीले ट्युसन फीबाहेक अन्य शीर्षकमा २६ हजार शुल्क बुझाउनुपर्छ । अनलाइन कक्षाबापत ट्युसन फीको ५६ हजार दिन्छौं, कोरोनाका कारण अन्य सुविधा लिएकै छैनौं, २६ हजार अहिले विश्वविद्यालयले छुट दिनुपर्छ, मिश्रले भने । प्राध्यापकहरूले पनि विद्यार्थीको मागमा समर्थर्न जनाएका छन् । विद्यार्थी पनि अहिले मर्कामा रहेकाले सुविधा नै नलिएको शीर्षकको रकम लिन नहुने उनीहरूको तर्क छ । स्कुल अफ साइन्सकी छात्रा सिर्जना श्रेष्ठले आफूहरूको पीडा विश्वविद्यालयले नबुझेको आरोप लगाइन् । अनलाइन कक्षा भएपछि अन्य सुविधा लिएकै छैनौं, कसरी शुल्क बुझाउने ? उनले प्रश्न गर्दै भनिन्, विद्यार्थीको कुरा कसैले सुन्दैन, डिनहरू हाम्रो हातमा छैन भनेर पन्छिनुहुन्छ ।केयू प्राध्यापक संघका सभापति विवेक बरालले विद्यार्थीको माग जायज रहेको बताए । खास ठूलो विषय हैन तर विश्वविद्यालयका पदाधिकारीले विद्यार्थीको कुरा चासोपूर्वक लिएनन्, विद्यार्थीले अनलाइन कक्षा नै लिन पनि छाडेका छन्, विवाद बढ्दै गएको छ, उनले भने । विद्यार्थीहरूले भने विश्वविद्यालयका पदाधिकारीले मागहरू बेवास्ता गरेका कारण थप आन्दोलन चर्काउने बताएका छन् । विद्यार्थीहरूको सोमबारको छलफलले रिले अनशनलगायतका कार्यक्रम गर्ने निर्णय गरेको छ ।विश्वविद्यालयका रजिस्ट्रार सुवोध शर्माले विद्यार्थीले भर्ना हुँदा नै तोकिएको सम्पूर्ण शुल्क बुझाउनुपर्ने तर्क गरे । शुल्क वादविवाद गर्ने विषय नै होइन । अतिरिक्त क्रियाकलाप, वर्कसप भएको छैन, यो कुरा सत्य हो । तर त्यो नगराई डिग्री दिन मिल्दैन । सहज अवस्थामा गर्छौं, उनले भने । केही विद्यार्थीले मात्रै शुल्कको विषयमा असहमति जनाएको उनले दाबी गरे । असन्तुष्ट पक्षसँग विद्यार्थी कल्याण निर्देशनालयमार्फत संवाद हुन्छ । पत्राचार भइसकेको छ, उनले भने ।"
थप एक आरोपित पक्राउ,वीरगन्ज (कास) नेकपा पर्साका सदस्य तथा विन्दवासिनी गाउँपालिका कमिटी सचिव मुकेश चौरसियाको हत्या आरोपित थप एक जना पक्राउ परेका छन् ।विन्दवासिनी४ मधुवनका ३२ वर्षीय उत्तम भनिने निरञ्जन तिवारीलाई आइतबार साँझ वीरगन्ज महानगरपालिका१६ इनर्वाबाट पक्राउ गरिएको प्रहरी नायब उपरीक्षक मनोजित कुँवरले बताए । गत कात्तिक ६ मा नेकपा विन्दवासिनी गाउँपालिकाको शपथ ग्रहण कार्यक्रममा दुई पक्षबीच भएको झडपमा गम्भीर घाइते भएका चौरसियाको उपचारका क्रममा कात्तिक ७ मा वीरगन्जमा मृत्यु भएको थियो ।झडपका क्रममा अर्को पक्षका तिवारी पनि घाइते भएका थिए । घाइते भएपछि तिवारी नेसनल मेडिकल कलेज शिक्षण अस्पतालमा भर्ना भएका थिए । झडप भएकै साँझ चौरसियाको स्वास्थ्य अवस्था गम्भीर रहेको सूचना बाहिरिएपछि उपचाररत तिवारी र उनका भाइ चिन्टु फरार भएका थिए । चिन्टु अझै फरार छन् ।चौरसिया हत्याको जाहेरी प्रहरीले दर्ता गर्न नमानेपछि कात्तिक १३ मा सरकारी वकिल कार्यालयमार्फत १२ जनामाथि कर्तव्य ज्यानको मुद्दा दर्ता भएको थियो । नेकपा नेता तथा तत्कालीन संविधानसभा सदस्य राजकुमार गुप्तासहित १२ जनामाथि मुद्दा दर्ता गराएको मृतकका भाइ महेश चौरसियाले बताए । १२ जनामध्ये हालसम्म ३ जनालाई प्रहरीले पक्राउ गरेको छ ।
डगआउटमै खुम्चिए सन्दीप,"आईपीएलले आधा यात्रा तय गर्दा दिल्लीले सन्दीपलाई मिड सिजन ट्रान्सफर सूचीमा पनि राखेको थियो । सम्भवतः सन्दीपलाई अन्य फ्रेन्चाइज टोलीबाट प्रस्ताव पनि आएन वा दिल्लीले सन्दीपलाई छाडेन । सन् २०१८ को अक्सनअनुरुप सन्दीपको दिल्लीसँगको तीनवर्षे सम्झौतामा यो अन्तिम वर्ष हो । तर कोरोनाका कारण यो वर्ष अर्को अक्सन हुने छैन र मार्चअप्रिलमा हुने भनिएको अर्को संस्करणको आईपीएलमा सन्दीपले दिल्लीबाटै खेल्नुपर्ने हुन्छ । कोभिड१९ को महामारीका कारण भारतबाट आइपीएल यूएई सारिएको थियो । दिल्लीको टोलीमा यूएईको भूमि सम्भवतः सन्दीपले सबैभन्दा राम्रोसँग बुझेका थिए । सन्दीपले यूएईमा एकदिवसीय अन्तर्राष्ट्रिय, ट्वान्टी२० अन्तर्राष्ट्रिय, अफगान प्रिमियर लिगदेखि टी१० लिग सबै यूएईमा खेलेका थिए । जबकि धेरै भारतीय र विदेशी खेलाडीका लागि यो भूमि बिरानो जस्तै थियो । ब्याटिङ र केही हदसम्म फिल्डिङमा सन्दीप कमजोर थिए । सम्भवतः दिल्लीले सन्दीपको यही कमजोर पक्ष खोतलिरह्यो, मुख्य हतियार उनको बलिङलाई विशेष देखेन ।"
दिल्ली र बेंग्लोर दुवै सुरक्षित,"अबुधाबी (एजेन्सी) दिल्ली क्यापिटल्सले रोयल च्यालेन्जर्स बेंग्लोरमाथि ६ विकेटको विजय हात पारी इन्डियन प्रिमियर लिग (आईपीएल) क्रिकेटको क्वालिफायर१ मा स्थान सुरक्षित गरेको छ । लगातार चार खेलको हार यात्रालाई टुंग्याउदै दिल्ली निर्णायक खेलमा जित पाउँदै फाइनल नजिक पुगेको हो ।दिल्लीले टस जितेपछि ब्याटिङ निम्तो पाएको बेंग्लोरलाई १५२७ को स्कोरमा रोकेको थियो । दिल्लीले एक ओभरअगाडि नै १ सय ५४ रन बनायो । दिल्लीले फाइनलमा स्थान पाउन बिहीबार शीर्षस्थानको मुम्बई इन्डियन्ससँग क्वालिफायर्स १ मा खेल्नेछ ।अबुधाबीस्थित शेख जायेद रंगशालामा भएको दिल्ली र बेंग्लोरबीचको खेलमा ठूलो अन्तरको नतिजा आएको भए पराजित हुने टोली बाहिरिन्थ्यो । त्यसका लागि बेंग्लोरले दिएको लक्ष्य दिल्लीले १७४ ओभरभित्र पूरा गरिसक्नुपर्ने थियो । बेंग्लोरले पनि १९ रनमाथिको जित हात पारेको भए दिल्ली बाहिरिन्थ्यो । तर प्रतिस्पर्धात्मक खेलपछि दुवै टोली प्लेअफमा सुरक्षित भएका छन् ।दिल्ली र बेंग्लोरबीचको खेलको नतिजामा ठूलो अन्तर भएको भए कोलकाता नाइट राइडर्स प्लेअफमा पुग्ने थियो । तर साँघुरो अन्तरको हारपछि कोलकाताको अन्तिम आशा मंगलबार मुम्बई र सनराइजर्स हैदराबादबीचको खेलमा अडिएको छ । मुम्बईले जितेमा कोलकाताले बेंग्लोरसँग इलिमिनेटरमा खेल्न पाउने छ । हैदराबादले जिते कोलकाता बाहिरिने छ र बेंग्लोरसँग प्लेअफमा खेल्नेछ ।राउन्ड रोबिन लिगको अन्तिम खेलअघि मुम्बई १८, दिल्ली १६, बेंग्लोर १४, कोलकाता १४, हैदराबाद १४ अंकसाथ शीर्ष पाँच स्थानमा थिए । किंग्स इलेभेन पन्जाब, चेन्नई सुपर किंग्स र राजस्थान रोयल्सले समान १२ अंक जोडे पनि प्लेअफमा पुग्न सकेनन् । आईपीएल इतिहासमै पहिलो पटक सबै टोलीले कम्तीमा १२ अंक जोडेका हुन् ।दिल्लीलाई विजय दिलाउन दक्षिण अफ्रिकी बलर एनरिक नोकिआ र कागिसो राबाडाले सानदार बलिङ गरे । म्यान अफ द म्याच नोकिआले ४ ओभरमा ३३ रन खर्चेर ३ र सर्वाधिक विकेट लिने खेलाडीको सूचीमा रहेका राबाडाले ४ ओभरमा ३० रन खर्चेर २ विकेट लिए । राबाडाले ओपनर जोस फिलिप्सलाई १२ रनमा आउट गरे । नोकिआले कप्तान विराट कोहलीको क्याच छाडे पनि दिल्लीलाई त्यो महँगो परेन । रविचन्द्रन अश्विनले कोहलीलाई २९ रनमा आउट गरे ।ओपनर देवदत्त पाडिक्कलले सर्वाधिक ५० रन बनाए । ४१ बल खेली ५ चौका प्रहार गरेका उनलाई नोकिआले बोल्ड गरे । नोकिआले त्यसपछि क्रिस मोरिसलाई शून्यमा आउट गरे । राबाडाले पनि शिवम दुबेलाई १७ रनमा आउट गरे । नोकिआले तेस्रो विकेट इसुरु उडानालाई ४ रनमा आउट गर्दै लिए । एबी डी भिलियर्सले २१ बल खेली १ चौका र २ छक्कासहित ३५ रन बनाए ।दिल्लीले ओपनर पृथ्वी शलाई ९ रनमै गुमाएको थियो । ओपनर शिखर धवनले अजिन्क्या राहनेसँग दोस्रो विकेटमा ८८ रनको साझेदारी गरी दिल्लीलाई जितको बाटो देखाए । धवनले ४१ बल खेली ६ चौकासहित ५४ र राहनेले ४६ बल खेली ५ चौका र १ छक्कासहित ६० रन बनाए । कप्तान श्रेयस ऐर ७ रनमा आउट भए । ऋषभ पन्त ८ र मार्कस स्टोइनिस १० रनमा आउट भए । बेंग्लोरका शहवाज अहमदले २ विकेट लिए ।"
आर्सनलको दुर्लभ जित,म्यानचेस्टरका ह्यारी मगायर । तस्बिर : एपी
लय समात्दै कमिन्स,"अबुधाबी (रोयटर्स) प्याट कमिन्सले इन्डियन प्रिमियर लिग (आईपीएल) मा ठीक समयमा लय समातेका छन् । यो कोलकाता नाइट राइडर्सका लागि मात्र होइन, अस्ट्रेलियाली प्रशिक्षक जस्टिन ल्याङ्गरका लागि पनि खुसीको समाचार हुनेछ । आईपीएल सकिएयता भारतले अस्ट्रेलियाको भ्रमण गर्दैछ । यो विश्व क्रिकेटका लागि बहुप्रतीक्षित शृंखला रहेको छ । आईपीएलमा यस सिजनलाई भएको खेलाडी लिलामीमा उनी सबैभन्दा महँगा खेलाडी साबित भएका थिए । उनलाई कोलकाताले २१ लाख डलर तिरेको थियो, तर कोलकाताले दिल्ली क्यापिटल्सको सामना गर्नु अगाडिका ७ मध्ये ६ खेलमा विकेटविहीन रहेका थिए । दिल्लीविरुद्ध उनले १७ रनमा ३ विकेट लिए । दायाँहाते तीव्र गतिका बलरले आइतबार राजस्थान रोयल्सविरुद्ध निर्णायक साबित बलिङ गरे । कोलकाता ६० रनले विजयी एकपक्षीय खेलमा उनले ३४ रनमा ४ विकेट लिए । खेलको निर्विवाद म्यान अफ द म्याच समेत रहे उनी । यसक्रममा उनले आफू उत्कृष्ट लयमा फर्केको समेत साबित गरेका हुन् । पछि उनले भने, सुरुमा मैले आफैले आफैमाथि चर्को दबाब सिर्जना गरें र राम्रो प्रदर्शन गर्न सकिनँ । तर प्रतियोगिता अगाडि बढ्ने क्रममा मैले आफ्नो प्रदर्शनमा सुधार ल्याएको छु र अहिले राम्रो गरिरहेको छु । यो आईपीएलको सबैभन्दा राम्रो पक्ष के हो भने यो प्रतियोगितामा कति धेरै राम्रा खेलाडी छन् भने म जस्तालाई जहिल्यै पनि केही न केही सिक्ने अवसर हुनेछ ।कमिन्सले राजस्थानविरुद्ध दुबईमा भएको खेलमा सुरुआती ५ बलमा १९ रन दिएका थिए, तर लगत्तै छैटौं बलमा रोबिन उथप्पालाई आउट पारे । अर्को ओभरमा उनले इंग्लिस अलराउन्डर बेन स्टोक्स र अस्ट्रेलियाली पूर्व कप्तान स्टिभ स्मिथलाई पनि आफ्नो सिकार बनाए । सुरुआती पाँच बलमा १९ रन दिएपछि जो कोही बलर दबाबमा आउँछ, कमिन्सले भने, सुरुमा मैले पक्कै राम्रो गरिनँ, तर त्यसपछि मैले उत्कृष्ट आक्रामण रचें ।"
सिटीले जित्यो महिलाको एफए कप,हारपछि निराश हुँदै मैदानमै ढलेका एभरटनका खेलाडी । तस्बिर : एपी
