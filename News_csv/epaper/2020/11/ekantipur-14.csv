शीर्षक,विवरण
नेकपा कलह उत्कर्षमा,"उहाँ न कहिल्यै समाजवादको कुरा गर्नु हुन्छ न समाजवादउन्मुख जनताको जनवादको न कहिल्यै समाजवादी आर्थिक, राजनीतिक, सांस्कृतिक नीतिबारे चर्चा गर्नु हुन्छ, न सरकारका तर्फबाट समाजवादउन्मुख कुनै ठोस कार्यक्रम अगाडि सार्नुभएको छ, सचिवालयमा प्रस्तुत राजनीतिक प्रस्तावमा उल्लेख छ, व्यवहारतः उहाँले दलाल र नोकरशाही पुँजीवादलाई प्रोत्साहन गर्ने नवउदारवादी पुँजीवादलाई नै पछ्याइरहनुभएको छ । उहाँले पार्टी, विचार, नीति र योजनाको होइन, बरु प्रतिष्ठानका नाममा आफ्नो गुटलाई पुरानै रूप र मान्यताअनुसार सक्रिय पारी एकताको मर्ममाथि प्रहार गरिरहनुभएको छ ।पार्टीका अरू नेताले जेठ ३ गतेको मदनआश्रित स्मृति दिवस, फागुन २१ गतेको सुखानीका सहिदहरूको स्मृति दिवस, फागुन १ गतेको जनयुद्धका सहिदहरूको स्मृति दिवसमा सहभागी बनेर पार्टी एकताको मर्म र भावनालाई सम्मान गर्नर् ेगरेको भए पनि ओली फागुन १ गतेको कार्यक्रममा सहभागी बन्न कहिल्यै तयार नभएको गुनासो दाहालले गरेका छन् । दाहालले राजनीतिक प्रतिवेदनमाथिको ओलीको स्विकारोक्ति सत्ता प्राप्ति र गुट स्वार्थ पूरा गर्ने हतियारका रूपमा मात्र प्रयोग गरेको देखिएको उल्लेख गरेका छन् ।पार्टी एकतादेखि अहिलेसम्मका सबै तिक्ततालाई प्रस्तावको रूप दिएका दाहालले आफूले पार्टीको कार्यकारी नेतृत्व गर्न नपाएको गुनासो पनि गरेका छन् । पार्टी एकता भइसकेपछि आलोपालो अध्यक्षताको सहमतिलाई संयुक्त अध्यक्षताका नाममा आफू कार्यकारी र एक नम्बर र अर्को अध्यक्षलाई आलंकारिक र दुई नम्बर बनाउन अड्डी लिनुभयो । धेरै उतारचढाव र बहसपछि अन्ततः २०७६ मंसिर ४ मा कमरेड प्रचण्ड कार्यकारी अध्यक्षका रूपमा पार्टी काममा केन्द्रित हुने र प्रचण्डको प्रस्तावमा कमरेड ओलीले यो पूरै कार्यकाल प्रधानमन्त्रीका रूपमा सरकारको काममा केन्द्रित रहने निर्णय भयो, दाहालको प्रस्तावमा उल्लेख छ, तर लगत्तै कमरेड ओलीले आफू १ नम्बर र कार्यकारी अध्यक्षसमेत रहेको घोषणा गरेर निर्णयको अवज्ञा मात्र गर्नुभएन, त्यसपछि लगातार अध्यक्ष प्रचण्डका विरुद्ध ब्याकबाइटिङ र गुटबन्दीको अभियान नै चलाउनुभयो ।प्रस्तावमा छलफलमा स्वतन्त्रता र कामकारबाहीमा एकरूपता, सामूहिक नेतृत्व र व्यक्तिगत जिम्मेवारी, नेता होइन नीतिप्रधान हुने, व्यक्ति संगठनको मातहत रहने, बहुमतको निर्णय पार्टी निर्णय हुने, अल्पमतबहुमतको अधीनस्थ हुने र अल्पमतको विचारको सम्मान हुने तथा आवधिक भेलासम्मेलन कम्युनिस्ट पद्धतिलाई ओलीले नमानेको र पार्टी बैठकका निर्णय कार्यान्वयनमा समेत अटेरी गरेको उल्लेख छ । बहुमतको निर्णय म मान्दिनँ, मेरो निर्णय बहुमतले मान्नुपर्छ भन्ने नै कमरेड ओलीका संगठनात्मक मान्यता हुन्, दाहालको आरोप छ, यस प्रकारको सोच र शैलीको कम्युनिस्ट पार्टीको सिद्धान्त श्रमजीवी वर्गको स्वार्थसँग कुनै सम्बन्ध छैन, बरु उपरोक्त सोच र शैलीको सिधा सम्बन्ध बुर्जुवा अराजकतावादी व्यक्तिवाद र सामन्ती निरंकुशतासँग हुन्छ ।गुटबन्दी गर्दै पार्टी सदस्य नभएका र भर्खरै पार्टीमा आएका बुर्जुवालाई महत्त्वपूर्ण जिम्मेवारी दिएर पार्टीमा लामो समय काम गरेकालाई किनारा लगाउने काम ओलीबाट भएको टिप्पणी दाहालको छ । ओलीले फाउन्डेसनका नाममा राज्य शक्ति दुरुपयोग गर्दै देशव्यापी रूपमा गुट संयन्त्र निर्माण गर्न प्रोत्साहन गरेको आक्षेप पनि उनले लगाएका छन् । देशभरि नै फाउन्डेसनका नाममा गुट चलाउने र भोटर लिस्टका आधारमा प्रत्येक जिल्लामा हजारौंका संख्यामा सदस्यता वितरण गर्ने तथा पार्टी फुटको आधार तयार पार्ने काममा सक्रियता देखाइएको छ, दाहालको प्रस्तावमा उल्लेख छ, अहिले त उहाँ आफैंले फुटको पक्षमा खुला वकालत गर्न थाल्नुभएको छ । स्थायी कमिटीको बैठकपछिका कमरेड ओलीका उपरोक्त व्यवहारहरूले व्यक्तिवादी अहंकार र गुटबन्दी क्रियाकलाप नसच्याए पार्टी एकता र सहमतिको बाटोतिर होइन, गुटवादी र फुटवादी दिशातिर नै अगाडि बढिरहेको तथ्यलाई स्पष्ट गर्छ ।ओली पार्टीमा ध्रुवीकरण गर्दै सत्ताको खेलमा तल्लीन रहेको दाहालको निष्कर्ष छ । यस्तो कार्यप्रति असहमत हुनेहरूसँग प्रतिशोधपूर्ण व्यवहार गरियो, दाहालले भनेका छन् । दल विभाजनलाई सहयोग पुग्ने अध्यादेश जारी गरेको प्रसंग पनि दाहालले उल्लेख गरेका छन् । त्यसको उद्देश्य आफ्नो वर्चस्व कायम गर्ने ओलीको सोच रहेको दाहालको भनाइ छ । बहुमत प्राप्त सरकारको प्रधानमन्त्रीले समाजवादी पार्टीलाई विभाजित गरी संसद्मा आफ्ना पक्षधरहरूको संख्या बढाउने र त्यसलाई आवश्यकताअनुसार आफ्नो स्वार्थमा उपयोग गर्ने आशयका साथ अध्यादेश ल्याएर कानुन परिवर्तन गर्नु आश्चर्यजनक र आपत्तिजनक थियो, उनले भनेका छन्, अध्यादेश ल्याइनुपूर्व पशुपति क्षेत्रमा रहेको एउटा होटलमा गुटको भेला गरी पार्टीमा एकलौटी रूपमा कब्जा जमाउने र त्यसो गर्न नसके छुट्टै पार्टी खोल्नेसम्मको आपत्तिजनक रणनीतिका साथ आफ्ना निकटस्थलाई अरू नेताले पार्टी विभाजन गर्न लागेकाले अध्यादेश आवश्यक पर्न गएको झूटा कुरा प्रेषित गरियो ।दाहालले प्रतिवेदनमा मन्त्रीहरूमाथि ओलीले गरेको व्यवहार पनि उल्लेख गरेका छन् । मन्त्रिपरिषद्लाई निजी सचिवालयलाई जस्तो व्यवहार गर्दै प्रशिक्षण चलाउने तथा मन्त्रीहरूलाई सचिवहरूसँग राखेर प्रशिक्षण र निर्देशन दिनुका साथै निजी सल्लाहकारलाई राखेर कार्यप्रगति प्रतिवेदन माग्नेजस्ता कार्य प्रधानमन्त्रीबाट हुनु शासन प्रणालीलाई नै कमजोर र हास्यास्पद तुल्याउने गतिविधि हो, प्रतिवेदनमा भनिएको छ । ओली सरकारले गरेका गम्भीर भ्रष्टाचारका मुद्दाबारे समेत प्रश्न उठाइएको छ । वाइडबडी विमान खरिद, सुरक्षण छापाखाना खरिद र सञ्चारमन्त्रीको टेप प्रकरण, यति होल्डिङ्ससँगको अपारदर्शी र शंकास्पद कारोबार, चिनी आयात घोटाला, कोरोना संक्रमणको नियन्त्रणका लागि स्वास्थ्य सामग्री खरिदमा ओम्नी समूहको साँठगाँठ र अनियमितता, बजेट सार्वजनिक गर्नुअघि अतिगोप्य राख्नुपर्ने राजस्वका दर परिवर्तनलाई चुहाएर विद्युत्बाट चल्ने गाडी र चकलेट आयातमा अनियमितताजस्ता प्रकरण सार्वजनिक भए, दाहालले प्रस्तावमा लेखेका छन्, यस्ता प्रकरणमा मुछिएकाहरूको प्रतिरक्षा गरेर ओलीले भ्रष्टाचारलाई प्रोत्साहन र संरक्षण गर्नुभयो । ओलीले नेपालको इतिहासमै पहिलो पटक कूटनीतिक मूल्य मान्यता र प्रधानमन्त्रीको प्रोटोकलविपरीत भारतीय जासुसी संस्था रअ का प्रमुखसँग समकक्षीका रूपमा वार्ता र प्रेस नोट जारी गरेर नेपाल र नेपाली जनताको राष्ट्रिय स्वाभिमानमाथि गम्भीर आघात पुर्याएको र यसबाट राष्ट्रवाद नक्कली रहेछ भनेर पुष्टि भएको पनि दाहालले उल्लेख गरेका छन् । उनले एमसीसी सम्झौतामा समेत प्रधानमन्त्रीले अपारदर्शी व्यवहार गरेको बताएका छन् ।पत्रमै पोल खोलाखोलअध्यक्ष दाहालसहित पाँच सचिवालय सदस्यहरूले गत २२ गते बैठक बोलाउनका लागि सहमतिको आग्रह गर्दै प्रधानमन्त्री ओलीलाई पत्र बुझाए । ओलीले त्यसको जवाफ बिहीबार १० पेज लामो पत्रमार्फत दिएपछि दाहालले फेरि त्यसको प्रत्युत्तर ७ पेजमा पठाएका छन् । पत्रमार्फत अध्यक्षद्वयले एकअर्काको पोल खोलाखोल गरेका छन् । जवाफी पत्रमा दाहालले आफ्नो जिम्मेवारीको कुनै पनि काम नगरेको उल्लेख गरेका थिए । ओलीले भदौ २६ को स्थायी कमिटी बैठकपछि दुवै अध्यक्षको आफ्नो जिम्मेवारी भए पनि दाहालले उल्टै आफैंलाई अलमल्याइरहेको बताएका थिए । उनले १५ दिनभित्र सक्ने भनिएको पार्टी एकीकरणको काम आफ्नो कारणले नभई दाहालकै कारणले रोकिएको उल्लेख गरेका छन् । उनले कार्यकारी अध्यक्षले गृहकार्य गरेको भए काम कति भयो र मैले नै अवरोध गरेको हो भने कहाँ के भयो भनेर प्रश्न गरेका छन् । जवाफमा दाहालले आफूलाई कामै गर्न नदिने र अर्कातिर काम खोइ भनेर खोज्ने प्रवृत्ति रहेको उल्लेख गरेका छन् । एकातिर तपाईं कार्यकारी अध्यक्ष दिइसकेपछि गरेर देखाउनुपर्यो भन्नुहुन्छ, अर्कोतिर १ नम्बर पनि मै हो, कार्यकारी पनि मै हो भनेर एकता प्रक्रियादेखि अन्य कुनै पनि काम आफ्नो सहमतिबिना हुन नसक्ने अड्डी लिनु हुन्छ, दाहालको जवाफी पत्रमा उल्लेख छ, यसलाई हलो हड्काउने र गोरु चुट्ने कामबाहेक अरू के बुझ्ने कमरेड ?ओलीले पत्रमा बहुमतको निर्णयमा आफूले मान्दै मान्दिनँ भन्दै प्रचार गरेर संगीन आरोप लगाइएको बताएका छन् । उनले ईश्वर पोखरेल, रामबहादुर थापा र प्रदीप ज्ञवालीलगायत मन्त्रीहरूलाई हटाउनुपर्छ भन्ने दाहालको अडान आफूले नमानेकाले समस्या आएको आरोप पनि लगाएका छन् । मैले कम्तीमा पनि सचिवालयमा रहेका दुई जना कमरेडहरूलाई सरकारबाट हटाउँदा अपमान हुने मत राखें, मेरो यसमा कमरेड प्रचण्डको खासगरी उपप्रधानमन्त्री ईश्वर पोखरेल र गृहमन्त्री रामबहादुर थापाको निरन्तरतामा असहमति रह्यो, ओलीले पत्रमा लेखेका छन् । तर दाहालले जवाफी पत्रमा लेखेका छन्, यो चिप्ला र गुलिया शब्दजालभित्र प्रस्तुत गरिएको झूटको पुलिन्दा हो भन्ने अनुभूतिको तहमा मैले यसलाई विष कुम्भम् पयो मुखम्का रूपमा महसुस गरें । उनले हजारौं तर्कभन्दा एउटै तथ्य शक्तिशाली हुने भन्दै लेखेका छन्, म तपार्इंलाई गम्भीरतापूर्वक चुनौती दिन चाहन्छु, मैले कहाँ र कहिले मन्त्रिपरिषद् पुनर्गठनको सन्दर्भमा उपप्रधानमन्त्री कमरेड ईश्वर पोखरेल र गृहमन्त्री कमरेड रामबहादुर थापाको निरन्तरतामा असहमति जनाएँ ? उनले थापालाई आफूले गत वर्षदेखि नै उपप्रधानमन्त्री बनाउनुपर्छ भन्दै आएको उल्लेख गरेका छन् । तथ्यको यति भयानक झूटको पर्दाले छोप्ने तपार्इंको नियतलाई अब मैले के बुझ्ने कमरेड ? दाहालले पत्रमा लेखेका छन्, अति गर्नु, अतिचार नगर्नु भन्छन्, यो देख्दा त मलाई पनि भन्न मन लागेको छ, इनफ इज इनफ ।अध्यक्ष दाहाललाई सम्बोधन गरेर वरिष्ठ नेताहरू खनाल, नेपाल, उपाध्यक्ष वामदेव गौतम र प्रवक्ता नारायणकाजी श्रेष्ठलाई बोधार्थ गरिएको पत्रमा आफूले अर्का अध्यक्ष दाहालसँगको परामर्श र छलफलमा निर्णय र काम गर्दै आएको भए पनि सरकारको हातखुट्टा बाँध्ने र राम्रा काममा समेत सरकारको समर्थन नहुने गरेको भन्दै ओलीले दुःख व्यक्त गरेका छन् । उनले पार्टीका केही शीर्ष नेताहरूको अतृप्त आकांक्षा नै अहिलेको समस्याको मूल जड भएको उल्लेख गरेका छन् । सरकार लोकप्रिय हुँदा नै पार्टी बलियो हुने होइन र ? सोचौं, पार्टी एकीकरणपछिको यति लामो अवधिसम्म पनि हाम्रो पार्टी एउटै पार्टीभन्दा संयुक्त मोर्चाजस्तो किन छ ? एकतापछि हाम्रो सरकार एउटा पार्टीको सरकारभन्दा संयुक्त सरकारजस्तो किन छ ? यस्तो संक्रमण अन्त्य गर्न ढिला भएन ? यसका लागि नेतृत्व तहका कमरेडहरूको सामूहिक प्रयास आवश्यक पर्दैन ? ओलीले प्रश्न गरेका छन् । उनले सचिवालयका नौ सदस्यलाई कोर अफ लिडरसिप भन्ने गरिए पनि दाहालसहितका नेताहरू पार्टीभन्दा गुटबन्दीमा धेरै रमाउने गरेको बताएका छन् ।जवाफी पत्रमा दाहालले कार्यकारी अध्यक्षले वरिष्ठ नेताहरू एवम् सचिवालयका सदस्यहरूसँग गरेका भेटघाट र सरसल्लाहलाई ओलीले गुटबन्दी ठानेको आक्षेप लगाएका छन् । तपार्इंसमेतको निर्देशनमा कहीँ जिल्लास्तरीय, कहीँ प्रदेशस्तरीय भेला गरी प्रतिष्ठानका स्थानीय क्रियाकलाप अझ बढाउने र जबजका पक्षमा व्यापक अभियान चलाउन दिएको निर्देशन के हो नि कमरेड ? दाहालले सोधेका छन्, अनि बालुवाटारमा विभिन्न प्रदेश र जिल्लाबाट बोलाएर रातिराति गरिने भेला, बैठकहरू गुटबन्दी होइनन् र ?पत्रको बिट मार्दै ओलीले पार्टीलाई एकजुट बनाउन आह्वान गर्दै त्यसका लागि आफू दाहाललाई फकाउनसमेत तयार रहेको उल्लेख गरेका छन् । कमरेड प्रचण्डले मलाई बेलाबेला भन्ने गर्नुहुन्छ मलाई फकाउनुस् न, म फकिने मान्छे फकिन्छु नि । कसरी र केभन्दा कमरेड फकिनुहुन्छ, भन्नुस् न त, ओलीले भनेका छन्, समृद्धि र सुदृढीकरणका लागि हुन्छ, म तपाईंलाई फकाउन तयार छु । ल मैले फेरि फकाएँ, आउनुस् गुटबन्दी र दाउपेच छोडौं, हाम्रो प्यारो पार्टीलाई एकताबद्ध गरौं । जवाफमा दाहालले नयाँ आधारमा पार्टी एकता गर्नुपर्ने बताएका छन् । एकतासंघर्षरूपान्तरण र नयाँ आधारमा नयाँ एकताका लागि कमरेडले थोरै मात्र आत्मसमीक्षा, आत्मालोचना र त्यागको स्पिरिट देखाउनुभयो भने त्यो ठूलो कुरा हुनेछ, दाहालले आफ्नो पत्रमा भनेका छन्, मेरो विचारमा यो सबैका निम्ति थोरै त्याग गर्ने पालो तपाईंको छ । यत्ति भए म सजिलै फर्किनेछु ।"
बिग्रिएको बस जबर्जस्ती चलाउँदा दुर्घटना,"म एक्स्काभेटर चलाउँछ्, गाडीको खराबी थाहा छैन । मैले पनि बस बिग्रिएको भए नचलाउनुहोस् भनेको हुँ तर टेरेनन्, उनले भने, पाटनको उकालोमा पनि बस पटकपटक तलमाथि गर्दागर्दै मुस्किलले खोड्पेनजिक पुर्याएका हुन् । खोड्पे पुग्नअघि नै उत्रिन खोजे पनि चालकले सामान्य खराबी भनेकाले नझरेको पनि उनले बताए । बेलैमा डडेलधुराको स्याउले पुगे धनगढीबाट अछाम जाने बस पाइने आसमा म झरिनँ, गल्ती भयो, उनले भने, बसमा खराबी भएको अनुमान भइसक्दा पनि यात्रा गरें, त्यसैको फल हो टाउकोमा गम्भीर चोट लाग्यो । धन्न ज्यानचाहिँ बच्यो ।दुर्घटनामा बस मालिकसमेत रहेका चालक बैतडीको खोचलेकका कार्की पनि घाइते छन् । आफैं मालिक पनि चालक पनि भएकाले केही नहोला भन्ने सोचेरै यात्रा गरेको घाइतेहरूले बताएका छन् । दुर्घटनाका गम्भीर घाइते सबैलाई डडेलधुरा अस्पतालले धनगढी रिफर गरेको छ । सामान्य घाइतेमध्ये ९ जना डडेलधुरामै उपचाररत छन् । केहीलाई अस्पतालले डिस्चार्ज गरेको छ । प्रहरीले भने चालक निदाएका कारण दुर्घटना भएको हुन सक्ने अनुमान गरेको छ । अझै कारण पक्का भइरहेको छैन । अनुसन्धान गर्दैछौं, बैतडीका प्रहरी प्रमुख डीएसपी नारायण अधिकारीले भने । दुर्घटनामा घाइते चालक कार्कीको धनगढीको माया मेट्रो हस्पिटलमा उपचार भइरहेको छ । चालक कार्कीले बसमा कुनै खराबी पहिला नदेखिएको र एक्कासि स्टेरिङ अड्किएर बायाँ मोड्न नपाउँदा बस दुर्घटनामा परेको दाबी गरेका छन् । उकालोमा दायाँ भीरको मोडबाट गाडीलाई बायाँतिर मोड्न नसकेर गाडी पल्टियो, उनले भने ।माया मेट्रोमा उनीसँगै सात जना घाइतेको उपचार भइरहेको छ । ती घाइतेहरूले आफूहरू झ्याल र ढोकाबाट बाहिर खसेकाहरूको ज्यान बाँचेको बताएका छन् । बसभित्रबाट बाहिर निस्कन नपाएकालाई बढी चोट लागेको छ । दुर्घटनामा मृत्यु हुनेमा बैतडीको दोगडाकेदार६ सित्तडका २५ वर्षीय कवीन्द्रप्रसाद जोशी, २७ वर्षीय करनसिंह ऐरी, ३० वर्षीय करणबहादुर चन्द, दार्चुलाको मालिकार्जुन५ डाँडागाउँका ४२ वर्षीय जगन्नाथ ओझा, दार्चुला खरकडाका ७५ वर्षीय तर्कराज गिरी, कञ्चनपुरको भीमदत्त१० की ६५ वर्षीया विजनादेवी धामी, भीमदत्त८ तिलाचौरकी १६ वर्षीया कृतिका कार्की, कैलालीको धनगढी१४ फूलबारीका २६ वर्षीय नरेन्द्र चौधरी र धनगढीकै आदर्श टोलका ५९ वर्षीय ऋषिराम चौधरी छन् । मृतकमध्ये जोशी दोगडाकेदार गाउँपालिकाका कर्मचारी, चन्द प्रहरी जवान र ओझा शिक्षक हुन् ।उपचारका क्रममा डडेलधुराको अस्पतालमा मृत्यु भएकी कृतिका कार्कीबाहेक अन्य सबै मृतकको शव पोस्टमार्टमका लागि जिल्ला अस्पताल बैतडीमा राखिएको छ । शुक्रबार साँझबाट मात्रै शवको पोस्टमार्टम सुरु भएको प्रहरीले जनाएको छ । बस पल्टिएको खबर पाउनासाथ राति नै डीएसपी अधिकारीको नेतृत्वमा उद्धारका लागि टोली घटनास्थल पुगेको थियो । प्रहरी र स्थानीयले मिलेर घाइतेहरूको रातिबाटै उद्धार गरेका थिए । गन्नाबाट दुर्घटना भएको स्थानसम्म बढीमा साढे ३ घण्टामा पुग्नुपर्ने गाडी ५ घण्टा लाग्नुले नै बसको अवस्था ठीक नभएको शंका गर्ने ठाउँ रहेको प्रहरीले जनाएको छ । अधुरै रह्यो लोक सेवा सपनामाइतीमा तिहार मनाएर लोक सेवा तयारी गर्न काठमाडौं जाने भन्दै बैतडी, दोगडाकेदार गाउँपालिकाको सेलनाबाट २४ वर्षीया विमला कँॅवर ऐरी श्रीमान्सँगै कञ्चनपुरको बेलौरी आउँदै थिइन् । राति बसमा मीठो गीत पनि गुन्जिरहेको थियो । काखको डेढ वर्षीय बालक दूध चुसिरहेको थियो । उनी पनि निदाउन लागेकी थिइन् । त्यही बेला सन्तुलन बिग्रिँदै गड्याङगुडुङ आवाजसहित बस खस्यो । उनी बेहोस भइन् । होस खुल्दा भिरालो जमिनमा अड्केको पाएको विमलाले बताइन् । छेवैमा छोरो रोइरहेको थियो, उसको टाउकोमा चोट लागेर रगत बगेको थियो । झट्पट टिपेर काखमा च्यापें, धनगढीको माया मेट्रो अस्पतालमा छोरासँगै उपचाररत उनले भनिन्, श्रीमान्लाई यताउता हेरे पनि देखिनँ । धेरै जना ठूल्ठूलो आवाजमा रोइकराई गरेको मात्रै सुनें । केहीबेरपछि उद्धार गर्न आएकाले माथि सडकसम्म पुर्याएको उनले बताइन् । उनी श्रीमान्को खोजी गरिरहेकी छन् । खोइ मेरो श्रीमान् कता हुनुहुन्छ भनेर खोजी गर्छिन्, अस्पतालमा रहेका उनका एक आफन्तले भने, अहिलेसम्म हामीले श्रीमान् करनसिंह ऐरीको घटनास्थलमै मृत्यु भएको बताउन सकेका छैनौं । उनीसँगै बच्चाको उपचार धनगढीको माया मेट्रो अस्पतालमा भइरहेको छ । करन बसमुनि च्यापिएका थिए । उनी झ्यालतर्फ बसेकीले बीचमै खसेकी थिइन् । बस खस्दै गर्दा झ्याल खुलेर उनी काखको छोरासँगै खस्न पुगेकी थिइन् ।"
दुर्घटनाको डिलमा नेकपा,"(काठमाडौं)  ठीक तीन वर्षअघि विपरीत ध्रुवमा रहेका तत्कालीन एमाले र माओवादी केन्द्रबीच चुनावी गठबन्धनसहित पार्टी एकताको सैद्धान्तिक सहमति भएको थियो । त्यो सहमतिका मुख्य योजनाकार थिए केपी शर्मा ओली र पुष्पकमल दाहाल । त्यही सहमतिको जगमा कमान्ड गरेर उनीहरूले प्रतिनिधिसभा र प्रदेशसभामा दुई तिहाइ मतसहित गठबन्धनलाई जिताए र पार्टी एकता पनि गरे । एकताका क्रममा उनीहरूले आफूहरूलाई जेट विमानका दुई क्याप्टेनको संज्ञा दिएका थिए । तर उनीहरूले हाँकेको नेकपाको जेट उनीहरूकै व्यक्तिगत महत्त्वाकांक्षा र कार्यशैलीका कारण पिक अप नलिँदै क््रयास हुन लागेको छ ।दुई अध्यक्षबीच बिहीबार र शुक्रबार आदानप्रदान भएका आपसी आरोपपत्र र दाहालका नाममा सचिवालय बैठकमा पेस भएको एकल दस्ताबेजले नेकपालाई दुर्घटनाको डिलमा पुर्याएको छ । यसअघि पोहोर मंसिर, गत वैशाख र असारमा पनि अन्तरसंघर्ष चुलिँदा एकीकृत पार्टीको भविष्यमाथि आशंका नउब्जिएको होइन, तर विगतमा भन्दा पछिल्लो घटनाक्रम भिन्न र दुर्घटनाउन्मुख छ । यसअघि मौखिक रूपमा एकअर्काप्रति आरोपप्रत्यारोप हुने गरेकामा यस पटक लिखित दस्ताबेजकै रूपमा आएको छ । कम्युनिस्ट पार्टीको इतिहासमा जब एकअर्काप्रतिको आक्षेप व्यक्तिगत र तल्लो तहमा झर्न थाल्छ, पार्टी फुटेका उदाहरण छन् । त्यसैले यस पटक ओली र दाहालबीचको अन्तरसंघर्ष कम्युनिस्ट फुटको इतिहास सम्झाउने गरी प्रकट भएका छन् । विगतका धेरै चरणका अन्तरसंघर्षलाई व्यवस्थापन गरेको गत भदौ २६ को स्थायी कमिटी बैठकले नेकपालाई गति दिने अपेक्षा थियो । तर त्यही स्थायी कमिटीको निर्णय कार्यान्वयन गर्ने विषयमा अर्को अन्तरसंघर्ष चुलिँदा ओली र दाहाल लिखत रूपमा व्यक्तिगत आक्षेप लगाउने तहमा पुगेका हुन् । सचिवालयका बहुमत सदस्यको बलमा अध्यक्ष दाहालसहितका असन्तुष्ट नेताहरूले बैठक बोलाउन माग गर्दै ओलीमाथि गत साता लिखित पत्र बुझाए । त्यही पत्रको जवाफमा ओलीले बिहीबार दाहालले जिम्मेवारीअनुसार काम नगरेको उल्लेख गर्दै नयाँ पुस्तालाई अब नेतृत्व दिनुपर्ने प्रस्ताव गरेका थिए । ओलीको पत्रको जवाफमा दाहालले इनफ इज इनफ भन्ने शब्द मात्र उल्लेख गरेका छैनन्, यस्तो स्थिति क्षम्य हुन नसक्ने भन्दै चेतावनी दिएका छन् । ओलीमाथि दाहालले राजनीतिक कार्यक्रम, घोषणापत्र र पार्टीको मार्गनिर्देशन अबज्ञा गरेको आरोप लगाएका छन् । जुन आरोप लगाउने हैसियत दाहालमा नरहेको ओली निकटहरूको बुझाइ छ । दाहालले सचिवालय बैठकमा ओलीमाथि आरोपित गर्दै १९ पेजको प्रतिवेदन पेस गरेपछि बालुवाटारमा त्यसको प्रारम्भिक समीक्षा भएको छ । स्रोतका अनुसार ओलीले दाहालको कदमविरुद्ध आफूले अर्को कठोर कदम चाल्ने बताएका छन् । तर कदम के हुन्छ खुलाइएको छैन । शुक्रबार सचिवालयमा पेस भएको दस्ताबेज दाहालको नामबाट आए पनि यसभित्र नेकपाका असन्तुष्ट नेताहरूका धारणासमेत समेटिएका छन् । असन्तुष्ट नेताहरू माधवकुमार नेपाल, झलनाथ खनाल, नारायणकाजी श्रेष्ठले पनि अहिले दाहालले जेजे विषयमा ओलीमाथि आक्षेप लगाएका छन् ती विषयबारे सार्वजनिक रूपमा बोल्ने गरेका थिए । यो दस्ताबेज आउनुअघि पनि दाहालले व्यक्तिगत रूपमा उनीहरूसँग छलफल गरिरहेकै थिए । त्यसैले ओलीविरुद्ध दाहालबाट व्यक्त आरोपमा उनीहरूको पनि धारणा कतै न कतै समेटिएको छ । उनीहरूसमेतको ढाडसमा दाहालले दस्ताबेज पेस गर्ने आँट गरेका हुन् । दाहाल र नेपालनिकट एक नेताका अनुसार ओलीको स्वेच्छाचारी कार्यशैलीले हद नाघेपछि पार्टीभित्र छलफलको विषय बनाउने गरी दाहालले दस्ताबेज ल्याएका हुन् । तर फुटका लागि भन्दा पनि पार्टीभित्र वैचारिक बहस होस् भन्ने ढंगले यो दस्ताबेज पेस गरिएकाले यसबाट आत्तिन नहुने ती नेताको तर्क छ । तर ओलीनिकट नेताहरू आरोपै आरोपले भरिएको दस्ताबेज पार्टीभित्र कुनै छलफलको एजेन्डा बन्न नसक्ने बताउँछन् । बरु बालुवाटारमा दाहालले पेस गरेको यो दस्ताबेज औपचारिक रूपमा पार्टी विभाजनका लागि आएको विश्लेषण गरिएको छ । दाहालले सरकारका कुनै पनि कामलाई जस दिएका छैनन् । भारतले अतिक्रमण गरेको नेपालको भूमि जोडेर नक्सा जारी गरेको विषयमा समेत दाहालले ओलीलाई नै दोषी देखाउन खोजेका छन् । यो हदसम्म आरोपित गर्ने कुराले अब एउटै पार्टीका रूपमा अघि बढ्ने ढोका साँघुरिँदै गएको ओलीपक्षीय नेताहरूको बुझाइ छ । दाहालको दस्ताबेज सचिवालयका सदस्यहरूलाई अध्ययनका लागि भन्दै वितरण गरिएकाले नेताहरूले औपचारिक रूपमा बोलेका छैनन् । ओली र दाहालबीचको यो झगडा र यसभित्र अभिव्यक्त शब्दको भाव हेर्दा एकअर्काबीच विधिपद्धतिभन्दा पनि पद प्रतिष्ठा र कार्यशैलीका समस्या ज्यादा छन् । दुवैले एकताको स्पिरिट लाई नबोकेको र एकअर्कामध्ये को शक्तिशाली भन्ने अहम्ले नै विवाद यो तहमा आइपुगेको दस्ताबेजमा झल्किन्छ । विगतमा कम्युनिस्ट पार्टीमा यस्ता विवाद निरूपण गर्नका लागि एकअर्काले आत्मसमीक्षा र आत्मआलोचना गरेका उदाहरण पनि छन् । तर ओली र दाहाल दुवैको शैली आत्मआलोचनाभन्दा आफ्नो निर्णयमा अरूलाई हिँडाउन जोरजबर्जर्स्ती गर्ने खालको छ । त्यसैले अबका बैठकमा दाहालले ओलीमाथि आरोप लगाउँदै पेस गरेको दस्ताबेजमा छलफल गराउने कोसिस गर्न सक्छन् । आफैंविरुद्धको दस्ताबेज पार्टीको बैठकमा औपचारिक छलफल गराउन ओलीले कुनै हालतमा चाहँदैनन् । त्यसैले योबीचमा मध्यमार्गी भूमिका खेल्ने नेताहरूले गर्ने पहल कस्तो हुन्छ, त्यसैमा पार्टी कसरी अघि बढ्छ भन्ने निर्भर हुनेछ । त्यस्तै ओलीविरुद्धको गठबन्धनमा सामेल भए पनि पार्टी फुटको अवस्थाबाट जोगाउन वरिष्ठ नेता नेपालको निर्णायक भूमिका के हुन्छ, त्यसमा पनि नेकपाको ठूलो पंक्तिले उनीमाथि नजर लगाइरहेको छ । किनकि फुटको अवस्था आयो भने नेपालले ओली कि दाहालको पक्ष लिन्छन्, त्यसले निकै ठूलो अर्थ राख्छ । ओली र दाहालबीचको दूरी घटाउने र पछिल्लो आरोपप्रत्यारोपको पत्राचारलाई सहजीकरण र समन्वय गर्ने कोही निस्केन भने डिलमा पुगेको नेकपाको एकता दुर्घटनामा परे आश्चर्य हुनेछैन ।"
कांग्रेस महाधिवेशन तालिका यथावत्,"थापा सहमहामन्त्री, पाण्डे सांसदकांग्रेसले राप्रपाबाट हालै आएका नेता सुनीलबहादुर थापालाई सहमहामन्त्री बनाउने निर्णय गरेको छ । गत साउन १३ गते राप्रपाबाट कांग्रेस प्रवेश गरेका थापालाई पार्टी सभापति देउवाले सहमहामन्त्री बनाउने घोषणा गरे पनि केन्द्रीय कार्यसमिति बैठकबाट अनुमोदन भएको थिएन । थापासहित आएका अन्य नेतामध्ये रामप्रसाद भट्टराई, विष्णुविक्रम थापा, बाबुराम बस्नेत, बृजलाल यादव, किरण गिरी र टीएन योगीलाई केन्द्रीय सदस्य तथा दिलिप राई, आशाराम चौधरी र राजेशबहादुर सिंह आमन्त्रित सदस्य भएका छन् । थापासहितका नेताहरू पार्टीको अर्को बैठकमा सहभागी हुने छन् । यस्तै, कांग्रेसले सूर्यबहादुर केसीको निधनका कारण रिक्त रहेको समानुपातिकतर्फको सांसदमा मोहनबहादुर पाण्डेलाई मनोनयन गर्न निर्वाचन आयोगमा सिफारिस गरेको छ । कांग्रेसले निर्वाचन आयोगमा बुझाएको बन्द सूचीमा केसीपछि खस आर्यतर्फको कोटामा पाण्डेको नाम समावेश थियो । यस्तै, कांग्रेस बैठकले कोभिड१९ रोकथाम तथा नियन्त्रणलगायत सबै काममा सरकार असफल भएको ठहर गरेको छ । ग्लोबल टाइम्सको समाचारको निन्दाहुम्लाको सीमा क्षेत्रमा चीनले नेपाली भूभाग अतिक्रमण गरेको भन्ने कांग्रेसको अध्ययन प्रतिवेदनलाई लिएर ग्लोबल टाइम्समा प्रकाशित समाचारप्रति बैठकले निन्दा गरेको छ । चीन सरकारको आधिकारिक दृष्टिकोण प्रतिनिधित्व गर्ने ग्लोबल टाइम्सको नोभेम्बर १० मा प्रकाशित लेखमा कांग्रेसलाई भारत परस्त भनेर गरिएको टिप्पणीप्रति कांग्रेसले आपत्ति जनाएको हो । कर्णाली प्रदेशका विपक्षी दलका नेता जीवनबहादुर शाहीको नेतृत्वमा कांग्रेसले गरेको स्थलगत अध्ययनले हुम्लाको सीमा क्षेत्रमा चीनले नेपाली भूभाग अतिक्रमण गरेको ठहर गरेको थियो । कांग्रेसले भनेको छ, कांग्रेस छिमेकीलगायत सबै मित्र राष्ट्रसँग सार्वभौम बराबरीका आधारमा सम्बन्ध राख्ने कुरामा विश्वास गर्छ, कांग्रेस नेपालबाहेक कुनै पनि देशको परस्त पार्टी हुन सक्दैन ।नेपालस्थित चिनियाँ दूतावासले नोभेम्बर १३ मा कांग्रेसलाई लखेको पत्रमा प्रतिवेदनलाई आधारहीन र झूटो भन्दै गैरजिम्मेवार र अमैत्रीपूर्ण भनिएकामा पनि गम्भीर ध्यानाकर्षण भएको जनाइएको छ ।"
१३ दिनदेखि आमरण अनशन,"(जनकपुर)  सञ्चय कोषको रकम र अन्य सुविधा नदिँदै सेवाबाट अवकाश दिएको भन्दै जानकी मेडिकल कलेजका दुई जना कर्मचारी १३ दिनदेखि आमरण अनशनमा छन् । धनुषाको रमदैयास्थित मेडिकल कलेज परिसरमै रहेको सरस्वती मन्दिरमा आठ दिन अनशन बसेका दुवै कर्मचारीको स्वास्थ्य अवस्था कमजोर भएपछि जनकपुरस्थित प्रादेशिक अस्पतालको आईसीयू कक्षमा भर्ना गरिएको छ ।६ वर्षको सञ्चय कोषको रकम, दसैंखर्च र आठ महिनाको तलब भुक्तानी नगरेको भन्दै कलेजका सुरक्षा विभागका इन्चार्ज जानकीशरण यादव र पारा मेडिकलका कर्मचारी कुलदीप साहले कात्तिक १६ देखि आमरण अनशन थालेका हुन् । उनीहरूको स्वास्थ्य अवस्था झन् बिग्रँदो छ । शुक्रबार अपराह्न आईसीयूमा उपचाररत रहेका साहले कान्तिपुरसँग भने, भित्रैबाट कमजोरी महसुस भइरहेको छ । जीउ बाउँठिएको जस्तो छ, बेलाबेला काँप्छ ।उनीहरूलाई प्रहरीले अनशनस्थलबाटै बलपूर्वक उठाएर अस्पतालको आईसीयूमा भर्ना गराएको थियो । प्रहरीले जबर्जस्ती उठाएर गाडीमा राख्यो, साहले भने, घचेट्दै अस्पतालको इमरजेन्सीमा राखेर प्रहरी हिँड्यो । पछि आईसीयूमा लगियो । कलेजको इसारामै प्रहरीले अनशनस्थलबाट हटाएको साहको आरोप छ । धनुषा प्रहरीले भने अनशनरत दुवैको पिसाबमा खराबी देखिएपछि कलेज प्रशासनको आग्रहमा अस्पताल भर्ना गराइएको जनाएको छ । अनशनका क्रममा उनीहरूलाई प्रदेश २ का आन्तरिक मामिला तथा कानुनमन्त्री ज्ञानेन्द्र यादव, संघीय सांसद सुरेन्द्र यादव, नेपाली कांग्रेसका नेता चन्द्रमोहन यादवलगायतले भेटेर समस्या समाधान गर्ने आवश्वासन दिएका थिए । तर अहिलेसम्म कलेज प्रशासनले कुनै सुनुवाइ नगरेको साहको भनाइ छ । अन्न त के, १३ दिनदेखि पानी पनि खाएको छैन, साहले भने, ज्यानै जोखिममा परे पनि हाम्रो कुरा सुनिदिने कोही भएन ।यसबीचमा कलेजका तर्फबाट कोही पनि सोधखोज गर्न नआएको उनले बताए । कलेजले यसै साता पत्रकार सम्मेलन गरी कर्मचारीहरूलाई नियमपूर्वक हटाइएको र चित्त नबुझे कानुनी प्रक्रिया रोज्न खुला रहेको बताएको थियो । कलेजको कर्मचारी संघर्ष समितिका संयोजक उमेश यादव भने कलेजले उनीहरूलाई अन्यायपूर्वक जागिरबाट हटाएको दाबी गर्छन् । तलब पनि दिँदैन । भएको जागिरबाट पनि बिनाकारण हटाइदिन्छन्, संयोजक यादवले भने, जागिरबाटै हटाउँदा कारण त बताइदिनुपर्छ नि ! जति बेला मन लाग्यो हटाइदिने क्रम बन्द हुनुपर्छ ।समितिका अनुसार मेडिकल कलेजले दुई वर्षयता करिब २ सय ५० जना कर्मचारीलाई अवकाश दिएको छ । कात्तिकको पहिलो साता दुई जना कर्मचारीलाई फेरि हटाएपछि यादव र साह अनशन बसेका हुन् । अनशनमा बसेका उनीहरूले ६ वर्षदेखिको १ सय २० कर्मचारीको सञ्चय कोषको रकम दिनुपर्ने, त्यही अवधिको दसैंखर्च र आफूहरूले नियमित पाउनुपर्ने आठ महिनाको तलब पनि दिनुपर्ने माग गरेका छन् ।उनीहरूको मागप्रति समर्थन जनाउँदै चिकित्सा शिक्षा सुधारका अभियन्ता डा गोविन्द केसीले अनशनरत कर्मचारीको जीवन रक्षाको माग गर्दै बुधबार विज्ञप्ति जारी गरे । मेडिकल कलेज सुधार तथा श्रम शोषणविरुद्धका माग राखी अनशनमा बसेको यतिका दिन भए पनि सम्बन्धित पक्षले बेवास्ता गरेको भन्दै डा केसीले आपत्ति जनाएका छन् । मेडिकल कलेजअन्तर्गत शिक्षण अस्पतालको आकस्मिक कक्ष नै ठप्प पारी मेडिकल स्टाफ, पारा मेडिकल स्टाफ, सुरक्षा गार्डसहित १ सय १५ जना कर्मचारी गत असोज १२ देखि नै आन्दोलनमा छन् । जिल्ला प्रहरी कार्यालय धनुषामा कर्मचारी र कलेज प्रशासनबीच भएको सहमति कार्यान्वयन नगरी उल्टै जागिरबाटै निकालिएपछि यादव र साहले आमरण अनशन थालेका हुन् ।मेडिकल कलेजका प्रमुख प्रशासकीय अधिकृत दयानन्द झाले केही कर्मचारीले आफ्नो स्वार्थसिद्धिका लागि अन्य कर्मचारीलाई उचालेर कलेजलाई धराशायी बनाउन खोजेको आरोप लगाए । हामीले प्रक्रिया पूरा गरेरै उनीहरूलाई कामबाट निकालेका हौं । कलेज सवा अर्ब रुपैयाँ ऋणमा छ, उनले भने, कोभिडकालमा करोडौं घाटा सहेर पनि कर्मचारीलाई मासिक पारिश्रमिक दियौं । आर्थिक समस्याले दुई महिनाको तलब दिन सकेनौं । अर्को महिनासम्ममा दिने तयारी छ ।"
शासकहरु सबै भाषा पढ्न जान्दैनन्,विद्रोहको धारिलो भाषा मात्रनिरंकुश शासकहरू पढ्न जान्दछन् ।
चाडबाडको संग्राम शृंखला,"पहिलो प्रसंग तिहारको बारेमा होइन । तीन वर्षपहिले दक्षिण भारतको लामो भ्रमणमा थिएँ । हामी चढेको मोटरको स्पिकरमा घनाघन मादल घन्किन थाल्यो । बिल्कुल नेपाली झ्याउरे गीतको इन्ट्रो सुनेर मैले सोचेँ, क्याब ड्राइभरले हामीलाई नेपाली भनेर चिनेछन् र हाम्रो गीत बजाइदिएछन् । तर, जसै गीतको बोल सुरु भयो म अचम्भित भएँ । त्यहाँ नेपाली होइन उतैको मलयालम गीत बजिरहेको थियो । तर, बिल्कुल नेपाली लय र बान्कीमा ।भनेपछि यताका लोकगीतमा पनि मादल घन्किदोरहेछ, होइन ? आत्मप्रश्नको जवाफ एउटा सांगीतिक संग्रहालयमा मिल्यो, जहाँ पुराना साजहरू सजाइएका थिए । हाम्रो मादललाई त्यता मृदंगम भन्दा रहेछन् । कुरा संगीतकै मात्रै थिएन । त्यहाँका कतिपय परम्परागत नाच पनि हाम्रैजस्ता चालढालका थिए । नृत्यको चाल मात्रै होइन दक्षिण भारतको भात पनि बिल्कुल नेपाली स्वादकै थियो । खाने पनि हातैले मुछेर, (हामीतिर किरियापुत्रीले मात्रै खाने भए पनि) त्यो पनि केराको पातमा ।होटलमा फर्केपछि मानवशास्त्री सुरेश ढकाललाई फोनमा सोधेँ, के हामी पहाडी नेपाली र दक्षिण भारतीयका बीचमा कुनै ऐतिहासिक सम्बन्ध छ, भन्नाले पुर्ख्यौली सम्बन्ध छ ? उनले त्यसको सम्भावना नभएको बताउँदै स्वाद र संगीत अथवा कुनै सांस्कृतिक सम्पदाको समानता अरू धेरै कारणले पनि देखिन सक्छ भनिदिए । संस्कृतिको समकालीन उत्पत्ति, विकास र प्रसारणका अनेक सम्भावना पो हुँदा रहेछन् ।घर फर्केपछि पनि मलाई दक्षिण भारतीयसँगको हाम्रो सांस्कृतिक (स्वाद र सांगीतको) समानताको चक्करले छोडेन । यसका बारे लेखिएका सामग्री खोज्न थालेँ । अनलाइन पुस्तकालय चहारेँ । र फेला पारेँ, कहिलेकाहीँ भौगोलिक, जातीय वा भाषिक रूपमा भिन्न समाजमा पनि एकै समयमा एउटै सांस्कृतिक सम्पदा उत्पन्न हुन सक्दारहेछन् । सांस्कृतिक मात्रै नभएर वैज्ञानिक आविष्कारै पनि हुन सक्दा रहेछन् । जस्तो कि हेर्नुस्, कोलम्बस अमेरिका पुग्दा उनले त्यहाँका आदिवासी रेड इन्डियनहरूले डुंगा चलाइरहेको देखेका थिए । अब आफैँ भन्नुस्, डुंगाको आविष्कारक कसलाई भन्ने ? कुन जाति वा व्यक्तिले पहिलो डुंगा बनायो भनेर तथ्य राख्ने ? यस्ता समकालीन र समतुल्य आविष्कार र उत्पादनको प्रतिलिपि अधिकार कसलाई हस्ते गर्ने ?अझ कुरा अर्कै छ । म गीत, संगीत र नृत्यकै कुरामा फर्किन्छु । तपाईंहामीले वास्तै नगरेको एउटा तथ्यमा एक छिन गम्नुस् । संसारभरका हिमप्रदेश (अल्पाइन रिजन) का गीत, बाजागाजा र नृत्यलाई ध्यानपूर्वक हेर्नुस् (सजिलोका लागि हाम्रै हिमाली क्षेत्रका जनजातिका नृत्य सम्झिनुस्) । उनीहरू कहिल्यै एक्लै नाच्दैनन् । समूहमा नाच्छन् । त्यो पनि एकअर्काको हात वा कम्मर पक्रेर । नाचमा हात होइन बढी खुट्टा चलाउँछन् । नृत्यको ताल पनि एकनासको र धीमा गतिको हुन्छ । सबैले एकसाथ दाहिने खुट्टा उचाल्यो अनि भुइँमा राख्यो । त्यसपछि देब्रे खुट्टा उचाल्यो अनि भुइँमा राख्यो । सकेसम्म गोलाकार भएर हलुका चालले फन्को मार्दै नृत्य सम्पन्न गर्यो ।संसारभरका शीतक्षेत्रमा एकसमानको चालढालमा किन नाचिन्छ होला ? त्यस्तो संगीत र नृत्यको आविष्कार कुनै जाति, भाषा वा धर्मविशेषको कारणले नभएर भौगोलिक र प्राकृतिक कारणले भएको हो । हावाहुरी चलिरहने, हिउँ परिरहने यस्ता क्षेत्रमा एक्लै हिँड्न प्रायः सम्भव हुँदैन । हिँडिहाले ज्यान जाने खतरा रहन्छ । बाक्लो कपडा लगाएर एकले अर्काको साथ दिँदै सुस्तसुस्त चालमा हिँड्नु यहाँको भौगोलिक आवश्यकता हो । प्रकृतिले सुम्पेको यही आवश्यकताले नै यहाँको नृत्यको आविष्कार भएको हो ।अब हिमालबाट अलिक तल पहाडमा ओर्लिनुस् । यहाँ एकल, दोकल वा सामूहिक सबै खाले नाच हुन्छन् । तर, संगीतको गति हिमालमा जस्तो धीमा हुँदैन । एकअर्कालाई (पूरै समय) नछोडीकन च्याप्प समातेर वा सम्हालेर नाच्ने पनि हुँदैन । मादलको घन्काइसँगै फन्फनी घुम्ने, बुरुक्क उफ्रिने, खुरुर्र कुद्ने नेपालका सबैखाले पहाडी नाचको समान विशेषता हो । नेपाल मात्रै नभएर संसारभरका पहाडी नाचमा उस्तै चालढालले फुर्तीसाथ किन नाचिन्छ ? कारण उही प्राकृतिक र भौगोलिक अवस्थाले हो । हाम्रैमा हेर्नुस् । पहाडका छरिता खोला तर्न होस् वा उच्चाल भीर उक्लिन होस् । वा कुनै टारीको एउटा आलीबाट बाख्रा खेद्दै अर्कोमा हाम्फालेर कुद्न नै किन नहोस् कसैको हात वा कम्मर समातेर फत्ते गर्न सम्भवै हुँदैन । पहाडले एउटा छरितो गति माग्छ । त्यो पनि एकल प्रयासको ।अब तराईमा ओर्लिनुस् र त्यहाँका परम्परागत नाचलाई हेर्नुस् । पहाडमा जस्तो एकल नृत्य छैन । तर, हात वा कम्मर समातेर पनि नाचिन्नँ । संगीतको आवाज पनि चर्को चर्को छ । भाला, लाठीको प्रयोग छ । नाचमा आगोसमेत मिसिएको छ । त्यस्तो कसरी भयो ? कारण उस्तै छ । घना जंगलका बीचमा झुप्पाझुप्पा गाउँमा बसोबास गर्ने जनजातिलाई जहिल्यै जंगली जनावरबाट आफू जोगिने अनि आफ्ना वस्तुभाउ तथा खेती जोगाउने सुर्ता भइरहने भयो । जंगली जनावरलाई तर्साएर खेद्न यस्ता ठूल्ठूला, तिखा र कर्कश आवाज निकाल्ने वाद्ययन्त्र चाहिए । लाठाभाला चाहिए । आगोको प्रयोग अनिवार्यजस्तै भयो ।गीत, संगीत र नृत्य मात्रै नभएर हाम्रा अन्य सांस्कृतिक सम्पदाको निर्माण र विकासमा पनि खासमा प्रकृतिले प्रभाव पारेको हुन्छ । खाने कुराको स्वाद, लगाउने पोसाक, बनाउने घर, चिन्ने चोक र चौतारामा पनि यसैको प्रभाव हुन्छ । दोस्रो प्रसंग तिहारको बारेमा हो । नेपालमा लामो समयदेखि तिहार कसरी सुरु भयो ? भन्ने विषयमा लामो बहस चलेको छ । जातीय पहिचानको बहसको छेकोमा दसैँ र तिहारजस्ता चाडबाडहरू कतिले मनाउनै छोडेका छन् भने कतिले यस (तिहार) लाई हिन्दुकरण गरिएको निश्चित जनजातिको चाडबाड भएको अर्थमा व्याख्या पनि गरेका छन् । तिनको छिनोफानो गर्ने विज्ञता र सक्यता ममा छैन । इतिहास, संस्कृति र मानवशास्त्रका विज्ञहरूले यसका बारेमा बढी सामर्थ्य राख्लान् ।इतिहासले ठूला राज्य भनेर बढाइँ गरेको भए पनि खासमा हाम्रा पहाडी राज्यहरू त्यस्ता ठूला थिएनन् । प्रशासनिक केन्द्र रहने दरबारदेखि एक दिनको पैदलयात्रा वा घोडसवारीमा छिचोलिने क्षेत्रभित्रै हिजोका पहाडी राज्यहरू फैलिएका थिए । हाराहारीमा भन्दा अहिलेका एक जिल्ला बराबर एक राज्य थिए । राज्यका सीमाहरू वैज्ञानिक थिएनन् र स्थायी पनि थिएनन् । जति धेरै राज्य उति धेरै अन्तरद्वन्द्व, उति धेरै असुरक्षा, उति धेरै युद्ध ।नेपालका पहाडी चाडबाडलाई युद्धको पृष्ठभूमिबाट अवलोकन गर्ने प्रयास यो आलेखको हो । उसो त हिन्दुहरूले मनाउने अधिकांश चाडबाडको पृष्ठभूमि युद्ध नै छ । राम, कृष्ण र विष्णुका अन्य अवतारले अरू कुनै आसुरिक प्रतिद्वन्द्वीमाथि गरेको विजयको सन्दर्भमा चाडबाड मनाउन थालिएका व्याख्या भएकै छन् । तर, ती युद्धलाई समकालीन समाजमा हुने युद्धसँग तौलेर अध्ययन गरियो भने संस्कृतिको उत्पादन, प्रशासन र वितरण मात्रै होइन, त्यसको मनाई (प्रस्तृति) मा हुने भौगोलिक विविधताको कोणबाट बुझ्न अझ मद्दत पुग्छ ।विशेष कारण र अपवादलाई बेवास्ता गर्ने हो भने तिनताकाका अधिकांश युद्धहरू हिउँदमा हुन्थे । आउँदो हिउँदमा हुने वा हुन सक्ने युद्धको छायामा हाम्रा अधिकांश ठूला चाडबाडहरू मनाइएका हुन् । त्यसको सुरुआत तीजबाट हुन्थ्यो । ऋषिपञ्चमी अन्यत्र पनि मनाइएला तर तीज मनाइने नेपालमा मात्रै हो । मुख्य बाली धान रोपिसकी थकाई मारेर बसेको बेला पर्छ तीज । हिउँदको सम्भावित युद्धमा मरिने वा बाँचिने पक्को नभएपछि पुरुष सदस्यहरूले विवाहपछि परिवारबाट छुटेका महिला सदस्यलाई बोलाएर भेटघाट गर्ने र दुःखसुख साट्ने काम तीजमा हुन्छ । उता जन्मघर आएका विवाहित महिला सदस्यले कर्मघरमा छोडिआएको लोग्नेको दीर्घायुका लागि व्रत बस्नाको कारण पनि त्यही हो । (महिनावारी सुरु नहुँदै बिहे गरिने तत्कालीन चलनलाई मध्यनजर गर्दा) महिनाबारी भएका महिलाले मात्रै तीजको व्रत लिनुपर्ने भन्नुको अर्थ बिहे गरेका महिलाले मात्रै तीजको व्रत लिन्थे भनेर बुझ्नुपर्छ । पछि व्रतको अर्थ फेरियो र अविवाहित महिलाका लागि पनि त्यसलाई अनिवार्य गर्न थालियो । यस्तै महिनाबारी बन्द भएपछि पतिको दीर्घायुव्रत लिनु पर्दैन भन्नुको अर्थ त्यो बेलासम्म महिलाको लोग्ने बूढो भइसक्ने र बृद्ध सदस्यहरूलाई युद्ध नलाग्ने कारणबाट बुझ्न सकिन्छ ।तीजपछि लाग्छ १६ श्राद्ध, जसमा युद्धमा दिवंगत भएका आफ्ना पुर्खाहरूलाई सम्झिइन्थ्यो । श्राद्ध भनेको श्रद्धा न हो । त्यो १६ दिनमा उनीहरूलाई श्रद्धाञ्जली दिइन्थ्यो । कालगतिले बितेका पुर्खालाई सामान्य तिथिमा श्रद्धाञ्जली दिइन्थ्यो भने युद्धमा वा अकालमा बितेकालाई १६ श्राद्धमा । अहिले सबैखाले पुर्खालाई दुइटै श्राद्ध गर्ने चलन बसेको छ । १६ श्राद्ध लगत्तै शक्तिपूजा अर्थात् बडा दसैँ सुरु हुन्छ । व्याख्यामा युद्ध विजयको पर्व भनिए पनि खासमा बडादसैँ युद्ध तयारीको चाड हो । त्यसका लागि हातहतियारको जोहो गर्ने, तिनमा सान लगाउने, तिनको पूजा गर्ने आदि काम हुन्थ्यो । राज्यका सैनिक र प्रशासनिक सेवामा पजनी गर्ने काम यसै बेला हुन्थ्यो । युद्धको तालिम गर्ने, पौष्टिक आहार खाएर हृष्टपुष्ट हुने बेला पनि त्यही थियो । वृद्ध सदस्यसँग विजयको आशीर्वाद त्यसै मागिएको होइन । घटस्थापनादेखि तिहारको अघिल्लो दिनसम्म युद्धका अधिकांश तालिमहरू सकिन्थेँ । मुख्य बाली धान भित्र्याउन योग्य हुने तरखरमा रहन्थ्यो तर अघिल्लो वर्षको जगेडा अन्नपात अझै भकारीमै हुन्थ्यो । बारीको काट्नयोग्य अन्न र भकारीमा जगेडा अन्नको मूल्याङ्कनका आधारमा परिवारले आउने वर्ष खर्चिने खान्कीको हिसाबकिताब हुन्थ्यो । अर्को वर्षका लागि यतिसम्म चाहिएला भनी अनुमान गरी जगेडा देखिने सम्पत्तिलाई प्रयोग गरिने चाड भएको हुनाले नै तिहारलाई धनलक्ष्मीको चाड भनिएको हो । यही अतिरिक्त बच्ने मूल्याङ्कन गरिएको अन्नपातलाई दुई भाग लगाइन्थ्यो जुवा तास खेल्ने र देउसीभैलोमा दान गर्ने । देउसीभैलोका टोलीहरू राज्यबाट खटाइएका हुन्थे । बलि राजाले पठाएको भनेको त्यही हो । हामी सानो छँदासम्म काग तिहार र कुकुर तिहारको दिनमा भैली खेल्ने चलन थिएन । अन्तिमका तीन दिनमध्ये तेस्रो दिन भैली खेलिन्थ्यो भने चौथो र पाँचौं दिन देउसी । आजकाल गाउँका सबै घरमा खेल्न नभ्याएपछि तिहारका पाँचै दिनले समेत नपुगेर छैटौँ, सातौँ वा अझै बढी दिनसम्म पनि (सामाजिक कामको लागि आँटिएका) देउसी खेल्ने गरिन्छ । कतिपयले तिहारपछि किन भैलो खेलेको भनेर आलोचना पनि गर्छन् । तर, उहिले त झन् हरिबोधिनी एकादशीको दिनसम्म देउसीभैलो खेलिन्थ्यो । तर, तिहार सकिएपछिको देउसीभैलो घरघरमा नभएर खेतखलामा गएर खेलिन्थ्यो । तिहारका ५ दिनभित्रको भैलीदान अघिल्लो वर्षको अन्नबाट दिइन्थ्यो भने तिहारपछिको दान खलेगह्रामा थुपारिएको अन्नको नयाँ रासबाट झिकेर दिइन्थ्यो ।हरिबोधिनी एकादशीलाई फुल तार्ने एकादशी पनि भनिन्छ । फुल तार्नु भनेको खोला तर्न योग्य भयो भनेर निर्क्योल गर्नु हो । हेलिएर तर्नयोग्य नभएको खोलालाई डोरी (अहिलेको तुइनझैँ) को माध्यमबाट तर्न योग्य बनाउनु हो । त्यसपछि खोला तरेर पराई देशमा आक्रमण गर्न जाने साइत आउने भयो । तिहारको बेलामा आफ्ना दाजुभाइलाई झट्टै नसड्ने सुख्खा फलफूल, तेलमा तारिएका सेलरोटीलगायतका पोषिला परिकार त्यसै दिइएको होइन । तिहारमा दाजुभाइको पूजा गरेमा उनीहरूको दीर्घायु हुन्छ भन्ने अर्थ यहीँ निहित हुन्छ । दाजुभाइलाई यस्ता मिष्ठान्न उपहार त्यही दिनमै खान भनेर दिइएका होइनन् । भोलि युद्धमा छँदा भाइ भोकै पर्ला भनेर जगेडा राख्न दिइएका हुन् । हिउँदभरिको युद्ध सकिएपछि सिपाहीहरू चैतमा घर फर्किन्थे । हार्नेहरू या त मारिन्थे या त दासदासी बनाइन्थे । घर फर्किने भनेको जित्ने सिपाही नै हो । यसरी विजय उल्लासमा घर फर्केको सिपाहीको स्वागतार्थ चैतेदसैं अर्थात् रामनवमी मनाइएको हो । खासमा भन्ने हो भने चैतेदसैं मात्रै विजयादशमी हो । बडादसैँ भनेको युद्ध तयारीको चाड हो ।तेस्रो प्रसंग नेपालका पहाडमा हिन्दुहरूले मनाउने चाडबाड किन भारत वा अन्य ठाउँका हिन्दुहरूले मनाउने चाडभन्दा फरक भए वा फरक तरिकाले मनाइए भन्नेबारेमा छ । नेपालका धेरै इतिहासकार र संस्कृतिविद्हरूले चाडबाड, मेला, जात्रा आदिलाई कुनै अमुक राजाले चलाएको चलनका रूपमा व्याख्या गर्छन् । जनश्रुति पनि त्यसरी नै बनेका वा बनाइएका हुन्छन् । यो हास्यास्पद र अल्छे व्याख्या हो, जसका लागि कुनै अनुसन्धानको आवश्यकतै पर्दैन । सयौँ वा हजारौँ वर्षदेखि चलेका यस्ता चाडबाडजात्रापर्वहरू कुनै सानो देशको एउटा शासकको उर्दीका भरमा चलेका हुन् भन्ने कुरामा कम्तीमा म त विश्वास गर्दिनँ । चल्थ्यो भने आफूलाई सर्वशक्तिमान् सम्झने संसारका हरेका शासकले त्यसो गर्दा हुन् । हाम्रा प्रधानमन्त्री केपी ओली त झन् आफ्नो नामको जात्रा चलाउन उहिल्यै कम्मर कस्दा हुन् ।कुनै राजाले दिएको उर्दीका भरमा त्यो देश मात्रै नभएर सारा छिमेकी (सम्भवतः शत्रु) मुलुकभर कुनै चाड मनाउने चलन चल्यो भन्नु कदाचित वैज्ञानिक व्याख्या होइन । त्यस्तो हुन्थ्यो भने शासकले चलाउने यस्ता चलन शासकको राजनीतिक सीमाबाहिरका क्षेत्रमा पनि किन स्थापित हुन्थ्यो ? हामीले चाडबाडहरूको उत्पत्ति र विकासका बारेमा नयाँ वैज्ञानिक विधिबाट सोच्ने सकेनौँ भने यो गल्ती गरिरहनेछौँ । मलाई के लाग्छ भने यस्ता सांस्कृतिक सम्पदाको सामाजिक, आर्थिक, लैङ्गिक, मानवशास्त्रीय व्याख्या हुनु जरुरी छ । अझ जरुरी छ त्यस्ता सम्पदा चलनकै रूपमा स्थापित गरिन आवश्यक ठानिनुको भौगोलिक र प्राकृतिक कारण खोज्न ।मैले पहिलो प्रसंगमा हिमाल, पहाड र तपाईंका नाचको तालचालढालमाथि प्राकृतिक व्याख्या यसैले गरेको हुँ ।चाडबाड मनाउन चाहिने यस्तै भौगोलिक र प्राकृतिक कारणले गर्दा नै एउटै धर्मका एउटै चाड पनि सबै ठाउँमा मनाइँदैनन् । कम्तीमा उही तरिका र अर्थले मनाइँदैनन् । मुम्बईमा दिवाली का दिन एउटा प्रेमीले आफ्नी प्रेमिकालाई ह्याप्पी दिवाली भन्दै प्रेम प्रस्ताव राख्न सक्छ । तर, के हामीले तिहारको शुभकामना भनेर आफ्नो प्रेमी वा प्रेमिकालाई प्रेमपत्र थमाउन सक्छौं त ? यस्तो फरक कसरी भयो त ?किनभने हाम्रा सांस्कृतिक पर्वले धर्म अर्थात् मिथक (कथा) को आडेस लागेको मात्रै हो । खासमा संस्कृतिको उत्पादन र विकासलाई बुझ्न तीन कृति लाई गाँसेर बुझ्नुपर्ने हुन्छ ः प्रकृति, संस्कृति र विकृति । प्रकृतिले दिएका कुराले मात्रै नपुगेपछि मान्छेले जे सुरु गर्छ, त्यो संस्कृति हो । संस्कृतिलाई प्रकृतिको विरुद्ध छाँटकाँट गरियो भने त्यो विकृति हो (किनकि संस्कृतिको निर्धारण प्रकृतिले गरेको हुन्छ ।)जंगली खाद्यान्नले नपुगेपछि, जंगली जनावरको सिकारले नधानेपछि कृषि संस्कृति सुरु भयो । यसरी संस्कृतिका अनेकन आयाम बने । भाषा, वेशभूषा, आहार, निवास, जीवनशैली, कला, गीत, संगीत, नृत्य, साहित्य, धर्म, चाडबाड, जात्रा, मेला, पर्व । हिन्दुइतरका नेपालका पहाडी जनजातिहरू कृषि संस्कृतिका उपकास हुन् । उनीहरूका चाडबाड, पर्व, जात्रा, मेला, गीतसंगीत, नृत्य आदि सबै कृषिसापेक्ष उत्सव हुन् । कृषि उत्पादनमा फरक पार्ने ऋतु परिवर्तन, मौसम, वर्षा, खडेरी आदिको प्रभावका आधारमा उनीहरूका धार्मिक विश्वास र अन्धविश्वासको निर्माण भएको छ । जीवनशैली बनेको छ ।तर हिन्दुहरूको संस्कृति युद्ध संस्कृति हो । हिन्दुका सबै चाडबाडहरू मनाउन पर्नुका कारण स्वरूप सदैव एउटा युद्ध, लडाइँ वा संग्रामको पृष्ठमूमि छ । राम, कृष्ण, वामनलगायत विष्णुका अनेक अवतार, महादेव वा दुर्गा आदिले जितेका लडाइँको स्मृतिमा हिन्दुका चाडबाडहरू मनाइएका छन् । नेपालका खसहरूको हिन्दुकरण भएपछि (यसो भन्नेहरू पनि भएकाले) होस् अथवा नेपालमा हिन्दुहरूको प्रवेश भएपछि होस् (यसो भन्नेहरू पनि भएकाले) वा नेपालमा हिन्दु र प्रकृतिपूजक गैरहिन्दुले एकैसाथ बास बसेपछि (यसो भन्नेहरू पनि हुन सक्ने भएकाले) युद्ध संस्कृतिका उपासक हिन्दुहरूको घुलमिल यहाँका आदिवासी प्रकृतिपूजकहरूसँग भयो । युद्ध संस्कृति र कृषि संस्कृतिको अन्तरद्वन्द्व, संवाद र सहमतिका आधारमा नेपाली पहाडमा नयाँ संस्कृतिको निर्माण भएको हो । किनकि प्रकृतिलाई अपहेलना गर्ने हिम्मत कसैलाई हुँदैन । यहाँका हिन्दुका चाडबाडहरू आदिवासीका प्राकृतिक चाडबाडसँग मिसिए, घुले । यसरी घुल्दा दुवैतर्फ केही नयाँ चाडबाड निस्किए वा भनौँ चाडबाड मनाउने नयाँ तरिका निस्किए । नभए भारतीय हिन्दुले दिवाली मा नखेल्ने भैलो नेपाली हिन्दुले किन खेल्थे ? दसैँमा अक्षता र जमरा किन लगाउँथे ? गोठ र खर्कपूजा किन चल्थ्यो ? लुतो किन फालिन्थ्यो ? धानको पहिलो पुला हिमाललाई किन चढ्थ्यो ? गाउँको पुछारमा झाँक्रीको थान किन बसालिन्थ्यो ? हरेलो किन हालिन्थ्यो ? साउनेपुसेमाघे संक्रान्ति, असार १५, किन मनाइन्थ्यो ?जसरी नेपालका गैरहिन्दु प्रकृतिपूजकमाथि हिन्दु धर्मको प्रभाव पर्यो, उसै गरी यहाँका हिन्दुमा प्रकृति पूजकहरूको पनि प्रभाव परेको छ । नेपालका (त्यसमा पनि पहाडी) हिन्दुहरू प्रकृतिपूजक हिन्दु भएका छन् । प्रकृतिपूजकहरू भने हिन्दु प्रकृतिपूजक भएका छन् । यसको अनुपात र विस्तृतिमा भने अवश्य फरक छ । यहाँ यतिखेर संस्कृतिलाई धर्मसँग जोड्ने शासकीय यत्न, हिन्दु धार्मिक शासकहरूको ऐतिहासिक वर्चस्व र तिनले लादेको धार्मिक एकलौटीपनका कारणले हाम्रो सांस्कृतिक अन्तरघुलनमा परेकोपारिएको अप्राकृतिक प्रभाव र त्यसले जन्माएको अल्पसंख्यक जातिको सांस्कृतिक र धार्मिक पहिचानमाथिको अपमानको जालोलाई बिर्सनु भने अवश्य हुँदैन ।त्यसो त अहिले संस्कृति कम विकृति ज्यादा चल्तीमा छ ।"
पैसा! पैसा!! हा पैसा!!!,"सम्पत्तिले खनेको खाडल आधुनिक अर्थव्यवस्थाले विश्वमा डरलाग्दो खाडल खनिसकेको छ । अक्साफाम इन्टरनेसनलले उसको पछिल्लो ब्रिफिङ पेपरको पहिलो वाक्यमै भनेको छ विश्वको आर्थिक असमानता नियन्त्रणबाहिर गइसकेको छ । उसका अनुसार, सन् २०१९ मा विश्वका २ हजार १ सय ५३ जना धनाढ्य व्यक्तिसँग ४ अर्ब ६० करोड जनसंख्यासँगभन्दा बढी सम्पत्ति थियो । यदि कसैले इजिप्टको पिरामिड बनेको बेलादेखि अहिलेसम्म दिनहुँ १० हजार डलर जम्मा गर्दै आएको हुन्थ्यो भने पनि त्यो रकम संसारका ५ धनाढ्य व्यक्तिहरूसँग भएको कुल सम्पत्तिको पाँच भागको एक भाग मात्रै हुने थियो । यस्ता कैयन् उदेकलाग्दा तथ्यांक छन्, जसले गरिबीविरुद्धको युद्धलाई मजाकको विषय बनाएको छ । अर्बपतिहरूको संख्या अभूतपूर्व रूपमा बढेको छ । पृथ्वीको वातावरणीय र जैविक सन्तुलत बिथोलिएको छ भने समाजहरूमा विभाजनको दरार पैदा भएको छ । विपन्नहरूका नाममा गरिने राजनीति र उनीहरूकै लागि भनेर बनाइने अर्थनीति दुवै टाठाबाठाले विपन्नलाई नै ठग्ने औजार भएका छन् ।हामी अहिले यस्तो समाजमा छौं जहाँ वर्षको एक होइन, ३ सय ६५ दिनै पैसाको पूजा भैरहेको छ । मानिसहरू दिनमा होइन, छिन छिनमा पैसाकै चिन्ता र चासो गरिरहेका छन् पैसा पैसा हा पैसा छुट्याउन बडो मुस्किल छ मानिसहरू साँच्चै लक्ष्मीपूजा गरिरहेका हुन् कि द्रव्यपिपासु बनिरहेका ?"
विस्मृति कथनमा ख्याक,"क्षेत्रपाटीको जुद्धोदय पब्लिक हाइस्कुलको कम्पाउन्डसँगै पूर्वमा उत्तरतिर लाग्ने एउटा सानो बाटो थियो । दुवैतिर खुला खेत, किनारामा नीलकाँडाका झाडीले ढाकेको, सुनसान, खासै चहलपहल नभएको, बटुवाका दिसापिसाबले रछ्यानसरह बनेको दुर्गन्धित ठाउँ । त्यस ठाउँको नाम थियो चलचा गल्ली गएको रात त्यसै गल्लीमा घम्साघम्सी परेको रहेछ । एकले अर्कोलाई पछार्ने, लछार्ने, घिसार्ने निकै लामो समयसम्म भिडन्त पर्यो । निष्पट्ट अँध्यारो, केही देखिन्न । तर, बाटोमा एक जना अगाडि बढ्न खोज्ने, अर्कोले बाटो छेकेर पाइला चाल्नै नदिने । दुवै जना आआफ्ना पाखुरा सुर्कंदै प्रतिद्वन्द्वीलाई माटो चखाउने सुरमा थिए । ठेलमठेल, पेलमपेलमा निकै समय बित्यो । भाले बास्यो, झिसमिसे हुनै लाग्दा एकले अर्कोलाई पछार्यो । मिर्मिरे उज्यालोमा दुवैले एकअर्काको जीउडालको खाका देखे, अनुहार देखे । दुवैले दुवैलाई चिने । भिडन्तमा पछारिने त ख्याक पो रहेछ । आखिर हार मानेर ख्याक त्यहाँबाट सुइँकुच्चा ठोक्यो । ख्याकसँग जुध्ने मान्छे बल्ल आफ्नो बाटो लाग्यो ।सहरभरि चर्चा भयो गएको राति चलचा गल्लीमा ख्याकलाई पछार्ने अरू कोही थिएन, चाक्सीबारी निवासी हीराकाजी थियो । हीराकाजी अर्थात् गणेशमान सिंह भद्रगोल जेलको पर्खाल नाघेर भागेदेखि गणेशमानको साहस, कारनामा र बहादुरीका अनेकन कथा त्यतिबेला मान्छेहरूका माझ चर्चित थिए । बिस्तारै ती कथा मिथक बन्दै थिए । तीमध्ये एक कथा थियो ख्याकसँगको भिडन्त । तर, आजसम्म कसैले पनि ख्याकसम्बन्धी त्यस कथनपछाडिको सत्यता केलाउने जमर्को गरेन । त्यसो त उपत्यकाभित्रको लोकजीवनमा ख्याकका अनेकन कथाहरू अनपेक्षित र अप्रत्याशित भने थिएनन् । तीसको दशकसम्म पनि यस्ता लोकचर्चाहरू यत्रतत्र सुनिन्थे । एकाबिहानै पँधेरोमा पानी थाप्दाथाप्दै होस् वा चिया गफ होस् वा टोलछिमेकीको बसीबियाँलो होस् ख्याक, भूतप्रेत, किचकन्या सम्बन्धित विभिन्न चटपटे विवरणहरू प्रस्तुत हुन्थे ःनरदेवीतिरको एउटा घर किनेर त्यहाँ सुत्न गएका घरधनीलाई बिहानीपख कसैले कोठाको ओछ्यानबाटै घिसारेर छिँडीमा ल्याइ पछार्यो । प्रत्येक रात दोहोरिने एकैखाले घटना सहरभरि चर्चित थियो । मानिसहरू भन्थे घरमा ख्याकको बास भएकैले यसो भएको हो । पाटनको च्यासलको एउटा गल्लीमा साँझ अबेर एक्लै हिँडेको मान्छेलाई अचानक कसैले गालामा चड्काइदिन्थ्यो । वरपर हेर्दा कतै कोही फेला पर्दैनथ्यो । स्थानीय भन्थे त्यहाँ ख्याकको रजाइँ चल्थ्यो । काठमाडौं म्हैपी डाँडामुनिको खेतमा एकाबिहानै खनजोत गरिरहेका एक जना तगडा ज्यापू यताउति लड्दैभिड्दै, कहिले आफैँ पछारिँदै, कहिले कसैमाथि जाइलागिरहेजस्तो हातखुट्टा चलाउँदै असिनपसिन अवस्थामा भेटिए । उनको जीउभरि हिलो माटो थियो । धेरै बेरपछि उनी शान्त भए । उनी साह्रै थकित देखिन्थे । मानिसहरूले सोधे के भएको थियो ? ज्यापूले ख्याकसँग जुधिरहेको विवरण सुनाउन थाले । यद्यपि, त्यहाँ कसैले पनि ख्याक देखेका थिएनन् । जनजिब्रोमा रहेको अर्को एउटा कथा यस्तो छ । भक्तपुरको भित्री बस्तीको एउटा घरमा जोकोही पस्ने साहस गर्दैनथे । त्यस घरमा पुगेर राति सुत्ने कुरा कल्पनै गर्न सकिन्नथ्यो । तर, एक जना सुरो मान्छे रक्सीको मातमा त्यसै घरमा सुत्न पुगे । मात्तिएकाले सुरुमा उनले केही थाहा पाएनन्, सुतेको सुत्यै भए । बिहानीपख बुइँगलको एउटा कुनाबाट कसैले थाप, थाप, थाप भन्दै कराएको सुने । पटकपटक कराउन थालेपछि उनले अलिअलि मातको सुरमा, अलिअलि थाहा पाएको धूनमा लवेदाको फेर तानेर थापे । अचम्म के भने उनको लवेदामा असर्फीहरू झरे । ती असर्फी सोरसार पारेर उनी त्यहाँबाट टाप कसे । त्यसपछि उनी भक्तपुरकै सम्पन्न मान्छे बने ती असर्फी ख्याकले फालेको रहेछ । बाटोमा हिँड्दाहिँड्दै छोपिन आउने लँपंख्याः, जीउभरि भुत्ला नै भुत्ला भएको धापलांख्याः, कतै जाँदा खुट्टामा गुल्टिन आउने भकुंग्वाराख्याः, औंलामा आगो सल्काएर हिँड्ने मिप्वाःख्याः आदि उपत्यकाका लोकजीवनमा चर्चा हुने ख्याक हुन् । विज्ञान यस्ता अभौतिक पक्षमा विश्वास गर्दैन । ख्याकजस्ता अधिस्वाभाविकको अस्तित्वलाई पत्याउँदैन पनि । यता परामनोविज्ञानले भने मानिसभित्रको अचेतन तथा अवचेतन पक्षको विश्लेषण गर्दै ब्यक्ति हुर्केको सामाजिक परिवेश, लोकसंस्कारसंस्कृति र आस्थाजन्य पक्षबाट विकसित हुने विभ्रमले अनेकन अस्वाभाविक, अप्राकृतिक र अभौतिक पक्षसँग जम्काभेट गराउने सम्भावना देख्छ । परामनोविज्ञानले ख्याकको प्रसंगलाई पनि त्यसरी नै व्याख्या गर्ने गर्छ ।नेवार लोक आख्यान र संस्कृतिको चर्चा गर्दा भने अनेकन प्रसंगमा ख्याक भेट्टाउन सकिन्छ । प्रचलित शास्त्रीय नाचहरूमध्ये भक्तपुरको महाकाली नाचका ख्याक सबैको स्मृतिमा ताजा रहने पात्रका रूपमा छन् । त्यस्तै कात्तिक नाचको एक प्रमुख अंश देवी नाचको आकर्षक पात्रका रूपमा ख्याकले भूमिका निर्वाह गर्छ । उपत्यकाभित्र नचाइने अन्य गंप्याखं (सर्वगणसहितको नाच) हरूमा पनि ख्याक एक पात्रको रूपमा आउँछ । यद्यपि, नाचहरूमा ख्याक मूल पात्र होइन, सहायक वा हास्य चरित्रका रूपमा सीमित छ । एउटा अति चर्चित लोकश्रुतिका अनुसार देवादिदेव महादेव र महामाया स्वरूपा पार्वतीबीच कुरैकुरामा भनाभन भएछ । रिसको झोंकमा एकले अर्कोलाई घुर्क्याउँदै स्त्रीबिना पनि सन्तानोत्पत्ति सम्भव छ भनेर दाबी गरेछन् । पार्वतीले पनि पुरुषसँगको संसर्गबिनै बच्चा जन्माउने घुर्की लगाइन् । नभन्दै दुवैले एक्लाएक्लै प्रयत्नमा बच्चाहरू जन्माए । महादेवले पार्वतीको सहभागिताबिना सृष्टि गरेको शिशु रगत, मासु, छाला नभएको केवल कंकालको आकृतिमा देखियो । पार्वतीको तर्फबाट महादेवको सहभागिताबिना जन्माइएको नवजात हाडखोर नै नभएको मासुको डल्लो मात्र भयो । मासुको डल्लोको रूपमा जन्मिएको त्यही बच्चा नै कालान्तरमा ख्याकका रूपमा चिनियो । यस लोकश्रुतिलाई दार्शनिक पक्षले विश्लेषण गर्नेहरूले प्रकृति र पुरुषका प्रतीकका रूपमा व्याख्या गर्छन् अनि भन्छन् जीवन स्त्री र पुरुषको सहअस्तित्वबिना सम्भव छैन । ख्याक र कंकाल तिनै जीवन दर्शनको साकार प्रस्तुतिभन्दा अरू केही होइन । त्यसैले उपत्यकाभित्र सबैजसो शक्तिपीठका मन्दिरमा ख्याक र कंकालका आकृति अनिवार्य रूपमा दायाँबायाँ अंकित गरिन्छ । हिन्दु पुराण र मिथमा भने ख्याकलाई कुवेरसँग जोडेर चर्चा गरिएको पाइन्छ । रामायणको कथा सन्दर्भमा विश्रवाका पुत्रका रूपमा कुवेरको उल्लेख छ । कुवेर, रावण, कुम्भकर्ण र विभीषण दाजुभाइ हुन् । रावणले सत्ताच्युत गरेपछि उत्तर हिमालको कैलाश पर्वतसँगैको गन्धमादन पर्वतको अलकापुरीमा अधिपति भएर बसे, कुवेर । यक्षराज, किन्नरराज पनि भनिने कुवेर लोकपालदिक्पालका रूपमा पनि चिनिन्छन् । देवगणको सम्पत्तिका अधिकारी कुवेरका रक्षकहरूका रूपमा ख्याकको भूमिका उल्लेख गरिएको छ । यस अर्थमा ख्याक यक्ष हुन्, किन्नर हुन् । सम्भवतः यिनै मिथकले कुवेर र ख्याकलाई नेवार समुदायको ढुकुटीसम्म ल्याइपुर्याएको होला । तिहारमा पुजिने नेवार समुदायकी लक्ष्मी फरक हुन्छिन् । कमलको फूलमाथि नभई कछुवालाई आफ्नै वाहन बनाइएको तथा दायाँ हातमा ज्वलान्हायकँ र देब्रे हातमा सिन्हःमू (महिला शृंगारका विशेष साधनहरू) समाएकी लक्ष्मी अनि त्यसको एकछेउमा कुवेर तथा सेवार्थ भावमा समर्पित धनको थैली बोकेको ख्याक अनिवार्य रूपमा हुन्छ । धान्यपूर्णिमाको दिन धन्सारमा नयाँ अन्न भित्र्याएर पूजा गरिने योमरी पुन्हीको पर्वमा नयाँ चामलको पिठोबाट बनाइएको केवल योमरी रोटी मात्रै हुन्न । त्यसमा लक्ष्मी, कुवेरका साथै चामलको पिठोले बनाइएका ख्याकहरू पनि हुन्छन् । अनि ती सबको विधिपूर्वक प्राण प्रतिष्ठासहित ढुकुटीभित्र चार दिनसम्म पूजा आराधना गरिन्छ । ख्याकसँग नेवार लोकसंस्कृतिको गठिलो सम्बन्धको अर्को दृष्टान्त हो नेवार कन्या केटीको बाह्रा कर्मकाण्ड । नेवार परिवारमा छोरीले बाल्यकाल पार गर्दै यौवनावस्थामा प्रवेश गर्न लागेको उमेरमा रजस्वला हुनुअगावै एउटा कर्मकाण्ड सम्पन्न गरिन्छ । बाह्र दिनसम्म पुरुषहरूबाट अलग्गै गोप्य कोठाभित्र रीतिपूर्वक कन्या केटीलाई राखिने यस संस्कार मूलतः यौवनावस्थामा जिज्ञासा जाग्ने यौनभाव र अन्य जीवन व्यवहारका सम्बन्धमा प्रशिक्षित गराउने विधि हो । बाह्र दिनको त्यो बसाइमा परिवारजनका महिला सदस्यका अतिरिक्त कन्या केटीका सहपाठी पनि कोठाभित्रका गतिविधिमा सहभागी हुन्छन् । नाचगान, खेल तथा रमाइलो पनि त्यत्तिकै गरिन्छ । तर, त्यस कोठाभित्र पस्न योग्य महिला परिवार सदस्यका अतिरिक्त अर्को एउटा पात्र पनि हुन्छ त्यो हो ख्याक कोठाको खोपाभित्र कपास वा कपडाबाट आकार दिइएको एउटा मूर्ति प्रतिस्थापन गरिन्छ । त्यसको अगाडि श्रद्धापूर्वक दिनहुँ दियो बालिन्छ । बाह्रा बसेकी बालिकालाई केही खुवाउनुपूर्व त्यस मूर्तिमा चढाइन्छ । तीन दिनसम्म नुनतेल बारिन्छ, चौथो दिन त्यसै मूर्तिको आराधना गरेर नुनतेल फुकुवा गरिन्छ । भनिन्छ, बाह्रामा राखिएका कन्यामाथि आउन सक्ने अफ्ठ्यारा तथा संकटबाट बचाउन ख्याकलाई रक्षकका रूपमा राखिएको हो । ख्याकलाई रक्षकको विशेष स्थान दिइने यो प्रचलन नेवार समाजमा अद्यापि छ । नेवार वास्तुविद्का कथनअनुसार नाग, कंकाल, बेताल र ख्याक घरका रक्षकसरह हुन् । सेतो ख्याक लुकेको घर सदैव धन सम्पत्तिबाट मालामाल हुन्छ भन्ने पनि विश्वास गरिन्छ ।तर, आज कंक्रिटका भौतिक संरचनाको जंगल बन्दै गएको उपत्यकाभित्र ख्याकहरू श्रुति र स्मृतिमा पनि रहेनन्, केवल विस्मृतिका कथनका सीमित छन् ।"
काग सम्मेलन,"काग तिहारको बिहान टपरीमा कागलाई खाने कुरा राखिदिएपछि कतै काग देखिन्छ कि भनेर ऊ आकाशतिर नियाल्दै थियो, गेटबाट काग्काग् को आवाज आयो । उसले पनि हाँस्तै काग्काग् गर्यो र गेट खोलिदियो । पाँच जना एकैचोटि भित्र पसे र न्यानो घाममा बगैंचाको टेबुल वरिपरि आसन जमाए । चिया केमा मगाऊँ ? कपमा कि गिलासमा ? चिरनले सोध्यो । गेट खोल्ने उही थियो । जेमा मगाए पनि हुन्छ । गाग्रीमा चाहिं होइन, एउटाले भन्यो । किन नि ?बुद्धिमान कागको कथा बिर्स्यौ ? गाग्रीमा टाउको छिराउन सकिंदैन । ढुंगा हाल्दै गएर तलको चिया माथि आएपछि मात्र खान पाइन्छ । त्यतिन्जेलमा चिया सेलाइसकेको हुन्छ ।हाँसोको विस्फोट भयो । वर्षमा एकपल्ट काग तिहारका दिन भेला हुने यो सानो समूह थियो । यस दिन उनीहरू एक अर्कालाई कागको भाषामा अभिवादन गर्थे । चिरनको पूरा नाम चिरञ्जीवी थियो, जसको एउटा अर्थ नै काग भन्ने हुन्थ्यो । हरेक वर्ष सबैजना उसैकहाँ भेला हुन्थे । सबैभन्दा समृद्ध पनि उही थियो । केटाकेटीदेखिका साथी थिए उनीहरू । नाकबाट सिंगान चुहाउँदै, एउटा हातले कट्टु समातेर चुँडिएको चंगा पछाडि दौडिने वेलादेखिका । स्कूल पढ्दा चंगा उडाउँथे । कलेज पढ्दा आकाशपाताल जोडेर अरूलाई उडाउँथे । विद्वान भएपछि स्वाभाविक रूपमा आफ्ना चाडपर्वलाई उडाउन थाले । हरेकले एउटा चाडको जिम्मा लिएको थियो, जसलाई उडाउन ऊ स्वतन्त्र थियो । एक जना चिरन मात्र यो धन्दामा थिएन । उसले कुनै चाडलाई उडाउने जिम्मा लिएको थिएन । वर्षमा एक दिन भने उनीहरू एकअर्कालाई नै उडाउँथे, कागलाई साक्षी राखेर ।चाडपर्व आउँदा दुनियाँ खुशी हुन्थे, यिनीहरू भने त्यसमा भ्वाङ पार्ने कोशिश गर्थे । जुनसुकै चाडमा पनि एउटा न एउटा कराउन थालिहाल्थ्यो, लौ बर्बाद हुने भो । चाडपर्व भन्दैमा यस्तो पनि गर्न हुन्छ ? खत्तमै हुने भो ।तिमी पनि अति गर्छौ यार, क लाई चिरनले भन्यो, केही नपाएर शिवरात्रिमा धुनी बालेको पनि विरोध गर्ने ?शिवरात्रि भन्दैमा रातभरि मूढा बालेर बस्न पाइन्छ ? यसरी त सारा वनजंगल सखाप हुन्छ । वातावरण विनाश हुन्छ । वनजंगलै रहेन भने पृथ्वी कसरी बाँकी रहन्छ ? ऊ जोशियो, त्यसमाथि शिवरात्रिमा गाँजा खान किन छूट ? गँजडी जोगीसंन्यासीलाई सरकारले किन कार्वाही गर्दैन ?ख हाँस्यो, बढ्ता गफ नदेऊ । गएको शिवरात्रिमा गाँजा खाएर रातभरि मृगस्थलीमा जोगीको धुनीमा लड्ने चाहिं को हो ? भोलिपल्ट बिहान मैले नै घिसारेर ल्याएको होइन तिमीलाई ?त्यति सानो कुरालाई ठूलो नबनाऊ न यार, ऊ मुसुक्क हाँस्यो । अनि ख लाई दपेट्यो, होलीको विरोधमा तिमी पनि त कम उफ्रँदैनौ नि । जाबो एक दिन खेल्ने रंगसँग पनि कत्रो दुश्मनी त ?रंगमा कति केमिकल हुन्छ, तिमीलाई थाहा छ ? त्यसले छालामा घाउ हुन सक्छ । आँखालाई नोक्सान हुन सक्छ । कपाल झर्न सक्छ । क्यान्सर पनि हुन सक्छ । होली भनेर आफ्नै जीउ खत्तम पार्ने ? ख बम्कियो, झन् अर्कालाई रंग लगाइदिनु त मानव अधिकारकै हनन हो ।त्यही भएर होला, जहिले पनि खुसुक्क हामीकहाँ आएर होली खेल्ने गरेको, ग ले भनिन्, हाम्रोमा त तिमी पागल जस्तै भएर आफू पनि रंगमा डुब्छौ, अरूलाई पनि डुबाउँछौ नि ।व्यक्तिगत कुरा नगर न । होलीको मजा त लिनु परिहाल्यो नि, उसले उनैलाई प्रश्न गर्यो, अनि तिमीलाई चाहिं तीजमा अरू व्रत बस्ता किन कन्पारो तातेको त ?अर्काका लागि व्रत बस्नु दासता हो । अज्ञान हो । अन्धविश्वास हो । कुरीति हो । मूर्खता हो, उनले खरर्र भनिन्, यो नारी जातिकै अपमान हो ।लौ, आज दिउसै रात पर्ने भो, घ हाँस्न थाल्यो, मेरी श्रीमतीसँग त फलफूल मात्र खाएर व्रत बसौं है भनेर सल्लाह मिलाएकी थियौ अरे त ?त्यो त मेरो व्यक्तिगत इच्छा हो नि । म के खान्छु, के खान्नँ, त्योसित अरूलाई के मतलब ? उनी झ्वाँक्किइन् । तिम्रो हिसाबकिताप पनि त कम छैन नि, घ लाई अर्काले छेड हान्यो, दशैंमा टीका लगाउँदा चामल खेर जान्छ भनेर टीकाकै विरोध गर्ने ?तीन करोड नेपाली मध्ये दुई करोडले पाँच दिनमा दश घरमा टीका लगाए र एक जनाले निधारमा जम्माजम्मी ५० ग्राम मात्र टीका थाप्यो भने पनि एक हजार टन चामल खेर जान्छ । यो सानो बर्बादी हो ? घ ले टेबुल ठोक्यो, त्यसमाथि दशैं भनेर जताततै पीङ थाप्छन् । पीङबाट मान्छे खस्यो भने के हुन्छ ? हामी स्कूल पढ्दा हाम्रै पियनको छोरो पीङबाट खसेको होइन ?त्यसो भए तिमी चाहिं किन शाखासन्तान लिएर ससुराली चहार्दै हिंडेको त ?, यो ङ को छड्के थियो ।म आफ्नो इच्छाले थोडै गएको हुँ । केटाकेटीले मामाघर जाने भने, उनीहरूको इच्छा पूरा गरिदिनुपरेन ? ऊ पटक्कै हच्केन । उल्टो ङ लाई जिस्क्यायो, तिहार आयो कि तिमी पटका भन्दा चर्को पड्किन थाल्छौ । अर्काले पटका पड्काउँदा किन टाउको दुखाउनु ?पटका त बन्द गर्नैपर्छ, बत्तीलाई पनि छोड्न हुँदैन । पटकाको आवाजले केटाकेटीको कानको जाली फाट्न सक्छ । उनीहरू बहिरा हुन सक्छन् । बूढाबूढीलाई हार्ट अट्याक हुन सक्छ । जथाभाबी दियो बालेर झिलिमिली पार्छु भन्दा आगलागी हुन सक्छ, तिहार लागेकाले ङ को जोश चरम चुलीमा थियो, पटका पड्काउँदा हरेक वर्ष देशमा २० जना बच्चाको हात पोलेको तथ्यांक छ । पोहोर साल छिमेकी मुलुकको एउटा घरमा तिहारकै बेला आगो लागेको थियो ।सब जनाले गजब गरेका रहेछौ । अब एउटा कुरा भन त, चिरनले सोध्यो, तिमीहरूले भनेको कति जनाले मानेका छन् ?पाँचै जना हानथाप गरेर एकैचोटि बोल्न थाले । तिनको भनाइ थियो अहँ, कसैले मानेको छैन । हाम्रा कुरा सुनेर हल्ला गर्ने त बढे, तर तिनका कुरा कसैले सुन्दैन । हाम्रै घरमा समेत हाम्रा कुरा कसैले सुनेको छैन ।अरूलाई के भन्छौ, आफू पनि त त्यही ड्याङका मूला रहेछौ नि, चिरनले जिस्क्यायो । सामाजिक कुरा बेग्लै हो, व्यक्तिगत कुरा बेग्लै ।यत्तिकैमा खाजा आयो । सबैजना तातो सेल खान थाले । चिरनले फेरि सोध्यो, चाडपर्वको मात्र पछि लागेका छौ कि अरू क्षेत्रमा पनि पस्यौ ?क ले बेलिविस्तार लगायो, वर्ष दिनमा एकपल्ट आउने चाडपर्वले मात्र के पुग्थ्यो ? त्यसैले महिला, दलित, जनजाति, बाल अधिकार र उपभोक्ता अधिकारमा पनि पसेका छौं । यो वर्ष अरू एक एक वटा थप्छौं । सानोमा चंगा लुटेजस्तै त हो नि ।एकअर्कालाई कत्तिको सघाउँछौ ?ख अघि सर्यो, हामीकहाँ त्यस्तो चलन छैन । अरूका कुरा हेर्ने हाम्रा आँखै हुँदैनन् । उदाहरणका लागि, महिलाको क्षेत्र समातेको छ भने महिलाकै कुरा मात्र देख्छौं । अरूतिर जति ठूलो अन्याय, अत्याचार अथवा अपराध होस्, हामीले देख्तैनौं, सुन्दैनौं, अनि बोल्दा पनि बोल्दैनौं । हामीलाई के मतलब ?अब दुइटा कुरा भन है त । यो काम गर्दा कस्तो लाग्छ ?घ भन्न थाल्यो, यस्तो लाग्छ, मानौं म महान आत्मा हुँ, अरू सबै तुच्छ हुन् । बुद्धि मसँग मात्र छ, अरू सबै मूर्ख हुन् । चेतना भएको म मात्र हुँ, अरूमा चेतना छैन । तिनले जानेको सत्य, सत्य होइन मैले जे भन्छु त्यो मात्र सत्य हो । त्यसैले मैले तिनलाई बाटो देखाउनुपर्छ, तिनले मैले भनेको मान्नुपर्छ ।अरू सबैलाई भरमार गाली गर्छौ । कहिलेकाहीं त अरूले पनि तिमीहरूलाई केही भन्दा होलान् । त्यसवेला कस्तो लाग्छ ?ग ले बताइन्, ओहो, कुरै नगर्नोस् । कसैले छिसिक्क केही भन्यो कि रन्का छुट्छ । जीउ काम्न थाल्छ । ब्रहृमाण्ड नै खलबलिन्छ । मलाई यसो भन्ने त्यसको के हैसियत भन्ने लाग्छ । अर्काका कुरा सुन्नुपर्छ भन्ने नै लाग्दैन, मान्नुपर्छ भन्ने त लाग्ने कुरै भएन । सारा शक्ति लगाएर त्यसलाई त्यतिवेलै चिथोरूँ जस्तो लाग्छ ।धन्न म यो धन्दामा लागिनछु, चिरनले बिट मार्यो, यसपालिको भेला अब टुंग्याऔं क्यार । सबैलाई तिहारको शुभकामना । काग्काग् ।सबै जना कुर्सीबाट उठे र भने, काग्काग् ।गेटमा पुग्ने वेला ङ ले भन्यो, मलाई एउटा कुरा भन्नु छ । चिरनले सोध्यो, के ?दुई झोला पटका त मलाई पनि राखिदिनुपर्छ है । नत्र केटाकेटीले मार्छन् । म भोलि लिन आउँछु ।हाम्रो भाग छुट्ला नि कखगघ को मुख एकैचोटि खुल्यो । काग्काग्, चिरन मुस्कुरायो ।"
भीरबाटै १०० डायल गरें,"(घाइते) म काठमाडौं बसेर पढ्छु । असोजमा बुबा खस्नु भएर घर आएको थिएँ । तिहार नभएकाले काठमाडौं जान बिहीबार फर्कंदै थिएँ । बसको २ नम्बर सिटमा थिएँ । कानमा इयरफोन लगाएर गीत सुनिरहेकाले बस पल्टिँदा झ्यालबाट खसेको थाहा भएन । भिरालोमा बस अड्किएको थाहा पाएपछि झस्किएँ । आत्तिए पनि सम्हालिँदै मोबाइल छामें, खल्तीमै रहेछ । एकछिन त कसलाई फोन गरौं भयो । तुरुन्तै पुलिसको १०० नम्बर डायल गरें । बैतडी प्रहरीलाई बस दुर्घटना भएको खबर गरें । केहीबेरमा प्रहरी घटनास्थलमा आइपुग्यो । त्यतिबेलासम्म सडकमा उक्लिसकेको थिएँ । मेरो टाउकोमा चोट लागेको छ । सिटी स्क्यानका लागि धनगढीको मेट्रो अस्पतालमा ल्याइएको हो ।(कुराकानीमा आधारित)"
तिहारमा देउसीभैलो खेल्न रोक,"काठमाडौं (कास) उपत्यकाका तीनवटै प्रशासनले तिहारमा देउसीभैलो खेल्न र सांस्कृतिक कार्यक्रम आयोजना गर्न रोक लगाएका छन् । जिल्ला प्रशासन कार्यालय काठमाडौं, भक्तपुर र ललितपुरले कोरोना संक्रमणको उच्च जोखिम औँल्याउँदै तिहार, छठ तथा नेपाल संवत्लगायत चाडपर्व मनाउने क्रममा कुनै पनि सांस्कृतिक कार्यक्रम आयोजना गर्न निषेध गरेका हुन् । चाडपर्व मनाउँदा अनावश्यक रूपमा जमघट नहुन, देउसीभैलो लगायत समूहमा गरिने मनोरञ्जनात्मक क्रियाकलापका साथै समुदायमा अशान्ति फैलाउने किसिमका आतिसबाजी र पटका पड्काउने कार्य नगर्नु, नगराउनु हुन सम्बन्धित सबैमा अनुरोध छ, प्रशासनको आदेशमा भनिएको छ, कानुनले वर्जित गरेका तथा नगर्न, नगराउन भनी निर्देशन दिएका क्रियाकलापहरू भए गरेको पाइएमा कानुनबमोजिम कारबाही हुने व्यहोरा सबैको जानकारीको लागि अनुरोध छ । यस वर्ष शुक्रबारबाट यमपञ्चक (तिहार) लागिसकेको छ । प्रशासनका आदेशविपरीत कार्यक्रम सञ्चालन गरिए स्थानीय प्रशासन ऐन २०२८ र संक्रामक रोक ऐन २०२० अन्तर्गत कारबाही गरिने काठमाडौंका प्रमुख जिल्ला अधिकारी (प्रजिअ) जनकराज दाहालले बताए । काठमाडौं महामारीको उच्च जोखिममा छ, यस्तो बेला भेला, जमघट र मनोरञ्जनात्मक कुनै पनि कार्यक्रम आयोजना हुँदा संक्रमण थप फैलिन सक्छ, त्यही भएर घरमै बसेर चाडपर्व मनाउन र शुभकामना आदानप्रदानदेखि खुसी साटासाट गर्न भनेका छौं, उनले भने । भक्तपुरकी प्रजिअ हुमकला पाण्डेले आदेश उल्लंघन गरिए आयोजक र सहभागीलाई पक्राउ गरी कैद र जरिवानासमेत गर्न सकिने बताइन् । ललितपुरका प्रजिअ नारायणप्रसाद भट्टले प्रशासनको आदेश कडाइका साथ कार्यान्वयन गर्न प्रहरीलाई निर्देशन दिइसकेको बताए ।"
बालगोपाल मन्दिर भाइटीकामा खुल्ने,काठमाडौं (कास) रानीपोखरीको बीचमा रहेको बालगोपाल मन्दिर यसपालिको भाइटीकामा खुल्ने भएको छ । दिदीबहिनी नहुनेहरूले यस मन्दिरमा पूजाआजा गर्ने र टीका लगाउने चलन छ । २०७२ को भूकम्पले मन्दिरमा क्षति पुर्याएपछि बालगोपालको मूर्तिलाई छाउनीस्थित संग्रहालयमा राखिएको थियो । भाइटीकाको दिन भने रानीपोखरीको बाहिरै राखेर पूजा गरिँदै आएको थियो । मन्दिर खोल्ने विषयमा काठमाडौं महानगरपालिका प्रमुख विद्यासुन्दर शाक्यसँग छलफल गरिरहेको राष्ट्रिय पुनर्निर्माण प्राधिकरणका कार्यकारी अधिकृत सुशील ज्ञवालीले बताए ।
कान्तिपुरकर्मीलाई पितृशोक,"काठमाडौं (कास) कान्तिपुरकर्मी अंगद ढकाललाई पितृशोक परेको छ । भक्तपुर निवासी उनका बुबा ६७ वर्षीय कृष्णबहादुर ढकालको केही दिनदेखि सिनामंगलस्थित अस्पतालमा उपचार भइरहेको थियो । उनको शुक्रबार दिउँसो निधन भएको परिवारका सदस्यले जानकारी दिए । उनका दुई छोरा, एक छोरी र श्रीमती छन् ।"
कान्तिपुरकर्मीलाई पितृशोक,"काठमाडौं (कास) कान्तिपुरकर्मी अंगद ढकाललाई पितृशोक परेको छ । भक्तपुर निवासी उनका बुबा ६७ वर्षीय कृष्णबहादुर ढकालको केही दिनदेखि सिनामंगलस्थित अस्पतालमा उपचार भइरहेको थियो । उनको शुक्रबार दिउँसो निधन भएको परिवारका सदस्यले जानकारी दिए । उनका दुई छोरा, एक छोरी र श्रीमती छन् ।"
कोभिडले खस्किएको व्यापार धनतेरसले केही बढायो,"(काठमाडौं)  कोभिड१९ ले विश्व अर्थतन्त्र तहसनहस बनाइरहँदा नेपालमा संक्रमण फैलिन नदिन सरकारले चैत ११ देखि लकडाउन गरेलगत्तै सुनचाँदी व्यवसायी महासंघले पनि भाउ निर्धारण बन्द गर्यो । करिब अढाइ महिनापछि जेठ २५ देखि सुनचाँदीको भाउ पुनः निर्धारण गरियो । तर अन्तर्राष्ट्रिय बजारमा भएको मूल्यवृद्धिले व्यापारमा सहजता ल्याएन । सुनको तोलाकै १ लाख नाघ्यो । व्यापार हुने कुरै भएन, सुनचाँदी व्यवसायी महासंघका पूर्वअध्यक्ष एवं मूल्य निर्धारण समितिका संयोजक तेजरत्न शाक्यले भने, त्यसपछि करिब आठ महिना व्यापार सुनसान थियो । तिहारले भने केही राहत दिएको छ । तिहारकै मुखमा सुनको भाउ तोलामै ३ हजार ४ सय रुपैयाँले घट्यो । धनतेरसका दिन (शुक्रबार) भने चहलपहल देखिएको व्यवसायी बताउँछन् । महिनौंदेखि व्यापार ठप्प थियो । बिहीबारदेखि केही राहत मिलेको छ, गोल्ड स्पोर्टका प्रबन्ध सञ्चालक निर्मल ज्योति तुलाधारले भने, विगतका वर्षको तुलनामा धनतेरसमा व्यापार १० प्रतिशत मात्रै छ तैपनि सन्तोषजनक नै मानेका छौं ।लक्ष्मीपूजाअघि मनाइने धनतेरसका दिनलाई सबैभन्दा बढी कारोबार हुने दिनका रूपमा हेरिन्छ । धनतेरसमा गहना भित्र्याउँदा लक्ष्मीको बास हुने मान्यता रहेकाले सर्वसाधारणले आफ्नो क्रयशक्तिअनुसार गहनासिक्का किन्छन् । जसले गर्दा अन्य दिनको तुलनामा व्यवसायीको कारोबार पनि बढ्छ । व्यवसायीका अनुसार धनतेरसलाई लक्ष्य गरी प्रायः उपभोक्ताले सिक्का, औंठी र बाला किन्ने गर्छन् । सबैभन्दा बढी चाँदीका १० ग्रामका सिक्काको माग छ । त्योबाहेक २०५० र एक सय ग्रामका सिक्काको पनि कारोबार हुन्छ, तुलाधरले भने, तर कोभिडका कारण सर्वसाधारण डराएका छन् । गहना आधारभूत आवश्यकता नभएकाले पनि विगतका वर्षको तुलनामा केही कम छ ।आरबी डायमन्ड ज्वलेर्सका सञ्चालक रमेश महर्जनको भनाइ पनि उस्तै छ । धनतेरसकै कारण सुनचाँदी बजारमा चहलपहल बढेको उनले जानकारी दिए । कोभिड१९ ले अर्थतन्त्रको अवस्था ठीक छैन । यद्यपि सक्नेले ठूला र नसक्नेले सिक्कालगायत साना गहना खरिद गरिरहेका छन्, सुनचाँदी, रत्न तथा आभूषण महासंघका अध्यक्षसमेत रहेका महर्जनले भने, धनतेरसकै कारण अन्य दिनको तुलनामा व्यापार दोब्बर छ । खुद्रा व्यापार बढेको देखिन्छ । व्यवसायीलाई केही राहत पुगेको छ । मुख्यतः लक्ष्मीपूजाका दिनका लागि यस्ता गरगहना जोड्ने गरिन्छ । सुनचाँदी भित्र्याएर पूजा गर्दा शुभ साइत हुने मान्यता छ । महासंघका अनुसार धनतेरसका दिन मुलुकभर करिब ३ सय किलो चाँदी बिक्री हुन्छ । धनतेरसको दिन व्यापार राम्रो भएको नेपाल सुनचाँदी व्यवसायी महासंघका पूर्वअध्यक्ष तेजरत्न शाक्यले बताए । बिहीबारसम्मको अवस्था ठीक थिएन । शुक्रबार सन्तोषजनक छ । सबै पसलमा ग्राहकको चाप बढेको छ, शाक्यले भने, सुनचाँदीको माग बढेको छ । सर्वसाधारणले गहनासिक्का पनि किन्न थालेका छन् । कोभिड१९ को बढ्दो संक्रमणका कारण यसपालिको तिहारमा गत वर्षको तुलनामा २५ प्रतिशत मात्रै कारोबार हुने अनुमान गरिएको थियो । तर कारोबार ५० प्रतिशतसम्म पुगेको छ । उपत्यकामा केही व्यापार भए पनि जिल्लामा त्यति सन्तोषजनक कारोबार नरहेको सुनचाँदी व्यवसायी महासंघका अध्यक्ष मोहन सुनारले बताए । न्युरोडका पसलमा व्यापार बढेको छ । राजधानी भएकाले व्यापार ठीकै छ, उनले भने, जिल्लामा भने व्यापार त्यति सन्तोषजनक देखिएन । धनतेरसका दिन दैनिक २०३० करुवाथाल बिक्री हुने गहना पसलमा ५७ वटाको मात्र कारोबार भयो । गहना व्यवसायी मात्र होइन, अन्य क्षेत्रका उद्योगी व्यवसायीले पनि उत्साहसाथ धनतेरस मनाउने गरेका छन् । उनीहरूले आवश्यकताअनुसार सुनचाँदी र काँसका सामान किन्ने गरेका छन् । कतिपयले विलासिताका सामान किन्छन् । कतिपयले तामझाम गरी पूजाआराधना गर्छन् । काँसका सामान किनेर धनतेरस र लक्ष्मीपूजा मनाउने नेपाल उद्योग वाणिज्य महासंघका पूर्वअध्यक्ष पशुपति मुरारकाले बताए । धनतेरसमा खरिद गर्नु भनेको लक्ष्मीपूजाकै लागि हो । लक्ष्मीपूजाको एक दिनअगाडि तयारी हुन्छ, उनले भने । विभिन्न परिकारका मिठाई खाने र परिवार जम्मा भएर तिहार मनाउने गरेको उनले सुनाए । कोभिडका कारण बाहिर जाने अवस्था पनि छैन । परिवारबाहेक सीमित रूपमा मात्रै तिहार मनाउने योजना छ, उनले भने । नेपाल उद्योग परिसंघका अध्यक्ष सतीश मोरको भनाइ पनि उस्तै छ । कोभिड१९ का कारण भौतिक दूरी कायम गरेर भेटघाट गरिरहेको उनले बताए । पहिले धनतेरसका दिन चाँदीका सामान किन्थ्यौं । अहिले आआफ्नो तरिकाले आवश्यकताअनुसार किन्ने गरिएको छ, कसैले चाँदीको कसैले सुनको असर्फी ल्याउने चलन छ, उनले भने, अहिले लक्ष्मीपूजा घरघरकै मिलेर गर्छौं । धनतेरसका दिनमा पनि पूजा गर्छौं । चेम्बर अफ कमर्सका वरिष्ठ उपाध्यक्ष राजेन्द्र मल्लले पनि घरमै बसेर दाजुभाइबहिनीलाई सम्झेर तिहार बनाउने बताए । यसपालिको तिहारमा घरमै बस्ने, घरमै पूजा गरी फोनमार्फत आशीर्वाद लिने योजना छ, उनले भने, विगतमा नयाँ सामान किनेर लक्ष्मीपूजा गर्थ्यौं । यसपालि स्वास्थ्यलाभको कामनाबाहेक केही सोचेका छैनौं । साथीहरूलाई फोनमा शुभकामना दिइरहेका छौं ।"
बैंक तथा वित्तीय संस्थाको केन्द्र बन्दै रूपन्देही,"(बुटवल)  रुपन्देहीमा औद्योगिक तथा व्यावसायिक क्षेत्रमा लगानी बढ्दै छ । पूर्वाधार विकासका योजना थपिँदै छन् । यसले जिल्लामा बैंक तथा वित्तीय संस्थाको आकर्षण बढाएको छ । गत वर्ष मात्रै जिल्लामा १ सय २ शाखा थपिएका छन् । कर्जा र निक्षेपको सम्भावना बढ्दै गएपछि बैंकहरू थुप्रिएको राष्ट्र बैंक सिद्धार्थनगरले जनाएको छ । जिल्लामा दुई वटा विकास बैंक र ११ वटा लघुवित्तका केन्द्रीय कार्यालय छन् । भैरहवामा राष्ट्र बैंकको कार्यालयसहित वाणिज्य बैंक, विकास बैंक, लघुवित्त र फाइनान्स कम्पनीका ५ सय १ वटा शाखा छन् । बैंक तथा वित्तीय संस्थाको संख्या काठमाडौंपछिको दोस्रो हो । जब कि अन्य आर्थिक र पर्यटकीय जिल्लामध्येका कास्कीमा १ सय ७२, ललितपुरमा २ सय १९, चितवनमा २ सय १७ र मोरङमा २ सय १४ वटा मात्रै बैंक तथा वित्तीय संस्थाका शाखा छन् । लगानीका क्षेत्र बढेकाले बैंकहरूको संख्या बढेको डेभलपमेन्ट बैंक एसोसिएसन केन्द्रीय कोषाध्यक्ष प्रदीपकुमार श्रेष्ठले बताए । यहाँका व्यवसायी पनि लगानीमैत्री स्वभावका छन् । कर्जा सुरक्षित रहन्छ, उनले भने, भन्सार नाका, औद्योगिक, व्यापारिक र शैक्षिक केन्द्र भएकाले आसपासका अन्य जिल्लाको स्रोत पनि भित्र्याउन र परिचालन गर्न सक्ने आशमा बैंकहरू बढिरहेका हुन् । राष्ट्र बैंक सिद्धार्थनगरका अनुसार रूपन्देहीमा १६ लाख ९ हजार ५ सय ११ निक्षेप खाता छन् । बैंक तथा वित्तीय संस्थाले निक्षेप संकलनभन्दा बढी कर्जा प्रवाह गरेका छन् । निक्षेप र लगानीका हिसाबले पनि रूपन्देही काठमाडौंपछिको धेरै कारोबार हुने जिल्ला बनेको छ । लघुवित्तबाहेकका बैंकहरूले मात्रै आर्थिक वर्ष २०७५७६ मा १० अर्ब ५२ करोड ७० लाख निक्षेप संकलन गरेर १ खर्ब ५१ अर्ब ६५ करोड ३० लाख रुपैयाँ लगानी गरेका थिए । आर्थिक वर्ष २०७६७७ मा निक्षेप १ खर्ब ४५ अर्ब ९१ करोड ५० लाख पुगेको छ भने बैंकहरूले १ खर्ब ९७ अर्ब ४६ करोड ९० लाख रुपैयाँ लगानी गरेका थिए । बैंकहरूको सबैभन्दा धेरै लगानी औद्योगिक क्षेत्रमा ६८ अर्ब ४७ करोड रुपैयाँ छ । राष्ट्र बैंकका निर्देशक सुदीप फुयालले पछिल्ला वर्षमा लगानीको क्षेत्र फराकिलो बन्दै गएको बताए । कृषि, सेवा र पर्यटन क्षेत्रमा पनि लगानी बढेको बढ्यै छ, उनले भने । लुम्बिनी प्रदेशको स्थायी मुकाम दाङ तोकिएको छ । यसअघि अस्थायी राजधानी रूपन्देहीमा थियो । राजधानी सरेर रूपन्देहीको आर्थिक गतिविधि र बैंकिङ लगानीमा असर नपर्ने लगानीबारेको अध्ययन गरिरहेका राष्ट्र बैंकका सहायक निर्देशक रमेश न्यौपानेको भनाइ छ । संघीय सरकार र अन्तर्राष्ट्रिय स्तरका लगानीकर्ताको आकर्षण रहेको क्षेत्रको आर्थिक गतिविधिलाई प्रदेशको प्रशासनिक मुकाम सरेर फरक पर्दैन, उनले भने । बैंक तथा वित्तीय संस्था खुल्दै जाँदा रूपन्देही बैंकिङ हब बनेको छ । बैंकमा सर्वसाधारणको पहुँच बढ्न थालेको छ । उपभोक्ताले बैंक र सुविधा छानीछानी सहज रूपमा कर्जा लिने अवस्था बनेको छ । बैंकको संख्या र कारोबार बढेपछि लुम्बिनी प्रदेश सरकारले समेत रूपन्देहीलाई वित्तीय राजधानी बनाउने घोषणा गरेको छ । भैरहवामा रहेको अन्तर्राष्ट्रिय विमानस्थल सञ्चालनको तयारीमा छ । विशेष आर्थिक क्षेत्रसहित जिल्लामा ठूला उद्योग र लुम्बिनी आसपासमा तारे होटल खुल्दै छन् । यसले रूपन्देहीमा बैंक र तिनको लगानी झनै बढ्ने राष्ट्र बैंकको अनुमान छ । ठूला र घरानियाँ व्यवसायी भित्रिने क्रम तीव्र छ, राष्ट्र बैंकका सहायक निर्देशक न्यौपानेले भने, यसले बैंक तथा वित्तीय संस्था अझ फैलिने निश्चित छ ।"
सात करोड लगानीमा हेली म्युजियम,"(कञ्चनपुर)  कञ्चनपुरको भीमदत्त नगरपालिकामा महेन्द्रनगर म्युजियमको पहिलो चरण सञ्चालन भएको छ । क्याप्टेन वेद उप्रेती ट्रस्टद्वारा सञ्चालित म्युजियम शुक्रबारदेखि आंशिक रूपमा खुला भएको हो ।पूर्वपश्चिम राजमार्गअन्तर्गत भीमदत्त नगरपालिकाको भासीमा सञ्चालित म्युजियमको क्याप्टेन उप्रेतीले पत्रकार सम्मेलनमार्फत शुक्रबार शुभारम्भ भएको जानकारी गराए । धनगढी र काठमाडौंमा सञ्चालित म्युजियम सफल भएपछि ट्रस्टले महेन्द्रनगरमा पर्यटकीय आकर्षणको केन्द्रका रूपमा विस्तार गर्ने गरी हेलिकप्टरसहितको म्युजियम सुरु भएको हो । ७ वर्षदेखि निर्माणाधीन म्युजियम वैशाखमै सुरु गर्ने योजना भए पनि लकडाउनका कारण ढिलो भएको ट्रस्टका सञ्चालक क्याप्टेन उप्रेतीले बताए । उनका अनुसार महेन्द्रनगर म्युजियम निर्माण बाँकी भए पनि बाहिरी परिसर खुला गर्ने गरी म्युजियम खुला गरिएको उनको भनाइ छ । धनगढीको एयरक्राफ्ट म्युजियम र काठमाडौंको एभिएसन म्युजियमको सफल सञ्चालन पछि ट्रस्टले महेन्द्रनगरमा पनि हेली म्युजियम सञ्चालन गर्न लागेको हो । करिब ७ करोडको लागतमा उक्त म्युजियम सञ्चालन हुन लागेको उप्रेतीले जानकारी दिए । पहिलो चरणमा म्युजियमको बाहिरी परिसर मात्रै खुला गरेका छौं, उनले भने, भित्री म्युजियमको निर्माण कार्य पनि बाँकी छ, अहिले सरकारले पनि म्युजियम सञ्चालनमा रोक लगाएको अवस्था भएका कारण कोरोना संक्रमण रोकिएलगत्तै भित्री खण्ड पनि खुला हुनेछ । लाङटाङमा उडान हुन नसकेर बिग्रिएको फिस्टेल एयरको हेलिकप्टरलाई ल्याएर क्याप्टेन उप्रेतीले म्युजियम सुरु गरेका हुन् । यस क्षेत्रको पर्यटन विकासमा केही योगदान पुगोस् भनेर हामीले म्युजियम सुरु गरेका हौं, उनले भने, यस क्षेत्रमा केही न केही योगदान पुगोस् भन्ने हाम्रो उद्देश्य हो ।"
पुस्तकको भन्सार घटाएकामा विरोध,"काठमाडौं (कास) नेपाली प्रकाशकले विदेशमा मुद्रण गरी आयात गर्ने पुस्तकमा १० प्रतिशत मात्र भन्सार लाग्ने निर्णयको नेपाल मुद्रण उद्योग महासंघले विरोध गरेको छ । महासंघले शुक्रबार काठमाडौंस्थित माइतीघर मण्डलमा सरकारले गरेको निर्णयविरुद्ध विरोध प्रदर्शन गरेको हो । सरकारको निर्णयले स्वदेशी मुद्रण उद्योगलाई असर पर्ने भन्दै यसलाई सच्याउनसमेत महासंघले दबाब दिएको छ । स्वदेशी मुद्रण उद्योगहरूले प्रयोग गर्ने कागजलगायत कच्चा पदार्थमा १५ प्रतिशत भन्सार र १३ प्रतिशत मूल्य अभिवृद्धि कर (भ्याट) गरी २८ प्रतिशत कर तिरी पैठारी गरिनुपर्ने, महासंघले जारी गरेको विज्ञप्तिमा भनिएको छ, तर विदेशी प्रकाशकद्वारा प्रकाशित पुस्तकको पैठारीमा कुनै पनि कर नलाग्ने व्यवस्थाले नेपाली प्रकाशनले विदेशी प्रकाशनका पुस्तकसँग मूल्यमा प्रतिस्पर्धा गर्न नसक्ने हुँदा विदेशी प्रकाशनका पुस्तकले नेपालमा बजार लिन सक्ने अवस्था आउने भएको छ । सानिमाको १० प्रतिशत बोनस सेयरकाठमाडौं (कास) सानिमा बैंकले आफ्ना सेयरधनीलाई चुक्ता पुँजीको १० प्रतिशत बोनस सेयर र ३६० प्रतिशत नगद लाभांश दिने भएको छ । बैंकको १६ औं साधारणसभाले शुक्रबार बैंकका सेयरधनीलाई उक्त बोनस दिने निर्णय गरेको हो । बैंकका अध्यक्ष विनयकुमार श्रेष्ठको अध्यक्षतामा सम्पन्न सभाले सञ्चालक समितिले प्रस्ताव गरेको निर्णयलार्ई अनुमोदन गरेको छ । सिटिजन्सको तिहार योजना काठमाडौं (कास) सिटिजन्स बैंक इन्टरनेसनलले यो तिहार, सिटिजन्स डिजिटल कारोबारमा क्यास ब्याकको बहार नामक योजना ल्याएको छ । योजनाअन्तर्गत बैंकका ग्राहकले मोबाइल बैंकिङमार्फत तिहारमा पैसा पठाउँदा एक सय रुपैयाँ क्यास ब्याक प्राप्त गर्नेछन् । ग्राहकले कात्तिक २९ देखि मंसिर १ सम्म तीनपटक गरी २ हजार रुपैयाँभन्दा बढी रकम मोबाइल बैंकिङमार्फत रकमान्तर गरे उक्त क्यासब्याक प्राप्त गर्न सक्ने बैंकले जनाएको छ ।जीवन बिमक संघमा श्रेष्ठ काठमाडौं (कास) जीवन बिमक संघ नेपालको साधारणसभाले बिहीबार नयाँ कार्यसमिति चुनेको छ । नयाँ कार्यसमिति अध्यक्षमा निर्मलकाजी श्रेष्ठ चुनिएका छन् । श्रेष्ठ मेटलाइफ इन्स्योरेन्स कम्पनीका प्रमुख कार्यकारी अधिकृत र संघका निवर्तमान उपाध्यक्ष हुन् । यसैगरी उपाध्यक्षमा पोषकराज पौडेल, महासचिवमा राजकुमार अर्याल निर्वाचित भएका छन् ।"
"नेपाली खेलकुदको पुनरागमन, नतिजा हार","(काठमाडौं)  यो खेललाई धेरै पछिसम्म पनि कोरोना भाइरस संक्रमणको महामारीबीच नेपाली खेलकुदको पुनरागमनका रूपमा लिइनेछ, तर फुटबलको मैदानमा प्राप्त नतिजा भने सुखद् रहेन । बंगलादेशले पहिलो अन्तर्राष्ट्रिय मैत्रीपूर्ण खेलमा शुक्रबार नेपाललाई २० ले हराएको हो । ढाकाको बंगबन्धु रंगशालामा भएको खेलमा बंगलादेशले प्रत्येक हाफमा एकएक गोल गरे । बंगलादेशले दसौं मिनेटमा सुरुआती अग्रता लिएको थियो र त्यसमा नबीब नेवाज जिवोनले नजिकको दूरीबाट गोल गरे । बंगलादेशका तर्फबाट उनले ८०औं मिनेटमा महबुदुर रहमान सुफीले दोस्रो गोल गरे । काउन्टर आक्रमणमा उनले बल अगाडि बढाउँदै दर्शनीय गोल गरेका थिए । नेपालले पूरा खेल अवधिमा सटिक देखिन सक्ने कुनै पनि आक्रमण गर्न सकेन र हार बेहोर्न बाध्य रह्यो । यससँगै दुई खेलका शृंखलामा बंगलादेश १० ले अगाडि रह्यो । अब दोस्रो खेल मंसिर २ गते मंगलबार हुनेछ । चैतमा कोरोना महामारीका कारण सम्पूर्ण खेल गतिविधि रोकिएको थियो । यससँगै पूरा खेल क्षेत्र ठप्प भएको थियो । यो खेलसँगै त्यहाँको बंगलादेशको खेलकुद पनि औपचारिक रूपमा मैदानमा फर्केको छ । बंगलादेशले दुई खेलको अन्तर्राष्ट्रिय मैत्रीपूर्ण खेलको प्रस्ताव राखेपछि नेपालले त्यसलाई स्विकारेको हो । दुई साताभन्दा कम समयको तयारीपछि नेपाल मैदानमा ओर्लेको हो । खेलपछि नेपाली प्रशिक्षक बालगोपाल महर्जनले आफ्नो टिमको प्रदर्शनप्रति सन्तुष्टि जनाए । उनले भने, छोटो तयारीमा पनि यति खेल्न सक्नु राम्रो हो, हाम्रो आक्रमणमा केही समस्या भने रह्यो ।उनले अबको खेलमा त्यसमा सुधार गर्ने दाबी गरे । बंगलादेशका प्रशिक्षक जेमी डेले आफ्नो टिमको जितमा खुसी प्रकट गरे । उनले भने, यो जितका बावजुत हाम्रो मध्यपंक्तिमा लय देखिएन र धेरै समस्या रह्यो । हामी पनि यो कमजोरीलाई अर्को खेलमा सुधार गर्नेछौं । बंगलादेशले गरेको पहिलो गोलमा नेपाली डिफेन्सको कमजोरीले बढी भूमिका खेलेको थियो । मोहम्मद साद उद्दिनले सुमन अर्याल तथा विकास खवासलाई बिट गर्दै आकर्षक पास निकाले र यसमा जिवोनले नजिकको दूरीबाट गोल गरे । दोस्रो गोलका लागि रहमानले नेपाली गोलरक्षक किरण चेम्जोङ बिट गर्ने क्रममा बललाई हल्का घुमाउरो बाटो तय गराएका थिए । खेलको अन्य अवसरमा बंगलादेश नै हाबी रह्यो । मानिक मुल्लाले २७औं मिनेटमा पेनाल्टी एरिया बाहिरबाट शक्तिकाली प्रहार गरेका थिए, त्यसमा नेपाली गोलरक्षक किरण चेम्जोङले आकर्षक बचाउ गरे । ७६ औं मिनेटमा उनले गरेको फ्रिकिक प्रहार पनि किरणले राम्रो बचाउ गरेका थिए । नेपालले दुवै हाफमा केही अवसर सिर्जना गरे पनि त्यसमा बंगलादेशी गोलरक्षक र रक्षापंक्तिलाई दबाबमा राख्न सकेन । पहिलो हाफमा अञ्जन विष्ट र नवयुग श्रेष्ठले अवसर पाए पनि त्यसको सही सदुपयोग गर्न सकेनन् । खेलको ७३औं मिनेटमा सब्स्टिच्युट भरत खवासको हेड पोस्टको माथिबाट बाहिरिएको थियो । अनन्त तामाङले ७७ औं मिनेटमा गरेको लामो हेडलाई पनि बंगलादेशी गोलरक्षकले बचाएका थिए । नेपालले दुई वर्षअगाडि सन् २०१८ को साफ च्याम्पिनसिपमा बंगलादेशलाई यही मैदानमा २० ले पराजित गरेको थियो । योसँगै घरेलु मैदानमा बंगलादेश प्रतियोगिताबाटै बाहिरिएको थियो । बंगलादेशले त्यसको बदला लिन सफल भएको छ । बंगलादेशले नेपाललाई हराएको भने यो ५ वर्षपछि पहिलोपल्ट हो । सन् २०१५ मा भारतमा भएको साफ च्याम्पियनसिपअगाडि बंगलादेशले ढाकामै भएको मैत्रीपूर्ण खेलमा नेपाललाई १० ले हराएको थियो । नेपालका लागि विकास खवास, एरिक विष्ट र दर्शन गुरुङ गरी तीन खेलाडीले डेब्यू गर्ने अवसर पाएका थिए । डिफेन्डर विकासले सुरुदेखि खेल्न पाए भने एरिक ४०औं मिनेटमा मैदानमा प्रवेश गरेका थिए । विक्रम लामा घाइते भएर मैदान छाड्न बाध्य भएपछि एरिकले खेल्ने अवसर पाएका हुन् । दर्शन भने रवि पासवानको स्थानमा मैदान छिरे । यो खेल हेर्न बंगबन्धु रंगशालामा ८ हजार दर्शकलाई प्रवेशको अवसर दिइएको थियो । नेपाली टिम ः किरण चेम्जोङ (कप्तान), सुमन अर्याल, अनन्त तामाङ, अजित भण्डारी, विकास खवास, विक्रम लामा (एरिक विष्ट४२), तेज तामाङ (भरत खवास८८), अञ्जन विष्ट (विमल राना८८), सुजल श्रेष्ठ, रवि पासवान (दर्शन गुरुङ६८), नवयुग श्रेष्ठ (जर्ज प्रिन्स कार्की४६) ।"
प्रशिक्षकको अन्तर्वार्ता आजदेखि,"(काठमाडौं)  नेपाल क्रिकेटको प्रमुख प्रशिक्षक बन्न ७२ जनाले आवेदन दिएका छन् । त्यसमा भारतका चेतन शर्मा, श्रीलंकाका पुबुदु दासानायके, अस्ट्रेलियाका डेव ह्वाटमोर, दक्षिण अफ्रिकाका लान्स क्लुसनर र नेपालका शेरबहादुर (सुनील) लामालगायतका छन् ।श्रीलंकाका पूर्व विकेटकिपर दासानायके यसअघि ६ वर्ष नेपालको प्रशिक्षक रहेर सन् २०१६ मा फर्किएका थिए । उनको प्रशिक्षणमा नेपालले २०१४ मा बंगलादेशमा भएको विश्व ट्वान्टी२० मा खेलेको थियो । ह्वाटमोरको प्रशिक्षणमा श्रीलंकाले १९९६ को विश्वकप जितेको थियो । दक्षिण अफ्रिकी अलराउन्डर क्लुसनर १९९९ को विश्वकपमा म्यान अफ द सिरिज चुनिएका थिए । शर्मा भारतका पूर्व तीव्र गतिका बलर हुन् । नेपाली मूलका लामाले हङकङबाट खेलेका थिए र हङकङको युवा टोलीका प्रशिक्षक रहिसकेका छन् । स्रोतका अनुसार क्यानले आवेदन आएकाहरूमध्येबाट छनोट गरी २१ जनामा झारेको छ । अन्तर्राष्ट्रिय क्रिकेट परिषद् (आईसीसी) ले त्यसबाट अझ छनोट गर्ने र त्यसबाट अन्तर्वार्ता लिने भएको छ । नेपाल क्रिकेट संघ (क्यान) को शुक्रबार बसेको बोर्ड बैठकले तिहारअघि प्रमुख प्रशिक्षक र क्रिकेट म्यानेजरको अन्तर्वार्ता प्रकृया सुरु गर्ने जनाएको छ ।क्यानले केही समयअघि प्रमुख प्रशिक्षक र क्रिकेट म्यानेजरसहित जनरल म्यानेजर, फाइनान्स म्यानेजर र सात प्रदेशका लागि प्रशिक्षकमा आवेदन खोलेको थियो । जनरल म्यानेजरमा २०, फाइनान्स म्यानेजरमा १५ र प्रदेश प्रशिक्षकमा २६ जनाको आवेदन परेको क्यान स्रोतले जनाएको छ । प्रदेश प्रशिक्षकका लागि छनोट गरेर १४ जना ल्याइएको छ । क्यानको बोर्ड बैठकले मंसिर ३ गते बस्ने साधारणसभाका लागि एजेन्डाहरू तय गरेको छ । वार्षिक लेखापरीक्षण, सन् २०२१ को बजेट तथा कार्यक्रम, रणनीतिक योजना कार्यक्रम, जिल्ला तथा प्रादेशिक संघहरूको कार्यविधि निर्माण, संघ पदाधिकारीहरूको आचरण संहिता निर्माण, भ्रष्टाचार नियन्त्रण, एन्टी डोपिङ, इथिक्स पोलिसी निर्माण साधारणसभाका लागि एजेन्डा तय भएको क्यानले जनाएको छ । बोर्ड बैठकले क्यानको आर्थिक नियमावलीमा छलफल गरिएको र थप छलफल गर्दै अर्को बैठकबाट पारित गर्ने निर्णय गरेको छ । क्यानको बोर्ड बैठकले नेपाल क्रिकेट अम्पायर र स्कोरर संघले प्रस्ताव गरेको विधान क्यानमातहत रहने गरी मान्यता प्रदान गरेको छ । प्रस्तावित नेपाल प्रिमियर लिगको ड्राफ्टलाई बोर्ड बैठकमा छलफल गरिँदै साधारणसभामा एजेन्डाका रूपमा प्रस्तुत गरिने भएको छ ।"
प्रतिभा सम्मानमा सात खेलाडी,"काठमाडौं (कास) युवा तथा खेलकुद मन्त्रालयले यस वर्ष प्रदान गर्ने राष्ट्रिय प्रतिभा सम्मानबाट सात खेलाडीलाई सम्मान गर्ने भएको छ ।१३ औं दक्षिण एसियाली खेलकुदमा समान दुई स्वर्ण पदक जितेका करातेका मन्डेकाजी श्रेष्ठ, तेक्वान्दोकी आयशा शाक्य, गल्फका सुवास तामाङसहित एथलेटिक्सकी सन्तोषी श्रेष्ठ, साइक्लिङकी लक्ष्मी मगर, भारोत्तोलनका विकास थापा, शारीरिक सुगठनका समित श्रेष्ठलाई राष्ट्रिय सम्मान प्रदान गर्ने जनाएको छ । लक्ष्मी, सन्तोषी र विकास पनि सागका स्वर्णधारी हुन् । त्यस्तै प्रशिक्षकतर्फ करातेका कुशल श्रेष्ठ, तेक्वान्दोका नवीनकुमार श्रेष्ठ, निर्णायकमा जुडोका धर्मकुमार श्रेष्ठ, चिकित्सकतर्फ डा ज्ञानेन्द्रविक्रम शाहलाई राष्ट्रिय प्रतिभा सम्मान प्रदान गरिने मन्त्रालयले विज्ञप्तिमार्फत जनाएको छ । राष्ट्रिय संघतर्फ गल्फले उक्त सम्मान पाउनेछ भने प्रायोजकमा कतार एयरवेज र काठमाडौं महानगरपालिकालाई सम्मानित गरिने भएको छ ।मन्त्रालयले सार्वजनिक सूचना प्रकाशित गरी राष्ट्र्रिय प्रतिभा सम्मानका लागि आवेदन माग गरेको थियो । प्राप्त आवेदनमध्ये २७ खेलाडी, १२ खेल प्रशिक्षक, ३ खेल निर्णायक र रेफ्री, ४ खेल व्यवस्थापक र चिकित्सक, २ खेल संघ र विधा नखुलेका चार गरी ५२ आवेदन प्राप्त भएको र प्राप्त आवेदनलाई राष्ट्रिय खेलकुद प्रतिभा सम्मान कार्यविधिअन्तर्गत रहेको ९ सदस्यीय छनोट समितिले गरेको मूल्यांकनका आधारमा प्रतिभा छानिएको खेलकुद मन्त्रालयले जनाएको छ । उनीहरूलाई नगदसहित सम्मान गरिने जनाइएको छ ।"
बराबरीमै रोकियो अर्जेन्टिना,"ब्युनर्स आयर्स (रोयटर्स) अर्जेन्टिनाले पहिलो हाफमा पेनाल्टीबाट गोल खाएपछि पछाडि परेको स्थितिबाट विश्वकप छनोटमा बिहीबार पाराग्वेलाई ११ को बराबरीमा रोकेको छ । पाराग्वेले एन्जेलो रोमेरोको गोलले पेनाल्टीबाट गरेको गोल मदतमा अग्रता लिएको थियो । लुकास मार्टिनेजले म्यागुएल अलमिरोनलाई लडाएपछि पाराग्वले पेनाल्टी प्रहार गर्ने अवसर पाएको थियो । त्यसमा गोल गर्दै तीन अन्तर्राष्ट्रिय खेलमा रोमेरोले आफ्नो गोल संख्यालाई पनि तीन पुर्याएका छन् । पहिलो हाफ सकिन चार मिनेटअगाडि निकोलस गोन्जालेजले अर्जेन्टिनाका लागि बराबरी गोल फर्काए । जियोभानी लो सेल्साको कर्नरमा शक्तिशाली हेड गर्दै उनले यो गोल सम्भव पारे । दोस्रो हाफमा अर्जेन्टिनाले आफ्नो विपक्षी टिममाथि पूरा दबाब सिर्जना गरेको थियो, तर कोरोभा भाइरस संक्रमणको महामारीका कारण दर्शनविहीन बोका जुनियर्स रंगशालामा अर्जेन्टिनाले थप गोल निकाल्न सकेन । लियोनल मेसीले खेल एक घण्टा हुँदा बललाई पोस्टको दिशा दिए पनि त्यसले गोलको मान्यता पाएन । खेलपछि अर्जेन्टिनी खेलाडी निकोलस ओटमेन्डीले भने, मेरो विश्लेषणमा हामीले पहिलो हाफ राम्रो खेल्न सकेनौं । तर हामीले खेलको अधिकांश समय विपक्षी टिमको भागमै बितायौं । दोस्रो हाफमा हामीले निर्णायक साबित हुनसक्ने गोल गरेका थियौं, तर त्यसले मान्यता पाएन । यो बराबरीको नतिजापछि दुवै टिम छनोटको सुरुआती तीन खेलमा अपराजित रहे । दक्षिण अमेरिकी विश्वकप छनोटको बिहीबारै अर्को खेलमा इक्वेडरले बोलिभियालाई ३२ ले हरायो । कुल १० टिमसम्मिलिन दक्षिण अमेरिकी विश्वकप छनोटमा अर्जेन्टिना तीन खेलबाट सात अंकसहित शीर्षस्थानमा छ । त्यसपछि समान ६ अंकमा ब्राजिल र इक्वेडर रहेका छन् । छनोटको अन्त्यमा शीर्ष चार स्थानमा रहने टिमले कतारमा हुने विश्वकपमा स्वतः प्रवेश पाउने छन् भने चौथो हुने टिमले अन्तरमहादेशीय प्लेअफ खेल्नेछ । अब अर्जेन्टिनाले मंगलबार हुने खेलमा पेरुको सामना गर्नेछ । यस्तै पाराग्वले त्यसै दिन अर्को खेलमा पुछारको बोलिभियासँग खेल्नेछ ।"
स्कटल्यान्ड युरोमा छनोट,"बेलग्रेड (रोयटर्स) स्कटल्यान्ड सन् १९९६ यता पहिलोपल्ट युरोपेली च्याम्पियनसिप फुटबललाई छनोट भएको छ । यसका लागि स्कटल्यान्डले बिहीबार प्लेअफमा सर्बियालाई टाइब्रेकरमा ५४ ले हरायो । निर्धारित र अतिरिक्त समयको खेल ११ को बराबरीमा टुंगिएपछि खेल पेनाल्टी सुटआउटमा गएको थियो । खेलमा स्कटल्यान्डको नियन्त्रणका आधारमा यही टिम जितलाई बढी हकदार देखियो । खेलका नायक भने विजयी टिमका गोलरक्षक डेविड मार्सल रहे । उनले सर्बियाका लागि फुलहम स्ट्राइकर एलेक्जान्डर मिट्रोभिचले गरेका अन्तिम प्रहार जोगाएका थिए । कुल २४ टिम सहभागी रहने युरो च्याम्पियनसिप २०२० मा स्कटल्यान्ड समूह डी मा छ । यसमा रहेका अन्य टिममा इंग्ल्यान्ड, चेक गणतन्त्र र सन् २०१८ को विश्वकप उपविजेता क्रोएसिया छन् । यो समूहको खेल वेम्बली र हाम्पडेन पार्कमा हुनेछ । स्कटल्यान्डका सबै पाँच पेनाल्टी गोलमा परिणत भएको थियो । मिट्रोभिचका लागि खेल बिर्सनलायक रह्यो । रेड स्टारको राज्को मिटिच रंगशालामा भएको खेलको अधिकांश सयम उनी स्कटल्यान्डको डिफेन्सका अगाडि चुपचाप रहन बाध्य रहे । टाइब्रेकरमा उनको प्रहार बायाँ कुनातर्फ लागेको थियो र यसमा विपक्षी गोलरक्षक मार्सलले सही अनुमान लगाए । रायन क्रिस्टीले खेलको ५२ औं मिनेटमा स्कटल्यान्डलाई अग्रता दिलाए, तर लुका जोभिचले घरेलु टिमबाट ९० औं मिनेटमा बराबरी गोल गरे । यससँग खेल अतिरिक्त समयमा गएको थियो । स्कटल्यान्ड पुरुष फुटबलको कुनै ठूलो प्रतियोगिताको अन्तिम चरणमा पुगेको यो २३ वर्षयता पहिलो हो । ऐतिहासिक जित र युरोपेली च्याम्पियनसिपमा छनोटपछि स्कटल्यान्डका खेलाडीले मैदानमै ठूलो खुसी मनाएका थिए ।"
कृत्रिम घाँसे मैदान तयार,"(गोरखा)  खेल प्रशिक्षणका लागि गोरखा नगरपालिका९ दलभञ्ज्याङमा आर्टिफिसियल टर्फ मैदान निर्माण भएको छ । बाह्रै महिना फुटबल खेल्नका लागि कृत्रिम घाँसे मैदान निर्माण गरिएको हो । ४४ मिटर लम्बाइ र २३ मिटर चौडाइको मैदानमा चीनबाट कृत्रिम घाँस ल्याएर बिछ्याइएको द ओसन क्लबका अध्यक्ष अमित खत्रीले बताए । ग्राउन्ड खनेको ६ वर्ष भयो, वर्षैपिच्छे स्तरोन्नति गर्दै जादाँ अहिले कृत्रिम घाँस ओछ्याउन सफल भयौं, उनले भने । तिहारलगत्तै मैदानबाट खेल प्रशिक्षण सुरु गरिने उनले जानकारी गराए । युवा केन्द्रित प्रशिक्षण चलाउँछौं, उनले भने । फुटबल प्रशिक्षणका लागि जिल्ला फुटवल संघ गोरखासँग समन्वय गरी प्रशिक्षक ल्याउने क्लबको तयारी छ । जिल्लाभित्र फुटबल प्रशिक्षणका लागि सुविधासम्पन्न मैदान निर्माण भएको यो पहिलो हो । यसअघिको मैदानमा वर्षमा चार महिना पनि फुटबल खेल्न उपयुक्त नभएपछि युवाको अगुवाइमा सुविधासम्पन्न मैदान निर्माण गरिएको हो । नियमित रूपमा प्रशिक्षण पाए व्यावसायिक खेलाडी उत्पादनमा सहयोग पुग्ने क्लबको विश्वास छ । कहिले हिलो, कहिले धुलो भएर वर्षमा चार महिना पनि ग्राउन्डमा आएर खेल्न पाउँदैनथ्यौं, स्थानीय सन्दीप सिर्मलले भने, अब यो मैदानमा निरन्तर खेल्न पाउने विश्वास छ, धुलो पनि नउड्ने भयो । यसअघि पनि मैदानमा प्रशिक्षण चलाइए पनि मैदानमा नियमित रूपमा खेल्न नपाउँदा सिकाइलाई निरन्तरता दिन नसकेकेको सिर्मल बताउँछन् । गत वर्ष घाँसे मैदानलाई पूर्णता दिनेगरी काम सुरु भए पनि कोभिड१९ ले केही ढिलाइ भएको हो । पुरानो खेलमैदानलाई स्तरोन्नति गरी सुविधासम्पन्न बनाइएको क्लबका अध्यक्ष खत्रीले बताए । बाह्रै महिना फुटबल प्रशिक्षण कार्यक्रम सञ्चालन गर्नका लागि मैदान आवश्यक भन्ने अभियान चलाएर रकम संकलन गरिएको उनले जानकारी गराए । मैदान सेभेन ए साइड फुटबल खेल्न पर्याप्त रहने क्लबको दाबी छ । अध्यक्ष खत्रीका अनुसार खेल मैदान निर्माणका लागि करिब ३१ लाखको लागत इस्टमेट रहेकामा अहिलेसम्म २३ लाख जुटिसकेको छ । मैदान निर्माणका आव २०७६०७७ मा ८ लाख प्रदेश सासंद कोषबाट विनियोजन भएको छ । गोरखा नगरपालिकाको नगरस्तरीय बजेटबाट चालु आवमा १० लाख र वडा कार्यालयले दुई लाख छुट्याएको खत्रीले बताए । फुटबल खेललाई माया गर्नेहरूबाट साढे ३ लाख उठेको छ, अध्यक्ष खत्रीले भने, अपुग रकम सहयोगीसँग संकलन गर्न अभियान चलाउने तयारीमा छौं ।दलभञ्ज्याङको करिब ९० रोपनी सार्वजनिक जग्गामध्ये सात रोपनी क्षेत्रफलमा मैदानलगायतका संरचना निर्माण भएको हो । प्रशिक्षण केन्द्रका रूपमा व्यवस्थित बनाउन गुरुयोजना बनाएर अघि वढेको क्लबले जनाएको छ । मैदान बनायौं चेन्जिङ रूम, शौचालयलगायतका पूर्वाधार बनाउन बाँकी छ, उनले भने । स्विमिङ पुल, जिम हललगायतका संरचना पनि क्रमशः बनाउने अध्यक्ष खत्रीले बताए ।"
