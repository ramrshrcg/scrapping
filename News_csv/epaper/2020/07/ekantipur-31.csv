शीर्षक,विवरण
बाढीपीडितको सडकमा बास,"(धनगढी(टीकापुर)  भजनी नगरपालिका८ कृष्णनगरका रञ्जित लामा ९ जनाको परिवारसहित एउटा त्रिपालको ओत हालेर सडकमा बसेका छन् । जिउज्यान जोगाउन सडकमा छु । सडक माथि पनि कुन बेला पानी चढ्छ थाहा छैन । राति आए के गर्ने हो भेउ पाएको छैन, उनले भने । १२ जनाको परिवारसहित स्थानीय अवजित चौधरी कुसमघाटनवलपुर सडक खण्डमा त्रिपाल थापेर बसेका छन् । उनलाई पनि अहिले ज्यान जोगाउनकै चिन्ता छ । मंगलबार रातिदेखिको निरन्तरको वर्षाले बुधबार कैलालीको भजनी, जोशीपुर, जानकीनगर, टीकापुरलगायतका पालिका डुबानमा परेको हो । कैलालीको पूर्वोत्तर क्षेत्रमा हुलाकी सडकले बाढीको निकास रोकेर डुबानको समस्या बढाएको छ । तर बाढीले घर डुबाउँदा स्थानीयका लागि सडक नै सुरक्षाको आधार भएको छ । सडकमै बसेर अधिकांश डुबान क्षेत्रका परिवार गाउ पसेको बाढी घटेपछि घर फर्कने प्रतीक्षामा छन् । हुलाकी सडकको पनि केही ठाउँ बाढीले भत्काइसकेको छ । त्यसैले सडकमा रात बिताइरहेका पीडित परिवार सडक पनि बगाउँछ कि भन्ने त्रासमा छन् । बुधबार ती पालिकाका करिब साढे ५ हजार परिवारलाई उद्धार गरेर सुरक्षित स्थानमा राखिएको थियो । बाढीमा भजनी ८ का तीन जना बेपत्ता भएकामा ११ वर्षीय बालक स्केल चौधरीको शव बिहीबार खेतमा फेला परेको प्रहरीले जनाएको छ । भजनीका मेयर शेरबहादुर चौधरीले नगरपालिकामा बुधबार २ हजार परिवार डुबानमा परेको बताए । खाद्यान्न वितरण र ओतका लागि त्रिपाल दिने काम भइरहेको बताए । भजनी ८, ३, ५ र ७ बाट बिहीबार पनि डुबानमा फसिरहेका करिब ३ सय परिवारको उद्धार गरिएको मेयर चौधरीले बताए ।खानापानीको समस्या, कतिपय भोकैभजनी८ का पुरन चौधरीले बाढीबाट आफूसहित परिवारको ज्यान त जोगाए । तर, बिहीबार दिउँसोसम्म उनको परिवारले केही खान पाएको थिएन । कतैबाट खानेकुराको जोहो नभएपछि उनी भिजेका दाउरा बालेर खाना पकाउने प्रयास गरिरहेका थिए । हिजोदेखि भोकै छौं । सबै भिजेको छ । घरबाट अलिकति चामल बोकेर ल्याएको थिए । पकाउनै समस्या भएको छ, उनले भने । सडकमै आश्रय लिइरहेकी आस्मा चौधरीले भनिन्, खाना मात्रै होइन खानेपानीका लागि अहिले करिब २ किलोमिटर टाढाबाट बोकेर काम चलाइरहेका छौं ।कैलालीका सहायक प्रमुख जिल्ला अधिकारी हीरालाल चौधरीले बिहीबार वर्षा रोकिएपछि बाढीको सतह पनि घटेको बताए । स्थानीय पथरिया र काडा नदीमा आएको बाढी घटेपछि जोशीपुर र जानकीनगरका अधिकांश परिवार घर फर्केका छन् । उक्त दुई गाउँपालिकाबाट बुधबार ३ हजार ३ सय १५ परिवारलाई उद्धार गरिएको थियो । जसमध्ये ८० प्रतिशत घर फर्किसकेको सहायक प्रजिअ चौधरीले बताए । उनका अनुसार भजनीलगायत जिल्लाका अन्य बाढी प्रभावित क्षेत्रका अझै २ हजार ५ सय हजार परिवार घरबाहिर छन् । उनीहरू आफन्त, स्कुल भवन र हुलाकी सडक तथा अग्लो स्थानमा त्रिपालमुनि बसिरहेका छन् । प्रमुख जिल्ला अधिकारी यज्ञराज बोहराले जिल्ला विपद् व्यवस्थापन समितिले डुबानमा परेकालाई सुरक्षित ठाउँमा राख्ने र राहत सामग्री वितरणमा एकद्वार प्रणाली लागू गर्ने बताए ।"
आईसीयू जाने बिरामीको संख्या बढ्दो,"(काठमाडौं)  कोभिड१९ बाट संक्रमित भई आईसीयूमा भर्ना हुनेको संख्या बढ्न थालेको छ । केही दिनयता लक्षणसहितका संक्रमितको संख्या विस्तार भएसँगै आईसीयूमा जानेको संख्यामा वृद्धि भएको हो । हाल करिब एक तिहाइ कोरोना संक्रमितमा लक्षण देखिराखिएको छ, इपिडिमियोलोजी तथा रोग नियन्त्रण महाशाखाका निर्देशक एवं भाइरोलजिस्ट डा वासुदेव पाण्डेले भने, केही दिनअघिसम्म ९९७ प्रतिशत संक्रमितमा लक्षण देखिएको थिएन, हाल त्यो अवस्थामा परिवर्तन भइरहेको छ । यो खतराको संकेत हो ।स्वास्थ्य मन्त्रालयका सहप्रवक्ता डा समीरकुमार अधिकारीका अनुसार बिहीबार शुक्रराज ट्रपिकल तथा सरुवा रोग अस्पतालमा ८ जना, त्रिवि शिक्षण अस्पतालमा एक जना, पाटन अस्पतालमा २ जना गरी उपत्यकामा ११ जना आईसीयूमा छन् । थप एक जना भेन्टिलेटरमा समेत छन् । यस्तै, धुलिखेल अस्पतालमा एक जना संक्रमितको आईसीयूमा उपचार भइरहेको छ । देशभर २२ जना आईसीयूमा रहेको डा अधिकारीले जानकारी दिए । बुधबार मृत्यु भएका तीनै संक्रमित आईसीयूमा उपचाररत थिए । जसमध्ये मोरङका ४५ वर्षीय पुरुषलाई भेन्टिलेटरमा समेत राखिएको स्वास्थ्य मन्त्रालयका प्रवक्ता डा जागेश्वर गौतमले बिहीबार मिडिया ब्रिफिङका क्रममा जानकारी गराएका थिए ।यस्तै, वीरगन्ज र काठमाडौंमा दुई जना चिकित्सक संक्रमणपछि आईसीयूमा उपचाररत छन् । हाल चिकित्साकर्मीहरूमा सबैभन्दा बढी संक्रमण वीरगन्जमा देखिएको नारायणी अस्पतालका मेडिकल सुपरिन्टेन्डेन्ट डा मदनकुमार उपाध्यायले बताए । हामीकहाँ एक डाक्टरसहित ५ जना संक्रमित आईसीयूमा छन्, त्यसमध्ये एक जनालाई भेन्टिलेटरमा राखिएको छ, उनले भने, २ जना अर्थोपेडिक चिकित्सक, एक जना सर्जन, ३ जना फिजिसियन, २ जना मेडिकल अधिकृत, २ जना मेडिकल विद्यार्थी, ८ जना नर्सिङ स्टाफ, ६ जना स्विपर, २ जना पारामेडिक्स र एक जना एम्बुलेन्स चालकमा संक्रमण देखिएको छ । धनुषा जिल्ला आइसोलेसन संयोजक डा जामुन सिंहका अनुसार त्यहाँको कोभिड हस्पिटलमा हाई भाइरल लोड भएका ५५ वर्षीय एक पुरुष आईसीयूमा छन् । उनलाई कुनै पनि बेला भेन्टिलेटरको आवश्यकता पर्न सक्ने बताउँदै उनले भने, आईसीयूमा राखेर उपचार गर्नुपर्ने बिरामीको संख्या अझ बढ्न सक्छ । वरिष्ठ छाती रोग विशेषज्ञ डा रमेश चोखानी हालसम्मको विश्वको ट्रेन्ड हेर्दा ८० प्रतिशतभन्दा बढी व्यक्तिमा कोरोना संक्रमण आफैं निको हुने बताउँछन् । १५ देखि २० प्रतिशत संक्रमितलाई अस्पताल जानुपर्छ । अस्पताल गएका मध्ये करिब एक तिहाइलाई आईसीयूमा राख्नुपर्ने अवस्था आउन सक्छ, उनले भने । उपचार शुल्क तोकियो सरकारले निजी स्वास्थ्य संस्थाका लागि संक्रमितको उपचार शुल्क तोकेको छ । स्वास्थ्य मन्त्रालयका प्रवक्ता डा गौतमका अनुसार सामान्य बिरामीका लागि अस्पतालले सेवा शुल्क प्रतिदिन ३ हजार ५ सयभन्दा बढी लिन पाउँदैनन् । मध्यम जटिल बिरामीको हकमा दैनिक अधिकतम सेवा शुल्क ७ हजार र जटिल, गम्भीर बिरामीका लागि दैनिक १५ हजारभन्दा बढी लिन पाइँदैन ।"
दुई संक्रमितको मृत्यु,"वीरगन्ज (कास) कोरोना संक्रमणबाट वीरगन्जमा थप दुई जनाको मृत्यु भएको छ । बिहीबार वीरगन्ज महानगरपालिका१६, नगवाका ३५ वर्षीय पुरुष र वीरगन्ज२, छपकैयाका ६५ वर्षीय पुरुषको मृत्यु भएको हो । नगवाका ३५ वर्षीय पुरुषको नारायणी अस्थायी कोरोना अस्पतालमा उपचार क्रममा साँझ पौने ८ बजेतिर मृत्यु भएको अस्पतालका चिकित्सक डा नीरज सिंहले बताए । मंगलबार ज्वरो र श्वासप्रश्वासको समस्या भएर आएका उनलाई आकस्मिक कक्षमा भर्ना गरी स्वाब परीक्षण गरिएको थियो । ती युवक ज्वरो आएपछि साउन ५ गते एक निजी क्लिनिकमा पुगेका थिए । स्वास्थ्यमा सुधार नआएपछि १३ गते तराई हस्पिटल गएका उनलाई त्यसै दिन कोरोना अस्थायी अस्पतालमा रिफर गरिएको थियो । मृत्युपछि बिहीबार राति उनको पीसीआर परीक्षण रिपोर्ट पोजिटिभ आएको डा सिंहले बताए ।यसैगरी बिहीबार बिहान घरमै मृत्यु भएका वीरगन्ज२, छपकैयाका ६५ वर्षीय पुरुषमा पनि कोरोना पुष्टि भएको छ । घरमै मृत्यु भएको खबर आएपछि नारायणी अस्पतालको टोलीले दिउँसो उनको स्वाब संकलन गरेको थियो । बिहीबार राति उनको पीसीआर रिपोर्ट पोजिटिभ आएको डा सिंहले बताए ।"
'इतर पक्षबाट एक जना मात्रै उम्मेदवार,"वरिष्ठ नेता रामचन्द्र पौडेलले महाधिवेशनमा संस्थापनइतर पक्षबाट एक जना मात्रै उम्मेदवार हुने दाबी गरेका छन् । देउवाबाट पार्टी अघि बढ्न नसक्ने भन्नेमा संस्थापनइतर खेमाका सबै नेताको मत मिलेको तर्क उनको छ । महाधिवेशनसम्मै हामी एक भएर जान्छौं । एकताका साथ एउटै उम्मेदवारी दिन्छौं । कोही गुट हुन्न, पौडेलले भने, चौधौं महाधिवेशनपछि भने पार्टीका सबै गुट भत्किन्छन् ।सभापति देउवाका निर्णय र कार्यशैलीप्रति पूर्वमहामन्त्री कृष्णप्रसाद सिटौला पक्षको पनि असन्तुष्टि छ । तर सिटौला पौडेल पक्षसँग अलग रहँदै आफ्नै गुट चलाउँदै आएका छन् । संस्थापनइतर पक्षबाट सभापतिका आकांक्षी आधा दर्जनभन्दा बढी छन् ।"
राजधानीको सुरक्षा अधिकारमा वाग्मतीको आपत्ति,"(काठमाडौं)  संघीय राजधानी रहेका काठमाडौं, भक्तपुर र ललितपुरको समग्र शान्तिसुरक्षा व्यवस्थापन नेपाल सरकार मातहत राख्ने व्यवस्था गर्न लागिएकामा वाग्मती प्रदेश सरकारले आपत्ति जनाएको छ । संघीय राजधानीको सुरक्षा संवेदनशीलतालाई ख्याल गर्दै भनेर संघले तीनवटै जिल्लाको सुरक्षा हेर्ने गरी संघीय राजधानी सुरक्षा कार्यालय नामको संरचना बनाउने तयारी गरेको छ । संविधानको यो प्रावधानअनुसार संघीय राजधानी रहेका तीनवटै जिल्ला वाग्मती प्रदेशमा पर्ने भएकाले यसको सुरक्षा पनि आफ्नो कमान्डअन्तर्गत हुनुपर्ने वाग्मती प्रदेशका आन्तरिक मामिलामन्त्री शालिकराम जम्कट्टेलले बताए । संविधानको धारा ५६ को दफा ३ अन्तर्गत अनुसूची ४ मा प्रदेशभित्रको शान्तिसुरक्षाको जिम्मा प्रदेश सरकारलाई हुने व्यवस्था छ । संविधानमै राजधानीका तीनवटै जिल्लालाई वाग्मती प्रदेशअन्तर्गत राखिएपछि यस क्षेत्रको दैनिक शान्तिसुरक्षा व्यवस्थापन प्रदेश प्रहरीबाटै हुनुपर्छ, संविधान र संघीयताको मर्म पनि यही नै हो, जम्कट्टेलले कान्तिपुरसँग भने, संविधानविपरीत संघ सरकार अघि बढ्यो भने हामी पनि कानुनी उपचार खोज्न बाध्य हुनेछौं ।प्रधानमन्त्री केपी शर्मा ओली, गृहमन्त्री रामबहादुर थापा, गृहसचिव महेश्वर न्यौपाने, प्रहरी महानिरीक्षक शैलेश थापा क्षत्री र सातै प्रदेशका आन्तरिक मामिला तथा कानुनमन्त्री सम्मिलित बैठक बुधबार साँझ प्रधानमन्त्री निवास बालुवाटारमा बोलाइएको थियो । तर उक्त बैठकमा वाग्मती प्रदेशका आन्तरिक मामिला तथा कानुनमन्त्री जम्कट्टेल सहभागी भएनन् । उनले वाग्मती प्रदेशको अधिकार क्षेत्र मिचेर अघि बढ्न खोजेको बताएका छन् । तर बैठकमा प्रधानमन्त्री ओलीले कानुनी अड्चन आए अध्यादेश वा संविधान संशोधन जेजेबाट हुन्छ, त्यो गरिने भन्दै कुनै पनि हालतमा राजधानीको सुरक्षा प्रदेशमा राख्न नसकिने धारणा सुनाएका थिए ।आइतबार र सोमबार गृहमन्त्री थापाले सातवटै प्रदेशका आन्तरिक मामिलामन्त्रीसँग यसबारे छलफल गरेका थिए । जम्कट्टेलले कुनै पनि हालतमा संवैधानिक अधिकार हनन हुने गरी संगठन तथा व्यवस्थापन (ओ एन्ड एम) सर्वेक्षण प्रतिवेदन जारी नगर्न गृहमन्त्री थापालाई आग्रह गरेका थिए । थापाले यसबारे प्रधानमन्त्रीसँग छलफल गरेर मात्रै टुंगोमा पुग्ने बताएपछि जम्कट्टेल मंगलबार नै हेटौंडा लागेका थिए । तर जम्कट्टेलको अनुपस्थितिमै प्रधानमन्त्री ओलीसहितको बैठकले राजधानीको सुरक्षा संघ सरकार मातहत नै रहने गरी ओ एन्ड एम सर्वेक्षण प्रतिवेदनको मस्यौदा मन्त्रिपरिषद्मा पेस गर्ने निर्णय गरेको थियो । त्यहीअनुसार गृह मन्त्रालयले आगामी मन्त्रिपरिषद्मा मस्यौदा पेस गर्न लागेको छ । प्रधानमन्त्री ओली, गृहमन्त्री थापा र प्रहरी महानिरीक्षक शैलेश थापा क्षत्रीले अन्य मुलुकहरूको अभ्यास पनि देशको राजधानी रहेको स्थानको सुरक्षा व्यवस्थापन केन्द्रीय कमान्डमा रहने गरेको र यसो गर्दा सुरक्षा संयन्त्र परिचालन सजिलो हुने तर्क गरेका थिए । यस्तो अभ्यास छिमेकी मुलुक भारतमा पनि छ । दिल्लीको सुरक्षा केन्द्र सरकारबाटै हुँदै आएको छ । तर वाग्मती प्रदेशका आन्तरिक मामिलामन्त्री जम्कट्टेलले संविधान निर्माणकै क्रममा यसबारे व्यवस्था गरेको भए आपत्ति नहुने तर संघीयता र सुरक्षा व्यवस्थापन कार्यान्वयनका क्रममा नयाँ प्रावधान ल्याइए संघीय सरकारविरुद्ध अदालत जाने चेतावनी दिए । हामी ओ एन्ड एम कसरी पास भएर आउँछ, त्यसको पर्खाइमा छौं, उनले भने, संविधानविपरीत हुने गरी आए सरकारविरुद्ध अदालत जान्छौं, अहिले पनि यसबारे कानुनी परामर्शकै क्रममा छौं ।संविधानविद् विपिन अधिकारीले संविधानमा भएको व्यवस्थाविपरीत ओ एन्ड एम सर्वेक्षण प्रतिवेदन आए संवैधानिक संकट निम्तिने बताए । संघ सरकारले देशको शान्तिसुरक्षा व्यवस्थापनमा प्रदेशसँग सहकार्य गर्ने हो, एकल निर्णय वा एकमना हुने गरी कुनै पनि प्रावधान लाद्न मिल्दैन, उनले भने, संविधान बनाउँदै यसबारे सोच्नुपर्थ्यो, संविधानका व्यवस्था कार्यान्वयन गर्ने बेला प्रदेशको अधिकार आफूसँग लिन खोज्नु गलत छ । सत्तारूढ दल नेकपाका तर्फबाट राष्ट्रिय सभा सदस्यसमेत रहेका कानुनविद् रामनारायण बिडारी पनि प्रदेशको अधिकार क्षेत्र हनन हुने गरी संघ सरकार अघि बढ्न नसक्ने बताउँछन् । यो विषयमा वाग्मती प्रदेश सरकारसँग समन्वय र सहकार्य गरेर अघि बढ्दा उपयुक्त हुन्छ, अधिकार नै हनन हुने गरी संघीय मन्त्रिपरिषद्बाट निर्णय हुनुहुँदैन, उनले भने, कि संविधान बनाउँदै ख्याल गर्नुपर्थ्यो, अहिले राजधानीको सुरक्षा हामी गर्छौं भनेर मात्रै हुँदैन, कानुनी अड्चन के के छन् भनेर पनि हेरिनुपर्छ । संविधान नै संशोधन गरेर अड्चन फुकाउन सकिने भए पनि यो संघीयताको मर्म र भावनाअनुकूल नहुने उनको तर्क छ ।नेपाल प्रहरीका पूर्वएआईजी सुरेन्द्रबहादुर शाह संघीय राजधानीको सुरक्षा व्यवस्थापन संघीय गृह मन्त्रालय र यसअन्तर्गतको नेपाल प्रहरीबाट भए बढी प्रभावकारी हुने बताउँछन् । देशको राजधानीको सुरक्षा संवेदनशीलता र यसअनुसारको व्यवस्थापन संघीय सरकारले हेर्दा बढी प्रभावकारी हुन्छ, यसैअनुसार नै समायोजन र अधिकार बाँडफाँट हुँदा उपयुक्त होला, उले भने । उनले देशको शान्तिसुरक्षा, अझ राजधानीको सुरक्षा व्यवस्थापन देशको प्रतिष्ठासँग जोडिएकाले प्रदेश सरकारसँग समन्वय गर्ने गरी संघीय प्रहरी मातहतको संरचना बनाउन उनले सुझाव दिए ।हाल कार्यरत प्रहरी कर्मचारीलाई नेपाल प्रहरी र प्रदेश प्रहरीमा समायोजन, कार्यसञ्चालन, सुपरिवेक्षण र समन्वयसम्बन्धी व्यवस्था गर्न बनेका दुवै ऐनअनुसार २०७६ फागुनबाटै गृहले ओ एन्ड एम सर्वेक्षणको मस्यौदा बनाउन थालेको हो ।"
'आमाले नदेखेकाले बलात्कार भन्न मिलेन,"(काठमाडौं)  पीडित किशोरीकी आमाको जाहेरी नपरेको र उनीसँग बयान नलिएको भन्ने आधार देखाउँदै उच्च अदालत पाटनले एक बलात्कार मुद्दामा आरोपितलाई सफाइ दिएको छ । बलात्कार हुँदा मद्दत मागेको नदेखिएको र पीडितकी आमासँग आरोपितको लेनदेन रहेको विषयलाई आरोप पुष्टि नहुने आधार बनाइएको छ । केशरी (परिवर्तित नाम) आफ्नी आमा तुलसी (परिवर्तित नाम) का साथमा महाराजगन्जमा बस्थिन् । चितवनका कृष्णप्रसाद आचार्य उनको घरमा नियमित आउजाउ गरिरहन्थे । उनी कहिलेकाहीं त्यहीं बसेर पनि जान्थे । केशरीलाई नातिनी भन्ने कृष्णप्रसाद तुलसीसँग भेट्ने र घुम्ने गर्थे । उनलाई रकम सापट दिइरहन्थे । त्यस्तै क्रममा कृष्णप्रसाद २०७५ मंसिर २५ गते तुलसीको निवासमा गए । केशरी मंगलबारको दिन व्रत बसेकाले जुस ल्याइदिएका थिए । जुस खाएपछि केशरीलाई रिँगटा चल्यो र निद्रा लाग्यो । उनी आफ्नो कोठामा सुतिन् । तुलसी बस्ने ठाउँमा भित्री र बाहिरी कोठा थिए । भित्रपट्टि छोरी केशरी बस्थिन् भने बाहिर तुलसी । कृष्णप्रसादले त्यहीं रात बिताए । केशरीको भनाइअनुसार त्यही राति कृष्णप्रसाद भित्रपट्टिको कोठामा बसे र उनले केशरीमाथि बलात्कार गरे । त्यसअघि पनि जुस ल्याइदिने र ५०१०० रुपैयाँ हातमा दिने क्रममा कृष्णप्रसादले दुर्व्यवहार गर्ने गरेको केशरीले बताएकी छन् । उनकी आमा तुलसीले पनि छोरीले राम्रो नमान्ने भएपछि नजिस्काउनू न त भनी कृष्णप्रसादलाई सम्झाएकी थिइन् । आमा नै बाहिरपट्टिको कोठामा भएकाले विश्वासमा परी भित्री कोठामा चुकुल नलगाई सुत्दा उनीमाथि आक्रमण भयो । घटनाको भोलिपल्ट उनले आमा तुलसीलाई असजिलो भएको बताइन् । आमाले महिनावारी हुने बेला भएको हुन सक्ने भन्दै हल्का रूपमा लिइन् । केशरीले पीडा व्यक्त गरिरहेपछि उनीहरू अस्पताल गए । अस्पतालमा केशरीले यथार्थ बताइन् । अस्पतालले औषधि लेखेर दियो । दुवै घर फर्के । घटना पुस ३ गतेसम्म यत्तिकै रह्यो । ममीले कसैलाई नभन् भनेर डर देखाउनुभएको थियो, केशरीले प्रहरीसँगको बयानमा भनेकी छन्, त्यसपछि ठूली ममी (तुलसीकी दिदी) लाई भनेकी हुँ । घटना थाहा पाउनासाथ केशरीकी ठूली ममी उनलाई लिएर सोझै प्रहरी कार्यालयमा पुगिन् र जाहेरी दिइन् । प्रहरीले कृष्णप्रसादलाई पक्राउ गर्यो । ती किशोरीलाई संरक्षण गृहमा पठायो । छानबिन भयो । ६२ वर्षीय कृष्णप्रसादमाथि बलात्कारको आरोपमा मुद्दा चल्यो । बेलाबेला आफ्नो घर आउने कृष्णप्रसादलाई केशरीले बुबा भन्ने गर्थिन् । तिनै बुबा करिब दुई वर्षदेखि तुलसीको कोठामा बारम्बार आउने, बस्ने गरेका थिए । केशरीको बयानअनुसार कृष्णप्रसादले तुलसीलाई छोरी भनी सम्बन्ध गाँसेको खुल्छ । दुई वर्षअघिको चिनाजान लेनदेन, सरसापट, सहयोग र आउँदा जाँदा एकै ठाउँ बस्नेसम्मको अवस्थामा पुगेको थियो । छोरीमाथि बलात्कारको घटना भएपछि आमा एकाएक मौन बसिन् । ती किशोरीले जाहेरीसमेत ठूलीआमाको नामबाट हालेकी छन् । ठूलीआमा मात्रै होइन, आमाको नामसमेत प्रहरीले गोप्य राखी संकेत राखिदिएको छ । अनुसन्धानमा प्रहरीले आमाको कुनै सहयोग लिएन र उनको भूमिका केलाएन । प्रहरीले कृष्णप्रसादसँग बयान लियो । कृष्णप्रसादको दाबीअनुसार घटना भएको दिन ती किशोरीले ५ सय रुपैयाँ मागेकाले दिएका रहेछन् । उनकी आमाले जग्गा किन्न पैसा मागेकी थिइन्, उनले भनेका छन्, मैले दिन नसक्ने बताएकाले यस्तो भएको हो । घटनामा म संलग्न छैन, त्यो दिन घरमा थिएँ । दुई वर्षदेखि चिनाजानका आधारमा कृष्णप्रसादले केशरीकी आमालाई पसल खोल्न सहयोग भन्दै पटकपटक एक लाखदेखि डेढदुई लाख दिएका रहेछन् । घटनाका मितिसम्म करिब ७ लाख ५५ हजार रुपैयाँ दिएको खुल्यो । कारोबारको बैंक स्टेटमेन्ट पछि अदालतमै पेस भयो । हरेक पटकको भेटमा जग्गा किन्न भनेर सहयोग मागेकी थिइन् । केशरीले मोबाइल र स्कुटर किनिदिनु भनेकी थिई, कृष्णप्रसादले बयानमा भनेका छन्, आमा (तुलसी) ले पनि त्यसलाई किनिदिनु भनेकी थिई । नभए जे पनि गर्ने भनेर धम्क्याएका थिए । त्यसैको प्रतिशोधमा ममाथि आरोप लगाएका हुन् । उनको दाबीअनुसार त्यही दिन पनि मोबाइल किन्न १५ हजार रुपैयाँ दिएका थिए । अदालतले के भन्यो ? जिल्ला र उच्च दुवै तहका अदालतले घटनामा कृष्णप्रसाद आचार्यको संलग्नता नदेखिएको भन्दै सफाइ दियो । घटना देख्ने कोही नहुनुलाई सफाइ दिनुको मुख्य आधार बनाइएको छ । जाहेरी दिनेहरूले पनि पीडित केशरीले बताएपछि मात्रै घटना थाहा पाएको भन्दै अदालतले त्यसका भरमा कसुर स्थापित हुन नसक्ने फैसला गर्यो । जिल्ला अदालत काठमाडौंका न्यायाधीश मुकेश उपाध्यायले २०७६ वैशाख १६ गते गरेको फैसलामा भनिएको छ, जाहेरी दरखास्त एवं घटना विवरण कागजबाट (जाहेरी दिने र बकपत्र गर्नेहरू) घटना वारदात देख्ने वा तत्कालै थाहा पाउने व्यक्ति भएको भन्ने देखिँदैन । घटना भएको राति केशरी भित्रपट्टिको कोठामा थिइन् भने बाहिर उनकी आमा र बुबा भनिएका आरोपित कृष्णप्रसाद नै थिए । घटनाका दिन पीडित र प्रतिवादी मात्रै नभएर आमा पनि सँगै रहेको खुल्छ, फैसलामा भनिएको छ, आफ्नो कोठामा सुतेकी आमाले स्वाभाविक रूपमा थाहा पाउने हुन्छ । सो घटनाउपर स्वाभाविक रूपमा केही न केही प्रतिक्रिया जनाउने भनी मान्नुपर्ने हुन्छ । आमा महत्त्वपूर्ण प्रमाण मानिए पनि अनुसन्धानका क्रममा उनलाई नबुझेको भन्दै आरोपितलाई सफाइ दिनुपर्ने आधार बनाएको देखिन्छ । फैसलामा भनिएको छ, पीडितको भनाइ एवं कथनले अन्य प्रमाणसँग तादात्म्यता नराखेको । स्वास्थ्य परीक्षणका क्रममा पीडित केशरीले चिकित्सकलाई राति कसैले आफूमाथि जबर्जस्ती गरेको भनी बताएकी थिइन् । अदालतले मान्छे नतोकेकाले त्यो व्यक्ति कृष्णप्रसाद आचार्य नै हुन् भनी शंकाको भरमा किटान गर्न नहुने भनी फैसला गर्यो । फैसलामा भनिएको छ, जाहेरीमा कृष्णप्रसादको नाम हालेकोमा स्वास्थ्य परीक्षण प्रतिवेदनमा चिकित्सकलाई प्रतिवादीको नाम बताएको देखिएन । ती किशोरीलाई जुस दिएको, उनको घरमा गएकोनगएको खुल्दै नखुलेको भन्दै जिल्ला अदालतले एक्लो भनाइको आधारले कसुर ठहर नहुने फैसला गर्यो । रायमा भनिएको छ, घटनाको समयमा सँगै रहेको व्यक्तिलाई र घटनाको दिन कृष्णप्रसाद त्यो ठाउँमा गएको निश्चित हुने व्यक्तिसम्म पनि नबुझेकामा कसुर ठहर गर्न मिलेन । फैसलामा चित्त नबुझाएर सरकारी पक्ष उच्च अदालत पाटन पुग्यो । उच्च अदालतले जिल्लाको फैसला सदर मात्रै गरेन । विवाद नै नभएको विषयमा प्रवेश गरी केशरीको उमेर १८ पुगेको भनी ठहरसमेत गरिदियो । त्यो मुद्दामा उमेरको विवाद नै थिएन । उच्च अदालतका न्यायाधीशद्वय माधवप्रसाद पोखरेल र राजनप्रसाद भट्टराईको इजलासले गत पुस २१ गते गरेको फैसलामा उमेर पुगिसकेकी किशोरीलाई नाबालक भनी जाहेरी दिनु नै गलत भएको भनी व्याख्या गर्यो । उच्च अदालतले पनि पीडित र कृष्णप्रसादबीच पहिले चिनाजान रहेको, लेनदेन पनि चलेको लगायतका आधारबाट कसुर स्थापित नहुने फैसला गर्यो । यतिसम्म कि कुन समय कोठामा प्रवेश गरेको र कुन समयमा निस्केको भन्ने नखुलेकाले आरोप स्थापित नहुने राय दियो । घटना हुँदा पीडित बेहोस नभएको, रुने, चिच्याउने र मद्दत माग्ने पनि नगरेको भन्दै बलात्कार नै नभएको भनी फैसला गर्यो । फैसलामा भनिएको छ, घटनामा प्रत्यक्षदर्शीको अभाव छ । मिसिलमा संलग्न कागजातबाट कसुर स्थापित हुन नसकेको अवस्थामा प्रतिवादीलाई कसुरदार ठहर्न न्यायोचित नहुने । उक्त फैसलाविरुद्ध महान्यायाधिवक्ता कार्यालयबाट सर्वोच्च अदालतमा निवेदन दिनुपर्नेमा त्यसो नगर्न चलखेल भएको स्रोतले बतायो । शंकास्पद फैसला जिल्ला अदालत काठमाडौंको फैसला हेर्ने हो भने केशरीलाई नातिनी भन्ने कृष्णप्रसादको सम्बन्धलाई दुई अर्थ लगाइएको छ । बयान र मौकाको कागजमा उनलाई हजुरबुबा भनी केशरीले व्यवहार गरेको खुल्छ । तर फैसलामा सौतेलो बाउ भनी व्याख्या गरिएको छ । तर केशरीकी आमालाई बारम्बार सापटी दिएको, सहयोग गरेको लगायतका कुरा बलात्कारका आरोपित कृष्णप्रसादले बयानमा खुलाएका छन् । अदालतले फैसलाका क्रममा दुई फरक र विवादित तथ्यलाई केलाएको छैन । पीडित केशरीले घटनाबारे आमालाई भोलिपल्ट नै बताएकी थिइन् । स्वास्थ्य परीक्षणबाट बलात्कार भनेर खुल्दासमेत आमाले हल्ला नगर्नू भनी छोरीलाई घटनाबारे चुप बस्न सल्लाह दिएपछि केशरीले ठूलीआमाको सहयोग लिएकी थिइन् । घटनामा आमाको शंकास्पद व्यवहार लाई विवेचना नगरी जिल्ला र उच्च अदालतले आरोपितलाई सफाइ दिएका छन् । मुद्दामा आमाको भूमिकामाथि छानबिन नगरेर प्रहरीले पनि शंकास्पद अनुसन्धान गरेको छ, यतिसम्म आमाको बयान लिइएको छैन । घटना भएको दिन आरोपित कुन लोकेसन मा थिए भनी अनुसन्धान पनि गरिएको छैन । त्यसको सबै सुविधा आरोपितले पाएका छन् । जिल्ला अदालतको फैसलामा तथ्यलाई तोडमोड पनि गरिएको छ । फैसलामा न्यायाधीश उपाध्यायले व्यहोरामा स्वास्थ्य परीक्षणका क्रममा केशरीले बलात्कार गर्ने व्यक्ति किटान गर्न नसकेकाले कृष्णप्रसादको संलग्नता भनिहाल्न नमिल्ने भनी व्याख्या गरेको छ । तर ठहरखण्डमा उनले भनेका छन्, पीडितको स्वास्थ्य परीक्षण प्रतिवेदनमा प्रतिवादीलाई पीडितले सौतेनी बाबु भनेको चिकित्सकको बकपत्रबाट खुल्छ । तर घटनामा प्रत्यक्षदर्शी भेटिएनन् । जिल्ला र उच्च अदालतकै फैसलामा केशरीकी आमा र आरोपित कृष्णप्रसादबीच चिनाजान र लेनदेन भएको विषयलाई आधार बनाइएको छ । तर लेनदेनले बलात्कारको आरोप खण्डन गर्दैन । तर फैसलामा लेनदेन भएको देखिएको भन्दै त्यत्तिका आधारमा कसुरदार भन्न नमिल्ने भनी व्याख्या गरिएको छ, जब कि आरोपपत्रमा लेनदेनलाई प्रमाण बनाइएको छैन । एकातर्फ कृष्णप्रसादले तुलसीलाई नियमित रूपमा रकम उपलब्ध गराइरहेका थिए भने अर्कोतर्फ समानान्तर रूपमा केशरीमाथि निरन्तर दुर्व्यवहार गरिरहेका थिए । कतै उनले तुलसीलाई नियमित रकम उपलब्ध गराएर त्यसबाट छोरीमाथि दुर्व्यवहार गरी लाभ त लिएका थिएनन् ? अदालतले यो पक्षको विवेचना गरेको छैन । उमेर कति ? उच्च अदालत पाटनले दुई उस्तै प्रकृतिका कागजातको आधिकारिकता नै परीक्षण नगरी केशरीको उमेर किटान गरिदिएको देखिन्छ । पीडित केशरी जोडिएको पुरानो मुद्दालाई आधार बनाउँदै उच्च अदालतले केशरी नाबालिका नरहेको भनी व्याख्या गरेको छ । उमेर विवाद खोतल्न पुरानो मुद्दामा जानुपर्ने हुन्छ । २०७१ वैशाख ३१ गते पनि केशरीमाथि बलात्कार भएको थियो । मानबहादुर गहतराजले मदिरा सेवन गरी जबर्जस्ती गरेको मुद्दा परेको थियो । त्यो मुद्दामा जिल्ला अदालत काठमाडौंले घटना भएको ठहर गर्दै गहतराजमाथि ६ वर्ष कैद र एक लाख रुपैयाँ क्षतिपूर्ति भराउने फैसला गर्यो । त्यतिबेला भने छोरीलाई कानुनी उपचारका लागि आमाले सहयोग गरेको खुल्छ । त्यतिबेला केशरी १३ वर्षकी थिइन् भनी अदालती कागजातमा खुलाएको पाइन्छ । पछिल्लो मुद्दामा भने पीडित पक्षले २०६० वैशाख ४ गते केशरीको जन्म भएको भनी जिल्ला प्रशासन कार्यालय इलामबाट बनाएको नाबालक परिचयपत्र पेस गरे । तर उच्च अदालतले पुरानो मुद्दामा केशरी २०५७ वैशाख ७ गते जन्मेको भनी जन्मदर्ता प्रमाणपत्र पेस भएको भन्दै त्यसैलाई मान्यता दियो । त्यो आधारमा हेर्दा घटनाका दिन उनको उमेर १८ वर्ष पुगिसकेको देखिन्छ । तर पहिलेको घटनाका बेला केशरीको उमेर १३ वर्ष भएको भनी अभिभावकले गरेको बयानलाई आधार मान्ने हो भने पछिल्लो घटनामा उनको उमेर करिब १७ वर्ष हुन्छ । नाबालकसँगको शारीरिक सम्बन्ध राजीखुसीमा भए पनि जबर्जस्ती करणी गरेको मानिन्छ । तर केशरी जोडिएको घटनामा राजीखुसीको प्रसंग नै नआएकाले उनको उमेरको विवाद थिएन ।"
पशुपतिको प्राचीन स्वरूप जोगाऊँ,"सम्पदै सम्पदाको सहर काठमाडौंमा केही प्राचीन धरोहर यस्ता छन्, जसको ख्याति नेपालबाहिर पनि उत्तिकै छ । तीमध्ये एउटा प्रमुख सम्पदा हो पशुपतिनाथ मन्दिर । भारतीय हिन्दु हुन् या भुटानी बौद्ध, काठमाडौं आउँदा पशुपति छिर्ने धोको धेरैलाई हुन्छ । कति त पशुपतिनाथको दर्शनकै लागि नेपाल आएका हुन्छन् । दर्शनार्थी मात्र होइन, सम्पदाप्रेमीका लागि पनि यो क्षेत्र दर्शनीय छ । तर, विश्व सम्पदामा सूचीकृत पशुपतिको प्राचीनतामाथि यसैगरी दखल पुर्याउँदै जाने हो भने यही अवस्था सधैं नरहन सक्छ । पशुपति क्षेत्र विकास कोष आफैंले तयार पारेको गुरुयोजनाले स्विकारेको छ, आधुनिकताको मोहले पशुपतिनाथको प्राचीन स्वरूप ध्वस्त भएको छ । आधुनिक स्वरूप पशुपति क्षेत्रको पुरातात्त्विक मर्यादाप्रतिकूल देखिन्छ । यसको पुरातात्त्विक, प्राचीन वास्तुकलात्मक गरिमाको पुनःस्थापना गर्न प्राविधिक सहयोग र मापदण्ड पालनाको कडा व्यवस्था गर्न आवश्यक छ । विडम्बना, कोष आफैंले गर्न लागेका कामको सूची हेर्दा भने प्राचीनता झन् नामेट पार्न लागेजस्तो देखिन्छ । तसर्थ, गुरुयोजनाप्रतिकूल हुने र सम्पदाको साख नरहने योजनालाई कोषले सच्याउनुपर्छ ।पश्चिम ढोका भत्काएर प्रांगण विस्तार गर्ने, आर्यघाट हटाउने, ब्रह्मनाल सार्नेजस्ता योजनाले पशुपतिनाथको प्राचीनता अझ मासिने निश्चित छ । मन्दिरको वैभव आधुनिकतासित होइन, प्राचीनतासित जोडिएको यथार्थ कोषका निर्णयाधिकारीले मनन गर्नुपर्छ । त्यस्तै, पशुपतिनाथसँग त्यहाँका बस्तीको सम्बन्ध छ । त्यस क्षेत्रमा नौटोल छन् । पशुपतिमा हुने पर्व पूजा र संस्कृतिको संरक्षण गर्दै आएका तिनै बस्तीको पनि प्राचीनता मासिँदै गएको छ । कोषले नै ती बस्ती हटाइदिएर त्यहाँको संस्कृति धान्दै आएका बासिन्दालाई तितरबितर पारिदिएको छ । यसबाट कतिपय संस्कृति लोप हुने अवस्थामा पुगेका छन् । प्राचीनता मासिएको र बस्ती हटाइदिन खोजेको भन्दै घरघरमा कालो झन्डा गाडेर स्थानीयवासी आन्दोलित छन् । पशुपतिनाथकै संस्कृतिसित जोडिएका स्थानीयवासीको आवाज कोषले सुन्नैपर्छ, उनीहरूको विश्वासमा र मन्दिरको मौलिकतामा कुनै असर नपर्ने गरी मात्र थप कदम चाल्नुपर्छ । पशुपतिनाथ प्राचीनकालदेखि नै वैदिक सनातन धर्मावलम्बीका लागि दर्शनीय स्थल हो । पशुपति क्षेत्र इतिहास, धर्म, संस्कृति, कला, वास्तुकला, प्रकृति, प्रथा र परम्पराहरूको एकीकृत रूप हो । कर्मयोगीका लागि कर्मभूमि, दानवीरका लागि दानभूमि, साधकका लागि साधनाभूमि र मोक्षार्थीका लागि मोक्षभूमिका रूपमा चिनिँदै आएको यो क्षेत्रलाई सनातन धर्मावलम्बीहरू कर्म, भक्ति र ज्ञानको त्रिवेणी मान्छन् । धार्मिक, सांस्कृतिक, पुरातात्त्विक र प्राकृतिक दृष्टिले महत्त्वपूर्ण स्थल भएकैले यो क्षेत्र युनेस्कोले विश्व सम्पदा सूचीमा पारेको हो, जहाँ पशुपतिनाथ, गुहेश्वरीलगायत थुप्रै मठमन्दिर, आश्रम, विहार चैत्य, विहारजस्ता सम्पदा छन् । नदी, घाट, पोखरी, कुण्ड, वनजंगल पनि यहाँका सौन्दर्य हुन् । वर्षैभरि हुने जात्रा र पर्वले यो क्षेत्रलाई जीवन्त बनाएको छ । यस्तो क्षेत्रलाई पुरानै शैलीमा संरक्षण गर्न सकियो भने मात्रै यसको आकर्षण बाँकी रहिरहन्छ । आधुनिकताका दृष्टिले भव्य संरचना त संसारमा जति पनि निर्माण भइरहेकै छन् । हामीले संवर्द्धन र प्रवर्द्धन गर्नुपर्ने नै हाम्रो प्राचीनता र मौलिकता हो ।पाशुपत क्षेत्रको विकास गर्न भनेरै पशुपति क्षेत्र विकास कोषको परिकल्पना गरिएको हो । विकास भनेकै आधुनिकता हो भन्ने सोचबाट कोष मुक्त हुनुपर्छ । कोषको उद्देश्य यस क्षेत्रको योजनाबद्ध विकास गर्नु हो, जुन मौलिकता मासेर सम्भव हुँदैन । र, मानव बस्तीले भरिएको क्षेत्र भएकाले यहाँ बन्ने योजनामा तिनको पनि कल्पना हुनुपर्छ । यो क्षेत्र नौ ढोका, नौ ईश्वर, नौ ईश्वरी, नौ धारा, नौ पोखरी, नौ डवली, नौ इनार, नौ मार्ग र नौ चउरहरू मिलेर बनेको एकीकृत स्थल हो । त्यसैले यसलाई ९ गुणा ९ अर्थात् ८१ ग्रह संयोजन भएको स्थान भनिन्थ्यो । तर, बस्ती उठाएपछि नौ बस्ती र नौ जातिको संयोजन बिग्रिएको छ । अब बन्ने गुरुयोजनाले यो संयोजन पुनःस्थापित गर्नुपर्छ । रैथानेको विश्वास र सहभागितामा अघि बढ्दा मात्र यहाँको प्राचीनता, संस्कारसंस्कृति जोगिन्छ । सम्पदाको ऐतिहासिकता, प्राचीनता, पुरातात्त्विकतालाई ध्यान नदिएर अन्धाधुन्द विकास गर्दा कति प्राचीनता नष्ट भैसकेका छन् । थप क्षति हुन नदिन कोष सचेत हुनुपर्छ । सम्पदा क्षेत्रमा संरक्षण नै विकास हो भन्ने सोच राखिनुपर्छ । यस ऐतिहासिक सम्पदालाई पुरानै स्वरूप, शैलीमा संरक्षण गरेर विश्वभरिका दर्शनार्थी र सम्पदाप्रेमीहरूको गन्तव्य स्थान बनाउनुपर्छ ।"
मुलीबिनाको घरजस्तै देश,"संविधानअनुसार राष्ट्रपति देशको सर्वोच्च संवैधानिक पद हो । प्रधानमन्त्रीले पेस गरेका विधेयकलगायतका अन्य प्रस्ताव पारित गर्नुभन्दा बाहेक कुनै पनि कार्य गर्ने अधिकार राष्ट्रपतिसँग छैन । राष्ट्रपतिले कुनै राजनीतिक दलको पक्षमा वकालत गर्न पनि मिल्दैन । तर यो प्रावधान संविधानमा मात्रै सीमित छ । राजतन्त्रको अन्त्य भएसँगै हामीले तीन व्यक्तिलाई राष्ट्राध्यक्षका रूपमा झेलिसकेको छौं । पहिलो राष्ट्राध्यक्ष तत्कालीन प्रधानमन्त्री एवं नेपाली कांग्रेसका सभापति गिरिजाप्रसाद कोइराला थिए । उनी स्वयं पार्टीको प्रतिनिधि भएकाले राजनीतिक हैसियत राख्ने नै भए । त्यसपछि कांग्रेसकै कोटाबाट रामवरण यादव पहिलो निर्वाचित राष्ट्रपतिको रूपमा शीतलनिवास प्रवेश गरे । उनले राजनीतिक पक्षपोषणमा त्यति चासो दिएनन् । यसको ठीकविपरीत राष्ट्रपति विद्यादेवी भण्डारीले नेकपाको हरेक क्रियाकलापलाई चासोका साथ हेरिरहेकी छन् र पटकपटक अध्यक्षद्वयलाई शीतलनिवासमा बोलाएर छलफल गरिरहेकी छन् । तत्कालीन एमालेको कोटाबाट राष्ट्रपति निर्वाचित भएकी भण्डारीलाई केपी ओलीको नजिकको र विश्वासिलो पात्रका रूपमा लिइन्छ । अहिले प्रधानमन्त्री उनै ओली भएकाले कार्यकारी र संवैधानिक प्रमुख मिलेर विभिन्न चलखेल भइरहेको छ कि भन्ने आशंका टुँसाएको छ । सरकारलाई खबरदारी गर्ने राजनीतिक दल वा कुनै निकाय नहुँदा यतिबेला देश लगाम नलाएको घोडाजस्तै भइरहेछ । प्रतिपक्षी कांग्रेस यतिबेला सत्ताधारी नेकपाकै बाटो पछ्याउँदै आफ्नै पार्टीभित्रको आन्तरिक कलहमा हराएको छ । प्रधानमन्त्री पद धरापमा परेपछि त्यसैलाई जोगाउन मात्रै केन्द्रित छन् । पार्टीका अर्का अध्यक्ष प्रधानमन्त्रीको कुर्सी हत्याउने ध्याउन्नमा छन् । राष्ट्रपतिसमेत यही झगडाको मध्यस्थता लागिरहेकी छन् । मुलीबिनाको घरजस्तै बनेको छ, देश । यस्तोमा प्राकृतिक विपत्तिले निम्त्याएको दुःखप्रति चासो दिने कसले ? जनताले कोबाट आशा गर्ने ? अर्को चुनावमा मन्त्री वा प्रधानमन्त्री बन्ने रहर पक्कै नेताहरूमा जाग्नेछ । त्यतिबेला विगतलाई सम्झेर धिक्कार्नुबाहेक अर्को विकल्प रहने छैन । त्यसैले अहिले जनतालाई आपत् परेका बेला आफ्नो स्वार्थभन्दा माथि उठेर सोच्नुपर्ने बेला भएको छ । सुजन देवकोटा, पालुङटार४, गोरखा देशको राजनीतिले यस्तो लाजनीतिको बाटो समात्ला भन्ने धेरैलाई लागेको थिएन । दुईतिहाइ भोट ल्याएको नेकपाले कुनै लछारपाटो लाएन । प्रधानमन्त्री ओली र पुष्पकमल दाहालको टिमले देशको काँचुली फेर्न सक्छ भन्ने जनताको आशा अहिले माटोमा मिलेको छ । कोरोना महामारी, बाढीपहिरो, मलबीउको अभाव तथा महँगीले थिचेर देशवासीको ढाड खुस्कने बेला हुँदा पनि सत्ताधारी दल भने भागबन्डा र पदीय स्वार्थमा चुर्लुम्मै डुबेर तमासा देखाइरहेको छ । स्वार्थी, अल्छी र पदलोलुप तथा अदूरदर्शी नेताहरूका कारण जनताका थुप्रै अपेक्षा बेवारिसे भएका छन् । अब यसरी चल्दैन भनेर नेकपाका ओली, दाहाल, माधव, झलनाथ र कांग्रेसका देउवा, पौडेल र सिटौलाहरूको घैंटामा घाम नलागेसम्म देश त भीरतिरै जाने हो । कृष्ण कुम्पुरे, आदमटार, धादिङ"
देउवाइतर पक्ष जुट्दै,"देउवाविरुद्ध पौडेलले लिखित असहमति जनाउने समाचारले कांग्रेसभित्रको किचलो उजागर गरेको छ । महाधिवेशनको तिथि नजिकिएसँगै सभापति शेरबहादुर देउवाले पुनः नेतृत्वको दाबी नछोड्ने चातुर्यता अख्तियार गरिरहेका छन् । सोहीअनुरूप हालै पूर्वप्रधानमन्त्री सूर्यबहादुर थापाका छोरालाई कांग्रेसमा सहमहामन्त्रीको दर्जा दिएर प्रवेश गराए । यसले महाधिवेशनमा देउवाको पल्ला भारी हुने संकेत देखा पर्न थालेका छन् । सकेसम्म महाधिवेशनपछि मात्रै प्रवेश गराए हुन्थ्यो भन्ने आशामा बसेका देउवाइतरका नेताहरूलाई देउवाको यो बठ्याइँले झस्किएको छ । साथै आगामी महाधिवेशनमा गडबडी हुने अनुमान पनि गर्न थालिएको छ । देउवाले कुनै सल्लाहबिनै पार्टीमा मनोमानी ढंगले मनोनीत गर्न थालेपछि उनको यस कार्यप्रति रामचन्द्र पौडेल पक्ष बिलकुलै सहमत छैनन् । देउवाले भने यस्ता झिनामसिना कुरामा अल्झनु बेकार रहेको तर्क गर्न थालेका छन् । उनले यसपटक सभापति छोड्न सक्छन् भन्ने पौडेल पक्षधरको आकलन र अनुमान गलत सावित हुने भएको छ । त्यसैले अबका दिनहरूमा नयाँ रणनीति बनाएर जानुपर्ने सोचमा पौडेल पक्ष पुगेको छ । जतिसुकै बांगिँदै सलबलाए पनि दुलोमा छिर्ने बेला सर्प सीधा बनेर पस्छ भनेझैं जति नै युवापुस्ता भनेर उफ्रे पनि महाधिवेशनमा आमनेसामने हुने पौडेल र देउवा नै हुन् । पौडेल यसपटक सभापति पद जसरी पनि हात पार्ने मृगतृष्णारूपी दौडधुपमा व्यस्त छन् । तसर्थ देउवालाई प्रहार गर्न सकिने राजनीतिक अस्त्रहरू बटुल्नमा उनको दिनचर्या बितिरहेछ । लामो समय देशको नेतृत्व गरेको पार्टीले पछिल्लो निर्वाचनमा सर्मनाक हार बेहोनुपरेको दोषको सम्पूर्ण नैतिक जिम्मा देउवाको थाप्लोमा हालेर पार्टीमा आफ्नो आधार बलियो पार्ने सोचमा पौडेल देखिन्छन् । एमाले र माओवादी एक भएर निर्वाचन लडेका कारण कांग्रेसको हार भएको हो, जनमत खस्किएको छैन भनेर देउवाले कार्यकर्तालाई बताइरहेका छन् । महाधिवेशनलाई केन्द्रित गरी चार दर्जन हाराहारीका विभागमा एकतर्फी मनोनयन गरेपछि जित सुनिश्चित हुनेमा देउवा ढुक्क छन् । लामो समय पार्टीको नेतृत्वमा रहेका कारण सांगठनिक हिसाबले विपक्षीभन्दा देउवा बलिया छन् । महाधिवेशनमा पुगुन्जेलसम्म प्रकाशमान सिंह तथा कोइराला परिवारको विरासत पौडेलकै पक्षमा सामेल हुने पक्काजस्तै भए पनि त्यसले खासै प्रभाव नपार्ने बुझाइमा देउवा छन् । कृष्ण सिटौला पनि सभापतिको उम्मेदवार बन्ने लालसामा छन् । यसर्थ उनी पर्ख र हेरको मुडमा छन् । अहिले नै उनले कित्ता खुला गर्न चाहेका छैनन् । देउवालाई महाधिवेशनमा परास्त गर्न त्यति सहज नहुने भएकाले देउवाइतर पक्ष एक भएर महाधिवेशनमा जाने पक्कापक्की छ । श्यामसुन्दर कुइँकेल, हाँडीगाउँ, काठमाडौं"
वडावडामा पुस्तकालय,"प्राथमिकताबाहिर पुस्तकालय निर्माण सम्पादकीय पढेपछि सरकार ज्ञान र शिक्षाबाट टाढिएको भान हुन्छ । सरकारले उहिल्यै निर्णय गरे पनि बल्ल जमलमा राष्ट्रिय पुस्तकालय निर्माण प्रक्रिया अगाडि बढ्यो । तर पूर्वनिर्णयविपरीत पुस्तकालय निर्माणमा सरकार पछाडि धकेलिनु उचित होइन । सांस्कृतिक सहरको रूपमा परिचित काठमाडौंमा सार्वजनिक पुस्तकालयहरूको संख्या न्यून हुनु, जति छन् ती पनि दुरवस्थाका कारण पठनयोग्य नहुनु, त्रिभुवन विश्वविद्यालयको पुस्तकालय जलाएर खाग बनाउन पाउँदा गर्व गर्नुजस्ता अवाञ्छित सन्दर्भ मुलुकका निम्ति अपशकुनसिद्ध भएका छन् । एकातिर पुस्तकालयको संख्या र स्तर बढाउने कामलाई सरकारले महत्त्वहीन ठान्नु, अर्कोतिर भूकम्प र वर्षाका कारण केसर र राष्ट्रिय पुस्तकालयका लाखौं महत्त्वपूर्ण किताब गुन्द्रुक खाँदेझैं गरी कोचेर राख्नुले बौद्धिक दरिद्रतातर्फ सरकार उन्मुख भइरहेको देखाउँछ । जमलको आठ रोपनी जग्गा पुस्तकालय प्रयोजनका लागि छुट्याएपछि गुरुयोजना तयार भई स्वीकृत भएको, दुई करोड रुपैयाँ खर्च गरेर वातावरणीय प्रभाव मूल्यांकन सम्पन्न गरिएको, भवन निर्माणका निम्ति १० करोड रुपैयाँसमेत विनियोजित भएको विषयले बौद्धिक वर्ग हर्षित थिए । यसैबीच उक्त ठाउँमा व्यापारीहरूको आँखा गढेको, त्यहाँ पुस्तकालयको साटो व्यापारिक केन्द्र बनाउने प्रस्ताव आइरहेको हल्लाले सबैमा निराशा थपेको छ । यो हल्ला निराधार भएको जानकारी राष्ट्रिय पुनर्निर्माण प्राधिकरणका अध्यक्षले बताए पनि ढुक्क हुने स्थिति छैन । अब मुलुकका प्रत्येक पालिका र वडामा पुस्तकालय विस्तार गर्नुपर्ने बेला केन्द्रलाई नै स्वार्थीहरूले घेरेपछि ज्ञानको विस्तार कसरी हुने ? भुवनेश्वर शर्मा, चन्द्रागिरि२, काठमाडौं"
परीक्षण कम गरे सरकार सफल !,"लकडाउन क्रमशः खुल्दै गएपछि जनजीविन सहज हुँदै गइरहेको जस्तो देखिन्छ, सतहमा । तर यथार्थ थाहा पाउन हामीले कोरोना संक्रमणको अहिलेको अवस्था कस्तो छ भनेर पत्ता लगाउनुपर्छ । त्यसका लागि परीक्षणको दायरा व्यापक बनाएर लकडाउनपछि के कस्तो रणनीति अख्तियार गर्ने भन्नेबारे छलफल हुर्नुपर्छ । इनफ इज इनफ आन्दोलनका अभियानकर्ताको माग यही हो । महामारीको नियन्त्रण गर्न त परको कुरा यतिका लामो समयसम्म राज्यले परीक्षण गर्ने क्षमता विस्तार गर्न सकेन वा चाहेन । सकेन भनौं भने जनताले कर बुझाएकै छन्, राज्यको ढुकुटीमा पैसा छँदै छ, किन सकिएन भन्ने प्रश्न उठ्छ । दक्ष जनशक्तिको अभाव छ भनौं भने त्यसलाई पुष्टि गर्ने तथ्य छैन । सरकारले जानाजान परीक्षण नबढाएर संक्रमण कम भएको देखाउन खोजिरहेको त छैन भन्ने आशंका जनमानसमा बढ्न थालेको छ । परीक्षण कम गरे सरकार सफल देखिन्छ भन्ने बुझाइ राज्यका जिम्मेवार पद ओगटेकाहरूमा व्याप्त भएझैं लाग्छ । अन्य देशले लकडाउनपछि झन् बढी परीक्षण गरेर संक्रमित पत्ता लगाई उनीहरूलाई समाजमा घुलमिल हुनबाट रोक्छन् । यो रणनीति कोरोना महामारीसँग लड्ने अहिलेको विश्वव्यापी हतियार हो । तर हामीले भने लकडाउनको तुलनामा अहिले कम परीक्षण गरिरहेका छौं । परीक्षण कम भएको जनगुनासोलाई सरकारले किन सम्बोधन नगरेको ? परीक्षण त बढाउन नसक्ने सरकारले कोरोनाले सामाजिक, आर्थिक र मनोवैज्ञानिक क्षेत्रमा पारेको प्रभावलाई कम गर्न के रणनीति बनाउला र ? राज्यको स्रोत, साधन र सामर्थ्य किन यति साह्रो खस्कियो भन्ने विषयमा थप अध्ययन गर्नुपर्ने देखिन्छ । सञ्चारमाध्यम र सामाजिक सञ्जालमा कोरोना महामारीको प्रभाव र यसलाई कम गर्ने उपायबारे छलफल भइरहेको छ । तर बालुवाटार र सिंहदरबारमा कस्तो खालको छलफल भइरहेको छ थाहा छैन । कोरोनाको बारेमा के कस्तो विषयमा मन्त्रीहरूले छलफल गर्छन् भन्नेबारे जनता जानकार हुनुपर्छ । सरकारले प्रत्यक दिन कोरोना महामारी नियन्त्रण गर्न के कस्तो काम गर्यो भन्नेबारे सर्वसाधारणलाई बताउनैपर्छ । विराट रावत, कीर्तिपुर, काठमाडौं"
नेतृत्वमा पुस्तान्तरणको सवाल,"वितेको हप्ता नेपाली राजनीतिका दुई मूर्धन्य हस्तीहरू बीपी कोइराला र पुष्पलाललाई अधिकांश नेपालीले आदरका साथ स्मरण गरे । उल्लेखनीय के छ भने, समय बित्दै जाँदा यी दुई नेताप्रतिको सम्मानको दायरा क्रमशः बढ्दै गएको छ । दुवै नेतालाई विपक्षी विचारका अनुयायीहरूबाट समेत आदर दिने क्रम बढ्दो छ । मानिसहरूको कमजोरी वा विशेषता जे भनौं, व्यक्तिको सम्झना उसको अभावमा बढी गरिन्छ । तर बीपी र पुष्पलालको सम्झनालाई त्यो सीमित घेराबाट मात्र हेर्नु अन्याय हुन्छ । पछिका नेताहरूमा गणेशमान सिंह, मदन भण्डारी, मनमोहन अधिकारी, कृष्णप्रसाद भट्टराईको नामसमेत श्रद्धासाथ लिइन्छ । उनीहरूप्रति आजपर्यन्त श्रद्धा जागिरहनुको कारण के होला ? कृष्णप्रसाद भट्टराई, मनमोहन अधिकारीले चलाएको सत्ताको अवधि छोटो र प्रभावकारी थियो । जनताले उनीहरूको नेतृत्वको निरन्तरता चाहेकै अवस्थामा सत्ताबाट ओर्लिनुपर्यो । मदन भण्डारी, पुष्पलालले राजकाज चलाएको हेर्ने मौका जनतालाई मिलेन । गणेशमान त्यस्ता व्यक्ति थिए, जसले सरकारको नेतृत्व गर्ने अवसरलाई समेत त्यागेका थिए । जीवन र जगत्प्रतिको दृष्टिकोण वा आफ्नो जीवनदर्शनप्रति प्रस्ट, आफूले अंगीकार गरेको विचार र सिद्धान्तप्रति निष्ठावान् यी नेताहरूको राजनीतिक जीवनको उल्लेख्य अवधि संघर्षमै बित्यो । समग्रमा उल्लिखित राजनीतिक व्यक्तिहरू शक्ति र पदमा आसक्त भएनन् । र, बाँचुन्जेल राजनीतिलाई देश र जनताको सेवाको माध्यमका रूपमा अंगीकार गरे ।अब हामीले दिनहुँ झेलिरहेका नेताहरूबारे थोरै चर्चा गरौं । निःसन्देह उनीहरूको विगत संघर्षको कथाले भरिएको छ । जेल, नेल, अनेकौं कठिन समयका कथाका ठेली छन् उनीहरूको जीवन इतिहासमा । हिजोको जस्तै वर्तमानका यी नेताहरूलाई समेत कुनै समय यथेष्ट सम्मान र श्रद्धा जनताले दिएका हुन्, विश्वास गरेका हुन् । किनकि उनीहरूको विगतको हरेक क्रियाकलापमा देश र जनताको स्वार्थ केन्द्रमा हुन्थ्यो । यो समर्पणको पारितोषिकस्वरूप जनताले पटकपटक सत्तारोहण गर्न सहयोग गरेका हुन् । बितेका दुई दशकदेखि सत्ता राजनीतिमा निरन्तर हावी रहँदै आएका अधिकांश नेताको सक्रिय राजनीतिक जीवनको अवधि नै आजका दिनसम्म चार दशकभन्दा माथि पुगिसकेको छ । यति बेला सत्तारूढ दलभित्र शक्तिसन्तुलनको रस्साकस्सी जारी छ । नेपाली कांग्र्रेसभित्र पनि महाधिवेशनको बहस जारी छ । आज पनि तिनै नेताहरू मैदानमा छन् जसको विगत संघर्षको कथाले भरिएको छ । दलभित्रको शक्तिसंघर्ष अनौठो हैन, एउटा जीवन्त पार्टीमा त्यो आवश्यक पनि हुन्छ, तर दृश्य हिजोको भन्दा बिलकुल फरक दृष्टिगोचर हुन्छ । लोकतन्त्र र जनअधिकार प्राप्तिकै निमित्त ज्यानको बाजी थापेर आएका नेताहरू आज देश र जनता हैन, पद, प्रतिष्ठा र व्यक्तिगत लाभलाई केन्द्रमा राखेर दिनहुँ छिनाझपटीको दिक्कलाग्दो प्रहसन गरिरहेका छन् । यो दृश्यले इंगित गरेको सत्य के हो भने, नवीन चिन्तन, सिर्जनात्मक सोच र ऊर्जाशील विचारसहित जीवनको कालखण्डलाई उनीहरूले पार गरिसकेका छन् । बाँकी रहेको केही छ भने त्यो स्वार्थ र अहंकारको चुली हो । त्यही कारण उनीहरू आफूहरूप्रतिको जनताको श्रद्धाको ग्राफ तीव्र गतिमा ओरालो लागिरहेको छ भन्ने महसुस गर्न चुकिरहेका छन् । उनीहरूले अब देश र जनताका निमित्त गर्न सक्ने एउटै मात्र काम हो राजनीतिबाट स्वैच्छिक विश्राम । पद र शक्तिप्रतिको अतिशय अहंकारले मानिसलाई अन्ततोगत्वा दिने भनेको चरम अलोकप्रियता र घृणा हो । राजनीतिक जीवन जति लामो भयो, जति बढी सक्रिय भयो, गल्तीकमजोरी त्यति नै बढी हुन्छन्Ù त्यही दरमा लोकप्रियता र सामाजिकराजनीतिक पुँजी संकटमा पर्छ । नेताहरूले विगतमा आफूले कमाएको राजनीतिक पुँजीको रक्षा गर्ने हो भने जनताले नचाहेको बुझेपछि सत्ताबाट (पार्टी सत्तासमेत) ओर्लने हिम्मत गर्नुपर्छ । आफूलाई विकल्पहीन देख्नु, म नै सर्वेसर्वा हुँ भन्ने रट लगाइरहनु राजनीतिक चरित्र हैन । मनोविज्ञानको भाषामा त्यस्तो प्रवृत्तिलाई मेचियाभेलिअनिज्म नामक व्यक्तित्वजनित समस्या मानिन्छ । यस्तो प्रवृत्ति नार्सिसिज्म कै समानान्तर मानिन्छ, जसले आफ्नो रूप र क्षमतालाई मात्र महत्त्व दिन्छ । अनेक जालझेल र खेलद्वारा पद र शक्तिमा निरन्तर रहिरहने इच्छा त्यही खराब गुणअन्तर्गत पर्छ । सार्वजनिक जीवनका अलावा मानिसका जीवनका अन्य पाटासमेत हुन्छन् । सत्ताबाट ओर्लनासाथ मानिसको जीवन समाप्त हुने हैन, बरु जीवनको अर्को आनन्ददायक पाटो उद्घाटित हुन सक्छ । एक समयका अमेरिकी राष्ट्रपति बाराक ओबामाले आठ वर्ष सत्ताको अग्रपंक्तिमा रहेर काम गरे र अहिले सामान्य जीवन बिताइरहेका छन् । बेलायती प्रधानमन्त्री डेभिड क्यामरुन आफ्नो पदावधि बाँकी छँदै पद त्यागेर निजी जीवनमा रमाइरहेका छन् । उनीहरूप्रति आम मानिसको श्रद्धा रत्तिभर घटेको छैन । ग्यारेन्टी त हैन, तर मलाई लाग्दैन कि बीपी र मदन भण्डारीको राजनीतिक जीवन पनि लामो भैदिएको भए उनीहरूलाई प्राप्त श्रद्धाको उचाइ आजकै रूपमा कायम रहन्थ्यो । नेपाली राजनीतिमा शक्तिको अभ्यास र भोगको स्वाद त थुप्रैले गरे होलान्, तर सत्ताको कुनै पनि पद नलिएका गणेशमान सिंह र नौ महिना मात्र प्रधानमन्त्री भएका मनमोहन अधिकारीप्रति गरिने श्रद्धाको उचाइ अर्कै छ । एक समय थियो, नेताहरूमा जुझारु शैली र क्रान्तिकारिताको अपेक्षा गरिन्थ्यो वा अपरिहार्य थियो । तर अहिलेको समय देशलाई सिर्जनात्मक र समन्वयकारी क्षमतासहितको, भविष्यको लेखाजोखा गर्न सक्ने, सुझबुझसहितको नेतृत्व आवश्यक छ । देशका अगाडि सुल्झाउनुपर्ने दशकौंदेखि थाती रहेका थुप्रै मुद्दा ज्युँका त्युँ छन् । २०४६ र २०६२६३ को जनआन्दोलनपश्चात् निर्वाचित सरकारको काँधमा शासन सञ्चालनलाई विधिसम्मत बनाउन भूमिका निर्वाह गर्नुपर्ने अहं जिम्मेवारी थियो । तर उपयुक्त नेतृत्वको अभावमा २०४६ मा जस्तै यसपटक पनि त्यो मौका गुमेको महसुस हुन थालेको छ । फलस्वरूप जनतामा भारी निराशा छाउनुका साथै आक्रोश पनि बढ्न थालेको देखिन्छ । नयाँ संविधान निर्माण भएपछिको पहिलो निर्वाचित प्रधानमन्त्रीका रूपमा ओलीको जिम्मेवारी दूरगामी महत्त्वको र संवेदनशील थियो । लोकतन्त्र, गणतन्त्र र संघीयतालाई संस्थागत गर्न, विधिको शासन पद्धति अनुसरण गर्न र संविधानको अपनत्वको दायरा बढाउनका लागि निर्वाह गर्नुपर्ने भूमिकाबारे अहिलेको नेतृत्व पूरै बेखबर र बेपर्बाह रहेको देखियो । राष्ट्रपति र प्रधानमन्त्रीले आफू संलग्न संस्थाहरूको गरिमा बढाउन आफ्ना क्रियाकलाप र कार्यशैलीमा उच्च सावधानी अपनाउनुपर्नेमा पूरै हचुवा शैली अपनाएको देखियो । सिद्धान्त र आदर्शको पटक्कै ख्याल नगरी पटकपटक संविधानको मूल मर्ममाथि नै प्रहार गर्ने काम प्रधानमन्त्रीबाटै भयो । स्थिर सरकारका पक्षमा जाहेर भएको जनादेशमाथि नै धावा बोल्ने गरी अध्यादेश ल्याउने काम भयो । सभामुखजस्ता शक्ति पृथकीकरणको सिद्धान्तअनुसार शासकीय सन्तुलन कायम गर्न खडा गरिएका संस्थाहरूको निर्वाचनमा विधिविधानलाई मिच्दै पार्टी हितलाई सर्वोपरि ठानेर काम गरियो । दलभित्रको शक्तिसन्तुलनको प्रसंगमा प्रतिनिधिसभा सदस्य नै नभएका व्यक्तिलाई प्रधानमन्त्री पदको प्रत्याशीका रूपमा प्रस्ताव गरेर जनमतको खिल्ली उडाउने प्रयास भयो । प्रणाली सुधार्ने जिम्मा लिएका पदासीन व्यक्ति नै धमाधम बचेखुचेको प्रणालीसमेत भत्काउने उपक्रममा लाग्नु निन्दनीय र अक्षम्य हो । यस्तो निष्ठा र आदर्शविहीन नेतृत्वबाट राष्ट्रको समग्र उन्नतिको खाका कोरिने कुनै सम्भावना हुँदैन ।विज्ञानका अनुसार मानिसको जीवनमा थकाइ हुन्छ । लामो सक्रिय राजनीतिक जीवनमा नेताहरूले अनुभव गरेको थकान उनीहरूको कमजोर कार्यक्षमतामार्फत हरसमय उद्घाटित भैरहेको देखिन्छ । कार्यशैलीले भनिरहेको छ विश्वपरिवेशमा आएको परिवर्तनको गति र दिशालाई शीर्ष मानिएका नेताहरूको चेतना र बौद्धिकताको स्तरले पछ्याउन सक्दैन । यस्तो अनुत्पादक, सिर्जनाशून्य नेतृत्वको निरन्तरताका कारण विशेषतः नयाँ पुस्ताको भविष्य थप अन्योल र निराशाजनक देखिँदै गएको छ । राजनीतिक नेतृत्वको कार्यकुशलता वा प्रभावकारिता देश र पुस्ताको भविष्यसँग प्रत्यक्ष गाँसिएको हुन्छ । राजनीतिमा जसको विचार उसको नेतृत्व भन्ने मान्यता छ, जुन यथार्थ हो । त्यस्तै, अब जसको भविष्य उसैको नेतृत्व भन्ने मान्यता पनि स्थापित हुनु आवश्यक छ । भविष्य नयाँ पुस्ताको हो । यसको अर्थ के हो भने, राष्ट्रको भविष्य कोर्ने निर्णय प्रक्रियामा नयाँ पुस्ताको उल्लेख्य सहभागिताको वातावरण तयार हुँदै जानुपर्छ । देशले समयअनुसार सही नेतृत्वको परख गर्न पाउनुपर्छ । तर खाईखेली गरिरहेका नेताहरूबाट सजिलै संन्यासको घोषणा हुने सम्भावना सायदै छ । तर यसो भनेर देशलाई उनीहरूको अकर्मण्यताको बन्धक बन्न दिइरहनु अर्को ठूलो भूल हो । अहिलेको अवस्था नेतृत्वको विकल्पहीन अवस्था पनि हैन । त्यो यथार्थ सम्भावित नयाँ व्यक्तिहरूलाई परीक्षणको मौका दिएर प्रमाणित गर्न सकिन्छ । विज्ञानमा जस्तै राजनीतिमा पनि परीक्षणले मात्र नतिजा दिन्छ । औसत राजनीतिक जीवन नै ३०३५ वर्ष भैसकेका सम्भावना बोकेका थुप्रै नेतालाई क्षमता परीक्षणको मौकाबाट निरन्तर विमुख बनाइरहनु राष्ट्रहितमा होला र ? अनि दोस्रो वा तेस्रो पंक्तिका नेताहरूले ठूला नेताहरूको भक्तगण, आज्ञापालक वा धुपौरेको भूमिकामा सीमित नरहेर प्रक्रियामार्फत मुख्य नेतृत्वका लागि दाबी प्रस्तुत गर्न धेरै ढिला भैसकेको छैन र ? यी सब वर्तमानको विहंगम सवालको बेवास्ता भैरहने र नेतृत्वमा पुस्तान्तरणका लागि विकल्पको नयाँ बाटो तय गर्नतर्फ सोच्न ढिला गर्ने परिस्थिति रहिरहने हो भने नेपाली जनताले भोग्नुपर्ने दुःखको समय कति लामो हुन्छ, अनुमान गर्न गाह्रो छ ।"
साझा भविष्यका लागि सहकार्य,"सस्कृतिक र जनस्तरमा हजारौं वर्ष पुरानो सम्बन्ध रहेका नेपाल र चीनले १ अगस्त १९५५ मा कूटनीतिक सम्बन्ध स्थापना गरेका हुन् । नेपाल र चीनका दुवै समाजले शाक्यमुनि गौतम बुद्ध र कन्फ्युससका करुणा, मैत्री, अहिंसा, सहअस्तित्व र सामाजिक हितका लागि व्यक्तिगत हितको उत्सर्गजस्ता मूल्यमान्यतालाई जीवनपद्धतिका रूपमा पुस्तान्तरित गर्दै आएका छन् । दुवै मुलुकसँग संसारका दुई पुराना सभ्यता र उन्नत संस्कृतिको गौरवशाली इतिहास छ । हाम्रा पुर्खाले हिमाल छिचोल्ने दुरूह घाटी, गहिरा र खतरनाक गल्छीगल्छेडा तथा उच्चसमस्थलीय मरुभूमि पार गर्ने चियाघोडेटो र दक्षिणी रेसममार्ग खोले अनि सभ्यतासंस्कृतिको आदानप्रदान र व्यापारव्यवसायलाई सहज बनाए । बुद्धभद्र र फा सियान (५ औं शताब्दी), भृकुटी र ह्वेन शाङ (७ औं शताब्दी) तथा अरनिको (१३ औं शताब्दी) जस्ता विद्वान्विभूतिहरूले हाम्रा दुई मुलुकबीचको सभ्यता र सांस्कृतिक आदानप्रदानमा अमूल्य योगदान गरेका छन् ।सांस्कृतिक, व्यापारिक तथा जनस्तरको सम्बन्धको जगमा स्थापित कूटनीतिक सम्बन्ध नेपाल र चीनबीच नयाँ युगको थालनी थियो । सन् २०२० मा हामी कूटनीतिक सम्बन्ध स्थापनाको सुखद ६५ औं वार्षिकोत्सव मनाउँदै छौं । यो दिन विगतका हाम्रा कामको समीक्षा गर्ने र आगामी दिनमा सम्बन्धलाई कसरी थप मजबुत बनाउन सकिन्छ भनी चिन्तन गर्ने अवसर पनि हो । विगत ६५ वर्षमा हाम्रो सम्बन्ध शान्तिपूर्ण सहअस्तित्वका पाँच सिद्धान्तमा आधारित रह्यो । आपसी समझदारी, असल छिमेकीपन, एकअर्काको सार्वभौम स्वतन्त्रता तथा भौगोलिक अखण्डताको सम्मान एवं आपसी खास चासो र स्वार्थको रक्षामा प्रतिबद्धता दुई मुलुकबीच खारिएको सौहार्दपूर्ण सम्बन्धका खास विशेषता हुन् । नेपाल एकचीन नीतिमा दृढ र नेपालको भूमि चीनविरोधी गतिविधिमा प्रयोग हुन नदिन प्रतिबद्ध रह्यो । ताइवान, हङकङ, सिन्च्याङ तथा तिब्बतका मामिलामा नेपाल सधैं चीनको साथ रह्यो । चीनले पनि नेपालमा गत ६५ वर्षमा ६ पटक सत्ता परिवर्तन हुँदा समेत नेपालको आन्तरिक मामिलामा हस्तक्षेप गरेन, बरु सजिलो र असहज दुवै परिस्थितिमा नेपालको सार्वभौम स्वतन्त्रता र भौगोलिक अखण्डताप्रति दह्रो समर्थन तथा सामाजिक सद्भाव, स्थिरता र नेपाली जनताको विकासको चाहनामा निरन्तर सहयोग गरिरह्यो । भूगोल, जनसंख्या, विकासको अवस्था र राजनीतिक प्रणालीमा ठूलो भिन्नता भएर पनि असल छिमेकीका रूपमा सहकार्य गर्न सकिन्छ भन्ने नमुना नेपालचीन सम्बन्ध हो । नेपालचीन सम्बन्धलाई दुई मुलुकका जनताका अपेक्षाहरूको सम्बोधन तथा उनीहरूको हित र समृद्धिको चाहनालाई प्रवर्द्धन गर्ने हेतुले विगत ६५ वर्षमा थुप्रै सन्धिसम्झौता भएका छन् । तीमध्ये शान्ति तथा मैत्री सन्धि१९६०, सीमासम्बन्धी सन्धि१९६१, व्यापार र भुक्तानीसम्बन्धी सम्झौता१९७४, सांस्कृतिक सहयोगसम्बन्धी सम्झौता१९९९, व्यापार अन्य सम्बन्धित विषयसम्बन्धी सम्झौता२००२, पारवहन तथा यातायात सम्झौता२०१६, बेल्ट एन्ड रोड संयुक्त विकाससम्बन्धी समझदारी२०१७, लगानी तथा व्यापार प्रवर्द्धनसम्बन्धी फ्रेमवर्क समझदारी२०१७, सीमापार विद्युत् प्रसारणसम्बन्धी समझदारी२०१८, सीमापार आर्थिक क्षेत्र विकाससम्बन्धी सम्झौता२०१८, नेपालमा रेलसेवाको विकास तथा परियोजना निर्माणसम्बन्धी समझदारी२०१९ र सीमा क्षेत्रको व्यवस्थापन तथा विकाससम्बन्धी सम्झौता २०१९ प्रमुख हुन् । सम्बन्धलाई अगाडि बढाउन विभिन्न तहमा विभिन्न विषयसम्बद्ध संयन्त्र र संयुक्त कार्यदलहरू बनेका छन् । हालैका वर्षहरूमा नगरपालिका, मैत्री संगठन, गैरसरकारी संस्था, विश्वविद्यालय तथा बौद्धिक र शैक्षिक संस्था तथा व्यावसायिक संघसंगठनका बीच जनस्तरमा सम्बन्ध विस्तार भएका छन् । विगत ६५ वर्षमा नेपाल र चीनबीच विकास सहायता, लगानी, व्यापार र पर्यटनको प्रवर्द्धनले धेरै ठूलो फड्को मारेको छ । चार वर्षयता विकास सहायता अमेरिकी डलर ३५४ लाखबाट बढेर करिब १,५०४ लाख पुगी ४२५ गुणाले वृद्धि भएको, नेपालमा भित्रिएको कुल वैदेशिक लगानी करिब १२३ अर्ब रुपैयाँमध्ये चिनियाँ लगानी ८४४ अर्ब (झन्डै ६९ प्रतिशत) रहेको, सन् २०१७ मा नेपाल घुम्न आएका चिनियाँ पर्यटकको संख्या करिब १०५ हजारबाट २०१९ मा करिब ६२ प्रतिशतले बढेर झन्डै १७० हजार पुगेको र २०१६ मा चीनबाट नेपालमा १३० अर्ब रुपैयाँ बराबरको आयात भएकामा २०१९ मा आयात बढेर २१५ अर्ब तथा निर्यात १८१ अर्ब रुपैयाँबाट बढेर २५८ अर्ब पुगेको छ । चीन अहिले नेपालको प्रमुख विकास साझेदार, सबैभन्दा ठूलो वैदेशिक लगानीको स्रोत, दोस्रो ठूलो पर्यटनको स्रोत र दोस्रो ठूलो व्यापार साझेदार हो । धेरैजसो वैदेशिक सहायतामा नीतिगत हस्तक्षेप, महँगा परामर्शदाता र तयारीमा वर्षौं लाग्ने हुँदा परियोजना लागत अस्वाभाविक बढ्ने गरेको परिप्रेक्ष्यमा सरकारी माध्यमबाट, सरकारका प्राथमिकतामा, नीतिगत हस्तक्षेपबिना दिने र छिटो काम गर्ने चिनियाँ सहयोगका लोकप्रिय विशेषता हुन् ।चीनसहित बाँकी विश्वसँग नेपालको व्यापार र व्यापारघाटा निरन्तर बढिरहेको छ । नेपालको उत्पादन क्षमता कमजोर भएको र चीनबाट प्राप्त शून्यभन्सार सुविधा पनि हाम्रो क्षमताअनुकूल नभएकाले निर्यात बढाउन सकिएको छैन । तसर्थ, नेपालचीन सीमापार औद्योगिक क्षेत्र स्थापना गरी चिनियाँ बजारको मागबमोजिमका सामान उत्पादन गर्न र नेपाली उत्पादन प्रणालीलाई चिनियाँ उत्पादनको मूल्यशृंखलामा जोड्न पहल भैरहेको छ । सन् २०१९ नेपालचीन सम्बन्धमा ऐतिहासिक वर्ष रह्यो । नेपालका राष्ट्रपति विद्यादेवी भण्डारीको अप्रिलमा, गणतन्त्र स्थापनापछिका नेपालका राष्ट्राध्यक्षको पहिलोपटक, चीनमा राजकीय भ्रमण र चीनका राष्ट्रपति सी चीनफिङको २३ वर्षपछि अक्टोबरमा नेपालमा राजकीय भ्रमण सम्पन्न भए । बेइजिङमा अप्रिल भ्रमणका क्रममा भएका सम्झौताहरू र पेटी तथा मार्ग पहल (बीआरआई) सम्बन्धी दोस्रो अन्तर्राष्ट्रिय सहयोग सम्मेलनमा जारी भएको राष्ट्रप्रमुख तथा सरकारप्रमुखको साझा घोषणापत्र एवं काठमाडौंमा अक्टोबर भ्रमणका क्रममा भएका सम्झौता र दुई मुलुकबीचले सम्बन्धलाई नयाँ ढंगले परिभाषित गर्दै जारी गरिएको संयुक्त वक्तव्यका आधारमा यी भ्रमणलाई ऐतिहासिक भनिएको हो । अक्टोबर भ्रमणमा नेपालचीन सम्बन्धलाई विकास र समृद्धिका लागि चिरस्थायी मित्रताको विशेषता भएको सहयोगात्मक रणनीतिक साझेदारीका रूपमा परिभाषित गरिएको छ । उपर्युक्त समझदारीले समयको मागलाई सम्बोधन गर्ने र नेपाली जनताको विकास तथा समृद्धिको चाहनालाई उदाउँदो विश्व आर्थिक शक्ति चीनबाट भरपर्दो सहयोग पुग्ने विश्वास गर्न सकिन्छ । चीनले सात दशकयता गरेको सामाजिकआर्थिक रूपान्तरण र गरिबी निवारणमा हासिल गरेको अभूतपूर्व सफलतामा नेपाली जनता खुसी व्यक्त गर्छन् । सन् २०४९ सम्म चीन गौरवपूर्ण सभ्यताको पुनर्जागरण र समृद्धि हासिल गर्दै शताब्दीका दुई लक्ष्य पूरा गर्न सफल होस् भन्ने कामना पनि गर्छन् । समृद्ध चीन हाम्रा लागि एक अवसर हो । नेपाल र चीन सबैजसो क्षेत्रीय तथा अन्तर्राष्ट्रिय मामिलामा समान धारणा राख्छन् र विश्वशान्ति तथा क्षेत्रीय स्थिरताका लागि सहकार्य गरिरहेका छन् । विकसित हुँदै आएका सम्बन्ध र विश्वासका कारण नेपाल र चीन कसैले तोड्न नसक्ने साझेदार तथा भरपर्दा र असल छिमेकी मित्र भएका छन् । सन् २०१९ को अन्त्यमा चीनको वुहानमा पहिलोपटक पत्ता लागेको कोरोना भाइरसको महामारीले विश्व अहिले आक्रान्त छ । संक्रमणका सुरुका दिनहरूमा एक्लै बढी आक्रान्त देखिएको चीन सबै राज्यसंयन्त्र परिचालन गरी छोटो अवधिमै कोभिड१९ लाई आधारभूत रूपमा नियन्त्रण गर्न सफल भयो । विश्वव्यापी महामारीको रूप लिएको यो भाइरसको संक्रमण नेपाललगायत दक्षिण एसियामा हाल तीव्र विस्तार भैरहेको छ । कोभिड१९ का कारण नेपाललगायत विश्वभरिको अर्थतन्त्र चौपट भएको छ । पर्यटन व्यवसाय सात महिनादेखि ठप्पप्रायः छ । विकास सहायता र लगानी खुम्चिएका छन्, विश्वभर लाखौं नयाँ व्यवसाय बन्द भएका छन् र करोडौंले रोजगारी गुमाएका छन् । विश्वका ठूला अर्थतन्त्रमध्ये चीन मात्र तुलनात्मक रूपले कोभिड१९ नियन्त्रण गरी अर्थतन्त्रलाई लयमा फर्काउन सफल भएको छ । यस अवस्थामा विश्व अर्थतन्त्रलाई पुनः गतिशील बनाउन चीनसँगको सहकार्य जरुरी छ । नेपालमा संक्रमण विस्तार भइरहेको र चीनले नेपाललाई कुनै पनि सहयोग दिन तत्पर रहेको बताइरहेको परिप्रेक्ष्यमा कोभिड१९ नियन्त्रणमा चीनको सहयोग एकदमै मूल्यवान् हुनेछ । सन् २०१५ मा नेपालमा गएको महाविनाशकारी भूकम्पपश्चात् खोजी, उद्धार, राहत र पछि पुनर्निर्माणमा पुर्याएको अमूल्य सहयोगका लागि नेपाली जनताले चीनलाई दुःखको साथीका रूपमा दीर्घकालपर्यन्त सम्झिरहनेछन् । साथै, स्रोतसाधनको खाँचो भएको तर द्रुत विकासको आकांक्षी नेपाललाई वैदेशिक सहयोग, लगानी, पर्यटन र व्यापारमा निर्णायक हिस्सा भएको र सहयोगका लागि तत्पर छिमेकी मित्रराष्ट्र चीनसँगको सहकार्य अपरिहार्य छ ।दौत्य सम्बन्धका सुखद ६५ वसन्त पार गर्दैगर्दा नेपालचीन सम्बन्ध सुविस्तारित, सुदृढ र समयका चुनौती खेप्न सक्ने गरी परिपक्व भएको छ । यो सम्बन्धलाई दुवै मुलुकका जनताको हितमा निरन्तर विकसित गर्न आगामी दिनमा देहायबमोजिमका पहल गर्नु समीचीन हुनेछ ः ि२०१९ अक्टोबरमा दुई मुलुकबीचको सम्बन्धलाई विकास र समृद्धिका लागि रणनीतिक साझेदारी गर्ने गरी परिभाषित गरिएको पृष्ठभूमिमा अहिलेको आवश्यकतालाई सम्बोधन र आगामी चुनौतीहरूलाई सामना गर्ने गरी सन् १९६० मा हस्ताक्षरित शान्ति र मैत्री सन्धिको सट्टा नयाँ शान्ति र मैत्री सन्धि गर्ने । िदौत्य सम्बन्ध स्थापनाको ६५ औं वार्षिकोत्सव उच्चस्तरीय भ्रमण आदानप्रदान गरी विशेष कार्यक्रमसहित मनाउने । ि सम्बन्धलाई अझ फराकिलो र जनस्तरमा सुदृढ गर्न सांस्कृतिक कार्यक्रमहरू, चित्रकलातस्बिरपुस्तक प्रदर्शनी, विचार गोष्ठी, खेलकुद, हाजिरीजवाफ तथा निबन्ध प्रतियोगिता, खाना महोत्सव, व्यापार मेलाजस्ता कार्यक्रम दुवैतर्फ आयोजना गरी, राजनीतिक दलहरू, संघीय, प्रान्तीय तथा स्थानीय सरकार, युवा, महिला र मैत्री संगठनका उच्च पदाधिकारीहरूले भाग लिने । साथै, विश्वविद्यालय, शैक्षिक तथा बौद्धिक संस्था, कलाकार, पेसागत संघसंस्था, उद्यमीव्यवसायी र मिडियाकर्मीहरूलाई सहभागी गराई जनस्तरको सम्बन्धलाई थप सुदृढ बनाउने । ि शाक्यमुनि गौतमबुद्धका उस्तै र उत्रै मूर्तिहरू दुवै मुलुकमा स्थापना गर्ने । साथै, नेपालचीन सम्बन्धमा अद्भुत योगदान गर्ने बुद्धभद्र, फा सियान, भृकुटी, ह्वेन शाङ र अरनिकोका उस्तै र उत्रै मूर्तिहरू दुवै मुलुकमा स्थापना गर्ने । ि सम्बद्ध मन्त्रालयहरूले सन् २०२२ सम्म २०१९ का तुलनामा द्विपक्षीय लगानी, पर्यटन र व्यापारलाई दुई गुणा बनाउने लक्ष्य राखी सो हासिल गर्न आवश्यक रणनीति र योजना सार्वजनिक गर्ने । ि द्विपक्षीय सबै संयन्त्रको बैठक यो वर्ष कम्तीमा एकपटक बस्ने । हालसम्म भएका सन्धिसम्झौता, समझदारी र परियोजनाको कार्यान्वयनलाई तीव्रता दिने र सम्बन्ध विस्तारका क्षेत्र पहिल्याई उपयुक्त प्रस्ताव गर्ने । परियोजना कार्यान्वयनका सम्बन्धमा समयसीमासहितको कार्ययोजना सार्वजनिक गर्ने । िकोभिड१९ बाट थलिएको अर्थतन्त्रलाई शीघ्र पुनर्जीवन दिन सहकार्य गर्ने । विपत् व्यवस्थापनमा द्विपक्षीय सहयोगलाई सुदृढ बनाउने । साथै, महामारी र जलवायु परिवर्तनजस्ता साझा मानवीय चुनौती सामना गर्न तथा विश्वभरका द्वन्द्वको वार्ताद्वारा शान्तिपूर्ण समाधान, क्षेत्रीय स्थायित्व, दिगो, न्यायपूर्ण र समतामूलक विकास एवं साझा समृद्धिका लागि अन्तर्राष्ट्रिय तथा क्षेत्रीय मञ्चहरूमा सहकार्य गर्ने ।दुवै मुलुकमा विगत ६५ वर्षका उपलब्धि, भावी सम्भावना, चुनौती र समाधानका उपायसहित दुवैतिरका सांस्कृतिक वैभव, प्राकृतिक सुन्दरता तथा मानव प्रयत्नका उच्चतम उपलब्धि समेटी नेपाली र चिनियाँ दुवै भाषामा नेपाल र चीनमा मुद्रण तथा श्रव्यदृश्य सामग्रीहरू तयार गराई प्रकाशन र प्रसारण गर्ने । यी सबै कार्यक्रम कोभिड१९ का कारण सन् २०२१ अगस्त १ सम्म सम्पन्न गर्नु व्यावहारिक हुनेछ ।नेपाल र चीन सुखदुःखका साथी हुन् । यस अवसरमा दुवै देशका जनताको हित हुने गरी हिमालपार बहुआयामिक सम्पर्क सञ्जालको विकास गरी उज्यालो भविष्य निर्माण गर्न दुवै मुलुकका नेतृत्व र जनताले साझा संकल्प र साझा प्रयत्न गरौं । हाम्रो भविष्य हाम्रै हातमा छ ।"
५३० डलर सस्तोमा फर्किए नेपाली,"कोरोना भाइरस (कोभिड१९) को महामारीसँगै अस्ट्रेलियामा अलपत्र परेका १ सय ६० नेपाली बिहीबार सिड्नीबाट नेपाल फर्किएका छन् । उनीहरू यसपहिले सरकारले तोकेको भाडादरभन्दा ५ सय ३० अमेरिकन डलर सस्तो भाडामा चार्टर विमानमार्फत नेपाल फर्किएका हुन् । सरकारले विदेशमा रहेका नेपालीलाई नेपाल फर्काउने योजनाअनुरूप चौथो पटक यहाँका नेपाली फर्किएका हुन् । तर पनि यसपटक स्वदेश फर्किएका नेपाली भने सरकारले यसपहिले तोकेको भाडादरभन्दा ५ सय ३० अमेरिकन डलर सस्तोमा नेपाल फर्कन सफल भएका हुन् । सरकारले यसअघि भाडादर १ हजार ६ सय ५० अमेरिकी डलर तोकेको थियो ।यहाँ रहेका नेपालीलाई फर्काउन आप्रवासी नेपालीको संगठन एनआरएनए अस्ट्रेलियाले पहल गरेको हो । सरकारले तोकेको भाडादर अत्यधिक महँगो भएको गुनासो आएपछि क्यानबेरास्थित नेपाली दूतावासको आग्रहअनुसार एनआरएनए अस्ट्रेलियाले विभिन्न संस्थाको पहलमा नेपाली फर्काउने प्रक्रिया थालेको थियो । सोही योजनाअनुसार बिहीबार १ सय ६० नेपाली फर्किएका छन् भने एक सातापछि करिब २ सय ७० जना नेपाली सेमिचार्टर फ्लाइटमार्फत नेपाल फर्किने भएका छन् । नेपाल फर्किन चाहने नेपालीको संख्या अत्यधिक भएको र सरकारी भाडादरसमेत महँगो भएपछि दूतावास र अन्य संस्थाको सहकार्यमा हामीले आफ्नै पहलमा नेपालीलाई फर्काउन सुरु गरेका हौं, एनआरएनए अस्ट्रेलियाका अध्यक्ष केशव कँडेलले कान्तिपुरसँग भने । उनका अनुसार यस पटक नेपाल जान चाहनेको संख्या विमानको सिट संख्याको तुलनामा अत्यधिक भएकाले अबको एक सातापछि पुनः अर्को विमानमार्फत उनीहरूलाई फर्काउन लागिएको छ । ३ सय ५० बढीले नेपाल फर्किनका लागि विमान भाडा अग्रिम भुक्तानी गरिसकेको भए पनि प्राथमिकताका आधारमा १ सय ६० जनाको छनोट गरिएको जानकारी दिए । हामीले अहिले पठाएको भाडादर यसपहिले सरकारले पठाएको भन्दा ५ सय अमेरिकन डलरभन्दा बढी सस्तो छ, सिड्नीबाट नेपाली फर्काउन संयोजन गरिरहेका व्यवसायी तथा एनआरएनएका युवा संयोजक इर्शाद अहमदले सुनाए । उनी अगस्टको ६ तारिखमा हुने अर्को उडानमा यो भाडादर अझ सस्तो हुने दाबी गर्छन् ।सरकारले सुरु गरेको उद्धार कार्य महँगो भएको गुनासो आएपछि दूतावासले एनआरएनए, चिकित्सकहरूको संगठन एम्डा, पत्रकारको संगठन एन्जा लगायतका विभिन्न संस्थाको सहभागितामा कार्यदल गठन गरेर उद्धार कार्यलाई पारदर्शी बनाएको थियो । सोही कार्यदलको सिफारिसमा एनआरएनएले उद्धार कार्यलाई अघि बढाएको थियो । अस्ट्रेलियास्थित नेपाली राजदूत महेशराज दहालले महँगो भएको गुनासो आएपछि यसलाई अझ सरलीकृत गर्नका लागि कार्यदल गठन गरेर उद्धार प्रक्रिया सुरु गरिएको र सोही अनुसार उद्धार प्रक्रिया भइरहेको जानकारी दिए । समग्र समितिको निर्णयअनुसार कसरी र कुन दरमा नेपाल फर्काउन सकिन्छ भनेर निर्णय गरिएको र सोहीअनुसारमा काम भएको हो, राजदूत दाहालले भने । कार्यदलमा सहभागी एन्जाका महासचिव चिरञ्जीवी देवकोटाका अनुसार बिहीबार सिड्नीबाट उडेको विमान इन्डोनेसियाको ड्यापेन्सरमा ४० मिनेट रोकिएर मलेसियाको क्वालालाम्पुर हुँदै नेपाल पुग्नेछ । निर्धारित समयअनुसार विमान बिहान करिब ७ बजे नेपाल पुग्नेछ । उनले अगस्टको १६ तारिखमा नेपालले नियमित अन्तर्रास्ट्रिय उडानलाई खुला गर्ने निर्णय गरिसकेकाले महँगो भाडामा पुनः अर्को चार्टर उडान गर्न आवश्यक नभएको सुनाए । तर एनआरएनएले भने यही अगस्टको ६ तारिखमा अर्को सेमी चार्टर विमानमार्फत २ सय ७० जना नेपालीलाई फर्काउने तयारी गरिसकेको छ ।"
नासाले पठायो मंगल ग्रहमा यान,फ्लोरिडा (एजेन्सी) मंगल ग्रहको प्राचीन इतिहास अध्ययन गर्ने उद्देश्यले अमेरिकी अन्तरिक्ष संस्था नासाले बिहीबार एक यान प्रक्षेपण गरेको छ । अमेरिकाको फ्लोरिडा राज्यस्थित केनेडी स्पेस सेन्टरबाट एट्लास रकेटमार्फत नासाको रोभर पर्सिभरेन्स यान मंगल ग्रहका लागि पठाइएको हो । उक्त यान सन् २०२१ को फेब्रुअरी १८ मा मंगल ग्रहको गेल क्रेटर नामक खाल्डोमा अवतरण गर्ने नासाले जनाएको छ । उक्त क्षेत्रमा ताल तथा पानीको अस्तित्व रहेको प्रमाण भेटिइसकेको छ । पर्सिभरेन्सले मंगल ग्रहमा पाइने चट्टान र माटोका केही नमुनाहरू संकलन गर्नेछ । संकलित नमुनाहरू अर्को मिसनमार्फत ल्याइने नासाका प्रमुख जिम ब्रेडिस्टाइनले बताएका छन् । नासाले मंगल ग्रहमा मानिस पठाउने योजनासमेत बनाइरेको छ । मंगल ग्रहको एक वर्ष (पृथ्वीमा ६८७) दिनको अवधिमा यसले ग्रहको भूगर्भ अध्ययन गर्नुका साथै प्राचीन समयमा एक कोषीय जीवहरू रहेनरहेको पत्ता लगाउने जनाइएको छ । सुपर क्यामेराहरू जडित यानले मंगल ग्रहमा पाइने माटो र बालुवाहरूको रासायनिक र खनिज तत्त्वहरूको अध्ययन गर्नेछ । रोभरमा भएको ग्राउन्ड पेनिटरिङ राडर ले भित्री सतहको पनि फोटो खिच्ने र जानकारी दिने नासाद्वारा जारी विज्ञप्तिमा उल्लेख छ ।३ मिटर लामो र २७ मिटर चौडाइको पर्सिभरेन्स रोभर १० फिट अग्लो छ । यसको तौल १ हजार २५ किलो छ । रोभरसँगै नासाको इन्जिनियुटी हेलिकप्टर पनि छ । नासाले यो मिसनका लागि २ अर्ब ७० करोड अमेरिकी डलर खर्च गरेको छ । यसअघि नासाले ८ वटा रोबोट मंगल ग्रहमा अवतरण गरिसकेको छ । हरेक २ वर्षमा मंगल ग्रह र पृथ्वीको दूरी केही नजिक हुन्छ । यही मौका छोपेर मंगल ग्रहमा यानहरू प्रक्षेपण गरिन्छ ।
प्रविधि कम्पनीहरूमाथि शक्तिको दुरुपयोग गरेको आरोप,"वासिङ्टन (एजेन्सी) विश्वका चार ठूला प्रविधि कम्पनीमाथि बजारमा प्रतिस्पर्धा दबाउन उनीहरूले शक्तिको दुरुपयोग गरेको आरोप लगाइएको छ । आफूमाथि लगाइएको आरोपको सामना गर्न एप्पल, अमेजन, फेसबुक र अल्फाबेट (गुगल) का प्रमुखहरू अमेरिकी संसदीय सुनुवाइमा उपस्थित भएका छन् । सुनुवाइका क्रममा अमेजनका प्रमुख जेफ बेजोसले विश्वलाई ठूला कम्पनीहरूको खाँचो रहेको बताएका छन् । फेसबुक, एप्पल र अल्फाबेटका प्रमुखहरूले आफ्ना कम्पनीले विभिन्न आविष्कारका लागि उत्प्रेरित गरेको दाबी गरेका छन् । कडा नियमन तथा प्रतिस्पर्धासम्बन्धी छानबिनबारे सांसदहरूले छलफल गरिरहेका बेला ठूला प्रविधि कम्पनीका प्रमुखहरू संसदीय सुनुवाइमा सहभागी भएका हुन् । सुनुवाइका क्रममा डेमोक्र्याटहरूले उचित प्रतिस्पर्धा नभएको विषयमा प्रश्न उठाएका बीबीसीले जनाएको छ । त्यस्तै, रिपब्लिकन सांसदहरूले भने ती कम्पनीहरूको सूचना व्यवस्थापनका विषयमा सोधपुछ गरेका थिए ।संसदीय सुनुवाइको नेतृत्व गरेका डेमोक्र्याट सांसद डेविड सिसिलिनले एक वर्ष लगाएर सांसदहरूले गरेको अनुसन्धानबाट अनलाइन तथा इन्टरनेट प्लेटफर्महरूले दायरा विस्तार गर्न आफ्नो शक्ति विध्वंसात्मक र हानि पुर्याउने तरिकाबाट प्रयोग गरेका देखिएको जनाए । उनका अनुसार ती कम्पनीहरूले एकाधिकार कायम गरेकाले त्यसलाई रोक्न कडा कदम चाल्नुपर्ने समय आइसकेको छ । केही कम्पनी विभाजित हुनुपर्छ र सबैको हकमा उचित नियमन आवश्यक छ, करिब ५ घण्टा लामो सुनुवाइको अन्त्यमा सिसिलिनले भने । भिडिओ लिंकमार्फत उपस्थित भएका फेसबुकका मार्क जुकरबर्ग, अमेजनका जेफ बेजोस, अल्फाबेटका सुन्दर पिचाइ र एप्पलका टिम कुकलाई सांसदहरूले प्रश्नहरू सोधेका थिए । चारवटै कम्पनीका प्रमुखहरूले आफ्ना कम्पनीले कुनै गैरकानुनी काम नगरेकोमा जोड दिएका थिए । सुनुवाइका क्रममा सांसदहरूले आफ्ना वेबपेजमा प्रयोगकर्ताहरूलाई तानिरहन गुगलले एल्पजस्ता साना कम्पनीद्वारा तयार पारिएका विषयवस्तु चोरेको आरोपसमेत लगाएका थिए । त्यस्तै, अमेजनका बिक्रेताहरूको व्यवहारबारे समेत सांसदहरूले प्रश्न उठाएका थिए । इन्स्टाग्रामजस्ता प्रतिस्पर्धीको स्वामित्व फेसबुकले खरिद गरेको तथा एप्पलको एप भण्डारलगायत विषयमा समेत प्रश्नहरू सोधिएका थिए ।"
वार्म अप मै पोखराको पर्यटन,"लकडाउनअघि गुल्जार लेकसाइड देखेकी अमेरिकी पर्यटक रोक्सी जिउलियानो फेरि उत्साहित छिन् । लकडाउनभर उनले लेकसाइडको सडकमा गाडीमा हुइँकिन, रेस्टुरेन्टमा लाइभ म्युजिक सुन्न, सुविधासम्पन्न डिपार्टमेन्टल स्टोरमा चकलेट किन्न पाइनन् । फेवा किनारमा टहलिनेको भीड, सडक वारिपारिका पसलमा बस्ने हँसिला व्यापारी, हतारमा हुने डुंगा चालकलाई उनले खुब मिस गरिन् । बिहीबारदेखि होटल रेस्टुरेन्ट खुलेको खबरले उनी लेकसाइड पुरानै लयमा फर्किनेमा आशावादी छिन् ।स्वास्थ्य तथा सुरक्षा निर्देशिका पालना गरेर व्यवसायीले साउन १५ देखि होटल तथा रेस्टुरेन्ट खोल्न पाउँछन् । पोखराका पर्यटन व्यवसायी भने पूर्वतयारीमै छन् । पर्यटकीय मौसम सुरु नभइसकेकाले पर्ख र हेर को अवस्थामा रहेको व्यवसायी बताउँछन् । बुधबार भएको सरोकारवालाबीचको छलफलले निर्देशिका पालना गरेर होटल तथा रेस्टुरेन्ट खोल्ने निर्णय गरेको छ । कास्कीका प्रशासन प्रमुख, महानगर प्रमुख, पर्यटन बोर्ड र व्यवसायी छलफलमा सहभागी थिए ।पोखरा पर्यटन परिषद्का अध्यक्ष चिरञ्जीवी पोखरेल बजारलाई चलायमान बनाउन पनि पर्यटन व्यवसाय सञ्चालन गर्नुको विकल्प नरहेको बताउँछन् । हाल २५ प्रतिशत रेस्टुरेन्ट सञ्चालनमा आएको उनले जानकारी दिए । भदौ १ बाट अन्तर्राष्ट्रिय उडान र लामो दूरीका यातायात नखुल्दासम्म हामी वार्म अपकै अवस्थामा रहन्छौं, उनले भने, अहिले कर्मचारी व्यवस्थापन र उनीहरूलाई स्वास्थ्य तथा सुरक्षासम्बन्धी तालिम दिन्छौं । ग्राहकले प्रयोग गरेपछि होटलका कोठा, रेस्टुरेन्टलाई कसरी कीटाणुरहित बनाउने, होटलमा आउने ग्राहकको रजिस्ट्रेसन कुन मोडलमा गर्ने भन्ने तयारी चलिरहेको उनले उल्लेख गरे । भने, परिस्थिति हेरेर सेवा दिने सोचिरहेका छौं ।व्यवसाय खोल्दाको जोखिमका विषयमा पर्यटन व्यवसायीको चासो छ । यो त्यति सजिलो छैन । झन् धेरै जोखिम हुन सक्छ, व्यवसायी खबु पहारीले भने, खोल्नका लागि मात्रै खोलेर कर संकलन गर्ने उद्देश्यले सरकार आफ्नो जिम्मेवारीबाट पन्छिँदै छ । होटल सञ्चालनको पूर्वतयारीमै अझै एकडेढ महिना बित्ने पश्चिमाञ्चल होटल संघका अध्यक्ष विकल तुलाचन बताउँछन् । बिहीबारबाट साना र मध्यमस्तरका १० प्रतिशत होटलले मात्रै आंशिक सेवा सुरु गरेको उनको भनाइ छ । अक्टोबरबाट सुरु हुने पर्यटकीय मौसमलाई लक्ष्य गरेर पूर्ण क्षमतामा सञ्चालन गर्ने गरी तयारी गरेको उनको भनाइ छ । अहिले आर्थिक र मानसिक रूपमा पनि होटल पूर्ण रूपमा सञ्चालन गर्न व्यवसायी तयार छैनन्, उनले भने, व्यावसायिक सिजनमा आउने बुकिङलाई हेरेर व्यवसाय चलाउने व्यवसायीको तयारी छ । पर्यटनविहीन हुँदा व्ययभार पनि थपिने भएकाले चाँडै खोल्न व्यवसायी इच्छुक नभएको उनले सुनाए । भदौ १ पछि अन्तर्राष्ट्रिय उडानको कार्यविधिले पनि पोखराको व्यवसाय खुल्नेनखुल्ने निधो गर्नेछ । अन्तर्राष्ट्रिय उडानबाट आउनेहरू काठमाडौंमा ५६ दिन राख्ने कार्यविधि बने त्यसले पोखरालाई असर पुर्याउने उनको ठम्याइ छ । स्वास्थ्य निर्देशिकाअनुसार सभा, सम्मेलन गर्न नपाइने भएकाले पोखराका तारे होटल सेवा सुरु गर्ने पक्षमा छैनन् । पोखरामा १६ तारे होटल छन् । सिजनमा आउने बुकिङकै आधारमा आवश्यक कर्मचारी बोलाउने उनीहरूको तयारी छ ।"
भिसा अवधि थप्न चाहन्छन् पर्यटक,"हामीलाई थाहा छ, हामीले पर्यटकका रूपमा बस्न पाउने १ सय ५० दिन पूरा गरिसकेका छौं । तर हामी अझै बस्न चाहन्छौं, उनले भने, ट्रेकिङ गर्ने हाम्रो सपना पूरा गर्न चाहन्छौं । मेरो बुबाको सपना पनि त्यही छ । हाल नेपाल बसिरहेका पर्यटकमध्ये धेरै जना घर फर्कने अवस्थामा नरहेको उनको दाबी छ । नेपाल सरकारले भिसा अवधि विस्तार गरे शुल्क तिरेरै बस्न तयार रहेको उनले बताए । अमेरिकाकी एनी स्टिबर र इटालीका मार्कोको जोडीलाई नेपाल छाडेपछि कहाँ जाने भन्ने पत्तो छैन । प्रेमी इटाली फर्किन नसक्ने र आफू अमेरिका प्रवेश गर्न नसक्ने एमी बताउँछिन् । अरू सम्भावना हेर्दा पनि हामी सुरक्षित नहुने जोखिम छ, उनी भन्छिन्, हामी दुवै नेपालमै सुरक्षित र खुसी छौं । पोखरामै रहेकी अमेरिकी नागरिक रोक्सी जिउलियानो अन्तर्राष्ट्रिय उडान सुरु भए पनि यात्रा असुरक्षित हुने ठान्छिन् । यात्राका क्रममा एक स्थानबाट अर्को स्थानमा कोरोना फैलन सक्ने उनको भनाइ छ । कोरोना महामारीले थिलोथिलो भएको लस एन्जलस पुग्नुभन्दा उनलाई नेपाल नै सुरक्षित लागेको छ । उता रहेका आफ्नो परिवार भयभीत भएकाले पनि देश फर्कन नसक्ने उनी सुनाउँछिन् । भ्रमण वर्ष २०२० मा सहभागिता जनाउन नेपाल आए पनि कतै घुम्न नपाएको उनको दुःखेसो छ । अहिलेसम्म विदेशी पर्यटकलाई नेपाल सरकारले देखाएको उदारता प्रशंसनीय छ, उनी भन्छिन्, अब १५ दिनभित्र नेपाल छाड्नुपर्ने निर्णयमाथि पुनर्विचार होस् भन्ने हाम्रो आग्रह हो । लकडाउन अवधिमा नेपालमा रहँदा सरकार र व्यवसायीप्रति कुनै गुनासो नरहेको उनले सुनाइन् । पोखरामा झन्डै २ सय ५० विदेशी पर्यटक रहेको पर्यटक प्रहरी कार्यालय पोखराले जनाएको छ । अमेरिका, बेलायत, इटाली, रुसलगायत देशका पर्यटक पोखरामा छन् । पर्यटकलाई जबर्जस्ती फर्काउन नहुने पश्चिमाञ्चल होटल संघका अध्यक्ष विकल तुलाचन बताउँछन् । भदौ १ देखि विदेशी पर्यटक नै बोलाउने भन्ने छ, उनले भने, यो अवस्थालाई दृष्टिगत गरी यहाँ रहेका पर्यटकको भिसा अवधि थप्ने प्रावधान भए राम्रो हुन्थ्यो । अध्यागमन कानुनअनुसार पर्यटक भिसामा आउनेले १ सय ५० दिनभन्दा बढी समय नेपालमा बिताउन पाउँदैनन् । कोरोनामा नेपाल सरकारले दिएको सुविधा भदौ १५ मा सकिन्छ । भदौ १५ पछि अनधिकृत रूपमा बसेको ठहरिन्छ । भिसाको म्याद गुजार्नेले दैनिक नियमित शुल्क ३ डलर र थप जरिवाना शुल्क ५ डलर गरी ८ डलर बुझाउनुपर्छ ।"
पर्खाइ पाहुनाको,"अन्यत्र जस्तो आन्तरिक पर्यटक आउलान्, बस्लान् भन्ने तरिकाले लुम्बिनीका होटल खोलेर बसेर हुँदैन, उनले भने, बाह्य पर्यटकबिना हाम्रो व्यवसाय चल्दैन ।लकडाउनको अवधिमा आन्तरिक र बाह्य पर्यटक आउन नपाएपछि यहाँका प्रत्येक होटलले १५ करोडदेखि ४० करोड रुपैयाँसम्म आम्दानी गुमाएको ज्ञवालीले जानकारी दिए । लुम्बिनीमा सानाठूला गरी ८५ होटल सञ्चालनमा छन् । लकडाउनले होटल व्यवसाय बन्द हुँदा दैनिक २० देखि ५० लाख रुपैयाँसम्म क्षति बेहोरेको उनले बताए ।रेस्टुराँ तथा क्याफे जस्ता होटल सञ्चालन नभएकाले खोल्नु र नखोल्नुको अर्थ एउटै रहेको होटल तथा रेस्टुराँ व्यवसायी संघ रूपन्देहीका अध्यक्ष समुद्र जीसीको भनाइ छ । ग्राहक आउलान् र सेवा दिऊँला भन्ने छैन, उनले भने, ढोकामा सेनिटाइजर राखेर बस्ने काम मात्र भएको छ । ग्राहक आएमा ढोकैबाट सेनिटाइजरको प्रयोग गर्न लगाउने, मास्क अनिवार्य गराउने र खाना प्याकिङ गरी खुवाउने व्यवस्थासहित तयारी थालिएको उनले बताए । यहाँका होटलमा बास बस्ने पर्यटक भारतीय र तेस्रो मुलुकका बढी हुने भएकाले सबैतिर खुला नभएसम्म व्यवसाय नचल्ने होटल तथा रेस्टुरेन्ट व्यवसायी संगठन रूपन्देहीका अध्यक्ष गणेशप्रसाद बेल्बासेले जानकारी दिए ।"
कर्जा माग नहुँदा बैंकमा थुप्रियो पैसा,"बैंक तथा वित्तीय संस्थामा लगानीयोग्य रकम (अधिक तरलता) निरन्तर बढ्दो छ । गत आर्थिक वर्षको अन्त्यमा भएको सरकारी खर्च बैंक तथा वित्तीय संस्थामा आएको, नयाँ कर्जा माग नभएको, रेमिट्यान्स वृद्धिलगायत कारण वित्तीय प्रणालीमा लगानीयोग्य रकम बढिरहेको हो । राष्ट्र बैंकका अनुसार बिहीबारसम्म वित्तीय प्रणालीमा करिब २ खर्ब ५ अर्ब रुपैयाँ लगानीयोग्य रकम छ । प्रणालीमा अधिक तरलता भएपछि एक साताका लागि रिभर्स रिपोमार्फत २० अर्ब रुपैयाँ बजारबाट झिकिएको छ, राष्ट्र बैंकका प्रवक्ता गुणाकर भट्टले भने । उक्त पैसा झिक्दा पनि अझै १ खर्ब ८५ अर्ब रुपैयाँ अधिक तरलता रहेको उनले बताए । राष्ट्र बैंकले आह्वान गरेको रिभर्स रिपोका लागि १९ वटा बैंक तथा वित्तीय संस्थाबाट ८३ अर्ब ५ करोड रुपैयाँको माग भएको थियो । रिभर्स रिपोको बट्टादर ००३० प्रतिशत छ । गत साताको तुलनामा यो कम हो । राष्ट्र बैंकले गत साता पनि रिभर्स रिपोमार्फत २० अर्ब रुपैयाँ तानेको थियो । त्यसको परिपक्वता अवधि पूरा भए पनि बिहीबार पुनः सोही रकम बराबर पैसा झिकिएको हो । बजारमा अधिक तरलता धेरै भइरहँदा पनि ब्याजदरको लोभले राष्ट्र बैंकले पैसा नतानेको आरोप लागिरहेका बेला पछिल्ला दुई सातामा लगातार पैसा उठाउन थालिएको हो । रिभर्स रिपोलगायत उपकरणमार्फत राष्ट्र बैंकले बजारबाट पैसा तान्दा सो रकमको ब्याज तिर्नुपर्छ । यसकारण वित्तीय प्रणालीमा धेरै तरलता थुप्रिँदा पनि बजारबाट पैसा नझिक्दा राष्ट्र बैंकलाई ब्याजको लोभले पैसा नतानेको आरोप लाग्दै आएको छ । करिब एक महिनापछि गत सातादेखि मात्र राष्ट्र बैंकले बजारबाट पैसा उठाउन थालेको छ । नयाँ कर्जा माग छैन नयाँ आर्थिक वर्षको सुरु र लकडाउन हटे पनि बैंक तथा वित्तीय संस्थामा कर्जाको माग छैन । पुराना ऋणीले केही ऋण थप गरे पनि नयाँ कर्जाको माग नभएकाले तरलता थुप्रिएको बैंकहरू बताउँछन् । राष्ट्र बैंकले गत चैतमा स्वीकृत ऋणमा २० प्रतिशत कर्जा सीमा थप गर्न पाउने व्यवस्था राष्ट्र बैंकले गरेको छ । यही व्यवस्थाले केही ऋण गए पनि ठूलो परिमाणमा नयाँ ऋणको माग नभएको बैंकर्स संघका अध्यक्ष भुवन दाहालले बताए ।अर्थतन्त्र बिस्तारै चलायमान बन्दै गएकाले अब कर्जाको माग पनि बढ्ने उनको अनुमान छ । पछिल्ला महिनामा बैंकमा केही प्रतिपत्र (एलसी) भने खुलेका छन् । गत असारको तुलनामा साउनमा एलसी खुल्ने दर केही कम भए पनि क्रम नरोकिएको बैंकरहरू बताउँछन् । हाल दसैं र तिहारलाई लक्ष्य गरी सामान आयात गर्न एलसी खुलेको बताइएको छ । निक्षेप कर्जा दुवै घटेअघिल्लो साताको तुलनामा गत साता निक्षेप र कर्जा दुवै घटेका छन् । तर निक्षेपभन्दा कर्जाको घट्ने दर उच्च छ । गएको साता वाणिज्य बैंकहरूको निक्षेप २६ अर्बले घटेको छ । अघिल्लो साता ३४ खर्ब ८७ अर्ब रुपैयाँ रहेको वाणिज्य बैंकहरूको निक्षेप गत साता घटेर ३४ खर्ब ६२ अर्ब रुपैयाँमा सीमित छ । सोही अवधिमा बैंकहरूको कुल कर्जा भने ३६ अर्ब रुपैयाँ घटेको छ । अघिल्लो साता २९ खर्ब ३ अर्ब रुपैयाँ रहेको वाणिज्य बैंकहरूको कुल कर्जा गत सातासम्म घटेर २८ खर्ब ६७ अर्ब रुपैयाँ छ । असार मसान्तमा भुक्तानी गर्नुपर्ने केही कर्जा असुली भएकाले बैंकहरूको लगानीमा रहेको कुल कर्जा घटेको बताइएको छ । ऋणीले बैंकमा राखेको निक्षेप निकालेर कर्जा भुक्तानी गरेका हुन सक्छन्, प्रभु बैंकका प्रमुख कार्यकारी अधिकृत अशोक शेरचनले भने, अहिले खासै काम पनि नभएकाले निर्माण व्यवसायी तथा अरू व्यापारीबाट कर्जा भुक्तानी भएको देखिन्छ । अहिले बैंक तथा वित्तीय संस्थाले कर्जाको ब्याजदर पनि घटाएका छन् । तर पुरानो ऋणमा भने ब्याजदर खासै घटेको छैन । यसकारण केही व्यापारीले महँगो ब्याजको ऋण भुक्तानी गरी सस्तोमा लिन चाहेकाले पनि कुल लगानीमा रहेको कर्जा घटेको उनले बताए । पुरानो ऋण खोसाखोस नयाँ कर्जाको माग नभएपछि बैंकबीचमा पुरानै कर्जा खोसाखोस गर्ने प्रवृत्ति सुरु भएको छ । एउटा बैंकबाट कर्जा लिएको ऋणीलाई अवधि नसकिँदै उक्त ऋण अर्को बैंकमा सार्नुलाई कर्जा स्वाप भनिन्छ । बैंकहरूले कर्जा स्वाप गर्न पाउँछन् । तर अहिले यसका लागि अस्वस्थ प्रतिस्पर्धा देखिन थालेको स्वयं बैंकरहरू नै बताउँछन् । अर्को बैंकबाट ऋण लिएको ऋणीलाई आफ्नो बैंकमा तान्ने र पुरानोभन्दा सस्तो दरमा धेरै कर्जा प्रवाह गर्ने प्रवृत्ति सुरु भएको छ, शेरचनले भने, बैंकहरूले यस्तो काम नगरिदिए हुन्थ्यो । त्यसले विकृति ल्याउँछ । कर्जाको तानातान हुँदा वास्तविक समस्यामा परेका साना ऋणीले सुविधा नपाई अनावश्यक तर ठूला र पहुँचवाला ऋणीले सुविधा पाएको उनले बताए । आर्थिक वर्षको पहिलो त्रैमासको अन्त्यतिर (भदौ अन्तिम र असोज महिना) मा कर्जाको माग उच्च हुने भएकाले अहिलेको अधिक तरलता सामान्य अवस्थामा वा केही कमीको अवस्था पनि हुन सक्ने उनको भनाइ छ । गत आर्थिक वर्षमा वाणिज्य बैंकमा मात्र ६ खर्ब ९ अर्ब रुपैयाँ निक्षेप थपिएको छ । अघिल्लो आवको असारको तुलनामा गत आवको सोही अवधिमा निक्षेप करिब २१ प्रतिशत बढेको हो । सोही अवधिको कर्जा प्रवाहको तुलनामा निक्षेप संकलन वृद्धिदर बढी हो । गत असारमा वाणिज्य बैंकहरूको कुल निक्षेप ३४ खर्ब ८७ अर्ब रुपैयाँ छ ।गत आवमा वाणिज्य बैंकहरूले कुल ४ खर्ब ५ अर्ब रुपैयाँ कर्जा प्रवाह गरेका छन् । अघिल्लो वर्षको तुलनामा गत वर्षको कर्जा प्रवाह करिब १६ प्रतिशतले बढी हो । गत असार मसान्तमा बैंकहरूको कुल कर्जा प्रवाह २९ खर्ब ३ अर्ब रुपैयाँ छ ।"
नारायणगढमुग्लिङ सडक प्रयोग गर्दा शुल्क,"चितवनको नारायणगढमुग्लिङ सडक प्रयोग गर्दै हुनुहुन्छ ? ख्याल गर्नुस् है । अब केही समयपछि दस्तुर नतिरी यो सडक आवतजावत गर्न पाउनु हुने छैन । ३६ किलोमिटर दूरी रहेको यो सडक खण्डमा सरकारले सवारीसाधन गुडाएबापत शुल्क उठाउने निर्णय गरेको छ । त्यसका लागि हलुका र भारी सवारीसाधनको फरकफरक शुल्क निर्धारण गरिएको छ । भौतिक पूर्वाधार तथा यातायात मन्त्रालयको सिफारिसमा शुल्क लिने निर्णय गरिएको सरकारका प्रवक्ता एवं अर्थमन्त्री युवराज खतिवडाले जानकारी दिए । केही सडक आयोजनाको निर्माण सकिएपछि तिनीहरूको नियमित मर्मतसम्भार गर्न स्रोत चाहिन्छ, उनले बिहीबार मन्त्रिपरिषद्ले गरेका निर्णय सुनाउँदै भने, स्रोत अभाव नहोस् भन्न मर्मतसम्भार दस्तुर लिने चलन छ, त्यसैअनुसार यस्तो निर्णय गरिएको हो । उनका अनुसार हलुका सवारीका लागि २५ र भारी सवारीका लागि ५५ रुपैयाँ प्रतिटिप सडक उपभोग दस्तुर संकलन गर्न दिने निर्णय भएको हो । स्कुटर र मोटरसाइकलका लागि भने दस्तुर लाग्नेछैन । सडक स्तरोन्नतिपछि सञ्चालनमा आएको एक वर्ष भएको छ । अहिले यो खण्डमा पहिरोको जोखिम उच्च छ । सडक बोर्ड नेपालका कार्यकारी निर्देशक कृष्णसिंह बस्नेत भने सरकारले सडक उपभोग दस्तुर ०५२ सालदेखि उठाउँदै आएको बताउँछन् । त्यो बेला ९ ठाउँमा दस्तुर उठाउने निर्णय भएकामा तीन ठाउँबाट मात्र लिन थालिएको उनको भनाइ छ । सडक मर्मतसम्भारलाई सरकारले रकम उपलब्ध गराउन नसक्ने भएपछि राष्ट्रिय राजमार्गमा सवारी चाप बढी हुने र सडक भत्किने हुन्छ, यसलाई पारदर्शी बनाउन उपभोक्ताले तिरेको पैसा त्यही ठाउँमा खर्च गर्ने गरी उठाउन थालिएको हो, उनले भने, जुन ठाउँमा सडक विस्तार हुँदै जान्छ, विस्तार भइसकेपछि त्यो सडकमा शुल्क लिएर मर्मत गर्ने गरिएको छ । उनका अनुसार नारायणगढमुग्लिङ सडकबाहेक अन्य १९ वटा सडकमा पनि दस्तुर लिने निर्णय भएको छ । निर्णय गरिएका सडक दुई लेनका भएकाले अहिले चार लेनको बनाइँदै छ । चार लेन भएपछि सडक उपभोग दस्तुर लिन थालिनेछ, उनले भने । सवारी दस्तुरबाट उठेको रकम त्यही सडकको मर्मतमा खर्च गरिनेछ । नारायणगढमुग्लिङ सडक भर्खर बनेको हो । तर बिग्रँदै जान्छ । कहिलेबाट दस्तुर लिने भनेर निर्णय हुन बाँकी छ, लामा दूरीका सवारी सबै खुलेर पर्याप्त यात्रु नहिँडेसम्म शुल्क लिइने छैन, खतिवडाले भने, कोभिडको त्रास हटेपछि मात्र यो नियम लागू हुनेछ । लकडाउन र कोभिडले गर्दा धेरै ठाउँमा सडक दस्तुर लिन बन्द गरिएको छ । सडक निर्माणमा सरकार र दातृ निकायबाट सहयोग हुन्छ । तर मर्मतका लागि सहयोग कम हुन्छ, उनले भने, हामीसँग सडक उपभोग दस्तुर मात्र आउने हो, यो थोरै हुन्छ । उनका अनुसार नौबिसेमुग्लिङ खण्डको मझिमटारमा उठाइने सडक दस्तुर वार्षिक २३ करोड रुपैयाँ जम्मा हुन्छ । त्यो त्यहीँ खर्च हुन्छ । अहिले सबै गरेर २१ ठाउँमा उठाइन्थ्यो । अहिले वार्षिक उपभोग दस्तुर नौबिसेमुग्लिङ, हेटौंडानारायणगढ, भैरहवाभुमही सडक खण्डमा मात्र उठाउने गरिएको छ । अघिल्लो वर्ष ५० करोड रुपैयाँ उठेको थियो । सबै ठाउँमा सुरु भएपछि वार्षिक चार अर्ब जति उठ्छ, उनले भने । नारायणगढमुग्लिङ सडक स्तरोन्नतिपछि नयाँ भएकाले मर्मत गर्न सहज होस् भनेर दस्तुर लिने विषय उठेको नारायणगढमुग्लिङ सडक आयोजना तथा डिभिजन सडक भरतपुरका प्रमुख कृष्णराज अधिकारीले जानकारी दिए ।"
"म डराउँदिनँ, प्रतिवाद गर्छु","भुवन केसीले तपाईंविरुद्ध गाली बेइज्जतीको मुद्दा हाल्नुभएको छ । अब के गर्नुहुन्छ ?उहाँले आफूलाई गुरु भन्नुहुन्थ्यो तर एकदमै बच्चा तरिकाले मुद्दा हाल्नुभयो । म त्यसरी गर्दिनँ । सबै कुरा बुझेर केस गर्छु । अहिले पनि उहाँहरूले दुर्व्यवहार गरिरहनुभएको छ । विभिन्न व्यक्तिलाई मविरुद्ध बोल्न लगाइरहनुभएको छ, चरित्रहत्या गर्ने प्रयास गरिरहनुभएको छ । केटी मान्छे हो, डराउँछे, फिल्म क्षेत्र छोड्छे भनेर उहाँ र वरपरका मान्छेले सोच्नुभएको होला तर म डराउँदिनँ, पछाडि हट्दिनँ । म अरूलाई गुहार्दिनँ, आफैं सामना गर्छु । म अहिले बोलिरहेकी छु, यो सुरुवात हो । अब आउने पुस्ता आफूमाथिको हिंसा र दुर्व्यवहार सहँदैनन् । डटेर बोल्छन् ।ड्रिम्स को सुटिङ दौरान पोखरामा खास भएको के थियो ?मुस्ताङको सुटिङ सकेर पोखरा आएपछि भुइँचालो गयो । मसँग बस्दै आउनुभएको साथी प्रनिका भण्डारी घर जानुभयो । हामीलाई बिदा दिइएन, म एक्लै परें । रातको त्यस्तै ११ बजेतिर बत्ती निभाएर सुतेको थिएँ । केही बेरमा कोठामा कोही खाली खुट्टा हिँडेकोजस्तो आवाज आयो । म तर्सें, एकदमै डराएँ । ओम जप्दै निदाउन खोजें । एक्कासि मेरो पेटमा कसैले हात राखेजस्तो लाग्यो, मैले पनि त्यहाँ हात लगें, त्यो हातलाई मेरो हातले छोप्यो । म जुरुक्क उठें, एकदमै खस्रो हात थियो । अनुहार चिन्न खोजें तर अँध्यारो भएकाले देख्नै सकिनँ । होचो थियो, गन्जी र कट्टुमात्र लगाएको थियो । म रुँदै कराउन थालेपछि दौडँदै झ्यालबाट भाग्यो । त्यतिबेला १६ वर्षकी थिएँ, आधा घण्टा बाहिर निस्कनै सकिनँ, झ्यालबाट आएर चक्कुले हान्छ कि भनेर तर्सन थालें । बल्लतल्ल बाहिर निस्कें, अरूलाई उठाउन खोजें, कोही उठेनन् । अनि रवि मामा (फिल्मका एक निर्माता) लाई उठाएँ, एकछिनमा प्रहरी आएर त्यो मान्छेको हुलिया सोध्यो । म डराएको भएर त्यो रात अनमोलकी काकीसँग सुतें । जिन्दगीमा पहिलो पटक त्यस्तो घटना भोग्नुपरेकाले भोलिपल्ट पनि फ्रेस हुन सकिनँ । को होला त्यो मान्छे भनेर दिमागमा खेलिरहन्थ्यो । तैपनि सुन्निएको अनुहारमै मेकअप गरियो । बाहिर निर्देशक (भुवन) हुनुहुँदो रहेछ, मेरो नामले बोलाएर तेरो रुममा हिजो को आको, तँलाई रेप गर्न त आएको होइन ? हाहाहा भन्दै गाडीभित्र छिर्नुभयो । त्यो पल म कहिल्यै बिर्सन सक्दिनँ । मैले इन्स्टाग्रामको भिडियोमा कसैको नाम नलिई त्यही भोगाइ पोखेकी थिएँ ।नाम नलिँदा पनि भुवन केसी किन तपाईंमाथि जाइलागे होलान् ? मैले अरू भिडियोमा दुई फिल्मको सेटमा भोगेको निकम्मा व्यवस्थापन र पारिश्रमिक नपाएको कुरा सेयर गरेकी थिएँ, कसैले केही भनेनन् । तर उहाँले अंग्रेजी नबुझेको हो कि आफूले भिडियो नहेरी अरूको कुरा सुनेर मात्रै जज गरेको हो, थाहा भएन । घिनलाग्दो ढंगले स्टाटस लेखेर मलाई हेपियो । उहाँ साँच्चै गुरु हुनुहुन्थ्यो भने मलाई फोन गरेर त्यस्तो भएको मलाई थाहा थिएन, सरी । अब बिर्स भनेर सम्झाउनुपर्थ्यो । तर उल्टै मलाई आक्रमण भयो । जापानमा तपाईंमाथि दुर्व्यवहार भएको थियो ?उहाँ (भुवन) नै मेरो छोरासँग फिल्म खेलिदिनुपर्यो, ठकुरी केटी कोही हिरोइन छैनन् भनेर मकहाँ आउनुभएको हो तर सेटमा भेदभाव भयो । मलाई नमज्जा लागेको थियो । जापान जानु केही समयअघि यही भोगाइ एउटा अन्तर्वार्तामा भनेको थिएँ । उहाँ मेरो नजिक आउन खोज्दा जहिल्यै धकेल्थें । उहाँले सबैलाई बाबा, छोरा भन्दै अंकमाल गर्नुहुन्छ, त्यो उहाँलाई मन पर्छ होला तर मलाई मन पर्दैन । जापानमा पनि असहज हुने गरी मतिर आउनुभयो अनि मेरोबारे अन्तर्वार्ता दिँदी रैछस्, किन बोलेको भन्नुभयो । मैले तपाईंले मैले काम नपाओस् भनेर कुरा काट्दै हिँड्न मिल्छ ? मलाई काम दिएको मान्छेलाई अर्को हिरोइन लिनु भन्न मिल्छ ? भनेर सोधें । उहाँले केटीलाई कसरी हेर्नुहुन्छ, मैले देखेको छु । मलाई कसरी हेर्नुहुन्छ, अनुभूत गरेको छु तर पनि बेवास्ता गर्थें ।आफूमाथिको दुर्व्यवहारबारे अहिले बोल्ने आँट कसरी आयो ?यसलाई सुशान्तसिंह राजपुतको आत्महत्यासँग लिंक गरिएको छ तर त्यस्तो होइन । लकडाउनअघि नै एकखालले डिप्रेस थिएँ, फिल्म क्षेत्रमा जति राम्रो काम गर्न खोजे पनि खुट्टा तान्ने, फिल्म फ्लप होस् भनेर नानाथरी गर्ने हुन्छन् । म हैरान भइसकेकी थिएँ, त्यसैले ममीलाई फिल्म खेल्न मन छैन भनें तर उहाँले नराम्रो मान्छेहरूलाई देखेर काम गर्दिनौ भने तिमीलाई नै घाटा हुन्छ भनेर सम्झाउनुभयो । त्यतिबेला मन हल्का भएजस्तो भयो तर दिमागमा कहीं न कहीं त्यही कुरा घुमिरहन्थ्यो । त्यही नमीठो अनुभव इन्स्टामा सेयर गरेकी हुँ ।नयाँ र चलेका कलाकारमा विभेद हुन्छ भन्नुभयो । मारुनी मा तपाईंलाई काखा र नवअभिनेत्री रेबिका गुरुङलाई पाखा गरेको चर्चा चल्यो । यसबारे किन बोल्नुभएन ?इमानदारीसाथ भन्दा मसँग हुँदा फिल्म युनिटले राम्रै गरेको थियो तर म नहुँदा कस्तो गरिन्थ्यो, थाहा छैन । प्रमोसनमा जान उहाँ (रेबिका) लाई कल गर्दा सधैं स्विच अफ हुन्थ्यो । मैले नदेख्ने गरी भेदभाव भएको छ भने त मेरो गल्ती होइन नि !ड्रिम्स रिलिजताका पारिवारिक माहोलमा काम भयो भन्नुभएको थियो तर अहिले भेदभाव भोगें भन्नुहुन्छ, कसरी पत्याउने ?मैले त्यतिबेला काम सिकेको थिएँ, फिल्म राम्रो बनेको थियो । सुटिङमा खिच्दाखिच्दै भेदभाव भयो भनेको होइन, क्यामेरा बन्द भएपछिको कुरा गरेको हो । क्यामेरा सामुन्ने र क्यामेरा पछाडिको भोगाइ फरक हुन्छ नि !भुवन केसीलाई पर्भट नै भन्नुपर्ने कारण के हो ?जे देखें, जे भोगें, त्यही भनेको हो । बाहिर आफू मै हुँ भनेर हिँड्ने तर मान्छेको नियत हामीलाई थाहा हुन्छ । उहाँको व्यवहार देख्दा कसैले बोलिदियोस् भन्ने पनि हुन्थ्यो, जसरी अहिले मैले आवाज उठाइरहेको छु ।ड्रिम्स का प्रोडक्सन म्यानेजर गणेश सापकोटाले तपाईंलाई रक्सी र नशालु पदार्थ खुवाएको भन्दै अन्तर्वार्ता दिए, के भन्नुहुन्छ ?हाम्रो विवाद भएपछि गणेश सापकोटा भन्ने मान्छेले मेरो र प्रोडक्सन दुवैको पक्षमा राम्रोसँग बोलेको थियो । तर अचानक भुवन केसीको घरमा फोटो खिचेर त्यस्तो अन्तर्वार्ता दिएको छ । जसलाई भुवन केसीले पनि फेसबुकमा सेयर गर्नुभएको छ । कसले बोल्न लगाएको भनिरहनुपर्छ र ? त्यसमाथि गाँजा खान्छखाँदैन भनेर पब्लिकमा ल्याउनु एकदमै घिनलाग्दो हो । ल्याइनै सकेपछि अब कसले खान्छ, कसले खाँदैन भनेर अनुसन्धान गरे हुन्छ, दूधको दूध, पानीको पानी हुन्छ ।तर तपाईंमाथि प्रमोसनमा दुःख दिएको आरोप छ नि ?उसको छोरा (अनमोल) छायामा पर्छ भनेर मलाई प्रमोसनमा लैजानुपर्यो नि ? त्यतिबेला मेरो अभिनयको तारिफ भएको थियो । मैले कसैलाई होच्याउने काम गरेको छ र ? मलाई यति झूटो आरोप लगाइरहेका छन् कि ममाथि षड्यन्त्र नै भइरहेको जस्तो लाग्छ । अरूलाई स्क्रिप्ट दिएर मेराविरुद्ध बोल्न लगाइरहेका छन् ।खराब व्यवस्थापन र पारिश्रमिक नदिएका दुई फिल्म (ए मेरो हजुर२ र इन्टु मिन्टु लन्डनमा) बारे कम बोल्नुभएको हो ?मैले जे भन्नुपर्ने थियो, भनिसकें, अब किन बढी बोल्नुपर्यो र ? उनीहरू चुप छन् । तर यसबारे बोलिरहेको छु किनकि यो मान्छे मेरी आमाको पनि चरित्रहत्या गर्न खोजिरहेको छ ।तपाईंमाथि सामूहिक आक्रमण हुँदा पनि फिल्मवृत्तभित्रबाटै किन साथ पाउनुभएको छैन ? सबैलाई डर होला नि । जेहोस्, मलाई व्यक्तिगत रूपमा कल, म्यासेजचाहिँ गरिरहनुभएको छ । बोल्नुपरे पनि बोल्छु भन्नुभएको छ तर म किन बोल्न लगाउने ? यो मेरो लडाइँ हो । आफैं स्वस्फूर्त बोल्नुहुन्छ भन्ने सकारात्मक रूपमा लिन्छु । मेरो साथ दिँदा काम नपाइएला भन्ने डरले पनि बोल्न गाह्रो भएको होला ।तपाईंको सफलताप्रति डाह गरेर अन्य समकालीन अभिनेत्री नबोलेको जस्तो लाग्दैन ?मलाई अरूको फिल्म हिट भयो भने भित्रैबाट खुसी लाग्छ, भाग खोस्ने होइन तर यहाँ खुट्टा तान्ने बढी हुँदा रहेछन् । तर घमण्ड बढ्यो भनेर तपाईंसँग तर्कने फिल्ममेकर पनि उत्तिकै छन् नि ?मैले आफ्नै दुःखले सफलता पाइरहेकी छु, यसलाई कसैले घमण्ड मान्छ भने ठीकै छ । भगवान्ले नै घमण्डी देखिने अनुहार दिएको छ भने मेरो गल्ती होइन ।अन्य महिला कलाकारलाई फिल्म मेकिङको प्रक्रियामा पुरुष सहकर्मीले गर्ने व्यवहार कस्तो देख्नुहुन्छ ?सबैले नराम्रो नै गर्छन् भन्ने छैन । व्यक्तिअनुसार हुन्छ तर आफूलाई चित्त नबुझ्दा पनि बोल्ने कमै हुन्छन् ।आफूमाथिको भेदभाव र दुर्व्यवहारबारे किन बोल्दैनन् ?मैले कसैको नाम नलिई आफ्नो भोगाइ राख्दा यसरी सामूहिक प्रहार भयो, हेप्ने र पेल्ने काम भयो । म यति वर्षदेखि काम गरेको मान्छेलाई भर्खर आउने बच्चाले हेपेको, पख्, देखाउँछु भन्छन्, अनि अरूलाई कसरी बोल्ने आँट आओस् ? बोल्ने बाटो नै छैन । कतिपयले अब तपाईंले फिल्म पाउनुहुन्न भनिरहेका छन् । के लाग्छ ?यही साताभित्र म दुइटा फिल्ममा अनुबन्ध हुँदै छु किनभने उहाँहरूको सोचाइ राम्रो छ । म हिट हुन फिल्म खेल्दिनँ, अभिनय मन पराउँछु, त्यसैले खेल्छु । तर पटकपटक विवादमा आउँदा आफ्नो छविमा असर पुग्छ भन्ने डर लाग्दैन ?अहिले त मेरो फ्यानले मलाई साथ दिइरहनुभएको छ । बुझ्ने मान्छेले अब सहेर बस्नुहुन्न भनेर हौसला दिनुभएको छ ।"
बालमन्दिरको कार्यसमिति भंग,"काठमाडौं (कास) आर्थिक अनियमितता, जग्गा ठेक्का विवाद र अपचलनमा मुछिएको नेपाल बाल संगठन (बालमन्दिर) को केन्द्रीय समिति मन्त्रिपरिषद्ले विघटन गरेको छ । महिला बालबालिका तथा ज्येष्ठ नागरिक मन्त्रालयले विद्या उपाध्याय न्यौपानेको अध्यक्षतामा ६ सदस्यीय तदर्थ समितिसमेत बनाएको छ ।"
सिल्भाको चमक,"सिटीबाट यसपालि प्रिमियर लिगको अन्तिम खेल खेलेपछि डेविड सिल्भा । तस्बिर: रोयटर्ससिल्भाको अपार र अथाह प्रतिभाको बखान गर्न खोजिएको होइन, जुन मूर्खता हुन्छ । तर थुप्रै चाहनामध्येका केही छलफललाई देखाउनका लागि हो । सिटीका महान् खेलाडी, प्रिमियर लिगका महान् मिडफिल्डर, महान् विदेशी खेलाडी, जुन यी सबै प्रार्थना टोरेको नाममा पनि भएको थियो त ? गत साता उनी लेयटन ओरियन्टमा ट्रेनिङ गरिरहेका थिए । लकडाउनमा लन्डनमै रहेका उनी ३७ वर्षको यो उमेरमा पनि अर्को तहका लागि फिटनेस कायमै राख्न लिग टु (चौथो डिभिजन) को क्लबलाई सम्पर्क गरिरहेका थिए । त्यो साता सिल्भा आफ्नो कानमा प्रशंसा सुनिरहँदै इंग्लिस फुटबलबाट बाहिरिए, जसले सीमान्तकृत गरिएकोमा टोरेलाई अझै मार्मिक महसुस गरायो । त्यसको मतलब सिल्भाको विरासत सुरक्षित भयो, टोरे भने अझै कुराकानी गरिरहेका छन् । टोरे प्रतिभावान र जादुयी भएकोबारे कसैले वर्णन गरेका छैनन्, उनको बिदाइ नम्र र परिस्कृत रह्यो ।सिटीमा उनको प्रभावबारे थोरै बुझाइ छ । ट्रेनिङ गर्ने मैदानमा भने नाम जीवन्त रूपमै रहेको छ । कहिलेकाहीं कसरी सम्झिने भन्ने पनि हुन्छ । सिटीका समर्थक टोरेलाई महान् खेल विजेताका रूपमा वर्णन गर्छन् । प्राविधिक कौशलको उत्कृष्ट रेखांकन र प्रतिस्पर्धात्मक स्वभावको रूपमा । जोलेन लेस्कटले उही तबरले सिल्भालाई सिटीको आधुनिक युगको उत्कृष्ट फुटबलर मा बयान गरेका छन् र टोरेलाई उत्कृष्ट खेलाडी ।सिटीको सर्वकालीन ११ खेलाडीबारे क्लबको खेल भएको दिनको कार्यक्रममा मिका रिचर्ड्सले टोरेले होल्डिङ मिडफिल्डरको रूपमा छनोट गरे । उनले भने, टोरेले खेल सुरु गर्न सक्छन् र डी ब्रुयन (केभिन) लाई बल दिन सक्छन्, अनि यससँगै अगाडि बढ्न सक्छन् । यसमा सम्भावना भएको एउटै प्रतिक्रिया भनेको यहाँ उस्तै खेलाडी छ त भन्ने नै हो । टोरेले सिटीका लागि बल राख्ने खेलाडीको रूपमा मात्रै सम्झौता गरेको पनि हुन सक्थ्यो । तर, उनीसँग यस्तो क्षमता थियो कि बहुमुखी प्रतिभाले भरिएका एक उत्कृष्ट खेलाडी भए । इंग्लिस गेमको पूर्ण फुटबलरको रूपमा देखा परे ।सेन्ट्रल डिफेन्सदेखि नम्बर १० सम्म हरेक पोजिसनमा खेल्न योग्य थिए । गोल गर्न, गोलका लागि बल दिन, ड्रिब्लिङ गर्न, पास दिन र उस्तै सटीक ट्याकल गर्न योग्य थिए । उनले आफूले छनोट गरेको माध्यम जस्तै र मौखिक रूपमै पनि खेलमा वर्चस्व कायम गर्न योग्य थिए । उनी पछाडि बस्न सक्थे र लोभलाग्दो कला प्रदर्शन सक्थे । मध्यभागबाट ह्वात्तै अगाडि बढाउन अनि फ्रिकिकमार्फत अन्त्य गर्न पनि । खेल सुँध्न सक्थे वा आफूले चाहेजस्तै बदल्न सक्थे । श्वास नै रोकिनेगरी दौड्न सक्थे वा पहिलो टचमै पनि वरिपरि मिलाउन सक्थे ।त्योभन्दा बढी उनले सिटीलाई माया गर्थे आफ्नो हाडजस्तै । उनले अरू कसैले भन्दा बढी क्लबको तहगत र मानसिक रूपमा उचाइ चढे । हीनताबोधको जटिलतालाई छायामा राखे र टिमलाई शृंखलाबद्ध विजेतामा रूपान्तरण गरे । अहिलेसम्म पनि टोरेको प्रतिभा र जादूको कसैले बयान गरेका छैनन्, नम्रता वा मिलनसारको सम्मान गरेका छैनन् । यस्तो किन हुन्छ ? आंशिक रूपमा हामीले फुटबलरहरूलाई कसरी सम्झन्छौं भन्ने हो । उनीहरूको बारे हामी कथा भनिरहेका हुन्छौं । हामीले उनीहरूले थकित र कटौतीका रूपमा गरेका हजारौं कुरा गाढा ढंगले समष्टिगत तबरमा कसरी दिन्छौं भन्ने हो ।सिल्भा छेपारो हुन्, व्यावसायिक मोडल हुन्, क्लबप्रति एक दशक निष्ठावान् । टोरे आकर्षक मन्त्र हुन्, जन्मदिनको केक हुन्, केही अविस्मरणीय क्षण र रुखो बिदाइ लिएका । स्पष्ट रूपमै व्यवहारमा त्यहाँ जातीय तत्त्व छ । उनले युक्रेनमा खेल्दा अनपेक्षित दुर्व्यवहारमात्रै भोगेका होइनन्, पछि उनले शारीरिक रूपमा अल्छी भएको र लोभी (बार्सिलोनाको मिडफिल्डर छँदा २०१० मा भएको तलबबारे) भएको आरोप पनि लाग्यो । जे जस्तो भए पनि टोरेले समय भोग्नुपर्यो । उनको करिअरलाई म्यानुयल पेलिग्रिनीले सम्हालेको २०१३१४ ले परिभाषित गर्दछ । संयोगले त्यो सिटीको कम चर्चा पाएको चौथो उपाधि हो । उनी भाइ इब्राहिमको २०१४ मा मृत्यु भएपछि यस्तै खेलाडी रहन सकेनन् । उनी घुमिफिरी झरेर ओलम्पियाकोस, चीनको दोस्रो डिभिजन, बोटाफोगोमा झरे । निभिरहेको बत्तीभन्दा बढिरहेको अँध्यारो देखेजस्तै महसुस गरे ।यो उच्च समयको पुनर्मूल्यांकन गर्ने बेला हो । त्यसका लागि सिटीका रोबर्टो मान्चिनीको नेतृत्वको रहेको पहिलो ठूलो टिम (सर्जियो अगुइरो अझै उत्कृष्ट खेलिरहेका छन्) को सम्बन्धलाई सिल्भाको बिदाइले चुँडाइरहेको छ । पछुतो र अवरोधको बाटोको अध्ययनलाई न्याय मान्न सकिन्छ । सामान्यतः चर्को मूल्यमा आबद्ध गरिएका स्टार खेलाडीको कारखानाको बृहत् रूपमै भाग्यमानी भएर अन्त्य नहुन सक्छ । तर विजेता यन्त्रलाई पछ्याउने सूक्ष्म यन्त्र हुन सक्छ । सिल्भाले अन्ततः जोडी पाएका थिए । त्यो समयको आशा मात्रै गर्न सकिन्छ कि टोरेसँग पनि थियो ।द गार्डियन"
राखेप बोर्डमा ६ सदस्य मनोनीत,यी सदस्यको भूमिका राखेपमा कार्यकारी रहने छैन । उनीहरूले बोर्ड बैठकमा सहभागिता जनाउनेछन् र नीति निर्माण तहमा आफ्ना तर्क राख्न सक्नेछन् । तर राखेपका दैनिक कामकाजमा लागि सदस्य सचिवको संयोजकत्वमा ७ सदस्यीय समिति बन्नेछ । त्यो समितिमा ३ पदेनबाहेक ४ जना सदस्य बोर्ड सदस्यमध्येबाट मनोनीत हुनेछन् ।
