शीर्षक,विवरण
'भारतसँग असाधारण संवादहीनता',"(काठमाडौं)  आठ महिनाअघि भारतले आफ्नो नयाँ राजनीतिक तथा प्रशासनिक नक्सामा लिम्पियाधुरासम्मकै नेपाली भूभागलाई समेटेयता दुई मुलुकबीच संवादहीनता बढेको छ । तर दिल्लीस्थित नेपाली राजदूत नीलाम्बर आचार्यले बिहीबार ट्वीटमार्फत एउटा सन्देश दिए, बोल्नुपर्ने ठाउँमा बोल्ने हो, भन्नुपर्ने कुरा भन्ने हो । त्यो भएको छ । बोलिएको छ, भनिएको छ ।तर यो बोलिएको, भनिएको कुरा के हो, धेरैलाई थाहा छैन । परराष्ट्र मन्त्रालयलाई पनि अन द रेकर्ड केही जानकारी छैन । राजदूतको ट्वीटसन्देशपछि दिल्लीस्थित नियोगबाट पाएको सूचनामा भारतसँग अरू पक्षमा संवादहीनताको स्थिति आइसकेको छैन तर अहिले उब्जिएको सीमावर्ती विवाद र नयाँ नक्सालाई लिएर भने आठ महिनायता कुनै संवाद भएको छैन ।उद्योग, वाणिज्य, आयातनिर्यातका सबै विषयमा संवाद जारी छ तर नयाँ राजनीतिक नक्साबारे संवादहीन स्थिति छ । शनिबार अपराह्न कान्तिपुरसँगको कुराकानीमा राजदूत आचार्यले भने बाहिर टीकाटिप्पणीमा आएजस्तो संवादहीन स्थिति नरहेको जिकिर गरे । विविध पक्षमा कुराकानी भइरहेकै छ, यत्ति हो अहिले उब्जिएको सीमावर्ती मामलामा औपचारिक ढंगमा कुराकानी हुन सकिरहेको छैन, उनले भने । कूटनीतिमा भएगरेका सबै कामकुरा सार्वजनिक सञ्जालमा ल्याएर बहस गर्नुको अर्थ नरहेको उनको भनाइ छ । जस्तो, प्रधानमन्त्री केपी शर्मा ओली र काठमाडौंस्थित चिनियाँ राजदूत हाउ यान्छीका बारेमा भ्रामक समाचार दिने जीन्युजका सम्पादक सुधीर चौधरीले यस प्रकरणमा गल्ती स्विकार्नुमा पनि दिल्ली दूतावासकै भूमिका थियो । राजदूत आचार्यले चौधरीसँग फोनमा कुराकानी गरेपछि उनले त्यो अनर्थ सच्याउने र अब यस्तो घटना नदोहोरिने प्रतिबद्धता जनाएका थिए ।कूटनीतिज्ञ डाभेखबहादुर थापा भने भारतसँग इतिहासमै यो तहको संवादहीन स्थिति नरहेको दाबी गर्छन् । कूटनीतिक तहमा दिल्लीस्थित राजदूतले भन्ने कुरा भनेको छु भन्नुभएको रहेछ तर हामीले भनेका कुरालाई भारतले केकसरी सम्बोधन गरेको छ भन्नेबारेमा हामी अनभिज्ञ छौं, उनले भने, भारतसँग सम्बन्ध र संवाद विस्तार गर्न नेपालले कूटनीतिक पहल गर्दै आएको हो तर यसको जवाफमा मौनता मात्रै आएको छ । यसरी हाम्रो सम्बन्धको आधारलाई अप्ठ्यारोमा पुर्याएको भारतले हो, यो निकै आपत्तिजनक कुरा हो ।यो समस्या समाधान र संवादको बाटो खुलाउन दुवै देशको पहलकदमी जरुरी रहेको भन्दै डाथापाले भने, कुनै सूचना र संवादबिनै सुरुमा नक्सा निकालेको र अतिक्रमणको संकेत दिएको भारतले हो, हामीले हाम्रो हक कायम गर्नैका लागि पछि मात्रै नक्सा निकालेका हौं । एकातर्फ द्विदेशीय घनिष्ठ सम्बन्धबारे चर्चा गर्ने, अर्कातर्फ नाकाबन्दी लगाउने अथवा संवादहीन बस्ने अवस्था ठीक होइन । परराष्ट्र मन्त्रालयका एक उच्च अधिकारीका अनुसार भारतसँग बढेको संवादहीन स्थितिमा गम्भीर समीक्षा गर्ने बेला आइसकेको भनेर आन्तरिक बैठकमा पनि छलफल भइरहेकै छ । राजनीतिक नेताहरूले बोल्नका लागि बोल्नेभन्दा पनि शान्त कूटनीतिको उपाय अपनाउनुपर्छ भनेर हामीले परराष्ट्रमन्त्रीलाई सुझाएका छौं, कुनै थिंकट्यांक वा द्विदेशीय सम्बन्धको व्यक्तिगत तहबाट ट्र्याकटु कूटनीतिक उपाय अवलम्बन गर्नुपर्छ । दिल्ली नियोगको सुस्ततामा पुनर्मूल्यांकन हुनुपर्छ, ब्याकडुवर नेगोसिएसन का लागि पहल हुनुपर्छ भनेका छौं, ती अधिकारीले भने ।चीनका लागि पूर्वराजदूत डामहेश मास्केको बुझाइमा नेपालको राजनीतिक परिदृश्यमा जुन किचलो देखापरेको छ, त्यसको समाधान नभएसम्म कूटनीतिक पहल सार्थक हुने देखिँदैन । सुरुमा आफ्नै घरलाई व्यवस्थित (हाउस इन अर्डर) राख्नुपर्ने उल्लेख गर्दै उनले भने, त्यसपछि आफ्नो खुट्टामा आफैं उभिने सबै प्रकारका आर्थिक र सामाजिक प्रयत्नको ऐक्यबद्धताले मात्रै नेपालको कूटनीतिक पहललाई सफल बनाउने सामर्थ्य राख्छ ।"
यसरी हट्न सक्छ संवादहीन स्थिति,"कूटनीतिमा संवादहीनताको स्थिति आउन नदिन र औपचारिक संवादका लागि आवश्यक समझदारी खोज्नबढाउनमा राज्यले धेरैतिर जुगाड गरिराख्नुपर्ने हुन्छ । विभिन्न कूटनीतिक, अर्धकूटनीतिक र अनौपचारिक च्यानलहरू जीवित हुनुपर्छ । ती त्यस्ता च्यानलहरू हुन्, जसमार्फत कूटनीतिक महत्त्वको अन्तर्क्रिया सम्भव भइरहेको हुन्छ । औपचारिक कूटनीतिलाई ट्र्याकवान डिप्लोमेसीमा राखिन्छ भने यस्ता अरूलाई चाहिँ आयोजक र सहभागीहरूको प्रकृतिलाई हेरेर ट्र्याकवानएन्ड हाफ, टू, थ्री आदि भनिन्छ ।यी ट्र्याकच्यानलहरू चाहिएको वा आपत् परेका बेला टुप्लुक्क आउने अथवा बन्ने होइनन्, शान्त समयमा मिहिन तयारी र मिहिनेतपूर्वक गरेको लगानीबाट मात्रै सम्भव हुन्छ । हामीले सधैं अरूले खडा गरेको संयन्त्रहरूमा उत्साहपूर्वक भाग लियौं तर आफ्ना च्यानल खडा गरेर सक्षम र विश्वसनीय संयन्त्र बनाउन यो वा त्यो बहानामा अद्यापि जाँगर देखाएका छैनौं ।अर्कातिर सरकारी मात्रै होइन, गैरसरकारी क्षेत्रका नागरिक समाज, एकेडेमिया, मिडिया, व्यवसायी र जनस्तरमा समेत दूरदृष्टिका साथ सुपरिचय, सद्भाव, समझदारी निर्माण गर्दै आवश्यक परेका बेला तत्काल सही सूचना प्रवाह गर्न सक्नुपर्छ । अझ सोझै कुराकानी गर्न सक्ने गरी सम्पर्क बनाइराख्न र क्षमता प्रवर्द्धन गर्नका लागि समय र स्रोतसाधन लगानी गरिराखेमा कूटनीतिक नियोगहरूले यस्ता स्थितिमा अहम् भूमिका निर्वाह गर्न सक्छन् । तर हामीले त्यसरी क्षमता वृद्धि र पब्लिक डिप्लोमेसी मा हुने लगानीलाई खराब कर्जा ठानेर त्यो पक्ष पनि कमजोरै छाडेका छौं ।दुवै मुलुकका साझा मित्रहरूको हामीप्रतिको सद्भावले पनि अनौपचारिक रूपमा वातावरण बनाउन मद्दत गर्न सक्छ । त्यसका लागि मित्रराष्ट्रहरूलाई स्थिति अध्यावधिक गराइराखिएको हुनुपर्छ । तर त्यसतर्फ के भइरहेको छ भन्ने थाहा भएन ।अब यी विभिन्न पक्षमा हामी जहाँ छौं, त्यहींबाट ती सबै सिला खोजेर काम सुरु गर्नुपर्छ । विशेष मिहिनेत र थप केही समय लाग्न सक्छ तर त्यो सम्भव छ । जे भए पनि यसबाट चेतेर अबचाहिँ खासगरी पब्लिक डिप्लोमेसी, विभिन्न संस्थागत ट्र्याकहरू, गहिरो र फराकिलो अन्तर्राष्ट्रिय सद्भाव आर्जन तथा क्षमता वृद्धिमा लगानी गर्न हाम्रा नेताहरूमा चेत खुल्नुपर्छ । नत्र पछि अझ अप्ठ्यारो परिस्थिति आउँदा पनि हामी हराइरहेकै हुनेछौं । यस्तो हुनु परिपक्व राष्ट्रको लक्षण हुन सक्दैन ।यी सबैको परिपूरकका रूपमा वा छुट्टै पनि संवादहीनता तोड्ने अझ अर्को उपाय भनेको पर्सनल डिप्लोमेसी हो । दुवैतर्फ राजनीतिक, कूटनीतिक, प्राज्ञिक, व्यावसायिक वा अन्य वृत्तमा सम्मानित र विश्वसनीयता प्राप्त व्यक्तित्वहरूका आपसी सम्पर्क उपयोगी हुन सक्छन् । संवादहीनताले दुवैतर्फ हित गर्दैन । नेपालभारत सम्बन्ध हाल जीवित पुस्ताले जन्माएकोहुर्काएको होइन । त्यसैले उनीहरूलाई भत्काउने हक पनि छैन । हामी सदाकालका असल छिमेकी बन्नुपर्छ र आइपरेका समस्या वार्ताबाटै टुंग्याउनुपर्छ भनेर दुवैतर्फलाई प्रोत्साहित गर्न सक्नेहरूको पहिचान र ससम्मान सहभागिता खोजेमा त्यो पनि सम्भव होला । वातावरण बनाउनमा उपयोगी पनि होला । समझदारीको निश्चित बिन्दुमा पुगेपछि त्यस्ता व्यक्तिलाई विशेष दूत बनाउने परिबन्द पनि मिल्न सक्छ । अथवा, सोझै कूटनीतिक वार्ताको ढोका खुल्न पनि सक्छ तर सार्वजनिक रूपमा अहिले छरपस्ट भएको तिक्तताको परिणाम हेर्दा संवादका लागि वातावरण बनाउन समय लाग्ने नै देखिन्छ ।अहिले भारतमा बलजफ्ती र मनगढन्ते रूपमा जनस्तरमा, खासगरी श्रव्यदृश्य सञ्चार र सामाजिक सञ्जालमा नेपाल र नेपालीविरुद्ध नकारात्मक रूपमा चाइना कार्ड प्रयोग भएको देखिनु विश्व शान्तिसुरक्षामा विशेष भूमिका चाहेको भारतकै लागिसमेत पछिसम्म लज्जास्पद हुनेछ । त्यसरी एकअर्काविरुद्ध गलत रूपमा तेस्रो कार्ड बीचमा ल्याउने तहमा ओर्लेर न त हाम्रो द्विपक्षीय जनस्तरीय असल सम्बन्ध तथा इतिहासको सम्मान हुन सक्छ न त त्यसको सुरक्षित भविष्यकै सम्भावना रहन्छ । यसबाट जतिसक्दो चाँडो बाहिर निस्कन सक्नु दुवै पक्षका नेताहरूको राजनेतृत्व क्षमता (स्टेट्सम्यानसिप) को पहिलो परीक्षण हुने देखिन्छ । (कुराकानीमा आधारित)"
बलात्कारको आरोपमा यसरी पक्राउ परे युट्युबर,"(काठमाडौं)  तेरा छोरीहरूलाई बलात्कार गरेर मार्दिन्छु, अनि जेल जान्छु ।लाउड स्पिकरमा राखेर मोबाइल फोनमा गफ गर्दागर्दै आक्रोशित बनेका अर्जुन सिवाकोटीले यस्तो शब्द फुत्काएपछि उनी सन्न भइन् । अर्जुनसँगको विवाद उत्कर्षमा पुगिरहेका बेला उनी दुई छोरी लिएर लकडाउनका बेला पनि केही दिनका लागि माइत आएकी थिइन् । घिनलाग्दो धम्की उनले त सुनिन् नै, माइती परिवारका सदस्य र छोरीहरूले पनि सुने । हुर्किंदै गरेका १३ र १४ वर्षका छोरीहरूको अनुहार देखेपछि उनले आफूलाई थाम्नै सकिनन्, अनि कोठामा पसेर धेरैबेर रोइन् ।गत वर्षको असोजदेखि बान्ता हुने, पेट दुखिरहने समस्याले बिरामी परेकी जेठी छोरी स्कुल जानै नसक्ने भएकी थिइन् । निरन्तर जाँचपछि पनि बिमार पत्तो लागेको थिएन । त्यही बेला नजिकका नाता पार्ने सगोलका घरधनी अर्जुनसँग उनको विवाद चर्किंदै गएको थियो । विवाद हात हालाहाल र तुच्छ गालीमा परिणत भएको त्यही साँझ उनलाई जेठी छोरीले मधुरो स्वरमा भनिन्, मम्मी एउटा कुरा भन्छु । गाली त गर्नुहुन्न नि ?उनले बिरामी छोरीलाई गाली नगर्ने वाचा गरिन् । त्यसपछि छोरीले जे कुरा सुनाइन्, त्यो उनको कल्पनामा पनि थिएन । उनले हतास मुद्रामा अन्य आफन्तीलाई खबर गरिन् । राति १२ बजेसम्मै आफन्तीहरूले जेठी छोरीसँग घटनाबारे सोधीखोजी गरे । सबैलाई उनले एउटै कुरा बताइन्, अर्जुनले गत वर्षको जेठदेखि उनलाई निरन्तर दुर्व्यवहार र भदौदेखि यौनशोषण गरेका थिए । दिदीको कुरा सकिएपछि बहिनीले पनि आफू पनि गत चैतदेखि त्यस्तै हर्कतको सिकार भएको बताइन् । उनका अनुसार अर्जुनले यस्तो गतिविधिबारे अरूलाई भन्यौ भने मार्दिन्छु भनेर धम्क्याएका थिए । एउटै घरमा बस्ने नातेदारले त्यसरी थर्काएपछि दुवै दिदीबहिनी महिनौंदेखि चुप बसेका थिए ।आफन्तीको सल्लाहअनुसार भोलिपल्टै अर्थात् यही असार १४ गते उनीहरूले प्रहरी परिसर काठमाडौंमा अर्जुनविरुद्ध उजुरी दिए । सोही दिन प्रहरीले बानेश्वरबाट अर्जुनलाई पक्राउ गर्यो । परिसर काठमाडौंका अनुसार १३ र १४ वर्षका दुई किशोरमाथि बलात्कारको आरोपमा उनीमाथि अनुसन्धान भइरहेको छ । पीडितले दिएको जाहेरी दरखास्तमा लामो समयदेखि दुवै किशोरीमाथि निरन्तर यौनशोषण गरेको र पछिल्लो पटक जेठ १० गते यौनशोषण गरेको उल्लेख छ । प्रहरीले दुवै किशोरीको स्वास्थ्य परीक्षण गराएको छ भने अर्जुनमाथि अदालतबाट म्याद थप गरेर थप अनुसन्धान जारी राखेको छ ।अर्जुन पक्राउ प्रकरणबारे युट्युबमा दर्जनौं भिडियो सामग्री देख्न पाइन्छ किनकि उनी आफैं मेकिङ नेपाल नामक युट्युब च्यानलका निम्ति भिडियो उत्पादनमा संलग्न थिए । २०१६ जनवरीमा दीपेश पाण्डेले दर्ता गरेको यो युट्युब च्यानलमा करिब चार महिनाअघि मात्रै अर्जुन जोडिएका थिए । आफूलाई कलाकार पृष्ठभूमिको बताउने दीपेशले कान्तिपुरसँगको कुराकानीमा आफूले केही फिल्म र आधुनिक गीतमा अभिनय गरेको बताए । त्यही बेला आफैं केही गरौं न त भनेर उनले मेकिङ नेपाल नामक युट्युब खोलेका थिए । पछिल्लो समय उनले छिमेकी अर्जुनले मिलेर काम गरम् न भनेपछि आफूसहितका १२ साथी मिलेर अफिस खोलेको बताए । उनले भने, अर्जुनले भने होस्ट गर्ने जिम्मेवारी पाएका थिए । भर्खरै युट्युबको भ्युअर्स बढेकाले आफूहरूले कुनै पैसा कमाइनसकेको र अर्जुनलाई पनि मासिक यति नै तलब दिने भनेर नतोकिएको उनले सुनाए । यिनै अर्जुन पक्राउ परेको खबर साताअघि पत्रकार ऋषि धमलाले जनता जान्न चाहन्छन् कार्यक्रममा पीडित किशोरी र उनका आमाबाबुसँग अन्तर्वार्ता लिएपछि सार्वजनिक चासोमा आयो । पत्रकारिताको औपचारिकअनौपचारिक पृष्ठभूमि नभए पनि गत भदौयता मात्रै अर्जुनले युट्युबका निम्ति दुई दर्जन हाराहारी भिडियो उत्पादन गरेको देखिन्छ । जसमध्ये आधाभन्दा धेरै एमसीसी सम्झौताविरुद्ध सडकमा भएका प्रदर्शनबारे र त्यसका अगुवासँगको अन्तर्वार्ता छन् भने केही हिन्दुराष्ट्र बनाउनुपर्छ भन्ने विषय समेटिएका सामग्री छन् । पारिवारिक स्रोतका अनुसार परिवारकै सदस्य हिन्दुराष्ट्रको अभियानमा संलग्न भएकाले अर्जुन आफैं पनि हिन्दुराष्ट्र बनाउनुपर्छ भन्ने अभियानमा सक्रिय रूपमा लागेको देखिन्छ । केही भिडियोहरूमा अर्जुन विश्व हिन्दु महासंघको कार्यक्रममा सक्रिय रहेको र मन्तव्य दिएको पनि देखिन्छ । कतिसम्म भने कतिपय भिडियोको कन्टेन्टको परिचय खण्डमा त एमसीसीविरुद्धको फलानो ठाउँमा यति गते यति बजे हुने आन्दोलनमा सहभागी बनौं भन्ने सूचना पनि राखिएको छ । असार १७ मा टप न्युज नेपाल नामक युट्युबमा पोस्ट भएको भिडियोमा अर्जुनले एमसीसीबारे आफ्ना कुरा राखेको देखिन्छ । अर्जुन सिवाकोटी आए लाइभमा, खास कुरा यस्तो रहेछ, शीर्षकको उक्त भिडियो झन्डै ६ हजारले हेरिसकेको देखिन्छ । दुई किशोरी बलात्कारको आरोपको घटनाको अन्तर्य बुझ्न मोरङ स्थायी घर भएका अर्जुन र पीडित परिवारले सम्बन्धको उतारचढावलाई पनि बुझ्नुपर्ने हुन्छ । करिब आठ वर्षअघि पीडित परिवार र अर्जुनले साझेदारीमा कोल्ड स्टोरसमेत चलाएका थिए । त्यसपछि नै उनीहरूबीच आर्थिक लेनदेनको कारोबारसमेत सुरु भएको थियो । कोल्ड स्टोर बेचेर किशोरीका बाबु र अर्जुन एक वर्षको अन्तरमा दुबई गएका थिए । क्रमशः चार र तीन वर्ष दुबई बसेर फर्केपछि उनीहरूले सामूहिक रूपमा २१ कोठा भएको चारतले घर बनाएका थिए । किशोरीका बाबुका अनुसार दुवैको नाममा भएको जग्गामा बनाइएको घरमा अर्जुनले तीन कोठा र उनीहरूले दुई कोठा लिएर अरू सबै भाडामा लगाएका थिए । पछिल्लो समय यही घरको भाडाका विषयमा दुई परिवारबीच कचमच सुरु भएको देखिन्छ । प्रहरी स्रोतका अनुसार एकै घरमा बस्ने भए पनि भाडा र अन्य आर्थिक कारोबारको विवादले उनीहरूबीच हात हालाहालकै अवस्था आएको समेत देखिन्छ । गत मंसिरमा त किशोरीका बाबुआमा अर्जुनले कुटपिट गरेकाले जीउधनको सुरक्षा गरिपाऊँ भन्ने निवेदन लिएर महानगरीय प्रहरी वृत्त महाराजगन्जसमेत पुगेका थिए । प्रहरीले दुवै पक्षलाई राखेर छलफल गराएपछि विवाद टुंगिएको थियो । पछिल्लो समय आर्थिक विवादको किचलो झनै उत्कर्षमा पुगेको थियो । यही विवादबाट आजित भएर उनी जेठ अन्तिम साता दुई छोरी लिएर माइत आएकी थिइन् । एक दिन घर पुगेर दुई कोठाको भाडा उठाएर फर्केकी थिइन् । त्यही कुराबाट थप आक्रोशित बनेर अर्जुनले उनलाई अश्लील शब्दसहितको गाली गरेका थिए । त्यही बेला फुत्केको थियो, बलात्कार गरेर छोरीहरू मार्दिने र जेल जाने कुरा । पीडित किशोरीकी आमाले घटना दर्ता भएपछि पनि निरन्तर युट्युब मिडियामा यसबारे आएका सामग्रीहरूले आफ्नो नीद हराम गरेको बताइन् । उनले नजिकका आफन्तमार्फत आफूहरू ऋषि धमलाको सम्पर्कमा पुगेको र त्यतिबेलै छोरीहरूसहितको अन्तर्वार्ता लिइएको बताइन् । पीडित छोरीहरूलाई पनि अन्तर्वार्तामा सामेल गरेर भने आफूहरूले गल्ती गरेको उनको बुझाइ छ । उनले भनिन्, मलाई त के हुन्छ, कसो हुन्छ भन्ने पनि थाहा थिएन । मुख छोपेर अन्तर्वार्ता गरे केही फरक पर्दैन भनेपछि छोरीसहित अन्तर्वार्ता दिइयो । उक्त अन्तर्वार्ता प्रसारण भएपछि सिवाकोटीको समर्थनमा केही युट्युब च्यानलका मान्छे माइतीघर मण्डलमा आउन लागेको भन्ने खबर पनि आफूले सुनेको उनले बताइन् । उनले भनिन्, घटनाले त दुःख दिएकै छ, त्यस्तै दुःख घटनापछि युट्युबमा आएका अनेकथरी लाञ्छनायुक्त सामग्री र छोरीहरूको परिचय नै खुल्ने खालका सामग्रीले बनाएको छ । अर्जुन बलात्कारको आरोपमा पक्राउ परेको घटनामा दर्जनौं भिडियो कन्टेन्ट युट्युबमा छ्याप्छ्याप्ती देखिन्छन् । जसमध्ये धेरैजसो सामग्रीमा अर्जुनका परिवारका सदस्यले रुँदै कुरा राखेको देखिन्छ । नेपाली रियाक्सन युट्युब च्यानलमा अर्जुन सिवाकोटीको बाबु अन्तर्वार्तामा भक्कानिए, खोले रहस्य शीर्षकको भिडियो सामग्री देखिन्छ । जसलाई ६ दिनमा झन्डै ९ हजारले हेरेको देखिन्छ । त्यस्तै सिवाकोटीकी श्रीमती न्याय खोज्दै छोरीलाई लिएर शीर्षकमा अर्जुन नै होस्ट रहेको मेकिङ नेपालमा अर्को भिडियो आठ दिनमा झन्डै साढे १६ हजारले हेरेका छन् । यही घटनाबारे युट्युबमा राखिएका भिडियोमा भ्युअर्स लाखौं देखिन्छन् । किशोरीकी आमाले केही भिडियो आपत्तिजनक रहेको र त्यसले छोरीहरूको कलिलो दिमागमा कस्तो असर पार्ला भनेर चिन्ता व्यक्त गरिन् । उनले भनिन्, फुर्सदका बेला छोरीहरू मोबाइल चलाउँछन् । युट्युब पनि हेर्लान् । त्यतिबेला आफ्नै घटनाबारे बनेका भिडियो हेर्न पुगे भने तिनको मनमा कस्तो कुरा आउला भनेर म खुबै आत्तिन्छु ।प्रहरी परिसर काठमाडौंका प्रवक्ता राजकुमार केसीले सिवाकोटीविरुद्धको मुद्दा अनुसन्धानका क्रममा रहेको बताए । उनले भने, केही दिनमै अदालतमा पेस गरिन्छ ।"
अवैध मिर्गौला प्रत्यारोपण आरोपमा चिकित्सक पक्राउ,"चितवन (कास) अवैध रूपमा मिर्गौला प्रत्यारोपण गरेको आरोपमा भरतपुरको कलेज अफ मेडिकल साइन्सेस (पुरानो मेडिकल कलेज) का दुई चिकित्सकसहित चार जना शनिबार पक्राउ परेका छन् । अस्पतालका डासुप्रभात श्रेष्ठ, डाबालकृष्ण कालाखेती, कानुनी सल्लाहकार रमेश काफ्ले र जिल्ला प्रशासन कार्यालय चितवनका अधिकृत रामचन्द्र ढकाल पक्राउ परेका हुन् । चितवनका प्रहरी प्रमुख प्रहरी उपरीक्षक नान्तिराज गुरुङका अनुसार काठमाडौंबाट आएको मानव बेचबिखन ब्युरोको टोलीले उनीहरूलाई गिरफ्तार गरेको हो । मेडिकल कलेजका निर्देशक डा मनोहर प्रधानले एक वर्षअघि भएको मिर्गौला प्रत्यारोपणका सम्बन्धमा उनीहरू समातिएको जानकारी दिए । एक वर्षअघि हाम्रोमा एउटा मिर्गौला प्रत्यारोपण भएको थियो । भक्तपुरका बिरामीलाई ललितपुरका व्यक्तिले मिर्गौला दिएका थिए । विषय त्यही हो, उनले भने, नियमअनुसार मिलेन भनेर कानुनी कारबाहीको प्रक्रिया अगाडि बढेको बुझेको छु । तर हामीले सबै काम ऐन, नियम र निर्देशिकाअनुसार गरेका छौं ।"
विवाद चर्काएर फाइदा लिन खोजे,"चितवन (कास) नेकपाका अध्यक्ष पुष्पकमल दाहालले पार्टीभित्र विवाद चर्काउने योजनामा कोही लागेको बताएका छन् । पार्टीभित्रको विवाद चर्काइदिएर फाइदा लिन खोज्नेहरू पनि छन् । प्रतिक्रियावादीहरू के चाहन्छन् भने एकातिर गएर यो बेला केपी शर्मा ओलीलाई छाड्न हुन्न भन्ने अर्कोतिर गएर प्रचण्डलाई छाड्न हुन्न यो बेला भन्ने पनि बुझिएको छ, शनिबार चितवनको माडीमा कार्यकर्ता भेलामा दाहालले भने, तपाईंहरू त्यस्तोमा नलाग्दिनुहोला, हामी जित्छौं ।दाहाल बाढीपहिरोको निरीक्षण गर्न गृह जिल्ला आएका हुन् । अहिलेको क्राइसिस तपाईंहरूले पनि महसुस गर्नुभएको छ । तर जतिसुकै अप्ठ्यारो भए पनि हल निस्कन्छ, दाहालले भने । आफूले हतार गर्न खोजेको भए दुर्घटना वा अर्को के हुन्थ्यो भन्न सक्ने अवस्था नरहेको उनले बताए ।"
लकडाउन छ कि छैन ?,"(काठमाडौं)  दुई जनालाई कोभिड१९ संक्रमण देखिएपछि सरकारले चैत ११ मा लकडाउन सुरु गरेको थियो । समस्या बढेपछि जेठ २६ बाट लकडाउन केही खुकुलो बनाइयो । त्यसबेला मुलुकभर ३ हजार ७ सय ६२ संक्रमित थिए भने १४ जनाले ज्यान गुमाएका थिए । शनिबारसम्म आइपुग्दा संक्रमितको संख्या १६ हजार ७ सय १९ पुगिसकेको छ भने ३८ जनाको मृत्यु भएको छ ।यहीबीचमा सरकारले असार २६ गतेबाट उपत्यका र अन्य जिल्लाभित्र सार्वजनिक यातायातसमेत सञ्चालन गर्ने निर्णय गरिसकेको छ । एकातिर संक्रमणको जोखिम बढिरहेको छ, अर्कोतर्फ सरकारले लकडाउनलाई खुकुलो बनाउँदै छ । शैक्षिक संस्थाहरू, फिल्म हल, पार्टी प्यालेस, नियमित आन्तरिक र बाह्य उडानबाहेक मुलुक पूर्ण रूपमा खुला भइसकेको छ । सार्वजनिक स्थलको गतिविधि हेर्दा लकडाउन छ कि छैन भन्ने प्रश्न उठ्छ ।संक्रमणलाई नै ध्यान दिएर हेर्नुपर्ने र हेरिरहेको निकाय कोभिड१९ संकट व्यवस्थापन केन्द्र (सीसीएमसी) ले भने बाहिरको अध्ययन र आन्तरिक गृहकार्य गरेरै सरकारले लकडाउनलाई खुकुलो बनाएको दाबी गरेको छ । सीसीएमसीका एक उच्च अधिकारीका अनुसार सबैभन्दा पहिले सीसीएमसीको औषधि, उपचार तथा अन्य स्वास्थ्य सामग्री आपूर्ति कार्य समूह र त्यसपछि त्यहाँकै शान्तिसुरक्षा समूहले गृहकार्य गरेर लकडाउन खुकुलो पार्ने प्रस्ताव अघि बढाइएको हो । उक्त प्रस्ताव सीसीएमसी निर्देशक समिति हुँदै मन्त्रिपरिषद्मा पठाइयो । मन्त्रिपरिषद्ले असार २३ मा लकडाउनलाई थप सहज बनाउँदै जाने गरी निर्णय गरेको हो, जसमा सार्वजनिक यातायात सञ्चालनको विषय पनि समेटिएको थियो ।जनस्वास्थ्यविज्ञ डा शरद वन्त लकडाउन सधैं लगाउन नहुने बताउँछन् । लकडाउनकै भरमा संक्रमणलाई रोक्न सक्दैनौं । लकडाउन एउटा विशेष परिस्थितिमा निश्चित अवधिका लागि लगाउने प्रावधान हो । त्यो बेलासम्म हामीले गर्नुपर्ने तयारीहरू गर्नुपर्छ, उनले भने, अब अरू सुरक्षाको व्यवस्थापनलाई एकदमै चुस्त बनाउनुपर्छ । उनले सामाजिक दूरी कायम राख्ने, मास्क लगाउने, हात धुने, सेनिटाइजर प्रयोग गर्ने, क्वारेन्टाइनको व्यवस्थापन राम्रो बनाउने, परीक्षण एकदमै बढी हुनुपर्ने र कुनै पनि संक्रमितलाई छाड्न नहुने बताए । संक्रमितहरूलाई सुरक्षित रूपमा आइसोलेसनमा राख्न सक्नुपर्यो । त्यसपछि मात्र यो लकडाउनलाई खुकुलो पार्नुको अर्थ हुन्छ, उनले भने, सार्वजनिक यातायात चलाउने कुरा छ । हिजोको जस्तो गरी सार्वजनिक यातायात खोल्ने हो भने त्यसले दुर्घटना हुन्छ । वन्त संक्रमण बढे कुनै पनि बेलामा फेरि लकडाउन गर्नुपर्ने अवस्था आउन सक्ने बताउँछन् । उनले लकडाउन भनेको संक्रमणको चेनलाई ब्रेक गर्ने एउटा व्यवस्था भएको बताए । लकडाउनबीचमा तयारी गर्नुपर्ने थियो, त्यो गरिएन । यसमा दुवै पक्षका कमजोरी छन् । लकडाउनको व्यवस्थापन गर्न नसक्ने सरकारको कमजोरी त छँदै छ, हाम्रा पनि कमजोरी छन्, उनले भने, अहिले पनि हामीले पालना गरिरहेका छैनौं । त्यसैले सुरुमा जस्तो प्रभावकारी पछिल्ला दिनमा हुन सकेन ।संक्रामक रोग विशेषज्ञ डा अनुप सुवेदीले संक्रमण जहाँजहाँ फैलिएको छ, त्यहाँत्यहाँ मात्र केही परीक्षण भइरहेको बताए । यसलाई स्याम्पलिङ वायस भनिन्छ । त्यसले तपाईंलाई गलत नतिजा दिन्छ । समग्र संक्रमणको प्रतिनिधित्व गर्दैन । पहिला पनि स्याम्पलिङ वायस नै थियो, उनले भने, क्वारेन्टाइनका परीक्षणहरूको आधारमा संक्रमित बढी देखिएको थियो । अहिले क्वारेन्टाइनका मानिसहरू घटे । अधिकांश परीक्षण भएकाहरू काठमाडौंका अस्पतालबाट गएकै छन् । उनी अस्पतालबाट बाहिर गएका केहीको र उपत्यका बाहिर पनि केही स्थानहरूमा परीक्षण भइरहेको मान्छन् । तर अहिले खासै स्वाब आएको छैन, लक्षण भएको मान्छेको परीक्षण पनि गर्दैन । यसले के भ्रम दिन्छ भने नेपालमा संक्रमण घटिरहेको छ, अब लकडाउन खुकुलो बनाउने र सार्वजनिक गतिविधि बढाउने बेला होइन, उनले भने, अस्पतालहरूमा त्यहाँका कर्मचारी संक्रमित भएका घटना बढी भेटिन थालेका छन् । त्यसले संक्रमण भित्रभित्र फैलिरहेको भन्ने देखिन्छ । यो सचेत र सतर्क हुने बेला हो । महामारीको स्थितिमा पुग्नु भनेको खतरा हुन्छ । अर्का जनस्वास्थ्यविद् डा समीरमणि दीक्षित सरकारले लकडाउन खुकुलो बनाउँदै जानुलाई स्वाभाविक मान्छन् । केही समय लकडाउन गरेपछि जति सर्नु थियो, सर्यो । संक्रमित बढ्छन् । संसारभरिबाटै हामी छुट्टै रहन सक्दैनौं, उनले भने, जुन स्तरमा हाम्रो मृत्युदर र संक्रमण दर हुने आकलन थियो, त्यो भएन । मैले अहिले काठमाडौंलाई चाहिँ उच्च जोखिममा राखेको छु तर अन्य स्थानहरू जोखिमबाट घट्दै गइरहेका छन् ।"
कोरोनाबाट थप ३ जनाको मृत्यु,"काठमाडौं कोरोना संक्रमणबाट नेपालमा थप ३ जनाको मृत्यु भएको छ । शनिबार आयोजित पत्रकार सम्मेलनमा स्वास्थ्य तथा जनसंख्या मन्त्रालयले काठमाडौंका २ र सिन्धुपाल्चोकका १ जना संक्रमितको मृत्यु भएको जानकारी दिएको हो । यससँगै मुलुकमा कोरोनाबाट मृत्यु हुनेको संख्या ३८ पुगेको छ । मन्त्रालयका प्रवक्ता डा जागेश्वर गौतमका अनुसार काठमाडौं शंखमूलका ६० वर्षीयको असार २६ गते, गोकर्णेश्वर नगरपालिका४ का ५४ वर्षीय र सिन्धुपाल्चोक पाँचपोखरी६ का ४५ वर्षीय पुरुषको असार २५ गते मृत्यु भएको हो । शनिबार ७० जनामा संक्रमण देखिएको मन्त्रालयले जनाएको छ । प्रवक्ता गौतमले कुल संक्रमितमध्ये ५० दशमलव ५ प्रतिशत निको भएर घर फर्किएको बताए । निको हुनेको संख्या ८ हजार ४ सय ४२ पुगेको छ ।"
क्वारेन्टाइनमा एकको मृत्यु,तनहुँ भानु नगरपालिका२ स्थित शारदा कलेजको क्वारेन्टाइनमा ६६ वर्षीय पुरुषको मृत्यु भएको छ । शनिबार उपचारका लागि पोखरा लैजाँदै गर्दा उनको मृत्यु भएको हो । असार २४ मा भारतबाट आएका उनी बिरामी थिए । उनको कोरोना रिपोर्ट आउन बाँकी छ ।
"गाउँमा पस्यो बाढी, तटबन्ध भत्कँदा खतरा","लमजुङमा चार दर्जन बढी घर विस्थापितकेही दिनयताको बाढीपहिरोले लमजुङमा ४ दर्जनभन्दा बढी घर विस्थापित भएका छन् । एक सयभन्दा बढी घर उच्च जोखिममा छन् । बाढीपहिरोले दोर्दी गाउँपालिका८ दुवारगाउँमा २३ घरपरिवार विस्थापित भएको स्थानीयले बताएका छन् । वडाध्यक्ष तुलबहादुर गुरुङका अनुसार वर्षाका कारण घरमा बाढी पस्ने र घर नजिकै पहिरो खस्न थालेपछि ४० घर उच्च जोखिममा छन् । जोखिममा परेकामध्ये २३ परिवार छिमेकी गाउँ र आफन्तकहाँ शरण लिन गएका छन् । ४५ घर भत्किसकेको छ । अरू जोखिममा छन् । धेरैको घरभित्र भलपानी र बाढी पसेको छ, उनले भने । क्व्होलासोंथर७ भोंजेका १० घरपरिवार पहिरोको उच्च जोखिममा परेपछि विस्थापित भएका छन् । वडा सचिव तक्मा विकका अनुसार पहिरोले घरआँगन भत्काउन लागेपछि उनीहरू विस्थापित भएर आफन्त र सामुदायिक घरमा बस्न थालेका छन् । डीएसपी गंगाबहादुर थापाका अनुसार दोर्दी६ ढोडेनीमा ४, वडा ८ को खिँचोकमा ४, मगरगाउँमा ३ र क्व्होलासोंथर३ बगुममा एक घर विस्थापित भएका छन् । स्थानीयका अनुसार बेंसीसहर नगरपालिका१० राउतथोकको शमशेरबहादुर राउतको घरमा पहिरो खसेको छ । मर्स्याङ्दी गाउँपालिका२ घनपोखराकी मिनिता गुरुङले जोखिम बढेपछि घर छोडेकी छन् । मर्स्याङ्दी९ सिम्पानीको सोमबहादुर घलेको घर माथिबाट ढुंगासहितको पहिरो खसेको छ । बिहीबार राति बेंसीसहर७ सातबिसेमा पहिरो खस्दा एकै परिवारका तीन जनालाई पुरेको थियो ।"
पश्चिम तराई पनि जलमग्न,"स्तम्भ डुब्योकपिलवस्तु नगरपालिका५, स्थित पुरातात्त्विक स्थल गोटिहवाको अशोक स्तम्भ डुबानमा परेको छ । लगातारको वर्षाले खाल्टोमा रहेको स्तम्भ डुबेको हो ।"
'अस्पताल सिल गर्नु पर्दैन',"कोरोना संक्रमणको समयमा महाशाखाले स्वास्थ्य क्षेत्रको अनुगमन कसरी गरिरहेको छ ? सुरुमा हामीले कोभिडको मात्र उपचार गर्ने अस्पतालहरू तोक्यौं । १ सय २६ वटा अस्पतालमा कोरोना उपचारको सुविधा छ । त्यस्ता अस्पतालले आकस्मिक सेवा नरोकी, सेवा दिँदै गर्दा कुनै डिपार्टमेन्ट कोभिडका लागि बनाएर अर्कोमा ननकोभिड बिरामीको उपचार गरेका छन् । कतिले सबै अस्पताल कोभिड पनि बनाएका छन् र कतिले मिक्स पनि गरेका छन् ।कोभिडबाहेकका बिरामी झन् समस्यामा छन् भन्ने सुनिन्छ नियसप्रति हाम्रो ध्यानाकर्षण भएको छ । त्यस्ता बिरामीका लागि कसरी उपचार सहज गर्न सकिन्छ भनेर अनुगमन गरिरहेका छौं । विभिन्न अस्पतालसँग छलफल भइरहेको छ । ननकोभिडका बिरामीलाई पक्षपात नहुने गरी सेवा दिन भनेका छौं । अहिले संक्रमितमा लक्षण नदेखिएकाले उनीहरूलाई खासै उपचारको जरुरी छैन । तत्काललाई आइसोलेसन भए हुन्छ । बरु ननकोभिडका बिरामीलाई अलि जटिल समस्या पाएका छौं । अनुगमन टिमले कसरी काम गर्छ ?हामीले अस्पताल अनुगमनका लागि ज्वाइन्ट र्यापिड एक्सन टिम बनाएका छौं । महाशाखाको नेतृत्वमा नेपाल मेडिकल काउन्सिल, सीसीएमसीलगायतको टिम संलग्न छ । ७७ वटै जिल्लामा अनुगमनका लागि टिम रहन्छ । यसले कोभिडसम्बन्धी व्यवस्थापन र हरेक जिल्लामा कोभिड र ननकोभिडको उपचार भएनभएको हेर्ने र नभए सुरु गराउने काम गर्छ । यो काम एक साताभित्र सुरु गर्नेछौं ।निजी अस्पतालमा संक्रमण बढ्दो छ । तिनको सेवा प्रवाहमाथि कसरी निगरानी गर्नुभएको छ ? कोभिडबाहेक इमर्जेन्सी केसलाई टाढैबाट फर्काउने, कोभिड शंकास्पद भनी हेर्दै नहेरी पठाउने समस्या पाएका छौं । यस्तो हुनुहुँदैन । त्यसैले कोभिड क्लिनिकको कुरा गरिएको हो । छुट्टै स्पेस बनाएर बिरामीलाई त्यहाँ सेवा दिइन्छ । यस्तो बेला एउटा मानवीय तथा सेवामूलक कुरा पनि आउँछ । उपचार सेवा पाउनु मान्छेको अधिकार हो । कोभिड त भनिरहेका छौँ तर त्यति बिरामी नदेखिएकाले ननकोभिडका लागि नै सेवामा बढी ध्यान दिनुपर्ने हुन्छ । ननकोभिडलाई सेवा नै प्राथमिकतामा राख्नुपर्छ । अहिले अस्पतालहरूमा पनि संक्रमण बढेको छ । स्वास्थ्यकर्मी नै बढी संक्रमित देखिएका छन् । संक्रमण देखिएपछि इमर्जेन्सीमात्र सञ्चालन गर्ने र सम्पूर्ण अस्पताल सिल गर्ने गरिएको छ, त्यस्तो गर्नुहुन्न । हामीले त्यस्ता अस्पताललाई सचेत गराएका छौं । कतिपयसँग मौखिक कुराकानी भएको छ । संक्रमण अरू अस्पतालमा पनि देखिँदै जान्छ वा त्यही अस्पतालमा फेरि देखिन सक्छ, त्यसपछि कति पटक अस्पताल सिल गर्ने ? अस्पतालमा जहाँ संक्रमण भेटिन्छ, तत्काल सानो सिल गरेर छिटो परीक्षण गरी अरू सेवा सुचारु गर्नुपर्छ । मन्त्रालय अस्पताल सिल वा धेरै दिनसम्म बन्द गर्ने पक्षमा छैन ।उपत्यकामा संक्रमित अझ बढ्दै गए आइसोलेसनहरू अपुग हुन सक्छन्, यस विषयमा कस्तो तयारी छ ?हाललाई हेर्दा ९९ प्रतिशतजतिमा लक्षण नभएको कोरोना संक्रमण देखिएको छ । जो लक्षणविहीन छन्, उनीहरूलाई आइसोलेसनमा राख्न सकिन्छ । मापदण्ड पुगेका क्वारेन्टाइनलाई आइसोलेसनमा अपग्रेड गर्न सकिन्छ । अस्पतालका खाली रूममा नयाँ बेड थपेर आइसोलेसन बनाउन सकिन्छ । आईसीयूभन्दा पहिले बिरामीलाई अक्सिजनको जरुरत हुन्छ । त्यसैले अक्सिजन कन्सन्ट्रेटरहरू खरिद गर्नेमा जोड दिएका छौं । प्रदेशमा अक्सिजन प्लान्टका लागि बजेट पठाइएको छ । आईसीयू बेड बनाउने र भेन्टिलेटर खरिद गर्ने काम पनि भइरहेको छ । तोकिएका सरकारी कोभिड अस्पताल अपुग भए निजी अस्पतालहरूले सहयोग गर्न सक्छन् ? सबै कोभिडका बिरामीको उपचार सेवा निःशुल्क हुन्छ । क्याबिनेटले निर्णय गरिसकेको छ । सामान्य वा जटिल कुन अवस्थाको बिरामी हो, त्यहीअनुसार उपचार शुल्क तय गरेका छौं । सरकारी अस्पताल अपुग भए भने निजीसँग सहयोग माग्नुपर्ने हुन्छ । जति बेला आवश्यक पर्छ, स्वास्थ्य मन्त्रालयले निजी तथा गैरसरकारी संस्थालाई लिएर काम गर्न सक्छ ।अस्पतालहरूले पीपीईको प्रयोग तथा इन्फेक्सन कन्ट्रोलमा कत्तिको ध्यान दिएका छन् ? पहिलेभन्दा धेरै सुधार भएको छ । खासगरी मास्क तथा पीपीई प्रयोगबारे हामीले मापदण्ड बनाएका छौं । हामीसँग मौज्दात प्रशस्त छ । इन्फेक्सन कन्ट्रोलतर्फ राष्ट्रिय स्वास्थ्य अनुसन्धानको सर्भे हेर्न हो भने व्यवस्थापन कम पाइएको छ । महामारीका बेला यसले ठूलो महत्त्व राख्छ । त्यसमा हामी सजग छौं । महामारीका बेला पनि मेडिकल सामग्रीमा कमिसन, गुणस्तरहीन सामान बिक्री वितरणका कुरा आएको छ । यसमा कसरी नियमन गरिराख्नुभएको छ ? संकटका बेला खेल्ने मान्छे वा समूहहरू पनि हुन्छन् । कोरोनाको सुरुवाती चरणमा गुणस्तरहीन सामान बेचेको पाइएपछि कारबाही गरेका थियौं । यसरी हेर्दा गुणस्तरहीन सामान आउन सक्छ र सामग्रीमा मूल्य अत्यधिक भई सर्वसाधारणको पहुँचबाहिर हुन सक्छ । यी दुइटै कुरा घातक हुन् । महामारी एक त हामीलाई सिकाइको कुरा पनि रह्यो । देशमै उत्पादन गर्नुपर्छ भन्ने भयो । सेनिटाइजर र मास्कहरू उत्पादन भइरहेका छन् । यस्ता अनियमितताको अनुगमन उद्योग मन्त्रालयसहितको सीसीएमसीको टिमले पनि गरिराखेको छ । संक्रमण अझ फैलियो भने जोखिम कम गर्ने तयारी कस्तो छ ? संक्रमण एक व्यक्तिबाट अर्को र समुदायमा संक्रमण नफैलियोस् भनेर कोसिस गरिरहेका छौं । अब समुदायमा फैलिन थालेको जस्तो आभास भएको छ । समुदायमा कत्तिको फैलिएको छ, अध्ययन गर्न बाँकी छ । राम्रो कुरा त संक्रमितहरू लक्षणविहीन छन् । अब संक्रमितको संख्या बढ्दै जाँदा जटिल समस्या आउँछन् । त्यसका लागि अस्पतालको तयारी महत्त्वपूर्ण छ । टिम मोबिलाइज गर्ने र अस्पताल म्यापिङको काम भइरहेको छ । ७७ जिल्लाकै वडामा रहेका व्यक्तिहरू कुन अस्पतालमा जाने, त्यहाँ उपचार भएन भने विकल्प के हुने भनेर म्यापिङ, नेटवर्क र फ्लोचार्ट बनाएर काम गरिरहेका छौं ।अस्पतालभित्रको तयारीको कुरा गर्दा जनशक्ति, पूर्वाधार, उपकरण र औषधि नै हो । लक्षणविहीनलाई अस्पतालबाहिर राख्न सक्यौं भने लक्षणका बिरामीलाई अस्पतालमा उपचार गर्न सक्छौं । अहिले भएका क्वारेन्टाइनलाई थप व्यवस्थित गरी आइसोलेसन सेन्टर बनाउनुपर्छ, जसले गर्दा अक्सिजनसहितको सुविधा दिन सकिन्छ । विभिन्न डाक्टर, नर्सिङ संस्थाले सहयोग गर्ने प्रतिबद्धता जनाएका छन् । करारमा कर्मचारी लिन पनि सकिन्छ । २४ महिनादेखि उपकरण किनिएको छ । करिब ४ महिनाभन्दा बढी पुग्ने औषधि स्टक छ ।"
उपत्यकामा संक्रमण रैथाने कि आगन्तुक ?,"(काठमाडौं)  नेपालमा देखिएका ९७ प्रतिशत कोरोना संक्रमित विदेशबाट भित्रिएकाहरूबाट भए पनि उपत्यकामा उपचाररत २ सय ६ संक्रमितमध्ये कति बाहिरबाट आएकाहरू हुन् भन्ने एकिन छैन । स्वास्थ्य तथा जनसंख्या मन्त्रालयले राजधानीमा कन्ट्याक्ट ट्रेसिङको काम भइरहेकाले केही दिनपछि संक्रमणको विश्लेषण हुने जनाएको छ । मन्त्रालयको पछिल्लो तथ्यांकअनुसार तीन प्रतिशत संक्रमण मात्रै स्थानीय हुन् । राजधानीमा कन्ट्याक्ट ट्रेसिङको काम हुँदै छ, अहिले कति आयातित हो टुंगोमा पुग्न बाँकी छ, मन्त्रालयका सहप्रवक्ता डा समीरकुमार अधिकारीले भने । जनस्वास्थ्यविद्का अनुसार संक्रमण तीन प्रकारका हुन्छन् आयातित, स्थानीय र समुदाय । विज्ञका अनुसार नेपालमा अहिलेसम्म समुदाय संक्रमण फैलिएको छैन, उपत्यकामा यसको झिल्को मात्रै देखिएको छ । विदेशबाट भित्रिएका संक्रमितको सम्पर्कमा आएका व्यक्तिलाई संक्रमण सर्दा तीन प्रतिशत स्थानीय संक्रमण देखिएको मन्त्रालयका सहप्रवक्ता डा अधिकारीले बताए । स्थानीय संक्रमण रोक्नका लागि सरकारले विदेशबाट आएका व्यक्तिलाई १४ दिन क्वारेन्टाइनमा राखेर मात्रै घर पठाउने गरेको छ । तीमध्ये लक्षण देखिएकालाई पीसीआर र नदेखिएकालाई आरडीटी परीक्षण गर्ने गरिएको छ ।पीसीआर रिपोर्ट पोजिटिभ आए आइसोलेसनमा राखेर उपचार हुन्छ नत्र घर गएर होम आइसोलेसनमा बस्न भनिएको छ, डाअधिकारीले भने, सम्भावित संक्रमितले समुदायमा संक्रमण नसारोस् भनेर यस्तो गरिएको हो । उनका अनुसार अहिले देखिएको अधिकांश स्थानीय संक्रमण संक्रमितको उपचारमा खटिएका चिकित्सक र स्वास्थ्यकर्मी हुन् । पछिल्लो समय सरकारले विदेशमा अलपत्र परेका नेपालीलाई उद्धार गररे हवाईमार्गबाट ल्याइरहेको छ । सरकारको कोभिड१९ संकट व्यवस्थापन सञ्चालन केन्द्रका अनुसार असार २५ गतेसम्म २२ हजार ३ सय ६९ नेपाली हवाईमार्गबाट नेपाल आइपुगेका छन् । उनीहरूबाट समुदायमा संक्रमण नसरोस् भनेर काठमाडौंका सात ठाउँमा होल्डिङ सेन्टर राखिएको छ । त्यहाँ सोधपुछ र प्रारम्भिक जाँचपश्चात् मात्रै समुदायमा छिर्न दिने गरिएको छ । शंकास्पदलाई भने सेन्टरबाट क्वारेन्टाइनमा पठाउँछौं । उनीहरूलाई पीसीआर गरेर १४ दिनपछि मात्रै घरमा पठाइन्छ, उनले भने, घरमा गएर नियम पालना गर्छु भनेर निखित प्रतिबद्धता गर्ने या होटलमा बस्छु भन्नेलाई जान दिइएको छ । उनीहरू सम्बन्धित स्थानीय तहको निगरानीमा हुन्छन् । मन्त्रालयका अनुसार देशभर अहिले २४ हजार ४ सय २५ जना क्वारेन्टाइनमा बसिरहेका छन्, जो अधिकांश विदेशबाट फर्किएका हुन् । वाग्मती प्रदेशमा मात्रै १९ हजार ७ जना छन् । डाअधिकारीका अनुसार आयातित भनिएका अधिकांश संक्रमित भारतबाट फर्किएका हुन् । उनका अनुसार दैनिक दुई हजारको हाराहारीमा भारतबाट नेपालीहरू फर्किरहेका छन् भने जापान, सिंगापुर, दक्षिण कोरिया, थाइल्यान्ड र मलेसियालगायत २२ मुलुकबाट दैनिक करिब १ हजार मानिस भित्रिइरहेका छन् । हवाईमार्गभन्दा स्थलमार्गबाट लुकीछिपी भित्रिने संक्रमितले नेपालमा बढी जोखिम निम्त्याएको जनस्वास्थ्यविद् डा शरद वन्तले बताए । यसरी भित्रिनेलाई नियन्त्रणमा लिएर व्यवस्थित क्वारेन्टाइनमा नराखे समुदायमा संक्रमण फैलिन सक्ने उनको भनाइ छ । केही संक्रमितको त हालसम्म संक्रमण स्रोत पत्ता लागेको छैन । कन्ट्याक ट्रेसिङ प्रभावकारी नहुँदा यस्तो अवस्था आएको हो, उनले भने, ट्रेसिङबाट पत्ता लागेको व्यक्तिलाई सुरक्षित क्वारेन्टाइनमा राख्न नसक्दा पनि संक्रमण बढी फैलियो । कन्ट्याक ट्रेसिङ प्रभावकारी बनाएर विदेशबाट आएका संक्रमितको सम्पर्कमा रहेका सबैको परीक्षण गरी आइसोलेसनमा राख्नसके मात्रै आयातित संक्रमणबाट समुदाय संक्रमण रोक्न सकिने उनले बताए । उनका अनुसार विदेशबाट आएका व्यक्तिलाई १४ दिन क्वारेन्टाइन राख्नसमेत सुरक्षित छैन । पीसीआर परीक्षणको दायरा बढाएर ती व्यक्तिले २ दिनभन्दा बढी क्वारेन्टाइन बस्नु नपर्ने अभ्यास गर्न जरुरी छ, उनले भने, जति धेरै दिन क्वारेन्टाइनमा राख्यो उति त्यहींबाट संक्रमण सर्ने जोखिम हुन्छ । क्वारेन्टाइन व्यवस्थित नहुँदा त झन् उच्च जोखिम हुन्छ । हवाईमार्गबाट आउनेहरू भने धेरै हदसम्म सुरक्षित भएको उनले बताए । उनीहरूको विदेशमै परीक्षण गरेर रिपोर्ट नेगेटिभ आएपछि मात्रै देश फर्काइएकाले सुरक्षित मान्न सकिने उनको तर्क छ । रिपोर्ट नेगेटिभ छ भन्दैमा परीक्षणबिना समुदायमा फर्काउन भने नहुने उनले बताए । नेपालमा अहिले संक्रमण दर घट्दै गएको तथ्यांक छ । अधिकांश संक्रमित लक्षणविहीन भएको अवस्थामा आयातित संक्रमण चुनौतीपूर्ण हुन सक्ने सरुवा रोग विशेषज्ञ डा शेरबहादुर पुनले बताए । उनका अनुसार यस्तो चुनौतीले विशेषगरी दीर्घरोगी र वृद्धवृद्धाको जीवनरक्षामा जोखिम हुन्छ । ट्राभल हिस्ट्री भएका व्यक्तिको लक्षण नभए पनि अनिवार्य रूपमा पीसीआर गर्नुपर्छ, उनले भने, लक्षण नहुँदैमा संक्रमण नसार्ने भन्ने हुँदैन । सार्ने सम्भावना कम हुने मात्रै हो । भारत सीमावर्ती क्षेत्रबाट भित्रिएका, क्वारेन्टाइनबाट भागेका र पोजिटिभ रिपोर्ट आए समाजले बहिष्कार गर्ला भनेर परीक्षण नगराएकाहरूले संक्रमण सार्ने जोखिम भएकाले यतातिर चनाखो हुनुपर्ने उनले बताए ।"
भेन्टिलेटर र आईसीयू व्यवस्थापन अपरिहार्य,"दीर्घरोगी र वृद्धवृद्धाजस्ता जोखिम वर्गमा पनि प्रकोप फैलियो भने उनीहरूमध्ये कतिपयका लागि सघन उपचार कक्ष (आईसीयू) बेड र भेन्टिलेटर आवश्यक पर्छ । त्यस्तो अवस्थामा विद्यमान पूर्वाधारले नपुग्न सक्छ । तसर्थ, बलियो पूर्वाधार निर्माण गर्न र व्यवस्थापन योजना बनाउन आवश्यक छ । देशभर ९ सय हाराहारी भेन्टिलेटर र दुई हजार आईसीयू बेड छन् । उपत्यकाका अस्पतालमा भेन्टिलेटरसहितका पाँच सय बेड मात्र छन् । मुलुकमा अबको केही सातामै कोरोना संक्रमितको संख्या ४० हजार पुग्ने आकलन गरेको स्वास्थ्य तथा जनसंख्या मन्त्रालयले रोगसित जुध्ने तयारी पनि त्यहीअनुरूप गर्न जरुरी छ । बिरामीको ५ प्रतिशतलाई मात्र आईसीयू र भेन्टिलेटर आवश्यक पर्यो भने पनि अहिलेको पूर्वाधारले नधान्न सक्छ, यसतर्फ सचेत हुनैपर्छ । खासगरी, जनघनत्व बढी भएको काठमाडौं उपत्यकामा पछिल्ला दिनमा संक्रमण जुन रूपमा बढिरहेको छ, यसबाट पनि स्वास्थ्य पूर्वाधारप्रति सजग हुनैपर्ने देखिन्छ । उपत्यकामा यात्रा इतिहास नभएका र लक्षण नदेखिएकामा पनि संक्रमण पाइएको छ । कदाचित संक्रमण भित्रभित्रै फैलियो र जोखिम वर्गलाई पनि भेट्यो भने गम्भीर बिरामी बढ्न सक्छन् । त्यतिबेला अक्सिजन उत्पादनदेखि भेन्टिलेटर र आईसीयू बेड पनि थप्नुपर्ने हुन्छ । पछि स्थिति भयावह भएपछि अत्तालिनुभन्दा अहिल्यै यससम्बन्धी तयारी गर्नु अपरिहार्य छ । कोरोना संक्रमणले फोक्सोमा आक्रमण गर्ने र निमोनिया हुने भएकाले अक्सिजनको मात्रा पुर्याउन बिरामीलाई कृत्रिम श्वासप्रश्वासका लागि भेन्टिलेटर चाहिन सक्छ । उनीहरूलाई सघन उपचार कक्षमै राखेर निगरानी गर्नुपर्ने हुन सक्छ । त्यसैले, अहिलेसम्म गम्भीर बिरामी बढी छैनन् भनेर ढुक्क भएर बस्न मिल्दैन, त्यसो गर्नु नागरिकको स्वास्थ्यप्रति खेलाँची हुनेछ । संक्रमितको संख्या अकासिँदै जाँदा भोलि जुनसुकै बेला केही दिनमै विद्यमान पूर्वाधारले नथेग्ने अवस्था आउन सक्छ । त्यतिन्जेलसम्म भेन्टिलेटर र आईसीयू बेडको पर्याप्त जोहो गर्न सकेनौं भने दीर्घरोगी र वृद्धवृद्धाजस्ता जोखिम वर्गलाई बचाउन मुस्किल पर्न सक्छ ।अर्कोतर्फ, विकसित मुलुकमा मृत्यु हुनेमा अधिकांश वृद्धवृद्धा भए पनि नेपालजस्तो अल्पविकसित मुलुकमा भने युवा वर्ग नै सबैभन्दा बढी चपेटामा पर्ने सम्भावना हुन्छ । विकसित मुलुकमा वृद्ध उमेरका संक्रमितले उपचार पाए पनि शरीरले थेग्नै नसकेका कारण मृत्यु भएको देखिन्छ । नेपालमा भने उपचार पाए निको हुने वर्गसमेत आवश्यक अस्पतालसुविधा नपाएर मृत्युवरण गर्नुपर्ने अवस्था आउन सक्छ । मुलुकमा अहिलेसम्म संक्रमित करिब १६ हजार ७ सय जनामध्ये झन्डै ७ हजार त २१ देखि ३० वर्षसम्मका छन् । झन्डै ४ हजार ३१ देखि ४० वर्षसम्मका छन् । करिब १७ सय ४१ देखि ५० वर्षसम्मका छन् । त्यस्तै, ११ देखि २० वर्षसम्मका झन्डै ३ हजार छन् । यी समूहका व्यक्तिमा जटिलता देखियो भने पनि उचित उपचार पाएमा निको हुने सम्भावना धेरै हुन्छ । त्यही भएर, सरकारले स्वास्थ्य पूर्वाधारको पाटोमा विशेष ध्यान दिनैपर्छ ।सरकारले प्रकोप रोकथामका उपायका साथै उपचारका सम्पूर्ण प्रबन्धमा ध्यान दिनुपर्छ । सर्वप्रथम त, सकेसम्म समुदायमा संक्रमण फैलिन दिनु हुँदैन, छिटफुट रूपमै सीमित राख्नुपर्छ । त्यसका लागि कन्ट्याक्ट ट्रेसिङ र परीक्षणको मात्रा बढाउनुपर्छ । नमुना परीक्षण पनि उत्तिकै गरिनुपर्छ । र, हरेक परिस्थितिको आकलन गर्दै सरकार सम्पूर्ण हिसाबले तयारी अवस्थामा बस्नुपर्छ । यसबीचमा करिब डेढ सय आईसीयू बेड र सयभन्दा केही बढी भेन्टिलेटर थपिएको भए पनि यो संख्या पर्याप्त छैन । स्वास्थ्य मन्त्रालयले भएका आईसीयू बेड र भेन्टिलेटरको उचित व्यवस्थापन गर्नुपर्छ र यिनको संख्या पनि बढाउनुपर्छ । सघन उपचार कक्षमा भेन्टिलेटरसहितको सेवा दिन सक्ने गरी जनशक्ति तयारी अवस्थामा राख्नुपर्छ । यससम्बन्धी आवश्यक तालिमप्रशिक्षण पनि प्रदान गर्नुपर्छ । भेन्टिलेटर र आईसीयू बेडका लागि निजी अस्पताल तथा स्वास्थ्य संस्थाहरूसित पनि उचित समन्वय गर्नुपर्छ । साथै, अक्सिजनको मात्रा उल्लेखनीय रूपमा बढाएर हरेक अस्पतालमा तयारी अवस्थामा राख्नुपर्छ । भोलि, अक्सिजन नै नपुगेर ज्यान जाने स्थिति आउन दिनु हुँदैन ।"
विपत् व्यवस्थापन योजना लागू भएन,"कोरोना भाइरसले अत्याइरहेको बेला बाढीपहिरोको कारण देशभर मृत्यु हुनेको संख्या बढिरहेको छ । विभिन्न जिल्ला डुबानमा परेका र पहिरोले गाउँनै बगाएका खबरहरू आइरहेका छन् । बाढिपहिरो आउँछ भन्ने थाहा हुदँहुँदै पनि सरकारले विपत् रोकथामका लागि कुनै गतिला योजना विगतमा पनि ल्याउन सकेन र अहिले पनि ल्याउने सोचमा छैन । जनता आफैं विपद् व्यवस्थापनमा सजग र सचेत हुनु जरुरी छ । विकासका नाममा जथाभावी डोजर धस्ने कामले पहिरो निम्त्याउन थप बल पुगेको छ । कोरोनाकालमा भोकले तड्पिएका नागरिकलाई बाढी र पहिरोले झन् बिचल्ली बनाएको छ । सरकारले उद्धार र राहतका लागि तीव्र गतिमा काम गरेको छैन । हिजो एउटै सरकार हुँदा पनि यसरी नै जनता पिरोलिरहकै थिए आज तीनटा सरकार हुँदा पनि जनताको पीडा कम भएको छैन । कोरोनाजस्तो अचानक आएको समस्या हैन बाढीपहिरो । समय र साधनस्रोत हुँदाहुँदै बाढीपहिरोको भरपर्दो व्यवस्थापन गर्न नसक्नु सरकारको कमजोरी हो । अब तीनै तहका सरकारले प्राकृतिक विपद्बाट जनमानसलाई जोगाउन द्रुतगतिमा काम गर्नुपर्छ । विपत्मा मिठा र चोटिला शब्दहरूले दुःख व्यक्त गरेर जनताको भोक मेटिन्न । सरकारले तत्काल राहत र उद्धारका लागि जनशक्ति परिचालन गरेर बाढी र पहिरोमा परेकाहरूको घाउमा मल्हम लगाउनुपर्यो । विपत् व्यवस्थापनका लागि निर्देशन र आदेश ठूलो कुरा होइन मुख्य कुरा त योजना कार्यान्वयन हो । स्थानीय सरकारको समन्वयमा बाढीपहिरोको जोखिमयुक्त क्षेत्र पहिचान गरी रोकथाममा सरकारी ध्यान जाओस् । गोविन्द विक, बूढानीलकण्ठ१२, काठमाडौंसिन्धुपाल्चोक, कास्की, म्याग्दी, रुकुमलगायतका जिल्लामा ठूलो धनजनको क्षति भएको दुःखदायी खबर प्राप्त भएको छ । गृह मन्त्रालय मातहतको राष्ट्रिय विपद् जोखिम न्यूनीकरण तथा व्यवस्थापन प्राधिकरणले यो वर्षको मनसुनअघि नै तयारी र प्रतिकार्य कार्ययोजना ल्याएको थियो । जल तथा मौसम विज्ञान विभागले प्रत्येक बिहान सम्भावित बाढीपहिरोको पूर्वानुमान, बुलेटिन प्रकाशन, सम्भावित खतराको जानकारी दिन टोल फ्री नम्बरको व्यवस्था गरेको छ । यीबाहेक उद्धार र राहातका लागि सरकारले थप कार्यक्रमहरू सञ्चालन गरेको छ । तर बाढीपहिरो जोखिम न्यूनीकरण गर्ने अग्रिम योजना कहिल्यै कार्यान्वयन भएको देखिँदैन । अनियन्त्रित बस्ती विस्तार, जल, जंगल र जमिनको दोहन, नदी नाला मिचेर साँघुरो बनाउने प्रवृत्तिले सर्वत्र जोखिम बढिरहेको जगजाहेर छ । नदीनालाको १०० मिटर छेउछाउसम्म घर बनाउन दिनु हुन्न । त्यस्तै पूरै चुरे क्षेत्र तथा फँडानीको जोखिममा रहेका सरकारी बनलाई राष्ट्रिय निकुञ्जमा परिणत गर्नुपर्छ । अनावश्यक योजनाको नाममा जंगल फँडानी नगर्ने, सांसद विकास कोषको रकम वन, कृषि, खानेपानी, विद्यालय सुधार, स्वास्थ्य सेवाजस्ता क्षेत्रमा लगाउने, निजी जग्गामा वृक्षारोपण अनिवार्य गर्ने, एकीकृत बस्ती विकासको योजना कार्यान्वयनमा ल्याउने, माफियाहरूलाई हदैसम्मको कारबाही गर्ने आँट र अठोट सरकारमा हुनु जरुरी छ । भुवनेश्वर शर्मा, चन्द्रागिरि२, काठमाडौंबाढीपहिरोले देशको विभिन्न स्थलका सडक, सार्वजनिक तथा निजी भवनमा क्षति पुगेको छ । त्यस्तै जलविद्युत्को पावरहाउस पनि पुरिएको छ । वर्षासँगै हरेक वर्ष आमसर्वसाधरणमा भय उत्पन्न हुन्छ । हरेक साल गरिब जनताका घर भत्किन्छ्न् । घरसँगै जीवनभरको मिहिनेत र भविष्य पनि भताभुंग हुन्छ । प्राकृतिक प्रकोप रोक्न नसके पनि यसको असरलाई कम गर्न सकिन्छ । जथाभावी सडक नबनाऔं, वन फँडानी नगरौं । सरकारले विपत्मा परेकाहरूलाई तत्काल राहत सामग्रीको व्यवस्था गर्नु आवश्यक छ । दिलीप गिरी, ओखलढुंगा"
दूषित पत्रकारिता,"समाजलाई सुसूचित र सचेत गर्न आमसञ्चारको महत्त्वपूर्ण भूमिका हुन्छ । यसको प्रभावकारी कार्यान्वयनबाट व्यक्ति, संघसंस्था र समुदायमा अपेक्षित परिवर्तन ल्याउन सघाउँछ । यसको दुरुपयोग भयो भने समाजलाई अस्थिर र दूषित बनाउँछ । यसै परिप्रेक्ष्यमा सीमा विवादको कारण भारतीय सत्तापक्षको परिपोषण र पृष्ठपोषण गर्ने केही भारतीय सञ्चार संस्थाहरूले नेपालबारे परिकल्पित र अतिरञ्जित समाचार सम्प्रेषण (विषवमन) द्वारा नेपालमा रहेको विदेशी कूटनीतिज्ञ नियोगलाई लक्षित गरी अश्लील वाक्य प्रयोग गर्न खोज्नु पत्रकारिताको हदैसम्मको दुरुपयोग हो । यस्तो दूषित पत्रकारिताले भारतनेपालको सदियौं पुरानो धार्मिक, सांस्कृतिक र पारिवारिक सम्बन्धलाई झन्झन् टाढा बनाउनेछ । दुई देशको सम्बन्धमा सुधार ल्याउन राजनीतिज्ञ र कूटनीतिज्ञ मात्र होइन पत्रकारको पनि त्यत्तिकै भूमिका रहन्छ । महेन्द्रसिंह बम, टीकापुर१, कैलाली"
विदेशमा रहेकाहरूको जीवन कठिन,"वैदेशिक रोजगारीमा रहेका व्यक्तिहरूको हकमा गन्तव्यको मुलुकले नै कोरोनाको संक्रमणबाट जोगाउन र संक्रमित भइहाले निजलाई ओखती गर्नुपर्छ । सो गर्दा नागरिक र गैरनागरिकबीच कुनै भेदभाव गर्न पाइँदैन । कोरोनाका कारण विदेशमा अत्यन्त कठिन जीवन बाँचिरहेका नेपाली नागरिकको जीवन रक्षा गर्न नेपाल सरकार गम्भीर हुनुपर्छ । स्वास्थ्यको पहुँच र बिनाभेदभाव आफ्नै मुलुक फर्कन पाउनु आधारभूत मानवअधिकार हो । कोरोना महमारी फैलिएका मुलुकहरूमा रहेका नेपाली नागरिकको हेरचाहमा नेपाली दूतावासको भूमिका महत्त्वपूर्ण छ । राजेश सिंह, काठमाडौं"
मिर्गौला बिरामीप्रति हाम्रो दायित्व,"देश फर्के ज्यानलाई खतरा शीर्षकमा सोनु सिनालको लेख पढेपछि केही लेख्न बाध्य भएँ । नेपालमा पहिलोपटक ३२ वर्षअघि वीर अस्पतालमा हेमोडायलाइसिस सेवा सुरु गर्ने टिममा सामेल भएको मिर्गौला रोग विशेषज्ञको हैसियतले आज पनि सोनुजस्ता बिरामीले भोग्नुपरेको पीडाले मेरो ध्यान तानेको छ । वीरअस्पतालमा एक दशक काम गर्दा पनि हेपाटाइटिस बी र सी का बिरामीलाई डायलाइसिस दिन नसक्दा, हात जोडेर सके भारत जानुस् भन्दा कैयौं बिरामीलाई गुमाएको पीडा ताजा भएको छ । यसैलाई मध्यनजर राखी डायलाइसिसमा लाग्ने सामग्री खरिद गर्न बिरामीलाई नपठाई एकमुस्ट रकम तिरेपछि डायलाइसिस सेवा पाइने व्यवस्थाका साथै हेपाटाइटिस बिरामीलाई बेग्लै कोठामा छुट्टै मेसिनमार्फत डायलाइसिस सेवा दिने अठोटका साथ स्थापित राष्ट्रिय मिर्गौला उपचार केन्द्र पनि २५ वर्षमा प्रवेश गरिसक्यो ।हेपाटाइटिस बी र सी बिरामीलाई डायलाइसिस दिँदा काम गर्ने नर्सलाई पीपीई उपलब्ध गरी सेवा प्रदान गर्ने गरेको, खपतमा आएका रगतमिश्रित सबै सामान फ्याँक्नुअगावै निर्मलीकरण गरेर मात्र नष्ट गरिने (ताकि त्यो सामानबाट अरूलाई हेपाटाइटिसको संक्रमण नहोस्) गरेको पनि दुई दशक नाघिसक्यो । सरकारले २०६६ सालदेखि हेपाटाइटिस बिरामीको डायलाइसिस निःशुल्क गरेको पनि एक दशक नाघिसकेको छ, राष्ट्रिय मिर्गौला उपचार केन्द्रमार्फत । यसअघि २०६५ सालको बजेट भाषणदेखि ज्येष्ठ नागरिक र लोपोन्मुख जातिको डायलाइसिस निःशुल्क गरिएको थियो ।हाल आएर सहिद धर्मभक्त प्रत्यारोपण केन्द्र र वीर अस्पतालले पनि हेपाटाइटिस बिरामीको डायलाइसिस दिन थालेकाले केही राहत पुगेको छ । राष्ट्रिय मिर्गौला उपचार केन्द्रमा हेपाटाइटिस सी का लागि ६ वटा र हेपाटाइटिस बी का लागि ४ वटा मेसिन छुट्याउँदा पनि सजिलोसँग सेवा प्रदान गर्न सकिरहेका छैनौं । बिरामीको बढ्दो चापअनुसार मेसिन सीमित छ । पालो नपाउनेको गुनासो स्वाभाविक नै हो ।जहाँसम्म सोनु सिनाल विदेशमा डायलाइसिस गर्दै हुनुहुन्छ, के उहाँलाई नेपालमा यो सेवा दिन सकिँदैन ? नसक्ने कुरै छैन । राष्ट्रिय मिर्गौला उपचार केन्द्रले दुई दशकभन्दा बढी समयदेखि सेवा दिन सक्ने अन्यत्र नसक्ने ? त्यसैले हामी सबैको अठोट जरुरी छ ।सातै प्रदेशमा कम्तीमा एउटा डायलाइसिस उपलब्ध स्थानमा हेपाटाइटिस बी, सी र एचआईभी संक्रमित डायलाइसिस चाहिने बिरामीलाई सेवा उपलब्ध गराउन नेपाल सरकारको ध्यानाकर्षण गराउन चाहन्छु । स्थान, सामग्री, मेसिनको व्यवस्था उपलब्ध भएर सेवा सञ्चालन गर्ने जिम्मा राष्ट्रिय मिर्गौला उपचार केन्द्रको टिमलाई दिए तोकिएको समयमा यो सेवा सुरुआत गर्न सकिन्छ ।विपत्का बेला देश फर्कने र जहान परिवारसँगै बस्ने चाहना राख्ने सोनु सिनालजस्ता बिरामीहरूको चाहना पूरा गर्नु हामी सबैको दायित्व होइन र ? ऋषिकुमार काफ्ले, मिर्गौला रोग विशेषज्ञकार्यकारी निर्देशक, राष्ट्रिय मिर्गौला उपचार केन्द्र, काठमाडौं"
खोकनाको चीत्कार सुन !,"गत असार २० गते ललितपुर जिल्लाको खोकनामा स्थानीय समुदायका पन्ध्र जना र प्रहरीतर्फ चार जना घाइते हुने गरी झडप भयो । काठमाडौंतराई द्रुतमार्ग निर्माणका निम्ति सरकारले अधिग्रहण गर्ने निर्णय गरेको ३०० रोपनी जग्गामा स्थानीय समुदायले गर्न थालेको रोपाइँ रोक्न प्रहरीले प्रयत्न गर्दा त्यस्तो स्थिति बनेको थियो । झडपको खबर फैलिएपछि थोरै भए पनि त्यसतिर मानिसहरूको ध्यान खिचिन थालेको छ । तर जुन स्तरमा बहस सृष्टि हुनु जरुरी छ, त्यो भने हुन सकेको छैन । राज्यका निकाय र कतिपय व्यक्तिले खोकनाले उठाएको आवाजलाई केवल जग्गाको मुआब्जा नपुगेको असन्तुष्टिको स्तरमा सीमित बनाउन चाहेको देखिन्छ । विषयको गम्भीरता भने त्योभन्दा निकै गहिरो छ । द्रुतमार्गका लागि खोकना र बुङमती क्षेत्रको जमिन अधिग्रहण गर्ने निर्णयसँगै राज्यले तोकेको मुआब्जा लिन आह्वान गरेको समयसीमाभित्रै सरोकारवाला समुदायले आफ्नो असन्तुष्टिको निवेदन २०७२ सालमै जिल्ला प्रशासन र प्रधानमन्त्री कार्यालयमा पेस गरेका थिए । तर त्यसको सुनुवाइ भएन, बरु धमाधम निर्माणको योजना जारी राखियो । समुदायले संघर्षका कार्यक्रमहरूमार्फत आफ्नो असहमतिलाई संगठित रूपमा व्यक्त गर्न थालेपछि २०७५ सालमा त्यस क्षेत्रका संघीय सांसदको रोहबरमा सरोकारवाला प्रतिनिधिहरू, द्रुतमार्ग आयोजना प्रमुख, विद्युत् प्राधिकरणका निर्देशक, बाहिरी चक्रपथ आयोजना प्रमुख आदिबीच समस्यालाई निकास दिन सम्झौता भयो । तर त्यो पनि कता थन्क्याइयो, अत्तोपत्तो भएन । राज्यले निर्माण गर्ने आयोजनाहरूसँग प्रत्यक्ष सरोकार राख्ने स्थानीय बासिन्दाको चासोलाई प्राथमिकतामा राख्नुपर्ने विश्वव्यापी मान्यतालाई ६ वर्षसम्म ठोस सम्बोधन गर्ने इच्छा राज्यले नदेखाउनु र उल्टै आज दमनमा उत्रिने ढाँचाकाँचा देखाउनुलाई कदापि सही मान्न सकिन्न । करोडौं पर्ने जमिन अत्यन्तै कम मूल्यमा गुमाउनुपर्ने पीडा त खोकनाको चीत्कारभित्र छ नै, त्यसभन्दा पनि बढी सिंगै बस्ती र आफ्ना सांस्कृतिक सम्पदाहरू ध्वस्त हुने आकलनबाट समुदाय आतंकित अनि आक्रोशित छ । विश्वकै सम्पदाविज्ञहरूको ध्यान खिच्न सफल रातो मच्छिन्द्रनाथदेखि थुप्रै धार्मिकसांस्कृतिक सम्पदाहरू खोकना र बुङमतीमा छन् । त्यसो त परम्परागत नेवार बस्ती नेपालका सन्दर्भमा आफैंमा सांस्कृतिक सम्पदाको स्तरका हुन् । वास्तवमा त्यस्तो सयौं वर्ष पुरानो सम्पदामय बस्ती र सम्पदाको रक्षाको सवालमा पूरै देशको ध्यान जानु आवश्यक छ ।काठमाडौंतराई द्रुतमार्ग, १३२ केभी विद्युत् प्रसारण लाइन, बाहिरी चक्रपथ, वाग्मती कोरिडोर, नयाँ स्याटेलाइट सहर अनि काठमाडौंतराई रेलमार्गजस्ता चालु वा परिकल्पित ठूला आयोजनाहरूको एउटा मुख्य द्वारविन्दु बनेको छ खोकनाबुङमती क्षेत्र । यदि त्यस सम्पदामय बस्तीको सुरक्षाको सवाललाई केन्द्रमा नराख्ने हो भने ती आयोजनाहरूले बस्तीलाई सर्लक्कै निल्ने भविष्यको दृश्य जोकोहीले आज सजिलै देख्न सक्छ । त्यसमध्ये पनि बाहिरी चक्रपथ कुन आवश्यकताले बनाउन लागिएको हो भन्ने विषय निकै खतरनाक देखिन्छ । आज वाग्मती उपत्यकाका सबै वडासम्म मोटरबाटो पुगेको छ, तब नयाँ चक्रपथ केका लागि ? अहिले पुगिसकेका बाटाहरूको स्तरोन्नतिले बस्तीको कुनचाहिँ आवश्यकता धान्न सक्तैन ? हालको चक्रपथबाट बढीमा पाँच किलोमिटर दूरीमा अर्को चक्रपथको निर्माण कुनै तर्कबाट पनि सही ठहर्दैन । बाहिरी चक्रपथ बनाउने अवधारणा भूमाफियाहरूको स्वार्थबाट स्वतन्त्र छ भन्ने पुष्टि गर्ने कुनै ठोस दलिल छैन । बाहिरी चक्रपथ बनाएपछि वाग्मती उपत्यकाको बचेखुचेको प्राकृतिक पर्यावरण पनि सकिनेछ र यो एउटा शुद्ध कंक्रिटको जंगलमा रूपान्तरण हुनेछ । यही हो त अबको नेपालको वैज्ञानिक सहरीकरणको दिशा ? अनि सामुदायिक रूपमा चाहिँ सबैभन्दा बढी मार नेवार समुदायलाई नै पर्नेछ । एउटा चक्रपथको निर्माणपछि नेवारको जनसंख्या बहुमतबाट ह्वात्तै तल झर्ने परिस्थिति आयो, अर्को चक्रपथ पनि बनेपछि नेवारको जनसंख्या निरीह अल्पसंख्यकमा पुग्नेछ । वाग्मती उपत्यकामा नेवारको जनसांख्यिक अल्पसंख्यता भनेको यहाँका सम्पदाहरूमाथिको तीव्र विनाशकरणको सिलसिला नै त हुनेछ ! त्यसैले हजार वर्षमा पनि बनाउन नसकिने सम्पदाहरू विकासका नाममा क्षणभरमै भताभुंग हुन सक्नेतर्फ सबैको ध्यान जानैपर्छ । अर्को कुरा, के नेपालमा खेतीयोग्य जमिनको रक्षाको मुद्दा नै अन्त्य गरिएको हो र ? होइन भने विकासनिर्माणका सन्दर्भमा त्यस पक्षलाई मनग्गे ख्याल त गर्नैपर्छ । त्यस कोणबाट पनि खोकनाबुङमतीको आजको सवाललाई हेरिनु नै पर्छ किनभने त्यहाँको खेतीयोग्य जमिन मात्र वाग्मती उपत्यकामा थोरै बचेको सग्लो खण्ड हो । ठूला आयोजनाहरू ठीक वा बेठीक जस्तो नियतले तर्जुमा गरिए पनि त्यससँग बहुआयाममा अर्बौं पुँजीको चलखेल हुन्छ । मूल ठेकेदार, साना ठेकेदारहरू, राजनीतिक र प्रशासनिक क्षेत्रका कमिसनखोरहरू, निर्माण सामग्री उत्पादक कम्पनीहरू, सप्लायरहरू र आयोजना निर्माणपछि सबैभन्दा बढी लाभ उठाउने समूहहरूको दृश्यअदृश्यमा चलखेलको बवन्डर नै चल्छ । यस प्रकारका आयोजनावरपर नेपालमा भूमाफियाहरूको सलबलाहट सबैभन्दा बढी हुने गरेको छ । राज्यको रोहबरमा हुने त्यस किसिमको आर्थिक चलखेलको बवन्डरबीच आयोजनाको लपेटमा आउने गरेको स्थानीय समुदायचाहिँ सबैभन्दा निरीह अनि असहाय अवस्थामा थिलथिलो हुने दृष्टान्त नै आम रूपमा बढी छ । नेपाली समाजको सचेत तप्काले उपेक्षा गर्ने हो भने, खोकनाको चीत्कारलाई पनि अन्ततः विकासविरोधीका रूपमा डामेर त्यसमाथि डोजर कुदाई किचीपिची पार्ने सम्भावना नै बढी छ ।शाह र राणा शासकहरूले गरेको सामुदायिक सम्पत्ति र सम्पदाहरूको लुटको सिलसिलाले विशाल कमलपोखरीहरूमा आज निजी छायादेवी कम्प्लेक्सहरू बन्न पुगे । टुँडिखेल टीठलाग्दो गरी खुम्चियो । सामुदायिक पोखरी, चरीचरनहरूमा भटाभट निजी दरबार र हवेलीहरू खडा गरिए । २००७ सालदेखि सुरु भएको आधुनिक विनाशकारी विकासको मोडलले वाग्मती उपत्यकाका खेतीयोग्य जमिन, सङ्ला नदीहरू, हराभरा पोखरीका स्रोतहरू र ढुंगेधाराहरू भटाभट निल्यो । हेर्दाहेर्दै काठमाडौं मलको जगले सुनधारा खायो । शासकप्रशासकहरूका भातभान्सालाई न्यानो बनाउने कर्तुतकै काखीबाट वाग्मती उपत्यकाका चारैतिर पर्यावरणीय महत्त्वका थुम्काहरूमा सयौं अदृश्य कर्मका गुम्बाहरू बन्न पुगे र थपिँदै छन् । त्रिभुवन विश्वविद्यालयका निम्ति बलात् जग्गा अधिग्रहणका पीडित कीर्तिपुरका नेवारको आँसु अझै ओभाइसकेको छैन । यस्तो सरकारी अधिग्रहणहरूको मैमत्त नृत्यबाट थातथलो गुमाएर दरपुस्ता क्रूर उठीबासमा धकेलिएका उपत्यकावासीको कथाका पीडादायी दहहरू निकै गहिरा छन् । शाह र राणाहरूको शासनदेखि आजसम्म चाहे शासकहरूको भोगविलासका निम्ति होस् चाहे आधुनिक विकासका नाममा, वाग्मती उपत्यकामा सबैभन्दा मारमा परेको समुदाय नेवार नै हो । आफ्नो जमिन, आफ्ना परम्परागत सभ्यताकृत सम्पदाहरू विकासका नाममा गुमाएर नेवार समुदायले त्यसको लाभांश कति प्रतिशत पायो ? वास्तवमा आजको खोकनाको चीत्कारलाई इतिहासदेखि हुँदै आएको बेइमानीप्रति उठाइएको एउटा गतिलो सवालका रूपमा बुझ्नैपर्छ । खोकनाले भन्यो, हामीसँग वार्ता गर्ने भए हाम्रो भाषा बुझ्ने मान्छे लिएर आऊ ! यो भनाइको सानदार प्रतीकात्मक ऐतिहासिक अर्थ यही त लाग्छ हामीसँग कहिल्यै ठीक ढंगले संवाद नै गरिएनÙ षड्यन्त्र मात्र गरेर लुटियो ! खोकनाको आजको प्रतिरोधलाई अझ यतिले मात्र पनि गहिराइमा अनुभूति गर्न नसकिएला । त्यसका निम्ति समाजशास्त्रका आप्रवासीबारेका केही निचोड र नेपालको विगत अढाई सय वर्षको इतिहासलाई पनि अगाडि राखेर हेर्नु आवश्यक छ ।वाग्मती उपत्यकामा गोपालवंशी, महिषपालवंशी, किरात आदि जातिको बसोबास रहेको उल्लेख इतिहासमा पाइन्छ । तर उपत्यकालाई सर्वांगीण रूपमा सभ्यताकृत गर्ने कामचाहिँ लिच्छवि र मल्लहरूको राज्यकालमै बढी हुन पुग्यो । इसाको दोस्रो शताब्दीमा लिच्छविहरूको वाग्मती उपत्यकामा प्रवेशदेखि मात्र गणना गर्दा पनि यो सभ्यता करिब २,००० वर्षको हो । विभिन्न समयमा उपत्यका प्रवेश गरी बसोबास गरेका विभिन्न प्रजातिबीचबाट विकसित नेवार भाषाले एउटा राष्ट्रका रूपमा नेवार समुदाय निर्मित हुन पुग्यो र २,००० वर्षको सम्पदामय सभ्यताको सबैभन्दा पछिल्लो उत्तराधिकारीका रूपमा नेवार जाति अगाडि आयो । यो उत्तराधिकार नेवार समुदायले स्वाभाविक प्रक्रियामा प्राप्त गरेको थियो । त्यसैले त्यससँग गहिरो लगाव पनि उसैको हुने भयो र अझै छ । तर पृथ्वीनारायण शाहको शासनपछि उपत्यकाको हालहुकुम आप्रवासीका हातमा गयो । शाह या राणाहरू या आजसम्मकै मूल शासकको डफ्फा उपत्यकाबाहिरबाटै आउने क्रम चलिरहेकै छ । आप्रवासीको मूल ध्याउन्ना आफूलाई रैथाने बनाउनेमा हुनु स्वाभाविक छ । आप्रवासी जमात शासक भए शासन कसरी दीर्घजीवी बनाउने र स्रोत कसरी कब्जा गर्ने भन्ने नै मुख्य उद्देश्य हुने भयो । आप्रवासी जमात सामान्य नागरिक रहेछ भने, जीविका कसरी सुगम बनाउने भन्ने नै मुख्य सरोकारको विषय बन्न पुग्छ । आप्रवासीका निम्ति नयाँ ठाउँको पर्यावरण, सम्पदा र संस्कृति जोगाउने विषय प्राथमिकतामा पर्नै सक्तैन किनभने त्यसको महत्त्व र व्यापकतासँग उसको अनुराग जोडिएकै हुन्न । आप्रवासीहरू रैथाने बन्ने पुस्तौंको प्रक्रियापछि मात्र त्यहाँको प्रकृति, सम्पदा र संस्कृतिप्रति स्वाभाविक अनुराग निर्माण हुने हो । वाग्मती उपत्यकामा अढाई सय वर्षदेखि आप्रवासीसम्बन्धी यही समाजशास्त्रीय परिघटना लगातार घट्दै आयो । जो शासक रहँदै आए, उनीहरूलाई वाग्मती उपत्यकाको प्रकृतिको लय, सम्पदा र संस्कृतिबारे न गम्भीर ज्ञान नै भयो न त अनुराग नै । जो २,००० वर्षदेखिको सभ्यताको उत्तराधिकारी नेवार समुदाय थियो, उसले प्रकृति, सम्पदा र संस्कृतिबारे मूलतः निर्णय गर्नै पाएन, बरु दमनमा पो पर्दै आयो । प्रत्येक जातिसमुदायलाई एकअर्कोबाट तलमाथि सिद्ध गर्ने जातवादी शासनको वैचारिकीले नेवारबारे नेवार इष्ट र बाउ दुष्ट कहिल्यै हुँदैन भन्ने भाष्यलाई प्रचार गर्यो, जसका कारण जनस्तरमा स्वाभाविक रूपमा पैदा हुने सुमधुरतामा समेत लगातार बाधा उत्पन्न हुँदै आयो । वाग्मती उपत्यकाको पर्यावरण, खेतीयोग्य जमिनको विनाश अनि सम्पदाहरूको नष्टीकरणको मुख्य ऐतिहासिक गुदी कारण यही नै हो, नत्र नदीभित्र अपान वायुसम्म छाड्न हुन्न भन्ने संस्कृतिको नेवार ज्ञानले निर्णय गर्न पाएको भए वाग्मतीमा फोहोर मात्रै बग्ने आजको दुर्भाग्यपूर्ण परिस्थिति जन्मिन सम्भव हुन्थ्यो होला त ? कदापि हुने थिएन ।त्यसकारण नेपालको इतिहासका दुर्भाग्यपूर्ण यी कटु सत्यहरू, आधुनिक पुँजीवादी राज्यहरूले विकासका नाममा स्थानीय जनतामाथि लादेका तमाम दलनहरू र पर्यावरण एवं सम्पदाविरोधी हर्कतहरूलाई एक ठाउँमा राखेर हेर्ने हो भने, पहिलो निष्कर्ष सबैका अगाडि टड्कारो भएर आउँछ स्थानीय समुदायको सरोकारलाई सर्वप्रथम न्याय गर्नुपर्छ, उनीहरूलाई चित्त बुझाउनैपर्छ र उनीहरूसँग कपटमा आधारित होइन जीवन्त संवाद गरिनुपर्छ । विकास र प्रगतिविरोधी एकाध व्यक्ति नियतवश हुन सक्छन्, तर सिंगै समुदाय कहिल्यै हुनै सक्तैन । विकास र प्रगति हुन्छ भन्ने नारा दिने तर कसरी हुन्छ र कसको प्रगति हुन्छ भन्ने प्रश्नको उत्तर गायब गर्ने, झन् विकास कसैको विनाशमाथि गर्न मिल्दैन भन्यो भने विकासविरोधी बिल्लाको लाठोले ठोक्ने प्रवृत्तिलाई अब पनि खपिरहन नेपाली समाज किन बाध्य हुनुपर्ने ? आधुनिक पुँजीवादी राज्यहरूले विकासका नाममा विश्वव्यापी रूपमा स्थानीय जनतामाथि बीभत्स कहरको पराकाष्ठा नाघेपछि नै अन्तर्राष्ट्रिय श्रम संगठन (आईएलओ) को अभिसन्धि जन्मिन पुगेको तथ्यलाई नेपालका शासकहरूले कदापि बिर्सन मिल्दैन । नेपालका वर्तमान शासकहरूले आफूलाई जनहित पक्षको महानतम योद्धा दाबी गरिरहेका छन् । तर त्यति धेरै महानतम उदारता पनि परेन, कम से कम विश्वका निकृष्टभन्दा निकृष्ट शासकहरूले समेत प्रतिबद्धता जनाएको आईएलओको अभिसन्धिको बुँदा १६९ को व्यवस्था त इमानदारीपूर्वक खोकनाका सन्दर्भमा अख्तियार गर्न तयार होऊन्, जसमा लेखिएको छ सम्बन्धित जनताले भोगिआएको भूमिबाट उनीहरूलाई हटाइनेछैन र ठाउँसारी आवश्यक भएमा उनीहरूको स्वतन्त्र र सुसूचित सहमति लिएर मात्र त्यस्तो ठाउँसारी गरिनेछ । यति गर्न पनि शासकहरू तयार हुन्नन् भने स्वाभाविकै रूपमा यी मुद्दा खराब व्यवस्था र खराब शासकविरुद्धको आगामी कठोर राजनीतिक आन्दोलनको एउटा अनिवार्य पृष्ठभूमि बन्ने नै छन् ।"
बैंकिङ सुरक्षामा नियामक तथा मौद्रिक नीति,"नियमनकारी निकायको भूमिकाकोरोना महामारीमा अग्रपंक्तिमा रहेर बैंक तथा वित्तीय संस्थाहरूले सेवा प्रवाह गरिरहेकै कारण सर्वसाधारण बैंकिङ सेवामा कुनै सेवाबाट वञ्चित रहनुपरेन । तर, नियामक निकाय नेपाल राष्ट्र बैंक र सरकारका तर्फबाट अपर्झट चालिएका कदमबाट बैंक तथा वित्तीय संस्थामा केही जटिलता देखिए । सरकारले अपर्झट लकडाउन गरेयता कर्मचारीहरूलाई समयमा कार्यालय पुगेर सेवा दिन कठिनाइ भयो । सवारीसाधनमा जोरबिजोर, वित्तीय संस्थाहरूमा एकतिहाइ कर्मचारीको व्यवस्था मिलाई सेवा दिने प्रावधान लगायतका कारण पनि सजिलै अत्यावश्यक सेवा दिन हम्मे पर्यो । अर्कातिर, राष्ट्र बैंकले तथ्यांक, फ्याक्ट र फिगरको विचार नगरी चैत मसान्तमा ब्याजमा १० प्रतिशत छुट दिन र चौथो त्रैमासमा सबैलाई २ प्रतिशत विन्दुले कम गरी ब्याज गणना गर्न भन्यो, जुन बैंकिङ व्यवसायका लागि चुनौती बनेको छ । तेस्रो त्रैमासमा ७० दिन व्यतीत गरिसकेका ऋणीहरूलाई २० दिन मात्रै लकडाउन हुँदा ब्याजमा छुट दिइहाल्नुपर्ने थिएन कि ? त्यस्तै, सोलोडोलो २ प्रतिशत ब्याजदरले छुट दिनुभन्दा असर पर्ने र नपर्ने वर्ग छुट्याई बढी प्रभावितलाई सहुलियत बढी दिने र कम प्रभावितलाई कम सहुलियत दिने गर्न सकिन्थ्यो । अप्रभावित वर्गले पनि यसबाट फाइदा उठाएकामा सन्देह नहोला । फ्याक्ट र फिगरका आधारमा अध्ययनविश्लेषणपछि गरिएका निर्णयहरूले चाहिँ प्रभावकारिता ल्याउन सक्नेतर्फ सम्बन्धित निकायको ध्यान जानु जरुरी छ । तेस्रो त्रैमास तथा चैत दोस्रो सातादेखि सुरु भएको लकडाउनका कारण ब्याजमा १० प्रतिशत छुटको प्रावधान सुनेका ऋणीहरू अहिले चौथो त्रैमासमा आएर तेस्रो त्रैमासको छुटको सुविधा मागिरहेका छन् । अझ कुनै हर्जाना तथा शुल्क नलाग्ने भनिएकाले ऋणीहरूले ब्याज तिर्नुको सट्टा आफ्नो सीमामा रहेको कर्जा रकम झिकेर बचतमा राख्ने गरेको देखिएको छ । त्यस्तै भाडा, तलब, खाद्यान्न, औषधिउपचार, व्यापार गर्ने ऋणीहरू आम्दानी नघटे पनि कर्जा तिर्न आनाकानी गर्दै छुट तथा सहुलियत कुरेर बसेका छन् । त्यसैले व्यवसाय सञ्चालन गर्न ऋणीलाई थप पुँजी आवश्यक पर्ने हुनाले चालु पुँजीमा १० प्रतिशतको सट्टा २० प्रतिशतसम्म प्रभावित क्षेत्रको विश्लेषण गरी दिनुपर्ने प्रावधान हुन आवश्यक छ । यो अवस्था अझ केही समय लम्बिए बैंक तथा वित्तीय संस्थाहरू लिक्विडेसनमा जानुको विकल्प रहँदैन । कतिपय निजी बैंक तथा वित्तीय संस्थाहरूले कर्मचारीहरूलाई जागिरबाट निकालेका छन् । आर्थिक वर्ष २०७७७८ को पहिलो त्रैमासबाट वित्तीय बजारमा एक किसिमको हलचल पैदा हुन सक्छ । कोरोनाकालमा आफूलाई उभ्याइराख्न बैंक तथा वित्तीय संस्थालाई हम्मे पर्ने छनक देखिँदै छ । सञ्चालन जोखिम, साइबर क्राइम, कर्जा जोखिम, जालसाजी, चोरीडकैती लगायत बढ्ने प्रबल सम्भावना छ । यसतर्फ नियामक निकायले ध्यान पुर्याउनुपर्छ । मौद्रिक नीतिले समेट्नुपर्ने विषयआर्थिक वर्ष २०७७७८ का लागि मौद्रिक नीति जारी हुने समय नजिकिँदै छ । मौद्रिक नीतिले महामारीको असरबारे गम्भीर अध्ययनविश्लेषण गरी भविष्यका सम्भावित समस्यालाई सम्बोधन गर्नुपर्छ । कोरोनाकाल सुरु भएयता वैदेशिक रोजगारीमा जान एक किसिमले बन्द भइसकेको छ र विदेशबाट फर्कने कामदारहरू पनि उल्लेख्य हुन सक्छन् । स्वदेशमै रोजीरोटी गरेर खानेहरू बिलखबन्दमा परेका छन् । व्यापारव्यवसाय बन्द हुँदा बेरोजगारको संख्या प्रतिदिन बढिरहेको छ । कोरोनाबाट बढी प्रभावित होटल, पर्यटन तथा मनोरञ्जन क्षेत्र ठप्पै छन् । यस्ता लाखौं बेरोजगारलाई कृषि पेसामा जोड्न सकिन्छ । तिनलाई यान्त्रिकीकरणसहितको आधुनिक कृषि प्रणालीमा आबद्ध गराउने विषयले मौद्रिक नीतिमा प्राथमिकता पाउनुपर्छ ।कर्जाको ब्याजदर घटाई एक अंकमा ल्याउनुपर्छ । कर्जासँगै निक्षेपमा ब्याजदर घटाउन सके कम ब्याजदरको निक्षेपका कारण न्यूनतम विन्दुमा झरेको सेयर बजारमा पुनः प्राण भर्न सहयोग पुग्न सक्छ । बैंक तथा वित्तीय संस्थालाई बिग मर्जरमा जाने अनुकूल वातावरण बनाई फोर्स मर्जरलाई समेत कडाइका साथ लागू गर्नुपर्छ । आर्थिक वर्ष २०७७७८ को असार मसान्तमा बैंक तथा वित्तीय संस्थाको सेवा पेपरलेस तथा डिजिटाइजेसनमा लानुपर्ने प्रावधान समेट्नुपर्छ । सहुलियतपूर्ण कर्जा प्रवाहमा निजी बैंकहरूले देखाएको आलस्य हटाउन बाध्यकारी नीति लागू गर्नुपर्छ । कोरोना असर बढी परेका क्षेत्रहरूको किटान गरी तिनका लागि राहत प्याकेज ल्याउनुपर्छ । कर्जाको वर्गीकरणलाई २०७६ पुस मसान्तको कर्जाको स्तरमा राखिरहन कम्तीमा पनि २०७७ पुस मसान्तको समयसीमा तोक्नुपर्छ । चालु पुँजी कर्जालाई २० प्रतिशतसम्म थप गर्न सक्ने र ठूला आयोजनालाई पुनःसंरचना गर्न सकिने व्यवस्था हुनुपर्छ ।बैंक तथा वित्तीय संस्थाहरूको स्थिति मजबुत बनाउन आर्थिक वर्ष २०७७७८ मा सेयरहोल्डरहरूलाई डिभिडेन्ट वितरणमा रोक लगाउनुपर्छ । नेपालको परिप्रेक्ष्यमा नगदमा आधारित नाफा प्रभावकारी हुने हुनाले एमएफआरएस अनुसारको नाफाले केवल किताबी पानामा मात्र संस्था सबल भएको देखिने तर नगदको अभावमा दैनिक कारोबारमा समस्या नआउला भन्न सकिँदैन । अर्को अर्थमा, भोक लागिरहेका बेला बोराबन्द बासमती चामल हेरेर पेट भरिँदैन, पेट भर्न त भातै पाक्नुपर्छ । यसतर्फ मौद्रिक नीति चनाखो हुनुपर्छ । रोजगारीको क्षेत्र पहिचान गरी उत्पादनमूलक उद्योगमा लगानी गर्न निजी क्षेत्रलाई सहज वातावरण हुने किसिमको प्याकेज ल्याउनुपर्छ । व्यक्तिगत कर्जाको सीमा आर्थिक वर्ष २०७७७८ का लागि ग्राहक हेरी ७५ लाखसम्म पुर्याउनु आवश्यक छ । सुनलाई डिपोजिटका रूपमा राख्ने व्यवस्थाले वित्तीय संस्थामा समस्या आउन सक्ने भएकाले यसलाई स्वैच्छिक रूपमा रहन दिनुपर्छ । बढ्दो सञ्चालन खर्च र घट्दो आम्दानीका कारण पनि मर्जर अनिवार्य सर्त बनेको छ ।नियामक निकायले सर्वप्रथम कर्जाको वर्गीकरण गरी बढी र कम प्रभावित क्षेत्रको पहिचान गर्दै त्यसका आधारमा ऋणीहरूलाई सहुलियत दिने कार्य अगाडि बढाउनुपर्छ । बैंक तथा वित्तीय संस्थाहरूले पनि बढी प्रभाव परेका ऋणीलाई केकसरी उकास्न सकिन्छ भन्नेतर्फ चासो देखाए कोरोना असरलाई न्यूनीकरण गर्न सकिन्छ । अन्त्यमा, बैंक तथा वित्तीय संस्थाले निक्षेपकर्ता र ऋणीहरूको अभिभावकको भूमिका निर्वाह गर्नुपर्ने बेला आएको छ । तिनले अहिलेको अवस्थामा नाफालाई भन्दा पनि व्यावसायिक स्थिरतालाई केन्द्रमा राखेर काम गर्नुपर्छ । व्यावसायिक ऋणी भनेका लैना भैंसीजस्ता हुन् । लैनो भैंसी बिरामी परेका बेला समयमा उपचार हुन नसके थारो भई कसाईलाई दिनुको विकल्प रहँदैन, जसका कारण गोठ नै रित्तिने अवस्था आउन सक्छ । बिरामी भैंसीलाई बेलैमा सहुलियतरूपी उपचारले बचाउन सके भोलिका दिनमा निरन्तर लाभ लिन सकिन्छ । तसर्थ सहुलियतरूपी उपचारमा बैंक तथा वित्तीय संस्था पछि हट्नु हुँदैन । त्यसका लागि नियामक निकायले सहजीकरणको भूमिका खेल्न वित्तीय क्षेत्रका लागि आक्रामक मौद्रिक नीति ल्याउनुपर्छ ।कँडेल राष्ट्रिय वाणिज्य बैंक, विशालबजार शाखाकी मुख्य प्रबन्धक हुन् ।"
भारतमा संक्रमित ८ लाख,"भारतमा विगत केही दिनयता कोरोना भाइरस (कोभिड१९) को संक्रमण तीव्र रूपमा फैलिरहेको छ । भारतमा गएको एक दिनमा २७ हजार १ सय १४ जनामा भाइरसको संक्रमण पुष्टि भएको छ । यो एकै दिन संक्रमित हुनेको हालसम्मकै ठूलो संख्या हो । योसँगै भारतमा कुल संक्रमितको संख्या ८ लाख नाघेको भारतको स्वास्थ्य तथा परिवार कल्याण मन्त्रालयले जनाएको छ । खुला सीमाका कारण भारतमा संक्रमण बढ्दै जाँदा नेपालमा पनि त्यसको जोखिम बढेको छ । विश्वका कोभिड१९ को उच्च संक्रमण भएका मुलुकहरूमध्ये भारत तेस्रो स्थानमा छ । पहिलोमा अमेरिका र दोस्रो स्थानमा ब्राजिल छन् । भारतमा हालसम्म संक्रमणबाट २२ हजार १ सयभन्दा बढीले ज्यान गुमाइसकेका छन् । त्यसैगरी कुल संक्रमितमध्ये ५ लाख १५ हजारभन्दा बढी निको भइसकेका छन् । भारतमा जुन १ देखि लकडाउन खुकुलो पारिएसँगै संक्रमणमा तीव्रता आएको हो । पछिल्लो समय महाराष्ट्र, दिल्ली, तमिलनाडु, गुजरात, बिहार, उत्तर प्रदेशलगायत राज्यहरूमा भाइरसको संक्रमण निकै तीव्र रूपमा फैलिरहेको छ । राजधानी दिल्लीमा संक्रमितको संख्या १ लाख ९ हजार नाघिसकेको छ । भारतका ३६ प्रदेश तथा केन्द्र शाासित प्रदेशमध्ये महाराष्ट्रमा सबैभन्दा बढी संक्रमित छन् । त्यहाँ संक्रमितको संख्या २ लाख ३८ हजार नाघेको छ ।"
अमिताभ संक्रमित,"मुम्बई (एजेन्सी) भारतीय चलचित्र अभिनेता अमिताभ बच्चनलाई कोरोना संक्रमण भएको छ । ७७ वर्षीय बच्चनले आफूलाई संक्रमण भएको शनिबार राति ट्वीट गरेर पुष्टि गरेका हुन् । शनिबार बेलुकी मुम्बईको नानावती अस्पताल भर्ना गरिएका उनले ट्वीटमा आफूलाई कोरोना पोजिटिभ भएको जानकारी सार्वजनिक गर्दै अस्पताल भर्ना भएको र परिवारका सदस्य र कर्मचारीहरूको परीक्षणको नतिजा आउन बाँकी रहेको उल्लेख गरेका छन् । उनले बितेका १० दिनमा जोकोही मेरो सम्पर्कमा आएका छन्, उनीहरूले पनि कोरोना भाइरसको परीक्षण गराउनु भनेका छन् ।"
ट्रम्पले पूर्वसल्लाहकारको सजाय घटाए,"वासिङटन (एजेन्सी) अमेरिकी राष्ट्रपति डोनाल्ड ट्रम्पले आफ्ना एक पूर्वसल्लाहकार रोजर स्टोनको जेल सजाय घटाइदिएका छन् ।वासिङ्टन डीसीस्थित पुनरावेदन अदालतले स्टोनको ४० महिने हिरासत सुरु हुने समयपछि सार्न अस्वीकार गरेलगत्तै ट्रम्पले यस्तो घोषणा गरेको बीबीसीले जनाएको छ । स्टोनले सन् २०१६ मा ट्रम्पको चुनावी अभियानलाई सघाउन रुसले गरेको प्रयासबारे अमेरिकी न्याय मन्त्रालयले गरेको अनुसन्धानका आधारमा सजाय पाएका हुन् । यसअघि ट्रम्पका ५ जना सल्लाहकार दोषी ठहर भइसकेका छन् । स्टोन अमेरिकी कंग्रेससमक्ष झूटो बोलेको, अवरोध खडा गरेको र प्रत्यक्षदर्शीलाई प्रभावमा पारेको अभियोगमा दोषी ठहर भएका हुन् । ६७ वर्षीय स्टोनलाई आगामी मंगलबार जर्जियास्थित एक संघीय जेलमा उपस्थित हुनु भनिएको थियो । अमेरिकी राष्ट्रपति कार्यालय ह्वाइटहाउसले एक वक्तव्य जारी गर्दै रोजर स्टोन रुसी छलकपटको सिकार भएको दाबी गरेको छ । ट्रम्पको राष्ट्रपतीय कार्यकाल कमजोर पार्न वर्षौंदेखि वामपन्थी र त्यसका सहयोगी सञ्चारमाध्यमहरूले निरन्तरको मुद्दा बनाए, विज्ञप्तिमा भनिएको छ । राष्ट्रपति निर्वाचनमा रुसको संलग्नताबारे छानबिन गरेका रोबर्ट मुलर मातहतका अभियोजनकर्ताहरूले ट्रम्पको चुनावी अभियानमा रुसको संलग्नता पुष्टि गर्न नसकेपछि स्टोनलाई निसाना बनाएका ह्वाइटहाउसको दाबी छ । स्टोन पहिले नै धेरै पीडित भइसकेका छन्, ह्वाइटहाउसले भनेको छ, उनलाई एकदमै गलत ढंगले व्यवहार गरियो । यो मुद्दामा अरू धेरैलाई पनि त्यस्तै गरियो । रोजर स्टोन अब एक स्वतन्त्र व्यक्ति हुन् ।सजाय कम गर्नेबारे ट्रम्पले आफूलाई शुक्रबार फोनमा कुराकानी गरेका स्टोनलाई उद्धृत गर्दै समाचार संस्था एपीले जनाएको छ ।"
बिहार र उत्तर प्रदेशमा बढ्दो संक्रमण,"पछिल्ला दिनमा भारतको बिहार र उत्तर प्रदेशमा संक्रमण तीव्र रूपमा बढिरहेको छ । जसले गर्दा खुला सीमा पनि भएका कारण नेपालमा पनि संक्रमण फैलने जोखिम बढेर गएको छ । उत्तर प्रदेश र बिहार भारतका बढी जनघनत्व भएका राज्यहरूमा पर्छन् । बिहारको जनसंख्या करिब १३ करोड र उत्तर प्रदेशको जनसंख्या २३ करोडभन्दा बढी छ । यी दुई राज्यको जनसंख्याको तुलनामा संक्रमण अझै पनि न्यून हो । तर विज्ञहरूले परीक्षण नै कम भएको हुँदा संक्रमण कम देखिएको दाबी गर्दै आएका छन् । भारतका अन्य राज्यहरूको तुलनामा यी दुई राज्यहरू स्वास्थ्य पूर्वाधारका हिसाबले कमजोर मानिन्छन् । खुला सीमा भएका कारण पनि उत्तर प्रदेश र बिहारमा संक्रमण बढ्दा नेपाल पनि त्यसको जोखिम स्वतः बढेर जानेछ ।बिहारमा संक्रमितको संख्या १४ हजार ५ सय नाघिसकेको छ । त्यसमध्ये १० हजार १ सयभन्दा बढी निको भइसकेका छन् । बिहारमा भाइरसका कारण शनिबार साँझसम्म १ सय १९ जनाको मृत्यु भइसकेको छ । स्थानीय सञ्चारमाध्यमहरूले संक्रमण बढेपछि बिहार सरकारले पटनालगायत एक दर्जन जिल्लामा जुलाई १६ सम्म लकडाउन गर्ने निर्णय गरेको उल्लेख गरेका छन् । पछिल्ला दिनमा बिहारका नेपालसँगका सीमावर्ती जिल्लाहरू मधुवनी, सुपौल, पश्चिम चम्पारण, पूर्वी चम्पारण, किसनगन्ज, सीतामढी, अररियामै उच्च संक्रमण देखिएको छ । मधुवनीमा ५ सय ७६, सुपौलमा ३ सय ४५, पश्चिम चम्पारणमा ३ सय ३४, पूर्वी चम्पारणमा ३ सय ११, किसनगन्जमा २ सय २९, सीतामढीमा १ सय ६८, अररियामा १ सय ६१ जनामा कोरोना भाइरस पुष्टि भएको छ । संक्रमण बढेसँगै राजधानी पटनालगायत विभिन्न ११ जिल्लामा शुक्रबारदेखि एक साताका लागि लकडाउन गरिएको छ । त्यसमा नेपालसँग सीमा जोडिएका सुपौल, किसनगन्जसमेत छन् । अर्को सीमावर्ती राज्य उत्तर प्रदेशमा हालसम्म ३३ हजारभन्दा बढीमा संक्रमण पुष्टि भएको छ । उत्तर प्रदेशमा शुक्रबार एक दिनमा कोरोनाका १३ सयभन्दा बढी नयाँ बिरामी थपिएका थिए । संक्रमण बढेपछि गत यस राज्यमा सोमबारसम्मका लागि लकडाउन बढाउने गर्ने निर्णय गरिएको राज्य सरकारलाई उद्धृत गर्दै भारतीय सञ्चारमाध्यमले जनाएका छन् । हालसम्म उक्त प्रदेशका सीमावर्ती जिल्लाहरू पिलिभितमा १ सय ७५, लखिमपुर खेरीमा १ सय ४२, बहराइचमा १ सय ६१, महाराजगन्जमा २ सय ४२, सिद्धार्थनगरमा २ सय ९७, बलरामपुरमा १ सय ५, स्रबस्तीमा ७९ जनामा कोरोना संक्रमण पुष्टि भएको छ ।"
नसक्नेले ऋणको साँवाब्याज तत्काल नतिरे हुन्छ : गभर्नर,"कोभिड१९ को परिस्थितिपछि तिर्न नसक्नेले तत्काल ऋणको साँवाब्याज भुक्तानी गर्नु नपर्ने राष्ट्र बैंकका गभर्नर महाप्रसाद अधिकारीले बताएका छन् । असार मसान्तमा पनि क्षमता भएका ऋणीले तोकिएको समयभित्रै तिर्नुपरे पनि क्षमता नभएकालाई समय थप गर्न राष्ट्र बैंकले नीतिगत व्यवस्था गरिदिने उनले जानकारी दिए । अहिले बैंक तथा वित्तीय संस्थाले ऋणीहरूलाई साँवाब्याज भुक्तानी का लागि ताकेता गरेको भन्ने आइरहेको छ, कान्तिपुर दैनिकले आयोजना गरेको मौद्रिक नीति विशेष कान्तिपुर राउन्ड टेबल मा शनिबार गभर्नर अधिकारीले भने, क्षमता भएका ऋणीका लागि होला । क्षमता नभएका ऋणीलाई ताकेता नगर्नू भनेर बैंक तथा वित्तीय संस्थालाई मौखिक रूपमा विशेष अनुरोध गरेका छौं । लिखित रूपमा निर्देशन दिँदा त्यसको परिणाम नराम्रो पनि हुन सक्ने भएकाले मौखिक रूपमै अनुरोध गरिएको उनले प्रस्ट्याए । असारमा पनि ऋणको साँवाब्याज तिर्न नसक्नेलाई बिल्कुलै दबाब नदिनुस् भनेर बैंक तथा वित्तीय संस्था र तिनका संघसंस्थालाई पनि आग्रह गरेका छौं, अधिकारीले भने, बैंकर्स संघले पनि सोही कुरा सदस्य बैंकहरूलाई परिपत्र नै गरेको छ । उनीसँगै छलफलमा सहभागी बैंकर्स संघका अध्यक्ष भुवन दाहालले गभर्नरको भनाइमाथि समर्थन जनाएका थिए ।व्यावसायिक घरानाहरूसँग नगद प्रवाह राम्रो हुने भएकाले सुविधा पाइन्छ भनेकै कारणले किस्ता नतिरी नबस्न गभर्नर अधिकारीको आग्रह थियो । उद्योगी व्यवसायी साथीहरूसँगको भेटमा मैले स्पष्ट भनेको छु । किन डराउनुभएको, तपाईं तोरी हो, बैंकले पेल्छ र तेल निकाल्छ । पिनासम्म हो, अझै निचोर्छ, निकाल्छ । तपाईं बालुवा हो भने त निकाल्न सक्दैन नि, उनले भने, चुप लागेर बस्नुस् न, हामी त्यसको व्यवस्था गरिहाल्छौं । हाम्रो सन्देश यत्ति नै हो । यो सन्देश बैंकर्स संघलगायत सबैले आफ्ना सदस्यलाई पुर्याइदिनुहोला । ठूलो असुली बाँकी रहँदा बैंक तथा वित्तीय संस्थालाई पनि असर पर्ने उनले बताए । यसले सिस्टममा पनि असर पर्छ, उनले थपे, सक्नेले तिरौं, नसक्नेलाई मौद्रिक नीतिमार्फत सुविधा दिऊँला । ट्याक्सी व्यवसायी, बस व्यवसायी, पर्यटनलगायत क्षेत्रका ऋणीलाई अहिले बढी समस्या छ । ती क्षेत्रका ऋणीलाई बलजफ्ती गर्ने, दबाब दिने र लिलाममा राख्छु भनेर नभन्नुस्, उनले भने, यो अप्ठ्यारो बेला हो ।कोभिड१९ ले अर्थतन्त्रका धेरै क्षेत्र प्रभावित भएको विद्यमान अवस्थामा आगामी मौद्रिक नीतिमा सरोकारवालाका धेरै अपेक्षा रहेका स्मरण गर्दै उनले निजी क्षेत्रले सोचेभन्दा धेरै सुविधासहितको मौद्रिक नीति आउने दाबी गरे । उद्योगी व्यवसायीबाट आगामी तीन महिनाका लागि ऋणको साँवाब्याज भुक्तानी थप गर्न सुझाव आएको उनले बताए । वास्तविक पीडित ऋणीका लागि मौद्रिक नीतिले त्योभन्दा धेरै सुविधा ल्याउँदै छ, भुक्तानी अवधि तीन महिना थप न्यूनतम मात्र हो, क्षेत्रगत रूपमा बढी प्रभावितलाई त्योभन्दा पनि धेरै सुविधाबारे गृहकार्य गरिरहेका छौं । राष्ट्र बैंकले यस विषयमा खुला रूपमा छलफल गरिरहेको उनले बताए । अहिले बनेका होटल स्टोरमा कन्भर्ट गर्ने अवस्था नहोस् भन्ने उद्देश्यले काम गरिरहेका छौं, उनले भने, त्यसका लागि व्यावहारिक पक्षलाई मौद्रिक नीतिले सम्बोधन गर्छ । राष्ट्र बैंकको आग्रहमा नसक्ने ऋणीलाई असारभित्रै साँवाब्याज तिर्ने ताकेता नगरिएको बैंकर्स संघका अध्यक्ष दाहालको दाबी छ । कुनै बैंक वा कर्मचारीको तहबाट कमजोरी भएको छ भने हामीकहाँ आउनुस्, उनले भने, वास्तविक रूपमा ऋण तिर्न नसक्नेलाई बैंकले ताकेता गरेका छैनन् । क्षमता भएर पनि साँवाब्याज नतिरेका ऋणीलाई समयमै भुक्तानी गरी बैंकलाई सहयोग गर्न उनले आग्रह गरे । उद्योगी व्यवसायी साथीहरूको एउटा गोजीमा संकट लागे पनि अर्कोमा होला, अप्ठ्यारो परेका बेला त्यताबाट निकालेर भए पनि बैंकलाई सहयोग गर्नुपर्यो, उनले थपे । आगामी मौद्रिक नीतिमा निजी क्षेत्रले कर्जाको ब्याजदर घटाउने, कर्जाको पुनःसंरचना र राहत प्याकेज गरी थ्री आरका लागि राष्ट्र बैंकसमक्ष आग्रह गरेको नेपाल उद्योग वाणिज्य महासंघकी अध्यक्ष भवानी राणाले बताइन् । कोभिड१९ लाई लक्ष्य गरी राष्ट्र बैंकले यसअघि जारी गरेका कार्यक्रम पनि वास्तविक पीडितसम्म पुगेका छैनन्, उनले भनिन्, मौद्रिक नीतिले ती पक्षमा पनि ध्यान देओस् । कोभिड१९ को जोखिम छिट्टै टुंगिने सम्भावना नदेखिएकाले उद्योगी व्यवसायीलाई कर्जाको साँवाब्याज भुक्तानी अवधि पर सार्न नेपाल उद्योग परिसंघ (सीएनआई) का अध्यक्ष सतीश मोरले आग्रह गरे । बैंक तथा वित्तीय संस्थाले उद्योगी व्यवसायीलाई ताकेता गरिरहेका छन्, उनले भने, अप्ठ्यारो बेलामा दुःख दिनुभएन । कोभिड१९ ले थिलथिलो पारेको अर्थतन्त्रलाई पुनः गति दिन मौद्रिक नीतिमार्फत आर्थिक पुनरुत्थान (इकोनमिक रिकभरी) हुने खालको नीति आउनुपर्ने राष्ट्र बैंकका पूर्वकार्यकारी निर्देशक नरबहादुर थापाले बताए । अहिलेको अर्थतन्त्रलाई सही बाटोमा ल्याउन स्वास्थ्य क्षेत्रमा पुनउत्थान (हेल्थ रिकभरी) र आर्थिक पुनरुत्थान (इकोनमिक रिकभरी) गरी दुई अवधारणामा रहेर काम गर्नुपर्छ, उनले भने, स्वास्थ्य क्षेत्रमा पुनरुत्थान सरकारको पाटो हो, अब राष्ट्र बैंकले आर्थिक पुनरुत्थानमा ध्यान दिनुपर्छ । पुनर्कर्जा, ब्याज अनुदानको सहुलियत कर्जालगायत राष्ट्र बैंकले लागू गरेका नीतिनिर्देशन प्रभावकारी रूपमा न्यायिक वितरण हुने सुनिश्चितता मौद्रिक नीतिले गर्नुपर्ने उनले सुझाए । दीर्घकालीन रूपमा तरलता व्यवस्थापनका लागि मौद्रिक नीतिमार्फत राष्ट्र बैंकले नीतिगत व्यवस्था गर्नुपर्ने प्रभु बैंकका प्रमुख कार्यकारी अधिकृत अशोक शेरचनले बताए । आर्थिक वर्षको अन्तिम भएकाले अहिले वित्तीय प्रणालीमा अधिक तरलता देखिएको छ । पहिलो त्रैमासपछि फेरि अभाव हुन सक्छ, उनले भने, यस विषयमा मौद्रिक नीतिले सम्बोधन गरोस् ।सरकार र राष्ट्र बैंकको उद्देश्य पनि नगद कारोबारलाई निरुत्साहित गर्ने भएकाले आगामी मौद्रिक नीतिमा विद्युतीय कारोबारलाई थप प्रोत्साहित हुने खालका नीति ल्याउनुपर्ने नेपाल क्लियरिङ हाउसका प्रमुख कार्यकारी अधिकृत नीलेशमान सिंह प्रधानले सुझाए । यसका लागि विद्युतीय भुक्तानीमा लाग्दै आएको कारोबार शुल्क कम गर्नुपर्ने उनले बताए । यसबारे नीतिगत व्यवस्थाका लागि राष्ट्र बैंक र नेपाल दूरसञ्चार प्राधिकरणबीच समन्वय हुनुपर्ने उनको भनाइ छ । नाडा अटोमोबाइल्स एसोसिएसन अफ नेपालका उपाध्यक्ष आकाश गोल्छाले सवारीसाधन खरिदमा बैंक तथा वित्तीय संस्थाले प्रवाह गर्न पाउने कर्जाको सीमा हालको ५० प्रतिशतबाट बढाएर ९० प्रतिशत पुर्याउन आग्रह गरे । तरलता अभाव रहेको समयमा ५० प्रशितको सीमा ठीक भए पनि हाल पर्याप्त तरलता रहेकाले सीमा बढाउन उपयुक्त हुने उनको सुझाव थियो ।"
सार्वजनिक यातायात सञ्चालन अन्योलमै,"सरकारले सार्वजनिक सवारी सञ्चालन गर्ने निर्णय गरेको तीन दिन बित्दा पनि अझै सञ्चालनमा आउन सकेका छैनन् । बिनातयारी सरकारले सवारी सञ्चालन गर्ने निर्णय गरेको भन्दै यातायात व्यवसायी छलफलमा व्यस्त छन् । सरकारको निर्णयपछि यातायात व्यवसायी राष्ट्रिय महासंघले शुक्रबार बैठक गरी तत्काल सवारी सञ्चालन गर्न सक्ने अवस्था नरहेको निर्णय गरेको थियो ।लकडाउन अवधिको बैंकको कर्जा तिर्ने समय सार्नुपर्ने, ग्यारेजबाट गाडी निकाल्न पुनर्कर्जाको व्यवस्था गर्नुपर्ने, चालक र सहचालकको कोरोना बिमा गरिदिनुपर्नेलगायत व्यवसायीका माग छन् । शनिबार पनि व्यवसायीले कसरी गाडी चलाउने भन्नेबारे छलफल गरे । सार्वजनिक सवारी सञ्चालनका लागि आवश्यक पहल गर्न भन्दै महासंघ र यातायात सम्बद्ध मजदुर संगठनले कार्यदल बनाएका छन् । महासंघ र तीनवटा मजदुर संगठनको संयुक्त बैठकले सरकारसँग आवश्यक छलफल गरी समस्या समाधान गर्न भन्दै चार सदस्यीय कार्यदल गठन गरेको छ ।कार्यदलमा महासंघका अध्यक्ष योगेन्द्रनाथ कर्माचार्य, नेपाल यातायात मजदुर संगठनका अध्यक्ष भीमज्वाला राई, नेपाल यातायात मजदुर संघका अध्यक्ष धर्मराज भण्डारी र अखिल नेपाल यातायात मजदुर संघका कार्यवाहक अध्यक्ष दीपक केसी छन् । कार्यदलले लामो तथा छोटो दूरीमा चल्ने सम्पूर्ण सवारी सुरक्षित रूपमा सञ्चालनका लागि आवश्यक पहलकदमी गर्नेछ । व्यवसायी र मजदुर संगठनले यथास्थितिमा सवारी सञ्चालन गर्न नसकिने भन्दै सञ्चालनको उपयुक्त वातावरण बनाउन सरकारसँग अनुरोध गरेका छन् । सवारीसाधनमा घाँस पलाएर बसेको छ, चालक, सहचालक राजधानीबाहिर छन्, वर्कसपका मजदुर छैनन्, महासंघका महासचिव सरोज सिटौलाले भने, गाडी बिग्रिएका छन्, नबनाई सञ्चालन गर्न सक्ने अवस्था छैन । भौतिक पूर्वाधार तथा यातायातमन्त्री वसन्तकुमार नेम्वाङसँग कुनकुन ठाउँमा कसरी गाडी सञ्चालन गर्ने भन्नेबारे तीन साताअघि छलफल भएको थियो । पछि हामीले यसबारे लिखित र मौखिक रूपमै जानकारी गराएका थियौं, उनले भने, सबैसँग छलफल गरेर मात्र निर्णयका लागि मन्त्रिपरिषद्मा लैजाने कुरा थियो । तर सरकारले छलफलबिनै निर्णय गर्दा अचम्म लागेको छ । सरकारले अविलम्ब छलफल गरेर अन्योलको वातावरण हटाउनुपर्ने यातायात व्यवसायीको माग छ । व्यवसायीलाई बैंकले पेलेका छन्, मजदुर भोकभोकै बस्न बाध्य छन्, यसले गर्दा मुलुकको अर्थतन्त्र, पेसा व्यवसाय चलायमान हुन सकेको छैन, सिटौलाले भने, यस्तो अवस्थामा पनि राजनीतिक दलहरू किन बोल्दैनन्, यो अत्यावश्यक विषय होइन र ? जिल्लाजिल्लामा मात्र गाडी चलाउने विषय वैज्ञानिक नभएको व्यवसायीले बताए । बनेपाको मान्छे भक्तपुर आउँदा कसरी आउने, के साँगासम्म ल्याएर त्यहीं झारिदिने ? उनले प्रश्न गरे, त्यही भएर यो निर्णय वैज्ञानिक छैन, कम से कम प्रदेशप्रदेशसम्म चलाउने वातावरण बनेको भए राम्रो हुने थियो ।यता राष्ट्र बैंकका गभर्नर महाप्रसाद अधिकारीले सार्वजनिक यातायात व्यवसायीका लागि मौद्रिक नीतिले सम्बोधन गर्ने बताएका छन् । व्यवसायीले धेरै कुरा राष्ट्र बैंकभन्दा पनि सरकारतिरबाट चाहेको देखिन्छ, कान्तिपुरसँगको कुराकानीमा उनले भने, यातायातका साधन थन्क्याएर राखिएका छन्, तिनको मर्मत गर्दा लाग्ने खर्चबारे कुरा गरिरहेका छन्, उनीहरूको बैंकिङ क्षेत्रको पाटो हामीले हेरिदिनुपर्नेछ, सुपथ ब्याजदरको पुनर्कर्जा सुविधा पाउनेछन् । धेरै व्यवसायीले व्यक्तिगत रूपमा पनि कर्जा लिएको उनले बताए । केहीले आफैं स्वरोजगार भएर पनि काम गरेका छन्, उनले भने, तिनका लागि पनि पुनर्कर्जाअन्तर्गत सुपथ ब्याजमा कर्जा पाउने व्यवस्था हुनेछ ।"
अनुदानको मल तेब्बर मूल्यमा,"सरकारबाट अनुदानमा प्राप्त रासायनिक मल रौतहटका तीन सहकारी संस्थासँग मिलेर व्यापारीले किसानलाई चर्को मूल्यमा बिक्री गरिरहेको पाइएको छ । सरकारी मूल्यभन्दा झन्डै तेब्बरमा किसानलाई मल बिक्री गरेको सूचनापछि इलाका प्रहरी कार्यालय चन्द्रनिगाहपुरले कालोबजारी गर्ने एक व्यापारीलाई पक्राउ गरेको छ । तराईमधेसमा धान खेतीका बेला अनुदानमा आएको रासायनिक मल चर्को मूल्यमा बिक्री गरेको आरोपमा प्रहरीले सर्लाहीको वाग्मती नगरपालिका१२ कर्मैया घर भई चन्द्रपुर१ वाग्मती बजारमा राहुल खाद्य उद्योग सञ्चालन गरिरहेका सत्यलाल साहलाई पक्रिएको हो । साहमाथि कालोबजारी ऐनअन्तर्गत मुद्दा चलाइएको डीएसपी हेमबहादुर शाहीले जानकारी दिए ।मलको कालोबजारीमा संलग्नहरूबारे अनुसन्धान भइरहेको छ, उनले भने, सात सयमा किनिएको मल १७ सयदेखि २२ सय रुपैयाँसम्ममा बिक्री गरेको उजुरी परेको छ । वाग्मतीस्थित सिर्जनशील कृषि सहकारी, वाग्मती बचत तथा ऋण सहकारी र उन्नतिशील महिला कृषि सहकारीका नाममा खरिद गरिएको मल सेयर सदस्य किसानलाई सहज ढंगले बिक्री गर्नुपर्नेमा मिलेमतोमा व्यापारी साहको हात परेको हो । सहकारी संस्थाकै आडमा साहले कालोबजारी गरेका हुन् ।साहले सिर्जनशीलका नामबाट युरिया १ हजार ६ सय ५२ बोरा, डीएपी ६ सय ५ बोरा, पोटास १ सय ३५ बोरा, वाग्मतीका नामबाट युरिया १ हजार २ सय १२ बोरा, डीएपी ५ सय ७५ बोरा, पोटास १ सय १५ बोरा र उन्नतिशीलका नामबाट युरिया २ हजार १ सय २४ बोरा र डीएपी ६ सय ८१ बोरा, पोटास १ सय ३० बोरा खरिद गरी मकवानपुर, सिन्धुली र सर्लाहीमा बढी मूल्यमा बेचेको भन्दै स्थानीयले प्रहरीलाई खबर गरेका थिए । सिर्जनशीलका अध्यक्ष चन्द्रपुर१ का वडाध्यक्ष बिरु रखाल हुन् । उक्त सहकारीले गतवर्ष साधारणसभासमेत गरेको छैन । अध्यक्ष रखालले भने मल लिन आफूले सिफारिस गरे पनि कालोबजारीमा संलग्न नरहेको दाबी गरे । किसानलाई बिक्री गर्न भनेर सिफारिस गरेको हुँ, उनले भने, बढी मूल्यमा कसले बिक्री गर्यो, आश्चर्यमा परेको छु ।तीनवटै सहकारीलाई अनुदानको मल दिन वडाध्यक्ष रखालले कृषि सामग्री कम्पनी लिमिटेड चन्द्रनिगाहपुरलाई सिफारिस गरेका थिए । अनुदानमा पाइने मल किसानले खरिद गरेपछि संस्थाले बिक्रीवितरण प्रतिवेदन बनाउनुपर्नेमा त्यो पनि बनाएका छैनन् । कालोबजारीमा संलग्न साह पक्राउ परे पनि अन्यको संलग्नता हुन सक्ने भन्दै छानबिन गर्न किसानले प्रहरीसँग माग गरेका छन् ।"
भाडा र ऋणको बोझले ७० होटल बन्द,"दुई वर्ष उपाय छैन : पर्यटन व्यवसायीलकडाउन खुकुलो हुँदा स्थानीय बजारमा सकारात्मक प्रभाव परे पनि पर्यटकीय गतिविधिमा कुनै भिन्नता आएको छैन । बन्दाबन्दीकै कारण सहज परिस्थितिमा जस्तो बैंकलाई नियमित किस्ता, तिर्न नसकेको पर्यटन व्यवसायीको भनाइ छ । पोखरा पर्यटन परिषद्ले परिस्थिति सामान्य नहुँदासम्म व्यवसायीले तिर्नुपर्ने कर्जाको पुनर्तालिकीकरण, पुँजीकरण तथा पुनर्कर्जाको माध्यमबाट ब्याज घटाउनुपर्ने बताउँदै आएको छ । लकडाउन सुरु हुनुअघि नै परिषद्ले काठमाडौंमा उपप्रधानमन्त्री, अर्थमन्त्री, परराष्ट्रमन्त्री, गभर्नरलगायतलाई भेटेर अनुरोधपत्र बुझाएको थियो । संघीय सरकारले आगामी आर्थिक वर्षको बजेटमा कोभिड१९ बाट प्रभावित व्यवसायका निम्ति १ खर्ब रुपैयाँको पुनर्कर्जा कोष र ५० अर्ब रुपैयाँको व्यवसाय सञ्चालन कोष घोषणा गरेको छ । ती कोषको उपयोग पूर्ण रूपमा समानुपातिक र सरलीकृत हुनुपर्ने परिषद्को माग छ । विज्ञप्तिमार्फत सरकारले पर्यटन व्यवसायमैत्री नीति नल्याए व्यवसायी पलायन हुनुपर्ने अवस्था आउने परिषद्ले जनाएको छ । गण्डकी प्रदेशमा पर्यटनमा अधिकतम लगानी भएकाले कोषको बाँडफाँट समतामूलक रूपमा हुनुपर्ने परिषद् अध्यक्ष चिरञ्जीवी पोखरेल बताउँछन् । पुनर्कर्जा कोषको सदुपयोग गर्न साना तथा मझौला स्तरका व्यवसायीलाई प्राथमिकतामा राख्नुपर्छ, उनले भने, थ्रेसहोल्ड सीमा अधिकतम १० करोड रुपैयाँ मात्रै राखेर सरल र सहज प्रक्रिया अपनाउन बैंक तथा वित्तीय संस्थालाई राष्ट्र बैंकले निर्देशन दिनुपर्छ । पुनर्कर्जाको सुविधा पर्यटन क्षेत्रको होटल, रेस्टुरेन्ट, ट्राभल, ट्रेकिङ, साहसिक गतिविधि, पर्यटन सवारीलगायत व्यवसायीले समेत सजिलै पाउने व्यवस्था गर्नुपर्ने परिषद्को माग छ । बैंक तथा वित्तीय संस्थाबाट लिएको ऋणको किस्ता तथा ब्याज आगामी २ वर्षसम्म तिर्न सक्ने उपाय नभएको उनको भनाइ छ । व्यवसायीलाई कर्जाको भुक्तानी तालिकालाई पुनर्तालिकीकरण गर्नुपर्ने परिषद्को माग छ । राष्ट्र बैंकको मौद्रिक नीतिमा पर्यटनलाई प्राथमिकता प्राप्त क्षेत्रका रूपमा सम्बोधन गर्नुपर्ने परिषद्का उपाध्यक्ष गोपी भट्टराईले बताए ।"
बैंकविरुद्ध निजी क्षेत्र आन्दोलित,"मकवानपुर (कास) लकडाउनका कारण व्यापार व्यवसाय नचलेको अवस्थामा बैंक तथा वित्तीय संस्थाले आफूहरूलाई किस्ता र ब्याज तिर्न ताकेता गरेको भन्दै निजी क्षेत्र आन्दोलित भएको छ । मकवानपुर उद्योग वाणिज्य संघको अगुवाइमा विभिन्न पाँचबुँदे माग राख्दै निजी क्षेत्र सम्बद्ध व्यक्तिले शुक्रबार हेटौंडामा बैंक तथा वित्तीय संस्थाविरुद्ध प्रदर्शन गरे । हेटौंडाको बुद्धचोकमा भेला भएका उद्योगी तथा व्यवसायीले बैंक तथा वित्तीय संस्थाविरुद्ध प्लेकार्ड बोकेर प्रदर्शन गरेका हुन् । लकडाउनपछि उद्योग व्यवसायलगायत सम्पूर्ण क्षेत्रका आर्थिक गतिविधि ठप्प छन् । यसले सर्वसाधारणदेखि उद्योग व्यवसाय क्षेत्रमा गम्भीर प्रभाव पारेको छ, मकवानपुर उद्योग वाणिज्य संघका अध्यक्ष कृष्ण कटुवालले भने, तर बैंक तथा वित्तीय संस्थाले व्यवसायीलाई दैनिक फोन गरेर किस्ता, ब्याज तथा असार मसान्तको नाममा दुःख दिइरहेका छन् । लकडाउनको अवधिलाई शून्य समय घोषणा माग्दै आफूहरू आन्दोलनमा उत्रिएको उनले बताए । सर्वोच्चले समेत लकडाउनको अवधिलाई शून्य समय मानेर उद्योग व्यवसायी तथा ऋणीलाई राहत प्रदान गर्न भनिसकेको छ । यस्तो अवस्थामा उद्योगी र व्यवसायीलाई दुःख दिनु गलत हो, उनले भने । लकडाउन अवधिको ब्याज पूर्ण रूपमा मिनाहा, किस्ता बुझाउने म्यादको पुनर्तालिकीकरण, ब्याजदरमा ५ प्रतिशत छुट र एक वर्षसम्म ब्याज बुझाउने म्याद थप्नुपर्ने निजी क्षेत्रको माग छ । संघको आन्दोलनमा उद्योग संघ, निर्माण व्यवसायी संघ, यातायात व्यवसायी संघ, होटल एसोसिएसन, प्याब्सन, एनप्याब्सन तथा साना तथा घरेलु उद्योगीले समेत ऐक्यबद्धता जनाएका छन् ।"
कर्णालीमा हवाई सेवा सुरु,"सामान ढुवानीमा हवाई कम्पनीको प्रतिस्पर्धासडक यातायातले नछोएको हुम्लामा सामान ढुवानी गर्न निजी हवाई कम्पनीको प्रतिस्पर्धा चलेको छ । यसअघि प्रतिकिलो १ सय ५० रुपैयाँ प्रतिकिलो रहेको हवाई भाडा लकडाउनयता झन्डै १ सय रुपैयाँमा झरेको छ । ढुवानी सहज भएपछि जिल्लामा खाद्यान्न, निर्माण सामग्री र दैनिक उपभोग्य सामग्रीको मौज्दात बढेको छ । अहिले नेपालगन्ज र सुर्खेतबाट दैनिकजसो निजी एयरलाइन्सले उडान गरिरहेको निर्माण व्यवसायी शक्तिसिंह ऐडीले बताए । कुनै बेला जहाजले सामान ढुवानी गर्न नमान्दा नेपालगन्ज र सुर्खेतमा निर्माण सामग्री लामो समयसम्म थन्क्याउनुपर्ने बाध्यता थियो, उनले भने, अहिले निर्माण सामग्रीको अभाव नभएपछि विकास निर्माणका काम सहज बनेका छन् । लकडाउनयता सामान ढुवानीको सिन्डीकेटसमेत हटेको उनको भनाइ छ । यात्रुको चाप नहुँदा पनि सामान ढुवानी सहज बनेको सीता एयरलाइन्स, सिमकोटका स्टेसन प्रमुख छेबेल लामाले बताए । उनका अनुसार सीता एयरले अहिले नेपालगन्ज र सुर्खेतबाट प्रतिकिलो ९५ रुपैयाँमा सामान ढुवानी गरिरहेको छ । सिमकोट विमानस्थलका अनुसार समिट एयर र तारा एयरले १ सय रुपैयाँ प्रतिकिलो सामान ढुवानी गरिरहेका छन् ।"
लकडाउनमा सहकारीको बचत साढे ८ प्रतिशत बढ्यो,"लकडाउन अवधिमा सहकारी संस्थामा बचत (निक्षेप) करिब साढे ८६३ प्रतिशत बढेको एक अध्ययनले देखाएको छ । बैंक तथा वित्तीय संस्थाको तुलनामा सहकारीमा धेरै ब्याज पाइने भएकाले लकडाउनमा पनि बचत बढेको अध्ययनको निष्कर्ष छ । कोभिड१९ सहकारी क्षेत्रमा परेको प्रभाव विषयमा सहकारी विभागले गरेको अध्ययनले यस्तो देखाएको हो ।लकडाउन अवधिमा छनोटमा परेका सहकारी संघसंस्थाको वित्तीय विवरण हेर्दा कुल बचत संकलन ८६३ प्रतिशत र तरलता २७५ प्रतिशतले बढेको देखिन्छ, प्रतिवेदनमा भनिएको छ, कुल सम्पत्ति करिब ४ प्रतिशतले बढेको छ भने ऋण लगानीमा झन्डै २ प्रतिशतले कमी आएको देखिन्छ । यसकारण ऋण बचतको अनुपात ७५ प्रतिशत मात्र रहेको अध्ययनले औंल्याएको छ । बन्दाबन्दीका कारण सहकारी क्षेत्रमा पनि लगानीको वातावरण बिग्रेको, निर्माण क्षेत्रलगायत सेवा क्षेत्र पनि सुस्ताएको र आयातनिर्यातमा कमी आएकाले समग्र आपूर्ति सञ्जालमा प्रतिकूल प्रभाव परेको देखिएको छ । लकडाउन अवधिमा पनि पुरानो ऋण फिर्ता भएको र तुलनात्मक रूपमा बढी ब्याजको आशाले सहकारीमा बचत रकम बढेको आकलन गर्न सकिन्छ, प्रतिवेदनमा भनिएको छ, यसको प्रभावकारी परिचालन अहिलेको टड्कारो आवश्यकता देखिन्छ ।लकडाउन अवधिमा लगानी केही खुम्चिएको र यसले पुँजी परिचालन तथा रोजगारीमा समेत प्रतिकूल प्रभाव पारेकाले राज्यका तर्फबाट हुने नीतिगत निर्णयमा यो क्षेत्रलाई पनि समेटिनुपर्ने अध्ययनको सुझाव छ । बन्दाबन्दीले स्वदेश तथा विदेशमा रहेका धेरै ऊर्जाशील जनशक्ति बेरोजगार बनेकाले सहकारीलाई उत्पादनसँग जोड्ने गरी राज्यका तर्फबाट विशेष निर्णय गर्नुपर्ने, प्रतिवेदनमा भनिएको छ, बन्दाबन्दी जस्ता अर्थ व्यवस्थालाई शिथिल बनाउने अप्रत्याशित घटनाबाट बचत ऋणभन्दा पनि उत्पादन र उपभोगसँग सम्बन्धित संस्थाहरू बच्न सफल देखिएकाले राज्यका तर्फबाट सहज वितरण शृंखला तयार गरिदिनुपर्नेछ । सहकारी मूल्यमान्यता र सिद्धान्तमा खरो उत्रेका सदस्य केन्द्रित भई समुदायमा आधारित संस्था त्यति प्रभावित नभएको नदेखिएको छ । तर सहकारीको मान्यता र सिद्धान्तविपरीत रहेका संस्थामा तरलताको अभाव हुने, ऋण असुलीमा समस्या देखिन सक्ने भएकाले नियामक निकायले सूक्ष्म रूपले अनुगमनलाई निरन्तरता दिनुपर्ने पनि अध्ययनको सुझाव छ । खासगरी काठमाडौं उपत्यकाभित्र रहेका बचत ऋणको मुख्य कारोबार गर्ने सहकारी संस्था लकडाउनले बढी प्रभावित भएको देखिन्छ, प्रतिवेदनमा भनिएको छ, यसकारण लकडाउन खुकुलो भएपछि ती संस्थामा लगानीका लागि स्रोतको कमी र तरलताको अभाव हुने सम्भावना छ । सहकारी ऐनमा भएको व्यवस्थाका अतिरिक्त अलग्गै राष्ट्रिय स्तरमा जोखिम तथा तरलता व्यवस्थापन कोषको खाँचो देखिन्छ । यसका लागि प्रदेशस्तर र स्थानीय तहमा पनि राख्ने प्रबन्ध हुनुपर्ने सुझाव प्रतिवेदनमा छ ।"
पप्पु फेरि कालोसूचीमा,"काठमाडौं (कास) सार्वजनिक खरिद अनुगमनको कार्यालयले पप्पु कन्स्ट्रक्सनसहित तीनवटा निर्माण कम्पनीलाई एक वर्षका लागि कालोसूचीमा राखेको छ । कार्यालयले असार २५ मा गरेको निर्णयअनुसार सार्वजनिक खरिद ऐन, ०६३ को दफा ६३ को उपदफा (१) बमोजिम कालोसूचीमा राखिएको जनाएको छ । कालोसूचीमा पर्नेमा पप्पुबाम्ती जेभी अनामनगर, बिजी कन्स्ट्रक्सन चाँगुनारायण भक्तपुर र श्रीहरिसेतीदेवी जेभी मनहरि मकवानपुर छन् । हुलाकी राजमार्ग योजना कार्यालय कपिलवस्तुले समयमै काम नगरेको भन्दै पप्पुबाम्ती जेभीलाई कालोसूचीमा राख्न माग गर्दै लेखेर पठाएको थियो । निर्माण कम्पनीका मुख्य व्यक्ति सुमित रौनियार र विश्वास झा रहेको कार्यालयले जनाएको छ । कालोसूचीमा राखिएको अवधिभर उक्त कम्पनीले सार्वजनिक निकायका कुनै पनि खरिद कारबाहीमा भाग लिन पाउनेछैन । त्यस्तै बिजी कन्स्ट्रक्सनलाई पनि एक वर्षका लागि कालोसूचीमा राखिएको छ, यसका मुख्य व्यक्ति गौतम दुलाल हुन् । हेटौंडा सिमेन्ट उद्योग लिमिटेडले कालोसूचीमा राख्न सिफारिस गरेर पठाएसँगै श्रीहरिसेतीदेवी जेभीलाई पनि कालोसूचीमा राखिएको छ । हरिहर चौलागाईं मुख्य व्यक्ति रहेको कम्पनीको कालोसूची अवधि पनि एक वर्षको हुनेछ । धेरै ठेक्का लिएर समयमै काम नसक्ने पप्पु कन्स्ट्रक्सन पटकपटक कालोसूचीमा पर्दै आएको छ ।"
इजी ट्याक्सी एपको कोरोना बिमा,काठमाडौं (कास) इजी ट्याक्सी नेपाल एपले उपत्यकाका ११ हजार ट्याक्सी चालकको कोरोना बिमा गरिदिने भएको छ । चालकहरूको सुरक्षालाई ध्यानमा राख्दै बिमाको व्यवस्था गरिएको कम्पनीले जनाएको छ । एपमार्फत ट्याक्सी सेवा सञ्चालन गरेको वा आगामी दिनमा एपमा जोडिन चाहनेहरूको मात्र कोरोना बिमा गरिने कम्पनीको भनाइ छ । बिमामा ७ सयदेखि ८ हजार ७ सय ६५ रुपैयाँसम्मको छुट गराइने इजी ट्याक्सी नेपालका अध्यक्ष सञ्जीव पौडेलले जानकारी दिए ।
घूससहित समातिएका संसदीय टोलीका विज्ञ,"वैज्ञानिक वन व्यवस्थापन कार्यक्रम छानबिन गर्न प्रदेश ५ र सुदूरपश्चिम प्रदेशका विभिन्न जिल्लामा गएको संसदीय उपसमितिको टोलीमा घूस लिएको आरोपमा अख्तियार दुरुपयोग अनुसन्धान आयोगले पक्राउ गरेका सहायक वन अधिकृत सुरेशचन्द्र डीसीलाई समेत प्राविधिक सहयोगीका रूपमा सहभागी गराएको पाइएको छ ।प्रतिनिधिसभाको सार्वजनिक लेखा समितिले देशका विभिन्न जिल्लामा लागू भएको वैज्ञानिक वन व्यवस्थापन कार्यक्रममा भएको बेथिति र कटानीबारे अध्ययन गर्न जनता समाजवादीका सांसद प्रदीप यादवको संयोजकत्वमा नेकपाका प्रेमबहादुर आले र कांग्रेसकी मीना सुब्बा सदस्य रहेको छानबिन उपसमिति बनाएको थियो । उक्त उपसमितिका सदस्य गत साता स्थलगत अध्ययनका लागि कैलाली र कञ्चनपुरका विभिन्न सामुदायिक वनमा गएको थियो । उपसमितिले वन विज्ञहरू सुभास देवकोटा र दिलराज खनाललाई प्राविधिक सल्लाहकारका रूपमा टोलीमा सहभागी गराएको थियो । टोलीमा समितिका कर्मचारीहरू उपसचिव प्रदीप नेपाल र नासु रामप्रसाद सापकोटा पनि थिए ।तर, उक्त स्थलगत अध्ययनका क्रममा निलम्बनमा रहेका सहायक वन अधिकृत डीसीसमेत प्राविधिक सल्लाहकारको हैसियतमा उपस्थित भएका थिए । डोटीको लानाकेदारेश्वर सबडिभिजन वन कार्यालयमा प्रमुख भएर काम गरेका डीसीलाई सरुवा भएर डिभिजन वन कार्यालय कञ्चनपुर जाँदै गर्दा सेवाग्राहीबाट घूसबापत बुझेको ३ लाख २६ हजार रुपैयाँसहित अख्तियारको टोलीले डडेलधुराको भात्काँडाबाट पक्राउ गरेको थियो । उनीविरुद्धको मुद्दा विशेष अदालतमा विचाराधीन छ ।काठको छोडपुर्जी सहज गरिदिएबापत घूस बुझेर धनगढी गइरहेको सूचनाका आधारमा अख्तियारको कञ्चनपुरबाट खटिएको टोलीले उनलाई नियन्त्रणमा लिएको थियो । घूस प्रकरणपछि निलम्बनमा परेका डीसीलाई प्राविधिकको हैसियतमा छानबिन उपसमितिमा सहभागी भएको देखेपछि सुदूरपश्चिम प्रदेशको वन निर्देशनालय र डिभिजन वन कार्यालयका कर्मचारीसमेत अचम्ममा परेका थिए । सुरुमा त कारबाही भोगिरहेका डीसी फिल्डमा आए होलान् भन्ने विश्वासै लागेन, निर्देशनालय प्रमुख हेमराज विष्टले भने, तस्बिर र बोलेको नै सामाजिक सञ्जालमा आएपछि हामी छक्क पर्यौं ।स्रोतका अनुसार छानबिन उपसमिति सदस्य सांसद आलेले नै डीसीलाई दाङबाट आफ्नै गाडीमा राखेर कैलाली लगेका थिए । डीसी दाङकै हुन् । डोटीमा कार्यरत छँदादेखि माननीयज्यू र डीसीबीच हिमचिम थियो, डोटीमा सँगै काम गरेका वन तथा वातावरण मन्त्रालयका एक उपसचिवले भने, मित्रता अहिलेसम्म रहेछ भन्ने कैलाली घटनाले पुष्टि गर्यो । सांसद आलेले उनलाई वन प्राविधिक सहयोगीका रूपमा सहभागी गराएका हुन् । आले नेकपाका डोटीबाट निर्वाचित सांसद हुन् । सुदूरपश्चिम प्रदेशका काठ व्यवसायीहरूका अनुसार राजनीतिमा आउनुअघि उनी काष्ठ व्यवसायमा संलग्न थिए ।छानबिन उपसमिति संयोजक यादवले भने फिल्डमा डीसीलाई आफूले नबोलाएको बताए । उनलाई कसले बोलायो मलाई थाहा भएन, यादवले भने, मैले हाम्रो टोलीबाहेकलाई चिन्दा पनि चिन्दिनँ । फिल्डमा धेरै मान्छे थिए, सबैलाई चिन्ने अवस्था पनि थिएन । सांसद आलेले पनि डीसीलाई आफूले नबोलाएको दाबी गरे । उनले भने, मैले बोलायो भन्नु सरासर गलत हो ।सार्वजनिक लेखा समितिका सभापति भरतकुमार शाहले स्थलगत अध्ययनमा प्राविधिकका हिसाबले सहभागी भएको भनिएका डीसी उपसमितिको आधिकारिक व्यक्ति नभएको जिकिर गरे । उनले भने, काठमाडौंबाट जोजो सहभागी हुनुहुन्थ्यो, उहाँहरू मात्र हाम्रो टोलीका सदस्य हुन् ।निलम्बित सहायक वन अधिकृत डीसी उपसमितिले स्थलगत अध्ययन गरेको कैलाली, बाँके र दाङमा टोलीसँगै सहभागी थिए । संयोजक यादवका अनुसार टोलीले प्रदेश ५ को कपिलवस्तु र गण्डकी प्रदेशको नवलपरासी (पूर्व) मा पनि वैज्ञानिक वन व्यवस्थापन कार्यक्रमको स्थलगत अध्ययन गरेको थियो । डीसी दाङयताको अध्ययनमा भने सहभागी भएनन् ।स्थलगत अध्ययनका क्रममा सांसद आलेले सामुदायिक वन उपभोक्ता समूहका पदाधिकारीलाई गालीगलौज र हप्कीदप्की गरेको भिडियोसमेत बाहिरिएपछि टोलीको सर्वत्र आलोचना भएको छ । आलेले कैलालीस्थित जनकल्याण सामुदायिक वन उपभोक्ता समूहका अध्यक्ष जनक गिरीलाई हप्कीदप्की गरेका थिए । त्यो व्यवहारप्रति सामुदायिक वन उपभोक्ता समूहहरूले पनि विरोध जनाएका छन् । डिभिजन वन कार्यालय, कञ्चनपुरका प्रमुख अजय मानन्धरले उपसमितिले स्थलगत अनुगमनमा छापामार शैली प्रस्तुत गरेको बताए । सबैजसो सामुदायिक वनमा कार्ययोजना स्वीकृत गरेरै वैज्ञानिक वन व्यवस्थापन कार्यक्रम लागू गरिएको छ, मानन्धरले भने, उपभोक्ताहरूले प्रमाणहरू पेस गर्दा पनि माननीयज्यूहरूले जबर्जस्ती मात्र गरेको देखियो ।महालेखा परीक्षकको ५६ औं वार्षिक प्रतिवेदनका अनुसार सरकारले वन व्यवस्थापनबाट करिब १३ लाख जनालाई रोजगारी र वार्षिक करिब एक खर्ब राजस्व संकलन हुने लक्ष्य राखेर ४४ जिल्लामा सुरु गरेको उक्त कार्यक्रम कार्यान्वयनका क्रममा अनियमितता देखिएको उल्लेख गरेपछि लेखा समितिले उपसमिति बनाएर छनबिन सुरु गरेको हो ।"
बोर्ग एक रहस्य,"लन्डन सन् १९८१ सेप्टेम्बर १३ । यूएस ओपन टेनिसको फाइनलमा स्वीडिस खेलाडी बियोन बोर्ग अमेरिकी प्रतिद्वन्द्वी जोन म्याकन्रोको हातबाट नराम्रोसँग माथ खाए । यी दुई खेलाडीले धेरैपल्ट सम्झनलायक खेल खेलेका छन्, भरपूर रोमाञ्चले भरिएका । तर त्यो चार सेटको फाइनल त्यस्तो पटक्कै थिएन । न्युयोर्कको कोर्टमा खुसीले म्याकन्रोले आफ्नी आमालाई म्वाइँ खाँदा बोर्ग कतै हराइसकेका थिए । सुरुमा उनलाई सात सादा सुरक्षाकर्मीबीच देखिएको थियो । उनी खेलपछि ट्रफी दिने औपचारिक कार्यक्रममा पनि थिएनन् ।भनिन्छ, फ्लसिङ मेडोजको एक भान्साघरको झ्यालबाट उनी बाहिर निस्के, नजिकैको भोल्भो चढे र सिधै निस्के विमानस्थलका लागि । उनी त्यतिबेला पनि आफ्नो खेल्दाको जर्सीमै थिए । बोर्गले फेरि दोहोर्याएर एकल ग्रान्ड स्लाम टेनिस खेलेनन् । जतिबेला उनको उमेरले २५ वर्ष मात्र छोएको थियो । अचेल विश्व खेलकुदमा सबथोक आफूमै सीमित कहाँ राख्न सकिन्छ र ? तर, उनले खेल्न छाडेको पनि ४० वर्ष भइसकेको छ । तर बोर्ग अझै रहस्यमय छन् ।बोर्ग एक रहस्य हुन् । उनले किन खेल्न छाडे ? किन पुनरागमनका लागि प्रयाससम्म गरेनन् ? उनी के सोच्थे र के गर्थे ? अहिलेसम्म पनि यसको उत्तर कोहीसँग छैन । केही यसलाई लिएर अनुमान फ्याँक्छन्् । तर तय छ, हामीले बोर्गबारे सबथोक कहिले पनि बुझ्न सक्ने छैनौं । उनको खेलजीवनको जसरी अन्त्य भयो, त्यस्तो पनि हुनेछ भनेर कसैले पनि अनुमान गरेका थिएनन् । फेरि बोर्गले विश्व टेनिसमा त्यस्तो प्रभुत्व जमाएका पनि थिए, जुन अहिलेसम्म कसैले सकेका छैनन् । उनले छपल्ट फ्रेन्च ओपन जिते अनि लगातार पाँचपल्ट विम्बल्डन । डेविस कपमा उनले सन् १९७३ देखि १९८० बीच लगातार ३३ खेल जितेका थिए । उनी पूरा कोर्ट छाएर खेल्थे । उनले नै विश्व टेनिसमा व्यावसायिकता भित्र्याएभन्दा हुन्छ, जसमा ग्ल्यामरको प्रचुर मात्रा थियो । उनी ५ घण्टा निर्धक्क भएर एकोहोरो अभ्यास गर्न सक्थे, फिटिक्कै थकान महसुस नगरी । आराम गर्दा उनको मुटुको चाल ह्वेल माछाको जस्तो हुन्थ्यो भनिन्छ । एक मिनेटमा खाली २९ धड्कन मात्रै ।उनी कस्ता खेलाडी थिए, सन् १९८० को विम्बल्डन फाइनल हेरे पुग्छ । म्याकन्रोविरुद्धकै त्यस फाइनलको चौथो सेट बर्गले १८१६ को टाइब्रेकमा गुमाए । पाँचौं तथा निर्णायक सेटमा अझ फूर्तिला भएर निस्के र त्यसलाई जिते ८६ ले । तर बोर्गको नाकैमा रिस हुन्थ्यो, उनी थामिनसक्नु आवेग हुन्थ्यो । भर्खर १२ वर्षका छँदा कोर्टमा झगडा गरेको आरोपमा स्विडेनको अदालतले उनलाई ६ महिना खेल्नबाट रोकेको थियो । उनले त्यही बेला भन्थे, रिस लुकाउने कला सिक्नु छ ।तर उनी भावनात्मक खेलाडी थिए । त्यति मात्र नपुगेर, उनी गज्जबका अन्धविश्वासी थिए । खेल्ने बेला जति प्रकारका नियमित काम हुन्थ्यो । सधैं एकै प्रकारले, एकै तरिकाले गर्थे । खेल्ने बेला जहिले पनि एकै लकर मात्र प्रयोग गर्थे । बिर्सेर पनि दोस्रोमा आँखा लगाउँदैन थिए । खेल्दा जतिवटा रुमाल बोक्थे, त्यसको संख्याका कहिले पनि तलमाथि भएन । अझ उनी प्रतियोगिता सुरु भएदेखि नसक्दासम्म न त दाह्री काट्थे, न यौनसम्पर्क राख्न हुनेमा विश्वास गर्थे ।चुपचाप खाली खेल्थे मात्रै । तर खेलमा सबै प्रकारका मसला हुन्थ्यो । बोर्गर्ले कहिले पनि धूमपान गरेनन्, न त मदिरा नै छोए । उनी कोही महिलासँग लामो सम्बन्धमा रहेनन् । किशोर अवस्थामा उनी आइस हक्कीका पनि राम्रै खेलाडी थिए । पछि टेनिसमा मात्र केन्द्रित हुन त्यसलाई छाडे । टेनिसकै लागि भनेर उनले स्कुल पनि छाडे । विम्बल्डनको घाँसे मैदान उनका लागि उपयुक्त थिएन । उनको खेल त्यहाँ सुहाउँदो थिएन, तर उनले लगातार त्यहाँ जिते ।फ्रेन्च ओपनको रातो माटोको कोर्ट उनको खेललाई खुबै सुहाउँथ्यो । उनी त्यसमा नाचे जस्तै गरी खेल्थे । बोर्ग आएपछि टेनिस कहिले पनि नीरस रहेन, उडन्ते गफबाट मुक्त रहेन । प्रश्न त्यही, सन् १९८१ को त्यो न्युयोर्क फाइनलपछि के भयो त ? सायद बोर्गले आफ्ना भावनालाई बग्नबाट रोक्नै सकेनन् । उनी भावनात्मक रूपमा टाट पल्टिएका थिए । रोलान्ड ग्यारोस र विम्बल्डनमा उपाधि त सजिलै जित्थे, तर यही काम न्युयोर्कमा गर्न सकेनन् । यूएस ओपनमा चारपल्ट फाइनल खेले, चारैपल्ट पराजित रहे ।तर पूरा कथा यत्तिकैमा सकिँदैन । बोर्ग हार पटक्कै नरुचाउने खालका खेलाडी थिए, अझ आफूभन्दा पछिका कान्छा खेलाडीसँग हार्नु उनलाई पटक्कै स्वीकार्य थिएन । अनि फाइनलपछि न्युयोर्कमा बोर्गलाई पुलिसको सुरक्षाचक्र किन चाहिएको थियो त ? भनिन्छ, उनलाई कसैले मार्ने धम्की दिएको थियो, यूएस ओपन जितेको खण्डमा । सेमिफाइनलमा उनले जिम्मी कोनर्सलाई हराएका थिए । लगत्तै फोनबाट उनलाई मार्ने धम्की आएको थियो । त्यतिले नपुगेर फाइनल अगाडि पनि उनलाई यस्तै धम्की आएको थियो ।त्यसकै दबाबमा हो कि उनले फाइनलमा आफूले सक्दो पनि खेल्न सकेनन्, स्वयं म्याकन्रो मान्छन्, त्यो दिन उनी वास्तविक बोर्ग थिएनन् । यस्तो पनि हुन सक्छ र ? सन् ७० र ८० को समय नै यस्तै थियो, चारैतिर रहस्यले भरिएको । बोर्ग भर्खर १६ वर्षका थिए, पूर्णकालीन व्यावसायिक खेलाडी हुँदा । खेल्न छाडेपछि उनलाई सधैंजसो स्टकहोमका रात्रि क्लबमा भेटिन्थ्यो । त्यसैले उनी आर्थिक रूपमै पनि टाट पल्टेको स्थितिमा पुगे । बोर्ग साँच्चै एक रहस्य हुन्, कहिले पनि सुल्झाउन नसकिने ।"
संघबाट राजीनामा बुझाउँदै प्रशिक्षकहरू,"राष्ट्रिय खेलकुद विकास ऐन, २०७७ ले गरेको व्यवस्थाअनुसार राष्ट्रिय संघमा आबद्ध राष्ट्रिय खेलकुद परिषद् (राखेप) का बहालवाला प्रशिक्षकहरूले एक पद छाड्नैपर्ने भएको छ । यो ऐन असार १७ देखि लागू भइसकेको छ । प्रशिक्षकहरूको विरोधका बाबजुद संघीय संसद्को दुवै सदनले करिब डेढ वर्ष लगाएर तयार गरेको ऐनमा राखेपका बहालवाला कर्मचारी (प्रशासन र प्राविधिक) संघको कुनै पदमा बस्न नपाउने व्यवस्था गरिएको छ ।खेलकुद मन्त्रालयले ऐन कार्यान्वयन गर्न पत्राचार गरेदेखि नै प्रशिक्षकहरूले एक पदबाट राजीनामा दिन थालेका छन् । खेलकुद परिषद्का बहालवाला प्रशिक्षकमध्ये झन्डै ७० जना संघमा पनि आबद्ध रहेकामा ४० जनाले राजीनामा बुझाइसकेको राखेप प्रशासन प्रमुख कुलबहादुर थापाले जानकारी गराए ।अहिलेसम्म संघबाट राजीनामा दिएका अधिकांश प्रशिक्षकहरूले जागिर रोजेका छन् । राखेपका कर्मचारी खेल संघमा रहन नपाउने आवाज उठेको लामो समय भयो । दुई वर्षअघि राखेपको १ सय १० औं बोर्ड बैठकले कर्मचारीले दुईमध्ये एक पद रोज्नुपर्ने निर्णय गरिसकेको थियो । ऐनमै उल्लेख भएपछि उनीहरू बाध्यकारी अवस्थामा पुगेका हुन् । खेल संघमा आबद्ध भएका राखेपका सबै कर्मचारीले एक पद रोज्न थालेका छन् । योक्रम जिल्ला संघहरूमा पनि देखिएको छ, प्रमुख थापाले कान्तिपुरसँग भने, ऐनले पदाधिकारीका रूपमा रहन नपाउने भनेको हो । संघको टेक्निकल कमिटीमार्फत योगदान दिन सक्छन् ।खेल विकासका लागि रणनीति बनाउन संघभित्र प्राविधिक व्यक्ति आवश्यक पर्ने र त्यसका लागि सम्बन्धित खेलको संघमा आफूहरूको पहुँच हुनुपर्ने माग प्रशिक्षकको थियोछ । उनीहरूले २०७५ फागुन २६ गते राष्ट्रिय सभामा विधेयक दर्ता भएपछि मन्त्रालय र नेपाल ओलम्पिक कमिटीमा पनि यस्तो व्यवस्था नगर्न ज्ञापनपत्र बुझाएका थिए । संसदीय समितिको छलफलमा पनि उनीहरूले संघमा बस्न नपाउने प्रावधान खारेजीको माग गरेका थिए । तर दोहोरो भूमिकामा काम गर्दा स्वार्थ बाझिने र मुख्य जिम्मेवारी शतप्रतिशत बहन गर्न असहज हुने तर्कसहित ऐनमा यो व्यवस्था गरिएको हो । खेलकुद ऐन निर्माणमा महत्त्वपूर्ण भूमिकामा रहेका संघीय सांसद तथा संसद्को शिक्षा तथा स्वास्थ्य समितिअन्तर्गत खेलकुद उपसमिति संयोजक जीवनराम श्रेष्ठले खेल संघ र प्रशिक्षकको भूमिका र जिम्मेवारी फरक हुने भएकाले दुवैलाई उत्तरदायी बनाउन कानुनी रूपमा व्यवस्था गरिएको दाबी गरे । हामीले बुझ्नुपर्ने कुरा के भने संघ र प्राविधिक (प्रशिक्षक) फरकफरक हुन् । संघको जिम्मेवारी खेलकुद विकासको नेतृत्व गर्ने र रणनीति तयार गर्ने हो । प्रशिक्षकको काम भनेको त्यसको कार्यान्वयन गर्ने हो । नीति पनि आफैं बनाउने, कार्यान्वयन पनि आफैं गर्ने हुँदा स्वार्थ बाझिने निश्चित हुन्छ । यसैलाई नियमन गर्न लामो छलफलपछि यो निर्णय गरिएको हो, ओलम्पिक कमिटीका अध्यक्षसमेत रहेका श्रेष्ठले कान्तिपुरसँग भने ।राखेप पूर्वसदस्य सचिव श्रेष्ठले संघमा प्राविधिक व्यक्तिलाई प्रवेश निषेध नगरेको पनि प्रस्ट पारे । परिषद्मा जागिरे भएकाका लागि मात्र संघमा संग्लग्नता निषेध गरिएको हो । जागिरभन्दा बाहिर रहेका प्राविधिक विज्ञहरू संघमा रहन सक्नुहुन्छ । उहाँहरूलाई रोकटोक हुँदैन, उनले थपे, खेल संघहरूमा प्राविधिक कमिटी निर्माण गर्नुपर्छ र त्यो कमिटीका संयोजक वा प्रतिनिधिलाई संघमा पदेन सदस्यका रूपमा प्रवेश गराउन सकिन्छ । खेलकुदलाई विधिको बाटोमा ल्याउन कानुन बनाइएको हो । लामो समयदेखि भइरहेको अभ्यासको क्रमभंग हुँदा समस्या भएको हो । श्रेष्ठले ऐन लागू भएको ५ वर्षपछि पुनरावलोकन व्यवस्था पनि रहेकाले ऐनमा उल्लेख भएका कुरा व्यावहारिक देखिएन भने संशोधन गर्न सकिने प्रस्ट्याए । ऐनमा जस्तो व्यवस्था भए पनि सम्बन्धित खेलको प्राविधिक जनशक्तिलाई खेल संघमा समावेश नगर्नु व्यावहारिक नहुने विज्ञहरूको तर्क छ । त्रिभुवन विश्वविद्यालय खेलकुद विज्ञान विभागका संयोजक गंगाबहादुर थापाले खेलकुद विकासको रणनीति तयार गर्न कुनै न कुनै रूपमा प्राविधिक जनशक्तिलाई संघमा प्रतिनिधित्व गराउनुपर्ने बताए । उनका अनुसार अन्तर्राष्ट्रिय प्रचलन पनि त्यही छ । संघमा सबै ज्ञान भएका मान्छेहरू हुँदैनन् । संघको नेतृत्वले आर्थिक र नीतिगत रूपमा काम गर्नुपर्ने हुन्छ । तर खेलकुद विकासका लागि रणनीति योजना तर्जुमा गर्न प्राविधिक मान्छे चाहिन्छ । नियमावली बनाउँदा यसबारे प्रस्टीकरण आउला, भलिबल संघका पूर्वअध्यक्ष थापाले थपे, अन्तर्राष्ट्रिय रूपमा हेर्ने हो भने हरेक फेडेरेसन र संघमा प्राविधिक मान्छेलाई समावेश गरिएकै हुन्छ । त्यसका लागि संघको प्राविधिक समिति गठन गर्ने र त्यसको संयोजक पदेन सदस्यमा रहने व्यवस्था आम प्रचलित छ । थापाले नेपालका खेल संघहरूले प्राविधिक कमिटीको महत्त्व नबुझेकै कारण यस्ता कमिटी प्रभावकारी हुन नसक्दा खेलको विकासमै बाधा पुगेको बताए । राखेपबाट डेढ वर्षअघि अवकाश पाएका एथलेटिक्स प्रशिक्षक सुशीलनरसिंह राणाले एकै समयमा एथलेटिक्स संघको उपाध्यक्षसम्म रहेर काम गरे । राखेपले प्रशिक्षकहरूलाई प्राविधिक सेवातर्फ नियुक्त गर्ने गरेको छ । उनको अनुभवमा प्राविधिक रूपमा दक्ष व्यक्तित्वको उपस्थिति खेल संघ जीवित राख्ने सबैभन्दा ठूलो कडी हो । प्रशिक्षकलाई संघमा आबद्ध हुन नपाउने व्यवस्था ऐनमै उल्लेख हुनु गलत भएको उनको तर्क छ । विगतका दिनमा परिषद्बाट अनावश्यक लाभ लिन सहज हुने नियतले कर्मचारीलाई संघको पदाधिकारी बनाउने परम्परा थियो । प्रशासनतर्फका कर्मचारी संघमा रहनु भनेको निश्चित रूपमा स्वार्थ बाझिने नै हो, अन्तर्राष्ट्रिय एथलेटिक्स फेडेरेसनका प्रशिक्षण प्रशिक्षक रहेका राणाले भने, प्रशिक्षक बनेको विशुद्ध प्राविधिक व्यक्ति हो र खेलको रणनीति बनाउन संघमा उनीहरूको उपस्थिति हुनैपर्छ । कम्तीमा मुख्य प्रशिक्षक त्यस खेलको संघमा पदेन सदस्य हुने व्यवस्था हुनुपर्छ । उनले नेपालका खेल संघहरूमा टेक्निकल कमिटीको प्रभावकारिता शून्यप्रायः रहेकामा दुखेसो व्यक्त गरे । संघहरूले टेक्निकल कमिटी त बनाउँछन् । तर अधिकांश खेल संघको टेक्निकल कमिटीले मुस्किलले वर्षको एउटा प्रतियोगिता गर्ने र एउटा रेफ्री तथा प्रशिक्षक सेमिनार गर्नेबाहेक खेल विकासका लागि क्यालेन्डर बनाएर दीर्घकालीन कार्यक्रम तर्जुमा गर्न सकेका छैनन्, उनले थपे, परिषद्को कर्मचारीका रूपमा खेल संघमा प्रशिक्षकको प्रतिनिधित्व गराएर उनीहरूमार्फत परिषद्ले संघलाई जवाफदेही बनाउन पनि सकिन्छ ।कराते प्रशिक्षक दीपक श्रेष्ठ ऐनमै गरिएको यो व्यवस्थाका कारण खेलकुदमा मानिसहरू पलायन हुनुपर्ने अवस्था आउन सक्ने आकलन गर्छन् । यति लामो समयसम्म खेलकुदमा बिताएर आफ्नै खेलको संघमा रहेर योगदान गर्न नपाउने नियम बनाइएको छ । यो व्यवस्थालाई हामीले निषेधको प्रयासका रूपमा बुझेका छौं, राष्ट्रिय तथा अन्तर्राष्ट्रिय खेलाडी संघका अध्यक्ष उनले थपे, प्रशिक्षकहरूले जति खेलकुद अरूले कमैले बुझ्छन् । उनीहरू संघमा बस्न नपाउने हो भने निजी क्षेत्रका क्षमतावान मानिस ल्याउनुपर्यो । होइन भने हामीले संघलाई राजनीतिक भर्तीकेन्द्र बनाउन खोजिएको त होइन भन्ने आशंका बढेको छ ।ऐनको मस्यौदा बनाउने क्रममा भएको छलफलमा पनि आफूहरूले यस्तो व्यवस्था समावेश नगर्न माग गरेको र सुनुवाइ नभएकामा श्रेष्ठको गुनासो छ । हाम्रो सल्लाहविपरीत विधेयक दर्ता हुँदा यी विषय समावेश गरिएछ । पछि संसदीय समितिमा पनि हामीले यसको विरोध गरेका थियौं । तर जस्ताको तस्तै व्यवस्था गरी ऐन लागू भइसकेको छ । यसले हामीलाई खेलकुद छाडेर जाऊ भन्न खोजिएको हो कि जस्तो भएको छ, सागका दुई स्वर्णधारी श्रेष्ठले भने ।प्रशिक्षक श्रेष्ठले ऐनमा राखेपको बोर्ड गठन गर्ने समयमा प्रशिक्षकलाई पनि नियुक्ति गर्न सकिने व्यवस्था भएको तर संघमा बस्न नपाउने भनिएकामा आपसमा बाझिने व्यवस्था गरिएको बताए । तर राखेपको कर्मचारीका रूपमा नरहेका प्रशिक्षकले राखेपको बोर्डमा नियुक्ति लिन सक्नेछन् । राष्ट्रिय खेलकुद परिषद्मा स्थायी र करारमा गरी करिब ५ सयभन्दा बढी प्रशिक्षक सेवामा छन् । त्यसमा ४ सय बढी स्थायी छन् ।"
