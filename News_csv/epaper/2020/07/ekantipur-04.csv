शीर्षक,विवरण
जेठ २ मा फर्किने कि मंसिर ४ मा ?,"तत्कालीन एमाले र माओवादी केन्द्रका अध्यक्षहरूले नै पार्टी एकता गरेकाले पार्टी बचाउने काम पनि उहाँहरूकै हो, स्थायी कमिटी सदस्य मणि थापाले कान्तिपुरसँग भने, दुवै अध्यक्षहरूले २०७५ जेठ २ गतेको सहमतिभन्दा अझै अगाडि गएर छलफल थाल्नुपर्छ र त्यसमा नयाँ समस्याबारे पनि कुराकानी हुनुपर्छ । जेठ २ को सहमतिमा उल्लेख भएको आलोपालोमा सरकार चलाउने प्रावधानअनुसार दाहालले यही साउनदेखि सरकारले नेतृत्व पाउन सक्थे । त्यसैले पनि दाहाल पक्षीय नेताहरू वरिष्ठ नेता माधवकुमार नेपाललाई सम्मानजनक स्थान दिने, मुख्यमन्त्री र मन्त्रीमा नेपाल निकट नेताहरूलाई व्यवस्थापन गर्ने गरी अघि बढ्नुपर्ने पक्षमा छन् । बैठकमा ओली र दाहालबीच ठोस सहमति हुन नसकेको नेता शर्माले बताए । नेताहरूबीच खुलमखुला छलफल भयो, विषयवस्तुमा ठोस सहमति भएको छैन, फेरि छलफल हुन्छ, उनले भने ।ओलीदाहालको ४ घण्टे गलफतीबालुवाटार वार्तालापमा ओली र दाहालबीच एकले अर्कालाई हेपेको, सरकार र पार्टी राम्ररी नचलेको जस्ता आरोपप्रत्यारोप भएको थियो । स्रोतका अनुसार दाहालले विगतको सहमति नमानेर ओलीले आफूलाई हेपेको बताएका थिए । त्यसको जवाफमा ओलीले दाहालमाथि पार्टी नै चलाउन नसकेको आरोप लगाए । दाहालले आफूलाई जिम्मेवारी दिए जस्तो मात्र गरेको तर काम गर्न नदिएर बेलाबेलामा डिस्टर्ब गरेको भन्दै गुनासो गरेका थिए । तर ओलीले कार्यकारी अध्यक्ष आफूले लिएर काम गर्न पाइएन भन्ने दाहालको भनाइप्रति आपत्ति जनाएका थिए । ओलीले बरु सरकार चलाउन दाहालले अप्ठेरो पारेको आरोप लगाएका थिए । पार्टीले निर्णय गरेर ल्याएका प्रस्ताव आफूले मान्दै आएको तर पार्टी एकताका लागि ल्याउन भनिएको प्रस्ताव दाहालले नै अहिलेसम्म नल्याएको ओलीको भनाइ थियो । एकताको प्रस्ताव दाहालले ल्याउँदै नल्याएको भन्ने कुरा ओलीले गरेपछि दाहालले त्यस्तो प्रस्ताव बनाउने कामै गर्न ओलीले नै नदिएको जवाफ दिएका थिए ।ओलीले अध्यक्ष भएर गुटको भेला गर्दै हिँडेको भन्दै दाहालप्रति आपत्ति जनाएका थिए । दुई नेताबीच विगतका कार्यशैलीका विषयमा गलफती चलेपछि दाहालले ओलीलाई पार्टी कमिटीमा उठेको मागका आधारमा निकास दिन आग्रह गरे । तर ओलीले पार्टी करिब फुटेकै जस्तो अवस्थामा पुगिसकेकाले औपचारिकताका लागि कारबाही गरेर देखाउन दाहाललाई चेतावनी दिए । ओली आफ्नो अडानबाट नहल्लिएपछि दाहालले आफू पार्टी एकता बचाउनका लागि छलफलमा आएकाले पार्टी कमिटीको सम्मान गर्नुपर्ने बताएका थिए । तर ओलीले एकता गर्ने भए आफ्नो टिम वा माधव नेपालको टिम छान्न दाहाललाई आग्रह गरे । उनले आफ्नो टिममा दाहाल बसे पार्टी एकता हुने नभए पार्टी नै फुट्न सक्ने सन्देश दिए । बालुवाटार बैठकमा ओली र दाहालको यो तहको गलफती भएपछि साँझ दाहाल निवास खुमलटारमा सचिवालयमा रहेका ओलीइतर समूहका सबै नेताको बैठक बसेको थियो ।शक्ति संघर्षको सिलसिला२०७६ जेठ १५ गते अध्यक्ष पुष्पकमल दाहालले आफू र प्रधानमन्त्रीका बीचमा आधाआधा समय सरकार सञ्चालन गर्ने सहमति भएको सार्वजनिक गरेसँगै सरकारको आयुका बारेमा विभिन्न अड्कलबाजी हुन थालेको हो । त्यतिखेर ओलीले एकलौटी गरेर आफ्नो अपमान गरेको भन्दै उनले पुरानो सहमतिको मर्मबाट ओली पछि हट्लान् भनेर आफूले नसोचेको बताएका थिए । भूमिकालाई लिएर ओली र दाहाल तथा कार्यविभाजनको सन्दर्भमा ओली र नेपालबीच विवाद बढ्दै गयो । दुवैको साझा अवरोध ओली भएपछि नेपाल र दाहालबीच अब ओलीलाई प्रधानमन्त्री र अध्यक्ष पदबाट हटाउनुपर्छ भन्ने सहमति भयो ।असार १ गते युरोपबाट फर्किएकै साँझ प्रधानमन्त्री ओलीले नेता नेपालसित लामो समय भलाकुसारी गरेर सरकारले गरेको जुन काममा पनि विरोध गरेको भन्दै दुःख पोखेका थिए । त्यतिखेर नेपालले पनि सरकारको काम एकलौटी गरेर बिगारेको भन्दै सच्चिन सुझाव दिए । असार ११ र १२ गतेको छलफलमा उनीहरूबीचको समस्या उत्कर्षमा पुगेको थियो । त्यो बेला दाहालले निकटस्थसँग भनेका थिए, अब त सकिन्न कि के हो !०७६ साउनमा दाहाल र नेपालले ओलीको सत्ता ढाल्ने र दुईमध्ये एक प्रधानमन्त्री र एक पार्टी अध्यक्ष बन्ने लिखित सहमति गरे । तर त्यो बेला ओलीले दाहाललाई पार्टीको कार्यकारी अध्यक्ष बनाउने र वामदेव गौतमलाई उपाध्यक्ष बनाउने प्रस्ताव गरेर नेपालदाहालको गठबन्धन तोडिदिए । सत्ता अवरोधको सिलसिला तत्कालका लागि स्थगित भयो । तर ओलीले दाहालसँग भएको उक्त गोप्य सहमति मान्दै मानेनन् । पार्टी सचिवालयको समेत बैठक बसेन, नेकपामा फेरि ओलीविरुद्ध गठबन्धन सुरु भयो । दाहालले बारम्बार ओलीसँग भेटेर कार्यकारी अध्यक्ष बनाउने पुरानो सहमति कार्यान्वयन गर्न माग गरिरहेका थिए । तर ओली सहमत नभएपछि दुई अध्यक्षबीच दूरी बढ्दै गयो । त्यो बेला राष्ट्रपति विद्यादेवी भण्डारीले दुई अध्यक्षका बीचमा मध्यस्थता गरिन् । उनलाई साक्षी राखेर दाहाल र ओलीका बीच एक जनाले सरकार चलाउने र अर्काले कार्यकारी अध्यक्षको भूमिका खेल्ने गरी सहमति भयो । गत वर्षको मंसिर र पुसमा एमसीसी प्रकरणले दाहाल र ओलीलाई दुई किनारामा विभाजित गर्यो । ओलीपक्षीय या दाहालपक्षीय को नेतालाई सभामुख बनाउने भन्ने विवादले ओली र दाहालको असमझदारीलाई करिब महिना दिन लम्ब्याइदियो । यहीबीचमा गौतमलाई राष्ट्रिय सभा सदस्य बनाउने या नबनाउने भन्ने अर्को प्रकरण थपियो । यो प्रकरणले भैंसेपाटी गठबन्धनको जन्म गरायो । गौतमको भैंसेपाटी निवासमा पुस २२ गते भएको भेलामा गौतमलाई राष्ट्रिय सभा सदस्य बनाएर प्रधानमन्त्री बनाउने, सभामुख पूर्वमाओवादी पक्षलाई दिने र यही अवस्थामा एमसीसी सम्झौता अनुमोदन नगर्ने निष्कर्षमा नेताहरू पुगे । उनीहरूको यही निष्कर्षका आधारमा अग्नि सापकोटा सभामुख भए । तर एमसीसी सम्झौता र गौतमलाई राष्ट्रिय सभामा लैजाने विषयमा असमझदारी यथावत् छ ।फागुन १० मा बसेको नेकपा सचिवालय बैठकले संविधान संशोधनका लागि कार्यदल बनाउने र त्यसको नेतृत्व माधव नेपाललाई दिने निर्णय गर्यो । नेपालले काम पनि थालेका थिए तर पार्टी सचिवालयभित्रै मतभेद भएपछि कार्यदल बनाउने निर्णय फिर्ता भयो । सँगसँगै गौतमलाई राष्ट्रिय सभा सदस्य बनाउने सचिवालयको निर्णय पनि ओलीले मान्दिन भनेपछि गौतमका नाममा पार्टीभित्र फेरि बबन्डर सुरु भयो, उनको सम्बन्ध बालुवाटारसँग चिसियो । कोरोना कहर सबैतिर जस्तै नेपालमा पनि विस्तार भइरहेको थियो तर सरकारको भूमिकाबारे सुरुवातदेखि नै आलोचना भइरहेको थियो । पार्टीहरूले समेत के गर्ने भन्ने भेउ पाएका थिएनन् । त्यहीबीचमा दाहालले कोरोनाकालमा काम गर्न उच्चस्तरीय राजनीतिक संयन्त्र बनाउन प्रस्ताव गरे तर ओलीले उक्त प्रस्ताव अस्वीकार गरिदिए । कोरोनाको रापताप बढिरहेका बेला यही विषयले अध्यक्षद्वयका बीचमा चिसोपना थपियो । गत वैशाख ८ मा सरकारले दुइटा अध्यादेश ल्याएपछि नेकपाको ध्यान त्यही अध्यादेशमा केन्द्रित रह्यो । वैशाख १७ गतेको सचिवालय बैठकमा नेताहरूले प्रधानमन्त्रीको राजीनामा मागे । तर त्यो बेला ओलीले यसपछिको प्रधानमन्त्री बन्न प्रस्ताव गरेपछि गौतमले क्याम्प परिवर्तन गरे । वैशाख २० कै सचिवालय बैठकमा ओलीले आत्मालोचना गरेपछि उक्त विषय तत्कालका लागि रोकियो । सत्ता बहिर्गमनको ढोकामा पुगिसकेका ओलीको प्रधानमन्त्री पद थमौती भयो । तर अध्यादेश प्रकरणले नै चिढिएका २० जना स्थायी कमिटी सदस्यहरूले बैठकको माग गर्दै लेखेको पत्रको सुनुवाइ भएको थिएन । सरकार र पार्टीप्रति उनीहरूको गुनासो जस्ताको त्यस्तै थियो । असार १० गतेदेखि स्थायी कमिटी बैठक डाकिएपछि ती विषय पनि ओकलिन्छन् भन्ने अनुमान नेकपा वृत्तमा थियो तर ओलीको राजीनामा नै माग्ने पक्षमा भने नेताहरू थिएनन् । यद्यपि एक व्यक्ति एक पदको मापदण्ड लागू हुनुपर्नेमा दाहालनेपाल पक्षधर नेताहरू अडिग थिए ।गत असार १४ गते मदन भण्डारी फाउन्डेसनको कार्यक्रममा ओलीले आफूलाई सत्ताबाट निकाल्न भारत सक्रिय रहेको र त्यसमा पार्टी कमिटीकै नेताहरूले साथ दिएको बताएपछि जारी स्थायी कमिटीको ध्यान अरू विषयबाट मोडिएर ओलीको राजीनामा केन्द्रित हुन थाल्यो । १६ गते बैठकमा अध्यक्ष दाहालले ओलीले दुवै पदबाट राजीनामा दिनुपर्ने बताए । त्यसपछि स्थायी कमिटी बैठक त्यतैतिर सोझियो । बिहीबार ओलीले संसद् अधिवेशन अन्त्य गर्ने हठात् निर्णय गरिदिएपछि झन् बिग्रिएको सम्बन्ध सुधार्न ओली र दाहालबीच करिब चार घण्टा वार्तालाप भयो भने अरू स्थायी कमिटी सदस्यहरू पनि दिनभर दौडधुपमा रहे । सहमतिका लागि शनिबार बिहान फेरि दुई अध्यक्ष बसेर छलफल गर्नुपर्ने निचोडमा उनीहरू पुगेका छन् ।"
मिलेर जान दोस्रो तहका नेताहरूको दबाब,"(काठमाडौं)  पार्टीभित्र शीर्ष नेताहरूको विवाद उत्कर्षमा पुगेपछि नेकपाका तीनवटा समूहका दोस्रो तहका नेताहरू समझदारी जुटाउन सक्रिय भएका छन् ।प्रधानमन्त्री तथा अध्यक्ष केपी शर्मा ओली, अध्यक्ष पुष्पकमल दाहाल र वरिष्ठ नेता माधव नेपाल आआफ्ना अडानबाट पछि नहट्दा पार्टी एकता नै धरापमा पर्ने संकेत मिलेपछि दोस्रो तहका नेताहरूले शीर्ष नेतालाई दबाब दिएका छन् । त्यसका लागि उनीहरूले शृंखलाबद्ध जमघट गर्दै मुख्य नेताहरूलाई मिलेर जान दबाब दिएका हुन् । शीर्ष नेताहरूमाथि दबाब सिर्जना गरी सहमतिका विकल्प सुझाउन शुक्रबार कृषि तथा पशुपन्छी विकासमन्त्रीसमेत रहेका स्थायी कमिटी सदस्य घनश्याम भुसालको पुल्चोकस्थित निवासमा सबै समूहका ११ जना नेताको बैठक भएको थियो ।बैठकमा भुसालसहित स्थायी कमिटी सदस्यहरू सुरेन्द्र पाण्डे, योगेश भट्टराई, शंकर पोखरेल, प्रदीप ज्ञवाली, विष्णु रिमाल, टोपबहादुर रायमाझी, जनार्दन शर्मा, वर्षमान पुन, शक्तिबहादुर बस्नेत र मणि थापा सहभागी थिए । शुक्रबार बिहानको उक्त बैठकले पार्टी एकताको सुरुवाती बिन्दुबाटै छलफल अघि बढाउन अध्यक्षद्वयलाई दबाब दिने निधो गरेको थियो । बैठकले त्यसको पहल गर्ने जिम्मा मन्त्री भुसाललाई दिएको थियो । तत्कालीन एमाले र माओवादी केन्द्रका अध्यक्षहरूले नै पार्टी एकता गरेकाले पार्टी बचाउने काम पनि उहाँहरूकै हो, स्थायी कमिटी सदस्य मणि थापाले बैठकको निष्कर्ष सुनाउँदै कान्तिपुरसँग भने, दुवै अध्यक्षहरू २०७५ जेठ २ गतेको सहमतिभन्दा अझै अगाडि गएर छलफल थाल्नुपर्छ र त्यसमा नयाँ समस्याहरूबारे पनि कुराकानी हुनुपर्छ । नेकपा एकीकरण हुनेबेलामा अध्यक्षद्वयबीच समानता र सहमतिका आधारमा आवश्यकताअनुरूप दुवै अध्यक्षले सरकारको नेतृत्व गर्ने समझदारीमा हस्ताक्षर भएको थियो । उक्त सहमति यथावत् रहेको भए आउँदो साउनदेखि प्रधानमन्त्री केपी शर्मा ओलीले सरकारको नेतृत्व छोडेर त्यहाँ दाहाल पुग्थे । तर मंसिर ४ गतेको नेकपा सचिवालय बैठकमा अध्यक्षद्वयले सरकारको आलोपालो गर्ने पुरानो सहमति भंग गरेर ओलीले पूरै कार्यकाल सरकार चलाउने र दाहाल कार्यकारी अध्यक्ष भएर पार्टी सञ्चालन गर्ने नयाँ सहमति गरे । अहिले ओली पक्षधरहरू मंसिर ४ को त्यही सहमतिलाई थप परिभाषित गर्दै अघि बढ्नुपर्ने बताइरहेका छन् । दाहाल पक्षीय नेताहरू भने मंसिर ४ मा भएको सहमतिले अब काम गर्न नसक्ने भन्दै त्यसअघिकै चरणबाट छलफल थाल्नुपर्ने पक्षमा छन् । शुक्रबार बिहान आफूहरूका बीचमा भएको छलफलमा पनि अध्यक्षद्वयले नै सहमतिका लागि पहल गर्नुपर्ने निष्कर्ष निस्किएको थापाले बताए । अहिले नै एक जनाले यो पद छोड्ने, अर्कोले अर्को पद ओगट्ने भन्नेमा हामीले कुरा गरेकै छैनौं, थापाले कान्तिपुरसँग भने, तर एउटा अध्यक्षले पार्टी पनि, सरकार पनि ओगट्ने अर्को हेरेको हेर्यै त हुन भएन नि भन्ने मेरो कुरा हो । आज पनि त्यही नै कुराकानी भयो, उहाँहरूका कारण पार्टीलाई प्यारालाइज्ड बनाउनुहुन्न ।तीनवटै समूहका दोस्रो तहका नेताहरू यसअघि पनि यस्तै संकट आउँदा बेलाबेखत छलफलमा बस्ने गर्थे । यस पटक पनि संकट चुलिएपछि उनीहरू दबाब बढाउन एकजुट भएका हुन् । यद्यपि उनीहरू छुट्टाछुट्टै समूहका भेलाहरूमा पनि जान आउनेचाहिँ गर्छन् । नेकपाभित्र मिल्नुपर्छ भन्ने मत राख्ने दोस्रो तहमा यी नेताहरू आआफ्नो समूहभित्रका प्रभावशाली नेताहरू हुन् । त्यसैले उनीहरूको मतले पार्टीका समूहहरूका अडानलाई पनि तलमाथि गर्ने हैसियत राख्छ । मिल्नका लागि विकल्प खोजी गर्ने यो समूहमा वरिष्ठ नेता नेपाल पक्षका तीन जना नेता भुसाल, भट्टराई र पाण्डे छन् । यी तीनै जना तत्कालीन एमालेको नवौं महाधिवेशनमा नेपाल प्यानलबाट महासचिव, उपमहासचिव र सचिव उठेका थिए । नेपाल समूहबाटै भुसाल र भट्टराई अहिले मन्त्री छन् । पाण्डे अहिले सरकार बाहिर छन् तर उनीहरूको मतले नेपाल समूहमा अर्थ राख्छ । ओली समूहबाट पोखरेल, ज्ञवाली र रिमाल सहभागी थिए । यी तीनै जना ओलीका विश्वास पात्र हुन् र जुनसुकै समस्यामा पनि ओलीले परामर्श गर्ने नेताहरूमध्ये पर्छन् । त्यसैले यिनीहरूको मतले ओली पक्षमा अर्थ राख्छ । त्यस्तै दाहाल समूह शर्मा, रायमाझी, पुन, बस्नेत, थापा पनि निर्णायक भूमिका खेल्ने नेताहरू हुन् । उनीहरूको मतले पूर्वमाओवादी समूहलाई कता डोर्याउने भन्ने निर्धारण गर्न सक्छ ।तीनै समूहका यी मुख्य नेताहरू सकेसम्म मिलाउने कोसिसमा छन् । शुक्रबार बिहान उनीहरूकै छलफलपछि दिउँसो ओली र दाहालको बालुवाटारमा झन्डै तीन घण्टा छलफल भयो । उक्त छलफल पछि दोस्रो तहका नेताहरू फेरि आआफ्नो समूहमा सहमति खोज्नका लािग कुरा राखेर साँझ फेरि छुट्टै छलफलमा जुटेका थिए । धुम्बाराहीमा धर्ना पार्टी विवाद उत्कर्षमा पुगेर दुर्घटनाउन्मुख भएपछि शुक्रबार पार्टी कार्यालय धुम्बाराही नेकपाका केन्द्रीय सदस्य, विभिन्न भ्रातृ संगठनका नेता र कार्यकर्ताहरूले धर्ना दिएका छन् । प्लेकार्डसहित भेला भएका उनीहरूले नेताहरूलाई मिलेर जान अपिल गरेका छन् । केन्द्रीय सदस्य ठाकुर गैरेले पार्टीलाई विधि पद्धतिमा चलाएर एकता कायम गर्नुपर्ने भन्दै दबाब दिनका लागि भेला भएको बताए । पार्टी एकता कायम हुनुपर्छ । पार्टी विभाजन हुनुहुँदैन । विधि पद्धतिबमोजिम पार्टी चल्नुपर्यो, नेताहरू त्यसबमोजिम अगाडि बढ्नुपर्छ, गैरेले भने ।"
दशकयताकै 'विनाशकारी' मनसुन,"(काठमाडौं)  यस वर्ष मनसुन सुरु भएयता ५२ ठाउँमा पहिरो खसेको छ, जसमा २५ जनाले ज्यान गुमाएका छन् ।मनसुन सुरु नहुँदै पर्वतको कुस्मा नगरपालिकाको दुर्लुङमा मानवबस्ती मास्तिर जंगलबाट ठूलो पहिरो खसेको थियो, त्यसमा परेर ९ जनाले ज्यान गुमाएका थिए । करिब २ किलोमिटर लामो पहिरोका कारण ४५ मध्ये ७ घर अझै उच्च जोखिममा छन् । मनसुन सुरु भएको एक साताभित्रै पाल्पागुल्मी सडकखण्डमा पहिरो जाँदा ४ जनाको ज्यान गएको थियो । त्यहाँ ४ वटा सवारीसाधन पहिरोमा परेका थिए । बिहीबार राति मात्रै गुल्मीको इस्मामा खसेको पहिरोमा परी दुई नाबालकको मृत्यु भएको छ, एक जना बेपत्ता छन् ।यस अवधिमा देशभर भएका प्राकृतिक प्रकोपका २ सय २१ घटनामा ४६ जनाको मृत्यु भएको छ । बाढीका ७ वटा घटना भए पनि मानवीय क्षति भएको छैन । मनसुन अवधिमा मध्य र उच्च पहाडी जिल्लामा पहिरो र तराईका २२ जिल्लामा बाढीले समस्या निम्त्याउने गरेको छ । राष्ट्रिय विपद् जोखिम न्यूनीकरण तथा व्यवस्थापन प्राधिकरणको तथ्यांकअनुसार ११ वर्षयता (२०६७ देखि) यही अवधिमा भएकाभन्दा यसपटक बाढीपहिरोका घटना बढी भएका छन् । पहिरो मुख्य विपद्का रूपमा देखापरेको छ । मनसुनको सुरुवाती दिनमा ११ वर्षमा पहिरोबाट ९७ र बाढीबाट ८४ जनाको ज्यान गएको छ । सबैभन्दा बढी २०७० सालमा बाढीबाट ५२ जनाको ज्यान गएको थियो भने पहिरोमा परी ३० जनाको मृत्यु भएको थियो । जल तथा मौसम विज्ञान विभागका अनुसार यो वर्ष मनसुनअघि नै पर्याप्त वर्षा भएको थियो । जसका कारण जमिन मज्जाले गल्न पुग्यो । दक्षिण एसियाका मौसमविद्हरूले यो वर्षको मनसुनमा औसत आसपास वर्षा हुने प्रक्षेपण गरेका छन् । प्राधिकरणका प्रमुख कार्यकारी अनिल पोखरेल मनसुन अवधिमा कतै कम र कतै अत्यधिक वर्षा हुने भएकाले पहिरोका घटना बढ्ने अनुमान गर्छन् । बाढी, पहिरो तथा पानीजन्य रोगसमेतको सम्भावना आकलन गरी यो मनसुनमा ३० लाख विपद्का घटना हुने प्राधिकरणले अनुमान गरेको छ । यो वर्ष पनि २०७० सालमा जस्तै बाढी र पहिरोका घटना बढ्ने पोखरेलले बताए । पर्वतमा जस्तो एकै स्थानमा धेरै वर्षा केन्द्रित भयो भने पहिरोको सम्भावना बढी हुन्छ, यस वर्षको मनसुन र विपद्का घटनाबारे विश्लेषण गर्दै उनले भने, त्यसैले प्रतिरक्षाका लागि विभिन्न निकायसँग सहकार्य गरिरहेका छौं । पर्वतमा लगातार २ घण्टा परेको वर्षाले हरियो र बाक्लो वन भएको क्षेत्रमै पहिरो गएको थियो । उक्त पहिरोबारे विशेषज्ञहरूले विस्तृत अध्ययन गरिरहेका छन् । मनसुनको साढे ३ महिनामध्ये जुलाईमा सबैभन्दा बढी वर्षा हुन्छ । बाढी र पहिरोको जोखिम पनि यही अवधिमा हुन्छ । त्यसैले जुलाई र अगस्टलाई बाढी र पहिरोजन्य जोखिमका हिसाबले पिक सिजन भनिन्छ । गत वर्ष मनसुनको १५ दिनमा खासै क्षति भएको थिएन । जम्मा २ जनाको बाढीमा परेर ज्यान गएको थियो । गत वर्ष असार ५ गते मनसुन सुरु भएको थियो । उक्त अवधिमा १० वटा बाढी र २८ वटा पहिरोका घटना भएका थिए । प्राधिकरणको तथ्यांकअनुसार २०६७ देखि हालसम्म सम्पूर्ण मनसुन अवधिमा १ हजार ६ सय ३३ वटा पहिरोका घटना भएका छन् । त्यसमा परेर ९ सय ४ जनाको मृत्यु र ७ सय ७० घाइते भएका छन् । पहिरोका कारण ६ हजार ७ सय ९६ घरपरिवार प्रभावित भएका छन् । त्यसबाट १ अर्ब ६६ करोड, ७० लाख ५० हजार ३ सय ३७ रुपैयाँबराबरको क्षति भएको अनुमान गरिएको छ ।एघार वर्ष अवधिमा बाढीका १ हजार ५ सय १४ वटा घटना भएका छन् । बाढीमा परेर ७ सय ९६ जनाको ज्यान गएको छ । बाढीका कारण ६४ हजार ४ सय २२ घरपरिवार प्रभावित भएका छन् भने १६ अर्ब ६५ करोड ७७ लाख ७ हजार ८ सय ८८ रुपैयाँबराबरको क्षति भएको प्राधिकरणले जनाएको छ । यो तथ्यांकले मनसुन अवधिमा पहिरोले बढी मानवीय क्षति गर्ने गरेको बुझ्न सकिन्छ । भौतिक र धनको क्षति भने बाढीले बढी निम्त्याउने गरेको छ । प्रमुख कार्यकारी पोखरेलले मनसुनजन्य विपद्का घटनालाई मध्यनजर गर्दै स्थानीय तहदेखि माथिल्लो तहसम्मै पूर्वतयारी र प्रतिकार्य कार्ययोजनामा जुटेको समेत बताए । यस पटक पहिरो र बाढीको नक्सांकन, खोज तथा उद्धार सामग्रीको लगतदेखि राहत सामग्री र हेभी उपकरणको लगत राख्ने कामसमेत भएको छ, पोखरेलले भने, खुला क्षेत्र, सुरक्षित आश्रयस्थल, सडक, गोरेटो, पुल, स्वास्थ्य चौकीलगायतको समेत नक्सांकन गरिएको छ ।वैशाख १ गते प्रधानमन्त्रीको अध्यक्षतामा विपद् जोखिम न्यूनीकरण तथा व्यवस्थापन राष्ट्रिय परिषद्को बैठक बसी प्रभावकारी कार्ययोजनाका साथ विपद् व्यवस्थापन र जोखिम न्यूनीकरणमा जुट्ने निर्णय गरेको थियो । प्राधिकरणले जल तथा मौसम विज्ञान विभाग, सिँचाइ विभाग लगायतसँगको सहकार्यमा जोखिममा आधारित पूर्वसूचना प्रणालीको समेत सुरुवात गरेको छ । सीमावर्ती क्षेत्रमा डुबानको उच्च जोखिममा रहेका स्थानको पहिचान गर्दै खुला क्षेत्र र अग्लो भूभाग तथा सुरक्षित आश्रयस्थलसमेत पहिचान गरिएको छ । प्राधिकरणले खोज, उद्धार तथा राहत सामग्रीको लगत संकलन र उद्धारका लागि आवश्यक स्वचालित मोटर र रबरको डुंगासमेत बाढीको जोखिममा रहेका तराईका जिल्लामा बन्दोबस्त गरेको छ ।यस्तै, पहिरोजन्य विपद्बाट बच्न जोखिममा आधारित पूर्वसूचना प्रणालीको विकास गरिएको छ । खानी तथा भूगर्भ र जल तथा मौसम विज्ञान विभागसँग मिलेर पहिरोका हिसाबले जोखिमयुक्त स्थानको पहिचान गरी स्थानीय तहसम्मै सचेत गराउने काम भएको छ, पोखरेलले भने, तल्लो तहसम्मै स्वयंसेवक ब्युरो गठन र परिचालन निर्देशिकाको समेत मस्यौदा गरिएको छ । राहत मापदण्ड तयार गरिएको छ । विशेषज्ञहरूले बाढीको सम्भावना भएका क्षेत्रको पहिचान गर्दै बाढी आउनुपूर्व नै विभागले स्थानीयलाई मोबाइल सन्देशसमेत पठाउने गरेको छ । सन् २०१४ मा कर्णाली नदी र अन्य सहायक नदीहरूमा बाढी आउनुपूर्व नै विभागले लाखौं व्यक्तिलाई मोबाइलमा सन्देश पठाएर सम्भावित क्षति न्यूनीकरण गरेको थियो । सन्देशसँगै विभागले आफ्नो वेबसाइटमा समेत बाढीको अवस्थाबारे सर्वसाधारणलाई सचेत गराउने गरेको छ ।"
पहिरोमा पुरिएकाको १८ घण्टापछि उद्धार,"क्वारेन्टाइन जोखिममा परेपछि ५ जना घर फर्किएइस्मा गाउँपालिका४, दोहलीको ढाँडमा रहेको कालिका निमावि पहिरोले भत्काएको छ । क्वारेन्टाइनका रूपमा प्रयोग गरिएको विद्यालय भवन भत्किएपछि आरडीटी पोजिटिभ देखिएर त्यहाँ बसिरहेका ५ जनालाई होम क्वारेन्टाइनमै बस्ने गरी पठाइएको गाउँपालिका अध्यक्ष लक्ष्मण विष्टले बताए । आरडीटी पोजिटिभ देखिएपछि त्यहीं राखेका थियौं, उनले भने, पीसीआरको रिपोर्ट आउन समय लाग्यो । विद्यालय पहिरोले भत्कायो, त्यसैले घरै पठाउनुको विकल्प भएन । विद्यालयको नौकोठे भवनलाई पहिरोले पूरै क्षति पुर्याएको छ । त्यस्तै रातापानीको जनशक्ति प्रावि पनि पहिरोको जोखिममा परेको छ ।"
बाबुले नै शिशु अर्कैलाई दिएपछि,"(काठमाडौं)  राजधानीमा कारोना संक्रमितको संख्या बढ्दै गइरहेका बेला असार ८ गते भृकुटीमण्डपबाट एउटा सरकारी गाडी निस्कियो । उक्त गाडीमा सवार प्रहरी जवान शर्मिला दाहालले झन्डै साढे चारमहिने शिशुलाई जतनले काखमा लिएकी थिइन् । असई नारायण केसी पनि त्यही गाडीमा थिए । बालबालिका खोजतलास समन्वय केन्द्रमा कार्यरत यी दुई प्रहरी शिशुलाई बोकेर झापाको दमक जाँदै थिए । जसका पछाडि जोडिएको घटनाले शिशुको अवैध ओसारपसार र त्यसको जालोका बारेमा मात्रै बुझाउँदैन, निःसन्तान दम्पतीले शिशु प्राप्तिका निम्ति कस्तो जोखिम उठाउन बाध्य छन् भन्ने देखाउँछ ।गत जेठ १० गते इलाका प्रहरी कार्यालय दमकमा एउटा निवेदन दर्ता भयो । निवेदक दमक नगरपालिका८ हाटखोला बस्ने १८ वर्षीया किशोरीले आफ्नो पहिलो नवजात छोरीलाई श्रीमान्ले बेपत्ता पारेको उल्लेख गरेकी थिइन् । प्रहरीले किशोरीसँग सोधपुछ गरेपछि थाहा भयो, फागनु २८ गते दमकस्थित एक निजी अस्पतालमा उनले छोरी जन्माएकी रहिछन् । निवेदनमा प्रसूतिको चौथो दिन अर्थात् फागुन २ गते डिस्चार्ज भएर घर फर्किने बेलामा श्रीमान्ले छोरीको कान छेड्ने भन्दै लिएर गएको र बच्चा फिर्ता नगरेको उल्लेख छ । निवेदनमा लेखिएको छ, श्रीमान्लाई छोरी खोइ भनेर सोध्यो भने कहिले मर्यो भन्छ, कहिले यो कुरा कसैलाई भनिस् भने तेरो परिवारलाई सिध्याउँछु भन्छ ।शिशु बेचिएको हुन सक्ने वा अपहरणमा परेको पनि हुन सक्ने आशंकामा प्रहरीले निवेदन दर्ता भएको दुई दिनपछि अर्थात् जेठ १२ मा श्रीमान्लाई पक्राउ गर्यो । बयानका क्रममा उनले विस्तृत सूचना नदिँदा प्रहरीले कैयन् दिनसम्म हैरानी पायो । प्रहरीका अनुसार कहिले उनी बच्चा मारेर फाल्दिएको बताउँथे त कहिले केही थाहा नभएको भन्थे । प्रहरी त्यतिबेला चकित पर्यो, जब आमा बताउने महिलाले अस्पतालमा आफ्नो नाम पनि फरक लेखेकी रहिछन् ।स्वास्थ्य मन्त्रालयका अनुसार पहिलोपटक गर्भवती हुन २० देखि ३० वर्षको उमेर उपयुक्त हुन्छ । विवाह गर्न पनि महिला र पुरुष दुवैले कम्तीमा २० वर्ष नाघेको हुनुपर्ने कानुनी व्यवस्था छ । कानुनले तोकेको उमेरअगावै आमा बनेकी किशोरीको विवाहको औपचारिक कागजात पनि प्रहरीले फेला पारेन । प्रहरीको अनुसन्धान शिशुको खोजीमा केन्द्रित भयो । घरमा रङ लगाउने काम गर्ने श्रीमान्ले बयानक्रममा एक दिन फ्याट्ट भने, मैले धरानकी एउटी महिलालाई छोरी दिएँ । प्रहरी धरानमा बस्ने ती महिलाकामा पुग्यो र उनलाई पक्राउ गर्यो । ती महिलाले काठमाडौंमा बस्ने एक जना नातेदारलाई शिशु जिम्मा लगाएको बताइन् । जेठ २२ गते दमक प्रहरीले शिशुको खोजीका लागि काठमाडौंको बालबालिका खोजतलास केन्द्रलाई पत्र लेख्यो र त्यसको बोधार्थ प्रहरी परिसर काठमाडौं तथा महानगरीय प्रहरी वृत्त बौद्धलाई पठायो । केन्द्रका कर्मचारीका अनुसार नवजात शिशुको खोजीमा दमक प्रहरीले दिएको क्लु मात्रै पर्याप्त थिएन ।केन्द्रमा कार्यरत प्रहरीले श्रीमान्को कल डिटेलका आधारमा केही सुराक पाए । केन्द्रले पाएको सबैभन्दा बलियो सुराक थियो, शिशुलाई ट्याक्सीमा राखेर घरमा पुर्याइएको । तर त्यो घर कसको थियो र काठमाडौंको कुन कुनामा थियो भनेर पत्ता लगाउनु सजिलो थिएन । कल डिटेलबाट प्राप्त सबै नम्बरलाई निगरानी गरेपछि प्रहरी एक जना ट्याक्सी चालकको सम्पर्कमा पुग्यो । तिनै चालकले प्रहरीलाई असार ५ गते जोरपाटीको मेडिकल कलेजनजिकैको एउटा घरमा पुर्यायो । उक्त घरमा ज्यामी काम गर्ने एक दम्पत्ती कोठा भाडा लिएर बसेको थियो । ३७ वर्षीया ती महिला विवाहको १३ वर्षसम्म निःसन्तान थिइन् । सन्तान नहुँदाको सामाजिक अवगाल र घोचपेचकै कारण उनी कसैले दिएमा धर्मसन्तान पाल्ने योजनामा थिइन् । त्यही बेला उनी धरानमा बस्ने महिला (नाता पर्ने) को सम्पर्कमा पुगेकी थिइन् । भदैनी पर्नेले हाटखोलाका युवक (शिशुका पिता) सँग भेटाइदिएपछि उनी शिशुलाई लिएर काठमाडौं आइन् ।प्रहरी पुग्दा ती महिला शिशुसँगै खेलिरहेकी थिइन् । लकडाउन सुरु हुनुभन्दा केही दिनअघि नवजात शिशुलाई मातृ वात्सल्य प्रदान गर्न पाएर उनलाई लक लागेजस्तै भएको थियो । प्रहरी शिशुको खोजीमा पुग्दा उनी झस्किइन् किनकि उनले आफ्नै श्रीमान्लाई पनि कसरी शिशु ल्याएको भनेर बताएकी थिइनन् । उद्धारमा खटिएका केन्द्रका एक कर्मचारीका अनुसार डेराको एउटा कोठाभरि बालिकाका लागि किनिएका गुडियाको थुप्रो थियो । पाँच महिना र ६ महिना भएपछि लगाइदिने भनेर पहिल्यै किनेर राखिएका कपडा पनि थुप्रै थिए । ती कर्मचारीले भने, स्याहारसुसारमा कुनै कमी हुन नदिई राखेको देखिन्थ्यो ।उद्धारमा गएका कर्मचारी र प्रहरी देखेपछि ती महिलाले भनेको उद्धृत गर्दै एक कर्मचारीले सुनाए, हामीलाई देख्नेबित्तिकै उनी निकै डराइन् र भनिन्, बच्चा लैजाने हो भने त म मरे नि भैगयो नि ! ती कर्मचारीका अनुसार महिलाले स्थानीय र आफन्तलाई आफैं गर्भवती भएर, धरान पुगेका बेला उतै बच्चा जन्माएको बताएकी रहिछन् ।समन्वय केन्द्रको टोलीले खबर गरेपछि महानगरीय प्रहरी बृत्त बौद्धको टोलीले ती महिलालाई पक्राउ गर्यो । शिशुलाई भने केन्द्रले उद्धार गर्यो । बौद्ध प्रहरीले दुई दिन थुनामा राखेर महिलालाई दमक पठाइदियो । केन्द्रले तीन दिनपछि शिशुलाई दमक प्रहरीको जिम्मा लगाउने गरी पठायो ।दमक प्रहरीका डीएसपी विजय पण्डितले नाबालिकाको अवैध ओसारपसार भए पनि किनबेच भएको हो कि होइन र त्यसमा कति पैसा प्रयोग भयो भन्नेबारे भने अनुसन्धान भइनसकेको बताए । उनले घटनासँग जोडिएका कैयन् प्रश्नको उत्तर खोज्न अनुसन्धान जारी रहेको जनाए । बालबालिका खोजतलास तथा समन्वय केन्द्रका अधिकृत सन्तोषचन्द्र अधिकारीले यसरी बालबालिकाको अवैध ओसारपसार हुनु नौलो घटना भएको बताए । उनले भने, गरिबी र अभावमा परेर पनि कतिपय घटनामा बाबुआमाले छोराछोरी बेच्ने गरेको देखिन्छ तर यो घटना केही फरक देखिन्छ । निःसन्तान महिलाले खेप्नुपर्ने सामाजिक अवगाल र जसरी पनि सन्तान चाहिन्छ भन्ने सामाजिक दबाबका कारण बालबालिकाको अवैध बिक्री र ओसारपसारका घटना हुने गरेको देखिन्छ । गत वर्ष साउन ३२ गते बाल मन्दिरका निर्देशक बालकृष्ण डंगोल बेलायती महिलालाई अवैध रूपमा बालिका बेचेको आरोपमा पक्राउ परेका थिए । पक्राउ परेलगत्तै उनले धादिङकी एक निःसन्तान महिलालाई ललितपुरमा बेबारिस भेटिएकी एक बालिका कानुनी प्रक्रिया पूरा नगरी बेचेका थिए । वर्षौंसम्म निःसन्तान रहेकी ती महिलाले बालिका पाउनका लागि ऋणधन गरेर साढे ५ लाख रुपैयाँ डंगोललाई बुझाएकी थिइन् । यो घटनापछि निःसन्तान महिलाले सन्तानप्राप्तिका निम्ति उठाउने जोखिम र त्यस क्रममा हुने अवैध बालबालिका ओसारपसारको घटना सतहमा आएको थियो । यतिबेला दमक नगरपालिकाले सञ्चालन गरेको सेफ हाउसमा बालिकाको जन्म दिएको भनिएकी आमा, बालिका लिने काठमाडौंकी महिला र शिशुलाई सँगै राखिएको छ । फागुन २८ गते जन्मेकी शिशु अहिले झन्डै चार महिना पुगिसकिन् । कोरोना संक्रमणको तीव्र रफ्तारसँगै उनीसँगै जोडिएर विकास भइरहेका अनेकन् घटनाक्रमबारे उनलाई के थाहा ! सेफ हाउसका एक कर्मचारीले शिशु दुवै महिलासँग नजिकिएको सुनाए । ती कर्मचारीले भने, अस्पतालमा जन्माउने आमा र काठमाडौंमा पाल्ने आमा दुवै उनका निम्ति बराबर जस्तै देखिन्छन् ।"
बम्जनविरुद्ध बाल यौन शोषणको मुद्दा,सर्लाही (कास) लिटिल बुद्ध भनिने रामबहादुर बम्जनविरुद्ध सर्लाही जिल्ला अदालतमा बाल यौनशोषणको अभियोगमा मुद्दा दर्ता भएको छ । जिल्ला सरकारी वकिल कार्यालयले बिहीबार मुद्दा दायर गर्दै बम्जनलाई १२ देखि १४ वर्षसम्म सजायको माग दाबी गरेको छ । मतियारको आरोपमा उनका दुई सहयोगीलाई पनि सजायको माग गरिएको छ ।सर्लाहीको पत्थरकोटस्थित बम्जनको आश्रमस्थलमा आनी बनेर बसेकी एक बालिकालाई जबर्जस्ती करणी गरेको अभियोगमा बम्जनविरुद्ध मुद्दा दायर भएको हो । २०७३ साउन २० गते राति ती बालिकालाई जबर्जस्ती करणी गरेको र घटना गुपचुप राख्न पीडितलाई धम्की दिएको अभियोगपत्रमा उल्लेख छ । घटना हुँदा बालिका १५ वर्षकी थिइन् । उनी १८ वर्षकी भएपछि २०७६ माघ २३ मा जिल्ला प्रहरी कार्यालयमा उजुरी परेको थियो ।प्रहरीले बम्जनविरुद्ध अनुसन्धान गरे पनि उनलाई पक्राउ भने गर्न सकेको छैन । पक्राउको अन्तिम म्याद सकिएपछि बम्जनविरुद्ध मुद्दा दायर गरेको जिल्ला न्यायाधिवक्ता केशवप्रसाद गौतमले बताए । बम्जनलाई लुकाउने छिपाउने कार्यमा संलग्न उनका दुई मतियार ज्ञानकुमार बम्जन र जेबी गुरुङ भनिने जितबहादुर तामाङलाई पनि कसुरदारको आधा सजायको माग दाबी गरिएको छ ।
देउवाको आक्रोशकहाँ छ नेविसंघ ?,"काठमाडौं (कास) कांग्रेस सभापति शेरबहादुर देउवा आफूलाई मन नपरेका विषय हत्तपत्त सहन गर्न सक्दैनन् । पत्रकारले प्रश्न सोध्दा होओस् वा आफ्नाविरुद्ध कुरा राख्दा, उनी झडङ्ग रिसाइहाल्छन् । आफ्नाविरुद्ध आवाज आउँदा आक्रामक शैलीमा प्रतिवाद गर्ने उनको बानीजस्तै बनेको छ । केन्द्रीय कार्यसमितिको कैयौं बैठकमा यस्ता दृश्य देखिएका छन् । शुक्रबार त्यस्तै भयो । सन्दर्भ थियो पूर्वसभापति गिरिजाप्रसाद कोइरालाको ९६औं जन्मजयन्ती । नेपाल विद्यार्थी संघ (नेविसंघ) ले रत्नपार्कको शान्ति वाटिकामा रक्तदान कार्यक्रम राखेको थियो, जसका प्रमुख अतिथि देउवा थिए । केही समयअघि संघको तदर्थ समितिको नेतृत्व उनले आफ्नै पक्षका राजीव ढुंगानालाई सुम्पेका थिए । संघका अध्यक्ष ढुंगानाकै आग्रहमा देउवा रक्तदान कार्यक्रमको प्रमुख अतिथि बन्न पुगेका थिए । कार्यक्रममा वक्ता तीन जना मात्रै थिए । देउवा बोल्नुअघि संघका पूर्वमहामन्त्री मनोजमणि आचार्यलाई धारणा राख्न दिइयो । आफ्ना भनाइ राख्ने क्रममा आचार्यले संघको कार्यसमितिले पूर्णता नपाएको बताए । कांग्रेसले महाधिवेशनमा ढिलाइ गरेको, भ्रातृसंस्थाहरूको अधिवेशन गराउन नसकेको, तदर्थ समिति बनाइएका भ्रातृसंस्थाले पूर्णता नपाएको लगायतका आरोप लगाए । युद्ध लड्न जाँदा सिपाहीलाई फुली लगाइदिनुपर्यो, हतियार र गोलीबारुद दिएर पठाउनुपर्यो । नेविसंघलाई भुत्ते बनाउने अनि कम्युनिस्टहरूको अधिनायकवादसँग लड्न जा भन्ने ? उनले प्रश्न गरे, सबै भ्रातृसंस्था अपांग बनाएर एकदलीय अधिनायकवादसँग कसरी लड्न सकिन्छ ?त्यसपछि बोलेका देउवाले आफू नेविसंघबाटै आएर चारपटक प्रधानमन्त्री भएको तर अब त्यस्तो लायक कोही नदेखेको बताए । म चारपटक प्रधानमन्त्री भएँ, तपाईंहरू कोही यस्तै हिसाबले बन्न सक्नुहुन्छ ? लाज पनि छैन, उनले भने । उनले बढ्ता जान्ने भएर कार्यक्रम राखेको भन्दै संघका नेतृत्वलाई हकारे । अहिले खतरा रोग आएको छ । सोसल डिस्ट्यान्सिङ भनेको सबै टाँसिएर बसिराख्या छ । बोल्दा पनि भ्यालु छैन । कहाँ छ सोसल डिस्ट्यान्सिङ यहाँ ? उनले भने, हामीले कार्यक्रम राखिहाल्नुपर्ने ? भाषण गरिहाल्नुपर्ने ? बढ्ता जान्ने भइहाल्नुपर्ने ? देउवाले गाउँको संगठन विस्तार गर्न छाडेर काठमाडौंमा भाषण गर्ने प्रवृत्तिले संगठन कमजोर भएको बताए । आपसमा झगडा गरेका गर्यै छन्, जता पनि हारेको हार्यै छ । आज नेविसंघ कहाँ छ ? स्कुल र गाउँमा नेविसंघ नहुँदासम्म पार्टी बलियो हुन्न, उनले भने, कतिपल्ट भन्ने ? स्कुलमा नेविसंघ बनाउन छाडेको छ । कलेजमा छैन । अनि, हारेको हार्यै । लाज पनि छैन । आक्रोशित शैलीमा उनले थपे, नेविसंघले पूर्णता पनि पाउँछ । अधिवेशन पनि हुन्छ । सबै कुरा मिल्छ ।"
न्युरोडको नबदलिएको चरित्र,"काठमाडौं महानगरपालिका र न्युरोडसमेत समेटिएको वडा नं २२ ले न्युरोडको रूप फेर्न बनाएको योजना कोरोना भाइरसका कारण केही पर धकेलिएको छ । तथापि अबको केही समयपछि न्युरोडको बाह्य स्वरूपमा केही निखार आउने भने निश्चित छ । न्युरोडमाथि नयाँ योजना बन्दै गर्दा मलाई भने यसको पुरानो समयतिर फर्कने इच्छा लाग्यो । न्युरोड मूलतः काठमाडौंका रैथाने मानन्धरहरूको ओल्ड बस्ती हो, जसको एक सदस्य म आफैँ पनि थिएँ । न्युरोडको पुरानो नाम पाको पुखुद्यां थियो । यसको नाम पुखुद्यां किन रह्यो ? किनभने नब्बे सालको भूकम्पअघि यहाँ ठूलो पोखरी थियो । पोखरीलाई नेपालभाषामा पुखू भनिन्छ । त्यही पोखरीको डिलसँगै बनेको बस्ती भएकाले यसको नाम पुखुद्यां अर्थात् पुखुलद्याङ्ग बन्न गएको हो । हुन त पाको पुखुद्यां टोलमा अहिले अरू नेवार जातिका पनि धेरै घर छन् । तर, भर्खरै जंको (भीमरथारोहण) सकेका मेरा काका हरिप्रसाद मानन्धर भने यो मूलतः पुखुद्यांमि मानन्धर हरूकै रैथाने टोल भएको दाबी गर्नुहुन्छ । उहाँका अनुसार, हालको पीपलबोटबाट रणमुक्तेश्वर जाने बाटो नै त्यो बेलाको पुरानो बाटो हो । त्यतिबेला न्युरोड बनिसकेको थिएन । पीपलबोटबाट रणमुक्तेश्वर जाँदा बाटोको दायाँतिर पूरै लाइन पोखरीको डिल थियो । त्यहाँ कुनै घर थिएन । बायाँ लाइनमा मात्रै घर थियो । त्यो जम्मै घर मानन्धरको मात्रै थियो । अहिले पनि त्यहाँ हेर्न गयौँ भने हामी पाउँछौँ, दायाँ लाइनका घरधनीहरू विभिन्न जातिका छन् भने बायाँ लाइनका घरधनी जम्मै मानन्धरै मात्र छन् । नब्बे सालको भूकम्पपछि जब न्युरोड बनाउन सुरु गरियो, छेउछाउमा घर भएका र अतिक्रमणमा परेका घरधनीलाई स्थानान्तरण गरी पोखरीको डिलमै घर बनाउन दिइयो । त्यसपछि पोखरी रहेन, डिल पनि रहेन । बाटोको एकातिर मानन्धरै मानन्धरको लाइन, अर्कोतिर विभिन्न ठाउँबाट स्थानान्तरण गरी ल्याइएका विभिन्न जातिको लाइन । न्युरोडको यो जातीय समीकरणमा धेरैको ध्यान नगएको पनि हुन सक्छ । न्युरोडको बीच भागमा अहिले पनि ठिंग उभिएको राणा प्रधानमन्त्री जुद्धशमशेरको सालिक देख्न सकिन्छ । काठमाडौंको जति पनि चोकहरूमा राणा शासकहरूका सालिक थिए, २००७ सालको प्रजातन्त्रपछि ती सबै सालिकहरू टुँडिखेलभित्र सारिए । तर, न्युरोडको बीचमै उभिएको श्री ३ जुद्धशमशेरको सालिक भने जहाँको तहीँ रह्यो, कतै सारिएन । कारण, काठमाडौंको मुटुमा नयाँ सडक नामको जुन केन्द्र निर्माण भएको छ, त्यसको निर्माता नै जुद्धशमशेर थिए । तर, न्युरोड जुद्धशमशेरले बनाएको भए पनि त्यो उनले कुनै योजनामा टेकेर बनाएको ठाउँ भने होइन । नब्बे सालको भूकम्प नै एउटा त्यस्तो ठूलो संयोग थियो, जसले जुद्धशमशेरलाई न्युरोड बनाउने अवसर जुराइदियो । उनले वास्तवमा सहर बसाउन होइन, आफ्नो रौव देखाउन न्युरोड बनाएका थिए । नब्बे साल माघ २ गते महाभूकम्प जाँदा जुद्धशमशेर पश्चिम नेपालको कञ्चनपुर वनबासाको जंगलमा सिकार खेल्दै थिए । काठमाडौंमा भूकम्प जाँदा उनी हात्तीमै सवार थिए । हल्का कम्प त्यहाँ गएको भए पनि काठमाडौंमा भएको तबाहीबारे उनी बेखबर थिए । त्यतिबेला काठमाडौंबाट कञ्चनपुरमा कुनै सूचना पुर्याउनुपर्यो भने करिब दुई घण्टा जति समय लाग्ने गर्थ्यो । तर, भूकम्पले सूचनाका सबै साधन ध्वस्त बनाएकाले जुद्धशमशेरले त्यो सूचना थाहा पाउन चार दिन कुर्नुपर्यो । २ गते गएको भूकम्पको खबर उनले ५ गते मात्रै पाए । सिकार कार्यक्रम बीचमै त्यागेर काठमाडौं आइपुग्दा यता जंगीलाठ पद्मशमशेरको अध्यक्षतामा ५० सदस्यीय भूकम्पपीडित सेवा दल गठन गरी उद्धार कार्य चलिरहेको थियो । तर, त्यो देखेर जुद्धशमशेर भने खुसी भएनन् । उनलाई लाग्यो यो सेवा दलको कामले त देशमा पद्मशमशेरको पो हाईहाई हुने देखियो । त्यसपछि उनले पद्मशमशेरवाला सेवा दल भंग गरी आफ्ना विश्वासपात्र गुरुज्यू हेमराज पाँडेको अध्यक्षतामा भूकम्प पीडितोद्धार संस्था नामक अर्को उद्धार संस्था गठन गरे र उद्धारको कार्य त्यसैमार्फत थाले । सरदार भीमबहादुर पाँडेले आफ्नो पुस्तक त्यसबखतको नेपाल, भाग २ मा यसको वर्णन गरेका छन् । उद्धार कार्य गर्दै जाँदा राणा शासकबीच कसले कति काम गरे, कति गर्न सकेनन् भन्ने विषयमा भित्रभित्रै ईख र नजानिँदो प्रतिस्पर्धासमेत सुरु हुन थालिसकेको रहेछ । यसै क्रममा भूकम्पले ढलेका घरहरू बनाउन सरकारले प्रदान गरेको निर्ब्याजी सापटी आफूले तिरिदिने भनी कलकत्तामा उपचार गराइरहेका जर्नेल तेजशमशेरले प्रस्ताव पठाए । जुद्धशमशेरले यसलाई सहयोग होइन आफूलाई दिएको चुनौती ठाने । त्यसपछि जुद्धशमशेरले भूकम्पमा दिएको त्यो सापटी जम्मै सरकारले मिनाहा गर्ने घोषणा गरिदिए । मिनाहा गरिएको त्यो रकम २९ लाख ८२ हजार ३१६६२ पैसा थियो । त्यतिबेला काठमाडौंमा पाँचछ हजार रुपैयाँमा एउटा पक्की घर आउँथ्यो । मुलुकको वार्षिक राजस्व करिब ३ करोड जति उठ्थ्यो । सरकारले मिनाहा गरेको त्यो सापटीबाट सर्वसाधारण जनतालाई भने कुनै लाभ भएन । किनभने घर बनाउन सरकारबाट सापटी लिनेहरू जम्मै राणाजीहरूका सन्तान, सैनिक अधिकृत र दरबारका पुरोहित मात्रै थिए । त्यसपछि जुद्धशमशेरलाई मुलुकमा अझै केही गरेर अरूलाई देखाइदिने झोंक चल्न थाल्यो । त्यही क्रममा उनले बनाएको नयाँ खाले सडक थियो न्युरोड । टुँडिखेलदेखि भूगोलपार्कसम्मै तानेर बनाइएको त्यो सडक बायाँतर्फ इन्द्रचोकसम्म र दायाँतर्फ पुरानो भन्सारसम्म तन्किएको छ । त्यतिबेला त्यहाँ कुनै सडक थिएन । खाली रहेको बालीमै नयाँ सडक निकालिएको थियो । जुद्धशमशेरले यो तीनदोबाटोको बीचमा आफ्नै एउटा सालिक राख्न लगाए । टुँडिखेलबाट भित्र प्रवेश गर्न टुँडिखेलनिरको चोकमा एउटा ढोका पनि बनाइदिए, जसलाई पछि न्युरोड गेट भन्न थालियो । मध्यकालतिर काठमाडौंको सीमा तोक्न बनाइएका परम्परागत ढोकाको सूचीमा यो गेट छैन । यो राणाकालमा बनाइएको नयाँ ढोका हो । जुद्धशमशेरले आफ्नो सालिकलाई हनुमानढोका दरबारतिर नफर्काई नयाँ बनाएको न्युरोड गेटतिरै फर्काएर राखे । जुद्धशमशेरले नयाँ बनाएको बाटोको नाम जुद्ध सडक राखेका थिए । तर, त्यो बाटो पूरै नयाँ भएकाले मानिसले त्यसलाई स्थानीय भाषामा न्हू सतक भन्न थाले । अहिले न्युरोड भन्न थालिएको छ । न्युरोड ले आज जुद्ध सडक मात्र होइन, यसको पुरानो नाम पाको पुखुद्यां लाई समेत लोप बनाइसकेको छ ।नयाँ सडक नामले मात्र नयाँ होइन । शैलीका हिसाबले पनि त्यो नयाँ थियो । काठमाडौंमा त्यतिबेला अरूतिर पनि सडक नभएको होइन । खासगरी कुमारी जात्रा र जनबहाःद्यः (सेतो मछिन्द्रनाथ) को जात्रा चलाउन बनाइएका सडकहरू अलि फराकिला नै थिए । तर, नयाँ सडकमा पहिलोपटक फुटपाथसमेत आयो, अनि पिच पनि गरियो । फुटपाथ भएको र पिच पनि गरिएको नेपालकै पहिलो सडक न्युरोड हो । पहिले न्युरोडबाट सीधा इन्द्रचोक पुग्ने बाटो थिएन । त्यहाँ घर, निजी बारी र भण्डारखाल थियो । जुद्धशमशेरले आफ्नो सालिक भएको ठाउँदेखि सिधै इन्द्रचोकसम्म भण्डारखालको जग्गा काटेर नयाँ बाटो बनाए । बाटोको बीचमै एउटा परम्परागत दबू (डबली) थियो । हरेक वर्ष इन्द्रजात्रामा उक्त डबलीमा दीप्याखं (देवीनाच) नचाउने चलन थियो । डबली नभएपछि अहिले त्यही ठाउँमा डबली अनुमान गरी दीप्याखं देखाउने गरिएको छ । इन्द्रचोकमा आकाश भैरवको मन्दिर अगाडि बाटोमै कान्तेश्वर महादेवको मूर्ति रहेको छ । जुद्धशमशेरले न्युरोडलाई कान्तेश्वरसम्मै विस्तार गरेको थियो । त्यसपछि विभिन्न कालखण्डमा त्यहाँ गरिएको पिचले सडकको उचाइ बढ्दै गएपछि कान्तेश्वर महादेव धमाधम खाल्डोमा पर्दै जान थाल्यो । काठमाडौंलाई मल्लकालमा कान्तिपुर नामबाट चिनिन्थ्यो । कान्तिपुर शब्द यही कान्तेश्वर महादेवबाट बनेको हो । न्युरोड बनेपछि त्यहाँ बढेको भीडमा कान्तेश्वर महादेव हराउन थालेको छ । वसन्तपुरको कुमारीघरसँगै अहिले जुन खुला ठाउँ रहेको छ, नब्बे सालको भूकम्पअघि त्यहाँ पूरा घरैघर थियो । त्यहाँभित्र घरहरूले घेरिएका दुइटा बहीसमेत थिए । भूकम्पपछि ती जम्मै घरलाई अन्तै सारेर त्यो ठाउँलाई पूरा खुला गरियो । भूकम्पपछि जुन नयाँ घरहरू बने, ती भने काठमाडौंको मौलिक शैलीभन्दा फरक थियो । रातो झिंगटी र टायलको ठाउँमा जस्तापाताको छानो राख्न थालियो । हुन त नयाँ बन्ने घरको डिजाइन मौलिक शैलीमा हुनुपर्छ भन्ने सूचना त्यतिबेला पनि निकालिएको थियो । तर, त्यसलाई न दुनियाँदारले वास्ता गरे, न सरकार आफैंले । फलतः पुनर्निर्माणको नाउँमा काठमाडौंले क्रमशः आफ्नो मौलिकपन गुमाउँदै जान थाल्यो । अहिले हाम्रो हातमा जुन मौलिकता हराएको अस्तव्यस्त काठमाडौं छ, यो भद्रगोलको थालनी नयाँ सडक निर्माण सँगसँगै हुन थालेको हो । यदि यसलाई त्यही बेला कडाइ गरिएको भए काठमाडौं आफ्नो मौलिक लिकबाट बाहिर जाँदैन थियो होला । सामान्यतया राणा तानाशाही हुन्थे । जुद्धशमशेर स्त्रीलम्पट पनि थिए । बाटो हिँड्दै गर्दा झुलुक्क देखेको कुनै युवती मन पर्यो भने उसलाई दरबारै लिएर जाने उनको बानी थियो । तर उनमा एउटा गुण पनि थियो, उनी विकासप्रेमी थिए । भूकम्पको पुनर्निर्माण पछि उनले विभिन्न उद्योगहरू पनि खोल्न सुरु गरे । तीमध्ये कतिपय उद्योगको केन्द्र न्युरोडमै रह्यो । जस्तो नेपाल बैंक लिमिटेड, सरकारी पत्रिका गोर्खापत्र को कार्यालय, जुद्ध वारुणयन्त्र (दमकल), विदेशबाट सामान आयात गरी बिक्री वितरण गरिने आदर्श भण्डार, नेपाल वस्त्रकला प्रचार संस्था आदि । न्युरोड नेपालकै पहिलो त्यस्तो ठाउँ हो, जुन पूरा सहरी योजनाअनुसार निर्माण भएको हो । न्युरोडमा जुद्धशमशेरले छोडेर गएको सहरी विकासको यो रफ्तार राणा शासनै खत्तम भइसक्दा पनि थामिएन । न्युरोडमा नेपालकै पहिलो बैंक (नेपाल बैंक लिमिटेड), पहिलो व्यवस्थित पार्क (भूगोलपार्क), पहिलो सिनेमाभवन (जनसेवा सिनेमा), पहिलो सपिङ मल (विशाल बजार), पहिलो फोटो पसल, पहिलो रेस्टुरेन्ट खोलिएको थियो । न्युरोडको पीपलबोट देशभरिकै राजनीतिक नेता तथा पत्रकार भेटघाट हुने केन्द्र थियो । अहिले अनेक सञ्चार माध्यमहरूको विकासले पीपलबोटमा त्यो खाले भेटघाट हुने गर्दैन । न्युरोडका वडाअध्यक्ष चिनीकाजी महर्जनका अनुसार, जे कुरामा पनि पहिलो बन्ने न्युरोडको त्यो चरित्र अझै बदलिएको छैन । अहिले न्युरोड नेपालकै त्यस्तो ठूलो मोबाइल हब बनिसकेको छ, जहाँ संसारको कुनै पनि देशमा निर्माण हुने नयाँ मोडेलको मोबाइल सबैभन्दा पहिले पुग्ने गर्छ । दुनियाँमा सबैभन्दा महँगो मानिने हीराको कारोबार यही ठाउँबाट हुन्छ भने सुनको सबैभन्दा नयाँ डिजाइनको गहना यहीँ गालिन्छ । न्युरोड क्षेत्र रहेको कामपा२२ वडाको जनसंख्या करिब ९ हजार हाराहारी छ तर पसल संख्या भने १० हजार हाराहारी छ । करिब ४० वटा सपिङ मल छन् । दिनमा अर्बौं रुपैयाँभन्दा बढीको कारोबार हुने यो सानो क्षेत्रमा नेपालका क वर्गका जम्मै बैंकले शाखा खोलेका छन् । हालै लकडाउनका कारण न्युरोडमा छसात जनाले पसल छोडेर गए । तर, व्यापार शून्य भइरहेका बेलासमेत उनीहरूले छोडेर गएको पसल एक दिन पनि खाली भने भएन, तुरुन्त अर्काले लिइहाले । न्युरोडको निर्माण एउटा भूकम्पले नगरमा ल्याएको ठूलो परिवर्तनको जीवित नमुना हो । नेपाल मण्डल पुस्तककी लेखिका मेरी स्लसरले नेपालमा यसअघि आएका अरू भूकम्प, आगलागी आदिजस्ता प्रकोपपछि पनि यसरी नै नगरको रूप बदल्ने गरी पुनर्निर्माण कार्य भएको हुनुपर्ने अनुमान गरेकी छन् । क्षेत्रफलमा वडा २२ महानगरको सबैभन्दा सानो वडामध्ये पर्छ । न्युरोड यो वडाको एउटा टोल मात्रै हो । तर, क्षेत्रफलमा यति सानो भए पनि नेपाली सहरी विकासको सम्पूर्ण इतिहास नै गर्भमा बोकेका कारण न्युरोडको महत्त्व र गुरुत्व अरूका दाँजोमा अतुलनीय छ । अहिले न्युरोड सहरको त्यस्तो ज्ञानेन्द्रिय तत्त्व बनिसकेको छ, जसको अस्तित्वलाई नजरअन्दाज गरी काठमाडौंको कल्पना गर्न सकिँदैन । त्यसैले पनि होला, वडाअध्यक्ष महर्जन भन्छन्, काठमाडौंको मौलिकताबाट टाढा हुन खोजेको न्युरोडलाई अलिकता भए पनि लिकमा तान्न हामी यसको रूप फेर्ने कोसिसमा हौँ ।"
हामी बाँच्न चाहेको सहर,कुछ नहीं सोचने और कुछ नहीं बोलने पर आदमी मर जाता है ।
भ्रष्टाचार नियन्त्रण,"राज्यारोहण भएको एक साता नबित्दै महाराजले घोषणा गरे, म भ्रष्टाचार नियन्त्रण गर्छु । भ्रष्टाचारीलाई कुनै हालतमा छोड्दिनँ ।भ्रष्टाचारबाट आजित भएका जनतामा महाराजको घोषणाले खुशीको लहर छायो । तिनले महाराजको जयजयकार गर्दै जुलूस निकाले । आआफ्ना घरमा महाराजको तस्वीर सजाए र आनन्दले सुते । भोलिपल्ट सकल कर्मचारीले प्रतिदिन भ्रष्टाचार त्याग्ने प्रतिज्ञा गर्नुपर्ने उर्दी जारी भयो । कार्यालय खुल्नासाथ सम्पूर्ण कर्मचारी हाकिमको कोठामा भेला भई दाहिने हात आफ्नो छातीमा राखेर प्रतिज्ञा गर्न थाले, म घूस खानेछैन र अरूलाई पनि घूस खान दिनेछैन ।प्रतिज्ञा गरेर भ्रष्टाचार रोकिने कुरालाई धेरैले हाँसोमा उडाए । यसबारे बनाइएका चुटकिला रातारात लोकप्रिय भए । एउटा चुटकिला थियो आफूले घूस खान नपाएपछि अर्कालाई कसले घूस खान दिंदो होला त ? केही कर्मचारीलाई भने प्रतिज्ञाको कुरा निकै गम्भीर लागेको थियो । उनीहरू भन्थे, महाराज जस्ता बुद्धिमानले यस्तो उर्दी विना कारण जारी गरेको हुनै सक्तैन । पक्का पनि यसका पछाडि कुनै रहस्य छ ।नभन्दै प्रतिज्ञा गर्न थालेको चौथो दिन, दरवारको गोप्य स्रोतमा पहुँच भएको दाबी गर्ने एक जना खग्गू कर्मचारीले खबर ल्यायो ः भ्रष्टाचार नियन्त्रण गर्ने घोषणा वक्रेश्वर गुरुको सल्लाह बमोजिम भएको रहेछ । हामीले गर्ने प्रतिज्ञा गुरुले १२ वर्ष हिमालयमा तपस्या गरेर सिद्ध गरेको मन्त्र हो अरे । बिहान यो प्रतिज्ञा गरेपछि त्यो दिन जसले भ्रष्टाचार गर्छ ऊ राति सुतेको सुत्यै ठहरै हुन्छ अरे । खबर आङै सिरिंग पार्ने खालको थियो । सकल कर्मचारीमाझ त्यो वायुवेगले प्रसारित भयो र कार्यालयहरूमा घूसखोरी बन्द भयो । जरिवाना तिरेको रसीद समेत घूस नपाएसम्म नदिने कर्मचारीहरू घूस छुन पनि डराउन थाले । उनीहरू खाजा पनि आफ्नै पैसाले खान थाले र चुरोट पनि आफ्नै पैसाले किन्न थाले । प्रतिज्ञाको आतंक कति गाढा थियो भने, टिप्पणी सदर गराउन पियनले ल्याएको फाइलमा हाकिमहरू सदर लेख्नुको साटो म घूस खानेछैन लेख्न थाले । दुई हप्ता घूसविहीन अवस्थामा पिल्सिएपछि कार्यालयको हाकिम लम्बहस्त एकाबिहानै वक्रेश्वर गुरुकहाँ पुग्यो र आफूलाई त्यो पीडाबाट मुक्त हुने मार्गदर्शन गर्न अनुरोध गर्यो । उसले भक्तिपूर्वक चढाएको महँगो घडी र मोटो दक्षिणाबाट प्रसन्न भएर मुसुमुसु हाँस्तै गुरुले रहस्यमय भाकामा भने, दिन सूर्योदयबाट शुरू हुन्छ र रातभरि रहन्छ । तिमीहरूले गर्ने प्रतिज्ञाको प्रभाव पनि प्रतिज्ञा गरेको क्षणबाट शुरू भएर रातभरि मात्र रहन्छ । बिहान सूर्योदय भएपछि त्यसको प्रभाव समाप्त हुन्छ । त्यसैले हरेक दिन प्रतिज्ञा गर्नुपर्ने नियम बाँधिएको हो ।मैले पीडाबाट मुक्तिको बाटो खोजेको गुरुदेव ! लम्बहस्तले कुरा नबुझेर हात जोड्यो । गुरु खितखिताए, मैले भनेको कुरा शान्त मनले मनन गर । तिम्रो अगाडि बाटो आफैं प्रकट हुनेछ । जय शम्भो ! उनका कुरामा गम खाँदै घर पुगेर ओछ्यानमा पल्टँदासम्म पनि लम्बहस्तको दिमाग हात लाग्यो शून्य थियो । श्रीमतीले पस्केको भात खाँदै गर्दा उसलाई अकस्मात् ज्ञानोदय भयो र जय गुरुदेव ! भन्दै बाँकी भात छोडेर कार्यालयतिर हानियो । उसले कर्मचारीहरूलाई मार्गनिर्देश गर्यो, हामीले गरेको प्रतिज्ञा रातभरिमा निष्क्रिय भइसक्छ अरे । त्यसैले, बिहान घाम झुल्केपछि अफिस नआउन्जेल हामीलाई कुनै प्रतिज्ञाले बाँधेको हुँदैन । अबदेखि जे गर्नु छ, त्यही वेला गर्ने हो । सबै जना हर्षविभोर भए । दिनभरिमा त्यो रहस्य सकल कर्मचारीसम्म प्रसारित हुन पुग्यो । अब कर्मचारीहरू बिहानबिहान पशुपति धाउन थाले । उनीहरू पशुपतिको दर्शन गर्थे, निधारमा चन्दन लगाउँथे र मृगस्थलीतिर चढ्थे । आफूलाई पर्खिरहेका दलालहरूसँग भेटेर लेनदेन त्यहीं टुंग्याउँथे र घर फर्कन्थे । कार्यालय पुगेर घूस नखाने प्रतिज्ञा गर्थे र दिनभरि इमान्दारीसाथ दलालले ल्याएको काम गर्थे । तर, त्यो दिनचर्या धेरै दिन चल्न पाएन । नजाने कताबाट सुराक पाएर हो, भ्रष्टाचार निवारण आयोग सक्रिय भयो र बिहानबिहानै कर्मचारीहरू उसको फन्दामा पर्न थाले । पाँच हजारदेखि एक लाख रुपैयाँसम्म घूसको रकम सहित पक्राउ परेका कर्मचारीको तस्वीर सञ्चार माध्यममा आउन थाल्यो । जनता फेरि महाराजको जयजयकार गर्न थाले । त्यसबाट हौसिएर आयोगले अलि ठूला माछामा पनि बल्छी हान्न नखोजेको होइन तर महाराजले अनुमति दिएनन् । भने, तिमीहरू दुई लाख भन्दा तलै बस । माथिको चासो लिनुपर्दैन ।वक्रेश्वरले देखाएको बाटो पनि बन्द भएपछि लम्बहस्त झन् छटपटियो । त्यही रनाहामा एक दिन उसले कार्यालयमै २५ हजारको घूस खल्तीमा हाल्यो र अठोट गर्यो, आज राति म सुत्दै सुत्दिनँ । नसुतेपछि कसरी मरिएला ? बिहान घाम झुल्केपछि त आजको प्रतिज्ञाको शक्ति समाप्त भइहाल्छ १ ऊ रातभरि टीभी हेर्दै बडो बलपूर्वक निद्रा दबाएर बसिरहेको थियो । चार बज्न लागेपछि भने निद्राले नै उसलाई नियन्त्रणमा लियो । बिहान आफूलाई जिउँदै पाएर ऊ चकित भयो । त्यस दिन झन् दुई जनासँग घूस लिएर घर आई चाँडै सुत्यो । त्यो रात पनि सकुशल बितेपछि उसले साथीहरूलाई भन्यो, वक्रेश्वरले हिमालयमा तपस्या गरेको कुरा हावा रहेछ । हाम्रो प्रतिज्ञा पनि हावा हो । यसले केही लछार्दैन । त्यस दिनदेखि प्रतिज्ञा ठट्टाको विषय बन्यो । उनीहरू उच्च सतर्कतासाथ आआफ्नो हैसियत अनुसार पकेटखर्च उठाउन थाले । मन्त्री र तिनका सल्लाहकारले भने कर्मचारीले जस्तो प्रतिज्ञा गर्नु पर्दैनथ्यो । महाराजले उनीहरूलाई त्यसभन्दा माथि राखेका थिए । ठूलठूला खरीद, ठेक्कापट्टा र लेनदेनको निर्णय उनीहरूको मुखबाटै हुन्थ्यो । त्यसको प्रक्रिया मिलाउने काम मात्र कर्मचारीको जिम्मामा पर्थ्यो । एक महीना पछि भ्रष्टाचारविरोधी स्टिकर र प्रतिज्ञा लेखिएको ब्याच आइपुग्यो । १५ रुपैयाँ पर्ने स्टिकर दुई सय रुपैयाँ गोटा र ९५ रुपैयाँ पर्ने ब्याच १२ सय रुपैयाँ गोटाको दरले चारचार लाख थान खरीद गरिएको रहेछ बजार मूल्य भन्दा ५२ करोड रुपैयाँ बढी तिरेर । बुझ्दै जाँदा कर्मचारीले थाहा पाए, त्यसको ठेकेदार पटकपटक कालो सूचीमा परेको व्यापारी रहेछ र उसलाई ठेक्का दिलाउने एजेन्ट चाहिं मन्त्रीपुत्र रहेछ । सदाचारमन्त्रीको जोडबलले त्यसको भुक्तानी तत्काल गरिएको रहेछ । त्यही साता सदाचारमन्त्रीले भ्रष्टाचार नियन्त्रणका सामग्री छाप्न भनेर २८ करोड पर्ने प्रेस ७० करोडमा किन्ने गोप्य सम्झौता गरे । त्यस दिन आयोजित पत्रकार सम्मेलनमा महाराजले भने, भ्रष्टाचार नियन्त्रणमा हामीले प्राप्त गरेको अद्भुत सफलताले सारा विश्व चकित भएको छ । यसमा सघाउ पुर्याउने हाम्रा ठेकेदार, व्यापारी, बिचौलिया, बाहुबली, सल्लाहकार र मन्त्रीहरूको जति प्रशंसा गरे पनि कम हुन्छ । केही ईर्ष्याग्रस्त व्यक्तिहरूले उनीहरूमाथि भ्रष्टाचारको आरोप लगाएका छन् । त्यो पूर्णतः निराधार छ । उनीहरू निर्दोष मात्र होइन, पुरस्कृत गरिन लायक छन् । म उनीहरू सबैलाई यसै हप्ताभित्र विशिष्ट जिम्मेदारी प्रदान गरिने जानकारी दिन चाहन्छु । के हुन लागेको हो, बुझ्न नसकेर म अलमल्ल थिएँ । हिजो छाडी अस्ति वक्रेश्वरसँग पशुपतिमा जम्काभेट भयो । पढाइमा हरिलम्फू ऊ चारचौरास गफ हाँक्न भने सानैदेखि उस्ताद थियो । कुरो घुमाउन कसैले नभेट्ने । कहीं जागीर नपाएपछि लट्टादारी पालेर वक्रेश्वर गुरु हुँदै महाराजको भित्रिया बनेको थियो । मैले केटाकेटीमा जिस्क्याउने गरेको नामले सम्बोधन गरेंक्या हो बकरू भाइ, महाराजलाई कस्तो सल्लाह दियौ ? उल्टो उल्टो गरिराख्या छन् त ?के भो र दाइ ?भ्रष्टाचार नियन्त्रण गर्छु भन्थे, भ्रष्टाचार त झन् अकासिएको छ नि ?ह्या, दाइ पनि १ भाषै नबुझेजस्तो त नगर्नू न भन्या । नियन्त्रण गर्नु भनेको आफ्नो पकड, आफ्नो मुठीमा राख्नु होइन ? अहिले भ्रष्टाचार कसको मुठीमा छ, भन्नोस् त ? ठूलठूला भ्रष्टाचार महाराजका मान्छेले मात्र गर्न पाउँछन्, हो कि होइन ? यही त हो नि महाराजले भनेको भ्रष्टाचार नियन्त्रण ।अनि भ्रष्टाचारीलाई कुनै हालतमा छोड्दिनँ भनेको नि ?त्यो त झन् स्पष्टै छ । छोड्दिनँ भनेको आफैंसँग राख्छु भनेको होइन ? बाबुले नाबालक छोरालाई छोड्दिनँ भन्दा के बुझिन्छ, भन्नोस् त ? महाराज पनि भ्रष्टाचारीलाई संरक्षण गर्छन्, पद दिन्छन्, पुरस्कार दिन्छन् । कुनै हालतमा छोड्दैनन्, जसरी भए पनि आफैंसँग राख्छन् । योभन्दा बढी के गर्नु ?ए कुरो त्यसो पो ? मैले नै उल्टो बुझेको रहेछु, मैले भनें, महाराजको भाषिक सल्लाहकार तिमी नै हौ कि क्या हो, बकरू ? दुवैले वनै थर्किने गरी अट्टहास गर्यौं ।"
हाकिमको अफर,"घटना तीन ९ कक्षामा पढ्दै गरेको छोरा अनलाइन गेम खेलेर तथा आफन्तहरूसँग गफिएर समय बिताएको र खुसी भएको देख्दा दिदी पनि मख्ख हुनुहुन्थ्यो । भर्खरभर्खर घरमा इन्टरनेट जोडेको । त्यसमाथि छोराले नयाँनयाँ विषयबारे बताइरहँदा उहाँ रमाइलो मानेर सुन्नुहुन्थ्यो । तर, त्यो रमाइलो रमाइलोमै सीमित भएन । जब छोराले विदेशमा बस्ने अलि टाढाको आफन्तले पठाएको म्यासेज देखाएर रोयो तब उहाँ छाँगाबाट खस्नुभयो १ सामान्य संवादबाट सुरु भएको थियो उनीहरूको कुराकानी, बाबु तिमीलाई नेपाल आउँदा यो ल्याइदिन्छु, तिमीलाई के मन पर्छ ? बच्चा अलि खुलेर बोल्न थालेपछि भने ती व्यक्तिले उनलाई अश्लील म्यासेज पठाउन सुरु गरिछन् । उनले प्रयोग गरेका संवाद कस्ता थिए, हामी सोच्न पनि सक्दैनौँ, भोग्नु त परैको कुरा !कुरा हुँदाहुँदै एक दिन तिनले भनिछन्, तिम्रो देखाऊ न !पक्कै पनि तिमीसँग एकदमै मजा आउँछ !खै यहीँबाट भए पनि हेरौँ न !फोनबाट पनि गर्न मिल्छ नि १ हुन त तिमी सानै छौ, तर यो बेला झन् मजा हुन्छ । ल हेर त मलाई, म सिकाउँछु कसरी मजा लिने !अनि, आफ्नो नग्न तस्बिर पठाइन् उनले । छोराले आत्तिएर आमालाई भनेपछि बल्ल घटनाबारे हल्लीखल्ली भयो ।परिवारलाई यो कुराले धेरै समयसम्म बिथोलिरह्यो । छोरामा पनि डराउनेतर्सिनेजस्ता समस्या लामै समयसम्म रहिरह्यो ।सुरुमै छोराले मोबाइल चलाएर रमाएको बेलै मैले ख्याल गरेको भए सायद उसले दुर्व्यवहार भोग्नु पर्दैनथ्यो । त्रुटि भयो १ आफूलाई एकदमै पछुतो लागेको कुरा उहाँले मसँग भन्नुभएको थियो ।यी तीन घटना त प्रतिनिधि मात्रै हुन् । लकडाउन सुरु भएसँगै यसरी दुर्व्यवहार भोग्ने धेरै बालबालिका र किशोरकिशोरी छन् । माथि उल्लेख भएका दोस्रो र तेस्रो घटनामा पनि दुर्व्यवहार भोग्ने किशोरकिशोरी नै हुन् ।इन्टरनेट सेवाप्रदायक संघ इस्पानको तथ्यांकले देखाउँछ, लकडाउन सुरु भएसँगै नेपालमा इन्टरनेट प्रयोगकर्ताको संख्या ५० प्रतिशतले बढेको छ । यस हिसाबले हामी दैनिक कति समय इन्टरनेटमा बिताउँछौ होला त ? तर, त्यो समय आफ्ना लागि कत्तिको उपयोगी रह्यो भन्ने कुराको हेक्का भने सायदै राख्छौँ ।चाइल्ड सेफ नेटले गरेको एक सर्वेक्षणलाई हेर्ने हो भने चारमध्ये एक जनाले दैनिक १० घण्टाभन्दा बढी इन्टरनेटको प्रयोग गर्छन्, जुन लकडाउनअघि र लकडाउन सुरु भएलगत्तैको समयभन्दा निकै धेरै हो । लकडाउनअघि झन्डै २७ प्रतिशतले दैनिक ४ देखि ६ घण्टा इन्टरनेट प्रयोग गर्दै आएका थिए भने लकडाउन सुरु भएसँगै दैनिक ४ देखि ६ घण्टा इन्टरनेट चलाउने झन्डै ३५ प्रतिशत पुगेका छन् ।त्यसमध्ये १८ देखि २४ वर्ष उमेर समूहका पाँचमध्ये एक महिला र दसमध्ये एक पुरुषले घृणायुक्त बोली र यौनजन्य सामग्रीहरू फोटो, भिडियो र विभिन्न म्यासेज प्राप्त गर्ने गरेका छन् । सोही अध्ययनअनुसार महिला, बच्चाहरू र युवाले यौनजन्य फोटो, भिडियो र म्यासेजहरू पुरुषको तुलनामा धेरै प्राप्त गरिरहेका छन् । अझ चिन्ताको विषय त यो छ कि १२ वर्षभन्दा कम उमेरका बालिका र किशोरीले पनि इन्टरनेटको माध्यमबाट यौनजन्य सामग्री पाउने गरेका छन् ।यसबाट प्रस्ट हुन्छ लकडाउनमा इन्टरनेट प्रयोग बढ्दो छ । इन्टरनेटको माध्यमबाट हुने जोखिम पनि उत्तिकै बढेको छ । चाइल्ड सेफ नेटवर्कले लकडाउन सुरु भएलगत्तै गरेको अध्ययनअनुसार, सामाजिक सञ्जालमा पहिले साथी नभएका, अपरिचित व्यक्तिबाट आएका म्यासेज पढ्ने र उनीहरूसँग कुराकानीको सिलसिला २१८ प्रतिशतले बढाएको देखिन्छ । यसरी कुरा गर्ने क्रममा १५ प्रतिशत व्यक्तिले घृणा, दुर्व्यवहारसहितका म्यासेज प्राप्त गर्ने गरेका छन् भने १४५ प्रतिशतले त अपरिचित व्यक्ति, जोसँग उनीहरू समय बिताउनका लागि कुरा गरिरहेका हुन्छन् र उनीहरूबारे जानकार पनि हुँदैनन्, त्यस्ता व्यक्तिबाट यौनजन्य फोटो र भिडियो प्राप्त गर्ने गर्छन् ।यही तथ्यांकबाट पनि प्रस्ट हुन्छ, हाम्रा आँखैअगाडि हाम्रा बालबालिका कति असुरक्षित छन् भन्ने । कहिलेकसो हामी आफैँलाई पनि थाहा हुँदैन, को मान्छे कसरी बोलिरहेको छ र उसको मनोदशा कस्तो छ भन्ने । हामीले कहिलेकाहीँ सामान्य भनेका कुरा असामान्य भइदिन्छन् । आफूले बेवास्ता गरेका विषयले नै हाम्रो जीवनमा दखल गरिरहेका हुन्छन् । हामी आफ्ना बालबालिकालाई एक छिन रमाएको छ, मोबाइलमा भुलेको छ भनेर छोडिरहेका हुन्छौं । तर, उनीहरूले कस्तो कुरा हेरिरहेका छन्, को मान्छेसँग कुरा गरिरहेका छन् भन्ने वास्ता गर्दैनौं । ससाना बालबालिका या किशोरावस्थामा प्रवेश गरेका किशोरकिशोरीका अभिभावकलाई इन्टरनेटबाट पनि मेरो नानीबाबुहरू यौन दुर्व्यवहारमा पर्न सक्छन् भन्ने थाहा नहुन सक्छ । तर, कतिपय अवस्थामा सोसियल स्टिग्मा (सामाजिक कलंक) वा अन्य डरका कारण थाहा हुँदाहुँदै पनि हामी अञ्जानजस्तै बनिदिन्छौँ । कारण, एकै छिन भए पनि हामी सन्चोको सास फेर्न चाहन्छौँ । घरको, अफिसको अनि बच्चाको जिम्मेवारीले थिचिरहेको बेला उनीहरू भुलेको देखेर, आ भुलिराखून् एक छिन भनेर छोडिदिन्छौँ । तर, मेरो बच्चाले कस्तो व्यक्तिसँग कुरा गर्दै छ, उनीहरूबीच केकस्ता कुरा भएका छन्, मेरो बच्चाले चलाएको ब्राउजर सुरक्षित छ कि छैन या युट्युबमा हेरिरहेको भिडियो कस्तो खालको छ भन्ने बेवास्ता गर्छौँ । त्यसैको परिणाम हामीले नसोचेको निस्किन सक्छ १ इन्टरनेटबाट हुने यस्ता दुर्व्यवहारविरुद्ध हाम्रो देशमा कानुन नभएको पनि होइन । तर, कतिपयलाई यसबारे थाहा छैन, जसले गर्दा आफूमाथि दुर्व्यवहार गर्ने व्यक्तिलाई सामाजिक सञ्जालमा ब्लक गर्नुको विकल्प हामीले देख्दैनौँ ।जिल्ला सरकारी वकिल कार्यालय काठमाडौँका सहायक जिल्ला न्यायाधिवक्ता नुमराज खनालका अनुसार, इन्टरनेटको माध्यमबाट जिस्क्याउने, हैरानी गर्ने, अपमान गर्ने वा अन्य कुनै किसिमको अमर्यादित कार्य गर्ने, गर्न लगाउने व्यक्तिलाई विद्युतीय कारोबार ऐन २०६३ को दफा ४७ अनुसार एक लाख जरिवाना वा पाँच वर्षसम्मको कैद वा दुवै सजाय हुन सक्ने व्यवस्था छ । यसरी कसैले इन्टरनेटको माध्यमबाट अश्लील भिडियो, फोटोहरू पठाउने, अश्लील शब्दको प्रयोग गर्नेजस्ता क्रियाकलाप गर्ने गरेको खण्डमा काठमाडौँ जिल्ला अदालतमा प्रमाणसहित उजुरी दिन सकिने व्यवस्था पनि रहेको खनालको भनाइ छ ।आफ्ना बालबालिका सामाजिक सञ्जालमा रमाएको देखेर ढुक्क भई बस्ने समय छैन । या हामी पनि नचिन्दैमा के भयो त बोलेपछि चिनजान भैहाल्छ नि ! भनेर चिन्दै नचिनेको मान्छेसँग सामाजिक सञ्जालमा बोलेर बस्ने समय छैन । बालबालिकामाथि हुने दुर्व्यवहारले उनीहरूलाई पछिसम्म पनि नकारात्मक असर पार्न सक्छ । एकोहोरो हुने, टोलाउने, परिवारका सदस्य, साथीभाइसँग घुलमिल हुन नसक्ने या नखोज्नेजस्ता समस्या देखापर्न सक्छन् । यति मात्रै नभएर उनीहरूमा दीर्घकालीन असर पनि पर्न सक्छ । त्यसैले इन्टरनेटको सही सदुपयोग कसरी गर्ने भन्नेबारे आफू र आफ्ना बालबालिका दुवैले बुझ्नबुझाउन उत्तिकै आवश्यक छ । किनभने गलत नियत भएका व्यक्तिले संक्रमणकालीन समयलाई अवसरको रूपमा लिएका हुन सक्छन् । ती गलत मनसाय भएका व्यक्ति घरपरिवारभित्रै, छरछिमेकमा जता पनि हुन सक्छन् । सजग भैदिऊँ है !"
लगानी बोर्डको सीईओमा १२ जनाको दरखास्त,"काठमाडौं (कास) लगानी बोर्डको प्रमुख कार्यकारी अधिकृत (सीईओ) का लागि १२ जनाको दरखास्त परेको छ । गत जेठ ५ मा जारी भएको सूचनाअनुसार दरखास्त पेस गर्ने अन्तिम दिन शुक्रबारसम्म उक्त दरखास्त परेको प्रधानमन्त्री तथा मन्त्रिपरिषद्को कार्यालय स्रोतले जनाएको छ ।स्रोतका अनुसार दरखास्त पेस गर्नेहरूमा सरकारी निकायका पदीय जिम्मेवारीमा रहेका अधिकारीदेखि, बैंकर, पूर्वप्रशासक तथा चार्टर्ड एकाउन्टेन्टहरूसम्म छन् । साथै राष्ट्रिय पुनर्निर्माण प्राधिकरणका प्रमुख कार्यकारी अधिकृत (सीईओ) सुशील ज्ञवाली, राष्ट्रिय योजना आयोगका सदस्य सुशील भट्ट, विद्युत् नियमन आयोगको सदस्यबाट असार ४ मा राजीनामा दिएका रामकृष्ण खतिवडा, पर्यटन बोर्डका पूर्वप्रमुख कार्यकारी अधिकृत (सीईओ) दीपकराज जोशी, नागरिक लगानी कोषका पूर्वप्रशासक तथा चार्टर्ड एकाउन्टेन्ट संस्था (आईक्यान) का अध्यक्ष कृष्ण आचार्य, विशेष आर्थिक क्षेत्र (सेज) का पूर्वकार्यकारी निर्देशक चण्डिका भट्ट र लगानी बोर्डमै परामर्शदाताका रूपमा काम गरिरहेका पूर्वाधार विज्ञ आशिष गजुरेलले दरखास्त दिएका छन् ।प्रदेश १ लगानी प्राधिकरणका प्रमुख कार्यकारी अधिकृत (सीईओ) सरोज कोइराला, माछापुच्छ्रे बैंकका पूर्वप्रमुख कार्यकारी अधिकृत (सीईओ) सुमन शर्मा, पूर्वसहसचिव लक्ष्मीविलास कोइराला, त्रिभुवन विश्वविद्यालयका एसोसिएट प्रोफेसर रमेशचन्द्र पौडेल र शेरजंग कार्कीले पनि बोर्डको सीईओ पदका लागि दरखास्त दिएका हुन् । मन्त्रिपरिषद्ले बोर्डको सीईओ छनोटका लागि अर्थमन्त्री युवराज खतिवडाको संयोजकत्वमा एक सिफारिस समिति गठन गरिसकेको छ । समितिमा राष्ट्रिय योजना आयोगका उपाध्यक्ष पुष्प कँडेल र योजना आयोगका पूर्वसदस्य गोविन्द नेपाल सदस्य छन् । उनीहरूले दरखास्त परेकाहरूमध्ये तीन जनाको नाम छनोट गरी मन्त्रिपरिषद् बैठकमा पेस गर्नुपर्नेछ । त्यसमध्ये एक जना सीईओ हुने हो । सीईओका लागि मान्यताप्राप्त शिक्षण संस्थाबाट अर्थशास्त्र, व्यवस्थापन, वाणिज्यशास्त्र, कानुन, इन्जिनियर वा विकास परियोजनासम्बन्धी विषयमा कम्तीमा स्नातकोत्तर तह उत्तीर्ण गरेको र परियोजना विकास, सार्वजनिक खरिद, सार्वजनिक निजी साझेदारी, लगानी प्रवर्द्धन, विकास प्रशासन, बैंकिङ, वित्तीय तथा औद्योगिक व्यवस्थापनको क्षेत्रमा कम्तीमा १० वर्षको व्यवस्थापकीय अनुभव हासिल गरेको योग्यता हुनुपर्ने कानुनी व्यवस्था छ । हालसम्म बोर्डमा राधेश पन्त र राष्ट्र बैंकका गभर्नर महाप्रसाद अधिकारी दुई जना सीईओ भइसकेका छन् । अधिकारीलाई सरकारले गभर्नरमा नियुक्त गरेपछि बोर्डको सीईओ पद खाली भएको थियो । त्यसका लागि असार पहिलो साता सरकारले १५ दिनको समय दिई दरखास्तको सूचना जारी गरेको थियो ।प्रधानमन्त्रीले अध्यक्षता गर्ने बोर्डले ६ अर्ब रुपैयाँभन्दा बढी लगानीका परियोजनाको अनुमति दिने क्षेत्राधिकार छ । बोर्डलाई मेगावाटभन्दा बढी क्षमताका जलविद्युत् आयोजनाको अनुमति तथा लगानीसम्बन्धी काम गर्ने अधिकार पनि दिइएको छ । यसबाहेक ठूला पूर्वाधार आयोजनाहरूका विषयमा लगानी जुटाउने, अनुमति दिने तथा अनुगमन गर्ने अधिकार पनि दिइएको छ । ठूला परियोजनामा फास्ट ट्र्याकमा लगानी भित्र्याउन भन्दै ०६८ सालमा तत्कालीन प्रधानमन्त्री बाबुराम भट्टराईको पालामा बोर्ड गठन भएको हो ।"
मल लिन सबेरैदेखि लाइन,"गाउँमा मल बिक्री केन्द्र छैनन् । त्यसैले सहरमा पुगेर जोखिम मोल्न बाध्य छन् । धानलाई मल नपाएपछि कृषि गर्नुको अर्थ नरहेको उनले बताए । भैरहवास्थित साल्ट ट्रेडिङ र कृषि सामग्री कम्पनीले प्रदेश ५ सहित कर्णाली र सुदूरपश्चिम प्रदेशका जिल्लामा मल पठाउने जिम्मा पाएको छ । कार्यालयमा आएको मलमध्ये ४० प्रतिशत प्रदेश ५ मै बिक्री गर्ने गरिएको छ । भैरहवास्थित कृषि सामग्री केन्द्रमा १० हजार मेट्रिक टन डीएपी मल आउनुपर्नेमा २ हजार मात्र आएको कम्पनीका प्रमुख अजय श्रीवास्तवले बताए । लकडाउनका कारण मल आउन ढिलाइ भएको हो, उनले भने, भारतबाटै मल आएको छैन । अहिले २ हजार ५ सय मेट्रिक टन मल आइरहेको र थप पनि आउने पर्खाइमा रहेको श्रीवास्तवले बताए । २५ सय मेट्रिक टन ल्याउँदै गरेको साधन बाटोमा रहेको र त्यो दुईतीन दिनमा आइपुग्ने उनको भनाइ छ । वीरगन्ज आइपुगेपछि यहाँ एकै दिनमा आउने उनी बताउँछन् । कम्पनीका अनुसार भैरहवाबाट वार्षिक ५४ हजार ८ सय ५४ मेट्रिक टन मल बिक्री गर्ने लक्ष्य थियो । त्यसमध्ये डीएपीको लक्ष्य ७ हजार मेट्रिक टन हो । यो लक्ष्य मागका आधारमा नभई बिक्री क्षमताका आधारमा निर्धारण गरिएको हो । जेठ मसान्तसम्मको तथ्यांकमा ७ हजार ३ सय ५१ मेट्रिक टन डीएपी बिक्री भइसकेकाले यो लक्ष्य पूरा भएको छ । लक्ष्य पूरा भइसके पनि मलको माग भइरहने र बिक्री गर्न पाएसम्म गरिने उनको भनाइ छ । त्यस्तै, ८ हजार मेट्रिक टन लक्ष्य रहेकामा जेठ अन्तिमसम्म यहाँबाट गुल्मी, प्यूठान र अर्घाखाँचीसमेत पठाइएको युरिया ११ हजार मेट्रिक टनभन्दा बढी गइसकेको छ । पोटास भने एक हजार मेट्रिक टन लक्ष्य रहेकामा २ सय २३ मेट्रिक टन मात्र बिक्री भएको छ । जिल्लाजिल्लामा रहेका शाखा कार्यालयबाट विभिन्न सहकारीमार्फत मल बिक्री गर्ने गरिएको छ । एक शाखामा कम्तीमा ३० बढी सहकारी आबद्ध छन् । तर, सहकारी र किसानको बसाइको दूरी टाढा छ । जसका कारण उनीहरूले मल किन्नकै लागि पूरै दिन लाइन र सम्बन्धित स्थानमा पुग्नका लागि खर्चिनुपर्ने बाध्यता छ ।किसानलाई यो बेला मल अत्यावश्यक पर्ने र कृषि सामग्रीले वडास्तरमा मल प्रदान नगर्ने नीतिअनुसार सहकारीमा प्रदान गर्ने गर्दा ग्रामीण किसानलाई थप समस्या भएको राष्ट्रिय कृषि महासंघका केन्द्रीय अध्यक्ष देव धवलले बताए । सिद्धार्थनगरमा पहिले कृषि विकास कार्यालय रहेको स्थानको छेउछाउमा १२ वटा सहकारी छन्, तिनैलाई हरेक हप्ता ६ सय बोरा मल उपलब्ध गराइएको छ, उनले भने, त्यसको दुई किलोमिटरसम्म खेतीयोग्य जमिन नै छैन । सहर केन्द्रित सहकारीले गाउँका किसानलाई घण्टौंसम्म लाइन लाग्दासमेत मल उपलब्ध गराउन नसक्दा किसान मर्कामा परेको उनले बताए । कृषि सहकारी वास्तविक किसानसम्म नपुगेकाले कृषि सामग्री कम्पनीले वडा, गाउँस्तरमै उपलब्ध हुने गरी जिम्मा दिनुपर्ने उनले जनाए । किसानले बिक्री केन्द्रले मल छैन भन्ने बहानामा केही बढी रकम लिएर दिने गरेका गुनासासमेत किसानले गर्ने गरेको धवलले सुनाए ।"
नियमित हुन सकेन नेपाल लक्षित कार्गो रेल,"गत जेठ ९ मा चीनले पल्लो सान्सी प्रान्तको सिआनदेखि नेपालको राजधानी काठमाडौंका लागि कार्गो रेल सेवा सुरु गरे पनि नियमित हुन सकेको छैन । करिब ८ दिनको लक्ष्य राखेर सिआनको सिन्चु स्टेसनबाट प्रस्थान गरेको रेलमा सिनोहाइड्रो ब्युरो, सिभिल हस्पिटल, नेपालस्थित चिनियाँ र नेपाली व्यवसायीहरूका अर्डरबमोजिमका सामान राखिएको थियो । काठमाडौंसम्म पुग्ने रेलको लिक नै नभएकाले यो कार्गो सिगात्सेसम्म रेलमा र त्यसपछि ट्रकमा हालेर काठमाडौंसम्म इन्टरमोडल प्रणालीअनुसार पुर्याइएको थियो । कार्गो रेल शुभारम्भ भएपछि अर्को रेल पठाइएको छैन । सन् २०१६ को मेमा लाञ्चौबाट काठमाडौंका लागि पहिलो पटक मालवाहक रेलमा सामान पठाइएको थियो । झन्डै ४ वर्षको अन्तरालमा लाञ्चौ कार्गो नम्बरले पनि जेठ दोस्रो साता बल्लतल्ल दोस्रो पटक मालवाहक रेल पठायो ।सोही वर्ष क्वाङ्चौकाठमाडौं मालवाहक रेल सेवा सुरु गरिएको थियो । कार्गो रेल चारपाँच महिना चलाए पनि चीन सरकारले सब्सिडी रोकेपछि त्यो पनि रोकिएको क्वाङ्चौस्थित सिनो नेपाल जयलक्ष्मी ट्रान्सपोर्टका सञ्चालक सञ्जय चेतानीले जानकारी दिए । चीन सरकारले यस्ता सेवाका लागि अनुदान दिने गरेकोमा त्यो बन्द गरेसँगै नेपाल लक्षित कार्गो रेल रोकिएको उनको भनाइ छ । कार्गो रेल चलाउनुअघि चिनियाँ डेलिगेसनले नेपालको भ्रमण गरेर वस्तुस्थिति अध्ययन गरेको उनले बताए । यताबाट ल्हासा र नेपालका लागि सामान राख्दा कार्गो रेल भरिन्थ्यो । तर फर्किंदा खाली हुने भएकाले घाटाका कारण रोकिएको हुन सक्छ, उनले भने । नेपाल र चीनबीच भएको सहमतिअनुसार पछिल्लो पटक नेपालबाट थप केही सामानका लागि चीनको बाटो खुला भए पनि व्यवहारमा लागू नगरिएकाले कार्गो रेल रित्तै भएको उनको भनाइ छ । नेपालबाट धेरै सामान निर्यातका लागि खुलाइएको त हो, चेतानीले भने, तर व्यावहारिक कार्यान्वयन छैन, दस्तावेजमा मात्रै खुलेको छ ।कार्गो रेल सुरु भएपछि सातामा एक पटक यस्तो सेवा चलाउने योजना रहेको सिआन अन्तर्राष्ट्रिय व्यापार तथा लजिस्टिक पार्कका निर्देशक युआन स्याउच्युनले सुनाएका थिए । तर योजनाबमोजिम व्यापारिक मालसामानको परिमाण अपर्याप्त भएकाले यसले निरन्तरता पाउन सकेको छैन । यातायात चुस्तता र खर्च कम गर्न सातामा एउटा कार्गो रेल चलाउने सोच हो, उनले भने, तर वास्तविक बजार मागबमोजिम तालिका तय हुने हो । यसअघि चीनसँग अन्य पारवहन सम्झौताहरू भए पनि तिनको प्रयोगात्मक कार्यान्वयन गर्न बाँकी नै छ । ०७६ वैशाखमा राष्ट्रपति विद्यादेवी भण्डारीको चीन भ्रमणका बेला पारवहन सम्झौता कार्यान्वयनका लागि आवश्यक प्रोटोकलमा हस्ताक्षर भएको थियो । तर प्रोटोकलअनुसार नेपालले चिनियाँ बन्दरगाह हुँदै कुनै देशसँग व्यापारिक कारोबार नथालेकाले यसै अलपत्र छ । कार्गो रेलहरू नियमित हुन नेपालबाट पनि पर्याप्त अर्डर हुनुपर्ने बेइजिङस्थित कार्यवाहक नेपाली राजदूत सुशील लम्सालले बताए । एउटा कार्गो रेल भरिएपछि मात्रै अघि बढ्ने भएकाले त्यतिसम्म कुर्न वा संगठित रूपमा नेपाली व्यापारीले सामान अर्डर गर्नुपर्ने हुन्छ, उनले भने ।"
"बजार खुला, व्यापार ठप्प","लकडाउनअघि बुटवल अमरपथस्थित बागलुङदेवी वस्त्रालयले दैनिक ५ लाख रुपैयाँसम्मको कारोबार गर्थ्यो । पसलमा जतिबेलै ग्राहकको घुइँचो लाग्थ्यो । लकडाउनसँगै बन्द भएको पसल दुई सातायता खुला छ । तर किनमेल ठप्पप्रायः छ । पसल खोल्ने र बन्द गर्ने मात्रै काम भएको सञ्चालक विक्रमकुमार राजभण्डारीले बताए । ग्राहक आएकै छैनन्, उनले भने, कहिलेकाहीं त एक सुकोको व्यापार नगरी पसल खोल्ने र बन्द गर्ने भएको छ । तीन करोड रुपैयाँभन्दा बढी लगानीको पसल ठप्प हुँदा उनी पुर्परो समाउने भएका छन् । मासिक १४ लाख त बैंकको ब्याज मात्रै बुझाउनुपर्छ । व्यापार छैन । तैपनि बैंकले ताकेता गरिरहेछ, उनले भने, यस्तै हो भने व्यापारीहरू सडक छाप बन्ने अवस्था आउनेछ । लकडाउन खुकुलो भएसँगै बुटवल बजारका पसल खुलेका हुन् । मुख्य बजार अमरपथ, ट्राफिक चोक, बीपीपथ, राममन्दिर लाइनका ठुल्ठूला वस्त्रालय र फेन्सी पसल सञ्चालनमा छन् । तर ग्राहक छैनन् । सधैं भीड हुने पसल सुनसान देखिन्छन् । ग्राहकको प्रतीक्षा गर्दागर्दै थाकेको सञ्चालकहरू बताउँछन् । त्यसमाथि व्यापार गर्न लिएको कर्जा बुझाउन बैंकले गर्ने ताकेताले उनीहरू आजित छन् । दिनभर कुर्दा एउटै ग्राहक आउँदैनन् । पसल खोले पनि व्यापार शून्य छ, एसके कलेक्सनकी सञ्चालक संगीता पाण्डेले भनिन्, ऋणधन गरेर खोलेको व्यापार चौपट भयो । हामी धराशायी भयौं । ऋण लिएर किनेका सामान पसलमा थन्किएका छन् । समयसँगै फेसन जान्छ । कपडा बिक्दैन । तर बैंकले ब्याजमाथि ब्याज खप्टाएको छ । घरबेटीले घरभाडा जोडिरहेका छन् । बैंकबाट दिनहुँ फोन गरेर ब्याज बुझाउन ताकेता गर्छन् । घरबेटीले भाडा मागिरहेछन्, उनले गुनासो गरिन्, व्यापार नै नभएपछि कसरी बैंक ब्याज बुझाउने, कसरी घरबहाल बुझाउने ? तनावमाथि तनाव छ । अमरपथ लाइनकै सबैभन्दा ठूलो सायरा ब्याग हाउस कतिबेला खुल्छ, कतिबेला बन्द हुन्छ । बैंक ब्याज र कारोबार डुबेको सञ्चालक नसिमा बानु सम्झिन्छिन् । मन पोल्छ । पसल खोल्छिन् । ग्राहक नआएपछि दिक्क लाग्छ अनि दिउँसै बन्द गर्छिन् । बैंकले मात्रै होइन, राज्यले समेत व्यवसाय कर, भ्याट, अन्तःशुल्कलगायतमा लाखौं रकम लिएपछि अप्ठ्यारो अवस्थामा कुनै सुविधा नदिएको उनको गुनासो छ । बुटवल बजारमा व्यापार हुन बजारका व्यक्ति मात्र आएर र किनेर हुँदैन । आसपासका साथै जिल्लाबाहिरका व्यक्ति किनमेलमा आउनुपर्छ । सार्वजनिक यातायात नचल्दा बाहिरी ग्राहक आएका छैनन् । बजार क्षेत्रकै मान्छे पनि किनमेलमा निस्केका छैनन् । विवाह, ब्रतवन्ध, पूजाजस्ता धार्मिक र सामाजिक क्रियाकलाप नहुँदा पनि व्यापार ठप्प छ । सार्वजनिक यातायात नचल्ने, बिहेपूजा, सामाजिक र धार्मिक काम कम हुने गरेकाले पनि व्यापार नभएको आरके फेन्सीकी सञ्चालक राधा ज्ञवालीले बताइन् । व्यापार ठप्प भएपछि रूपन्देही व्यापार संघ, उद्योग वाणिज्य संघलगायतको अगुवाइमा कर छुट, घरबहाल छुट र ब्याज छुटको माग गर्दै व्यापारीहरू स्थानीय तह, प्रदेश सरकार र राष्ट्र बैंकमार्फत गभर्नरकहाँ ज्ञापनपत्र बुझाउन गएका थिए । तर उनीहरूको माग सम्बोधन भएको छैन ।"
तामाकोसी परीक्षण २ महिनाभित्र,"जटिल मानिएको पेनस्टक पाइप जडानको काममा सफलता मिलेसँगै आगामी तीन महिनामा ४ सय ५६ मेगावाटको माथिल्लो तामाकोसी जलविद्युत् आयोजनाले परीक्षण उत्पादन गर्ने लक्ष्य आयोजना व्यवस्थापनले लिएको छ । आयोजनामा जडान गर्न बाँकी रहेको माथिल्लो पेनस्टक पाइपको काम यसै साता सकिएको छ । तल्लो पेनस्टक पाइप जडानको काम भने करिब एक सय मिटर बाँकी रहेको आयोजनाका प्रमुख कार्यकारी अधिकृत (सीईओ) विज्ञान श्रेष्ठले जानकारी दिए ।उनका अनुसार तल्लो पेनस्टक पाइप जडानको काम आगामी डेढ महिनामा सकिने र लगत्तै परीक्षण सुरु हुने अनुमान छ । पेनस्टकको काम सकिएपछि परीक्षण गर्न अन्तर्राष्ट्रिय परामर्शदाता कम्पनी र ठेकेदार कम्पनीका विज्ञ पनि आउनुपर्छ, उनले भने, कोभिड१९ महामारीले प्रभावित नपारे २ महिनामा परीक्षण सुरु हुन्छ । कुनै कारण अवरोध नभए आगामी तीन महिनामा आयोजनाले परीक्षण उत्पादन सुरु गर्ने उनले जानकारी दिए ।३ सय ११ मिटर लम्बाइ रहेको माथिल्लो पेनस्टक स्याफ्टमा पेनस्टक पाइप जडानको काम र ३ सय ३२ मिटर लम्बाइ रहेको तल्लो पेनस्टक स्याफ्टमा पाइप जडानको काम सबैभन्दा जटिल मानिएको थियो । माथिल्लो पेनस्टक स्याफ्टमा पाइप जडानको काम सकिएपछि अब तल्लो स्याफ्टमा करिब सय मिटर मात्रै जडानको काम बाँकी छ ।सबैभन्दा चुनौतीपूर्ण मानिएको काम सकिएपछि आगामी असोज वा कात्तिकदेखि पहिलो युनिटबाट परीक्षण उत्पादन सुरु हुने आयोजनाका सीईओ श्रेष्ठको अनुमान छ । यसअघि असारसम्ममा आयोजनाको पहिलो युनिटबाट विद्युत् उत्पादन सुरु गर्ने लक्ष्य थियो । आयोजनामा पेनस्टक पाइप जडानसहित हाइड्रोमेकानिकल कामको जिम्मा भारतीय कम्पनी टेक्सम्याकोले पाएको थियो । उसले काममा ढिलाइ गरेपछि आधा कामको जिम्मा एन्ड्रिज हाइड्रोलाई दिइएको छ । आयोजना, टेक्सम्याको र एन्ड्रिजबीच ०७५ पुस २३ मा पेनस्टक पाइपको काम मिलेर गर्ने गरी त्रिपक्षीय सम्झौता भएको थियो । माथिल्लो सुरुङमा पेनस्टक पाइप जडानको जिम्मा पाएको एन्ड्रिजले आफ्नो काम सकाएको हो । ठेकेदारको ढिलासुस्ती र पेनस्टक पाइपको जडानमा भएको समस्याले आयोजना सम्पन्न हुने मिति पटकपटक संशोधन हुँदै आएको छ । ०६५ चैतमा आयोजनाका लागि ३५ अर्ब २९ करोड रुपैयाँ लागत अनुमान तयार गरिएको थियो । ६ वर्षमा आयोजना निर्माण हुने अपेक्षासहित तयार पारिएको अनुमानमा निर्माण अवधिको ब्याज साढे १३ अर्ब हुने उल्लेख थियो । सुरुमा निर्माण अवधिको ब्याजसहित आयोजनाको लागत ४८ अर्ब ७९ करोड हुने अनुमान थियो । पूर्णतः नेपाली लगानीमा निर्माण भइरहेको आयोजनाको लागत बढेर ७० अर्ब नाघ्ने अनुमान छ । ढिलाइले निर्माण अवधिको ब्याज साढे ६ अर्ब थपिने र कुल लागतमा साढे २० अर्ब थपिने अनुमान गरिएको छ । सरकारले हालसम्म आयोजनाका लागि १२ अर्ब दीर्घकालीन ऋण लगानी गरेको छ । महँगी, विदेशी मुद्राको विनियम दरमा आएको परिवर्तन र आयोजनाको ढिलाइका कारण लागत महँगो हुन गएको आयोजनाले जनाएको छ । आयोजनामा कर्मचारी सञ्चय कोष, नेपाल टेलिकम, नागरिक लगानी कोष र राष्ट्रिय बिमा संस्थानले लगानी गरेका छन् । आयोजनामा प्राधिकरणको ४१ प्रतिशत, टेलिकमको ६ र नागरिक लगानी कोष तथा राष्ट्रिय बिमा संस्थानको २२ प्रतिशत संस्थापक सेयर छ । आयोजनाका लागि सर्वसाधारणबाट १५, दोलखावासीबाट १० प्रतिशत लगानी उठाइएको छ । पिकिङ रन अफ रिभर प्रकृतिको यो आयोजनाले निर्माण पूरा भएपछि नेपाल ऊर्जामा भारत निर्भर हुनु नपर्ने अनुमान छ ।योसहित अन्य आयोजना निर्माण सम्पन्न भएपछि आगामी आर्थिक वर्षमा एक हजार मेगावाटभन्दा बढी विद्युत् राष्ट्रिय प्रणालीमा जोडिनेछ । सरकारले जेठ १५ मा प्रस्तुत गरेको बजेटमा आगामी आर्थिक वर्षमा १ हजार ३ सय मेगावाट थप विद्युत् राष्ट्रिय प्रणालीमा जोड्ने घोषणा गरेको छ ।"
यार्चा टिप्न नपाउँदा जुटेन घर खर्च,"१३ वर्ष भयो, दार्चुलाको नौगाड गाउँपालिका१ का नरेन्द्र बमले प्रत्येक सिजनमा यार्चागुम्बु संकलन गरेर घर खर्च धान्ने गरेका थिए । करिब दुई महिनाको यार्चागुम्बुलगायत जडीबुटी संकलन गरेर उनले वर्ष गुजार्थे । यो वर्ष भने संकलन गर्न नपाउँदा उनी कसरी घरपरिवारको खर्च जोहो गर्ने भन्ने समस्यामा परेका छन् ।सिजनका बेला घरका केहीले यार्चागुम्बु र केहीले जडीबुटी संकलन गरेर २ लाखसम्म आम्दानी गर्ने गरेको बमले बताए । यो वर्ष गाउँमा अन्य काम पनि पाइएको छैन, उनले भने, आम्दानी गर्ने बाटो छैन । कसरी घरपरिवार धान्ने हो ? जिल्लाका उत्तरी भेगका स्थानीयको मुख्य आयस्रोतका रूपमा रहेको यार्चा संकलनमा सरकारले रोक लगाएपछि बमजस्ता परिवारमा समस्या थपिएको छ । कोरोना संक्रमण फैलिने डरले पूरै देश लकडाउन भएपछि यार्चा संकलनमा रोक लगाइएको हो । हजारौंको संख्यामा यार्चा संकलन गर्न अनुमति दिँदा कोरोना संक्रमण बढ्ने डरले रोक लगाइएको अपी नाम्पा संरक्षण क्षेत्र कार्यालयले जनाएको छ । हिमाली भेगमा वैशाख पहिलो सातादेखि यार्चा टिप्ने सिजन सुरु हुन्छ । यो बेला गाउँमा हिँड्डुल गर्न नसक्ने वृद्धवृद्धा र साना बालबालिका मात्र भेटिन्थे । दुईतीन दिनको लगातार पैदल यात्रापछि उनीहरू यार्चा पाटन पुग्छन् । डेढदुई महिनामा यार्चा टिपेर वर्षभरलाई धान्ने खर्च जोहो गर्छन् ।लकडाउनले दुई महिनादेखि कुनै क्षेत्रबाट आम्दानी भएको छैन । गत वर्ष दुई महिनामा करिब डेढ लाख रुपैयाँको यार्चा संकलन गरी आम्दानी गरेको व्यास गाउँपालिका ५ का लालसिंह धामीले बताए । तर यो वर्ष घरपरिवार नै कसरी पाल्ने भन्ने मेसो मिलेको छैन, उनले भने । जिल्लाका व्यास, अपी हिमाल, नौगाड, दुहु र मार्मा गाउँपालिकाका स्थानीयको मुख्य आम्दानीको स्रोत यार्चासहित अन्य जडीबुटी संकलन हो । वैशाखबाट जडीबुटी संकलनका लागि हिमाली क्षेत्रका पाटनमा जाने र जेठ अन्तिमतिर घर फर्कने हुनाले यो सिजनमा गाउँ रित्तिएर लेकमा मानिसको चहलपहल हुन्थ्यो । विगतमा विद्यालयसमेत बन्द गराएर यति बेला हिमाली क्षेत्रका स्थानीय सबै यार्सा संकलन गर्न जाने गरेका थिए । तीनदेखि चार हजार मिटरको उचाइमा पाइने यार्चा टिप्न पहिलो सातादेखि अनुमति जारी हुँदै आएको थियो । तर यो पटक भने अनुमति नदिने भएपछि स्थानीय निराश छन् ।"
लाइसेन्स प्राप्त भुक्तानी प्रदायकसँग सहकार्य गर,"लाइसेन्स प्राप्त भुक्तानी सेवा प्रदायक (गैरबैंकिङ संस्था) संस्थासँग मात्र सहकार्यको सम्झौता गर्न बैंक तथा वित्तीय संस्थालाई राष्ट्र बैंकले निर्देशन दिएको छ । केही बैंक तथा वित्तीय संस्थाले राष्ट्र बैंकबाट लाइसेन्स पाइनसकेका भुक्तानी सेवा प्रदायकसँग सहकार्यको सम्झौता गरेको सूचनाका आधारमा उक्त निर्देशन दिएको हो । यसको अर्थ राष्ट्र बैंकबाट अनुमति पाएका त्यस्ता कम्पनीसँग मात्र भुक्तानीका लागि सहकार्य गर्ने भन्ने हो ।केही बैंक तथा वित्तीय संस्थाले भुक्तानीसम्बन्धी काम गर्न अनुमति नलिएका संस्थालाई समेत डिजिटल पेमेन्ट पार्टनरका रूपमा आबद्ध गरी भुक्तानी सेवा सञ्चालन गरेको जानकारी आएकोमा राष्ट्र बैंकको ध्यानाकर्षण भएको छ, सूचनामा भनिएको छ, बैंक तथा वित्तीय संस्थाले भुक्तानीसम्बन्धी कामका लागि राष्ट्र बैंकबाट अनुमति पाएका त्यस्ता संस्थासँग मात्र सम्झौता गर्न सूचना जारी गरिएको छ । हाल राष्ट्र बैंकले नौवटा भुक्तानी सेवा सञ्चालक र १४ वटा सेवा प्रदायकलाई लाइसेन्स प्रदान गरेको छ । यस्तै थप २० वटा संस्थाले लाइसेन्सका लागि आवेदन दिएका छन् । तीमध्ये केही संस्थाले बैंक तथा वित्तीय संस्थासँग विद्युतीय भुक्तानीका लागि सहकार्य गरिरहेका छन् । जब कि ती संस्थाले राष्ट्र बैंकबाट लाइसेन्स नलिई त्यस्तो कारोबार गर्न पाउँदैनन् । यही कारण राष्ट्र बैंकको भुक्तानी विभागले लाइसेन्स नभएका त्यस्ता कम्पनीसँग सहकार्य नगर्न बैंक तथा वित्तीय संस्थालाई परिपत्र जारी गरेको हो ।"
एनआईसीको कर्जा योजना,"काठमाडौं (कास) एनआईसी एसिया बैंकले शुक्रबार सुपर चामत्कारिक घर, सवारी र व्यवसाय कर्जा योजना सार्वजनिक गरेको छ । बैंकले न्यून ब्याजदर तथा प्रशासनिक शुल्क रहेका तीन सुपर चामत्कारिक कर्जा योजना ल्याएको हो । योजनाअन्तर्गत बैंकले ८२५ प्रतिशत ब्याजदर तथा ०२५ प्रतिशत प्रशासनिक शुल्कमा उक्त कर्जा उपलब्ध गराउनेछ । यो ब्याजदर एक वर्षसम्मका लागि परिवर्तन नहुने व्यवस्था गरिएको बैंकले जनाएको छ ।"
घरभाडामा छुट भए व्यवसाय धानिन्छ,"काठमाडौं (कास) ठमेल क्षेत्रका व्यवसायीले ५० प्रतिशत घरभाडा छुट भए एक वर्षसम्मलाई व्यवसाय धान्न सकिने बताएका छन् । कोभिड१९ पर्यटन व्यवसायी विपद् समन्वय समितिले बिहीबार आयोजना गरेको पत्रकार सम्मेलनमा समितिका संयोजक तथा ठमेल पर्यटन विकास परिषद्का उपाध्यक्ष भवीश्वर शर्माले पर्यटन क्षेत्रका घरधनी र व्यवसायीबीच सिर्जित अन्योललाई आपसी सहयोगबाट समाधान गरिने जानकारी दिए । ठमेल क्षेत्रमा घरभाडा छुट, विद्युत् महसुल र इन्टरनेट समस्या समाधान गर्न परिषद्ले उक्त समिति गठन गरेको हो । ३ सय ५० घरधनी र व्यवसायीबीच ५० प्रतिशतसम्म ६ महिनादेखि एक वर्षसम्म भाडा छुट लिनेदिने समझदारी भइसकेको समितिले बताएको छ ।"
श्वेता फाउन्डेसनलाई सनराइजको ५ लाख,काठमाडौं (कास) सनराइज बैंकले शुक्रबार श्वेताश्री फाउन्डेसनलाई ५ लाख रुपैयाँ सहयोग गरेको छ । सिन्धुपाल्चोकका भूकम्पपीडित माझीलाई एकीकृत बस्ती निर्माण गर्दै आएको फाउन्डेसनलाई बैंकले सामाजिक उत्तरदायित्वअन्तर्गत आर्थिक सहयोग गरेको हो । बैंकका प्रमुख कार्यकारी अधिकृत जनक शर्मा पौड्यालले फाउन्डेसनलाई उक्त रकम बराबरको चेक हस्तान्तरण गरे ।
सानिमाआईएमएस ग्रुप सहकार्य,काठमाडौं (कास) सानिमा बैंक र आईएमएस ग्रुपबीच बैंकका ग्राहकलाई सामान खरिदमा छुट दिने सम्झौता भएको छ । यसअनुसार बैंकका ग्राहकले काठमाडौं कमलपोखरीस्थित सिटी सेन्टर र दरबारमार्गस्थित वन दरबार मलमा रहेका ग्रुपका आईएमएस लिटल स्माइल्स स्टोरबाट डेबिट र क्रेडिट कार्डबाट खरिद गर्दा ५ प्रतिशत छुट पाउनेछन् । क्रेडिट कार्ड प्रयोगकर्तालाई १८ महिनासम्मको मासिक किस्ताबन्दी (ईएमआई) सेवा उपलब्ध रहेको बैंकले जनाएको छ ।
ग्लोबलसेल पे सहकार्य,काठमाडौं (कास) ग्लोबल आईएमई बैंक र सेल पेसँग डिजिटल भुक्तानीसम्बन्धी सम्झौता भएको छ । यसअनुसार ग्राहकहरूले सेल पेमा आबद्ध गरिसकिएका अन्य बैंक वा ग्लोबलको खातामा दर्ता गरिएको मोबाइल नम्बरमार्फत रकम स्थानान्तरण गर्न सक्छन् । साथै बैंकका ग्राहकले सेल पेका अन्य सेवा प्रयोग गर्न सक्छन् । बैंकका प्रमुख कार्यकारी अधिकृत परशुराम कुँवर क्षेत्री र सेलकमका प्रबन्ध निर्देशक पवन प्रधानले सम्झौतापत्रमा हस्ताक्षर गरे ।
एडीबीको ३० लाख डलर अनुदान,काठमाडौं (कास) एसियाली विकास बैंक (एडीबी) ले कोभिड१९ महामारीविरुद्ध लड्न नेपाललाई ३० लाख अमेरिकी डलर थप अनुदान दिएको छ । एसिया प्रशान्त विपद् प्रतिकार्य कोषमार्फत उक्त अनुदान उपलब्ध गराइएको एडीबीले जारी गरेको प्रेस विज्ञप्तिमा जनाइएको छ । जापान सरकारले उपलब्ध गराएको यो कोष विदेशबाट फर्किएका कामदार राख्ने क्वारेन्टाइनको स्तरोन्नतिका लागि प्रयोग हुनेछ ।
दोलखामा सिटिजन्स बैंक,काठमाडौं (कास) सिटिजन्स बैंकले दोलखाको बाघखोरमा शाखारहित बैंकिङ सेवा सञ्चालनमा ल्याएको छ । देशका विभिन्न दुर्गम स्थानका बासिन्दालाई सर्वसुलभ तथा अत्याधुनिक बैंकिङ सेवा पुर्याउने उद्देश्यले असार ३ बाट बाघखोरमा बैंकिङ सेवा थालिएको बैंकले जानकारी दिएको छ । सेवा सञ्चालनका लागि स्थानीय व्यवसायी गोविन्द श्रेष्ठलाई व्यावसायिक प्रतिनिधि नियुक्त गरिएको छ ।
सैपाल ग्यास उद्योग सञ्चालनमा,धनगढी (कास) सुदूरपश्चिममा एभरेस्ट ग्रुपले खरिद गरेको कैलालीको गोदावरी नगरपालिका१ स्थित सैपाल ग्यास उद्योग बिहीबारदेखि सञ्चालनमा आएको छ । उद्योगमन्त्री लेखराज भट्टकी श्रीमती निर्मलादेवी अध्यक्ष रहेको सैपाल उद्योग केही दिनअघि एभरेस्ट ग्रुपले १८ करोड रुपैयाँमा किनेको थियो । सैपाल उद्योगले तीन महिनाअघि मात्रै आयल निगमबाट सञ्चालन स्वीकृति पाएको थियो ।
विस्तारवादको युग सकियो : मोदी,"भारतीय सुरक्षाकर्मीहरूको हौसला बढाउन लद्दाख पुगेका भारतीय प्रधानमन्त्री नरेन्द्र मोदीले चीनतर्फ लक्षित गर्दै विस्तारवादीको युग सकिएको बताएका छन् । शुक्रबार बिहान लद्दाख पुगेका मोदीले त्यहाँ रहेका इन्डियातिब्बत बोर्डर पुलिस, भारतीय स्थल र वायु सेनाका जवानहरूलाई लद्दाखको निमुमा आयोजित कार्यक्रममा सम्बोधन गर्ने क्रममा त्यस्तो धारणा राखेका हुन् । विस्तारवादको युग सकियो, यो विकासको युग हो, उनले सुरक्षाकर्मीलाई सम्बोधन गर्दै भनेका छन् । साथै उनले भारतीय जनता विश्वास र करुणाबाट नै साहस पलाउँछ भन्ने गौतम बुद्धको सन्देशबाट प्रेरित रहेको समेत बताएका थिए । त्यसैगरी उनले भारत सधैं शान्ति र मित्रताको पक्षमा प्रतिबद्ध रहेको तर यो भारतको कमजोरीका रूपमा हेर्न नहुनेसमेत चेतावनी दिएका छन् । मोदीको साथमा चिफ अफ डिफेन्स स्टाफ विपित रावत र भारतीय सेना प्रमुख मनोज मुकुन्द नरवणे पनि लद्दाख गएका थिए । मोदीको भनाइको चीनले भने खण्डन गरेको छ । नयाँदिल्लीस्थित चिनियाँ दूतावासका प्रवक्ता जी रंगले चीनलाई विस्तारवादी भन्नु आधारहीन भएको बताएका छन् । चीनलाई विस्तारवादी देख्नु निराधार हो, साथै यसले छिमेकीहरूसँगको विवाद र असमझदारीलाई अतिरञ्जित र तोडमोड गर्ने प्रयास हो, रंगले आफ्नो ट्वीटरमा लेखेका छन् । साथै उनले चीनले आफ्ना १४ वटा छिमेकीमध्ये १२ वटासँग शान्तिपूर्ण तरिकाले सीमा निर्धारण गरेको समेत उल्लेख गरेका छन् । त्यसअघि मोदीको भ्रमणकै सम्बन्धमा पनि चीनले चासो व्यक्त गरेको थियो । अन्तर्राष्ट्रिय सञ्चारमाध्यमहरूका अनुसार चिनियाँ विदेश मन्त्रालयका प्रवक्ताले पनि दुई देशबीचको तनाव कम गर्न कूटनीतिक र सैन्यस्तरमा सम्पर्क र छलफल चलिरहेको हुँदा कुनै पनि पक्ष परिस्थितिलाई थप चर्काउने काममा संलग्न हुन नहुने बताएका थिए । दुई देशबीच करिब आधा दर्जन क्षेत्रमा सीमालाई लिएर चर्को विवाद छ । कतिपय भूभागमा त दुवै देशले आफ्नो दाबी गर्दै आएका छन् । सीमालाई नै लिएर सन् १९६२ मा दुई देशबीच युद्धसमेत भएको थियो । चीन र भारतबीचको विवादास्पद र प्रस्ट किटान नभएका सीमालाई लाइन अफ एक्चुअल कन्ट्रोल (एलएसी) बाट छुट्याइएको छ । र, यही एलएसी क्षेत्रमाथि दाबीलाई लिएर दुवै मुलुकबाट बेलाबखत एलएसीको उल्लंघन हुँदै आएको छ । यसपटकको विवाद पनि त्यही एलएसीको उल्लंघनलाई लिएर भएको हो । त्यसमा पनि विगत केही महिनायता गलवान उपत्यका, तातोपानी र प्यानगंग ताल क्षेत्रमा तनाव कायम थियो । तनाव बढ्ने क्रमसँगै दुवै मुलुकले त्यस क्षेत्रमा आफ्नो सैन्य उपस्थिति पनि बढाउँदै लगेका थिए । र, १५ जुनको राति त दुवै पक्षबीच हिंसात्मक घटना नै भयो । उक्त झडपमा बीस भारतीय सैनिकको मृत्यु भएको थिया । चीनतर्फ भएको हताहती अझैसम्म पनि पुष्टि हुन सकेको छैन । पछिल्लो विवादमा चीनले भारतमाथि आफ्नो भूमिमा अनधिकृत रूपमा प्रवेश गरेर र सीमासम्बन्धी पूर्वाधार निर्माण गरेको आरोप लगाएको छ भने भारतले भने आफ्ना सैनिकहरू आफ्नैपट्टि रहेको बताएको छ । तर, अन्तर्राष्ट्रिय सञ्चारमाध्यमहरूले विभिन्न स्रोतबाट प्राप्त स्याटलाइट तस्बिरहरूलाई आधार बनाउँदै दुवै पक्षबाट एलएसीको नजिकै सडक र टेन्ट बनाइरहेको खुलासा गरेका थिए । ४५ वर्षयता भारत र चीनबीचको सीमा विवादका कारण मानवीय क्षति भएको पहिलोपटक हो । त्यस घटनापछि चीन र भारतबीचको सम्बन्ध तनावपूर्ण रहँदै गएको छ । एसियाका दुई आणविक मुलुकबीचको तनावले पूरै एसियामा युद्धको भय सिर्जना गरेका कारण संयुक्त राष्ट्रसंघलगायत अन्तर्राष्ट्रिय संस्था र विभिन्न मुलुकहरूले दुवै पक्षलाई संयम अपनाउन आग्रह गर्दै आएका छन् । घटनापछि एसियाका दुई आवणिक छिमेकी मुलुकबीचको अविश्वास चुलिएको छ । र, घटनालाई लिएर भारत र चीन दुवैले एकअर्कालाई दोषारोपण गर्दै आएका छन् । तनाव कम गर्न दुई देशबीच कूटनीतिक र सैन्यस्तरमा छलफल भए पनि ठोस समझदारी भने बनेको छैन । दुवै देशका उच्च सैनिक कमान्डर तहमा तीन पटकसम्म वार्ता भइसकेको छ । तर, ती वार्ता पनि अनिर्णीत नै रहेका थिए । सुरक्षा मामिलाका जानकारहरूले गलवान घटनाबाट सिर्जित तनाव लामो समयसम्म रहने दाबी गर्दै आएका छन् । यसअघि सन् २०१७ मा पनि चीन र भारतबीच भुटानको त्रिदेशीय बिन्दु दोक्लाम क्षेत्रलाई लिएर पनि ७३ दिनसम्म तनाव भएको थियो । गलवानको हिंसात्मक झडपपछि यता भारतमा मोदीले विपक्षीहरूबाट घटनाका सम्बन्धमा प्रस्ट जानकारी सार्वजनिक नगरेको र चीनसामु झुकेको भन्दै चर्को आलोचना खेप्दै आएका छन् । उनको शुक्रबारको भ्रमणलाई सीमा क्षेत्रमा खटिएका भारतीय सुरक्षाकर्मीको मनोबल उठाउन र विपक्षीहरूलाई सरकार आफ्नो भूमिको रक्षार्थ जुनसुकै कदम चाल्न पनि तयार रहेको सन्देश दिने उद्देश्यबाट प्रेरित रहेको विश्लेषण गरिएको छ । लद्दाखमा रहँदा मोदीले गलवान घटनाका घाइतेहरूलाई पनि भेटेका छन् । पछिल्लो तनाव सुरु भएयता भारतले चीनमाथि दबाब सिर्जना गर्न उसका उत्पादन र लगानीलाई निरुत्साहित गर्ने नीतिसमेत लिन थालेको छ । विशेषगरी देशभित्र चीनसँगको आर्थिक व्यापारिक सम्बन्ध नै तोड्ने दबाब बढ्दै गएपछि मोदी सरकारले चीनलाई लक्षित गरेर आर्थिक र व्यापारिक क्षेत्रमा कडाइ गर्न थालेको छ । त्यसैअनुसार चीनमा निर्मित ५९ वटा मोबाइल एप्सको प्रयोगमा रोक लगाइएको छ । त्यसमा भारतमा सर्वाधिक लोकप्रिय मानिने टिकटक एप्ससमेत समावेश छ । त्यति मात्र होइन, यसबीचमा चिनियाँ कम्पनीले पाएका कतिपय ठूला ठेक्का पनि तोडिएका छन् । र, चीनबाट हुने सामानको जाँचमा पनि कडाइ गर्न थालिएको छ । त्यसो त गलवान घटनाअघि नै भारतले चिनियाँ लगानीमाथि अंकुश लगाउन वैदेशिक लगानीसम्बन्धी नीति नै संशोधन गरेको थियो ।"
कोरोना रोक्न उत्तर कोरिया सफल,"सोल (एएफपी) उत्तर कोरियाली नेता किम जोङ उनले कोरोना भाइरस (कोभिड१९) रोक्न आफ्नो देश सफल भएको जनाएका छन् । राज्य नियन्त्रित समाचार संस्था केसीएनएका अनुसार किमले कोभिडविरुद्ध आफ्नो देशले उदाहरणीय सफलता प्राप्त गरेको भन्दै राज्य संयन्त्रको प्रशंसा गरेको जनाएको छ ।पार्टीको पोलिटब्युरो बैठकमा बोल्दै किमले उत्तर कोरियाले घातक भाइरसको प्रवाह रोक्न सकेको र स्थिर अवस्था कायम गरेको बताएका केसीएनएले जनाएको छ । करिब ६ महिनाअघि कोभिड१९ संसारभर फैलन थालेपछि उत्तर कोरियाले आफ्ना सीमा बन्द गर्दै हजारौं मानिसलाई क्वारेन्टाइनमा राखेको जनाएको थियो । उत्तर कोरियाले आफ्नो देशमा कोरोना भाइरसको संक्रमण नभएको दाबी गरेको छ । तर विश्लेषकहरूले भने उसको दाबीप्रति शंका व्यक्त गर्दै आएका छन् । किमले पोलिटब्युरो बैठकमा बोल्दै महामारीविरुद्धको ६ महिनाभन्दा लामो राष्ट्रिय संकटकालीन कामको विस्तृत विश्लेषण गरेका जनाइएको छ । बैठकमा बाल्दै उनले पार्टी केन्द्रीय समितिको दूरदर्शी नेतृत्व कोभिड१९ नियन्त्रण गर्न सफल भएको बताएका केसीएनएले उल्लेख गरेको छ । तर किमले छिमेकी देशहरूमा भाइरस अझै क्रियाशील रहेको जनाउँदै महामारीविरुद्धको कार्यमा तत्काल आराम गर्ने अवस्था नरहेको बताए । उनले पार्टी केन्द्रीय समितिका पदाधिकारीलाई अझै केही समय सतर्कता कायम गर्नका लागि जोड दिन निर्देशनसमेत दिएका छन् । अहिलेको अवस्थामा त्रुटि भएमा महामारीले अकल्पनीय र अपूरणीय संकट निम्त्याउन सक्छ, किमलाई उद्धृत गर्दै केसीएनएले लेखेको छ । जनवरीको अन्त्यदेखि नै उत्तर कोरिया बन्द रहेको अवस्थामा कोभिड१९ फैलिए वा नफैलिएको केही यकिन हुन नसकेको बीबीसीले जनाएको छ । यसअघि भाइरस संक्रमणका केही अपुष्ट विवरण सार्वजनिक भएका भए पनि राजधानी प्योङयाङको जनजीवन सामान्य रहेको सूचना बाहिर आएको छ । त्यसको अर्थ उत्तर कोरियामा भाइरसको संक्रमण देखिएकै भए पनि स्थिति सामान्य रहेको प्रस्ट हुन्छ । गत जनवरी ३० मा सीमा बन्द गरेको उत्तर कोरियाले राजधानी प्योङयाङमा सयौं विदेशीलाई क्वारेन्टाइनमा राखेको जनाएको थियो । त्यसका साथै उसले हजारौं उत्तर कोरियालीलाई पनि आइसोलेसनमा राख्न विद्यालयहरूसमेत बन्द गरेको थियो ।"
भारतको उत्तर प्रदेशमा ८ प्रहरी मारिए,कानपुर (एजेन्सी) भारतको उत्तर प्रदेश राज्यस्थित कानपुरमा लामो समयदेखि अपराधमा संलग्न रहेको भनिएका एक अभियुक्तको घर घेरा हाल्न पुगेको प्रहरी टोलीमाथि गरिएको आक्रमणमा ८ प्रहरीको ज्यान गएको छ । आक्रमणमा एक प्रहरी नायब निरीक्षकसहित ८ जनाको ज्यान गएको भारतीय सञ्चारमाध्ययमले जनाएका छन् । उत्तर प्रदेश प्रहरीका अनुसार घटना शुक्रबार बिहान सबेरै भएको हो । लामो समयदेखि अपराधमा संलग्न विकास दुवेको घरमा उनीसहित अन्य सहयोगी रहेको सूचनापछि प्रहरीले शुक्रबार बिहान घर घेरा हालेको थियो । तर घरभित्र रहेका व्यक्तिले चलाएको गोली लागी प्रहरी नायब निरीक्षक देवेन्द्र मिश्रसहित ८ जना प्रहरीको घटनास्थलमै ज्यान गएको हो । शुक्रबार बिहानै उक्त क्षेत्रमा उत्तर प्रदेश प्रहरी प्रमुखसहित ठूलो संख्यामा प्रहरी परिचालन गरिएको थियो । उनीहरूले घटनाबारे थप अनुसन्धान गरिरहेको जनाएका छन् । उत्तर प्रदेश राज्यका मुख्यमन्त्री योगी आदित्यनाथले घटनामा ज्यान गुमाउने प्रहरी अधिकारीहरूप्रति श्रद्धाञ्जली व्यक्त गर्दै दोषीमाथि कडा कारबाही हुने जनाएका छन् ।
हामी लिभरपुल हौं,प्रशिक्षक योर्गन क्लोप
