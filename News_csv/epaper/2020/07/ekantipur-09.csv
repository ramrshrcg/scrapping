शीर्षक,विवरण
अनलाइन कक्षाको आडमा,"(काठमाडौं)  लकडाउनले गर्दा उनको स्कुलले अनलाइन कक्षा सुरु गर्यो । कक्षाबाट इन्टरनेट चलाउने अवधि बढ्न थाल्यो । यसबीच एक अपरिचित पुरुषसित फेसबुकमा जोडिइन् । सुरुवाती दिनमा मेसेन्जरमा हाई हेलोका कुरा हुन्थे । बोलचाल दिनदिनै बाक्लिन थाल्यो । भिडियो कल हुन थाले । घनिष्ठता बढ्दै गयो । मायाप्रेमका कुरा हुन थाले । कक्षा ९ पढ्ने ती किशोरीलाई पुरुषप्रतिको विश्वास बढ्दै गयो । चिनजान भएको डेढ महिनापछि पुरुषले अश्लील व्यवहार थाले । भिडियो कल गरेर किशोरीलाई टिसर्ट खोलेर छातीको भाग देखाउन भने । अर्को दिन कम्मरमाथिको भाग देखाउन भने । तेस्रो दिन कम्मरमुनिको कपडासमेत खोल्न भने । किशोरी ती पुरुषलाई भिडियो कलमा कपडा खोलिदिन अभ्यस्त भइन् । यसले किशोरीको व्यवहारमा परिवर्तन आउन थालेको थियो । साथीहरूसँग बस्दा निराश अनुहार, मलिन स्वर, एकोहोरो हुने । परिवर्तित व्यवहार याद गरेकी छिमेकी साथीले भनिन्, फ्रिफ्र्यांक मान्छे एक्कासि निराश, गलेकोजस्तो देखिने, हामीसँग बोल्नै छाडी । के भयो भनेर सोधखोज गरेँ, सुरुमा भनिन्, धेरै कर गरेपछि बल्ल भनी, ऊ त अनलाइन दुर्व्यवहारको सिकार भइसकेकी रहिछ । जेठ अन्तिम साता काठमाडौंकी १७ वर्षीया किशोरीको म्यासेन्जरमा एक अपरिचित पुरुषले किशोरीको टाउको जोडिएको नांगो तस्बिर पठाए । साथै भिडियो कलमा यौनजन्य गतिविधि गर्न धम्कीयुक्त म्यासेज पनि पठाए । लेखिएको थियो तिमीले मानेनौ भने यो तिम्रो फोटो भाइरल गरिदिन्छु, तिम्रा बाआमाको इज्जत बर्बाद गरिदिन्छु । किशोरी आत्तिइन् । छोरीले सुनाउँदा आमा छक्क परिन् । त्यो पुरुषले आमालाई पनि सम्बन्ध विस्तार गर्न बारम्बार दबाब दिएको थियो । यी प्रतिनिधिमूलक घटना मात्रै हुन् । जसले इन्टरनेटको बढ्दो प्रयोगले बालबालिकाहरू यौनशोषणको जोखिममा रहेको देखाउँछ । भोटाहिटीस्थित प्रहरीको केन्द्रीय साइबर ब्युरोका एसएसपी नविन्द अर्यालका अनुसार इन्टरनेट, उपकरणहरूको पहुँच, बालबालिका र किशोरकिशोरीहरूलाई ललाइफकाई गर्न सहज हुने भएकाले यौनशोषण र दुर्व्यवहारको सिकार भएका घटना हुने गरेका छन् । सामाजिक सञ्जालबाट धम्की दिने, गालीबेइज्जती गर्ने, अश्लील वा अन्य तस्बिर जोडेर चरित्रहत्या गर्नेजस्ता आपराधिक मनसायले बालबालिका र किशोरकिशोरीहरूलाई यौनशोषण र दुर्व्यवहार हुने गरेको छ । ब्युरोका अनुसार चालु आर्थिक वर्षको पुस, माघ र फागुनमा १८ वर्षमुनिका १८ बालबालिकाले साइबर अपराधसम्बन्धी उजुरी गरेका थिए । लकडाउन अवधि चैत, वैशाख र जेठमा त्यस्तै ३७ उजुरी परेका छन् । चैतमा ३ थिए भने जेठमा २२ उजुरी परेका छन् । बालबालिका तथा युवाहरूलाई इन्टरनेट सुरक्षा कार्यक्रम गर्दै आएको चाइल्ड सेफ नेट संस्थाले युनिसेफसँगको सहकार्यमा गरेको अनलाइन सर्भेमा झन्डै ७४ प्रतिशतले मनोरञ्जन प्रयोजनका लागि इन्टरनेट प्रयोग गर्ने गरेको पाइएको छ । गत अप्रिल १७ देखि २१ सम्म गरेको सर्भेमा १ हजार २ सय २८ बालबालिका तथा युवायुवतीहरू सहभागी गराइएका थिए । जसमा १३ देखि १७ वर्ष उमेर समूहका १२२४ बालिका र ४११ बालकहरूले यौनजन्य अश्लील फोटो, भिडियोहरू अनलाइन मेसेजमा पाएको बताएका थिए भने १८ देखि २४ वर्ष उमेरका १८९३ प्रतिशत युवती र १०८७ प्रतिशत युवकहरूले त्यस्ता सामग्री पाएका थिए । यसैगरी १३ देखि १७ वर्ष उमेर समूहका १६४४ प्रतिशत बालक र १४२९ बालिकाहरूले यौन दुर्व्यवहारजन्य अश्लील अनलाइन मेसेज पाएको बताएका थिए भने १८ देखि २४ वर्ष उमेर समूहका १३४१ युवा तथा १९२० युवतीले दुर्व्यवहारजन्य अनलाइन मेसेज पाएको बताएका थिए । जसले बालक तथा युवकहरूभन्दा बालिका तथा युवतीहरू अनलाइन यौनशोषण र दुर्व्यवहारको उच्च जोखिममा रहेको देखाउँछ । मोबाइल र इन्टरनेटको पहुँच, सुरक्षित प्रयोग गर्ने ज्ञानको कमी, बाआमा र बालबालिकाहरूलाई आवश्यक स्नेही वातावरणको अभाव, देखासिखीले अनलाइन यौनशोषण सिकार भइरहेको चाइल्ड सेफ नेटका अध्यक्ष अनिल रघुवंशीले बताए । बालबालिका तथा युवायुवतीहरूले लकडाउन अवधिमा इन्टरनेटमा समय बिताउने क्रम बढेको छ । लकडाउनअघि २७ प्रतिशतले मात्रै ४ देखि ६ घण्टा इन्टरनेटमा समय बिताउँथे । लकडाउनमा यो दर ३५ प्रतिशत पुगेको छ । ६ देखि ९ घण्टा इन्टरनेट चलाउने १२ प्रतिशतले बढेको छ । १० देखि १२ घण्टा चलाउने १० प्रतिशत र १२ घण्टा बढी चलाउने ७ प्रतिशतले बढेको छ । पछिल्लो समय विद्यालयहरूले अनलाइन कक्षा सञ्चालन गरिरहेकाले इन्टरनेट बसाइको अवधि बढेको भए पनि दुर्व्यवहारजन्य जोखिम पनि बढेको छ । छोराछोरी अनलाइन क्लास मात्रै लिइरहेको छ, होमवर्क मात्रै गरिरहेको छ कि अरू केही गरिरहेको छ, यसमा अभिभावकको ध्यानै पुग्दैन । दुर्व्यवहारको सिकार बच्चाबच्चीहरू मानसिक समस्या झेल्न बाध्य हुन्छन्, अध्यक्ष रघुवंशीले भने, जति धेरै इन्गेजमेन्ट भयो उति नै अनलाइन सेक्स अब्युजरहरूले मौका पाइरहेका हुन्छन् । सबै जना लकडाउनमा छ र सबै जना अनलाइनमा छ, दुर्व्यवहार गर्ने मान्छेहरूलाई यो समय निकै सहज समय भएको छ, बालबालिकासम्बन्धी काम गर्ने संस्थाकी अनुसन्धान अधिकृत अञ्जली शाक्य भन्छिन्, सुरुमा पत्याउनै सकिँदैन, इन्टरनेटबाट दुर्व्यवहार गर्ने त्यो पुरुषले यति चतुर्याइँ गरेर दुर्व्यवहार गर्छ कि बालिकाकिशोरीहरूलाई नजानिँदो गरी फसाइन्छन् । सिविनले लकडाउनको ८२ दिनमा बालबालिकाहरूलाई अनलाइन शोषणको जोखिम र मानसिक स्वास्थ्यमा कस्तो असरबारे सर्भे गरेको थियो । जसमा ५ देखि १८ वर्ष उमेर समूहका ५ सय १ बालबालिकालाई सहभागी गराइएको थियो । जसमध्ये २५ जनाले आफूमाथि अनलाइन बुलिङ, २५ जनाले अनावश्यक फोन सम्पर्क र ४ जनाले जबर्जर्स्ती यौनजन्य सामग्री पठाउनेको सिकार भएको उल्लेख गरेका थिए । यस्तो समस्याबाट जोगाउन अभिभावकले छोराछोरीको निगरानी राख्नुपर्ने मनोसामाजिक परामर्शकर्ता पार्वती सुवेदी बताउँछिन् । बच्चाबच्ची घरमै भएकाले सुरक्षित छन् भन्ने अभिभावकलाई भान परेको छ । तर यही बेलाचाहिँ बाहिरी मान्छेहरूबाट उनीहरू यौनशोषण र दुर्व्यवहारमा पर्ने सम्भावना धेरै हुन्छ, उनले भनिन्, अभिभावकले मोबाइल इन्टरनेट चलाउन नदेला भनेर बच्चाबच्चीले भन्न नसकिरहेका हुन सक्छन्, उनीहरू कसैले दुःख दिइरहेको छ भने बालबालिका तथा किशोरकिशोरीहरूले मोबाइल एक्लै चलाउन सक्छन् । चलाउँदाचलाउँदै कोही आए मोबाइल लुकाउने हुन सक्छ, अरूसँग कुराकानी गर्न छाड्ने, रिसाउने र निराश हुने हुन सक्छ । ढिला सुत्ने, ढिला उठ्ने हुन सक्छ, आमाबुबा, परिवारले विशेष ख्याल राख्नुपर्ने हुन्छ ।"
स्वास्थ्यकर्मीको पारिश्रमिक दिन सर्वोच्चको आदेश,काठमाडौं (कास) सर्वोच्च अदालतले कोसी बाढीपीडितहरूको उपचारमा खटिएका स्वास्थ्यकर्मीको पारिश्रमिक तत्काल दिन सरकारका नाममा आदेश जारी गरेको छ । २०६६ सालको बाढीबाट प्रभावित बनेकाहरूको उपचारका लागि स्वास्थ्य तथा जनसंख्या मन्त्रालयले २१ जना स्वास्थ्यकर्मी करारमा नियुक्त गरेको थियो । न्यायाधीशहरू सुष्मालता माथेमा र डा मनोजकुमार शर्माको इजलासले उनीहरूको कुल ५६ लाख ६७ हजार रुपैयाँ पारिश्रमिक तत्काल भुक्तान गर्न आदेश दिएको हो । उनीहरूले २०६६ फागुनदेखि २०६८ भदौसम्मको पारिश्रमिक पाएका थिएनन् । पीडित स्वास्थ्यकर्मीले २०६९ सालमा सर्वोच्चमा निवेदन दिएका थिए । कोसी नदीको बाँध फुटेर आएको बाढीबाट प्रभावितलाई अत्यावश्यक स्वास्थ्य सेवा प्रदान गर्न सुनसरीको लौकहीमा अस्थायी अस्पताल निर्माण भएको थियो । उनीहरू अस्पतालका क्लिनरदेखि स्टाफ नर्ससम्मका छन् । उनीहरूको पारिश्रमिक २० हजार रुपैयाँसम्मको थियो । २०६८ असार मसान्तपछि भने उनीहरूको करार थप भएन ।
कतारबाट १६१ नेपाली डिपोर्ट,काठमाडौं (कास) कतारबाट एक सय ६१ जना नेपाली बुधबार डिपोर्ट भएका छन् । उनीहरूलाई कतार सरकारले आफ्नै हवाई खर्चमा नेपाल ल्याइदिएको हो ।विभिन्न कसुरमा सजाय पाएका र आवासीय कानुन उल्लंघन गरेर बसेकालाई कतारले नेपाल पठाएको हो । उनीहरू पुनः कतार जान पाउने छैनन् । कतारले डिपोर्ट गरिएकाहरूलाई फिर्ता लैजान नेपाली दूतावाससँग हवाई अनुमति मागेको थियो । यसअघि जेल सजाय पाएका ४१ जना नेपालीलाई डिपोर्ट गरिएको थियो ।
जघन्य अपराधका कैदीलाई किन चौकीदार बनाइयो ? : आयोग,"(काठमाडौं)  राष्ट्रिय मानवअधिकार आयोगले कारागारमा आन्तरिक प्रशासनको नेतृत्व जघन्य अपराधका कैदीलाई दिएको विषयमा कारागार व्यवस्थापन विभागसँग जवाफ मागेको छ । आयोगले कारागारमा आन्तरिक प्रशासनको जिम्मा पाएका कैदी (चौकीदार, नाइके र सहनाइके) को विवरण उपलब्ध गराउन पनि निर्देशन दिएको छ । कानुनविपरीत आन्तरिक प्रशासन व्यवस्थापन गरेको विषयमा गृह मन्त्रालयले समेत विभागसँग जवाफ मागेको मन्त्रालय स्रोतले जनाएको छ । केन्द्रीय कारागार, डिल्लीबजार, नख्खु, भीमफेदी, झुम्कालगायत ठूला, मध्यम र जिल्ला तहका सबैजसो कारागारमा चौकीदार नियुक्त गर्दा कानुन उल्लंघन गरिएको छ । देशभरका कारागारमा २३ हजारभन्दा बढी कैदीबन्दी रहेकोमा अदालतबाट दोषी ठहर भएर कैद भुक्तान गरिरहेकाको संख्या मात्रै १३ हजारभन्दा बढी छ । कान्तिपुरले सोमबार देशभरका कारागारको आन्तरिक प्रशासन व्यवस्थापन जिम्मा कानुनविपरीत लागूऔषध, बलात्कार, भ्रष्टाचार, मानव तस्करी, जबर्जस्ती करणीलगायत नकारात्मक सूचीका अपराधमा दोषी ठहर भएका कैदीलाई दिएको समाचार प्रकाशन गरेको थियो । आयोगले कारागारको हालको अवस्था, कैदीबन्दीको संख्या, त्यहाँको आन्तरिक प्रशासन व्यवस्थापनमा खटिएका चौकीदार र नाइके कुन कसुरमा कैद भुक्तान गरिरहेको भन्ने विवरण पनि खुलाएर पठाउन निर्देशन दिएको छ । आयोगका सदस्य प्रकाश वस्तीले जघन्य कसुरका अपराधमा दोषी ठहर भएका कैदीलाई आन्तरिक प्रशासनको जिम्मा किन र के कारणले दिएको भनेर सरकारसँग जवाफ मागिएको बताए । कानुनविपरीत चौकीदार र नाइके छनोट गरिएको विषयलाई आयोगले गम्भीर रूपमा लिएको उनले बताए । दुई वर्षअघि नै हामीले विभिन्न कारागारको स्थलगत निरीक्षण गरेर कार्यान्वयनका लागि सुझावसहितको प्रतिवेदन सरकारलाई बुझाएका थियौं, उनले भने, तर सुधार गर्नुको साटो जघन्य अपराधमा दोषी ठहर कैदीलाई नै आन्तरिक प्रशासनको जिम्मा दिइनु दुःखद हो ।कानुनविपरीतका यस्ता गतिविधि रोकियोस् र सुधारका लागि सरकारले तत्काल पहल गरोस् भन्ने आयोगको धारणा रहेको आयुक्त वस्तीले बताए । गृह मन्त्रालयका प्रवक्ता केदारनाथ शर्माले आयोगको पत्र मन्त्रालयमा आइनसकेको बताए । यसबारे पत्र हेरेपछि मात्रै बोलौंला, उनले भने । विभागका सूचना अधिकारी देवर्षी सापकोटाले पनि कारागार व्यवस्थापनसम्बन्धी विषयमा आयोगले चासो जनाएको बताए । जेलको आन्तरिक व्यवस्थापनका सम्बन्धमा लिखित जवाफ पेस गर्न आयोगले मौखिक निर्देशन दिइसकेको छ, औपचारिक रूपमा पत्र पाएपछि केके विषयमा जवाफ दिने भन्ने कुरा खुल्छ, उनले भने । जेलभित्र मेस, किराना तथा खाजा पसल सञ्चालनदेखि कैदीको व्यवहार मूल्यांकन, आन्तरिक अनुशासन कायम गर्नेसम्मका जिम्मेवारी कैदी, नाइके र सहनाइकेले पाउँछन् । कानुनमै चौकीदारले एक वर्षमा दुई महिना, नाइकेले डेढ महिना र सहनाइकेको एक महिना कैद मिनाहा पाउने व्यवस्था छ । कैदीका लागि दैनिक ७ सय ग्राम चामल र ६० रुपैयाँ नगद दिने व्यवस्था रहेकामा आन्तरिक प्रशासनमा खटिएकालाई दैनिक भत्ता पनि केही बढी हुन्छ । जेलर र सुरक्षार्थ खटिएका प्रहरीसँगको मिलेमतोमा चौकीदार र नाइके कानुनविपरीत जेलबाहिर जाने गरेको समेत पाइने गर्छ । जेलरले कारागार व्यवस्थापन ऐन २०१९, नियमावली २०२० र कारागार व्यवस्थापन कार्यविधि २०७३ विपरीत नकारात्मक सूचीको अपराधमा कसुर ठहर भई कैद भुक्तान गरिरहेका व्यक्तिलाई चौकीदार र नाइकेको जिम्मा दिएका छन् । कतिपय कारागारमा ८ वर्षसम्म एउटै व्यक्तिलाई चौकीदार नियुक्ति गरिएको छ । विदेशीलाई चौकीदार र नाइके बनाउन नपाइने, ५० प्रतिशत कैद भुक्तान गरेकालाई मात्र नेतृत्व दिइनुपर्ने प्रावधानको पनि उल्लंघन गरिएको छ । हरेक आर्थिक वर्षको साउनबाट एक वर्षसम्म एकपटक मात्रै जिम्मेवारी रहने गरी चौकीदार र नाइके छनोट गर्ने प्रावधान पनि उल्लंघन गरिएको छ । सप्तरी कारागारको ए ब्लकमा जेलरले भारत विहारको सुपौलका मोहम्मद सोयल आलमलाई नाइके बनाएका छन् । विभागले यस विषयमा सप्तरी कारागारसँग स्पष्टीकरण मागेको छ । दुई साताअघि मात्रै लमजुङबाट चौकीदार नै फरार भए । १३ वर्ष कैद सजाय पाएका कैदीलाई जेलरले चौकीदार नियुक्त गरेका थिए । फरार भएको केही दिनमै चौकीदारलाई पक्राउ गरिएको थियो । गएको कात्तिकमा सुडान घोटाला प्रकरणमा डिल्लीबजार कारागारमा कैद भुक्तान गरिरहेका शम्भु भारतीलाई उपचारका लागि वीर अस्पताल लैजाने बहानामा सुरक्षार्थ खटिएको प्रहरीले कुपन्डोलस्थित एक होटलमा पुर्याएको थियो । यस्ता विकृति नियन्त्रण गर्न पटकपटक आदेश र निर्देशन भए पनि सुधार हुन सकेको छैन ।"
ओलीदाहाल अडान यथावत्,"(काठमाडौं)  सत्तारूढ नेकपाका अध्यक्ष पुष्पकमल दाहाल, वरिष्ठ नेता माधव नेपाललगायतका नेताले प्रधानमन्त्री तथा अध्यक्ष केपी शर्मा ओलीको राजीनामा मागेपछि चर्केको आन्तरिक विवाद समाधानको विन्दु अझै भेटिएको छैन । चार दिनदेखि ओली र दाहाल दोहोरो संवादमा छन् तर उनीहरू अडानबाट पछि हटेका छैनन्, जसका कारण नेकपाको स्थायी कमिटी बैठक धकेलिएको धकेलियै छ । बुधबारका लागि बोलाइएको स्थायी कमिटी बैठक दुई दिन पर सारेर छलफलमा बसेका ओली र दाहालबीच झन्डै डेढ घण्टा भएको छलफल निष्कर्षमा पुग्न सकेन । स्रोतका अनुसार बुधबारको छलफलमा ओलीको पक्षमा भन्दै विभिन्न स्थानमा केही व्यक्तिले गरेको प्रदर्शनबारे दाहालले प्रश्न उठाएका थिए । पार्टीभित्र सर्वसम्मत र संसद्मा झन्डै दुई तिहाइको समर्थन पाएर प्रधानमन्त्री बनेको व्यक्तिको समर्थनमा भन्दै केही दिनयता सडकमा केही दर्जन मानिस प्रदर्शनमा उत्रिरहेका छन् । सामाजिक सञ्जालमा समूह बनाएर ओलीको समर्थनमा युवा, विद्यार्थीलगायतका नेताकार्यकर्ताले प्रदर्शन गर्ने गरेका हुन् । बुधबार देशव्यापी प्रदर्शन भन्दै विभिन्न ठाउँमा ससाना प्रदर्शन गरिए । सप्तरीमा प्रदर्शन गर्ने विषयमा ओली र दाहाल पक्षका कार्यकर्ताबीच भनाभन भएको थियो । नेपालको नक्सा र ओलीको तस्बिर अंकित ब्यानरमा भारतीय दलाल होसियार जस्ता नारा लेखेर प्रदर्शन गरिएका छन् । लकडाउनका बेला प्रधानमन्त्रीको तस्बिर अंकित टिसर्ट लगाएर गरिएको प्रदर्शनको आलोचना भइरहेको छ । यही विषयलाई दाहालले बुधबार ओलीको ध्यानाकर्षण गराएका हुन् । पार्टीभित्रको विवाद मिलाउने प्रयास भइरहेका बेला सडकमा प्रदर्शन गर्नु ठीक नभएको भन्दै दाहालले यस्ता काम रोक्न ओलीलाई आग्रह गरेका थिए । ओलीले भने यस्तो काम आफूले गर्न नलगाएको उल्लेख गर्दै कोही स्वतः आए आफूलाई जानकारी नहुने भन्ने जवाफ फर्काएका थिए । ओली र दाहालबीच योबाहेक सहमति खोज्ने विषयमै कुरा भएको छ । तर अडान नबदलिएकाले निकास निस्कन सकेको छैन । ओली कुनै हालतमा प्रधानमन्त्री छाड्न तयार छैनन्, बरु अध्यक्षको काम थप परिभाषित गर्ने पक्षमा छन् । यता दाहालले प्रधानमन्त्री पद नै छाड्नुपर्ने बरु अध्यक्ष पद स्विकार्न सक्ने धारणा राखिरहेका छन् । दाहाललाई नेता नेपाल, खनाललगायतले प्रधानमन्त्री पदकै विषयमै टुंगोमा पुर्याउन भन्दै ओलीसँग वार्ता गर्ने म्यान्डेट दिएका छन् । त्यसैले दाहाल नेपाल र खनालसँगको परामर्शसहित ओलीसँग छलफलमा प्रस्तुत भइरहेका छन् । नेपालनिकट एक नेताले ओलीसँग भाका राखेर गरिने खालका कुनै पनि सहमति यस पटक नहुने बताए । विगतमा गरेका सहमतिमा ओलीले धोका दिएकाले यस पटक उधारो नभई हातहाती सहमति गर्ने ढंगले दाहालले अडान राखेको उनको भनाइ छ । बुधबार पनि कुरा नमिलेपछि दुई अध्यक्षबीच बिहीबार पुनः कुरा हुने भएको छ । सहमति बन्ने अवस्थामा मात्र स्थायी कमिटीको बैठक शुक्रबार बस्ने नभए सर्ने सम्भावना रहेको एक नेताले बताए ।"
गिरीको सांसद पद निष्कासनको पत्र संसद्मा,"काठमाडौं (कास) समाजवादी पार्टीले नेतृ सरिता गिरीलाई पार्टी र सांसदबाट निष्कासन गरिएको पत्र बुधबार संसद् सचिवालयमा बुझाएको छ । पार्टीको संसदीय दलको पत्र बुझाउन सहअध्यक्ष राजेन्द्र श्रेष्ठ र प्रमुख सचेतक उमाशंकर अरगरिया संसद् सचिवालय पुगेका थिए । संसद् सचिवालयका महासचिव भरतराज गौतममार्फत गिरीमाथिको कारबाहीको औपचारिक सूचना समाजवादीले सभामुखलाई गराएको हो । राजनीतिक दलसम्बन्धी ऐनको दफा ३४ (१) अनुसार गिरीलाई सांसदबाट पद मुक्तका लागि सभामुखलाई औपचारिक जानकारी गराइएको हो । नयाँ राजनीतिक तथा प्रशासनिक नक्सा निसान छापमा समावेश गर्न सरकारले ल्याएको संविधान संशोधन प्रस्तावविरुद्ध लागेको, पार्टी र संसदीय दलको निर्देशनविपरीत मतदान बहिष्कार गरेको कारण उल्लेख गर्दै समाजवादीको केन्द्रीय कार्यकारिणी समितिको मंगलबार बसेको बैठकले गिरीलाई निष्कासन गर्ने निर्णय गरेको थियो । पार्टीले निष्कासन गरे पनि संसद् बैठकमा औपचारिक जानकारी गराएपछि मात्रै उनको सांसद पद मुक्त हुने व्यवस्था संसद् नियमावलीमा छ । संसद् बैठक नबसेको अवस्थामा भने सचिवालयले त्यस्तो सूचना टाँस गरेपछि नै पद मुक्त हुने व्यवस्था छ । गिरी पद मुक्त भएको जानकारी संसद् सचिवालयले औपचारिक रूपमा निर्वाचन आयोगलाई गराएपछि मात्रै गिरीको ठाउँमा नयाँ सांसद चयन हुने प्रक्रिया सुरु हुन्छ । गिरी समानुपातिकमा खसआर्य कोटाबाट सांसद बनेकी थिइन् । आयोगले बन्दसूचीमा सोही कोटामा उनीपछि रहेको व्यक्तिलाई सांसद निर्वाचित गर्नुपर्ने हुन्छ । समाजवादीले बुझाएको बन्दसूचीमा गिरीपछि लीला सिटौलाको नाम छ । ललितपुर निवासी सिटौला समाजवादी पार्टीको केन्द्रीय सदस्य र महिला संघको सहइन्चार्जसमेत हुन् ।"
चार दिन भारी वर्षा हुने,"के छ प्रतिकार्य योजना ?विशेषज्ञहरूले यो वर्षको मनसुनमा २ लाख ५० हजार पहिरोका घटना हुने अनुमान गरेका छन् । यस्तै बाढी, डुबान तथा कटानका १२ लाख ५० हजार र पानीजन्य जोखिमका १५ लाख घटना हुने अनुमान छ । विषयगत विश्लेषण, ज्ञान, सीप र अनुभवका आधारमा विपद्को यो संख्या आकलन गरिएको हो । गृह मन्त्रालयमातहतको राष्ट्रिय विपद् जोखिम न्यूनीकरण तथा व्यवस्थापन प्राधिकरणले यो वर्ष मनसुनअघि नै तयारी र प्रतिकार्य कार्ययोजना ल्याएको छ । जल तथा मौसम विज्ञान विभागले मनसुन सुरु भएदेखि नै हरेक बिहान ७ बजे बाढीको पूर्वानुमान तथा पूर्वसूचना बुलेटिन निकाल्न थालेको छ । परिस्थिति विषम बने जुनसुकै बेला बुलेटिन निकालेर बाढीको अवस्थाबारे सर्वसाधारणलाई जानकारी दिने विभागले जनाएको छ । देशका मुख्य र मझौला नदीहरूमा पानीको सतह बढे, सतर्कता तह नजिक पुगे वा खतराको तह पार गरे विभागले नदी आसपास र जलाधारमा बस्ने सबैलाई बाढी आउनुपूर्व नै मोबाइलमा सन्देश पठाउनेछ । विभागले नदीमा पानीको बहावको अवस्था र सम्भावित बाढीको जानकारी दिन ११५५ नम्बरको टोल फ्री सेवासमेत सञ्चालनमा ल्याएको छ । यो सेवा मनसुन अवधिमा चौबिसै घण्टा जारी हुनेछ । प्राधिकरणले मनसुन सुरु भएदेखि नै चौबिसै घण्टा राष्ट्रिय आपत्कालीन कार्यसञ्चालन केन्द्रलाई सञ्चालनमा ल्याएको छ । प्रदेश, जिल्ला र स्थानीय तहमा पनि आपत्कालीन कार्यसञ्चालन केन्द्र सञ्चालनमा ल्याइएको छ । प्राधिकरणका कार्यकारी प्रमुख अनिल पोखरेलले जल तथा मौसम विभाग र सिँचाइ विभागसँग सहकार्य गरी बाढी र डुबानको पूर्वसूचना प्रणालीलाई समेत थप चुस्त बनाउन लागिपरेको बताए । उनका अनुसार बाढी तथा डुबान पूर्वतयारीका लागि सबै जिल्ला प्रशासन कार्यालयमा बजेट निकासादेखि बाढी र डुबानको क्षतिको लेखाजोखा गर्न ड्रोनसमेत प्रयोग गरिँदै छ । विपद्सँग जुध्न र प्रतिकार्यका लागि प्रदेश विपद् व्यवस्थापन कार्यकारी समिति बनाइएको छ भने सबै जिल्लामा विपद् पूर्वतयारी र प्रतिकार्य योजना बनाइएको छ । ७७ वटै जिल्ला प्रशासन कार्यालयमा कम्तीमा ५० जना उद्धारकर्मी परिचालन गर्न आवश्यक पर्ने सामग्री तयार अवस्थामा राख्न भनिएको छ, पोखरेलले भने ।पर्याप्त मात्रामा गैरखाद्य सामग्रीको सेट व्यवस्थापन गर्नेदेखि राहत सामग्री भण्डारणका लागि प्रत्येक प्रदेशमा एउटा स्टेसनको व्यवस्था गरिएको छ । भारतीय सीमासँग जोडिएका जिल्ला प्रशासन कार्यालयहरूलाई विभिन्न संरचना निर्माणले मनसुनको पानीको निकास अवरुद्ध भएका र हुन सक्ने स्थान पहिचान गर्न निर्देशन दिइएको छ । भारतले सीमा क्षेत्रमा एकलौटी ढंगले बनाएका सडक र अन्य संरचनाका कारण डुबानको सम्भावना हुने भएकाले अनुगमनमा जोड दिइएको हो । पानीको बहाव निकासमा समस्या निम्त्याउन सक्ने देखिए भारतीय समकक्षीको समन्वयमा निकास खोल्ने, बाढी आए स्लुइस गेट एवं ब्यारेज गेट खुला गर्नेलगायतका जिम्मेवारी प्रशासनलाई दिइएको छ । सीमावर्ती क्षेत्रमा बनेका तटबन्ध र अन्य संरचनाले तराई मधेसमा डुबानको समस्या हुन नदिन समन्वय गर्नसमेत भनिएको छ । मनसुनकै समयमा प्राकृतिक बहावमा थुनछेक तथा निकासमा अवरोध भए भारतको समन्वयमा विशेषज्ञहरूको रायअनुसार निकास खोल्न पहल गर्ने जिम्मेवारी ऊर्जा, जलस्रोत तथा सिँचाइ मन्त्रालयलाई दिइएको छ । विपद्का घडीमा उद्धारकर्तालाई परिचालन गर्नुपरे तत्काल भिसा दिने व्यवस्था मिलाउन परराष्ट्र मन्त्रालयलाई जिम्मेवारी दिइएको छ । विदेशमा संकलित राहत सामग्री र रकम नेपाल ल्याउनसमेत परराष्ट्रले सहजीकरण गर्नुपर्नेछ । मनसुनका बखत भत्किएका सडक मर्मत गर्ने र अवरोध हटाएर सडक सञ्चालन गर्न सडक विभागले विभिन्न स्थानमा डोजर र हेभी इक्विपमेन्ट परिचालन गरेको छ । रक्षा मन्त्रालयले मनसुनजन्य विपद्का बेला तत्काल गर्नुपर्ने खोज, उद्धार र राहतका कार्यक्रम सञ्चालन गर्न नेपाली सेनालाई तयारी अवस्थामा राखेको छ । सहरी विकास मन्त्रालयले विपद्मा परेकाहरूका लागि आवश्यक पर्ने शिविर व्यवस्थापन, आश्रयस्थल तयार र आश्रयस्थलका लागि प्राविधिक कार्यमा सहयोग गर्नेछ । संघीय मामिला मन्त्रालयले स्थानीय तहमा भएका बाढी, डुबान र पहिरोसम्बन्धी पूर्वसूचना प्रणाली चुस्त बनाउन स्थानीय तहहरूलाई निर्देशन दिने र विस्थापितका लागि ७ दिनसम्म खाद्यान्न, सरसफाइ र अस्थायी आवास र औषधोपचारको व्यवस्था मिलाउनेछ । मन्त्रालयले विपद्का समयमा प्रयोग गर्नुपर्ने लाइफ भेस्ट र डुंगालगायतका सामानको व्यवस्थापनसमेत गर्नेछ । पर्यटन मन्त्रालयले मनसुनको अवधिमा बाढी, पहिरो, हिमपहिरोलगायत सम्भावित विपद्को अवस्थामा उद्धारका लागि नेपाल वायुसेवा निगम तथा निजी कम्पनीका जहाज तथा हेलिकप्टर परिचालन गर्ने व्यवस्था मिलाउनुपर्नेछ । त्यो बखत उडान र अवतरण गर्न सकिने गरी विमानस्थल सञ्चालनमा ल्याउने व्यवस्था पनि पर्यटन मन्त्रालयले मिलाउनेछ । पानीजन्य प्रकोप न्यूनीकरणका लागि स्वास्थ्य मन्त्रालयले तयारी र प्रतिकार्य गर्नेछ । एम्बुलेन्स लगत राख्नेदेखि सम्भावित रोग हुने स्थान र व्यक्तिको समेत निगरानी राख्ने जिम्मेवारी उसलाई दिइएको छ । बाढी, पहिरो, डुबान, पानीजन्य रोगको जोखिमयुक्त ठाउँमा औषधि पुर्याई उपचार गर्ने र स्वास्थ्यकर्मी परिचालन गर्ने काम स्वास्थ्य मन्त्रालयले गर्नेछ । खानेपानी मन्त्रालयले बाढी, पहिरोको जोखिमबाट क्षतिग्रस्त हुने सम्भावनालाई ख्याल गर्दै वैकल्पिक ल्यान्डफिल साइट पहिचान गर्नुका साथै खानेपानीका लागि अति आवश्यक पाइपलगायतका फिटिङ सामग्रीको पर्याप्त मौज्दात राख्नेछ । उद्योग, वाणिज्य तथा आपूर्ति मन्त्रालयले दैनिक उपभोग्य वस्तु तथा सेवाको उचित मूल्यमा आपूर्ति व्यवस्थाका साथै कालाबजारी हुन नदिन अनुगमनलगायतको व्यवस्था गर्नेछ । नेपाली सेनाको हरेक जिल्लामा तैनाथ युनिटमध्ये सिनियर अधिकृतलाई डिजास्टर फोकल पर्सन तोकिएको छ । नेपाली सेनाले सम्भावित विपद्को प्रकृतिअनुसार तयार फौजलाई स्रोत, साधन उपलब्ध गराउनेछ । सशस्त्र प्रहरीले आफ्ना सबै कार्यालयमा खोज तथा उद्धारका आधारभूत उपकरणसहित उद्धार टोली तयार राखेको छ । विपद्मा खानेपानी वितरणको समस्या देखिए वैकल्पिक स्रोतका रूपमा उपयोग गर्न उपत्यकामा ७ वटा डिप ट्युबवेल तयारी अवस्थामा राखिएको छ भने सशस्त्रले पोखरा, बर्दघाट, पाल्पा, कोहलपुर र धनगढीमा डिप ट्युबवेल निर्माण गरिरहेको छ । राष्ट्रिय विपद् जोखिम न्यूनीकरण तथा व्यवस्थापन कार्यकारी समितिको असार ५ गते गृहमन्त्री रामबहादुर थापाको अध्यक्षतामा बसेको बैठकले मनसुन अवधिभर विपद्मा छिटोछरितो खोज तथा उद्धारका कार्य सञ्चालन गर्न इटहरी, भरतपुर, काठमाडौं, पोखरा र सुर्खेत गरी ५ स्थानमा सेनाको हेलिकप्टर तैनाथ राख्ने निर्णय गरेको छ । प्राधिकरणले यो वर्षको मनसुनमा प्रदेश २ र प्रदेश ५ मा बाढीको जोखिम अत्यधिक हुने आकलन गरेको छ । मध्य पहाडी क्षेत्रमा पनि अचानक आउने बाढीले जनधनको नोक्सानी गर्ने अनुमान गरिएको छ । केन्द्रीय विपद् व्यवस्थापन कोषमा १ अर्ब ५३ करोड ७० लाख ३८ हजार १ सय ५५ रुपैयाँ मौज्दात छ । विपद् न्यूनीकरणका लागि राष्ट्रियअन्तर्राष्ट्रिय गैरसरकारी संस्था, रेडक्रस र नेपाल चेम्बर अफ कमर्शलाई समेत सघाउन अपिल गरिएको छ ।"
दर्जन गाउँ जोखिममा,"(बाँके)  बर्खा लागेर खोलामा पानीको सतह बढेसँगै राप्तीसोनारी गाउँपालिकाका बासिन्दा जोखिममा परेका छन् । यहाँको गोदारपुर, माथेबास, खोरिया, कचनापुर, मदुई, मदुवा हरिहरपुर, अम्रवा, टीकलीपुर, शमशेरगन्ज, राजपुर गाउँ डुबानको उच्च जोखिममा छन् । राप्तीसोनारी८ का वडाध्यक्ष खुमबहादुर बस्नेतले बर्खाले खोला बढेसँगै बस्ती डुबानको जोखिममा परेको बताए । हरेक वर्ष बाँके राष्ट्रिय निकुञ्ज क्षेत्रमा पर्ने खैरे खोला र मुगा नदीको बहाव उर्लिएर बस्तीसम्म पुग्छ । राजमार्गको बीचमा खैरे खोला छ भने राप्तीसोनारी गाउँपालिका८ र २ वडाको बीचमा मुगा खोला बगेको छ । यी खोलामा पानी बढेसँगै सिक्टा नहरमा मिसिन्छ । नहरमा पानीको ओभर फ्लो भएर निकास नपाउँदा बस्ती नै डुबानमा पर्ने खतरा बढेको हो, वडाध्यक्ष बस्नेतले भने, बाढीको कहरले सधैं सताइरहन्छ । जोगिनै मुस्किल भइसक्यो । पानीको अधिक बहाव थेग्न नसकेर सिक्टा नहर भत्किने सम्भावनासमेत उत्तिकै रहेको सिक्टा सिँचाइ आयोजना प्रमुख लोकबहादुर थापाले बताए । वर्षौंदेखि भोग्दै आएको समस्या समाधान गर्न सोमबार जिल्ला प्रशासन, आयोजना प्रमुख, निकुञ्ज प्रमुखलगायतले स्थलगत अनुगमन गरेका थिए । खोलाको पानी थेग्न नसकेर एकातिर सिक्टा भत्किने डर छ भने अर्कोतिर बस्ती नै डुबानमा पर्ने खतरा बढेको छ, आयोजना प्रमुख थापाले भने, ढुंगा, गिट्टी, थुप्रिँदा नदीको एकनासको बहाव नै बन्द भएको छ ।अहिले ५० सेन्टिमिटरको हिसाबले दैनिक खोलाको बहाव बढ्दै छ तर निकुञ्जभित्रका संरचना छुन पाइँदैन । खैरी खोलाको पानी पनि बढेको छ । खोलाको पानी पुलसम्म आउन थालेको छ । यसरी पानीको सतह बढेपछि धार परिवर्तन गर्न सक्छ । जसले हाइवे, जंगल, खोला किनारको बस्तीलाई क्षति पुर्याउने निश्चित छ । यसले सिक्टा नहरलाई समेत प्रभावित गर्नेछ । जसका कारण नदीको सतहलाई नियन्त्रण गर्नुपर्ने विषयमा छलफलमा जुटेको प्रमुख जिल्ला अधिकारी रामबहादुर कुरुम्बाङले बताए । बाँके राष्ट्रिय निकुञ्जमा पर्ने नदीको स्रोत उत्खनन गर्न वातावरण प्रभाव मूल्यांकनको प्रतिवेदन चाहिन्छ, उनले भने, यसका लागि आवश्यक पहल गरेर बाढीबाट जोगिने प्रक्रिया सुरु गरेका छौं । उता निकुञ्जका प्रमुख संरक्षण अधिकृत प्रमोद भट्टराईले निकुञ्जभित्रका स्रोत सकेसम्म जस्ताको तस्तै राख्नुपर्ने व्यवस्था रहेको बताए । निकुञ्जको कोर एरिया सकेसम्म चलाउन पाइँदैन, उनले भने, खोला च्यानलाइज गरेर ढुंगा, गिट्टी केही मात्रामा व्यवस्थापन गर्न सकिन्छ । उनका अनुसार कोर एरियाको खोला क्षेत्र खाल्टो छ । खोलामा गिट्टी र बालुवा भरिएर रहेको छ । त्यसलाई पन्छाउन सके मात्र पानी बगेर जान्छ । बफर जोनका खोलामा रहेका ढुंगा र गिट्टी त्यहींका स्थानीय उपभोक्ताले प्रयोग गर्दै आएका छन् । उत्खनन गर्दा भौतिक संरक्षणको ख्याल गर्नुपर्ने उनले बताए । विपत् नआउँदै तयारी तीव्र बाँके र बर्दियामा बाढी आउन सक्ने सम्भावनाप्रति यहाँको प्रशासन सचेत बनेको छ । जिल्ला प्रशासन कार्यालय बाँकेमा मंगलबार बसेको विपत् व्यवस्थापन समितिको बैठकले बाढीको पूर्वतयारीका लागि खोला च्यानलाइज गर्ने निर्णयसमेत गरेको हो ।बाँके राष्ट्रिय निकुञ्जमा पर्नर् ेखैरी, सुखड मुगुवा खोलाको सतह बढ्दै गइरहेकाले मनसुनसँगै बाढी आउँदा वन क्षेत्रमा प्रवेश गर्दै पूर्वपश्चिम राजमार्ग र राष्ट्रिय गौरवको आयोजनामा खोलाले विगतमा समेत क्षति पुगेकाले यस वर्ष बाढीको उच्च जोखिम देखिएको हुँदा खोलामा च्यानलाइज गरी सम्भावित जोखिम कम गर्ने निर्णय गरिएको हो । बाढीबाट हुन सक्ने क्षति न्यूनीकरण गर्न खोलाहरू च्यानलाइज गर्ने निर्णय गरेका हौं, प्रजिअ कुरुम्बाङले भने, बाढीबाट निकुञ्जभित्रको वनस्पति र जीवजन्तुको संरक्षण, पूर्वपश्चिम राजमार्ग राष्ट्रिय गौरवको आयोजना सिक्टा सिँचाइको जोखिम कम गर्न वातावरणीय प्रभाव मूल्यांकन गरी वातावरणीय परीक्षण गर्न राष्ट्रिय निकुञ्जलाई अनुरोध गरेका छौं । यस्तै आन्तरिक मामिला तथा कानुन मन्त्रालय प्रदेश ५ बुटवलको सहयोगमा राप्तीसोनारी गाउँपालिका६, नरैनापुर गाउँपालिका६, डुडुवा गाउँपालिका१ मा बाढी र डुबानमा परेका व्यक्तिको खोज र उद्धार गर्न सहज होस् भन्नका लागि हेलिप्याड निर्माणको काम पनि द्रुत गतिमा अघि बढिरहेको छ । हेलिप्याड निर्माणका लागि राप्तीसोनारी६ मा तीनवटा रूख र नरैनापुरमा दुईवटा विद्युत्का पोलले काममा अवरोध पारेको हुँदा रूख कटान र पोल अन्यन्त्र सार्ने काम सुरु गरिएको प्रजिअ कुरुम्बाङले सुनाए । रूख काट्नका लागि डिभिजन वन कार्यालय र पोल सार्न विद्युत् कार्यालयसँग समन्वय गरी काम अघि बढाएका छौं, उनले भने, केही दिनभित्र निर्माण सम्पन्न गरिसक्छौं ।"
पुल बगेपछि छाङरु र टिंकर जान बन्द,"दार्चुला (कास) व्यास गाउँपालिका२ स्थित कल्जु खोलाको झोलुंगे पुल पहिरोले बगाएपछि व्यास१ का छाङरु, टिंकरलगायत क्षेत्र जाने बाटो बन्द भएको छ । कल्जु खोलामा आइतबार खसेको पहिरोले भासिएको पुल सोमबार राति बगेको हो । खोला बढेपछि तम्बाकु क्षेत्रमा बाटो बनाइरहेका स्थानीयलाई आउजाउमा समस्या परेको स्थानीय चञ्चलसिंह जोहारीले बताए । व्यास गाउँपालिका र भौतिक पूर्वाधार मन्त्रालयको लगानीमा यो क्षेत्रमा घोडेटो बनिरहेको छ । कामदार राति दुम्लिङ घर आउने र दिउँसो काममा जाने गर्थे । पहिरोले माथिल्लो क्षेत्र गएका कामदार उतै र तलका तलै रोकिएका छन् । व्यास२ का वडाध्यक्ष धीरेन्द्र बुढाथोकीका अनुसार पुल बगेपछि व्यास१ का छाङरु, टिंकर, बुदी, दोपखे र घाटीबगर क्षेत्र जाने बाटो बन्द भएको हो । दुम्लिङबाट ६७ किलोमिटर पर कल्जुमा पहिरो गएको हो । अहिले माथिल्लो व्यास क्षेत्र ब्लक भएको छ, उनले भने । पहिरोले झोलुंगे पुल छेउमा रहेको पसल पनि भासिएको स्थानीय प्रकाश धामीले बताए । उनका अनुसार खेत पनि बगेको छ । आसपासका घरमा पहिरोको जोखिम बढेको छ । व्यास१ जोड्न पहिरो खसेको ठाउँभन्दा करिब १० किलोमिटर माथि घाटीबगरमा नेपाली सेनाले घोडेटो बनाइरहेको छ ।"
पहिरोले घर पुरियो,महाकाली नगरपालिका१ श्रीबगरमा बुधबार बिहान पहिरोले स्थानीय पार्वती बमको ५ कोठे घरसहितको पसल पुरिएको छ । माथिबाट पहिरो खसेर घर पूर्णरूपमा क्षति भएको जिल्ला प्रहरी कार्यालय दार्चुलाका सूचना अधिकारी सुरेन्द्रप्रसाद जोशीले बताए । दार्चुलाटिंकर सडक छेउमै बमको पसल थियो । घरमै रहेको पसलमा ४५ लाख रुपैयाँबराबरको सामान रहेको उनको भनाइ छ । घर पुरिएपछि बमलाई खानबस्न समस्या भएको छ । उनका श्रीमान् एक वर्षदेखि भारतमा छन् ।
अर्थव्यवस्था बिगार्ने बिचौलिया चक्र,"भुक्तभोगीहरूलाई थाहै छ हाम्रो बजार प्रणालीमा उत्पादक र उपभोक्ता दुवै ठगिइरहेका छन् । उपभोक्ता जुनसुकै वस्तुको महँगो मूल्य तिर्न विवश छन्, तर त्यसको लाभ उत्पादकले पाइरहेका छैनन् । वाणिज्य आपूर्ति तथा उपभोक्ता हित संरक्षण विभागको एक अध्ययनले उत्पादक र उपभोक्ता दुवै प्रताडित भइरहेको तथ्यलाई पुनर्पुष्टि गरिदिएको छ । सामान्यतया बजार प्रणालीमा उत्पादक, वितरक र उपभोक्ता हुनुपर्नेमा यसको दोब्बर अर्थात् ६ तहसम्म मध्यस्थ (बिचौलिया) रहेको अध्ययनले देखाएको छ । विलासी तथा अत्यधिक महँगा उत्पादनहरूको वितरण प्रणालीमा केही बढी मध्यस्थ हुनु स्वाभाविक मान्न सकिए पनि दैनिक उपभोग्य तथा अत्यावश्यकीय सामग्रीमा पनि तीनभन्दा बढी तहमा बिचौलिया हुनु अस्वाभाविक हो । अध्ययनअनुसार खाने तेलमा अधिकतम ४ देखि ६ तह, पानीमा ३ देखि ५ तह, जारमा ३ देखि ५, औषधिमा ५ तह, सिमेन्टमा ६ तह र स्टिल उद्योगमा ४ तह बिचौलिया छन् । कतिसम्म भने, नाफाकै लागि कतिपय वितरकले कृत्रिम तहसमेत देखाउने गरेका रहेछन् । यसअघि सरकारले नै गत असोजमा गरेको अर्को अध्ययनमा तरकारीको बिक्री वितरणमा समेत पाँच तहसम्म बिचौलिया पाइएका थिए । यही कारण, किसानले बेचेको तरकारी उपभोक्तासम्म पुग्दा शतप्रतिशतभन्दा बढी मूल्य बढ्न जाने अध्ययनले देखाएको थियो । बेलाबेलाका अध्ययनले यस्तो तथ्य औंल्याउँदा पनि सरकारले यस्तो प्रवृत्ति निरुत्साहिन गर्ने नीति अघि सार्न सकेको छैन ।सामान्यतया बजार भाउ बढेपछि सरकारी टोलीले अनुगमन गर्ने र प्रतिवेदन बनाउने गरिन्छ । त्यसका आधारमा एकदुई मापदण्ड पनि तोकिन्छन्, निर्देशन पनि दिइन्छ । तैपनि ठोस तथा सार्थक पहलको अभावमा समस्या ज्यूँको त्यूँ छ । पछिल्लो वर्ष मात्रै चारवटा अनुगमन प्रतिवेदनले यस्तै समस्या औंल्याउँदै त्यसका विकल्प पनि सुझाएका छन् । अधिकांश प्रतिवेदनले उत्पादक र उपभोक्ताबीच धेरै तह बिचौलिया रहेको तथ्य देखाउँदै मूल्य घटाउन भनेका छन् । फेरि पछिल्लो प्रतिवेदनले पनि यस्तै समस्या देखाउनुले यसअघिका सुझावको पालना नभएको बुझिन्छ । तसर्थ, सरकारी अध्ययन झारा टार्न मात्र होइन, वास्तविक सुधारका लागि हुन आवश्यक छ । अहिलेको अध्ययनले बिचौलिया र मूल्य वृद्धिको समस्या सम्बोधन गर्न भन्दै वस्तु वा सेवाको बजारको तह र मूल्य निर्धारणसम्बन्धी मापदण्ड२०७७ को मस्यौदा तयार पारी वस्तु वितरणमा तीन तह मात्रै हुनुपर्ने प्रस्ताव गरेको छ । यसमा उत्पादक, वितरक र विक्रेता मात्र हुनुपर्ने र उनीहरूबाट मात्रै अन्तिम उपभोक्तासम्म वस्तु तथा सेवा पुग्नेगरी बजार प्रणाली विकास गर्नुपर्ने प्रस्ताव गरिएको छ । प्रस्तावित व्यवस्थाअनुसार उत्पादकले लागतभन्दा २० प्रतिशत, आयातकर्ताले १५ प्रतिशत र थोक विक्रेताले १० प्रतिशतसम्म नाफा हुने गरी मूल्य निर्धारण गर्न सक्नेछन् । एक तहको थोक विक्रेता वा डिलरले बढीमा २० प्रतिशत नाफा राखेर मूल्य निर्धारण गर्न पाउनेछन् । वस्तु र सेवाको तीन तह मात्रै हुनुपर्ने प्रस्ताव उचित हो । तीन तहमा पनि यति धेरै नाफा प्रतिशत राख्ने विषयमा उपभोक्तावादीले आपत्ति जनाएका छन् । उत्पादन लागत र त्यसमा नाफा राख्न पाउने दरबारे सरकारले व्यवस्थित अध्ययन गरेकै छैन । आम उपभोक्तालाई असर गर्ने विषय भएकाले लागतको कति प्रतिशतसम्म नाफा राख्न पाउने भन्ने अध्ययन गरी निर्क्योलमा पुग्न जरुरी देखिन्छ । संवैधानिक व्यवस्थाअनुसार बजार अनुगमनको जिम्मेवारी स्थानीय तहको हो, उसले आफ्नो दायित्व निर्वाह गर्नुपर्छ । यसमा संघीय सरकारले उचित नियम तथा मापदण्ड बनाई स्थानीय तहहरूमा एकरूपता कायम गरिदिनु उपयुक्त हुन्छ । उचित मापदण्ड तोक्न भइरहेको ढिलाइका कारण लगानीका लागि जोखिम मोल्न नसक्ने, श्रममा ध्यान नदिने र केहीले दुःख गरी उत्पादन गरेको सामग्री वितरण गरेर मात्रै टन्न कमाउने वर्ग बढ्दै गएको छ । यसमा सरकारकै विद्यमान नीति नियम वा अस्पष्टताका कारण पो मलजल मिलिरहेको छ कि भन्नेबारे पनि अध्ययन आवश्यक देखिन्छ । बजारमा जति तह बन्यो, मूल्य उत्ति धेरै बढ्ने हो । यसबाट न्यून आय भएकाले बढी मार खेप्नुपर्छ । धेरै तहका बिचौलियाका कारण अत्यावश्यक सामग्रीसमेत खरिद गर्न नसक्ने अवस्था रही गरिब सधैं गरिबै रहिरहन्छन् ।अर्कोतर्फ, सुरु सामग्री नै महँगो पर्न गएपछि त्यसबाट निर्माण हुने दोस्रो उत्पादनको लागत पनि बढ्छ । उत्पादित सामग्री महँगो हुँदा अन्तर्राष्ट्रिय बजारमा प्रतिस्पर्धा गर्न नसक्ने भएकाले निर्यातमा समेत कठिन भइरहेको छ । नेपाली बजारमै पनि स्थानीयको तुलनामा कतिपय आयातित सामग्री सस्तो हुने गरेका छन् । यही बिचौलिया चक्रका कारण आयात प्रोत्साहित र निर्यात निरुत्साहित भई मुलुकको अर्थव्यवस्थामै असर पुगिरहेको छ । बेलाबेलामा गरिने एकदुई अध्ययन र त्यसका आधारमा दिइने निर्देशनले मात्रै यो जकडिएको समस्याको हल हुने देखिँदैन । हाम्रो राजनीतिक दल तथा तिनका नेतृत्वसँग यस्ता बिचौलियाको सहज पहुँच भएकाले कर्मचारी तहबाट मात्रै पनि यसको स्थायी समाधान कठिन छ । तसर्थ, दीर्घकालीन सामधानका लागि राजनीतिक तहबाटै बिचौलिया चक्र अन्त्यको प्रतिबद्धता र पहल आवश्यक छ ।"
परीक्षणको विश्वसनीयतामा प्रश्न,"१७ असारमा टिचिङ अस्पताल महाराजगन्जमा कोभिड१९ परीक्षणका लागि संकलित ११४ वटै नमुना पोजिटिभ देखिएपछि १९ असारमा पाटन अस्पताल, शिक्षण अस्पताल महाराजगन्ज र सेती प्रादेशिक अस्पताल धनगढीमा गरिएका क्रमशः २०७, ९६ र ६५ नमुना पनि जम्मै पोजिटिभ देखिनु आश्चर्यजनक छ । यदि नतिजा ठीक भए, एकैपटक एकैठाउँमा ठूलो मात्रामा संक्रमित देखिनुले महामारीको भयावहतालाई संकेत गरेको छ । समयमा उचित उपाय अवलम्बन गर्न सकिएन भने नियन्त्रणमा निकै कठिनाइको सामना गर्नुपर्नेछ । यदि परीक्षण हचुवा वा अनुमानको भरमा गरिएको भए समाजमा अनावश्यक मानसिक सन्त्रास फैलिनुको साथै सद्दे मान्छेसमेत अस्पतालमा पुगी संक्रमित हुनेछ । महेन्द्रसिंह बम, टीकापुर१, कैलाली"
अवैध आयातले किसान मर्कामा,"कोरोना महामारीमा भारतीय फलफूल तथा तरकारी निर्बाध रूपमा आयात भैरहेको छ । नेपालीभन्दा भारतीय कृषिउपज आयात गर्दा व्यापारीले दुई गुणा बढी फाइदा लिन्छन् । हाल सालै पुष्प व्यवसायीहरूले अवैध रूपमा आयात गरेको फूल रातभर गस्ती गरी बरामद गरेका थिए । आयातित फूलको विवरणअनुसार कागजात मिलेको छैन । १४०० केजी वस्तुको भन्सार लिनुपर्नेमा ४०० केजीको मात्र राजस्व लिएको देखियो । आयात गरेको वस्तुको विवरणमा सयपत्रीको माला उल्लेख छ तर टोकरीभित्र गुलाफलगायत अरू नै फूल थिए । यसरी भारतबाट दिनप्रतिदिन अवैध रूपमा फूल आयात गर्दा नेपाली पुष्प किसानहरूको व्यवसाय जोखिममा पर्दै गएको छ । राज्यले किसानहरूलाई जति नै अनुदान सहयोग गरे पनि अवैध रूपमा आयात हुने फलफूल र तरकारीलाई नरोक्ने हो भने किसानले कसरी आफ्नो श्रमको मूल्य पाउँछन् ? एकातिर हाम्रो उत्पादन खेतबारीमा नै कुहिएको छ भने अर्कोतिर अवैध रूपमा आयातित फलफूल र तरकारीको निर्बाध बिक्रीवितरणले किसानलाई निराश बनाइरहेछ । यस्तो सरकारी लापरबाहीप्रति हामी किसान व्यवसायी घोरभर्त्सना गर्छौं । स्वदेशी किसानलाई जोखिममा पारेर आगामी दिनमा फेरि पनि यस्तो कार्य दोहोरिए हामी किसानले आयातकर्ता र राज्यको लापरबाहीप्रति कडा कदममा उत्रन नपरोस् भन्ने सन्देश दिन चाहन्छु । रामेश्वर बासी, चाँगुनारायण९, भक्तपुर"
सामर्थ्य हुँदाहुँदै दिग्भ्रमित,"सरिता तिवारीको मध्यम वर्गको शोकगीत लेखले मध्यमवर्गीय चरित्र उजागर गरेको छ । सबैजसो मुलुकको सामाजिक संरचना उच्च, मध्यम र निम्न वर्गसँग गाँसिएको हुन्छ । यी तीनमध्ये बहुसंख्यक जनता मध्यम वर्गमा पर्छन् । नेपाल पनि यसको अपवाद बन्न सक्दैन । लेखमा मध्यम वर्गले राजनीतिक र शासकीय संकटको बेला नगन्य भूमिका निर्वाह गरेको भन्ने अभिव्यक्ति सही देखिँदैन । राजनीतिक आन्दोलनको कुरा गर्ने हो भने २००७ देखि २०६३ सालसम्मका परिवर्तन सोही जमातबाट सम्भव भएका हुन् । निर्मला हत्याकाण्डबाट मर्माहत हुनेहरूले महेन्द्रनगरलाई ढाकेर सरकारमाथि औंला ठड्याएकै हुन् । यस्ता उदाहरण अनगिन्ती छन् । अन्तर्राष्ट्रिय सन्दर्भलाई जोडेर जर्मन कवि हान्स मग्नस एन्जेन्स बर्गरको कविता मिडल क्लास ब्लुज मा भनिएझैं मध्यमवर्ग भविष्यप्रति दिशाहीन हुँदै, बिस्तारै आफैंलाई ध्वस्त पार्दै मौनताको जीवन बाँच्न इच्छुक देखिएको सन्दर्भलाई केही हदसम्म स्विकार्न सकिन्छ । मानवशास्त्री डम्बर चेम्जोङको विचारअनुसार पुँजीवादको उन्मादले मानिस द्रव्यपिशाच बन्न थालेको सन्दर्भ पनि मध्यमवर्गको चरित्रसँग जोडिन थालेको छ । सो समूहमा बढेको हत्या, हिंसा, लुटपाट, चोरी, डकैतीलाई पुँजीमोहको प्रतिविम्ब मान्न सकिन्छ । तथापि नेपालका मध्यमवर्ग दिग्भ्रमित हुनुका कारण यस्ता छन् ः आफ्नै चरित्र, कथाव्यथा ः हात बाँधेर बस्ने, सानोतिनो काम नगर्ने प्रवृत्ति, उद्यमशीलताको अभाव, स्वार्थीपन, गफले लंका हाँक्ने स्वभाव, शिक्षा र स्वास्थ्यको चिन्ताले सधैं पुर्पुरोमा हात राख्नुपर्ने बाध्यता । संस्कारप्रति उदासीनता, राजनीतिक पहुँच नभएकालाई तिरस्कार, वर्गीय उत्थानमा खेलाँची, क्रोनी क्यापिटालिजम (आसेपासे पुँजीवाद) को विस्तार आदि अन्य कारण हुन् । मध्यमवर्गीय मौनता, अकर्मण्यता, अदूरदर्शिता, तनावग्रस्त दैनिकीको निराकरण उल्लिखित समस्याको सम्बोधनबाट सम्भव छ । भुवनेश्वर शर्मा, चन्द्रागिरी२, काठमाडौं"
शैलेश थापाको अग्निपरीक्षा,"सरकारले मंगलबार शैलेश थापालाई प्रहरीको महानिरीक्षक पदमा नियुक्त गरेसँगै उनी मुलुकको २८ औं आईजीपी बने । स्वच्छ छवि बनाएका एआईजी थापालाई आईजीपीको अवसर मात्र होइन, वर्तमान संकट पार लाउने चुनौती पनि सँगै आइपुगेको छ । ठाकुर ज्ञवालीले पत्ता लगाउन नसकेको निर्मला पन्तको बलात्कारी र हत्यारालाई कानुनी दायरामा लगाउन सके आईजीपी थापाको मात्र होइन प्रहरी संगठनको गिरेको इज्जत बढाउन पनि मद्दत पुग्ने थियो । अहिले देशमा व्याप्त कोरोना भाइरसबाट मुक्ति पाउन पनि प्रहरी संगठनको विशेष भूमिका रहन्छ । यसतर्फ पनि आईजीपी थापाले ध्यान दिनु जरुरी छ । प्रहरी संगठनलाई प्रदेश संरचनामा ढाल्ने अर्को बलियो चुनौती आईजीपी थापासामु छ । विगतमा आईजीपी नियुक्तमा राजनीतिक खिचातानी हुने गरेको थियो । तर अहिले बिनाविवाद सहमतिमै आईजिपी हुने अवसर थापालाई प्राप्त भयो । भविष्यमा पनि उनको कार्यकाल विवादरहित, स्वच्छ र पारदर्शी हुने आशा आम जनताले गरेका छन् । अहिलेको चुनौतीको सही तरिकाले सामना गर्न सके आईजीपी थापाका निम्ति यो अवसरमा परिणत हुन्छ । आफ्नो कार्यकाललाई सफल बनाउने शक्ति थापालाई मिलोस् । तिलप्रसाद न्यौपाने, माछापोखरी चोक, काठमाडौं"
विज्ञापनको भाषा अशुद्ध,"रेडियो, टेलिभिजन, पत्रिका आदि सञ्चार माध्यमहरूमा प्रसारण हुने विज्ञापनहरू प्रायः उद्योग तथा कलकारखानाले दिन्छन् । यस्ता विज्ञापन पठाउने धेरैजसोले भाषालाई त्यति महत्त्व दिँदैनन् । उनीहरूलाई भाषाको चिन्ता पनि हुँदैन । विज्ञापनको भाषा कसले गर्ने हो प्रस्ट छैन । असार २३ मा पहिलो पृष्ठमा छापिएको आयुर्वेदसम्बन्धीको विज्ञापनमा स्फूर्त शरीरका लागि भनिएको छ । स्फूर्त अशुद्ध छ र यसले कुनै खास अर्थ पनि बुझाउँदैन, त्यस्तै उपयोगीता अशुद्ध छ । यसैगरी दीर्घकालीन पनि अशुद्ध छापिएको छ । कान्तिपुरजस्तो प्रतिष्ठित पत्रिकाले प्रकाशनका लागि आएका विज्ञापनमा देखिने भाषिक त्रुटिहरूलाई सच्याएर छाप्ने गरे पाठकहरूको माया अझ धेरै पाउने कुरामा शंकै छैन । आगामी दिनमा यस प्रक्रियासँग आबद्ध जिम्मेवार व्यक्तिहरूले यो विषयलाई गम्भीरतापूर्वक लिनुपर्छ । रघुनाथ घिमिरे, हाँडीगाउँ, काठमाडौं"
नेताहरूलाई सद्बुद्धि आओस्,"नेतामा सामान्यतया असल नीति, इमानदारी, देशभक्ति, सुशासन र जनभावनाको कदरजस्ता गुण हुनुपर्छ । तर हाम्रा नेताहरू नैतिकताहीन देखिएका छन् । देश र जनताप्रति गैरजिम्मेवार बनी दलाल पुँजीपतिहरूका झुन्डझुन्डमा रमाइरहेका छन् । जनतालाई भ्रामक सपना देखाएर भ्रष्टाचारको आहालमा पौडिन रमाइरहेका छन् । देश र जनता विकट परिस्थितिमा रहेको यो बेला पनि नेताहरू शक्ति र सत्ताका लागि लडिरहेका छन् । बहुमतको सरकार सञ्चालन गरेको ३ वर्ष नपुग्दै आपसी खिचातानी र कुर्सी मोहमा फसेर नीचता प्रदर्शनमा व्यस्त छन् । देश र जनताको समृद्धिका लागि ऊर्जा लगाउनुको सट्टा विदेशी राजदूतसँग कुर्सी बचाउने र हटाउने घीनलाग्दो परामर्शमा नेताहरू व्यस्त छन् । आफ्नो मर्यादाको सामान्य ख्यालसम्म नगरी नेताहरू राजदूतको पछाडि दौडेको देख्दा हामी नेपाली अस्तित्वविहीन नै रहेछौं कि क्या हो भन्ने भान हुन्छ । अहिलेको राजनीतिक दृश्य हेर्दा यस्ता नेताहरूविरुद्ध ठूलो विद्रोह आवश्यक देखिन थालेको छ । नेताहरूले समय घर्किनुअगावै लोभीपापी मानसिकता त्यागी देशको सर्वोपरि हितमा अर्जुनदृष्टि दिऊन् । रोशन भट्टराई, इनरुवा३, सुनसरी"
संकटमा यातायात व्यवसायी,"सरकारको अक्षमताका कारण सार्वजनिक यातायात क्षेत्र पूर्ण रूपमा संकटमा परेको छ । यसैबाट जीविका चलाइरहेको लाखौं नागरिक सडकमा आइपुगेका छन् । व्यवसायी, चालक, सहचालक र तिनका परिवार गहिरो पीडामा छन् । यातायात क्षेत्रमा कति जनसङ्ख्या आश्रित छन् भन्ने तथ्यांक सरकारसँग छैन । सानाठूला गरी देशभर भएका सार्वजनिक सवारीसाधन र तिनले राज्यको अर्थतन्त्र चलायमान बनाउन पुर्याएको योगदानबारे यदि सरकारी संयन्त्रलाई जानकारी हुन्थ्यो भने यो क्षेत्रलाई बेवास्ता गरिँदैन थियो । सरकारमा बसेकाहरूलाई यातायात क्षेत्रसँग जोडिएका परिवारहरूले कसरी जीविकोपार्जन गरिरहेछन् भन्ने पत्तो छैन । यदि उनीहरूको जीवनमरणसँग जोडिएका प्रश्नहरूको बारे ज्ञान हुन्थ्यो भने अहिलेसम्म गाडी ग्यारेजमै थन्किँदैन थियो । थन्किए पनि राहतका अरू उपायबारे सरकारले सोच्थ्यो होला । यातायात नै बन्द गरिरहने विभेदकारी निर्णयले यातायात व्यवसायीलाई त्रसित बनाएको छ । सार्वजनिक यातायत चल्न नदिनु समस्याको समाधान होइन । कुशल व्यवस्थापकले कोरोना महामारीमा कसरी यो क्षेत्रलाई जोगाउने भन्नेमा ध्यान दिनुपर्छ । यससँग जोडिएका समस्या समाधानको खोजी अहिलेको आवश्यकता हो । सार्वजनिक सवारीसाधन प्रायः ऋणमा निकालिएको हुन्छ । आर्थिक मसान्त सकिनै लाग्दा बैंक तथा वित्तीय संस्थाहरू यातायात व्यवसायीको घर धाइरहेका छन् । यस्तो बेला पनि बैंकलाई मुनाफा आर्जन गर्नु छ । चार महिनादेखि प्रतिबन्धित सवारीसाधन खोज्दै हिँडिरहेका बैंकका कर्मचारीलाई व्यवसायीले कसरी पैसा दिनु ? बैंक तथा वित्तीय संस्थाका प्रतिनिधिहरूले पैसा असुल्न थालेको समाचार बाहिर आइरहेका छन् । भाइरसभन्दा पनि बैंकको आंतकले व्यवसायीलाई सताइरहेछ । यस्तो हुँदा पनि सरकार र यातायत मन्त्रालय मौन देख्दा व्यवसायीलाई कस्तो महसुस होला ? सार्वजनिक यातायात क्षेत्रले लामो समयदेखि लाखौं श्रमिकलाई रोजगारी दिइरहेको छ । यदि सरकारले यसरी विभेद र बेवास्ता गर्ने हो भने भोलिका दिनमा यातायात व्यवसायीले कसरी आफ्नै देशमा बसेर रोजगारी दिन्छु भन्ने सपना देख्न सक्छन् ? सरकार लाचार बन्नु हुन्न, कम्तीमा यो कोरोना कहरको बेला ती व्यवसायीका पक्षमा उभिइदिनुपर्छ । बिमा, ब्याजलगायत बन्दाबन्दीले निम्त्यिाएका अन्य समस्यालाई सरकारी तवरबाट सम्बोधन गर्नुपर्छ । नाफाखोरहरूलाई अंकुश लगाउनुपर्छ । बैंकहरूलाई जति कमाए पनि पुगेको छैन । महामारीको बेला पनि उनीहरूलाई करोडौं रुपैयाँ नाफा चाहिएको छ । यस्तो विषम परिस्थतिमा न्यूनतम मानवीय मूल्य मान्यतामा बैंक नचल्नु विडम्बनापूर्ण छ । सरकारको मौनताले नाफा कमाउन तत्पर बैंकहरूको हौसला बढको छ । रामकृष्ण बराल, जोरपाटी५, काठमाडौं"
कांग्रेसको भावी नेतृत्व,"नुनावी अंकगणितले पारेको अप्ठेरो अवस्थामा सत्ता र शक्तिको बहुदलीय समीकरण बनाउन अब्बल मानिने कांग्रेस सभापति तथा प्रमुख प्रतिपक्षी नेता शेरबहादुर देउवालाई यसपटक नेपाल कम्युनिस्ट पार्टीका अध्यक्ष तथा प्रधानमन्त्री खड्गप्रसाद शर्मा ओलीबाट ठगिएको अनुभूति भएको छ । असार १७ गते बुधबार साँझ आफूलाई प्रधानमन्त्री निवास, बालुवाटार बोलाएर एमसीसी, नागरिकता लगायतका प्रस्तावहरू र सम्भावित समीकरणबारे गम्भीर वार्ता गरेका प्रधानमन्त्री ओलीले असार १८ गते बिहीबार कसैलाई थाहै नदिई राष्ट्रपतिबाट संसद्को छैटौं अधिवेशनको हठात् अन्त्य गराउलान् भनी देउवाले सोचेका थिएनन् । एमाले र माओवादी केन्द्र मिलेर बनेको नेपाल कम्युनिस्ट पार्टी, निर्माणको दुई वर्षपछि, आपसी विवादले थिलथिलो भएको अवस्थामा प्रमुख प्रतिपक्षी दलको भूमिका प्रभावकारी बनाउने आकांक्षा कांग्रेसका केही नेताले पक्कै पालेका थिए । तर, कांग्रेसका बाँकी नेताहरू यतातिर ध्यान दिने मनस्थितिमा थिएनन् । स्वयं सभापति देउवामा पनि नयाँ समीकरण निर्माणमा खासै रुचि देखिएन ।कांग्रेसका अधिकांश कार्यकर्ताले वामपन्थीहरूसँग राजनीतिक समीकरणविरुद्ध अभिव्यक्ति दिएका छन् । गएको चुनावमा माओवादीसँग गठबन्धन नगरेको भए कांग्रेसको मत घट्ने थिएन भन्ने पनि धेरै छन् । नेपालमा कांग्रेस र पछिल्लो समयका वामपन्थी हाकाहाकी एकअर्काको विरोधमा लागेको प्रत्यक्ष नै छ । यो अवस्थामा देउवाले आफ्ना मित्र प्रधानमन्त्री ओलीको सरकार टिकाउन रुचि नराख्नु बेठीक होइन । सम्भवतः यही कारणले होला, पछिल्लो समयमा सभापति देउवा आगामी महाधिवेशनको सफलतामा केन्द्रित हुन थालेका छन् । आगामी फागुन ७ गतेका लागि निर्धारित महाधिवेशनको मिति निर्धारण गरिएको छ । त्यतिन्जेल देशबाट कोरोना महामारीको चाप हट्ने अनुमान गरिएको छ । यसपटक कांग्रेस महाधिवेशन निकै रोचक हुने देखिएको छ । अहिलेसम्म सभापतिका सशक्त उम्मेदवारका रूपमा हेरिएका देउवाले महाधिवेशनमा सभापतिको उम्मेदवार नबन्ने निर्णय गरे भने आश्चर्य मान्नुपर्नेछैन । उनी सभापतिको उम्मेदवार नबन्ने छनक देखिन थालिसकेका छन् । भित्रिया स्रोतका अनुसार, उनी धेरै किचकिच सहने मुडमा देखिँदैनन् । उनले आफ्नो मनपेट कसैलाई दिएका छैनन् र पनि आफ्ना केही शुभचिन्तकसँग यो कुराको उठान गरेका छन् । उनी आफैं केही द्विविधामा परेका देखिन्छन् । खास गरी धर्मपत्नी आरजु देउवाको कांग्रेस राजनीतिमा खासै पकडको स्थिति देखिन नसकेको अवस्थामा आफू अर्को एक अवधि सभापति भएर धर्मपत्नीलाई सघाउने कि उनलाई उनकै योग्यताको भरमा छाडिदिने ? सभापति देउवाको धर्मसंकट यही नै देखिन्छ । देउवाले आफूलाई सभापति पदमा नदोहोर्याउने हो भने पार्टीभित्र उनको मर्यादा र प्रतिष्ठा हलक्क बढ्नेछ । सभापति जो भए पनि, पार्टी सल्लाहकारका रूपमा उनको स्थान सुरक्षित रहनेछ । देउवाको अवकाशले पार्टीका नेताकार्यकर्ताहरूमा नयाँ उत्साह थपिनेछ । सभापतिमा जो जिते पनि पार्टीका लागि देउवाले दिएको योगदान चर्चित हुनेछ र त्यसको महिमा बढ्नेछ ।अहिले कांग्रेस सभापति पदका महत्त्वपूर्ण आकांक्षीहरूमा महामन्त्री शशांक कोइराला अनि केन्द्रीय सदस्यहरू कृष्ण सिटौला, प्रकाशमान सिंह र शेखर कोइरालाका नाम समाचारपत्रहरूमा देखिएका छन् । देउवा सभापति पदमा नलडेको अवस्थामा उनको बागडोर, प्रत्यक्ष वा अप्रत्यक्ष, उपसभापति विमलेन्द्र निधिको हातमा आइपर्ने देखिन्छ । यसो भएमा कांग्रेस महाधिवेशनको रौनक बढ्नेछ । माथि उल्लेख गरिएका नामहरूमध्ये कृष्ण सिटौलाबाहेक अरू नामसँग विरासत जोडिएको छ । सिटौलाले आफूलाई गिरिजाप्रसाद कोइरालाले माओवादीसँग गरेको सम्झौताको विरासतसँग पनि जोडेका छन् । त्यति बेलाको सम्झौता प्रक्रियामा उनको साथमा शेखर कोइराला पनि भएको बिर्सिनु हुँदैन । अर्को पक्षमा, गिरिजाप्रसाद कोइराला र माओवादीबीचको सम्झौतामा कुनै एक व्यक्तिको हकदाबी लाग्दैन । त्यसमा सबै कांग्रेसीको समान दाबी रहन्छ । त्यो अवस्थामा विरासतसँग नजोडिएका एक मात्र नेता सिटौला नै हुन सक्छन् ।विरासतकै कुरा गर्ने हो भने, मायाले मुनु भनेर बोलाइने शशांक कोइराला बीपी कोइरालाका कान्छा सुपुत्र हुन् । विरासतको राजनीतिमा उनी पहिलो पंक्तिमा आउँछन् । र पनि, बीपीका सुपुत्र भएका कारण मात्रैले कांग्रेस सभापतिमा उनको चयन सहज होला भन्न सकिँदैन । कांग्रेसले संस्थागत रूपमा आफ्ना नेताहरूलाई राजनीतिक विरासतका रूपमा स्थापित गर्ने प्रयत्न कतै पनि गरेको देखिँदैन । बीपी, गणेशमान सिंह, सुवर्णशमशेर, कृष्णप्रसाद भट्टराई, गिरिजाप्रसाद कोइराला, सूर्यप्रसाद उपाध्याय, महेन्द्रनारायण निधि लगायतका महत्त्वपूर्ण नेताहरू लोकतन्त्रप्रतिको सैद्धान्तिक निष्ठा, समाजवादी सिद्धान्त र जीवनदृष्टि तथा देशप्रतिको कर्तव्यपरायणताका कारण माथि उठेका हुन् । शशांकका लागि महाधिवेशनको मैदान सोचेजति सहज पनि नहोला । परिवर्तित समयले मानिसका जीवनमूल्यमा आमूल परिवर्तन ल्याएको छ । लोकतान्त्रिक आन्दोलनका मूर्धन्य नेताहरूको जीवनशैली र आजको जीवनशैलीमा ठूलो अन्तर छ । समयको यो पाटोलाई बिर्सिनु शशांकका लागि मात्रै होइन, कांग्रेस सभापति पदका आकांक्षी सबैका लागि उत्तिकै जरुरी छ । शशांकले सुपरिचित नेत्र चिकित्सकका रूपमा नाम कमाएका छन् । उनको व्यक्तित्व आकर्षक छ । उनलाई हेर्नेका आँखा बीपीको अनुहारमा टक्क रोकिएको अनुभव गर्ने धेरै छन् ।सर्वमान्य नेता गणेशमान सिंहका सुपुत्र प्रकाशमान सिंह कांग्रेस सभापति पदमा चुनाव लड्न उत्सुक मात्रै होइन, दृढ पनि देखिएका छन् । विद्यार्थी जीवनदेखि नै प्रजातन्त्रप्राप्तिको आन्दोलनमा सक्रिय रहेका सिंहले नेपाल विद्यार्थी संघको निर्माणमा ठूलो योगदान पुर्याएका थिए । काठमाडौंमा नेपाली कांग्रेसको संगठन निर्माणमा पनि प्रकाशमान सिंहको योगदान कम छैन । गिरिजाप्रसाद कोइरालाको नेतृत्वमा कांग्रेसभित्र मौलाएको एकाधिकारवादी राजनीतिक चरित्रविरुद्ध कांग्रेसभित्रैबाट चालिएको अभियानको कर्मठ नेता तथा अभियन्ताका रूपमा पनि सिंहको परिचय स्थापित छ । नेपालको राजनीतिमा देउवाको नेतृत्वमा भएको कांग्रेस विभाजनले सुखद परिणाम दिन सकेन । पछि देउवा कांग्रेस मूलधारमा समाहित भयो । देउवासँग असहमति बढ्न थालेपछि प्रकाशमान सिंह देउवाविरोधी खेमामा फर्किए । त्यसपछिको समयमा प्रकाशमान सिंहको राजनीतिक व्यक्तित्व मौलाउँदै गएको छ । प्रतिनिधिसभाको पछिल्लो चुनावमा प्रकाशमान सिंहविरुद्ध साझा पार्टीका रवीन्द्र मिश्र उम्मेदवार उठेका थिए । सिंहका लागि यो चुनौती निकै खतरनाक साबित भएको थियो ।शेखर कोइराला कांग्रेस सभापति पदका अर्का आकांक्षी हुन् । शेखर पनि कोइराला परिवारका महत्त्वपूर्ण सदस्य हुन् । नेपाली कांग्रेसकी नेत्रीका रूपमा लोकतान्त्रिक अभियानको सफलताका लागि नोना कोइरालाको योगदान अविस्मरणीय छ । विराटनगरस्थित कोइराला निवासमा बसेर पूर्वदेखि पश्चिमसम्मका कांग्रेस संगठनहरूको निर्माण र विकासमा नोना आमा ले गरेको असीम दुःख सम्झिने धेरै छन् । शेखर तिनै नोना कोइराला तथा बीपीका माइला भाइ केशवप्रसाद कोइरालाका सुपुत्र हुन् । बीपी कोइरालाको देहावसानपछि नेपाली कांग्रेस पार्टीलाई अघि बढाउन नोना कोइरालाले गिरिजाप्रसाद कोइरालाको ब्याकबोन का रूपमा काम गरेकी थिइन् । उनले खडा गरेको त्यो विरासतमाथि शेखर कोइरालाको दाबी जायज मानिन्छ । त्यसबाहेक, शेखर आफैं विद्यार्थी जीवनमा आन्दोलनकारीको भूमिकामा निरन्तर देखा परेका थिए । कालाजर का विशेषज्ञ चिकित्सक शेखर कोइरालाले धरानस्थित बीपी कोइराला शिक्षण अस्पतालको स्थापना र विकासमा महत्त्वपूर्ण योगदान गरेका छन् ।महेन्द्रनारायण निधि नेपाली कांग्रेसभित्र गान्धीवादी विचारका संवाहक हुन् । निधिले सक्रिय राजतन्त्र र पञ्चायत व्यवस्थाविरुद्ध निःशस्त्र आन्दोलन गरे । उनको आन्दोलन विचारको आन्दोलन थियो । निधिका कान्छा सुपुत्र विमलेन्द्र निधि विलक्षण प्रतिभा नभएको भए सानै उमेरमा नेपाल विद्यार्थी संघको नेतृत्वमा पुग्ने थिएनन् । २०३६ सालमा भएको नेपाल विद्यार्थी संघको जनकपुर अधिवेशनमा स्वयं बीपी कोइरालाले निधिलाई त्यसको नेतृत्व सुम्पिनुभएको थियो । विमलेन्द्रमा नेपाली कांग्रेसको सभापति पदको चुनाव लड्ने आकांक्षा नभएको त पक्कै होइन होला । उनले अहिलेसम्म हाउभाउले पनि आफ्नो इच्छा जताएका छैनन् । जुन दिन विमलेन्द्र निधिलाई लाग्नेछ सभापति पदप्रति शेरबहादुर देउवा निस्पृह छन्, त्यो दिन मात्रै उनले आफ्नो उम्मेदवारीको घोषणा गर्नेछन् ।विमलेन्द्र नेपालको प्रजातान्त्रिक आन्दोलनका एक जुझारु व्यक्तित्व हुन् । मधेसको राजनीतिमा कांग्रेस पछि परेको अहिलेको अवस्थामा विमलेन्द्रको उम्मेदवारी प्रभावकारी हुन सक्छ भन्ने राय धेरैको छ । विमलेन्द्रले पिता महेन्द्रनारायण निधिको विरासतको प्रतिनिधित्व गरे पनि राजनीतिमा उनले आफ्ना पिताको अहिंसात्मक राजनीतिको पदचाप पछ्याएनन् । तत्कालीन पञ्चायत राजनीतिको प्रतिरोध गर्न अहिंसा मात्र पर्याप्त छैन भन्ने मान्यता राख्ने पिँढीका सदस्य हुन् उनी ।कांग्रेसको महाधिवेशनमा खोजिने भावी नेतृत्वका सम्बन्धमा अहिलेसम्म देखिएको परिदृश्य यही हो । यो परिदृश्य अहिले जेजस्तो भए पनि, शेखर र शशांक दुई दाजुभाइबीच सहमति भएन भने चुनाव दुवैका लागि प्रत्युत्पादक हुनेछ । यो परिदृश्यमा भोलिका दिनमा अरू धेरै नाम थपिन सक्छन् । त्यो कुनै ठूलो कुरा होइन । अहिले वामपन्थी दलका नेताहरूलाई शक्ति र सत्ताको लोभले जसरी गाँजेको छ, कांग्रेसीहरूले त्यो मोड पटकपटक पार गरिसकेका छन् । जनता राजनीतिक दलका जात्रा र तमासा हेर्दाहेर्दा आजित भैसकेका छन् । अब हुने कुनै पनि पार्टीको नेतृत्वसंयोजन देश र जनताप्रति उत्तरदायी हुनुपर्छ । मुख्य सूत्र यही नै हो ।"
कक्षाकोठाबाहिर खोइ समानता !,"भि त्र होइन बाहिरै है ! बाहिरै !यस वाक्यले मलाई बाह्र वर्षको उमेरमा जातीयतामा आधारित भेदभावसँग पहिलोपटक साक्षात्कार गराएका थियो । समाजले तयार पारिदिएको जातीयताको वर्गीकरणमा उपल्लो स्थानमा पर्ने उपाध्याय ब्राह्मणको घरमा जन्मिएँ म । जन्मदेखि नै सहरी र ग्रामीण दुवै परिवेशमा हुर्किएकी मैले छुवाछूत के हो, महसुस गर्न पाइसकेकी थिइनँ । असारको महिना, मकै गोड्ने चटारो । आमाले बारीको कामका लागि प्रायः ती दाइदिदीलाई बोलाउनुहुन्थ्यो । हाम्रा पुर्खाकै पालादेखि उहाँहरूले हाम्रो बारीमा पसिना बगाएर हातमुख जोर्दै आउनुभएको थियो । एक दिन म कारणवश विद्यालय गएकी थिइनँ । उहाँहरू चिया खान आएका बेला हजुरआमाले मलाई बोलाउँदै भन्नुभयो, नानी, बाहिर गएर तिनीहरूलाई यो चिया दे ।अरू आउँदा घरभित्रै बोलाएर चिया खान दिने हजुरआमालाई छक्क परेर हेर्दै मैले भनें, ह्या, भित्रै बोलाएर दिनू न ! मेघ गर्जे जस्तो प्रतिक्रिया आयो, भित्र छिर्न दिएर टाउकोमा टेकाउन नखोज् । बढी जान्ने हुँदी रछे !हजुरआमाले हातमा थमाइदिनुभएको किस्तीमा तातो चिया बोकेर म घरको मूलढोका बाहिर गएँ । त्यहाँ पुग्दा चिया मेरो मनजस्तै चिसो भइसकेको थियो । स्कुल गइनौ बुनु ? एक जनाले सोध्नुभयो । मैले जवाफ दिएँ, सन्चो छैन अनि । मलाई बिसन्चो यही घटनाले बनाएको थियो ।सामाजिक शिक्षा पुस्तकमा लेखिएका सबै व्यक्ति समान हुन्, कसैलाई कुनै किसिमको भेदभाव गर्नु हुँदैन भन्ने वाक्य र शिक्षकले दिएका उदाहरणहरू मेरो वास्तविक जीवनका घटनासँग मेल खाइरहेका थिएनन् । शैक्षिक ज्ञान र समाजको सिकाइले मलाई छुवाछूतबारे जान्न उत्सुक बनायो । यसै क्रममा मैले हजुरआमालाई प्रश्न गरें, हामी सबै समान त हौं । किन उहाँहरूलाई घरभित्र पस्न नदिनुभएको ? तिनीहरू दलित हुन् । फोहोरी हुन्छन् । नुहाउँदैनन् । हजुरआमाको जवाफ सुनेर मनै अमिलो भयो । त्यस बेला सशस्त्र द्वन्द्व चर्चाको विषय हुने गर्थ्यो । यसका प्रभाव र असरबारे मेरा अभिभावकहरू कुरा गरिराख्नुहुन्थ्यो । कक्षा ९ मा पुग्दा मैले द्वन्द्वकालको अन्त्यसँगै २०६३ को बृहत् शान्ति सम्झौताले दलित मुद्दालाई पनि सम्बोधन गरेको कुरा आफ्ना सामाजिक शिक्षकमार्फत थाहा पाएँ । लगातारको प्रयास र पैरवीले राजतन्त्रको समाप्तिसँगै अन्तरिम संविधान, २०६३ को बनेको मलाई आमाले सुनाउनुभयो । देशलाई नयाँ संविधान दिन जनप्रतिनिधिहरू लागिरहेका बेला २०७२ मा म टिच फर नेपाल मा स्वयंसेवी शिक्षकका रूपमा आफ्नो दुईवर्षे कार्यकाल पूरा गर्न ललितपुरको एउटा दुर्गम गाउँ गएकी थिएँ । विभिन्न जातजातिको बसोबास रहेको त्यो गाउँ भौतिक विकासमा धेरै पछाडि थियो । प्रायः स्थानीय बासिन्दाबाट मलाई प्रश्न आउने गर्थ्यो, मिसको थर के ? मैले जवाफ दिएपछि प्रतिप्रश्न हुन्थ्यो, बाहुन नै कि ? मैले बाहुन नै भनेपछि उहाँहरू ए भन्दै मुस्काउनुहुन्थ्यो । सदियौंदेखि समाजले निर्धारण गरेको उच्च जात की भएर होला, मलाई चाँडै त्यहाँको ब्राह्मण समुदायले स्वीकार गर्यो ।विनाशकारी भूकम्पले लडाएका सपनाहरू फेरि उठिरहेकै बेला २०७१ को एसएलसी परीक्षाको नतिजा प्रकाशित भयो । मैले पढाउने विद्यालयका विद्यार्थीहरू राम्रो अंकसाथ उत्तीर्ण भएछन् । सबैतिर हर्षोल्लास थियो । यत्तिकैमा एक विद्यार्थीले शिक्षकहरूलाई भोजको निम्तो पठाइन् । कुनै विद्यार्थीले भोज खान बोलाएको आफ्नो पहिलो अनुभव भएकाले म अत्यन्तै उत्साहित थिएँ । भोलिपल्ट छुट्टी भएपछि हामी सबै ती विद्यार्थीको घरतर्फको ओरालो लाग्दै गर्दा सहकर्मी मित्रले भन्नुभयो, ए मिसहरू, भोज त्यता होइन, यता । ओहो, व्यवस्था त राम्रै गरिछन् नानीले । धेरै जना छौं, घरमा गर्न गाह्रै हुन्छ नि ! मैले भनें अनि हामी त्यतै लाग्यौं । तयारी वास्तवमै भव्य रहेछ । आफ्नो घरमा नभए पनि उनकै परिवारको खर्चमा हामीले चिनेकै ब्राह्मण व्यक्तिको घरमा भोज आयोजना गरिएको रहेछ । कुखुराको मासु, चिसो पेय, चिउरा, तरकारी, अचार र दहीको व्यवस्था थियो । ती सबै परिकार भान्साभित्र अरू कसैले तयार पारिरहेका थिए अनि उनी र उनको परिवार घरको मूलढोकाबाहिर उभिएका थिए । ठ्याक्कै त्यसै गरी जसरी मेरो बाल्यकालमा ती दाइदिदीहरू खडा हुनुहुन्थ्यो ।ती विद्यार्थीले त हामीलाई सम्मानपूर्वक भोजमा स्वागत गरेकी थिइन्, तर निम्तो दिनेकै, जो समाजले निर्धारण गरेको अछुत जात की थिइन्, भावना र जातीयताको सम्मान थिएन । भोज सुरु हुने बेला हामी केहीले ती विद्यार्थीलाई भन्यौं, हामी त तिमीले बाँड्ने भए मात्र खाने है ! अचानक त्यहाँ शून्यता छायो, अर्धगोलाकार आकारमा बसेका सबै जनाको ध्यानाकर्षण भयो । कोही खिस्स हाँस्नुभयोÙ अरू हल्का रिसाएझैं देखिनुभयो । हाम्रो कुरा काट्न नसकेर बाध्य भई ती विद्यार्थीले बाँडेको खानाको थाल हातमा लिँदै जानुभयो, पालैपालो । अचानक एक शिक्षकले भन्नुभयो, मेरो त व्रत छ है, केही खान्नँ । अरू चीजको व्यवस्था गरौं ? ती विद्यार्थीले सोधिन् । चिसो प्रतिक्रिया आयो, पर्दैन । म घर गएरै खान्छु । फेरि कसैले भन्नुभयो, पानी चाहियो । बोतल यता पास गरौं न । यो पानी पनि उसैको हातबाट लिनुपर्ने होला फेरि ! एक जनाले हामीलाई व्यंग्य गर्नुभयो । म, मेरा साथीहरू, ती विद्यार्थी र उनको परिवारबाहेक त्यहाँ उपस्थित सबै जना हाँस्नुभयो । दिनभरि विद्यार्थीहरूलाई समाजका कुरीति र समानताबारे पाठ सिकाउने हामीजस्ता शिक्षकहरू कक्षाकोठाबाहिर पुग्नेबित्तिकै त्यही कुरीतिको अभियन्ता बन्यौं भन्ने लाग्यो ।तर हामीलाई आफ्नै हातले खाना दिन पाउँदा ती विद्यार्थी खुसी थिइन् । फर्किने बेला हामीलाई उनले भावुक भएर भनिन्, धन्यवाद ! यो अनुभवले उनको आत्मविश्वासलाई बढायो पक्कै ।नेपालमा ऐतिहासिक संविधान जारी भयो । लामो प्रतीक्षापछि आएको संविधानलाई हालसम्मकै प्रगतिशील भनी विश्लेषण गरियो । सम्मानपूर्वक बाँच्न पाउने हक, समानताको हक, दलितको हक, सामाजिक न्यायको हक लगायतका मौलिक हक समेटेको भनियो । तर, अवस्थामा परिवर्तन आएन, आउन सकेको छैन । जातीयतामा आधारित हिंसा हाम्रो बोली र व्यवहारमा अझै जिउँदो छ । कस्तो दमाईकामीजस्तो टाढा बसेको ?, दलित हो र त्यस्तो नदेखिने ?, हामी सबैलाई समान व्यवहार गर्छौं तर बिहावारी आफ्नै जातको सँग हुनुपर्छ, जमानादेखि चलिआएको चलन एकै दिनमा कहाँ सबै बदलिन्छ ?, यिनीहरूको जातै त्यस्तै हो जस्ता टिप्पणी अचेल पनि दिनहुँजसो सुनिन्छन् । अनि अचानक रुकुममा दलित युवाको हत्या हुँदा, रुपन्देहीमा दलित बालिकालाई बलात्कारपछि पीडकसँगै बिहे गरिदिनाले उसको शंकास्पद मृत्यु हुँदा हाम्रा आँखा रसाउँछन् । महामारीका बेला आइसोलेसनमा बस्दा दलितले पकाएको नचल्ने कुरा सुन्दा हामी आक्रोशित हुन्छौं अनि सामाजिक सञ्जालमा यसको विरोध गर्छौं । तर, यतिले मात्र पुग्ला ?नयाँ संविधान जारी भएको पाँच वर्ष बित्न लागिसक्दा पनि हाम्रो सोचाइ परिवर्तन हुने गति कछुवाको जस्तै छ । सयौं थुँगा फूलका हामी एउटै माला नेपाली त्यति बेला हुन्छौं, जब हरेक फूलको अस्तित्वलाई सम्मान गर्न थाल्छौं । जातीय हिंसालाई अन्त्य गर्न कागजमा छापिएका नीति र कानुनलाई हामीले आफ्नो विचार, बोली र व्यवहारमा नउतारी परिवर्तन असम्भव छ । जातीयताका आधारमा हुने हिंसाजस्तो सामाजिक विकृतिलाई संस्कृति मान्न छोडेर अब हामीले विचारको मूलढोका खोल्न आवश्यक छ । सकिएला ?"
स्वास्थ्यकर्मीर्सेवाग्राही द्वन्द्वको अन्तर्य,"घट्दो संवेदनशीलता, बढ्दो द्वन्द्वचिकित्सा क्षेत्रलाई अन्य पेसा वा संस्थाका तुलनामा निकै संवेदनशील मानिन्छ र हो पनि । तर माथि चर्चा गरिएको वस्तुकरण, बजारीकरण र उपभोक्तावादका सन्दर्भमा यसप्रतिको संवेदनशीलता दुवै पक्षमा घट्दै गएको छ । कोरोना महामारीकै अवधिमा बाँकेमा स्वास्थ्यकर्मीलाई ज्यान मार्ने धम्की दिइयो । केही समयअघि बैतडी र रौतहटमा स्वास्थ्यकर्मीहरूमाथि आक्रमण र कुटपिट भए । संघीय राजधानीमै सुरक्षाकर्मीकै अगाडि स्वास्थ्यकर्मीको हुर्मत लिइयो, सुरक्षाकर्मीहरूले समेत पटकपटक दुर्व्यवहार गरेको गुनासो आयो । स्वास्थ्यकर्मीहरूलाई विभिन्न घटनामा चेपुवामा पार्ने प्रवृत्तिहरू देखिएका छन् । उदाहरणका लागि, पश्चिममा भएको जातीय हिंसाजस्ता घटनाहरूमा पार्टीकरण हुँदा स्वास्थ्यकर्मीमाथि दबाब र असुरक्षा बढेको छ । पर्याप्त सुरक्षा र प्रोत्साहनबिना जोखिम मोलेर अग्रमोर्चामा लडिरहेका स्वास्थ्यकर्मीहरूविरुद्ध शृंखलाबद्ध रूपमा भइरहेका यी घटनाले त्यसै पनि कमजोर रहेको कोरोना प्रतिकार्यलाई झन् कमजोर बनाइरहेका छन् । स्वास्थ्यकर्मीप्रति राज्यको संवेदनशीलता पनि निकै कमजोर छ । उसको प्रतिक्रिया कडा कारबाही गर्नू भन्ने निर्देशनमा सीमित छ । नामका ठूलाबडा का अगाडिपछाडि सुरक्षाकर्मीका डफ्फा लगाउने मात्र नभई तिनका निवासमा घरेलु कामदारसम्म बनाउने सुविधा दिएको राज्यले अहिलेको संवेदनशील अवस्थामा समेत स्वास्थ्यकर्मीहरूलाई सुरक्षाको प्रत्याभूति दिन नसक्नु लज्जाको विषय हो । अर्कातर्फ, यसै अवधिमा निजी सेवाप्रदायकहरूले बिरामीको उपचार गर्न अस्वीकार गर्ने जस्ता संवेदनाहीन व्यवहार देखाएका छन्, जसले पनि स्वास्थ्य क्षेत्रको सामाजिक मूल्यमा आएको ह्रासतर्फ संकेत गर्छ । यस्ता असंवेदनशील प्रवृत्तिहरूले द्वन्द्व बढाएर अहिलेको महामारीको सम्बोधनमा समेत ठूलो चुनौती थपेका छन् । दीर्घकालीन र अल्पकालीन सम्बोधनस्वास्थ्य संस्थासेवाग्राही द्वन्द्वका कारणहरू जसरी बहुआयामिक छन्, यसका समाधानका उपायहरू पनि त्यस्तै छन् । पहिलो समस्या हो नेपालमा स्वास्थ्य संस्थाहरूले भौतिक र प्राविधिक पक्षलाई बढी ध्यान दिनु । वास्तवमा जनसम्पर्क र परामर्शजस्ता स्वास्थ्यसेवाका अहं पक्षहरूलाई महत्त्व दिन आवश्यक छ, जसबाट सम्भावित द्वन्द्वको न्यूनीकरणमा ठूलो सहयोग मिल्न सक्छ । उपचार प्रक्रियामा सेवाग्राहीहरूको सहभागिता यथाशक्य बढाउनु विश्वासको वातावरण सुधार्नका लागि अत्यावश्यक सर्त हो । अर्कातर्फ, चिकित्सा शिक्षा प्रणालीमा महत्त्वपूर्ण परिवर्तनको खाँचो छ । चिकित्सा शिक्षामा प्राविधिकसँगै सामाजिक तथा मानवीय पाटोलाई अझ बढी महत्त्वका साथ अँगाल्नु अत्यावश्यक भइसकेको छ । चिकित्सक र बिरामी (वा आफन्तहरू) बीच अर्थपूर्ण संवाद भए मात्रै पनि धेरै हदसम्म द्वन्द्वको रोकथाम हुन सक्छ । यसका लागि चिकित्सकहरूलाई प्राविधिक शब्दावलीहरू मात्र होइन, जनजिब्रोमा संवाद गर्न सक्ने सीप दिनुपर्छ । चिकित्सकको सामाजिकीकरणमा उसले पहिरिने सेतो कोट अहंकारभन्दा विनयशीलताको प्रतीक हो भन्ने मूल्यलाई बलियो बनाउन आवश्यक छ । यसको एउटा प्रमाण के पनि हो भने, हामीकहाँ व्यावसायिक सफलतासँगै अग्लो सामाजिक हैसियत बनाएका स्वास्थ्यकर्मीहरूमा समाज, संस्कृति र मानवीय संवेदनाबारे गहिरो रुचि र बुझाइ छ ।अन्त्यमा, यस्ता द्वन्द्वहरू न्यूनीकरण गर्न राज्यको भूमिका पनि त्यत्तिकै महत्त्वपूर्ण हुन्छ । चिकित्सा शिक्षा र सेवाका क्षेत्रमा बढेको चरम बजारीकरण र वस्तुकरणलाई सम्बोधन गर्न राज्यले सार्थक प्रयास गर्ने हो भने, स्वास्थ्यकर्मीसंस्था र सेवाग्राहीबीचको बढ्दो द्वन्द्वको रोकथाम र व्यवस्थापनमा महत्त्वपूर्ण सहयोग पुग्न सक्छ । अल्पकालीन रूपमा, अहिलेको विषम परिस्थितिमा अरू कुरा थाती राखेर भए पनि अराजकताजनित दुर्व्यवहारबाट स्वास्थ्यकर्मीलाई जोगाउनु र सेवा प्रदान गर्ने सम्मानजनक वातावरणको प्रत्याभूति गराउनु सबै तहका सरकार, सामुदायिक संस्था र आम नागरिकको समेत मूल दायित्व हो । थापा पृथ्वीनारायण क्याम्पस, पोखरामा (चिकित्सकीय) मानवशास्त्र अध्यापन गर्छन् ।"
उखु किसानले अझै पाएनन् ५० करोड,"उद्योग समस्यामा परेपछि अन्नपूर्णले गत वर्ष क्रसिङ गरेन । यस वर्ष किसान र सरकारबाट साथ नभए क्रसिङको सम्भावना नरहेको जनाएको छ । हामीले पहिलो प्राथमिकता किसानलाई दिएका छौं । जहाँबाट आउँछ, त्यहींबाट तानेर तिरिरहेका छौं, अन्नपूर्णका म्यानेजर सुरेन्द्र शुक्लाले भने । नेपाल उखु उत्पादक महासंघका अध्यक्ष कपिलमुनि मैनालीले पनि लुम्बिनी र श्रीराम सुगरबाट दुःख पाइएको बताए । किसान धर्ना बसे । समझदारी भयो । तर अहिलेसम्म भुक्तानी पाइएन, उनले भने, श्रीरामको तीन वर्षदेखिकै भुक्तानी बाँकी छ । लुम्बिनीको अवस्था पनि उस्तै छ । सर्लाहीबाट करिब २२ जना किसानका प्रतिनिधि आएको सोही जिल्लाका उखु किसान सञ्जीव सिंहले जानकारी दिए । पुसमा वार्ता भएर सहमति भए पनि सम्झौता लागू भएन । सरकारलाई झकझक्याउन फेरि आएका छौं । लकडाउनले सामाजिक दूरी कायम गर्नुपर्ने भएकाले अहिले प्रतिनिधि मात्रै आएका छौं, उनले भने, सरकारले हाम्रा माग कसरी सम्बोधन गर्छ । नभए आन्दोलनको विकल्प छैन । सरकारले दिनुपर्ने अनुदानमध्ये करिब ३० करोड रुपैयाँ पनि भुक्तानी नभएको उनको गुनासो छ । किसान संघर्ष समितिका सचिव हरिश्याम रायले पनि सबैभन्दा बढी श्रीराम सुगर मिलकै रहेको बताए । उखुको भुक्तानी नपाउँदा किसानले धेरै दुःख पाएको उनको भनाइ छ ।"
पारवहन सन्धि पुनरावलोकन छलफल अनिश्चित,"कोभिड१९ को त्रास नभएर परिस्थिति सामान्य भएको भए यति नेपाल र भारतबीचको पारवहन सन्धिमा हस्ताक्षर भएर पनि कार्यान्वयनमा गइसकेको हुन्थ्यो । तर कोभिड१९ का कारण पारवहन सन्धिको अन्तिम मस्यौदामा सहमति भइसके पनि हस्ताक्षर कहिले हुन्छ भन्ने टुंगो छैन । गत मंसिरमा काठमाडौंमा सम्पन्न नेपाल र भारतका वाणिज्य अधिकारीहरूको बैठकले पारवहन सन्धिको मस्यौदा टुंगो लगाएको थियो । मस्यौदामा रहेका केही आनुसंगिक र प्रासंगिक त्रुटिलाई दुवै पक्षले सच्याएपछि ढिलोमा जेठभित्र दुवै देशका वाणिज्यमन्त्रीले नयाँ पारवहन सन्धिमै मन्त्री तहबाट हस्ताक्षर गर्ने कार्यक्रम थियो । तर कोरोनाका कारण सन्धिमा हस्ताक्षर हुने र कार्यान्वयनमा जाने मिति अनिश्चित बनेको छ । यसले गर्दा नेपालले तेस्रो मुलुकसँग व्यापारका लागि जलमार्ग प्रयोग गर्नेदेखि भैरहवा र विराटनगर बल्क कार्गोका सुविधा पछि धकेलिएका छन् । ०७५ को सुरुमा भारतीय प्रधानमन्त्री नरेन्द्र मोदी नेपाल भ्रमणमा गएका बेला दुई मुलुकबीच व्यापार, वाणिज्यलगायत सबै द्विपक्षीय विषयको समस्या पहिचान गर्दै समाधानको मार्गचित्र पनि तयार पार्ने सहमति बनेको थियो । नेपालको बढ्दो व्यापार घाटाको समस्यालाई सम्बोधन गर्न पारवहन व्यापारलाई थप सहज र विविधीकरण गर्नुपर्ने नेपाली पक्षको मागअनुसार पारवहन सन्धि संशोधन तथा पुनरावलोकनका लागि दुवै मुलुकका शीर्षस्थ नेतृत्व सहमत भएका थिए । त्यसैका आधारमा सन्धिमा समेट्नुपर्ने क्षेत्र र परिमार्जन गर्नुपर्ने बुँदा पहिचान गरेर सैद्धान्तिक सहमति गर्न दुवै पक्षबीच बैठक हुँदै आएको छ । नेपाल र भारत पारवहन सन्धि पछिल्लो पटक १९९९ मा पुनरावलोकन गरिएको थियो । हरेक सात वर्षमा दुई पक्षको सहमतिअनुसार नवीकरण गर्ने प्रावधान छ । सोहीअनुसार सन् २०१३ मा नवीकरण गरिएको थियो । यसको म्याद जनवरी २०२० मा सकिइसकेको छ । दुवै पक्षको संशोधन नभएको खण्डमा स्वतः नवीकरण हुने व्यवस्थाअनुसार यो सन्धि २०२६ सम्मका लागि नवीकरण भइसकेको छ । तर यसबीच दुवै पक्षको सहमतिमा हुने पुनरावलोकन गरिएको नयाँ सन्धिले पुरानोलाई विस्थापित गर्नेछ । प्रस्तावित सन्धिमा पहिलो पटक तेस्रो मुलुक व्यापारका लागि जलमार्गलाई पनि समेटिएको छ । गत मंसिरमा काठमाडौंमा सम्पन्न सन्धि पुनरावलोकन सम्बन्धमा गठित सहसचिवस्तरीय प्राविधिक समितिको बैठकमा जलमार्गसम्बन्धी प्रोटोकलमा सहमति जुटेको थियो । जसमा कोलकाता हल्दियादेखि शाहिबगन्ज, कालुघाट (पटना) र वाराणासीसम्म जलमार्ग र त्यसपछि शाहिबगन्जबाट विराटनगरसम्म, कालुघाटबाट वीरगन्जसम्म र वाराणासीदेखि भैरहवासम्म मल्टिमोडल पारवहन सेवा सुरु गर्ने विषय समेटिएको छ । सन्धि कार्यान्वयनमा गएपछि नेपाली सामान बोकेका पानीजहाज सीधै कोलकाताहल्दियाबाट जलमार्ग हुँदै शाहिबगन्ज, वाराणासी र कालुघाटसम्म आइपुग्नेछन् । त्यहाँबाट सडक वा रेलमार्ग हुँदै नेपालको नाकासम्म कार्गो ढुवानीको बाटो खुल्नेछ । कोरोना महामारीका कारण पारवहन र वाणिज्य सन्धि पुनरावलोकनको प्रक्रिया टुंगोमा कहिले पुग्छ भन्नेमा अन्योल बढेको छ । त्यसमाथि भारतका तर्फबाट नेपालसँगको बैठकमा सहभागी हुँदै आएका भारतीय वाणिज्य तथा उद्योग मन्त्रालयका सहसचिव भूपिन्द्र सिंह भल्ला सरुवा भइसकेका छन् । उनको ठाउँमा केशव चन्द्र आएका छन् । यसले पनि द्विपक्षीय बैठक थप केही पर धकेलिने सम्भावना छ । तर उद्योग तथा वाणिज्य मन्त्रालयका सचिव वैकुण्ठ अर्याल भने कोरोना महामारीले केही ढिला भए पनि चाँडोभन्दा चाँडो बैठक राख्न पहल भइरहेको दाबी गर्छन् । कोरोना महामारीले औपचारिक बैठक राख्न नसकिए पनि अब ढिलाइ गर्नु हुँदैन भनेर भारतीय पक्षसँग छलफल भइरहेको छ, उनले भने, चाँडोभन्दा चाँडो बैठक राख्ने प्रयास जारी छ ।"
प्रदेशले तिरिदियो ४६६५ किसानको ब्याज,"बजेट आउनासाथ दोस्रो चरणमा बाँकी किसानलाई ब्याज अनुदान उपलब्ध गराउने यादवले जानकारी दिए । भूमि व्यवस्था, कृषि तथा सहकारी मन्त्रालयले गत चैतमा किसानले लिएको ऋणको ब्याजमा अनुदान दिने घोषणा गरेको थियो । त्यसका लागि प्रदेश सरकारले चालु आवमा ३६ करोड रुपैयाँ विनियोजन गरेको छ । चार महिनाको ब्याज मिनाहा गर्दा प्रदेश २ का ८० हजार किसान लाभान्वित हुने जनाइएको छ । लकडाउनका कारण प्रभावित कृषि क्षेत्र उकास्न र आम जनताले कृषिमा लगानी गर्ने वातावरण बनाउन प्रदेश सरकारले योजना बनाइरहेको मन्त्री साहले बताए ।"
विदेशी सहयोग कुर्दा सम्पदा पुनर्निर्माण अनिश्चित,"वैदेशिक सहायता वा ऋण सहयोगबाट बन्ने भनिएका सम्पदाहरूको पुनर्निर्माणमा अन्योल भएको छ । ०७२ वैशाखको भूकम्पबाट क्षतिग्रस्त भएका भक्तपुरका २९ सम्पदाको चालु वर्षदेखि थालिने भनिएको पुनर्निर्माणका योजना अनिश्चित भएका हुन् । पुनर्निर्माण प्राधिकरणबाट स्वीकृत प्रायः सम्पदा पुनर्निर्माण सुरु हुनै बाँकी छन् । भारतीय एक्जिम बैंकको ऋण सहयोगमा स्मारक संरक्षण तथा दरबार हेरचाह कार्यालय (पुरातत्त्व विभाग) भक्तपुरबाट पुनर्निर्माण गर्ने गरी स्वीकृत भएको भक्तपुर दरबार परिसरको यक्षेश्वर महादेव मन्दिर जीर्णोद्धारका लागि ३० लाख रुपैयाँ, वंशगोपालस्थित कृष्ण मन्दिरसहितको सत्तल पुनर्निर्माण र चाँगुनारायण नगरपालिका ग्वालदह मठ परिसरको सत्तल संरक्षणका लागि ५०५० लाख रुपैयाँ विनियोजन भएको छ । तर, एक्जिम बैंकको ऋण सहयोगको बजेट निकासा नहुँदा पुनर्निर्माण सुरु नै भएको छैन । त्यसैगरी, राष्ट्रिय कला संग्रहालयमार्फत पुनर्निर्माण गर्ने योजनाअनुरूप २७ वटा सम्पदा स्वीकृत भएको पुरातत्त्व विभाग भक्तपुरले जनाएको छ । भूकम्पमा क्षतिग्रस्त भई छनोटमा परेका २७ सम्पदामध्ये २६ वटा सम्पदा चालु आर्थिक वर्षमा एक्जिम बैंकको ऋण सहयोगमा पुनर्निर्माण गरिने कार्यक्रममा उल्लेख छ । सूर्यविनायक७ को बन्देश्वरी देवी मन्दिरका लागि ८५ लाख, मध्यपुर थिमि४ लायकु दरबार र प्रवेशद्वार, सूर्यविनायक१० को नन्दीकेशर महादेव मन्दिरका लागि ११ करोड रुपैयाँ, सेतीदेवी थानका लागि ४० लाख, सूर्यविनायक४ को कृष्ण मन्दिरलाई ६० लाख, सुवर्णेश्वर महादेव मन्दिर र सत्तल पुनर्निर्माणका लागि ५० लाख रुपैयाँ विनियोजन भएको छ । सम्पदा संरक्षणका लागि विनियोजन भएको रकम भारतीय एक्जिम बैंकको ऋण सहयोगबाट प्राप्त हुने भएकाले कहिलेसम्म आउने र डिजाइन एस्टिमेट हुने भन्ने अनिश्चित भएको पुरातत्त्व विभागका अधिकृत मोहनसिं लामाले बताए ।भूकम्प प्रभावित सम्पदाहरूको पुनर्निर्माण एवं संरक्षणका लागि स्रोतको सुनिश्चितताका सम्बन्धमा विगत वर्षहरूदेखि नै नीतिगत तहमा बारम्बार छलफल भए पनि वैदेशिक सहायता वा ऋण सहयोग उपलब्ध हुन नसक्दा लक्ष्यअनुसार काम हुन नसकेको विभागले जनाएको छ । प्राधिकरणको कार्यकारी समितिको बैठकबाट एक्जिम बैंकको ऋण सहयोगमा गरिने भनिएको कार्यक्रमहरूका लागि स्रोत प्राप्त हुन नसक्ने भएकाले कसले, कसरी, कहिले गर्ने भन्ने सम्बन्धमा अन्योल भएको छ, लामाले भने, नेपाल सरकारको स्रोतबाट गरिने कार्यक्रमहरूको आवश्यक प्रक्रिया सुरु भइसकेको छ ।"
सार्क चेम्बरको भविष्य अन्योलमा,"दक्षिण एसियाली सहयोग संगठन (सार्क) ले दिँदै आएको पहिचान नवीकरण नभएपछि सार्क चेम्बर अफ कमर्सको भविष्य अन्योलमा परेको छ । सार्क सचिवालयले सोमबार सूचना जारी गर्दै सार्क चेम्बर अफ कमर्सलाई दिँदै आएको पहिचान तत्कालका लागि रद्द गरिएको जनाएको छ ।सार्क रिकग्नाइज्ड रिजनल एपेक्स बडिजको पहिचान र नवीकरणका लागि स्ट्यान्डिङ कमिटी आधिकारिक भएकाले आगामी बैठकले पहिचान नवीकरण गर्ने, नगर्ने विषयमा निर्णय गर्ने सार्क सचिवालयले जारी गरेको विज्ञप्तिमा जनाइएको छ । नवीकरण नहुँदासम्म सार्क चेम्बर अफ कमर्सअन्तर्गत कुनै पनि कार्य नगर्न पनि विज्ञप्तिमा उल्लेख छ । सार्क चेम्बर अफ कमर्समा सार्क राष्ट्रका उद्योगी व्यवसायीको संगठनहरूको प्रतिनिधित्व रहँदै आएको छ । हरेक देशका यस्ता निकायले पालैपालो सार्क चेम्बर अफ कमर्सको नेतृत्व लिँदै आएका छन् । यसअघि नेपालका तर्फबाट सुरज वैद्य सार्क चेम्बर अफ कमर्सका उपाध्यक्ष थिए । यो पदमा अहिले उद्योग वाणिज्य महासंघका पूर्वअध्यक्ष चण्डिराज ढकाल छन् ।चेम्बर अफ कमर्सको नवीकरण हरेक २ वर्षमा गर्नुपर्ने प्रावधान भएकाले यसअघि स्वतः नवीकरण हुने गरेको पूर्वअध्यक्ष वैद्यको भनाइ छ । २५ वर्षे इतिहासमा यसअघि स्वतः नवीकरण हुँदै आएको थियो, उनले भने, तर डेढ वर्षयता केही मुलुकले यसको प्रभावकारितामा प्रश्न गर्दै आएका थिए । त्यसैल यसको नवीकरणको विषय अन्योलमा परेका हुन सक्ने उनको बुझाइ छ ।सार्क चेम्बर अफ कमर्सको नवीकरण भएन भने निजी क्षेत्रको आवाज कमजोर हुन्छ, उनी भन्छन्, यसले धेरै क्षेत्रमा प्रभाव पर्छ । नेपालका तर्फबाट उद्योग वाणिज्य महासंघले सार्क चेम्बर अफ कमर्समा प्रतिनिधित्व गर्दै आएको छ । यसको नवीकरण हुने वा नहुने विषय टुंगो नभएपछि सार्क चेम्बर अफ कमर्सको भविष्य अन्योलमा परेको महासंघका वरिष्ठ उपाध्यक्ष शेखर गोल्छाको टिप्पणी छ । अमेरिका र चीनबीचको व्यापार युद्धले विश्व व्यापार संगठनलाई असान्दर्भिक बनाउँदै लगेका बेला सार्कको यो घटनाले क्षेत्रीय व्यापारिक प्रणालीलाई असर गर्नेछ, गोल्छाले ट्वीटरमा लेखेका छन् । सार्क राष्ट्रबीच व्यापार र औद्योगिक प्रवर्द्धन गर्न यो संस्थालाई सार्कले २५ वर्षअघि सन् १९८५ मा मान्यता दिएको थियो । अहिले सार्क चेम्बर अफ कमर्सको नेतृत्व पाकिस्तान चेम्बर अफ कमर्सले गरिरहेको छ । संस्थाले यो क्षेत्रमा लगानी भित्र्याउन सहजीकरणका साथै साउथ एसियन फ्री ट्रेड एरिया (साफ्टा) कार्यान्वयनको पनि पहल गर्दै आएको थियो ।यो क्षेत्रमा व्यापार बढाउन र कम विकसित मुलुकको व्यापार घाटा कम गर्ने उद्देश्यले सार्क राष्ट्रमा सन् २००६ देखि साफ्टा कार्यान्वयनमा आएको थियो । सार्क राष्ट्रबीच भएको साफ्टा सम्झौतामा कम विकसित मुलुकहरूले विभिन्न वस्तुमा भन्सारसहित अन्य सहुलियत प्राप्त गर्ने व्यवस्था छ ।"
ट्याक्सी चलाउन दिन विकास समितिको निर्देशन,"प्रतिनिधिसभाअन्तर्गत विकास तथा प्रविधि समितिले स्वास्थ्य सावधानी अपनाउँदै ट्याक्सी सञ्चालन गर्ने व्यवस्था गर्न निर्देशन दिएको छ । सिंहदरबारमा यातायातसँग सम्बद्ध मजदुर संगठन र यातायात व्यवसायीसँग कोभिड१९ ले व्यवसायमा पारेको प्रभावबारे छलफलपछि बुधबार समितिले भौतिक पूर्वाधार तथा यातायात मन्त्रालयलाई यस्तो निर्देशन दिएको हो । विश्व स्वास्थ्य संगठन, नेपाल सरकार स्वास्थ्य तथा जनसंख्या मन्त्रालय र कोभिड१९ क्राइसिस म्यानेजमेन्ट कमिटी (सीसीएमसी) ले तयार पारेको मापदण्ड पूरा गरी अर्थतन्त्रलाई थप चलायमान बनाउन र सर्वसाधारणलाई आवतजावतमा थप सहजता प्रदान गर्न सार्वजनिक यातायात सम्बद्ध ट्याक्सी सञ्चालनको व्यवस्था गर्न समितिले सरकारलाई निर्देशन दिएको हो ।छलफलमा मजदुर संगठन एवं यातायात व्यवसायीले लकडाउनका कारण मजदुरको दैनिकी कष्टकर बनेको, बैंकको ऋण तिर्न नसकेकोलगायत विषयमा आफ्ना धारणा राखेका थिए । समितिको निर्देशनपछि ट्याक्सी चल्नेमा आशावादी रहेको उपत्यका ट्याक्सी व्यवसायी तथा चालक सेवा समाजका केन्द्रीय सदस्य दिलीपकुमार श्रेष्ठ बताउँछन् । उपत्यकामा मात्र १२ हजार ३ सय ट्याक्सी सञ्चालनमा छन् । उनीहरू भोकभोकै पर्ने अवस्था आइसक्यो, उनले भने, सरकारले बनाएको मापदण्डअनुसार ट्याक्सी चलाउन तयार छौं । जोरबिजोर प्रणालीबाट ट्याक्सी चलाउँछौं । चालकले मास्क अनिवार्य लगाउनुपर्ने, पञ्जा, चस्मा, गाडीको सिट कभर परिवर्तन गरिरहने, ट्याक्सीमा सेनिटाइजर राख्नेलगायत मापदण्ड अपनाउने श्रेष्ठले बताए । ट्याक्सी व्यवसायीले सुरुमा तीन जना यात्रु बोक्न पाउनुपर्ने माग गरेका थिए । तर विभागबाट चालकसहित तीन जना मात्र हुनुपर्ने बताएपछि त्यसमा पनि व्यवसायी तयार छन् । ट्याक्सी चढ्ने यात्रुको ट्राभल हिस्ट्री पनि राखिने उनको भनाइ छ । को मान्छे कहाँबाट चढ्यो, कहाँ झर्यो, उनले भने, यी सबै विवरण र सम्पर्क नम्बर पनि राख्छौं । ट्याक्सीमा बैंकको लगानी ८० प्रतिशत रहेको श्रेष्ठले जानकारी दिए । ट्याक्सीमा बढी लगानी बैंकको छ, उनले भने, अहिले ट्याक्सी नचल्दा बैंकको किस्ता तिर्न सकिएको छैन, दैनिक दुई पटकसम्म बैंकबाट फोन आउने गरेको छ । अब पनि ट्याक्सी चलाउन पाइएन भने भोकभोकै बस्नुको विकल्प नरहेको उनले बताए । मन्त्रिपरिषद्बाट निर्णय भएपछि मात्र मापदण्ड लागू हुने यातायात व्यवस्था विभागका महानिर्देशक गोगनबहादुर हमालले जानकारी दिए ।"
कामनारेमिट टु नेपाल सहकार्य,काठमाडौं (कास) कामना सेवा विकास बैंक र रेमिट टू नेपालबीच मंगलबार रेमिट्यान्ससम्बन्धी सम्झौता भएको छ । सम्झौताअनुसार एकअर्काको प्रतिनिधिका रूपमा रही विप्रेषणसम्बन्धी कारोबार गर्न सक्नेछन् । बैंकका डिपोजिट तथा ट्रान्जेक्सन बैकिङ प्रमुख सुवास भट्टराई र रेमिटका महाप्रबन्धक सन्तोष भेटुवालले सम्झौतापत्रमा हस्ताक्षर गरे ।
ऋणको भुक्तानी म्याद बढाउन माग,"काठमाडौं (कास) असार मसान्तमा बैंक तथा वित्तीय संस्थालाई बुझाउनुपर्ने कर्जाको साँवा तथा ब्याज भुक्तानी अवधि बढाउन उद्योग वाणिज्य महासंघ (एफएनसीसीआई) को माग छ । लकडाउन पूर्ण रूपमा नखुलेको अवस्थामा उद्योगी व्यवसायी असारभित्रै बैंकको किस्ता तथा ब्याज बुझाउन सक्ने अवस्थामा नरहेको भन्दै महासंघले म्याद थपको आग्रह गरेको हो ।०७६ चैतदेखि सबै उद्योग व्यवसायले वित्तीय संस्थालाई भुक्तानी गर्नुपर्ने साँवा, ब्याजको समयावधि, स्थिति अनुकूल भई अर्थतन्त्र पूर्ण रूपमा चलायमान नहुन्जेलसम्म बढाउन र ब्याजलाई पुँजीकरण गरी कर्जाको पुनःसंरचना र पुनर्तालिकीकरण गर्न नेपाल उद्योग वाणिज्य महासंघ नेपाल राष्ट्र बैंकसमक्ष गम्भीर आग्रह गर्दछ, महासंघले जारी गरेको विज्ञप्तिमा भनिएको छ ।यसअघि उद्योगी व्यवसायीले चैतदेखिको साँवा तथा ब्याज असार मसान्तभित्र चुक्ता गरे हुने सुविधा पाएका थिए । असार मसान्त नजिकिँदै गर्दा अहिले किस्ता तिर्न बैंक तथा वित्तीय संस्थाले ऋणीहरूलाई ताकेता गर्न थालेको महासंघले जनाएको छ । उद्यमी व्यवसायीलाई असारभित्र कर्जा तथा ब्याज चुक्ता गर्न बैंक तथा वित्तीय संस्थाको बारम्बारको ताकेताबाट अर्थतन्त्रलाई बलियो बनाउन अहोरात्र खट्ने उद्योग व्यवसाय क्षेत्र थप प्रताडित भएको छ, विज्ञप्तिमा उल्लेख छ । कोरोनाका कारण नेपाल ८० दिनभन्दा बढी पूर्ण लकडाउनको अवस्थामा रहयो । उक्त समयमा मुलुकभित्र अत्यावश्यकबाहेक सम्पूर्ण उद्योग व्यवसाय ठप्प रहे । असार १ देखि लकडाउन केही खुकुलो भए पनि सार्वजनिक यातायात सञ्चालन नभएको लगायत कारणबाट उद्योग व्यवसाय पूर्ण रूपमा सञ्चालनमा आउन सकेका छैनन्, विज्ञप्तिमा भनिएको छ, चलेका उद्योग पनि क्षमताको ३०४० प्रतिशत मात्रमा सञ्चालनमा रहेका, उत्पादित मालवस्तु निर्बाध बजारसम्म पुर्याई बिक्रीवितरण गरी नगद प्रवाह हुन नसकेको यथार्थ अवस्था छ । बैंक तथा वित्तीय संस्थाबाट कर्जा लिई उद्योग व्यवसाय सञ्चालन गरिरहेका सानाठूला उद्योगी व्यवसायी गम्भीर संकटमा रहेको महासंघले जनाएको छ । आगामी आर्थिक वर्षको मौद्रिक नीति असार मसान्तसम्म ल्याउन पनि महासंघले राष्ट्र बैंकसमक्ष आग्रह गरेको छ ।"
युनिलिभरले ल्यायो राहत,"काठमाडौं (कास) युनिलिभर नेपालले कोभिड१९ विरुद्धका लागि करिब ४ करोड रुपैयाँ बराबरको राहत प्याकेज घोषणा गरेको छ । सामाजिक उत्तरदायित्वअन्तर्गत ३ करोड ७८ लाख रुपैयाँको राहत प्याकेज छुट्याइएको उद्योगले बताएको छ । यसअन्तर्गत कम्पनीले मेडिकल पूर्वाधारलाई सुदृढ बनाउन ५ वटा भेन्टिलेटर उपकरण स्वास्थ्य जनसंख्या तथा वातावरण मन्त्रालयलाई उपलब्ध गराएको छ । मन्त्रालयलाई २ हजार ८ सय ८० जनाका लागि कोभिड१९ परीक्षण गर्न आवश्यक स्वाब संकलन, नमुना भण्डारण र पीसीआर ट्युबसहितको न्युक्लेइक एसिड डायग्नोस्टिक पनि दिइएको उद्योगले जनाएको छ । युनिलिभर नेपालले १ करोड ५७ लाख रुपैयाँ बराबरको मेडिकल उपकरण उपलब्ध गराउने प्रतिबद्धता पनि व्यक्त गरेको छ ।"
सचियामाको ह्यान्ड सेनिटाइजर,"काठमाडौं (कास) सचियामा इम्पेक्सले अटोमेटिक ह्यान्ड सेनिटाइजर बजारमा ल्याएको छ । बैंक, होटल, सपिङ मल, सोरुम, बंगला, कोलोनी र स्कुल, क्याम्पसलगायत स्थानका लागि उपयुक्त हुने सेनिटाइजर बजारमा ल्याएको कम्पनीले जनाएको छ ।"
नबिलहुवावे सहकार्य,काठमाडौं (कास) नबिल बैंक र हुवावे टेक्नोलोजीबीच बुधबार रणनीतिक सहकार्य भएको छ । बैंकका प्रमुख कार्यकारी अधिकृत अनिलकेशरी शाह र हुवावे नेपालका प्रमुख कार्यकारी अधिकृत डेङ चुगेनले सम्झौतापत्रमा हस्ताक्षर गरे ।
सिद्धार्थआईएमएसबीच भुक्तानी सम्झौता,काठमाडौं (कास) सिद्धार्थ बैंक र आईएमएस सफ्टवेयरबीच बुधबार बिलिङ भुक्तानीसम्बन्धी सम्झौता भएको छ । सम्झौताअनुसार बैंकले आईएमएसद्वारा विकसित बिलिङ र भुक्तानी प्रणालीका माध्यमबाट बैंकिङ सेवा विशेष छुटमा उपलब्ध गराउनेछ । बैंकका सहायक महाप्रबन्धक अर्जुन भद्र खनाल र आईएमएसका प्रबन्ध निर्देशक सन्तोष ताम्राकारले सम्झौतापत्रमा हस्ताक्षर गरे ।
मोदी सरकारको निसानामा गान्धी परिवार,"भारतीय जनता पार्टी नेतृत्वको नरेन्द्र मोदी सरकारले भारतको पुरानो राजनीतिक घराना नेहरूगान्धी परिवारविरुद्ध फेरि एकपटक निसानामा लिएको छ । त्यसो त भाजपा सत्तामा आएदेखि नै विपक्षी भारतीय राष्ट्रिय कंग्रेसविरुद्ध आक्रामक रहँदै आएको छ । उसको निसानामा विशेषगरी पार्टीको नेतृत्व अर्थात् नेहरूगान्धी परिवार हुने गरेको छ । यसका लागि प्रधानमन्त्री मोदीदेखि भाजपाको पूरै पार्टी पंक्तिले सार्वजनिक मञ्चदेखि सामाजिक सञ्जालसम्ममा भेटेसम्म कंग्रेस र नेहरूगान्धी परिवारको आलोचना गर्ने गरेको छ । यो सिलसिला सन् २०१४ मा मोदी सरकारमा आएदेखि नै सुरु भएको हो । यी दुईबीचको द्वन्द्व र आरोपप्रत्यारोप पछिल्लो समय थप चर्किंदै गएको थियो । कोरोना महामारी व्यवस्थापन र नागरिकको जनजीविकाको विषयलाई लिएर कंग्रेस र भाजपा आमनेसामने हुँदै आएका थिए । कंग्रेसका पूर्वअध्यक्ष राहुल गान्धीले स्वास्थ्य सेवाको उपलब्धता र गुणस्तरदेखि प्रवासी मजदुरको समस्या एवं अर्थतन्त्रमा बढ्दो समस्यालगायत विषयमा मोदी सरकारलाई नराम्रोसँग घेरेका थिए । त्यसले पनि भाजपा र मोदी सरकार गान्धीसँग निकै आक्रोशित थियो ।पूर्वी लद्दाखको गलवान उपत्यकामा भएको भारतीय र चिनियाँ सैनिकहरूबीचको हिंसात्मक झडपमा २० जना भारतीय सैनिकहरूको ज्यान गएपछि त भाजपा र कंग्रेसबीचको आरोपप्रत्यारोप थप बढ्यो । कंग्रेसले गलवान उपत्यकाको घटना पारदर्शी ढंगले जनतासमक्ष नल्याई भाजपाले ढाँटेको र चीनसामु झुकेको आरोप लगाउँदै आएको छ । कंग्रेसको उक्त आरोपको बचाउ गर्न भाजपा र मोदी सरकारलाई हम्मेहम्मे पर्दै आएको थियो । गलवान घटनापछि भारतमा चीनविरुद्ध जनस्तरमै आक्रोश बढिरहेको थियो । भाजपा उचित समयको पर्खाइमा थियो । त्यही पृष्ठभूमिमा भाजपाले गान्धी परिवारको प्रत्यक्ष संलग्नता रहेको राजीव गान्धी फाउन्डेसन, राजीव गान्धी च्यारिटेबल ट्रस्ट र इन्दिरा गान्धी मेमोरियल ट्रस्टलगायतका संस्थामा चीन सरकारले दिएको अनुदानलाई लिएर पार्टीविरुद्ध नयाँ हमला सुरु गरेको हो । चीनबाट अपारदर्शी ढंगबाट पैसा लिइएको भाजपाको जिकिर छ । भाजपाका अध्यक्ष जेपी नड्डाले २५ जुनमा पहिलो पटक सोनिया गान्धी अध्यक्ष रहेको राजीव गान्धी फाउन्डेसनले चीन सरकारबाट सन् २००५०६ मा ३ लाख डलर सहयोग लिएको र त्यो देशहितका विरुद्ध भएको आरोप लगाएका थिए । नड्डाको उक्त आरोपपछि मोदी सरकार र भाजपाको पूरै पार्टी पंक्ति कंग्रेसविरुद्ध खनिन थाल्यो । राजीव गान्धी फाउन्डेसन सन् १९९१ स्वास्थ्य, शिक्षा, साक्षरता, विज्ञान तथा प्रविधि, महिला एवं बालबालिका, अशक्त, पुस्तकालय, छात्रवृत्ति प्राकृतिक स्रोतको व्यवस्थापनलगायत क्षेत्रमा काम गर्ने उद्देश्यका साथ खोलिएको हो । फाउन्डेसनको सञ्चालक समितिमा पूर्वप्रधानमन्त्री मनमोहन सिंह, पूर्वमन्त्री तथा वरिष्ठ नेता पी चिदम्बरम, राहुल गान्धी, प्रियंका गान्धी बाड्रालगायत सदस्य छन् । संस्थाले आफ्ना गतिविधि सञ्चालनका लागि विदेश मुलुक र दातृ निकायबाट अनुदान लिने गरेको छ । भाजपाले संस्थाले चीनबाट समेत सहयोग लिएको आरोप लगाएको छ । भाजपाका अध्यक्ष नड्डाले कंग्रेसले चीनबाट पैसा लिएको हुँदा भारतको सुरक्षाका बारेमा बोल्ने नैतिक हैसियत नभएको समेत जिकिर गरेका थिए । त्यही दिन मोदी सरकारका मन्त्री रवि शंकरले पनि राजीव गान्धी फाउन्डेसनको सन् २००५०६ को वार्षिक प्रतिवेदनमा दिल्ली दूतावासबाट अनुदान लिएको प्रस्ट देखिएको दाबी गरेका थिए । उनले उक्त अनुदान लिनुको प्रयोजन खुलाउन पनि चुनौती दिएका थिए । भाजपा नेताहरूले वार्षिक प्रतिवेदनमा संस्थाद्वारा प्रवर्तित राजीव गान्धी इन्स्टिच्युट अफ कन्टेम्परोरी स्टडिजको दातृ संस्थाहरूमा सूचीमा चीन सरकारको नाम उल्लेख भएको विषयलाई लिएर कंग्रेसले घेर्ने रणनीति बनाएका हुन् । भाजपा अध्यक्षलाई आधार बनाउँदै बुधबार मात्रै मोदी सरकारले यस सम्बन्धमा छानबिन अगाडि बढाउने निर्णय गरेको छ । फाउन्डेसनका अतिरिक्त राजीव गान्धी च्यारिटेबल ट्रस्ट र इन्दिरा गान्धी मेमोरियल ट्रस्टमा दिल्लीस्थित चिनियाँ दूतावासबाट प्राप्त सहयोगका बारेमा छानबिन गर्न अन्तरमन्त्रालय समिति नै गठन गरिएको छ । भारतको गृह मन्त्रालयले बुधबार उक्त समिति गठन गरेको जनाएको हो । भारतको वित्त मन्त्रालयअन्तर्गतको अनुसन्धान संस्था प्रवर्तन निर्देशनालयका विशेष निर्देशकको अध्यक्षता रहने समितिले यी संस्थाहरूले सम्पत्ति शुद्धीकरण ऐन, वैदेशिक अनुदान नियमनसम्बन्धी ऐन र आयकर ऐन उल्लंघन गरेको आशंका छानबिन गर्नेछ । तर, कंग्रेसले उक्त आरोपको सिधै खण्डन गरेको छ । पार्टीले विज्ञप्ति जारी गर्दै फाउन्डेसनका बारेमा लुकाउनु वा डराउनुपर्ने कुनै कुरा नरहेको बरु भाजपाले विवेकानन्द फाउन्डेसन, इन्डिया फाउन्डेसन, आरएसएस र विदेशमा रहेका भाजपाका मित्रहरूका बारेमा प्रश्न सोध्न चुनौती दिएको छ ।त्यसैगरी, पार्टीका नेता राहुल गान्धीले सरकारको पछिल्लो निर्णयलाई धम्की भन्दै आफू सत्य बोल्नबाट विचलित नहुने बताएका छन् । जो सत्यका लागि लड्छन्, उनीहरू धम्कीबाट डराउँदैनन्, गान्धीले ट्वीट गरेका छन् । पूर्वमन्त्री तथा पार्टीका राष्ट्रिय प्रवक्ता मनीष तिवारीले मोदी सरकार चीन र कोभिड१९ विरुद्ध लड्न र अर्थतन्त्रको पुनरुत्थानमा नलागेर कंग्रेसविरुद्ध लड्न चाहेको आरोप लगाएका छन् । फाउन्डेसन र अन्य संस्थाविरुद्धको यो कदम गैरकानुनी, दुर्भावपूर्ण हुनुका साथै सरकार कतिसम्म गिर्न सक्छन् भन्ने उदाहरण पनि हो, तिवारीले बुधबार ट्वीटमा लेखेका छन् । यसअघि पार्टीको मुखपत्र नेसनल हेराल्ड प्रकरणमा पनि भाजपाले गान्धी परिवारलाई घेर्ने प्रयास गरेको थियो । पत्रिका सञ्चालन गर्ने नाममा सोनिया गान्धी र राहुल गान्धीले पार्टीको कोषको गैरकानुनी रूपमा अपचलन गरेको आरोप लगाउँदै भाजपाका वरिष्ठ नेता सुब्रमण्ड्यम स्वामीले दिल्ली अदालतमा मुद्दा नै दायर गरेका थिए । कंग्रेसले भने राजनीतिक प्रतिशोध साध्न मुद्दा चलाइएको आरोप लगाउँदै आएको छ । त्यो मुद्दा अझै पनि विचाराधीन अवस्थामा छ ।"
के कोरोना हावाबाट सर्छ ?,"पुष्टि भए के हुन्छ ?वैज्ञानिकहरूको दाबीअनुसार कोभिड१९ को संक्रमण हावाबाट सर्ने पुष्टि भएमा यसको रोकथाम बारेका निर्देशिका परिवर्तन गर्नुपर्ने हुन्छ । त्यसमा मास्कको प्रयोग व्यापक गर्नुपर्ने तथा सार्वजनिक स्थल, यातायात, बारजस्ता भीड हुने स्थानमा सामाजिक दूरीको पालनामा थप कडाइ गर्नुपर्ने हुन्छ । यसअघिसम्म डब्लूएचओले कोभिड१९ संक्रमितको नाक तथा मुखबाट निस्कने छिटाका माध्यमबाट मात्र संक्रमण फैलने बताएको थियो । उसले मानिसबीच कम्तीमा एक फिटको दूरी कायम गरेको खण्डमा संक्रमणको जोखिमबाट बचिने दाबी गरेको थियो । तर यदि हावाका साना कणमार्फत पनि संक्रमण फैलने पुष्टि भएको खण्डमा यो दूरीको नियममा समेत परिवर्तन आवश्यक हुन्छ । डब्लूएचओकी डा मारिया केरखोबले आगामी केही दिनमा अध्ययनपश्चात् संगठनले नयाँ सन्देश जारी गर्ने बताइन् । कोभिड१९ को संक्रमण रोक्न ठूलो स्तरमा रोकथामको आवश्यकता छ । यसमा भौतिक दूरीका साथै मास्कको प्रयोग मात्र होइन, अन्य नियमको समेत पालना गर्नु आवश्यक छ, उनले भनेकी छन् ।"
अमेरिकाद्वारा डब्लूएचओबाट बाहिरिने प्रक्रिया सुरु,"वासिङ्टन (एजेन्सी) अमेरिकाले विश्व स्वास्थ्य संगठन (डब्लूएचओ) बाट बाहिरिने औपचारिक कदम चालेको छ । राष्ट्रपति डोनाल्ड ट्रम्पले कोरोना भाइरस (कोभिड१९) को महामारी फैलिएपछि गत मे महिनामा डब्लूएचओबाट बाहिरिने घोषणा गरेका थिए । ईयूसहित विभिन्न देशले त्यसो नगर्न आग्रह गरे पनि ट्रम्पले राष्ट्रसंघीय निकाय परित्याग गर्ने र त्यसलाई उपलब्ध गराइने रकम अन्य परोपकारी संस्थालाई दिने बताएका थिए । ट्रम्पले डब्लूएचओबाट अलग हुने उद्देश्यबारे राष्ट्रसंघ र कंग्रेसलाई सूचित गरेका छन् । तर डब्लूएचओबाट पूर्णरूपमा अलग हुन अमेरिकालाई करिब एक वर्ष लाग्ने जनाइएको छ । राष्ट्रसंघ महासचिवका प्रवक्ता स्टेफान ड्युजरिकले अमेरिकाले सन् २०२१ जुलाई ६ देखि डब्लूएचओ परित्याग गर्न सूचना दिएको पुष्टि गरेका छन् ।डेमोक्र्याटिक दलका तर्फबाट परराष्ट्र सम्बन्ध समितिमा रहेका सांसद रोबर्ट मेनन्डेजले ट्वीटरमा लेख्दै राष्ट्रपतिले अमेरिकालाई डब्लूएचओबाट औपचारिक रूपमा बाहिर निकालेकोबारे कंग्रेसमा जानकारी गराएका जनाएका छन् ।एक वरिष्ठ अमेरिकी अधिकारीले सीबीएस न्यूजलाई अमेरिकी सरकारले डब्लूएचओलाई सुधार गर्न तथा सोझै व्यवहार गर्ने भनेको भए पनि नमानेपछि अलग हुनुपरेको बताएका छन् । हामीले आग्रह गरेअनुसार अत्यावश्यक सुधार गर्न उनीहरू असफल भएकाले यो सम्बन्ध अन्त्य गर्दै छौं, ती अधिकारीलाई उद्धृत गर्दै सीबीएस न्युजले उल्लेख गरेको छ । कोभिड१९ को महामारीका लागि जिम्मेवार चीनको दबाबमा डब्लूएचओ परेको ट्रम्पको आरोप छ । उनले डब्लूएचओमा चीनको सम्पूर्ण नियन्त्रण रहेको दाबी गर्दै आएका छन् । यसैबीच, आगामी नोभेम्बरमा हुने अमेरिकी राष्ट्रपतीय चुनावमा डेमोक्र्याटिक दलका उम्मेदवार जो बाइडनले ट्वीट गर्दै आफू राष्ट्रपति बनेको पहिलो दिन अमेरिकाले डब्लूएचओको सदस्यता लिने बताएका छन् । अमेरिका डब्लूएचओको प्रमुख दाता हो । उसले गत वर्ष ४० करोड डलरभन्दा बढी रकम डब्लूएचओलाई दिएको थियो । यो संगठनको कुल बजेटको झन्डै १५ प्रतिशत हो । अमेरिका बाहिरिएपछि डब्लूएचको आर्थिक स्थिरता तथा स्वास्थ्य सेवा र विविध रोगसँग संघर्ष गर्न सञ्चालित कार्यक्रमहरू अन्योलमा पर्ने जनाइएको छ ।"
ब्राजिलको त्यो हार घोचपेच,फाइल तस्बिर : एएफपी
युभेन्ट्समाथि आश्चर्यजनक नतिजा,"मिलान (रोयटर्स) दोस्रो हाफको आश्चर्यजनक रूपमा ५ मिनेटमा तीन गोल गरेपछि एसी मिलानले युभेन्ट्सलाई मंगलबार ४२ ले हराएको छ । खेलमा इटालीको सिरी ए को शीर्षस्थानमा रहेको युभेन्ट्सले सुरुमा दुई गोलको अग्रता लिएको थियो । कोरोना भाइरस संक्रमणको महामारीले रोकिएको लिग गत महिना सुरु भएयता युभेन्ट्सले अंक गुमाएको यो पहिलोपल्ट हो । एडरिन राबिट र क्रिस्टियानो रोनाल्डोको गोलले युभेन्ट्सले सहज अग्रता बनाएको थियो । रोनाल्डोको यो २६ औं गोल थियो । जाल्टन इब्राहिमोभिचले ६२ औं मिनेटमा पेनाल्टीबाट गोल गरेपछि मिलानको पुनरागमन सुरु भएको हो । त्यसपछि फ्रान्क केसीले बराबरी गोल गरे । त्यसपछि युभेन्ट्स नाटकीय पतनको सिकार भयो र मिलानका लागि राफेल लियोओ एन्टे राबेचले विजयी गोल गरे । त्यसअगाडि लाजियो पनि लिचको हातबाट २१ ले पराजित रह्यो । युभेन्ट्सले मिलानमाथि जित निकालेको भए शीर्षस्थानमा १० अंकको अग्रता लिन्थ्यो ।इंग्ल्यान्डलन्डन चेल्सी मंगलबार लन्डन प्रतिद्वन्द्वी क्रिस्टल प्यालेसलाई ३२ ले हराएर इंग्लिस प्रिमियर लिगको तेस्रो स्थानमा उक्लिएको छ । लेस्टर सिटीलाई उछिनेर अगाडि बढ्ने क्रममा चेल्सीको शीर्ष चारमा रहेर युरोपेली च्याम्पियन्स लिगमा छनोट हुने सम्भावना बलियो भएको छ । यो जितमा चेल्सीका लागि ओलिभर जिरुड, क्रिस्टियन पुलिसिच र टोमी अब्राहमले गोल गरे । प्यालेसको तर्फबाट विल्फ्रेड जाहा र क्रिस्टियन बेन्टेकेसले गोल गरे ।चेल्सीको ६० अंक भएको छ भने चौथो स्थानमा झरेको लेस्टरसँगे ५९ अंक छ । लेस्टरले अर्को खेलमा आर्सनलसँग ११ को बराबरी खेल्यो । त्यसमा आर्सलनले पिएरे एमरिक अबामेयाङको गोलले अग्रता लिएको थियो । खेल सकिन ६ मिनेटअगाडि जेमी भार्डीले बराबरी गोल फर्काए । रेलिगेसन संघर्षको अर्को खेलमा वाटफोर्डले नर्विचलाई २१ ले पराजित गर्यो । शनिबार वेस्ट ह्यामविरुद्धको खेल गुमाए नर्विच रेलिगेसनमा पर्नेछ ।स्पेनम्याड्रिड एट्लेटिको म्याड्रिडले स्पेनी ला लिगा फेरि सुरु भएयता तेस्रोपल्ट अंक गुमाउने क्रममा मंगलबार सेल्टा भिगोसँग ११ को बराबरी खेलेको छ । एट्लेटिकोले एल्भारो मोराटाको गोलले अग्रता लिएको थियो । तर दोस्रो हाफमा फ्रान बेलट्रानले बराबरी गोल फर्काए । यो नतिजापछि तेस्रो स्थानको एट्लेटिकोको ६३ अंक भएको छ । टोली च्याम्पियन्स लिगमा छनोटको नजिक पुगेको छ । अर्को खेलमा भ्यालेन्सियाले भालाडोलिडलाई २१ ले हराएको छ । भ्यालेन्सिया ५० अंकमा लिगतालिकाको आठौं स्थानमा उक्लिन सफल रह्यो ।"
युवराज र अनिशालाई बुद्धिचाल उपाधि,"क्षितिज छैटौं फिडेमास्टर युवा खेलाडी क्षितिज भण्डारीले फिडे मास्टर भएका छन् । ४२ औं चेस ओलम्पियाड बाकुबाट क्यान्डिडेट मास्टर भएका उनले गत वर्ष बंगलादेशमा सम्पन्न एसियन सिटिज चेस च्याम्पियनसिपमा गरेको प्रदर्शनको आधारमा उनी फिडे मास्टर भएका हुन् । नेपालका मनिष हमाल, सुजेन्द्रप्रसाद श्रेष्ठ, विलमलाल श्रेष्ठ, रुपेश जैसवाल र रिजेन्द्र राजभण्डारी फिडे मास्टर भइसके भने महिलातर्फ सुजना लोहनीले वुमन फिडेमास्टर भएकी छन् ।"
अर्थले सहमति नदिँदा भुक्तानी रोकियो,"यी योजनाको भुक्तानी नपाएका कारण ठेकेदारले फिनिसिङ गरेका छैनन् । काम सम्पन्न नहुँदा राम्रो देखिएको छैन । भुक्तानी दिन रकमको अभाव भएको परिषद्ले जनाएको छ । भुक्तानीका लागि अन्य योजनामा खर्च हुन बाँकी रकम प्रयोग गर्न खोजिएको थियो । च्यासल रंगशाला, मूलपानी रंगशाला, पोखरा रंगशाला, पाँचथरको फिदिम रंगशाला, नारायणी रंगशाला लगायत अन्य साना योजनामा खर्च हुन नसकेको रकम रकमान्तरको प्रयास गरिएको राखेप निर्माण शाखा प्रमुख इन्जिनियर अरुण उपाध्यायले जानकारी दिए ।हामीले यही असार मसान्तसम्म जसरी पनि भुक्तानी गर्नुपर्नेछ । नयाँ बजेटमा यो शीर्षकमा बजेट छुट्याइएको छैन । यो वर्षभित्र भुक्तानी भएन भने राखेपले विश्वास त गुमाउने छ भने ७६ करोड रुपैयाँ प्रयोगविहीन (फ्रिज) हुनेछ, इन्जिनियर उपाध्यायले थपे, अर्को कुरा यसपल्ट सहमति नआए पनि हामीले भुक्तानी त जसरी पनि गर्नुपर्छ । अर्थले सहमति पनि दिनैपर्छ र नयाँ बजेटबाट भुक्तानी गर्नुपर्ने हुन सक्छ ।आगामी आर्थिक वर्षका लागि सरकारले खेलकुद बजेटमा उल्लेख्य कटौती गरी १ अर्ब ८३ करोडमा झारेको छ । त्यसमा पूर्वाधारतर्फ १७ करोड ८० लाख रुपैयाँमात्र विनियोजन भएको छ । यति रकममा राखेपले देशभर ७२ योजना सञ्चालन गर्नुपर्नेछ । यसपल्ट समानुपातिक बजेटको नाममा देशभर बजेट छर्ने काममात्र भएको देखिन्छ । परिषद्का इन्जिनियर उपाध्यायले सानातिना परियोजनामा बजेट छर्नुभन्दा एउटा राम्रो योजनाका लागि बजेट छुट्याउँदा प्रभावकारी हुने बताउँछन् । ठूलो सानो जस्तो भए पनि निर्माणको प्रक्रिया एउटै हुन्छ । सरकारी निर्माण प्रक्रिया यसै सुस्त छ र हामीसँग पर्याप्त जनशक्ति पनि छैन, उनले भने ।"
फर्कियो क्रिकेट,"साउथह्याम्पटन (रोयटर्स) कोभिड१९ को महामारीलाई पन्छाउँदै टेस्ट क्रिकेटले पुनरागमन गरेको छ । इंग्ल्यान्डले १ सय १७ दिनपछि प्रतियोगितात्मक खेलमा प्रतिस्पर्धा गर्न लागेको हो । श्रीलंका भ्रमणमा इंग्ल्यान्डले अभ्यास खेल खेलिरहेको अवस्थामा कोरोना त्रास विश्वभर फैलिएपछि खेल स्थगित हुन पुगेको थियो । त्यसपछि विश्व क्रिकेट नै ठप्प भयो ।मार्चयता पहिलो पटक अन्तर्राष्ट्रिय क्रिकेट सुरु भएको छ । वेस्ट इन्डिजविरुद्ध साउथह्याम्पटनको रोज बाउलमा इंग्ल्यान्डले टस जितेर ब्याटिङ रोजेको छ । जो रुट पारिवारिक कारण अनुपस्थित रहने भएपछि पहिलो टेस्टमा विश्व नम्बर एक अलराउन्डर बेन स्टोक्सले इंग्ल्यान्डको कप्तानी गरिरहेका छन् । इंग्ल्यान्ड सिमर स्टुवार्ट बोर्डबिनै खेलिरहेको छ । उनले २०१२ यता घरेलु भूमिमा भएको पहिलो टेस्ट गुमाएका हुन् । तर लामो समयको चोटपछि जेम्स एन्डरसन टोलीमा फर्किएका छन् । इंग्ल्यान्डको तीब्र गतिको बलिङ लाइनअपमा एन्डरसनसँगै मार्क उड र जोफ्रा आर्चर पनि छन् । वेस्ट इन्डिजले पनि कप्तान जेसन होल्डरसहित केमर रोच, सेनोन ग्याब्रियल र अल्जारी जोसेफ गरी चार तीव्र गतिका बलर खेलाएको छ ।जैविक रूपमा सुरक्षित बनाई खेलाइएको यस टेस्टमा इंग्ल्यान्डले बुधबार पहिलो दिन खेलको पछिल्लो स्थितिमा १७४ ओभर खेल्दै १ विकेट गुमाई ३५ रन बनाएको समयमा वर्षाले खेल रोकिएको छ । वर्षाका कारण पहिलो सत्रको खेल हुन सकेको थिएन । भोजनपछि पटकपटक वर्षाले खेल अवरुद्ध हुन पुगेको थियो । रोरी बर्न्स २० र जो डेन्ली १४ रन बनाई क्रिजमा छन् । बर्न्सले ५५ बल र डेन्लीले ४८ बल खेली समान ३ चौका प्रहार गरेका छन् । ग्याब्रियलले ओपनर डम सिब्लीलाई शून्यमा बोल्ड गरे ।"
