शीर्षक,विवरण
तानातानमा सिटौला,"मेरो आफ्नै समूह छसभापति शेरबहादुर देउवा र वरिष्ठ नेता रामचन्द्र पौडेल दुवै पक्षले तपाईंलाई आफूतिर तान्न खोजेको भन्ने चर्चा छ । वास्तविकता के हो ?विभागमा भएका मनोनयनका विषयमा तपाईंले नै सिटौला मौन भनेर लेख्नुभएको छ । यसप्रति मेरो कुनै खण्डन छैन । म अहिले कुनै समूहमा छैन । मेरो आफ्नै समूह छ । त्यही समूहलाई क्रियाशील बनाउन लागेको छु । महाधिवेशनमा तपाईंको भूमिका के हुन्छ त ? अहिल्यै भन्नु हतार हुन्छ । कम्तीमा क्रियाशील सदस्यताको वितरण र नवीकरणको कार्य सम्पन्न भएपछि मात्रै महाधिवेशन हुने परिस्थिति निर्माण हुन्छ । त्यतिबेला भन्नु उपयुक्त हुन्छ । तपाईं नेतृत्वका लागि कत्तिको इच्छुक हुनुहुन्छ ? सदस्यताको सूची तयार नभएसम्म आपसी लडाइँ गरेर फाइदा छैन । जनस्तरमा कार्यकर्तालाई बचाउन पनि तेरो र मेरो नभनी सदस्यता वितरण र नवीकरणको कार्य पहिला सम्पन्न होस् अनि निर्णय गरौंला । यतिबेला मैलै मात्रै होइन, अरू साथी र वर्तमान सभापतिले पनि म उम्मेदवार हो भनेर घोषणा गर्नु उपयुक्त हुन्न ।१३ औं महाधिवेशनमा जस्तै तपाईंको आफ्नै टिम बन्ने अवस्था हो ? मैले आफूलाई केन्द्रमा राखेर छलफल अघि बढाएको छैन । फागुनमा महाधिवेशन हुने भनिएको छ तर यसबीचमा लकडाउनका कारण तयारी अघि बढ्न सकेको छैन । अब पुरानो ढंग र काम गर्ने शैलीले कांग्रेसलाई बचाउन सक्दैन । कांग्रेसलाई बचाउने कार्यकर्ताले हो । कार्यकर्तालाई विभाजित नबनाउन उम्मेदवार घोषणामा हतारो नगर्न सबैलाई आग्रह गर्छु ।"
सावधानीले जोगिए गाउँले,"(लमजुङ)  मर्स्याङ्दी गाउँपालिका३ तरापु पल्लोटारीका ७२ वर्षीय देवबहादुर सार्कीले पानी पर्न थालेपछि गाउँमाथिबाट पहिरो बग्ने आकलन गरिसकेका थिए । परिवारका सदस्य र छिमेकीलाई भने उनको कुरामा खासै पत्यार लागेन । मंगलबार बिहान ८ बजेतिर सिमसिम पानी पर्दै गर्दा माथिल्लो डाँडाबाट पहिरो खस्यो । उनीहरू भागेर छोराको घरमा रात कटाए ।बुधबार बिहान मौसम खुल्यो । पहिरो नआउला भनेर उनी घरको सामान हेर्न गए । घर पुगेर यसो सरसामान मात्रै हेर्दै के थिए, माथिबाट गुडुङगुडुङ आवाज आयो, उनले भने, लौ मर्ने दिन आजै रहेछ भनेर दौडिए । दौडिँदा खुट्टा र हातमा चोट लाग्यो, हिँड्न सकिएको छैन । मंगलबारको पहिरोबाट जोगिएकी २७ वर्षीया सिर्जना गोतामेको घर बुधबारको पहिरोले लग्यो । मौसम खुला हुँदै थियो । अब पहिरो नआउला भनेर बसेकी थिएँ । बिहान पौने १० बजेभित्र आकाश कराएझैं गड्गडाहट गर्दै पहिरो आयो । छेवैका हामी भाग्यौं । ढुंगामाटोले खुट्टा भाँचिए पनि कसो ज्यान जोगियो, उनले भनिन् ।स्थानीय राजकुमार मिजारका अनुसार पल्लोटारी गाउँमा दलित समुदायको बाहुल्य छ । पहिरो चल्न थालेपछि हामी स्कुलमा गएर बस्यौं । यहीँ बसेको भए मरिने रहेछ, उनले भने । मंगलबारको पहिरोले घरबार जोखिममा पारेपछि स्थानीयले धनेश्वर आधारभूत विद्यालयमा रात काटेका थिए । केहीले घरका लत्ताकपडा, भाँडावर्तन र पशुचौपायालगायत सार्न भ्याए । अधिकांशले भने त्यो पनि गर्न सकेनन् । सामान निकाल्न नपाएपछि उनीहरूलाई खान, लाउनको समस्या भएको छ ।मंगलबारको पहिरोले ४ घरमा क्षति पुर्याएको थियो । उच्च जोखिममा रहेका २१ घरपरिवारलाई विद्यालय, सामुदायिक भवन, छिमेकी गाउँ र आफन्तकोमा सारिएको वडाध्यक्ष प्रेमबहादुर बस्नेतले बताए । बलजफ्ती गरेर सबैलाई नसारेको भए बुधबार कम्तीमा २०३० जनाको ज्यान जान सक्थ्यो, उनले भने, कोही सर्न मानेका थिएनन्, कसैलाई जबर्जस्ती गरियो । अहिले ठीकै गरिएछझैं लागेको छ ।करिब ५ सय मिटर माथिबाट पहिरो खस्दा १९ घर पूर्ण रूपमा पुरिएका छन् । ८० घर रहेको उक्त गाउँका सबै घरमा पहिरोले क्षति गरेको स्थानीयले बताए । गाउँपालिका अध्यक्ष अर्जुन गुरुङले सरकारी र गैरसरकारी संस्था मिलेर राहत उपलब्ध गराएको जानकारी दिए । पहिरोले पुरिने डरले भागदौड हुँदा ८ जना घाइते भएका छन् । उनीहरूको लमजुङ जिल्ला सामुदायिक अस्पताल, खुदी स्वास्थ्य चौकीलगायत ठाउँमा उपचार भइरहेको छ । मौवा पुल जोड्न सडक मर्मत हुँदै धादिङ पृथ्वी राजमार्गअन्तर्गत बेनीघाट रोराङको मौवा खोलामा बाढीले क्षति पुर्याएको पुल पुनः सञ्चालन गर्न सडक मर्मत भइरहेको छ । धादिङका प्रमुख जिल्ला अधिकारी अस्मान तामाङले बिहीबार रातिसम्म राजमार्ग सुचारु गर्न सकिने बताए । बाढीले भत्काएको सडक मर्मतका लागि नेपाली सेनाका एक सय जवानसहित सशस्त्र र नेपाल प्रहरी खटिएका छन् । डोजर र एक्स्काभेटर प्रयोगमा ल्याइएको छ । पुल जोड्ने सडकको भागमा ग्याबिन जालीमा ढुंगा भर्न सुरु गरिएको छ । काममा बेनीघाट गाउँपालिकाले पनि सय जना युवालाई परिचालन गरेको छ ।"
गुणस्तरमाथि छानबिन,"(काठमाडौं)  मेलम्ची आयोजनाको सुरुङको ढोका डिजाइन र जडान गर्ने भारतीय ठेकेदार कम्पनी प्रेसिजन इन्फ्राटेक लिमिटेडका निर्देशकलाई काठमाडौं झिकाइएको छ । खानेपानी तथा सरसफाइ मन्त्रालयद्वारा गठित प्राविधिक समितिले गरिरहेको छानबिनका क्रममा उनलाई बोलाइएको हो । परीक्षणका लागि पानी पठाएको १० दिनमा सुरुङको ढोका भत्केर भौतिक तथा मानवीय क्षति भएको थियो । ढोकाको डिजाइन, निर्माण र जडानसमेतको जिम्मेवारी लिएका कम्पनीका निर्देशक नलिन भिभाकर बुधबार आइपुगेका छन् । आयोजनाका कार्यकारी निर्देशक तिरेशप्रसाद खत्रीलाई भेटेर भिभाकर आयोजना स्थल मेलम्ची पुगेका छन् । उनले ढोकाको नटबोल्ट कसरी खुस्कियो भन्दै आश्चर्य प्रकट गरे, आयोजनाका एक प्राविधिकले भने, आफूले हेरेर मात्र केही बोल्न सक्ने भन्दै उनी मेलम्ची नै गएका हुन् । समितिका संयोजक तथा सहसचिव रमाकान्त दुवाडीका अनुसार ढोका बनाउने ठेकेदार कम्पनी र परामर्शदाता स्पेनको इप्टिसाले सुरुङमा पानी पठाउनुअघि आयोजनासँग गरेको सम्झौताअनुसारको प्राविधिक प्रक्रिया र जिम्मेवारी पूरा गरेनगरेको विषयमा अध्ययन भइरहेको छ । इप्टिसा आयोजनाको डिजाइन, गुणस्तरलगायत सबै हेर्ने मुख्य परामर्शदाता हो । आयोजनाले परामर्शदाताकै विश्वासमा प्राविधिक काममा सहमति जनाउँदै आएको छ । कार्यकारी निर्देशक खत्रीका अनुसार परीक्षण गर्दागर्दै ढोका भत्केर प्रश्न खडा भएपछि परामर्शदाताका रूपमा काम गरिरहेको कम्पनी इप्टिसाका प्रमुख प्रतिनिधिलाई उपस्थित भएर घटनाको अध्ययन गर्न र ढोका खुल्नुको कारण पत्ता लगाउन पत्राचार गरिएको छ । यद्यपि त्यसको लिखित रेस्पोन्स आएको छैन । सुरुङ परीक्षण हुने समयमा इप्टिसाका मुख्य जिम्मेवार प्रतिनिधि थिएनन् । परामर्शदाताको कर्मचारीको भरमा परीक्षण अनुमति दिएको आयोजनाका प्राविधिक बताउँछन् । सुरुङमा परीक्षणका लागि पानी पठाएको १० दिनपछि असार ३० मा सुरुङभित्रको ढोका भत्केर एक इन्जिनियरको मृत्यु भएको थियो भने एक जना अझै बेपत्ता छन् । घाइते इन्जिनियरसहित दुई जनाको उपचार भइरहेको छ । परीक्षणकै क्रममा ढोकाका नटबोल्ट खुस्केपछि आयोजनाको निर्माण संरचनाको डिजाइन र गुणस्तरमा प्रश्न उठेको छ । डिजाइन क्षमताभन्दा कम परिमाणमा पानी पठाउँदा सुरुङको ढोकाको ३२ वटा नटबोल्ट खुस्केपछि आयोजनाका अन्य संरचनाको गुणस्तरको पनि जाँच गर्नुपर्ने धारणा प्राविधिकहरूको छ । आयोजनाका अनुसार पानीको उचाइ ५० मिटर थेग्ने गरी डिजाइन गरिएको भनिएको ढोकाको नटबोल्ट १६ मिटर पानीको प्रेसरमै खुस्किएपछि सुरुङको समग्र गुणस्तरमाथि प्रश्न उठेको हो । यसबाट चार वटा अडिट र सुरुङको विभिन्न भागमा रहेका ३८ वटा ढोका प्रेसिजन इन्फ्राटेक लिमिटेडले नै डिजाइन, निर्माण र जडान गरेको हो । हामी ढोका खुल्नुको कारण पत्ता लगाउने प्रयत्न गर्दै छौं, दुवाडीले भने, त्यसका लागि परामर्शदाता र ठेकेदारसँग भएका सम्झौता विवरण अध्ययन गरिरहेका छौं । प्राविधिक समितिका विशेषज्ञहरूले आयोजनासँग गरिएको लिखित सम्झौताअनुसार प्रक्रिया पुगेनपुगेको अध्ययन गरिरहेका छन् । छानबिन समितिमा स्वतन्त्र विशेषज्ञसहित ६ जना छन् । कार्यकारी निर्देशक खत्रीले बुधबार आयोजनाको सुरुङ र हेलम्बु मुहान निरीक्षण गरेर घटनाको थप जानकारी लिएको बताए । नीतिगत रूपमा सबै काममा ठेकेदारको प्रस्ताव परामर्शदाताको अनुमोदनमा आयोजनाले स्वीकृत प्रदान गर्ने हो । ठेकेदारले गरेको कामको भुक्तानी पनि परामर्शदाताको सिफारिसमा हुने गर्छ, मन्त्रालयका एक उच्च अधिकारीले भने, विदेशी परामर्शदाता राख्ने कारण नै विशेषज्ञता प्राप्त गर्न हो । हामी निर्भर रहने पनि उनीहरूसँगै हो । आयोजनाका प्रवक्ता तथा सिनियर डिभिजन इन्जिनियर राजेन्द्रप्रसाद पन्तका अनुसार हाइड्रो मेकानिकलको सबै जिम्मेवारी इन्फ्राटेकलाई दिइएको थियो । सुरुङ निर्माण गर्दागर्दै एकलौटी रूपमा सम्झौता तोडेर जाने इटालियन कम्पनी सीएमसीले नै सबकन्ट्र्याक्टरका रूपमा इन्फ्राटेकलाई ल्याएको हो । इप्टिसा र ठेकेदारका प्रतिनिधि आएपछि धेरै विषयमा जानकारी हुने दाबी पन्तको छ । दुई दशक अघिदेखि निर्माण भइरहेको आयोजनाका लागि करिब २९ अर्ब खर्च भइसकेको छ ।"
आयोगले थन्क्यायो करोडौं मूल्यका प्रिन्टर,"(काठमाडौं)  निर्वाचन आयोगले खरिद गरेको करोडौं मूल्यका प्रिन्टर प्रयोगमा नल्याई वर्षौंदेखि थन्क्याइएको पाइएको छ । आयोगले ०७४ को आमनिर्वाचनपूर्व २१ करोड ८३ लाख ४० हजारमा दुईवटा कलर प्रिन्टर मेसिन खरिद गरेको थियो । ती मेसिन अहिलेसम्म प्रयोगमा आउन सकेका छैनन् । महालेखा परीक्षकले आफ्नो प्रतिवेदनमा त्यसलाई लिएर प्रश्न उठाएको छ । करोडौं रुपैयाँ खर्चेर खरिद गरेको प्रिन्टर मेसिनको प्रयोग नभइरहेको विषय महलेखाले अघिल्लो वर्षको प्रतिवेदनमा पनि बोलेको थियो । आयोगले गत वर्षको उपनिर्वाचनमा मतपत्रलगायत अन्य छपाइ कार्य गरिने महालेखालाई जानकारी गराएको थियो तर ०७६ मा भएको उपनिर्वाचनमा पनि मेसिन प्रयोगविहीन रहेको महालेखा परीक्षकको प्रतिवेदनमा खुलाइएको छ । आफूसँग रहेको मेसिन प्रयोग नगरी आयोगले निर्वाचनसम्बन्धी सामग्री छपाइका लागि जनक शिक्षा सामग्री केन्द्रलाई आयोगले २ करोड ६७ लाख ९ हजार भुक्तानी गरेको महालेखाले जनाएको छ ।उच्च मूल्यको मेसिन खरिद गरी त्यसलाई प्रयोगविहीन राख्नु र आयोगको छपाइसम्बन्धी काम अन्यत्र भइरहनुलाई अनुचित भन्दै महालेखाले मेसिनलाई प्रयोगमा ल्याउन आयोगलाई सुझाएको छ । तर, आयोग उक्त मेसिनलाई प्रयोगमा ल्याउन सक्ने स्थितिमा छैन । राज्यकोषको करोडौं रकम खर्च भएको उक्त मेसिन आयोग परिसरमा थन्किएको छ । आयोगको छपाइसम्बन्धी कामहरू बाहिर हुँदै आएको छ । प्रमुख निर्वाचन आयुक्त दिनेशकुमार थपलिया मेसिन चलाउन चाहिने दक्ष जनशक्ति र थप सपोर्टिभ उपकरणको अभावले मेसिनको नियमित प्रयोग गर्न सम्भव नरहेको बताए । त्यसमाथि मेसिनको क्षमताअनुसारको नियमित काम दिन सक्ने अवस्था पनि आयोगसँग सधैं नरहने उनी बताउँछन् । आयोगले १३ थान प्रिन्टर मर्मत गरी सञ्चालन गर्न बाधा परेको कारण देखाई बढी क्षमताको रंगीन प्रिन्टर प्रतिस्पर्धाबेगर सिधै खरिद गरेको थियो । प्रिन्टर आपूर्तिमा हाल स्वास्थ्य सामग्री खरिदमा विवादित ओम्नी समूहको संलग्नता थियो । महालेखाले गत वर्षको ५६ औं प्रतिवेदनमा आयोगले प्रिन्टर मेसिन खरिद गर्दा प्रतिस्पर्धाको विधितर्फ प्रयास नगरेको कुरा उठाइसकेको छ । निर्वाचन सामग्री छपाइसम्बन्धी अधिकांश काम समाप्त भएपछि निर्वाचनको उत्तरार्द्धमा उक्त मेसिन खरिद गरिएको थियो । मेसिनको पार्टस्, टोनर खरिद र जडान कार्य विलम्ब गरी प्रतिनिधिसभा सदस्य तथा प्रदेशसभा सदस्य निर्वाचनतर्फको मतपत्र छपाइ कार्य जनक शिक्षा सामग्री केन्द्र लिमिटेडमा गरिएको कुरा महालेखाले अघिल्लै प्रतिवेदनमा उल्लेख गरेको छ । खरिद गरिएको तीन वर्ष भइसक्दासम्म उक्त मेसिन प्रयोगमा ल्याइएको छैन । मेसिन आधुनिक टेक्नोलोजीको रहेकाले त्यसलाई चलाउनलाई चाहिने तालिम प्राप्त जनशक्ति आयोगसँग छैन । अर्कोतिर मेसिनमा प्रयोग हुने कागजात पनि उच्च गुणस्तरकै चाहिन्छ ।साथै, मेसिनको पूर्ण उपयोगका लागि थप लाखौं रुपैयाँका उपकरणहरू आयोगले खरिद गर्नुपर्ने छ । जुन खरिद भइसकेको छैन । नियमित रूपमा मेसिन चलाउन नसक्दा त्यसमा प्राविधिक जटिलता पनि थपिन थालेको आयोग स्रोतले जनाएको छ । मेसिन खरिद गरिएपछि तालिममा पठाइएका ५६ जना कर्मचारीको सरुवा भएपछि परीक्षणका लागि पनि मेसिन चलाउन आयोगलाई कठिनाइ भएको छ । प्रमुख आयुक्त थपलिया आयोगलाई चुनावका बेला मात्रै छपाइको चाप हुने भएकाले मेसिनलाई नियमित काम दिन नसकिने बताउँछन् । मेसिन चलाउनका लागि ५६ जना जनशक्ति चाहिने भो, ती जनशक्तिलाई फुल टाइम काम दिन सकिँदैन, उनले भने, सञ्चालन खर्च धान्नै मुस्किल हुने देखिन्छ । उनले मेसिनलाई कसरी आयोगको हितमा उपयोग गर्नेबारे विभिन्न विकल्पहरूमा अध्ययन भइरहेको बताए । उक्त मेसिन खरिद र प्रयोगबारे अख्तियारले पनि आयोगलाई सोधेको छ । आयोगको छपाइसम्बन्धी सबैजसो काम जनक शिक्षा सामग्रीमा हुँदै आएको छ । आयोग स्रोतका अनुसार जनक शिक्षाले आयोगको प्रयोगमा नरहेको उक्त मेसिन हात पार्न निरन्तर लबिइङसमेत गर्दै आएको छ । खरिद गरिएको मेसिन सही र सुरक्षित हालतमा छ, गत वर्ष राष्ट्रिय सभा र राष्ट्रपतिको निर्वाचनमा त्यसैबाट छपाइका काम भएको थियो, उक्त स्रोतले भन्यो, मेसिनको प्रयोग चुनावका बेला मात्रै हुने हो, आयोगले जतिबेला पनि त्यसलाई चलाएर राख्न सक्दैन । दक्ष जनशक्तिको व्यवस्थापन गरेसँगै आगामी निर्वाचनमा मज्जाले यसको उपयोग गर्न सकिन्छ । उनले मेसिनको प्रयोग नभएको भन्दै हल्ला फिँजाएर एउटा समूह मेसिन आयोगबाट अन्यत्र सार्न प्रयत्नशील रहेको उनले दाबी गरे ।तर, मेसिनलाई चाहिने उच्च गुणस्तरको कागजात र मसीको मूल्यले गर्दा जनक शिक्षामा छपाइ गर्नुभन्दा आयोगमा रहेको मेसिनको छपाइ खर्च महँगो पर्ने गरेको आयोगको अर्को स्रोतको भनाइ छ । सेतो हात्ती पाल्नुभन्दा सरकार मातहतकै अर्को निकायलाई दिएर करोडौं मूल्यको मेसिनलाई प्रयोगमा ल्याउनुलै हितकर हुने उनको भनाइ छ । जसलाई मेसिन दिने हो, उसँग आयोगको छपाइ कार्य निःशुल्क वा बजार मूल्यभन्दा अधिकतम सस्तो दरमा छपाइको सहमति गर्न सकिन्छ, उनले भने, मेसिन चलाएर आयोगको खर्च बढाउनुभन्दा त्यो विकल्पबाट आयोग र निर्वाचन खर्च घटाउन सकिन्छ । दुवै थरी तर्क सुन्दै आएका प्रमुख आयुक्त थपलियाले सकेसम्म आयोगमै मेसिनको अधिकतम प्रयोग कसरी गर्ने ? बारे अध्ययन गरिरहेको बताए । सकेसम्म आफैंले चलाउने र कुनै हालतमा चलाउन सक्ने अवस्था नआए मेसिनको उपयोगको अन्य विकल्पबारे छलफल गर्न सकिने उनले उल्लेख गरे ।"
'मै सर्वेसर्वा हुँ भन्दा कम्युनिस्ट आन्दोलन थिलथिलो,"काठमाडौं (कास) पार्टीभित्र अन्तरसंघर्ष चलिरहेका बेला नेकपा वरिष्ठ नेता माधवकुमार नेपालले गलत, व्यक्तिवादी र गैरकम्युनिस्ट प्रवृत्ति देखा परेकाले त्यसविरुद्ध उभिन आग्रह गरेका छन् । पुष्पलाल स्मृति दिवसका अवसरमा बुधबार वक्तव्य जारी गर्दै नेपालले अर्काको अस्तित्व स्वीकार नगर्ने, मै सर्वेसर्वा हुँ र म नभए केही पनि चल्दैन भन्ने भावनाले कम्युनिस्ट आन्दोलनलाई विगतमा थिलथिलो बनाएको स्मरण गरेका छन् । हिजो विभाजनबाट थिलथिलो बनाएको कटु यथार्थ भोग्दै हामी यहाँसम्म आइपुगेका छौं । आज पनि कहीं कतै त्यस्ता गलत, व्यक्तिवादी र गैरकम्युनिस्ट प्रवृत्तिहरू देखा पर्दछन् भने त्यसविरुद्ध दृढतपूर्वक उभिनु सबै इमानदार नेताकार्यकर्ताको कर्तव्य हुन्छ, वक्तव्यमा छ । कम्युनिस्ट पार्टी कुनै व्यक्तिको अलौकिक वा चमत्कारिक नेतृत्वमा विश्वास गर्ने नभई सामूहिक नेतृत्व प्रणालीमा विश्वास गर्ने क्रान्तिकारी संस्था भएकाले यसलाई त्यहीअनुसार कमिटी प्रणालीका आधारमा चलाउनुपर्छ भन्ने मान्यतालाई दृढतापूर्वक व्यवहारमा लागू गर्नुपर्छ, नेपालले भनेका छन् ।"
कान्तिपुरकर्मी सुवेदी पुरस्कृत,"काठमाडौं (कास) कान्तिपुरकर्मी बिनु सुवेदीले यस वर्षको गोपाल गोतामे पत्रकारिता पुरस्कार पाएकी छन् । सुवेदीको सृजनशील पत्रकारिता तथा लेखन विविधताका लागि उक्त पुरस्कार प्रदान गरिएको पुरस्कार संस्थापक दीप गोविन्द स्मृति कोषले जनाएको छ । यसैगरी, प्राध्यापक अञ्जना वस्ती भट्टराईको स्मृतिलोकको यात्रा कृतिलाई यस वर्षको धच गोतामे स्मृति सम्मान प्रदान गरिएको छ । यी दुवै पुरस्कार र सम्मानको राशि १० हजार रुपैयाँ तथा ताम्रपत्र रहेको छ । अर्का, पाका साहित्यकार नगेन्द्रराज शर्मालाई दीप गोविन्द स्मृति सम्मान प्रदान गरिएको छ । यो सम्मानमा १५ हजार रुपैयाँ नगद तथा सम्मानपत्र छ । पुरस्कारका संस्थापक साहित्यकार ध्रुवचन्द्र गौतमका अनुसार यस बर्षबाट सुरु भएको ५ हजार राशिको धच गोतामेगोपाल गोतामे शिक्षा पुरस्कार छात्रा स्वस्तिका दंगालले पाएकी छन् ।"
दबाबपछि सोफियाको गीत 'प्राइभेट मा,काठमाडौं (कास) म्युजिक वितरण र प्रवर्द्धन गर्ने कम्पनी हाइलाइटस् नेपालले आफ्नो युट्युब प्लेटफर्ममा राखेको सोफिया थापाको नो व्रत प्लिज बोलको गीत अरूले हेर्न नमिल्ने गरी प्राइभेट बनाएको छ । हिन्दु धर्ममाथि गीतले चोट पुर्याएको भन्दै केही हिन्दुवादी संघसंगठनले गीत हटाउन दबाब दिएपछि गीत प्राइभेटमा राखिएको हाइलाइट्सका प्रबन्ध निर्देशक जनक तामाङले बताए । आइतबार युट्युबमा अपलोड गरिएको सोफियाकै शब्द र गायनमा रहेको गीत मंगलबार साँझसम्म झन्डै ३० हजारले हेरेका थिए । बुधबार कार्यालयमै आएका केही व्यक्तिले गीत हटाउनेबारे लिखित पत्र थमाएपछि आफूहरूले दबाब थेग्न नसकी गीत सर्वसाधरणले हेर्न नमिल्ने बनाएको प्रबन्ध निर्देशक तामाङले बताए । निरन्तर अपशब्द र फोनबाट धम्की आउन थालेपछि प्रहरीमा मंगलबार शान्ति सुरक्षा माग गर्दै निवेदन दर्ता गराएकी थिइन् ।
"सावधानी अपनाऔं,महामारी सकिएको छैन","कोरोना भाइरसको संक्रमण नफैलियोस् भनेर चैत ११ गते लकडाउन सुरु गरिँदा मुलुकमा जम्मा दुई जना संक्रमित रहेको पुष्टि भएको थियो । तीमध्ये एकलाई पहिल्यै निको भइसकेको थियो । झन्डै चार महिनापछि मंगलबार रातिदेखि सरकारले लकडाउन अन्त्यको घोषणा गर्दा मुलुकले यसको गहिरो संकट भोगिरहेको छ । संक्रमण लगभग देशभरि फैलिएको छ । हालसम्म करिब १८ हजारमा संक्रमण पाइएकामा ५ हजारभन्दा बढी निको हुनै बाँकी छन् । यसबीचमा ४० जनाको मृत्यु भइसकेको छ । यसको अर्थ हो, खतरा जारी छ । लकडाउन सुरु भएको बखतभन्दा जोखिमको मात्रा बढी छ । तसर्थ, लकडाउन अन्त्य गरे पनि सरकारले महामारी रोकथाम र नियन्त्रणका पहलहरू जारी राख्नुपर्छ । मानिसहरूको आवागमन बाक्लिँदै जाने भएकाले सरकारी संयन्त्रहरू अझ बढी चनाखो हुनुपर्छ । नागरिकहरू आफैं पनि पूर्ण रूपमा सतर्क रहनुपर्छ । संक्रमण सर्नेनसर्ने, फैलनेनफैलने व्यक्तिविशेषको चालचलन वा होसियारीमा धेरै भर पर्छ । जोखिम जारी नै रहे पनि सरकारसित लकडाउन अन्त्य गर्नुको विकल्प बाँकी थिएन । झन्डै तीन महिनासम्म निरन्तर निर्विकल्प रूपमा लगाइएको र त्यसपछिका दिनमा पनि आंशिक रूपमा बाँकी राखिएको लकडाउनले अर्थतन्त्र चौपट बनिसकेको थियोछ । मानिसहरूको आवागमनदेखि कच्चा पदार्थको आपूर्तिसम्म रोकिँदा आंशिक खुलेको लकडाउनमा पनि अनुमतिप्राप्त उद्योगकारखाना पूर्ण रूपमा चल्न सकेका थिएनन् । आफ्नै सवारीसाधन नहुनेहरूलाई कामका लागि पैदलयात्राले नभ्याउने दूरीमा पुग्ने उपाय थिएन । सधैं यसैगरी चल्न न मुलुकका लागि सम्भव थियो, न नागरिकका लागि । गरिखाने वर्गको उहिल्यै बेहाल भइसकेको थियो । त्यसैले मुलुकको अर्थतन्त्र चलायमान बनाउन र जनजीविका सहज तुल्याउन लकडाउनको अन्त्य आवश्यक थियो । यस्तो बेला लकडाउन खोल्नुको अर्थ देशको अर्थतन्त्र र नागरिकको दैनिकी सहज बनाउनु मात्र होइन, मुलुकलाई विश्वव्यापी महाव्याधिको चक्रबाट मुक्त बनाउन अझ जटिल परीक्षा दिनु पनि हो । हिजो कडा लकडाउन भएकै बेला उच्च दरमा संक्रमण अकासिएको तथ्य यहाँ भुल्नु हुँदैन । अब त निजी यातायातमा जोरबिजोर हटाइएको छ, सरकारी कार्यालयमा एकै सिफ्ट मा काम हुनेछ । यही साउन १५ बाट ट्रेकिङ, ट्राभल्स, पर्वतारोहण, पर्यटन व्यवसाय खुल्नेछन् । सामूहिक भोज र भेलाबाहेक होटल र रेस्टुरेन्ट पनि खुला हुनेछन् । त्यस्तै भदौ १ गतेदेखि लामो दूरीका सवारीसाधन, विद्यार्थी भर्ना, परीक्षा सञ्चालन आन्तरिक तथा अन्तर्राष्ट्रिय उडान, अन्तर्राष्ट्रिय खेलकुद प्रशिक्षण र प्रारम्भिक चरणका खेलहरू पनि सुरु हुनेछन् । यी सबै सुरु हुनु भनेको मानिसहरूको आवागमन र जमघट बढ्नु हो । यस्तो अवस्थामा आवश्यक स्वास्थ्य सावधानी नअपनाएमा कसैमा संक्रमण रहेछ भने अरू धेरैमा सजिलै सर्ने जोखिम बढी हुन्छ, त्यही भएर सम्बन्धित सबैले उचित सतर्कता अपनाउनैपर्छ ।अबका दिनमा सरकार, विभिन्न सेवाप्रदायक र नागरिक सबैले आआफ्नो उत्तरदायित्वको पालना गर्नुपर्छ । सरकारले यथासम्भव मुलुकलाई सामान्य परिस्थितिमा ल्याउन आफ्ना कामकारबाहीलाई प्रभावकारी बनाउनुपर्छ । संक्रमितहरूको कन्ट्याक्ट ट्रेसिङ गर्न अब झनै चुनौती हुन्छ, त्यसका लागि सरकारी निकायले आफ्नो क्षमतामा वृद्धि गर्नुपर्छ । केही समययता पीसीआर परीक्षणको दर घटाइएको छ, यसलाई बढाउनुपर्छ । काठमाडौं उपत्यकाजस्ता घना बस्ती भएका सहरमा यात्रा इतिहास नै नभएकामा पनि संक्रमण पाइएको छ, त्यसैले संक्रमित पत्ता लगाउन उपयुक्त रणनीति अपनाउनुपर्छ, नमुना परीक्षणहरू बढाउनुपर्छ । निश्चित स्थानमा बढी मात्रा संक्रमित पाइएमा त्यहाँ निषेधित क्षेत्र तोक्नुपर्ने अवस्थासमेत आउन सक्छ । सरकार तदर्थवादी शैलीमा मात्रै अघि बढेमा संकट अविच्छिन्न रहिरहन्छ, त्यस्तो हुन दिनु हुँदैन । यो महामारी आफैं हट्दैन, सरकारको उचित प्रयत्न र नागरिकको सावधानीले संक्रमण बढ्न नदिएर यसलाई पन्छाउँदै जानुपर्छ । चार महिनासम्म लगाइएको लकडाउनको सरकारले पूर्ण सदुपयोग गर्न सकेको भए सायद अहिले संक्रमण नियन्त्रणकै स्थितिमा आउन असम्भव थिएन । अब हिजोका गल्तीबाट पाठ सिक्नुपर्छ । भोलिका दिनमा संकट गहिरिन नदिन र स्थिति नियन्त्रणमा ल्याउन सरकारी निकायले उचित पहल जारी राख्नैपर्छ ।सेवाप्रदायकहरूले पनि स्वास्थ्य सतर्कताका लागि सरकारी निर्देशनको पालना गर्नुपर्छ । सरकारले विद्यालयकलेज सञ्चालनदेखि सभागोष्ठी, सिनेमाहल, सामूहिक खेल र तोकिएकाबाहेक अन्तर्राष्ट्रिय नाकाबाट प्रवेशमा अझै रोक लगाएको छ । अर्को सरकारी सूचना नआएसम्म यसको पालना गरिनुपर्छ । सार्वजनिक यातायात सञ्चालकहरूले यात्रुहरू चढाउँदा, ओराल्दा र सिटमा राख्दा व्यक्तिगत दूरी कायम गराउनुपर्छ । सरकार या यातायात व्यवसायीहरूले कुनकुन किसिमका सवारीसाधनमा यात्रुहरूबीच कसरी व्यक्तिगत दूरी कायम गर्ने भनेर मापदण्ड नै बनाउनु उत्तम हुन्छ । हरेक सार्वजनिक सवारीमा ह्यान्ड स्यानिटाइजर राखिनुपर्छ । यात्रुहरूलाई मास्क अनिवार्य गरिनुपर्छ । यस्तै नियमहरू रेस्टुरेन्ट र होटलहरूका हकमा पनि लागू हुनुपर्छ । अब खुला माहोल भयो भन्दैमा नागरिकहरूले घरबाहिर निस्कँदा मास्क लगाउने, सम्भव भएसम्म हात धुने, ह्यान्ड स्यानिटाइजरको प्रयोग गर्ने कुरा बिर्सनु हुन्न । भीडभाड हुन नदिनेमै जोड हुनुपर्छ । सकेसम्म त्यस्तो स्थानमा जानु हुँदैन । वृद्धवृद्धा वा जोखिममा भएका समूहले अझ बढी आफ्नो ख्याल गर्नुपर्छ, सम्भव भएसम्म घरबाहिर ननिस्कनु नै उत्तम हुन्छ । बढ्दो आवागमनका कारण संक्रमण सर्ने जोखिम पनि बढेको तथ्य हरेकले ध्यान दिनुपर्छ । प्रत्येक नागरिकले सचेतनापूर्वक पाइला चाल्दा मात्रै महामारी घटाउन सकिन्छ । तसर्थ, सरकारले आफ्ना कामकारबाहीलाई प्रभावकारी बनाउन जति आवश्यक छ, त्यति नै खाँचो पर्छ सेवाप्रदायक र आम नागरिकहरूले आफ्नोतर्फबाट सतर्कता अपनाउन । यो बेला सबै पक्षमा जिम्मेवारीबोध हुनुपर्छ, किनभने लकडाउन हटाइए पनि महामारी सकिएको छैन ।"
औषधि पसलै अस्पताल,"औषधि व्यवस्था विभागद्वारा डाक्टरले रिफर गरेका दबाई मात्रै बेच्ने अनुमति पाएका औषधि पसलहरू गाउँघर, सहरबजार जतासुकै छ्यापछ्याप्ती देख्न पाइन्छ । यति मात्रै कहाँ हो र, तिनै पसलले बिरामीको उपचार गरेर दबाईसमेत आफूखुसी बेच्ने गर्छन् । सामान्य पसलेले समेत एक्सरे, भिडियो एक्सरेधरि गरेर आफूखुसी दबाई बेच्छन् । योभन्दा स्वास्थ्यमाथिको खतरा अरू के होला ? कैयौं मानिसको गलत औषधिकै कारण ज्यान गएको छ । यसलाई नियमन गरियोस् । डाक्टरले सिफारिस गरेको आधारमा दबाई बेच्ने मात्रै अनुमति पाएका व्यापारीले यसरी अनधिकृत रूपमा गैरकानुनी काम गर्दा यसलाई कसैले चासोको विषय बनाएको छैन । जिल्ला प्रशासन कार्यालयले यसको छड्के निरीक्षण गरेर गलत गर्नेलाई जेल हाल्ने व्यवस्था गर्नु जरुरी छ । सामान्य मेडिकल ज्ञानसमेत नभएकाहरूले यस्तो गैरकानुनी काम गर्दासमेत प्रशासन अनदेखा हुनु गैरजिम्मेवारीको पराकाष्ठा हो । सम्बन्धित निकायबाट यस्तो कार्य तुरुन्त रोकियोस् । कुसुम न्यौपाने, मध्यविन्दु११, नवलपरासी"
राजमार्गको विकल्प जरुरी,"वर्षायाममा बाढीपहिरोका कारण राजमार्गहरू बन्द हुन्छन् । बाढीपहिरोले अहिले उत्तरी छिमेकीलाई जोड्ने व्यापारिक बाटाहरू प्रभावित छन् । हामीले वैकल्पिक उपायको जोहो गर्न सकेका छैनौं । गाडीबाटै हिँडडुल र सामान ओसारपसार गर्ने एकदमै पुरानो प्रचलन कायम छ । यो प्रचलनलाई परिवर्तन गर्दै अब सरकारले तिब्बती नाकामा आवतजावत गर्न र व्यापार कायम राख्न मान्छे र सामान बोक्ने केबलकारको प्रबन्ध गर्नुपर्छ । कम्तीमा पनि मध्यपहाडी राजमार्गसम्म ती केबलकार जोडियोस् । अनि दक्षिणबाट आउने सामान ओसार्ने वैकल्पिक साधन भनेको रोप वे नै हो । प्रधानमन्त्री चन्द्रशमशेर राणाको पालाको जस्ता दक्षिणउत्तर जोड्ने रोप वे कम्तीमा पनि १० स्थानबाट व्यवस्था भए सजिलै सामान ढुवानी गर्न सकिन्थ्यो । उच्च हिमाली क्षेत्रमा जाडोमा हुस्सु लाग्ने र गर्मीमा बादलले ढाक्ने एयरपोर्ट छन् भने वर्षात्मा गाडी चल्ने बाटाघाटा बन्द हुन्छन् । यो अवस्थालाई सम्बोधन गर्न र सस्तोमा सामान ढुवानी गरी मानिसको आवतजावत पनि सहज पार्न केबलकारको व्यवस्था हुनु अति जरुरी छ । रोप वे र केबलकार नेपालका लागि अति उपयोगी र सस्ता साधन हुनेछन् । प्रेमसिंह बस्न्यात, बाँसबारी, काठमाडौं"
बन्दाबन्दी खुले पनि खतरा कायमै,"लगभग चारमहिने बन्दाबन्दीको अन्त्य भएको छ । बन्दाबन्दीले आक्रान्त बनाएको आमनागरिकका जीवन बिस्तारै सहज बन्दै छ । बन्दाबन्दी कति प्रभावकारी भयो वा भएन बहस गर्दै गरौंला तर मूलप्रश्न हो के हामी कोरोना महामारीबाट मुक्त भयौं त ? यसको नियन्त्रणमा सरकारको भूमिका कस्तो रह्यो ? आमनागरिकले कोरोना नियन्त्रणमा कस्तो भूमिका खेले भन्नेमा दुवै पक्षले आत्मालोचना गर्नुपर्छ । कारण जेसुकै रहोस् कोरोनाको चपेटामा हामी अन्य मुलुकभन्दा कम प्रभावित भएकै हौं । यस्तो भन्दैमा हामी ढुक्क हुने अवस्था आइसकेको छैन । बन्दाबन्दीको अन्त्यसँगै गाउँसहरमा भीड बढिरहेको छ । हामीमा सजग हुने बानी पनि कम हुँदै छ । सरकार कोरोना नियन्त्रणका कार्यहरूमा शिथिल बन्दै गइरहेको छ । किन सरकारको शिथिलता बढेको हो ? हामीले कोरोना भाइरसले विश्वलाई आतंकित बनाएको भुलिसक्यौं । स्वास्थ्य पूर्वाधारलाई अझै बलियो बनाउनेतिर सरकारले ध्यान दिएको छैन । सरकारले कहिले कल्पना गरेको छ हाम्रोजस्तो कमजोर स्वास्थ्य संरचना भएको मुलुकले कोरोना भाइरसको प्रभाव बढ्दै गए कसरी थेग्ला ? सरकारले आँखा खोल्नुपर्छ र महामारी नियन्त्रणका लागि गम्भीर भएर लाग्नुपर्छ । रामकृष्ण बराल, जोरपाटी५, काठमाडौं"
केयूको ध्यानाकर्षण,"केयू उपकुलपतिमाथि अनियमितताको आरोप शीर्षकमा बुधबार पृष्ठ ५ मा प्रकाशित समाचारप्रति काठमाडौं विश्वविद्यालयको गम्भीर ध्यानाकर्षण भएको छ । उक्त समाचारमा निम्नानुसार सत्यतथ्य स्पष्ट गर्न चाहन्छु ।१ समाचारमा उल्लेख गरिएको आर्थिक अपचलनसम्बन्धी प्रतिवेदन अध्ययन गर्न २०७६ माघ १३ मा सम्पन्न विश्वविद्यालय सभाबाट माननीय डा उषा झाको संयोजकत्वमा तीन सदस्य समिति गठन गरी वास्तविकता अध्ययन गरेर सभामा पेस गर्ने निर्देशन भएको थियो । २०७७ असार २८ मा सम्पन्न विश्वविद्यालयको ८७ औं सभामा उक्त समितिबाट कुनै लिखित प्रतिवेदन पेस नभएकाले यथाशीघ्र समितिको बैठक बसी प्रतिवेदन पेस गर्न निर्देशन दिएको थियो । उक्त समितिको हालसम्म बैठक बसिनसकेको र रायसहितको प्रतिवेदनसमेत बनिनसकेको अवस्थामा उक्त प्रतिवेदनमाथि समाचार प्रकाशित गर्नु गलत प्रक्रिया भएको जानकारी गराइन्छ । २ २०७७ असार २८ को ८७ औं बैठकमा समितिबाट प्रतिवेदन पेस हुन बाँकी रहेकाले यथाशीघ्र प्रतिवेदन पेस गर्न निर्देशन गरेको अवस्थामा माननीय डा उषा झाको संयोजकत्वमा गठित समितिले समाचारमा आर्थिक अनियमिततामा संलग्न रहेको ठहर गरेको भन्ने विषय तथ्यमा आधारित नरहेको पाइन्छ । ३ जहाँसम्म समाचारमा अस्पतालका सञ्चालकहरूमध्येका एक माकजु हुन् भन्ने गलत र भ्रामक समाचार प्रकाशन भएको छ, धुलिखेल अस्पताल कुनै निजी व्यक्तिद्वारा सञ्चालित संस्था नभएको र यसमा सञ्चालक भन्ने कुनै व्यवस्था नरहेको एक मुनाफारहित गैरसरकारी संस्था भएको र अस्पताल सञ्चालन हुन नसकेको अवस्थामा यसको सम्पूर्ण सम्पत्ति नेपाल सरकारको हुने व्यवस्था रहेको स्पष्ट गर्न चाहन्छौं । ४ समाचारमा प्रकाशन भएको विश्वविद्यालयको रकम उपकुलपतिको बैंक खातामा पठाइएको छ भन्नेसमेत तथ्यमा आधारित नरहेको स्पष्ट गर्न चाहन्छु । ५ जहाँसम्म २०७६१०१३ को विश्वविद्यालय सभा स्थगन गरिएको भन्ने समाचार गलत रहेको र २०७६ माघ २१ गतेको सभा सौहार्दपूर्वक र आवश्यक निर्णयहरू गरी सम्पन्न भएको जानकारी गराइन्छ । ६ काठमाडौं विश्वविद्यालयको सम्पूर्ण आर्थिक क्रियाकलापहरूको लेखा परीक्षण सभाद्वारा नियुक्त हुने लेखा परीक्षकबाट हुने हुनाले सम्पूर्ण आर्थिक कारोबार विश्वविद्यालयको ऐननियमबमोजिम मात्र हुने गरेको व्यहोरासमेत स्पष्ट गर्न चाहन्छौं । प्रासुबोध शर्मा, रजिस्ट्रार, केयू"
संवाददाताको भनाइ,"उपकुलपति रामकण्ठ माकाजुकै निर्देशनमा प्राध्यापक शम्भुप्रसाद खनालको संयोजकत्वमा छानबिन समिति गठन भएको थियो । उक्त समितिको प्रतिवेदनलाई अध्ययन गरेर रायसुझाव दिन उषा झाको संयोजकत्वमा प्रधानमन्त्री एवं कुलपति केपी शर्मा ओलीको निर्देशनमा अर्को समिति गठन भएको हो । विश्वविद्यालयको ८७ औं सभामा प्रधानमन्त्री उपस्थित नभएपछि झाले शिक्षामन्त्री गिरिराजमणि पोखरेललाई प्रतिवेदन हस्तान्तरण गरेकी थिइन् (तस्बिर हेर्नुहोस्) । सभामा शिक्षामन्त्रीले प्रतिवेदन बुझेपछि आगामी सभामा जवाफ दिन उपकुलपतिलाई निर्देशन दिएका थिए । खनाल प्रतिवेदनमा अनियमितताको ठहर गरिएको छ भने झा समितिको प्रतिवेदनमा पनि अनियमितता र प्रक्रिया मिचेर आर्थिक गतिविधि भएको उल्लेख छ । झा स्वयंले यस संवाददातासितको टेलिफोन कुराकानीमा खनाल प्रतिवेदनमा रायसुझाव थप गरेर आफ्नो प्रतिवेदन बुझाएको बताएकी छन् । त्यसैले प्रतिवेदन नै नबुझाएको र चाँडो बुझाउन निर्देशन दिएको भन्ने दाबी गलत छ । माघ १३ गतेको सभा आर्थिक अपचलन र नीतिगत विचलनको छानबिन हुनुपर्ने प्राध्यापक, कर्मचारीको मागकै कारण स्थगित भएर माघ २१ गते फेरि बसेको हो । १३ गतेको बैठक विज्ञप्तिमा दाबी गरिएजस्तै सौहार्दपूर्वक र आवश्यक निर्णयहरू गरी सम्पन्न भएको भए ९ दिनपछि नै अर्को सभा किन बस्नुपर्थ्यो ? विश्वविद्यालयको रकम उपकुलपतिको बैंक खातामा पठाइएको विषयमा छानबिन समितिले नै थप अध्ययन गर्न सभालाई सिफारिस गरेको छ । छानबिन प्रतिवेदनमा लेखा परीक्षकले औंल्याएका बिल, भर्पाइबिनै विश्वविद्यालयको रकम मनोमानी खर्च गरिएका प्रमाणहरू संलग्न छन् । सोही प्रतिवेदनका आधारमा समाचार लेखिएको हो, जुन कान्तिपुरसँग सुरक्षित छ । सुदीप कैनी, संवाददाता"
गैरसंवैधानिक राजनीति,"के पुष्पकमल दाहाल प्रचण्ड अब गुमेको अवसर मात्रै हुन् त ? यो प्रश्न अहिले नेपालको बौद्धिक क्षेत्रले गम्भीरतापूर्वक उठाउन थालेको छ । विगत चुनावका बेला एकताको रथमा चढेका एमाले र माओवादी नेपाल कम्युनिस्ट पार्टीका रूपमा स्थापित भएपछि झन्डै दुईतिहाइ संसदीय मत पनि ल्याएका हुन् । यति हुँदाहुँदै पनि त्यो पार्टीभित्र विग्रह सकिएको छैन । अरू बढेको छ । भर्खरै मात्र पार्टीका अर्का अध्यक्ष प्रचण्ड आफ्नो पार्टीभित्र दुई दिनमा विकसित भएको खतरनाक राजनीतिक घटनाक्रमका कारण ठूलो असमञ्जसमा परेका छन् । अमेरिका निवासी बुद्धिजीवी पुरुषोत्तम लम्सालका शब्दमा, पुष्पलालभित्र काउत्सीको आत्मा देख्ने माले र एमालेका संस्थापक नेता मदन भण्डारीको आत्माले अहिले पिरोलेको छ प्रचण्डलाई । यति बेला उनको अवस्था कहूँ तो माँ मर जाये, ना कहूँ तो बाप कुत्ता काट खाये जस्तै बन्न पुगेको छ । आमालाई मर्न दिने कि बाबुलाई कुकुरले टोकेको हेरेर बस्ने ?मानसिक द्वन्द्व र द्विविधाको यही परिस्थिति र यही भुलभुलैयामा अल्झिएका प्रचण्डले मेसो पाउन सकेका छैनन् ः उनका समूहका कुनचाहिँ नेता युद्धकालमा जस्तै अहिले पनि उनका आफन्त हुन् ? बृहत् शान्ति सम्झौतापछि मोहन वैद्यदेखि बाबुरामसम्म, महरादेखि बादलसम्म, अनन्तदेखि अग्निसम्म, जनार्दनदेखि लेखनाथसम्म उनले आफ्ना सबै सहयोगी नेताको परीक्षण गरिसकेका छन् । यो परीक्षणमा उनका कुनै कार्यकर्ता खरो उत्रिन सकेका छैनन् । मोहन वैद्य र बाबुराम सैद्धान्तिक र कार्यगत असहमति देखाएर पार्टीबाट निस्किए । बादल अवसर पाउने भएपछि फर्किए । यसरी नै अरू सबै आआफ्नो भविष्यको खोजीमा छन् । प्रचण्डले अवसर दिन सकेनन् भने ? सबैलाई राजनीतिमा आफ्नो स्थायित्व र प्रतिष्ठाको चिन्ता छ । स्वयं प्रचण्डले नै असुरक्षित महसुस गरिरहेको अहिलेको वातावरणमा उनका भारदार र सल्लाहकारहरूले आफू सुरक्षित रहेको कसरी महसुस गर्न सक्छन् ?राजनीतिशास्त्री कृष्ण खनालको विचारमा, माओवादी पार्टीले आफ्नो जग नै भत्काइसक्यो । प्रचण्डको गुण भनेको उनको लचिलोपन हो । त्यो लचिलोपनको पनि कुनै न कुनै सीमा त हुन्छ नै । आखिर, प्रचण्डको लचिलोपनको सीमा के हो त ? कति तन्किने हो त्यो ? खनालको विचारमा दम छ । धेरै तन्कियो भने बलियो रबर पनि चुँडिन्छ । प्रचण्डको नचुँडिने क्षमता कतिसम्म हो ?समाजवादी चिन्तक प्रदीप गिरिलाई उद्धृत गर्ने हो भने, नेपालमा अहिले जेजस्तो परिस्थिति छ, त्यसको यथास्थितिमा यहाँ न त बेलायतमा जस्तो विधिसम्मत राजनीतिक व्यवस्था चल्न सक्छ, न त नेताहरूको विकास नै राजनीतिक संस्कारअनुसार भएको हुन्छ । दुई दिनअघि, प्रधानमन्त्री खड्गप्रसाद शर्मा ओलीले प्रचण्डलाई नराम्ररी झुक्याएर शीतलनिवासको सफर गराएको जानकारी स्वयं प्रचण्डले दिए । उनको यो जानकारीमा यो तथ्य पनि निहित थियो नेपालको राजनीतिमा राजतन्त्रकालीन भूमिगत गिरोहको मनोविज्ञान अहिले पनि कायम छ । राजतन्त्रकालीन भूमिगत गिरोहमा गद्दीनसीन राजाका भाइभारदार र हुक्केबैठके हुने गर्थे । संघीय लोकतान्त्रिक गणतन्त्रकालीन सत्तामा स्वयं राष्ट्रपति विद्यादेवी भण्डारी गैरसंवैधानिक गिरोहकी नायिकाको भूमिकामा प्रतिष्ठित भएको सबै नेपालीले देख्नुपर्यो । महामहिम राष्ट्रपति विद्यादेवी भण्डारी आफ्ना स्वर्गीय पति मदन भण्डारीको सम्झनामा डुब्नु अस्वाभाविक थिएन । त्यसबाहेक उनीसँग सक्रिय सत्ताका लागि उपयोगी र जीवित दस्तावेज थियो जनताको बहुदलीय जनवाद (जबज) । त्यसपछि उनलाई साथ दिने अभिन्न सारथि त भैहाले । यो किचाघानमा परेका प्रचण्ड अहिले निल्नु र ओकल्नुको राजनीति गर्दै छन् ।के मोहन वैद्यको परिकल्पनामा बनेको प्रचण्डपथको नियति जबजमा विलीन हुनका लागि मात्रै थियो ? एमालेसँग मिलेर चुनाव लड्न गएका माओवादीले के जबजको सुरक्षाछाता र संरक्षण खोजेका थिए ? त्यसो हो भने प्रचण्डले जनतालाई यसको स्पष्ट जानकारी दिनुपर्यो । जताततै सबैका लागि सधैं लचिलो हुन सक्ने प्रचण्ड आफ्नै व्यक्तित्व र आफ्नै संगठनका लागि किन लचिलो हुन सकेका छैनन् ? अहिलेका लागि यो अर्को विहंगम प्रश्न हो । के प्रचण्डको नियति यही नै हो त ? उनको नियति यस्तो हुनु हुँदैन भनेर सोच्ने मानिसको कमी छैन । अहिलेको राजनीति किन उनको प्रतिकूल अवस्थातिर ढल्किएको छ ? यो विशद प्रश्न हो । उनले यो देशमा पहिलोपल्ट सामाजिक रूपान्तरणको विचार रोपेका हुन् । सामाजिक रूपान्तरणको कार्यसूची पूरा गर्ने क्षमता छ उनमा । जोसुकैले जेसुकै भने पनि, प्रचण्डको नेतृत्वमा, यो देशमा राज्यको रूपान्तरणका लागि हतियारबन्द लडाइँ भएकै हो । त्यो लडाइँ उनले दिल्ली बसेर चलाए कि लंका बसेर ? प्रश्न यो होइन । त्यो लडाइँ नभएको भए देशमा अहिले जेजस्ता र जति पनि परिवर्तन देखिएका छन्, ती देख्न पाइने थिएन । परिवर्तनको कार्यान्वयनमा माओवादीबाट अनेक त्रुटि भएका छन् । प्रचण्ड र उनको माओवादी संरचनासँग सपना थियो, कल्पना थियो र संकल्प थियो । तर, देश हाँक्नका लागि त्यति मात्रै पर्याप्त थिएन । माओवादी कार्यकर्ताले देशमा थुप्रै सहायक मार्गहरू त बनाए, तर उनीहरूसँग मूलबाटो बनाउने क्षमता भएन ।संस्थापन पक्षका मानवाधिकारकर्मीहरूको दाबीअनुसार, माओवादी नेतृत्वमा लडिएको त्यो लडाइँमा सत्र हजारको संख्यामा नेपालीले ज्यान गुमाएका हुन् । यद्यपि, विद्रोहीहरूको दाबीअनुसार, यो संख्या निकै बढी छ । त्यो लडाइँमा कति मानिस बेपत्ता पारिए, राज्यको सुरक्षाका लागि काली र कर्णालीको भेलमा कति धकेलिए, कति कालगतिले स्वाभाविक मृत्यु मरे र कति मारिए ? त्यसको पनि कुनै हिसाबकिताब छैन । यति ठूलो विनाशपछि पनि देशको राजनीति संगतिपूर्ण बाटोमा हिँड्न सकेन । यो दुःखद कुरा हो । योभन्दा पनि दुःखद कुरा, देशमा परिवर्तनको लडाइँ लडेबापत प्रचण्ड र उनका साथीहरूलाई खाडलमा पुर्ने योजना अहिले पनि जारी छ । कतिले यसलाई राजनीतिको षड्यन्त्रकारी सिद्धान्तका रूपमा लिनेछन् । तर, यो देशको सञ्चालन षड्यन्त्र सूत्रभन्दा बाहिरबाट कहिल्यै भएको देखिएको छैन । प्रचण्डले एकपटक पुष्करशमशेरको कथा परिबन्द पढेर आफूलाई त्यसको मुख्य पात्र रनेसँग तुलना गरी हेर्दा राम्रै हुनेछ ।जुन उत्साहका साथ शान्तिप्रक्रियामा आएका माओवादीलाई जनताले स्वागत गरेका थिए, जुन ऊर्जाका साथ माओवादी सर्लक्क शान्ति प्रक्रियामा आएका थिए, अहिले त्यो उत्साह र ऊर्जा कतै देखिँदैन । नेपालमा सुरु भएको शान्ति प्रक्रिया टुंगिएको छैन भन्ने सबैले बिर्सिएका छन् । बृहत् शान्ति सम्झौतामा संक्रमणकालीन न्यायको प्रबन्ध गरिएको थियो । त्यो प्रबन्धको कार्यान्वयन अहिलेसम्म हुन सकेको छैन । जुन माओवादीलाई पुरानो संस्थापनाको प्रतिनिधित्व गर्दै नेपाली कांग्रेसका नेता तथा प्रधानमन्त्री गिरिजाप्रसाद कोइरालाले तानेर संसद्मा भित्र्याएका थिए, ती माओवादीलाई अनेक आरोप लगाएर राजनीतिबाट लखेट्न खोज्नु वा झुकाउन खोज्नु कुनै पनि हालतमा न्यायोचित होइन । यति हुँदाहुँदै पनि, माओवादीले नेपाली राजनीतिका ट्रिक्स बुझ्न नचाहेको देखिन्छ । नागरिक समाजसँग उसको सहकार्य न्यूनतम पनि छैन । अरू त अरू, नागरिक समाजका अगुवाका रूपमा सम्मानित देशका विद्वान् अर्थशास्त्री देवेन्द्रराज पाण्डेसँग पनि माओवादी नेतृत्व सम्पर्कविहीन अवस्थामा छ ।माओवादीहरूले यो कुरा बुझ्नुपर्छ उनीहरू अब कुनै पनि बेला जबजको माखेसाङ्लोमा कसिन सक्नेछन् । प्रधानमन्त्री ओली प्रचण्डलाई गलाउन कम्मर कसेर लागेका देखिन्छन् । यो महत्त्वाकांक्षा पूरा गर्न उनले मानवाधिकारवादीहरूले संकेत गरेअनुसार अन्तर्राष्ट्रिय अदालतको कार्ड खेल्न सक्छन् । मानवाधिकारसँग सम्बन्धित राष्ट्रसंघीय संगठनसमक्ष परराष्ट्रमन्त्री प्रदीप ज्ञवालीले प्रतिवेदन बुझाएको भोलिपल्टदेखि माओवादी नेता र कार्यकर्ताविरुद्ध स्थानीय प्रशासन सक्रिय हुन थाल्छ । संवैधानिक राष्ट्रपति विद्यादेवी भण्डारीको नेतृत्वमा गठन भएको गैरसंवैधानिक शक्तिकेन्द्रबाट उत्पन्न भएको खतरा यही नै हो । प्रचण्डलाई थाहै होला, राजनीतिमा भावना र सहानुभूतिको कुनै अर्थ हुँदैन । उसै पनि, हाम्रोतिरको संसार जित्नेको कब्जामा हुन्छ ।"
संघीयतामा अन्तरतह समन्वय,"संविधानको धारा २३५ मा संघ, प्रदेश र स्थानीय तहबीच समन्वय कायम गर्न संघीय संसद्ले आवश्यक कानुन बनाउने व्यवस्थालाई कार्यान्वयन गर्न सरकारले २०७६ वैशाख ४ मा राष्ट्रिय सभामा अन्तरतह सम्बन्धसम्बन्धी विधेयक पेस गर्यो । करिब एक वर्ष लगाएर राष्ट्रिय सभाले यो विधेयक स्वीकृत गरी पठाएपछि प्रतिनिधिसभाले केही सामान्य संशोधनसहित २०७७ असार ९ मा अनुमोदन गर्यो । प्रतिनिधिसभाको अनुमोदनलाई राष्ट्रिय सभाले असार १५ मा सर्वसम्मत रूपमा पास गरिसकेको छ । यस कानुनमा संघ, प्रदेश र स्थानीय तहबीचको अन्तरसम्बन्ध र एकल वा साझा अधिकारका विषयमा कानुन वा नीति बनाउँदा विचार गर्नुपर्ने आधारहरू, एकल र साझा अधिकारका कार्यान्वयन क्षेत्र र विषय, संघीय कानुनबाट व्यवस्थित हुने र प्रदेश वा स्थानीय तहबाट कार्यान्वयन हुन सक्ने विषयहरू छन् । समन्वय र परामर्श गर्नुपर्ने विषयहरू, आयोजना तर्जुमा र कार्यान्वयन, कानुनको प्रकाशन र अभिलेख, संघीय संसद्, प्रदेशसभा र स्थानीय तहका व्यवस्थापनका विषयमा गर्न सक्ने सहकार्य, राष्ट्रिय समन्वय परिषद् र विषयगत समितिको गठन एवं काम, कर्तव्य र अधिकार, प्रदेश समन्वय परिषद्को गठन एवं काम, कर्तव्य र अधिकार, जिल्ला समन्वय समितिको भूमिका, संघ, प्रदेश तथा अन्तरप्रदेशबीचको विवाद र समाधान गर्ने उपायलगायत पनि छन् उक्त कानुनमा । अन्तरतह सम्बन्ध भनेको संविधान तथा कानुनद्वारा निर्देशितभन्दा पनि अनुभव तथा अभ्यासबाट परिष्कृत हुने विषय हो । अधिकांश संघीय मुलुकहरूको अन्तरतह सम्बन्ध कानुनद्वाराभन्दा पनि विधिद्वारा सञ्चालित छ । विशेष गरी यस्तो व्यवस्था पुराना संघीय मुलुक अमेरिका, स्विट्जरल्यान्ड, जर्मनी, क्यानडा र ब्राजिलमा छ । नेपालमा अन्तरतहसम्बन्धी कानुन भर्खरै संसद्ले अनुमोदन गरे पनि कतिपय विषय कानुन नहुँदा पनि अभ्यासमा आइसकेका छन् । जस्तो प्रधानमन्त्रीले प्रदेशका मुख्यमन्त्रीहरू, प्रतिनिधिसभाका सभामुखउपसभामुख र राष्ट्रिय सभाका अध्यक्षउपाध्यक्षले प्रदेशका सभामुखउपसभामुख, संघीय संसद्का विषयगत समितिहरूले प्रदेश संसद्का विषयगत समितिहरू, संघीय विषयगत मन्त्रालयहरूले प्रदेशका विषयगत मन्त्रालयहरू, राष्ट्रिय योजना आयोगले प्रदेशका योजना आयोगहरू आदिसँग प्रत्यक्षअप्रत्यक्ष रूपमा छलफल र अन्तरक्रिया गर्ने परिपाटीको सुरुआत भइसकेको छ । प्रदेश र स्थानीय तहका विषयगत ऐनकानुनहरू तर्जुमा लगायतका लागि संघीय विषयगत मन्त्रालयहरूबाट नमुना कानुनहरू पठाउने, कोभिड१९ लगायत विभिन्न मानवीय तथा प्राकृतिक विपत्तिहरूमा आवश्यक समन्वय तथा सहकार्य गर्ने, स्थानीय तह संघमहासंघहरू, निजी तथा सहकारीसँग आबद्ध संघसंस्था आदिसँग विभिन्न विषयमा बहसछलफल गर्ने परिपाटी बसिसकेको छ । अन्तरतह कानुनमा नपरेका कतिपय राम्रा अभ्यासको थालनी पनि भएको छ । अमेरिका, क्यानडा र ब्राजिलमा अन्तरतहसम्बन्धी संवैधानिक तथा कानुनी व्यवस्था खासै छैन, तैपनि त्यसमा कुनै दरार छैन । विधि तथा अभ्यासमा अन्तरतह सम्बन्ध परिष्कृत छ । स्विट्जरल्यान्ड र जर्मनीमा भने अन्तरतह सम्बन्धका केही राम्रा पाटाहरू संविधानमै लेखिएका छन् । जर्मनीमा व्यवस्थापिकाले नै अन्तरतह सम्बन्धलाई जोड्छ । उपल्लो सदन बुन्डेस्याटको रचनात्मक तथा निर्णायक भूमिकाका कारण जर्मन संघीयतामा अन्तरतह सम्बन्ध कसिलो छ । संविधानले प्रायः व्यवस्थापकीय अधिकार संघ र कार्यकारी अधिकार प्रदेश (ल्यान्डर) लाई प्रदान गरेको छ । संघले बनाएका नीति, नियम र कानुनहरूको कार्यान्वयन ल्यान्डरले गर्ने गर्छन् । तर कानुन बनाउने निकाय विशेष गरी उपल्लो सदनमा ल्यान्डरको भूमिका महत्त्वपूर्ण छ । जर्मनीमा प्रायः कानुन पहिला उपल्लो सदनमा पेस गर्ने चलन छ । संविधान संशोधन गर्दा दुवै सदनबाट दुईदुई तिहाइ अनुमोदन आवश्यक पर्छ । संविधानले सीधै व्यवस्थापकीय अधिकार ल्यान्डरलाई प्रदान नगरे पनि अप्रत्यक्ष रूपले कानुन निर्माणमा भिटो प्रयोग गर्नेसम्मको अधिकार उपल्लो सदनमार्फत ल्यान्डरले गर्ने गरेका छन् । तल्लो सदनले पास गरेका कानुनलाई माथिल्लो सदनले भिटो प्रयोग गरेर उल्टाउने अधिकारसमेत छ । जर्मनीको यो राम्रो अभ्यास नेपालको राष्ट्रिय सभाका लागि अनुकरणीय छ । अन्तरतहसम्बन्धी कानुनको उठान राष्ट्रिय सभाबाट हुनुलाई राम्रो अभ्यासका रूपमा लिन सकिन्छ । अन्तरतह सम्बन्धलाई संविधानमा अलि व्यवस्थित गरेको पुरानो संघीय मुलुक स्विट्जरल्यान्ड हो । स्विट्जरल्यान्डमा संविधानमै संघ र प्रदेश (क्यान्टोन) को अन्तरसम्बन्धका सिद्धान्तहरू छन् । नेपालको संविधानमा संघ, प्रदेश र स्थानीय तहबीचको सम्बन्ध सहकारिता, सहअस्तित्व र समन्वयको सिद्धान्तका आधारमा हुने व्यवस्था छ । तर सिद्धान्त तथा आधारबारे संविधान मौन छ । स्विट्जरल्यान्डको संविधानमा संघ र क्यान्टोनले एकअर्काको अधिकारको सम्मान गर्ने र अधिकारहरू कार्यान्वयन गर्न सहयोग गर्ने, संघक्यान्टोन र क्यान्टोन क्यान्टोनबीच कुनै विवाद भए आपसी छलफल तथा सहमतिमा सल्टाउने सिद्धान्तहरू छन् । संघको कुनै निर्णय प्रक्रियामा क्यान्टोनले भाग लिन चाहे अग्रिम जानकारी गराउनुपर्ने व्यवस्थासमेत छ । क्यान्टोनहरू आफैं मिलेर अन्तरप्रादेशिक संगठन बनाउन सक्ने, एकआपसमा सन्धिसम्झौता गर्न सक्ने र यस्ता बैठक तथा सभाहरूमा संघले समेत भाग लिन सक्ने व्यवस्था छ । यसै गरी विदेशनीतिसम्बन्धी छलफल र निर्णय गर्दा क्यान्टोनलाई पनि सहभागी गराउनुपर्ने व्यवस्था छ । तर जर्मनी र स्विट्जरल्यान्डमा अन्तरतहसम्बन्धी कानुन छैन । संविधानमा भएका व्यवस्था र अनौपचारिक रूपमा गरिएका अन्य असल अभ्यासका आधारमा हेर्दा यी देशको अन्तरतह सम्बन्ध कसिलो छ । जर्मनीको माथिल्लो सदनको राम्रो अभ्यास र स्विट्जरल्यान्डको राष्ट्रिय मुद्दा लगायतका विषयमा क्यान्टोनलाई पनि सहभागी गराउने विषय हाम्रा लागि लाभदायक हुन सक्छ । अन्तरतहसम्बन्धी कानुनमा यी विषयहरू नभए पनि अभ्यासका रूपमा अगाडि बढाउँदा राम्रै हुन्छ । तर यसका लागि संघीय सरकारको सोच फराकिलो हुन जरुरी छ । सन् ९० को दशकताका संघीयतामा गएको दक्षिण अफ्रिकाको संविधानमा स्विट्जरल्यान्डकै जस्तै अन्तरतह सम्बन्धका सिद्धान्तहरूबारे चर्चा छ, जस्तै सबै तहका सरकारले संवैधानिक मान्यता र अधिकारलाई सम्मान गर्ने, संविधानले निश्चित गरेभन्दा बढी अधिकारको अनुमान नगर्ने, एक तहको सरकारले अर्को तहको सरकारको भौगोलिक, कार्यात्मक र संस्थागत मूल्यमान्यतामा हस्तक्षेप नगर्ने आदि । संविधान र कानुनमा लेख्दैमा शासन प्रणाली राम्रो हुने र नलेख्दा बिग्रिहाल्ने हैन । सबभन्दा महत्त्वपूर्ण विषय शासन कसरी सञ्चालन भएको छ भन्ने हो । शासन सञ्चालनका आधारभूत मूल्यमान्यतालाई आत्मसात् गरिएको छ कि छैन, त्यो महत्त्वपूर्ण हो । संघीयतामा सरकारका विभिन्न निकायबीचको सम्बन्धलाई कसिलो बनाउने भनेकै अन्तरतह समन्वयकारी संस्थाहरूको उपस्थिति र क्रियाशीलताले हो । विशेष गरी संघीय एकाइहरूबीच साझा सरोकारका विषयमा समान धारणा बनाउन र एकआपसमा हुने विवाद, असमझदारी र मतभिन्नतालाई समाधान गर्न यी निकायहरूको भूमिका महत्त्वपूर्ण हुन्छ । यी निकायहरू जति क्रियाशील हुन्छन्, संघीयता पनि त्यति नै प्रभावकारी हुन्छ । यस आलेखको बाँकी खण्डमा नेपालको अन्तरतह समन्वयकारी संस्थाहरूबारे संक्षेपमा चर्चा छ । संघप्रदेश, प्रदेशप्रदेश, प्रदेशस्थानीय तह तथा स्थानीय तहहरूबीचको अधिकार क्षेत्रबारे भएको विवाद निरूपण लगायतका लागि संविधानमा संवैधानिक इजलासको व्यवस्था छ, जसमा प्रधान न्यायाधीश र न्याय परिषद्को सिफारिसमा प्रधान न्यायाधीशले तोकेका अन्य चार न्यायाधीश रहन्छन् । संवैधानिक इजलासलाई अधिकार क्षेत्रका सम्बन्धमा कुनै पनि तहका सरकारलाई आफ्नो सीमाबाहिर जान नदिने समन्वयकरी निकायका रूपमा बुझ्न जरुरी छ । यस इजलासले संविधानले दिएको अभिभाराअनुसार कार्य गरिरहेको पनि छ । समन्वयकारी संस्थाका रूपमा भने संविधानले सर्वोच्च निकायका रूपमा अन्तरप्रदेश परिषद्लाई मानेको छ । संघ र प्रदेश तथा प्रदेशप्रदेशबीच उत्पन्न राजनीतिक विवाद समाधान गर्ने लगायतका प्रयोजनका लागि प्रधानमन्त्रीको अध्यक्षतामा अन्तरप्रदेश परिषद्को व्यवस्था संविधानमा छ । नेपाल सरकारका गृहमन्त्री, अर्थमन्त्री र सम्बन्धित प्रदेशका मुख्यमन्त्री यसको सदस्य हुन्छन् । संविधानमा राजनीतिक विवाद भनिए पनि अन्य विषयमा समेत छलफल गर्ने परम्पराको सुरुआत भएको छ । तर पनि अन्तरप्रदेश परिषद्कै समानान्तर संरचनाका रूपमा समन्वय तथा अन्तरसम्बन्ध व्यवस्थित गर्न प्रधानमन्त्री अध्यक्ष हुने राष्ट्रिय समन्वय परिषद्को व्यवस्था अन्तरतह सम्बन्धसम्बन्धी कानुनमा गरिएको छ । यसै गरी यही कानुनमा संघ र प्रदेशका सम्बन्धित विषय हेर्ने मन्त्रालय तथा स्थानीय तहबीच समन्वय कायम गरी नीति तथा योजना कार्यान्वयन र विकासनिर्माण लगायतमा प्रभावकारिता ल्याउन संघीय सरकारको सम्बन्धित विषय हेर्ने मन्त्रीको अध्यक्षतामा विषयगत समितिको व्यवस्था छ । अन्तरतह सम्बन्धको धागोलाई मजबुत पार्ने निकाय भनेकै विषयगत समितिहरू हुन् । सबैजसो संघीय मुलुकमा औपचारिक एवं अनौपचारिक रूपमा यस्ता समितिहरू क्रियाशील छन् । अन्तरतह सम्बन्ध कानुनले औपचारिक मान्यता भर्खर दिए पनि अनौपचारिक रूपमा यो संघीयता कार्यान्वयनको सुरुआती चरणदेखि नै कार्यान्वयन तहमा आइसकेको विषय हो । कानुनी, राजनीतिक र विषयगत अन्तरतह समन्वयकारी संस्थाका अलावा हामीकहाँ वित्तीय अन्तरसम्बन्धका लागि अन्तरसरकारी वित्त परिषद्को व्यवस्था अन्तरसरकारी वित्त व्यवस्थापन ऐनमा छ । नेपाल सरकारका अर्थमन्त्री संयोजक हुने यस परिषद्मा प्रदेशका अर्थमन्त्री र प्रत्येक प्रदेशबाट दुईदुई पालिका प्रमुखउपप्रमुखहरू सदस्य हुन्छन् । यसका अलावा प्राकृतिक स्रोतको बाँडफाँडसम्बन्धी विषयमा तीन तहका सरकारबीच हुन सक्ने सम्भावित विवाद निवारणका लागि राष्ट्रिय प्राकृतिक स्रोत तथा वित्त आयोगको संवैधानिक व्यवस्था छ । प्रदेश र स्थानीय तहबीच नीतिगत सामञ्जस्य, योजना व्यवस्थापनमा रणनीतिक साझेदारी, साझा अधिकार क्षेत्रको प्रयोगजस्ता विषयमा एकरूपता कायम गर्ने लगायतका लागि मुख्यमन्त्रीको संयोजकत्वमा प्रदेश समन्वय परिषद्को व्यवस्था स्थानीय सरकार सञ्चालन ऐनमा छ । अन्तरतह सम्बन्धसम्बन्धी कानुनले साबिक ऐनको व्यवस्थालाई प्रतिस्थापन गरेको छ । वास्तवमा प्रदेश र स्थानीय तहबीचको सम्बन्धलाई दरिलो पार्ने यो प्रभावशाली संयन्त्र हो । केही प्रदेशमा प्रदेश समन्वय परिषद् क्रियाशील हुँदा प्रदेश र स्थानीय तहको सम्बन्ध अति राम्रो छ । यसै गरी जिल्लाभित्रका गाउँपालिका र नगरपालिकाहरूबीच समन्वय गर्न, जिल्लामा रहने संघीय र प्रदेश सरकारी कार्यालय अनि गाउँपालिका र नगरपालिकाबीच समन्वय गर्ने प्रयोजन लगायतका लागि जिल्ला समन्वय समितिको व्यवस्था संविधानमा छ । तर वित्तीय अधिकार लगायतको कमीका कारण यो संस्था क्रियाशील हुन सकेको छैन । यी निकायहरूका अतिरिक्त राष्ट्रिय विकास समस्या समाधान समितिले पनि अन्तरतह समन्वयको काम गरेको छ । अन्तरतह समन्वकारी भूमिकाका लागि यति धेरै निकाय कुनै पनि संघीय मुलुकमा छैनन् । यी संस्था धेरै हुँदैमा संघीयता सुरक्षित र तहहरूबीचको सम्बन्ध प्रभावकारी र फलदायी हुन्छ भन्न सकिन्न । औपचारिक रूपमा एउटै समन्वयकारी संस्था नभए पनि अधिकांश संघीय मुलुकका तहहरूबीचको सम्बन्धमा कुनै समस्या छैन । नेपालमा पनि अनौपचारिक रूपमा कतिपय राम्रा अभ्यासको थालनी भएको छ । तर संघीयतालाई चुस्त र फलदायी बनाउने अनि संविधानले परिलक्षित गरेको विकास, समृद्धि र सुशासनलाई तीव्रता दिने हो भने अन्तरतह समन्वयकारी संस्थाहरूलाई निरन्तर क्रियाशील बनाउन जरुरी छ ।"
विदेशको सीप कि कमाइ ?,"के ही वर्षपहिले थोरै पैसाको जोहो होला भनी आमनेपालीझैं म वैदेशिक रोजगारीमा निस्किएँ । परदेशको बसाइले मेरो परिवारले केही सुविधा पायो अनि देशले रेमिट्यान्स । मजस्ता लाखौं युवा यसरी नै केही सपना साकार पार्न संसारको कुनाकुनामा छरिएका छन् । वैदेशिक रोजगारीका नाममा भएभरको जोस, जाँगर र स्फूर्ति पराई माटोमा विसर्जन गरिरहेका छन् । हामीले विदेशमा गरेको अर्थोपार्जनका कारण परिवारले पाएको सुविधा भनेको हातहातमा स्मार्टफोन र अलिक ठूला स्क्रिनका टेलिभिजन हो । अलि कमाइ हुनेले लुगा धुने मेसिन, छोराछोरीलाई बाइकस्कुटर, गरगहना, महँगा लुगाफाटा, बिहे भोजमा देखाइने बडप्पन आदिमा खर्च गर्छन् । सहरमा घरघडेरी जोड्नु, घडेरी जोड्न नसके पनि डेरा गरी बस्नु अनिवार्य सुखसुविधाको सूचक बन्यो । साथसाथै निजी स्कुलमा छोराछोरी पढाउने ट्रेन्ड नै बन्यो । सामान्य परिवारको दैनिकी बदलियो र यसैलाई हामीले आर्थिक उन्नति मानिरहेका छौं । तर के यो फेरिएको स्तर दिगो हो ? यसबाट हामीले जीवनोपयोगी सीप सिकेका छौं ? वैदेशिक रोजगारीले मेरो परिवारले पहिलेभन्दा केही फरक जिन्दगी भोगेकै हो । थप सुविधा पनि उपभोग गर्यो । तर जब म देश फर्कें, मेरा कमाइका बाटाहरू ठप्पजस्तै भए । बाँच्ने तरिका फेरियो तर आर्थिक आधार फेरिएन । जस्तो, केही वर्षको कमाइ र परदेश बसाइले म र मेरो परिवारलाई इन्टरनेटको आदत पर्यो । मेसिनमा लुगा धुने, स्कुटरमा हुइँकिने जस्ता खर्चिला बानी पनि बसे । तर यही स्तरको जिन्दगी बाँचिरहन के म सधैंसधैं परदेशमा पसिना बगाइरहन सक्छु त ? पक्कै पनि सम्भव छैन । र, फेरि म र मेरो परिवारको दैनिकी उही वैदेशिक रोजगारीमा जानुअघिकै अवस्थामा फर्किने हो भने निश्चित छ हामी डिप्रेसनको सिकार हुनेछौं या हताश भएर आत्महत्यासम्म पनि गर्न सक्नेछौं । नत्र कि म नभए मेरो अर्को पुस्ता बिदेसिन बाध्य हुनेछ र यही सिलसिला दोहोर्याइरहन हामी अभिशप्त छौं । यहाँनेर म भन्नु मेरो पुस्ताको प्रतिविम्ब हो । म आम नेपालीको प्रतिनिधि पात्र हुँ । आदतले, सामाजिक प्रतिष्ठाको डरले या पारिवारिक दबाबले गर्दा जसरी पनि कमाइ गर्नैपर्ने र बोक्रे प्रतिष्ठा जोगाउने बाध्यता भइरहन्छ । यसकै परिपूर्तिका लागि हरेकजसो परिवार कोही न कोही सदस्यसँग टाढिरहनुपर्छ अनि मुलुकले पनि जोसिलो युवालाई सधैं गुमाइरहनुपर्छ । जबकि यो अन्तहीन त्याग भविष्यबिनाको अस्थायी कमाइ साबित भइरहेको छ । फेरिएको दैनिकीको यस्तो आयु अनिश्चित र छोटो छ । परिणामतः यसले निम्त्याउने आर्थिक, पारिवारिक, सांस्कृतिक, धार्मिक र राजनीतिक विचलनले गर्दा आजको पुस्ता चरम डिप्रेसनमा छ । साथै रेमिट्यान्सको ग्राफ जतिजति उक्ले पनि मुलुकको आर्थिक उन्नतिको ग्राफ तलतल धस्सिँदै गएको छ ।युवाको जोसिलो जमातलाई देशमै दीर्घकालीन रोजगारी उपलब्ध गराई यहीँ बाँच्न सक्ने बनाउनु उन्नतिको आधार हो । विश्वव्यापीकरणको यो समयमा देशभित्रै खुम्चिरहनुलाई प्रगतिको सूचक भन्न नमिल्ला तर अस्थायी कमाइका लागि हरेक पुस्ताको जोसजाँगर, विद्वत्ता र विज्ञता देशबाहिरै खेर गइरहेको छ । हुन त मुलुक निरंकुश निर्दलीय शासनदेखि प्रजातन्त्र, लोकतन्त्र हुँदै गणतान्त्रिक व्यवस्थासम्म आइसकेको छ । तर आम जनताको जीवनस्तरमा कत्तिको आर्थिकबौद्धिक परिवर्तन आयो ? जनताले के फरक जीवन पाएका छन् ? शासनव्यवस्था परिवर्तन भएसँगै मुलुकमा रोजगारीको वृद्धि भएको छ ? तन्त्रको फेरबदलले नागरिकको दैनिकीमा सुधार आएको छ ? छैन । लोकतन्त्र भनेको अर्थतन्त्रको औद्योगीकरण हो । आम्दानी र खर्चको बरोबर सन्तुलन मिल्नुपर्छ । तर बिहान उठेदेखि राति नसुतुन्जेल प्रयोगमा आउने सबै दैनिक आवश्यकताका चीजबीज रेमिट्यान्सले किनेर मुलुक बाँचिरहेछ । यसको सोझो अर्थ हो देशमा उत्पादन हुँदैन । उत्पादन नहुनु भनेको उद्योग र कृषि क्षेत्रका कमाइका बाटा बन्द हुनु हो अर्थात् रोजगारी नहुनु । हामीले उत्पादन गरिरहेका छैनौं न त बेच्ने चीज नै छ । केवल किनिरहेछौं । र, किन्ने पैसाको जोहो गर्न परदेशका गल्ली र चौबाटामा भौंतारिरहेछौं । यो सिलसिला कहिलेसम्म ? अनि देश बनाउँछौं भनेर बराबर सत्ताको भर्याङ चढेर नेतृत्व सम्हाल्नेहरूको काम के हो ? मुलुक बनाउँछौं भन्नेहरूको काम सत्ताको चास्नीमा डुबेर मजदुरहरूको पसिनामा रमाउने र युवालाई हरियो पासपोर्ट थमाएर देशको सिमाना कटाइरहनु मात्रै हो ? यो देश बन्ने कहिले ? बनाउने कसले हो ?"
खोप अनुसन्धानमा चीनले जासुसी गर्यो,"वासिङ्टन (एजेन्सी) अमेरिकाले चीनद्वारा प्रायोजित ह्याकरहरूले कोरोना भाइरस (कोभिड१९) को खोप विकासका लागि क्रियाशील प्रयोगशालालाई निसाना बनाइरहेको आरोप लगाएको छ । अमेरिकी न्याय मन्त्रालयले कोभिड१९ बारे अनुसन्धान गरिरहेका अमेरिकी कम्पनीहरूबारे दुई जना चनियाँ नागरिकले जासुसी गरेको अभियोग लगाएका छन् । ती ह्याकरहरूले सूचना चोरी गर्न सरकारी सूत्रहरूबाट सहयोग लिएको अमेरिकी सरकारले दाबी गरेको छ । अधिकारीका अनुसार ती दुई जनालाई साइबर गुप्तचरीविरुद्ध अमेरिकी सरकारको अभियानअन्तर्गत मुद्दा चलाइएको छ ।इलेक्ट्रिकल इन्जिनियरिङका दुई विद्यार्थी ली सियाओई र डुङ जियाजमाथिको अभियोग मंगलबार सार्वजनिक गरिएको हो । अभियोजनकर्ताहरूले उनीहरू दुई जनामाथि कोभिड१९ को सम्भावित खोपबारे अनुसन्धान गरिरहेको म्यासचुसेट्सको बायोटेक कम्पनीमा गत जनवरीमा जासुसी गरेको आरोप लगाएका छन् । त्यसको एक साता नपुग्दै उनीहरूले कोभिड१९ बारे अनुसन्धान गरिरहेको मेरिल्यान्डस्थित कम्पनीको सूचना पनि ह्याक गरेको दाबी अमेरिकी अधिकारीको छ । अधिकारीहरूका अनुसार यी दुवै जना निजी ह्याकर हुन्, जसले विभिन्न समयमा चिनियाँ गुप्तचर निकाय र राज्य सुरक्षा मन्त्रालयबाट पनि सहयोग लिँदै आएका छन् । अमेरिकी अभियोजनकर्ताहरूले यी दुईमाथि यसअघि व्यापारसम्बन्धी गोप्य सूचना, बौद्धिक सम्पत्ति र अन्य महत्त्वपूर्ण व्यापारसम्बन्धी जानकारीबाट लाखौं डलर चोरेको आरोप लगाएका छन् । उनीहरूले सन् २००९ देखि नै यस प्रकारको कार्य गर्दै आएका थिए । अमेरिकी अधिकारीका अनुसार उनीहरूले अस्ट्रेलिया, बेल्जियम, जर्मनी, जापान, लिथुवानिया, नेदरल्यान्ड्स, स्पेन, स्विडेन र बेलायतका विभिन्न कम्पनीको सूचना चोर्ने प्रयास गरेका थिए । गत साता अमेरिका, बेलायत र क्यानडाले कोभिड१९ को अनुसन्धानसम्बन्धी महत्त्वपूर्ण सूचना चोर्न खोजेको भन्दै रुसमाथि आरोप लगाएका थिए । अभियोजनकर्ताका अनुसार बेलाबेला यी ह्याकरहरूले फाइदाका लागि आफ्नै तवरले पनि विभिन्न कार्य गर्दै आएका थिए । केही समयअघि उनीहरूले गोप्य सूचना सार्वजनिक नगर्ने भन्दै एउटा कम्पनीसँग घूस मागेका थिए । तर अन्य समयमा भने उनीहरूले चिनियाँ सरकारका लागि सूचना चोर्दै आएका थिए ।अभियोगपत्रमा दुवै जनालाई चीनको सुरक्षा मामिला हेर्ने मन्त्रालयले सहयोग गरेको र उनीहरूले चिनियाँ सरकारका लागि काम गर्ने गरेको दाबी गरिएको छ । उनीहरूले हङकङमा प्रजातन्त्रका लागि लडेका एक अभियानकर्मीको पासवर्ड प्रयोग गरेर सेनाको विवरण चिनियाँ सरकारलाई उपलब्ध गराएको आरोपसमेत लगाइएको छ । चिनियाँ विदेश मन्त्रालयकी प्रवक्ता ख्वा चुनयिङले भने कोभिड१९ को अनुसन्धानसम्बन्धी सूचना चोर्नका लागि साइबर आक्रमण गर्न चीनले लगाएको भन्ने कुरा बनावटी भएको प्रतिक्रिया दिएकी छन् । अमेरिकाको संघीय जाँच ब्युरोका निर्देशक क्रिस्टोफर रेले जुलाई महिनाको सुरुमा विश्वको एक मात्र महाशक्ति राष्ट्र बन्नका लागि चीनले हरसम्भव प्रयास गरिरहेको आरोप लगाएका थिए । उनले भनेका थिए, हामी अब त्यो बिन्दुमा पुगेका छौं, जहाँ संघीय जाँच ब्युरोले हरेक १० घण्टामा चीनसम्बन्धी जासुसीसम्बन्धी नयाँ मुद्दा खोल्दै छ । उनका अनुसार अमेरिकामा हाल करिब ५ हजार जासुसी क्रियाकलापसम्बन्धी मुद्दा सक्रिय छन् । तीमध्ये आधाभन्दा बढी चीनसँग सम्बन्धित रहेका रेको भनाइ छ ।"
संक्रमित संख्या १ करोड ५० लाख,जेनेभा (एएफपी) कोरोना भाइरस (कोभिड१९) बाट बुधबार साँझसम्म विश्वभर १ करोड ५० लाख ९९ हजार ८ सय २४ जना संक्रमित भएका छन् । भाइरसका कारण ६ लाख १९ हजार ६ सय १४ व्यक्तिको मृत्यु भएको विश्व स्वास्थ्य संगठन (डब्लूएचओ) ले जनाएको छ । संक्रमितमध्ये हालसम्म ९१ लाख १६ हजार ६ सय ५५ जना निको भएका छन् । विश्वभर ५३ लाख ६३ हजार ५ सय ५५ जना हालसम्म पनि संक्रमणको अवस्थामा छन् । संक्रमितहरूमध्ये ६३ हजार ६ सय १४ जनाको अवस्था गम्भीर रहेको जनाइएको छ ।चीनको वुहान सहरबाट गत वर्षको डिसेम्बरमा सुरु भएको भाइरसका कारण अमेरिका सबैभन्दा बढी प्रभावित भएको छ । डब्लूएचओका अनुसार अमेरिकामा मात्र ४० लाख २८ हजार ७ सय ३३ जना कोरोना भाइरसका संक्रमित छन् । भाइरसका कारण अमेरिकामा १ लाख ४४ हजार ९ सय ५८ व्यक्तिको मृत्यु भइसकेको बताइएको छ ।दक्षिण अमेरिकामा ३३ लाख ७५ हजार ५३ जना कोरोना भाइरस संक्रमति रहेका छन् । यहाँ १ लाख २१ हजार ४ सय १५ जनाको मृत्यु भएको छ । उत्तर अमेरिकामा ४७ लाख २२ हजार ३ सय ६५ जना कोरोना भाइरस संक्रमति रहेका छन् । यहाँ १ लाख ९९ हजार ७ सय ८३ जनाको मृत्यु भएको छ । युरोपमा २७ लाख २ हजार ९७ संक्रमित रहेका छन् भने १ लाख ९९ हजार ७ सय ४९ जनाको मृत्यु भएको छ । एसियामा ३५ लाख ३१ हजार ९७ जनामा संक्रमण पुष्टि भएको छ । एसियामा ८२ हजार ७ सय २३ जनाको मृत्यु भएको छ । अफ्रिकामा ७ लाख ५३ हजार ९ सय १४ जनामा संक्रमण पुष्टि भइसकेको छ । १५ हजार ७ सय ७९ जनाको मृत्यु भएको छ ।
गोली हानिएका पत्रकारको मृत्यु,"नयाँदिल्ली (कास) गुन्डाहरूको गोली प्रहारबाट घाइते उत्तरप्रदेश (यूपी) को गाजियाबादका स्थानीय पत्रकार विक्रम जोशीको बुधबार निधन भएको छ । सोमबार राति आफ्ना दुई छोरीसँगै मोटरसाइकलमा गइरहेका जोशीमाथि स्थानीय गुन्डाहरूले आक्रमण गरेका थिए । त्यसलगत्तै उनको टाउकोमा गोली प्रहार गरिएको थियो । घटनालाई लिएर स्थानीय प्रहरी र योगी आदित्यनाथ नेतृत्वको उत्तरप्रदेश सरकारको चर्को आलोचना भएको छ । आक्रमणमा घाइते जोशीको स्थानीय यशोधा अस्पतालमा उपचारका क्रममा बुधबार बिहान निधन भएको हो । घटनामा संलग्न ९ आरोपितमध्ये ८ जनालाई प्रहरीले प्रक्राउ गरेको छ । एक जना फरार रहेको स्थानीय प्रहरीलाई उद्धत गर्दै भारतीय सञ्चारमाध्यमले जनाएका छन् । जोशी गाजियाबादकै एउटा स्थानीय हिन्दी पत्रिकामा काम गर्थे । भारतीय सञ्चारमाध्यमका अनुसार घटनाका पछाडि जोशीले घटनाको चार दिनअघि दिएको उजुरी प्रमुख कारण रहेको छ । आरोपितहरूविरुद्ध घटनाको चार दिन आफ्नी भान्जीलाई दुर्व्यवहार गरेको भन्दै पत्रकार जोशीले स्थानीय प्रहरी चौकीमा उजुरी दायर गरेका थिए । तर, प्रहरीले उनीहरूलाई समयमै पक्राउ नगरेका कारण त्यसको बदला लिनका लागि जोशीलाई गोली हानेको उनको परिवारको दाबी छ । प्रहरीले घटनास्थलको सीसीटीभी फुटेज पनि बाहिर ल्याएको छ । जसमा गुन्डाहरूले पहिले जोशी चढेको मोटरसाइकललाई लडाउँछन् र उनीमाथि आक्रमण गर्न थाल्छन् । जोशीमाथि आक्रमण सुरु भएपछि छोरीहरू भने भाग्छन् । त्यसपछि उनीहरूले जोशीलाई छेउमा रहेको एउटा कारमा आड लगाएर गोली प्रहार गर्दै भागेको देखिन्छ । जोशी गोली लागेपछि भुइँमा ढलेका फुटेजमा देखिन्छ । त्यसपछि उनकी एउटी छोरी उनी नजिक गएर रुँदै सहयोगका लागि गुहार मागिरहेको फुटेजमा देखिन्छ । जोशीको परिवार र आफन्तजनले प्रहरीले समयमै गुन्डाहरूलाई पक्राउ नगरेका कारण घटना भएको भन्दै विरोध जनाएका छन् । उनीहरूसँगै स्थानीय पत्रकारहरूले यशोधा अस्पताल परिसरमा जोशीको विरोध प्रदर्शन गरेका थिए । यसैबीच, उत्तरप्रदेश सरकारले जोशीको परिवारलाई १० लाख रुपैयाँ दिने घोषणा गरेको छ । त्यसैगरी जोशीले आफ्नी भान्जीलाई दुर्व्यवहार गरेको विषयमा उजुरी दिए पनि कुनै कारबाही अघि नबढाएकोमा स्थानीय प्रहरी इन्चार्जलाई निलम्बन गरिएको भारतीय सञ्चारमाध्यमहरूले जनाएका छन् । जोशीको मृत्युको घटनालाई लिएर राजनीतिक दलहरूले पनि तीव्र रोष प्रकट गरेका छन् । भारतीय राष्ट्रिय कांग्रेसका नेता राहुल गान्धीले ट्वीटमार्फत रामराज्यको वचन दिएर गुन्डाराज चलाएको आरोप लगाएका छ्न । त्यसैगरी यूपीकी पूर्वमुख्यमन्त्री तथा बहुजन समाज पार्टीकी प्रमुख मायावतीले राज्यमा बढ्दो हत्या र महिलाविरुद्धको अपराध बढ्को छ त्यसले कानुन व्यवस्था नभएर जगंलराज भएको जनाएको छिन् । यूपीमा कोरोना भाइरसभन्दा बढी अपराधीहरूको क्राइम भाइरस हाबी छ । जनता त्रस्त छन्, मायावातीले ट्वीटमा भनेकी छन् ।"
विद्युत् निर्यात गर्न भारतीय सहमतिको पर्खाइमा प्राधिकरण,"भारतमा विद्युत् निर्यातका लागि यसै साता मन्त्रिपरिषद्बाट पूर्वस्वीकृति पाएको नेपाल विद्युत् प्राधिकरण अब भारत सरकारको स्वीकृतिको पर्खाइमा छ । भारतको इनर्जी एक्सचेञ्ज मार्केटमा विद्युत् बिक्रीका लागि प्राधिकरणले आफ्नो प्रतिनिधि कम्पनी तोक्नेसहितका सबै प्रक्रिया पूरा गरिसकेको र भारत सरकारबाट एउटा कानुनको स्वीकृतिको पर्खाइ मात्रै रहेको प्राधिकरणका प्रवक्ता प्रबल अधिकारीले जानकारी दिए ।मन्त्रिपरिषद् बैठकले सोमबार प्राधिकरणलाई भारतसहितका छिमेकी मुलुकमा विद्युत् बिक्रीका लागि पूर्वस्वीकृति दिएको थियो । विद्युत् ऐन र नेपाल विद्युत् प्राधिकरण ऐनमा छिमेकी मुलुकमा विद्युत् निर्यातका लागि सरकारको स्वीकृति आवश्यक पर्ने प्रावधान छ । यही प्रावधानलाई पूरा गर्न मन्त्रिपरिषद्ले प्राधिकरणलाई विद्युत् निर्यात गर्ने पूर्वस्वीकृति दिएको हो । यसले प्राधिकरणलाई भारतसहित बंगलादेशसँग पनि विद्युत् आयातनिर्यातको अधिकार रहन्छ । आवश्यक पर्दा तत्काल विद्युत् निर्यात गर्ने र उत्पादन बढी हुँदा रियल टाइममै निर्यात गर्न सक्ने गरी मन्त्रिपरिषद्ले प्राधिकरणलाई पूर्वस्वीकृति दिएको हो । नेपालले सन् १९७१ देखि भारतबाट विद्युत् आयात गरिरहेको छ । नेपालसँग सीमा जोडिएका भारतीय राज्य बिहार, उत्तर प्रदेश र उत्तराखण्डबाट विद्युत् आयात भइरहेको छ । केही वर्षयता नेपालले पनि उत्पादन बढी भएको समयमा बिहारलाई विद्युत् दिँदै आएको छ । तर यसलाई विद्युत् निर्यात भन्न नमिल्ने प्राधिकरणका प्रवक्ता अधिकारीको टिप्पणी छ । हामीले उताबाट पाएको विद्युत्बाट यताबाट पठाएको विद्युत् घटाएर पैसा तिर्दै आएका छौं, उनले भने, अब भने भारतका सबै ठाउँमा सर्ट टर्म, मिडियम टर्म र लङ टर्म विद्युत् निर्यातको स्वीकृति पाएका छौं ।मन्त्रिपरिषद्बाट सरकारको स्वीकृति पाएपछि भारतीय एक्सचेञ्ज बजारको डे अहेड मार्केटमा पहुँच पाउने प्रक्रियाका लागि एउटा प्रावधान पूरा भएको अधिकारीले बताए । गत अक्टोबरमा भारतमा भएको दुई देशका ऊर्जा सचिवस्तरीय बैठकमा भारतले आफ्नो इनर्जी एक्सचेञ्ज मार्केटमा प्राधिकरणलाई विद्युत् बिक्रीका लागि पहुँच दिने सहमति जनाएको थियो । उक्त बैठकमा एक महिनाभित्रै प्राधिकरणले भारतीय बजारमा विद्युत् बिक्री गर्न सक्ने गरी काम गर्ने प्रतिबद्धता भए पनि कोभिड१९ महामारीलगायत कारण ढिलाइ भएको हो । प्राधिकरणलाई आफ्नो बजारमा विद्युत् बिक्रीको पहुँच दिन भारतको सेन्ट्रल इलेक्ट्रिसिटी अथोरिटी (सीईए) ले कन्डक्ट अफ बिजनेस रुल (सीबीआर) तयार पारेको छ । सीईएले तयार पारेको यो कार्यविधि भारतको विद्युत् मन्त्रालयबाट स्वीकृत भएलगत्तै प्राधिकरणले भारतको इनर्जी एक्सचेञ्ज बजारमा पहुँच पाउने अधिकारीले जानकारी दिए । सीईएले कार्यविधि स्वीकृतिका लागि त्यहाँको मन्त्रालयमा पठाएको छ, अधिकारीले भने, मन्त्रालयबाट चाँडै स्वीकृति हुने आश्वासन पाएका छौं । कोभिड१९ महामारीका कारण लकडाउन हुँदा नै नेपाल, भारत, भुटान र बंगलादेशका ऊर्जा सचिवहरूबीच भएको भर्चुअल बैठकमा ऊर्जा सचिव दिनेश घिमिरेले भारतीय समकक्षीलाई सीबीआर चाँडै स्वीकृत गर्न आग्रह गरेका थिए । भारतको डे अहेड मार्केटमा विद्युत् बिक्रीका लागि प्राधिकरणले भारतीय कम्पनी एनभीभीएन लिमिटेडसँग गत वर्ष नै सम्झौता गरिसकेको छ । उक्त कम्पनीले भारतीय बजारमा प्राधिकरणको प्रतिनिधि भर्ई विद्युत् बिक्री गर्नेछ । डे अहेड मार्केटमा विद्युत् बिक्रीका लागि एक दिनअघि नै आफूले दिन सक्ने विद्युत् परिमाण र मूल्यसहित प्रतिस्पर्धा गर्नुपर्ने हुन्छ ।भारतीय बजारमा तत्काल पहुँच पाए अहिले नै दैनिक विभिन्न समयमा एक सयदेखि डेढ सय मेगावाट विद्युत् निर्यात गर्न सकिने प्राधिकरणका प्रवक्ता अधिकारीले जानकारी दिए । उनका अनुसार आगामी एक वर्षमा ४ सय ५६ मेगावाटको माथिल्लो तामाकोसीसहित निर्माणाधीन आयोजना पूरा हुँदा राष्ट्रिय प्रणालीमा एक हजार मेगावाट विद्युत् थपिनेछ । निर्माणाधीन आयोजना पूरा भएपछि हामीले विद्युत् निर्यात गर्नुको विकल्प छैन, उनी भन्छन्, अहिले नै बिहारलाई हामीले दैनिक ८० मेगावाट विद्युत् दिइरहेका छौं । केही आयोजना पूरा हुनासाथ आन्तरिक उत्पादन बढी हुने र जतिसक्दो विद्युत् निर्यातका लागि तयारी भएको अधिकारीले बताए ।"
बैंकमा थुप्रियो झन्डै २ खर्ब,बजारबाट २० अर्ब झिक्दै राष्ट्र बैंक वित्तीय प्रणालीमा अधिक तरलता थुप्रिएपछि बिहीबार राष्ट्र बैंकले २० अर्ब रुपैयाँ झिक्ने (प्रशोचन गर्ने) भएको छ । रिभर्स रिपोमार्फत राष्ट्र बैंकले उक्त पैसा बजारबाट झिक्न लागेको हो । तरलता व्यवस्थापनकै लागि भन्दै राष्ट्र बैंकले बजारबाट पैसा तान्न लागेको हो । पछिल्लो पटक करिब एक महिनाअघि पनि राष्ट्र बैंकले रिभर्स रिपोमार्फत पैसा तानेको थियो ।
मलका लागि सीमामा जाग्राम,"बिहानै दशगजामारूपन्देहीको मर्चवारका स्थानीय साइकल र मोटरसाइकलमा बिहानैदेखि मल लिन सीमापारिको भारतीय बजार जाने गरेका छन् । सहकारीमार्फत पर्याप्त मल नपाएपछि पारि जानुको विकल्प नरहेको उनीहरूले बताए । कोरोना त्रास एकातिर भए पनि अर्कोतिर वर्षभरि खाने र आम्दानी गर्ने बालीको चिन्ताले पारि गई जति पाइन्छ त्यति मल ल्याउने गरेको किसानको भनाइ छ । वर्षा भ्याइन लाग्दासम्म पनि पर्याप्त मल नपाएपछि किसान भारतीय बजारबाट महँगोमा मल ल्याउन बाध्य भएका हुन् । भारतीय बजारमा यहाँको भन्दा बढी पैसा तिरेर मल ल्याउनुपर्ने बाध्यता रहेको मर्चवारको सेमरीका किसान धुनमुन यादवले बताए । सुरुसुरुमा पारिबाट ल्याउँदासमेत उताको प्रहरीले देखे उतै र यताको प्रहरीले देखे यतै मल फ्याँकिदिने समस्या थियो, उनले भने, अहिले त्यस्तो छैन । ल्याउन पाइएको छ । बिघौंबिघा खेत रोप्न सहकारीबाट पाएको २३ बोरा मल अपुग भएकाले भारतीय बजार जानुपर्ने बाध्यता हरेक वर्ष रहने गरेको उनको भनाइ छ ।"
५ करोड ठगी दाबीका फाइल हराए,"लबिइङ गर्न एसोसिएसननेटवर्किङ व्यवसाय गरिरहेका कम्पनीहरूले सरकारसँग लबिइङ गर्न एसोसिएसनसमेत बनाएका छन् । यसअघि निष्क्रिय रहेको एसोसिएसन अहिले पुनः ब्युँताइएको छ । उनीहरूले साउन २ गते वाणिज्य, आपूर्ति तथा उपभोक्ता हित संरक्षण विभागमा यसबारे पत्रसमेत पठाएका छन् । नेपाल डाइरेक्ट सेलिङ एसोसिएसनका अध्यक्ष छविलाल जोशीको हस्ताक्षरसहितको पत्र विभागमा छ । नेटवर्किङ व्यवसाय उचित रहेको भन्ने पत्रको सार छ ।"
किसानले पक्रिए २० क्विन्टल सलह,"प्यूठानको नौबहिनी गाउँपालिका१, स्याउँलीबाङका किसानले धमाधम सलह संकलन गर्न थालेका छन् । गाउँपालिकाले प्रतिकिलो ५० रुपैयाँ दिन थालेपछि किसानले मंगलबारसम्म २० क्विन्टल सलह संकलन गरेको गाउँपालिकाको कृषि शाखाका प्रमुख सन्तोष विकले जानकारी दिए । किसानले सलह छोपी बोरामा राखेर वडा कार्यालयमा बुझाउने गरेका छन् । वडाले किसानले ल्याएको सलह तौलेर नगद दिँदै आएको छ । स्याउँलीबाङमा एक हजार हेक्टरभन्दा बढी क्षेत्रफलमा सलह कीराले किसानको बालीमा क्षति गरेको छ । सलह अझै गाउँमा सक्रिय छ, विकले भने, किसानले अझै संकलन गर्दै छन् । भारत हुँदै नेपालको तराईका जिल्लाबाट गत साता आएको सलहले बाली खाएर सखाप पारेपछि किसानले पालिकामा राहतका लागि माग गरेका थिए । त्यसपछि पालिकाले सलह छोपेर ल्याए प्रतिकिलो ५० रुपैयाँका दरले दिने निर्णय गरेको हो । बालीमा धेरै क्षति गरेपछि गाउँभरका किसानले सलह संकलन गर्न थालेको नौबहिनी१ का वडाध्यक्ष शेरबहादुर सेनले बताए । तराईबाट लुङ खोलैखोल आएको सलह कोठीभीर पार गरेर बागलुङतर्फ जान सकेन, उनले भने, हप्तौं गाउँमै बसेर बाली सखाप पार्यो । मकै, कोदोसहित डाँले घाँससमेत सलहले नोक्सान गरेको र अझै पनि स्याउँलीबाङ क्षेत्रको जंगलमा सलह बास बसेको उनले जानकारी दिए । सलहले स्याउँलीबाङको खलेसबाङ, खारखोला, मड्धारा, छेपेवडारलगायत बस्तीमा धेरै नोक्सानी गरेको छ । उच्च पहाडी क्षेत्रमा सलह पुगेपछि चिसोका कारण धेरै सक्रिय नभएकाले समात्न सकेको किसानहरूले बताए । सुरुमा गाउँमा आउँदाखेरी सलह धेरै चलाख थिए, छोप्न मुस्किल पर्थ्यो, किसान लछुमन बुढाले भने, चिसो हावापानीका कारणले होला अहिले त सलह भुइँमै बसेका छन् । हिजोआज धेरै उड्न सक्दैनन् । छोप्न सहज छ । मंगलबारसम्म १ सय ५९ जना किसानले २० क्विन्टल सलह वडा कार्यालयमा ल्याएको नौबहिनी गाउँपालिकाले जनाएको छ । खेत, बारी, पाखापखेरामा सलहका हूलका हूल झुन्ड रहेकाले दिनमा ३०४० किलोसम्म सलह जम्मा गर्न सकिने स्थानीय नौमती बुढाले बताइन् । आफू एक्लैले ७० किलो सलह वडा कार्यालयमा बुझाएको उनले बताइन् । सलहले चारमुरी फल्ने मकैबारी पूरै नोक्सान गरेको छ, उनले भनिन्, धपाउँदाधपाउँदै सखाप पार्यो । सलह बुझाएकाहरूलाई पालिकाले नगद दिने भनेपछि समात्न थालेको उनको भनाइ छ । पालिकाबाट पाइने रुपैयाँले चामल किन्ने सोच बनाएको उनले सुनाइन् । नौबहिनी१, स्याउँलीबाङका किसानले संकलन गरेको सलह कीराको अवलोकन गरी नष्ट गर्न कृषि शाखाबाट टोली मंगलबार स्याउँलीबाङ पठाइएको प्रमुख प्रशासकीय अधिकृत थानेश्वर भण्डारीले बताए । स्थानीय जनप्रतिनिधिको उपस्थितिमा कृषि शाखाका कर्मचारीले नौबहिनी१ मा २० क्विन्टल सलह खाडलमा पुरेको भण्डारीको भनाइ छ । किसानले संकलन गरेको सलहको व्यवस्थापन गरिएको छ, उनले भने, सलह संकलन गर्नाले बालीमा थप नोक्सान गर्नबाट रोक्ने आशा गरिएको छ ।"
४० प्रतिशत बाली क्षति गर्ने अनुमान,"कर्णाली प्रदेशका ९ जिल्लामा प्रवेश गरेको सलहले झन्डै ४० प्रतिशत मकै तथा धानबाली नोक्सान हुने अनुमान गरिएको छ । भारतको राजस्थानबाट तीनवटा ठूलो झुन्डमा कर्णाली प्रवेश गरेको सलहले उक्त परिमाणको बालीमा क्षति पुर्याउने कृषि विकास निर्देशनालयको भनाइ छ । ९ जिल्लामध्ये सबैभन्दा बढी सुर्खेतमा प्रवेश गरेको सलहले लेकबेंसी नगरपालिका४, ५ र ६ नम्बर वडाका केही भाग, भेरीगंगा र वीरेन्द्रनगर नगरपालिकाको वडा नम्बर१३ मा क्षति पुर्याएको निर्देशनालयका निर्देशक चित्र रोकायले बताए । अहिलेसम्म सुर्खेतमा बढी क्षति पुर्याएको अनुमान छ, उनले भने, तत्काल नै कति क्षति भयो भन्ने यकिन गर्न नसके पनि सबै स्थानीय तहबाट तथ्यांक संकलन सुरु गरेका छौं । प्रारम्भिक अवस्थाअनुसार कर्णालीमा सलहले ३० देखि ४० प्रतिशत बालीनालीमा नोक्सान पुर्याउने अनुमान गरिएको उनले जनाए । सलह ठूलो संख्यामा कर्णाली प्रवेश गरेको छ, उनले भने, सलहको केही झुन्ड पहिले बसेको ठाउँबाट अहिले अन्त सरिसकेको छ, किसानले विभिन्न उपाय लगाएर सलह धपाउन खोजे पनि नसकेपछि खाए खाओस् भनेर छोडेको अवस्था छ, त्यसैले सलह भगाउन पनि उपयुक्त समय चाहिन्छ । सुर्खेतको लेकबेंसी नगरपालिकाले गत आइतबार कृषकबाट सलह किन्ने निर्णय गरेको छ । तर सलह छोप्नै मुस्किल भएकाले अहिलेसम्म कसैले पनि संकलन नगरेको नगरप्रमुख गगनसिं सुनारले बताए । उनका अनुसार अहिले लेकबेंसीबाट सलह अर्को स्थानमा गइसकेको छ । लेकबेंसीको४, ५ र ६ नम्बर वडामा सलहले केही मात्रामा मकै, धान र तरकारीमा क्षति पुर्याएको उनले जानकारी दिए । जाजरकोटको शिवालय गाउँपालिका६ का कृषक रमेश शाहीलाई यो वर्षभरि पुग्ने खाद्यान्नको जोहो कसरी गर्ने भन्ने चिन्ताले सताएको छ । लगाएको मकै र कोदो सलहले नष्ट गरिदिएपछि उनीसँगै कर्णालीका धेरै किसानलाई यही चिन्ताले सताएको हो । कोरोनाका कारण अन्य आम्दानी पनि छैन, उनले भने, भारत गएका पनि फर्किन पाएका छैनन्, एक त लगाएको अन्नले कहिल्यै पनि वर्षभरि पुग्दैन त्यसैमाथि सलहले नोक्सान पुर्यायो ।"
आजबाट सबै सवारी चल्दै,"काठमाडौं (कास) लकडाउनका कारण बन्द भएका सार्वजनिक सवारी बिहीबारदेखि सञ्चालनमा आउँदै छन् । यातायात व्यवस्था विभाग र यातायात व्यवसायीबीच सोमबार भएको छलफलपछि व्यवसायी गाडी चलाउन तयार भएका हुन् । आवश्यकताअनुसार गाडी चलाउँदै लगिने नेपाल यातायात व्यवसायी राष्ट्रिय महासंघले बताएको छ । सरकारले असार २६ बाट जिल्लाभित्र सार्वजनिक सवारी सञ्चालन गर्ने निर्णय गरेको थियो । यसअघि केही सवारी सञ्चालनमा आइसकेका छन् । चालक, सहचालकको कोरोना बिमाको प्रिमियम सरकार र यातायात व्यवसायीले आधाआधा तिर्न पहल गर्ने सहमति भएअनुसार महासंघ र तीन वटा मजदुर ट्रेड युनियनले बुधबार बिमा गर्नुपर्नेसहितको पत्र विभागमा बुझाएका छन् । बिमा तुरुन्त गर्नुपर्ने माग व्यवसायीको छ । सवारी चलाउँदा पनि स्वास्थ्य सावधानी अनिवार्य अपनाउनुपर्ने विभागका महानिर्देशक गोगनबहादुर हमालले बताए । सरकारले लामा दूरीका सवारी भदौ १ देखि चल्न दिने निर्णय गरे पनि त्यसअघि नै सञ्चालन गर्न सरकारसँग पहल भइरहेको महासंघका महासचिव सरोज सिटौलाले बताए ।"
एनसेलको नयाँ सजिलो सिम,"काठमाडौं (कास) एनसेलले बुधबार आफ्नो नयाँ थिम प्लस अन्तर्गत नयाँ सजिलो सिम ल्याएको छ । यो सिम लिने ग्राहकले पहिलो रिचार्ज र प्रत्येक सय रुपैयाँ मेन ब्यालेन्स खर्चमा बोनस डेटा पाउँछन् । नयाँ ग्राहकले करसहित ९९ रुपैयाँमा सिम खरिद गर्न सक्ने एनसेलले जनाएको छ । यो योजनाअन्तर्गत ग्राहकले सिम लिँदा, पहिलो रिचार्ज गर्दा र पहिलो एक वर्षसम्म रिचार्ज गर्दा बोनस डेटा पाउँछन् ।"
कामनाको ब्याज छुट योजना,काठमाडौं (कास) कामना सेवा विकास बैंकले व्यावसायिक प्रयोजनका लागि हायर पर्चेज कर्जा सुविधा लिई व्यवसाय गर्दै आएका ग्राहकलाई ब्याजमा छुट दिने योजना ल्याएको छ । उक्त योजनाअन्तर्गत कर्जा लिएका ग्राहकले ०७७ असार मसान्तसम्मको चुक्ता गर्न बाँकी साँवाब्याज साउन २० सम्म भुक्तानी गरे ब्याजमा ५० प्रतिशत छुट दिने जनाइएको छ ।
मुक्तिनाथको कर्जा छुट,"काठमाडौं (कास) मुक्तिनाथ विकास बैंकले विभिन्न कर्जामा मुक्तिनाथ ग्राहक विशेष लाभ योजना सञ्चालन गरेको छ । बैंकले यो योजनाका साथै बैंकका ऋणीहरूले ०७७ असार मसान्तको कर्जाको तिर्न बाँकी साँवा र ब्याज ०७७ साउन मसान्तसम्म चुक्ता गरे २ प्रतिशत छुट प्राप्त गर्ने बैंकले जनाएको छ । बैंकले ल्याएको योजनाअन्तर्गत बैंकले कर्जाहरूमा सीमित अवधिका लागि विभिन्न सेवा उपलब्ध गराउनेछ । बैंकले न्यूनतम ब्याजदर, ४८ कार्य घण्टाभित्र कर्जा स्वीकृत गरिने, नियमित किस्ता तिरे ब्याजमा १० प्रतिशत छुटलगायत योजना पनि ल्याएको छ ।"
सनराइजको सरल एसएमई कर्जा,काठमाडौं (कास) सनराइज बैंकले सनराइज सरल एसएमई कर्जा योजना ल्याएको छ । योजनाअनुसार बैंकले ९९५ प्रतिशत वार्षिक ब्याज दरमा कर्जा उपलब्ध गराउनेछ । ग्राहकले कर्जाको आवश्यक कागजात पेस गरेको २४ घण्टाभित्र कर्जा प्रवाह गरिने व्यवस्था बैंकले गरेको छ । यसअन्तर्गत ग्राहकले १ करोड रुपैयाँसम्मको कर्जा सहुलियत ब्याजदरमा प्राप्त गर्न सक्छन् ।
वृद्धाश्रमलाई हिमालयनको सहयोग,काठमाडौं (कास) हिमालयन बैंकले भक्तपुर उपमहानगरपालिकाको भीमसेनस्थान७ स्थित सिद्धि स्मृति प्रतिष्ठानसिद्धि स्मृति महिला तथा बाल अस्पताल एवं वृद्धाश्रमलाई सहयोग प्रदान गरेको छ । बैंकले ५ लाख रुपैयाँ बराबरको लुगा धुने मेसिन र १ लाख ५७ हजार रुपैयाँ बराबरको १० हजार थान ओपीडी बुक पनि सहयोग गरेको हो । बैंकका प्रमुख कार्यकारी अधिकृत अशोकशमशेर राणाले उक्त सहयोग सामग्री प्रतिष्ठानलाई हस्तान्तरण गरे ।
मेगा ११ औं वर्षमा,काठमाडौं (कास) मेगा बैंक नेपाल लिमिटेड सञ्चालनको १० वर्ष पूरा गरी ११ वर्षमा प्रवेश गरेको छ । १०औं वार्षिकोत्सवका अवसरमा बुधबार काठमाडौंमा आयोजित कार्यक्रममा बैंकका अध्यक्ष भोजबहादुर शाहले पश्चिमाञ्चल विकास बैंक र टुरिजम डेभलपमेन्ट बैंकसँगको मर्जर सम्पन्न गरेको जानकारी दिए ।
"हामीले खन्यौं, अरूले हडपे","सहजै हिँडडुल गर्न नसक्ने कोहलपुर नगरपालिका४ का अलि बहार साई शनिबार बिहानै घरबाट निस्किएका थिए । आफूले जंगल फडानी गरेर खनजोत गरेको सार्वजनिक जग्गा सुकुम्बासीका नाममा भूमाफियाले हडपेको हल्ला उनको कानमा पर्यो । त्यसपछि उनी चिन्ताले मैदानमा हेर्न पुगे । सर्प र बिच्छीले भरिएको जंगल फाँडेर अन्न उब्जाएका थियौं, उनले भने, अहिले चिन्दै नचिनेकाले जोतभोग गरेको भनेर जग्गा हडप्न खोजेछन् ।उनीलगायत १९ घर जोताहाले २०२४ सालदेखि त्यहाँ बसोबास गरेका थिए । करिब ७ बिघा जमिन फाँडेर खेती गर्दै आएका दिन अलि सम्झन्छन् । सुकुम्बासी समस्या समाधान आयोगले कतिबेला निवेदन खुलायो, उनलाई पत्तो छैन । तर गैरसुकुम्बासीले जग्गा पाएको सुन्दा उनीलगायत पुराना जोतभोग गर्दै आएकाहरू आक्रोशित बनेका छन् । ०२४ सालमै जग्गा जोतेको दाबी गर्दै आएका ७१ वर्षीय गोंव खानले सार्वजनिक जग्गा सरकारकै स्वामित्वमा हुनुपर्ने बताए । खनजोत गर्दै आएको जमिन प्रहरी कार्यालयले आफ्नो दाबी गर्यो । त्यसपछि त्यहाँ भएका १९ घर अन्यत्र विस्थापित भए । पछि सुकुम्बासी आयोगले ०५२ मा प्रहरी कार्यालयको नभएको बतायो । आफूले जोतभोग गर्दा ५६ बिघा सार्वजनिक जग्गा रहेको खानले बताए । कुलाको पानी खाएर दिनरात बाँझो जमिन खनेका थियौं, उनले भने, त्यसपछि कसैले भोगचलन गरेका छैनन् । उनका अनुसार भोगचलन गरेको भन्दै सुकुम्बासी आयोगले दिएको पुर्जा सरासर गलत छ ।बाँझो जमिन खनजोत गरिपाऊँ भनेर तत्कालीन राजा महेन्द्रसमक्ष बिन्ती चढाउन सुर्खेत गएको ७३ वर्षीय गुलाम हुसैनले सुनाए । त्यतिबेला बस्ती पातलो थियो । गरिखाने जमिन एक टुक्रा थिएन । राजाको पत्र बुझेर आएपछि उक्त जग्गा आफूलगायतले भोगचलन गर्न थालेको हुसैनको भनाइ छ । हामीले पसिना बगाएको भूमि हो, गैरकानुनी काम गर्न दिँदैनौ, उनले भने । ५० वर्षीया बज्री थारू भाइ, बुबा, आमासँग मिलेर जग्गा जोतभोग गरेको सम्झिन्छिन् । ०४५ मा त्यही जमिनमा खनजोत गरी दुई कित्तामा लगाएको अडहरको दाल ५ क्विन्टलसम्म फलेको उनले सुनाइन् । एक हजार रुपैयाँमा एक क्विन्टल दाल बेचेका थियौं । धान, गहुँ, मकै राम्रो फल्थ्यो, उनले भनिन्, पछि हुनेखाने आएर खेती गर्नै दिएनन् । त्यस क्षेत्रमा ०२४ सालदेखि लामो समयसम्म खनजोत गरेका जोताहाले सार्वजनिक जग्गामा भूमाफियाको हालीमुहालीविरुद्ध आवाज उठाएका छन् । उनीहरूले सबै राजनीतिक दल, समाजसेवी, सरोकारवालाले नगरपालिकासमक्ष भूमाफियाको फन्दामा परेको सार्वजनिक जग्गा फिर्ता गर्न ज्ञापनपत्र बुझाएका छन् । ०६९ चैत ९ गते सन्तोष बस्नेतको नेतृत्वमा रहेको सुकुम्बासी समस्या समाधान आयोगले कोहलपुर४ स्थित पूर्वपश्चिम राजमार्गको दक्षिणतर्फ रहेको झन्डै ६ बिघा जमिनको कित्ता नम्बर ७७, ७८ र ७९ कित्ताकाट नगरी पुर्जा वितरण गरेको थियो । मालपोत कार्यालयले यिनै जग्गा आफ्नो नाममा दर्ता गरेका ४१ जनाको नामावली सार्वजनिक गर्दै कर बुझाउन वडा कार्यालयमा पत्र काटेपछि रहस्य खुलेको हो । स्रेस्ता नै कायम नगरेको नामावलीमा मालपोत बुझाउन पत्र काटेपछि मालपोत, नक्कली सुकुम्बासी र आयोगकै मिलेमतो आशंका गरिएको छ । विवादित सार्वजनिक जग्गामाथि अख्तियार दुरुपयोग अनुसन्धान आयोगले छानबिन थालेको छ ।"
लिड्सको बढुवा रहस्य,"लिड्स प्रशिक्षक मार्सेलो बिइल्सा ।उनी आउनुअगाडि क्लबमा कसैले पनि यो बुझ्न सकेका थिएनन् कि आखिरमा इंग्लिस फुटबलको माथिल्लो डिभिजन प्रिमियर लिगमा चढ्ने कसरी हो ? कोहीसँग पनि उत्तर थिएन, अवाक थिए । सन् २०१८ को जुनमा पाउल हेकिङबटम बर्खास्तीमा परे र क्लबमा मालिक एन्ड्रे रोड्रिजानीले आफ्ना निर्देशक भिक्टर ओर्टालाई सोधे, अब मुख्य प्रशिक्षक कसलाई राख्नु पर्छ त ? ओर्टाको जवाफ थियो, बिइल्सा । तर मलाई के लाग्छ भने यो सम्भव छैन ।क्लब अध्यक्ष पनि रहेका रोड्रिजानीले फेरि सोधे, तर एकपल्ट प्रयास गर्दैनौं ? नभन्दै लिड्सले प्रयास गर्यो र बिइल्साले माने पनि । आखिरमा उनी कम्तीका प्रशिक्षक थिएनन्, अर्जेन्टिनादेखि चिली, मार्सेदेखि बिल्बाओ, जताततै उनलाई सम्मान गरिन्छ । अझ उनी पेप ग्वार्डिओला र माउरिसियो पोचेटिनोका गडफाडर हुन् । लिड्स समर्थक उनी के आए, तिनका जबरदस्त समर्थक भइहाले । उनको व्यक्तित्व नै त्यस्तो छ, सबैले मन पराउने ।उनको खेलाउन शैली पनि त त्यस्तै छ, आक्रामक तर भद्र । कडा स्वभाव तर सुखद । जस्तै स्थिति र प्रतिद्वन्द्वी भए पनि त्यस्तै फुटबल खेलाउँछन् । बिइल्सा आएपछि क्लबका खेलाडीले फल्ने फुल्ने अवसर पनि पाए । जस्तो कि केल्भिजन फिलिप्स । बिइल्सा आएपछि त उनी मिडफिल्डमा खुबै चम्के र उनलाई भन्न पनि सुरु भयो । यी त योर्कसायरका पिर्लो पो हुन् । अनि पोल्यान्डका माटेसुज क्लिचले पनि लिड्सका लागि आफ्नो प्रतिभा देखाउन अवसर पाए ।लगभग ६ वर्षअगाडि लिड्समा आएका डिफेन्डर लियाम कुपरलाई कप्तानको जिम्मेवारी दिइयो । उनैले अन्ततः टिमलाई प्रिमियर लिग पुर्याएका छन् । केही समय अगाडिसम्म पनि लियामलाई लिग वान स्तरका खेलाडी भनिन्थ्यो । तर उनले नै बिइल्साको विश्वास सबैभन्दा बढी जिते । टिमको सेन्टर ब्याकमा उनले ब्राइटनबाट आएका बेन ह्वाइटसँग खुबै जोडी बनाए । यिनै कुपर र ह्वाइटले लिड्सको फोहर अभ्यास मैदानको पनि खुबै सफाइ गरे ।बिइल्सालाई राम्रोसँग थाहा थियो, लिड्सको इतिहास कति समृद्ध छ भनेर । तर उनलाई यसमा ठूलै रुचि भने थिएन । आखिरमा इतिहासले वर्तमानमा केही गर्ने त होइन, कम्तीमा फुटबलको मैदानमा । बिइल्साले सबैभन्दा पहिले खेलाडीको मानसिकता परिवर्तन गर्ने प्रयास गरे । गत सिजन उनको खुबै आलोचना भयो । त्यसको पहिलो कारण त उनले एस्टन भिल्लालाई गोल उपहार दिने निर्णय गरेका थिए अनि त्यही क्लबमा जासुसी गर्न आफ्ना मान्छेलाई पनि पठाए ।एक प्रकारले उनी इंग्ल्यान्डमा एक्लै जस्तै थिए । दक्षिण अमेरिकी पाराको फुटबल सोच युरोपमा काम नलाग्न पनि सक्थ्यो । आलोचकले लिड्स अब सकियो पनि भन्न थालेका थिए । यसले क्लब समर्थकलाई चिन्तामा पार्ने निश्चित थियो । तर बिइल्सालाई पनि के राम्रोसँग थाहा थियो भने यस्तो स्थितिले समर्थकलाई साँच्चै पीडा दिने गर्छ । यत्तिकैमा एक सिजन गयो, दोस्रो सिजनदेखि भने लिड्समा बिइल्सा हुनुको अर्थ निस्कन थाल्यो ।भर्खरै जस्तो हो, लिड्स प्रिमियर लिगमा मात्र उक्लेको छैन । लिड्सले त पूरा लिग नै जितेको छ । त्यसो भनेको, लिड्स दोस्रो डिभिजनको च्याम्पियनसिप लिग विजेता बनेको छ । अब त लिड्स कसरी माथि उक्लन सफल रह्यो । यो कथा पुरानो भइसक्यो, भलै यसले अर्थ भने राख्छ । अबको कथा हो, अबको सिजन लिड्सले प्रिमियर लिगमा कस्तो गर्नेछ त ? के लिड्स प्रिमियर लिगमा खेल्न सक्षम छ त ? यसको उत्तर पनि त बिइल्साले नै दिनेछन् । गार्डियन"
राखेप सदस्यसचिवका लागि तीन जना सिफारिस,"राष्ट्रिय खेलकुद परिषद् (राखेप) को सदस्यसचिवका लागि युवा तथा खेलकुद मन्त्रालयले गठन गरेको समितिले निवर्तमान सदस्यसचिव रमेशकुमार सिलवालसहित ३ जनाको नाम मन्त्रालयमा सिफारिस गरेको छ ।अब खेलकुदमन्त्री जगतबहादुर विश्वकर्माले मन्त्रिपरिषद् बैठकमा सिलवाल, नेकपा केन्द्रीय सदस्य लिलबहादुर थापामगर र महिला राष्ट्रिय भलिबल टोलीकी पूर्वकप्तान अञ्जु श्रेष्ठको नाम पेस गर्नेछन् । बैठकले यीमध्ये एक जनालाई राखेपको १९ औं सदस्यसचिवका रूपमा नियुक्ति गर्नेछ ।राष्ट्रिय खेलकुद विकास ऐन ०७७ लागू भएपछि नयाँ प्रक्रियाबाट सदस्यसचिव चयनको व्यवस्था भएअनुसार दरखास्त आह्वान र सिफारिसका लागि मन्त्रालयका सचिव रामप्रसाद थपलियाको संयोजकत्वमा ३ सदस्यीय समिति गठन गरेको थियो । समितिमा मन्त्री विश्वकर्माले नियुक्त गरेका खेल विज्ञद्वय रिम रानाभाट र इन्दिरा निरौला थिए । समितिले एक साताको समय सीमामा दरखास्त आह्वान गरेको थियो । २७ जनाको आवेदन परेकोमा २ जना मापदण्ड नपुगेकाले प्रक्रियाबाट बाहिरिएका थिए । राखेपका कर्मचारी, पूर्व कर्मचारीदेखि राष्ट्रिय खेल संघका अध्यक्ष, महासचिवसमेतले आवेदन दर्ता गराएका थिए । तीनमध्ये कम्तीमा १ महिला हुनैपर्ने व्यवस्थाअनुसार अञ्जु सदस्यसचिवका लागि सिफारिस भएकी हुन् ।निवर्तमान सदस्यसचिव रमेशकुमार सिलवालले दरखास्त हालेर सदस्यसचिव बन्न नजाने बताएका थिए । तर उनले दरखास्त हाले र अन्तिम तीनमा परेका छन् । प्रधानमन्त्री केपी शर्मा ओलीसँगको निकटता र ऐन लागू भएका कारण सदस्यसचिवको रूपमा कार्यकाल पूरा गर्न नपाएका कारण उनै दोहोरिने चर्चा चलिरहेकै छ ।पूर्वनेकपा माओवादी केन्द्रका पोलिटब्युरो सदस्य तथा नेकपाका वर्तमान केन्द्रीय सदस्य बागलुङका लिलबहादुर पूर्णतः राजनीतिक पृष्ठभूमिका हुन् । उनको नाम सिफारिसका लागि खेलकुद मन्त्रालय र सिफारिस समितिमा चर्को दबाब आएको समितिमा सदस्य नै बताउँछन् । भलिबल र आईटीएफ तेक्वान्दो संघसँग आबद्ध उनी खेलकुदमा त्यति परिचित नाम भने होइनन् । नेपाली राष्ट्रिय महिला भलिबल टोलीकी पूर्वकप्तान अञ्जुसँग खेलकुद संस्थाको नेतृत्व गरेको अनुभव छैन । उनी महिला कोटाबाट सिफारिसमा परे पनि प्रशासनिक अनुभवहीनताका कारण सदस्यसचिवका लागि दावेदार देखिएकी छैनन् । यस्तोमा शिक्षा व्यवसायीका रूपमा परिचित निवर्तमान सदस्यसचिव सिलवालकै सम्भावना प्रबल देखिन्छ ।सदस्यसचिवको दौडमा नेपाल स्पोटर््स क्लाइम्बिङ संघका महासचिव मेघराज पौडेल तथा नेपाल ह्यान्डबल संघका अध्यक्ष तथा नेपाल ओलम्पिक कमिटीका उपाध्यक्ष तेजबहादुर गुरुङको नाम पनि चर्चामा थियो । पौडेल प्रधानमन्त्री ओलीका जिल्लावासी हुन् भने गुरुङ खेलकुदमन्त्री विश्वकर्माका जिल्लावासी हुन् । उनीहरूको नाम सिफारिसमा नपर्नुले पनि सिलवालकै सम्भावना बलियो बनेको छ ।मन्त्रालयको अस्तित्व हुनुभन्दा अगाडि शिक्षा मन्त्रालयमातहत रहने गरी २०१५ सालमा स्थापना भएको राखेपमा अहिलेसम्म राजनीतिक सम्बन्ध र सिफारिसका आधारमा मन्त्रीस्तरीय निर्णयबाट सदस्यसचिवको नियुक्ति हुँदै आएको थियो ।संघीय संसदको दुवै सदनले करिब डेढ वर्ष लगाएर बनाएको खेलकुद विकास ऐन०७७ मा मापदण्ड तोकेरै खुल्ला प्रतिस्पर्धाबाट सदस्यसचिवको चयन गर्ने व्यवस्था भएअनुसार नयाँ प्रक्रियाको अभ्यास भइरहेको छ । सदस्यसचिवका लागि खेलकुदमा कम्तीमा ५ वर्ष बिताएको, ३० वर्ष पूरा भएको र स्नातक तह उत्तीर्ण गरेको हुनुपर्ने न्यूनतम मापदन्ड तोकिएको छ । नयाँ ऐनअनुसार राखेप सदस्यसचिवले न्यूनतम राजपत्रांकित विशिष्ट श्रेणी अर्थात् सचिवसरह मान्यता र सेवा सुविधा पाउनेछन् । तर मन्त्रिपरिषद्ले सदस्यसचिवको हैसियत र सेवासुविधाबारे निर्क्योल गर्न सक्नेछ । यसअघि राखेपको बोर्ड बैठकले नै सदस्यसचिवको सुविधा निर्धारण गर्दै आएको थियो ।"
भिल्लाले वाटफोर्डलाई उछिन्यो,इटालीमिलान इटालीको सिरी ए मा एटलान्टाले मंगलबार फेरि दोस्रो स्थान हात पारेको छ । यसका लागि उसले बोलोग्नालाई १० ले हरायो । खेलको एकमात्र गोल लुइस मुरिलले दोस्रो हाफमा गरे । यो जितपछि एटलान्टाको ७४ अंक भएको छ । एटलान्टाको यो सफलता तेस्रो स्थानमा रहेको इन्टर मिलानमाथि २ अंकको अग्रता हो । इन्टरले एक खेल कम खेलेको छ । युभेन्ट्स भने ८० अंकमा शीर्षस्थानमा छ । टोली उपाधितर्फ उन्मुख छ ।
एनओसीको कार्यकारी निर्देशकमा राजवैद्य,"काठमाडौं (कास) नेपाल ओलम्पिक कमिटी (एनओसी) ले उपाध्यक्ष चतुरानन्द राजवैद्यलाई कार्यकारी निर्देशकको जिम्मेवारी दिएको छ । दुई पटक अखिल नेपाल टेबलटेनिस संघका अध्यक्ष रहिसकेका राजवैद्यलाई बुधबार एनओसी अध्यक्ष जीवनराम श्रेष्ठले कार्यकारी निर्देशकको पत्र प्रदान गरेका थिए । एनओसी विधान (च्याप्टर ९) को अनुच्छेद ३७ को उपधारा १ अनुसार कार्यकारी बोर्डको निर्णयअनुसार उनलाई नियुक्त गरिएको हो । एनओसीले पहिलोपल्ट कार्यकारी निर्देशकको व्यवस्था गरेको हो । एनओसीको नियमित कामकार्य सञ्चालनका लागि पहिलो पटक कार्यकारी निर्देशकको व्यवस्था गरिनु ऐतिहासिक भएको बताउँदै अध्यक्ष श्रेष्ठले राजवैद्यको सफलताको कामना गरे ।राजवैद्यले लगातार टेबलटेनिसको डबल्स विधामा लगातार तीनपल्ट उपाधि जितेका छन् । एकलतर्फ उनले तेस्रो स्थानसम्म हासिल गरेका छन् । सन् १९८५ मा एमबीए सकेका राजवैद्य अलनेपाल इन्टर कलेजका च्याम्पियनसिपका विजेता पनि हुन् । २०४६ सालमा टेबलटेनिस संघका सदस्यको रुपमा छिरेका राजवैद्य २०६३ सालमा अध्यक्ष भएका थिए । त्यसयता निरन्तर संघको नेतृत्व गरिरहेका छन् । एनओसीमा अघिल्लो वर्षको एनओसी निर्वाचनबाट उपाध्यक्षमा चुनिएका राजवैद्य यसअघि सन् २०११२०१५ को कार्यसमितिमा सदस्य थिए ।नवनियुक्त कार्यकारी निर्देशक राजवैद्यले आफ्नो दक्षता र अनुभवले जिम्मेवारीलाई कुशलतापूर्वक निभाउने प्रतिबद्धता जनाएका छन् । उनले एनओसीको प्रशासनिक क्षेत्रलाई अझ चुस्त र दुरुस्त तथा पारदर्शी बनाउन आफ्नोतर्फबाट गर्ने बताए । उनले भने, सबैभन्दा पहिले सम्बन्धित सबै पक्षसँग छलफल गरेर एनओसीलाई अझ कसरी राम्रोसँग अगाडि बढाउने हो, त्यसबारे योजना बनाउने छौं । एनओसीको प्रशासन सुचारु ढंगले चल्नु भनेको नेपाली खेलकुद र खेलाडीकै लागि राम्रो हो ।"
रामबहादुर पाँचौं स्थानमा,"काठमाडौं (कास) रामबहादुर क्षत्रीले पाँचौं स्थानमा रहेर ५० वर्षमाथिको एसियन अनलाइन चेस च्याम्पियनसिप टुंग्याएका छन् । एसियन अनलाइन चेस प्रतियोगिताको फाइनल चरणमा प्रतिस्पर्धा गर्ने उनी पहिलो नेपाली हुन् ।नौ चरणको फाइनल राउन्डमा क्षत्रीले ५ जित, १ बराबरी र ३ हारको नतिजासहित ५५ अंक जोड्दै शीर्ष पाँचमा प्रतियोगिता पूरा गरेका हुन् । यससँगै उनले १५० अमेरिकी डलर पुरस्कार पक्का गरेका छन् । अन्तिम खेलमा हार टार्न सकेको भए उनी शीर्ष तीनमा रहने थिए । उनी एसियाको ३२ जोनलको छनोटमा दोस्रो स्थानमा रहँदै फाइनल चरण पुगेका थिए । कोरोना भाइरसको महामारीका बेला फस्टाएको अनलाइन चेसको औपचारिक महादेशीय प्रतियोगितामा छनोट पार गरेर फाइनल चरण खेल्ने उनी पहिलो र हालसम्मका एक मात्र नेपाली खेलाडी हुन् ।५० वर्षमाथिको प्रतियोगितामा फिलिपन्सका ग्रान्ड मास्टर (जीएम) एन्टोनियो रोजेलियो पहिलो, उज्वेकिस्तानका जीएम वाहिदोभ तैयर दोस्रो, अर्का उज्वेकिस्तान जीएम वारसोभ एलेक्सी तेस्रोमा रहे भने फिलिपन्सका इन्टरनेसनल मास्टर (आईएम) गुन्जमन रिकार्डो चौथो भए । उनीहरूले क्रमशः ५ सय, ५ सय, ३ सय र २ सय अमेरिकी डलर पुरस्कार निश्चित गरेका छन् ।"
