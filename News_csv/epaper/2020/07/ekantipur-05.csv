शीर्षक,विवरण
बझाङका १८ घर पहिरोमा,"वनमा कतै पनि पहिरो लागेको थिएन । यस्तो होला भनेर कसैले सोचेको पनि थिएन, ६० वर्षीया धौलीदेवी जेठाराले भनिन्, एक्कासि आँधी आएजस्तो भयो । एकै मिनेटमा गाउँ सखाप बनायो । सामुदायिक वनको बीचमा वर्षात्मा मात्रै पानी आउने सानो पानीको मुहान छ । मुहानको पानी निकास हुने सानो खोल्सो गाउँको बीच भएर बग्छ । त्यही खोल्सोमा डाँडाको टुप्पोबाट पहिरो खसेको र खोल्सोको निकास थुनिएर ड्याम बनेको हुन सक्ने स्थानीयको अनुमान छ । खोल्सोमा बनेको ड्याम एक्कासि फुटेपछि पहिरो आएको हो कि, स्थानीय लोकेन्द्र विकले भने, सानै खोल्सो हो । त्यसरी पानी जम्मा भएर गाउँनै बगाउला भनेर अनुमान नै गर्न गाह्रो छ ।विस्थापितको बिचल्लीफेरि पहिरो जान सक्ने डरले कोही पनि आफ्नो घरमा बस्न सकिरहेका छैनन् । विस्थापितलाई स्थानीय नवादेउ प्राथमिक विद्यालय र छिमेकी गाउँ घड्यानमा एक दिनका लागि व्यवस्थापन गरिएको केदारस्युँ८ का वडाध्यक्ष गणेश बोहराले बताए । उनले विद्यालयमा रहेकालाई सामूहिक रूपमा खाना खुवाइएको र घड्यान गाउँमा गएकालाई त्यहाँका स्थानीयले व्यवस्था गरेको बताए । प्रजिअ भण्डारीका अनुसार पहिरोपीडितका लागि सेनाको हेलिकप्टरबाट ८ क्विन्टल चामल, ३७ वटा त्रिपाल र ४० वटा कम्मल घटनास्थलमा पुर्याइएको छ । पहिरोमा ज्यान गुमाएकाको किरिया खर्चबापत गाउँपालिकाले तत्काल ३५ हजार रुपैयाँ दिएको पालिका अध्यक्ष इन्द्र भण्डारीले बताए । जोखिमै जोखिमबझाङका ६ हजार ठाउँमा पहिरोको जोखिम रहेको प्राकृतिक प्रकोपसम्बन्धी अध्ययन गर्ने अन्तर्राष्ट्रिय संस्था जियो हजार्ड इन्टरनेसनलले सन् २०१७ मा सार्वजनिक गरेको प्रतिवेदनमा उल्लेख छ । बझाङमा ७ रिक्टर स्केलभन्दा माथिको भूकम्प गएको अवस्थामा १२ गाउँपालिकाका ६ हजार ६ सय ३० ठाउँमा पहिरो जाने र ठूलो धनजनको क्षति हुने प्रतिवेदनले जनाएको छ । सो संस्थाका अनुसार कमजोर भौगोलिक बनावट र सडक खन्न जथाभावी चलाएका भारी उपकरणका कारण बझाङ पहिरोको उच्च जोखिममा छ ।कालीकोटमा महिलाको मृत्युकालीकोटको नरहरिनाथ७ दुदुल्लीमा शुक्रबार राति गएको पहिरोमा परी ३५ वर्षीया तुला बटालाको मृत्यु भएको छ । लेकको भैंसीगोठमा गएका बेला उनलाई पहिरोले पुरेको थियो । पहिरोमा परी बेपत्ता भएकी उनको शव शनिबार बिहान भेटिएको कालीकोट प्रहरी प्रमुख डीएसपी श्यामबाबु ओलियाले बताए । पहिरोले नरहरिनाथ७ को वडा कार्यालय पनि पुरेको छ । पहिरोले कार्यालय सञ्चालन गरिएको भाडाको घर बगाएपछि वडाका सबै कागजात नष्ट भएको वडाध्यक्ष दलबहादुर विकले जानकारी दिए ।"
राजधानी संक्रमणको उच्च जोखिममा,"काठमाडौंको ढलमा देखियो कोरोना भाइरससेन्टर फर मोलिक्युलर डायनामिन नेपालले राजधानीको ४ वटा ढलको नमुना लिएर परीक्षण गर्दा दुईवटा नमुनामा कोरोना भाइरस देखिएको जनाएको छ । यो अनुसन्धानले संक्रमित व्यक्तिको दिसामा कोरोनाको भाइरस देखिन्छ । यो परीक्षणको अनुसन्धानकर्ता डादिवेश कर्माचार्यका अनुसार घना मानवबस्ती भएको ठाउँको ढलबाट नमुना संकलन गरिएको थियो । नमुना संकलन गरिएको हरेक ढलमा १०० देखि ५०० घरको ढल मिसिने गरेको थियो । नमुना संकलन गरिएको ढलबीच खास दूरीसमेत कायम गरिएको थियो ।हामीले ४ मध्ये दुईवटा ढलको नमुनामा कोभिड१९ संक्रमण उत्पन्न गर्ने भाइरस पायौं, डाकर्माचार्यले कान्तिपुरसँग भने, उक्त दुवै नमुनामा चीनको वुहानमा पाइएको प्रजातिकै भाइरस पाइयो । अनुसन्धानकर्ताहरूले यसको सूचना स्वास्थ्य मन्त्रालय र नेपाल स्वास्थ्य अनुसन्धान परिषद्लाई समेत दिएका छन् । हाल उपत्यकामा व्यापक स्क्रिनिङको आवश्यकता देखिएको छ । लक्षणविहीन कोरोनाको संक्रमण (एसिम्प्टोम्याटिक) भएकाहरू राजधानीमा हुन सक्ने विज्ञहरूले बताएका छन् ।"
थप दुईको मृत्यु,कोरोनाबाट थप दुई जनाको मृत्यु भएको छ । योसँगै मृत्यु हुनेको संख्या ३४ पुगेको छ । स्वास्थ्य मन्त्रालयका प्रवक्ता डाजागेश्वर गौतमका अनुसार कतारबाट फर्किएका गोरखाका मधुमेह भएका ४४ वर्षीय पुरुषको असार २० गते मृत्यु भएको हो । यस्तै रूपन्देहीका ७५ वर्षीय क्षयरोगीको त्रिवि शिक्षण अस्पतालमा असार १७ गते मृत्यु भएको थियो । ती व्यक्तिमा असार १८ गते कोरोना भएको पुष्टि भएको थियो । संक्रमणबाट निको भएर पछिल्लो २४ घण्टामा २ सय ७२ जना डिस्चार्ज भएका छन् । स्वास्थ्य तथा जनसंख्या मन्त्रालयले विभिन्न अस्पतालको आइसोलेसनमा रहेका संक्रमित २ सय ७२ जना निको भएर शनिबार घर फर्किएको जानकारी दिएको हो । योसँगै निको हुनेको संख्या ६ हजार ४ सय १५ पुगेको छ । शनिबार २ सय ३२ जनामा कोरोना संक्रमण देखिएको थियो । मन्त्रालयका प्रवक्ता डा गौतमका अनुसार शनिबारसम्म पीसीआर विधिबाट २ लाख ४६ हजार २ सय ९७ परीक्षण गरिएको छ । गएको २४ घण्टामा भने जम्मा ४ हजार ५० परीक्षण भएको छ । हालसम्म क्वारेन्टाइनमा ३३ हजार १ सय २५ जना छन् । त्यसैगरी आइसोलेसनमा रहनेको संख्या ९ हजार ४२ जना छ ।
"स्वदेश फर्किए, घर पुग्न पाएनन्","(गोरखा)  भिसा सकियो, लकडाउनले तीन महिना कतारमै अड्किए । तीन दिनअघि स्वदेश फर्किएका गोरखा पालुङटार नगरपालिका७ का ४४ वर्षीय युवकले घरको दैलो टेक्न पाएनन् । कोरोना संक्रमित उनको गोरखा अस्पतालको आइसोलेसनमा शनिबार मृत्यु भयो ।गत बुधबार साँझ गाउँ पुगे पनि उनी घर पुग्न पाएनन् । पालुङटारको जीवन ज्योति माविको क्वारेन्टाइनमा बसे । विदेश जाने आउने गर्नुहुन्थ्यो, यसपटक घर पुग्नै पाउनुभएन, स्थानीय भगवती कुमालले भनिन्, उहाँलाई सुगरको समस्या थियो । क्वारेन्टाइनमा बसेको भनेपछि आफन्तले भेट्न जाने कुरा भएन, परिवारले रोटी बनाएर लगिदिन्थे तर परै छाडेर आउनुपर्थ्यो । उनका श्रीमती, चार वर्षीय छोरा र १२ वर्षीया छोरी छन् । विदेशकै कमाइले खाने हो, यसपटक भिसा सकिएछ, कमाउन सकिएन आफ्नै खर्चले खानुपरेको छ भन्दै परिवारलाई लकडाउन भएपछि फोन गर्नुभएको रहेछ, उनले भनिन् । वैदेशिक रोजगारबाट फर्किएका घरमूली गुमाउँदा परिवारका सदस्य विक्षिप्त छन् ।मधुमेह र उच्च रक्तचापका रोगीसमेत रहेका ती संक्रमित पुरुषको गत बिहीबार मात्रै स्वाबको नमुना जाँचका लागि लिइएको थियो । शुक्रबार रिपोर्ट कोरोना पोजिटिभ आएलगत्तै गोरखा अस्पतालको आइसोलेसनमा भर्ना गरियो । भर्ना भएको सात घण्टामै उनको मृत्यु भयो । ती व्यक्तिमा सुगर र कडा खालको निमोनियाको समस्या देखिएको अस्पतालले जनाएको छ । जिल्ला सुरक्षा समितिको बैठकले लुदी खोला दोभानमा शव व्यवस्थापन गर्ने निर्णय गरेको थियो । संक्रमितको उपचारमा यसअघि पनि पटकपटक चुकेका जनप्रतिनिधि र कमान्ड पोस्टका सदस्यले शनिबार मात्र हतारहतार शव व्यवस्थापन गर्ने ठाउँको चयन गरेका थिए । गोरखा नगरपालिका१२ र सहिद लखन गाउँपालिका१ को सीमा क्षेत्रमा पर्ने लुदी दोभानमा शव गाड्ने खबर सुनेदेखि नै स्थानीयले विरोध जनाए । नुहाउन, लुगा धुन जाने र गाउँलेको आवागमन भइरहने क्षेत्रमा शव गाड्न नदिने भन्दै स्थानीयवासी लुदी दोभानमा भेला भए । शव व्यवस्थापन गर्न खाल्डो खन्न प्रयोग भएको एक्स्काभेटरलाई रोके । स्थानीयको विरोधको आवाज चर्कंदै गएपछि सदरमुकामबाट सुरक्षाकर्मी परिचालन गरियो । स्थानीयले नमानेपछि प्रहरीले भीड तितरवितर गर्न सात राउन्ड अश्रुग्यास प्रहार गर्यो । प्रहरीले बल प्रयोग गरेपछि स्थानीय डाँडातर्फ लागे । स्थानीयले अटेर गर्दा बल प्रयोग गर्नुपरेको गोरखाका प्रहरी प्रमुख एसपी सुरेन्द्र गुरुङले बताए ।भीड हटाउने क्रममा केही प्रहरी सामान्य घाइते भएका छन् । भीड हटाउने प्रहरी र अवरोध गर्ने स्थानीयका कारण शनिबार दिनभर अवुवा क्षेत्र तनावग्रस्त रह्यो । मृतकको शव १२ घण्टापछि बल्ल गोरखा अस्पतालबाट उठाइयो । अवरोध हटाएर शनिबार साँझ शव व्यवस्थापन गरिएको प्रमुख जिल्ला अधिकारी सुरेन्द्र पौडेलले बताए ।"
प्रहरी प्रतिष्ठानको टेन्डर मस्यौदा भारतमै !,"(काठमाडौं)  राष्ट्रिय प्रहरी प्रशिक्षण प्रतिष्ठान (एकेडेमी) ६ वर्षअघिको समझदारी उल्ट्याएर ईपीसी (इन्जिनियरिङ, प्रोक्युरमेन्ट र कन्स्ट्रक्सन) मोडलमा बनाउन भारतलाई जिम्मा दिइएको छ । दुई देशबीच सन् २०१४ नोभेम्बर २५ मा भारतले अनुदान उपलब्ध गराउने र भारतसँग परामर्श लिएर नेपालले आयोजना अघि बढाउने समझदारी भएको थियो । तर गएको नोभेम्बरमा पुरानो समझदारी संशोधन गरेर कार्यप्रगतिका आधारमा रकम भुक्तानी गर्ने र टेन्डर सूचना मात्रै नेपालले जारी गर्ने गरी आयोजनाको जिम्मा भारतलाई दिइएको हो । अब भारतले नै निर्माण सम्पन्न गरेर आयोजना नेपाललाई हस्तान्तरण गर्नेछ । सुरक्षा विज्ञहरूले भने संशोधित समझदारीप्रति फरकफरक प्रतिक्रिया दिएका छन् । पूर्वगृहसचिव गोविन्द कुसुमले तालिम केन्द्रको संरचना निर्माणको जिम्मा विदेशीलाई दिँदैमा शंकाको दृष्टिले हेर्न नहुने बताए । एकेडेमीका पूर्वकार्यकारी निर्देशकसमेत रहेका नेपाल प्रहरीका पूर्वएआईजी राजेन्द्रसिंह भण्डारीले भने निर्माणमा नेपालको अधिकार रहने समझदारी उल्ट्याएर विदेशीलाई दिइनु आपत्तिजनक भएको बताए । नेपाल सरकारको अधिकार र तजबिजमा आयोजना निर्माण गर्ने समझदारी संशोधन गरेर विदेशीलाई सुम्पिनु गलत छ, उनले भने, २५ वर्षअघिदेखि नेपाली पक्षको भूमिका कमजोर हुने गरी भारतले आयोजना अघि बढाउन खोजेको थियो, अहिले त्यो पूरा गरिएको छ ।यसअघिको समझदारी संशोधन गरिएको विषय दुवै देशले गोप्य राखेका थिए । गएको जेठमा आयोजना अघि बढाउन भारतमा बनेको टेन्डर सूचनाको मस्यौदा अनुमोदनका लागि नेपाललाई कूटनीतिक पत्राचार गरिएपछि मात्रै नयाँ समझदारीको रहस्य खुलेको हो । टेन्डरको मस्यौदा भारतको सेन्ट्रल पब्लिक वर्कस् डिपार्टमेन्ट (सीपीडब्लूडी) ले बनाएको हो । एकेडेमी निर्माणको डीपीआर पनि सीपीडब्लूडीले नै बनाएको थियो । डीपीआर भारतले ७ महिनाअघि नै नेपाललाई बुझाइसकेको छ ।गृह मन्त्रालयका अनुसार भारत सरकारबाट प्राप्त टेन्डरको मस्यौदा अध्ययनका क्रममा छ । गृह स्रोतले भन्यो, भारतले एकेडेमी निर्माणपछिको निश्चित समयसम्म आफ्ना सुरक्षा अधिकारीलाई नै राख्ने प्रस्ताव गरेको थियो तर यसमा हामी सहमत हुन सकेनौं, त्यसपछि निर्माणको जिम्मा दिइनुपर्ने अडान भारतीय पक्षको रह्यो ।भारतले पठाएको टेन्डर सूचनाको मस्यौदा अहिले थप अध्ययन गर्न प्रहरी प्रधान कार्यालय पुगेको गृह मन्त्रालयका एक अधिकारीले जानकारी दिए । प्रहरी महानिरीक्षक ठाकुरप्रसाद ज्ञवालीले पनि भारतले बनाएको टेन्डरको मस्यौदा अध्ययनका क्रममा गृहबाट आएको पुष्टि गरे । राष्ट्रिय प्रहरी प्रशिक्षण प्रतिष्ठान निर्माणसम्बन्धी भारत सरकारले तय गरेको गुरुयोजनाअनुसारकै टेन्डर नोटिसको मस्यौदा गृह मन्त्रालयबाट हामीलाई आइसकेको छ, उनले कान्तिपुरसँग भने, यस विषयमा प्रहरी प्रतिष्ठान र प्रहरी प्रधान कार्यालयका प्राविधिकहरूबाट अध्ययन भइरहेको छ । टेन्डरको प्राविधिक पक्ष अध्ययन गरेर राय र सुझावसहित छिट्टै गृहमा बुझाइने उनले बताए । डीपीआरअनुसार एकेडेमी ५ हजार ४ सय ९४ दशमलव ६१ मिलियन भारतीय रुपैयाँ (८ अर्ब ७९ करोड १३ लाख ७६ हजार नेपाली रुपैयाँ) मा सम्पन्न हुनेछ । निर्माण सुरु भएपछिको ३ वर्षभित्र आयोजना सम्पन्न गर्ने उल्लेख छ ।ईपीसी मोडलको समझदारीअनुसार कार्य प्रगतिका आधारमा खर्च भुक्तानी र टेन्डर सार्वजनिकबाहेकमा नेपाली पक्षको भूमिका रहने छैन । सन् १९९५ मै एकेडेमी बनाउन भारतले चासो दिए पनि कार्यकारी भूमिका नपाएपछि अघि बढेको थिएन । सन् २०१० मा पनि भारतले एकेडेमी बनाइदिने र ५ वर्षसम्म भारतीय सुरक्षा अधिकारी एकेडेमीको कार्यकारी निर्देशक भएर काम गर्ने प्रस्ताव अघि सारेको थियो । त्यति बेलाका गृहसचिव गोविन्द कुसुमले भने, तत्कालीन भारतीय राजदूत राकेश सुद प्रस्ताव लिएर आउनुभएको थियो । हामीले यसमा सहमति जनाउन नसकिने स्पष्ट पारेका थियौं । पछि निर्माण सकेर १ वर्षसम्म कार्यकारी निर्देशक बस्न पाउने प्रस्ताव भारतले अघि सारेको थियो । तर नेपालमा सरकार परिवर्तन भएपछि यो विषय अघि बढेको थिएन ।पूर्वएआईजी भण्डारीले सुरक्षा निकायजस्तो संवेदनशील संस्थाका भौतिक पूर्वाधार निर्माणमा विदेशी गुरुयोजना र उनीहरूकै स्वार्थ अनुकूलका टेन्डर स्वीकार गर्नु आपत्तिजनक भएको बताउँछन् । उनले एकेडेमी निर्माणमा ईपीसी मोडेल स्वीकार गर्नु राष्ट्रको अहितमा भएको टिप्पणी गरे । ईपीसी मोडेलमा जसले लगानी गर्ने हो, आयोजना निर्माणमा पनि उसैको अधिकार रहन्छ । यही प्रावधानले नेपालको अधिकार आयोजनामा कमजोर बनाइएको भण्डारीले बताए ।नेपाल र भारतबीच सुरुको समझदारी हुँदा भण्डारी एकेडेमीको कार्यकारी निर्देशक थिए । त्यसबेला दुवै देशको परामर्शमा आयोजना अघि बढाउने भनिएको थियो । त्यही प्रावधानलाई टेकेर भण्डारीले भारतीय पक्षसँग पनि परामर्श लिएका थिए । डीपीआर बनाउन भण्डारीकै पालामा ग्लोबल टेन्डर आह्वान गरिएको थियो । तर सन् २०१६ जनवरी २९ र ३० (२०७२ माघ १४ र १५) गते काठमाडौंमा बसेको ज्वाइन्ट प्रोजेक्ट मनिटरिङ कमिटी (जेपीएमसी) बैठकमा भारतीय विदेश मन्त्रालयका सहसचिव अभय ठाकुरले आयोजनामा भारत सरकारको भूमिका स्पष्ट नभएसम्म काम अघि बढ्न नसक्ने अडान लिएपछि विवाद सुरु भएको थियो ।त्यसबेला भएको डीपीआर छनोटसम्बन्धी टेन्डरमा भारतीय कम्पनीले पनि सहभागिता जनाएका थिए । तर भारतीयको भन्दा ७ करोड कम कबोल गर्ने नेपालको शाह एसोसिएट्स छानिएको भण्डारीको भनाइ छ । तर पूर्वगृह सचिव गोविन्द कुसुम तालिम केन्द्रको संरचना निर्माण जिम्मा विदेशीलाई दिँदैमा नकारात्मक रूपमा लिइहाल्न नहुने बताए । आफ्नो लगानीमा बन्ने भएकाले भारत सरकारले भूमिका खोज्नुलाई अस्वाभाविक मान्नु हुँदैन, उनले भने, भारतले एकेडेमी निर्माणमा लगानी गर्नुको मूल उद्देश्य एउटा त प्रहरीमा प्रभाव जमाउनु, अर्को लगानीको सदुपयोग होस् भन्ने हो । तेस्रो कारण लगानी गर्दाको निश्चित रकम स्वदेश नै फिर्ता होस् भनेर आफ्नै निर्माणकर्ता छनोट गर्न चाहेको हो । तर निर्माण सकिएपछिको सञ्चालन र पाठ्यक्रम छनोट नेपालको स्वार्थ र हितअनुसार गर्नुपर्ने उनको भनाइ छ । एकेडेमी निर्माणसम्बन्धी प्रोजेक्ट कोअर्डिनेसन युनिट (पीसीयू) ले २०७२ भदौमा ग्लोबल टेन्डरमार्फत शाह एसोसिएट्स लाई डीपीआर निर्माणको जिम्मा दिएको थियो । तर भारतको असहमतिपछि त्यो प्रक्रियाबीचमै खारेज गरियो । भारतले दिएको अनुदान नेपाल सरकारको खातामा हुन्छ, कार्य प्रगतिका आधारमा खर्च भुक्तानी गरिनेछ । तर निर्माणमा योजना तर्जुमादेखि आर्थिक अधिकार भारतीय पक्षको हुनेछ, गृहका एक अधिकारीले भने । भारतीय प्रधानमन्त्री नरेन्द्र मोदी सार्क शिखर सम्मेलनका क्रममा काठमाडौं आएका बेला २०१४ नोभेम्बर २५ मा आयोजना निर्माणबारे समझदारी पत्रमा हस्ताक्षर भएको थियो । तत्कालीन प्रधानमन्त्री सुशील कोइराला र समकक्षी मोदीको उपस्थितिमा अर्थ सचिव सुमनप्रसाद शर्मा र भारतीय गृह (सीमा सुरक्षा हेर्ने) सचिव स्नेहलता कुमारले समझदारीपत्रमा हस्ताक्षर गरेका थिए । समझदारीमा भारतीय परामर्शमा डीपीआर नेपालले छनोट गर्ने र सोहीअनुसार आयोजना सुरु गर्न टेन्डर आह्वान गर्ने उल्लेख थियो ।तर पूर्वएआईजी भण्डारीले बढी कबोल गर्ने भारतीयलाई डीपीआर बनाउने जिम्मा दिन अख्तियार दुरुपयोग अनुसन्धान आयोगका तत्कालीन अध्यक्ष लोकमानसिंह कार्कीले आफूलाई दबाब दिएको र नमानेपछि आफ्नो अचानक सरुवा गरिएको बताए । भारतीयले आयोजना हात पार्न त्यहीँबाट चलखेल गरेको उनको आरोप छ । भण्डारीले भारतीय टेन्डरको मस्यौदा अस्वीकार गर्न सरकारलाई सुझाव दिए । तर पूर्वगृह सचिव कुसुमले ईपीसी मोडेल अन्य मुलुकका आयोजनामा पनि लागू भएको जनाउँदै संरचना निर्माण गर्दा धेरै आशंका गर्न हुने बताए । भारतले ट्रमा सेन्टर पनि बनाएर हस्तान्तरण गरेको छ । अन्य मुलुकमा पनि यस्तो अभ्यास रहेकाले विरोध गर्नुपर्ने कारण छैन, उनले भने । आयोजना सम्पन्न गर्न ५ वर्षअघि नै गृह मन्त्रालयका सचिवको नेतृत्वमा दुवै देशका गृह, अर्थ र परराष्ट्र मन्त्रालयबाट ३३ जना र नेपाल प्रहरीबाट १ जना सदस्य रहेको जेपीएमसी गठन गरिएको थियो । जेपीएमसीका निर्णय कार्यान्वयन गर्न राष्ट्रिय प्रहरी प्रशिक्षण प्रतिष्ठान (एकेडेमी) का कार्यकारी निर्देशक (एआईजी) को नेतृत्वमा छुट्टै प्रोजेक्ट कोअर्डिनेसन युनिट (पीसीयू) छ । तर ईपीसी मोडेल अवलम्बन गरिएसँगै यी समितिको भूमिका पनि कमजोर बन्न पुगेको छ । दुवै संयन्त्रको संयोजक नेपाली अधिकारी भए पनि निर्माणमा आर्थिक खटनपटन र अन्य तजबिजी अधिकार भारतीयको हुनेछ ।एकेडेमी निर्माण गर्न नेपाल सरकारले २५४५ हेक्टर जमिन उपलब्ध गराउने समझदारी छ । तर प्रतिष्ठानकै लागि भनेर ४२४ हेक्टर जमिन अधिग्रहण भइसकेको छ । निर्माणमा नेपालको गृह मन्त्रालय कार्यकारी निकाय हुने र गृहमार्फत नेपाल प्रहरी कार्यान्वयन संयन्त्र भएर काम गर्ने उल्लेख छ । काभ्रेको पनौती नगरपालिका६ सुनथानदलिञ्चोकमा एकेडेमी निर्माणकै लागि २०५२ सालदेखि जग्गा अधिग्रहण तथा खरिद थालिएको थियो । २०५२ सालमै निर्माण अघि बढाउन छलफल भए पनि भारतले आयोजना अघि बढाउन कार्यकारी भूमिका खोजेपछि रोकिँदै आएको थियो । तीन चरणमा बन्ने, ३६ महिना लाग्ने डीपीआरअनुसार काम सुरु भएको ३६ महिनाभित्र आयोजना सम्पन्न हुनेछ । तीन चरणमा काम सक्ने भनिएको छ । ५ वर्षअघिको सहमतिमा ४ वर्षभित्र निर्माण सक्ने उल्लेख थियो । डीपीआरअनुसार सुरुका ६ महिनासम्म प्रारम्भिक चरणका काम हुनेछन् । ७ देखि ३० महिनाभित्र पहिलो चरण, १२ देखि ३३ महिनाभित्र दोस्रो र १९ देखि ३६ महिनाभित्र तेस्रो चरणको काम सम्पन्न गरिनेछ ।"
ओलीदेउवा 'गोप्य भेट',"(काठमाडौं)  सत्तारूढ नेकपाभित्रको शक्ति संघर्ष सतहमा आइरहेकै बेला प्रधानमन्त्री केपी शर्मा ओली र कांग्रेस सभापति शेरबहादुर देउवाबीच तीन दिनअघि बालुवाटारमा भएको भेटघाटलाई विभिन्न कोणबाट विश्लेषण गर्न थालिएको छ । देउवा र ओलीबीच असार १७ गते राति बालुवाटारमा करिब डेढ घण्टा गोप्य छलफल भएको थियो । कांग्रेस उपसभापति विमलेन्द्र निधिका अनुसार त्यस दिनको भेटघाट संवैधानिक आयोगमा पदाधिकारी नियुक्तिको विषयलाई लिएर मात्र भएको थियो । प्रधानमन्त्रीले बोलाइसकेपछि प्रमुख विपक्षी दलको नेता नजाने स्थिति हुन्न । भेटघाटमा नेकपाभित्रको विवाद र घटनाक्रमबारे केही कुरा भयो कि भनेर हामीले पनि सभापतिजीसँग चासो राखेका थियौं तर उहाँले त्यसबारे कुरै नभएको र आयोगका पदाधिकारी नियुक्तिका विषयमा छलफल भएको बताउनुभयो, निधिले कान्तिपुरसँग भने, सभापतिले त्यति भनिसकेपछि आशंका गर्ने कुरै भएन । ओली र देउवाबीचको भेटघाटले नेकपामा ओलीइतर खेमालाई त आशंकित बनाएकै छ, कांग्रेसभित्र पनि वरिष्ठ नेता रामचन्द्र पौडेल पक्ष सशंकित छ । देउवाप्रति लक्ष्य गर्दै पौडेलले शनिबार एक सार्वजनिक कार्यक्रममै अंकगणितको जोड, घटाउमा कांग्रेस लाग्न नहुने बताए । कांग्रेसले कम्युनिस्ट विभाजन भएर सत्ताप्राप्ति होला भनेर लाग्नुहुन्न । जोड, घटाउ गरेर सत्ताप्राप्तिका लागि होइन, सिद्धान्त र आदर्शको राजनीति अवलम्बन गर्नुपर्छ, सामाजिक लोकतन्त्र अध्ययन केन्द्रले राजधानीमा आयोजना गरेको कार्यक्रममा पौडेलको भनाइ थियो, अरूको घर भत्केला र आफ्नो घर बन्ला भन्ने सोच्नु दुर्भाग्यपूर्ण हुन्छ ।ओली र देउवाबीचको सम्बन्धकांग्रेस केन्द्रीय कार्यसमितिको वैशाख १७ गतेको निर्णयले कांग्रेस र प्रधानमन्त्री ओलीबीचको सम्बन्धलाई कति तिक्ततापूर्ण छ भन्ने प्रस्ट्याउँछ । राजनीतिक दल र संवैधानिक परिषद्को बैठकसम्बन्धी कार्यविधि संशोधन गर्न जारी भएका दुई अध्यादेशको पृष्ठभूमिमा बसेको कांग्रेस बैठकले ओलीको राजीनामा मागिसकेको छ । विभिन्न घटनाक्रम जोड्दै कांग्रेसको उक्त बैठकले ओलीको नेतृत्वको सरकारले शासन गर्ने राजनीतिक एवं नैतिक आधार गुमाएको ठहर गरेको छ । त्यसपछिका बैठकमा पनि कांग्रेसले यो निर्णयलाई दोर्याएको छ । स्वयं सभापति देउवाले संसद्मा सम्बोधनका क्रममा पनि पार्टीको यही धारणा उल्लेख गरेका छन् । आसन्न महाधिवेशनलाई लिएर कांग्रेसमै पनि आन्तरिक शक्ति संघर्ष जारी रहेकाले देउवाले चाहँदैमा आफूअनुकूल निर्णय गराउन सक्ने परिस्थिति पनि छैन । देउवा र ओलीबीचको सम्बन्धमा विश्वासभन्दा अविश्वास बढ्ता छ । पछिल्लो पटक यी दुई नेताबीच सुपरग्लु एमसीसी बन्न पुगेको छ । संसद्बाट एमसीसी सम्झौता अनुमोदन गराउने सवालमा ओलीभन्दा देउवा एक कदम अघि थिएछन् । जसले ओली र देउवाबीचको तिक्ततालाई कम गराउन सघाएको थियो । एमसीसीलाई छाड्ने हो भने उनीहरूबीचको सम्बन्ध आरोहअवरोहबीच नै गुज्रिएको छ । ओली नेतृत्वको पहिलो सरकार गिराउने मुख्य भूमिकामा देउवा नै थिए । त्यही घटनाबाट ओली देउवाप्रति बढी नै असहिष्णु बने । ओली दोस्रो पटक सरकारमा पुगेपछि पनि सम्बन्धमा खासै सुधार देखिएन । बरु देउवाले सरकारका कमजोरीप्रति आक्रामक नभई राज्यका संयन्त्रमा आफ्नो सहभागिता खोज्न थाले । भ्रष्टाचार र अनियमितताका ठूला प्रकरणदेखि ओलीको शासकीय क्षमतामाथिको मुद्दासम्ममा समेत देउवा नरम भइदिएका थिए । ओलीले पनि देउवालाई खुसी बनाउन जापानका लागि राजदूत रहेकी प्रतिभा राणालाई फिर्ता बोलाएनन् । अघिल्ला सरकारले नियुक्ति गरेका सबै राजदूतलाई फिर्ता बोलाउँदा देउवाकी सासू राणालाई भने ओलीले निरन्तरता दिए । तर संवैधानिक आयोगलगायत प्रमुख नियुक्तिहरूको भागबन्डामा भने ओली र देउवाबीच पटकपटक विवाद बढ्दै गयो । खासगरी अख्तियार दुरुपयोग अनुसन्धान आयोगको नियुक्तिको भागबन्डामा बखेडा भएपछि ओलीले देउवालाई पन्छाएर निर्णय गराउने बाटो लिन खोजे । त्यसैको परिणाम थियो संवैधानिक परिषद्सम्बन्धी अध्यादेश । चौतर्फी विरोध भएपछि उक्त अध्यादेश फिर्ता भयो । देउवाको अनुपस्थितिमै ०७६ माघ ६ गते संवैधानिक परिषद्को बैठक राखेर ओलीले पाँच संवैधानिक आयोगका अध्यक्ष नियुक्ति गरेका थिए । त्यसपछि देउवा बढी नै चिढिए । भारतले नेपालको भूमि कालापानी र लिम्पियाधुरा समेटेर नक्सा जारी गर्दा देउवाले ओलीको मिलेमतो रहेको आरोप सार्वजनिक रूपमै लगाए । ओली पनि प्रमुख प्रतिपक्षको भूमिकालाई नजरअन्दाज गर्दै अघि बढे । ओलीको तुलनामा देउवाको सम्बन्ध नेकपाका अर्का अध्यक्ष पुष्पकमल दाहालसँग बढी न्यानो देखिन्छ । देउवा र दाहाल शान्ति प्रक्रियासँग जोडिएका छन् र सरकारमा साझेदारी पनि गरेका छन् । ओली र दाहाल दुवैले देउवालाई भेटेर एकअर्कालाई मनोवैज्ञानिक दबाब दिने गर्छन् कांग्रेसका एक नेताले भने, पहिला पनि यस्तै भएको थियो ।"
रोपाइँ गर्न खोज्दा प्रहरीसँग झडप,"(ललितपुर)  खोकनाको खुदोल फाँटमा रोपाइँ गर्न पुगेका स्थानीय र प्रहरीबीच शनिबार झडप भएको छ । खोकना र बुङमतीका बासिन्दा बाजागाजासहित रोपाइँ गर्न पुगेका थिए । भीडलाई तितरबितर पार्न प्रहरीले लाठीचार्ज गर्नुका साथै अश्रुग्याससमेत प्रहार गरेको थियो । स्थानीयले ढुंगामुढा गरेका थिए । घटनामा दुवैतर्फ केही घाइते भएका छन् ।झडप भएको क्षेत्र काठमाडौंतराई जोड्ने द्रुतमार्ग (फास्ट ट्र्याक) को सुरुवाती बिन्दु हो । २०६६ कात्तिकमा शिलान्यास भएको ७६ किलोमिटर ट्र्याकमार्फत खोकनानिजगढ जोडिनेछ । सरकारले यो क्षेत्रको जग्गा अधिग्रहण गरे पनि स्थानीयले मुआब्जा लिइसकेका छैनन् । फास्ट ट्र्याकसँगै खोकनामा बाहिरी चक्रपथ, वाग्मती करिडोर, ३२ केभी राष्ट्रिय प्रसारण लाइन पनि पर्छ । यस्ता योजनाले सांस्कृतिक सम्पदा रहेको खोकनाको अस्तित्व लोप हुने स्थानीयको भनाइ छ । मुआब्जा लिइनसकेकाले आफूहरूले खेती गर्न पाउनुपर्ने उनीहरू बताउँछन् । खोकनाको विकल्प खोजिनुपर्छ, स्थानीय नरेन्द्र महर्जनले भने, नत्र यहाँका जनता सुकुम्बासी बन्ने अवस्था आउँछ । अर्का स्थानीय तयुकाजी महर्जनले रोपाइँ गर्नका लागि प्रहरीलाई पटकपटक आग्रह गरे पनि बेवास्ता गरिएको बताए । मानोबाट मुरी फलाउने बेलामा रोपाइँ भएन भने वर्ष दिनसम्म चामल किनेर खानुपर्ने अवस्था आउँछ, उनले भने । यहाँ असार १५ गते पनि रोपाइँ गर्न पुगेका स्थानीयप्रहरीबीच विवाद भएको थियो ।"
दुई वर्ष पुराना विधेयक थन्केको थन्क्यै,"विधेयक सरकारको कि समितिको ? विधेयकहरू संसद्मा दर्ता हुने तर त्यसलाई टुंगोमा पुर्याउन सरकारले बेवास्ता गर्दा ऐन निर्माण प्रक्रियामा ढिलाइ हुने गरेको छ । समितिमा पठाइएको होस् वा संसद्मा दर्ता गरिएको होस्, विधेयक ल्याएर वास्ता नगर्ने प्रवृत्ति देखिएको छ । समितिमा पठाइएका विधेयकमाथि छलफल गर्न मन्त्रीहरूले समय नदिने र विवाद सुल्झाउन सरकारले चासो नदिने घटनाले सांसदहरू पनि अलमलमा देखिन्छन् । नेकपा सांसद विजय सुब्बा सरकार र समितिबीचको समन्वय नहुँदा विधेयकहरू टुंगोमा पुग्न नसकेको बताउँछन् । कतिपय समितिका सभापतिहरू सरकारसँग समन्वय नगर्ने र विधेयक प्रस्तुत गर्ने मन्त्रीहरूले पनि बेवास्ता गर्ने प्रवृत्तिले विधेयक छिटो पारित गर्ने दायित्व कसको हो भन्ने प्रश्न उठ्ने गरेको उनले बताए । २०७५ माघमा दर्ता भएको संघीय निजामती विधेयक छलफलका लागि पछिल्लो समय सरकार नै तयार भएन । सत्तापक्षमै विवाद सिर्जना भएपछि विभागीय मन्त्रीले समय दिन सक्दा महिनौं बित्यो । तीन सचिव र दुई जना मन्त्री फेरिएपछि समितिबाट विधेयक पारित गरियो । तर मन्त्री र सत्तापक्षका सांसदले नै सरकारी विधेयकका प्रावधानलाई स्वीकार गरेका छैनन् । समितिमा गएको डेढ वर्षपछि पारित भए पनि सत्तापक्षकै आन्तरिक कलहले विवादमा परेको छ । विधेयक पारित विभागीय मन्त्री हृदयेश त्रिपाठीले समितिले गरेका सबै निर्णय सरकारले मान्नु पर्दैन भन्ने अभिव्यक्ति दिएका थिए । राज्य व्यवस्था समितिकी सभापति शशि श्रेष्ठले निजामती कर्मचारी विधेयकको छलफलमा सरकारले छिटो गर्न दबाब दिनुपर्नेमा विभागीय मन्त्रीले समय नदिएको गुनासो गरेकी थिइन् । उनले सरकारलाई विधेयक चाहिँदैन भने समितिलाई मात्र केको चासो भन्दै गुनासो गरेकी थिइन् । नेकपाकी सांसद पम्फा भुसालले संघीय मामिला मन्त्री त्रिपाठीलाई विधेयक नचाहिने हो भने फिर्ता लैजान सुझाएकी थिइन् । निजामती विधेयकमा प्रधानमन्त्री केपी ओलीले राज्य व्यवस्था समितिको निर्णयका कतिपय प्रावधानको असहमति जनाए । यी विवादमा परेका उदाहरण मात्र हुन् । अर्थ समितिमा विचाराधीन बिमासम्बन्धी विधेयकको छलफलमा मन्त्रीले समय नदिएकै कारण रोकिएको छ । संसद्मा दर्ता भएको सबैभन्दा पुरानो विधेयकमार्फत बन्ने ऐन आवश्यक नभएको भए किन ल्याइएको हो ? आवश्यक थियो भने दुई वर्ष बित्दा पनि सरकार नै किन वास्ता गर्दैन ? यस्ता प्रवृत्तिको जवाफमा कानुनमन्त्री तुम्बाहाङ्फे समितिको अधिकारमा सरकारले दबाब दिन नमिल्ने बताउँछिन् । ऐन छिटो चाहिएको अवस्थामा समितिले धरै ढिलो गरेमा सरकारले अनुरोध गर्न सक्छ, उनले भनिन्, सामान्यतया विधेयकलाई अन्तिम टुंगो लगाएर संसद्मा पेस गर्ने जिम्मेवारी समितिकै हो । लामो समय विवाद परेमा (नागरिकता विधेयक जस्तै) सरकार वा पार्टीले भूमिका निर्वाह गर्न सक्ने धारणा उनले राखिन् । तर यस्तो अवस्थामा राष्ट्रियतासँग जोडिए ठूला इस्यु मा मात्र हुन सक्छ । सबै विषयमा पार्टी र सरकारको हस्तक्षेप हुँदैन, उनले भनिन् । सरोकारवालाको विरोधका कारण सरकारले अनुमति नदिँदा एमसीसी, मानव अधिकार, शान्ति सुरक्षा, राष्ट्रिय सुरक्षा परिषद्, मिडिया काउन्सिललगायत विधेयकलाई संसद्ले अघि बढाउन सकेको छैन । संसद्का पूर्वमहासचिव सूर्यकिरण गुरुङका अनुसार आफ्नो नीति तथा कार्यक्रम सफल बनाउन ऐनको आवश्यकता देखेर नै सरकारले विधेयक ल्याउने हो । विधेयक छिटो पारित गराउने दायित्व सरकारको हो, उनले भने, हचुवाका भरमा मस्यौदा गरिएको छ भने समितिले पनि टुंग्याउन लामो समय लगाउँछ । पछिल्ला दिनहरूमा सरोकारवालाहरूसँग छलफल नै नगरी विधेयक ल्याउने प्रवृत्ति बढेकाले विवाद बढ्ने गरेको धारणा उनको छ । यस्तै प्रमुख प्रतिपक्षी कांग्रेसका सांसद मीनेन्द्र रिजाल भने कतिपय अवस्थामा सत्तापक्षकै आन्तरिक झगडाले समितिका बैठकहरू व्यक्तिगत र दलगत स्वार्थमा विभाजित हुँदा निर्णय हुन नसकेको बताउँछन् । उनले विधेयक पारित गराउनमा सरकारको चासो बढी हुनुपर्ने बताए । विधेयकको सन्दर्भमा समितिको बैठकमा छलफलका क्रममा संसद्को स्वार्थभन्दा पनि सरकारको विरोधको थलो बनाउन नहुने धारणा उनको छ । संघीयताको तीन तहसँग जोडिएका विधेयकमा सरकारले बढी प्राथमिकता दिने गरेको समितिका अधिकारीहरू बताउँछन् । विधेयक अधिवेशनका रूपमा हेरिने पाँचौं (अघिल्लो) अधिवेशन पनि सभामुख चयनमै अल्झिएर विधेयकहरू अघि बढ्न सकेन ।"
"नागरिकता, राहदानी र नोट सरकारी छापाखानाबाटै !","अरूले छापे चार वर्षसम्म कैद र ४ लाखसम्म जरिवाना सुरक्षण मुद्रण केन्द्रबाहेक कसैले पनि सामग्री छाप्ने, सोसम्बन्धी प्रेस, मेसिनरी, यन्त्र वा उपकरण बनाउने वा पैठारी गर्नेलगायत सुरक्षण मुद्रणसम्बन्धी काम गर्न नहुने विधेयकको कसुर तथा सजायमा उल्लेख गरिएको छ । कसैले सुरक्षण मुद्रण सामग्री छापेमा यस्तो सामग्री जफत गरी चार वर्षसम्म कैद वा चार लाख रुपैयाँसम्म जरिवाना वा दुवै सजाय हुनेछ, विधेयकमा भनिएको छ । यस्तै, प्रेस, मेसिनरी, यन्त्र वा उपकरण बनाए वा पैठारी गर्नेलगायत सुरक्षण मुद्रणसम्बन्धी काम गरे त्यस्तो प्रेस, मेसिनरी, यन्त्र वा उपकरण जफत गरी दुई वर्षसम्म कैद वा दुई लाख रुपैंयाँसम्म जरिवाना वा दुवै सजाय हुने भनिएको छ । कसुर तथा सजायको परिच्छेदमा केन्द्रबाहेक कसैले पनि केन्द्रले सुरक्षण मुद्रणका लागि प्रयोगमा ल्याउने वा ल्याएको चिह्न वा अक्षर भएको वाटर मार्क वा सेक्युरिटी थ्रेड भएको कागज बनाउन वा पैठारी गर्न नहुने विधेयकमा भनिएको छ । उक्त कुराको प्रतिकूल हुने गरी कसैले वाटर मार्क वा सेक्युरिटी थ्रेड भएको कागज बनाए वा पैठारी गरे त्यस्तो कागज जफत गरी तीन वर्षसम्म कैद वा तीन लाख रुपैयाँसम्म जरिवाना वा दुवै सजाय हुने उल्लेख छ । कसैले पनि कानुनबमोजिम तोकिएको अधिकारीलाई बाहेक अन्य कसैलाई सुरक्षण मुद्रण सामग्रीको स्पेसिफिकेसनबारे जानकारी दिन वा सोसम्बन्धी गोपनीयता भंग गर्न नहुने विधेयकमा भनिएको छ । गोपनीयता भंगको प्रतिकूल हुने गरी कसैले सुरक्षण मुद्रण सामग्रीको स्पेसिफिकेसनबारे जानकारी दिए वा गोपनीयता भंग गरे तीन वर्षसम्म कैद वा तीन लाख रुपैयाँसम्म जरिवाना वा दुवै सजाय हुने उल्लेख छ ।"
मानसिक समस्या खुलेर भनौं,"कोभिड१९ महामारी त्रासले विश्वव्यापी रूपमै मानसिक रोगीको संख्या बढाएको तथ्यांकहरू बाहिरिएका छन् । संक्रमणको महामारी त चली नै रहेको छ । कोभिड१९ को त्रास र लकडाउनको असरका कारण मानसिक रोगको महामारी आउँदै छ र त्यसका संकेतहरू देखिन थालिसकेका छन् । यो तथ्य विश्व स्वास्थ्य संगठनले नै सार्वजनिक रूपमा उजागर गरिसकेको छ ।कोभिडसँगै मानसिक समस्या निकै बढेको छ । यो अझै भयाभह हुँदै जाने प्रक्षेपण गरिएको छ । लकडाउनका कारण यस्ता धेरै बिरामी अस्पतालसम्म आइपुग्न सकेका छैनन् । तथ्यांकमा बिरामी बढेको नै हो भन्ने देखाउन अहिले सकिँदैन । अस्पताल पुग्न नसकेका बिरामी फोन सम्पर्कमा आउँछन् । बिरामीको समस्या सुन्दाबुझ्दा मानसिक रोगी बढेको छ भन्न सकिन्छ । पाटन अस्पतालकै कुरा गर्नुपर्दा भर्ना गरेर उपचार गर्नुपर्ने खालका बिरामी बढेका छन् । २० बेडको मानसिक वार्डमा २१ जना भर्ना भएर उपचार लिइरहेका छन् । बिरामीमा मानसिक समस्या देखिने चरण अहिले सुरुवातमै छ । कोभिड१९ प्रकोप फैलिएको ठाउँमा यसले बढी समस्या सिर्जना गरेको छ । क्वारेन्टाइन र आइसोलेसनमा बसेका संक्रमितलाई चिन्ताजन्य समस्या देखिएको छ । संक्रमितका परिवार र समुदायको मनोविज्ञानमा पनि उत्तिकै असर परेको छ । रोगको त्राससँगै लकडाउनका कारण झेल्नुपरेका अभावले पनि मानिसलाई मानसिक रूपमा विक्षिप्त बनाएको छ । चिन्ता र उदासीपनसँग सम्बन्धित समस्या बढी देखिएका छन् । तनावका कारण उनीहरूको दैनिक क्रियाकलापमा नै असर पार्न थालेको छ । भोक र निद्रा नलाग्ने बनाएको छ । संक्रमणबाट बच्न घरमै बस्न भनिएको छ । रोग सर्ने डरका कारण केही मानिस घरबाट बाहिर निस्कनै डराउने भइसकेका छन् । नयाँ मान्छेसँग भेट्नै डराउने गरिरहेका छन् । घरका सामानमा भाइरस बस्यो भनेर सामान फाल्ने, जलाउने पनि गरिरहेका छन् । संक्रमण नहोस् भनेर सजग हुनु, सतर्क हुनु सामान्य प्रतिक्रिया हो । तर, बढी नै चनाखो हुने डराउने व्यवहारले दैनिक जीवनयापनमा असर पारिदियो भने रोग बन्छ । कोही बिरामी त त्रासकै कारण व्यक्तिगत सामाजिक, पेसागत जिम्मेवारी बहन गर्न नसक्ने भएका छन् । उपचारमा आएका छन् । लकडाउनका कारण कतिले रोजगारी गुमाए । व्यवसाय धराशायी बन्यो यसकै पीरमा उनीहरू रोगी बनिरहेका छन् । मन आत्तिने, चिट्चिहाटपन हुने अब यो महामारीबाट उठ्नै सकिँदैन भनेर सोचिरहने गरिरहेका छन् । रोग नै नभए पनि रोग लागिसक्यो, अब मरिन्छ भनेर आत्तिने पनि छन् ।कोभिड१९ नयाँ रोग हो । सुरुवाती चरणमा यसले सबै खाले मानिसमा त्रास फैलाएको थियो । अहिले धेरैले यो रोगबारे बुझ्दै जान थालेका छन् । डर कम हुँदै गएको छ । कति मानिस पहिले जस्तै सामान्य दैनिकीमा फर्किसके । तर, जो पहिल्यैदेखि मानसिक रोगी थिए उनीहरूको मनमा यसले अझै गहिरो गरि डेरा जमाएको छ । ओसीडी (अब्सेसिभ कम्पल्सिभ डिसअर्डर) भन्ने चिन्ताजन्य रोगका बिरामी पनि उस्तै बढेका छन् । संक्रमणबाट बच्न हात धोइरहनुपर्छ भनिएको छ । ओसीडीका बिरामी हातै मात्रै धुने, सरसफाइ मात्रै गर्ने र अरूलाई पनि गर्न लगाउने गरिरहेका छन् । यसले सुत्नै नसक्ने, खानै नसक्ने बनाएको छ । निको भइसकेको मानसिक रोगीको समस्या बल्झिएको छ । समस्या डर र संक्रमणका कारण मात्रै बल्झिको होइन । लकडाउनका कारण फलोअप उपचारमा आउन नपाएका, औषधि नपाएका कारण पनि रोग बढेको हो । क्वारेन्टाइनमा एक्लै बस्ने, सामाजिक सञ्जाल र सञ्चारमाध्यममा फैलिएका कोभिड१९ सम्बन्धी भ्रामक समाचार र सूचनामा बढी झुन्डिने व्यक्तिमा पनि यस्ता समस्या देखिएका छन् । कोभिड१९ संक्रमण निको भएर समुदायमा फर्किनेलाई हेला गर्ने बहिष्कार गर्ने गरिन्छ । यस्तो हुँदा निको भएका व्यक्तिको मनमा सधैं डर र ग्लानि हुन्छ । महामारी टरेर गइसकेपछि पनि यसको छाप दिमाग र रहिरहन्छ सबै पेसा र उमेर वर्गमा व्यक्तिको मनोविज्ञानमा यसले कुनै न कुनै खाले असर गरेको नै छ । स्वास्थ्यकर्मीमै पनि छ ।प्रहरीको तथ्यांक हेर्दा र मिडियामा पढ्दा आत्महत्या गर्नेको संख्या बढेको देखिन्छ । यसैलाई आधार मानेर कोभिडकै कारण आत्महत्या बढेको हो भन्न मिल्दैन । संसारमा पहिले पनि फैलिएका महामारी, प्राकृतिक प्रकोपमा डिप्रेसन र एन्जाइटीजस्ता मानसिक रोगी बढेका थिए र आत्महत्या गर्नुको मुख्य कारण पनि यस्तैखाले मानसिक रोग हो । यसरी हेर्दा आत्महत्या कोभिडले आत्महत्या बढाएको हो कि भन्न सकिन्छ तर, अहिले नै निष्कर्षमै पुग्न मिल्दैन । ओपीडीमा आएका बिरामीका मनोविज्ञान अध्ययन गर्दा कोभिडको त्रासको यसमा केही योगदान भने छ । नेपाल पहिलेदेखि नै आत्महत्या धेरै गर्ने मुलुकमा गनिएको छ । कोभिड नहुँदा पनि धेरै नै आत्महत्या भइरहने देश हो हाम्रो । फेरि प्रहरीको तथ्यांक र मिडियामा आएका आत्महत्या घटना निकै थोरै हो । वास्तविक दर यो भन्दा धेरै छ । आत्महत्याभन्दा यसको प्रयास गर्ने धेरै छन् । जुन बाहिर आउँदैनन् । त्यसलाई पनि हामीले नजरअन्दाज गर्नु हुँदैन । महामारी र संकटको बेलामा त झन् यस्ता घटनाको खोजी नै गर्नुपर्छ ।नेपालमा मानसिक स्वास्थ्य यसै पनि छायामा परेको विषय हो । व्यक्ति, समुदाय र सरकार कसैले यसलाई प्राथमिकता दिएको छैन । हामीकहाँ मानसिक स्वास्थ्यको अवधारणा नै दुई दशक पहिले मात्रै आएको हो । यसमा जनचेतना पुगेको छैन, नीति, रणनीति र कार्यक्रम निकै कम छन् । अहिले पनि कोभिड नियन्त्रणमा मात्रै सरकारले ध्यान दिएको छ । यसलाई प्राथमिकतामा राखेर कुनै काम गरिएको छैन । औषधिको उपलब्धता छैन । फोनबाट औषधि प्रेस्क्राइब गर्नु झन् खतरनाक छ । बिरामी बढिरहेका छन् तर, स्वास्थ्य संस्थासम्म जाने वातावरण छैन । पाटन अस्पतालको मानसिक विभागमै पहिले दैनिक एक सयदेखि डेढ सय बिरामी आउँथे । अहिले मुस्किलले ३० जना आउँछन् । बाँकी बिरामी रोग पालेर बसेका छन् वा त झारफुकजस्ता गलत उपचारमा पुगिरहेका छन् । जनशक्ति पनि छैनन्, भएका पनि सहर केन्द्रित छन् । यसरी हेर्दा मानसिक स्वास्थ्यमा सरकारको वास्ता भएको देखिँदैन ।असुरक्षा र अभावको समयमा चिन्ता हुनु स्वाभाविक हो, रोग होइन । यसको व्यवस्थापन गर्न नसक्दा दीर्घकालीन असर गर्छ । यो नै कडाखाले मानसिक रोगमा परिणत हुन सक्छ । मानसिक रोगी बढ्नबाट रोक्न गरिहाल्नुपर्ने र गरिहाल्न सकिने भनेको जनचेतना नै हो । डर, चिन्तामा नियन्त्रण हुन नसके यो रोग हो र यसको उपचार खोज्नुपर्छ भन्ने बुझ्न जरुरी छ । क्वारेन्टाइन, आइसोलेसन र समुदायमा फर्केका संक्रमितलाई परामर्शको खाँचो छ । त्यहाँ भइरहेको मानसिक तनावबारे कसैले सोचेकै छैन । सुरुवाती चरणमै उपचार गरे यसले ठूलो रूप लिँदैन । तनाव खप्न नसकेर मानिसले आत्महत्या रोज्नु पर्दैन । जनचेतना मात्रै देशका सबै तह र तप्कासम्म पुर्याउन सके भोलि हामीले अर्को महामारी झेल्नबाट जोगिन सक्छौं । त्रासका कारण मानसिक समस्या भोगिरहेका व्यक्तिहरूले खुलेर भन्न सक्नुपर्छ, लुकाउनु हुँदैन । आफन्त र साथीभाइसँग खुल्न नसक्नेहरू अस्पताल पुग्न सक्ने वातावरण हुनुपर्छ । मानसिक रोग लाग्यो भन्दैमा हेयको दृष्टिले हेर्ने, परिवारको बेइज्जत भयो भन्ने सोच हट्न सकेमा यो ठूलो समस्या बन्दैन । यसको उपचार पनि महँगो छैन । सरकारी अस्पतालमा एक दिनमा ३० रुपैयाँमै उपचार हुन्छ । मानसिक रोगको हकमा नेपाल संसारमै सस्तो उपचार हुने देश हो । अरू देशमा सेकेन्ड, मिनेट हिसाब गरेर उपचार खर्च तिर्नुपर्छ । नेपालको उपचारको सहज पहुँच बनाउन या रोग नै लाग्नै नदिन राज्यले नीति र कार्यक्रम बनाउन ढिला भइसक्यो ।(फातिमा बानुसँगको कुराकानीमा आधारित)"
विपत्बाट बच्ने पहल,"नेपालमा बाढीपहिरोबाट बर्सेनि जनधनको ठूलो क्षति हुने गरेको छ । यहाँको भूगोल नै प्राकृतिक प्रकोपका दृष्टिले संवेदनशील छ । हाम्रा मानवीय गतिविधिले त्यसमा थप दख्खल पुर्याइरहेको छ । वातावरणीय अध्ययनबिनै बनाइएका सडकलगायतका पूर्वाधारका कारण बाढीपहिरोको जोखिम बढ्दो छ । चुरे पर्वत र नदीजन्य पदार्थको जथाभावी दोहनले पनि यसमा भूमिका खेलेको छ । वर्षा लागेसँगै बाढीपहिरो जोखिम क्षेत्रका बासिन्दा सधैं त्रासमा हुन्छन् । तैपनि, यो नियमित नियतिसित जुध्न सरकारले प्रभावकारी पूर्वतयारी र प्रतिकार्य गरेको पाइँदैन । मनसुन सुरु भएयता देशभर प्राकृतिक प्रकोपका २ सय २१ घटनामा ४६ जनाको मृत्यु भएको छ । यीमध्ये पहिरो मुख्य विपद्का रूपमा देखापरेको छ । यसबीचमा ५२ ठाउँमा पहिरो खस्दा कम्तीमा २५ जनाले ज्यान गुमाइसकेका छन् । मनसुन सुरु नहुँदै पर्वतको दुर्लुङमा पहिरोबाट ९ जनाको मृत्यु भएको थियो । भर्खरै बझाङमा अर्को ठूलो पहिरो गएको छ । ११ वर्षयता यही अवधिको तुलनामा यसपटक बाढीपहिरोका घटना बढी भएका छन् । मनसुनको साढे ३ महिनामध्ये मध्यअसारदेखि मध्यसाउनसम्म बढी पानी पर्छ । बाढी र पहिरोजन्य जोखिमको सम्भावना भदौसम्मै रहन्छ । त्यही भएर, पूर्वतयारी र प्रतिकार्यका लागि सरकार बेलैमा जुट्नुपर्छ ।जोखिमबाट बच्न सरकारले केही गर्नैपर्ने काम पनि गरेको देखिँदैन । २०७२ सालको भूकम्पबाट अति प्रभावितमध्ये पाँच जिल्लाका डेढ लाख घर पहिरोको उच्च जोखिममा रहेकाले सुरक्षित स्थानमा सार्नुपर्ने सुझाव विशेषज्ञहरूले दिए पनि यसबारे खासै काम भएको छैन । ती स्थानमा पहिरो जाने तथा आसपासका नदी थुनिने र ताल फुट्ने सम्भावना बढी छ । त्यसो भएमा ठूलो जनधनको क्षति हुने विज्ञहरूको आकलन भएकाले सरकारले हेलचेक्र्याइँ गर्नु हुँदैन । पहिचान गरिएका स्थानको जोखिम न्यूनीकरण गर्न बेलैमा ध्यान दिनैपर्छ । छ वर्षअघि सिन्धुपाल्चोकको जुरेमा १ सय ५६ जनाको ज्यान लिएको पहिरोको घटनालाई पाठका रूपमा लिँदै जोखिमका बस्तीलाई सुरक्षित स्थानमा सार्न सरकार गम्भीर बन्नुपर्छ ।भूकम्प प्रभावित क्षेत्रका सडकहरू पनि जोखिममा छन् । ती स्थानमा कतै निश्चित क्षेत्रमा केन्द्रित भएर बढी वर्षा भएमा पहिरोको उच्च सम्भावना हुन्छ । त्यसैले यसबेला मनसुनजन्य विपद्का घटनाको सबै तहमा पूर्वतयारी र प्रतिकार्य कार्ययोजना हुनुपर्छ । सम्भावित पहिरो र बाढीको नक्सांकन, खोज तथा उद्धार जनशक्ति र सामग्री तयारी अवस्थामा हुनुपर्छ । प्रभावितहरूलाई कहाँ राख्ने, कहाँ उपचार गर्ने कसरी लैजाने सबैको पूर्ण तयारी हुनुपर्छ । सडक थुन्ने गरी झरेको पहिरो पन्छाउने उपकरण र जनशक्तिलाई पनि तयारी राख्नुपर्छ । यस्तो बेला सूचना प्रणालीको महत्त्वपूर्ण भूमिका हुन्छ । बाढीको सम्भावना भएका क्षेत्र पहिचान गरी स्थानीयवासीलाई मोबाइलमा सन्देश पठाउने कार्य प्रभावकारी देखिएको छ । छ वर्षअघि कर्णाली र अन्य सहायक नदीहरूमा बाढी आउनुपूर्व कैयौं स्थानीयवासीलाई मोबाइलमा सन्देश पठाइएकाले क्षति न्यूनीकरणमा सघाएको थियो । यस्तो प्रणालीलाई अझ व्यापक र व्यवस्थित बनाउन जरुरी छ । जल तथा मौसम विज्ञान विभागले नदीमा पानीको बहाव र बाढीको पूर्वानुमान गरे पनि पहिरोबारे राष्ट्रिय स्तरमा पूर्वसूचना प्रणाली विकास भइसकेको छैन । दोलखा, सुन्द्रावतीको थामी बस्तीमा नमुना परियोजना मात्रै सञ्चालित छ । तसर्थ, पहिरोजन्य विपद्बाट बच्न पनि जोखिममा आधारित पूर्वसूचना प्रणाली बनाइनुपर्छ । तत्कालका लागि, पहिरोका हिसाबले जोखिमयुक्त पहिचान भएका बस्तीका बासिन्दालाई सचेत गराउने काम भयो भने पनि क्षति न्यूनीकरण गर्न सकिन्छ ।तीनै तहका सरकार, राजनीतिज्ञ, नीतिनिर्माता र अन्य सरोकारवालाले विपद्लाई गम्भीर रूपमा लिनुपर्छ । तहगत सरकार मात्र होइन, विभिन्न अन्तरसरकारी मन्त्रालय तथा निकायबीच उचित समन्वय हुनुपर्छ । विपत्सम्बन्धी ऐननियममा विभिन्न निकायका आआफ्ना भूमिका तोकिएका छन्, तिनको मात्रै उचित पालना भयो भने पनि धेरै उपलब्धि हुन सक्छ । यसका लागि ती सबै निकायलाई स्रोतसाधनले सम्पन्न भने तुल्याइनुपर्छ । स्थानीय सरकारलाई आफ्नो क्षेत्रका जोखिमबारे बढी जानकारी छ । कानुनअनुसार गाउँपालिका अध्यक्ष तथा नगरप्रमुखको अध्यक्षतामा स्थानीय विपत् व्यवस्थापन समिति क्रियाशील छ । तर अपवादबाहेक न जनशक्तिलाई सम्बन्धित तालिमप्रशिक्षण दिइएको छ, न समुदायलाई नै । आपत्कालीन नमुना अभ्यास पनि पर्याप्त भएका छैनन् । विपत् प्रतिकार्यका लागि आवश्यक उपकरणसामग्री पनि पुग्दो छैन । त्यसैले स्थानीय तहले यससम्बन्धी सहयोगका लागि प्रदेश र संघलाई घच्घच्याउनुपर्छ । सबैले संयुक्त रूपमा विपत्बाट हुने क्षति घटाउन पहल गर्नुपर्छ ।"
सत्तासंघर्षले जनता निराश,"नेकपामा देखिएको सत्तासंघर्षले सबैलार्ई निराश पारेको छ । पूर्वएमाले र माओवादी केन्द्र एक हुँदाताका शीर्ष नेताहरूले ठूलो जहाजमा दुइटा क्याप्टेन हुन्छन् भन्थे । ती दुई पाइलटको त्यतिखेरको चमक अहिले हराएको छ । उतिबेलै एकता दीर्घायु नहुने कुराको विश्लेषण नभएको हैन । राजनीतिक दलभित्र होस् या बाहिर बाँडीचुँडी सहमति खोजिने र मिलेको देखाउने प्रवृत्तिको परिणामकै रूपमा अहिलेको नेकपाभित्रको संकटलाई हेर्न सकिन्छ । कोरोना महामारीको संकटले मुलुक थला परिरहेको छ । विश्वव्यापी महामारीको संकटबाट आम नागरिकलाई जोगाउन अनेक उपाय अवलम्बन गरेर अगाडि बढ्नुपर्ने बेला सत्तासीन दलभित्रको यो रस्साकस्सीलाई इतिहासमा कसरी लेखिएला ? स्थिर सरकारका लागि जनताले अत्यधिक मत दिएर विजयी गराउनुको अर्थ र सन्देशप्रति नेताहरू कत्ति पनि सचेत भएको नदेखिनु विडम्बना हो । महेशप्रसाद ढुंगाना, नयाँ वानेश्वर, काठमाडौं प्रधानमन्त्री केपी शर्मा ओली नेकपाका अन्य शीर्ष नेताबाट घेराबन्दीमा परेका छन् । सचिवालय र स्थायी कमिटी बैठकका अधिकांश सदस्यले राजीनामा मागेपछि प्रधानमन्त्री ओली अप्ठ्यारोमा छन् । पुष्पकमल दाहाल र माधव नेपालले त झन् पार्टी अध्यक्ष र प्रधानमन्त्री दुवै पदबाट ओली हट्नुपर्छ भन्छन् । कालापानी, लिपुलेक, लिम्पियाधुरासहितको नक्सा जारी गरेपछि आफूलाई प्रधानमन्त्रीबाट हटाउन भारतको इसारामा आफ्नै पार्टीका शीर्ष नेताहरू लागिपरेको भनेर केही दिनअघि प्रधानमन्त्री ओलीले बताएका थिए । नेपाल र दाहालले उक्त अभिव्यक्तिले पार्टीलाई नोक्सान हुने भन्दै राजीनामाको अड्को थाप्ने मौका पाए । ओली हट्नु वा दाहाल प्रधानमन्त्री नियुक्ति हुनु दुवै समाधानको उपाय भने होइन । जनताले नेकपालाई दुई तिहाइ पुग्नेगरी निर्वाचनमा मत दिएका हुन् । संघ, प्रदेश र स्थानीय तहका सरकारमा नेकपाको बहुमत छ । स्थायी सरकार जनताको चाहना हो । त्यसकारण सरकारको गल्ती र कमीकमजोरी सच्याउँदै ओली सरकारलाई नै निरन्तरता दिनु नेकपाका निम्ति हितकर छ र जनमतको पनि कदर हुन्छ । छिनछिनमा सरकार परिवर्तन गरे २०५२ देखि २०७४ सालसम्म हुँदै आएको फोहोरी प्रवृत्ति दोहोर्याउन चाहनेले मौका पाउँछन् । तिलप्रसाद न्यौपाने, माछापोखरी, काठमाडौंसत्तारूढ दल नेकपाका दुवै अध्यक्षको आपसी रस्साकस्सीले पार्टीलाई मात्र नभई सम्पूर्ण जनतालाई असर गरेको छ । जनताले सत्तामा पुर्याएको दलले मतको बेवास्ता गर्दै देशका लागि आवश्यक कानुन निर्माण गर्ने थलोलाई आफूखुसी स्थगन गरेको छ । जनता र जनप्रतिनिधिलाई अवहेलना गरियो, जसले गर्दा सार्वजनिक महत्त्वको शिक्षालगायत महत्त्वपूर्ण विधेयकहरू पारित हुन अझै ढिला हुने भएको छ । यसरी सदनको सत्रलाई अन्त गर्दा सभामुख, राष्ट्रिय सभा अध्यक्ष र विपक्षी दललाई जानकारी गराउन उचित नठानी राष्ट्रपतिसमेतलाई गलत ढंगले प्रयोग गर्नुले सत्ता निरंकुशतातिर उन्मुख भएको देखिन्छ । महेन्द्रसिंह बम, टीकापुर१, कैलाली"
बम्जनलाई कारबाही कहिले ?,"लिटिलबुद्ध भनिने रामबहादुर बम्जनविरुद्ध सर्लाही जिल्ला अदालतमा बाल यौन शोषणको मुद्दा दर्ता भएको समाचार बाहिर आएको छ । विभिन्न आरोप खेपिरहेका फरार बम्जन केही समयदेखि भूमिगत छन् । शान्तिका अग्रदुत भगवान् गौतम बुद्धको नाम रामबहादुर बम्जनसँग जोडेर प्रचार गराइनु घोर आपत्तिजनक छ । विश्वलाई नै शान्तिको मार्गमा डोर्याउन सफल बुद्धसँग बम्जनलाई तुलना गरेका सुनिन्छ, यो भर्त्सनायोग्य विषय हो । बेलाबेला आफ्नो कुकर्मले मिडिया तताइरहने बम्जनका सुकर्म अहिलेसम्म मिडियामा आएको कसैलाई थाहा छैन । बम्जन भगवान् हुन् भने काठमाडौंको टुँडिखेलमा आएर लाखौं जनतालाई उनले आर्जन गरेको शिक्षा बाँड्नुपर्छ । हजारौं अनुयायीबीच राजमहल खडा गरी राजकीय ठाँटले बस्ने गरेका बम्जनको जीवनशैली उदेकलाग्दो छ । बम्जनको आश्रमको नाममा सर्लाही, बारा, सिन्धुली र सिन्धुपाल्चोकमा करोडौंका भौतिक संरचना कसरी खडा भए ? बम्जन लिटिल बुद्ध हुन् भने प्रहरी प्रशासनको आँखा छलेर भूमिगत हुनुपर्ने कारण के हो ? यदि बम्जन सच्चा कर्ममा छन् भने प्रहरीसामु आएर आफूलाई प्रमाणित गर्ने हिम्मत किन राख्दैनन् ? यस्ता प्रश्न यतिबेला जनमानसमा चासोका साथ उठेका छन् । केही नेताको राम्रो संरक्षण पाएका बम्जनलाई सरकारले यथाशक्य छिटो कानुनी कठघरामा उभ्याउने हिम्मत गरोस् । पूर्णबहादुर थापा, मन्थली४, रामेछाप"
कर को सदुपयोग नभएपछि चन्दा,"करको सदुपयोग नभएपछि चन्दा सेनाले ल्याएका सामान मागेभन्दा फरक र चन्दाबाट पीसीआर मेसिन समाचारले देशको तितो वास्तविकताको वर्णन गर्छ । निकै पैसा खर्च गरेर पनि काम नलाग्ने सामान ल्याएर आम जनताको स्वास्थ्यमाथि खेलबाड गर्न खोजिएको छ । कोरोना महामारी चुनौती नभई घूस खानेहरूका लागि अवसर बनेको छ । जनताबाट उठाएका अर्बौं करचाहिँ दुरुपयोग हुने र फेरि आफैंले पैसा जम्मा गरी ९६ लाखको पीसीआर किन्नुपर्ने कस्तो विडम्बना ! नेताहरू सत्ताको खेलमा व्यस्त हुँदा जनता एक्लैको सामर्थ्यले मात्रै कोरोनाविरुद्ध लड्न सम्भव छ ? जबकि संसारका मै हुँ भन्ने राष्ट्रसमेत कोरोना भाइरससामु घुँडा टेकिरहेछन् । सबै कुरा जनताले नै गर्नुपर्ने भए यो देशमा सरकार किन चाहियो, सेना किन चाहियो, प्रशासन किन चाहियो ? आफ्नो पेट काटेर गरिबले बुझाएको कर के दुष्ट नेता र भ्रष्ट प्रशासनको भुँडी भर्न मात्रै हो ? अरुण जोशी, रानीवन, काठमाडौं"
स्थानीय तहमा नागरिक बजेट,"स्थानीय तहहरूले बजेटलाई अन्तिम रूप दिँदै छन् । एकीकृत बजेट तथा कार्यक्रम तर्जुमा गरेर असार ५ भित्र कार्यपालिकाबाट स्वीकृत गरी असार १० भित्र सभामा पेस गर्नैपर्ने प्रावधान छ । यसरी पेस भएको बजेटमा विस्तृत छलफल र विज्ञहरूको आवश्यक सुझाव लिन १५ दिनको समय तोकिएको हुन्छ । त्यसपछि आवश्यक परिमार्जन गरी असार मसान्तभित्र बजेटलाई सभाबाट स्वीकृत गर्नुपर्छ । साउन १५ भित्र बजेट तथा कार्यक्रमलाई सर्वसाधारणको जानकारीका लागि प्रकाशन गर्नुपर्ने प्रावधान छ । स्थानीय सरकारको बजेट र कार्यक्रमको अपनत्वका लागि नागरिक बजेट चाहिन्छ । नागरिक बजेट सरकारको कार्यकारी बजेटको अप्राविधिक प्रस्तुति हो जसको अभिप्राय बजेट तथा सार्वजनिक वित्त सहजै बुझ्न नसक्ने आम जनताले बुझ्ने गरी सरल भाषामा सरकारको बजेटबारे जानकारी गराउनु हो ।सर्वसाधारणले बुझ्ने ढाँचा, सरल भाषा, कमभन्दा कम प्राविधिक शब्दहरूको प्रयोग, थोरै मात्र अंकहरू र बढीभन्दा बढी चित्र, प्रतिशत, ग्राफ, चार्टहरू राखी नागरिक बजेट तयार गर्न सकिन्छ । नागरिकलाई बजेट बुझाउन र बजेट व्यवस्थाबारे प्रश्न सोध्न सक्ने बनाउन सरकारले नै प्रकाशन गर्ने बजेटको सार नागरिक बजेटमा समेटिएको हुन्छ । यसले स्थानीय सरकारबाट हुने विकास कार्यमा नागरिकको संलग्नता अभिवृद्धि गराउन उत्प्रेरित गर्छ । स्थानीय तहले सञ्चालन गर्ने क्रियाकलापमा जनताको चासो बढाउन, सहभागिता प्रवर्द्धन र संलग्न गराउन, अपनत्व बढाउन, पारदर्शिता अभिवृद्धि गर्दै समग्रमा जवाफदेही सरकारको नमुना पेस गर्न नागरिक बजेट तयारीको यो उपयुक्त समय हो । स्थानीय सरकारबाटै यसको पहल हुन सके उदाहरणीय काम हुने थियो । दीपक श्रेष्ठ, धनगढीमाई११, सिरहास्थानीय तहमा के कसरी बजेट बन्दै छ भन्नेमा सञ्चारमाध्यममा बहस हुन सकेको छैन । कोराना महामारी नियन्त्रणमा स्थानीय सरकारहरू बढी क्रियाशील छन् । संघीय बजेटले व्यवस्था गरेका पैसा झट्टै खर्च गर्न सकिन्न । प्रत्येक वर्ष बजेट फ्रिज भएको उदाहरण हामीसामु छ । त्यसैले पनि स्थानीय तहको बजेटमा सबैको ध्यान जान जरुरी छ । स्थानीय तहले गर्ने खर्चको लाभ छिट्टै समुदायले पाउँछन् । बजेट परिचालन गर्न सक्ने क्षमताको विकास गर्नु स्थानीय तहका लागि चुनौतीपूर्ण कार्य हो । त्यसैले संघ र प्रदेशको सहयोग अपरिहार्य छ । बजेट खर्च गर्दा धेरैभन्दा धेरै स्थानीयलाई जानकारी दिनुपर्छ ताकि खर्च पारदर्शी होस् । महामारीमा स्थानीय सरकारको प्राथमिकता के हुने भन्नेबारे पनि सतर्क हुनुपर्छ । धेरैजसो रकम राहत वितरणमा खर्च गरिन्छ तर राहत बाँडेर मात्रै यो महामारीसँग जुध्न सकिन्न । अर्थतन्त्रलाई चलायमान बनाउन अरू दीर्घकालीन तरिका खोज्नैपर्छ । नागरिकलाई काम गर्ने अवसरहरू जुटाउने र आधारभूत आवश्यकताको परिपूर्तिका लागि आवश्यक स्रोतसाधनको परिचालन गर्ने कामले स्थानीय तहमा प्राथमिकता पाउनुपर्छ । कविता पन्त, धनगढी"
ओली हट्नुको विकल्प छैन,"सत्तारूढ नेकपाका महत्त्वपूर्ण संरचनाहरूमा पार्टी अध्यक्ष एवं प्रधानमन्त्री केपी ओली अल्पमतमा मात्र होइन, एक्लिँदै गएका दृश्यहरू देखिँदै छन् । शीर्षनेताहरू भएको पार्टी सचिवालय र अग्रपंक्तिका सदस्यहरूको प्रतिनिधित्व गर्ने स्थायी समितिमा पनि उनी अल्पमतमा पुगेका छन् । जारी बैठकमा दुईतिहाइ सदस्यहरूले उनको विपक्षमा खुलेरै अभिमत व्यक्त गरे । पार्टी संरचनामा उनलाई एकतिहाइ समर्थन जुटाउन पनि धौधौ परेको देखिन्छ । जुन आधारमा केन्द्रीय समिति बनेको छ, त्यहाँ पनि उनको स्थिति योभन्दा पृथक् होला भनेर अनुमान गर्न सकिन्न । एक व्यक्ति, एक पद को मागबाट अघि बढेर अध्यक्ष र प्रधानमन्त्री दुवै पद छोड्न उनलाई दबाब बढ्दो छ । यो नेकपाभित्र नेतृत्वका लागि शक्तिसंघर्ष हो कि एकताको चुनौती वा व्यवस्थापन संकट, छुट्याउन कठिन छ । के प्रधानमन्त्री एवं पार्टी अध्यक्ष ओलीसँग अब बहिर्गमनबाहेक अर्को विकल्प छैन ? ओलीले अडान छोड्न नमानेको अवस्थामा नेकपामा के विकल्पहरू छन् त ? अगाडिको तस्बिर अझै प्रस्ट छैनÙ अनेक अनुमानले रंगिन थालेका छन् । भारतले लगाएको नाकाबन्दीविरुद्ध राष्ट्रवादी नारा, ऐतिहासिक कम्युनिस्ट एकता, व्यापक चुनावी जनसमर्थन र दुईतिहाइनिकट बहुमत बोकेर सत्तामा आएको नेकपा यतिखेर आन्तरिक व्यवस्थापनको संकट र प्रधानमन्त्री ओलीको अयोग्य नेतृत्वका कारण गम्भीर संकटमा पुगेको छ । पार्टीको कार्यकारी भनिएका अर्का अध्यक्ष पुष्पकमल दाहाल प्रचण्ड, माधवकुमार नेपाल, झलनाथ खनाल, वामदेव गौतमहरू अब तपाईंबाट पार्टी र सरकार चल्दैन, दुवैबाट राजीनामा दिनुस् भनेर खुलेआम प्रस्तुत भएका छन् । उनीमाथि सरकारले डेलिभरी दिन सकेन, पार्टी सञ्चालनमा सहमति तोडेको, सबै कुरा एक्लै गर्ने, अहंकारी, दम्भी आदि भनेर आरोप लगाएका छन् । अहिलेसम्मको स्थिति मौखिक भनाभनको हो । लिखित आरोप कतै दर्ता भएको छैन । गत वैशाखमा जस्तै कुनै पनि बेला यो फासफुस भएर जान पनि सक्छ, आश्चर्य हुँदैन । तर योपटक नेकपाभित्रको शक्तिसंघर्ष वार कि पारको अवस्थामा पुगे जस्तो देखिन्छ ।निर्वाचन जित्नु नै नेतृत्वको योग्यता जाँच्ने कसी होइन । नेतृत्वको साँच्चै परख त चुनावपछि हुन्छ । गत निर्वाचनमा नेकपाले जुन सफलता पायो, कमजोर र अयोग्य नेतृत्वले थाम्न सक्ने चुनौती र जिम्मेवारी थिएन त्यो । गोठालाले कथा हालेको शैलीमा नेताले टुक्का छाँट्दैमा देशले प्रगति गर्दैन भनेर पुष्टि भएको छ अहिले । कुनै मोटो र ठूलो लागतको आयोजना देखाउँदैमा समृद्धि हासिल हुने होइन । नेपालमा आयोजनाहरू त केवल कमिसन चक्करका उपज साबित भएका छन् । समृद्धि र प्रगतिका कामहरूको आधार तयार भएको छ, केही वर्षपछि परिणाम देखिनेछ भन्ने प्रधानमन्त्रीका कुरा फजुल हुन् । यो बीचमा भ्रष्टाचारका पोका बनेका केही आदेशबाहेक कुनै संस्थागत काम भए जस्तो लाग्दैन । समृद्धिको कुनै भरलाग्दो परिदृश्य पनि देखाउन सकेका छैनन् अहिलेसम्म मन्त्रिपरिषद्, योजना आयोग वा उनैले बनाएको सरकारी थिंकट्यांक ले पनि । प्रधानमन्त्री ओली र उनको टोलीलाई लाग्न सक्छ, उनले निर्वाचनका माध्यमबाट नेपाली जनताबाट मत पाएका छन्, पूरा अवधि सरकारको नेतृत्व र काम गर्न किन नपाउने ? आखिर, राजनीतिक स्थिरताको मापन पनि त हो त्यो । म निर्वाचित नेतृत्वले अर्को चुनावसम्म काम गर्न पाउनुपर्छ भन्ने मान्यता राख्ने व्यक्ति हुँ । त्यस्तै, पार्टीमा पनि अधिवेशनपछि आएको नेतृत्वले आफ्नो टिम र प्राथमिकताअनुसार निर्धारित अवधिसम्म पार्टी सञ्चालन गर्न पाउनुपर्छ भन्ने मेरो धारणा हो । यी दुवै कुरा लोकतान्त्रिक अभ्यासका स्थापित मान्यता हुन् तर अकाट्य होइनन् । जनमत र आफ्नो अवस्था हेरी नेतृत्वले विवेक पुर्याएर बीचमै छाड्नुपर्ने पनि हुन्छ । भित्री दबाब हुन्छन्, जबर्जस्ती गर्नैपर्दैन । लोकतन्त्रमा पार्टी संरचना र नेतृत्वको संस्थागत परिपाटी भनेको यही हो । नेकपामा आजको स्थिति निर्माणको पहिलो जिम्मेवार पात्र ओली आफैं हुन् । एमाले अध्यक्ष छँदै ओलीको नेतृत्व निकै भिन्न प्रकृतिको रहँदै आएको छ । मैले यसभन्दा अघि पनि पटकपटक लेखेको छु, उनको नेतृत्वको प्रकृति निरंकुश मात्र होइन, फासिस्ट शैलीको छ भनेर । राजनीतिक पार्टीभित्र अनुशासनको सीमाभित्रै बसेर नेतृत्व, नीति लगायतमा विकल्पसहितका छलफल हुन्छन् । तर ओली नेतृत्वमा हिजो एमालेमा त्यो वैकल्पिक बहसलाई पूरै निषेध गरिएको थियो । माधव र झलनाथहरू लाचार छाया थिए । एमालेमा उनीभन्दा पहिले यस्तो एकतन्त्रीय अवस्था कहिल्यै थिएन । एमाले आफैं पनि कम्युनिस्ट आन्दोलनमा वैकल्पिक सोच र खोजीको उत्पादन थियो । एकतापछि नेकपामा खास गरी प्रचण्डको उपस्थितिले विकल्पको कुरा उठाउन अलि सजिलो बनायो । तर प्रिम्याचोर समयमा नेतृत्व र सत्ताको आधाआधी हिस्साको कुरा उठाउँदा झन्डै प्रचण्ड नै चिप्लिने अवस्था बन्न लागेको थियो । प्रचण्ड कार्यकारी अध्यक्ष र ओली पूरै अवधि प्रधानमन्त्री भनेर एउटा टालो टाल्ने काम भएको थियो । अहिले समय उल्टिएर प्रचण्डको अनुकूल, ओलीको प्रतिकूल भएको छ ।परिस्थितिको गलत आकलनमा फस्ता ओलीले आफूलाई फ्याँक्न भारत लागेको छ भनेपछि त्यो गोलीलाई पार्टीले अब उनैतर्फ फर्काइदिएको छ । उनकै लागि घातक बन्दै छ । प्रचण्डले ठाडै चुनौती दिए, छाड्नुस् मैले नै भनेको हुँ भनेर । के अब ओलीका लागि नेकपामा उनीबाहेक अरू भारतको गोटी हुन् ? यो मामिलामा उनी नराम्ररी पछारिन पुगे । सत्तालोलुप राष्ट्रवाद प्रत्युत्पादक हुन्छ । अघिल्लो दिनसम्म भारतसँगको नक्सा प्रकरण उनका लागि उपयोगी हतियार साबित हुँदै थियो । संकटबाट उतार्ने माध्यम बन्छ कि जस्तो देखिँदै थियो । तर भारतले मलाई हटाउन लागेको छ भनेर के भनेका थिए, आफ्नै विरुद्ध गलपासो साबित भयो त्यो बोली । आफू नेतृत्वमा पुग्न वा सुरक्षित रहन दिल्ली नपुगेका नेता अहिलेसम्म कोही देख्न पाइएको छैन । स्थिति प्रतिकूल भएपछि त्यता औंलो तेर्स्याउँदैमा कसैले पत्याउँदैन ।राजनीतिक पार्टीमा शक्तिसंघर्ष नयाँ होइन । नेकपाका लागि पनि यो नयाँ कुरा होइन । फेरि त्यहाँ कुनै सिद्धान्त र नीतिका कुरा पनि देख्न सकिएको छैन । नितान्त व्यक्तिकेन्द्री निजी स्वार्थ र त्यसको व्यवस्थापनका तल्लो स्तरका झगडा हुन् । कहिले माधव र झलनाथमा को वरिष्ठ त कहिले वामदेवको हैसियत के हो भन्ने, कहिले कसको फोटो ठूलो, कसको कुर्सी कहाँ भन्ने कुराले बैठकमा बबाल हुन्छ ! गत माघमा वामदेव उपाध्यक्ष बनाइए तर संसद्मा उनको प्रवेश विवादित रह्यो । सचिवालय बैठकको निर्देशनलाई लत्त्याउँदै प्रधानमन्त्री ओलीले राष्ट्रिय सभाका लागि उनको नाम पेस गरेनन् । नेकपाभित्र वामदेवका कारण नेतृत्व समीकरणमा अहिलेको असन्तुलन सबैभन्दा मुख्य कारण बन्न पुगेको देखिन्छ । मूलतः एकतापछि प्रचण्डको स्थान र हैसियतको झगडा हो यो । स्वार्थवश नेपाल, खनाल, वामदेव एकै ठाउँमा उभिन पुग्दा ओली एक्लिएको अवस्था हो ।चुनावपछि सरकार आफ्नो कार्यकालको मध्यावधिमा पुगेको छ । यो समय भनेको पार्टीले प्रधानमन्त्रीलगायत सरकारको मूल्यांकन गर्ने समय पनि हो । जनतासँगको आफ्नो प्रतिबद्धता र साख जोगाउन पार्टीले प्रधानमन्त्री र मन्त्रीहरूको मूल्यांकन गरेर आवश्यक परे परिवर्तनको निर्देश पनि दिन सक्छ । तर त्यो मूल्यांकन गर्ने पार्टीको स्थायी समिति वा केन्द्रीय समिति कुन निकाय हो, प्रस्ट छैन । प्रधानमन्त्रीको हकमा त्यो जिम्मेवारी केन्द्रीय समितिको हुनुपर्ने हो । आन्तरिक सत्ता साझेदारी पार्टीभित्र अनिवार्य तत्त्व हो । टिम स्पिरिट को अभावमा पार्टी चल्न सक्तैन । नेकपामा गुट मात्रै छ, टिम छैन । टिम भनेको आसेहरूको झुन्ड होइन, योग्य र आफूसरहको कार्य टोली हो । ओलीविरुद्ध प्रचण्ड, खनाल, नेपाल र वामदेवहरूको पनि टिम होइन, उनीहरू प्रत्येकका आआफ्नै गुटउपगुट छन् । आआफ्नो अनुकूलतामा तिनको समीकरण पनि बदलिरहन्छ । यसपटक ती सबै ओलीविरुद्ध एक भएका छन् । कति निर्णायक रूपमा प्रस्तुत हुन सक्लान्, हेर्न बाँकी नै छ ।प्रधानमन्त्रीका रूपमा ओलीका लागि संवैधानिकअनुकूलता छ । स्थिरताका लागि भनेर हाम्रो संविधानले प्रधानमन्त्रीको पदीय स्थायित्वलाई प्राथमिकता दिएको छ । बहुमतप्राप्त दलका सन्दर्भमा प्रधानमन्त्रीको पदीय सुरक्षा अरू मजबुत छ । पार्टीले राजीनामा माग्दैमा उनी हट्ने होइनन् । हट्दिनँ भनिसकेका छन् । स्वेच्छाले राजीनामा गरेमा बाहेक उनलाई संसद् अर्थात् प्रतिनिधिसभाले मात्र हटाउन सक्छ । संसद्मा नेकपाको बहुमत छÙ अविश्वासको प्रस्ताव सत्तारूढ दलले आफ्नैविरुद्ध लैजाने कुरा होइन । प्रधानमन्त्रीले चाहे प्रतिनिधिसभामा विश्वासको मत लिन सक्छन् । तर आफ्नोविरुद्ध संसद् क्रियाशील होला भनेर प्रधानमन्त्रीले त्यो बाटो नै बन्द गरिदिए, संसद्को अधिवेशन अनपेक्षित रूपमा चाँडै सकेर । अर्को बाटो भनेको नेकपा संसदीय दलमा उनको नेतृत्वलाई चुनौती दिने हो । राजीनामा नगरे बहुमतबाट ओलीलाई निकाल्ने कुरा पनि उठेका छन् । त्यो संरचना कुन हो ? स्थायी समिति त एउटा मनिटरिङ निकाय मात्र जस्तो देखिन्छ, नेकपाको विधान हेर्दा । केन्द्रीय समिति त्यसका लागि निर्णायक हुन सक्ला । तर संसदीय लोकतन्त्रको अभ्यासमा त्यो बाटो कति उपयुक्त हुन्छ, प्रश्न उठ्छ । २०४९५० सालमा नेपाली कांग्रेसमा पनि प्रधानमन्त्रीविरुद्ध केन्द्रीय समितिमा चर्को बहस भएको थियो । केन्द्रीय समितिमा प्रधानमन्त्री अल्पमतमा थिए । तर कांग्रेसका तत्कालीन सभापति कृष्णप्रसाद भट्टराई त्यो अस्त्र प्रयोग गर्न तयार भएनन् । त्यो उनको कमजोरी थिएन, त्यो संसदीय दलको विषय थियो भन्ने कुरा उनले बुझेका थिए । निर्वाचनबाट जनताको प्रतिनिधित्व गर्ने सरकार र पार्टी नेतृत्वका बीच विवाद र द्वन्द्वहरू आइरहन सक्छन् । पार्टी र सरकारबीच नीति, नेतृत्व र व्यक्तित्वको टक्कर अनपेक्षित कुरा पनि होइन । सामान्य अवस्थामा पनि सरकार र पार्टीका प्राथमिकताहरू फरक हुन सक्छन् । त्यसको समाधान संसद् र संसदीय दलबाट गर्नुपर्छ । पार्टी र सरकारी नेतृत्वको द्वन्द्वमा निकासको सबैभन्दा उपयुक्त संरचना संसदीय दल हो । संसदीय प्रणालीमा प्रधानमन्त्रीको स्रोत र आधार भनेको संसदीय दल नै हो । केपी ओली बहुमतप्राप्त संसदीय दलको नेताको हैसियतमा प्रधानमन्त्री बनेका हुन् । बहालवाला नेतालाई चुनौती दिन पाउनु संसदीय प्रणालीमा स्थापित प्रचलन हो । बहुमत सदस्यले ओलीको विकल्पमा अर्को नेता छान्न सक्छन् । नेताहरूले आपसमा चर्काचर्की बहसबाट भन्दा संस्थागत अभ्यासबाट निकास खोज्ने हो भने पछिका लागि पनि त्यो स्वस्थ नजिर बन्न सक्छ । पार्टी विभाजनको न्यूनतम जोखिम पनि हो त्यो । अहिले नेकपामा पार्टी एकता टुट्ने र विभाजन हुने आशंका व्यापक छ । पार्टीभित्र अल्पमतमा पर्दै गएको देखेपछि दुई महिनापहिले गत वैशाखमा प्रधानमन्त्रीले अध्यादेशबाट पार्टी विभाजनको सजिलो ढोका खोल्न गरेको प्रयासको वास्तविक मनसाय यतिखेर अरू प्रस्ट भएको छ । संसद् अधिवेशनको आकस्मिक अन्त्य त्यही अध्यादेश ब्युँताउने बाटो रहेको चर्चा हुन थालेको छ । स्वयं प्रधानमन्त्री ओलीले पनि त्यो सम्भावनालाई अस्वीकार गरेका छैनन् । पार्टीले बहुमतबाट हटाउने प्रक्रिया अघि बढाए ओलीले अन्ततः विभाजनको कार्ड देखाइसकेका छन् । विभाजनले नेतृत्व संकटको निवारण गर्दैन, टार्ने र सार्ने मात्र कुरा हुन्छ ।पार्टी विभाजनबाट ओलीको प्रधानमन्त्री पद जोगिन्छ भन्ने कुनै आधार देखिँदैनÙ पार्टीभित्रकै आपसी कुण्ठा, प्रतिष्ठा र तुष्टिका कुरा मात्र हुन् । मतदाताप्रति त्योभन्दा गैरजिम्मेवार अर्को कुनै कदम हुनेछैन । त्यस अवस्थामा अहिलेसम्मकै सबैभन्दा अयोग्य निर्वाचित प्रधानमन्त्रीका रूपमा ओली पदबाट बाहिरिने अवस्था बन्न सक्छ । पाखा लगाएपछि किन धेरै छिःछिः दूरदूर गर्ने भनेर हामीकहाँ पूर्वपदाधिकारीको लाइन बढाउने चलन छ । तर जनताको मनमा तिनका प्रति श्रद्धाको कुनै स्थान भए जस्तो मलाई लाग्दैन । राजनीति र सत्तामा धेरै भ्रम पालिएका हुन्छन् । अहिले पूर्वहरूको सूची जताततै टाँगिएको पाइन्छ, मानौं ती सबै इतिहासका सत्पात्र थिए । इतिहासको यस्ता हचुवा पालनाले समाजमा कहिल्यै नयाँपन दिँदैन । जनतालाई सधैं बन्द पोखरीको पानीमा अभ्यस्त गराउने खेल हो यो ।"
संक्रमणकालीन न्याय छल्ने विकल्प बाँकी छैन,"पप छिल्ला दुई घटनाले नेपालका राजनीतिक नेताहरूसँग संक्रमणकालीन न्यायको प्रक्रियालाई रणनीतिक रूपमा प्रयोग गर्दै द्वन्द्वकालीन मानवअधिकार उल्लंघनका घटनामा दण्डहीनता कायम राख्ने सबै विकल्प सकिएको पुष्टि गर्छन् । सरकारले राजनीतिक खेलहरू खेल्न रोकेर मानवअधिकार उल्लंघन गर्नेहरूको सट्टा नागरिकहरूलाई सुरक्षा गर्नुपर्छ ।सरकारी सुरक्षाकर्मी र तत्कालीन नेपाल कम्युनिस्ट पार्टी (माओवादी) बीचको लडाइँमा कम्तीमा १३ हजार मान्छेले ज्यान गुमाए, हजारौं मान्छे बलात्कार र यातनापीडित भए भने कति बेपत्ता पनि भए । संक्रमणकालीन न्यायसम्बन्धी ऐन, २०१४ मा राखिएको मानवअधिकार उल्लंघनका घटनामा आममाफी दिने प्रावधानविरुद्ध नेपालको सर्वोच्च अदालतले सन् २०१५ मा गरेको आफ्नो महत्त्वपूर्ण फैसलालाई यही अप्रिल २७ मा सदर गरेको छ । सन् २०१४ को ऐनले संक्रमणकालीन न्याय तथा मेलमिलाप आयोग (टीआरसी) एवं बेपत्ता छानबिन र सत्यनिरूपण आयोग (सीआईईडीपी) को स्थापना गर्यो । सो ऐनले आयोगलाई मानवअधिकार उल्लंघनका गम्भीर घटनामा आममाफी दिने अधिकार मात्र नभएर, द्वन्द्वकालमा भएका अपराधलाई पनि नियमित अदालतका क्षेत्राधिकारबाट हटाई घटनाबारे फैसला गर्ने जिम्मा आयुक्तहरूलाई दियो । आयोगलाई आवश्यक स्वायत्तता दिइएनÙ आयुक्त चयनको प्रक्रियामा राजनीतिक हस्तक्षेप भएको देखिन्थ्यो । पीडित र तिनका परिवारका दृष्टिमा यो सब पीडकलाई उन्मुक्ति दिन रचिएको खेलजस्तो देखिएको थियो । सन् २०१५ को फैसलामा सर्वोच्च अदालतले गम्भीर अपराधमा दण्डहीनता कायम राखिनु असंवैधानिक हुने र त्यस्ता घटनामाथि नियमित अदालतको क्षेत्राधिकार भएको निर्णय गरेको थियो । सरकारले सर्वोच्च अदालतको सो फैसला उल्टाउनुपर्ने माग गर्दै रिट दर्ता गरेको थियो । अहिले भने अदालतले २०१५ कै फैसलालाई सदर गरेको छ । पछिल्ला केही वर्षमा सर्वोच्च अदालतले द्वन्द्वकालीन अपराधबारे आधारभूत सिद्धान्त स्थापित गर्दै महत्त्वपूर्ण ऐनहरूको बलियो आधार निर्माण गरेको छ । नागरिक हत्याका घटनामा सैनिक अदालतको क्षेत्राधिकार नभएको फैसला गरेको छ भने, अपराधलाई सम्बोधन गर्ने न्याय प्रणालीलाई मिच्ने गरी नभई सघाउने गरी मात्रै संक्रमणकालीन न्यायको प्रक्रिया बनाउनुपर्ने निधो गरेको छ । साथै, बलात्कार, यातना, हत्या र बेपत्ताजस्ता घटनामा आममाफी हुन नसक्ने निश्चित गरेको छ । सरकारले विभिन्न समयमा ऐन संशोधन गर्ने प्रस्ताव अघि सार्ने गरेको छ । कहिले दातालाई खुसी पार्न र कहिले अन्तर्राष्ट्रिय न्याय प्रणाली छल्न त्यसो गरिन्छ । ऐन संशोधनका सरकारी प्रस्तावमा न्यायका अन्तर्राष्ट्रिय मानक स्विकार्ने प्रतिबद्धता देखिएन । सन् २०१४ मा राष्ट्रसंघीय मानवअधिकारसम्बन्धी उच्चायुक्तको कार्यालयले प्रकाशन गरेको एक दस्तावेजमा नेपालको संक्रमणकालीन न्यायसम्बन्धी ऐन, २०१४ मा भएका मुख्य कमजोरी उल्लेख गरिएको छ । सो दस्तावेजले आममाफीका प्रावधानहरू, आयोगलाई दिइएको पीडक र पीडितबीच मेलमिलाप लाद्ने अधिकार एवं आयोगसँग नभएको राजनीतिक स्वतन्त्रताजस्ता विषय उठाएको छ । सर्वोच्च अदालतको पछिल्लो फैसलाले कानुनी शासनको प्रत्याभूतिका लागि संक्रमणकालीन न्याय अन्तर्राष्ट्रिय कानुनी मापदण्डअनुरूप हुनुपर्नेमा जोड दिएको छ । सरकारसँग संक्रमणकालीन न्याय छल्ने सबै बाटो सकिएको पुष्टि गर्ने अर्को घटना हो संयुक्त राष्ट्र संघका चार विशेष प्रतिनिधिले यही मार्च २० मा पठाएको एक पत्र जो मे महिनामा सार्वजनिक गरिएको थियो । सरकारले गत जनवरीमा सञ्चालन गरेको एकदिने परामर्श कार्यक्रममा भएको कमजोरीप्रति सो पत्रमा सरकारको ध्यानाकर्षण गराइएको छ । सरोकारवालासँग गरिएको भनिएको सो परामर्श देखावटी मात्र भएको पीडितहरूको आरोप छ । साथै, परामर्शको केही दिनपछि दुवै आयोगमा गरिएको आयुक्तहरूको नियुक्ति कतिको स्वतन्त्र र पारदर्शी छ भनेर पनि सो पत्रमा प्रश्न उठाइएको छ । संक्रमणकालीन न्यायसम्बन्धी नयाँ ऐन निर्माणको अन्तिम चरणमा रहेको खबर सार्वजनिक भएका बेला राष्ट्र संघका विशेष प्रतिनिधिले भनेका छन्, २०१९ को नोभेम्बरमा गरिने युनिभर्सल पिरियोडिक रिभ्यु (युपीआर) मा प्रगति देखाउन सरकारले हतारमा राम्रोसँग संशोधन नगरिएको एवं आवश्यक परामर्शबिना नै ऐन ल्याउन सक्नेमा नागरिक समाजले चासो व्यक्त गरेको छ । राष्ट्र संघको मानवअधिकार परिषद्ले हरेक वर्ष नियमित रूपमा गर्ने सबै मुलुकको मानवअधिकारको अवस्थाको समीक्षालाई इंगित गर्दै सो भनाइ राखिएको हो । गोपनीयता, राजनीतिक खेलबाड र सन् २००६ पछिका वर्षहरूमा गरिएका अनेक प्रयत्नपछि पनि सरकारले द्वन्द्वकालका अपराध लुकाउन सकेन । बरु पीडित र तिनका परिवारलाई १४ वर्षसम्म सन्तापमा बस्न बाध्य बनायो । उनीहरूले आफ्ना प्रियजनलाई के गरिएको रहेछ भनेर बुझ्न, क्षतिपूर्ति प्राप्त गर्न र दोषीलाई कानुनी कारबाही गराउन माग राखेर अथक अभियान सञ्चालन गरिरहे । द्वन्द्वको अन्त्यपछि नेपालले शान्तिपूर्ण एवं सहिष्णु लोकतन्त्र प्राप्तिको यात्रामा उल्लेख्य सफलता हासिल गरेको छ । ती उपलब्धिहरूमा नेपालीहरू गौरवान्वित हुन्छन् जो आफैंमा सर्वथा उचित छ । तर संक्रमणकालीन न्यायमा गरिएका छलकपटले नेपालको अन्तर्राष्ट्रिय छवि धमिल्याएको छ । केपी ओली नेतृत्वको वर्तमान सरकारले काम थालेदेखि नै अवस्था झन् चिन्ताजनक बनाएको छ । यो सरकारले अभिव्यक्ति स्वतन्त्रता खुम्च्याउने ऐनहरू प्रस्ताव गरेको छ, आलोचकहरू पक्राउ परेका छन् र नागरिक समाजप्रति पूर्वाग्रही बनेको छ । राष्ट्र संघका विशेष प्रतिनिधिले नेपाल भ्रमणका लागि गरेको निवेदनलाई सम्बोधन गर्नबाट चुकेको छ । राष्ट्रसंघीय मानवअधिकार परिषद्, जेनेभाको सदस्यका रूपमा पुनर्निर्वाचित हुन नेपाल यसपटक सहभागी हुँदै छ । विश्वभरका मुलुकका अघिल्तिर नेपालसम्बन्धी यी तथ्यहरू मौजुद छन् । सदस्यराष्ट्रहरूले यातना, हत्या, बलात्कार र बेपत्तामा दण्डहीनता कायम छ भने स्वतन्त्र अभिव्यक्तिको अधिकार र नागरिक समाजको स्वतन्त्रतामा घात गरिनु, भ्रष्टाचार अनदेखा हुनु र सार्वजनिक संस्थाहरूमा बेथिति हुनुलाई अनौठो मान्ने छैनन् । नेपाली नागरिकविरुद्ध गरिएका गम्भीर अपराधमा कानुनी शासनको पालना गर्दै कारबाही गरिँदैन भने लोकतन्त्र, जिम्मेवार शासन एवं शिक्षा र स्वास्थ्यका अधिकार सुनिश्चित गर्ने आधार के हुन्छ ? बाल्डविन ह्युमन राइट्स वाचसँग सम्बन्धित छन् ।"
ढलको पानीबाट संक्रमितको पहिचान,"ढलको पानीमा आधारित इपिडिमियोलोजी (वेस्टवाटरबेस्ड इपिडिमियोलोजी) ढलको पानीमा जीवाणुविषाणुहरूको पहिचान एवं मात्रा निर्धारण गर्ने र सोही तथ्यांकका आधारमा समुदायस्तरमा संक्रमणको अवस्था (आँकडातथ्य) पत्ता लगाउने प्रभावकारी विधि हो । यस्ता तथ्य तथा आँकडाहरूले समुदायमा संक्रमण रोकथामका लागि नीति तथा कार्यक्रम तर्जुमा गर्न महत्त्वपूर्ण भूमिका खेल्छन् । अमेरिकी अनुसन्धानकर्ता क्रिस्चियन डाफ्टनले सन् २००१ मा समुदायमा लागूऔषध दुर्व्यसनीको अवस्थालाई अध्ययन गर्न यो विधिलाई उपयोग गर्न सकिने सम्भावनालाइ पहिलोपल्ट औंल्याएका थिए । यसपछि विभिन्न पश्चिमा देशमा ढलको पानीमा लागूऔषधको पहिचानबारे अध्ययनहरू थालिए, जसले झन्झटिलो सर्वेक्षणबिना नै समुदायमा लागूऔषध दुर्व्यसनीहरूको वास्तविकता अध्ययन गर्न मद्दत पुर्यायो । विश्व स्वास्थ्य संगठनको अगुवाइमा सन् १९८८ देखि सुरु गरिएको ग्लोबल पोलियो इराडिकेसन इनिसियटिभ्स कार्यक्रमअन्तर्गत ढलको पानीमा पोलियो भाइरसको नियमित परीक्षणलाई पोलियो रोग धेरै हुने क्षेत्र पत्ता लगाउने उपायका रूपमा प्रयोग गरिएको थियो । सन् २०१३ मा इजरायलका केही समुदायमा सुषुप्त रूपमा पोलियो रोग फैलिएको तथ्य ढलको पानीमा पोलियो भाइरसको पहिचानका आधारमा पत्ता लागेको थियो । फलस्वरूप त्यहाँ पोलियो खोपका नयाँ नीति तथा कार्यक्रम बने र संक्रमणलाई नियन्त्रणमा लिइयो । यो घटना ढलको पानी परीक्षणबाट प्राप्त संक्रमणसम्बन्धी सूचनाहरू सो संक्रमणविरुद्ध लड्नका निम्ति अत्यन्त प्रभावकारी हुन्छन् भन्ने एउटा राम्रो उदाहरण बनेको छ । कोभिड१९ का संक्रमितहरूमध्ये १८ देखि ३१ प्रतिशतमा कुनै लक्षण देखा नपर्ने तर उनीहरूले भाइरस भने सार्न सक्ने विभिन्न अनुसन्धानले देखाएका छन् । लक्षण देखाउने संक्रमितहरूमा लक्षण देखा पर्नु केही दिनअघिदेखि र लक्षण नदेखाउनेहरूमा श्वासप्रश्वाससम्बन्धी नमुनामा मात्र नभई दिसामा पनि भाइरस देखा पर्न सक्छ । पेटसम्बन्धी लक्षणहरू (झाडापखाला र अरू लक्षण) देखाउने र नदेखाउने दुवै किसिमका बिरामीहरूको दिसामा कोरोना भाइरस देखा पर्न सक्छ । यसका साथै श्वासप्रश्वाससम्बन्धी लक्षणहरू देखिन छाडेको केही दिनसम्म पनि बिरामीको दिसामा कोरोना भाइरस पाइएको अनुसन्धानहरूले देखाउँछन् । यी तथ्य हेर्दा ढलको पानीमा कोरोना भाइरस पत्ता लगाउन सकिन्छ । जापान, अस्ट्रेलिया, इटाली, स्पेन, नेदरल्यान्डजस्ता विकसित देशहरूमा ढलको पानीमा कोरोना भाइरसको पहिचान भएका शोधपत्रहरू प्रकाशित भएका छन्, जसमा ढलको पानीमा भाइरसको मात्रा बढ्दा समुदायमा संक्रमितको संख्या बढ्दै गएको तथ्यांक पेस गरिएको छ । कुनैकुनै अध्ययनले समुदायमा संक्रमण देखिनुभन्दा केही दिनअघि संकलित ढलको पानीमा पनि कोरोना भाइरसको पहिचान भएको देखाएका छन् । यी सबै तथ्यले ढलको पानीमा कोरोना भाइरसको पहिचान गरी ती तथ्यांकलाई अवसरका रूपमा प्रयोग गर्न सकिने संकेत गर्छन् । लक्षण नदेखाउने संक्रमितहरू कुल संक्रमितको गणनामा प्रायः पर्दैनन् तर उनीहरूको दिसामा भाइरस देखिने भएकाले ढलको पानीमा आधारित समुदायस्तरको आँकडामा भने त्यो समूह पनि छुट्दैन । कोभिड१९ लाई नियन्त्रणमा लिइसकेका देशहरूमा यो महामारीको दोस्रो लहर (सेकेन्ड वेभ) आउन सक्ने खतरा रहेको बताइन्छ । ढलको पानीमा भाइरसको नियमित परीक्षण गरिएका खण्डमा सो पानीमा भाइरसको मात्रा निरन्तर बढ्दै गए यसले समुदायमा संक्रमणको दोस्रो लहर सुरु हुन लागेको पूर्वसूचना पनि दिन सक्नेछ । अब चर्चा गरौं नेपालजस्तो विकासोन्मुख देशमा ढलको पानीमा आधारित इपिडिमियोलोजी विधिको महत्त्व, चुनौती र सम्भाव्यताबारे । कोभिड१९ को संक्रमण पहिचान, उपचार र रोकथाममा नेपालजस्तो देशलाई ठूलै भार पर्ने देखिन्छ । ढलको पानी समुदायको मिश्रित नमुना (कम्पोसिट स्याम्पल) भएका कारण त्यसको नियमित (प्रत्येक दिन वा हप्ता) नमुना संकलन र परीक्षणका निम्ति खर्च हुने स्रोतसाधन व्यक्तिमा संक्रमण परीक्षणका निम्ति खर्च हुने स्रोतसाधनको तुलनामा निकै कम हुन आउँछ । जानकारहरूका अनुसार, यो विधिद्वारा कुनै समुदायक्षेत्रमा, प्रत्येक व्यक्तिको परीक्षणबिना नै संक्रमितहरूको संख्या अनुमान लगाउन सकिन्छ तथा संक्रमण समुदायस्तरमा फैलिएको पूर्वसंकेत पाइन्छ । ढलको पानीमा भाइरसको पहिचान हुँदा संक्रमितको व्यक्तिगत विवरणबारे थाहा हुँदैन । हाल नेपालमा सही जानकारीको अभावमा कोभिड१९ का संक्रमितहरूलाई हेय दृष्टि लगाउने गरिन्छ । स्वदेश फर्किएका कतिपय नागरिकलाई आफ्नै समाजले तिरस्कार गरेका, घर पस्न नदिएका र मानसिक तनाव सिर्जना गरिदिएका समाचारहरू सुनिन्छन् । तिरस्कृत हुने डरले लक्षण देखिए पनि मानिसहरू परीक्षणका लागि नजाने र समुदायमा संक्रमण फैलिने जोखिम झन् बढ्ने देखिन्छ । तसर्थ संक्रमितको पहिचान नै नहुने यो विधि हाम्रोजस्तो सामाजिक परिवेशमा अझै प्रभावकारी हुन आउँछ । यद्यपि यो विधिलाई स्वास्थ्य सर्वेक्षणको विकल्पका रूपमा नभई पूरकका रूपमा लिनुपर्ने जानकारहरू बताउँछन् । विकासोन्मखु देशहरूमा यो विधिका आफ्नै चुनौती छन् । विकसित देशहरूमा हरेक घरको ढल निकासलाई ढल प्रणालीमा जोडिएको हुन्छ, जुन अन्ततः ढल प्रशोधन केन्द्रमा मिसिन पुग्छ । यसले ढलको पानीको नमुना संकलन सहज हुनुका साथै प्रशोधन केन्द्रसँग जोडिएका क्षेत्रहरू र त्यहाँ निहित जनसंख्याको निर्क्योल गर्न सजिलो हुन्छ । यसैले ती देशमा ढलमा पहिचान भएको भाइरसको तथ्यांक र मात्रालाई जनसंख्यासँग मेल गराएर समुदायस्तरमा संक्रमणको अवस्था सजिलै बुझ्न सकिन्छ । तर हाम्रो देशमा केही सहरमा मात्र ढल निकासलाई प्रशोधन केन्द्रसम्म पुर्याउने गरिएको छ ।सबै घर ढल प्रणालीमा जोडिएका हुँदैनन् । केहीले सेप्टिक ट्यांक मात्र प्रयोग गर्छन् भने केहीले निकास सीधै नजिकैको खोलानालामा गर्ने गर्छन्, जसका कारण ढल प्रशोधन केन्द्रले कति जनसंख्याको ढल व्यवस्थापन गर्छ भन्ने यकिन हुँदैन । तसर्थ प्राविधिक हिसाबले ढलको पानीमा भाइरसको पहिचान नेपालमा कठिन नभए पनि आउने तथ्यांकलाई समुदायस्तरको संक्रमणको तथ्यमा रूपान्तरण गर्न असहज हुन्छ । केही चुनौती रहे पनि नेपालमा यो विधिको प्रयोगको सम्भावना उत्तिकै छ । नेपालका सहरहरूमा सीमित संख्यामा भए पनि ढल प्रशोधन केन्द्रहरू छन्, जसमा निकास भइरहेको पानी नियमित संकलन गरी भाइरसको परीक्षण गर्न सकिन्छ । कतिपय सहरमा समुदायकै पहलमा विकेन्द्रित ढल प्रणाली र प्रशोधन केन्द्रको स्थापना गरिएका छन् । ती केन्द्रमा पनि ढलको पानीको नियमित नमुना संकलन र परीक्षण गर्न सकिन्छ । विभिन्न देशमा प्रशोधन केन्द्रबाट मात्र नभई ढल प्रणालीको पाइपबाट पनि नमुना परीक्षण भइरहेको छ । ढल प्रणालीको स्थापना गरिएको तर ढल प्रशोधन केन्द्र नभएका क्षेत्रहरूमा नगर तथा गाउँपालिकासँगको समन्वयमा विभिन्न टोलबाट एकै ठाउँमा निकास हुने ढलको पाइप यकिन गर्न सकिएमा सो पानीको नमुना संकलन गर्न सकिन्छ । यसरी आएका जीवाणुविषाणुका तथ्यांकहरूबाट समुदायस्तरमा संक्रमणको अवस्था बुझ्न सकिनेछ । ढलको पानीमा कोरोना भाइरसको पहिचान भए पनि यसको माध्यमबाट मानिसमा कोभिड१९ सर्न सक्ने सम्भावनालाई अध्ययनहरूले पुष्टि गरेका छैनन् । ढलको पानीमा आधारित इपिडिमियोलोजी विधिले ढलको माध्यमबाट मानिसमा कोरोना भाइरस फैलिन्छ भन्ने विषयलाई नभई सो पानीमा जीवाणुविषाणुको पहिचान र मात्रा तय गरी त्यसका आधारमा समुदायमा संक्रमणको अवस्था बुझ्न सकिने विषयको उठान गर्छ । स्वास्थ्य सर्वेक्षणको यो पूरक विधि स्रोतसाधन सीमित भएको परिवेशका लागि विशेष महत्त्वपूर्ण मानिन्छ । साथै संक्रमितको व्यक्तिगत पहिचान नखुल्ने हुनाले हाम्रोजस्तो देशमा ठाउँअनुरूप साधारण संशोधन गरेर यो विधिको प्रयोग गर्न सके स्वास्थ्य संयन्त्रको स्रोतसाधनलाई केही राहत मिल्ने, संक्रमण रोकथामको नीति र नियम तर्जुमा गर्ने कार्यमा नयाँ आयाम थपिने अनि भविष्यमा फैलिन सक्ने महामारीविरुद्ध लड्न पूर्वतयारीको अभ्यास गर्ने अवसर मिल्नेछ ।श्रेष्ठ जापानको यामानासी विश्वविद्यालयमा वातावरणले जनस्वास्थ्यमा पार्ने असरहरूबारे अनुसन्धानरत छिन् ।"
इंग्ल्यान्डमा अझै खुकुलियो लकडाउन,"महामारीमा नेपाली रेस्टुरेन्टले खुवाए निःशुल्क खानामहामारीका बेला नेपाली रेस्टुरेन्टले व्यापार बन्द भए पनि स्वास्थ्यकर्मी तथा अग्रपंक्तिमा खटिएका आपत्कालीन सेवाका कर्मचारीलाई निःशुल्क खाना खुवाएर मानवीय भावना प्रस्तुत गरे । न्यु हवेलीका सञ्चालक खड्काले कि वर्कर, एनएचएस स्टाफ र ७० वर्षमाथिका वृद्धवृद्धालाई करिब ५ सय बट्टा खाना निःशुल्क बाँडिएको बताए । ७० वर्षमाथिका वृद्धवृद्धाका लागि घरमै खाना उपलब्ध गराएका खड्काले प्रत्येक बिहीबार एनएचएस कर्मचारी र अरू दिन रेस्टुरेन्टमै आउनेलाई निःशुल्क खाना बाँडेका थिए । कम्युनिटीले दिएको छ भने हामीले पनि दिनुपर्छ भन्ने मेरो मान्यता हो, खड्काले भने । एभरेस्ट इनले केयर होमका वृद्धवृद्धा र मुख्य कामदारका लागि करिब १८ सय लन्चबक्स निःशुल्क वितरण गरिएको जनाएको छ । अल्डरसटको भेटघाट, फार्नबरोको गोर्खा प्यालेस, ग्रेसटस्थित बेलिफ, डोरसेटस्थित द २९०२९ लगायत अन्य कैयौं रेस्टुरेन्टले पनि किवर्करलाई निःशुल्क खाना खुवाएका थिए ।"
प्रधानमन्त्री पद त्यागेर नगरप्रमुख,"पेरिस (कास) फ्रान्सका प्रधानमन्त्री एडुवार्ड फिलिप प्रधानमन्त्री पद त्यागेर नगरप्रमुख बनेका छन् । स्थानीय निर्वाचनमा आब्र क्षेत्रबाट नगरपालिका प्रमुखमा उम्मेदवारी दिएका उनी एकपटक पनि आफ्नो नगरपालिकामा चुनावी प्रचारप्रसारका लागि उपस्थित भएनन् । प्रधानमन्त्रीका रूपमा निकै व्यस्त भएका कारण उनी आफ्नो नगरमा नपुगे पनि त्यहाँका मतदाताले भने जिताइदिएका छन् । आफ्नो उपस्थितिबिना नै नगरवासीले चुनाव जिताएका भन्दै उनी निकै भावुक बनेका स्थानीय सञ्चारमाध्यमले जनाएका छन् । फिलिपले आफ्ना कार्यकर्ताको सहयोग र खटाइका कारण चुनावमा उपस्थित नै नभई विजयी भएको भन्दै उनीहरूलाई धन्यवाद दिएका छन् । त्यसका साथै आफूले प्रधानमन्त्रीको पदबाट राजीनामा दिएर नगरप्रमुखमै बस्ने निर्णय गरेको समेत बताए । फिलिपले शुक्रबार प्रधानमन्त्रीको पदबाट राजीनामा दिएका थिए । शनिबार उनको राजीनामा स्वीकृत भएसँगै उनी औपचारिक रूपमा आब्र क्षेत्रको नगरप्रमुख भएका छन् । कम बोल्ने, देश र समाजका लागि निकै समय काममा खटिने र स्वच्छ छविका कारण राष्ट्रपति एमानुयल म्याक्रोंले उनलाई सन् २०१७ को मे १५ मा प्रधानमन्त्री नियुक्त गरेका थिए । फिलिप राष्ट्रपतिका निकट सहयोगीसमेत थिए । उनको राजीनामापछि राष्ट्रपति म्याक्रोंले जँ क्यास्टेक्सलाई प्रधानमन्त्री नियुक्त गरेका छन् ।"
गण्डकीमा सुविधाका शीर्षक ६ बाट १३ पुर्याइयो,"गण्डकी प्रदेश सरकारले स्थानीय तहका जनप्रतिनिधिको सेवासुविधासम्बन्धी विधेयक बिहीबारको प्रदेशसभा बैठकमा पेस गरेको छ । आन्तरिक मामिला तथा कानुनमन्त्री हरिबहादुर चुमानले पेस गरेको विधेयकमा स्थानीय तहका जनप्रतिनिधिको सुविधा अघिल्लो पटकको भन्दा बढाएको छ । अब गाउँपालिका अध्यक्षले पनि स्वकीय सचिवको सुविधा पाउनेछन् । विधेयकमा प्रदेश सभामुखभन्दा नगर प्रमुखको सेवासुविधा बढी छ । पहिलेको ऐनअनुसार स्थानीय तहका जनप्रतिनिधिले ६ शीर्षकमा मात्र सेवासुविधा पाउँथे । नयाँ विधेयकमा १३ शीर्षकमा सुविधा दिइने उल्लेख छ । गाउँपालिका अध्यक्षले मासिक रूपमा ४८ हजार रुपैयाँको सुविधा विभिन्न ८ वटा शीर्षकमा पाउनेछन् । यसअघि मासिक ३१ हजार रुपैयाँ पारिश्रमिक थियो । पछिल्लो व्यवस्थाअनुसार अध्यक्षले यातायात सुविधाबापत मासिक १२ हजार, पत्रपत्रिका, इन्टरनेट सुविधाबापत ५ हजार, टेलिफोन तथा मोबाइलमा रिचार्जबापत ५ हजार, अतिथि सत्कारका लागि १० हजार, अनुगमन सुविधाका लागि ९ हजार र समन्वय र सहजीकरण सुविधाबापत मासिक ७ हजार गरी कुल ४८ हजार रुपैयाँ पाउनेछन् । मासिक १ सय २० लिटर सवारी इन्धन र ५ लिटर मोबिल, प्रतिबैठक भत्ता १ हजार, दैनिक भ्रमण भत्ता प्रतिदिन १ हजार ८ सय र विदेश भ्रमणको दैनिक भत्ता १ सय ५० अमेरिकी डलरको सुविधा पालिका अध्यक्षका लागि तोकिएको छ । चाडपर्व सुविधा खर्च वार्षिक २५ हजार पाउने व्यवस्था छ ।गाउँपालिका उपाध्यक्षले भने ६ शीर्षकमा मासिक ४३ हजार पाउनेछन् । यसअघि मासिक १८ हजार रुपैयाँ पारिश्रमिक पाउने उनीहरूले उक्त विधेयक पारित भए मासिक २३ हजार पाउनेछन् । यसअघि वडाध्यक्षकै हैसियतमा सुविधा पाउने कार्यपालिका सदस्यहरूले भने सोही शीर्षकमा १९ हजार ५ सय रुपैयाँमात्र पाउनेछन् । प्रदेशले यसअघि कार्यपालिका सदस्य र वडाध्यक्षको हैसियत बराबर भन्दै सुविधा पनि बराबर गरेको थियो । यस्तै, गाउँसभा सदस्यले वडाध्यक्षले पाउने गरेकाको ५० प्रतिशत सुविधा यसअघि पाउँथे । पछिल्लो व्यवस्थाअनुसार विभिन्न ६ शीर्षकमा मासिक १२ हजार पाउनेछन् ।नगर प्रमुखले मासिक ५२ हजार ५ सय रुपैयाँ पाउनेछन् । नगरप्रमुखले कात्तिकअघि मासिक सुविधा ३५ हजार रुपैयाँ पाउँथे । अहिले प्रस्तावित रकम प्रदेश सांसदको एक महिनाको पारिश्रमिकभन्दा तीन सय रुपैयाँले बढी हो । यद्यपि सांसदले अन्य शीर्षकमा पनि सुविधा पाउँछन् । अहिले सांसदको मासिक सुविधा ५२ हजार २ सय रुपैयाँ छ । नगर प्रमुखले भ्रमण भत्ता प्रतिदिन २ हजार, बैठक भत्ता १ हजार र विदेश भ्रमण भत्ताबापत १५० डलर पाउनेसमेत व्यवस्था गरिएको छ । नगर उपप्रमुखले मासिक ४७ हजार रुपैयाँसहित अन्य भत्ता पाउनेछन् । नगरका वडाध्यक्षले मासिक २६ हजार, कार्यपालिका सदस्यले २२ हजार र नगरसभा सदस्यले १३ हजार ५ सय रुपैयाँ बराबरको मासिक सुविधा पाउनेछन् । विधेयकमा महानगर प्रमुखले विभिन्न ६ शीर्षकमा मासिक ६६ हजार बराबरको सुविधा पाउने जनाइएको छ । यसअघि ४३ हजार रुपैयाँ मासिक पारिश्रमिक पाउँदै आएका थिए । महानगर प्रमुखले यातायात सुविधा शीर्षकमा मात्रै मासिक १५ हजार पाउनेछन् । यसअघि मासिक ३८ हजार रुपैयाँ पाउने महानगरका उपमेयरले अब मासिक ६० हजार, २५ हजार पाउने वडाध्यक्षले मासिक ३० हजार, वडाध्यक्ष बराबरको सुविधा पाउने कार्यपालिका सदस्यले मासिक २७ हजार र नगरसभा सदस्यले मासिक १५ हजार रुपैयाँ पाउने प्रस्ताव गरिएको छ । यसबाहेक सवारी इन्धन, मोबिल, दैनिक भ्रमण भत्ता, विदेश भ्रमण भत्ता, चाडपर्व खर्च र बिमाको सुविधा पनि सबै तहका जनप्रतिनिधिलाई व्यवस्था गरिएको छ । विधेयकमा जिसस प्रमुखले मासिक ६१ हजार र उपप्रमुखले ४८ हजार रुपैयाँ बराबरको सुविधा पाउने उल्लेख छ । जिसस सदस्यले मासिक २६ हजार बराबरको मासिक सुविधा पाउनेछन् । यसअघि जिसस प्रमुखले ३८, उपप्रमुखले ३० र सदस्यले ११ हजार रुपैयाँ पारिश्रमिक पाउँथे ।"
बस व्यवसायीलाई कर्जाकै पिरलो,"यात्रुवाहक बसका पार्टपुर्जामा खिया लागेको छ । टायर मक्किएका छन् । बर्खामा हलक्कै बढेको घाँसले सवारीको सहारा लिन खोज्दै छ । विरक्तलाग्दो ग्यारेजको दृश्य देखेर पोखराको जगदम्बा ट्राभल्सका सञ्चालक केशवराज अधिकारी टाउको समाउँछन् । चैत ११ देखि लकडाउन सुरु भएपछि सार्वजनिक सवारीसाधन चलेका छैनन् । बैंक तथा वित्तीय संस्थाको लगानीमा व्यवसाय गरेका गाडीधनीलाई यतिखेर किस्ता र ब्याज तिर्ने पिरलोले सताएको छ । जगदम्बा ट्राभल्सकै ६५ बस यसरी नै थन्किएका छन् । पृथ्वी राजमार्ग बस सञ्चालक कम्पनीअन्तर्गतका १४ सय सवारीसाधन चल्न पाएका छैनन् । यही संकटका बेला बैंक तथा वित्तीय संस्थाले किस्ता र ब्याज तिर्न ताकेता गरिरहेको अधिकारीले बताए । बैंकले कूटनीतिक ढंगले यातायात व्यवसायीलाई डुबाउन चाहेको उनको आरोप छ । व्यवसायीलाई फकाइफुल्याई गाडीको साटो जग्गा धितो राख्न लगाउने र त्यसबापत ऋण थपिदिने प्रलोभन बैंकले देखाएका छन्, उनले भने, असार मसान्तसम्मको ब्यालेन्स सिट मिलाएर बोनस खाने ध्याउन्नले मात्रै बैंकबाट फोन आउँछ ।बैंक तथा वित्तीय संस्थाले कर्जा तिर्न बाध्य बनाउने खालको मानसिक तनाव दिएको पृथ्वी राजमार्ग बस सञ्चालक कम्पनी प्रालिअन्तर्गतका व्यवसायीले बताएका छन् । उक्त कार्य जारी राखे तालाचाबी बैंकलाई बुझाउने गरी आन्दोलन गर्ने तयारी कम्पनीले गरेको छ । १४ सयमध्ये ६० प्रतिशत सवारीसाधन स्वरोजगार व्यवसायीबाट सञ्चालित रहेको कम्पनीका अध्यक्ष योगेन्द्रबहादुर केसीले जानकारी दिए । यातायात व्यवसायमा ७० प्रतिशत वित्तीय संस्थाको लगानी छ । ३० प्रतिशत यातायात व्यवसायीले लगानी गरेका छन् । सरकारले नै लकडाउन घोषणा गरेको अवस्थामा कर्जाको साँवाब्याज बुझाउन सकिने अवस्था छैन, उनले भने, तिर्न दबाब दिइए लगानी फिर्ता गर्ने प्रक्रिया अगाडि बढाउन बाध्य हुन्छौं ।साँवाब्याज (किस्ता) भुक्तानी गर्ने समय न्यूनतम ६ महिना थप गर्नुपर्ने व्यवसायीको माग छ । कम्पनीले पोखरामा पत्रकार सम्मेलन गरी ६ महिना अवधि नथपिए बैंकलाई तालाचाबी बुझाउने चेतावनी दिएको छ । कम्पनीमा आबद्ध व्यवसायीलाई सवारीसाधनको कागजात र तालाचाबी असार २१ भित्र कम्पनीमा जम्मा गर्न आह्वान गर्नेछौं, अध्यक्ष केसीले भने, जम्मा भएका कागजात तथा तालाचाबी असार २२ बाट क्रमिक रूपमा सम्बन्धित बैंक तथा वित्तीय संस्थालाई बुझाउँछौं । त्यसपछि ती सवारीसाधनको सम्पूर्ण जिम्मेवारी कम्पनी र सवारीधनी नहुने उनले जनाए । कम्पनीको मात्रै सवारीसाधनमा ५ अर्ब ६० करोड रुपैयाँ लगानी रहेकाले लगानी फिर्ता गर्दा बैंक पनि डुब्ने खतरा रहेको उनको भनाइ छ । सेवा सञ्चालन गर्ने निर्णय भए तत्कालै सवारीसाधन चलाउन मिल्ने अवस्थामा नरहेको व्यवसायीले बताएका छन् । सवारीसाधनको ब्याट्री, टायर तथा पार्टपुर्जा फेर्नेलगायत न्यूनतम मर्मतका लागि तत्काल २ लाख रुपैयाँ लगानी गर्नुपर्ने अवस्था रहेको यातायात व्यवसायी महासंघका केन्द्रीय उपाध्यक्ष ऐनकुमार साईको भनाइ छ । अहिले यो रकमसमेत जोहो गर्न सक्ने अवस्था छैन, उनले भने, महासंघले पटकपटक पहल गर्दा पनि माग सम्बोधन हुन सकेन । समयावधि बढाउने विषयमा बैंकले सरकारबाट कुनै निर्देशन नआएकाले बढाउन नसकिने प्रतिक्रिया दिने गरेको उनले सुनाए । अहिले न्यूनतम ६ महिनाको समय व्यवस्थापन गरिदिनू भन्ने आग्रह मात्रै हो, उनले भने, असार मसान्तमा खाने नाफा ६ महिनापछि खाँदा राम्रो हुन्छ कि भन्ने हामीलाई लागेको हो । बैंकलाई डुबाउने चाहना व्यवसायीको नरहेकाले सरकारमार्फत राष्ट्र बैंकलाई ध्यानाकर्षण गराउन चाहेको उनको भनाइ छ । उनका अनुसार नेपालमा ३ लाख यात्रुवाहक र ६० हजार मालवाहक सवारीसाधनमा १२ लाख मानिसले प्रत्यक्ष र ४० लाखले अप्रत्यक्ष रोजगारी पाएका छन् । अन्य क्षेत्र खुलेको अवस्थामा सरकारले सार्वजनिक यातायात सञ्चालन गर्न कुनै तदारुकता नदेखाएको व्यवसायी केशवराज अधिकारीले बताए । असार २१ पछि सरकारले सार्वजनिक यातायात चलाउने नीति ल्याए व्यवसायी छलफल गर्न तयार रहेको उनको भनाइ छ । सरकारले आफूले पनि कुनै नीति ल्याउँदैन, उनले भने, व्यवसायीलाई नीति बनाएर ल्यानुस् पनि भन्दैन । सरकारको अकर्मण्यताले स्वरोजगार व्यवसायी र मजदुर बढी मर्कामा परेको उनले सुनाए ।"
ऋणपत्र निष्कासन गर्न बैंकहरूलाई थप समय,"ऋणपत्र निष्कासनका लागि वाणिज्य बैंकहरूलाई राष्ट्र बैंकले थप समय दिने भएको छ । यसबारे राष्ट्र बैंकले आन्तरिक गृहकार्य थालेको छ । कोभिड१९ का कारण ३४ महिना काम हुन नपाएकाले ऋणपत्र निष्कासनका लागि बैंकलाई केही समय दिने विषयमा छलफल भइरहेको राष्ट्र बैंक स्रोतले बताएको छ । थप समय कति दिने भन्ने विषयमा भने टुंगो लागेको छैन । आगामी मौद्रिक नीतिमार्फत राष्ट्र बैंकले उक्त व्यवस्था गर्नेछ । राष्ट्र बैंकले चालु आर्थिक वर्षको मौद्रिक नीतिमार्फत वाणिज्य बैंकहरूले ०७७ असारभित्र चुक्ता पुँजीको कम्तीमा २५ प्रतिशत ऋणपत्र निष्कासन गर्नुपर्ने व्यवस्था ल्याएको थियो । हालसम्म करिब ६५ प्रतिशत बैंकले ऋणपत्र निष्कासन गरिसकेका छन्, स्रोतले भन्यो, अब ६७ वटा बैंक मात्र बाँकी होलान्, तिनलाई थप केही समय दिन सकिन्छ । ऋणपत्र निष्कासन गर्नुपर्ने अनिवार्य व्यवस्था हो । तर अहिले बैंकहरूले आगामी मौद्रिक नीतिमार्फत उक्त व्यवस्था स्वैच्छिक बनाउन माग गरेका छन् । बैंकहरूले माग राख्नु स्वाभाविक हो । तर दीर्घकालीन स्रोत व्यवस्थापनका लागि लामो छलफलपछि यो व्यवस्था ल्याइएको हो, राष्ट्र बैंकका अधिकारीले भने, यसले वित्तीय संस्था र प्रणालीमा नराम्रो गरेको छैन । यसकारण हटाउने वा स्वैच्छिक बनाउने हुँदैन । राष्ट्र बैंकको तथ्यांकअनुसार गत चैतसम्म १८ वटा वाणिज्य बैंकले ५२ अर्ब ६० करोड रुपैयाँबराबरको ऋणपत्र जारी गरिसकेका छन् । गत वैशाखसम्म वाणिज्य बैंकहरूको कुल चुक्ता पुँजी करिब २ खर्ब ७७ अर्ब रुपैयाँ पुगेको छ । हाल ऋणपत्र जारी गरेका बैंकले ०७६ असारको चुक्ता पुँजीका आधारमा ऋणपत्र जारी गरेका हुन् । त्यति बेला बैंकहरूको कुल चुक्ता पँजी २ खर्ब ५२ अर्ब रुपैयाँ थियो । यसको २५ प्रतिशतका दरले मात्र ऋणपत्र निष्कासन गर्दा पनि करिब सवा ६० देखि ६५ अर्ब रुपैयाँ दीर्घकालीन पुँजी संकलन हुने जानकारहरू बताउँछन् । ऋणपत्रमार्फत बैंकले दीर्घकालीन प्रकृतिको पुँजी जुटाइरहेका छन् । हाल बैंक तथा वित्तीय संस्थामा दीर्घकालीन मुद्दती निक्षेप धेरै कम छ । त्यसमध्ये पनि २ वर्ष वा त्यसभन्दा बढी अवधिको मुद्दती निक्षेप करिब ६ प्रतिशत मात्र छ । यस्तो अवस्थामा बैंकलाई लामो समयका लागि स्रोत जुटाउन ऋणपत्र राम्रो विकल्प बनेको छ । ऋणपत्रमार्फत संकलित रकम शतप्रतिशतसम्म लगानी गर्न पाउने सुविधा राष्ट्र बैंकले दिएको छ । बैंक तथा वित्तीय संस्थाले स्वदेशी मुद्रामा ५ वर्ष वा सोभन्दा बढी अवधिको ऋणपत्र जारी गरेको रकमबाट शतप्रतिशत कर्जा प्रवाह गर्न सकिनेछ, राष्ट्र बैंकको निर्देशनमा भनिएको छ । सोही निर्देशनका आधारमा बैंकहरूले ५ वर्ष वा त्यसभन्दा बढी परिपक्वको अवधिका ऋणपत्र निष्कासन गरिरहेका छन् । यस्ता ऋणपत्र खरिद गर्ने लगानीकर्ताले बैंकबाट तोकिएको समयमा ब्याज पाउँछन् । हालसम्म निष्कासित ऋणपत्रहरूको औसत ब्याजदर १० प्रतिशत हाराहारीमा छ ।डिबेन्चरअन्य ऋण उपकरण जारी गर्ने बैंक तथा वित्तीय संस्थाले निष्कासन गरिएको आव र भुक्तानी हुने आवबाहेकका प्रत्येक वर्ष वार्षिक मुनाफाबाट समानुपातिक आधारमा रकम भुक्तानी कोष अनिवार्य रूपमा राख्नुपर्ने व्यवस्था छ । यस बैंकले तोकेको न्यूनतम चुक्ता पुँजी पूरा गर्ने प्रयोजनबाहेकको अवस्थामा संस्थाले कुनै आर्थिक वर्षमा ५ पूर्ण आर्थिक वर्षभन्दा बढी भुक्तानी अवधि बाँकी रहेको ऋणपत्रबापत भुक्तानी कोषमा जम्मा गर्नुपर्ने रकमबराबर बोनस सेयर जारी गरे उक्त आर्थिक वर्षमा भुक्तानी कोष रकम जम्मा गर्न अनिवार्य हुने छैन, राष्ट्र बैंकको निर्देशनमा भनिएको छ । तर उक्त वर्षमा जम्मा गर्नुपर्ने रकम त्यसपछि आवहरूमा थप गरी समानुपातिक आधारमा अनिवार्य कोषमा जम्मा गर्नुपर्ने राष्ट्र बैंकको निर्देशन छ । वाणिज्य बैंकलाई ०७७ असारभित्र अनिवार्य ऋणपत्र निष्कासन गर्नुपर्ने निर्देशन भए पनि मर्जर तथा एक्विजिसनमा गएका वित्तीय संस्थालाई छुट दिइएको छ ।"
सुरुङलाई विस्फोटक ल्याउन स्वीकृति,"नागढुंगासिस्ने खोला सुरुङमार्ग निर्माण आयोजनाले माग गरेको करिब ९ महिनामा भारतबाट विस्फोटक पदार्थ ल्याउने स्वीकृति पाएको छ । गत असोजमा विस्फोटक पदार्थ ल्याउन पाऊँ भन्दै आयोजनाले भौतिक पूर्वाधार तथा यातायात मन्त्रालयमार्फत रक्षा मन्त्रालयमा स्वीकृति मागेको थियो । रक्षाले सेनालाई पठाए पनि त्यहाँबाट स्वीकृति पाउन ढिलाइ भएको आयोजनाले जनाएको छ । विस्फोटक पदार्थका लागि शुक्रबार मात्र स्वीकृति पाएर परराष्ट्र मन्त्रालयमा पठाइएको सडक विभागअन्तर्गत विकास सहायता कार्यान्वयन महाशाखा प्रमुख अर्जुनजंग थापाले बताए । अब पराराष्ट्रले भारतीय दूतावासलाई पत्र लेख्नेछ, उनले भने, दूतावासले भारतको विदेश मन्त्रालय हुँदै प्रक्रिया अघि बढाउँछ । विस्फोटक पदार्थ आउन अब तीन महिना लाग्छ ।९ सय टन विस्फोटक पदार्थ निर्माणमा प्रयोग हुनेछ । त्यति पूरै परिमाणमा विस्फोटक ल्याउन भने स्वीकृति नपाइएको प्रमुख थापाले जानकारी दिए । आफूले उत्पादन गरेको विस्फोटक पदार्थ उच्च गुणस्तरको छ भन्ने सेनाले दाबी छ । उसले त्यसैलाई प्रयोग गर्न भनेको छ, उनले भने, गुणस्तरीय विस्फोटक पदार्थ सेनाले उत्पादन गरे उताबाट थप नल्याउने कुरा भएको छ । सेनाले उत्पादन गरेको विस्फोटक पदार्थ गुणस्तरीय छछैन भन्नेबारे परीक्षण गरिनेछ । ९ सयमध्ये ३ सय टन भारतबाट ल्याएर काम सुरु गर्नेछौं, थापाले भने, यसले ८ महिना पुग्नेछ । भारतबाट विस्फोटक पदार्थ ल्याएर सुरुङको काम थालेको एकडेढ महिनाभित्र सेनाले उत्पादन गरेको विस्फोटक पदार्थको पनि परीक्षण गरिनेछ । परीक्षण सफल भए सबै विस्फोटक सेनाबाटै लिइनेछ । दसैंपछि सुरुङको काम सुरु गरिने उनले जानकारी दिए । सरकारले सुरुङमार्गअन्तर्गत धादिङतर्फ पर्ने श्री ५ को वायु गुठीका मोहीलाई ५० प्रतिशत क्षतिपूर्ति उपलब्ध गराउने निर्णय गरिसकेको छ । सुरुङमा काम सुरु भएको एक साता हुन लागेको थापाले बताए । अहिले काठमाडौं र धादिङ दुवैतर्फ निर्माणको काम जारी छ । ६० जना कामदार मात्र फिल्डमा छन्, उनले भने, बाहिरी जिल्लाबाट कामदार ल्याउँदा धुलिखेलबाट फर्काइदिएपछि समस्या भयो । अहिले कामदार जुटाउन समस्या भएको छ । स्वास्थ्य सावधानी अपनाएर विभिन्न जिल्लाबाट कामदार जम्मा गरेर ल्याउँदा पनि स्थानीय तह र प्रहरीले फर्काइदिएपछि समस्या थपिएको उनको भनाइ छ । बर्दियाबाट आएका १० जना, धादिङको धुनीबेंसी नगरपालिका र काठमाडौंको चन्द्रागिरि नगरपालिकाका स्थानीयलाई जम्मा गरेर काम लगाइएको छ ।"
कोषको २२ प्रतिशत बोनस सेयर,काठमाडौं (कास) नागरिक लगानी कोषले २२ प्रतिशत बोनस सेयर दिने भएको छ । कोषको २५ औं साधारणसभाले उक्त प्रस्ताव पारित गरेको हो । सभाले बोनस सेयरपछि कायम हुने चुक्ता पुँजीमा १ बराबर ८२८४ प्रतिशत हकप्रद सेयर दिने प्रस्ताव पनि पारित भएको छ । आर्थिक वर्ष ०७५७६ को करपछिको कोषको खुद नाफा ४६ करोड २३ लाख रुपैयाँ छ । उक्त रकमबाट ९ करोड २४ लाख ५७ हजार साधारण जगेडामा राखी बाँकी रकममध्ये आव ०७५७६ मा २२ प्रतिशत बोनस सेयर र ११६ प्रतिशत नगद लाभांश छुट्याइएको कोषले जारी गरेको विज्ञप्तिमा उल्लेख छ ।
सिटिजन्ससहयोगी बैंकको एकीकृत कारोबार,काठमाडौं (कास) सिटिजन्स बैंक इन्टरनेसनल र सहयोगी विकास बैंकले शनिबारदेखि एकीकृत कारोबार सुरु गरेका छन् । राष्ट्र बैंक तथा कम्पनी रजिस्ट्रारको कार्यालयको स्वीकृति प्राप्तिपछि दुई बैंकले एकीकृत कारोबार थालेका हुन् । सिटिजन्सका सञ्चालक समिति अध्यक्ष राजनसिंह भण्डारीले एक समारोहबीच संयुक्त कारोबार सुरु गरे ।
लोमस र होम सेफ्टीको अटोमेटिक डिस्पेन्सर,काठमाडौं (कास) लोमस फर्मास्युटिकल्स र होम एन्ड अफिस सेफ्टीले घर तथा कार्यालय सुरक्षाका लागि अटोमेटिक डिस्पेन्सर ल्याएका छन् । लोमस र होम सेफ्टीले चीनबाट डिस्पेन्सर झिकाइएको जनाएका छन् । लोमसले आफ्नै उत्पादनमा ह्यान्ड सेनिटाइजर बजारमा ल्याइसकेको छ । कम्पनीले ह्यान्ड एक्स नामक सेनिटाइजर २५० र ५ सय एमएल (मिलिलिटर) बजारमा उपलब्ध भएको जनाएको छ ।
बतासभाटभटेनी सहकार्य,काठमाडौं (कास) बतास अर्गनाइजेसनअन्तर्गतको एडब्राइट र भाटभटेनी सुपरमार्केटबीच व्यावसायिक ब्रान्डिङ गर्नेसम्बन्धी सम्झौता भएको छ । सम्झौताअनुसार नयाँ आर्थिक वर्षदेखि व्यावसायिक रूपमा ब्रान्डिङको काम हुनेछ । साथै देशभर रहेका भाटभटेनीका सुपरमार्केटमा बतास एडब्राइटमार्फत ब्रान्डिङ हुनेछ । बतास अर्गनाइजेसनका अध्यक्ष ओशिन बतास र भाटभटेनीका प्रबन्ध निर्देशक कल्याण गुरुङले सम्झौतापत्रमा हस्ताक्षर गरे ।
लिभोनको विजेता घोषणा,काठमाडौं (कास) लिभोनले सञ्चालन गरेको सिल्की हेयर एन्ड स्मुथ राइड योजनाको विजेता शनिबार सार्वजनिक गरेको छ । मिस वर्ल्ड नेपाल अनुष्का श्रेष्ठले विजेताको नाम घोषणा गरिन् । असारका लागि विजेता निशा सुनुवारले यामाहा फेसिनो बाइक र अन्य १५ जनाले लिभोनका तर्फबाट आकर्षक गिफ्ट प्राप्त गरेका छन् । भाटभटेनी सुपरमार्केट र लिभोनले यो योजना सञ्चालन गरेका हुन् । यो योजना आगामी तीन महिनासम्म जारी रहने कम्पनीले जनाएको छ ।
अवैध उत्खनन रोक्न खोज्दा आक्रमण,"ललितपुरको गोदावरी७, देवीचौरमा अवैध ढुंगा उत्खनन रोक्न खोज्दा गिद्धवीर सामुदायिक वन उपभोक्ता समितिका अध्यक्ष र सचिवमाथि आक्रमण भएको छ । ढुंगा खानीले पहिरो झरेको खबर पाएपछि रोक्न गएका अध्यक्ष प्रेमबहादुर थिङ र मुरली महतमाथि बिहीबार कुटपिट गरिएको हो । उनीहरूको अनुहार, हात, खुट्टा र घुँडामा चोट लागेको छ । दुवैको नख्खुस्थित मेडिसिटी अस्पतालमा उपचार भइरहेको छ । समितिका सचिव महतले चरम दोहन हुन थालेपछि रोक्न खोज्दा टोले गुन्डा लगाएर आक्रमण गरिएको बताए । छम्पीका कर्ण लामाले फोन गरेर ५६ वटा बाइकमा आफ्ना साथीहरूलाई बोलाए, उनले सुनाए । हातपात गर्नेविरुद्धमा जिल्ला वन कार्यालयलाई बोधार्थ दिएर महानगरीय प्रहरी वृत चापागाउँमा जाहेरी दर्ता गरिएको छ । महानगरीय प्रहरी परिसर जावलाखेलका प्रवक्ता प्रहरी उपरीक्षक तुलबहादुर कार्कीले छानबिन गरी कारबाही प्रक्रिया अघि बढाउने बताए । देवीचौर डुकुछाप क्षेत्रमा मत्स्येन्द्रनाथ मल्टिपर्पोज, सजिलो रोडा ढुंगा, न्यु क्वालिटी एड्भान्स र शान्ति गणेश रोडा ढुंगा उद्योग छन् । तीमध्ये मत्स्येन्द्रनाथ मल्टिपर्पोजबाहेक अन्य उद्योगसँग क्रसर सञ्चालन गर्न कच्चापदार्थका लागि ढुंगा खानी छैन । अन्य व्यवसायीले क्रसरका लागि ढुंगा देवीचौरकटुवाल दहबानियाँ गाउँ हुँदै माल्टाको बगुवा पुग्ने सडक विस्तार गर्न वनबाट निकाल्ने गरेका हुन् ।सजिलो रोडा र न्यु क्वालिटी सञ्चालक शशि शाही ठकुरी र मधुसूदन डोटेल हुन् । वन समितिका अध्यक्ष र सचिवमाथि हातपात भने शान्ति गणेश रोडा ढुंगामा काम गर्नेले गरेको स्थानीयले बताए । शान्ति गणेशका सञ्चालक सुदर्शन विष्ट र रामकृष्ण विष्ट हुन् । उनीहरूको क्रसर उद्योग निर्माणाधीन छ । उनीहरूले ढुंगा स्टकमा राख्न वन खनेका हुन् । देवीचौरबानियाँ सडक चार वर्षअघि सांसद विकास कोषको बजेटबाट कान्तिलोक पथको वैकल्पिक मार्गका रूपमा विकास गर्न डीपीआर तयार गरिएको थियो । गिद्धवीर सामुदायिक वन देवीचौरबाट माल्टा पुग्ने सडकको प्रस्थान विन्दु हो । शान्ति गणेशका सञ्चालक सुदर्शनले भने आक्रमणको घटना आफूहरू सम्बन्धित नरहेको दाबी गरे । हातपात गर्ने केटाहरू हामीसँग काम गर्दैनन् । पहिले काम माग्न भने आएका थिए, उनले भने, कुट्ने र कुटिनेको के रिसइबी हो थाहा छैन ।गोदावरी नगरपालिका७ मा ६ दशमलब ५ हेक्टरमा फैलिएको सामुदायिक वनमा अहिले ६७ वटा एक्स्काभेटरले दिनहुँ ढुंगा उत्खनन गरिरहेका छन् । सामाखेल क्षेत्रमा राम्रो ढुंगा फेला परेकाले व्यवसायीले बढी मात्रामा वन दोहन गरेका हुन् । ढुंगा निकाल्ने क्रममा पहिरो झरेर बाटो अवरुद्ध भएको छ । अवैध रूपमा सञ्चालित उद्योगका कारण राज्यलाई लाखौं रुपैयाँ राजस्व घाटा भइरहेको छ । व्यवसायीले एउटा क्रसरबाट दिनमा ४० देखि ९० टिपरसम्म रोडा बिक्री गर्छन् । गोदावरी नगरपालिकाका प्रवक्ता मिलन सिलवालले यसबारे अनुगमन गर्ने बताए । ललितपुरका जिल्ला वन अधिकृत नवीन गिरीले कुटपिटका घटना भएकाले दोषीमाथि कडा कारबाही गर्न प्रहरी प्रशासनसँग माग गरिसकेको बताए । स्वीकृतिबिना वन खनेको बारेमा वडा कार्यालय र नगरपालिकामा बुझ्ने तयारी भइरहेको छ, उनले भने ।सडक विस्तारका नाममा वन क्षेत्रमा भएका दोहनमा गोदावरी७ का वडाध्यक्ष गिरीप्रसाद तिमिल्सेनाको समेत मिलेमतो रहेको स्थानीयको भनाइ छ । गिरीले २०७६ फागुन १५ मा मत्स्येन्द्रनाथ र सजिलो रोडा ढुंगासँग डुकुछाप हुँदै बानियाँ गाउँ पुग्ने सडक विस्तार गर्ने र त्यसक्रममा निस्केका ढुंगा बिक्री गर्न सकिने गरी सम्झौता गराएका थिए । ढुंगा उत्खनन गरेबापत दुवै उद्योगले स्थानीय भीमसेन मावि र देवी माविलाई ३३ लाख दिने मौखिक सहमति पनि गरेका छन् । जिल्ला वन अधिकृत गिरीले वडाले बाटो विस्तारका नाममा ढुंगा उत्खनन गरी बिक्री गर्न मिल्ने गरी सहमति दिने कानुनी व्यवस्था नभएको बताए । यसबारे थप बुझ्दै छौं, उनले भने । वडाध्यक्ष तिमिल्सेनाको एक्स्काभेटर पनि ढुंगा उत्खननमा प्रयोग भएको स्थानीय बताउँछन् । गिद्धवीर वन समितिका अध्यक्ष थिङले सम्बन्धित निकायले चार किल्ला तोकेर वैधानिक खानी यकिन गरी मापदण्डभित्र रहेर मात्र सञ्चालन गर्न दिनुपर्ने बताए । अहिले जथाभावी सार्वजनिक जग्गा दोहन गरेर ढुंगा निकालिँदै छ, उनले भने । वडाध्यक्ष तिमिल्सेनाले भने कानुनमा टेकेर मात्र विकास गर्न नसकिने बताए । लेले नल्लु क्षेत्रका खानी तथा क्रसर उद्योग देवीचौरमा स्थानान्तरण गर्ने भनिएकाले पनि खन्न दिएका हौं, उनले भने, अहिले काम रोकेका छौं । उनले आफ्नो एक्स्काभेटर त्यहाँ नचलाएको दाबी गरे । लामो समयदेखि विवादमा रहेको लेले नल्लु क्षेत्रमा पनि सामुदायिक तथा राष्ट्रिय वन मासेर धमाधम ढुंगा उत्खनन भइरहेको छ । दम्सीडोल सामुदायिक वनको पूर्व उत्तर मोहोडामा चरम दोहन भइरहेको हो । स्थानीयको उजुरीका आधारमा वन क्षेत्रमा उत्खनन रोक्न वन कार्यालय ललितपुरले २०७६ असार ३ मा जिल्ला प्रशासन कार्यालय ललितपुर, वन निर्देशनालय प्रदेश ३ हेटौडालाई बोधार्थ दिएर गोदावरी नगरपालिकालाई पत्राचार गरेको थियो । तैपनि अवैध निकासी रोकिएको छैन । ललितपुरका प्रमुख जिल्ला अधिकारी नारायणप्रसाद भट्टले यसबारेमा आफूलाई जानकारी नभएको बताए ।"
कुन्जोकको पहुँच अन्तर्राष्ट्रिय तस्करसम्मै,"फरार रहेको भनिएको १५ वर्षपछि पक्राउ परेर थुनामा रहेका कुन्जोक छिरिङ तामाङको पहुँच वन्यजन्तु तथा तिनका अंग तस्करी गर्ने अन्तर्राष्ट्रिय व्यापारी र नेटवर्कसम्म रहेको खुलासा भएको छ । इन्टरपोल र भारतको वाइल्डलाइफ क्राइम कन्ट्रोल ब्युरो (डब्लूसीसीबी) र सीबीआईले उनीबारेका थप प्रमाणहरू नेपाल प्रहरीको केन्द्रीय अनुसन्धान ब्युरो (सीआईबी) लाई पठाएका छन् ।भारतस्थित सीबीआई र डब्लूसीसीबीको सर्वाधिक खोजीको सूचीमा रहेका तामाङलाई गत असार ११ मा सीआईबीले काठमाडौंमा पक्राउ गरेर लामटाङ राष्ट्रिय निकुञ्जको जिम्मा लगाएको थियो । जिल्ला अदालत रसुवाले गत आइतबार उनलाई पुर्पक्षका लागि थुनामा पठाएको छ । अहिलेसम्म संकलित तथ्यहरूबाट तामाङको नाम नेपालमा मात्र नभएर भारतका ठूला मानिएका विभिन्न वन्यजन्तु तस्करीका घटनामा समेत जोडिएको सीआईबीले जनाएको छ । सन् १९९९ मा भारतको गाजियाबादमा बरामद वन्यजन्तुका अंगहरूको तस्करीमा उनको संलग्नता थियो । सन् २००० मा भारतमै भएको खाग तस्करीमा पनि उनको नाम जोडिएको छ । बाघ मार्ने र तिनका अंगहरूको कारोबार गर्ने बाबरिया समूहको नेटवर्कसँग पनि तामाङको सम्बन्ध रहेको जानकारी मिलेको छ, सीआईबी स्रोतले भन्यो, इन्टरपोल र डब्लूसीसीबी तथा सीबीआईले दिएका प्रमाणका आधारमा तामाङको सम्पर्क कुख्यात अन्तर्राष्ट्रिय वन्यजन्तु तस्कर र व्यापारीसँग रहेको देखिन्छ ।केही समयअघि बाबरिया नेटवर्कका भीमा बाबरियालाई भारतमा पक्राउ गरिएको थियो । तामाङले उनको नेटवर्कमा रही काम गरेको पनि खुलेको छ । त्यस्तै, सन् २००८ मा हरियाणामा वन्यजन्तुका अंगहरू बरामद घटनामा पनि तामाङको सम्बन्ध देखिन्छ । वन्यजन्तु अपराध नियन्त्रणसम्बन्धी राष्ट्रिय तथा अन्तर्राष्ट्रिय सबैजसो बैठकहरूमा तामाङको नाम आउने गरेको थियो । नेपाल र भारतका सरकारी अधिकारी तथा सुरक्षा निकायसहित इन्टरपोलको बैठकमा उनी र उनको नेटवर्कलाई पक्राउ गर्नु आवश्यक रहेको भन्दै छलफल चल्थ्यो । यिनको चर्चित वन्यजन्तु अपराधी संसार चन्दको नेटवर्कभित्रका व्यक्तिहरूसँग समेत पहुँच पाइएको इन्टरपोल प्रतिवेदनमा छ । त्यस्तै, डान्डुक लामा र नुटुप लामासँग पनि उनको सम्बन्ध थियो । यी दुवै वन्यजन्तु तस्करीमा कुख्यात नाम हुन् । दुवै जनासँग भारत, नेपाल र तिब्बतको नागरिक पुष्टि हुने प्रमाणपत्र छ । तामाङसँग पनि तीनवटै देशको नागरिक पहिचान हुने प्रमाणपत्र भेटिएको छ ।नुवाकोटमा ८ वर्षअघि बरामद गरिएको आखेटोपहार तस्करीमा मुछिएका जिमी शेर्पा भनिने लोडु डिमेसँग पनि तामाङको सम्बन्ध रहेको प्रहरीको दाबी छ । २०६९ मा काठमाडौंबाट रसुवातर्फ जाँदै गरेको बा२ख ७५०४ नम्बरको गाडी नुवाकोटमा खानतलासीका क्रममा प्रहरीले बाघको ५ थान छाला र हड्डीहरू बरामद गरेको थियो ।सीबीआई, इन्टरपोललगायतका एजेन्सीले तामाङबारे नयाँ प्रमाण दिएपछि उनको नेटवर्क पत्ता लगाउन सीआईबीले अनुसन्धान गरिरहेको छ । तामाङले भारतका विभिन्न स्थानबाट वन्यजन्तुका अंगहरू तिब्बतसम्म तस्करी गर्ने गरेको प्रमाणसमेत भेटिएको छ । नेपालमा तामाङको स्थायी ठेगाना हुम्ला, नाम्खा४ हो । बौद्धमा उनको १८ रोपनीमा बनेको आलिसान महलसमेत छ । भारतको सिलिगुडीमा उनको पस्मिना कारखाना रहेको समेत पाइएको छ । उक्त कारखानामा तिब्बतको पठारमा पाइने चिरुको रौंबाट महँगो मानिने सलहरू बनाइने गरेको छ । उनको नेपालका विभिन्न बैंक खातामा अर्बौं रुपैयाँ जम्मा भएको समेत देखिन्छ । तर, उक्त रकमको स्रोत खुलेको छैन ।वन्यजन्तु अपराधबारे अनुसन्धान गरिरहेका कुमार पौडेलका अनुसार विभिन्न समयमा पक्राउ गरेका तस्करहरूले आफूहरूले तामाङका लागि काम गर्ने गरेको बयान दिएका थिए । पौडेलले भने, त्यसबाट पनि उनी खुंखार तस्कर र नाइके रहेको पुष्टि हुन्छ । २०६२ भदौ १६ मा सेनाको दुर्गा बक्स गणको टोलीले रसुवाको साबिक स्याँफ्रु९ मा बाघ, चितुवा र ओतसहितका वन्यजन्तुको ठूलो संख्यामा अंग बरामद गरेको थियो । उक्त ओसारपसारमा तामाङ संलग्न भएको दाबी गरिएको छ । उक्त तस्करीमा संलग्न अन्य ७ वर्ष जेल बसेर निस्किसकेका छन् । तामाङसहित ३ जना फरार थिए । अरू दुई जना नुटुप लामा र डान्डुक लामा फरार सूचीमै छन् ।"
कलात्मक प्रतिरोध,"काठमाडौं (कास) पेटमा बच्चा छ, असहाय र रोगी छिन् । भोकै छिन् । तैपनि अगाडि बढ्न खोज्छिन् तर कसैले पछाडिबाट तानिरहेको छ, साङ्लोले बाँधिएकी छन्, कराउँछिन्, चिच्याउँछिन्, गुहार माग्छिन् तर अँह, कसैको साथ मिल्दैन । अस्पताल नपुगी उनको सास जान्छ । त्यसपछि बल्ल उनीबारे समाचार लेखिन्छ, उनको शव नै अखबारको खातले पुरिन्छ । अखबार रगतले लतपतिएका हुन्छन् ।शनिबार पाटन दरबार स्क्यायरमा देखिएको दृश्य हो यो । शिल्पी थिएटरका कलाकारद्वय पत्रिका खड्का र संगीता उरावले यो नाट्यमा प्रस्तुति दिएका थिए, जसमा लकडाउनमा भोकमरी र रोगबाट गुज्रिरहेका आममान्छेको पीडालाई मार्मिक ढंगले पोखिएको थियो । खान र सामान्य उपचार नपाएर मान्छेहरू मरेका समाचारहरू सामान्य बन्दै गएका छन् । तर संकटको भुमरीमा सास जोगाउन संघर्षरत नागरिकप्रति राज्यको बेवास्ताको ग्राफ दिनानुदिन उकालो लागिरहेको छ । मृत्यु समाचारमै सीमित बनेको छ । आजको यो निर्मम नियति आँखै अगाडि देखेपछि दरबार स्क्वायर घुम्न आएकाहरू भावुक देखिन्थे । यो प्रस्तुति पवित्रा, संगीता र घिमिरे युवराजले इम्प्रोभाइज्ड मार्फत तयार पारेका हुन् । नागरिकहरू लकडाउनका नाममा बाँधिएका छन्, निराश छन्, आइसोलेटेड छन्, त्यसलाई भत्काउन यो अभियान सुरु गरिएको हो, घिमिरेले भने, अब अन्यत्र पनि देखाउँछौं ।कलाकारहरूले वेदना पस्किएको स्टेजछेउमै दुई ठूला औंठाछापको चित्र थियो । एउटा कालो वर्णको मान्छेको, अर्को गोरोको । कालो जाति भएकै कारण अमेरिकामा जर्ज फ्लोयडको हत्या भयो, दलित भएकै कारण पश्चिम रुकुममा नवराज विकसहित ६ जना मारिए । जात, वर्ण, वर्गजस्ता अनेक बहानामा हुने विभेद र अमानवीयताप्रति रोष प्रकट गर्दै कलाकार रवीन्द्र श्रेष्ठले ती चित्रहरू तयार पारेका हुन् ।हुलिया वा अरू कुराजस्तै हाम्रो औंठाछाप पनि फरक हुन्छ तर हामी सबैलाई संवेदनाले जोडेको हुन्छ, चित्रमा यही मानवीयता देखाउन खोजेको छु, श्रेष्ठले भने । दुवै औंठाछापको बीचमा रातो धर्को कोरिएको छ । यो सिम्बोल अफ कनेक्सन हो । औंठाछाप शृंखला नै तयार पारिरहेका यी कलाकारले दुःखी हुँदै भने, लकडाउनमा विभेदको नयाँनयाँ स्वरूप देखिएको छ, मात्रा बढेको छ तर यसलाई निमिट्यान्न पार्न कुनै प्रभावकारी कदम चालिएको छैन ।कलाका विभिन्न विधामार्फत राज्यप्रति आक्रोश र असन्तुष्टि पोख्ने साझा मञ्च थियो अभिभावकविहीन जनता अभियान । यहाँ रवि मिश्रका कार्टुन पनि राखिएको थियो । कलाकर्मी दरबार स्क्वायरमा भेला भए र मौन शैलीमा कला पस्किन थाले । सेल्फी खिचिरहेका, मन्दिरका पेटीमा बसिरहेका, हतारमा हिँडिरहेका अनि त्यतिकै टहलिरहेकाहरू एकै ठाउँ आए अनि नाटक र चित्रकला हेरे ।लेखक तथा अभियन्ता युग पाठकले यो कलात्मक प्रतिरोध भएको बताए । अभियानको औचित्य प्रस्ट पार्दै पाठकले भने, जब राज्य दायित्वबाट विमुख हुन्छ र शासक मात्र बन्न खोज्छ, तब सचेत नागरिकले प्रतिरोध गर्नुपर्छ । आफ्नो अभिभावकत्व आफैं लिनुको विकल्प हुन्न । उनले यस अभियान जनताका लागि थेरापी र सत्ताका लागि चुनौती भएको बताए ।"
दिल्लीबाट ६ नेपाली महिलाको उद्धार,"राम्रो तलब र जागिरको प्रलोभन दिएर भारत हुँदै खाडी मुलुक लैजान लागेका ६ नेपाली महिलाको दिल्लीबाट उद्धार गरिएको छ । करिब तीन महिनादेखि अलपत्र उनीहरूलाई उद्धार गरेर शुक्रबार कृष्णनगर ल्याइएको हो । जिल्लामा रहेका बिचौलियाले विदेशमा राम्रो रोजगारीको अवसर छ भन्दै फकाएर दिल्ली पुर्याएका थिए । एक पैसा पनि लाग्दैन, इराक र कतारमा जागिर पाइन्छ भन्दै लोभ्याएको उनीहरूले बताए । मोरङका ४, झापा र पर्वतका एकएक जना दिल्लीमा अलपत्र थिए । सबैलाई उद्धार गरी यहाँ ल्याइएको हो । स्थानीय बिचौलियाले रोजगारीबारे थप जानकारी बुझ्न र पासपोर्ट बनाउन उनीहरूलाई काठमाडौंका मुख्य एजेन्टकहाँ पठाएका थिए । गत फागुन १० देखि १३ गतेभित्रै ती जिल्लाबाट उनीहरू काठमाडौं पुगेका थिए । त्यहाँ पुगेपछि रोजगारी राम्रो छ, अवसर गुमाउनु हुन्न भनेर प्रलोभन दिइएको थियो । बिचौलियामार्फत काठमाडौंमा उनीहरूको पासपोर्ट बनाइयो । आफूहरूले पासपोर्ट बुझेर एजेन्टलाई नै दिएको उद्धार गरिएकी मोरङकी एक महिलाले सुनाइन् । पासपोर्ट बनाएपछि उनीहरूलाई पोखरा लगेर एक रात राखी बुटवल ल्याइएको थियो । त्यहाँबाट दाङमा एक रात राखेर नेपालगन्ज लगियो । त्यहाँ दुई रात राखेर सीमा कटाइयो । बिहानै सीमा कटाएपछि भारतको रुपैडिया पुर्याइयो । त्यहाँबाट फागुन ३० बसमा दिल्ली लगिएको थियो । त्यहाँको बुरादी जारोदाको एक घरमा लगेर राखेर बाहिरबाट ताल्चा लगाइएको थियो । त्यहाँ पुगेपछि बिचौलियाले रासनपानी दिएर राखेका उनीहरू आफैं पकाएर खाना खाने गर्थे । चैत दोस्रो साता भारतमा पनि लकडाउन भएपछि एजेन्टहरूले रासनपानी पुर्याउन छाडे । मोबाइल स्विच अफ गरेर सम्पर्कविहीन भए । त्यसपछि महिलाहरूले बाहिर निस्किएर घरमा फोन गरेर उद्धार गर्न आग्रह गरेको थिए । उनीहरूको सूचना शान्ति पुनःस्थापना गृह (पीआरसी) सम्म पुग्यो । गृहका क्षेत्रीय संयोजक भूमिराज भट्टराईको पहलमा कृष्णनगर ल्याइएको हो । उनीहरू २६, २७, ३४, ४० र ४१ वर्षका छन् । दिल्लीमा देशभक्त आवाजका अध्यक्ष बाबु रोक्काले उद्धारको अगुवाइ गरेका थिए । त्यसमा दूतावासले पनि सहयोग गरेको उनीहरूले बताए । उद्धार गरिएका महिलाले मानव बेचबिखनविरुद्ध सीआईबीमा पनि जाहेरी दिएका छन् । मुद्दाको थप अनुसन्धानका लागि काठमाडौं जान लागेको उनीहरूले सुनाए । काठमाडौं पठाउने प्रक्रिया मिलाउँदैछौं, इलाका प्रहरी कार्यालय कृष्णनगरका इन्स्पेक्टर प्रताप पौडेलले भने । उद्धार गरिएका सबै विवाहिता हुन् । तीन जनाका श्रीमान् साथमा छैनन् । कतिपय बालबच्चा घरमै छाडेर जागिरको प्रलोभनमा हिँडेको बताएका छन् ।"
सागको उच्च सफलता,"राष्ट्रिय खेलकुद परिषद् (राखेप) को १८ औं सदस्य सचिवका रूपमा चारवर्षे कार्यकालका लागि गत असार २३ गते मन्त्रिस्तरीय नियुक्ति पाएका रमेशकुमार सिलवाल नयाँ खेलकुद ऐन लागू भएपछि वर्षदिन नपुग्दै पदमुक्त भए । संघीय संरचनाअनुकूल हुने गरी संघीय संसद्को दुवै सदनले झन्डै डेढ वर्ष लगाएर बनाएको खेलकुद विकास ऐन असार १७ देखि लागू भएको हो । मूलतः शिक्षा व्यवसायी भए पनि खेलकुदमा लामो सक्रियताले राखेप कार्यकारीका रूपमा नियुक्ति लिँदा सिलवाल निकै आत्मविश्वासी थिए । नजिकिँदै गरेको दक्षिण एसियाली खेलकुद (साग) को १३ औं संस्करण आयोजनाबारे अन्योल हुँदा सदस्य सचिव नियुक्त भएलगत्तै उनले चुनौती स्वीकारेर खेलकुदमा आएको बताएका थिए । तत्कालीन समयमा उनको मुख्य चुनौती पूर्वाधार तयार गरी साग आयोजना गर्ने नै थियो । त्यसबाहेक खेलकुदको नियमनकारी निकायबाट खेलकुद विकासका लागि आवश्यक रणनीतिहरू तर्जुमा गर्नुपर्ने थियो । एक वर्षको छोटो कार्यकालमा आफैंले भनेअनुसार चुनौती मा कति सफलता मिल्यो त ? सिलवालले भने, मैले नियुक्ति पाएपछि आमसर्वसाधारणमात्र होइन परिषद्कै कर्मचारीमा पनि साग हुन्छ भन्ने विश्वास थिएन । पूर्वाधारको काम लथालिंग थियो, बन्द प्रशिक्षण सुरु भएकै थिएन । ५ महिनाको अवधिमा मैले सबैभन्दा ठूलो र चुनौतीपूर्ण जिम्मेवारी पूरा गर्न सकें । त्यसैले साग समयमै सम्पन्न भयो र नेपालको उल्लेखनीय सफलता पनि हासिल गर्यो ।नेपालबाटै सुरु भएको दक्षिण एसियाली खेलकुदको अवधारणा तेस्रोपल्ट नेपालमै आयोजना हुन नियमित समयभन्दा तीनपल्ट मिति सारिएको थियो । सन् २०१९ भित्र प्रतियोगिता आयोजना हुनैपर्ने थियो । मुख्य खेलस्थल दशरथ रंगशालालगायत भूकम्पले क्षति पुर्याएका संरचनाको पुनर्निर्माण र आवश्यक अन्य संरचनाको निर्माण सम्पन्न हुन सकिरहेको थिएन । आठौं राष्ट्रिय खेलकुदमा सफलता हासिल गरी १३ औं सागको तयारीमा जुट्नुपर्ने खेलाडीहरू पनि अन्योलमै थिए । हाम्रा कर्मचारीलाई जिम्मेवारीबोध गराउँदै साग आयोजनाका लागि विश्वस्त बनाएँ । सागलाई अर्जुनदृष्टि लगाएर काम गरेकै परिणाम अहिले तपाईंहरूसामु छ । पूर्वाधार र प्रशिक्षणमा पनि हामीले सम्झौता गरेनौं । सरकारले आवश्यक बजेट समयमै उपलब्ध गराएर सहयोग गर्यो, उनले भने । मंसिर १५ देखि २४ सम्म काठमाडौं, पोखरा र जनकपुरमा आयोजित सागमा नेपालले अहिलेसम्मकै उल्लेख्य सफलताका रूपमा ५१ स्वर्ण, ६० रजत र ९५ कांस्य गरी २ सय ६ पदक जितेको थियो । पदक जितेका खेलाडीले ठूलो राशिको प्रोत्साहन पुरस्कार ढिलै भए पनि प्राप्त गरिसकेका छन् । साग आयोजनाका लागि ५० लाख बजेट आएको थियो । प्रतियोगिता सम्पन्न हुने बेलासम्म हामीले ३ अर्ब ६४ करोड रुपैयाँ बजेट पायौं । आयव्ययको हिसाब गर्दा करिब १ अर्ब रुपैयाँ बचत गरी राज्यकोषमा फिर्ता गरेका छौं । सदस्य सचिवले यसो भने पनि सागको आर्थिक प्रतिवेदन राखेपले अहिलेसम्म सार्वजनिक गरेको छैन । उनको दाबी मान्ने हो भने छोटो कार्यकालमा सुशासन र पूर्वाधार निर्माणलाई प्राथमिकतामा राखे । त्यसका लागि उनलाई परिषद्का ९९ प्रतिशत कर्मचारीको साथ मिल्यो । आर्थिक र नीतिगत पारदर्शिता तथा बजेटको समानुपातिक वितरणलाई केन्द्रमा राखेर काम गरेको उनले बताए । आफू सदस्य सचिव भएर आएलगत्तै उनले देशभरका परिषद् मातहतका इन्जिनियरसँग छलफल गरी बजेट कार्यान्वयनका लागि भदौदेखि नै प्रक्रिया सुरु गर्न निर्देशन दिएका थिए । टेन्डर प्रक्रिया भदौदेखि सुरु भयो भने सबै प्रक्रिया पूरा गरेर माघफागुनदेखि काम सुरु गर्न सकिन्छ, उनले थपे, यस वर्ष विकास बजेटको रकम फ्रिज हुन नपाएको त्यही भएर हो ।सुशासनका लागि आर्थिक र नीतिगत पारदर्शिता अत्यावश्यक हुन्छ । पेस्कीको नाममा दशकौंदेखिको आर्थिक अपचलन राखेपको सबैभन्दा मूल समस्या थियो । म आएपछि ११ महिनाको अवधिमा ६९ करोड पेस्की फर्स्योट भएको छ, उनले थपे, महालेखाको पछिल्लो प्रतिवेदनमा पेस्की फर्स्योट नगर्नेको संख्या २ हजार ३ सयभन्दा बढी थियो । अहिले त्यो संख्या १५ सयमा झरेको छ । यदि अर्को कार्यकालका लागि नियुक्त भएँ भने यो संख्या शून्यमा झार्नेछु । त्यतिबेलासम्म फर्स्योट नगर्नेको नाम सार्वजनिक गरिनेछ ।देशको समग्र बजेटको एक प्रतिशत पनि नपाउने खेलकुदलाई राज्यले बेवास्ता गरेको होइन र ? भन्ने तर्कमा सिलवाल सहमत भएनन् । उनी भन्छन्, बजेट नै ठूलो कुरा होइन भन्ने एक वर्षको अवधिमा थाहा पाइसकें । मुख्य कुरा इच्छाशक्ति हो । साग आयोजनाका लागि सुरुमा ५० लाख बजेट आएको थियो । गर्दै जाँदा पर्याप्त बजेट निकासा भयो । त्यसबाहेक यस वर्ष पूर्वाधार निर्माणका लागि बजेटमा उल्लेख भएभन्दा १९ करोड रुपैयाँ बढी निकासा गर्न सफल भयौं ।सिलवालले पूर्वाधार निर्माणमा टालेटुलेभन्दा दिगो संरचनालाई जोड दिइएको दाबी गरेका छन् । यसअघि निर्माण भएको संरचनाले पूर्णता नपाएको र त्यसको संरक्षणमा ध्यान नदिएकोमा उनको गुनासो थियो । छैटौं राष्ट्रिय खेलकुदका लागि सुदूरपश्चिममा निर्माण भएका संरचना, सातौं र आठौंका लागि क्रमशः पूर्व र मध्यपश्चिममा निर्माण गरिएका संरचनाले समयमै पूर्णता पाउन सकेनन्, उनले थपे, धेरै संरचना बनाएजस्तो देखाउने तर सबै अपूर्ण छाडिदिने । भएका संरचनाको संरक्षणमा ध्यान नदिने गर्दा लगानीको प्रतिफल आउँदैन । मेरो मान्यता भनेको थोरै बनाउने दिगो बनाउने हो । पोखरा रंगशाला निर्माणमा हामीले त्यही रणनीति बनाएका हौं ।उनले कर्णाली र प्रदेश २ मा खेलकुद संरचना निर्माणमा ध्यान दिनुपर्ने आवश्यकता औंल्याए । वाग्मतीसहित गण्डकी र प्रदेश ५ मा प्रायः सबै खेल आयोजना गर्न सकिने पूर्वाधार निर्माण भएको र बाँकी प्रदेशमा पनि सुविधासम्पन्न पूर्वाधार निर्माण हुनुपर्ने बताए । प्रदेश १ को पहाडी जिल्लामा पूर्वाधारको अवस्था चिन्ताजनक छ । कर्णाली र प्रदेश २ मा धेरै लगानी गर्नुपर्नेछ । पूर्वाधारसँगै त्यसको उपयोगिता र प्रतिफलबारे पनि नीति बनाउनुपर्नेछ ।नयाँ ऐन लागू भएसँगै पदमुक्त भएका सिलवालले अर्को कार्यकाल पाए खेलकुदलाई व्यावसायिक बनाउने, पूर्वाधार र सुशासनमा पारदर्शी काम गर्ने योजना बनाएका छन् । उनले आफ्नो पूर्ण कार्यकालमा खेलकुदलाई आत्मनिर्भर बनाउने लक्ष्य राखेको सुनाए । पूरा कार्यकाल काम गर्न पाएको भए मैले खेलकुदमा राज्यसँगको निर्भरता अन्त्य गर्ने योजना बनाएको थिएँ । त्यसका लागि पूर्वाधारको उपयोग, व्यावसायिक र परिणाममुखी खेलकुदको विकास गर्नुपर्ने हुन्छ, उनले भने, हामीले कामचलाउ संरचनामा काम चलाउन प्रतियोगितामात्र सोच्ने हैन कि बहुउद्देश्यीय संरचना बनाएर व्यावसायिक प्रयोजनमा उपयोग गर्न सक्यौं भने बजेटमा सरकारको मात्र मुख ताक्ने प्रवृत्ति अन्त्य गर्न सक्छौं ।एकवर्षे कार्यकालको अनुभवका आधारमा सदस्य सचिव सिलवालले खेलकुदको स्तरोन्नतिका लागि खेल संघहरूलाई पनि जिम्मेवार बनाएका छन् । नियमित राष्ट्रिय प्रतियोगिताका लागि राखेपसँग बजेटको आस गर्ने खेल संघहरू आफ्नो खेलको स्तर उकास्ने काममा प्रभावकारी हुन सक्दैनन् । व्यावसायिकता, रणनीति र खेलाडीप्रति उत्तरदायी हुनुपर्नेमा उनीहरू पदको लालसामा लाग्ने गरेका छन् । मेरो मान्यता के छ भने विदेश घुम्ने सजिलो माध्यमका रूपमा खेल संघमा आएका पदाधिकारीले खेलकुदको विकास गर्न सक्दैनन् । राखेपमा २ सय ९ खेल संघ छन् । तीमध्ये निकै कम संख्याका खेल संघ सक्रिय छन् । सक्रिय भएकामध्ये धेरै कम संघले मात्र आधारभूत जिम्मेवारी पूरा गर्न सकेका छन्, सिलवालले प्रस्ट्याए । कार्यकालको पछिल्लो तीन महिना कोरोना भाइरसको विश्वव्यापी महामारीसँगै देशव्यापी रूपमा लागू गरिएको लकडाउनका लागि उपलब्धिमूलक काम हुन सकेन ।"
लिभरपुलले उपहारका रूपमा युवालाई खेलाउँदैन,"लन्डन (एएफपी) लिभरपुलले आफ्ना कोही युवा खेलाडीलाई उपहारका रूपमा इंग्लिस प्रिमियर लिगका बाँकी खेलमा नखेलाउने भएको छ । व्यवस्थापक योर्गन क्लोपले आफ्नो टिमले लिग जितिसकेको स्थिति भए तापनि धेरै प्रयोग गर्न नचाहेको बताएका छन् । लिभरपुल लिगको पछिल्लो खेलमा म्यानचेस्टर सिटीको हातबाट ४० ले पराजित भएको थियो । क्लबले ३० वर्षयता माथिल्लो डिभिजनको लिग उपाधि जितेयताको त्यो पहिलो खेल थियो ।लिभरपुलले यस सिजन ६ खेल खेल्न बाँकी छ र ती सबै लिगका खेल छन् । क्लबको कुनै पनि कप प्रतियोगितामा चुनौती बाँकी रहेको छैन । क्लोपले भनेका छन्, हाम्रा युवा खेलाडीको प्रदर्शन राम्रो छ र उनीहरूलाई विश्वास गर्न सकिन्छ । तर हामी कसैलाई पनि खाली मजाकका लागि प्रिमियर लिगमा खेल्न दिने छैनौं । लिभरपुलका पछिल्ला दुई खेलमा आफ्नो प्रमुख युवा खेलाडीलाई अवसर दिने प्रयास गरेको छ ।यसक्रममा १७ वर्षीय हार्भे इलिट, १९ वर्षीय निको विलियम्स र कोर्टियस जोन्सलाई पछिल्ला दुई खेलको खेलाडी सूचीमा राखेको छ । क्लोपले भनेका छन्, हामी पक्कै पनि जित्न चाहन्छौं । खेल जित्नका लागि हामीलाई उपलब्ध उत्कृष्ट खेलाडीकै आवश्यकता हुन्छ । यदि युवा खेलाडीले पनि उत्कृष्ट प्रदर्शन गर्छन् भने उनीहरूले पनि अवसर पाउनुपर्छ । उनीहरू क्षमतावान छन् । तर हामी उनीहरूलाई सजिलै प्रिमियर लिगमा अवसर दिने पक्षमा छैनौं ।उनले यस्तै प्रश्न फरक परिस्थितिका कारण चेल्सीका फ्रान्क लाम्पार्ड र म्यानचेस्टर युनाइटेडका ओले गनर सोल्सायरलाई भने नसोधिने दाबी पनि गरे । लिभरपुलले आइतबार १८ औं स्थानमा रहेको एस्टन भिल्लासँग खेल्दै छ । त्यसपछि लिभरपुलको प्रतिद्वन्द्वी ब्राइटन छ । क्लोपले थपेका छन्, हामीले लिगमा कोसँग खेल्ने हो, त्यो सबै परिस्थितिमा उत्तिकै महत्त्वपूर्ण हुन्न । हामी चाहन्छौं, हाम्रा युवा खेलाडीले सजिलै प्रियिमर लिगमा खेल्न पाउने अवसर बनोस् ।"
कोरोना सचेतना दौड,"काठमाडौं (कास) लव एन्ड सपोर्ट फाउन्डेसनको आयोजनामा शनिबार राजधानीमा कोरोना भाइरससम्बन्धी सचेतना दौड गरिएको थियो । वैकुण्ठ मानन्धर खेलकुद नेपाल र प्रयास मञ्चको सहआयोजनामा भएको ५ किमि भेट्रान रोड रेसमा ३ महिलासहित २५ प्रतिस्पर्धी थिए । कोरोना भाइरस (कोभिड१९) का कारण २५ जनाभन्दा बढी भेला हुन नपाउने सरकारको नियम पालना दौड गरिएको पूर्वधावक तथा दौड संयोजक बुद्धवीर लामाले बताए । कोरोना भाइरसको जोखिम मध्यनजर गरी उच्च सतर्कता अपनाउने सन्देशसहित दौड गरिएको संयोजक लामाले बताए ।सहभागी सबैले सावधानी अपनाऔं, भौतिक दूरी कायम गरौं, आफू बाँचौं र अरूलाई पनि बचाऔं, दौडौं र स्वास्थ्य रहौं र कोराना भगाऔं र सामान्य जीवनमा फर्कौं भन्ने नारा लेखिएको सन्देशमूलक प्लेकार्ड चेस्ट नम्बरका रूपमा प्रयोग गरेका थिए ।सहभागी सबैले निर्धारित दूरी तय गरे । सबैभन्दा पाका ८४ वर्षीय डा खगेन्द्रबहादुर श्रेष्ठ रहे । दक्षिण एसियाली खेलकुदका कीर्तिमानी पूर्वधावक वैकुण्ठ मानन्धर, एभरेस्ट म्याराथनकी तीनपल्टकी विजेता याङदी लामा शेर्पा, एसियन मास्टर्स एथलेटिक्स च्याम्पियनसिपका कांस्य विजेता धर्म महर्जन, संयोजक बुद्धवीर लामालगायत थिए । लामा पनि पूर्वधावक हुन् । कोरोना सचेतना दौड त्रिपुरेश्वरस्थित राष्ट्रिय खेलकुद परिषद्को कार्यालयको मूलगेट बाहिरबाट सुरु भएर विभिन्न भागको परिक्रमा गरी पुनः त्यही आएर टुंगिएको थियो । दौडलाई तीन विधामा विभाजन गरी प्रतिस्पर्धा गराइयो । ६० वर्षमाथि शम्भु दाहाल पहिलो, पुष्पलाल श्रेष्ठ दोस्रो र मंगलदास तण्डुकार तेस्रो भए । महिला खुलामा याङ्दी लामा शेर्पा पहिलो, सीता रिमाल दोस्रो र राधा श्रेष्ठ तेस्रो तथा ४० देखि ५९ वर्ष उमेरसमूहमा धर्म महर्जन, भीमबहादुर गुरुङ र दीपककुमार रञ्जित पहिलो तीन स्थान स्थानमा रहे । विजेतालाई डा खगेन्द्रबहादुर श्रेष्ठले पुरस्कृत गरे ।"
इंग्लिस टेस्ट टिम घोषणा,"लन्डन (एएफपी) वेस्ट इन्डिजविरुद्धको पहिलो टेस्टका लागि इंग्ल्यान्डले शनिबार १३ सदस्यीय टिम घोषणा गरेको छ । पहिलो टेस्ट बुधबार साउथह्याम्पटनमा सुरु हुनेछ । छनोटकर्ताले ज्याक लिच र मोइन अलीको स्थानमा अफ स्पिनर डोमिनिक बेसलाई अवसर दिएका छन् । पहिलो टेस्टमा इंग्ल्यान्डको नेतृत्व बेन स्टोक्सले गर्दैछन् । घोषित टिममा परेका अन्य खेलाडीमा जेम्स एन्डरसन, जोफ्रा आर्चर, स्टुवार्ट ब्रोड, रोरी बर्न्स, जस बटलर (विकेटकिपर), ज्याक क्राउली, जोए डेन्ली, ओली पोप, डम सिब्ले, क्रिस वक्स र मार्क उड छन् । कोरोना भाइरस संक्रमणको महामारीपछि आयोजना हुन लागेको यो टेस्ट पहिलो अन्तर्राष्ट्रिय क्रिकेट स्पर्धा हुनेछ ।"
अनलाइन कातामा थप ४ पदक,"काठमाडौं (कास) आईएसकेयू इन्टरनेसनल अनलाइन काता च्याम्पियनसिप २०२० मा नेपालले थप चार पदक जितेको भएको छ ।इन्टरनेसनल सोतोकान कराते युनाइटेड (आईएसकेयू) र इन्स्टिच्युट अफ सोतोकान कराते युनाइटेड (आईएसकेयू) को संयुक्त आयोजनामा भएको च्याम्पियनसिपमा नेपालले एक स्वर्ण, एक रजत र दुई कांस्य पदक जितेको हो । जुनियर विधामा नेपालका प्रनिल मानन्धरले स्वर्ण र सुनील खड्काले रजत जिते । लोकमान श्रेष्ठले कांस्य तथा महिलातर्फ श्रद्धा थापाले कांस्य जितेका थिए । अघिल्लो दिन नेपालले ४ स्वर्ण, ३ रजत र ३ कांस्यसहित १० पदक जितेको थियो ।"
जितले ब्राइटनलाई ठूलो राहत,नर्विच (एएफपी) रेलिगेसनबाट बच्न संघर्षरत दुई टिमबीचको खेलमा ब्राइटनले शनिबार नर्विचलाई उसकै भूमिमा १० ले हराएको छ । ब्राइटनको जितमा निर्णायक गोल २५ औं मिनेटमा लिन्ड्रो ट्रोसार्डले गरे । यो जितपछि ब्राइटनको ३६ अंक भएको छ । अंक तालिकाको १५ औं स्थानमा उक्लेको ब्राइटनको ३६ अंक भएको छ । नर्विच भने सबैभन्दा अन्तिम स्थानमा छ । टोलीसँग २१ अंकमात्र छ । लगातार खराब खेलिरहेको नर्विचलाई यो हारपछि रेलिगेसन टार्न अझ गाह्रो हुनेछ ।
