शीर्षक,विवरण
संक्रमितहरू विवाहदेखि वडा भेलासम्म,"घरमा छुट्टै बस्न भनेर पठाइएकाहरूले नियमको पालना नगरिदिँदा समस्या भएको जनप्रतिनिधिहरू बताउँछन् । २ सय २३ जना संक्रमित रहेको बुढीगंगा नगरपालिकाका मेयर दीपकविक्रम शाहले अवस्था नियन्त्रणबाहिर गइसकेको बताए । समुदायमा कोही संक्रमित भए कन्ट्याक्ट ट्रेसिङसमेत गर्न नसकिने गरी घुलमिल भइसकेको बताउँदै उनले भने, कोही संक्रमित घरमा बसेन भनेर उसकै पल्लो घरको मानिसले नगरपालिकालाई गाली गर्छन् तर घरमै बस भनेर भन्न सक्दैनन् । नगरपालिकाले मात्रै सबैको जिम्मा लिन नसक्ने अवस्था भयो । मलाई लाग्छ, समुदायमा संक्रमण पुगिसक्यो । क्वारेन्टाइनमा भएको भीडभाड, आरडीटी परीक्षणले दिने गलत रिपोर्ट, पीसीआर परीक्षणको सुस्तता र संक्रमित तथा स्थानीय बासिन्दामा सचेतना अभावका कारण स्थानीय तहले सम्हाल्न नसक्ने गरी अवस्था बिग्रिसकेको उनले बताए । स्वास्थ्य कार्यालय बाजुराका प्रमुख दयाकृष्ण पन्तले पनि समुदायमा संक्रमण फैलिसकेको हुन सक्ने बताए । स्वास्थ्यकर्मी र प्रहरीहरू संक्रमित भइसके, समुदायका अरू मानिसमा संक्रमण नहोला भन्न सकिन्न, उनले समुदायमा संक्रमण फैलिएको शंका भए पनि परीक्षण गर्न नसकेको बताउँदै भने, क्वारेन्टाइनमै भएकाको पनि परीक्षण गर्न सकेका छैनौं । समुदायको कसरी गर्ने ? क्वारेन्टाइनमा भएका सबैको परीक्षण सकिएपछि संक्रमितका परिवारको परीक्षण गर्ने योजना रहेको उनले बताए । बाजुरामा बुधबारसम्म संक्रमितको संख्या ४ सय ४० पुगेको छ । तीमध्ये अहिले क्वारेन्टाइन र आइसोलेसनमा ४०५० जना मात्रै रहेको महासंघ अध्यक्ष सिंहले बताए । संक्रमितहरूमा बाहिरबाट आएर क्वारेन्टाइनमा बसेका मात्रै छैनन् । क्वारेन्टाइन र आइसोलेसनमा स्वास्थ्य सेवा दिइरहेका सात जना स्वास्थ्यकर्मी र क्वारेन्टाइन सुरक्षामा खटिएका ४ जना प्रहरी पनि रहेको स्वास्थ्य मन्त्रालयको तथ्यांक छ । संक्रमितमध्ये दुई जनाले ज्यान गुमाइसकेको स्वास्थ्य कार्यालयले जनाएको छ । यद्यपि, संक्रमितहरू कस्तो अवस्थामा छन् भन्ने यकिन जानकारी भने कसैसँग छैन ।संक्रमितहरू कति जना आइसोलेसनमा छन् र कति जना होम आइसोलेसनमा छन् भन्ने तथ्यांक तयार गर्दै छौं, स्वास्थ्य कार्यालयका प्रमुख पन्तले भने । उनले नेपाल सरकारको निर्देशिकाअनुसार १४ दिन क्वारेन्टाइनमा बसेका संक्रमितहरूलाई मात्रै घरमा आइसोलेसनमा बस्न पठाएको बताउँदै उनीहरूले होम आइसोलेसनमा बस्दा पालना गर्नुपर्ने नियम पालना गराउन समुदाय पनि सचेत हुनुपर्ने बताए ।"
"छानबिनले देख्ने, अदालतले चोख्याउने","(काठमाडौं)  किङ कसुरको अभियोगमा अदालतबाट अस्वाभाविक उन्मुक्ति पाएको एक बैंकर परिवारले पाँच वर्षपछि गैरकानुनी सम्पत्ति आर्जनको अभियोग सामना गर्नुपरेको छ । बैंकर योगेन्द्रप्रसाद श्रेष्ठ र उनको परिवारविरुद्ध दायर साढे दुई अर्बभन्दा बढी आर्थिक अपचलनको मुद्दामा पाँच वर्षअघि अदालतले झन्डै १० करोडको कारोबारमा मात्रै कसुरदार ठहर गरेको थियो । त्यसको पाँच वर्षपछि सम्पत्ति शुद्धीकरण अनुसन्धान विभागले अनुसन्धान गर्दा उनीहरूको आर्जन अस्वाभाविक देखिएको हो । एक दशकको फरकमा नेपाल राष्ट्र बैंक र सम्पत्ति शुद्धीकरण अनुसन्धान विभागको अभियोगको विवरण करिबकरिब मिलेको छ । पाँच वर्षअघि पुनरावेदन अदालतले गरेको फैसलाले आरोपितहरूलाई नाम मात्रैको सजाय र बिगो ठहर गरेको थियो । यसले मुद्दाको निरूपण गर्ने क्रममा अपनाइएको धरातलमै प्रश्न खडा गरिदिएको छ । नेपाल सेयर मार्केट फाइनान्स लिमिटेड स्थापनादेखि २०६८ सालसम्म श्रेष्ठ कार्यकारी अध्यक्ष थिए । उनीलगायत उनका परिवार र फाइनान्सका टिममाथि बैंकिङ कसुरको आरोपमा दुईवटा मुद्दा चलेको थियो । एउटा बचतकर्ताको रकम निकालेर दुरुपयोग गरेको, अर्को नक्कली ऋणी खडा गरेर फर्जी कर्जा प्रवाह गरेको र त्यो रकम आफैंले चलाएको । पत्याउनै नसकिने खेल राष्ट्र बैंकको अनुसन्धानपछि प्रहरीले उनीहरूमाथि तत्कालीन पुनरावेदन अदालत पाटनमा बैंकिङ कसुरको अभियोगमा दुईवटा मुद्दा दर्ता गरेको थियो । पहिलो मुद्दामा श्रेष्ठ र उनको परिवारका सदस्यहरूमाथि ८३ करोड ३ लाख रुपैयाँ अपचलन गरेको अभियोग थियो । अदालतले अरू रकम बुझाइसकेको भन्दै दुई जनाले ६ करोड ४७ लाख रुपैया मात्रै अपचलन गरेको ठहर गर्यो । योगेन्द्रको भागमा ३ करोड २३ लाख रुपैयाँ बिगो, त्यति नै जरिवाना र तीन वर्ष कैदको फैसला भयो । दोस्रो मुद्दा नक्कली ऋणी र कर्जा प्रवाहसँग सम्बन्धित थियो । नेपाल राष्ट्र बैंकको प्रतिवेदनअनुसार, नक्कली ऋणीहरूको कर्जा नै १ अर्ब ९६ करोड रुपैयाँ बराबरको थियो । ९६ जना नक्कली ऋणीका नाममा १ अर्ब ६७ करोड रुपैयाँ योगेन्द्रप्रसादको समूहले निकालेको भेटिएको थियो । त्यसमा अरूसमेत जोडेर १ अर्ब ९१ करोड रुपैयाँ बैंकिङ कसुरको अभियोगमा मुद्दा दायर भयो । तर तत्कालीन पुनरावेदन अदालत पाटनले ६ करोड ४२ लाख रुपैयाँ मात्रै अपचलन भएको ठहर गरिदियो । मागदाबीका हिसाबले बिगो र जरिवाना नाम मात्रैको थियो । अदालतले कम बिगो र जरिवाना गर्दा अपचलन भएको भनिएको आर्जन उनीहरूको साथमा थियो । कुल २ अर्ब ७४ करोडको बैंकिङ अपचलनका मुद्दामा तत्कालीन पुनरावेदन अदालतले ९ करोड ६५ लाख रुपैयाँ मात्रै बैंकिङ अनियमितता भएको देख्यो । अभियोग दाबीसँग तुलना गर्दा उनीहरूले यो फैसलाबाट २ अर्ब ६४ करोड रुपैयाँको उन्मुक्ति पाए । मुद्दा फैसला भएको पाँच वर्षपछि सम्पत्ति शुद्धीकरण अनुसन्धान विभागले योगेन्द्रप्रसाद र उनको परिवारले २ अर्ब ६६ करोड ६१ लाख रुपैयाँ सम्पत्ति शुद्धीकरण गरेको अभियोगमा विशेष अदालतमा मुद्दा दायर गर्यो । झन्डै एक दशकअघिको राष्ट्र बैंकको अनुसन्धानलाई पुनरावेदन अदालतले पाँच वर्षअघि झन्डैझन्डै गलत साबित गरिदिएको थियो । सम्पत्ति शुद्धीकरण विभागको अनुसन्धानले राष्ट्र बैंकको प्रतिवेदनमै उल्लेख गरिएको रकमको सेरोफेरोमा कालो धन थुपारेको दाबी गर्दै मुद्दा चलाएको हो । कसरी भयो अपचलन ? सम्पत्ति शुद्धीकरण अनुसन्धान विभागका अनुसार तत्कालीन अध्यक्ष योगेन्द्रप्रसाद श्रेष्ठले सेयर मार्केट फाइनान्स लिमिटेडको रकम आफ्नो र परिवारका सदस्यका नाममा प्रवाह गरेका थिए । अभियोगमा उनकी पत्नी गीता श्रेष्ठ, तीन छोराहरू, उत्सव, गौरभ र सौरभ मुछिएका छन् । उनीहरूले स्टार सेभिङ एन्ड क्रेडिट कोअपरेटिभमा खाता खोलेर कारोबार गरेको भेटिएको थियो । योगेन्द्रका साथमा उक्त फाइनान्सका महाप्रबन्धक सिद्धार्थमान मास्केलगायतमाथि फाइनान्समा बचत रहेको रकम दुरुपयोग गरेको आरोप थियो । जसमा नागरिक लगानी कोषको १६ करोड, माछापुछ्रे बैंकको ७ करोड ५० लाख, जनता बैंकको १० करोड, हिमाल हाइड्रोको ९० लाख, नेपाली सेनाको ४ करोड, संस्थाकै ९ करोड ६९ लाख र विभिन्न व्यक्तिको अनुमानित २० करोड रुपैयाँ अपचलनको आरोप थियो । नागरिक लगानी कोषमा विभिन्न क्षेत्रका कर्मचारीहरूको रकम बचत हुन्छ भने सेनाले बचत गरेको रकम कल्याणकारी कोषको थियो । राष्ट्रिय बिमा संस्थानको २० करोड रुपैयाँ कार्यकारी अध्यक्ष श्रेष्ठले तोक लगाएपछि हिसाब मिलाउने गरी हकप्रद सेयरमा जम्मा गर्न निर्देशन दिई व्यक्तिगत रूपमा चलाएको भेटियो । जनता बैंकबाट अन्तर बैंक सापटीका नाममा १८ लाख रुपैयाँ लगेकामा पछि अरू त्यस्तै रकम जोड्दा कुल १९ करोड २५ लाख तिर्न बाँकी भएको खुल्यो । उनले ९ करोड ६९ लाख रुपैयाँ फाइनान्सबाट निकाली आफ्नो ऋण तिर्न विभिन्न बैंकहरूमा भुक्तानी गरेको फेला पर्यो । उनले स्टार होल्डिङ, कार्यविनायक इन्भेस्टमेन्टलगायत कम्पनी खोलेको खुल्यो । यो प्रकरणमा राष्ट्र बैंकको सुपरिवेक्षण विभागले ८५ करोड ५९ लाख रुपैयाँ अपचलन भएको प्रतिवेदन दिएको थियो । अर्को खेल झनै गम्भीर प्रकृतिको छ । श्रेष्ठ, महाप्रबन्धक मास्केलगायतले विभिन्न पाँच जनाको नाममा फर्जी कर्जा फाइल खडा गरी ३२ करोड ६४ लाख रुपैयाँ अपचलन गरेका थिए । त्यो रकमबाट श्रेष्ठकी पत्नी गीताले सेयरबापतको ३२ करोड ६४ लाख रुपैयाँ जम्मा गरेकी थिइन् । त्यसैगरी अर्को समूहका नाममा २०६६ साल भदौ १० गते ३४ करोड ९३ लाख रुपैयाँको फर्जी कागजातमार्फत नक्कली ऋण निकालिएको थियो । श्रेष्ठले बयानका क्रममा नै नक्कली ऋणीबाट लिएको रकम आफू र श्रीमतीले प्रयोग गरेको स्विकारेका थिए । महाप्रबन्धक मास्केले पनि नक्कली ऋणी खडा गरी रकम निकालेको बताएका थिए । उनीपछिका अध्यक्ष अर्जुनकुमार श्रेष्ठले गरेको बयानअनुसार, हकप्रद (राइट) सेयरबापत भनी बुझाएको रकम अपचलनबापतको आर्जन थियो । राष्ट्र बैंकको प्रतिवेदनअनुसार, नक्कली ऋणीहरू खडा गरी १ अर्ब ९६ करोडको कर्जा निकालिएको थियो । त्यसैमध्ये ९६ जनामा चाहिँ १ अर्ब ६७ करोड रकम निकाल्दा उनीहरूको समूह प्रत्यक्ष संलग्न भएको खुल्यो । उनले ऋणीहरूलाई कर्जा माग फाराम, कर्जा तमसुक, भुक्तानी देखाई नक्कली हस्ताक्षर बनाई नक्कली काम गरेको खुल्यो । त्यसका लागि कर्जा स्वीकृति र नवीकरणका लागि सञ्चालक समितिमा पेस गर्न नपर्ने व्यवस्थासमेत गरेका थिए । प्रहरीले ब्याज र अरू रकम जोडेर श्रेष्ठ, मास्के अनि फाइनान्सकी कर्मचारी बिता तुलाधरमाथि एक अर्ब ९१ करोड ६५ लाखको गैरकानुनी अपचलन गरेको आरोपमा बिगो, त्यसैअनुसार जरिवाना र ३ देखि ५ वर्ष कैद माग गरी अदालतमा मुद्दा चलायो । अनुसन्धानका क्रममा नक्कली ऋणीबाट भुक्तान भएको रकम श्रेष्ठकी पत्नी गीताका नामबाट उनीहरूले खडा गरेको कम्पनीको खातामा जम्मा गरेको भेटिएको थियो । ॅअस्वाभाविक फैसलाअभियोग र पुनरावेदन अदालत पाटनको २०७२ साल वैशाख २ गतेको फैसला हेर्ने हो भने केही अस्वाभाविक विवरण भेटिन्छन् । दुईवटा मुद्दामा २ अर्ब ७४ करोड रुपैयाँ अपचलनको अभियोग लागेकामा ९ करोड ६५ लाख रुपैयाँ मात्रै अपचलन भएको ठहर अदालतले गर्यो । दुईवटै फैसलाबाट उनीहरूले २ अर्ब ६४ करोड रुपैयाँ बिगो तिर्नुपरेन । बिगो मात्रै होइन, जरिवानामा पनि उनीहरूले उन्मुक्ति पाए । न्यायाधीशहरू नारायणप्रसाद दाहाल र दुर्गादत्त भट्टले गरेको फैसलाअनुसार अपचलन भएको रकम फिर्ता गरेको भन्ने आधारमा उनीहरूले बिगो र जरिवानामा ठूलो सहुलियत पाएका हुन् । बचतकर्ताको रकम फाइनान्समा नराखी दुरुपयोग गरेको भन्ने अभियोगमध्ये अदालतले सानो हिस्सा मात्रै सही ठहर गरिदियो । पुनरावेदन अदालतले पुर्पक्ष थुनामा राखेकामा उनीहरूलाई सर्वोच्च अदालतका न्यायाधीशद्वय गोपाल पराजुली र दीपकराज जोशीले धरौटीमा छाड्ने सुविधा दिए । ८३ करोड ३ लाख रुपैयाँ अपचलनको आरोप खेपेकामा उनीहरूले ७६ करोड ५६ लाख रुपैयाँ बुझाएको भन्दै अदालतले ६ करोड ४७ लाख रुपैयाँ मात्रै अपचलन भएको ठहर गर्यो । त्यो दायित्व श्रेष्ठ र मास्केलाई दामासाहीले बाँड्दा एउटाको भागमा ३ करोड २३ लाख बिगो, त्यति नै जरिवाना भयो । दुवै जना तीन वर्ष कैद बसे पुग्ने भयो । अर्को मुद्दामा १ अर्ब ६७ करोड रुपैयाँ अपचलनको दाबी गरेपछि दिनु पाण्डेका नाममा जारी नक्कली ऋण अभियोगपत्रमा तालिकामा दोहोरिएको भन्दै अदालतले त्यसलाई घटाउँदा १ अर्ब ६२ करोडको अभियोग हुने भनी व्याख्या गर्यो । त्यो रकममध्ये १ अर्ब ५६ करोड सेयर मार्केट्सको हिसाबमा देखिएको भन्दै अदालतले ६ करोड ४२ लाख ७९ हजार रुपैयाँ हिसाबमा नदेखिएकाले अपचलन भएको ठहर गर्यो । त्यसो गर्दा श्रेष्ठ र मास्केको भागमा ३ करोड २१ लाख बिगो र त्यति नै जरिवाना अनि तीन वर्ष कैद हुने फैसला भयो । अपचलनमा प्रत्यक्ष संलग्न नदेखिए पनि फाइनान्सकी कर्मचारी बिता तुलाधरमाथि ६ महिना कैद र एक लाख जरिवाना हुने निर्णय सुनायो । रकम फिर्ता गरेपछि अभियोगबाट उन्मुक्ति पाउने हो भने कसैले पनि सजाय भोग्न पर्दैनथ्यो, बैंकिङ कसुरबारे जानकार एक कानुन व्यवसायीले कान्तिपुरसित भने, यस्तो मौका पाएमा अख्तियारले रंगेहात पक्राउ गरेका सबैले त्यति मात्रै होइन, १० गुणा बढी रकम फिर्ता गरेर सजायबाट जोगिने थिए । नक्कली ऋणी खडा गरी त्यसका नाममा निकालेको रकम हकप्रद सेयर खरिदमा प्रयोग भएको ठहर गर्दै अदालतले त्यसलाई गैरकानुनी त्रियाकलाप मान्यो । तर रकम फिर्ता भएको भन्ने व्याख्या गरेर थोरै अंक मात्रै बिगो र जरिवाना तोक्यो । दुवै मुद्दा अहिले सर्वोच्च अदालतमा विचाराधीन छन् । फैसला गर्नेमध्ये न्यायाधीश दाहालले २०७२ अनि भट्टले २०७४ सालमा अवकाश पाइसकेका छन् । यसरी भेटियो सम्पत्ति सम्पत्ति शुद्धीकरण अनुसन्धान विभागले अनुसन्धान गर्दा नेपाल राष्ट्र बैंकले एक दशकअघि नै छानबिन गरेर निकालेको अंकसँग मिल्दोजुल्दो हुने गरी योगेन्द्रको परिवारले स्रोत नखुलेको रकम आर्जन गरेको भेटायो । दुई फरक निकायको अनुसन्धानको नतिजा करिब समान देखिएकाले तत्कालीन पुरावेदन अदालतको फैसलाको धरातलमाथि प्रश्न उठेको हो । विभागले उक्त बैंकिङ अपचलनमा जोडिएका फाइनान्सका अन्य व्यक्तिको सम्पत्ति अनुसन्धान नगरी केबल श्रेष्ठ र उनका परिवारका सदस्यमाथि मात्रै छानबिन गरेको थियो । त्यसरी हेर्दा श्रेष्ठ, श्रीमती गीता, छोराहरू उत्सव, गौरभ र सौरभले स्रोत नखुलेको सम्पत्ति राखेको विभागको दाबी हो । विभागका अनुसार, उनीहरूको परिवारले २०६५ साल कात्तिक ७ गते अंश भरपाई गरी तीन छोराले ३ करोड ६६ लाखका दरले अंश बुझेका थिए । श्रीमती गीताले अंश भनेर सीतापाइलामा बनेको घर लिइन् । उनीहरूको त्यो घरको क्षेत्रफल नै करिब १७ रोपनीको छ । योगेन्द्रप्रसादले १४ वर्षको अवधिमा फाइनान्सबाट पारिश्रमिकका रूपमा ६ करोड ७० लाख रुपैयाँ आर्जन गरेको देखिन्छ । तर अंशबन्डाका क्रममा २०६५ सालमा १६ करोड ८६ लाख रुपैयाँ बराबरको सम्पत्ति रहेको खुल्छ । करिब ११ वर्षमा त्यो सम्पत्ति बढेर झन्डै दुई अर्ब रुपैयाँ पुगेको थियो । अनुसन्धानका क्रममा २२ करोड ३० लाख रुपैयाँको मात्रै स्रोत खुलेको भन्दै विभागले योगेन्द्रको हकमा बाँकी १ अर्ब ७१ करोड रुपैयाँ ८५ लाख रुपैयाँ स्रोत नखुलेको कालो धन भएको दाबी गरेको छ । त्यसैगरी परिवारका सबै सदस्यको शंकास्पद आर्जन जोडेर विभागले २ अर्ब ६६ करोड ६१ लाख रुपैयाँ गैरकानुनी आर्जन (सम्पत्ति शुद्धीकरण) गरेको अभियोगमा गत असार २ गते मुद्दा दायर गरेको हो । आरोप ठहर भए बिगो र त्यसको दोब्बर जरिवाना अनि ३ देखि २० वर्षसम्म कैदको व्यवस्था पनि छ ।"
प्रदेश ५ का जनप्रतिनिधिलाई सुविधैसुविधा,चर्को दबाबपछि संशोधनको तयारीजनप्रतिनिधिको सुविधाबारे आलोचना बढेपछि प्रदेश ५ सरकारले पुनः त्यसलाई संशोधनको तयारी गरेको छ । मंगलबार बसेको मन्त्रिपरिषद् बैठकले वडाध्यक्षलाई दिएको दुई शीर्षकको मासिक सुविधा हटाउने गरी स्थानीय तहका पदाधिकारी तथा सदस्यको सुविधासम्बन्धी ऐन २०७६ लाई संशोधन गर्न बनेको विधेयक प्रदेशसभामा पेस गर्न स्वीकृति दिएको हो । जसमा उपमहानगर र नगरपालिकाका वडाध्यक्षले खानेपानी तथा सरसफाइका नाममा पाउने मासिक ५ हजार र मर्मत सम्भार एवं विद्युत् ऊर्जामा दिने मासिक ५ हजार रुपैयाँ खर्च कटौती हुनेछ । यस्तै गाउँपालिकाका वडाध्यक्षले पाउने उक्त दुई शीर्षकका गरी ४ हजार रुपैयाँ कटौती गर्न प्रस्ताव गरिएको छ ।
"वीर, पाटन र शिक्षणमा सशुल्क पीसीआर परीक्षण","काठमाडौं (कास) भिसा, निरोगिता प्रमाणपत्र लिन र निजी अस्पतालमा शल्यक्रिया गराउन आउनेले ५ हजार ५ सय रुपैयाँ तिरेर राजधानीका तीन अस्पतालबाट कोरोनाको पीसीआर परीक्षण गराउन थालेका छन् । स्वास्थ्य मन्त्रालयका प्रवक्ता डाजागेश्वर गौतमका अनुसार हाल वीर, पाटन र त्रिवि शिक्षण अस्पतालमा सरकारले निःशुल्क कोरोना परीक्षण गर्ने मापदण्डमा नपरेकाहरूले ५ हजार ५ सय सय शुल्क तिरेर पीसीआर परीक्षण गराउन पाउँछन् । तर यी तीनवटै अस्पतालले दैनिक गर्ने कोरोना परीक्षणको अधिकतम २५ प्रतिशतसम्म मात्र सशुल्क परीक्षण गर्न सक्ने प्रावधान छ । भिसा लिन, निरोगिता प्रमाणपत्रका लागि र निजी अस्पतालमा शल्यक्रिया गराउनका लागि शुल्क तिरेर यी ३ वटा अस्पतालबाट कोरोना परीक्षण गराउन सक्छन्, उनले भने । तर लक्षण नदेखिएका व्यक्तिहरूले भने शुल्क तिरेर कोरोना परीक्षण गराउने बेला नआएको समेत डागौतमले बताए । हाल दैनिक २०२५ जनाले शुल्क तिरेर कोरोना परीक्षण गराइरहेको उल्लेख गर्दै वीर अस्पतालका निर्देशक डाकेदार सेन्चुरी भन्छन्, सरकारले तोकेको टेस्ट गर्ने क्राइटेरिया मा परेकाहरूलाई निःशुल्क गर्छौं भने त्यसबाहेकका लागि मात्र शुल्क लिइन्छ । ११ बजेभित्र नमुना दिनेहरूको त्यही दिन नतिजा आउने, त्यसपछि दिनेहरूको अर्को दिन दिइने उनले बताए । उनका अनुसार हाल वीर अस्पतालमा तीन सिफ्टमा गरी दैनिक करिब १ सय ५० नमुनाको कोरोना परीक्षण हुने गरेको छ ।"
सांसद छन्त्यालको निधन,"बागलुङ (कास) प्रतिनिधिसभा सदस्य ६६ वर्षीया ज्ञानकुमारी छन्त्यालको मुटुको उपचारका क्रममा बुधबार काठमाडौंमा निधन भएको छ । उनी कांग्रेसबाट समानुपातिक सांसद थिइन् । तमानखोला गाउँपालिका५ की छन्त्याल २०७० को दोस्रो संविधानसभामा बागलुङ३ बाट निर्वाचित थिइन् । साक्षर मात्र रहेकी उनी सामाजिक अभियन्ता पनि हुन् ।मुटुको तीनवटा भल्भ टालिएपछि छन्त्याल तीन साताअघि गंगालाल हृदयरोग केन्द्र काठमाडौंमा भर्ना भएकी थिइन् । ०३६ सालदेखि राजनीतिमा सक्रिय उनी कांग्रेस जिल्ला सदस्य, महाधिवेशन प्रतिनिधि, महासमिति सदस्य हुँदै हाल पार्टीको जिल्ला सल्लाहकार र महाधिवेशन प्रतिनिधिसमेत थिइन् । निडर स्वभावकी उनी विकास निर्माण र राजनीतिमा हुने अनियमितताबारे खुलेर बोल्थिन् । संविधानसभा सदस्य भएकै बेला छन्त्यालको अगुवाइमा बुर्तिवाङदेखि तमानखोला गाउँपालिकाको बुंगादोभानतर्फको सडकको ट्र्याक खुलेको थियो । उनका श्रीमान् र दुई छोरा छन् । उनको निधनले जिल्लाको सामाजिक र महिला आन्दोलनलाई समेत क्षति भएको संघीय सांसद तथा नेकपा जिल्ला सहइन्चार्ज मनकुमारी केसीले बताइन् । महिला अधिकार र मानवअधिकारको क्षेत्रमा छन्त्यालले राजनीतिभन्दा माथिको व्यवहार गर्नुभयो, केसीले भनिन्, उहाँको योगदानको सबैले कदर गर्नैपर्छ ।छन्त्यालको बुधबारै पशुपति आर्यघाटमा अन्त्येष्टि गरिएको छ । त्यसअघि शवलाई पार्टी सभापति शेरबहादुर देउवाले पार्टीको झन्डा ओढाएर सम्मान गरेका थिए । शोक व्यक्त गर्न बसेको कांग्रेसको आकस्मिक बैठकले बिहीबारका दिन पार्टीको केन्द्रीय कार्यालय बन्द गर्नुको साथै पार्टीको झन्डा आधा झुकाउने निर्णय गरेको छ । बुधबार बस्ने तय भएको पार्टीको केन्द्रीय कार्यसमितिको बैठक आगामी आइतबारलाई सारिएको छ ।"
२ हजार ६१ बालबालिकामा संक्रमण,काठमाडौं (कास) नेपालमा कोरोना संक्रमित बालबालिकाको संख्या बढ्दै गएको स्वास्थ्य तथा जनसंख्या मन्त्रालयले जनाएको छ । मन्त्रालयका प्रवक्ता डा जागेश्वर गौतमका अनुसार १८ वर्षमुनिका २ हजार ६१ बालबालिकामा संक्रमण पुष्टि भएको छ । पछिल्लो समय सुदूरपश्चिम प्रदेशमा मात्रै १ सय ७५ जना बालबालिकामा संक्रमण देखिएको छ । उनीहरूको उमेर ९ वर्षभन्दा कम रहेको मन्त्रालयले जनाएको छ । संक्रमण देखिएका सबै बालबालिका आमाबुबासँगै भारतबाट फर्किएको प्रवक्ता गौतमले जानकारी दिए । संक्रमणबाट मुलुकका केही स्थानमा बालबालिकाको समेत मृत्यु भएकाले उनीहरूलाई संक्रमणबाट जोगाउन आमाबुबा र अभिभावकको मुख्य जिम्मेवारी हुने गौतमले बताए । बालबालिकाहरूलाई संक्रमण हुन नदिन सकेसम्म घरमै राख्न र भीडभाडमा जान नदिन प्रवक्ता गौतमले आग्रह गरे ।
राज्यविरुद्ध बोल्दा पेन्सनबाट वञ्चित !,"(काठमाडौं)  अवकाशप्राप्त निजामती कर्मचारीले सामाजिक सञ्जाल वा कुनै पनि सञ्चारमाध्यममा राज्यविरुद्ध बोले वा गोप्य राख्नुपर्ने सूचना खुलासा गरे पेन्सन सुविधा नपाउने कानुनी व्यवस्था गर्न लागिएको छ । प्रतिनिधिसभाको राज्य व्यवस्था तथा सुशासन समितिले हालै पारित गरेको संघीय निजामती विधेयकमा यस्तो प्रावधानसमेत समेटेपछि केही पूर्वप्रशासक र बहालवाला कर्मचारीहरूले निवृत्त भएपछि हुने व्यक्तिगत स्वतन्त्रतामा बन्देज लगाउन खोजिएको भन्दै शंका गरेका छन् । समितिले तयार गरेको प्रतिवेदनको दफा ६२ मा निवृत्तिभरण नपाउने व्यवस्था छ । जहाँ सामाजिक सञ्जाल वा कुनै सञ्चारमाध्यममार्फत सामाजिक द्वेष वा कलह बढ्ने वा हिंसा भड्कने गरी राज्यविरुद्धको कुनै अभिव्यक्ति दिएको वा गोप्य राख्नुपर्ने सूचना खुलासा गरेको पुष्टि भई नेपाल सरकारले निवृत्तिभरण नपाउने निर्णय गरेमा पेन्सन नपाउने उल्लेख छ । कुनै पनि अवकाशप्राप्त कर्मचारीलाई यही प्रावधानमा टेकेर सरकारले व्यक्तिगत रिसइबी साध्न सक्ने आशंका पूर्वप्रशासक र कर्मचारीहरूको छ । उनीहरूले यसलाई निर्णयकर्ताको तानाशाही सोच भएको पनि बताएका छन् ।पूर्वसचिव शारदाप्रसाद त्रितालले राज्यको अहित हुने विषयमा बोल्न संविधानले सबै नागरिकलाई बन्देज लगाएको अवस्थामा अहिले ऐनमा निवृत्त कर्मचारीका लागि भन्दै यस्तो प्रावधान राख्नुका पछाडि तथ्य सार्वजनिक हुन नदिने आशय रहेको बताए । राज्यको अहित हुने कुरा त कसैले बोल्न पाउँदैन, उनले भने, यस्तो प्रावधान यहाँ लेख्न जरुरी नै थिएन । निजामतीको भूमिका र मर्मलाई नबुझी यो प्रावधान ल्याइएको उनको भनाइ छ । केही महिनाअघि पूर्वसचिव भीम उपाध्याय सामाजिक सञ्जालमा अभिव्यक्ति दिएका कारण पक्राउ परेका थिए । पूर्वसचिव राजुमानसिंह मल्ल सरकारले निवृत्त कर्मचारीले गर्ने कानुनी र बौद्धिक विश्लेषण रोक्न नहुने तर्क गर्छन् । पूर्वकानुन सचिव कमलशाली घिमिरेले भने कानुनमा जे उल्लेख गरे पनि राज्यविरुद्धको अपराध अदालतबाट ठहर्नुपर्ने बताए । कर्मचारी निवृत्त भएपछि पनि राज्यप्रति संवेदनशील हुनुपर्छ, गोप्य राख्नुपर्ने सूचना चुहाउने भन्ने विषय नराम्रो नभए पनि कस्तो सूचना दिएमा राज्यविरुद्धको अपराध ठहर्छ प्रस्ट हुनुपर्छ, उनले भने ।सरकारले सुरुमा यस्तो प्रावधान प्रस्ताव गरेको थिएन । तर समितिमा सांसदहरूले पेन्सन पाउने कर्मचारी छाडा भएको र सरकारको नुनपानी खाएर सरकारविरुद्ध जथाभावी बोलेको भन्दै यस्तो प्रावधान राख्नैपर्ने अडान राखेका थिए । गत कात्तिक २९ गतेको बैठकमा बहुमत सांसदहरूले उक्त प्रावधान राख्न सहमति जनाएका थिए । समितिले पारित गरेको प्रावधानको समर्थन गर्दै नेकपाका सांसद झपट रावलले भने, स्वतन्त्रता र अराजकतालाई एउटै बुझ्न हुँदैन । पेन्सन खाएर राज्य कमजोर बनाउने कुरामा लाग्नु हुँदैन भन्ने नै हो, राज्यविरुद्ध अभिव्यक्ति दिन पाइँदैन । तर समितिमा यो प्रावधान पारित गर्ने बेलामा कांग्रेसका सांसद दिलेन्द्रप्रसाद बडूले विरोध जनाएका थिए । हामीले सुरुदेखि नै असहमति राख्दै आएको हो । साइबर र फौजदारी कानुन सबैलाई आकर्षित हुने भएकाले त्यस्तो प्रावधान जरुरी थिएन, उनले भने । पेन्सन भइसकेको कर्मचारी सामान्य नागरिकसरह हुन्छ भन्ने मान्यतालाई ख्याल नगरी अन्धाधुन्ध रूपमा कानुनले बाँध्ने प्रयास गर्नु उचित नहुने धारणा उनको छ । पूर्वसचिव त्रितालले पनि यस्तो प्रावधानलाई मान्न नसकिने बताए । चित्त नबुझेका कुरा भन्न र लेख्न छाडिँदैन, उनले भने, प्रजातन्त्रमा सामाजिक सञ्जालमा लेखेका विषयलाई मिडियामा लेखेको जसरी बुझ्न हुँदैन । मूल विधेयकको दफा ६५ मा प्रस्तावित निवृत्तिभरण नपाउने भन्ने प्रावधानमा समितिले पछि छुट्टै २ वटा बुँदा थपेर विदेशी मुलुकको अस्थायी अनुमतिपत्र प्राप्त गरेमा र सञ्चारमाध्यममा राज्यविरुद्ध बोलेमा सरकारले पेन्सन सुविधा खारेज गर्ने प्रावधान उल्लेख गरेको हो । कर्मचारीका संघसंगठनहरू भने यो प्रावधानको पक्ष र विपक्षमा उभिएका छन् । सत्तारूढ दल नेकपा निकट नेपाल निजामती कर्मचारी संगठनका अध्यक्ष केदारप्रसाद देवकोटाले भने निवृत्त कर्मचारीको सन्दर्भमा विधेयकका प्रावधान ठिकै रहेको बताए । यो सकारात्मक छ, हामीले समर्थन गरेका छौं, उनले भने । प्रमुख प्रतिपक्ष कांग्रेस निकट नेपाल निजामती कर्मचारी युनियन (संघ) का अध्यक्ष गोपाल पोखरेल भने विधेयकको प्रावधान गलत भएको बताउँछन् । निवृत्त भइसकेपछि पनि अभिव्यक्ति स्वतन्त्रता नै हनन हुने गरी कानुनले बाँध्न खोज्नु अनुचित हो, उनले भने । पीआरवालाले पेन्सन नपाउनेपेन्सन पाइरहेका कर्मचारीले विदेशी मुलुकको स्थायी आवासीय अनुमति प्राप्त गरेको भए उनीहरूको पनि पेन्सन कटौती हुने प्रावधान विधेयकमा आएको छ । लालबाबु पण्डित पहिलो पटक सामान्य प्रशासनमन्त्री भएका बेला बहालवाला कर्मचारीले ग्रिन कार्ड लिन नपाउने व्यवस्था भएको थियो । सुरुमा विधेयकमा पेन्सन लिने कर्मचारीको सन्दर्भमा भने ग्रिन कार्ड र आवासीय अनुमतिको प्रस्ताव थिएन । समितिमा छलफलका क्रममा कर्मचारी बहाल रहँदा नै विदेशीलाई सूचना बिक्री गर्ने गरेको, पेन्सन भएपछि कुन विदेशी संस्था र सामाजिक संस्थामा जागिर खाने लाइन मिलाउने गरेको जस्ता अनगन्ती विषय उठेपछि यो प्रावधान राखिएको हो ।"
विधेयक समितिमै फर्कन्छ,"काठमाडौं (कास) प्रधानमन्त्री केपी शर्मा ओलीले संघीय निजामती विधेयक राज्य व्यवस्था तथा सुशासन समितिमै फर्कने बताएका छन् । ६ जना सांसदले विधेयक पारित गर्न नसक्ने भन्दै ओलीले कर्मचारीको सुविधा र ट्रेड युनियन अधिकार कटौती नहुने बताए । राज्य व्यवस्था तथा सुशासन समितिबाट पारित विधेयकमा कर्मचारीको अधिकार र सुविधा कटौतीका प्रावधान रहेको भन्दै ज्ञापनपत्र बुझाउन गएका निजामती कर्मचारीको आधिकारिक ट्रेड युनियन र कर्मचारीका संघसंगठनका पदाधिकारीसँग ओलीले यस्तो धारणा राखेका हुन् । ट्रेड युनियनका उपाध्यक्ष भोला पोखरेलबाट ज्ञापनपत्र बुझ्दै प्रधानमन्त्री ओलीले आफूले समितिबाट पारित भएको विधेयक स्वीकार नगर्ने बताए । सरकारले ल्याएको प्रस्तावलाई समितिले प्रक्रिया नै नपुर्याई पारित गरेको छ, नेपाल निजामती कर्मचारी संगठनका अध्यक्ष केदारप्रसाद देवकोटाले ओलीको भनाइ उद्धृत गरे, सांसदले हुँदैन भन्दाभन्दै र नोट अफ डिसेन्ट लेख्न खोज्दाखोज्दै कसरी पारित हुन्छ ? समितिले मूल विधेयकमा प्रस्तावित ट्रेड युनियनलाई हटाएर निजामती कर्मचारी युनियन रहने व्यवस्था राखेको छ । समितिले पारित गरेको विधेयकको दफा ११९ मा भनिएको छ, यस ऐनको अधीनमा रही निजामती कर्मचारीको हकहितका लागि सामूहिक सौदाबाजी गर्न तथा कर्मचारीका तर्फबाट प्रतिनिधित्व गर्नका लागि एक आधिकारिक कर्मचारी युनियन रहनेछ । ट्रेड युनियन हटाएको लगायत विषयमा कर्मचारीले विरोध जनाउँदै आएका छन् । भेटघाटमा सहभागी नेपाल निजामती कर्मचारी युनियन (संघ) का अध्यक्ष गोपाल पोखरेलका अनुसार ओलीले आफूले प्रधानमन्त्री पदबाट राजीनामा दिने थलो पार्टीको स्थायी कमिटी नभएको पनि धारणा राखेका थिए । जुन निकायमा फेस गर्ने हो त्यहाँ गर्छु, उनले भनेका थिए ।५ सांसदको लिखित असहमति राज्य व्यवस्था समितिबाट सोमबार पारित संघीय निजामती विधेयकका प्रावधानका विषयमा नेकपाका ५ सांसदले बुधबार लिखित असहमति पठाएका छन् । ट्रेड युनियन कायम हुनुपर्ने र प्रदेश मन्त्रालयका सचिव एवं स्थानीय तहका प्रशासकीय अधिकृत संघबाटै पठाउनुपर्ने माग उनीहरूले राखेका छन् । सांसदहरू विजय सुब्बा, लालबाबु पण्डित, झपट रावल, नवराज सिलवाल र लक्ष्मी चौधरीले लिखित असहमति समितिकी सचिव बबिता मिश्रको भाइबरमा पठाएका हुन् । कार्यालय बन्द भइसकेकाले तत्काल जानकारी दिन भाइबरमा पठाएको सांसद रावलले बताए । उनले समितिकी सभापति शशि श्रेष्ठलाई संघीय संसद् बानेश्वरमा भटेर आफ्नो असहमतिको जानकारी गराएका थिए । न त प्रक्रिया पुगेको छ, न कोरम पुग्यो पुगेन यकिन गरिएको छ, कसरी पारित भयो भनेर सभापतिसँग असहमति राखें, रावलले भने । रावलले सोमबार समितिमा ६ जना सांसदले पारित गराउन नमिल्ने भन्दै विरोध जनाएका थिए । उनका अनुसार समितिले प्रदेश प्रमुख संघबाट पठाउने प्रावधान पारित भएको घोषणा गरेको थियो । प्रदेश मन्त्रालयका सचिव र स्थानीय तहका प्रशासकीय अधिकृत पनि संघकै दरबन्दी हुनुपर्ने माग उनीहरूको छ । समितिले भने प्रदेश सचिव र प्रशासकीय अधिकृतहरू प्रदेशको दरबन्दी हुने प्रावधान पारित गरेको छ ।"
सेनापतिको आदेश नमान्दा दुई सैनिक अधिकारी बर्खास्त,"(काठमाडौं)  प्रधानसेनापति पूर्णचन्द्र थापाले दिएको आदेश उल्लंघन गरेको कसुरमा २ जना उच्च सैनिक अधिकारी सेवाबाट बर्खास्त भएका छन् । सैनिक अदालतले बुधबार सैनिक मुख्यालयमा कार्यरत सहायक रथी सुरेन्द्रसिंह रावल र पूर्वी पृतना मुख्यालय इटहरीमा कार्यरत महासेनानी अनिल खड्कालाई बर्खास्त गरेको हो ।बर्खास्तमा परेका २७ बेसिकका रावल अमेरिकाबाट वार कलेजको अध्ययन सकेर फर्किएका हुन् भने महासेनानी रावल वार कलेजका लागि मनोनयनमा परेका अधिकृत हुन् । दुवै बढुवाको लाइनमा थिए । सैनिक प्रवक्ता सहायक रथी विज्ञानदेव पाण्डेले माथिल्लो आदेश पालना नगरेको, सैनिक अनुशासन उल्लंघन गरेको तथा पदीय ओहोदाअनुसार जिम्मेवारी निर्वाह नगरेको कसुरमा दोषी ठहर गर्दै बर्खास्त गरिएको बताए । सैनिक अदालतबाट दोषी ठहर भएकाले फैसलाविरुद्ध सिभिल कोर्ट मा पुनरावेदन गर्न पाउनेछन् ।किन बर्खास्त भए ?२०७५ भदौ २४ मा प्रधानसेनापति नियुक्त भएको केही साताभित्रै पूर्णचन्द्र थापाले सैनिक अनुशासन पालना र शून्य सहनशीलता कायम गर्न कठोर हुने भन्दै अनुशासनविपरीतका गतिविधि नगर्न मातहत अधिकृत, पदिक र अन्य दर्जालाई चेतावनी दिए । जिम्मेवारी सम्हालेको केही महिनाभित्रै सेनापतिको हैसियतमा पहिलोपटक पत्रकार सम्मेलन गरेर कमीकमजोरी औंल्याइदिन र सुधारका लागि सहयोग गर्न सार्वजनिक रूपमै आग्रह गरे ।सैनिक स्रोतका अनुसार पत्रकार सम्मेलनको केही साताभित्रै नीति निर्देशनालयका निर्देशक सहायक रथी सुरेन्द्रसिंह रावल र सहनिर्देशक अनिल खड्काले हायर कमान्ड कोर्स को पाठ्यक्रम परिवर्तन गर्नुपर्ने प्रस्ताव प्रधानसेनापतिसमक्ष राखेका थिए । उनले आफ्नै उच्च अधिकारीहरूबाट आएका सुझाव पीएसओज बैठकमा पेस गर्न निर्देशन दिए । तर सेनापति थापाको आदेशविपरीत दुवै अधिकृतले पाठ्यक्रम परिवर्तनसम्बन्धी प्रस्ताव आफूखुसी अघि बढाए । त्यसको जानकारी केही महिनापछि मात्रै सेनापति थापाले पाएका थिए । त्यसपछि दुवै अधिकारीमाथि आन्तरिक छानबिन सुरु भएको थियो । तत्कालीन प्रधानसेनापति गौरवशमशेर राणाले महासेनानीबाट सहायक रथीमा बढुवा हुन अनिवार्य कोर्सका रूपमा हायर कमान्ड कोर्सको सुरुआत गरेका थिए ।हायर कमान्ड कोर्सको पाठ्यक्रम परिवर्तन गर्ने प्रस्ताव दुवै जनाले पेस गरेका र यसलाई पीएसओज बैठकबाट सम्बोधन गर्ने सेनापतिको निर्देशन उल्लंघन गरेको देखियो, स्रोत भन्छ, त्यसको केही महिनापछि मात्रै यसबारे जानकारी भयो र आन्तरिक अनुसन्धान अघि बढाइएको थियो । बर्खास्तमा परेका दुवै जना अधिकृतमाथि करिब डेढ वर्ष लामो अनुसन्धान भएको उच्च सैनिक स्रोत बताउँछ ।ॅकठोर बन्दै सेनापतिप्रधानसेनापति थापाको कार्यकाल अब १४ महिनाजति छ । २०७८ भदौमा उनले अनिवार्य अवकाश पाउनेछन् । तर कार्यकाल सुरु गरेयता थापाले आचरणविपरीत गतिविधिमा संलग्न उच्च सैनिक अधिकारीहरूलाई बर्खास्तदेखि सचेत गराउनेसम्मका निर्णय गराएका छन् । सेनामा देखिएको आर्थिक अनियमितताको जालो, नक्कली प्रमाणपत्र पेस गरेर जागिर खानेदेखि सिपाहीको रासन घोटाला, भर्नामा अनियमितता गर्नेसम्म उनको निसानामा परेका छन् ।सैनिक कल्याणकारी निर्देशनालयका प्रमुख सहायक रथी प्रयोगजंग राणा र सोही निर्देशनालयका महासेनानी नवीन सिलवाल गत जेठ ८ गते आर्थिक अनियमितता गरेको अभियोगमा पक्राउ परेका थिए । उनीहरू वीरेन्द्र शान्ति तालिम केन्द्र काभ्रेको पाँचखालमा रहँदा २ वर्षअघि आर्थिक अनियमितता गरेको कसुरमा छानबिनमा तानिएका थिए । उनीहरूसँगै १२ जना अधिकृत र एक जना सुवेदारलाई पनि बयान लिइएको थियो । जेठ ९ गते नै समरी जनरल सैनिक अदालतले महासेनानी भूपालमान अधिकारीसहित तीन अधिकृत र अन्य दुई जना अन्य दर्जाका सैनिकलाई भक्तपुरस्थित सैनिक आवासीय महाविद्यालयमा कार्यरत रहँदा अनियमितता गरेको ठहर गर्दै बर्खास्त गरिएको थियो । अधिकारीलाई दुई महिना कैद र भविष्यमा सरकारी सेवाको निमित्त अयोग्य नठहरिने गरी सेवाबाट बर्खास्त गरिएको थियो । प्रमुख सेनानी देवबहादुर क्षेत्रीलाई आर्थिक अनियमितता गरेकै कारण दुई वर्ष बढुवा रोक्का गर्ने र ४ लाख ४० हजार रुपैयाँ असुलको फैसला सुनाइयो ।तीनवर्षे कार्यकालको पहिलो वर्ष पूरा गरेको अवसरमा गत वर्ष भदौमा अधिकृत तथा जवानलाई सम्बोधन गर्ने क्रममा सेनापति थापाले सैनिक चरित्रविपरीत अनियमितता र भ्रष्टाचारविरुद्ध कठोर हुने चेतावनी दिएका थिए । त्यसक्रममा उनले भनेका थिए, संगठनका क्यान्सरलाई निको पारिनेछ । गएको कात्तिकमा कोर्ट अफ इन्क्वायरी को सिफारिसका आधारमा किर्ते र आर्थिक लेनदेनमा संलग्न ४ जना सैनिकमाथि कोर्ट मार्सल गरिएको थियो । २०७३ र २०७५ सालमा सेनामा खुलेको भर्ना प्रक्रियामा सैनिक अधिकृतसहितले व्यापक अनियमितता गरेको पुष्टि भएपछि थापाले कोर्ट अफ इन्क्वायरी गठन गरी छानबिन अगाडि बढाएका थिए । ४ सैनिक र २३ जना गैरसैनिक कारबाहीमा परेका थिए । त्यतिमात्र होइन, २०७५ मंसिरमै भर्ना प्रक्रियामा भएको अनियमिततामा संलग्न १९ अधिकृतसहित १ सय ७३ जनामाथि कारबाही भएको थियो । केही महिनाअघि सेनाले काठमाडौंतराई द्रुतमार्गको विषयमा पनि कोर्ट अफ इन्क्वायरी गठन गरेर निर्णय तहमा संलग्न प्राविधिक उपरथी योगेन्द्र खाँडलाई बोलाएर बयान लिएको थियो । लेखाकै उपरथी भुवनबहादुर अधिकारी अनियमितता आरोपमै छानबिनमा परेपछि लामो समयसम्म जिम्मेवारीबाट मुक्त भए । त्यहीबीच उनले अवकाश पाएका थिए । सहायक रथी शरदलाल श्रेष्ठलाई पनि द्रुतमार्ग निर्माणमा अनियमितता आशंकामा छानबिन गरियो, उनलाई सचेत गराइएको थियो । अनियमितता र सैनिक अनुशासनहीन गतिविधि गरेको आरोपमा प्रधानसेनापतिकै निर्देशनमा उपरथी सुधीर श्रेष्ठ पनि छानबिनमा तानिए । उनलाई बर्खास्त गर्ने चेतावनी पाएपछि श्रेष्ठ आफैंले राजीनामा दिएका थिए ।"
सरकारी बालगृहमा आत्महत्या,"(तिलोत्तमा)  रूपन्देहीको बुटवलस्थित एक सरकारी बालगृहमा आश्रित किशोरले आत्महत्या गरेको घटना सार्वजनिक भएको छ । बुटवल उपमहानगरपालिका१३ जितगढीस्थित बाल कल्याण गृह आश्रममा रहेका १४ वर्षीय आयुष विकले आइतबार आत्महत्या गरेका हुन् । उनी चार वर्षदेखि आश्रित थिए । सो बालगृह महिला, बालबालिका तथा ज्येष्ठ नागरिक मन्त्रालयअन्तर्गत सञ्चालित छ । इलाका प्रहरी कार्यालय बुटवलका अनुसार उनले आफू सुत्ने कोठाको पंखामा तन्नाको पासो लगाएर आत्महत्या गरेका हुन् । आइतबार साँझ खाना खाएपछि बालबालिका र उनीहरूको रेखदेख गर्ने कर्मचारी बालगृहको छतमा बसी गफ गरिरहेका थिए । ३० मिनेटपछि बालबालिकालाई सुत्न भनेर कर्मचारी आफ्नो कोठातिर गए । राति साढे १० देखि ११ बजेको बीचमा एक बालक ट्वाइलेट जान उठेपछि आयुषलाई झुन्डिएको अवस्थामा देखेका थिए । प्रारम्भिक अनुसन्धानले आत्महत्या गरेको देखिएको इलाका प्रहरी प्रमुख डीएसपी प्रतीतसिंह राठौरले बताए । एउटा पत्रसमेत फेला परेको र त्यसमा मायाप्रेमका कुरा समेटिएको छ, उनले भने, धेरै कुरा सोच्न नसक्दा घटना घटेको देखिन्छ । मृतकको पोस्टमार्टम रिपोर्ट आउन बाँकी छ । आयुष जितेश्वर मावि कक्षा ६ मा अध्ययनरत थिए । उनको स्थायी ठेगाना देवदह नगरपालिका शीतलनगर हो । आमा र बाबुले दोस्रो बिहे गरेपछि एक्लिएका उनी बालगृह आइपुगेका थिए । आइतबार बिहान सबैसँग बसेर गफ गरेका आयुषले पटकपटक आज मेरो अन्तिम दिन भन्ने गरेको त्यहाँ आश्रित बालबालिकाले सुनाए । आफूले चिनेको साथीसँग आयुषको प्रेम सम्बन्ध रहेको उनकी दिदीको भनाइ छ । बारम्बार केटीको कुरा गर्थ्यो, उनले भनिन्, नपाए मर्छु भनिरहन्थ्यो । यसअघि पनि उनी बालगृहको छतबाट हाम फाली भाग्ने गरेको र खोजेर ल्याउने गरिएको गृहका निमित्त कार्यालय प्रमुख कमला ज्ञवालीले बताइन् । बालगृहमा १९ बालबालिका छन् । यहीं आयुषकी दिदी र भाइ पनि छन् । आइतबार आयुषले छतबाट प्रेमिकासँग गफ गरेको र छतबाट खसेर मृत्यु हुन्छ कि नाइँ भनी सोधेको भाइले बताए । सामान्य तनावलाई व्यवस्थापन गर्न नसक्दा घटना भएको मनोचिकित्सक डा विक्रम काफ्ले बताउँछन् । सबैजसोमा १२१३ वर्षबाट शरीरका कोष वृद्धि हुने, विपरीत लिंगीतर्फ आकर्षित हुने देखिन्छ, उनले भने, उनले आकर्षणलाई ठूलै रूप दिँदा मानसिक रूपमा आफैंलाई व्यवस्थित गर्न सकेनन् ।"
'संकटबाट निस्किन अर्को बजेट विचार गरौं',"कोभिड१९ संक्रमणपछिको परिस्थितिमा समग्र अर्थतन्त्रलाई कसरी हेरिरहनुभएको छ ? यसमा केन्द्रीय तथ्यांक विभागले सार्वजनिक गरेका तथ्यांक वरिपरि रहेर कुरा गर्नुपर्छ । उसले कुनै क्षेत्र सकारात्मक र कुनै नकारात्मक हुने आकलन गरिसकेको छ । उसले २२८ प्रतिशतको आर्थिक वृद्धि हुन्छ भनेको थियो । अहिले यो असम्भव देखिएको छ । अन्तर्राष्ट्रिय दातृ निकायहरूले थप क्षति हुने आकलन गरेका छन् । अन्तर्राष्ट्रिय मुद्रा कोष (आईएमएफ) ले पछिल्लो समय नेपालको आर्थिक वृद्धि १ प्रतिशत मात्रै हुन्छ भनिसकेको छ । म आफैंले पनि क्षेत्रगत रूपमा हेर्दा दुई खालको अवस्था छ । अर्थतन्त्रका ५६ वटा क्षेत्र पर्यटन, उद्योग, व्यापार, निर्माण र यातायातको आर्थिक वृद्धि ऋणात्मक हुने भनिएको छ । यिनीहरू थप नकारात्मक हुनेछन् । जहाँजहाँ सकारात्मक हुन्छ भनिएको थियो, त्यहाँ भने थोरै मात्र सकारात्मक हुने सम्भावना छ । जस्तै कृषिमा केन्द्रीय तथ्यांक विभागले आकलन गरेभन्दा कम आर्थिक वृद्धि हुनेछ । सबैभन्दा बढी ऊर्जामा २८ प्रतिशतको आर्थिक वृद्धि हुन्छ भनिएको थियो, त्यो सम्भव रहेन । यस वर्ष एक हजार मेगावाट विद्युत् आपूर्ति हुन्छ भनेर आकलन गरिएको थियो । त्यो पनि नमिल्ने भइसक्यो । सार्वजनिक खर्चसँग जोडिएका क्षेत्रमा पनि राम्रै आर्थिक वृद्धि हुने अनुमान छ । तर मध्यावधि समीक्षामार्फत बजेटको पहिलो र जेठ १५ मा अर्को संशोधनले कुल खर्च कम हुने देखाइसकेको छ । संशोधनमा भनिएअनुसार पनि खर्च हुनेवाला छैन । अरू क्षेत्र पनि सोचेअनुरूप छैन । सबै क्षेत्र प्रतिकूल अवस्थामा छन् । अब ऋणात्मक आर्थिक वृद्धि हुने त होइन भन्ने आशंका देखिन्छ ।तपार्इंले भनेका यी परिस्थिति जेठ १५ मा देखिइसकेका थिए । बजेटले यी समस्या सम्बोधन गर्लान् त ? मैले चर्चा गरेका विषय असाध्यै असामान्य अवस्थाका हुन् । योभन्दा पनि असामान्य अवस्था स्वास्थ्य र जीवनयापनसँग सम्बद्ध छन् । यी सबै विषय समग्र अर्थतन्त्रसँग जोडिएका छन् । जसलाई हामीले थला परिसकेको अर्थतन्त्र भन्ने गरेका छौं । यस हिसाबले अहिलेको बजेट परिवर्तनकारी हुनुपर्ने थियो । यो तत्कालीन संकट सम्बोधन गर्नेतर्फ केन्द्रीकृत हुनुपर्थ्यो । हामीले पुराना र गर्नुपर्ने कार्यक्रमलाई भने निरन्तरता दिनुपर्छ । यो संकट सम्बोधन गर्ने गरी केही विषय मात्रै आए । समग्रमा यो संकटपूर्ण अवस्थाबाट बाहिर निस्कने गरी बजेट आएन ।बजेटबाट हामीले तीनचार प्रवृत्ति सुधार गर्नैपर्ने थियो । सबैभन्दा महत्त्वपूर्ण खर्च सुधार हो । हाम्रो सार्वजनिक खर्च अत्यधिक नराम्रो गरी झाँगिएको छ । सार्वजनिक खर्च पुनरावलोकन आयोगले पनि धेरै विषय औंल्याउँदै आधारभूत रूपमै खर्च प्रणाली परिवर्तन गर्नुपर्छ भनेको थियो । खर्च र हाम्रो आर्थिक प्रणाली रेन्ट सिकिङ (भाडा खाने) प्रवृत्तिको छ । अर्को छोटो र द्रुत कारोबार, जसबाट नाफा खाने प्रवृत्ति छ । भाडा र नाफा मात्रै खाने समूहसँग नीतिगत भ्रष्टाचार जोडिएको छ । त्यसको अन्तरसम्बन्ध समानान्तर अनौपचारिक अर्थतन्त्रसँग देखिएको छ । संविधान, राजनीतिक दलका चुनावी घोषणापत्र, बजेट, नीति तथा कार्यक्रम र दस्तावेजमा मैले भनेका विषयमा फरक ढंगले जाने पनि भनिएको छ । तर व्यवहारमा ती विकृतिलाई सुधार गरिएन । हाम्रो अर्थतन्त्रको मुख्य समस्या यही हो । यसैले दिगो, उच्च र गुणस्तरीय काम हुन सकेको छैन । स्वदेशभित्रका स्रोतसाधनको उचित प्रयोग गर्न र रोजगारी सिर्जना गर्न सकिएको छैन । बजेटले सम्बोधन गर्नुपर्ने विषय नै यहींनिर थियो । त्यसो हुँदा यसले समाजवादको बाटो पक्रिने थियो । सरकारका सबै अंग, तिनले लिने नीति तथा कार्यक्रम, कार्यान्वयन गर्ने परिपाटी, कार्यक्षमता र प्रतिफल बजेटमा जोडिएको हुन्छ । बजेट राजस्व र खर्चको कुरा मात्रै होइन, यसमा धेरै नीतिगत विषय जोडिएका हुन्छन् । त्यो नीतिले निजी क्षेत्रको लगानी प्रवर्द्धनमा सहयोग वा असहयोग गर्यो भन्ने विषय जोडिन आइपुग्छ । त्यसका लागि हिजोदेखि झाँगिएका केही समस्या सम्बोधन गर्न अलिअलि काम गरियो । खर्च कटौतीमा निर्मम ढंगले काम गरेको भए ३ खर्ब रुपैयाँ पैसा जोगाउन सकिन्छ भनेको थिएँ । बजेट त्यतापट्टि जानुपर्थ्यो, गएन । कोभिड१९ ले नयाँ प्रकारको खतरा निम्त्याएको छ । त्यतापट्टि गहन विमर्श भएन ।सरकारको नीति तथा कार्यक्रम समाजवाद उन्मुख छैन भन्न खोज्नुभएको हो ?अहिले सबै मार्जिन बेस भाडा असुल्ने, छोटो समयमै धेरै नाफा खोज्ने, नीतिगत भ्रष्टाचार, समानान्तर अनौपचारिक अर्थतन्त्र सबैको एकमुष्ट ढंगले काम भइरहेको छ । हाम्रो आर्थिक प्रणाली त्यसैगरी सञ्चालन भइरहेको छ । त्यसले समाजवादतर्फ लान्छ कि कता ? आफैं विश्लेषण गर्नुस् । समाजवाद भनेको त सामाजिक उत्पीडनको अन्त्य हुँदै जाने, सामाजिक न्याय प्रदान गर्ने हो । सुविधाबाट वञ्चितलाई सुविधा दिनुको साटो झन् वञ्चित गरिन्छ भने त्यसलाई कसरी समाजवाद उन्मुख भन्ने ? सरकार नै आर्थिक संकटमा परिसकेको छ । सुधारका कदम किन चाल्न नसकिएको होला ?यो सबै यथास्थितिवादको परिणाम हो । सरकारका अभिव्यक्ति एवं दस्तावेज हेर्ने हो भने हामी समाजवादतर्फ उन्मुख छौं, सामाजिक न्यायमा आधारित छौं, रोजगारी पनि सिर्जना गरेका छौं र समृद्धिको बाटोमा अगाडि बढिरहेका छौं भन्ने भेटिन्छ । यो भित्रैदेखिको मनोविज्ञान वा प्रचार मात्रै पनि हुन सक्छ । जे भए पनि हामीले ठिकै ढंगले काम गरिरहेका छौं भन्ने मनोवृत्ति देखिन्छ । आलोचना, टीकाटिप्पणीमा गरिबी घटेको छ, दुईतीन वर्षदेखि उच्च आर्थिक वृद्धि पनि भइरहेको छ भन्ने आँकडा देखाउने गरिएको छ । यो प्रकारको चिन्तन र प्रवृत्ति झन् हाबी हुँदै गएको छ ।प्रगति र दुरवस्थाका आँकडाबारे अर्थमन्त्रीले नबुझ्नुभएको त होइन होला । तर पनि किन यस्तो भइरहेको छ ? यो एउटा व्यक्तिभन्दा पनि सिंगो प्रणालीगत कमीकमजोरीको विषय भयो । अहिले बालुवामा पानी खन्याएझैं भइरहेको सार्वजनिक खर्चको सुधार सम्बद्ध मन्त्रालय, विभाग वा तल्लो तहमा सम्बन्धित परियोजना र कार्यालयमा ठोक्किएको छ । चुस्तदुरुस्त, मितव्ययी र परिणाममुखी बनाउने काम सम्बन्धित कार्यालय हुँदै मन्त्रालयसँग जोडिएको छ । यसलाई समग्रमा सुधार गर्नुपर्छ । परिणाममुखी बजेट बनाउने अर्थमन्त्रीले हो, त्यसको ड्राइभिङ सिटमा रहेर अर्थमन्त्रीले नै काम गर्ने हो । अर्थमन्त्रीसहित सिंगो सरकारसँग सम्बद्ध विषय हो यो । यो प्रणालीकै कुरा हो । राजनीतिक इच्छाशक्तिसँग पनि यो सम्बद्ध छ । बजेटबाट गर्नुपर्ने केके सुधार गरिएन ? हाम्रै अध्ययन र विश्लेषणले सुझाएका ७८ वटा विषय छन् । संघीयतापछि मेरै नेतृत्वमा सार्वजनिक खर्च पुनरावलोकन आयोगले काम गर्यो । त्यसैले सुझाएअनुसार खर्च कटौती नगरेर ठूलो कमजोरी भयो । गर्ने भनिएको खर्च पनि परिणामसँग जोडिएको छैन । खर्च केका लागि गर्ने हो, त्यसले के परिणाम ल्याउँछ भन्ने त थाहा हुनुपर्यो नि । त्यो छैन । जसले गर्दा बजेटले राखेका लक्ष्य र उपलब्धि प्राप्त हुनेवाला छैन । रकमान्तर गर्ने, वर्षको अन्तिममा खर्च गर्ने प्रवृत्ति यो वर्ष र आगामी वर्ष पनि रहनेछ । सार्वजनिक निकायका संगठनात्मक संरचनामा सुधार गरिएन । धेरै विभाग, खर्च गर्न सजिलो हुने कार्यालय छन्, बोर्ड छन्, समिति छन् । खानेपानी संस्थान केन्द्रमा किन चाहियो ? सार्वजनिक खर्च पुनरावलोकन आयोगले खारेज गरे हुन्छ भनेको एउटा समितिलाई अर्बौं रुपैयाँ विनियोजन गरिएको छ । संघीय संरचनामा दोहोरोतेहेरो हुने गरी कार्यालय स्थापना गरिएका छन् । संविधानअनुसार तल दिनुपर्ने अधिकार माथि नै राखिएका छन् । अर्कोतर्फ सबै प्रकारका खर्चलाई आयोजना र परियोजनासँग जोडेर हेर्ने गरिएको छ । त्यसैगरी बजेट विनियोजन गरिन्छ । यो संसारमा कहीं नभएको अभ्यास हो । सामान्य कार्यालय सञ्चालन, सामान्य सार्वजनिक सेवा, रक्षा, प्रहरी जस्तो शान्ति सुरक्षा र संवैधानिक व्यवस्थाका लागि छुट्याइएको बजेटलाई पनि आयोजना र परियोजनाका रूपमा राखिएको छ । उत्पादन क्षमता बढाउने कार्यक्रमलाई मात्रै आयोजना र परियोजना भनेर राख्नुपर्छ । यसले हाम्रो प्राथमिकता के हो, कुनकुन आयोजनालाई पहिलो प्राथमिकतामा राख्ने, किन राख्ने भन्ने विषय स्पष्ट हुन्छ । यहाँ राष्ट्रिय गौरवका आयोजनामा समेत स्पष्टता छैन । हामीले केमा बजेट छुट्याइरहेका छौं भन्ने स्पष्ट नहुनु नै मूल समस्या हो ।हाम्रा सयौं आयोजना रुग्ण छन् भनेर अख्तियार दुरुपयोग अनुसन्धान आयोगले समेत प्रतिवेदन बाहिर ल्याएको छ । तर तिनमा बजेट निरन्तर गइरहेको छ । कामै नलाग्ने परियोजनासमेत खारेज गरिएन । नचाहिने आयोजनाको निरन्तरताले बजेटरी प्रणालीमै समस्या सिर्जना गरेको छ । पाँच वर्ष लाग्ने आयोजना १० वर्षमा पनि सकिएका छैनन् । पाँच करोडमा सक्नुपर्ने आयोजना १० करोड खर्च गर्दासमेत सकिएको छैन । ४०५० प्रतिशत आयोजनाको बजेट कटौती गर्न सकिन्छ । कटौती गरेको बजेट अन्य राम्रा र उत्पादनमूलक क्षेत्रमा लगाउन सकिन्छ । अर्कोतिर विभिन्न कोष बनाएर जथाभावी खर्च गर्ने गरिएको छ । अध्ययन, अनुसन्धान नै नगरी र कानुन नबनाई विभिन्न कार्यक्रम बजेटमा घोषणा गरिदिने प्रवृत्ति रोकिएको छैन । १ खर्ब ३५ अर्ब रुपैयाँ बजेट त त्यस्ता कोषहरूमा थन्किएर बसेको छ । यस विषयमा महालेखा परीक्षकको कार्यालयले हरेक वर्ष भन्ने गरेको छ । निर्वाचन क्षेत्रका नाममा सांसदलाई दिनै नमिल्ने बजेटलाई पनि निरन्तरता दिइयो । संघीय सांसदहरूले पनि यस्तो पैसा खर्च गर्ने, प्रदेशकाले पनि गर्ने दोहोरोतेहेरो हुने गरी यो कार्यक्रमलाई निरन्तरता दिइयो । कृषि, उद्योग, रोजगारी, सडकसँग सम्बद्ध कार्यक्रममा दोहोरोतेहेरो हुने गरी बजेट छुट्याइयो । प्रदेश र स्थानीय तहमा हस्तान्तरण गर्नुपर्ने कार्यक्रम पनि राखिएको छ ।बजेटले रोजगारी र राहतका जति कार्यक्रम भनेको छ, ती सबै अरूले नै गरिदिनुपर्ने खालका छन् । राहतका लागि ठोस कार्यक्रम छैन । कर एवं विद्युत् महसुल छुट र सुविधाबाहेक ५० अर्ब रुपैयाँ बजेट राहतमा खर्च गर्ने भनिएको छ । त्यो पनि राष्ट्र बैंकमार्फत ५० अर्ब रुपैयाँको कोष परिचालन गर्ने भनिएको छ । अहिलेको संकटको गहिराइ र प्रतिकूलताअनुरूप बजेट आएन । हटाए हुने कार्यक्रमलाई निरन्तरता दिइयो, राज्यले जुन किसिमले संरक्षण गर्नुपर्ने क्षेत्र थिए, त्यसमा ध्यान दिइएन । धेरै मुलुकले राहतका कार्यक्रम ल्याए तर हाम्रो सरकार पन्छियो । केही समयमै सामान्य स्थिति बन्ला भन्ने आकलन गरेर बजेट ल्याइयो । त्यसैले बजेटबारे पुनर्विचार गर्नुपर्ने अवस्था छ । संक्रमण फैलिइरहेको छ, विदेशबाट धेरै नेपाली फर्किइरहेका छन्, धेरै विषयमा अझै अनिश्चितता भएकाले सरकारले गम्भीर भएर नयाँ ढंगले सोच्नुपर्छ । पुनर्विचार भन्नाले सरकारले कुनै उपायबाट नयाँ कार्यक्रम ल्याउने कि बजेट नै अर्को ल्याउने भन्न खोज्नुभएको ?नयाँ कार्यक्रम ल्याउन स्रोत कहाँबाट ल्याउने ? बजेटमै पुनर्विचार नगरी स्रोत जुटाउन सकिँदैन । बजेटमा व्यवस्था भइसकेका कार्यक्रमको पैसा यताउता गर्न पाइँदैन । संकटको गहिराइलाई दृष्टिगत गरी नयाँ शिराबाट सोच्नुपर्छ । तपाईंले अर्को नयाँ बजेट आवश्यक छ भन्ने संकेत गर्नुभयो । तर संसद्ले बजेट पास गरीवरी राष्ट्रपतिबाट प्रमाणीकरणसमेत भइसक्यो । तत्काल अर्को बजेट ल्याउने बाटो के होला र ?संसद् छ त । त्यहाँ छलफल गरेर फेरि बनाए हुन्छ । विभिन्न समिति छन्, सरकारका संरचना छन्, उनीहरूले काम गर्नुपर्छ । गरिहाल्छन् । पार्टीहरूबीच पनि छलफल गर्नुपर्यो । यो अवसर हो । मैले जेजे समस्या भनें, तिनलाई सुधार गर्ने अवसर हो । उत्पादनशील, देशका स्रोतसाधनको उपयोग र लगानी गरेर प्रतिफल दिने कार्यक्रम बजेटमा छैन । सम्पत्ति केन्द्रीकृत गरेर सुविधा खाने र अनुत्पादक क्षेत्रका कार्यक्रमलाई निरन्तरता दिनु हुँदैन । समस्या छन् भन्नेमा कसैको विमति छैन । तर तिनलाई सुधार गर्ने विधि र प्रक्रिया छन्, त्यसमा पुनर्विचार गर्नैपर्छ । हामीसँग स्रोत सीमित छ । तपाईंले भन्नुभए जस्तो राहत कार्यक्रमका लागि धेरै रकम चाहिन्छ । त्यसका लागि फेरि पैसा कहाँबाट जुटाउने ?मैले अघि भनेका समस्याको समग्र सुधार गर्दा स्रोत आफैं जुट्छ । म अझै पनि भन्छु ३ खर्ब रुपैयाँ बराबरको खर्च कटौती अहिल्यै गर्न सकिन्छ । यो बेला सार्वजनिक संस्थानमा पैसा खन्याइरहनुपर्ने खाँचो छ ? काम नलाग्ने कार्यक्रमलाई खारेज गर्ने र नयाँ मापदण्ड बनाएर परिणाममुखी कार्यक्रममा मात्रै बजेट विनियोजन गर्ने हो भने धेरै पैसा जोगिन्छ । अनावश्यक वा अनुत्पादक क्षेत्रमा ठूलो रकम खर्च गर्ने केन्द्रको प्रवृत्ति प्रदेश र स्थानीय तहमा पनि मौलाएको छ । यसले दीर्घकालमा ठूलो दुर्घटना निम्त्याउने खतरा छ । यसकारण तीनै तहमा खर्च नियन्त्रण गरी पूर्वप्राथमिकता निर्धारण गरेर तत्कालीन, मध्यकालीन र दीर्घकालीन कार्ययोजना बनाएर अघि बढ्नुपर्छ । यही समयमा रणनीतिक रूपमा अर्थतन्त्रलाई खुकुलो बनाउँदै जानुपर्छ, जुन हामीले गरिरहेका छौं । त्यसभित्रै अनौपचारिक क्षेत्रलाई औपचारिक रूपमा ल्याउन पनि पहल गर्नुपर्छ । त्यसबाट केही राजस्व बढ्ला । मूल्य अभिवृद्धि कर (भ्याट) मा गरिएको अध्ययनअनुसार धेरै कर छली छ । त्यसलाई रोक्न सकियो भने धेरै स्रोत जुटाउने सम्भावना छ । नेपालको अर्थतन्त्रको महत्त्वपूर्ण विशेषता समानान्तर अर्थतन्त्र (कालो धन्दा) हो ।अर्को विकल्प अन्तर्राष्ट्रिय दातृ निकायहरूबाट स्रोत जुटाउन सक्ने सम्भावना कति रहन्छ ? त्यो सम्भावना छ । कोभिड१९ को प्रभाव न्यूनीकरणका लागि भन्दै केही साताअघि मात्र आईएमएफले र्यापिड क्रेडिट फेसिलिटी (आरसीएफ) सुविधा दिएको छ । विश्व बैंकले पनि त्यही मात्रामा दिइरहेको छ । युरोपियन सिस्टम वा पश्चिमा विज्ञहरूले कम आय भएका नेपालजस्ता अल्पविकसित राष्ट्रलाई कोभिड१९ को संकटबाट माथि उठ्न १५ देखि २ ट्रिलियन डलर आवश्यक पर्छ भनिरहेका छन् । यो विश्वव्यापी महासंकट हो । यसलाई त्यही रूपमा लिनुपर्छ । तर हामीले त्यसलाई संकट सकिन लागेको जसरी हेर्ने गरेको देखिन्छ । हामी उच्च आर्थिक वृद्धि हुन्छ, सबै कुरा सामान्य भएर जान्छ भनेर अघि बढिरहेका छौं ।विश्व बजारमा अमेरिकाको प्रभुत्व धेरै छ । विगतमा अमेरिकी डलर इन्टरनेसनल करेन्सी (अन्तर्राष्ट्रिय मुद्रा) हुँदैन भनेर ब्रिटेनले विरोध गरेको थियो । त्यति बेला अमेरिकाको प्रभुत्व झन् धेरै थियो । जापान अलि फरक ढंगले जान खोज्दा त्यहाँको अर्थतन्त्र थला परेको थियो, जुन अहिलेसम्म माथि उठ्न सकेको छैन । अझै पनि स्ट्याग्नेसन बाट अघि जान सकेको छैन । डलरको प्रभुत्व विश्व बजारमा अझै धेरै छ । यसको विकल्प पनि छैन । यो बेला करिब २ देखि २५ ट्रिलियन एसडीआर आईएमएफले जारी गर्न र सो रकम बिनासर्त हाम्रोजस्तो देशलाई उपलब्ध गराउन जरुरी छ । यसले ऋणको भारलाई सहुलियत दिन्छ । हाम्रो जस्ता मुलुकलाई सहयोग गर्न आर्ईएमएफ, विश्व बैंकलगायत संस्थाले पनि पर्याप्त स्रोत जुटाउन खोजिरहेका छन् ।अमेरिकी सहयोग निकाय मिलेनियम च्यालेन्ज कर्पोरेसन (एमसीसी) सम्बद्ध परियोजनाको विषयमा ध्रुवीकरण देखिन्छ । यसले दातृ निकायहरूबाट प्राप्त हुने सहायताको वातावरण बिगारिरहेको भन्ने विषयलाई कसरी हेर्नुभएको छ ?एमसीसीका विषयमा केही गम्भीर प्रश्न उठेकै छन् । यसलाई हाम्रो संवैधानिक व्यवस्थाभन्दा माथि राखियो भन्ने छ । यसले पनि एक प्रकारको द्विविधा ल्याएको छ । यसमा प्रस्ट हुनुपर्छ । यो बेला सबै राजनीतिक पार्टी बसेर एक तहको सहमति गरी अघि बढ्नुपर्छ । त्यो रकम ल्याउनुपर्छ, रोक्न हुन्न । यो परियोजना स्वीकार नगरे बाहिर नकारात्मक सन्देश जान्छ । जसको एउटा अनुभव मसँग पनि छ । माधवकुमार नेपाल परराष्ट्रमन्त्री हुँदा एउटा भ्रमणमा युरोप गएको थिएँ । बेलायतका विकासमन्त्रीसँगको छलफलमा उनले पहिलो प्रश्न गरेकी थिइन्, तपार्इंहरूले आईएमएफ र विश्व बैंकसँग लिने इन्ह्यान्स स्ट्रक्चरल एडजस्टमेन्ट पेसिलिटी (इस्याप) मा धेरै सर्त राख्नुभएछ । यसले त द्विपक्षीय सम्बन्धमा पनि असर गर्छ नि ? आईएमएफभन्दा पनि विश्व बैंकमा अमेरिकाको धेरै प्रभुत्व छ । इगो लिने प्रवृत्ति अमेरिकाको छ । त्यसो भयो भने भविष्यमा प्रतिकूल प्रभाव पर्न सक्छ ।आगामी मौद्रिक नीति कस्तो हुनुपर्ला ?बजेटमा घोषणा भएका धेरै कार्यक्रम मौद्रिक नीतिमार्फत राष्ट्र बैंकले कार्यान्वयन गर्नुपर्ने देखिन्छ । मौद्रिक नीतिलाई ओभर बर्डन गराइसकिएको छ । तर पनि धेरै समस्याको सम्बोधन मौद्रिक नीतिले गर्नुपर्ने छ । अहिले बाह्य परनिर्भरता हुँदै जुन अवस्थाबाट अर्थतन्त्र चलेको छ, स्वदेशमा रोजगारी सिर्जना नहुने र यहाँको स्रोतसाधन पनि उपयोग नहुने अवस्था छ । यो वित्तीय नीतिसँगै मौद्रिक नीतिसँग पनि जोडिएको छ । छिटो प्रतिफल आउने क्षेत्रमा लगानी हुने, रेमिट्यान्स आउने, बैंकमा जम्मा हुने, बैंकले व्यापार वा अन्य अनुत्पादक क्षेत्रमा लगानी गर्ने, कर्जा सुविधामा पनि सीमित व्यक्तिको प्रभुत्व रहनेलगायत समस्या छन् । यसकारण यहाँ पनि संरचनात्मक सुधार जरुरी छ । खास पैसा चाहिएका साना उद्योग व्यवसायले सुविधा पाएका छैनन् । अधिकांश कर्जा काठमाडौं उपत्यकामै केन्द्रित देखिन्छ । सरकारले सञ्चालन गरेको ५ प्रतिशत ब्याज अनुदानको कर्जा सुविधा किसानसमक्ष पुगेकै छैन । यो संकटका बेला अलिकति संरचनात्मक परिवर्तन हुनुपर्छ । नीतिगत हिसाबले आर्थिक वृद्धिसँग मौद्रिक नीति जोडिएकै छैन । हाम्रोजस्तो देशमा आर्थिक वृद्धिसँग पनि मौद्रिक नीति जोडिनुपर्छ । वृद्धिसँग जोडिनुको अर्थ आपूर्ति पक्षसँग सम्बद्ध रहनु हो । मूल्य भनेको मौद्रिक फेनोमेना हो । यसले समग्र मागलाई हेर्छ । यो नराम्रो त होइन । पश्चिमा राष्ट्रहरूले पनि त्यसलाई अंगीकार गरेका छन् । योसँगै अब मौद्रिक नीतिलाई वृद्धि र उत्पादनको आपूर्ति पक्षसँग पनि जोड्नुपर्छ । मौद्रिक नीतिमार्फत साँवाब्याज भुक्तानी अवधि पक्कै बढाइएला । बचत प्रोत्साहन गर्ने नीति पनि आउनुपर्छ । औपचारिक प्रणालीबाट आउने रेमिट्यान्स घट्दो छ । त्यसलाई बढाउनुपर्छ । छाया बैंकिङ मौलाएको छ । प्रणालीबाहिर धेरै रकम छ । अनौपचारिक बाटोबाट आउने क्रम रोक्न सकिएको छैन । अर्थतन्त्रमा कति पैसा छ, कुन क्षेत्रमा उपयोग भइरहेको छ भन्न नसकिने अवस्था छ । यसले मौद्रिक नीतिलाई चुनौती थपेको छ । मौद्रिक नीतिको हैसियतमाथि प्रश्न खडा गरेको छ । यसलाई रोक्न जतिसक्दो धेरै रेमिट्यान्स बैंकिङ प्रणालीबाट भित्र्याउन पहल गर्नुपर्छ । नगदरहित कारोबारलाई प्रोत्साहन गर्नुपर्छ । विगतमा वित्तीय प्रणालीमा धेरै समस्या आएका थिए । बैंकिङ प्रणाली नै डुब्ने अवस्थामा थियो । विश्व बैंकको कर्जा सुविधाको ६० प्रतिशतसम्म बैंक तथा वित्तीय संस्थाको खराब कर्जा थियो । ती अवस्थाबाट पाठ सिक्दै साना किसान, विपन्न र सीमान्तकृत समुदायले पनि कर्जा लिन सक्ने वातावरण मैद्रिक नीतिले बनाउन सक्नुपर्छ । राष्ट्र बैंकले निजी क्षेत्रको सम्पत्ति खरिद गरी बजारमा पैसा प्रवाह गर्न सक्छ । भारतमा यसको सुरुवात भएको छ । २००८ को संकटपछि पश्चिमा राष्ट्रहरूले क्वान्टिटेटिभ इजिङ (क्यूई) मार्फत हरेक वर्ष बजारमा पैसा पठाउँदै आएका थिए । क्यूईमार्फत निजी क्षेत्रको सम्पत्ति पनि खरिद गर्न सकिन्छ । अहिले समस्यामा परेका क्षेत्रको निजी सम्पत्ति खरिद गर्दा बजारमा तरलता प्रवाह हुन्छ, बैंकहरूको खराब कर्जा बढ्न पाउँदैन । विकसित राष्ट्रका केन्द्रीय बैंकले यही प्रक्रिया अपनाएको देखिन्छ । जेठ मसान्तसम्म सरकारी खर्च हुन नसक्ने अवस्था छ । यो समस्या प्रदेश र स्थानीय तहमा पनि छ । यसले बजारमा तरलता अभाव हुने गरेको छ । यो समस्या समाधान गर्न समयमै खर्च हुने प्रणाली विकास गर्नुपर्छ । भारतसँगको विनिमय दर परिमार्जन गर्ने विषयमा पनि सोच्नुपर्ने बेला आएको छ । भारतसँगको स्थिर विनिमय दर परिमार्जन गर्ने अहिले उपयुक्त समय हो ?आजको आजै गर्ने भन्ने होइन । हाम्रो विनिमय दर बढाउनुपर्यो । हालको १ सय ६० को सट्टा एक सय ७० वा त्योभन्दा बढी बनाउने भन्ने हो । यसले बाहिरको वस्तु महँगो भएर निर्यात प्रोत्साहन हुन्छ । यसका लागि आन्तरिक रूपमा उत्पादन बढाउनुपर्छ । अन्तर्राष्ट्रियस्तरमा टिक्न सक्ने गरी आफ्नो प्रतिस्पर्धी क्षमता बढाउनुपर्छ । नत्र झन् नकारात्मक असर पर्न सक्छ । भारतसँगको विनिमय दर परिमार्जन सम्बन्धमा अन्तर्राष्ट्रियस्तरमा काम गरिरहेका धेरै नेपाली समकक्षीसँग मेरो छलफल भइरहेको छ । उनीहरूले अहिले उपयुक्त समय भएको बताइरहेका छन् । यो राष्ट्र बैंकले माग गरेर हुने कुरा होइन । पूर्ण रूपमा राजनीतिक मुद्दा हो । सधैं पुरानै विनिमय दरलाई कायम राखेर बस्ने होइन । आन्तरिक रूपमा तयारी गर्ने, प्रतिस्पर्धी क्षमता बढाउने र उपयुक्त समय हेरेर अघि बढाउने भन्न खोजिएको हो । मौद्रिक नीतिमा छुटाउनै नहुने अन्य विषय केके हुन् ? पहिलो, बृहत् रूपमा बचत (लार्जर सेभिङ) हुने नीति ल्याउनुपर्छ । यसका लागि रिडाइरेक्सन अफ मनिटरी पोलिसी मा जानुपर्छ । दोस्रो, तरलताको अधिकतम उपयोग हो । बजारमा तरलता प्रवाह हुने सिलिज अफ लिक्विडिटी लाई पनि मौद्रिक नीतिले सम्बोधन गुर्नपर्छ । कर्जा प्रवाहमा पुनःसंरचना गर्नुपर्छ, बजारको माग के हो, लक्षित वर्ग कुन हो, तिनको आवश्यकता के हो जस्ता विषय सम्बोधन गर्नुपर्छ । जसले उत्पादनमूलक र प्राथमिकता प्राप्त क्षेत्रमा लगानी कम नहोस् । यसका लागि मौद्रिक नीतिले तय गरेको लेन्डिङ पोर्टफोलियो को संरचना परिवर्तन गर्नुपर्छ । छुटाउनै नहुने अर्को पक्ष, राष्ट्र बैंकको नियमन र सुपरिवेक्षण प्रणालीमा सुधार हो । नियमन र सुरपरिवेक्षण प्रणालीमा सुधार नगरी जति राम्रा नीति बनाए पनि केही हुनेवाला छैन । नयाँ मौद्रिक नीतिमा वित्तीय क्षेत्रको डिजिटलाइजेसन र नगदरहित कारोबार प्रोत्साहन गर्ने व्यवस्था पनि आउनुपर्छ । कृषिलगायत सहुलियत दरका कर्जा कार्यक्रम प्रभावकारी बनाउन मौद्रिक नीतिमा के गर्नुपर्छ ? कृषि अनुदानमा राष्ट्रको ११ अर्ब रुपैयाँ खर्च भएको छ । त्यो सुविधा कसले पायो भन्ने प्रमुख प्रश्न हो । यसकारण यो राष्ट्र बैंकको मात्र पाटो होइन । यो कुरा सरकारको बजेटमा पनि लागू हुन्छ । आर्थिक वर्षको सुरुदेखि नै बजेट कार्यान्वयन होस् भनेर जेठ १५ मै बजेट ल्याउने व्यवस्था गरियो । तर साउन १ देखि नै बजेटका कार्यक्रम कार्यान्वयनमा आएका छन् त ? यो त जिरो सम गेम भयो । यसमा पनि नक्सांकन गरेर जानुपर्यो । नीति तथा कार्यक्रम घोषणा गरेर मात्र भएन । त्यसको प्रभावकारी कार्यान्वयनको सुनिश्चितता हुनुपर्यो । मौद्रिक नीति कार्यान्वयन गर्ने निकायलाई पनि त्यहीअनुसार लैजानुपर्छ ।"
कूटनीतिमा खेलाँची,"जुनसुकै सेवाबाट पनि परराष्ट्र सचिव बन्न सकिने प्रावधानलाई प्रतिनिधिसभाको राज्य व्यवस्था तथा सुशासन समितिले पारित गरेपछि उब्जिएको बहसलाई सामान्य रूपमा पन्छाउन मिल्दैन । परराष्ट्र संयन्त्रमा द्विपक्षीय र बहुपक्षीय कूटनीतिका अनेक मामलाहरूमा विज्ञहरू हुँदाहुँदै पनि त कतिपय क्षिद्रदेखा परिरहेको अवस्थामा अन्य सेवाबाट खुरुखुरु परराष्ट्र सचिव बन्ने प्रबन्ध तय हुनु आफैंमा घातक तथा अदूरदर्शी निर्णय हो । संसदीय समितिबाट पारित यो प्रावधानलाई प्रतिनिधिसभाको पूर्ण बैठकले सच्च्याउनैपर्छ । राष्ट्रिय सुरक्षा र अन्तर्राष्ट्रिय साखसित जोडिएको परराष्ट्रजस्तो संवेदनशील मन्त्रालयमा विषय र सरोकारका ज्ञाता नरहेको जोकोहीलाई टिपेर प्रमुख बनाउने यो प्रावधानले भविष्यमा यो सेवालाई नै लठिभद्र बनाउने निश्चित छ । सतही अर्थमा, परराष्ट्र सेवाका कर्मचारीलाई सुविधाभोगी समूहका रूपमा मात्रै हेरेर यो मामला अघि बढाउन खोजिनु सरासर गलत र अर्थहीन छ । पद्धति र प्रणाली सकियो भन्ने अवस्थामा मात्रै जुनै सेवाबाट पनि परराष्ट्र सचिव बन्न सक्ने आशयको यो प्रस्ताव मान्य हुन सक्छ । सामान्यतया अन्यत्र अभ्यासै नभएको यो प्रावधान लागू भएको अवस्थामा मुलुकको अन्तर्राष्ट्रिय कूटनीतिक प्रतिष्ठामाथि प्रश्न उब्जनेछ ।हामीले क्षेत्रीय र बहुपक्षीय जगत्मा लिन सकिने भूमिकाहरू प्रशस्तै छन्, तर घरेलु राजनीति र कूटनीतिमा भैरहेको अति राजनीतीकरणका कारण सबै प्रक्रियाहरू पन्छिएका अवस्थामा छन् । श्रीलंकादेखि जोर्डनजस्ता कतिपय अर्थमा हामीजस्तै देशहरू अन्तर्राष्ट्रिय मञ्चमा अब्बल भूमिका प्रदर्शन गरिरहेका छन् । नेपाल भने घरेलु अन्योल र राजनीतिक खेलकुदको चपेटामा परेर कूटनीतिक वृत्तमा समेत निकै पछि परेको छ । कतिपय अन्तर्राष्ट्रिय मञ्चहरूमा लघुताभासले सताइरहेको स्थिति छ । यी सबै मामलामा सही अर्थमा सार्वभौमसत्ताका लागि लड्ने र अन्तर्राष्ट्रिय सुरक्षाका मामलामा संवाद गर्ने निकाय परराष्ट्र मन्त्रालय नै हो भन्ने यथार्थलाई मान्नैपर्छ । अहिले सीमा समस्यामा उब्जिएको विवादमा भारतसँग प्रतीक्षित वार्ता गर्ने टुंगो भैहालेमा कुनै अमूक मन्त्रालयबाट आएका वरिष्ठतम कर्मचारी वार्ता टोलीको संयोजक भएर टेबलमा बस्ने कि परराष्ट्र सचिवको अब्बल नेतृत्व खोज्ने ?यही बेला अहिलेसम्मका परराष्ट्र सचिव र संयन्त्रबाट खोइ के पो भयो र भन्ने अवस्थाबाट माथि उठेर यो कूटनीतिक पद्धति र प्रक्रियालाई बलियो बनाउनैपर्छ । परराष्ट्र सेवाभित्र नै कार्यदक्षतामाथि प्रश्न उठिरहेका बेला त्यहाँभित्र पनि आफूलाई अर्कै ग्रहको र विशेषाधिकार भएको वर्गसमूह भन्ने भ्रमबाट मुक्त हुनु जरुरी छ । सही अर्थमा तोकिएका कामकारबाहीमा अभ्यस्त हुनेभन्दा बढी पोस्टिङ मात्रै पर्खने र यसका लागि दौडधुपमै रमाउने परराष्ट्रभित्रको प्रवृत्तिमाथि पनि स्वमूल्यांकन जरुरी देखिन्छ । तर यो सबैको उपचार परराष्ट्रभित्रै सुधार गर्नु हो, बाहिरबाट सचिव ल्याउनु होइन । परराष्ट्र सचिव भन्नासाथै विश्व मामिलामा द्विपक्षीय र बहुपक्षीय अनुभव भएका पात्र चाहिन्छ । सचिवको तहमा रहेपछि स्वभावतः विभिन्न देशका राजदूतहरू शिष्टाचार भेटमा आउँछन्, त्यतिबेला उनीहरूले परराष्ट्र प्रमुखलाई पदका कारण नभएर अनुभव र ज्ञानका आधारमा आदरयोग्य व्यक्ति भन्ने बोध गर्न सक्नुपर्छ । तसर्थ, अरू सेवाकाले ईर्ष्या गरेर कूटनीतिक सेवालाई तेजोबध गराउनैका निम्ति जुनसुकै मन्त्रालयका उम्मेदवार सचिव बन्न सक्ने यो प्रावधान संशोधन हुनैपर्छ । वाणिज्य, अर्थ, सामान्य प्रशासन आदि मन्त्रालयबाट महावाणिज्य दूत बनेर गएका केही सहसचिवको उदाहरण दिँदै उनीहरू परराष्ट्रमा सचिव बन्नमा काविल भएको तर्क गरिनु अर्थहीन छ, अपवादलाई सामान्यीकरण गरेर प्रस्तुत गर्न मिल्दैन । बाहिरको एउटा पोस्टिङ मा गएपछि सचिव बन्ने योग्यता पुगिहाल्यो नि भन्ने सोचाइ र तर्क आफैंमा हास्यास्पद छ । फेरि, राजदूत हुनु र परराष्ट्र सचिव बन्नु जिम्मेवारी तथा स्तर दुवैका हिसाबले फरक भूमिका हो । एक राजदूतमा बहुपक्षीय सूचना र अनुभव नहुन सक्छ, तर परराष्ट्र सचिवका लागि यो अपरिहार्य देखिन्छ । भोलि कानुन वा वन मन्त्रालयबाट तोकिएर आएका सचिवले आकलन गर्न नसक्ने विषय परराष्ट्र मन्त्रालयको प्रमुखले सम्हाल्नुपर्ने हुन्छ । परराष्ट्र सचिव अधिकांश मुलुकका हकमा प्रक्रियागत र स्थिर पद हो, हामीकहाँ मात्रै अस्थिर बनाइन लागेको छ । अहिले कायम रहेको पुल दरबन्दी हटाइनु र क्रमशः सहसचिव पद कटौतीमा पार्दै लैजाने नियत देखिनुले अब कूटनीतिक सेवाबाट राजदूत बन्नै नसक्ने अथवा बनिहालेमा पनि सेवाअवधि कायम रहेकै अवस्थामा घर फर्केर जगेडा मा बस्नुपर्ने स्थिति देखिएको छ । यथार्थमा, कर्मचारीतन्त्रकै अब्बल र प्रतिस्पर्धी मानिएको कूटनीतिक सेवाका कर्मचारीका निम्ति लघुताभास गराउने नियतले अहिलेको प्रावधान पारित भएको देखिन्छ । यो बेला परराष्ट्रमन्त्री र सचिव को थिए भन्ने भोलि अभिलेखमा रहने भएकाले उनीहरूका लागि पनि यो नैतिक प्रश्नको विषय हो । यत्रो पश्चगामी प्रस्ताव संसद्मा रहेको अवस्थामा विशेष अडान र अठोट लिएर आफ्नो संस्था जोगाउने दिशामा परराष्ट्रमन्त्री र सचिव लाग्नैपर्छ, उनीहरूले सांसदहरूलाई यसबारे कुरा बुझाउन सक्नुपर्छ । इतिहासले प्रश्न गर्ने यो मामलालाई सच्याउनेतर्फ अग्रसरता लिन नेतृत्वले ढिलाइ गर्नु हुँदैन ।"
सलहले कृषि तहसनहस,"कोरोना महामारीसँग सकी नसकी लड्दै गरेकाहरूका सामु फेरि सलह संकट आइपुगेको छ । कोरोनाले अरू सबै क्षेत्र तहसनहस बनाइरहेको बेला कृषि नै एक मात्र विकल्पको रूपमा देखापरेको थियो । सलहले यही अन्तिम विकल्पलाई पनि सखाप पर्ने सम्भावना छ । कोरोना विश्वव्यापी हुँदै छ भन्ने जान्दाजान्दै सरकारी उदासीनताका कारण हामी अहिले उठ्नै नसक्ने गरी महामारीका चपेटामा परेका छौं । ठीक यसैगरी सलह प्रवेशको पनि हामीले सूचना नपाएका होइनौं । यसको क्षति पनि आममानिसले सरकारी अकर्मण्यताकै कारण बेहोर्नुपरेकोमा दुईमत छैन । सरकारी भत्तामा रमाउने र आफूलाई विज्ञ भन्न रुचाउनेहरूले मौसम र हावाको वेगका कारण सलह भित्रिँदैन भन्नेबित्तिकै सरकार निदाइहाल्यो । अहिले सलहको चौतर्फी हमलापछि बिउँझिएको छ । सायद अब सरकार सलह नियन्त्रण र रोकथामको अध्यनमा लाग्नेछ र यसको नियन्त्रणको अवधारण सार्वजनिक गर्नुअघि नेपालबाटै सलह बाहिरिसक्छ । जसरी सरकारी लापरबाहीले मुलुकको अर्थतन्त्र ध्वस्त छ । त्यसैगरी सलहका कारण खेतीबारी पनि तहसनहस हुने निश्चित छ । रामकृष्ण बराल, जोरपाटी५, काठमाडौं"
एमसीसीको म्याद सकियो,"राज्यको माथिल्लो ओहोदा सम्हालेका जिम्मेवार नेताहरू एमसीसीको पक्षविपक्षमा बाँडिए । एकथरीले एमसीसी पास गरिछाड्ने अर्काथरीले ज्यानै गए पनि पास हुने नदिने भन्दै आएका थिए । यही तँछाडमछाडका कारण समयमै निर्णय हुन सकेन । एमसीसीसँगको पहिलो म्याद अन्ततः असार १५ मा समाप्त भएको छ । परियोजनाको समयसीमा घर्किएसँगै यो कोष सधैं उपलब्ध हुन नसक्ने भनेर अप्रत्यक्ष शैलीमा घुर्की र दबाबपूर्ण समाचार बाहिर आउन थालेका छन् । एमसीसी संसद्बाट पासै गर्न नसकिने बुँदाहरू केके थिए, कहिल्यै बुँदागत रूपमा बाहिर ल्याइएन । कुन बुँदा सच्याउन सकिन्थ्यो वा सकिन्नथ्यो भन्नेबारे पक्षविपक्षमा उभिएका नेताहरूले जनतालाई सुसूचित गरिदिएका भए ठीकबेठीक छुट्याउन सकिन्थ्यो । आम जनताले यसैको आधारमा आफ्नो मत जाहेर गर्थे होलान् तर त्यसो भएन । सरकारी पक्षले जसरी पनि एमसीसीलाई अनुमोदन गराइछाड्ने अहंकार गर्यो तर सत्तारूढ पार्टीको अधिकांश नेता यसको विपक्षमा उभिइदिए । अन्ततः एमसीसी तुहियो । जनताले एमसीसी बहसका लुछाचुँडी र छिनाझपटीका कुरा बुझेनन् । खुला र तथ्यपरक छलफलका आधारमा आपत्तिजनक बुँदा सच्याएर यसलाई पास गराउन सबैले भूमिका निर्वाह गर्नुपर्थ्यो । अनुदानको म्यादै गुज्रिने गरी खेर जान दिनु हुँदैनथ्यो । अझै पनि यसबारे सबै राजनीतिक दलले विचार पुर्याउने हो भने ढिला भएको छैन । श्यामसुन्दर कुइँकेल, हाँडीगाउँ, काठमाडौं"
निजी शिक्षक अन्योलमा,"सरकारको हेपाहा र अनुत्तरदायी शिक्षा नीति, निजी शिक्षण संस्थाको व्यापारिक र नाफामुखी शैक्षिक मान्यता एवम् अभिभावकको अवसरवादी सोचले यतिबेला लगभग दुई लाख शिक्षक घोर निराशामा छन् । संकटमा न सरकार न काम गर्ने संस्था न जसका लागि काम गरेको हो उक्त समूह कहीँकतैबाट आश्वासन र भरोसाको भरथेग मिल्दैन भने भोलिका दिनमा केको आधारमा अनि कुन हौसला लिएर अर्काको भविष्य निर्माणार्थ आफ्नो भविष्य तिलाञ्जली दिने ? दैनिक उपभोग्य सामग्रीजस्तै शिक्षालाई पनि उपभोग गरेको दिन र दैनिक उपभोग्य मात्राको आधारमा मूल्य निर्धारण गर्ने उपभोक्तावादी सोचले समग्र शिक्षा पद्धतिमा नै प्रश्नचिह्न उठेको छ । शैक्षिक व्यवस्था समग्र राष्ट्रको भविष्यद्रष्टा बन्नुपर्नेमा दैनिक ज्यालादारीको पेसा समान मानिएको छ । यसले अन्ततोगत्वा देशकै भविष्य अन्योलमा पर्ने देखिन्छ । यसतर्फ समयमै सबैको ध्यान जानु जरुरी छ । हरेक वर्ष राष्ट्रका लागि मनग्य कर र शिक्षित एवं दक्ष जनशक्ति दिएको निजी शिक्षा क्षेत्रलाई सरकारले आफू भएको आभास दिलाउने समय यही हो । निजी शिक्षण संस्थाहरूले पनि आफू मातहतका शिक्षक कर्मचारीहरूप्रति छाती फुकाएर उत्तरदायित्व बहन गर्ने समय पनि यही हो । शिक्षा व्यापार र नाफावादभन्दा धेरै कदमअगाडिको सेवाभाव पनि हो भनी सबैलाई बुझाउने उपयुक्त बेला हो यो । त्यस्तै शिक्षा दैनिक उपभोग्य सामग्री नभई आफ्ना कलिला बालबालिकाको सुन्दर भविष्यसँग जोडिएको अत्यन्तै संवेदनशील विषयका रूपमा अभिभावकहरूले मनन गर्नुपर्छ । तसर्थ, शिक्षाप्रतिको सतही सोच एवं मान्यतालाई तबसम्म पूर्णरूपमा परास्त गर्न सकिँदैन जबसम्म शिक्षाको सर्वकारिता बुझी सही रूपमा शिक्षाको व्यापक अर्थ सरकार, निजी शिक्षण संस्था र अभिभावक सबैले महसुस गर्न सक्दैनन् । मिलन तामाङ, काठमाडौं"
निजामती विधेयकले उब्जाएको पीडा,"अन्य सेवाबाट परराष्ट्रसचिव बन्ने बाटो खुला ! समाचारले प्रश्न उब्जाएको छ । निजामती सेवा नियमावली२०४९ ले राष्ट्रसेवकलाई दिएको वृत्ति विकासको अवसर खोस्ने गरी अधिकांश सांसद र विभागीय मन्त्रीको असहमतिका बाबजुद संसदीय समितिले जबर्जस्ती सो विधेयक किन पारित गर्यो ? परराष्ट्र सचिवको कूटनीतिक मामिलामा विशेष दखल हुनैपर्छ । यस्तोमा अन्य सेवाबाट नियुक्ति गर्न सुहाउला र ? कुनै सरकारी सेवाको पदमा नियुक्त भएपछि कार्यालयको काममा उसको दैनिकी बितेको हुन्छ । केही भ्रष्टलाई छोडेर मासिक तलब, भत्ता र यदाकदा भ्रमण खर्चबाहेक कर्मचारीको हातमा के पर्छ ? आर्थिक वर्षान्तमा सधैँ तलब बढ्छ कि भन्ने झिनो आशमा कर्मचारी धसिन्छन् । बढुवा हुँदै गए सेवापर्यन्त निवृत्तिभरणमा केही रकम बढ्छ कि भन्दै गर्दा अवकास मिति आइपुगेको पत्तो हुँदैन । सरकारी संस्थामा लामो समय अनुभव बटुलिसकेकालाई माथिल्लो श्रेणीमा पुग्ने प्रावधान काटेर संसदीय समितिले कत्तिको न्याय गरेको छ ? संसद र संसदीय समितिले त कानुन सम्मत निर्णय गरेर सरकारलाई सही दिशानिर्देश गर्नुपर्ने होइन र ? निजामति सेवा विद्ययक पारित भएसँगै कर्मचारीको भविष्य अन्योलमा परेको छ । यस्तो प्रावधानले काम गर्ने उर्जा पनि घटाउछ । गंगाराज अर्याल, पाणिनि ८, अर्घाखाँची"
नक्कली राष्ट्रवाद,"नक्सा र राष्ट्रवादलाई तुच्छ स्वार्थका निम्ति ढाल बनाएर प्रधानमन्त्री केपी शर्मा ओलीले दिएको पछिल्लो अभिव्यक्तिले पदको गरिमा र मर्यादा मात्र गुमेको छैन, देशलाई अपूरणीय कूटनीतिक क्षति पनि पुगेको छ । प्रधानमन्त्री ओलीलाई भूमि फिर्तासँग होइन, देशका गम्भीर मुद्दा र समस्यासँग पनि होइन आफ्नो कुर्सीसँग मात्रै मोह छ भन्ने स्पष्ट देखिन्छ । जग्गा फिर्ता आउन सक्ने कूटनीतिक ढोकाहरू उनैले बन्द गरे । हामीलाई गुमेको भूमि चाहिएको हो, कसैको कुर्ची बचाउन कुनै देशसँग सोझो द्वन्द्व या दुस्मनी चाहिएको होइन । संसदीय समितिले एकमतले नक्सा सच्याउन दिएको निर्देशनलाई प्रधानमन्त्रीले लामो समयसम्म भूमि फिर्ता ल्याउने हो, नक्सा त केही पनि होइन भनेर टारे । नक्सा सार्वजनिक गर्न सदनदेखि सडकसम्मको तीव्र दबाब र समर्थन थियो । सबै सांसदले नक्साको पक्षमा भोट दिएकै हुन् ।प्रधानमन्त्री ओलीलाई सच्चिन या ठाउँ खाली गर्न दबाब सुरु भएको नक्साका कारण होइन, नक्साभन्दा धेरै अघि राष्ट्रपति भन्ने संस्थालाई खेलौना बनाएर लहडमा ल्याएको अध्यादेशका कारण हो । पूर्वप्रहरी र सांसदलाई लकडाउनकै बीच मान्छे उठाउने धन्दामा लगाउने निकृष्ट खेलका कारण हो । सबैलाई जोडेर कोभिडका आर्थिक, सामाजिक र स्वास्थ्यगत समस्याहरूसँग लड्नुपर्ने बेला पार्टी फुटाउने धन्दामा लाग्ने, खरिदलगायतका अनियमिततालाई आफैं ढाकछोप गर्ने र मै मात्रै सर्वज्ञ हुँ भन्ने अहंकार पाल्ने स्वभावले गर्दा हो । लोकतान्त्रिक दलको अध्यक्ष हुँ भन्ने तर दलको बैठक बोलाउनसमेत नदिने, बल्लबल्ल आयोजित बैठकमा एकोहोरो आत्मप्रशंसा मात्रै गर्ने र अरूलाई नसुन्ने तानाशाही प्रवृत्तिले गर्दा हो । सबैभन्दा ठूलो कारण कुरा मात्रै गर्ने तर काम नगर्ने दिक्कलाग्दो चरित्र र चर्को भाइभतिजावादका कारण हो । आफू पढ्दै नपढ्ने तर अरूलाई नपढेको आरोप लगाउने प्रधानमन्त्रीको बानीले हो । एमसीसीमा पचास अर्बको ठाउँमा पाँच सय अर्ब आउँदै छ भनेर झूटो तथ्यांक राखी प्रधानमन्त्री ओलीले भाषण गरे तर यसको विरोध गर्नेहरूलाई पढ्दै नपढेको आरोप लगाए । प्रधानमन्त्रीले आजसम्म कुनै एउटा गम्भीर विषयमा तथ्यपूर्ण मन्तव्य दिएका छन् ? पूर्वसञ्चारमन्त्री गोकुल बास्कोटामाथि उठेको त्यत्रो भ्रष्टाचारको मुद्दालाई प्रधानमन्त्री ओलीले छानबिनसम्म हुन दिएनन् । उल्टो त्यो अडियो नै नक्कली भएको भाषण गर्दै हिँडे । अहिले त सार्वजनिक खरिद ऐन नै सच्याएर आफूखुसी सोझै खरिद गर्न पाउने संशोधन संसद्मा ल्याउन प्रधानमन्त्री ओली आफैं कस्सिएका छन् । वाइडबडीबारे संसदीय समितिले गरेको अध्ययनलाई उनले स्विकारेनन् । आफूखुसी आयोग बनाए जसको म्याद सकिएको दुई वर्ष भयो । तलबभत्ताबाहेक त्यसले के प्रतिवेदन दियो भन्ने कहिल्यै सार्वजनिक गरेनन् । लेखेर नसकिने कारणहरू छन् जसलाई प्रधानमन्त्रीले एउटा नक्साले छेक्न खोजिरहेका छन् । आफ्नै दलका अधिकांश सदस्यको असन्तुष्टिलाई दिल्ली सँग जोडेर आफ्नै सहकर्मीलाई दलालका रूपमा प्रधानमन्त्री ओलीले प्रस्तुत गरे । मानौं पुष्पकमल दाहालदेखि माधव नेपालसम्म भारतीय दलाल हुन् अनि प्रधानमन्त्री ओली मात्रै एक्लो राष्ट्रवादी । देशकै अस्तित्व र स्वाभिमानमाथि पनि यो गहिरो प्रश्न हो । र, राष्ट्रवाद भनेको के हो ? प्रधानमन्त्रीलाई थाहा होला नै, राष्ट्रवाद भाषण र उत्तेजना होइन । यो त कूटनीतिक चातुर्य र साधनस्रोतको अधिकतम सदुपयोग गर्दै राष्ट्रिय स्वार्थको संरक्षण हो, जथाभावी बोलेर कुर्सीको संरक्षण होइन । नारायण गाउँले, बेलायत"
अब खुल्ने विश्वविद्यालय कस्तो ?,"अहिले विकसित मुलुकका विश्वविद्यालयहरू विदेशी विद्यार्थी आकर्षित गर्न लागिपरेका छन् । तिनलाई त्यहाँका सरकारहरूले भिसा प्र्रदान गर्न, हप्तामा निश्चित घण्टासम्म काम गर्न छुट दिन, न्यूनतम रूपमा त्यहाँ पढ्न अपुग देखिएका कोर्स ब्रिजकोर्सका रूपमा पढ्ने अवसर दिन सघाइरहेका देखिन्छन् । यहीँ पढाइ हुने विषयमा अरू मुलुकमा गएर रोजगारीमूलक शिक्षा लिन बर्सेनि ५० हजारभन्दा बढीले नेपालबाट नो अब्जेक्सन लेटर लिइरहेका छन् । अब हामी हाम्रै आवश्यकतामा आधारित शिक्षामा केन्द्रित हुनैपर्छ । त्यसका लागि नेपालको अहिलेको अवस्थाबारे थोरै चर्चा गरौं । पर्यटन उद्योग फस्टाउँदै गएको छ, अझै धेरै फस्टाउनु आवश्यक छ । यही हाम्रा लागि महत्त्वपूर्ण आर्थिक उन्नतिको क्षेत्र हुन सक्छ । त्यसका लागि होटल, लज र शिक्षण संस्थाबीच राम्रो सहकार्य गर्नुपर्ने हुन्छ । त्यो क्रम यहाँ सुरु भएको छैन । हस्पिटालिटी म्यानेजमेन्ट कोर्स सुरु गरिएको छ । त्यसका लागि उचित साझेदारी र आधाजसो अन द जब ट्रेनिङ, इन्टर्नसिप प्राक्टिस र पाठ्यक्रम निर्माणमा दुवै पक्ष बसी सहकार्य हुनु आवश्यक छ । प्रचारप्रसार वा बजारीकरण गर्न पनि साझेदारी कार्य राम्रो हुन सक्छ ।अहिले देशमा निर्माण कार्य निकै बढेको छ । सहरीकरण बढ्दै गएकाले घर, सडक, पुल, नहर, ड्याम आदिजस्ता निर्माणकार्य भइरहेका छन् । यातायात प्रणाली अव्यवस्थित छ, यस क्षेत्रमा काम गर्ने सक्षम जनशक्ति अभाव छ । निर्माण कार्य र उद्योग क्षेत्रको विकासमा काठको प्रयोग हुन पूरै छाडेको छ । बाँसको प्रयोग पनि कम छ । हाम्रा इन्जिनियरिङका कोर्सहरू चलाउनेहरूले यसमा ध्यान नदिएकै हुन् । नत्र २०७२ सालको भुइँचालोपछिको पुनर्निर्माणमा काठको मद्दतले चाँडो निर्माण गरिने सोच र संस्कार देखिनुपर्ने थियो, तर देखिएन । यससम्बन्धी अनुसन्धान र खोज गर्नुपर्ने थियो । आफ्नै देशमा भएका वस्तु प्रयोग गरी कङ्क्रिटको बढी प्रयोग नगरी आधुनिक भवन निर्माणमा के गर्न सकिन्छ भन्ने अनुसन्धान यहीँ गर्नुपर्ने होइन र ? स्विट्जरल्यान्डले काठकै प्रयोगबाट स्विस कटेज किसिमको डिजाइन गर्न सक्ने, जापानले काठको व्यापक प्रयोग गर्न सक्ने, स्विडेनले पनि सक्ने, हामीले चाहिँ नसक्ने किन ?त्यस्तै, साबुन र शृंगारका वस्तुहरू उत्पादनमा विदेशी वस्तुको मात्र प्रयोग गर्नुको विकल्प खोजिनुपर्छ । नेपालका वनौषधिहरूको व्यापक उत्पादन र प्रयोग गरिनुपर्छ । त्यसो हुन सके खाद्य उत्पादनमा आधारित उद्योगहरू यहाँ कति हुन सक्थे होलान् ! हामीले यहीँ उत्पादन हुने वस्तुको व्यापक प्रयोग र बजारीकरण नगरी चीनमा उत्पादित मेसिनरी वस्तु र लत्ताकपडा मात्र होइन, स्याउ र सूर्यमुखी तेलसमेत विदेशबाटै भित्र्याउन थालेका छौं । बाहिर उत्पादित कर्नफ्लेक्स नै सजिलो मान्न थालेका छौं । अब त मिनरल वाटर ढुक्कसँग भित्र्याउन मात्रै बाँकी छ ।उल्लिखित प्रसंगको अर्थ हो हामीले मानव संसाधन विकास र औद्योगिक वा आर्थिक विकासलाई सँगसँगै लैजान खोजेनौं । शिक्षा ज्ञानका लागि मात्र होइन, उत्पादन बढी गराउन पनि प्रयोग हुनुपर्छ । परनिर्भरभन्दा आत्मनिर्भर अर्थतन्त्रको विकासका लागि मद्दत गर्ने हुनुपर्छ । रोजगारी खोज्न युवाहरूले देशबाहिर जानुपर्ने स्थितिलाई यही रूपमा रहिरहन दिनु हुँदैन । यहीँ रोजगारी सिर्जना गर्नुपर्छ । हाम्रा परनिर्भर सोच र योजनामा परिवर्तन ल्याउनैपर्छ ।कृषि क्षेत्रको विकास गर्न कृषि विद्यालयकलेजविश्वविद्यालयले सिकाइरहन मात्र खोज्ने, किसानहरू आफ्नै ढर्रामा काम गर्न मात्रै खोज्ने, तर दुवैथरी मिलेर नतिजामुखी ढंगले अघि बढ्न नखोज्ने किन ? हामी देशमा यति कृषिविज्ञ र वनविज्ञ उत्पादन गर्यौं अनि कृषि र वन विषयमा सीप भएका कामदारहरू यति सङ्ख्यामा तयार गर्यौं भन्छौं, त्यसको प्रतिफल के भयो त ? तैपनि हामी ती जनशक्तिलाई कसरी राम्रोसँग प्रयोग गरिँदो रहेछ भनेर इजरायल, न्युजिल्यान्ड, चीन र अस्ट्रेलियासित काम गर्ने तरिका सिक्न खोज्दैनौं । सहयोग मात्र चाहन्छौं । यस्ता कामहरू कि सरकारले गर्नुपर्छ कि त उद्यमशील ज्ञान र सीप दिइएका जनताले । प्रविधि हस्तान्तरण र औद्योगिक विकास भनेको उच्च प्रविधिको विकासबाट मात्र सम्भव हुने होइन । मानिसले प्रयोग गर्ने जुनसुकै वस्तु उत्पादन गर्नु पनि विकास हो । कृषि, वन, जलस्रोत र सौर्य ऊर्जाको विकास पनि हुनुपर्छ । पढाउने वा सिकाउने कुरा एप्लिकेसन ओरिएन्टेड कोर्स बनाएर हुनुपर्छ, एक्सन ओरिएन्टेड रिसर्च पनि हुनुपर्छ । यस्तै शिक्षा मुलुकलाई चाहिएको छ ।अब सङ्घीय स्तरमा स्थापित विश्वविद्यालयहरू यसतर्फ लाग्नुपर्छ । सातैवटा प्रान्तमा खोलिने विश्वविद्यालयहरू पनि बढी उत्पादनमूलक हुनुपर्छ, त्यो पनि भरसक देशमा उपलब्ध स्रोतसाधनको प्रयोगमा आधारित हुनुपर्छ । जनतालाई चाहिने कुरा जनतामै गएर, जनतासँगै मिलेर गर्न सकिन्छ, उनीहरूसितकै सहकार्यमा विकास गर्न सकिन्छ । अब चाहे कलेज बनाऔं वा विश्वविद्यालय, जे बनाउँदा पनि आफ्नै आवश्यकता र क्षमताअनुकूल बनाउनुपर्छ । देशमा धेरै किसान बस्छन् । थुप्रै वनजंगल र पानी छ । त्यसकारण कृषि र वनपैदावारमा आधारित कृषि तथा वन, साथै पर्यावरण र पर्यटन विकाससँग पनि गाँसिएका विश्वविद्यालय वा कलेज बनाऔं । भौतिक पूर्वाधारको अझै पनि ठूलो अभाव भएकाले यहाँ इन्जिनियरिङ प्रविधिमुखी शिक्षा पनि चाहिएकै छ । सबै प्राविधिक स्नातक इन्जिनियरै हुनुपर्छ भन्ने छैन । कार्यक्षेत्रमै बसेर काम गर्ने जुनियर इन्जिनियर एवं मास्टर क्राफ्टम्यान हुने व्यक्तिहरूको झनै ठूलो आवश्यकता छ । धेरै पढेको व्यक्तिलाई मात्र जानेको नसम्झौं । काममा लागेर अभ्यास गर्ने वा अनुभव भएको व्यक्तिलाई पनि कदर गर्ने र डिग्री मात्र नभएर अनुभव पनि बटुल्ने संरचना बनाऔं । अर्थात् अब उच्च शिक्षाका निकायका रूपमा बहुप्राविधिक विश्वविद्यालय, टेक्निकल कलेज र टेक्निकल इन्स्टिच्युट बनाउनतर्फ लाग्नुपर्छ । गाउँनगरमा प्राविधिक स्कुल वा इन्स्टिच्युट, पालिका तहमा टेक्निकल कलेज र प्रान्तीय तहमा टेक्निकल इन्स्टिच्युट र टेक्निकल विश्वविद्यालय बनाऔं । यस्ता इन्स्टिच्युटहरू सैद्धान्तिकभन्दा उत्पादनमुखी बढी होऊन् । स्वास्थ्यशिक्षाको स्थिति हेर्दा अहिले नेपालमा दुई दर्जनजति मेडिकल तथा डेन्टल कलेज छन् । तीमध्ये पर्याप्त पूर्वाधार पुगेका, योग्य फ्याकल्टी जुटाउन सकेका र २३ अर्ब रुपैयाँको हैसियतमा पुगेका संस्थालाई मानित विश्वविद्यालय बनाए हुन्छ । त्यस्तै, प्राविधिक शिक्षाको धेरै विकास चाहिएको छ । विस्तार गर्नु मात्र विकास होइन । स्तरसहितको विस्तार हामीलाई चाहिएको विकास हो । सरकारले मात्र गरेर पुग्दैन, जनताको पनि साझेदारी चाहिन्छ । अब बन्ने र हालका संस्थाहरू बढी मुनाफामुखी नहोऊन् र त्यहाँ पढ्न हुनेखानेले मात्र सक्छन् भन्ने मान्यता नरहोस् भनेर युनिट कस्ट निकालौं । त्यसभन्दा बढी शुल्क नलिइयोस् । सरकारीमा होस् वा गैरसरकारीमा, २५ प्रतिशत विद्यार्थीले निःशुल्क पढ्न पाऊन् । त्यसका लागि मानित विश्वविद्यालयबाट १५ प्रतिशत र सरकारबाट १० प्रतिशत बेहोरियोस् । सरकार आफैंले चलाएका संस्थामा पनि यही नियम लागू होस् । लगानी र प्रतिफल जहाँ पनि सन्तुलित हुनैपर्छ ।यही हिसाबले, मेडिकल र इन्जिनियरिङजस्ता विषयका इन्स्टिच्युट, कृषि ल्याब, अन्य प्राविधिक विधाका स्वायत्त र स्तरीय संस्था बन्ने व्यवस्था गर्न सकिन्छ । रोजगारमुखी व्यवस्थापन, कानुन र शिक्षक प्रशिक्षक उत्पादन गर्ने शिक्षाको विकास पनि सँगसँगै हुनुपर्छ । त्यसो गर्दा मानविकी र समाजशास्त्रजस्ता सिर्जनशील शिक्षाको फाँट र खेलकुदम्बन्धी शिक्षाको मर्म छुट्न गए फेरि हाम्रो विकास अपूर्ण नै रहनेछ ।शर्मा काठमाडौं विश्वविद्यालयका संस्थापक उपकुलपति हुन् ।"
हचुवामा उद्धार र घरफिर्ती,"कोरोना महाव्याधि, यसले खास गरी नेपाली आप्रवासी श्रमिकमा पारेको प्रभाव र सिर्जना गरेका चुनौतीहरूको सम्बोधनका लागि सरकारी स्तरबाट छुट्टै संयन्त्र वा कार्यदल बन्नु र त्यसले विभिन्न देशमा रोजगारी वा अन्य प्रयोजनका लागि गएका ठूलो संख्याका नेपालीहरूको जीवनरक्षा, हकहितको संरक्षण, उद्धार तथा नेपाल फिर्ती र नेपालमा क्वारेन्टिन र (पुनः)एकीकरण लगायतमा सरकारलाई मार्गनिर्देश गर्नु आवश्यक थियो । तर, त्यसो हुन सकेन । अझ वैदेशिक रोजगार तथा श्रमिकको सर्वपक्षीय हकहितमा काम गर्नुपर्ने श्रम, रोजगार तथा सामाजिक सुरक्षा मन्त्रालयको नेतृत्वको प्रतिनिधित्व सरकारले बनाएको कोरोना नियन्त्रणसम्बन्धी उच्चस्तरीय समितिमा नहुँदा यस्तो संकटको घडीमा विदेशी भूमिमा विभिन्न कारणले जोखिममा रहेका नेपालीहरूको विषय ओझेलमा पर्यो । बेलैमा आवश्यक तयारी नगर्दा लाखौं श्रमिकको अवस्था जटिल बन्दै गयो र अन्ततः अहिलेसम्म आइपुग्दा उद्धार तथा नेपाल फिर्ती झन्झन् जटिल बन्दै गएको छ । विभिन्न देशमा रहेका नेपाली श्रमिकको सुरक्षा र श्रम अधिकार रक्षाका चुनौतीहरू दिनानुदिन थपिँदै छन् ।संकटको गम्भीरतालाई ख्याल गरी नेपाली श्रमिकको जीवन र हकहित रक्षालाई केन्द्रविन्दुमा राखेर व्यापक छलफल र अध्ययन गरी यी नीति तथा कार्ययोजना बन्नुपर्थ्यो । सम्बन्धित मन्त्रालयका प्रतिनिधि, कूटनीतिक नियोगका आधिकारिक भनाइ र प्रतिवेदन लगायत सरकारका सम्बन्धित निकायका उद्धार, फिर्ती, क्वारेन्टिन व्यवस्था र (पुनः)एकीकरण लगायतका नीति तथा योजनाहरू यथेष्ट तथ्य र अध्ययनबिनै तयार गरिए । उसो त नेपाली श्रमिकहरूको तथ्यांक संकलन गर्ने निकायहरूले पनि ती तथ्यांकको मिहिन र यथार्थपरक विश्लेषण गरी सरकारलाई समयमै आवश्यक सुझाव तथा दिशानिर्देश गरेनन् । उद्धार गरिनुपर्ने र नेपाल फर्कनुपर्ने नेपाली श्रमिकको यकिन र यथार्थपरक संख्या कति हो र विभिन्न गन्तव्य देशमा हाल कति नेपाली कार्यरत छन्, आधिकारिक निकायकै तथ्यांकमा एकरूपता पाइँदैन । विभिन्न समाचारमा सम्प्रेषित तथ्यांक र सरकारका उच्चस्तरीय संयन्त्र, वैदेशिक रोजगार बोर्ड र विभिन्न देशमा रहेका नेपालका कूटनीतिक निकायहरूका तथ्यांकसमेत एकअर्कामा मिल्दैनन् । श्रमिकहरूको हकहितको क्षेत्रमा काम गर्ने संस्था र समूहहरूसहित गैरआवासीय नेपालीहरूको संस्थाका तथ्यांक पनि सरकारी आँकडासँग मेल खाँदैनन् । परिणामस्वरूप नेपाली श्रमिकहरूको सुरक्षा, तिनको आधारभूत अधिकारको रक्षा, तिनको सम्मानजनक (डिग्निफाइड) उद्धार तथा घरफिर्ती र सामाजिक तथा आर्थिक (पुनः)एकीकरणसँग सम्बन्धित तथ्यमा आधारित योजना, रणनीति र त्यसका लागि आवश्यक स्रोत र साधनको व्यवस्था गर्न पनि चुनौती देखिएको छ । होल्डिङ सेन्टरले कसरी र कति जनाका लागि व्यवस्था गर्ने अनि प्रदेश र स्थानीय तहमा क्वारेन्टिनको व्यवस्था कसरी गर्ने भन्नेमा पनि अन्योल देखिन्छ । सरकारको उच्चस्तरीय समितिले तत्काल उद्धार गर्नुपर्नेको अनुमानित संख्या २०२५ हजारसम्म बताउने गरेको छ । वैदेशिक रोजगार बोर्डको प्रारम्भिक अनुमानअनुसार, तत्काल उद्धार गर्नुपर्ने करिब १ लाख २७ हजार जना छन् र ४ लाख ९० हजार जनाजति नेपाल फर्कनुपर्नेछ । यो तथ्यांक अन्तर्राष्ट्रिय श्रम संगठनको गन्तव्य देशमा पर्ने प्रभावको अनुपातमा नेपाली श्रमिकले गुमाउन सक्ने रोजगारी र नेपाली नियोगमार्फत संकलन गरिएको विवरणमा आधारित रहेको भनिएको छ । त्यस्तै, सरकारले भारतबाट ५ लाखसम्म फर्कन सक्ने अनुमान गरेको थियो । तत्काल उद्धार गर्नुपर्नेहरूको सरकारी तथ्यांकले सबै अलेखबद्ध र विभिन्न कारणले दूतावासमा सम्पर्क गर्न नसकेका वा आवश्यक फारम भर्न नसकेकालाई समेटेको छैन । श्रमस्वीकृति सकिएका र नवीकरण नभएकाहरू पनि बाहिरै परेका छन् । हालैका दिनमा गन्तव्य देशमा रहेका नियोगहरूमा दर्ता भएकाहरूका तथ्यांकले पनि यसको सम्पुष्टि गरेका छन् । तथ्य र तथ्यांकको अभावमा विभिन्न देशमा रहेका दूतावासहरू र त्यहाँ कार्यरत कर्मचारीमा थप चुनौती र दबाब देखिन्छ । उनीहरूलाई आवश्यक थप स्रोत र साधनमा कसरी र कति गर्ने भन्ने विषयमा त्यसले ठूलो महत्त्व राख्छ । एउटा कुरा पक्कै के हो भने, अहिलेको विशेष अवस्थादेखि आगामी दिनमा नेपाली श्रमिकको उद्धार, घरफिर्ती, सुरक्षा, विवाद समाधान, न्यायिक निरूपणजस्ता विषयमा नियोगहरू थप सक्रिय हुनुपर्छ । त्यसैले नियोगमा आर्थिक तथा मानवीय स्रोत र साधनको थप उपलब्धताबिना उनीहरूलाई प्रभावकारी काम गर्न धेरै चुनौती रहनेछ । आगामी दिनमा आप्रवासी श्रमिकको घरफिर्ती, खर्च, क्वारेन्टिन र (पुनः)एकीकरण लगायतका विषयमा आवश्यक कदम चाल्न सहयोग पुगोस् भन्ने उद्देश्यले सेन्टर फर द स्टडी अफ लेबर एन्ड मोबिलिटी (सेस्लम), सोसल साइन्स वहाःले गरेको एउटा अध्ययन सोसिओ इकोनोमिक एन्ड हेल्थ इम्प्याक्ट अफ कोभिड१९ अन माइग्रेन्ट एन्ड देयर फ्यामिली का केही तथ्य यहाँ सान्दर्भिक हुन सक्छन् । नेपाल सरकारले अन्तर्राष्ट्रिय उडान बन्द गरेको दिनभन्दा अगाडिका दुई वर्षमा नेपाल सरकारले वैदेशिक रोजगारीका लागि जारी गरेको श्रमस्वीकृतिको माग विश्लेषण गर्दा दैनिक सरदरमा १,५०० वटा श्रमस्वीकृतिको म्याद सकिन्छ । खाडीका ६ देश (साउदी अरेबिया, कतार, यूएई, बहराइन, ओमान र कुवेत) मा मात्रै दैनिक सरदर १,२१०, मलेसियामा १९५ र अन्य देशमा ९४ वटा श्रमस्वीकृतिको म्याद सकिन्छ । यसैगरी गन्तव्य देशका आधारमा हेर्दा सबैभन्दा धेरै कतार (४१,७७८), त्यसपछि क्रमशः यूएई (३४,३५३), साउदी अरेबिया (३२,३७३), मलेसिया (१९,३०५), कुवेत (७,३२६), बहराइन (२,३७६), ओमान (१,५८४) र अन्य देशमा ९,३०६ वटा श्रमस्वीकृतिको म्याद सकिन्छ । गन्तव्य देशमा श्रमस्वीकृति नवीकरण नहुने अवस्थामा ती नेपाली श्रमिक घर फर्कनुपर्ने हुन्छ । अहिले रोजगारीमा परेको प्रभाव, सुरक्षा चुनौतीजस्ता कारणले नेपालीहरू श्रमस्वीकृति नवीकरण नगरी नेपाल फर्कने प्रबल सम्भावना छ । यता नेपाल सरकारले पनि नयाँ श्रमस्वीकृति र नवीकरण बन्द गरेको छ । यसरी हेर्दा अन्तर्राष्ट्रिय हवाई सेवा बन्द गरेयता र यो सोमबारसम्म लगभग १४८,५०० जना नेपाली श्रमस्वीकृतिको म्याद समाप्त भई फर्कनुपर्ने देखिन्छ । यसमा उद्धार गर्नुपर्ने र फर्कनुपर्ने जोड्दा संख्या ठूलो देखिन्छ र प्रत्येक दिन यो कम्तीमा १,५०० का दरले बढ्ने कुराको पनि ख्याल राख्न आवश्यक छ ।प्रदेशगत रूपमा पनि हेरौं । फर्किनुपर्नेमा सबैभन्दा बढी प्रदेश २ (३७,४२२) का छन् । त्यसपछि क्रमशः प्रदेश १ (३४,९४७), प्रदेश ५ (२६,०३७), गण्डकी प्रदेश (२३,१६६), वाग्मती प्रदेश (२१,६८१), कर्णाली प्रदेश (४,२५७) र सुदूरपश्चिम प्रदेश (३,५६४) का बासिन्दा छन् । नेपाल श्रमशक्ति सर्वेक्षण, २०७४७५ को तथ्यांक केलाउँदा भारतमा ९६९,११३ नेपाली रहेको अनुमान छ, जुन सोही अवधिमा विदेशमा रहेका नेपालीहरूको संख्याको एकतिहाइभन्दा बढी हो । प्रदेशगत हिसाबले हेर्दा, सबैभन्दा धेरै सुदूरपश्चिम प्रदेश (३,७०,२६१) का छन् । त्यस्तै, प्रदेश ५ का २८२,३११, कर्णाली प्रदेशका ९६,५४९, प्रदेश २ का ७६,०५६, गण्डकी प्रदेशका ६६,५०६, प्रदेश १ का ५५,८०० र वाग्मती प्रदेशका २१,६३१ जना भारतमा छन् । यी तथ्यांकलाई पनि आधार मानी आवश्यक तयारी गर्दा थप प्रभावकारी होला ।हालै सरकारले गरेको उद्धार तथा घरफिर्ती र आवश्यक क्वारेन्टिनसँग सम्बन्धित खर्चको निर्धारण पनि धेरै विवादित र आलोचित भएको छ । फिर्ती हवाई टिकटको मूल्य, यातायात खर्च र क्वारेन्टिनको सेवाशुल्क पनि खासै अध्ययन नगरी हचुवाको भरमा तथा सरकारलाई अधिक बोझ नपार्ने एक मात्र उद्देश्यबाट प्रेरित भई तोकेको पाइन्छ, जुन वैदेशिक रोजगार ऐन, २०६४ मा भएको व्यवस्था विपरीत छ । धेरै हदसम्म यसबाट विभिन्न समस्यामा परेका र नेपाल आउन नपाउँदा चिन्तित आप्रवासी नेपाली श्रमिकहरूको पीडामा थप नुन छर्कने काम भएको छ । सबै नेपालीलाई उद्धार गर्नुपर्ने वा खर्च बेहोरेर ल्याउनुपर्ने अवश्य छैन नै र त्यस्तो निर्णय गर्नुपर्छ भन्ने आशय पनि होइन, तर सबैलाई एउटै डालोमा हालेर निर्णय गर्दा अति जोखिम र समस्यामा रहेका नेपाली आप्रवासी श्रमिक घर फर्कनबाट वञ्चित हुने अवस्था छ । अर्कातिर, उनीहरूको आर्थिक र मनोसामाजिक अवस्था झन्झन् कमजोर भएर जाने खतराप्रति गम्भीर हुन आवश्यक छ ।उदाहरणका लागि, पहिलोपटक विदेश गएका तथा केही महिनामै रोजगारी गुमाएका र रोजगारदाताबाट टिकट खर्च पनि नपाएकाहरूले फर्किंदा लाग्ने ५० हजारदेखि १ लाखसम्मको टिकट र नेपालमा लाग्ने यातायात तथा कतिपय देशमा स्वास्थ्य जाँच गर्न लाग्ने खर्च तिर्न सक्लान् भन्ने आशा गर्नु असंगतिपूर्ण मात्र नभई अमानवीय पनि हुन्छ । अर्कातिर, उनीहरू ५० हजारदेखि डेढ लाखसम्म खर्च गरेर, अझ कतिपय त २४ देखि ४८ प्रतिशतसम्म ब्याजमा ऋण लिएर, वैदेशिक रोजगारीमा जाने गरेको तथ्य सरकारी प्रतिवेदन र अन्य अध्ययनले स्थापित गरेकै छन । तसर्थ, विशेष जोखिम र आवश्यकता भएका नेपाली आप्रवासी श्रमिकको पहिचान गर्ने र तथ्यपरक प्रक्षेपण गर्दै आवश्यक स्रोत तथा योजना निर्माण तथा प्रभावकारी र श्रमिकमैत्री कार्यान्वयन गर्न सकियो भने मात्र वर्तमान सरकार तथा त्यसलाई नेतृत्व गरेको पार्टीले जस तथा समर्थन पाउला । होइन भने फर्कंदै गरेका र फर्केका आप्रवासी श्रमिक तथा तिनका परिवारले आउँदो चुनावमा त्यसको सबै हिसाब खोज्नेछन् । न्युजिल्यान्ड, केरला (भारत), साउथ कोरिया लगायतका सकारात्मक उदाहरणबाट प्रेरित हुने धेरै अवसर अझै छ । बाटो कुन रोज्ने ?राजनीतिशास्त्रका विद्यावारिधि बानिया सोसल साइन्स बहाःका सहनिर्देशक हुन् ।"
जनप्रतिनिधिको नकाम,"जेठ महिना अत्यन्तै अप्रिय रह्यो । जातीय अहंकारको पराकाष्ठा रुकुम नरसंहार होस् या आपराधिक मानसिकताको उपज रूपन्देहीको तिलोत्तमाको गाई फार्ममा भएको सामूहिक हत्या, रूपन्देहीको तिलोत्तमाकै ९ वर्षीया बालिकामाथि भएको बीभत्स बलात्कार घटना तथा रूपन्देहीकै देवदहकी १३ वर्षीया अंगिरा पासीको बलात्कारपछिको हत्या । यी घटनाले नराम्रोसँग बिथोलिएको मन कैलाली लम्किचुहाको क्वारेन्टिनमा बसेकी महिलामाथि स्वयंसेवक र स्वास्थ्यकर्मीबाट भएको सामूहिक बलात्कारको घटनाले फेरि थिलथिलो भयो । कोरोना महामारीले त्राहिमाम् भएको समाज किन यसरी बेफिक्री भएर जघन्य अपराधमा उत्रिएको होला ? कोरोना महामारीका कारण देश एक हिसाबले बन्दाबन्दीमै भए पनि अपराधचाहिँ सक्रिय छ । यस्ता अपराध गराउने सामाजिक मनोरोगको अध्ययन, अनुसन्धान तथा विश्लेषण जरुरी छ । कोरोनाविरुद्ध महायुद्धको नियम छ घरभित्रै बस, मान्छेले मान्छेसँगको दूरी बढाऊ । तर मान्छेले यो सुनिरहेको छैन र ऊ मान्छेकै गर्धन छिनाल्न, हातखुट्टा भाँच्न, कच्याककुचुक पारेर नदीमा बगाउन, बलात्कार गर्न सक्रिय छ । संसार कोरोनासँग आतंकित छ तर मान्छे मान्छेसँगै डराउनुपर्ने अवस्था छ ।रुकुम पश्चिमको सोती गाउँमा भएको सामूहिक नरसंहार र रूपन्देहीको घटनामा जनप्रतिनिधिको संलग्नता रहेको बुझियो । जबजब रुकुम घटनामा ज्यान गुमाएका युवक नवराज विक र उनका साथीहरूलाई सम्झन्छु,, रूपन्देही देवदहमा बलात्कारपछि हत्या गरेर झुन्ड्याइएकी अंगिरा पासीलाई सम्झन्छु, अनि सोच्छु जनप्रतिनिधि भनिएका वडाध्यक्षहरू यी घटनामा नजोडिएका भए ती सायद बाँच्थे कि ?समाजका विभेद र विसंगतिको जरो उखेल्ने वाचा गरेर दशक लामो जनयुद्ध को आगो सल्काएका रुकुम, रोल्पा, जाजरकोटजस्ता जिल्लाका जनप्रतिनिधिहरू नै जातीय विभेदलाई मलजल गर्दै उच्चजातीय अहंकारले ग्रसित हुनु सिंगो देशकै दुर्भाग्य हो । यस्ता घटनामा देखिनेभन्दा नदेखिने कसुर झन् खतरनाक हुन्छ । देखिने अपराधीभन्दा नदेखिने अपराधी खतरनाक हुन्छ । आजको युगमा पनि अन्तरजातीय प्रेम गरेकै निहुँमा उच्च जात भनिएकाहरूबाटै कसैको ज्यानसम्मै जाने गरी आक्रमण हुनुबाट समाजले अझै पनि परिवर्तनको संघार टेकिसकेको रहेनछ भन्ने प्रस्ट हुन्छ । त्यसै गरी रूपन्देहीको घटनामा गाउँकै युवकले ललाईफकाई बलात्कार गरेको खुल्न आएपछिको गाउँले भेलामा उपस्थित वडाध्यक्षले कथित इज्जत को नाममा १३ वर्षीया बालिकालाई बलात्कारीकै जिम्मा लगाइदिनु हुन्नथ्यो । पीडकलाई कानुनी कारबाहीका लागि प्रहरीको जिम्मा लगाउनुपर्नेमा मिलापत्र गरेर बालिकालाई बलात्कारीको जिम्मा लगाउनु न्यायोचित होइन । वडाध्यक्षजस्तो मान्छेले ऐनकानुनलाई समेत लात मारेर नाबालिग किशोरीलाई उसको मन्जुरी नै भए पनि बिहे गरिदिए बराबर हात थमाएर पठाउनु गैरकानुनी कार्य पनि हो । यसर्थ रुकुम हत्याकाण्ड होस् चाहे रूपन्देही, जनप्रतिनिधि भनिएकाहरूले नकाम गरेका हुन् । त्यसो त बलात्कार, हत्याजस्ता घटनाहरूमा यस्ता जनप्रतिनिधिहरू, राजनीतिक शक्ति तथा समाजका अगुवा भनिएकाहरूको भूमिका सधैं देखिएकै हुन्छ । कहिले मिलापत्र गराउन त कहिले घटना दबाउन र पीडकलाई जोगाउन सलबलाउने यस्ता शक्तिहरूकै कारण कैयौं निर्दोष पीडितहरूले या त आत्महत्या गर्नुपरिरहेको हुन्छ या आजीवन पीडा सहेर र अन्यायमा परेर बाँच्नुपरिरहेको हुन्छ । हत्यारा र बलात्कारी जोगाउन समाजदेखि राजनीतिसम्मै तँछाडमछाड चलिरहेको हुन्छ । जब अपराधमा राजनीति र राजनीतिमा अपराध मिसिन्छ, तब पीडितहरूका लागि न्याय आकाशको फल हुन पुग्छ । राज्यशक्ति र सरकारका जिम्मेवार पदमा बस्नेहरूले कत्ति पनि लाज नमानी भन्ने गरेको सुनिन्छ, यस्ता घटना त समाजमा निरन्तर भइरहन्छन् । हिजो पनि भएका थिए, आज पनि भएका छन् र भोलि पनि हुनेछन् । रुकुम घटनालगत्तै अमेरिकामा भएको जातीय हिंसा भनिएको जर्ज फ्लोएडको हत्यालाई देखाउँदै हाम्रा गृहमन्त्रीले रुकुमको जातीय नरसंहारलाई सम्बोधन गर्दै भने अमेरिकाजस्तो देशमा त यस्ता घटना हुन्छन् भने नेपालमा कुन नौलो कुरा भयो र ! हुन त यी तिनै गृहमन्त्री हुन् जसले कञ्चनपुरकी १३ वर्षीया बालिका निर्मला पन्तको बलात्कारपछि भएको हत्यालाई लिएर पनि गैरजिम्मेवार अभिव्यक्ति दिएका थिए । देशको गृहमन्त्रीको यस्तो अभिव्यक्तिपछि निर्मला हत्याकाण्डको अनुसन्धान मृतप्रायः भएको छ । निर्मलाको हत्या भएको आगामी साउनमा दुई वर्ष पुग्दै छ । अपराध अनुसन्धानमा ख्याति कमाएको नेपाल प्रहरी निर्मला हत्याकाण्डमा किन लुते बन्दै छ ? यस्तै हो भने रुकुम र रूपन्देहीका घटनाहरू पनि सामसुम पारिने त होइनन् ?"
गाउँका लागि सहर,"हरप्रति विश्वास बढ्नाले गाउँहरू रित्तिएका थिए, जसलाई कोरोना कहरले क्रमभंग गर्यो । थातथलो छाडेर रातारात कोही सहर छिरेको थिएन । गाउँका आधारहरू कमजोर पार्ने खेलको परिणति थियो, सहरमुखी हुनु । यसले गाउँलाई आँप खाएर फालेको कोयाजस्तै बनायो । बाध्य भएर गाउँ छोड्नेहरूलाई सहरले आफ्नो स्वाथप्रयोग गरिरह्यो । जब कोरोनाको त्रास फैलियो, सहरले सुरक्षित पार्न चौहद्दीलाई बढी प्राथमिकता दियो, जसभित्र सहर छिरेको गाउँ थिएन । कोरोनाकालमा मजदुरहरूको अपहेलना मुख्य रूपमा सांस्कृतिक पूर्वाग्रहको परिणाम थियो । त्यतिखेर वान नेसन, इक्वल राइट को अवधारणागत समस्या सरकारी तहमै देखियो अनि सहरको कर्तुत झन् उदांगियो । थातथलो फर्कन विवश मजदुरहरूको व्यथाले राष्ट्रिय मानसलाई झकझकाएको त थियो, तर त्यो मौसमी राष्ट्रवादको याममा सेलाइसकेको छ । गाउँ फर्किंदै गर्दा मजदुरहरूलाई सहायताविहीन बनाइयो । सहरको वैभवका लागि पसिना बगाएका मजदुरहरूलाई संकटका बेला सहरले अचानक परित्याग गरिदियो । मजदुरहरूले सहरको दिनचर्यालाई लय दिएका थिए, तर अप्ठ्यारो पर्दा सहरले अपरिचितजस्तै व्यवहार गर्यो । श्रम प्रणाली खलबलियो । यसबाट पुष्टि भयो विपत्मा सहर न आफू जोगिन सक्छ न त आफ्नो छहारीमा रहेकालाई नै भरोसा दिन सक्छ । सहरको यो महारोग महामारीकालमा पुनर्पुष्टि भयो ।सहर र गाउँको सम्बन्धबारे प्रायः सहरका लागि गाउँ कोणबाट विमर्श गरिन्छ, जसमा सहरको उपकेन्द्र गाउँलाई मानिन्छ । कोरोनाकालले यस बहसमा हस्तक्षेप गर्ने मौका दियो । अब गाउँलाई केन्द्रमा राखी सहरलाई हेर्नुपर्छ । गाउँ आफैंमा जलविद्युत् केन्द्र हो कि विद्युत् प्रसारण केन्द्र ? अहिलेसम्म आर्थिक समृद्धिको आधार सहरलाई मानियो । हिंसा र शोषणको अन्तहीन खेलका माझ आधुनिक सहरहरूको निर्माण गरियो । वैश्विक विमर्शले सहरहरू सत्ता वा संस्कृतिको नवरूप हुन् भन्छ, तर गणतान्त्रिक नेपालका सहरहरूले आफ्ना निवासीलाई शान्ति, आधुनिक र स्वच्छ वातावरण उपलब्ध गराउन सकेका छन् त ? सहर र गाउँबीच रहेको आन्तरिक विप्रेषणको शृंखला अब कुन ढाँचामा अघि बढ्छ ? यसले अर्थतन्त्र र सामाजिक सम्बन्धमा संरचनात्मक परिवर्तन ल्याउँछ ? सहरमा मान्छे ओइरिनु नैसर्गिक होइन तर सत्ताले त्यही भाष्यलाई मलजल गर्दै आयो ।आफ्नो विकासयात्रालाई लिएर सहरहरू बेचैन छन् । महानगरको पदवी पाएर दंग परेका सहरहरूको वास्तविकताले महानगरको परिभाषालाई अवमूल्यन गर्छ । हात समाउन आएकाहरूलाई संकटमा अचानक छोडिदिएपछि गाउँलेहरूको दुखेसो छचल्कियो । चाहे पञ्चायत होस् वा त्यसपछिको कालखण्ड, सहरीकरण खास स्वार्थसमूहलाई लाभ दिने मञ्च भयो । कतिपय अवस्थामा राजनीतिजीवीहरूको प्रभावका कारण सहरले महत्त्व पायो, बस्तीविशेषको सहरीकरण हुँदै गयो । त्यसैले प्रायः सहरसँग न आफ्नो मौलिक संस्कृति छ न त दृष्टि नै । आजभोलि त यो जग्गा कारोबारीहरूको क्रीडाभूमि भएको छ । प्रकृति र प्रविधिको प्रगतिशील योगले सहरलाई गतिशील बनाउने कार्य स्थानीय सरकारहरूको प्राथमिकतामा परेन । मापदण्डबिनाका बस्तीहरू केही भौतिक पूर्वाधार पाएकै आधारमा सहर कहलिएका छन् । कृषि छाडेर सहर पस्नेहरू सस्ता श्रमिक थिए । सहरहरूको विकास नै सस्ता मजदुरहरूको बहुआयामी प्रयोग गर्न सकियोस् भन्ने दृष्टिले गरियो । सहरले ग्रामीण उत्पादनको उपभोग गरिरहे र तिनकै निर्णायक हैसियत बन्दै गयो । उत्पादकले पाउनुपर्ने गरिमा पाएन बरु बिचौलियाहरू सम्पोषित भइरहे । अहिलेसम्म उपयोग नगरिएका अवसरहरूको पहिचान नै सहरगाउँ सम्बन्धको नयाँ एकाइ हुन सक्छ । सहरहरूको अर्थप्रणाली कतिको विविधतापूर्ण र समावेशी छ ? सहरमा उदाउँदै गरेको आर्थिक क्रियाशीलता कत्तिको फराकिलो छ ? अर्थशास्त्रीहरूले सहरहरूलाई ग्रोथ इन्जिन मान्दै आए, तर यो इन्जिनका लागि इन्धन कहाँबाट आउँछ भन्नेतिर चासो दिइएन । सहर र गाउँबीच साँघुरिएको आर्थिकसामाजिक सम्बन्धलाई नवआकार दिने मौका हो यो । अब पनि पुरानो संकथनलाई निरन्तरता दिएर हुँदैन । नेपालमा सहरीकरणको आफ्नै विकासक्रम छ । अरू ठाउँको नक्कल उतारेर सहरीकरणको प्रयोगशालालाई अब तन्काउन सकिँदैन । यहाँकै स्थानीय आवश्यकताका आधारमा सहरगाउँ सम्बन्धको सूत्र खोजिनुपर्छ ।दिगो विकासका दृष्टिले सहरहरू जनसुविधाको अभावमा र कतिपय सन्दर्भमा नारकीय अवस्थामा छन् । नेपालका लागि यो राम्रो संयोग हो, किनकि अहिले पनि अधिकांश सहरी ढाँचाको निर्माण बाँकी छ र सहरीकरणको मोडल बदल्नलाई पर्याप्त समय छ । सहरले आर्थिक गतिविधिहरू फैलाउँछ । अहिलेसम्म सहरीकरणले गाउँहरूलाई निल्दै गयो । गाउँको अर्थतन्त्र, स्थानीय ज्ञान, पारम्परिक तर आधुनिक हुन सक्ने सीप र सामुदायिकतालाई सहरीकरणको प्रभावतन्त्रले आहार बनायो । त्यसैले अबको सहरीकरण गाउँको सबलीकरणका लागि हुनुपर्छ । यसले नै कोरोनाकालमा सहरप्रति गाउँको भत्किएको भरोसा फर्काउँछ र सहरगाउँ सम्बन्धलाई दिगो र सन्तुलित बनाउँछ ।जे छ सहरमा छ र गाउँको अस्तित्व सहरको आवश्यकतालाई पूरा गर्नका लागि हो भन्ने भुइँतहमा व्याप्त बुझाइ यही मौकामा चिर्नुपर्छ । सहर र गाउँको सम्बन्ध मालिक र सेवकको जस्तो होइन, परस्पर सहयोगीका रूपमा हुनुपर्छ । बिर्सन नहुने तथ्य हो मोटामोटी दुई करोड जनसंख्या गाउँमै बसोबास गर्छ । सहरी स्वार्थको भाकलमा गाउँको बलि चढाइँदा हामी कहाँ पुग्यौं र कस्तो त्रासदी भोग्यौं, त्यो जगजाहेरै छ । अब गाउँका लागि सहर बाँचोस्, जहाँ कोही कसैको अभिभावक हुँदैनÙ एकअर्कालाई सञ्जीवनी दिने काम हुन्छ । अप्ठ्यारा, असुरक्षित र अनुपयुक्त सहरको सीमालाई गम्दै गाउँको सम्भावनालाई पहिल्याउने हाँक स्विकार्ने समय हो यो ।सन् १९७० को दशकमा ईएफ शुमाखरको स्मल इज ब्युटिफुल र गुनार मिर्डलको अगेन्स्ट द स्ट्रिम प्रकाशित भएपछि विकास सम्बन्धी विश्व चिन्तनधारामा नयाँ बहस निम्तियो । दुइटै पुस्तकले विनाशकारी विकासमाथि सवाल खडा गरे । ती पुस्तकले उठाएको बहसलाई आत्मसात् गर्ने बेला आएको छ अहिले । मजदुरहरूको घरफिर्ती आफैंमा अलार्म बेल हो । हाम्रा अर्थशास्त्रीहरूले विश्वबैंकले के मन पराउँछ भन्दा पनि नेपालीजनको कसरी हित हुन्छ, त्यो बोल्ने हो । कुनै पनि मुलुकको सुरक्षानीति त्यस मुलुकको आर्थिक क्षमता र मानवीय संसाधनको विकासबाट निरन्तर प्रभावित हुन्छ । आर्थिक रूपमा कमजोर र परनिर्भर राष्ट्रले बाह्य र आन्तरिक सुरक्षाको प्रत्याभूति दिन सक्दैन ।कोरोना कहरले सानो नै सुन्दर हो को दिशातर्फ लम्किने पाठ सिकाएको छ । सहरहरू निःसहाय देखिए, औद्योगिक प्रतिष्ठानहरूको गति मन्द भयो । तमाम ठूला संस्था फगत आभासी हुँदै गए । यस्तोमा साना र स्थानीय संस्थाहरू नै भरोसायोग्य देखिए । लकडाउनमा राहतको काम होस् वा अन्य सेवा, सबैतिर साना संस्थाहरू नै सक्रिय भए । ठूला भनिने सहरहरू ठप्प भए, गाउँहरू तुलनात्मक रूपमा जीवन्त बनिरहे । यसले पनि शुमाखरको सान्दर्भिकता स्थापित गर्छ । पहिलाका सहरहरूले गाउँको महत्त्वलाई बुझ्थे र संरक्षण पनि गर्थे । तर, पुँजीवादी अवधारणामा सुन्निएर मोटाएका सहरहरू र गाउँबीच फल्ट लाइन कोरिएको छ । गाउँको जवानी र पानी सहरले सोस्दै छ । पानी यस अर्थमा कि, सहरीकरणले यसको अन्धाधुन्ध दोहन गरेको छ र अन्ततः त्यसको मारमा गाउँ पर्छ ।जोन स्टिनबेकको बहुचर्चित उपन्यास द ग्रेप्स अफ र्याथ को अन्तिममा महानगरमा कठिन जीवन बिताउँदै गरेका मजदुरहरू गाउँ फर्कन्छन् । यही बाटोबाटै आत्मसम्मान र जीवन फिर्ती हुन सक्छ भन्ने उनीहरूले बुझ्छन् । अहिले सहरी विकासको सोपान हिंसामा आधारित छ, अब गाउँका लागि विकसित गरिने सहर निर्माण प्रक्रियामा दुवैको जित हुनेछ । सहरतर्फ जबर्जस्ती धकेल्ने प्रयत्नहरूमा विराम लाग्नेछ । आखिर अर्थपूर्ण संघीय अभ्यास यही नै हो ।"
अस्ट्रेलियाली सैन्य सुरक्षा एसिया प्रशान्त क्षेत्रमा केन्द्रित,"अस्ट्रेलियाले आफ्नो सैनिक सुरक्षा सुदृढ गर्ने उद्देश्यका साथ २ सय ७० अर्ब अस्ट्रेलियन डलरबराबरको सुरक्षा कार्यक्रम सार्वजनिक गरेको छ । आगामी १० वर्षका लागि घोषणा गरिएको सुरक्षा कार्यक्रमअन्तर्गत अस्ट्रेलियाली सेनालाई सुरक्षाका लागि आवश्यक अत्याधुनिक हतियार उपलब्ध गराइने जनाइएको छ । प्रधानमन्त्री स्कट मरिसनले बुधबार राजधानी क्यानबेरामा सार्वजनिक गरेको राष्ट्रिय योजनाअनुसार अस्ट्रेलियाको सैन्य सुरक्षालाई एसिया प्रशान्त क्षेत्रमा अझ बढी केन्द्रित रहेको सञ्चारमाध्यमले जनाएका छन् ।मरिसनले कार्यक्रमअन्तर्गत सैन्य सुरक्षाको क्षमता अभिवृद्धि गर्नका लागि लामो दूरीसम्म मार हान्न सक्ने हतियार, पानीमुनिसमेत निगरानी गर्न सक्ने हतियार, साइबर आक्रमणलाई ध्वस्त पार्न सक्ने क्षमता बढाइने बताएका छन् । मरिसनले अहिलेको अवस्था मात्र नभएर कोभिड१९ को महामारी सकिएपछिको विश्वलाई मध्यनजर गरेर तयारी गर्न आवश्यक भएको बताएका छन् । एबीसीका अनुसार प्रधानमन्त्री मरिसनले अस्ट्रेलियाको सुरक्षा क्षमता एसिया प्रशान्त क्षेत्रमा दरिलो बनाउनुसमेत महत्त्वपूर्ण भएको उल्लेख गरेका छन् । अस्ट्रेलियाले दस वर्षको अवधिमा विकास गर्ने सुरक्षा संयन्त्रले विश्वमा आफ्नो उपस्थितिमा अझ दरिलो बनाउने विज्ञहरूले जनाएका छन् । अस्ट्रेलियाले अमेरिकाको जलसेनाबाट ३ सय ७० किलोमिटरसम्म मार हान्न सक्ने लामो दूरीको एन्टिसिप मिसाइल ८ सय मिलियन डलरमा खरिदसमेत गर्ने भएको छ । यसैगरी, सरकारले ९ दशमलब ३ बिलियन डलर उच्च गतिको लामो दूरीको हतियार अध्ययन र विकासका लागि खर्च गरिने जनाइएको छ । सन् २०१६ मा जारी गरिएको श्वेतपत्रलाई परिमार्जन गर्दै थप बजेटसहित अस्ट्रेलियाले आफ्नो सैन्य सुरक्षाको कार्यक्रमलाई बुधबार सार्वजनिक गरेको हो । स्थानीय सञ्चारमाध्यमका अनुसार अस्ट्रेलियाले मुख्य रूपमा तीनवटा रणनीतिलाई अघि सारेको छ । जसमा क्षेत्रीय शान्ति र समृद्धिका लागि मित्रशक्तिसँग सहकार्यको वातावरण बनाउने, शत्रुलाई रोक्न पर्याप्त शक्ति निर्माण गर्ने र यदि आक्रमण भइहालेको खण्डमा प्रत्याक्रमण गर्न अत्याधुनिक सैन्य शक्तिको निर्माण गर्ने हो । यसका साथै स्पेस र साइबर आक्रमणका लागि समेत आफूलाई निर्भर बनाउन लगानी बढाउने यस कार्यक्रमको उद्देश्य भएको सञ्चारमाध्यमले जनाएका छन् । ग्रिफिथ युनिभर्सिटीबाट अन्तर्राष्ट्रिय सम्बन्धमा विद्यावारिधि गरिरहेका विक्रम तिमिल्सिनाका अनुसार अस्ट्रेलियाको यो कार्यक्रम सन् २०१६ देखि लागू गरिएको तर यस वर्षबाट उल्लेख्य रूपमा वृद्धि गरिएको हो । उनी इन्डोप्यासिफिक क्षेत्रमा तनाव बढिरहेको, चीन र अस्ट्रेलियाको सम्बन्ध बिग्रिरहेको, अस्ट्रेलियाका छिमेकी देशमा चीनको उपस्थिति बाक्लिएको र अस्ट्रेलियाले चीनलाई आफ्नो राष्ट्रिय सुरक्षाका लागि खतरा महसुस गरेका कारण कार्यक्रमलाई अझ विस्तृत रूपमा अघि ल्याइएको बताउँछन् । अस्ट्रेलियालाई पछिल्लो समयमा थप सुरक्षा खतरा देखिएका कारणले समेत यो कार्यक्रम आएको उनको भनाइ छ । अस्ट्रेलियाले सन् २०१६ मा जारी गरेको श्वेतपत्रमा १ सय ९५ बिलियन डलर बराबरको कार्यक्रम घोषणा गरेको भए पनि यसलाई ७५ अर्ब डलर थप गरेर परिमार्जन गरिएको हो । तिमिल्सिना अस्ट्रेलिया यस क्षेत्रमा बलियो शक्ति हुँदाहुँदै पनि सैन्य शक्ति बढाएर मुख्य क्षेत्रीय शक्तिका रूपमा अगाडि आउनुपर्छ भन्ने उद्देश्यका साथ यो कार्यक्रमलाई अघि बढाउन आवश्यक ठानेको विश्लेषण गर्छन् । उनी अस्ट्रेलियासँग कम्तीमा पनि आफ्नो सुरक्षाका लागि आफ्नो सैन्य शक्ति विकास गर्नुको विकल्प नभएको र एसिया प्रशान्त क्षेत्र रणनीतिक द्वन्द्वको केन्द्र बन्दै गएको सन्दर्भमा आफूसमेत सबल हुन सुरक्षा कार्यक्रमलाई परिमार्जनसहित सुदृढ गरिएको दाबी गर्छन् ।"
सुरक्षा कानुनको विरोधमा प्रदर्शन,"हङकङ (एजेन्सी) हङकङका लागि चीनले मंगलबार जारी गरेको विवादास्पद सुरक्षा कानुनको विरोधमा प्रदर्शनहरू गरिएका छन् । चीनले जारी गरेको कानुनमा पृथकतावाद, राज्यद्रोह, आतंकवाद र विदेशी शक्तिसँगको साँठगाँठजस्ता गतिविधिमा संलग्नलाई मृत्युदण्डसम्मको सजाय दिइने व्यवस्था गरिएको छ । चिनियाँ राष्ट्रपति सी चिनफिङले हस्ताक्षर गरेपछि उक्त कानुन मंगलबारदेखि लागू भएको जनाइएको थियो । हङकङका अधिकारीहरूले उक्त कानुनअनुसार कम्तीमा ९ जनालाई पक्राउ गरिएको जनाएका छन् । तीमध्ये एक जनालाई हङकङको स्वतन्त्रतासम्बन्धी झन्डाका साथ नियन्त्रणमा लिइएको हो । त्यसैगरी, निषेधित क्षेत्रमा निकालिएको र्यालीमा सहभागी ३ सय जनालाई पक्राउ गरिएको जनाइएको छ । हङकङका लागि जारी नयाँ कानुनले चीनको प्रभाव बढ्नुका साथै स्वतन्त्रता संकुचित हुने आलोचकहरूको भनाइ छ । बेलायतले हङकङ चीनलाई हस्तान्तरण गर्दा त्यहाँका जनतालाई स्वतन्त्रता दिने सहमति भएको थियो । बेलायतले सन् १९९७ मा हङकङ चीनलाई हस्तान्तरण गरेको हो । उक्त सहमतिविपरीत कानुनहरू निर्माण गरिएको भन्दै हङकङमा विरोध चर्कंदै गएको हो । सहमतिमा चीनले हङकङका लागि कम्तीमा ५० वर्ष स्वतन्त्रता दिने प्रतिबद्धता जनाएको थियो । नयाँ कानुनको विरोधमा बुधबार गरिएको प्रदर्शनका सहभागीमाथि प्रहरीले पानीका फोहोरा, अश्रुग्यास र आँखा पोल्ने पिरो छर्केका थिए । विरोधका क्रममा एक सुरक्षा अधिकारीको पाखुरामा चक्कु प्रहार गरिएको प्रहरीले जनाएको छ । चिनियाँ विदेश मन्त्रालयका प्रवक्ता चाओ लिझाङले बेइजिङमा बोल्दै विकसित अवस्थालाई हेर्न तथा चीनको आन्तरिक मामिलामा हस्तक्षेप नगर्न चेतावनी दिएका छन् । चीनले केही समयअघि हङकङमा बेइजिङविरोधी गतिविधि बढेको भन्दै नयाँ सुरक्षा कानुन आवश्यक भएको बताएको थियो । हङकङमा गत वर्ष सुपुर्दगीसम्बन्धी कानुन ल्याउने प्रयासपछि लोकतन्त्र पक्षधरले लामो समयसम्म ठूला प्रदर्शन गरेका थिए ।कानुनको यूके, युरोपेली संघ र नेटोले विरोध गरेका छन् । यूकेका विदेशमन्त्री डोमिनिक राबले हङकङका जनताको स्वतन्त्रता र राजनीतिक अधिकारको सम्मान गर्न चीनलाई आग्रह गरिसकेका छन् ।"
दुर्घटनाले हुने आर्थिक भार निकै बढ्यो,"नेपालमा सडक दुर्घटनाका कारण हुने आर्थिक भार निकै बढेको एक अध्ययनले देखाएको छ । सडक दुर्घटनाका कारण घाइतेको उपचार र हेरचाहमा ठूलो खर्च लाग्ने र अकालमै मृत्यु हुँदा व्यक्ति, परिवार, समाज एवं राष्ट्रलाई नै ठूलो आर्थिक भार परेको बेलायतका स्वास्थ्य अर्थशास्त्री एवं जनस्वास्थ्यविद्हरूले गरेको अध्ययनले देखाएको हो । उनीहरूका अनुसार त्यस्ता दुर्घटनाका कारण एक दशकमा राज्यमाथिको आर्थिक भार तीन गुणाले बढेको छ । अन्तर्राष्ट्रिय पर्यावरण अनुसन्धान र जनस्वास्थ्य जर्नलमा प्रकाशित उक्त अध्ययनले सडक दुर्घटनाका कारण नेपालले सन् २०१७ मा कुल गार्हस्थ्य उत्पादनको १५२ प्रतिशत अर्थात् अनुमानित १३ अर्ब रुपैयाँबराबरको आर्थिक मूल्य गुमाउनुपरेको देखाएको छ । अध्ययनले देखाएको सडक दुर्घटनाको आर्थिक भार विगतको दशक (सन् २००७) को तुलनामा तीन गुणा बढी हो । विश्व स्वास्थ्य संगठन (डब्लूएचओ) ले कम र मध्यम आय भएका देशहरूमा सडक दुर्घटनाका कारण हुने आर्थिक नोक्सानी ती देशको कुल गार्हस्थ्य उत्पादनको १ देखि २ प्रतिशत रहेको अनुमान गरेको छ । यो अध्ययन नेपाल प्रहरीको तथ्यांकमा आधारित छ । उक्त अध्ययन अनुसन्धाताहरू अमृत बाँस्तोला, जेसी किगोजी, पेल्हम बार्टन तथा जुली मिटनले संयुक्त रूपमा गरेका हुन् ।अध्ययनले सडक दुर्घटनाका पीडित र परिवारजनमा पर्ने आर्थिक भार, मानवीय क्षतिको मूल्य, अपांगताका कारण आर्थिक रूपले सक्रिय हुन नसक्नुको भार साथै परिवारजन र समाजले भोग्नुपरेका पीडा तथा आफन्त गुमाउनुपरेको मनोवैज्ञानिक असरको मूल्यलाई आँकलन गरेको छ । घाइतेको उपचार खर्च, अस्पताल भर्ना, औषधि, डाक्टरहरूको शुल्क, हेरचाहलगायतको अन्य खर्च जस्तै यातायात, खाना खर्च, सम्पत्ति नोक्सानीको लागत १४ अर्ब अनुमान गरिएको छ जुन सडक दुर्घटनाको कुल आर्थिक भारको १०६ प्रतिशत हो ।"
सलहले पहाडमा बढी क्षति,"कर्णालीमा पनि भित्रियो पहिलो पटक मंगलबार सुर्खेतको लेकबेंसी नगरपालिका३ दशरथपुरस्थित कृषि अनुसन्धान केन्द्र (नार्क) मा सलह देखापरेको हो । बीउ उत्पादनका लागि लगाएको मकैबारीमा थोरै संख्यामा सलह देखिएको अनुसन्धान केन्द्रका प्रमुख एवं वरिष्ठ वैज्ञानिक बन्धुराज बरालले जनाए । किसानले सलह नचिनेकाले थाहा पाएका छैनन्, उनले भने, उनीहरूले फट्यांग्रो जस्तो मानेर सामान्य रूपमा लिएका छन् तर सलह कर्णालीका बारीबारीमा पसिसकेको छ । अहिले सलह दक्षिणबाट उत्तरतर्फ प्रवेश गरेको उनको भनाइ छ ।सल्यानका शारदा, बाग्चौर, कपुरकोट, छत्रेश्वरी, त्रिवेणीलगायत स्थानीय तहमा सलहको झुन्ड देखिएको छ । झुन्डमा देखिएको सलह कीराले मकै र तरकारी नष्ट गर्न थालेको छ । सलह बारीमा पसेपछि बाली बचाउन हम्मे परेको छत्रेश्वरीका किसान वीरबहादुर बस्नेतले बताए । उनका अनुसार बाली र तरकारी बचाउन किसानले पहरा दिन थालेका छन् । सलहले हुर्किंदै गरेको मकैबाली सखाप पार्न थालेको झिम्पेका किसान देवबहादुर रोकाले गुनासो गरे ।"
व्यवसाय जोगाउन रेस्टुराँको होम डेलिभरी,"रेबानको अनलाइन डेलिभरी रेस्टुरेन्ट एन्ड बार एसोसिएसन अफ नेपाल (रेबान) ले अनलाइनबाट होम डेलिभरी सेवा सुरु गर्ने जनाएको छ । १० दिनभित्र यो सेवा सुरु गर्ने रेबानका अध्यक्ष राजभण्डारीले बताए । बिहीबारदेखि यसको परीक्षण गर्दै छौं । २५ वटा रेस्टुरेन्ट जोडिएका छन्, उनले भने, सबै वर्गका रेस्टुरेन्ट व्यवसायीहरूलाई ध्यानमा राखेर यो सेवा ल्याएका हौं । आफ्ना कर्मचारीलाई काममा फर्काउन यसले सहयोग गर्नेछ । इच्छुक होटल, रेस्टुरेन्ट वा फास्टफुड व्यवसायीले आफ्नो कम्पनीको नामपछि अर्डरसाथीडटकम राखेर यो सेवा सुरु गर्न सक्ने उनले जानकारी दिए । इच्छुक कम्पनीले ६ हजार रुपैयाँ तिरेर अर्डरसाथीडटकममा जोडिन सक्छन्, उनले थपे ।"
डेरीको कारोबार ६० प्रतिशत,"दही भने निजी डेरी उद्योगले बढी बेच्छन् । दहीमा निजी डेरीले करिब ७० प्रतिशत कारोबार ओगटेको डीडीसीका योजना तथा बजार व्यवस्था विभाग प्रमुख झाले बताए । ३० प्रतिशत हिस्सा भने डीडीसीको रहेको उनले जानकारी दिए । असार १५ मा डीडीसीले ७० हजार लिटर (९१ लाख रुपैयाँ) को दही बिक्री गरेको उनको भनाइ छ । उसले उपत्यकामा ३६ हजार २ सय २१ लिटर दही बिक्री गरेको थियो । गत वर्ष भने उपत्यकामा ४३ हजार लिटर बिक्री भएको डीडीसीले जनाएको छ । अहिले प्रायः ग्राहक जिल्लामा छन् । रेस्टुरेन्टहरू पनि पूर्ण रूपमा खुलेका छैनन् । विद्यालय बन्द छन्, उनले भने, मुख्य बजार काठमाडौं भएकाले धेरै असर गर्यो । अघिल्लो वर्षको तुलनामा काठमाडौंको व्यापार १९ प्रतिशत घट्यो । यस वर्ष उपत्यकाबाहिरको व्यापारमा पनि केही कमी आयो । डीडीसीका अनुसार बुटवल र विराटनगर क्षेत्रमा ११११ हजार लिटर दही खपत हुन्थ्यो । तर अहिले औसत ९ हजार लिटर हाराहारीमा मात्रै बिक्री भएको डीडीसीले जनाएको छ । सामान्य दिनमा डीडीसीको बिक्री करिब ६ हजार लिटर हो । लकडाउन अवधिमा २ हजारदेखि २५ सय लिटर बिक्री भइरहेको थियो, झाले भने, असार १५ मा अलि बढी नै बिक्री हुने आशा थियो तर भएन । लकडाउन खुकुलो भएपछि डम्पको अवस्थामा रहेको पाउडर दूध करिब १० प्रतिशत बिक्री भए पनि बटर अझै डम्प नै छ । किसानबाट संकलनका क्रममा केही दूध कटौती गरेर उठाउनुपर्ने बाध्यता भएको एसोसिएसनका अध्यक्ष राधाकृष्ण सापकोटाले बताए । किसानका सबै दूध उठाए डम्प भएको पाउडर दूध उठ्दैन, उनले भने, भदौबाट ३ महिना सुक्खा सिजन हो । डम्प अवस्थामा रहेको दुग्ध पदार्थ त्यस बेला उठ्ने आशा छ । दुग्ध पदार्थ डम्प भएपछि कृषि तथा पशुपन्छी विकास मन्त्रालय र राष्ट्रिय दुग्ध विकास बोर्डलाई पटकपटक पत्राचार गरे पनि सुनुवाइ नभएको उनले गुनासो गरे । आधा लिटर घिउ र आधा लिटर पाउडर दूध राहतमा वितरण गर्न अनुरोध गरेका थियौं, उनले भने, तर सुनुवाइ भएन ।"
लकडाउनले रोकियो सेजको गति,"पर्याप्त भौतिक पूर्वाधार छैन, न त उद्योगीले पाउनुपर्ने सेवासुविधा पाएका छन् । तर पनि उद्योगी व्यवसायीले आफ्नै पहलमा यहाँस्थित विशेष आर्थिक क्षेत्र (सेज) मा धमाधम उद्योग सञ्चालनको तयारी गरिरहेका थिए । लगानीकर्ता सक्रिय भएपछि डेढ वर्षयता सेजले गति लिन थालेको थियो । तर लकडाउनले सेज सञ्चालन भताभुंग भएको छ । उद्योग स्थापना र सञ्चालनका लागि अघि बढेका लगानीकर्ता निराश छन् । उनीहरूमा अन्योल छाएको छ । लकडाउनले अवरोध नगरेको भए यति बेला मेरो उद्योगले उत्पादन गरेर विदेश निकासीसमेत गरिसकेको हुने थियो, सेज सञ्चालनको तयारीमा रहेको जयबुद्ध मेटल एन्ड क्राफ्ट उद्योगका सञ्चालक राजेन्द्र गुप्ताले भने, लकडाउनले तहसनहस बनायो । अब कहिलेबाट सञ्चालन गर्न सकिन्छ भन्ने निश्चित छैन । आफ्नो उद्योगमा कार्यरत भारतीय कालिगड लकडाउनका कारण सबै घर फर्केको र उनीहरू नआउन्जेल उद्योग सञ्चालनको सुनिश्चितता नभएको उनले बताए । १ करोडभन्दा धेरै लगानीमा सञ्चालन गर्न लागेको उनको उद्योगमा करिब दुई दर्जन कालिगड भारतको मुरादावादका थिए । त्यस्तै कालिगड स्वदेशमा उपलब्ध नभएको उनले जनाए । परीक्षण उत्पादन गरेर उद्घाटनको तयारी गरेका बेला लकडाउनको मारमा उक्त उद्योग परेको थियो । जतिसक्दो चाँडो उद्योग सञ्चालन गर्न ती कामदारलाई बेलाइएको र अनुमतिका लागि प्रशासनिक पहल सुरु गरिएको उनले बताए ।एस प्लास्टिक उद्योगले पनि सेज परिसरमा उद्योग स्थापनाका लागि ट्रस्ट हाल्ने काम गरिरहेको थियो । करिब ८० प्रतिशत काम सकिएका बेला लकडाउन भएपछि निर्माण अवरुद्ध हुन पुग्यो । अहिले उद्योगका लगानीकर्ताले के तयारी गरेका छन्, कहिलेदेखि पुनर्निर्माणमा जुट्ने हुन्, जानकारी छैन । क्रिस वर्ल्ड फुटवेयरले पनि उद्योग स्थापनाका लागि जमिन सम्याउने, झाडी पन्छाउने काम अघि बढाएको थियो । लकडाउनमा काम सेलायो । उद्योग स्थापनाका लागि जग हाल्ने तयारीमा रहेको वर्ल्डवाइड पनि लकडाउनले खुम्चिन पुग्यो । पञ्चकन्या औद्योगिक समूहले खानेपानी ट्यांकी र पीभीसी पाइप उत्पादनका लागि उद्योग स्थापनाको काम अघि बढाएको थियो । लकडाउनले निर्माणमा असर पारेको पञ्चकन्या औद्योगिक समूहका उपाध्यक्ष ध्रुवकुमार श्रेष्ठले बताए । लकडाउन नभएको भए यतिबेलासम्म उद्योग तयार भसक्ने थियो, उनले भने, लकडाउन खुकुलो भएसँगै अब काम सुरु गर्ने योजनामा छौं । मेसिन पनि अर्डर गरिसकेका छौं ।स्थापना सुरु भएको दुई दशक हुँदा पनि मुलुकको पहिलो र नमुना विशेष आर्थिक क्षेत्र भनिएको भैरहवा सेजले अझै पूर्णता पाएको छैन । चर्चा अति धेरै र काम अति सुस्त गतिमा रहेको भैरहवा सेजमा अझै पनि बिजुली, पानीजस्ता न्यूनतम भौतिक पूर्वाधार पनि उपलब्ध हुन नसकेको व्यवसायीले बताए । सेज प्राधिकरणले व्यवसायीलाई एकद्वार प्रणालीबाट सेवा उपलब्ध गराउन सकेको छैन । स्थापनाको दुई दशकको अवधिमा शक्ति मिनरल्स, बी स्टार ग्लोबल र ब्रिलेन्ड लाइट एन्ड इन्डस्ट्रिज उद्योग सञ्चालनमा छन् । लकडाउनका कारण केही दिनसम्म बन्द रहेका यी उद्योग सामाजिक सुरक्षा अपनाउँदै सञ्चालन गर्न पाइने सरकारी अनुमतिपछि चलिरहेका छन् । मजदुर अभाव, कच्चा पदार्थको आयात, ढुवानी समस्यालगायतको मार भने उद्योगीले खेपिरहेका छन् । लकडाउनले गर्दा कच्चा पदार्थ आयात गर्न र मजदुरको अभावले गर्दा क्षमताअनुरूपको उत्पादन गर्न नसकिएको ब्रिलेन्ड लाइट एन्ड इन्डस्ट्रिजका उद्योग इन्चार्जर् वसन्त बस्यालले बताए । उनका अनुसार उद्योगमा कार्यरत ३५ मजदुर तथा कामदारमध्ये लकडाउनले गर्दा २४ जना घर फर्केका छन् । उद्योगमा रहेका ११ जना कामदारलाई सामाजिक दूरी कायम गरी काममा लगाइएको छ । लकडाउनले हाम्रो मात्र नभएर सबै उद्योग क्षेत्र नै प्रभावित बनाएको छ । नेपालकै अर्थतन्त्रमा असर पारेको छ, विशेष आर्थिक क्षेत्र प्राधिकरणका प्रवक्ता एवं सहसचिव सुन्दर थापाले भने, लकडाउनको समस्या नआएको भए भैरहवा सेजमा यति बेला ५६ वटा थप उद्योग सञ्चालनमा आउने वा उत्पादनको नजिकमा हुने थिए । लकडाउनका बेलामा भैरहवा सेजमा सञ्चालित उद्योगले १३ करोडभन्दा धेरै मूल्यका उत्पादन आन्तरिक तथा बाह्य बजारमा बिक्री गरेको थापाले जानकारी दिए ।"
दुई दिनमा १ सय ४८ अंक बढ्यो नेप्से,"काठमाडौं (कास) दुई दिनको कारोबारमा सेयर कारोबार मापक नेप्से परिसूचक करिब डेढ सय अंक माथि उक्लिएको छ । मंगलबार करिब ७२ अंक बढेको बजारमा बुधबार ७५७७ बिन्दुले उकालो लाग्यो । यससँगै समग्र नेप्से १ हजार ३ सय ३६५२ बिन्दुमा उक्लिएको छ । दुवै दिन अन्तिम कारोबार समयअगावै नेप्से ६ प्रतिशत बढेपछि नेप्सेले कारोबार नै बन्द गरेको छ । करिब तीन महिनापछि खुलेको बजार पहिलो दिन करिब १३ अंक घटेको थियो । त्यसपछिका दुई दिनमा उच्च अंकले बढेको छ ।बजारमा आपूर्तिको तुलनामा माग उच्च भएकाले परिसूचक उच्च अंकले बढेको विश्लेषकले बताएका छन् । अहिले सूचीकृत कम्पनीहरूको पनि वित्तीय अवस्था राम्रो छैन । कोभिड१९ को असर धेरै कम्पनीको वासलातमा देखिने निश्चितप्रायः छ । जसका कारण कम्पनीहरूले यो वर्ष आकर्षक लाभांश दिने सम्भावना कम छ । यसकारण बजारमा देखिएको उच्च अंकको वृद्धि लामो समयसम्म टिक्ने सम्भावना कम रहेको विज्ञहरूको भनाइ छ । बुधबार बजार खुलेदेखि नै लगातार बढ्न थालेपछि तीन पटकसम्म सर्किट ब्रेकर लागेको थियो । पहिलो पटक बजार खुलेको १३ मिनेटमा ४ प्रतिशत बढेपछि सर्किट ब्रेकरमार्फत २० मिनेट, त्यसपछि खुलेको बजारमा ३ मिनेटमै ५ प्रतिशत बढेपछि ४० मिनेट र त्यसपछि खुलेको बजार ६ प्रतिशत बढेपछि दिनभरका लागि नै कारोबार बन्द गरिएको थियो । १२ः२४ बजे नेप्से ६ प्रतिशत बढेको थियो । करिब ४ हजार कारोबारबाट १ सय ३५ कम्पनीका ११ लाख १ हजार कित्ता सेयर किनबेच भए । त्यसबाट ४० करोड ७२ लाख रुपैयाँबराबरको सेयर कारोबार भयो । यससँगै कुल बजार पुँजीकरण १७ खर्ब ५३ अर्ब रुपैयाँ कायम भएको छ । सो दिन कारोबारमा आएका १२ उपसमूहको परिसूचक बढेपछि समग्र नेप्से उच्च अंकले उकालो लागेको हो ।"
आईएफसीको साढे २ करोड डलर ऋण,काठमाडौं (कास) साना उद्यमीलाई कर्जामा पहुँच पुर्याउन र रोजगारी सिर्जना गर्न विश्व बैंक समूहअन्तर्गतको अन्तर्राष्ट्रिय वित्त निगम (आईएफसी) ले एनएमबी बैंकलाई २ करोड ५० लाख अमेरिकी डलर ऋण उपलब्ध गराएको छ । हरित परियोजनाका लागि लगानी वृद्धि र साना तथा मझौला उद्यमलाई वित्तीय पहुँच पुर्याउन ऋण उपलब्ध गराइएको आईएफसीले जारी गरेको विज्ञप्तिमा जनाइएको छ । यो लगानीका कारण एनएमबीले साना तथा मझौला उद्योगलाई उपलब्ध गराउने ऋणको परिमाण सन् २०२५ मा १ अर्ब डलर पुग्ने अनुमान छ । जसका कारण आगामी ५ वर्षमा करिब ५० हजार रोजगारी सिर्जना हुने बताइएको छ । नेपालको कुल गार्हस्थ्य उत्पादनमा मझौला तथा साना उद्यमको योगदान २० प्रतिशत छ । यिनले कुल रोजगारीको ६० प्रतिशत योगदान गरेका छन् । यो लगानीका कारण एनएमबी बैंकले मझौला तथा साना उद्योगमा गर्ने लगानी दोब्बर हुने विज्ञप्तिमा उल्लेख छ ।
बजारमा सेल्फी डिजाइन भिभो भी १९,"काठमाडौं (कास) भिभोले बुधबार नेपाली बजारमा आफ्नो नयाँ उत्पादन भिभो भी १९ सार्वजनिक गरेको छ । यसमा ३२ प्लस ८ मेगापिक्सेलको सुपर वाइड एंगल डुअल फ्रन्ट क्यामेरा, सुपर एमोलेड फूल एचडी प्लस डिस्प्ले र अल्ट्रा ओ स्क्रिन डिजाइन छ । सेल्फीका लागि कटिङएज क्यामेरा प्रविधि, फरक स्टाइलका लागि इनोभेटिभ डिस्प्ले तथा डिजाइन र ४५ सय एमएएच क्षमताको ब्याट्री पर्फमेन्स जस्ता विशेषता पनि रहेको कम्पनीले जनाएको छ ।"
रेडक्रसकोकाकोला सहकार्य,"काठमाडौं (कास) नेपाल रेडक्रस सोसाइटी (नेरेसा) र कोकाकोला नेपालले कोभिड१९ संक्रमणका समयमा बिरामीहरूको सहयोगमा अग्रपंक्तिमा खटिने स्वास्थ्यकर्मी र स्वयंसेवकको सुरक्षा अभिवृद्धिसम्बन्धी सम्झौता गरेका छन् । यसअनुसार विभिन्न चरणमा सुरक्षा सामग्री वितरण गरिने जनाइएको छ । पहिलो चरणमा १५ हजार थान सर्जिकल मास्क, एक हजार एक ५० थान के९५ मास्क, ५ सय ५० थान हुडका, ३ सय थान सुरक्षा चस्मालगायत स्वास्थ्य सामग्री छन् ।"
एफवान सफ्टमा पछाई,काठमाडौं (कास) एफवान सफ्ट ग्रुपको प्रमुख सञ्चालन अधिकृतमा शिशिर पछाई नियुक्त भएका छन् । पछाईलाई बुधबार एफवान सफ्ट ग्रुपका अध्यक्ष विश्वास ढकालले औपचारिक रूपमा स्वागत गरे । पछाईले एफवान सफ्ट ग्रुपका कम्पनीहरूको अप्रेसनको कार्यभार सम्हाल्नेछन् । सफट्वेयरको क्षेत्रमा बेग्लै नाम बनाएको एफवान नेपालका ठूला आईटी कम्पनीमध्येको एक हो । सन् २००४ बाट सञ्चालनमा आएको एफवानले वित्तीय क्षेत्रका सफ्टवेयर निर्माण तथा उत्पादन गर्दै नेपाललगायत विदेशी मुलुकमा बिक्रीवितरण गर्दै आएको छ ।
खल्तीको दुई गुणा अफर,काठमाडौं (कास) खल्ती डिजिटल वालेटले मोबाइल एप र खल्ती डटकम वेब पेजमार्फत कारोबार गर्ने ग्राहकका लागि खल्तीको दुई गुणा अफर ल्याएको छ । यो योजना असार १७ देखि ११ दिनसम्मका लागि चल्नेछ । योजनामा ग्राहकले आफूले पठाएको रकम दोब्बर बनाउने अवसर पाउँछन् । १० रुपैयाँदेखि ५ सय रुपैयाँसम्म पठाउनेको मात्र नगद दोब्बर हुनेछ ।
विश्व बैंकमा जर्भोस,"काठमाडौं (कास) विश्व बैंकले फारिस हदाद जर्भोसलाई नेपाल, माल्दिभ्स र श्रीलंकाका लागि नयाँ राष्ट्रिय निर्देशक नियुक्त गरेको छ । विश्व बैंकले असार १७ देखि लागू हुने गरी जर्भोसलाई नयाँ निर्देशक नियुक्त गरेको जनाएको छ । नवनियुक्त निर्देशक जर्भोसले काठमाडौं उपक्षेत्रीय कार्यालयमा आधारित रहने गरी विश्व बैंकका तर्फबाट तीन देशको नेतृत्व गर्नेछन् । उनले करिब ५ अर्ब ५० करोड अमेरिकी डलरबराबरको चालु कार्यक्रमको नेतृत्व गर्नेछन् ।"
एनएमबीआईएफसी सम्झौता,काठमाडौं (कास) एनएमबी बैंकले विश्व बैंक सदस्य समूह अन्तर्राष्ट्रिय वित्त निगम (आईएफसी) सँग पुनः कर्जाका लागि सम्झौता गरेको छ । । बैंकले आईएफसीबाट २५ मिलियन अमेरिकी डलर पुनः कर्जाका लागि सम्झौता गरेको हो । बैंकका प्रमुख कार्यकारी अधिकृत सुनिल केसी र आईएफसीका एक्टिङ रेजिडेन्ट रिप्रिजेन्टेटिभ सन्तोष पाण्डेले उक्त सम्झौतापत्रमा हस्ताक्षर गरे ।
सामसङले घटायो स्मार्टफोनको मूल्य,"काठमाडौं (कास) सामसङले आफ्ना चार स्मार्टफोनका मोडलको मूल्य घटाएको छ । कम्पनीले सामसङ ग्यालेक्सी नोट १० लाइट, ए ७१, ए ५१ र ट्याब ए १०१ को मूल्य कम गराएको हो । नयाँ मूल्यपछि सामसङ ग्यालेक्सी नोट १० लाइट ५८ हजार ९ सय ९९, ए ७१ ४९ हजार ९ सय ९९, ए ५१ ३९ हजार ९ सय ९९ र ट्याब ए १०१ ३२ हजार २ सय ९९ रुपैयाँ कायम गरिएको कम्पनीले जनाएको छ ।"
एउटा विद्रोही अनुहार,"अनन्त यात्रीसात वर्षबाटै ईः पूर्ण शाकाहारी बने, पशुपन्छी काटमारको विरोध गर्थे । अलि ठूलो भएपछि दसैंको नवरात्रिमा व्रत बस्न थाले । एक सालको दसैंमा पाटनढोकामा व्रत बसिरहेका थिए, धेरैले उनलाई भनेछन् मधेसमा त्यत्रो ज्यादती छ । मान्छे मारिरहेका छन्, तिमीलाई जनावर मारेको चिन्ता छ । यो कुराले उनको दिगागमा हान्यो, मधेसको समानान्तर इतिहास पढेका थिए, राज्यप्रणालीको मधेसमाथिको विभेदबारे जानकार थिए । तर, आफ्नै आँखाले मधेसलाई गहिरोसँग नियालेका थिएनन् । त्यसैले मधेस लागे, खल्तीमा थियो, जम्मा चार हजार । ३५ दिन हिँडेरै मधेस घुमे, पिँधका मान्छेको पीडा बुझे । त्यहाँको भूगोल, सामाजिक र सांस्कृतिक परिवेश अनुभूत गरे । उनलाई लाग्यो, घुम्नु भनेको धेरै नयाँ प्रश्न जन्मनु हो र उत्तर पनि पाउनु हो । त्यसैले यात्रालाई सधैं प्रधानतामा राखे । हिँडेर हिमाल, पहाड र तराई तीन फन्को मारेका छन् । नेपालको कुनाकाप्चा पुगेका छन् । सबै कुराबाट विक्षिप्त भइरहेको थिएँ । मेरो अन्तर आवाजले घुम्ने, पढ्ने र नयाँ मान्छे भेट्ने भन्यो, मैले त्यस्तै गर्न थालेँ, मसिनो स्वरमा उनले भने । कहिलेकाहीँ कफी पसल छिर्छन्, दिनभर किताब पढ्दै त्यही बिताइदिन्छन् । कहिले एक्लै बिनाउद्देश्य गाउँ टहलिन्छन् । सूत्र, नियमितता र संरचना उनको दैनिकीमा हुँदै हुन्न । एक समय सेतो कपडा, नेपाली टोपी र चप्पल लगाएर हिँड्थे । अहिले जे भेट्छन्, त्यही लगाउँछन् । यो र त्यो भन्ने छैन ।सन् २०२० लाई उनले नेपालबाहिरको संसार घुम्ने वर्षका रूपमा बिताउने योजना बनाएका थिए । लकडाउन हुँदैन्थ्यो भने यतिबेला बंगलादेश वा अस्ट्रेलियामा पाइला नापिरहेका हुन्थे । लकडाउनको सुरुवाती समय पढेरै बिताए । बिस्तारै सरकारको लापरबाही, संक्रमण समुदायमा फैलिने भय, क्यारेन्टाइनको दुर्दशा, मेडिकल सामग्री खरिदमा घोटलाको समाचार दिनदिनै आउन थाल्यो । इन्टरनेटमा कोरोनालाई पराजित गरेका देशले लिएको नीति, भाइरसको चरित्र, समयमै सम्हाल्न नसक्दाको परिणामबारे अध्ययन गरे । त्यसपछि उनी झन् बेचैन बने । कारण, सरकार जसरी अगाडि बढिरहेको थियो, त्यसले महामारीलाई नियन्त्रणमा ल्याउने सामर्थ्य राख्दैन्थ्यो । नागरिकको ज्यान जोखिममा परेको बेला सरकारको लापरबाही देखेर आक्रोश र निराशा जन्मियो, त्यतिकै बस्नुहुन्न भन्ने लाग्यो, उनले सुनाए । सुरुमा भर्चुअल विरोध गरे, स्वास्थ्य मन्त्रालयलाई ज्ञापनपत्र बुझाए, तर त्यसको प्रभावकारिता नभएपछि सडकमै आउनुको विकल्प देखेनन् । त्यसपछि इन्स्टाग्राममार्फत युवाहरूसँग प्रत्यक्ष संवाद गर्न थाले, जोसँग सरकारप्रतिको आक्रोश थियो, पोख्ने माध्यमको खोजीमा थिए । प्रविधि प्रयोगमा ईः माहिर छन् । इन्स्टाग्रामपछि फेसबुकमा सक्रिय भए, सडकमा शान्तिपूर्ण विरोधमा उत्रन आह्वान गरे । इनफ इज इनफ सामाजिक सञ्जालमा फैलियो । तर त्यति धेरै मान्छे एकैसाथ सडकमा आउँछन् भन्नेचाहिँ उनले पनि सोचेका थिएनन् रे । भन्छन्, सबै स्वतःर्स्फूत सडकमा आउनुभयो, सरकारप्रतिको असन्तुष्टिको परिणाम थियो त्यो । त्यो आन्दोलनपछि उनी र अनेक अभियानले अनेक आरोप सामना गर्नुपर्यो । कसैले विदेशी शक्तिबाट परिचालित भने । ईःको राजनैतिक विचारधाराप्रति प्रश्न उठाइयो । जसलाई हाम्रो विरोधले सरकार ढल्छ वा ढाल्न खोजियो भन्ने लाग्यो, उहाँले नानाथरी आरोप लगाउनुभयो । तर हाम्रो उद्देश्य त्यस्तो थिएन । त्यसैले सबैलाई जवाफ दिइरहनुपर्छजस्तो लाग्दैन, आक्रोशमय भावमा उनले भने, एक समय हामीले सिके राउतलाई भेटेर शान्तिपूर्ण आन्दोलनमा आउन पत्र दिएका थियौं । त्यसको समेत अपव्याख्या गरेर लाञ्छना लगाइयो । अनि के भन्नु ? इनफ इज इनफ भन्दै युवाहरू सडकमा आए तर कोभिड१९ बाट नागरिकलाई बचाउन राज्य तहबाट सकारात्मक कदम चालिएन । संक्रमण बढ्दै गयो । त्यसैले अन्तिम विकल्पका रूपमा सत्याग्रह सुरु गरेको ईः बताउँछन् । उनले यसलाई आफ्नो नैतिक जिम्मेवारी पनि ठानेका छन् । केही आकांक्षा राखेर सत्याग्रह गरेको होइन, सत्य कुरा लिएर अगाडि आएको हो । अहिल्यै सरकार गम्भीर हुनुपर्छ । शतप्रतिशत पीसीआर हुनुपर्छ । नत्र भोलि भयावह स्थिति आउँछ, उनले भने, हामीलाई गतिशील र विश्वव्यापी यथार्थ आत्मसात् गर्ने सरकार चाहिएको छ ।उनलाई थाहा छ, कोरोनापछि पनि जीवन छ । तर त्यसपछि के गर्ने, सोचेका छैनन् । तत्कालै राजनीति गर्ने योजना नभएको बताए । घुम्न र बुझ्न बाँकी छ । तर, जति बुझ्यो, त्यति समाजमा फिट हुन गाह्रो हुने रहेछ भन्ने बोध हुन थालेको छ । साथीहरू भेट्छन्, सबैमा राज्यप्रणालीप्रति असन्तुष्टि छ तर अगाडि आएर विरोध गर्ने इच्छाशक्ति छैन । आफू एकोहोरो लागिरहँदा के पाइन्छ, त्यसको पनि लेखाजोखा गर्दैनन् । युवावयमा गरिने मोजमस्तीबाट परै छन्, हरबखत देशदुनियाँको अध्ययन र चिन्तनमै मग्न हुन्छन् । उनको परिवार तुलनात्मक रूपमा सम्पन्न छ, चाहेको भए सुविधा र विलासी जीवन बिताउन सक्थे, तर आफैंले अप्ठ्यारो रोजे । कहिलेकाहीँ पश्चाताप लाग्दैन ? करिब आधा घण्टा बोल्दा उनी थाकिसकेका थिए । त्यसैले मसिनो स्वरमा जवाफ दिए, अँह, लाग्दैन । घाँटी सुक्यो, बोल्नै नसक्ने भएँ । बाँकी कुरा पछि गरौं है ।"
म सत्य बोल्दै छु,"अभिनेत्री बेनिशा हमालले २ वर्ष अगाडि आफूमाथि एक बैंकका मेनेजरले दुर्व्यवहार गरेको खुलाएपछि धेरैले उनको साहसको तारिफ गरे । भर्टेक्स एड एजेन्सी का तर्फबाट बैंकका लागि फोटोसुट गरेपछि ती मेनेजरले घुम्न जाने प्रस्ताव गरेको बेनिशाको भनाइ थियो । मेनेजरको नाम बताउन नसकेको भन्दै सामाजिक सञ्जालमा उनको टीकाटिप्पणी पनि भएको थियो । बेनिशाले पछि त्यो विषयलाई खासै अगाडि बढाइनन् । बेनिशाले झैं अरू कलाकारले पनि आफूले सामना गरेको दुर्व्यवहारबारे बेलाबेलामा सार्वजनिक गर्दै आएका छन् । पछिल्लो समय अभिनेत्री साम्राज्ञी राज्यलक्ष्मी शाहले आफूमाथि भएको दुर्व्यवहारबारे मुख खोलेकी छन् । उनले सामाजिक सञ्जाल इन्स्टाग्राममा एक भिडियो सार्वजनिक गर्दै आफूलाई तीन ठूला ब्यानरका व्यक्तिहरूले दुर्व्यवहार गरेको बताएकी छन् ।मैले पाँच वर्षमा ८ फिल्म गरें । यो दौरान धेरै अवस्था अनि परिस्थिति देखें । यस्तो पनि समय आयो, मलाई ह्यारेसमेन्ट (दुर्व्यवहार) गरियो । सबै जनाको अगाडि त्यो व्यक्ति मेरो अनुहारको मजाक उडाएर हाँस्थ्यो । त्यतिबेला मात्र १७ वर्षकी थिएँ म, उनले भिडियोमा भनेकी छन्, मैले एक व्यक्तिलाई यसबारे सुनाएकी पनि थिएँ तर उहाँले यो उद्योगमाथि तिनीहरूकै नियन्त्रण छ जोसँग शक्ति छ, उनीहरूकै गुटबन्दी छ, उनीहरूले तिमीलाई मन पराएनन् भने फिल्मको अफर पाउँदैनौं भनेर बोल्न दिनुभएन ।सुटिङ सेटमा म्यानेजमेन्ट नराम्रो भयो भन्दा अश्लील शब्दले गाली गर्दै आफूमाथि जाइलाग्न खोजेकोसमेत उनले भिडियोमा बताएकी छन् । म त्यो व्यवहारले एकदमै छक्क परेकी थिएँ । बाथरुममा गएर २ घण्टा रोएँ । फेरि अनुहार धोएर मेकअप लगाएर केही नभएझैं सेटमा गएँ, उनले भिडियोमा भनेकी छन् । भिडियोमा साम्राज्ञीले दुर्व्यवहार गर्नेहरूको नाम भने सार्वजनिक गरेकी छैनन् । तर साम्राज्ञीले इन्स्टाग्राममा राखेको उक्त भिडियोपछि अभिनेता भुवन केसीले फेसबुकमा स्टाटस लेखे, खान नपाएको भन्दै सामाजिक सञ्जालमा रोई कराई गर्ने हिरोइन अहिले कुन फिल्मको नाम बेचेर खाइरहेकी छन् ? जुन थालमा खाने त्यही थालमा दुलो पार्ने । सामाजिक सञ्जालमा गर्ने बराबर अभिनय फिल्ममा पनि गरे हुने नि । भुवनको स्टाटसपछि साम्राज्ञीकी आमा नेहाराज्य लक्ष्मी शाहले छोरीले नवकलाकार भएर भोगेको संघर्षको कुरा मात्र जोड्न खोजेकी भन्दै बचाउमा लेखेकी थिइन्, कोही व्यक्ति विशेषलाई असर पर्ने कुनै कुरा भन्न खोजेकी होइन भन्ने मैले बुझेकी छु ।भुवनले स्टाटस लेखेपछि अभिनेत्री साम्राज्ञीले अर्को भिडियो सार्वजनिक गरेकी छन् । जसमा उनले भनेकी छन्, त्यो स्टाटस लेख्ने व्यक्तिले जापानमा अवार्ड कार्यक्रम हुँदा नै बाबा हेर तँ त मेरो प्रोडक्ट हो, त्यो पुरानो कुरा कोट्याएर के फाइदा, यस्तो कुरा नगर भनेर मलाई सम्झाउनुभयो । भित्र मलाई घिन लागिरहेको थियो । त्यो कुरा गर्दा पनि टाँस्सिएर, फेरि त्यही परभर्ट व्यवहार । गालामै मुख ल्याएर बोलिरहेको । उहाँलाई अंकल भनेको पनि मन पर्दैन । हस् दाइ भन्दै धकेलिदिएँ । म जे बोल्दै छु यो सबै सत्य हो ।दुर्व्यवहारविरुद्ध बोल्ने साहस गरेको भन्दै साम्राज्ञीलाई धेरैले समर्थन गरेका छन् । केही कलाकारले उनको पक्षमा आवाज उठाएका छन् । तर यौन दुर्व्यवहार र उत्पीडनविरुद्ध बहस गर्दै आएको जिरो टोलरेन्स साम्राज्ञीको सवालमा मौनझैं देखिन्छ । यस अभियानमा संलग्न निशा अधिकारीले मात्र एक पोस्ट लेखेकी छन् । न त नायिकाले नाम खुलाइन् कसैको । न त अरू कसैले ती नायिकाको, जिरो टोलरेन्सको ग्रुपमा निशाले लेखेकी छन्, बुझ्नुपर्ने कुरा हो । एकदुई जनाले फिचर न्युज गरेको भरमा इन्डस्ट्री नै तात्नुपर्ने आवश्यकता देख्दिनँ म । कुरा कन्फर्म भएको खण्डमा यौन दुर्व्यवहार मुद्दा हुन्छ । एकदुईवटा मिडियाको लापरबाहीले यो मुद्दा अझै बिग्रिन सक्छ । हलुका रूपमा लिन पनि मिल्दैन । यो समाजमा पीडितको आवाज दबाउन खोज्ने र जोकका रूपमा लिन खोज्ने कार्य बन्द गरिनुपर्छ । निर्माता अर्जुन कुमारले साम्राज्ञीको पक्ष लिँदै फेसबुकमा स्टाटस लेखेका छन् । कलाकार कसैको बँधुवा मजदुर हैन । फिल्ममा खेलाएकै भरमा कुनै पनि कलाकारमाथि कुनै पनि प्रकारको ह्यारेसमेन्ट बर्दास्त गर्न सकिन्न । कुनै पनि महिलाले त्यत्तिकै पात नहल्ली बोलेको हैन होला, ह्यासट्याग आइएमविथ साम्राज्ञी भन्दै फेसबुकमा उनले लेखेका छन्, कलाकारलाई चान्स दिएको, मैले गर्दा हिट भएको भन्नु मूर्खता हो । यहाँ सबै आफ्नो प्रतिभाले खाने हो ।अर्जुनको स्टाटसको कमेन्टमा अभिनेत्री नम्रता सापकोटाले लेखेकी छन्, सत्य कुरा लुक्दैन । भविष्यमा राम्रो हुने आशा गरौं । अभिनेत्री वर्षा शिवाकोटीले पनि कमेन्टमा लेखेकी छन्, यो पक्कै पनि सही समय हो मान्छे चिन्ने । सत्य लुकेर लुक्दैन । हाम्रो कर्मथलोमा केही गलत हुँदैछ भने त्यसलाई लुकाएर दर्शकको आँखामा धूलो छर्नु झन् गलत हो ।"
चोटबाट उम्कँदै स्वर्णधारी सन्तोषी,"मंसिरमा सम्पन्न १३ औं दक्षिण एसियाली खेलकुद (साग) मा नेपालले एथलेटिक्सबाट अहिलेसम्म नपाएको सफलता हासिल गर्यो । सागमा पुरुष धावकहरूको इतिहास गर्विलो नै छ । तर महिलातर्फ पहिलो स्वर्ण पदक जित्ने कीर्तिमान यसपल्ट सन्तोषी श्रेष्ठले रचिन् । उनले १० हजार मिटर दौडमा स्वर्ण जितिन् । २६ वर्षको उमेरमा ऐतिहासिक उपलब्धि हासिल गर्नका लागि सन्तोषीको तयारी जम्माजम्मी दुई वर्षको थियो । विद्यालयदेखि नै दौडमा सहभागी हुने उनले अध्ययनलाई प्राथमिकता दिइन् । खेल र अध्ययन सँगै अगाडि बढाएर दुवैमा सफलता हासिल गर्ने उनी थोरै नेपाली खेलाडीमा पर्छिन् ।नेपाली समाजले अहिलेसम्म पनि खेलकुद र पढाइ एकैसाथ अगाडि बढाउने वातावरण दिएको छैन । त्यस किसिमको प्रणाली पनि विकसित भइसकेको छैन । प्रतियोगिता र परीक्षा एकसाथ पारिदिँदा जोसुकैले पनि दुईमध्ये एक रोज्नुपर्ने स्थिति छ । सन्तोषी पनि आफ्नो करिअरमा धेरैपल्ट यस्तै द्विविधाबाट गुज्रिइन् । छैटौं राष्ट्रिय खेलकुदको विकल्पमा उनले पढाइ रोजेकी थिइन् ।विद्यालयमा रहँदा दौडमा राम्रो गर्दै आएकी थिएँ । पढाइ पनि राम्रो थियो, स्वयम्भूस्थित गीतामाता स्कुलबाट एसएलसी उत्तीर्ण सन्तोषीले भनिन्, दौडका प्राविधिक पक्षबारे केही थाहा थिएन । स्थानीय दौड प्रतियोगितामा निरन्तर सहभागी भइरहें । पढाइलाई नै प्राथमिकता दिएकाले मैले खेलकुदलाई नै करिअर बनाउन चाहेकी थिइनँ ।२०७४ सालमा पब्लिक हेल्थमा स्नातक उत्तीर्ण गर्नुअघिसम्म सन्तोषीका लागि दौढ सोखमात्र थियो । सोख पूरा गर्न पहिलोपल्ट २०७१ सालमा आयोजित ४० औं राष्ट्रिय एथलेटिक्स च्याम्पियनसिप खेल्दा १० हजार मिटर दौडमा कांस्य जितिन् । कान्छीमाया कोजू, विश्वरूपा बुढालगायतका दिदीहरूसँग पहिलोपल्ट दौडन पाउनु नै मेरा लागि ठूलो अवसर थियो, मध्यमाञ्चलबाट सहभागी उनले थपिन्, त्यसमाथि पहिलो सहभागितामै पदक जित्दा केही गर्न सक्छु भन्ने लागेर आयो ।त्यतिबेला स्नातकको पढाइ भर्खरै सुरु गरेकी सन्तोषीले दौडलाई निरन्तरता दिन सकिनन् । जसले गर्दा सन् २०१६ मा भारतमा भएको १२ औं सागमा छनोट हुन पाइनन् । पूर्वाञ्चलमा भएको सातौं राष्ट्रिय खेलकुदमा सहभागिता पनि अनुभवकै लागि थियो ।४० औं राष्ट्रिय एथलेटिक्सको नतिजाका आधारमा सन्तोषी प्रशिक्षकहरूको नजरमा परिसकेकी थिइन् । प्रशिक्षकले दौडको प्राविधिक पक्षबारे जानकार नभए पनि खेलाडीमा हुनुपर्ने गुण उनमा देखिसकेका थिए । तिनैमध्येका एक थिए, रघुराज वन्त । पूर्वस्प्रिन्ट च्याम्पियन उनी एथलेटिक्स संघका पूर्वअध्यक्षसमेत हुन् ।वन्त आफैंले फोन गरेर सन्तोषीलाई आफूसँग प्रशिक्षण गर्न भने । तर सन्तोषीले पत्याइनन् । वन्तले फोन गरेर प्रशिक्षणका लागि बोलाउँदा सन्तोषीले लामो समयसम्म त्यत्तिकै टारेकी थिइन् । त्यो भन्दा अगाडिसम्म मैले गुरुको नामै सुनेकी थिइनँ । मलाई प्रशिक्षणका लागि किन दबाब दिँदैछन् भने जस्तो पनि लाग्यो, सन्तोषीले वन्तसँगको रोचक सम्बन्धबारे भनिन्, त्यसमाथि मेरो मुख्य ध्यान पढाइमै थियो । ब्याचलरको पढाइ सुरु भयो । भूकम्पपछि एकदिन मैले उहाँसँग पहिलोपल्ट भेटें । चिनजान हुँदै गएपछि र उहाँबारे धेरै कुरा सुनेपछि मैले यस्तो मान्छेलाई किन नराम्रो सोचेछु भन्ने लाग्यो ।सन्तोषीभन्दा अगाडिदेखि नै वन्तले भूमिराज राई, कान्छीमायालगायत तत्कालीन राष्ट्रिय च्याम्पियनहरूलाई प्रशिक्षणदेखि आफ्नै खर्चमा डाइटसमेत उपलब्ध गराउँदै आएका थिए । त्यसमा सन्तोषी थपिइन् । वन्त र सन्तोषी दुवैका लागि चुनौती थियो । त्यसपछि नै हो सन्तोषीले प्रशिक्षणका लागि पहिलोपल्ट दशरथ रंगशालाको ट्र्याकमा दौडिएको अनि एथलेटिक्सका पूर्वप्रशिक्षक र पूर्वअध्यक्षले १५ वर्षपछि रंगशालाको ट्र्याकमा पाइला राखेको । गुरुको एथलेटिक्समा पुनरागमनको कारक म नै भएछु । मेरो बहानामा उहाँ रंगशाला पुग्नुभयो । पछि सुनेर खुसी लाग्यो, सन्तोषीले सम्झिइन्, हप्ताको एकदिन मात्र प्रशिक्षण गर्न पाउँथें । कान्छीमाया दिदीसँगै उहाँले जे गर्नुहुन्छ त्यही गर्थें ।२०७४ सालमा राखेप च्याम्पियनसिपमा ५ किलोमिटरतर्फ दोस्रो भएपछि मात्र हो सन्तोषीले दौडलाई प्राथमिकतामा राख्नेबारे सोच्न थालेको । त्यतिबेला स्नातकको पढाइ सकिएको थियो र १३ औं साग नजिकिँदो थियो । त्यसपछि मैले सबै छाडेर प्रशिक्षण सुरु गरें । टाइमिङ राम्रो भइरहेको थियो । तर एसियाली खेलकुदमा छनोट हुन सकिनँ । त्यसपछि मेरा लागि आफूलाई प्रमाणित गर्ने अन्तिम विकल्प यही साग बन्यो, सन्तोषीले थपिन् । १८ औं एसियाली खेलकुद र भुटानमा सम्पन्न दक्षिण एसियाली क्रसकन्ट्री च्याम्पियनसिपमा सहभागी हुन नपाएकोमा उनलाई अहिले पनि पछुतो छ ।लामो समयपछि नेपालले मध्यम दूरीमा उत्कृष्ट धावक पायो । त्यो भन्दा ठूलो कुरा देशले शिक्षित खेलाडी पायो । खेलकुद र पब्लिक हेल्थ आपसमा सम्बन्धित हुन्छ । त्यसबाहेक आफ्नो विधाको खेलबारे स्वअध्ययन गर्नका लागि पनि सन्तोषीलाई सहज भएको छ । त्रिवि केन्द्रीय क्याम्पसमा जनप्रशासनतर्फ स्नातकोत्तर गरिरहेकी सन्तोषीले अर्को वर्ष पब्लिक हेल्थमै स्नातकोत्तर गर्ने योजना बनाएकी छन् । सागको सफलता तथा बायाँ खुट्टाको चोटका कारण आराममा रहेकी सन्तोषी कोभिड१९ (कोरोना भाइरस) नियन्त्रणका लागि देशभर गरिएको लकडाउनका कारण चैत दोस्रो सातादेखि घरमै बस्नुपरेको छ । लामो दूरीका धावकका लागि बिना प्रशिक्षण घरमै रहनु निकै नै घातक हुन्छ नै । तर त्यसको विकल्प पनि थिएन । सक्रिय खेलजीवनमा रहेकाका लागि प्रशिक्षण र प्रतियोगिताबिना घरमै रहनु भनेको निकै नै कठिन कुरा हो । अझ हाम्रो जस्तो खेलमा नियमित प्रशिक्षण अनिवार्य हुन्थ्यो । अब पुरानै लयमा आउनका लागि हामी जति समय घरमा छौं त्यसको दुई गुणा समय मिहिनेत गर्नुपर्छ, उनले थपिन्, सबै कुरामा नकारात्मक सोचेर मात्र पनि हुँदैन । मेरा लागि यो लकडाउन इन्ज्युरीबाट मुक्त हुने अवसर पनि रह्यो ।लकडाउन नभएको भए सन्तोषीको व्यस्तता उस्तै हुन्थ्यो । कान्तिपुर हाफ म्याराथनलगायत देशका अन्य प्रतियोगिता तथा विदेशका प्रतियोगितामा पनि सहभागिताको योजना बनाइरहेकी थिइन् । कोरोनाको त्रास र लकडाउनले गरेको मनोवैज्ञानिक असर कम गर्न सन्तोषीलाई आफूले पढेको ज्ञानबाट धेरै राहत मिलेको छ ।निरन्तरतामा ब्रेक लागेपछि हामीलाई सबैभन्दा कठिन काम भनेको तनाव व्यवस्थापन हो । लकडाउन इन्ज्युरीका कारण मनोविज्ञानलाई कमजोर हुन नदिन मलाई पढाइको ज्ञानले धेरै सहयोग गर्यो । पब्लिक हेल्थ र खेलकुदको सम्बन्धसँगै हरेक नेपालीका लागि नयाँ बनेको कोभिड१९ रोगबारे आफ्ना साथीभाइ र परिवारलाई पनि सहयोग गर्न सकें ।उनले बुझेकी छन् कि यस्तो कठिन परिस्थिति सधैं रहँदैन । सामान्य दैनिकीसँगै उनलाई ट्र्याकमा फर्केर अझै धेरै सफलता हासिल गर्न बाँकी छ । लकडाउनको समयको उपयोग गरी उनले ट्र्याक बाहिरबाट एथलेटिक्सलाई थप बुझिरहेकी छन् । पब्लिक हेल्थमा स्नतकोत्तर गर्ने योजना छँदै छ । नेपालको परिप्रेक्ष्यमा सबै खेलाडीले खेल र अध्ययनलाई एकसाथ लैजान सम्भव छ त ? सन्तोषीको जवाफ छ, लगभग असम्भवजस्तै छ । असम्भवलाई सम्भव बनाउने उनको अनुभवचाहिँ एउटै छ, आफ्नो लक्ष्यमा अडिग रहनुहोस् । त्यसका लागि पारिवारिक सहयोग महत्त्वपूर्ण छ र खेलकुदमा त्यस्तो संस्कारको विकास गर्नुपर्छ जसले अध्ययनरत खेलाडी समेटिने गरी कार्यक्रम सञ्चालन गरोस् ।ठूलो स्तरमा पुग्न नसके पनि अरुका लागि प्रेरणा बन्न सक्छु भनेर मैले खेलकुद र अध्ययनलाई निरन्तरता दिएको हो । पढाइ छाडेर खेलकुदमा आएको भए सायद यो सफलता मैले ५७ वर्षअघि नै पाउन सक्थें । ढिलै भए पनि मैले अध्ययन र खेल दुवैमा सफलता पाएको छु, धादिङमा जन्मिएकी उनले थपिन्, पारिवारिक जिम्मेवारी थियो, आर्थिक समस्या त्यस्तै थियो जसकारण खेलकुदको ठाउँमा अध्ययनलाई प्राथमिकता दिनुपरेको थियो ।सन्तोषीले अबका दिनमा भने खेलकुदलाई नै प्राथमिकता दिने बताएकी छन् । वीर गणेशमान सिंह स्मृति १० किलोमिटर दौडमा स्वर्ण जितेयता उनी आराममा छिन् । एसियाली खेलकुद र ओलम्पिक खेल्ने उनको लक्ष्य हो । १० किलोमिटरमा स्वर्ण जिते पनि ५ किलोमिटरमा राम्रो भएन । त्यसबेला राम्रो आराम पाइनँ र विपक्षीको रणनीति बुझ्न पाइनँ, उनले थपिन्, दौडका प्राविधिक पक्षबारे बुझ्दै छु, अझै पनि सिकिरहेको छु र योभन्दा ठूलो सफलताका लागि प्रयास गर्नेछु ।१३ सागमा कीर्तिमानी स्वर्ण जितेयता उनको दैनिकी फेरिएको छ । लजालु स्वभावकी उनले धेरै ठाउँमा भाषण गर्नुपरेको छ, अन्तर्वार्ता दिनुपरेको छ । यसले उनलाई आफ्ना कुरा सबैसँग साट्न पाउनुको खुसी दिएको छ । कान्तिपुर हाफ म्याराथनमा दुईपल्ट सहभागी भएकोमा दुवैपल्ट कान्छीमायासँग पछि पर्दै दोस्रो भएकी सन्तोषीले भनिन्, सागमा स्वर्ण जितेयता धेरैभन्दा धेरै मान्छेसँग भेट्न पाएको छु । आफ्ना कुरा राख्न पाएकी छु । स्थापित खेलाडीको पहिचान बनाएकी छु । परिवारलाई गर्व गर्ने वातावरण मिलेको छ ।"
एसिया प्यासिफिक क्षेत्रका लागि अवसर,"एक साताअघि स्विट्जरल्यान्डमा महिला विश्वकप फुटबलको नवौं संस्करण अस्ट्रेलिया र न्युजिल्यान्डमा संयुक्त आयोजना गर्ने निर्णय हुनेबित्तिकै एसिया प्यासिफिक क्षेत्रका दुई धनी देशका प्रधानमन्त्रीले संयुक्त विज्ञप्तिमार्फत आयोजना अवसरले आफ्नो क्षेत्रको महिला खेलकुदलाई महत्त्वपूर्ण योगदान दिने बताएका थिए । प्रधानमन्त्रीद्वय अस्ट्रेलियाका स्कट मोरिसन र न्युजिल्यान्डका जसिन्दा आर्डनले आर्थिक रूपमा केही योगदान पुर्याउने जनाए पनि मुख्य रूपमा पहिलोपटक महिला विश्वकप फुटबल एसिया प्यासिफिक क्षेत्रमा आयोजना हुनुले आफ्नो क्षेत्रमा रहेका अन्य देशलाई समेत महिला फुटबलका लागि सहयोग पुग्ने बताएका थिए । सन २०२३ को जुलाई र अगस्टमा आयोजना हुने महिला विश्वकप आयोजना गर्नका लागि यी दुई देशबाहेक कोलम्बियाले समेत दाबी प्रस्तुत गरेको थियो । तर ३७ सदस्यीय फिफा कमिटीमा परेको ३५ मतदानमा दुई देशका लागि २२ मत परेको थियो । रातिसम्म आफ्नो टेलिभिजन सेटमा नतिजा पर्खेर बसेका अस्ट्रेलियाली महिला फुटबल टिमकी कप्तान साम केरले अन्ततः आफूहरूले मिहिनेतको फल मिलेको प्रतिक्रिया दिएकी थिइन् । अस्ट्रेलियाली फुटबल संघका पदाधिकारीले समेत खेलाडीसँगै खुसियाली मनाएका थिए । अस्ट्रेलिया र न्युजिल्यान्डमा हुने प्रतियोगिताका कारण आउने ७ वर्षभित्रमा १ लाख ५० हजारभन्दा बढी खेलाडी महिला फुटबलमा सहभागी हुनसक्ने सञ्चारमाध्यमको दाबी थियो । यो विश्वकप अस्ट्रेलिया र न्युजिल्यान्डमा हुने अहिलेसम्मकै महिलाको ठूलो प्रतियोगिता हो । प्रतियोगिताले कोभिड१९ का कारण थलिएको दुवै देशको अर्थतन्त्रलाई केही हदसम्म सहयोग पुर्याउने मात्र नभएर १५ लाख बढी दर्शकले विश्वभरबाट सहभागिता जनाउने अपेक्षा गरिएको छ । न्यु साउथ वेल्सकी प्रिमियर ग्लाडिस बेरिजिक्लियनले प्रतियोगिताका लागि आवश्यक पर्ने सहयोग पुर्याउन तयार रहेको बताइसकेकी छन् । महिलाको खेलमा अहिलेसम्म सबैभन्दा चाँडो र चासोका साथ बढिरहेको खेल भएकाले समेत प्रतियोगिता आयोजना गर्न र सहयोग पुरयाउन हामीलाई गर्व महसुस हुनेछ, उनले भनेकी छन् । अस्ट्रेलियास्थित खेलकुद कमिसनका अध्यक्ष जोन वाइलीले विश्वकप प्रतियोगिताका कारण यस क्षेत्रमा रहेका सबैखाले महिला खेलकुदको तीव्र विकास हुने बताए । उनले विश्वकप आयोजना गर्ने अधिकार पाएसँगै यसले अन्य महिला खेलाडीलाई समेत विभिन्न खेलकुदमा सहभागिता जनाउन प्रेरित गर्ने दाबी गरेका छन् । यो खेलप्रति इच्छा र चाहना भएका महिलालाई अवसर र खेलसँग जोड्न सक्ने सुनौलो अवसर हो, उनले भनेका छन् । अस्ट्रेलियामा रहेर फुटबलको क्षेत्रमा काम गरिरहेका समेत विश्वकप हुन तीन वर्ष बाँकी रहेकाले यसले नेपालजस्तो देशका महिला फुटबललाई समेत प्रत्यक्ष फाइदा पुर्याउने दाबी गर्छन् । एन्फाका पूर्व कोषाध्यक्ष रहिसकेका राजु मानन्धर फुटबल एक देशसँग मात्र नभएर विशेषतः क्षेत्रसँग सम्बन्धित हुने भएकाले अस्ट्रेलिया र न्युजिल्यान्डमा हुने प्रतियोगिताबाट नेपाली महिला फुटबलले पनि फाइदा लिनसक्ने दाबी गर्छन् । मुख्य कुरा देश धनीगरिब भए पनि विश्वकप एसिया प्यासिफिक क्षेत्रमा हुने भएपछि तालिम, अन्य लजिस्टिक सहयोगका लागि अपेक्षा गर्न सकिने स्थान छ । उनी अस्ट्रेलियाको महिला फुटबलको स्तर विश्व र नेपालको क्षेत्रीय तहमा एकै भएकाले समेत फुटबल संस्थाको आँखामा नेपाल पर्नसक्ने सम्भावना धेरै रहेको दाबी गर्छन् । अहिले अस्ट्रेलिया विश्व महिला फुटबलको सूचीमा सातौं स्थानमा छ भने दक्षिण एसियाली फुटबलमा नेपाली महिला टिम दोस्रोमा पर्दछ ।अस्ट्रेलियास्थित नेपाली फुटबल एसोसिएसन (एन्फा) का अध्यक्ष बिजेन बाटाजु महिला विश्वकप आफ्नै क्षेत्रमा हुने भएपछि नेपाली महिला खेलाडीलाई विश्वकपमा छनोट हुनका राम्रो खेल्ने दबाब र हौसला मिल्ने तर्क गर्छन् । सीमित स्रोत र साधनका बाबजुद नेपाली महिला खेलाडीले जुन किसिमको खेल देखाइरहेका छन्, त्यसलाई यस प्रतियोगिताले अझ प्रोत्साहित गर्न सक्छ । बाटाजु विश्वकप आयोजना हुने मिति भर्खरै तोकिएका कारण कसरी र कुन किसिमले थप सहयोग पाउन सकिन्छ तय नभए पनि एन्फा, खेलकुद मन्त्रालय तथा नेपाल सरकारले नै कूटनीतिक तबरमा महिला फुटबल विकासका लागि लविङ गर्नसक्ने दाबी गर्छन् । उनी एन्फाले महिला फुटबललाई समेत उच्च प्राथमिकता दिएर कार्ययोजना अघि ल्याउनुपर्ने सुझाव दिन्छन् ।प्रतियोगितामा विश्वभरिबाट ३२ टिमले भाग लिने छन्, जुन गत वर्षको विश्वकपको तुलनामा ८ टिम बढी हो । प्रतियोगिता अस्ट्रेलियाका ७ सहरका ८ स्टेडियम र न्युजिल्यान्डका ५ सहरमा आयोजना हुने जनाइएको छ । प्रतियोगिता विश्वभरका डेढ विलियन बढी दर्शकले प्रत्यक्ष हेर्ने अपेक्षा गरिएको छ ।"
मेसीको ७ सय गोल,"युभेन्ट्स ४ अंकले अगाडिजेनोआ युभेन्ट्सले मंगलबार पुछारतिरको जेनोआलाई ३१ ले हराउँदै इटालीको सिरी ए को लिग तालिकामा ४ अंकले अगाडि राखेको छ । त्यसमा विजयी टिमका लागि पाउल डिबाला, क्रिस्टियानो रोनाल्डो र डगलस कोस्टाले व्यक्तिगत रूपमा उत्कृष्ट गोल गरेका थिए । पहिलो हाफमा जेनोआले युभेन्ट्सको आक्रमण सफलतापूर्वक रोकेको थियो ।तर दोस्रो हाफमा विपक्षी टिमका स्टार खेलाडीको उत्कृष्ट व्यक्तिगत प्रदर्शनअगाडि उसको केही पनि लागेन । डिबालाले ५० औं मिनेटमा जेनोआका तीन डिफेन्डरलाई छलाएर डिफ्लेक्ट भएको शटमा पहिलो गोल गरे । त्यसको सात मिनेटमा रोनाल्डोले २५ मिटरबाट गरेको शक्तिशाली प्रहार गोलमा परिणत भयो । कोस्टाले तेस्रो गोल थपे । जेनोआबाट आन्द्रे पिनामोन्टीले एक गोल फर्काए । युभेन्ट्सको २९ खेलबाट ७२ अंक भएको छ । लाजियो भने ६८ अंकमा दोस्रो स्थानमा छ । लाजियोले अर्को खेलमा टुरिनोलाई २१ ले पराजित गरेको थियो । उपाधि होडमा युभेन्ट्सलाई दबाबमा राख्न सक्ने लाजियो मात्र छ ।"
म्यानचेस्टरको सिजनकै उत्कृष्ट प्रदर्शन,"ब्राइटन (एएफपी) ब्रुनो फर्नान्डेजको दुई गोल मद्दतमा म्यानचेस्टर युनाइटेडले इंग्लिस प्रिमियर लिगमा ब्राइटनलाई ३० ले हराएको छ । यसले युनाइटेडको युरोपेली च्याम्पियन्स लिगमा छनोट हुने सम्भावना कायम राख्यो । फर्नान्डोको व्यक्तिगत उत्कृष्ट प्रदर्शनले म्यानचेस्टर यो सिजनकै सबैभन्दा माथिल्लो दर्जाको फुटबल पस्कन सफल रह्यो ।एमेक्स स्टेडियममा म्यानचेस्टरले मेसन ग्रिनउडको गोलमा अग्रता लिएको थियो । यो जितपछि म्यानचेस्टर पाँचौं स्थानमा उक्लेको छ र उसलाई उल्भसमाथि समान अंकमा गोल अन्तरको फाइदा छ । ओले गनर सोल्सायरको टिम चौथो स्थानमा रहेको चेल्सीभन्दा २ अंकले मात्र पछाडि छ । दोस्रो स्थानको म्यानचेस्टर सिटीलाई अर्को सिजन युरोपमा खेल्नबाट प्रतिबन्ध लागे पाँचौं स्थानको टिमले पनि च्याम्पियन्स लिग खेल्न पाउनेछ । जनवरीमा लिस्वनबाट म्यानचेस्टर आएको फर्नान्डोले क्लबका लागि लिगमा ६ गोल गरिसकेका छन् । उनको आगमनपछि म्यानचेस्टरले पुरानो छविको उत्कृष्ट प्रदर्शनको झलक पनि देखाउन थालेको छ ।खेलपछि प्रतिक्रिया दिने क्रममा सोल्सायरले भनेका छन्, अहिले म्यानचेस्टरले उत्कृष्ट खेल खेलिरहेको छ, त्यसैले खेलाडी पनि आत्मविश्वासी देखिएका छन् । यो टिम माथिल्लो दर्जाको छ । यो टिमको सबैभन्दा ठूलो विशेषता भनेको एकभन्दा बढी खेलमा निर्णायक मोड ल्याउन सक्ने खेलाडी हुनु हो । टिमलाई अझै शतप्रतिशत प्रदर्शन आवश्यक छ ।"
