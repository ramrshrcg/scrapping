शीर्षक,विवरण
प्रतिस्वाब ५५ सय उठाउँदै राप्ती प्रतिष्ठान,"(दाङरूपन्देही)  घोराहीस्थित राप्ती स्वास्थ्य विज्ञान प्रतिष्ठानले हालसम्म गरेको पीसीआर परीक्षणको प्रतिस्वाब ५ हजार ५ सय रुपैयाँका दरले रकम असुल्न थालेको छ । प्रतिष्ठानले सबै स्थानीय तहलाई स्वाब परीक्षणको रकम शोधभर्ना गर्न भन्दै पत्र पठाएर मागेको हो । स्थानीय तहले रकम नदिएपछि प्रतिष्ठानले परीक्षण बन्द गरेको छ ।प्रतिष्ठानमा आएका स्वाबका नमुना शनिबारदेखि नेपालगन्ज पठाउन थालिएको छ । दुई पीसीआर मेसिन रहेको प्रतिष्ठानले बिहीबारदेखि नै स्वाब संकलन रोकेको थियो । प्रदेश ५ मा चार स्थानमा परीक्षण हुने गरेको छ । शनिबार साँझसम्म संकलन भएका ५ हजार ५ सय १४ स्वाब परीक्षणको पर्खाइमा छन् तर प्रतिष्ठानले शनिबारदेखि परीक्षण गर्न छोडेको छ । स्वाब संकलन र परीक्षणबापतको भन्दै पत्र पठाएर रकम माग्न थालेपछि स्थानीय तह बिलखबन्दमा परेका छन् । उनीहरूले आफ्नै खर्चमा संकलन गरेका स्वाब पनि नेपालगन्ज र भैरहवा पठाउन थालेका छन् । पैसा नदिए परीक्षण नगर्ने भन्दै प्रतिष्ठानले स्वाब लिन रोकेको गढवा गाउँपालिका अध्यक्ष सहजराज अहिरले बताए । अहिलेसम्मको परीक्षणबापत ४७ लाख रुपैयाँ तिर्नुपर्ने भन्दै ताकेता आएको उनले बताए । पहिले परीक्षण गरेको पैसा तिर्नुपर्छ भन्ने ताकेता पत्र आएको थियो, उनले भने, रकम उपलब्ध नगराएपछि अहिले संकलन गरेको स्वाब लिएका छैनन् । संकलन गर्नुपूर्व रकम माग नगरेकाले अहिले तिर्न नसक्ने जानकारी गराएको उनले बताए । सरकारी प्रतिष्ठानले पीसीआर परीक्षणमा व्यापार गर्न खोजेको बंगलाचुली गाउँपालिका अध्यक्ष भक्तबहादुर वलीले बताए । पहिले फोन गरेर पैसा तिर्नुपर्छ भनेका थिए, अहिले पत्र नै आयो, यो त स्वास्थ्यका नाममा व्यापार भयो, उनले भने, सरकारी निकायबाटै परीक्षणको पैसा मागेपछि हामी बिलखबन्दमा पर्यौं । बंगलाचुलीले ८० लाख रुपैयाँ तिर्नुपर्ने पत्र आएको उनले बताए । जति खर्च देखिए पनि प्रतिष्ठान संघीय सरकारमातहत रहेकाले खर्च भएको रकम सरकारी दायित्वकै विषय भएको उनको भनाइ छ । लमही नगरपालिकालाई ५ लाख ९० हजार ५ सय रुपैयाँ तिर्नुपर्ने ताकेता पत्र आएको नगरप्रमुख कुलप्रसाद केसीले बताए । अहिले हामी त्यस्तो पैसा तिर्न सक्दैनौं, उनले भने, महामारीका समयमा सरकारी निकायबाटै मनपरी रकम असुल्दै व्यापार गर्ने काम रोकिनुपर्छ । प्रतिष्ठानले बबई गाउँपालिकासँग पनि ४६ लाख ९१ हजार ५ सय रुपैयाँ तिर्न पत्राचार गरेको छ । दाङका सबै स्थानीय तहलाई पत्राचार गरेरै रकम माग गरिएपछि तीव्र विरोध सुरु भएको छ । रकम नदिने स्थानीय तहको स्वाब फिर्ता पठाउन थालिएको तुलसीपुर उपमहानगरपालिका प्रमुख घनश्याम पाण्डेले बताए । प्रतिष्ठानले पैसा नदिएका कारण परीक्षण गर्न सकिँदैन भनेर फर्काइदियो, उनले भने, सरकारी प्रयोगशालाले संकटका बेला पैसा मागेर परीक्षण रोक्नु गलत हो । परीक्षण रोक्ने प्रतिष्ठानका पदाधिकारीलाई कारबाही गर्न उनले माग गरे । प्रतिष्ठानका कामु रजिस्ट्रार कैलाशप्रसाद देवले भने आर्थिक समस्या भएकाले स्थानीय तहसँग पीसीआर परीक्षण भइसकेकाको रकम शोधभर्ना गर्न अनुरोध गरेको बताए । कोरोना परीक्षणका क्रममा अन्य बिरामी घट्दा आर्थिक स्रोत घटेको छ, उनले भने, पीसीआर मेसिन, किटलगायत सामग्री प्रतिष्ठान आफैंले खरिद गरेर काम गरिरहेको छ । खर्च धान्न कठिन भएपछि स्थानीय तहसँग मागिएको हो । यसअघि स्थानीय तहसँग भएको छलफलअनुसारै पत्राचार गरिएको प्रतिष्ठानकी उपकुलपति डा संगीता भण्डारीले बताइन् । सबै स्थानीय तहले आफ्नो भागमा पर्ने रकम दिन सहमति जनाएका थिए । अहिले रकम नदिएपछि स्वाब फर्काइदिएका हौं, उनले भनिन्, अन्य प्रयोगशाला लामो समयदेखि बन्द छन् । आम्दानी गर्ने अन्य ठाउँ छैन । आर्थिक अभावमा दिनरात खटिएका प्राविधिकलाई तलब खुवाउन पनि समस्या परेको उनको दाबी छ । प्रतिष्ठानले स्थानीय तहका लागि आफ्नै रकमले भीटीएम र किट किनेकाले शोधभर्ना मागिएको उनले बताइन् । हामीले पीसीआर मेसिनको रकम पनि पाएका छैनौं, उनले भनिन्, जसरी पनि रकम दिनैपर्छ । सरकारले तोकेको दरअनुसार नै रकम मागेका छौं ।स्वास्थ्य मन्त्रालयका प्रवक्ता डा जागेश्वर गौतमले सरकारले मुलुकमा सञ्चालित २५ वटा प्रयोगशालामा रिएजेन्ट सामान, मेसिनलगायत सबै बन्दोबस्त गरेकाले रकम उठाउन नमिल्ने बताए । यसरी पैसा लिन मिल्दैन, उनले भने, मन्त्रालयले प्रतिष्ठानलाई रकम नलिन भनिसकेको छ ।प्रदेश ५ का प्रदेशसभा सदस्यहरूले राप्ती स्वास्थ्य विज्ञान प्रतिष्ठानले कोभिड१९ परीक्षणबापत स्थानीय तहसँग रकम असुल्न खोजेको भन्दै प्रदेश सरकारसँग जवाफ माग गरेका छन् । प्रदेशसभाको आइतबारको बैठकमा उनीहरूले प्रतिष्ठानले प्रतिव्यक्ति ५ हजार ५ सय रुपैयाँ संकलन गर्न स्थानीय तहलाई पत्र नै पठाएर निर्देशन दिएको बताए । प्रदेशसभा सदस्य सरस्वती गौतमले प्रतिष्ठान सरकारले सञ्चालन गरेको हो वा नाफामुखी संस्था हो ? भन्दै सरकारले तत्काल जवाफ दिनुपर्ने बताइन् । स्थानीय तहले रकम उपलब्ध नगराएको भन्दै केही दिनदेखि प्रतिष्ठानमा ल्याइएका स्वाबको परीक्षण रोकिएको उनले जानकारी गराएकी थिइन् । बाँकी पृष्ठ ११"
ओलीसँग कुनै सम्झौता भएको छैन,"(काठमाडौं)  नेकपाभित्रको आन्तरिक शक्ति संघर्ष विभाजनउन्मुख दिशामा अघि बढिरहेका बेला नेकपाका अध्यक्षसमेत रहेका प्रधानमन्त्री केपी शर्मा ओली र उनीनिकट नेताहरूसँग कांग्रेस सभापति शेरबहादुर देउवाले गरिरहेको भेटवार्तालाई रहस्यका साथ हेरिएको छ । भेटलाईलिएर भइरहेका विभिन्न आशंका र अड्कलबाजीका बीच देउवाले आइतबारको पार्टी केन्द्रीय कार्यसमिति बैठकमा प्रधानमन्त्री ओलीसँग कुनै किसिमको गोप्य सम्झौता नभएको प्रस्ट्याएका छन् ।पार्टीको चौधौं महाधिवेशनको कार्यतालिका परिमार्जन गर्ने विषयमा बसेको बैठकको सुरुमै यही विषय प्रवेश भएको थियो । सुरुवातमै पार्टीका वरिष्ठ नेता रामचन्द्र पौडेलले भेटको प्रसंग कोट्याउँदै बैठकलाई जानकारी गराउन माग गरेका थिए । देउवाले असार १७ गते बालुवाटारमा ओलीसँग र आइतबार ओलीका विश्वासपात्र संसदीय दलका उपनेतासमेत रहेका स्थायी कमिटी सदस्य सुवास नेम्वाङसँग बूढानीलकण्ठमा भेटवार्ता गरेका थिए । नेम्वाङसँग भेटवार्तापछि देउवा कांग्रेस बैठकमा गएका थिए । प्रधानमन्त्रीसँग एक्लै र नेम्वाङसँग पार्टीकै नेता मीनेन्द्र रिजाललाई सँगै राखेर भेटवार्ता गरेका उनले बैठकमा संवैधानिक आयोगका पदाधिकारीको नियुक्ति र एमसीसीका विषयमा छलफल भएको बताएका थिए । नेम्वाङको भेटबारे भने नेता रिजाललाई जानकारी गराउन लगाएका थिए । नेम्वाङसँगको भेट संसद् अधिवेशन बोलाउन लागेको भन्ने आशंकाबीच भएको थियो । नेम्वाङले शनिबार कांग्रेस नेता रिजाललाई टेलिफोनमार्फत कांग्रेस र जनता समाजवादी मिलेर संसद् अधिवेशन बोलाउन खोजेको सूचना आफूहरूले पाएको भन्दै प्रस्ट हुन चाहेका थिए । प्रधानमन्त्री ओलीले सभामुख र संसद्मा प्रतिनिधित्व गर्ने राजनीतिक दललाई जानकारीसम्म नदिई असार १८ गते संसद् अधिवेशन अन्त्य गराएका थिए । त्यसबाट असन्तुष्ट कांग्रेस र जनता समाजवादी मिलेर अधिवेशन बोलाउने तरखर गर्न लागेको सूचना कसैले सुनाइदिएपछि आफ्ना दूतका रूपमा प्रधानमन्त्री ओलीले देउवासँग भेट्न पठाएका थिए । अधिवेशन अन्त्य भए पनि संसद्का एक चौथाइ सदस्यले लिखित अनुरोध गरेमा अधिवेशन बोलाउनुपर्ने संवैधानिक बाध्यता छ । नेम्वाङले यही विषयमा प्रस्ट हुन सभापतिलाई भेट्न खोज्नुभएको रहेछ, रिजालले कांग्रेस बैठकमा भनेका थिए, त्यसैको सिलसिलामा आज सभापतिसँग भेटको समय मिलाइएको हो । नेम्वाङले भने संसद् अधिवेशन बोलाउनेबारेको प्रसंग उल्लेख गरेनन् । उनले छाया सरकार बनाएर अघि बढेको प्रतिपक्षसँग अहिलेका समसामयिक राजनीतिक विषय, संवैधानिक आयोगका बाँकी पदाधिकारी नियुक्ति, कोभिड१९ को संक्रमणलगायतमा खुलस्त छलफल भएको बताए । पार्टी दुर्घटनामा पर्न लागेकै बेला सत्ता साझेदारी गर्नेसम्मको कुराकानी भएको भनेर आएको छ नि भन्ने कान्तिपुरको प्रश्नमा नेम्वाङले भने, पहिलो कुरा त हाम्रो पार्टी दुर्घटनामा पर्दैन । नेताहरूले वार्ता र संवादमार्फत एकताको निष्कर्षमा पुर्याउनु हुन्छ । दुवै अध्यक्षहरू यसमा प्रस्ट हुनुहुन्छ । अर्को, प्रमुख प्रतिपक्षसँग सरकार बनाएर जाने कुरा भनेका छैनौं । निर्वाचन सकिएपछि सुरुमा भनेका थियौं, अहिले भनेका छैनौं तर सञ्चारकर्मीले माया गरेर लेखिदिएका छन् । देउवाले ओलीसँग मिलेको र गोप्य सम्झौता गरेको भनेर बाहिरका चर्चा सत्य नभएको बताएका थिए । पार्टीको आसन्न महाधिवेशनलाई लिएर आन्तरिक प्रतिस्पर्धा सुरु भइसकेका बेला देउवाका लागि सत्ता राजनीतिको विषय बढ्दा रुचिकर बने पनि इतर खेमालाई भने यो विषयले सशंकित तुल्याएको छ । प्रधानमन्त्री ओलीलाई भेटेको जानकारी पाएदेखि नै वरिष्ठ नेता पौडेलले अंकगणितको जोडघटाउमा लाग्न नहुने भन्दै नेतृत्वलाई मनोवैज्ञानिक दबाब दिन थालेका छन् । केन्द्रीय कार्यसमिति बैठकमा पनि उनैले यस विषयलाई प्रवेश गराएका थिए । सत्तारूढ नेकपाभित्र पनि ओली इतर खेमाका लागि कांग्रेस सभापतिसँगको भेटले चस्का दिएको छ । कांग्रेस केन्द्रीय सदस्य रिजालले प्रधानमन्त्री ओलीले कांग्रेसलाई देखाएर आफ्नै पार्टीका अर्का अध्यक्ष पुष्पकमल दाहाल र माधवकुमार नेपाल खेमालाई दबाबमा पार्ने रणनीतिबमोजिम पनि यस्तो भेटवार्ता भएको हुन सक्ने अनुमान लगाए । नेकपा नेता नेम्वाङले भने त्यस्तो योजनाअन्तर्गत भेटवार्ता नभएको दाबी गरे । यस्तो प्रश्न गर्ने, टिप्पणी गर्ने विषय स्वाभाविक हो । तर, व्यावहारिक र यथार्थ होइन, नेम्वाङले थपे, सम्बन्ध नराखौं निरंकुश भयो भन्ने, सम्बन्ध राखौं अर्को पक्षलाई दबाब दिन भन्ने ? नेम्वाङले संवैधानिक आयोगका पदाधिकारी नियुक्तिहरूका विषयमा भने छलफल गरेर अघि बढ्नेबारे कुराकानी भएको बताए । कांग्रेसकै कतिपय केन्द्रीय सदस्यहरूले ओलीले प्रधानमन्त्री र पार्टी अध्यक्ष दुवै पद नछाड्ने अडानमा रहेका र त्यसैका कारण पार्टी विभाजित हुने अवस्था बनेमा कांग्रेससँगको सहकार्य आवश्यक हुने ठानेर अहिल्यैदेखि सम्बन्ध बढाएको दाबी गरेका छन् । रिजाल भने त्यसलाई अहिल्यै पत्याइहाल्दैनन् । स्वयं सभापति देउवाले समेत पार्टी विभाजन हुनेमा पत्याएका छैनन् । जुन दिन सभापति देउवालाई नेकपा फुट्ने भयो भन्ने विश्वास जाग्छ, त्यसबेला ओलीले खोज्नै पर्दैन, आफैं लाग्नुहुन्छ, देउवानिकट अर्का एक केन्द्रीय सदस्यले भने, अहिले के हुन्छ भनेर चाखपूर्वक हेर्नु मात्रै भएको छ । उनका अनुसार देउवा यतिबेला ओली र अर्का अध्यक्ष पुष्पकमल दाहाल दुवैसँग सम्पर्कमा छन् । देउवासँग सम्बन्ध बढाउन ओली लागेपछि दाहाल र नेपाललाई सशंकित बनाएको छ । सशंकित नहुन आश्वस्त पार्दै देउवा आफैंले दाहालसँग सम्पर्क कायम राख्दै आएको स्रोतको दाबी छ । दाहालसँग उनी आफैं नभई विश्वासपात्रहरूलाई संवादको जिम्मा लगाएका छन् । ओलीसँग असार १७ भेटेलगत्तै विश्वासपात्रमार्फत दाहालसँग शुक्रबार भेट भएको थियो । नेम्वाङसँगको भेटमा भने देउवाले आफू ओली र दाहाल कतैतिर पनि नरहेको बताएका थिए । नेकपाभित्रको विवाद आन्तरिक हो, यसमा म ओली र दाहाल कतैतिर पनि छैन, देउवाको भनाइ उद्धृत गर्दै रिजालले भने, पार्टी मिलाउनुहोस्, शुभकामना छ । पार्टी सभापतिसँग भएको छलफलमा सरकार निर्माण, सरकारको साझेदारी, ओलीलाई समर्थनजस्ता कुनै पनि विषयमा छलफल नभएको दाबी पनि रिजालले गरे ।"
जेलभित्र जघन्य अपराधका कैदीको रजगज,"ॅनाइकेबाटै शोषणसुर्खेत कारागारमा ३५ महिना बिताएर फर्किएका भेरीगंगा नगरपालिका१० छिन्चुका दलबहादुर बन्गाडीका अनुसार कारागारभित्रका नाइकेले अरू कैदीलाई गर्ने व्यवहारले निकै दुःखी भएको बताए । कारागारमा रहेका कैदीहरूको सहज व्यवस्थापनका लागि बनाइने नाइके र सहनाइकेले अन्य कैदीमाथि शोषण गरेको बन्गाडीको दुःखेसो छ । त्यहाँ कैदीहरू निकै पीडित छन्, उनले भने, बाहिरबाट अनुगमन गर्न गएकासँग पनि नाइकेहरूले गर्ने व्यवहारबारे बोल्न पाइँदैन, मलाई पनि नबोल्नु भनेर धम्की दिएका थिए । उनले आफूसँगै बसेका अरू कैदीमाथि कुटपिट भइरहेको बताए । उनीहरूका लागि आवाज उठाउन खोज्दा पनि बोल्न नदिएको उनको भनाइ छ ।सोही कारागारमा एक वर्ष बिताएर फर्किएका पञ्चपुरी नगरपालिका६ बाबियाचौरका दीपक साउद पनि कैदीहरूमाथि नाइकेले गर्ने शोषण अन्त्य हुनुपर्ने बताउँछन् । सरकारले कारागारलाई सुधारगृह भने पनि नाइकेहरूका कारण यातनागृहका रूपमा कारागार विकास भइरहेको उनको भनाइ छ । खाना मीठो नभए छैन भन्न पाउनुपर्छ, छुट्टै पकाएर खान पाउनुपर्छ तर पाइँदैन, साउदले भने, फोन सेट थोरै भएकाले घरको मान्छेलाई फोन गर्न पनि राम्रोसँग पाउँदैनन्, भित्रको नराम्रो कुरा घरमा भन्छ कि भनेर नाइकेहरू छेवैमा बसेर सुनिरहेका हुन्छन् । बन्गाडीले कारागारको खाना मीठो नभए राम्रो खानका लागि २ हजार तिर्नुपर्ने गुनासो गरे । नाइकेहरूले भनेबमोजिम भित्र सबै कुरा सञ्चालन हुन्छ, उनले भने, एउटा मात्रै भान्सा भएकाले कैदीहरूलाई धेरै समस्या छ, खाना मीठो भएन भन्यो भने कुटाइ खाइन्छ ।सुर्खेत कारागारका सूचना अधिकारी भुवन गौतमले आन्तरिक व्यवस्थापनका लागि भएकामध्येबाटै चौकीदार छनोट गरिँदै आएको बताए । कैदीहरूले पाउने भत्ता चौकीदारमार्फत वितरण गरिएको उनले बताए । कैलाली कारागारमा पनि कानुनअनुसार चौकीदार र नाइके छनोट गरिएको छैन । कैदीमध्ये राम्रो आचरण भएकालाई चौकीदारलगायत पदमा छनोट गरिएको छ, कैलाली कारागारका जेलर महेन्द्र खड्काले भने, असल आचरण र राम्रो काम गर्ने कोही दोहोरिएका पनि हुन्छन् ।मातृका दाहाल (काठमाडौं), देवनारायण साह (मोरङ), सुम्निमा चाम्लिङ (इटहरी), भूषण यादव (वीरगन्ज), अवधेशकुमार झा (सप्तरी), सुनिता बराल (महोत्तरी), प्रताप विष्ट (हेटौंडा), दीपक परियार (पोखरा), मधु शाही (बाँके), चाँदनी कठायत (वीरेन्द्रनगर) र मोहन बुढाऐर (धनगढी)"
सर्भर ह्याक काण्डका योजनाकार पक्राउ,"(काठमाडौं)  बैंकको सर्भर ह्याक गरेर रकम लुटेको घटनाका मुख्य योजनाकार भनिएका सौजन तामाङ पक्राउ परेका छन् । धादिङको रुबिभ्याली घर भइ काठमाडौंको तारकेश्वर बस्ने तामाङलाई प्रहरीले शनिबार साँझ जावलाखेलबाट पक्राउ गरेको हो । गत असोज पहिलो साता कृषि विकास बैंकको मुख्य कार्यालय र न्युरोड शाखाको सफ्टवेयर ह्याक गरी एक समूहले सर्वसाधारणको खाताबाट ४ करोड ८८ लाख ४६ हजार रुपैयाँ लुटेको थियो । घटनाकै दिन उक्त कसुरमा श्रवणकुमार श्रेष्ठ, सुनिता श्रेष्ठ र शुभशंकर पन्जा पक्राउ परेका थिए । सोही दिन बैंकको न्युरोड शाखामा सुनिताको खातामा ४९ लाख ५० हजार रकमान्तर गरी ९ लाख ५० हजार रुपैयाँ भुक्तानी लिएको तथा श्रवणकुमारको खातामा २० लाख रुपैयाँ रकमान्तर गर्न चेक पेस गरेपछि शंका लाग्दा उनीहरू पक्राउ परेका थिए । मुख्य योजनाकार तामाङ फरार भएका थिए । यसैगरी, ब्युरोले उच्च अदालत पाटनबाट बैंकिङ कसुरमा दोषी ठहर भई फरार रहेका काठमाडौंको नयाँबजारका राजमान सुनार र धर्मस्थलीका विश्वमर्दन बस्नेतलाई आइतबार पक्राउ गरेको छ । प्रहरीका अनुसार चेक बाउन्स कसुरमा अदालतले फागुन १८ मा बस्नेतलाई १३ लाख रुपैयाँ र सुनारलाई फागुन २१ मा १४ लाख ६९ हजार ६ सय ४० रुपैयाँ जरिवाना तथा दुवै जनालाई समान ५ दिन कैद सजाय सुनाएको थियो ।"
'शरीरको लुगाबाहेक केही रहेन',"(बझाङ)  केदारस्युँ गाउँपालिका८ मल्लेसीको पहिरोमा बेपत्ता भएका २२ वर्षीय गिरिजा जेठारा आइतबार पनि फेला परेनन् । दुई दिनसम्म फेला नपरेपछि खोजी बन्द गरिएको छ । दुई दिनसम्म खोज्दा पनि भेटिएन, केदारस्युँ८ का वडाध्यक्ष गणेश बोहराले भने, पहिरोले बगाएर कता पुर्यायो, अब भेटिँदैन होला भनेर उद्धार टोली फर्किसक्यो । उनले पहिरो ठूलो क्षेत्रफलमा रहेकाले सबैतिर खनेर साध्य नहुने भन्दै उद्धार टोलीफर्किएको बताए ।शुक्रबार राति १ बजेतिर आएको पहिरोमा ६ जनाले ज्यान गुमाएका छन् भने १८ परिवारको घर र जिन्सी सम्पत्ति पूर्णरूपमा बगाएको छ । पहिरोमा परी घरवारविहीन भएकाले घटनाको दुई दिनसम्म पनि राहत नपाउँदा समस्या भएको बताएका छन् । पहिरो पीडितका लागि सेनाको हेलिकप्टरले शनिबार नै ल्याएको त्रिपाल, कम्बल र चामल बजारमा थन्किएको छ । मल्लेसीमा अवतरण गर्न उपयुक्त ठाउँ नभएपछि सेनाको एमआई१७ हेलिकप्टरराहत सामग्री सदरमुकामस्थित भोपुर ब्यारेकमा छोडेर फर्किएको थियो । त्यहाँबाट उक्त राहत सामग्री गाडीमा राखेर झोता बजारसम्म पुर्याए पनि झोताबाट बोकेर गाउँसम्म लैजान सक्ने मानिसनभेटिएकाले त्यतै थन्किएको वडाध्यक्ष बोहराले बताए ।मल्लेसी गाउँ पुग्न जयपृथ्वी राजमार्गबाट झन्डै ३ घण्टा उकालो हिँड्नुपर्छ । हामीसँग शरीरमा लगाएको लुगाबाहेक केही पनि छैन, पहिरोले घर बगाएकी धौली जेठाराले भनिन्, अहिलेसम्म कतैबाट कुनै सहायता पनि पाएका छैनौं । कोही स्कुलमा त कोही आफन्तको घरमा बसिरहेका छौं । उनले पहिरोमा सर्वस्व गुमाएका परिवारलाई लगाउने लुगादेखि खानेबस्ने सबै कुराको समस्या भएको बताइन् । एकदुई जनामात्रै भए त आफन्तकहाँ बस्न हुन्थ्यो, सिंगै गाउँ नै पाल्नुपर्ने भएर समस्या भयो, अर्का पीडित राजेन्द्र जेठाराले भने, सरकारले केही सहयोग गरे पाल टाँगेरै भए पनि बस्थ्यौं । अहिलेसम्म कसैले सहयोग गरेको छैन ।प्रमुख जिल्ला अधिकारी कमलराज भण्डारीले हेलिकप्टरले छोडेको राहत सामग्री झोता बजारबाट ढुवानी गर्ने जिम्मा वडा कार्यालयलाई दिएको बताए । उनले जिल्ला दैवीप्रकोप उद्धार समितिले दिने राहत सोमबार वितरण गरिने बताए ।गोठ पुरिँदा एकको मृत्युजयपृथ्वी नगरपालिका७ सुवेडाको चौपाखेमा आइतबार दिउँसो पहिरोमा परी कर्मराज जोशीका १२ वर्षीय छोरा शिवराज जोशीको मृत्यु भएको छ । जनेश्वर जोशी घाइते छन् । उनको जिल्ला अस्पताल बझाङमा उपचारका क्रममा मृत्यु भएको हो । घाइते जनेश्वरको उपचार भइरहेको छ । उनको स्वास्थ्य अवस्था सामान्य रहेको छ । दिउँसो साढे ४ बजेतिर आएको पहिरोले त्यहाँ रहेका चार भैंसीगोठ बगाएको छ । मृतक बालक पहिरो खसेका बेला गोठभित्र बसिरहेको जिल्ला प्रहरी कार्यालयकाप्रहरी निरीक्षक लोकेन्द्रसिंह कार्कीलेजानकारी दिए ।"
'गर्भवती र सुत्केरीलाई विशेष ध्यान दिनुपर्छ,"कोसी अस्पतालमा रहेका बेला कोरोना संक्रमण रोकथाममा तपाईंले कसरी व्यवस्थापन गर्नुभयो ? हामीले कोरोनाको विषयमा २०७६ चैत ६ गते नै प्रदेश सरकारसँग मिलेर व्यापक छलफल गरेका थियौं । कोसी अस्पतालले कोभिड१९ व्यवस्थापनका लागि के गर्ने भनेर फागुन २० गते तयारी थालेको थियो । हामीले अस्पतालका विभागीय प्रमुखहरूको बैठक पनि गरेका थियौं । त्यति बेला कोभिड१९ बारे कुनै खास सरकारी निर्देशन आएको थिएन । बजारमा एक्कासि सेनिटाइजर, मास्क, पीपीई आदिको अभाव भयो । कोसी अस्पतालले आफैं सेनिटाइजर र मास्क उत्पादन गर्यो । हामीले स्वास्थ्यकर्मीलाई सम्भावित संक्रमणबाट जोगाउन रेनकोटको कपडाको पीपीई (व्यक्तिगत सुरक्षा उपकरण) समेत बनायौं । फागुन २६२७ तिर आइसोलेसनको बेड बनाउने कुरा भयो । अस्पताल आउनेहरूको गेटमै टेम्परेचर स्क्यानिङ (शरीरको तापक्रम नाप्ने) कुरासमेत भयो । कोसी आफैं सेनिटाइजर र मास्क उत्पादन गर्ने र टेम्परेचर स्क्यानिङ गर्ने पहिलो सरकारी अस्पताल हो । आइसोलेसन वार्ड चैत ५ गतेसम्ममा प्रदेश सरकारको सहयोगले बनिसकेको थियो । आइसोलेसन वार्डमा चैत ६ गते कोरोनाका शंकास्पद केसको पहिलो भर्ना लिएका थियौं । यो सबै गर्दा हामीले निर्देशन कुरेनौं । हामीले कोरोना संक्रमित व्यवस्थापनका लागि सबै पक्षसँग छलफल र वार्ता मात्र नभएर सहकार्यसमेत सुरु गरिसकेका थियौं । सुरुवातताका हामीसँग त्यति पैसा थिएन । पछि ज्वरो क्लिनिक सञ्चालन गर्न केन्द्र सरकारले १० लाख पठाएको थियो । हामीले नगरपालिका, प्रदेश सरकार, स्थानीय दातासँग भएका फन्ड उपयोग गर्न सबैसँग समन्वय गर्यौं । प्रदेश सरकारसँग छलफल गर्दा हामी कोभिड र गैरकोभिड बिरामीलाई छुट्याउने निष्कर्षमा पुग्यौं । त्यसपछि प्रदेश सरकारलाई भरोसा दिलाएर पाँच बिघामा रहेको एउटा भवनमा छुट्टै अस्पताल बनायौं । भौतिक योजना, अर्थ, मुख्यमन्त्री कार्यालय, सामाजिक विकास मन्त्रालयसँग मिलेर १० दिनमै अस्पताल तयार भयो । हामी नमुना राष्ट्रिय जनस्वास्थ्य प्रयोगशाला काठमाडौं पठाउँथ्यौं । पछि बीपीकेआईएचएस धरानलाई प्रयोगशाला सञ्चालन गर्ने स्वीकृति दिइयो । स्वास्थ्य मन्त्रालयले हामीसँग भएको एउटा पीसीआर मेसिन धरानलाई दिन भन्यो । हामीले कोसीमा पीसीआर परीक्षण गरौं, हामी सक्छौं भन्यौं । मन्त्रीज्यूलाई कन्भिन्स गरें । परीक्षण हुन सक्छसक्दैन भनेर हेर्न एक जना प्राविधिक पठाइयो । त्यसपछि पीसीआर परीक्षण सेवा सुरु गर्यौं । उदयपुरको नमुनामा १२ वटा कोरोना पोजिटिभ देखियो भनेर मलाई राति १२ बजे प्रयोगशालाबाट फोन आयो । म पनि हडबडाएँ । त्यो समयमा पोजिटिभ आउँदा पहिला राष्ट्रिय जनस्वास्थ्य प्रयोगशालामा पुनः परीक्षण गराएर मात्र नतिजा सार्वजनिक गर्नुपर्ने नियम थियो । मैले राति १ बजे एउटा गाडी खोजेर नमुना काठमाडौं पठाएँ । अर्को दिन राति ७ बजे जनस्वास्थ्य प्रयोगशालाले पोजिटिभ भएको कन्फर्म गर्यो । १२ वटा पोजिटिभ आउँदा धेरै हंगामा भयो । बिरामी राति करिब १ बजे विराटनगर ल्याइयो । वैशाख ५ मा हामीले १२ जना संक्रमितलाई भर्ना लियौं । पहिलो दिन त सबैलाई डर लागेको थियो । म आफैं गएर सबैसँग कुरा गरें । डाक्टरहरूलाई कसरी परिचालन गर्नुहुन्थ्यो ? हाम्रा लागि जनशक्ति सबैभन्दा ठूलो चुनौती थियो । कोभिड१९ संक्रमितको उपचार गर्न सुरुमा कोही डाक्टर तयार थिएनन् । डाक्टरको बैठक बोलाएर मैले दुईवटा कुरा भनें । पहिलो, हामीले उपचार गर्नैपर्छ, हामीसँग विकल्प छैन । दोस्रो, अहिलेसम्म हामीलाई कोभिड१९ आफूलाई हुँदैन, बाहिरको मान्छेलाई हुन्छ भन्ने लाग्छ । म कोभिड पोजिटिभ भएँ भने मेरो उपचार गर्ने कि नगर्ने ? आफ्ना लागि पनि त संरचना बनाउनुपर्यो । आज हामीले उपचार गरेनौं भने पनि भोलि सरकारले काममा लगाउँछ । मोटिभेट (प्रेरित) गर्दै जाँदा ८१० जना साथी सुरुदेखि नै लागे । पछि अरू पनि थपिँदै गए । हामी सबैको प्रयासले सफलता पायौं । अर्को कुरा कोसीको मेडिकल सुपरिन्टेन्डेन्ट म, इमर्जेन्सीको इन्चार्ज सन्ध्या ज्ञवाली र ल्याबको इन्चार्ज कामना शर्मा थियौं । यो स्थितिले पनि ऊर्जा दियो । पछि बिस्तारै कोसी अस्पतालले राम्रो गर्न थाल्यो भन्ने कुरा आउन थाल्दा हामी सबै उत्साहित भयौं ।सबै अस्पतालको बहिरंग वा आन्तरिक सेवा बन्द भयो, कोसी मात्र एउटा अस्पताल हो, जसको एक दिन पनि बहिरंग वा अन्तरंग सेवा बन्द भएन । कोभिड र ननकोभिड स्वास्थ्य सेवा दुवैलाई समानान्तर रूपमै लग्यौं । केन्द्रीय प्रसूतिगृहमा निर्देशकको जिम्मेवारी पाइसकेपछि के कस्ता रणनीति बनाउँदै हुनुहुन्छ ?यहाँ सबैभन्दा पहिले कोभिड युनिट स्थापना गर्नुपर्नेछ । यहाँ धेरै डेलिभरी हुन्छ । को कोभिड, को ननकोभिड बिरामी हुन् भन्न सकिन्न । यसमा केही काम भएको थियो तर पर्याप्त थिएन । कोभिड पोजिटिभ महिलाको डेलिभरी कसरी हुन्छ, त्यसतर्फ काम गर्नुपर्छ । अर्को, अस्पताललाई सामान्य अवस्थातर्फ लिएर जानुपर्छ । केही महिनायता लकडाउन, महिलाको पहुँच आदिले यहाँ केही सेवा कम चलिरहेको थियो । गुणस्तरीय सेवा कसरी दिने, शिक्षण र सिकाइ प्रक्रिया कसरी दिनेबारे पनि हामी काम गरिरहेका छौं । अब थापाथलीमा मात्र प्रसूतिगृह राखेर बाँकी ठाउँमा सेवा नदिने हुँदैन । प्रसूतिगृहअन्तर्गत अतिरिक्त बर्थिङ युनिट राख्नुपर्छ । हाम्रो भैंसेपाटी, नख्खुमा ओपीडी चल्छ, त्यहाँ एउटा बर्थिङ युनिट राख्ने सोच बनाइरहेका छौं । प्रसूतिगृहमा इन्फर्टिलिटीको केन्द्र बनाउँछौं । यो आफैंमा एउटा महँगो उपचार प्रक्रिया हो । यसलाई कति सर्वसुलभ बनाउन सकिन्छ, त्यो खोज्दै छौं । सुत्केरी महिला र शिशुलाई कोरोनाबाट कसरी जोगाउने ?कुनै सामान्य महिलालाई कोभिडबाट कुनै अतिरिक्त जोखिम छैन । तर हर्मोन परिवर्तनले गर्भावस्थामा रोग प्रतिरोधक क्षमतामा कमी आउँछ । त्यसैले गर्भवती र सुत्केरीलाई विशेष ध्यान राख्नुपर्छ । गर्भवती, सुत्केरी अन्य व्यक्तिको सम्पर्कबाट जोगिनुपर्छ । नियमित साबुनपानीले हात धुने, दुई मिटरको दूरी कायम गर्ने जस्ता प्रक्रिया अपनाउनुपर्छ ।महिलालाई कोभिड भए पनि गर्भमा भएको शिशुमा असर नपर्ने अध्ययनहरूले देखाएका छन् । जन्मपछि पनि असर पर्दैन । संक्रमित महिलाले स्तनपान गराउँदा शिशुलाई कोरोना सर्दैन । महिलामा भाइरल लोड (भाइरसको मात्रा) धेरै बढी छ भने मास्क लगाएर स्तनपान गराउन सकिन्छ । संक्रमित महिलाले शिशुलाई संक्रमण होला भने अत्यन्त डराउने भए आफ्नो दूध कचौरामा निकालेर शिशुलाई सेवन गराउन सक्छिन् ।सामान्य महिला र संक्रमित महिलामा कुनै अन्तर छैन । गर्भवती अवस्थामा प्रतिरोधक क्षमता कम हुने भएकाले मात्र संक्रमणको जटिलताको जोखिम हुने सम्भावना हुन्छ । प्रसूतिगृहमा समेत हामी कोरोना बचाउको सामान्य प्रक्रिया सामाजिक दूरी, हातको सफाइ आदिमा बढी ध्यान दिन्छौं । कोरोनाको हटस्पट क्षेत्रबाट आउने, परिवारमा कसैलाई कोरोना भएको, ज्वरो वा श्वासप्रश्वाससम्बन्धी समस्याको इतिहाससहित आएका महिलालाई उच्च जोखिममा पर्ने समूहअन्तर्गत छुट्टै आइसोलेसनमा राख्ने गरेका छौं । प्रसूतिगृहमा तत्कालका लागि कोभिड पोजिटिभ वार्ड कुपन्डोलमा छ । पीसीआर परीक्षण ल्याब स्थापनाका लागि स्वास्थ्य मन्त्रालयमा पहल गरिसकेका छौं । पीसीआर परीक्षण गर्न पठाउँदा नतिजा ढिलो आउने समस्या छ ।"
"विकासको आधार भेटियोस्, मौलिक पहिचान नमेटियोस्","यो सामान्य ज्ञान हो हाम्रो विकास प्रक्रियामा जनता प्रायः कहीँ हुँदैनन् । कति ठाउँमा स्थानीय बासिन्दाबाटै अर्घेल्याइँ भएको पनि होला, तर अधिकांश परियोजनामा जनताका जायज सरोकारलाई जानीजानी बेवास्ता गर्न खोजिन्छ । राष्ट्रको बृहत्तर हित गर्ने पूर्वाधार निर्माणविस्तार नै किन नहोस्, सरोकारवाला नागरिकबाट आवश्यक सम्मति खोज्न जरुरी ठानिँदैन । परिणाम, देशलाई नभैनहुने आयोजना पनि विवादमा तानिन्छन् र तिनको निर्माणविस्तारमा विलम्ब हुन्छ । ललितपुरको खोकनाबुङ्मती क्षेत्रमा पछिल्ला दिनमा देखिएको तनाव हाम्रो विकास निर्माण प्रक्रियामा भइरहेको यस्तै कमजोरीको ज्वलन्त उदाहरण हो । राष्ट्रिय गौरवको भनिएको काठमाडौंनिजगढ द्रुतमार्गको आयोजनास्थलमै स्थानीयवासीबाट तारन्तार प्रदर्शन हुने स्थिति आउनु सुखद घटना पक्कै होइन, यसबारे सम्बन्धित सबैले गम्भीर समीक्षा गर्नैपर्छ । काठमाडौंतराई जोड्ने द्रुतमार्गको सुरुआती विन्दु खुदोल फाँटमा शनिबार बाजागाजासहित रोपाइँ गर्न पुगेका खोकोनाबुङमतीवासी र प्रहरीबीच झडप भएको छ । तनावकै बीचमा स्थानीयवासीले धान रोपेका छन् । सरकारले अधिग्रहण गरेको उक्त जग्गाको मुआब्जा उनीहरूले बुझिसकेका छैनन् । दुई पक्षबीच गत धान दिवसका दिन पनि विवाद भएको थियो । पर्याप्त मुआब्जा तथा क्षतिपूर्ति नपाएको मात्र होइन, आयोजनाको ढाँचा तय गर्दा आफूहरूलाई संलग्न नगराइएको रोष पनि स्थानीयवासीको छ, जुन आफैंमा नाजायज आक्रोश होइन । हाम्रो विकास प्रक्रियामा तारतम्य नमिलेको छनक पनि यसले दिन्छ । मुख्य विषय त, उक्त स्थलमा द्रुतमार्गसहित प्रसारण लाइन, बाहिरी चक्रपथ, वाग्मती करिडोर, स्याटलाइट सिटीजस्ता पाँच ठूला आयोजना बन्दै छन् । यसै कारण आफूहरूमध्ये कतिको उठिबास लाग्ने स्थानीयवासीको चिन्ता छ । जनसरोकार समिति नै बनाएर संघर्षरत उनीहरूको भय छ यी आयोजनाका कारण आफ्नो सांस्कृतिक स्थल नासिन्छ, मौलिक बस्तीको अस्तित्व सखाप हुन्छ । यसबारे पुनर्विचार गर्नुपर्ने उनीहरूको माग छ । द्रुतमार्ग निर्माणको जिम्मा लिएको नेपाली सेनाले सकारात्मक आश्वासन दिए पनि कुनै प्रगति भइसकेको छैन । सरकारी निकायले स्थानीय बासिन्दाको सरोकारलाई सम्बोधन गर्दै यस मामिलालाई प्राथमिकतामा राखेर सुल्झाउनुपर्छ ।यी आयोजना मुलुकका निम्ति महत्त्वपूर्ण छन्, तर यिनै कारण सांस्कृतिकधार्मिक सम्पदा र मौलिक पहिचानको विनाश हुनु हुँदैन । आयोजनाको विकल्प हुन्छ, सम्पदासंस्कृति तथा पहिचानको हुँदैन । विकास जनताका लागि हो, त्यसको केन्द्रविन्दुमा जनता नै हुनुपर्छ । विकासको केन्द्रमा नागरिक कम शासकीय अभिलाषा बढी देखिनु हुँदैन । जनताका लागि गरिने विकासमा उनीहरूले आफ्नो तेजोवध भएको महसुस गर्ने अवस्था निम्त्याउनु हुँदैन । कति आयोजनास्थलमा बढी मुआब्जा लिन स्थानीयवासीले अनेकौं सर्त र बहाना तेर्साउने गरेका दृष्टान्त छन् । तर सरकारले सबै समस्यालाई त्यही नजरबाट हेर्नु हुँदैन । खोकनाको हकमा अवस्थाको वस्तुगत अध्ययन गरेर निर्क्योलमा पुग्नुपर्छ । आयोजनाले स्थानविशेषको मौलिकतालाई केही असर पुर्याउँदैन भन्ने निश्चित गरेर र नागरिकलाई विश्वासमा लिएर मात्रै अघि बढ्नुपर्छ ।मूर्त होस् या अमूर्त, हरेक सम्पदा हाम्रो साख हुन्, तिनलाई जोगाउनुपर्छ । पुर्खाले हामीलाई सुम्पिएका नासोहरू भोलिका सन्ततिका लागि पनि सुरक्षित राख्नुपर्छ । नत्र हामी विकास होइन, विनाशका संवाहक ठहरिनेछौं । अर्कोतिर, हामीले आफ्नो जीवनस्तर पनि सुधार्नु छ । त्यसका लागि आर्थिक आधार आवश्यक छ । भौतिक पूर्वाधार चाहिएको छ । हामीले तिनको निर्माण पनि सँगैसँगै गर्नु छ । त्यसैले यतिबेला यी दुवै विषयमा सन्तुलन जरुरी छ । पृथ्वी, प्रकृति र पर्यावरणलाई जोगाउनु छ । संस्कृति र सम्पदालाई सम्हालेर राख्नु छ । यी दुई पक्षबीच तालमेलको खाँचो छ । राष्ट्रिय आवश्यकता सम्बोधन गर्ने गरी विकासका गतिविधि सञ्चालन गर्दा स्थानविशेषका ऐतिहासिक गौरवलाई संवर्द्धन गर्न भुल्नु हुँदैन ।तालमेलको सूत्र सजिलो छैन । विकासको नाममा विनाशको प्रवृत्ति स्वीकार्य छैन, विरोधका लागि विरोधको पनि अर्थ रहँदैन । यस्तो अवस्थामा सरोकारवाला पक्षहरूबीच सम्मतिको खाँचो छ । व्यक्तिगत रूपमा राजनीतिकआर्थिक लाभहानि होइन, सामूहिक र राष्ट्रिय चिन्तन चाहिएको छ । खोकना विवाद लामो रहन दिनु हुँदैन, सरकार छिट्टै एउटा निधोमा पुग्नुपर्छ । पहिलो विकल्प, स्थानीयवासीलाई विश्वासमा लिएर आयोजना अघि बढाउनु हो । यसो गर्दा पनि त्यहाँको मौलिकतासित सम्झौता गर्नु हुँदैन । अर्को, आयोजनास्थलको विकल्प खोज्नु हो । कति आयोजनाकै त विकल्प हुन्छन्, आयोजनास्थलको नहुने भन्ने हुँदैन । मानवीय बस्ती र मौलिक सम्पदालाई असर नपुर्याई नजिकका अरू स्थललाई सरकारले विकल्पका रूपमा हेर्नुपर्छ । जसरी हुन्छ, सबै मिली त्यस्तो उपयुक्त विकल्प खोज्नुपर्छ, जहाँ पूर्वाधार निर्माणको आधार भेटियोस्, मौलिक पहिचान नमेटियोस् ।"
जनभावना नबुझ्ने राजनीति,"राष्ट्रपति र मविरुद्ध षड्यन्त्र भयो ः प्रधानमन्त्री समाचारमा उद्धृत प्रधानमन्त्री ओलीको भनाइले निराश बनायो । उनले अहिलेको नेकपा विवादमा राष्ट्रपतिलाई समेत मुछ्ने चेष्टा गरे । प्रधानमन्त्री ओली र पुष्पकमल दाहालबीचको गोप्य र भद्र सहमतिमा नेकपा चलिरहेको थियो । प्रधानमन्त्री ओलीको बाई वर्ड बाई स्टेप षड्यन्त्रलाई पराजित गर्नुपर्ने भनाइ सार्वजनिक भएसँगै दाहालओली आमनेसामने देखिएका छन् । ओली सत्तामा पुगेपछि सबै सम्झौता र भद्र सहमतिका सक्कल कपी कहिल्यै खल्तीबाट निकालेनन् । दाहाललाई थमाइएको कार्बन कपी डस्टबिनमा फालियो । अचाक्ली लालच देखाएर एक्लै सत्ताभोग गर्नतिर प्रधानमन्त्री ओली अग्रसर भए । उनको यो प्रवृत्तिलाई नजिकबाट नियालेपछि दाहाल र माधवकुमार नेपाल बिच्किए । कोरोना महामारीले देशै जर्जर भइरहेका बेला सत्तासञ्चालकहरू आफ्नै धुनमा मस्त छन् । राजधानी संक्रमणको उच्च जोखिममा छ, व्यापारव्यवसायमा चुर्लुम्म डुबेका असंख्य मानिसले आर्थिक अभाव सहन नसकी आत्महत्या गरिरहेका छन् । वैदेशिक तथा आन्तरिक रोजगारीका बाटाहरू बन्द भइसकेका छन् । लाखौंलाख विद्यार्थीले पढ्न पाएका छैनन् । राज्यले यी तमाम समस्यालाई बेवास्ता गरेको छ । कोरोना रोकथामसम्बन्धी कामकारबाहीलाई प्रभावकारी बनाउन र जनताका आला घाउहरूमा शब्दका मात्रै भए पनि मल्हम लगाउँदै होस्टेमा हैंसे गर्नुको बदला नेताहरू भएभरको तागत लगाएर सत्ताको दौडमा छन् । प्रधानमन्त्री ओलीलाई सके दुवै नसके एउटा पदबाट राजीनामा गराउने ध्यानमा नेकपाका शीर्ष नेताहरू छन् । ओली सरकारलाई गर्ल्यामगुर्लुम ढाल्ने कसरत आमजनताका नजरले नियाल्दा हदैसम्मका टीठलाग्दा क्रियाकलाप हुन् । प्रधानमन्त्री ओलीले अहिले सत्ता छोड्ने बेला होइन भनिरहेका छन् । अन्य शीर्ष नेता भने उनलाई सत्ताबाट हटाउने मौका यही महामारी हो भनिरहेका छन् । आमजनताले किंकर्तव्यविमूढ भई टुलुटुलु हेर्नुबाहेक के नै गर्न सक्छन् र ! श्यामसुन्दर कुइँकेल, हाँडीगाउँ, काठमाडौं२०४६ सालको जनआन्दोलनमा जनता जुन परिवर्तनको आकांक्षा राखेर होमिएका थिए, ती सबै २०७७ सालसम्म आइपुग्दा एकपछि अर्को भत्किरहेका छन् । त्यसको एउटै कारण राजनीतिक दल र नेताहरूको सत्तामोह नै हो । ओली सरकार २०४६ सालपछिका सरकारहरूमध्ये सबैभन्दा बढी आलोचित हुन पुग्यो । जबकि आममानिसले एकल पार्टीको सरकारबाट अत्यन्तै बढी अपेक्षा गरेका थिए । प्रधानमन्त्री ओलीसँग लगभग दुईतिहाइ मत छ । आममानिसले नेकपालाई जिताएर पठाउँदा निकै आशा र भरोसा गरेका थिए । तर। उनले जनभावनाअनुरूपको कार्य गर्न सकेन । आखिर किन ? जनताले जिताएर पठाउने अनि काम गर्न नसक्दाको दोष विदेशीलाई थोपर्ने चलन निराशाजनक छ । फितलो कानुनका कारण मौलाएको भ्रष्टाचारले नै ओली सरकारलाई सत्ताच्युत गर्दै छ । अब बन्ने सरकारले फेरि पनि यस्तो जनविरोधी काम नगर्ने भरोसा नागरिकलाई कसरी दिलाउन सक्छ ? हामीले नेतामुखी राजनीतिबाट कहिले उन्मुक्ति पाउने ? रामकृष्ण बराल, काठमाडौंकोरोना महामारीको यो समयमा जनजीविकाका गम्भीर सवाललाई बेवास्ता गर्दै नेता भनाउँदाहरू हुँडारको झुन्डले हड्डी लुछाचुँडी गरेझैं सत्ता र शक्तिको हानथापमा लागिरहेका छन् । सत्ताधारी नेकपा गुटउपगुटमा विभाजित भएर सरकार ढाल्न विपक्षी दलको भूमिका निर्वाह गर्न दिलोज्यान दिएर लागेको छ । नागरिकता विधेयक, सीमा विवाद, क्वारेन्टिनको अव्यवस्था, पीसीआर टेस्टको अभाव, स्वास्थ्य सामग्री खरिदमा भ्रष्टाचारको आरोपजस्ता गहन र महत्त्वपूर्ण विषयलाई सुल्झाउने र जनजीवन सहज बनाउनेभन्दा आआफ्नो दुनो सोझ्याउनमा नेताहरूले अर्जुनदृष्टि दिएका छन् । सिंगो अर्थतन्त्र खोक्रो बन्दै गैरहेका बेला नेताहरू म्युजिकल चेयरमा रमाइरहेका छन् । यो देख्दा आम जनताले यिनलाई भोट दिएर राज्य सञ्चालनको जिम्मेवारी दिएकामा थकथकी मानिरहेका छन् । दलका नेता, सासंद र मन्त्रीहरू कर छल्ने व्यापारी, समयमा काम नसक्ने ठेकेदार, गुन्डा नाइके, भ्रष्टाचारीहरूलाई कारबाही गर्नुको सट्टा तिनैसँग कुम मिलाएर हिँड्छन् । देशको सर्वोपरि हितभन्दा पैसा, सत्ता र शक्तिका लागि जेसुकै गर्न तयार नेताहरूको आचरणका कारण जनमानसमा आशाको दियो झन्झन् निभ्दै गैरहेको छ । जनता सरकारले अब त राहत देला, गरिब र विपन्न परिवारहरूलाई लक्षित गरी कुनै योजना ल्याउला भन्ने आशामा थिए । तर त्यस्ता आशाआकांक्षामा तुषारापात गर्दै सरकारको निरन्तरता या बहिर्गमन भन्ने विषयमा विवाद र नाराजुलुस सुरु भएको छ । केही नेता र मन्त्रीहरू माउ खाने माकुरोझैं आफ्नै पार्टीको प्रधानमन्त्रीको राजीनामा मागिरहेका छन् । प्रधानमन्त्री स्वयं आफूलाई हटाउन विदेशी शक्ति लाग्यो, राजदूतहरू र आफ्नै दलका मित्रहरू सक्रिय हुन थाले भन्दै छन् । आफू बसेको नाउँमा प्वाल पारेर डुबाउने मुसा प्रवृत्तिले कस्तो सन्देश देला ? प्रधानमन्त्रीले भने जस्तो विदेशी कुतत्त्वको निर्देशन र आडमा सरकार परिवर्तनको चलखेल सुरु भएको हो भने मुलुक झन् अस्थिरतामा जाकिँदै जानेछ । केपी ओलीको विकल्पमा आउने अनुहार पक्कै नयाँ हुँदैन । प्रधानमन्त्रीमा दोहोरिएकोतेहरिएको कुनै अनुहारबाट थप के आशा गर्नु ? पहिले राम्रो लक्षण देखिएको भए पो ! नेताहरूको सत्तामोह र आपसी असमझदारीले देशमा ठूलै दुर्घटना ननिम्त्याउला भन्न सकिन्न । आफ्नो स्वार्थसिद्धिका लागि पार्टी र सरकार नै फुटको संघारनजिक पुग्दा पनि चेत नखुल्ने सत्ताका भोगीहरूबाट के आशा गर्नु ? याद रहोस्, जनता अभाव र दुःखमा छटपटाइरहेका बेला आपसी खिचातानीमा अल्झेर नीचता प्रदर्शन गर्नेहरूलाई यो माटोले माफ गर्नेछैन । रोशन भट्टराई, इनरुवा३, सुनसरी"
सहरीकरणले थपेका चुनौती,"राम गुरुङको समृद्धिनिम्ति व्यवस्थित सहर लेखमा उल्लेख भएका विषयवस्तु सान्दर्भिक छन् । जस्तोसुकै ठाउँ भए पनि सहर बसाउने नाममा जंगल र जमिनमाथि विध्वंस मच्चाउनु उचित हुँदैन । खास गरी भूमाफियासमेतको सक्रियताबाट उर्वर भूमि धमाधम मासिइरहेका छन् । झन्डै ३९ हजार वर्गकिमिमा फैलिएका २९३ नगरपालिकाभित्र उपत्यका र टारजस्तो समथर उर्वर जमिन अब १४ हजार वर्गकिमि मात्रै बाँकी छ । नेपालजस्तो कृषिप्रधान देशमा यस्ता उत्पादनशील जमिनको महत्त्व न योजनाकार न त नेताले नै बुझ्न सकेका छन् । यसरी उर्वर भूमि मासेर बनाइएका अधिकांश संरचना पनि व्यवस्थित देखिँदैनन् । धेरैजसो ठाउँमा खानेपानीको हाहाकार हुनु अनि सार्वजनिक उद्यान, खेलमैदान, खुला क्षेत्र, पुस्तकालय नहुनुले नगरपालिकाहरू नाम मात्रका भएका छन् । सहरको संख्या बढाउने होड चले पनि आम्दानीको स्रोत स्थापना गर्नेतर्फ स्थानीय सरकारको ध्यान पुगेको छैन । दुःखका साथ भन्नुपर्छ, ७१ प्रतिशत नयाँ नगरपालिकाभित्र एउटै उद्योग छैन । संघीय सरकारद्वारा विनियोजित रकम र साना व्यवसायीबाट उठ्ने करले स्थानीय निकाय जसोतसो चलेका छन् । दुर्गमका नगरपालिकाहरूमा जनसंख्या न्यून हुनु, झन्डै ५७ प्रतिशत उत्पादनशील उमेर समूहका व्यक्तिहरू कमाइका लागि ठूला सहर वा विदेशतर्फ जानुले स्थानीय तहमा आर्थिक गतिविधि न्यून हुँदै गएको छ । यावत् विसंगतिलाई कम गर्दै ठाउँ सुहाउँदो सहर निर्माणका निम्ति प्रादेशिक सरकारलाई जिम्मेवार बनाइनुपर्छ । प्रथमतः स्थानीय तहमा दिगो आम्दानीको स्रोत स्थापना गर्नु अपरिहार्य देखिन्छ । बाढीपहिरोको जोखिम बढी हुने ठाउँ र उच्च हिमाली क्षेत्रमा बर्सेनि अर्बौं खर्च गर्नुको साटो एकीकृत बस्ती विकासको योजना कार्यान्वयन हुनु जरुरी छ । भुवनेश्वर शर्मा, चन्द्रागिरी२, काठमाडौं"
लोभको पराकाष्ठा,"३८ लाखको लोभले  समाचारले मथिंगल हल्लायो । यस्तो जघन्य र पाशविक हत्यामा संलग्न भनिएको थापा परिवारको जतिसुकै र जस्तोसुकै निन्दा र भर्त्सना गरे पनि कमै हुन्छ । पतिवियोगबाट विक्षिप्त भएकी छोरीसमान बुहारीमाथि एउटा बाबुले निर्वाह गर्नुपर्ने भूमिकालाई लत्त्याएर गिद्धेनजर लगाई ज्यान लिने हर्कत, त्यो पनि सपरिवार संलग्न भई, आफैंमा अक्षम्य अपराध हो । यस्ता कुकृत्य कुनै पनि सभ्य समाजलाई स्वीकार्य हुन सक्दैनन् । कोरोना महामारीले संसारै त्राहिमाम् भएको विषम परिस्थितिमा थापा परिवार भने बुहारी सिद्ध्याउने षड्यन्त्रमा तल्लीन हुनुले हाम्रो समाज कतातिर जाँदै छ भन्ने पनि देखाएको छ र यसबारे सबै गम्भीर हुनु जरुरी छ । रुकुम काण्ड जातीय अहंको पराकाष्ठा, योचाहिँ सम्पत्ति मोहको पराकाष्ठा हो । सुस्मितालाई छोरी मानेर उनको इच्छाबमोजिम अर्को विवाह गरिदिएर सासूससुराले आमाबुबाको भूमिका निर्वाह गरेका भए समाज परिवर्तनको एउटा उत्कृष्ट नमुना हुने थियो । जे नहुनु त्यो भइसक्यो, अब हत्यामा संलग्न भनिएका प्रकाश, दुर्गा, सीता र तुलसालाई हुनुपर्ने कारबाही भयो भने सुस्मिताको आत्मालाई शान्ति अनि उनको माइती पक्षलाई न्याय मिल्ने थियो । भट्टराई शान्ता, बुढीगंगा२, मोरङ"
सन्देहास्पद भूमिका,"राजनीतिक संकट समाधानका लागि राष्ट्रको उच्च जिम्मेवारीमा बसेकाहरूबाट निःस्वार्थ, स्वतन्त्र र संविधानले खोजेको भूमिकाको अपेक्षा गरिएको हुन्छ । राजनीतिक विवादका विषयहरूमा पछिल्लोपटक राष्ट्रपति विद्यादेवी भण्डारीले निर्वाह गरेको भूमिकाले राष्ट्रपति पदको गरिमा र मर्यादा कायम गर्न र संवैधानिक जिम्मेवारी पूरा गर्न नसकेको त हैन भन्ने प्रश्न उठ्न थालेको छ । राष्ट्रपतिले कुनै दल वा नेतासँग झुकाव राख्नु हुन्न भन्ने संविधानको व्यवस्थाविपरीतका कार्यहरू भइरहेका छन् । सरकार र सत्तारूढ नेकपाको आन्तरिक विवादमा राष्ट्रपति भण्डारीले अनावश्यक चासो दिएका समाचारहरू सार्वजनिक भएका छन् । गत वैशाखमा सरकारले दल विभाजनसम्बन्धी विवादास्पद अध्यादेश राष्ट्रपतिसमक्ष पेस गर्नेबित्तिकै स्वीकृत भयो र जारी गरियो । संवैधानिक रूपमा प्रस्तुत हुने विषयलाई टुंगो लगाउने राष्ट्रपति कार्यालयको आफ्नै विधि र प्रक्रिया हुन्छ । अनावश्यक र सन्देहात्मक हतारो गर्न जरुरी छैन । तर, उक्त अध्यादेशलाई स्वीकृति दिन आधा घण्टा पनि नबिताउने जुन अप्राकृतिक हतारो देखाउने काम भयो, यसले स्वाभाविक रूपमा राष्ट्रपति भण्डारी सरकारको इच्छा, अनुरोध, भावना र परिस्थितिअनुकूल प्रस्तुत हुन थालेको सन्देश दियो । दल विभाजनसम्बन्धी अध्यादेश वास्तवमै प्रधानमन्त्री केपी शर्मा ओलीको नितान्त रणनीतिक योजना थियो र राष्ट्रिय रूपमा विवादित विषय पनि । जनस्तर र नेकपाको स्थायी कमिटीमा प्रधानमन्त्री ओलीका कामकारबाहीप्रति कडा आलोचना भइरहेको छ । स्थायी कमिटीले प्रधानमन्त्रीको राजीनामा मागिसक्यो । महत्त्वपूर्ण कार्यसूचीहरू तय भैसकेको संघीय संसद्को बैठक कतिपय मन्त्री र सभामुख समेतलाई जानकारी नदिई एकाएक अन्त्य गर्न राष्ट्रपतिकहाँ गरिएको सिफारिस एकै छिनमा स्वीकृत भयो । संघीय संसद्लाई नियतवश बन्द गर्न प्रधानमन्त्रीले गरेको सिफारिसलाई राष्ट्रपतिले बडो हतारोका साथ अन्त्य गर्न जाँगर चलाउनुलाई प्रधानमन्त्रीप्रति निगाहयुक्त भूमिकाको अर्को प्रमाणका रूपमा हेरियो । प्रधानमन्त्री ओलीले आफ्नो पदमाथि संकट आइरहे संसद् विघटन गर्ने, मध्यावधि निर्वाचनको बाटो अपनाउने या त्यस्तै अन्य विधि अवलम्बन गर्ने जस्ता समाचारहरू सार्वजनिक भैरहेका छन् । साथै प्रधानमन्त्री ओली राष्ट्रपति कार्यालय पनि निकै बाक्लै गरी धाइरहेका छन् ।प्रधानमन्त्री ओलीको महत्त्वाकांक्षी आक्रोशले देशलाई अझ गम्भीर अवस्थामा पुर्याउन सक्नेछ । उनले राष्ट्रपति भण्डारीलाई आफूअनुकूल भूमिका निर्वाह गराउन प्रयास गरिरहेका छन् । कुनै पनि पक्षबाट हुन सक्ने सम्भावित दुष्प्रयासहरूबाट सुरक्षित रहनु राष्ट्रपति भण्डारी र देशको हितमा छ । लोकतान्त्रिक गणतन्त्रको धेरै लामो अभ्यास नभएको हाम्रो मुलुकमा राष्ट्राध्यक्षको भूमिकाप्रति सन्देह पैदा हुने परिस्थिति सृजना हुनु अत्यन्त दुःखद छ । यसले आमजनतामा राष्ट्रपति कार्यालयप्रतिको विश्वसनीयता र इमानदारीमा प्रश्न खडा गर्छ । यति मात्र हैन, यसले लोकतान्त्रिक गणतन्त्रात्मक व्यवस्थाप्रति नै अविश्वास पैदा गर्ने खतरा पनि रहन्छ । निर्वाचित प्रधानमन्त्री र सरकारप्रति जनताको आस्था कमजोर हुन जान्छ र अन्ततः यसबाट देशलाई हिजोकै राज्य व्यवस्थातिर फर्काउने प्रयत्नमा जुटेकाहरूलाई नै फाइदा पुग्छ । त्यसैले गरिमामय, स्वतन्त्र र राष्ट्रिय अभिभावकत्व निर्वाह गर्नुपर्ने राष्ट्रपतिजस्तो सर्वोच्च पद र यसमा आसीन व्यक्तित्वलाई कमजोर, विवादित र सन्देहास्पद बनाउने कार्यहरूको अन्त्य हुनु जरुरी छ । राष्ट्रपतिले मात्र होइन, राष्ट्रपतिलाई गलत नियत र स्वार्थ पूरा गर्न उपयोग गर्न खोज्नेहरूले पनि गम्भीर रूपमा सोच्नु आवश्यक छ । अन्यथा जनताको रगत र बलिदानबाट प्राप्त लोकतान्त्रिक व्यवस्था नै यसको सिकार हुनेछ । जगन निरौला, शिकागो, अमेरिका"
यो विषाक्त मौनताले सबैलाई पिरोल्नेछ,"इतिहासले क्षमा गर्नेछैन, किनकि भयावह कोरोना संकट निदानका सम्पूर्ण प्राथमिकता लत्त्याउँदै सत्तारूढ नेकपा यदुवंशी युद्धको कोतमा खडेखडे लड्न तयार छ । संविधानले क्षमा गर्नेछैन, किनकि नेताहरू आज व्यवहारबाट पुष्टि गर्दै छन्, त्यो नयाँ राजनीतिक प्रणाली संस्थागत गर्न नभई व्यक्तिविशेषको महत्त्वाकांक्षा व्यवस्थापन गर्न हतारहतार ल्याइएको कागजी दस्तावेज थियो । परिवर्तनले क्षमा गर्नेछैन, किनकि सत्तासञ्चालकहरूले यसको कुनै पनि लाज बाँकी नरहने गरी मुलुकलाई फास्ट ट्र्याक मा पछाडि फर्काइरहेका छन् । सायद दक्षिणपन्थ किनारामा बसेर मुसुमुसु हाँस्दै, अच्छे दिन आएंगे को भावमा रमिता हेरिरहेको हुँदो हो ।यस अर्थमा सम्भवतः यो समय समकालीन नेपालको इतिहासकै दिगमिगलाग्दो अवधि चित्रित हुन सक्नेछ । हिजोका एक से एक क्रान्तिकारीहरू कागजी बाघमा अनूदित भएको अवधि । परिवर्तनको दीर्घ प्रतीक्षा गरिरहेका नागरिकहरू फेरि एकपल्ट चलाखीपूर्वक ठगिएको अवधि । संघप्रदेशस्थानीय तह हाँक्न प्राप्त शानदार जनादेशको उपहास हुने गरी शृंखलाबद्ध शासकीय अयोग्यता, तर मैले क्या काम गरिरहेको छु को असीम अहंकार । हिजो आफ्नो बहुमूल्य मतलाई स्थिरता, राष्ट्रवाद र विकासको बाढीमा बगाएर आज आफ्नै पुर्पुरोलाई सराप्दै बसिरहेका निरुपाय नागरिकहरू । अनि चुप लाग, यस्तो बेला बोल्यौ भने स्थिरता खलबलिन्छ भन्दै विषाक्त बौद्धिकताको लौरोले लगार्न उद्यत सफासुग्घर भलादमीहरू ! त्यसैले यो बेला सर्वशक्तिमान् प्रधानमन्त्रीले बेसारपानी खाऊ, कोरोना भगाऊ भन्नु किमार्थ गलत छैन । मानिसहरू नबुझेर अभिधामा अलमलिए । लक्षणा थियो म केही गर्न सक्दिनँ, तिमीहरू जुनसुकै उपाय लगाएर भए पनि आफ्नो ज्यान आफैं जोगाओ । आज दृश्यहरू भन्दै छन् प्रधानमन्त्रीलाई नेकपाबाट खतरा छ, नेकपालाई प्रधानमन्त्रीबाट । कोही किन अदृश्य जीवाणुसँग डराइरहोस् !इतिहासको रिल एकपटक घुमाएर हेरौं । पाँच वर्षअघि संविधान जारी गरेको जस लिन शीर्ष नेताहरूबीच कोभन्दा को कम को हानथाप थियो । प्रधानमन्त्रीको कुर्सीमा कांग्रेस सभापति सुशील कोइराला थिए । बहसको केन्द्रमा भने उनी होइन, दोस्रो ठूलो पार्टी नेकपा एमालेका अध्यक्ष केपी शर्मा ओली । त्यसअघिका १५ वर्ष राष्ट्रिय राजनीतिको केन्द्रमा एकछत्र बस्न सफल पुष्पकमल दाहाल प्रचण्ड को व्यक्तित्वलाई समेत छाया पार्दै ओली उदाउँदा थिए । महाभूकम्पको महाविपत्ति देखाउँदै छिटछिटो संविधान जारी गर्ने, त्यसपछि फटाफट आर्थिक समृद्धिको यात्रा तय गर्ने संकल्प गर्दै २०७२ जेठमा १६ बुँदे सहमति भयो । यसको अग्रसरता उनै ओलीले लिएका थिए । तराईमधेसमा आन्दोलन चर्किंदै गर्दा नाराहरूको केन्द्रमा प्रधानमन्त्री कोइराला होइन, दोस्रो ठूलो पार्टीका अध्यक्ष ओली पो थिए ।यी सबै निकट विगतका पृष्ठभूमि हेर्दा संविधानको मुख्य अपनत्वबोध ओली र नेकपा नेताहरूले गर्नुपर्ने थियो, होइन र ? अझ पछिल्लो चुनावले त्यसलाई अनुमोदन नै गरिदिएको थियो । ओलीलाई संघीयता चाहिएको थिएन, तर आज उनी संघीयता कार्यान्वयन गर्ने ठाउँमा थिए । शाब्दिक गोलमाल नै सही, संविधानको धर्मनिरपेक्षता कार्यान्वयन गर्नु आज उनको दायित्व हुन्थ्यो । गणतन्त्रबारे उनले पहिले के बोलेका थिए भन्ने अब चर्चा नगरौं, किनकि यसको स्वाद खटाईखटाई चाख्न पाउनेमा उनी र उनको खेमाका मानिसहरू नै बढी थिए । वा भनौं, गणतन्त्र जसले ल्याएको भए पनि त्यो खेर गएन ।रेल, पानीजहाज छाडिदिऔं, विश्वव्याधि कोभिड१९ संकट व्यवस्थापनमा छ महिना बित्न लाग्दा उल्लेख्य प्रगति छैन । यस प्रवृत्तिले २०७२ सालको भारतीय नाकाबन्दीकालमा रातभरि ग्यासको पालो कुरेका सर्वसाधारणलाई चुलाचुलामा ग्यासका पाइप ल्याउने मखमली वाचा सम्झाइदिएको छ । कहिले उच्चस्तरीय समिति आफैं, कहिले स्वास्थ्य सेवा विभाग, कहिले बिचौलिया त कहिले सेना जेलिएको स्वास्थ्य सामग्री खरिद प्रकरण हेर्दा लाग्छ, रुमाल लुकाई प्रतियोगिता चलिरहेको छ । कुनै जवाफदेहिता छैन, कुनै पारदर्शिता छैन । हाम्रो लोकतन्त्रको मेरुदण्ड यी दुई आधारभूत रक्तधमनीबेगरै ठीकठाक चलिरहेको छ । वाइडबडी, तारागाउँ, यति, ओम्नी, गोकर्ण रिसोर्ट, डा शेरबहादुर पुन प्रकरण, गृह मन्त्रालयकै जिम्मेवार अधिकारीबाट ड्युटीमा रहेका चिकित्सक उठाउने काम, पूर्वआईजीपी र सांसदको संलग्नतामा सांसद अपहरण यस्ता क्रियाकलापको फेहरिस्त अझै लम्ब्याउन सकिन्छ । आफू जिम्मेवारी नलिने, आफूबाहेकका सबैलाई दोषी देख्ने सत्ताशैली आज राष्ट्रिय अग्रगमनको गत्यावरोधक बन्न गएको छ ।प्रधानमन्त्रीले प्रयोग गर्ने भाषाले अरू मन्त्रीहरू, सचिवालयका नेताहरूको स्तरलाई समेत निर्देशित गर्न थालेको छ । प्रेस, नागरिक समाज र बौद्धिकलाई छुचो बोलेर जति खुइल्याउन सक्यो, त्यति नै पार्टी नेतृत्वको बहीखातामा आफ्नो नम्बर बढ्ने स्वमूल्यांकनमा उनीहरू छन् । राष्ट्रवादको सिक्का कुनै बेला किमती थियो, अब त्यो खोटो बन्दै छ । पार्टीभित्र अपमान र अलगावको घुट्को पिएर पनि चुपचाप सहन विवश कार्यकर्तालाई चक्मा दिँदै नयाँ नक्सानिसान छाप बोकेर सडकमा उत्रेका मदन भण्डारी फाउन्डेसनका कार्यकर्ताहरूले यसपल्ट ताली पाएका छैनन् । बरु फेरि एकपल्ट राष्ट्रपति संस्थाको समेत गरिमा घटाउने गरी बिजुली गतिमा संसद् अधिवेशन टुंग्याएको, विधिपद्धति छलेर रिङबाहिर भिड्न ललकारेको भन्दै सत्ताको आलोचना सुरु भएको छ ।हुन त सडकमा जति भीड जम्मा भए पनि हुन्छ, सरकारको समर्थन गर्दासम्म कोरोना भाइरस सर्दैन । त्यो त आलोचकहरूको हकमा मात्रै लागू हुने हो । नेकपा सांसद रामकुमारी झाँक्रीले आइतबार ट्वीट गरेकी छन् ः विश्वासपात्र ठानिएका व्यक्तिले बारम्बार गलत सूचना सम्प्रेषण गरेर प्रधानमन्त्रीलाई उत्तेजित गराएका छन्, जसका कारण हठात संसद् अधिवेशन अन्त्य, डमी पार्टी दर्ता, मन्त्रीहरूलाई कित्ताकाट गर्न निर्देशन, समर्थन जुलुस गराउने जस्ता काम भएका छन् । मर्यादा र फरक मतप्रतिको सहिष्णुता लोकतन्त्रको आधारभूत संस्कार हो । कम्युनिस्ट र वामपन्थीहरूले बुर्जुवा भनी उडाउने गरेको वर्गसमेत फरक मतसँग संयमित तर्क र सहिष्णु व्यवहार गर्नुलाई आफ्नो न्यूनतम संस्कार मान्छ । तर आज हाम्रो लोकतन्त्रको भाषा र व्यवहारले संस्कार सिक्न बाँकी छ । आज संविधानको आत्मामाथि उपरी तहबाट निरन्तर आक्रमण हुँदा यसको जिम्मेवारी लिन कोही तयार छैन । फलतः संविधान, संघीयता, लोकतन्त्र, धर्मनिरपेक्षताजस्ता शब्दले आज अर्थ गुमाउँदै गएका छन् । यो जघन्य गल्तीको सुरुआत अरू कसैबाट नभएर नेतृत्वको शीर्ष तहबाट भएको छ । प्रधानमन्त्री ओली यसका मुख्य जिम्मेवार हुन् ।ओलीले भाषणपिच्छे दोहोर्याउने थेगो वाक्यांश हो म लोकतन्त्रका लागि १४ वर्ष जेल बसेर आएको मानिस । कर्महरूले उनको वचन पुष्टि गरेका छैनन् । कोरोना संकट समाधानको मूल प्राथमिकता भुलेर सत्तारूढ नेकपाभित्र जारी शक्तिसंघर्ष र त्यसलाई प्रतिवाद गर्ने क्रममा उनीबाट व्यक्त शैलीबाट त्यो लोकतान्त्रिक प्रतिबद्धता फेरि एकपल्ट मिचिएको छ । परिणामको आकलन नगरी हठात् बोलिने छुद्र बोली र चालिने कदमहरूले प्रधानमन्त्री भन्ने संस्थाको साख कमजोर पारेका छन् । यसको सबैभन्दा ठूलो क्षति भने संघीय संविधानले बेहोर्ने देखिन्छ ।त्यस अर्थमा यो नेकपाको आन्तरिक सरोकार मात्रै होइन, सबै राजनीतिक पार्टीहरू, नागरिक समुदाय र सर्वसाधारणसमेतको चासो बन्नुपर्छ । नत्र यो विषाक्त मौनताले एक दिन सबैलाई पिरोल्नेछ । अनि यो दिगमिगलाग्दो घडी अझै लम्बिइरहनेछ । यस्तै दिगमिगलाग्दो अवधिमा हो, क्रान्तिले इतिहासको गर्तमुनि पुरेका पात्रहरूले बौरिन इच्छा गर्ने । ठूलो उत्सर्गबाट प्राप्त लोकतान्त्रिक परिवर्तनको मूल्य जोगाउन पनि फेरि एउटा सशक्त नागरिक हस्तक्षेप चाहिएको छ ।भद्रभलादमीहरूले आत्तिनुपर्दैन, त्यो हस्तक्षेपले स्थिरता खलबल्याउने छैन । बरु स्थिरताको मास्क लगाएर शासकीय अयोग्यताको भाइरस सार्न उद्यत नेतृत्वलाई इतिहासको सही जग्गामा राख्न सघाउनेछ ।"
बैंकिङ नीति र आर्थिक विकास,"(ख) यो वर्षको मौद्रिक नीतिकृषि क्षेत्रमा आर्थिक नीतिको यो असफलताको परिप्रेक्ष्यमा अब आउने मौद्रिक नीति हेरौं । यस पालिको मौद्रिक नीति पोहोरजस्तै मुख्य चार विषयमा केन्द्रित हुनुपर्छ (१) बजारमा तरलता प्रवाह गर्न ः यसमा राष्ट्र बैंकसँग ऐतिहासिक अनुभव धेरै छन् । मुख्य गरी बैंकहरूलाई अनिवार्य मौज्दात लगायतका कतिपय अनुपात कायम गर्न आदेश दिइएको हुन्छ जुन यस्तो बेला तलमाथि गर्न सकिन्छ । कोरोना महामारीको अवधिमा विप्रेषण पहिला प्रक्षेपण गरेजस्तो १५ वा २० प्रतिशतले घटेन । आयात घटेकाले मुलुकको विदेशी मुद्राको सञ्चिति बढ्यो, ऋण लिने मान्छे कम भएकाले बैंकहरूमा ऋण दिन मिल्ने पैसा बढ्यो । धेरै ऋण दिँदा बजार भाउ बढ्ला भनेर डराउनुपर्ने स्थिति पनि छैन, किनकि तेलको अन्तर्राष्ट्रिय मूल्य घटेकाले यो वर्ष अन्तर्राष्ट्रिय मुद्रास्फीति कम हुने आकलन छ । यो अवस्थामा बजारमा तरलता प्रवाह गर्न सरकारले स्वदेशी तथा विदेशी स्रोतहरू खोल्न सक्ने स्थिति छ । मुलुकका बैंकहरूमा भएको कुल निक्षेपमध्ये संस्थागत निक्षेपकर्ता ५० प्रतिशत भएकाले ब्याजदर कम गर्न सकिन्छ भने, विदेशी स्रोतबाट पैसा ल्याउने लाइबोर रेटभन्दा कति बढीसम्म ब्याजदरमा ल्याउन दिने भन्ने सीमा तोक्नमा लचक हुन सकिन्छ । यसैले नीतिगत तादात्म्य भयो भने मुलुकको विकास सुरु गर्न यो वर्ष पनि उत्तम स्थिति छ । तर सरकारका उद्योग प्रवर्द्धन गर्ने नीति, वैदेशिक लगानी ल्याउने नीतिहरू नियन्त्रणमुखी छन् र तिनले नतिजा दिएका छैनन् । कृषि क्षेत्रको लामो अनुभव, कृषकहरूलाई वित्तीय पहुँच र कृषिको निराशाजनक स्थितिसम्बन्धी माथिको छोटो टिप्पणीले के देखाउँछ भने, कृषिमा वित्तीय पहुँचको तुलनात्मक सफलता यदि अन्य क्षेत्रमा (जस्तो रासायनिक मल आपूर्ति, सिँचाइको प्रत्याभूति, कृषिमा आधारित उद्योगलाई प्रोत्साहन र बजारसँग कृषकको सम्पर्क) पनि देखिएको भए कृषिको दिगो वृद्धि हुन्थ्यो होला । हेर्दा वित्तीय पहुँचका कार्यक्रमहरू आफैंमा खराब थिएनन्, तर उत्पादन र कृषकको आम्दानीमा नतिजा देखिएन । (२) निर्देशित लगानीका क्षेत्र ः सम्भवतः यो सबभन्दा अप्ठेरो विषय हो । कृषि (१० प्रतिशत), ऊर्जा, पर्यटन तथा अन्य गरी अहिले जुन २५ प्रतिशतको लक्ष्य तोकिएको छ, यसको राम्रो मूल्यांकन हुनुपर्छ । उदाहरणका लागि, किन कृषिमा १० प्रतिशत तोकिन्छ र किन योभन्दा बढी वा कम हुनु हुन्न भन्ने कुराको राम्रो आधार हुनुपर्छ । ऊर्जामा यस पालिदेखि उत्पादकहरूले धेरै गुनासो गरेका छन् । ऊर्जा भारतलाई बेच्ने वा इनर्जी बैंक बनाउनेसम्बन्धी वार्तामा प्रगति भएन भने वा सरकार यसतर्फ उदासीन छ भने यो लक्ष्य नै किन चाहियो भन्ने कुरा उठेका छन् । एकातिर एमसीसीसँगको सहकार्यमा बन्न लागेको ट्रान्समिसन लाइन रोकिने, अर्कातिर बेचेको बिजुलीको मूल्य र भ्याटसम्बन्धी घोषणा गरिएका छुटहरू नपाइने जस्ता बेथिति छन् भने, विद्युत् प्राधिकरणकै आर्थिक स्वास्थ्यमा असर पर्ने निर्णय पनि भएका छन् । पर्यटनको क्षेत्रमा पनि यो वर्ष सम्भवतः सोचेजस्तो ऋण नजाला । यस्तो अवस्थामा हाम्रो निर्देशित लगानीका नीतिहरू के हुन सक्छन् भन्नेमा राष्ट्र बैंकले ध्यान दिनुपर्छ । अर्को, यस्ता लगानीका आदेशहरूको नतिजा र तिनले कस्ता मानिसलाई फाइदा पुर्याएका छन् भन्ने विश्लेषण निरन्तर हुनुपर्छ । गएका पन्ध्र वर्षमा केही व्यक्तिले मुलुकको स्रोतमा अस्वाभाविक पहुँच बनाएका छन् । ती व्यक्तिले कृषि वा अन्य प्राथमिकताप्राप्त क्षेत्रका ऋणहरू पनि व्यापार वा घरजग्गामा लगाउँछन् भन्ने आरोप धेरैको छ । एकातिर त्यस्ता व्यक्तिलाई अनुगमन र नियन्त्रण गर्ने पद्धति बलियो बनाउनुपर्नेछ, अर्कातिर यस्ता कारबाहीहरू मूर्त, प्रमाण र तथ्यांकमा आधारित हुनुपर्छ, कसैले दिएको उजुरीका आधारमा हैन । निर्देशित लगानीका साथसाथै यस क्षेत्रलाई चाहिने प्राविधिक ज्ञान मुलुकमा कसरी ल्याउने भन्नेमा बैंकले सरकारसँग सहकार्य गर्नुपर्छ । बैंकका निर्देशित लगानीहरू आफैंमा साध्य हैनन् । ती अन्य नीति काम गर्दा मात्र प्रभावकारी हुन्छन् ।(३) वित्तीय क्षेत्र कार्यक्रम ः गएका केही वर्षमा मौद्रिक नीति अनावश्यक रूपले क्रान्तिकारी हुने गरेको छ । जस्तो चुक्ता पुँजी २ अर्बबाट एकैचोटि ८ अर्ब पुर्याउने नीति आयो तर त्यसको गहन मूल्यांकन नगरी फेरि बैंकहरूको संख्या जबर्जस्ती भने पनि घटाउनुपर्छ भन्ने आवाज आयो । बैंकले अहिलेसम्म प्रोत्साहनमा आधारित मर्जर नीति लिएको छ । त्यसमा परिवर्तन गर्नु जरुरी देखिँदैन । हाम्रो खराब कर्जा दक्षिण एसियामै कम छ, विश्व बैंकको इज अफ डुइङ बिजनेस ले हाम्रो बैंकिङ क्षेत्रलाई ५४ औं वरीयतामा राखेको छ । राष्ट्र बैंक वा विदेशी निकायले जुन क्षेत्रमा रिस्क छैन भनेका छन्, त्यहाँ फेरि नियममाथि नियमको झटारो हान्नुको उपादेयता छैन । राष्ट्र बैंकले जुन कुरा बिग्रेको छैन, त्यसलाई मर्मत गर्नुपर्दैन । राष्ट्र बैंकअन्तर्गतको अनुगमन विभागमा जनशक्ति थपेर अलि कसिलो अनुगमन बनाए हुने ठाउँमा संस्था नै घटाउँछु भनी लाग्नु गलत हो र त्यसका आफ्नै अतिरिक्त रिस्क हुन्छन् । बरु अहिले राष्ट्र बैंकले ऋणहरू भनेको ठाउँमा गएका छन् कि छैनन्, यसले समग्र अर्थतन्त्रमा राम्रो प्रभाव पुर्याएको छ कि छैन, उत्पादनमा कसरी बढी ऋण लैजाने, ऋण प्राप्त गर्ने व्यक्तिहरू महिलालगायत अन्य पिछडिएका समुदायका छन् कि छैनन्, वित्तमा कसरी सबैको पहुँच बनाउने, बजारमा केही परिवारले मात्र ऋण उपभोग गरेका छन् भने कसरी यो उपभोगको प्रवृत्तिलाई परिवर्तन गर्ने जस्ता मुद्दामा काम गर्नुपर्छ ।(४) नियमन ः नियमनमा केही विशिष्ट काम गर्नु जरुरी छ । एक त केही समयदेखि कुरा आइरहेको लिजिङ कानुन, काउन्टर साइक्लिकल बफरजस्ता अतिरिक्त आर्थिक सुशासनका साधनको प्रभावकारिता अध्ययन गरी त्यसको नियमनबारे बैंक स्पष्ट हुनुपर्छ । दोस्रो, पूर्वाधार विकास बैंकका कामहरू देखिनुपर्यो । धेरै वर्षपहिले पञ्चायतकालमा जिल्ला पञ्चायतलाई कृषि विकास बैंकबाट केही सर्तमा ऋण लिन दिने चलन सुरु भएको थियो । अहिले स्थानीय निकायको क्रेडिट रेटिङ गरी उनीहरूलाई पूर्वाधार क्षेत्रमा केही ऋण बाहिरबाट लिन पाउने नियम सुरु गर्नुपर्ने स्थिति आएको छ, ताकि दक्ष र आर्थिक रूपमा सक्षम स्थानीय निकायलाई काम गरेर देखाउने धेरै माध्यम होऊन् । यस्ता नियमनले संघीयतालाई बलियो बनाउन काम पनि गर्छन् र हाम्रो अबको दिशा पनि यही हुनुपर्छ । यसबाहेक राष्ट्र बैंकले लघुवित्त क्षेत्रलाई पनि हेर्नुपर्ने स्थिति छ । नयाँ परिप्रेक्ष्यमा उनीहरूलाई रिफाइनान्स फन्डमा पहुँच दिनुपर्छ । ग्रामीण अर्थतन्त्रका विभिन्न पक्षमा उनीहरूको महत्त्वपूर्ण भूमिकाको सही मूल्यांकन गरी कसरी अझ राम्रो गर्न प्रोत्साहित गर्न सकिन्छ भन्नेबारे राष्ट्र बैंकले हेर्नुपर्ने स्थिति छ ।"
नागरिकतामा लैंगिक विभेद,"नागरिकता व्यक्तिको कानुनी पहिचान र अस्तित्वसँग जोडिएको हुन्छ । साथै यो व्यक्तिको राष्ट्रियता निर्धारण गर्ने मुख्य दस्तावेज हो । यसको अभावमा देशविशेषका नागरिकहरू आर्थिक, सामाजिक, सांस्कृतिक र राज्यद्वारा प्रदान गरिने संरक्षण, सुरक्षाजस्ता महत्त्वपूर्ण अधिकारहरूबाट वञ्चित हुन्छन् । नागरिकता प्राप्तिका लागि महिला र पुरुष दुवैको समान अधिकार हुन्छ । नेपालमा पनि यो लागू छ र २०४६ सालदेखि २०७२ सालसम्मका संविधानको प्रस्तावनामै लैंगिक विभेद नगरी सामाजिक न्यायका आधारमा समतामूलक समाज निर्माण गर्ने संकल्प गरिएको छ । सबै नागरिकलाई कानुनका दृष्टिमा समान मानिनु र कसैलाई पनि विभेद नगरिनु लोकतन्त्रको सुन्दर पक्ष हो । लोकतन्त्रको मर्म र संविधानविपरीत कुनै पनि महिला र पुरुषका नाममा नागरिक अधिकार कटौती गर्ने हक कसैलाई छैन । संविधानको धारा १८ मा महिला र पुरुषबीच कुनै भेदभाव गरिनेछैन र धारा ३८(छ) मा प्रत्येक महिलालाई लैंगिक भेदभावबिना समान वंशीय हक हुनेछ भन्ने उल्लेख छ । त्यस्तै, पारिवारिक मामिलामा दम्पतीको समान अधिकार रहने व्यवस्था छ । संविधानप्रदत्त यस्ता व्यवस्थाको मूल मर्म हो लोग्ने र स्वास्नी अर्थात् पुरुष र महिलालाई अधिकार प्राप्तिमा विभेद गर्न हुन्न । अर्थात्, लोग्ने विदेशी भएमा एउटा कानुन र स्वास्नी विदेशी भएमा अर्कै कानुन लगाउनुपर्छ भन्ने संवैधानिक व्यवस्थाको आशय होइन । अंगीकृत नागरिकतामा लैंगिक विभेद गर्न पाइन्न ।संविधानको धारा ८ को व्यवस्था अनुसार, अन्य धारा ६ र ७ बाहेक नेपाल सरकारले संघीय कानुनबमोजिम अंगीकृत नागरिकता प्रदान गर्न सक्नेछ । यस व्यवस्थाअनुसार संघले महिला र पुरुषका लागि नागरिकता प्राप्त गर्न, हस्तान्तरण गर्न र उपभोग गर्न पाउने गरी समान कानुन बनाउन सक्नेछ । पुरुष र महिलाको वैवाहिक अंगीकृत नागरिकता प्राप्त गर्ने अधिकार रोक्न सक्दैन ।आमा सत्य हो, बुबा विश्वास हो भनेर नै संविधानले आमाका नामबाट नागरिकता दिने व्यवस्था गरेको छ । त्यसकारण नागरिकतामा बुबा वा आमा रहनु स्वाभाविक मानिन्छ । सम्मानित अदालतले नागरिकताका विषयमा गरेका फैसलाहरूले पनि समानताको व्यवस्थाको विकल्प नरहेको प्रस्ट पारेका छन् । नेपाल संयुक्त राष्ट्र संघको सदस्य हो । सदस्यराष्ट्रका हैसियतले समानताको सिद्धान्त र नियमलाई पालना गर्नु नेपालको दायित्व हो । साथै महिलाविरुद्ध हुने सबै खाले भेदभाव उन्मूलन गर्नेसम्बन्धी महासन्धिको धारा ९ बमोजिम नागरिकता प्राप्ति र समाप्तिमा महिला र पुरुषको समान अधिकार हुनेछ भनी नेपालले उक्त सन्धि अनुमोदन गरेको हुनाले विदेशी महिला र विदेशी पुरुषका लागि फरक कानुनी व्यवस्था गर्न पाउँदैन । यसो गर्नु हास्यास्पद हुन्छ । साथै उक्त सन्धिले महिलालाई पुरुषसरह आफ्नो सन्तानलाई नागरिकता प्रदान गर्न सक्ने लगायतका अधिकार दिनुपर्ने दायित्व पक्षराष्ट्रहरूलाई तोकेको छ, जो कुनै न कुनै दिन अवश्य पालना गर्नुपर्नेछ । दिगो विकासका लक्ष्यहरू, २०३० को पाँचौं उद्देश्यमा लैंगिक समानता हुनैपर्नेमा जोड दिइएको छ । नेपालले यसमा पनि प्रतिबद्धता जनाएको छ । नागरिकताजस्तो मूल विषयमा लैंगिक समानता नभए अन्य समानताको मूल्य हुँदैन । नागरिक तथा राजनीतिक अधिकारसम्बन्धी अन्तर्राष्ट्रिय प्रतिज्ञापत्रको धारा २४ ले राष्ट्रका प्रत्येक बालबालिकालाई नागरिकता प्राप्तिको अधिकारको प्रत्याभूति गरेको छ । कुनै पनि सार्वभौम राज्य यी मान्यताहरूबाट निर्देशित हुनैपर्छ ।यति हुँदाहुदै पनि हामीकहाँ कानुन र कार्यविधि अहिलेसम्म बनेको छैन । संविधानको व्यवस्थाअनुसार कानुनबमोजिम माग कार्यान्वयन हुने भएकाले नागरिकतासम्बन्धी कानुन संशोधन गर्न दुईतिहाइको सरकारले २०७५ साउन २२ गते विधेयक दर्ता गराएको हो । प्रस्तावित विधेयकले पुरुषलाई पहिलो र महिलालाई दोस्रो दर्जाको नागरिक बनाएको छ । उक्त विधेयकअनुसार आमाका नामबाट नागरिकता बनाउँदा बाबुको नाम र पहिचान अनिवार्य कबुल गर्नुपर्नेछ । जबकि बाबुका नामबाट नागरिकता लिँदा आमाको पहिचान आवश्यक पर्दैन । यसबाट नेपाली महिला र तिनका सन्तानले फरक किसिमका समस्या भोग्नुपरेको सर्वविदितै छ ।हामीले समानताको विषय भाषण र नारामा सीमित गरेका छौं । हाम्रो सोच र व्यवहार पितृसत्तात्मक सोचबाटै ग्रस्त छ । खुला सिमाना भएकाले नेपालीहरू अल्पसंख्यक हुन गई नेपाल विलय हुन्छ कि भन्ने त्रास, बुहारी आफ्नो घरमा वा राष्ट्रमा आउने र छोरी अर्काको घर वा राष्ट्रमा जाने भन्ने पुरातनवादी सोच र संस्कार, राष्ट्रियता खतरामा पर्न सक्ने हुँदा विदेशी भान्जाभान्जी र ज्वाइँलाई नागरिकता दिनु हुँदैन, हामी पाल्न सक्दैनौं, बरु विदेशीकी छोरी र भान्जाभान्जी हाम्रै हुन्छन् भन्ने अन्धविश्वासमा जकडिएको सोच परिवर्तन गर्न जरुरी छ । वैवाहिक सम्बन्धलाई स्थायी बसोबासका दृष्टिले मूल्यांकन गरिनुपर्छ भन्ने मान्यता छ । अन्तर्राष्ट्रिय सन्धिसम्झौता, परिवर्तित समय, सामाजिक न्यायको विश्वव्यापी मागको सापेक्षता, सर्वोत्कृष्ट संविधानको मर्म र भावनाको कार्यान्वयनका लागि केवल आधिकारिक ठाउँमा रहेका राष्ट्रिय तथा पार्टी नेतृत्व र अधिकारीहरूको विभेदपूर्ण मानसिकतामा परिवर्तन आउन जरुरी छ । राष्ट्रलाई स्वाधीन बनाउने र महिलालाई पराधीन बनाउने हाम्रो स्वाधीनता, एकता, सर्वोच्चता कति कमजोर रहेछ भनी प्रश्न उठ्न थालेको छ । विश्वका १२० भन्दा बढी राष्ट्रले आमा वा बुबामध्ये एकले आफ्ना सन्तानलाई वंशजको नागरिकता दिन सक्छन् भने हामीले किन नसक्ने ?त्यसकारण सर्वोत्कृष्ट संविधानको मर्म र अन्तर्राष्ट्रिय सन्धिसम्झौतालाई ध्यानमा राखेर आफ्नो मानसिकता र सोचमा परिवर्तन गरी अब बन्न लागेको कानुनले सबै नेपालीका सन्तानलाई राज्यविहीन हुनबाट जोगाउन जरुरी छ । संसदीय समिति, सिंगो संसद् र राजनीतिक दलहरूका नेतृत्वले राज्यलाई विभेदकारी हुनबाट बचाऊन् ।केसी प्रदेश ३ की प्रदेशसभा सदस्य हुन् ।"
भारतमा २५ हजार संक्रमित थपिए,"नयाँदिल्ली (एजेन्सी) पछिल्लो समय कोरोना भाइरस (कोभिड१९) को संक्रमण तीव्र रूपमा फैलिइरहेको भारतमा हरेक दिन संक्रमितको संख्याले रेकर्ड तोडिरहेको छ ।भारतको स्वास्थ्य तथा परिवार कल्याण मन्त्रालयले आइतबार दिएको जानकारी अनुसार पछिल्लो २४ घण्टामा मात्रै थप २४ हजार ८ सय ५० जनामा संक्रमण पुष्टि भएको छ । योसँगै भारतमा कोरोना संक्रमितको संख्या ६ लाख ७३ हजार १ सय ६५ पुगेको छ । आइतबार साँझसम्म भारत कोभिड१९ संक्रमणको हिसाबले तेस्रो स्थानमा रहेको रुसभन्दा केही सय मात्रै पछाडि रहेको छ । भारतमा अहिलेसम्म कोभिड१९ को संक्रमणका कारण १९ हजार २ सय ६८ जनाको मृत्यु भएको छ । तीमध्ये ६ सय १३ जनाले पछिल्लो २४ घण्टामा ज्यान गुमाएका हुन् । भारतमा कोरोना संक्रमण पुष्टि भएकामध्ये ४ लाख ९ हजारभन्दा बढी निको भएका मन्त्रालयले जनाएको छ । स्वास्थ्य मन्त्रालयको तथ्यांक अनुसार भारतमा सबैभन्दा बढी प्रभावित राज्य महाराष्ट्रमा संक्रमितको संख्या २ लाख नाघेको छ । महाराष्ट्रमा संक्रमितको संख्या २ लाख ६४ पुगेको छ भने ८ हजार ६ सय ७१ जनाको मृत्यु भएको छ । निको हुनेको संख्या १ लाख ८ हजार ८२ छ । त्यस्तै तमिलनाडुमा संक्रमितको संख्या १ लाख ७ हजारभन्दा बढी छ । तमिलनाडुमा १ हजार ४ सय ५० जनाको कोरोना संक्रमणले मृत्यु भएको छ । दिल्लीमा संक्रमितको संख्या करिब १ लाख पुगेको छ । तमिलनाडुमा ६० हजार ५ सय ९२ जना निको भइसकेका छन् । दिल्लीमा आइतबार साँझसम्म संक्रमितको संख्या ९७ हजार २ सय पुगेको छ भने ३ हजार ४ जनाको मृत्यु भएको छ । दिल्लीमा हालसम्म ६८ हजार २ सय ५६ जना निको भएका जनाइएको छ । इन्डियन काउन्सिल अफ मेडिकल रिसर्च (आईसीएमआर) का अनुसार भारतमा हालसम्म कम्तीमा ९८ लाख जनामा कोभिड१९ को संक्रमण परीक्षण गरिएको छ । नेपालको सीमा क्षेत्रका राज्यहरूमध्ये उत्तर प्रदेश बढी प्रभावित देखिएको छ । यस राज्यमा २६ हजार ५ सय ५४ जना संक्रमित भइसकेका छन् भने ७ सय ७३ जनाले ज्यान गुमाएका छन् । उत्तर प्रदेशमा निको हुनेको संख्या १८ हजार १ सय ५४ छ । त्यस्तै, पश्चिम बंगाल, बिहार र उत्तराखण्डमा पनि संक्रमित तथा मृतकको संख्या बढ्दो छ । पश्चिम बंगालमा २१ हजार २ सय ३१, बिहारमा ११ हजार ७ सय र उत्तराखण्डमा ३ हजार ९३ जना संक्रमित भइसकेका छन् ।पश्चिम बंगालमा ७ सय ३६, बिहारमा ८९ र उत्तराखण्डमा ४२ जनाको मृत्यु भइसकेको छ । स्वास्थ्य तथा परिवार कल्याण मन्त्रालयका अनुसार कोभिड१९ संक्रमितका आधारमा मेघालय राज्य सबैभन्दा कम प्रभावित देखिएको छ । मेघालयमा ६२ जनामा भाइरसको संक्रमण पुष्टि भएको छ ।"
जापानमा बाढीले २० को मृत्यु,टोकियो (एजेन्सी) केही दिनदेखिको अविरल वर्षाका कारण आएको बाढीले जापानमा कम्तीमा २० जनाको मृत्यु भएको छ । जापानको दक्षिण पश्चिमी क्षेत्रमा आएको बाढीले एउटा नर्सिङ होम बगाएको जापानी सञ्चारमाध्यम एनएचकेले जनाएको छ । एनएचकेका अनुसार जापानको कुमामोतो र कागोसिमा प्रिफेक्चरमा केही स्थानमा बाढीले ठूलो संख्यामा घरहरू बगाएको छ । जापानी सञ्चारमाध्यमका अनुसार नर्सिङहोमका २० जनाको मृत्यु भएको छ । त्यस्तै अन्य केहीको पनि मृत्यु भएको आशंका गरिएको एनएचकेले उल्लेख गरेको छ । बाढीपहिरोमा परी दर्जनौं बेपत्ता भएका छन् । दुईवटा प्रिफेक्चरका ७५ हजारभन्दा बढी व्यक्तिलाई उद्धार गर्नुपर्ने अवस्था रहेको जापानी अधिकारीले चेतावनी दिएका छन् ।प्रधानमन्त्री सिन्जो आबेले उद्धार र राहत कार्यमा जापान डिफेन्स फोर्सका करिब १० हजार सुरक्षाकर्मी खटिएको बताएका छन् । कुमामोतोको कुमा नदीमा रहेको पुल बाढीले बगाएकाले उद्धारमा कठिनाइ भएको छ । बाढीका कारण करिब ८ हजार घरमा बत्ती नभएको पनि सञ्चारमाध्यमले जनाएका छन् ।
उग्रवामपन्थी परास्त हुन्छन्,"वासिङ्टन (एजेन्सी) अमेरिकी राष्ट्रपति डोनाल्ड ट्रम्पले उनले उग्रवामपन्थी, मार्क्सवादी, आन्दोलनकारी र लुटेराहरू परास्त हुने बताएका छन् । अमेरिकामा हालै भएका रंगभेद विरोधी प्रदर्शनका क्रममा अमेरिकी नेताहरूका सालिक तोडफोड गरेको भन्दै उनले प्रदर्शनकारीको कडा आलोचना गरेका छन् । अमेरिकामा कोरोना भाइरस (कोभिड१९) संक्रमितको संख्या बढिरहेको भए पनि उनले भाइरसविरुद्ध मुलुकले प्रगति गरिरहेको दाबी गरेका छन् । देशभर संक्रमण बढिरहेको भए पनि ट्रम्पले हामीले निकै प्रगति गरिरहेका छौं र हाम्रो रणनीति राम्रोसँग अघि बढिरहेको दाबी गरेका छन् । भाइरसको महामारी व्यवस्थापन नीतिका कारण अमेरिकामा ट्रम्पको निकै आलोचना भइरहेको छ । भाइरस प्रकोप सुरु भएको चीनलाई पूर्णरूपमा जिम्मेवार बनाउनुपर्ने ट्रम्पका भनाइ छ । अमेरिकाको स्वतन्त्रता दिवसका अवसरमा बोल्दै उनले भने, हाम्रो देशका प्रतिभाशाली वैज्ञानिकहरूले आगामी वर्षभित्रै औषधि वा खोपको समाधान निकाल्नेछन् ।ट्रम्पले ह्वाइटहाउसको बगैंचामा अमेरिकी सुरक्षाकर्मी र अग्रमोर्चाका मेडिकल कर्मचारीलाई सम्बोधन गर्ने क्रममा अमेरिकी प्रथम महिला मेलानिया साथमा थिइन् । कोरोना भाइरसका कारण अमेरिकामा विश्वकै सबभन्दा बढी प्रभावित छन् । कोरोना भाइरसका कारण अमेरिकामा हालसम्म १ लाख ३० हजार जनाको मृत्यु भइसकेको छ । तर राष्ट्रपतिले आफ्नो सम्बोधनमा भने यसबारे केही उल्लेख गरेनन् । उनको सम्बोधन लगत्तै आकाशमा बी५२ बम्बर र एफ३५ लडाकु जेटलगायतले लडाइँ कौशल प्रदर्शन गरेका थिए ।"
मेलम्चीको मुख्य सुरुङ परीक्षण,"मेलम्ची खानेपानी आयोजनाले राजधानी जोड्ने साढे २६ किलोमिटर सुरुङमार्गको आठ सय मिटरमा पानी खसालेर सफल परीक्षण गरेको छ । हेलम्बु गाउँपालिका१ अम्बाथानस्थित मुहानको मुख्य अडिटको जिरो जेनेज बाट आठ सय मिटरको अडिटसम्म पानी पठाएर आइतबार परीक्षण गरिएको आयोजनाका साइट इन्जिनियर शेखर खनालले जानकारी दिए । अहिले आठ सय मिटरसम्म मात्रै थोरै ओभरफ्लो गरेर पानी पठाइएको हो । त्यहाँ गेट लगाउनुपर्छ । यसबाट ओभरफ्लो भएपछि पानी सुन्दरीजल निस्कन्छ, उनले भने । मुख्य सुरुङको रिभिनिङ पार्ट, गेट नम्बर १७ लगाउने, अन्य संरचनालगायत थोरै काम बाँकी रहेको खनालको भनाइ छ । दुईतीन दिनपछि मेन टनेललाई फिलिङ गर्दै अन्य काम बढाइने उनले जानकारी दिए । काठमाडौंको सुन्दरीजलसम्म पानी लैजान महत्त्वपूर्ण मानिने मुख्य सुरुङको मेन गेट वा गेट नम्बर १७ लगाउन तीन साता लाग्ने आयोजनाले बताएको छ । यसअघि अम्बाथानस्थित मुहान क्षेत्रबाट १ किमि तल रहेको अडिट मार्गको सुरुङसम्म पानी हालेर परीक्षण गरिएको थियो । हेडवर्क्स स्थलको ५० प्रतिशत काम सकिएको र अन्य काम पनि तीव्र रहेको आयोजना प्रमुख तिरेशप्रसाद खत्रीले जानकारी दिए । अहिलेको अवस्थामै परीक्षण सफल भएमा भदौ अन्तिमबाट जनताको उपभोगका लागि मेलम्चीको पानी वितरण गरिने उनले बताए । इटालियन कम्पनी सीएमसीले आयोजनाको ठेक्का तोडेपछि ६ महिनादेखि कार्यरत चिनियाँ कम्पनी सिनो हाइड्रोले हेडवर्क्स स्थलको ५० प्रतिशत काम सम्पन्न गरिसकेको छ । आयोजनाको ड्यामस्थलदेखि सुन्दरीजलसम्म साढे २६ किलोमिटर सुरुङको काम करिब सकिएको छ । आयोजनाको गेट र भेन्टिलेसन साफ्टको जिम्मा लिएका आठ वटा साना ठेकेदार कम्पनीले ७५ प्रतिशत काम सकाएको आयोजनाले जनाएको छ । पर्मानेट फाउन्डेसनको काम पनि भइरहेको उनले बताए । सिनोले गत असोजमा सुरुङको बाँकी काम गर्न ८५ करोड र १ अर्ब २ करोडमा हेडवर्क्सस्थलको ठेक्का पाएको थियो । सम्झौताअनुसार दुवै काम सक्ने अवधि १५ महिना भए पनि आयोजनाले समयअगावै पूरा गरे ठेकेदार कम्पनीलाई ठेक्का रकमको १० प्रतिशत बोनस दिने घोषणा गरेको छ । मेलम्चीको पानी छिट्टै उपत्यकामायसैबीच खानेपानीमन्त्री बिना मगरले मेलम्चीका लागि तयार पारिएका अस्थायी संरचना निर्माण सकिएको बताएकी छन् । दन्त्य कथा जस्तै बनेको मेलम्चीको पानी अब छिट्टै काठमाडौं आउने उनले दाबी गरिन् । प्राविधिक र सामाजिक रूपमा चुनौती थिए । राजनीतिक रूपमा हाम्रो टाउकोमा जिम्मेवारी थोपर्ने काम पनि गरिएको थियो, उनले भनिन्, मेलम्चीलाई विफल आयोजनाका रूपमा हेर्ने गरिन्थ्यो । त्यस्तो अवस्थाको अन्त्य भएको छ । पानी पथान्तरणको काम सुरु भएको र छिट्टै उद्घाटन मिति सार्वजनिक गर्ने मन्त्री मगरको दाबी छ । ठेकेदार कम्पनी र प्राकृतिक रूपमा समस्या देखिए पनि अहिले भने त्यस्ता समस्या नरहेको उनको भनाइ छ । छिट्टै खानेपानी आयोजना उद्घाटन गरेर जनताको उपभोगका लागि वितरण गर्नेछौं, उनले भनिन् ।"
फेसबुकसँग सम्बन्ध तोड्दै बहुराष्ट्रिय कम्पनी,"यति बेला संसारभरका ठूला ब्रान्ड र कम्पनीले फेसबुकलाई विज्ञापन नदिने घोषणा गरेका छन् । कसैले एक महिना त कसैले अनिश्चितकालका लागि विज्ञापन नदिने भनिरहेका छन् । स्टप हेट फर प्रफिट (नाफाका लागि घृणा नफैलाऊ) नामक अभियानप्रति ऐक्याबद्धता जनाउँदै संसारभरका तीन सयभन्दा बढी ब्रान्ड र कम्पनीले फेसबुकलाई विज्ञापन नदिने घोषणा गरिसकेका छन् ।विभिन्न नागरिक अधिकारसम्बन्धी संघसंस्थाहरूले संयुक्त रूपमा स्टप हेट फर प्रफिट नामक अभियानको सुरुवात गरेका छन् । जति माग गर्दा पनि आफ्नो प्लेटफर्ममार्फत फैलिने घृणात्मक अभिव्यक्ति रोक्न ठोस काम नगरेको भन्दै फेसबुकलाई दबाब दिन यो अभियान सुरु भएको हो । फेसबुकसँग सम्बन्ध तोड्ने सूचीमा स्टारबक्स, कोकाकोला, युनिलिभर, भाइबरजस्ता संसार प्रसिद्ध ब्रान्ड पनि छन् । यी कम्पनीले विज्ञापन नदिँदा फेसबुकको आम्दानीमा गम्भीर धक्का पुग्न सक्छ । स्टारबक्सले मात्र सन् २०१९ भरमा फेसबुकमा करिब १० करोड अमेरिकी डलर बराबरको विज्ञापन दिएको थियो । अभियानमा संलग्नहरूले घृणात्मक अभिव्यक्ति रोक्न फेसबुकले गर्नुपर्ने १० वटा माग पनि राखेका छन् । अमेरिकामा प्रहरी ज्यादतीमा ४६ वर्षीय जर्ज फ्लोयड मारिएपछि रंगभेदविरुद्धको आन्दोलन चर्किरहेका बेला फेसबुकविरुद्धको यो अभियान सुरु भएको हो । अमेरिकी राष्ट्रपति डोनाल्ड ट्रम्पले दिने घृणात्मक अभिव्यक्तिसहित अमेरिकामा आप्रवासी र काला जातिलाई घृणा गर्ने व्यक्तिहरूले फेसबुकमार्फत घृणात्मक अभिव्यक्ति फैलाउँदा पनि रोक्न नसकेको भन्दै यो अभियान थालिएको हो । संसारका धेरै ब्रान्डले फेसबुकलाई विज्ञापन नदिँदा फेसबुकमाथि दबाब पर्ने र उसले घृणात्मक अभिव्यक्ति रोक्न ठोस कदम चाल्ने विश्वास छ । फेसबुकले भने आफूले घृणात्मक अभिव्यक्ति रोक्न सक्दो पहलकदमी गरिरहेको दाबी गर्छ ।फेसबुकले सन् २०२० को पहिलो तीन महिनामा मात्रै घृणा फैलाउने खालका १ करोड पोस्ट हटाएको दाबी गरेको छ । तर अभियानले भने गलत जानकारी र घृणात्मक अभिव्यक्ति फैलिन नदिन फेसबुक उत्तरदायी बन्नुपर्ने बताएको छ । यसका लागि फेसबुकले यो विषयमा दक्ष व्यक्तिलाई कार्यकारी पदमा नियुक्त गर्नुपर्ने, तेस्रो पक्षबाट यसका पोस्ट सम्परीक्षण गराउनुपर्ने, घृणा फैलाउने सार्वजनिक र निजी ग्रुप निष्क्रिय पार्नुपर्नेलगायत १० बुँदे माग राखेको छ ।फेसबुकमार्फत फैलिएको घृणात्मक अभिव्यक्तिका कारण सन् २०१७ मा म्यानमारमा मुस्लिम धर्म मान्ने रोहिङया अल्पसंख्यकमाथि नरसंहार भएको र सन् २०१९ मा एक बन्दुकधारीले फेसबुकमा लाइभ स्ट्रिम गर्दै न्युजिल्यान्डको एक चर्चमा अन्धाधुन्दा गोली चलाएका थिए ।फेसबुकको प्रयोगमार्फत यस्ता घटना हुँदा पनि रोक्न नसकेको भन्दै यो अभियान सुरु भएको हो । अभियानले जुन १७ मा संसारभरका कम्पनी र ब्रान्डलाई यही कारण देखाउँदै फेसबुकसँग सम्बन्ध तोड्न आग्रह गरेको थियो । फेसबुकले घृणात्मक अभिव्यक्ति रोक्न नसकेको आरोप लागिरहँदा ट्वीटरले गरेको प्रयासको भने धेरैले प्रशंसा गरिरहेका छन् । ट्वीटरले अमेरिकी राष्ट्रपति ट्रम्पदेखि धेरै राजनीतिज्ञले दिने घृणात्मक अभिव्यक्तिलाई हटाउनेदेखि चेतावनी दिनेसम्मका काम गरिरहेको छ । फेसबुकले घृणात्मक अभिव्यक्ति रोक्नुपर्ने आवाज कम्पनीभित्रकै कर्मचारीले पनि उठाएका छन् । अमेरिकी राष्ट्रपतिले गर्ने कतिपय पोस्ट नहटाएको भन्दै कम्पनीभित्रै विरोध भएका समाचार प्रकाशित भएका थिए । सूचना प्रविधिसम्बन्धी वेबसाइट दी भर्जअनुसार फेसबुकका मालिक मार्क जुकरबर्गले एउटा भाषणमा घृणात्मक अभिव्यक्ति भनेर पोस्ट हटाउँदा पनि निष्पक्ष हुन नसकिने अभिव्यक्ति दिएका थिए । घृणात्मक अभिव्यक्ति र गलत जानकारी भन्दै पोस्ट हटाउन थाल्ने हो भने यसले अभिव्यक्ति स्वतन्त्रतामा असर पार्ने उनको धारणा छ । अमेरिकामा रंगभेदविरुद्ध आन्दोलनमा प्रहरी दमन चलिरहँदा राष्ट्रपति डोनाल्ड ट्रम्पले जब लुट सुरु हुन्छ तब बन्दुक पड्किन्छ भन्ने खालको आशयसहितको पोस्ट गरेका थिए । यो पोस्टले हिंसा भड्काउने भन्दै यसलाई फेसबुकबाट हटाउनुपर्ने माग उठेको भए पनि फेसबुकले भने हटाउन मानेको थिएन । ट्वीटरले भने ट्रम्पका कतिपय ट्वीटलाई गलत जानकारी, घृणात्मक अभिव्यक्ति भनी लेबल लगाउने गरेको छ ।"
एक व्यक्तिलाई दुई सिम मात्रै,"काठमाडौं (कास) अब एउटा दूरसञ्चार सेवा प्रदायकले एकै व्यक्तिका नाममा दुईभन्दा बढी सिम कार्ड जारी गर्न नपाउने भएका छन् । नेपाल दूरसञ्चार प्राधिकरणको बोर्ड बैठकले आइतबार यससम्बन्धी निर्णय गरेको हो । सोहीअनुसार सेवा प्रदायकलाई निर्देशन दिइएको प्राधिकरणका प्रवक्ता मीनप्रसाद अर्यालले जानकारी दिए ।निर्देशन तत्काल कार्यान्वयन हुनेछ । अब कुनै व्यक्तिका नाममा दुई वा सोभन्दा बढी सिम कार्ड जारी भइसकेको छ भने उसले अर्को सिम लिन पाउनेछैन, उनले भने, यसअघि जारी भइसकेको सिम कार्डका विषयमा प्राधिकरणले सेवा प्रदायकसँग छलफल गर्छ । यसअघि एकै व्यक्तिका नाममा दुईभन्दा बढी सिम कार्ड जारी भएको पाइए त्यसलाई के गर्ने भन्ने विषयमा प्राधिकरणले छिट्टै सेवा प्रदायकसँग छलफल गर्ने अर्यालले जानकारी दिए । प्राधिकरणले सेवा प्रदायकसँग दुई वा दुईभन्दा सिम कार्ड लिनेको संख्या कति छ भनेर तथ्यांक माग गर्ने र छलफल गर्ने उनको भनाइ छ । नेपाल टेलिकमको हकमा भने एकै व्यक्तिका नाममा तीनवटा सिम जारी गर्न पाइनेछ । टेलिकमको जीएसएम सेवातर्फ दुईवटा सिम र सीडीएम सेवातर्फ थप एक सिम जारी गर्न पाइने व्यवस्था गरिएको प्रवक्ता अर्यालले बताए ।"
बैंक र बिमा कम्पनीहरू शाखा घटाउने रणनीतिमा,"अहिले नीतिगत व्यवस्थाका लागि मात्र आग्रह गरिएको हो, उनले भने, त्यसपछि कुन शाखा करिब बन्द गर्ने भन्नेबारे मोडालिटी बनाइने हो ।संघले गरेको अध्ययनमा करारमा राखेका कर्मचारी हटाउन सकिने, यसका लागि करार अवधि थप नगर्ने, अन्य विविध खर्च घटाउन सकिने सुझाव पनि समेटिएको छ । विकास बैंक भने शाखा घटाउने पक्षमा छैनन् । कोभिड१९ का कारण व्यवसाय केही प्रभावित भएको होला । तर शाखा नै बन्द गर्ने पक्षमा कुनै पनि विकास बैंक छैनन्, डेभलपमेन्ट बैंकर्स एसोसिएसनका अध्यक्ष गोविन्दप्रसाद ढकालले भने, बरु अप्ठ्यारो परिस्थितिमा पनि कसरी गुणस्तरीय सेवा दिन सकिन्छ भन्नेबारे छलफल गरिरहेका छौं । राष्ट्र बैंकबाट ग वर्षको वित्तीय संस्थाका रूपमा काम गर्न अनुमति पाएका फाइनान्स कम्पनी पनि शाखा बन्द गर्ने अवस्था नररहेको वित्त कम्पनी संघका अध्यक्ष सरोजकाजी तुलाधरले बताए । यो स्थानबाट सेवा दिन्छौं भनेर खोलिसकेपछि अहिले अप्ठ्यारो पर्यो भनेर शाखा घटाउने पक्षमा छैनौं, उनले भने, फाइनान्स कम्पनीहरू व्यावसायिक हिसाबले सानो भए पनि सेवा प्रवाह र सेवाग्राहीप्रतिको दायित्व राम्रोसँग बुझेका छौं । यही कारण कोभिड१९ का कारण २३ महिना व्यवसाय प्रभावित हुँदैमा शाखा बन्द नगर्ने उनको भनाइ छ ।गत वैशाखसम्म बैंक तथा वित्तीय संस्थाका ९ हजार ६ सय ९५ शाखा छन् । असारमा यो संख्या ८ हजार ६ सय ८६ थिए । गत वैशाखसम्मका कुल शाखामध्ये वाणिज्य बैंकको मात्र ४ हजार २ सय १९ छ । वैशाखसम्म बैंक तथा वित्तीय संस्थाको संख्या १ सय ६३ छ । यसमध्ये २७ वाणिज्य बैंक, २३ विकास बैंक, २२ वित्त कम्पनी, ९० लघुवित्त वित्तीय संस्था र १ पूर्वाधार विकास बैंक छन् । ७ सय ५३ स्थानीय तहमध्ये ०७७ वैशाखसम्म ७ सय ४६ तहमा वाणिज्य बैंकका शाखा पुगिसकेका छन् । बाँकीमा पनि ७ स्थानमा पनि शाखा स्थापनाको गृहकार्य भइरहेको बताइएको छ । कोभिड१९ को कारण देखाउँदै शाखा बन्दको माग गर्नेमा बिमा कम्पनी पनि छन् । विगतमा स्थापना गरी राम्रो व्यवसाय गर्न नसकेका शाखा बन्द गर्न केही कम्पनीहरूले बिमा समितिमा आग्रह गरेका छन् । यसका लागि केही कम्पनीबाट आग्रह आएको बिमा समितिले पनि स्विकारेको छ । तर कोभिड१९ का कारण नभई कम्पनीको व्यावसायिक रणनीतिअनुसार यस्तो आग्रह आएको समितिका अध्यक्ष चिरञ्जीवी चापागाईंले बताए । यो नियमित कार्य हो, कोभिडकै कारण शाखा बन्द गर्न कोही आएका छैनन्, उनले भने, कम्पनीको व्यावसायिक राणनीतिअनुसार नियामक निकायले तोकेको मापदण्ड पूरा गरी सञ्चालक समितिको निर्णयका आधारमा शाखा खोल्न वा बन्द गर्न पाउँछन् । कम्पनीहरूले शाखा बन्दको प्रस्ताव नगरेको जीवन बिमा कम्पनी संघका अध्यक्ष शिवनाथ पाण्डेले बताए । शाखा बन्दस्थापना कम्पनीको व्यावसायिक रणनीतिअनुसार हुने हो, उनले भने, कोभिड१९ कै कारणले बन्द गर्ने अवस्था छैन । नेपाल लाइफ इन्स्योरेन्सका प्रमुख कार्यकारी अधिकृत विवेक झाले पनि शाखा बन्द गर्नुपर्ने अवस्था नरहेको जानकारी दिए । एकपटक खोलिसकेको शाखा कुनै ठूलो संकटबाहेकको अवस्थामा बन्द गर्न नहुने उनको सुझाव छ ।"
चिनीको मूल्य बढाउन चलखेल,"चिनी बेचेर चनाकेराउको बिलउद्योग एवं होलसेल व्यवसायीले चिनी बेचेर केराउको बिल दिने गरेको खुद्रा व्यापार संघले बताएको छ । भ्याटपैसा बचाउन बिल बीजक पनि सही दिँदैनन् । होलसेलमा चिनीलाई चनाकेराउका नाममा बिल दिन्छन्, संघका अध्यक्ष श्रेष्ठले भने, होलसेलले पनि त्यसरी नै आयात गर्छन् । यो विगतदेखिकै खेल हो । बजारमा अप्ठ्यारो अवस्था हुँदा होलसेलले दरभाउ तलमाथि पार्दै आएका छन् । चिनीको मूल्य ८१ रुपैयाँ लिए पनि बिलमा भने ५२ देखि ६३ रुपैयाँ लेख्ने गरेको अध्यक्ष श्रेष्ठको आरोप छ । बिल पनि चिटमा दिन खोज्छन् । महँगो मूल्य लिएर सस्तोको बिल दिन्छन्, उनले भने, सही परिमाणको बिल माग्दा सामान नै नपाइने अवस्था छ । यता, होलसेल व्यवसायी फुयालले भने खुद्रा व्यापारीले बिल लिन नमानेको दाबी गरे । हामीले फ्याक्ट्रीबाट बिल लिन्छौं । बिल पनि दिन खोज्छौं । तर खुद्राले लिन मान्दैनन्, उनले भने, कुनै कुनैमा न्यून बीजकीकरण भएको होला । तर सबैतिर त्यस्तो छैन । कुखुराको मासु प्रतिकिलो ३९० पुग्योकुखुराको मासु प्रतिकिलो ३ सय ९० रुपैयाँ पुगेको छ । लकडाउनका कारण समयमै दाना र चल्ला ढुवानी नहुँदा पर्याप्त कुखुरा उत्पादन हुन सकेन । फलस्वरूप अहिले बजारमा अभाव देखिएको छ । सरकारद्वारा गठित विभिन्न समितिले एक जिल्लाबाट अर्को जिल्लामा ढुवानी गर्न दिएनन् । यसले कुखुरा उत्पादन ५० प्रतिशत घट्यो, राष्ट्रिय कुखुरा बिक्री व्यवसायी संघका अध्यक्ष जगबहादुर बीसीले भने, संघले कुखुराको मासुको मूल्य प्रतिकिलो ३ सय ९० रुपैयाँ तोकेको छ । यो मूल्य गत माघ महिनाकै हाराहारी हो ।संघले प्रतिकिलो ३ सय ९० रुपैयाँ तोके पनि ठाउँअनुसार खुद्रामा ४ सय २० रुपैयाँसम्म लिएको उनले बताए । लकडाउन खुकुलो भएपछि किसानले चल्ला राख्न सुरु गरेका छन् । साउनबाट मूल्य केही घट्न सक्ने संघले जनाएको छ ।"
इँटा उद्योगमा २४ हजारलाई रोजगारी,"विगतका वर्षमा असार पहिलो सातातिर यहाँका इँटा उद्योगमा कार्यरत भारतीय मजदुर घर फर्किन्थे । यसपटक कोरोना महामारीले जेठ पहिलो साताबाटै घरतिर लागे । एक महिना जति रूपन्देहीको बेलहिया नाकामा उनीहरूको ताँती लाग्यो । असार पहिलो सातासम्म सञ्चालन हुने नेपालका इँटा उद्योग जेठ पहिलो सातामै मजदुरविहीन बने । तराईका झन्डै ७० प्रतिशत इँटा उद्योग भारतीय मजदुरमाथि निर्भर छन् । भारतीय मजदुरका लागि पेस्की रकम उपलब्ध गराउनुपर्छ । त्यसो गर्दा पनि धेरै मजदुर नआइदिने र कतिपय भाग्ने गरेकाले इँटा व्यवसायीको ठूलो रकम बर्सेनि डुब्ने गरेको छ । महामारीका कारण आगामी वर्ष भारतीय कामदार आउने सम्भावना न्यून छ । लकडाउनकै कारण भारतलगायत तेस्रो मुलुकमा रोजगारी गरिरहेका लाखौं नेपाली बेरोजगार भएर स्वदेश फर्केका छन् । प्रायः भारतबाट फर्किने नै छन् । स्वदेश फर्किएकाहरू पुनः विदेश गएर तत्काल रोजगारी पाउने निश्चित पनि छैन । अहिले ठूलो नेपाली श्रमशक्ति स्वदेशमै बेरोजगार भएर बस्नुपर्ने बाध्यता छ । बेरोजगारीको भयावह अवस्थालाई न्यूनीकरण गर्न प्रदेश ५ सरकारले विदेशी कामदारको स्थानमा स्वदेशीलाई प्रतिस्थापन गर्ने तयारी गरेको छ । विदेशबाट रोजगारीविहीन बनेर फर्केका कामदारलाई रोजगारी दिन यहाँको प्रदेश सरकारको पहिलो रोजाइमा इँटा उद्योग परेको छ । यसका लागि सरकार र व्यवसायी गृहकार्यमा जुटेका छन् । सरकारले उपयुक्त नीति बनाए स्वदेशी श्रमशक्तिलाई व्यवस्थापन गर्न तयार छौं, इँटा व्यवसायी संघ प्रदेश ५ का अध्यक्ष थानेश्वर घिमिरले भने, यसका लागि सरकारको उद्योगमैत्री नीति हुन जरुरी छ । इँटा व्यवसायमा मजदुर तथा कामदारले गर्न जान्नुपर्ने काम तथा सीप सरकारले सिकाउनुपर्ने उनले बताए । प्रधानमन्त्री स्वरोजगार कार्यक्रमअन्तर्गत आफ्ना कार्यकर्तालाई रकम बाँड्दै उनीहरूलाई सडकमा उतारेर देखाउनुभन्दा दक्ष जनशक्ति तयार गर्ने कार्यक्रम सरकारले ल्याउनुपर्छ, उनले भने । प्रदेश ५ अन्तर्गत संघमा २ सय ७ वटा इँटा उद्योग आबद्ध भए पनि सञ्चालित उद्योगको संख्या २ सय ३७ छ । जसमा ३५ देखि ४० हजार मजदुर तथा कामदार कार्यरत छन् । त्यसमा ७० प्रतिशत भारतीय छन् । काँचो इँटा बनाउन जान्ने, काँचो इँटाको थुप्रो लगाउन जान्ने, चिम्नीमा आगो लगाउन जान्नेलगायतका सीपवाला मजदुर करिब ५ हजार छन् । यहाँका इँटा उद्योगमा २ अर्ब रुपैयाँभन्दा धेरै लगानी छ । इँटा उद्योगमा काम गर्ने मजदुर अधिकांश निम्न वर्गका र अशिक्षित छन् । अन्य सीप नभएकाले उनीहरूको श्रम बजार यस व्यवसायबाहेक अन्यत्र अत्यन्त न्यून हुने गर्छ । वर्षायाममा बन्द हुने भएकाले यो व्यवसाय मौसमी हो । कोभिड१९ का कारण वैदेशिक रोजगारमा परेको असरसम्बन्धी प्रदेश ५ योजना आयोगले गरेको अध्ययन प्रतिवेदनअनुसार यहाँ श्रम गर्न सक्ने उमेर समूहका करिब ७ लाख श्रमशक्ति रोजगारी र अध्ययनका लागि विदेशमा छन् । जसमध्ये कोभिडका कारण साढे ३ देखि ४ लाख स्वदेश आउने र त्यसमा पनि भारतबाट मात्रै आउनेको संख्या साढे २ लाखभन्दा धेरै रहने अनुमान छ । अहिलेसम्म भारतबाट प्रदेश ५ मा सवा लाख आइसकेको र अन्य आउने क्रममा रहेको अध्ययनमा उल्लेख छ, जसमध्ये ४० प्रतिशत फर्किने अनुमान छ ।कोभिड१९ ले धेरै क्षेत्रमा पारेको नकारात्मक असरमध्ये बेरोजगारी पनि मुख्य भएकाले यसलाई न्यूनीकरण गर्न प्रदेश सरकारले आफ्नो नीति कार्यक्रम र बजेटमा प्राथमिकतामा राखेको छ, प्रदेश ५ योजना आयोगका उपाध्यक्ष डा ईश्वर गौतमले भने, हामीले पहिलो चरणमा धेरै रोजगारी प्रदान गर्न सक्ने क्षेत्रको वर्गीकरण गर्दै व्यवस्थापन गर्नेतर्फ अघि बढेका छौं । विदेशमा बेरोजगार भएर फर्केका नेपालीलाई विदेशी कामदारको साटोमा प्रतिस्थापन गर्न र स्वदेशमै पनि बेरोजगार रहेकालाई इँटा उद्योगमा रोजगारी दिलाउन व्यवसायीसँग पहिलो चरणको छलफल भइसकेको र त्यो सकारात्मक रहेको गौतमले बताए । पहिलो चरणको छलफलमा व्यवसायीले करिब ४० हजारलाई काम दिन सक्ने जानकारी दिएको उनले जानकारी दिए । त्यसमध्ये २३ देखि २५ हजार कामदार भारतीय रहेको आकलन छ । छलफलमा व्यवसायीले इँटा पोल्न विदेशबाट आयातित कोइलाको गुणस्तर मापन गर्ने मेसिन अभाव रहेको र कमसल कोइला प्रयोगबाट उत्पादन लागत बढ्ने गरेकाले नेपालगन्ज र भैरहवामा रहने गरी दुई वटा मेसिनको माग गरेका थिए । यसका लागि प्रदेश सरकारले १०१० लाख रुपैयाँको व्यवस्था गरेको छ । आयोगले प्रदेशका सबै पालिकामा विदेशबाट फर्केकाको सबै विवरणका लागि अर्को हप्तादेखि सर्भेको तयारी गरेको पनि गौतमले बताए । प्रत्येक पालिकामा श्रमशक्तिबारे विस्तृत सर्वेक्षण गरी कस्तो खालको कति श्रमशक्ति छ भन्ने सबै विवरण लिएपछि कुन कुन ठाउँमा व्यवस्थापन गर्न सकिन्छ भन्नेबारे ठोस कार्ययोजना तयार हुनेछ, उनले भने, इँटा उद्योगबाहेक प्रदेश ५ मा सिमेन्ट र प्लाइउड उद्योग पनि धेरै रोजगार दिन सक्ने क्षेत्र भएकाले त्यसतर्फ पनि सोच अघि बढाएका छौं । कोरोना महामारीले ल्याएको आर्थिक मन्दीको सामना गर्न सरकारले ३० देखि ४० प्रतिशतसम्म पुनर्कर्जाको व्यवस्था गरिदिनुपर्ने लुम्बिनी इँटा व्यवसायी संघका महासचिव अजयकुमार गुप्ताले माग गरे । पुनर्कर्जा पाए मात्रै बैंकको किस्ता बुझाउन सकिने र अन्यथा बैंक किस्ता पनि बुझाउन सक्ने अवस्थामा आफूहरू नरहेको उनको भनाइ छ ।विदेशबाट फर्किएका नेपालीलाई स्वदेशकै रोजगारीमा व्यवस्थापन गर्नेबारे प्रदेश सरकारको ध्यान गएको प्रदेश ५ का उद्योग, वन तथा वातावरणमन्त्री लीला गिरीले बताए । यसमा सहजीकरण गर्न आफू तयार रहेको उनको भनाइ छ । स्वदेशमै धेरैभन्दा धेरै रोजगारी सिर्जना गर्न र दक्ष कामदारका लागि सीपमूलक कार्यक्रमसहित विभिन्न प्याकेज राखेका छौं, उनले भने ।"
अब सगरमाथा आधार शिविरमा इन्टरनेट,"काठमाडौं (कास) सगरमाथा आधार शिविर र वरपरका क्षेत्रमा निःशुल्क वाइफाई राखिने भएको छ । यसका लागि नेपाल दूरसञ्चार प्राधिकरणले वाइफाई जडान गर्न ठेकेदार कम्पनी छानेको छ । ७ करोड रुपैयाँ खर्चेर ८ महिनाभित्र इन्टरनेट जोड्ने गरी ठेकेदार कम्पनी छानिएको प्राधिकरणका प्रवक्ता मीनप्रसाद अर्यालले जानकारी दिए । प्राधिकरणले इन्टरनेट जडानको ठेक्का एभरेस्ट लिंक प्रालिलाई दिने निर्णय गरेको हो । प्राधिकरणले यो कम्पनीसँग भ्याटबाहेक ६ करोड ९९ लाख ९ हजार रुपैयाँको सम्झौता गर्नेछ ।सगरमाथा आधार शिविर सहित लोबुचे, लुमिया, मोञ्जो, नाम्चे बजार, फाख्दिङ, फेरिचे, तेङ्बोचेमा इन्टरनेट जडान हुनेछ । सगरमाथा आधार शिविरमा वायरलेस प्रविधिको इन्टरनेट र अन्य क्षेत्रमा अप्टिकल फाइबरमार्फत इन्टरनेट पुर्याइने प्रवक्ता अर्यालले बताए । प्राधिकरणले ग्रामीण दूरसञ्चार कोषमा भएको रकम प्रयोग गरी सगरमाथा आधार शिविरमा इन्टरनेट विस्तारको काम थालेको हो । यही कोषको रकम प्रयोग गरी प्राधिकरणले देशैभरका ग्रामीण क्षेत्रमा इन्टरनेट जडान गर्न १८ वटा प्याकेजमा काम गरिरहेको छ । त्यसमध्ये हालसम्म १६ वटा प्याकेजको काम जिम्मा दिइसकेको छ ।ग्रामीण दूरसञ्चार कोषको रकम प्रयोग गरी सञ्चालित परियोजनाको प्रगति सुस्त रहेको भन्दै संसद्को विकास तथा प्रविधि समितिले केही साताअघि प्राधिकरणलाई काममा तीव्रता दिन निर्देशनसमेत दिएको थियो ।"
बजारमा ५० रुपैयाँको नयाँ नोट,"काठमाडौं (कास) राष्ट्र बैंकले ५० रुपैयाँको नयाँ नोट चल्तीमा ल्याउने भएको छ । विभिन्न विशेषतासहितको यो नोट सोमबारदेखि चल्तीमा आउने राष्ट्र बैंकले जनाएको छ । साविककै आकार, प्रकार तथा रङमा संकेत नम्बर ज८९, ०००००१ देखि ट३३, ९९९९९९ सम्मका नोट बजारमा ल्याउन लागिएको हो । नोटको अग्रभागमा बायाँतर्फ सगरमाथाको चित्र र दायाँतर्फ लालीगुराँसको पानी छाप छ । यसमा पूर्वगभर्नर चिरञ्जीवी नेपालको हस्ताक्षर छ । नोटको तल्लो भागको बोर्डरमा सिरियल नम्बर र नेपालीमा विसं २०७५ लेखिएको छ । नोटको पृष्ठभागको बीचमा अंग्रेजीमा नेपाल राष्ट्र बैंक लेखिएको छ । साथै हिउँचितुवाको चित्र छ । नोटको तल्लो भागको बोर्डरमा रुपैयाँ ५० लेखिएको छ । तल्लो भागको बोर्डरमा सिरियल नम्बर र अंग्रेजीमा २०१९ एडी लेखिएको छ ।"
बजारमा फोर्ड एन्डेभर २०२०,"काठमाडौं (कास) फोर्डको आधिकारिक विक्रेता जीओ अटोमोबाइल्सले फोर्ड एन्डेभर २०२० मोडलको गाडी नेपाली बजारमा ल्याएको छ । यसमा १०स्पिड स्वचालित ट्रान्समिसन र २० लिटर इकोब्ल्यू डिजेल इन्जिन छ । नेपालमा यसको मूल्य १ करोड ४९ लाख रुपैयाँ रहेको कम्पनीले जनाएको छ । यसमा सात एयरब्याग, भूमि व्यवस्थापन प्रणाली जडान र गाडीभित्रको ध्वनि उत्सर्जन कम गर्ने प्रविधिलगायत विशेषता छन् । यसमा कम्पनीले तीन वर्ष वा एक लाख किलोमिटरसम्मको वारेन्टी दिएको छ ।"
हुन्डाईको क्लिक टु बुक,काठमाडौं (कास) हुन्डाई मोटर्सको आधिकारिक विक्रेता लक्ष्मी इन्टरकन्टिनेन्टलले क्लिक टु बुक सेवा थालेको छ । यो सेवाअनुसार ग्राहकले अनलाइनबाट आफूलाई चाहिएको हुन्डाई गाडी बुकिङ गर्न सक्छन् । कम्पनीले आफ्नो वेबसाइटबाट क्लिक टु बुक सेवा सुरुवात गरेको हो ।
एनआरएनएलाई आईएलओको ५ करोड १० लाख,"काठमाडौं (कास) गैरआवासीय नेपाली संघ (एनआरएनए) लाई संयुक्त राष्ट्रसंघअन्तर्गतको अन्तर्राष्ट्रिय श्रम संगठन (आईएलओ) ले ५ करोड १० लाख रुपैयाँ अनुदान सहयोग गर्ने भएको छ । आईएलओ र संघबीच मंगलबार सहमतिपत्रमा हस्ताक्षर भएको संघले शनिबार जारी गरेको विज्ञप्तिमा जनाइएको छ । कोरोना भाइरसबाट प्रभावित मलेसिया, यूएई, कतार र साउदी अरबका नेपालीको सहयोगका लागि आईएलओले उक्त सहयोग गरेको संघका अध्यक्ष कुमार पन्तले जनाए ।"
एनएमबीले कञ्चनलाई प्राप्ति गर्ने,काठमाडौं (कास) एनएमबी बैंकले कञ्चन डेभलपमेन्ट बैंकलाई प्राप्ति गर्ने भएको छ । एनएमबीको विशेष साधारणसभाले आइतबार कञ्चनलाई प्राप्ति गर्ने निर्णय पारित गरेको छ । एनएमबीले कञ्चन बैंकको सम्पत्ति र दायित्वको मूल्यांकन प्रतिवेदन तथा अन्य सम्बद्ध व्यवस्थाका आधारमा सभाले स्वीकृति प्रदान गरेको जनाएको छ ।
चन्द्रागिरिले सेयर निष्कासन गर्ने,काठमाडौं (कास) नागरिक लगानी कोष र चन्द्रागिरि हिल्सबीच सेयर निष्कासनसम्बन्धी सम्झौता भएको छ । कोष र हिल्सबीच आइतबार स्थानीय बासिन्दा एवं सर्वसाधारणमा सेयर निष्कासन र प्रत्याभूति नियुक्ति गर्नेसम्बन्धी सम्झौता भएको हो । सम्झौताअनुसार कोषले चन्द्रागिरिको १८ लाख ४० हजार ९ सय १० कित्ता सेयरको १८ करोड ४० लाख ९१ हजार रुपैयाँ बराबरको सेयर प्रत्याभूत गर्नेछ ।
मेगाको एकीकृत कारोबार सुरु,काठमाडौं (कास) मेगा बैंकले गण्डकी बैंकलाई प्राप्तिपछिको एकीकृत कारोबार आइतबारदेखि सुरु गरेको छ । पोखरामा केन्द्रीय कार्यालय रहेको गण्डकीलाई मेगाले प्राप्ति गरेको घोषणा गर्दै एकीकृत कारोबार सुरु गरेको हो ।
रूपन्देहीमा साइकल क्रेज,"परम्परादेखि साइकलस्वस्थ रहन बिहान हिँड्ने, योग गर्ने, जिमखाना जाने चलन छ । साइकल तराईका जिल्लाका लागि स्वस्थ रहन चलाउने भन्ने धारणा धेरै पछिमात्रै आएको हो । आउजाउ गर्न सजिलो साधान भएकाले तराईका जिल्लाका धेरैजसोका घरमा साइकल परम्परादेखि छन् । सामान ढुवानीका लागि साइकल धेरै प्रयोग हुन्छ । कोरोना संक्रमणका कारण मुलुकमा लकडाउन घोषणा भएपछि सर्वसाधारणको यस्तो दैनिकी ठप्प भयो । लकडाउन खुकुलो भए पनि जनजीवन पूर्ववत् अवस्थामा फर्किसकेको छैन । आफूलाई शारीरिक र मानसिक रूपमा स्वस्थ राख्न कसरतलगायत गतिविधि आवश्यक छ । यस्तोमा विकल्पका रूपमा साइक्लिङ देखिएको छ । शारीरिक रूपमा फिट हुने र जस्तोसुकै बन्दाबन्दीमा चलाउन पाइने भएकाले बालकदेखि प्रौढसम्मको रोजाइ साइकल बनेको हो । मुलुकमा चारपाङ्ग्रे सवारीसाधन नहुँदादेखि साइकल नै यातायातको साधन थियो । वर्षौंदेखि विभिन्न ब्रान्डका सस्ता साइकल उपलब्ध छन् । दैनिक कामकाजीले यी साइकल चलाउँछन् । नयाँ पुस्ता र स्वास्थ्यका लागि चढ्नेले माउन्टेन बाइक, डबल सस्पेन्सन साइकल, राइनो, बीएमएक्स, क्रोस, फोनिक्स, ट्रिक्स आदि ब्रान्डका चलाइरहेका छन् । रूपन्देहीमा अहिले व्यवसायी, खेलाडी, विद्यार्थी, सञ्चारकर्मी र वित्तीय कर्मचारीसमेत साइकल चलाएर स्वस्थ रहने अभियानमा छन् । तराईमा साइकल परम्परादेखि सर्वसाधारणको साथी हो । दशकौंदेखि यहाँका घरमा एउटा साइकल अनिवार्य हुने गर्थ्यो । पहिले सस्ता र सामान्य साइकल प्रयोग हुन्थे । अहिले समयअनुसार नयाँ र धेरै मूल्यका साइकल चलनचल्तीमा छन् । शारीरिक अभ्यासका लागि चलाउनेले अहिले २० हजारदेखि साढे ४ लाख रुपैयाँसम्मको साइकल चढिरहेका छन् । सामान्य आर्थिक अवस्था भएकाले ५ देखि ८ हजार रुपैयाँसम्मका साइकल चढ्ने गर्छन् । दैनिक मजदुरी गर्नेहरू साइकलमै टाढाटाढा पुगेर काम गर्दै आएका छन् । तिलोत्तमाकी राधिका पाण्डे १६ वर्षदेखि साइकल चलाउँदै छिन् । श्रीमान्को असामयिक निधनपछि एक्लै घर व्यवहार धान्नुपर्ने भयो । साइकल सिकेपछि छोराछोरीलाई घरमै छाडेर बाहिरी काममा निस्कन सहज भयो, उनले भनिन्, बच्चा बिरामी पर्दा होस् या व्यावहारिक कामले बाहिर निस्कन पर्दा, साइकल साथी बनेको छ । उनी अहिले तिलोत्तमा नगरपालिकामा कार्यालय सहयोगी छन् । साइकल नजानेको भए जागिर खानसमेत समस्या पर्थ्यो, उनले भनिन् । घरको सबै काम सकेर समयमै कार्यालय पुग्न र कार्यालयले पठाएको कही स्थानमा समेत साइकलमा जाँदा सहज तरिकाले पुगिने र काम समयमै सम्पन्न हुने उनले बताइन् ।रूपन्देहीको गैडहवाका ५२ वर्षीर्य नारद केवट र सैनामैनाका ४५ वर्षीय सुरेन्द्र रेग्मीको पेसा बिल्कुलै फरक छ । केवट किसान हुन् भने सुरेन्द्र ठेक्कापट्टाको काम गर्छन् । तर यी दुवैबीचको एउटा समानता छ । दुवैको दैनिकी करिब दुई दशकदेखि साइकलकै भरमा चलेको छ । केवट खेतमा फलेको तरकारी बजारसम्म लैजान साइकलको प्रयोग गर्छन् । घरघरमा डुल्न, तरकारी बेच्न साइकलमा सहज भएको छ, उनले भने, यो नहुँदो त गाउँबाट अन्त जानै सकिंदैन्थ्यो । सुरेन्द्र पनि ठेक्काका काममा एक ठाउँदेखि अर्को ठाउँमा जाँदा साइकलमै जाने र यसले साथ दिइरहेको बताउँछन् ।लामो समयदेखि बुटवल र भैरहवाका साइक्लिस्टले सहरमा साइकल चलाउन उपयुक्त पूर्वाधार निर्माणका लागि स्थानीय सरकारलाई दबाब पनि दिइरहेका छन् । त्यसका लागि बेलाबेलामा दबाबमूलक साइकल र्याली आयोजना गरिरहेका छन् । यस्तै माग राखेर बुटवलदेखि लुम्बिनीसम्म शान्ति साइकल यात्रा गरिएको छ । जिल्ला साइक्लिङ संघले साइकलमार्फत शान्ति र पर्यटनलाई जोड्ने र साइकलमैत्री पूर्वाधार निर्माणका लागि ध्यानाकर्षण गर्न साइकल र्याली आयोजना गरिएको संघका अध्यक्ष पुकार थापाले बताए । उक्त यात्रामा बुटवल, तिलोत्तमा, सैनामैना र तौलिहवाका गरी ४५ जना साइकलयात्री सहभागी थिए । उनीहरूले बुटवलबाट सैनामैना, रामापुर हुँदै बुद्ध जन्मस्थल लुम्बिनीमा पुगेर दीप प्रज्वलन गरेका थिए ।"
उपत्यकामा ३० सहित २९३ संक्रमित थपिए,"पीसीआर मेसिन नबनाउँदा परीक्षण ठप्पसुर्खेत बिग्रिएको पीसीआर मेसिन मर्मतका लागि चासो नदिँदा कर्णालीमा कोरोना परीक्षण प्रभावित भएको छ । १० दिनदेखि मेसिन थन्किँदा प्रदेशकै राजधानीमा पीसीआर परीक्षण हुन सकेको छैन । सुर्खेतको वीरेन्द्रनगरस्थित प्रादेशिक प्रयोगशालामा थुप्रिएको स्वाबको परीक्षण गर्न नमुना नेपालगन्ज पठाउनुपर्ने बाध्यता छ । मेसिन आपूर्तिकर्ता कम्पनी हेलिक्स इन्टरप्राइजेज प्रालिलाई यसबारे समयमै जानकारी गराइए पनि बेवास्ता गरिएको त्रिवि माइक्रोबायोलोजी केन्द्रीय विभाग प्रमुख डा मेघराज बन्जाराले जानकारी दिए । कम्पनीका प्राविधिकले यतै (काठमाडौं) बाट फोनमा सोधपुछ गरेर के भइरहेको छ भन्ने बुझिरहेका रहेछन्, यसरी त मेसिन कहाँ बन्छ ?, डा बन्जाराले भने, हामीले कम्पनीलाई इन्जिनियर छिटो पठाऊ भनेर ताकेता गरिरहेका छौं, तर अहिलेसम्म गएका छैनन् ।उक्त मेसिन त्रिभुवन विश्वविद्यालय (त्रिवि) बाट खरिद मूल्यभन्दा साढे ६ लाख रुपैयाँ महँगोमा किनेर चौधरी ग्रुपले कर्णाली सरकारलाई सहयोगस्वरूप उपलब्ध गराएको थियो । डा बन्जाराका अनुसार २०७६ पुसमा हेलिक्स इन्टरप्राइजेजमार्फत भ्याटसहित २१ लाख ५६ हजार रुपैयाँमा मेसिन खरिद गरिएको हो । उक्त मेसिन वैशाख दोस्रो साता चौधरी ग्रुप (नबिल बैंक) ले भ्याटसहित २८ लाखमा किनेर प्रादेशिक अस्पताल पठाएको थियो । हामीले मेसिन किन्दा डलरको भाउ कम भएकाले सस्तो परेको थियो, बेच्ने बेलामा भने डलरको भाउ महँगियो, उनले भने, मेसिन बेचेर नयाँ ल्याउनुपर्ने भएकाले अहिलेकै दररेटमा बेचिएको हो । ६ महिनाअघि ल्याइए पनि परीक्षण गरेरमात्र राखिएको उनको दाबी छ । कम्पनीले मेसिन खरिद गरिएको न्यूनतम १ वर्षसम्म कुनै खराबी आएमा मर्मत गर्ने वारेन्टी दिएको छ । आपूर्ति गर्ने कम्पनी हेलिक्सले भने अहिलेसम्म मेसिन बनाउन बेवास्ता गरिरहेको छ ।"
सेलेसको पूरा नभएको सपना,"न्युयोर्क टेड टिनलिङ महिला टेनिसबारे राम्रै जानकार थिए । त्यसो त उनी टेनिस फेसन डिजाइनर थिए । तर उनले विश्व महिला टेनिसलाई निकै नजिकबाट नियाल्ने अवसर पाए । सन् १९९० मै उनको मृत्यु भएको थियो । त्यसको ठीकअगाडि उनले एउटा भविष्यवाणी गरेका थिए । भन्थे, मोनिका सेलेस जतिको तीव्र गतिमा टेनिस खेल्ने खेलाडी मैले अहिलेसम्म देखेको छैन । उनी कोर्टमा आगो लगाउन सक्षम छिन् । उनको जत्तिको कडा प्रहार मैले अन्य कोही खेलाडीबाट देखेको छैन ।सेलेस भर्खर १६ वर्षकी थिइन् । उनले कुनै ग्रान्ड स्लाम उपाधि पनि जितेकी थिइनन् । तर टिनलिङले भने जस्तै सेलेको दुई हाते फोरह्यान्ड र दुई हाते नै ब्याकह्यान्ड गज्जबको थियो । यसकै मद्दतले उनी महिला विश्व टेनिसमा शिखर चढ्दै थिइन् । सेलेसको पहिलो ठूलो सिकार भएकी थिइन्, मार्टिना नभ्रातिलोभा । सन् १९९० को इटालियन कप फाइनलमा सेलेसले नभ्रातिलोभालाई खुबै नमज्जासँग हराइन् । विश्वास नहुन सक्छ, स्कोर थियो, ६१, ६१ ।नभ्रातिलोभाले खेल सकिएपछि आफ्नो अनुभव सुनाउँदै भनेकी थिइन्, मलाई त ट्रकले धक्का दिएजस्तै भयो । त्यतिबेला नै भनिएको थियो, सेलेसको टेनिस त हेभिमेटल छ है । नभ्रातिलोभाविरुद्धको जितमा सेलेसको खेल आँकडा थियो, ३७ विनर्स अनि ६ मात्र अनफोर्स इरर । त्यसको एक महिना पनि त इतिहास बनिहाल्यो, सेलेस बनिन्, फ्रेन्च ओपन इतिहासमै सबैभन्दा कान्छी विजेता । उनले स्टेफी ग्राफलाई हराएकी थिइन् । स्कोर थियो ७६, ६४ को ।त्यसअगाडि जर्मन खेलाडी ग्राफले १० मध्ये ९ ग्रान्ड स्लाम फाइनलमा जित हात पारेकी थिइन् । ग्राफको सर्भिस आफैंमा कडा थियो, उनको फोरह्यान्ड पनि कम्तीको थिएन । त्यो समय स्पष्ट रूपमा भन्दा ग्राफको समय थियो, उनले जे चाहन्थिन्, कोर्टमा त्यही हुन्थ्यो । सेलेस पनि त हार खाने खेलाडी त थिइनन् । सेलेसले सुरुमा चार सेट प्वाइन्ट जोगाएर टाइब्रेकमा अगाडि रहिन् । पछि त आरामले दोस्रो सेट पनि आफ्नो नाममा लेखाइन् । त्यसपछि त सेलेसलाई जित्ने बानी नै परेको थियो । सन् १९९१ देखि १९९३ बीच ८ ग्रान्ड स्लाम फाइनल खेलिन् र त्यसमध्ये सातमा विजयी रहिन् । खेलको तथ्यांक थियो ५५१ । यसबीच उनले ३४ अन्य प्रतियोगिता पनि खेलिन् । त्यसमध्ये ३३ मा फाइनलको यात्रा गरिन् । तर त्यसलगत्तै त्यो घटना घट्यो, जसबारे कसैले सोचेका पनि थिएनन् । यसलाई पूरा विश्व खेलकुदकै सबैभन्दा दुर्भाग्यपूर्ण र स्तब्धपूर्ण घटना मानिन्छ, जुन नभएको भए के हुन्थ्यो ?सेलेसको बैंसले भर्खर १९ छोएको थियो । उनी ह्याम्बर्गमा खेलिरहेकी थिइन् । ग्राफका सन्काहा समर्थकले उनलाई कोर्टमै पछाडिबाट छुरा प्रहार गरेका थिए । त्यसपछि त उनी कहिल्यै त्यस्तो खेलाडी हुन सकिनन् । जस्तो उनी वास्तवमै थिइन् । घाइते भएयता उनको खेलजीवन लामो समय चल्न सकेन । भावुक हुँदै सेलेसले भनेकी थिइन्, म टेनिस कोर्टमै हुर्कें, त्यसैलाई सबैभन्दा सुरक्षित स्थान मान्थें तर त्यही कोर्टमा मैले सबथोक गुमाएँ पनि । सेलेसले गुमाएकी थिइन् निर्दोषिता, वरीयता, आम्दानी र प्रायोजन सबै । त्यसपछि त सेलेस डिप्रेसनको सिकार पनि भइन् । त्यसमाथि उनको खेलजीवनको सबैभन्दा ठूलो पात्र बुबा क्यान्सरको सिकार बने । आफ्नो आत्मकथामा सेलेसले ती दिनलाई निकै दुःखदायी भनेर वर्णन गरेकी छन् । सन् १९९६ मा उनले अन्तिक पटक ग्रान्ड स्लाम जितेकी थिइन् । सन् २००० मा उनको नाममा एक ओलम्पिक कांस्य पदक पनि रह्यो । सेलेसको खेलजीवनको सुरुआत जस्तो रह्यो, अन्त्य त्यसको ठीक विपरीत थियो ।"
चेल्सीको प्रदर्शनमा लाम्पार्ड खुसी,"लन्डन (एएफपी) चेल्सीले इंग्लिस प्रिमियर लिगमा फेरि शीर्ष चारको स्थान हात पारेको छ । शनिबारको अन्तिम लिग खेलमा चेल्सीले वाटफोर्डलाई ३० ले हरायो । त्यसमा ओलिभर जिरुड, विलियन र रोस बार्कलीले गोल गरे । हारले वाटफोर्ड थप दबाबमा परेको छ । वाटफोर्ड रेलिगेसन क्षेत्रबाट एक अंक मात्र अगाडि छ । यसअघि म्यानचेस्टर युनाइटेडले बर्नमाउथलाई ५२ ले हराएर केही समयका लागि शीर्ष चारमा स्थान बनाएको थियो ।आफ्नो अघिल्लो खेलमा वेस्ट ह्यामविरुद्धको खेल गुमाएपछि चेल्सी वाटफोर्डविरुद्ध निश्चित जित निकाल्न दबाबमा थियो । खेलपछि चेल्सी प्रशिक्षक फ्रान्क लाम्पार्डले टिमको प्रदर्शनमा खुसी देखाउँदै आफ्ना खेलाडीलाई दबाबमा लगातार खेल्ने बानी बसाल्न भनेका थिए । उनको भनाइ थियो, केही खेल अगाडिसम्म हामी तेस्रो स्थानलाई खेलिरहेका थियौं, अहिले चौथो स्थान जित्ने संघर्षमै झरेका छौं । खेलाडी लगातार दबाबमा खेल्न अभ्यस्त हुनुपर्छ ।शनिबारै अर्को खेलमा आर्सनलले उल्भसलाई २० ले हरायो । हारले उल्भसको युरोपमा खेल्ने सपनामा धक्का पुगेको छ । आर्सनलले १८ वर्षीय बुकायो साकाको पहिलो प्रिमियर लिग गोल मद्दतमा अग्रता लिएको थियो । त्यसपछि एलेक्जान्डर लाकाजेटले दोस्रो गोल थपे । अर्को खेलमा तेस्रो स्थानको लेस्टर सिटीले लगातारको खराब प्रदर्शनमा पूर्णविराम लगाउँदै क्रिस्टल प्यालेसलाई ३० ले हरायो । त्यसमा जेमी भार्डीले लिगमा आफ्नो सय गोल गरेका थिए ।"
बुफोन सर्वाधिक सिरी ए खेल्ने खेलाडी,मिलान (एएफपी) जियानलुइजी बुफोन शनिबार इटालीको सिरी ए मा सर्वाधिक खेल खेल्ने खेलाडी बनेका छन् । त्यो प्रदर्शनमा युभेन्ट्सले टुरिनमाथि ४१ को सानदार जित पाएको थियो । टोली शीर्षस्थानमा ७ अंकको अग्रता लिन सफल भयो । अर्को खेलमा दोस्रो स्थानको लाजियो भने एसी मिलानसँग ३० ले पराजित रह्यो । युभेन्ट्सका ४२ वर्षीय गोलक्षक बुफोनले लिगमा ६ सय ४८ औं खेल खेले । यसअघि अघिल्लो खेलमा बुफोनले एसी मिलानका पाब्लो माल्दिनीसँग सर्वाधिक लिग खेल खेलेको कीर्तिमान बराबरी गरेका थिए । टुरिनविरुद्ध प्राप्त जितमा क्रिस्टियानो रोनाल्डोले पनि नयाँ कीर्तिमान बनाए । उनी क्लब इतिहासमा ५९ वर्षयता एकै सिजन २५ गोल गर्ने पहिलो खेलाडी बने । यो जितपछि माउरिसियो सारीको युभेन्ट्स लिग उपाधि जित्ने अवसरको अझ नजिक पुगेको छ ।
बायर्नलाई २० औ जर्मन कप,बर्लिन (एएफपी) रोबटोर्ले वान्डोवस्कीले यो सिजनको ५० औ व्यक्तिगत गोल पूरा गरेपछि बायर्न म्युनिकले शनिबार बायर बायर्नले यससँगै कप र लिग दुवैजितेको उपलब्धि पनि आत्मसात् गरेको छ । बायर्नले जर्मन कप जितेको यो २०औ पल्ट हो । बर्लिनको दर्शनविहीन ओ लम्पिक र ंगशालामा सुरुदे खि बायर्नबलियो देखिएको थियो । त्यो अन्त्यसम्म कायम रह्यो । बायर्नले डेविड अल्बाकोगोलले अग्रता लिएयता सर्गी जेनब्राले दोस्रो गोल थपे । त्यसयताले वान्डो वस्कीले दुई गोल गरे । लेवर कुसनका तर्फबाट स्भेन बेन्ड र केइ हार्भटेजले गोल गरे ।यसअघि बायर्नले लगातार आठौ पल्ट जर्मन बुन्डे सलिगा जितिसकेको छ ।जर्मनीमा फेरि फुटबल सुरु भएयता बायर्नले आफूले खेलेका सबै ११ खेलजितेको छ । बायर्नको अब युरोपेली च्याम्पियन्स लिगमा चुनौती बाँकी छ ।
