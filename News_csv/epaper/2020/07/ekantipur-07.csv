शीर्षक,विवरण
उपत्यकामै २ सय ३९ संक्रमित,१० दिनमा तीन गुणास्वास्थ्य तथा जनसंख्या मन्त्रालयका अनुसार काठमाडौं उपत्यकामा १० दिनअघि कोरोना संक्रमितको संख्या ७८ जना मात्रै थियो । सोमबार यो संख्या तीन गुणा (२ सय ३९) पुगेको छ । तीमध्ये १ सय १३ जना महिला र १ सय २६ जना पुरुष छन् ।तीनै जिल्लामा पछिल्लो एक सातामा संक्रमितको संख्या ह्वात्तै बढेको छ । असार १५ सम्म ९२ जना संक्रमित रहेकामा १६ गते १ सय ६ जना पुग्यो । १७ गते १ सय २३ संक्रमित थिए भने १८ गते यो संख्या बढेर १ सय ५५ पुग्यो । आइतबार १ सय ८५ जना संक्रमित रहेकामा सोमबार २ सय ३९ पुगेको छ ।देशमा पहिलोपटक कोराना देखिएको युवालाई पनि काठमाडौंकै तथ्यांकमा समावेश गरिएको छ । फ्रान्सबाट कतारको दोहा हुँदै चैत ४ मा नेपाल आएकी मैतीदेवीकी एक युवतीमा चैत ९ मा कोरोना देखिएको थियो । उनी मुलुककै दोस्रो संक्रमित हुन् । उनलाई कोरोना देखिएलगत्तै चैत ११ देखि सरकारले देशमा लकडाउन घोषणा गरेको थियो । वैशाख ३० मा कञ्चनपुरबाट आएकी एक महिलामा कोरोना पुष्टि भएको थियो । त्यही दिन सुनसरीबाट आएकी एक युवती र नेकपाका नेता भीम रावलका सुरक्षामा खटिने सशस्त्र प्रहरी जवानलाई कोरोना देखिएको थियो । वैशाख ३० सम्म संक्रमितको संख्या सात जना मात्रै थिए । जेठ १५ मा संक्रमितको संख्या २४ जना पुग्यो । जेठ अन्तिममा भने संक्रमितको संख्या ३९ मा सीमित रहेकामा असार १३ मा ८३ जना भयो ।यसरी काठमाडौं उपत्यकामा देखिएको संक्रमितको तथ्यांक केलाउँदा असार १६ देखि मात्रै तीन अंकले बढेको देखिन्छ । भक्तपुर र ललितपुरको तुलनामा काठमाडौंमा संक्रमित दर पनि बढी छ । असार १६ मा ७२ जना संक्रमित रहेकामा १८ मा १ सय १० पुगेको थियो । काठमाडौंमा आइतबार संक्रमितको संख्या १ सय ३७ थियो । सोमबार यो संख्या बढेर १ सय ६१ पुगेको छ । ललितपुरमा जेठ ६ मा कन्ट्याक्ट ट्रेसिङमै खटिएका चिकित्सकलाई संक्रमण देखिएको थियो । भक्तपुरमा भने सुनसरीबाट आएर ठिमीमा साथीको कोठामा बसेकी युवती र सशस्त्र प्रहरीको जवानलाई पहिलोपटक कोरोना देखिएको थियो ।
कांग्रेस महाधिवेशन फागुन ७१० मै,"(काठमाडौं)  नेपाली कांग्रेसले कोरोना महामारी र लकडाउनका कारण पार्टीका गतिविधि ठप्प भए पनि चौधौं महाधिवेशन तोकिएकै मिति (फागुन ७१०) मा गर्ने निर्णय गरेको छ । महाधिवेशन र नागरिकताको एजेन्डा राखेर असार १६ देखि सुरु केन्द्रीय कार्यसमिति बैठकले निर्धारित मितिमै महाधिवेशन गर्ने निर्णय गरेको हो । कांग्रेसले महाधिवेशनको नयाँ तालिका प्रस्ताव गरिसकेको छ । जसमा क्रियाशील सदस्यताको नवीकरण, वितरण र छानबिन प्रक्रिया सकेर मंसिर मसान्तभित्र सम्पूर्ण सूची निर्वाचन आयोगलाई बुझाइसक्नुपर्ने उल्लेख छ । पार्टीका अन्तरिम संरचनासमेत अझै समायोजन भइसकेको छैन । समायोजन नसकिँदासम्म महाधिवेशनको प्रक्रिया सबै ठाउँमा अघि बढाउन सम्भव हुन्न । पुरानो राज्य संरचनाका आधारमा रहेको पार्टीका संरचनालाई समायोजन गर्न कांग्रेसले मंसिरदेखि नै काम थालेको हो । २६ जिल्लाको समायोजन हुन अझै बाँकी छ । समायोजन नभएका जिल्लामा क्रियाशील सदस्यता वितरण र नवीकरणको काम हुन सकेको छैन । बैठकले समायोजनको काम साउन १० गतेभित्र सक्ने लक्ष्य लिएको छ । क्रियाशील सदस्यताको वितरण, नवीकरण साउन मसान्तभित्र सक्ने र भदौ मसान्तभित्र सदस्यताको सूची केन्द्रमा पठाइसक्न बैठकले मातहतका स्थानीय निकायलाई निर्देशन गरेको छ ।क्रियाशीलमाथि उजुरी गर्ने समय असोज मसान्त, पुनरावेदनका लाग कात्तिक मसान्त र सम्पूर्ण विवाद टुंग्याउन मंसिर २५ गतेसम्मको समय दिइएको छ । क्रियाशील सदस्यताको छानबिन गर्नेदेखि विवाद टुंग्याएर अन्तिम सूची निकाल्ने काम पार्टीद्वारा गठित छानबिन समितिले गर्छ । तर, अहिलेसम्म त्यस्तो समिति बनेको छैन । मंसिर मसान्तभित्र क्रियाशील सदस्यताको सूची निर्वाचन समितिलाई बुझाउने समय तोकिएको छ । बैठकमा सत्तारूढ नेकपाभित्रको आन्तरिक विवादले सिर्जित राजनीतिक संकट र सम्भावित सत्ता समीकरणको विषयसमेत नेताहरूले उठाएका छन् । नेकपा अध्यक्षसमेत रहेका प्रधानमन्त्री केपी शर्मा ओली र कांग्रेस सभापति शेरबहादुर देउवाबीच असार १७ गतेको गोप्य भेटवार्ता र आइतबार ओलीकै दूतका रूपमा नेकपा स्थायी कमिटी सदस्य सुवास नेम्वाङसँगको भेटले कांग्रेस बैठकलाई तरंगित बनाएको छ । तर नेताहरूले सत्तालोलुप नदेखाउन नेतृत्वलाई सचेत गराएका छन् । बाँकी पृष्ठ ११"
घटे सलह,"(काठमाडौं)  अघिल्लो सातादेखि लाखौंको संख्यामा नेपाल भित्रिएपछि बाली जोगाउन गाह्रो हुने भन्दै चिन्ता बढाउने सलह घट्दै गएका छन् । मौसम अनुकूल नहुँदा केही जिल्लामा सलह मरेको जानकारी प्राप्त भएको प्लान्ट क्वारेन्टाइन तथा विषादी व्यवस्थापन केन्द्रले जनाएको छ । सलह चिसो ठाउँमा बाँच्न सक्दैन । २२ डिग्रीभन्दा तलको तापक्रममा बाँच्दैन, केन्द्र प्रमुख सहदेवप्रसाद हुमागाईंले भने, बागलुङको उत्तर क्षेत्रमा सबैभन्दा बढी सलह मरेको पाइएको छ । कालीकोट, मुस्ताङलगायत जिल्लामा पनि सलह कीरा मरेर झरेको केन्द्रले जनाएको छ । यीबाहेक अन्य जिल्लामा पनि सलह मरेको सूचना प्राप्त भएको हुमागाईंले बताए । केन्द्रका अनुसार समुद्र सतहबाट १६ सयदेखि १८ सय मिटर उचाइसम्म उड्न सक्ने सलह हावाको चापसँगै छरिएर हिमाली क्षेत्रसम्म पुगेका थिए । हावाको बहावसँगै हिमाली जिल्लामा पुगे पनि तापक्रम र वातावरण अनुकूल नहुँदा धेरै मरेको केन्द्रको अनुमान छ । सलह प्रायः गर्मी ठाउँमा हुन्छ । घाम लाग्दा यसले कृषि बालीमा बढी क्षति पुर्याउँछ । नेपालमा मनसुन सक्रिय हुँदा प्रायः क्षेत्रमा पानी परिरहेको छ । चिसोका कारण सलह पनि जंगलमा छ । बाँकी पृष्ठ ११"
विवाद समाधानको जिम्मा अध्यक्षद्वयलाई,"(काठमाडौं)  दोस्रो तहका नेताहरू सम्मिलित छलफलले ठोस निचोड निकाल्न नसकेपछि पार्टीभित्रको विवाद समाधानका लागि अब नेकपा अध्यक्षद्वयले नै संवाद गर्ने भएका छन् ।पहिलो चरणमा अध्यक्ष एवं प्रधानमन्त्री केपी शर्मा ओली र अर्का अध्यक्ष पुष्पकमल दाहालबीच सोमबार बिहान करिब डेढ घण्टा छलफल भएको थियो । दाहालका प्रेस संयोजक विष्णु सापकोटाका अनुसार सहमतिका लागि अध्यक्षद्वयले निरन्तर छलफल गर्ने र आवश्यक परे वरिष्ठ नेताहरूलाई पनि छलफलमा सहभागी गराउने सहमति दुई अध्यक्षबीच भएको छ । बल्ल आजदेखि छलफलको क्रम सुरु भयो, तिक्तता र असहमति मेटाउनका लागि सघन कुराकानी गर्न दुवै अध्यक्ष सहमत देखिनुभएको छ, सापकोटाले कान्तिपुरसँग भने, अब कोही पनि साक्षी र सल्लाहकार नराख्ने, आवश्यक परे वरिष्ठ नेताहरूलाई सहभागी गराउने विषयमा उहाँहरूबीच सहमति बनेको छ । बैठकमा अध्यक्षद्वयले छलफलको निचोड निकाल्न अनौपचारिक कार्यदल गठन गरिएको र उक्त कार्यदलले सहमतिको पाँचबुँदे ड्राफ्ट तयार पारेको भनेर आएका हल्लाका कारण स्थिति झन् बिग्रिनेतर्फ गएको भन्दै चिन्ता व्यक्त गरेका थिए । सहमतिको पाँचबुँदे ड्राफ्ट र सहमति खोज्न कार्यदल गठन गरेको कुरा नियोजित ढंगले प्रचार गरियो, यसले अध्यक्षद्वयलाई गम्भीर बनाएको छ, उनले भने । नेकपा स्थायी कमिटी सदस्य सुवास नेम्वाङले पनि अध्यक्षद्वयले थालेको वान टु वान छलफल सकारात्मक रूपमा अघि बढेको जानकारी आफूले पाएको बताए । अनौपचारिक रूपमा अरू छलफल पनि भइरहेका छन्, दुवै अध्यक्ष पनि छलफलमा हुनुहुन्छ, उनले कान्तिपुरसँग भने, मैले बुझेसम्म छलफल सकारात्मक रूपमा अघि बढेको छ ।नेकपा अध्यक्षद्वयबीच आइतबार पनि करिब २ घण्टा छलफल भएको थियो । दोस्रो तहका केही नेताहरूसहित भएको छलफलमा उनीहरूले आआफ्नो बटमलाइन राखेका थिए । उक्त छलफलमा अध्यक्ष दाहालले ओलीले प्रधानमन्त्री पदबाट राजीनामा दिनुपर्ने बताएका थिए । स्थायी कमिटीको छलफलको सेन्टिमेन्ट तपाईंले बुझिहाल्नुभएको छ, साथीहरूको अडान त्यही हो तर पार्टीमा भन्दा पनि सरकारमा पर्फर्मेन्स राम्रो भएन भन्ने छ, अध्यक्ष दाहालले ओलीसँग भनेका थिए, तपाईंले सरकारबाट राजीनामा दिएर निकास दिनुपर्यो । ओलीले आफूले दुवै पद नछोड्ने र त्यसबाहेक अरू जुनसुकै एजेन्डामा छलफल गर्न तयार रहेको दाहालसँग बताएका थिए । आज (सोमबार) को वार्ता यो अर्थमा पनि सकारात्मक छ कि उहाँहरूले सर्तरहित छलफल सुरु गर्नुभएको छ, ओलीनिकट एक नेताले कान्तिपुरसँग भने, गतिरोध छिट्टै अन्त्य हुने आशा गरौं न ! अध्यक्षद्वयकै शक्ति सन्तुलनमा कुरा नमिलेपछि नेकपा स्थायी कमिटी बैठक लगातार तेस्रो पटक स्थगित भएको छ । सोमबारका लागि डाकिएको बैठक संवादबाटै निकास खोज्ने भन्दै दुई दिन पर धकेलिएको छ । यो दुई दिनमा सहमतिको बिन्दु फेला पर्ने संकेत मिलेको नेता नेम्वाङले बताए । यद्यपि दाहालले आफूनिकट नेताहरूलाई भने अहिले छलफलको क्रम सुरु भए तापनि कुरा भने मिलिनसकेको बताएका छन् । प्रधानमन्त्रीले तपाईंहरूको सबैतिर बहुमत छ, त्यसैलाई आफ्नो दम्भ बनाउनुभएको छ, सबैको कुरा बहुमतका आधारमा त हुन्न नि भन्नुभएछ, दाहालको ब्रिफिङ सुनेका एक नेताले कान्तिपुरसँग भने, अहिलेसम्म परिस्थिति उस्ताको उस्तै छ । हुन त रातारात मान्छेको दिमाग परिवर्तन हुन्छ । होइदिओस् भन्ने कामना गरौं, अब बैठक धेरै लम्ब्याएर अस्थिरता कायम राख्नु हुँदैन ।नेपाल भन्छन् ॅओलीबाट बेवास्ता भइरहेको छ६०४० प्रतिशतको अनुपातमा एकीकरण भएको नेकपाको शक्ति सन्तुलनमा दाहाल पक्षसँग ४० र ओली तथा नेपाल पक्षका ३०३० प्रतिशत नेताहरू छन् । पार्टीको शक्ति मिलाउन नेपाल पक्ष दाहाल वा ओली जुन पक्षसँग निकट भयो, उही बलियो हुने हिसाब नेकपाको छ । तर पार्टी एकीकरणयता पूर्वएमाले भए पनि ओली र नेपाल पक्षीय नेताहरूका बीचमा मिल्ती भएको उदाहरण खासै छैन । अहिले पनि नेपालको साथ दाहाललाई नै छ, त्यही आधारमा यो पक्षको बहुमत पार्टी कमिटीमा छ । स्थायी कमिटी बैठकमा ओलीले प्रधानमन्त्रीबाट राजीनामा दिनुपर्ने माग गरिरहेका ३० नेतामध्ये नेपाल पक्षीय नेताहरू उक्त मागमा शतप्रतिशत सहभागी छन् । यसअघि शक्ति समीकरणका यस्ताखाले थुप्रै छलफलहरूमा नेपाल तथा उनी पक्षीय नेताहरूको सहभागिता हुने गरेको भए पनि यसपालिचाहिँ नेपाल र उनी पक्षीय नेताहरू माहोल मिलाउने छलफलमा सहभागी छैनन् ।कान्तिपुरसँग कुरा गर्दै वरिष्ठ नेता नेपालले आफूहरूसँगकै छलफल र परामर्शका आधारमा दाहाल बैठकमा सहभागी भइरहेको बताए । केपी ओलीबाट बेवास्ता भइरहेको छ, उहाँ हामीसँग छलफल गर्न पनि चाहनुहुन्न, प्रचण्डजीले राम्रै गरिरहनुभएको छ । अहिलेसम्म उहाँसँग विश्वासको वातावरण टुटिसकेको छैन । प्रधानमन्त्री ओलीले दाहालसँगको भेटमा नेपाल पक्षीय टिम छोडेर आफूसँग मिल्न प्रस्ताव गरेका थिए । ओलीजीले प्रचण्डजीसँग माधव नेपाललाई विश्वास नगर्नुस्, विश्वास गर्नुभयो भने धोका खानुहुन्छ भनेर सोमबार पनि भन्नुभएछ, अध्यक्षले यसरी एकअर्कालाई लडाउन त भएन नि, नेपालले भने । प्रधानमन्त्री ओलीसँगको भेटपछि अध्यक्ष दाहालले भेटमा भएको कुराकानीबारे वरिष्ठ नेता नेपालसहित केही नेताहरूलाई छुट्टाछुट्टै ब्रिफिङ गरेका थिए । दाहाल पक्षीय नेताहरूले दाहालले मंगलबार बिहान प्रधानमन्त्री ओलीसँग छलफल गरेपछि एक पटक आफूहरू बसेर रणनीति तय गर्ने तयारी गरेका छन् ।"
कोणसभामा दुई पक्षका कार्यकर्ताबीच झडप,"टीकापुर (कास) कैलालीको लम्कीमा प्रधानमन्त्री तथा नेकपा अध्यक्ष केपी शर्मा ओलीको समर्थनमा भएको कोणसभामा अर्का अध्यक्ष पुष्पकमल दाहालनिकट कार्यकर्ताले आक्रमण गरेका छन् । सोमबार साँझ ५ बजेतिर लम्की चोकमा ओलीनिकट कार्यकर्ताले र्यालीसहित कोणसभा गरिरहेका बेला दाहालनिकट कार्यकर्ता एकाएक आएर आक्रमण गरेपछि स्थिति तनावग्रस्त बनेको थियो । सचेत नागरिक समाज लम्की कैलाली नामक संस्थाको ब्यानरमा प्रधानमन्त्री ओलीको तस्बिरसहित नेपालको नयाँ नक्सा राखेर दुई दर्जनभन्दा बढी युवाको सहभागितामा लम्की चौराहामा प्रदर्शनसमेत गरिएको थियो । ओलीनिकट पत्रकार सम थापाले प्रधानमन्त्रीको बचाउ गर्दै भाषण गरेलगत्तै लम्की चुहाका नेकपा कार्यकर्ता नरबहादुर खड्काले दाहालले बकम्फुसे कुरा गरेको आरोप लगाए । दुई तिहाइको सरकारलाई आफ्नै साथीहरूले ढलाउन खोजेको भन्दै आक्रोश पोखिरहेका बेला दाहालनिकट केही युवा खड्कामाथि खनिएका थिए । खड्कालगायत ओली पक्षधरले आफूहरूमाथि दाहालका पूर्वलडाकुहरूले नियोजित रूपमा आक्रमण गरेको आरोप लगाएका छन् ।खड्काले अध्यक्ष दाहाललाई घोचपेच गरेर वक्तव्य दिन थालेपछि माइक खोसिएको हो, पूर्वमाओवादी कार्यकर्ता तथा नेकपाका लम्कीचुहानगर सचिव लालबहादुर कुमालले भने । युवा संघ लम्कीनगर अध्यक्ष सन्तोष ओलीले सरकारको समर्थनमा टीकापुर, सुख्खडलगायत क्षेत्रमा कार्यक्रम आयोजना गरेको र लम्कीमा गर्ने क्रममा पूर्वमाओवादी तथा आफ्नै पार्टीका साथीले अवरोध गरेको बताए । माहोल साम्य पार्न प्रहरीलाई हम्मेहम्मे परेको थियो । इलाका प्रहरी कार्यालय लम्कीका प्रहरी निरीक्षक ज्ञानेन्द्र चन्दले सचेत नागरिक समाजको ब्यानरमा भाषण गरिरहेका बेला अर्को समूहले बिथोल्ने प्रयास गर्दा कुटाकुटको स्थिति बने पनि अप्रिय घटना नभएको बताए ।"
भेटघाटले दिल्ली तरंगित,"(नयाँदिल्ली)  नेपालका लागि चिनियाँ राजदूत होउ यान्छीको आइतबार नेकपा नेता तथा पूर्वप्रधानमन्त्री माधवकुमार नेपालसँग भएको भेटलाई भारतीय सञ्चारमाध्यमले विशेष महत्त्वका साथ चर्चामा ल्याएका छन् । भारतीय मिडियाले राजदूत होउको विगतको जिम्मेवारी, सामाजिक सञ्जालमा सक्रियतादेखि सुन्दरतासम्मको टिप्पणी गर्दै आएका छन् । उनको राजनीतिक भेटघाटलाई विशेष चासोका साथ हेर्दै नेपालमा चीनको बढ्दो हस्तक्षेप र नेपालको चीनप्रतिको झुकाव का रूपमा व्याख्या गर्दै आएका छन् ।नेपालले लिम्पियाधुरासम्म समेटेर नक्सा प्रकाशन गर्नुका पछाडि चीनको हात रहेको समेत केही कूटनीतिज्ञ र विश्लेषकले दाबी गर्दै आएका छन् । भारतीय सेना प्रमुख मनोज मुकुन्द नरवणेले पनि नेपालले धार्चुलालिपुलेक पास जोड्ने सडकको विरोध गरेपछि घुमाउरो पाराले नेपालले चीनको आडमा विरोध भएको दाबी गरेका थिए । नेपालका लागि भारतका एक पूर्वराजदूतले होउको सक्रियता चीनको दीर्घकालीन रणनीतिअनुसार भइरहेको दाबी गरे । सधैं पञ्चशीलको वकालत गर्ने चीनले नेपालको आन्तरिक राजनीतिमा यसरी खुलेर सक्रिय बन्नु सामान्य होइन, त्यसैले दिल्ली स्वाभाविक रूपमा चनाखो हुनुपर्छ, उनले भने । केही भारतीय सञ्चारमाध्यमले पछिल्लो समय नेपाल र भारतबीचको सम्बन्धमा चिसोपन आउनाका पछाडि राजदूत होउको सक्रियतालाई ठानेका छन् । भारतीय हिन्दी दैनिक अमर उज्यालाले भारतको छिमेकी देश नेपालसँग सम्बन्ध बिग्रनुमा राजनीतिक कारणका साथै चीनको कूटनीति पनि जिम्मेवार रहेको र त्यसका लागि राजदूत होउको भूमिका रहेको दाबी गरेको छ । पत्रिकाले राजदूत होउ फेसबुक ट्वीटर र इन्स्टाग्राममार्फत पनि नेपालहरूमाझ लोकप्रिय बनेको उल्लेख गरेको छ ।भारतीय समाचार एजेन्सी पीटीआईले पनि राजदूत होउले फेरि एक पटक नेपालको आन्तरिक राजनीतिक मामिलामा हस्तक्षेप गरेको उल्लेख गरेको छ । एजेन्सीले राजदूत होउ र नेपालबीचको भेटघाटपछि नै जारी स्थायी समितिको बैठक बुधबारका लागि सारिएको दाबी गरेको छ । सत्तारूढ दलभित्रको विवाद बढ्दै गएपछि चिनियाँ राजदूतले आफ्नो सक्रियता बढाउँदै लगेको पीटीआईले लेखेको छ । त्यसैगरी भारतकै अर्को समाचार एजेन्सी आईएनएसले त राजदूत होउले काठमाडौंको कूटनीतिलाई नै पुनर्परिभाषित गरेको र भारतसँगको विवादित भूमिलाई समेटेर प्रधानमन्त्री ओलीको नयाँ नक्सा जारी गर्ने अनपेक्षित कदमका पछाडिसमेत हात रहेको लेखेको छ । ओलीविरुद्ध बढ्दो आक्रोश मत्थर पार्न अरू नेताहरूसँग भेटघाट गरेको समेत आईएनएसले लेखेको छ ।यसअघि गत वैशाखमा नेकपाभित्र कलह चर्किएपछि राजदूत होउले गरेका राजनीतिक भेटघाट र विकसित घटनाक्रमलाई दिल्लीमा विशेष चासोका साथ हेरिएको थियो । त्यतिबेला राजदूत होउले राष्ट्रपति विद्यादेवी भण्डारीदेखि पार्टीका शीर्ष नेताहरूलाई समेत भेटेकी थिइन् । र, केही दिनको तनावपछि पार्टीको कलह थामथुम भएको थियो । त्यतिबेला पनि भारतीय विश्लेषक र मिडियाले राजदूत होउमाथि नेपालको राजनीतिमा हस्तेक्षप गरेको आरोप लगाएका थिए । राजदूत होउकै सक्रियताका कारण नेकपाभित्रको विवाद सुल्झिएको दाबी गरेका थिए ।"
हुलाकी सडकमा एसएसबीको अवरोध,"(कञ्चनपुर)  कञ्चनपुरको दक्षिणी क्षेत्रमा हुलाकी सडक निर्माणमा भारतीय सीमा सुरक्षा बल (एसएसबी) ले पुनः अवरोध गरेको छ । बेलौरी नगरपालिका८ पचुई क्षेत्रमा निर्माणाधीन सडक आफ्नो भूभागमा पर्ने भन्दै भारतको केन्द्रीय अर्धसैनिक बल (एसएसबी) ले अवरोध गरेको हो । आइतबार भारत उत्तरप्रदेशको पिलिभित जिल्लाका एसडीएम र एसएसबीका डीआईजीसहितको टोलीले निर्माणस्थलमै पुगेर काममा अवरोध गरेको हो । ३८ नम्बर सीमा पिलरनजिकैको उक्त क्षेत्र नयांँ नापीअनुसार भारतमा पर्ने दाबी गर्दै एसडीएम र डीआईजीले काम रोक्न भनेको स्थानीयले बताए । यसअघि पनि एसएसबीले उक्त क्षेत्र भारतमा पर्ने भन्दै लामो समय हुलाकी सडक निर्माणको काममा अवरोध गरेको थियो । यो क्षेत्र हाम्रोमा पर्छ भन्दै काम रोक्न भनेका छन्, बेलौरी नगरपालिकाका प्रमुख पोतीलाल चौधरीले भने, ३८ नम्बर पिलरको पूर्वी र दक्षिणी क्षेत्र भारतमा पर्ने उनीहरूको दाबी छ । उनले आइतबार ठूलो संख्यामा सुरक्षाकर्मीसहित आएका दुवै जनालाई तत्काल काम नरोकिने भन्दै फिर्ता पठाइए पनि विवाद माथिल्लो तहबाटै समाधान हुनुपर्ने बताए । यसबारे प्रमुख जिल्ला अधिकारीसँंग पनि तत्काल छलफल गरेर समाधान गर्न आग्रह गरिएको उनले बताए ।उक्त क्षेत्रमा अहिले ग्राभेलिङको काम चलिरहेको छ । यसअघि पनि एसएसबीकै अवरोधका कारण लामो समय काम हुन नसक्दा निर्माणले गति लिन सकेको छैन । सशस्त्र प्रहरीको ३५ नम्बर गणका एसपी वीरसिंह साहूले सडक निर्माणका क्रममा सामान्य विवाद देखिएको र समाधानका लागि छलफल चलिरहेको बताए । उनका अनुसार ३८ र ३९ नम्बर पिलरको बीचको भूभाग भारतीय पक्षले आफ्नो क्षेत्रमा पर्ने दाबी गरेको छ । यही कारण निर्माण रोक्न एसएसबीको टोली आएको उनले बताए ।फागुनमा बेलौरी नगरपालिकाको भुडा क्षेत्रमा नेपालभारत संयुक्त सर्वे टोलीले काम सुरु गरेको थियो । तर उक्त क्षेत्रमा महाकाली सिँचाइ आयोजनासहित थुप्रै नेपालीको जमिन भारततर्फ जान थालेपछि स्थानीयले विरोध गरेपछि टोलीले काम स्थगित गरेको थियो । उक्त क्षेत्रमा नेपालतर्फ दर्ता रहेका जमिनसमेत भारतमा पर्ने देखिएपछि स्थानीयले विरोध गरेका हुन् । भारतीय पक्षले निर्माण गरेका पिलरहरूसमेत स्थानीयले भत्काएका थिए । कञ्चनपुरका प्रमुख जिल्ला अधिकारी नूरहरि खतिवडाले भारतीय पक्षबाट सडक निर्माणको अवरोध भएपछि हाललाई उक्त क्षेत्रमा निर्माण कार्यअघि नबढाउने सहमति भएको छ । नेपाल र भारतको संयुक्त टोलीले सीमाको वास्तविक अवस्था बुझ्नका लागि केन्द्रमा पत्राचार गरिने प्रजिअ खतिवडाले बताए ।निर्माण निकै सुस्तकञ्चनपुरमा हुलाकी सडक निर्माणको काम तीन चरणमा भइरहेको छ । अहिले एसएसबीले अवरोध गरेको क्षेत्र बेलौरीको बुटाबारीदेखि बेलडाडी गाउँपालिकासम्म २० किलोमिटर सडक निर्माणका लागि बाबाहंस निर्माण कम्पनीसँंग ४१ करोड ७६ लाखमा २०७३ पुसमा ठेक्का सम्झौता भएको हो । २०७६ असारमा म्याद सकिएपछि ९ महिना थप गरिएको म्याद पनि चैतमा सकिएर साउनसम्म दोस्रोपटक म्याद थप भएको छ ।यो अवधिमा पनि काम सम्पन्न हुने सम्भावना नरहेको हुलाकी सडक आयोजनाका इन्जिनियर पदम मडैले बताए । उनका अनुसार तीनवटै चरणमा करिब ७० प्रतिशत भौतिक प्रगति भएको छ । पहिलो र तेस्रो चरणमा बढी भए पनि दोस्रो चरणमा कम रहेको उनले बताए ।"
सेनाको १० करोडसम्मको रासन ठेक्का जिल्लाबाटै,"रासनमा सिपाहीकै असन्तुष्टिसरकारले तोकेको रासन स्केलअनुसार सुविधा नपाएको भन्दै तल्लो दर्जाका सैनिक कर्मचारीले असन्तुष्टि जनाएका छन् । जंगीअड्डाले गरेको आन्तरिक सर्वेक्षणका क्रममा सिपाहीहरूले नै सरकारी स्केल र गुणस्तरअनुसार रासन नपाएको र यसमा सुधार गर्नुपर्ने सुझाव दिएका हुन् । जंगीअड्डाले उपत्यकाका २२ र राजधानी बाहिरका ८ युनिटमा सिपाहीको रासन व्यवस्थापनबारे रायसुझाव लिन नमुना सर्वेक्षण गरेको थियो । उपत्यका बाहिरका ८ युनिटमा गरिएको सर्वेक्षणमा सहभागीमध्ये २४ प्रतिशत र उपत्यकाभित्रका २५ प्रतिशतले रासन व्यवस्थापन प्रभावकारी नभएको जवाफ दिएका छन् । ३९ प्रतिशतले अति राम्रो, ३७ प्रतिशतले राम्रो र ३४ प्रतिशतले रासन व्यवस्थापन अतिकम प्रभावकारी रहेको उल्लेख गरेका छन् । त्यस्तै उपत्यकाका २२ युनिटका अधिकृत, पदिक र अन्य दर्जाका कर्मचारीले रासन व्यवस्थापनमा ३५ प्रतिशतले अति राम्रो, ४० प्रतिशतले राम्रो र २५ प्रतिशतले असन्तुष्टि जनाएका छन् । सर्वेक्षणमा ९ प्रतिशत अधिकृत, १३ प्रतिशत पदिक र ७८ प्रतिशत अन्य (सिपाहीहवलदार) तहका सैनिक कर्मचारी सहभागी भएका थिए । सैनिक प्रवक्ता पाण्डेले रासन व्यवस्थापन प्रणाली चुस्त र सिपाहीमैत्री बनाउन कुनै कसरत बाँकी नराख्ने बताए । रासनलगायत आर्थिक अनियमितता र सैनिक अनुशासन उल्लंघन गर्ने कसैलाई पनि छुट नदिने नीति अपनाइएको उनले दाबी गरे ।"
३८० म्यानपावर कम्पनी खारेज हुँदै,"(काठमाडौं)  सरकारले तत्काल कुनै निर्णय नलिए लगातार दुई आर्थिक वर्षमा एक सय कामदार पठाउन नसकेका ३ सय ८० वटा वैदेशिक रोजगार कम्पनी (म्यानपावर) खारेज हुने भएका छन् । वैदेशिक रोजगार विभागले एक सय कामदार पठाउन सक्ने कम्पनीको मात्रै नवीकरण गरेको छ । असार मसान्तभित्र नवीकरण नहुने कम्पनीले कामदार पठाउन पाउने छैन ।विभागका प्रवक्ता भोलानाथ गुरागाईंले वैदेशिक रोजगार ऐनअनुसार एक सय कामदार नपठाउने कम्पनीको नवीकरण गर्न नमिल्ने बताए । कानुनमा जे व्यवस्था छ, त्यसैलाई हामीले कार्यान्वयन गर्ने हो, उनले भने । संशोधित वैदेशिक रोजगार ऐनको दफा १३ (घ २) मा लगातार दुई वर्षसम्म वार्षिक एक सय जना पनि कामदार पठाउन नसके विभागले इजाजतपत्र रद्द गर्न सक्ने व्यवस्था छ । यसमा नियमावलीले थप व्याख्या गर्दै पछिल्लो दुई आर्थिक वर्षमा प्रत्येक वर्ष कम्तीमा एक सय जना कामदार वैदेशिक रोजगारमा पठाएको प्रमाणित हुने कागजात असार मसान्तभित्र पेस गरे मात्रै नवीकरण गर्ने भनेको छ । वैदेशिक रोजगार व्यवसायी संघले कोरोना भाइरसको असरले कामदार पठाउन फागुन २६ देखि नै बन्द गरेको भन्दै नवीकरण प्रक्रियामा सहजीकरण गरिदिन सरकारलाई माग गरेको छ । ऐन संशोधन भएर लागू भएको एक वर्ष पुग्यो । १६ महिना मलेसिया बन्द भयो । त्यतिखेर मलेसिया मात्रै काम गर्ने म्यानपावरको काम रोकियो । यो वर्ष चार महिनादेखि बन्द छ, संघका महासचिव सुजितकुमार श्रेष्ठले कान्तिपुरलाई भने, यस्तो बेला सरकारले विवेक पुर्याउनुपर्ने हो ।संघले प्रधानमन्त्री, श्रममन्त्री, विपक्षी दलका प्रमुख नेतालगायतलाई भेटी यसबारे ध्यानाकर्षणसमेत गराएका छन् । मन्त्रिपरिषद्ले गत चैत १६ गते वैदेशिक रोजगार ऐनलाई आवश्यक संशोधन गर्ने निर्णय गरेको थियो । चैत दोस्रो साता ऐनलाई संशोधन गर्ने निर्णय गरिए पनि हालसम्म पूर्णता नपाउनु निकै दुःखद भएको संघको भनाइ छ । कानुन र नियम संशोधन भएपछि असहमति जनाउँदै आएका छौं । यसलाई सच्याइनुपर्छ । श्रम, रोजगार तथा सामाजिक सुरक्षा मन्त्रालयले यससम्बन्धी मन्त्रिपरिषद्मा दुईवटा प्रस्ताव पेस गरेको जनाएको छ । श्रम प्रवक्ता सुमन घिमिरेले भने, ऐनमा आवश्यक दफा संशोधन गर्ने वा विद्यमान व्यवस्थाका आधारमा तत्कालका लागि छुट दिने भन्ने दुई प्रस्ताव पठाइएको छ । यसमा निर्माण हुन बाँकी छ । ऐन संशोधन गर्न लागि संसद् अधिवेशन अहिले चलेको छैन ।तत्कालीन श्रम, रोजगार तथा सामाजिक सुरक्षामन्त्री गोकर्ण विष्टले वैदेशिक रोजगार क्षेत्रलाई व्यवस्थित गर्न भन्दै म्यानपावर कम्पनीको धरौटी वृद्धि गर्नुका साथै वार्षिक एक सय कामदार पठाउनुपर्ने व्यवस्थासहित ऐन संशोधन गराएका थिए । धेरै म्यानपावर कम्पनी हुँदा विदेशी कम्पनी र बिचौलियालाई कमिसन दिएर मागपत्र प्राप्त गर्न अस्वस्थ प्रतिस्पर्धा गरेकाले विदेश जाने नेपाली युवा लाखौं रुपैयाँ तिर्न बाध्य भएको निष्कर्षमा मन्त्री विष्ट पुगेका थिए । २७ लाख रुपैयाँ धरौटीबाट बढाएर २ करोडदेखि ६ करोडसम्म पुर्याएको थियो । बढेको धरौटी रकमका कारण कम्पनीको संख्या १३ सय ५० वटा घटेर ८ सय ५३ मा आइपुगेको थियो । चालु आर्थिक वर्षमा यी कम्पनीले एक लाख ७२ हजारलाई वैदेशिक रोजगारीमा पठाएका छन् । सरकारले नयाँ म्यानपावर कम्पनी दर्तामा भने अझै रोक लगाएको छ । केही व्यवसायीले भने सय जना कामदार पठाउन नसक्नेलाई गाभिन प्रोत्साहन गर्नुपर्ने बताएका छन् । अझै केही वर्ष गन्तव्य देशमा कामदार पठाउने क्रममा गिरावट आउन सक्छ । म्यानपावर कम्पनीले आफ्नो आर्थिक भार कटौती गर्न पनि मर्जरमा जान उपयुक्त हुन्छ, एक व्यवसायीले भने, यसले कामदार भर्ना प्रक्रियालाई अझ पारदर्शी बनाउन मद्दत गर्छ । व्यवसायीले आइतबार पनि श्रम, रोजगार तथा सामाजिक सुरक्षामन्त्री रामेश्वर राय यादवलाई भेटी खारेजीको नजिक पुगेका म्यानपावर कम्पनीलाई जोगाउन नीतिगत व्यवस्था गर्न दबाब दिएका थिए । मन्त्री यादवले आफूले व्यवसायीलाई परेको अप्ठ्यारो महसुस गरेको भन्दै यसबारे उचित व्यवस्थाका लागि पहल भइरहेको बताए । व्यवसायीले यथाशक्य छिटो यो विषय मन्त्रिपरिषद् बैठकमा प्रवेश गराउनुपर्नेमा जोड दिएका थिए ।नेपाली कांग्रेसका सांसद अमरेशकुमार सिंहले संसद्मा मन्त्री यादवमाथि वाषर््िाक एक सय कामदार पठाउन नसकेका म्यानपावर कम्पनीलाई ऐन र नियमावली संशोधन गरी इजाजत नवीकरण गरिदिने भन्दै मोलतोल गरी ५ करोड रुपैयाँ घूस लिन लागेको आरोप लगाएका थिए । मन्त्री यादवले संसद्मा खण्डन गर्दै पुष्टि गरे आफूले राजनीतिबाटै संन्यास लिने घोषणा गरेका थिए । व्यवसायीले मंगलबारदेखि चरणबद्ध आन्दोलन गर्ने घोषणा गरेका छन् ।"
'जोगिने एक मात्र उपाय सावधानी',"निगमको चालक दलका ७ जनामा संक्रमणनेपाल वायुसेवा निगमका ३ जना पाइलटसहित ७ जनामा कोरोना संक्रमण देखिएको छ । विदेशमा अलपत्र नेपाली नागरिकको उद्धार उडानमा संलग्न चालक दलका सदस्यको पीसीआर परीक्षण गर्दा सोमबार संक्रमण पुष्टि भएको निगमकी प्रवक्ता अर्चना खड्काले बताइन् ।संक्रमित हुने पाइलटमा दुई जना निगमको वाइडबडीका कोपाइलट हुन् भने एक जना न्यारोबडीका क्याप्टेन हुन् । निगमका कार्यकारी अध्यक्ष सुशील घिमिरेले चालक दलका थप ७ जना सदस्यको पनि सोमबार पहिलो पटकको पीसीआर परीक्षणबाट पोजिटिभ रिपोर्ट आएको बताए । उनका अनुसार अन्तिम परीक्षणबाट पुनः पुष्टि हुन बाँकी छ । संक्रमित भनिएका अन्य ११ जना क्याबिन क्रु हुन्, जसमा ७ जना एयरहोस्टेस र ४ जना फ्लाइटएटेन्डेन्ट (पुरुष) छन् ।"
'लाइभ' गरेर 'लाइफ समाप्त !,"(काठमाडौं)  १८ साउनको मध्यरातमा दाङ तुलसीपुरकी २३ वर्षीया एलिसा गौतम फेसबुक लाइभमा आइन् । उनी सार्वजनिक महत्त्वको कुनै कुरा सुनाउन वा आफ्नो प्रतिभा देखाउन लाइभमा आएकी थिइनन् । अनुहार मलिन थियो । घरी नमस्ते गर्थिन्, घरी रुन्थिन् । उनको यो अस्वाभाविक गतिविधि देख्नेहरूले जिल्ला प्रहरी कार्यालय दाङ र प्रहरीको साइबर ब्युरोसम्म खबर पुर्याए । तर उनको कोठासम्म प्रहरी नपुग्दै उनले लाइभमार्फत दुनियाँलाई थाहा दिएर आफैंलाई सिध्याइसकेकी थिइन् । एलिसाले आत्महत्या गर्न लागेको सूचना राति नै काठमाडौंमा रहेको प्रहरीको साइबर ब्युरोले पनि पाएको थियो । ब्युरोका एसएसपी नविन्द अर्यालका अनुसार फेसबुक लाइभको लिंकका आधारमा एलिसाको लोकेसन र उनलाई तत्काल उद्धार गर्न सक्ने सम्भावित व्यक्तिको पहिचान राति नै गरिसकिएको थियो । ब्युरोले सिंगापुर र अमेरिकामा रहेको फेसबुक कार्यालयको आत्महत्यासम्बन्धी घटनाहरू केलाउने शाखामा सम्पर्क गरेर केही सूचना लिएको थियो । त्यस्तो सूचनाका आधारमा उनीहरूले आत्महत्या गर्ने युवतीको छिमेकीलाई पनि सम्पर्क गरेका थिए । एसएसपी अर्याल भन्छन्, अरू कैयौं घटनामा हामीले समयमै आत्महत्या गर्ने तरखर गरिरहेकाहरूलाई बचाएका थियौं । तर, यो घटनामा सकिएन ।दाङ घटनाको दुई दिनपछि चितवनमा उस्तै प्रकृतिको घटना दोहोरियो । असार २० गते राति साढे ९ बजेतिर जिल्ला प्रहरी कार्यालय चितवनमा टोल फ्री नम्बर १०० मार्फत सूचना आयो एउटी युवती फेसबुकमा लाइभमा आत्महत्या गर्दैछिन् । प्रहरी कार्यालयबाट करिब ५ सय मिटर दूरीमा रहेको घरमा पुग्दा १९ वर्षीया ती युवतीले आत्महत्या गरिसकेकी थिइन् ।जगतपुर घर भई भरतपुरको स्याउली बजारमा अन्य दुई साथीसहित फ्ल्याटमा बस्ने युवती घटनाका बेला एक जना साथीसँग थिइन् । प्रहरीका अनुसार दुवैले मदिरा सेवन गरेको र कसैसँग फोनमा केही विवाद भएपछि युवती आफ्नो कोठामा छिरेर आत्महत्या गरेको देखिन्छ । ढोका फोरेर प्रहरी पुग्दा उनको मोबाइल खुल्लै थियो र फेसबुकमा सबै दृश्य लाइभ भइरहेको थियो । जिप्रका चितवनका प्रवक्ता डीएसपी सूर्य थापाले आत्महत्याको कारण यकिन नखुले पनि विवादपछि आवेगमा आत्महत्या गरेको हुन सक्ने बताए । लकडाउनयता मात्रै सामाजिक सञ्जाल फेसबुकमार्फत सूचना सार्वजनिक गरेर आत्महत्याको प्रयास गर्न खोज्ने दुई जनालाई प्रहरीले बचाइसकेको छ । यो संख्याले सामाजिक सञ्जालमार्फत युवाहरूमा कसरी आफ्नो जीवन सिध्याउने गम्भीर घटना दुनियाँलाई बताउने प्रवृत्ति देखिँदै छ भन्ने अनुमान लगाउन सकिन्छ । भलै लाइभमा आफैंलाई सिध्याउने घटना नेपाली समाजका निम्ति नयाँ होइन । युवामा नयाँ प्रयोग गरौं भन्ने हुन्छ, अरूको ध्यान तान्न र देखाउन पनि फेसबुकमार्फत देखाउन खोजिएको हुन सक्छ, मानसिक रोग विशेषज्ञ डा अजय रिसाल भन्छन्, निराशालाई सहने क्षमता घटेको छ । अलिकति समस्या हुनासाथ मरिहाल्छु भन्ने ठान्छन् ।विश्वमा प्रत्येक ४० सेकेन्डमा एक जनाले आत्महत्या गर्छन् । कोरोना महाव्याधिले यो संख्या अझ बढ्ने विज्ञहरूको दाबी छ । नेपालमै प्रतिदिन औसतमा १९ जनाले आत्महत्या गर्ने गरेको प्रहरीको तथ्यांकले देखाउँछ । विश्व स्वास्थ्य संगठनका अनुसार १५ देखि २९ वर्ष उमेर समूहमा मृत्युको दोस्रो कारण आत्महत्या हो । यही उमेर समूह फेसबुकमा अत्यधिक सक्रिय हुने गर्छ । नेपालमा फेसबुक लाइभमा आत्महत्या गर्ने र गर्न खोज्ने पनि युवायुवती नै छन् । २१ असोज २०७५ मा चितवन कालीकानगर बस्ने २५ वर्षीय निश्चल तामाङले राति ९ बजेतिर फेसबुकमा स्टाटस लेखे, समथिङ भेरी सिरियस गोइङ टु ह्याप्पन । आई विल बी लाइभ एट टुभेल । प्लिज डु रेकर्ड माई लाइभ । यस्तो लेखेको केही घण्टापछि लाइभमा देखापरेका ट्याटु आर्टिस्ट निश्चलले आफूलाई पासो लगाए । उनले आत्महत्या गर्न लागेको सूचना नजिकका साथीभाइ र प्रहरीले थाहा त पाएको थियो । तर मध्यरातमा लोकेसन पत्ता लगाउन र आफन्तलाई सम्भावित घटनाबारे खबर दिएर प्रहरीले उनलाई बचाउन सकेन । उनी लागूऔषध दुर्व्यसनमा फसेका थिए । उनीठ्याक्कै के कारणले आत्महत्या गर्न अग्रसर भए भन्ने अन्तिम निष्कर्ष प्रहरीले निकाल्न नसके पनि निश्चल डिप्रेसनमा फसेको प्रारम्भिक निर्क्योल थियो । सामाजिक सञ्जालमा पोख्त, पढालिखा तर तनावको व्यवस्थापनमा चुक्ने र छिट्टै हतास हुने युवा पुस्ता सामाजिक सञ्जालमा देखाएर आफ्नो जीवन सक्काउन अग्रसर भएको देखिन्छ । कतिपय आफैंलाई हानि गर्ने तथा अन्य खालका मनोवैज्ञानिकबाट पीडित हुन्छन् । मनोविद् करुणा कुँवर भन्छिन्, दुनियाँलाई भन्दा आफूलाई चित्त दुखेको मान्छेलाई देखाउन फेसबुक लाइभमा आत्महत्या भएको हुन्छ । उनको भनाइमा त्यस्तो व्यक्तिमा सुषुप्त अवस्थामा आफ्ना वरपरका मान्छेप्रति असन्तुष्टि वा प्रतिशोध पनि हुन सक्छ । गत वर्ष फागुन ५ गते नेपाल प्रहरीको केन्द्रीय अनुसन्धान ब्युरोमा सूचना आयो कालिमाटी क्षेत्रमा एक जना युवाले फेसबुक लाइभमा आएर आत्महत्या गर्न खोज्दै छन् । ब्युरोले सूचना उक्त क्षेत्रको सुरक्षा हेर्ने महानगरीय प्रहरी वृत्त कालीमाटीलाई दियो । वृत्तका डीएसपी रुगम कुँवरले तुरुन्तै प्रहरी परिचालन गरेर युवकको घर पत्ता लगाए । कुँवरका अनुसार केही मिनेट मात्रै ढिलो भएको भए ती युवाले आफ्नै ज्यान लिइसकेका हुन्थे । उनले प्रहरीसँग अस्ट्रेलियामा रहेकी प्रेमिकालाई लामो समयदेखि भेट्न नपाएको अनि आर्थिक अभाव भएकाले आत्महत्या गर्न चाहेको बताएका थिए । २०७२ फागुनको अन्तिम साता महानगरीय प्रहरी अपराध महाशाखाको साइबर अपराधसम्बन्धी अनुसन्धान गर्ने पिलरमा फेसबुकको आयरल्यान्डस्थित कार्यालयबाट इमर्जेन्सी अलर्ट आयो । सोही सूचनाका आधारमा प्रहरीले थाहा पायो, स्नातक तहसम्म अध्ययन गरेका झापाका एक युवकले आफूले आत्महत्या गर्न लागेको भन्दै फेसबुकमा पोस्ट गरेका थिए । महाशाखाले झापा प्रहरीसँग समन्वय गरेर ती युवाको सम्पर्कमा पुग्यो र मनोपरामर्श दियो । लाइभमा आत्महत्या गरेका वा गर्न खोजेका अधिकांशको कारण सम्बन्धको उतारचढाव र त्यसैबाट जन्मने डिप्रेसन मुख्य देखिन्छ । जस्तो कि दाङकी युवती पनि पहिलो विवाह र दोस्रो दुवै विवाह सम्बन्ध टुटेपछि माइतीमा एक्लै बस्दै आएकी थिइन् । बाबुआमा र दुई बहिनी भारतमै रहेका कारण एक्लै भएकी उनी वैदेशिक रोजगारीमा रहेका तेस्रो व्यक्तिसँग सम्बन्धमा रहेको बताइन्छ । चितवनका निश्चलको श्रीमतीसँग पनि सुमधुर सम्बन्ध थिएन । काठमाडौं विश्वविद्यालय मनोचिकित्सा विभागका सहप्राध्यापक रिसाल भन्छन्, नयाँ पुस्ता सम्बन्ध चाहन्छन्, तर व्यवस्थापन गर्न सक्दैनन् । अर्को सम्बन्धको सुरुवात भइहाल्छ । त्यसमा पनि त्यस्तै नियति दोहोरिएपछि निराशा बढ्छ । कहिलेकाहीं धम्की पनि आत्महत्यामा बदलिने गर्छ । आत्महत्याका पछाडि आफैंलाई क्षति गर्ने व्यक्तित्वजन्य समस्याको पनि भूमिका हुन्छ । कतिपयमा जीवनप्रतिको नैराश्यता, खुसी वा हरेक ससाना कुरा अरूसामु देखाउने बानी हुन्छ । त्यसैले आत्महत्या पनि देखाएरै गर्न खोज्छन् ।बाहिरी मुलुकमा फेसबुकमा पूर्वजानकारी देखाएर आत्महत्या वा अन्य अपराध गर्ने प्रवृत्ति अझ मौलाएको छ । अघिल्लो वर्ष न्युजिल्यान्डमा बन्दुकधारीले अन्धाधुन्ध गोली चलाउँदा ४९ जनाको ज्यान गएको थियो, यो आक्रमण १७ मिनेटसम्म फेसबुकमा लाइभ भएको थियो । गत वर्षै दिल्ली मेट्रोका एक कर्मचारीले फेसबुकमा देखाएर आत्महत्या गरे । हालसालै बंगलादेशमा फेसबुकमा पूर्वजानकारी दिएर वा लाइभ स्ट्रिमिङ गरेर आत्महत्या गर्ने प्रवृत्तिबारे अध्ययन गरिएको थियो । ग्लोबल मेन्टल हेल्थमा प्रकाशित उक्त अध्ययनका अनुसार यसरी मर्ने सबै ३५ वर्षमुनिका थिए, त्यसमा पनि पुरुषको संख्या महिलाभन्दा चार गुणा ज्यादा थियो । मर्नेमध्ये ७४ प्रतिशत विद्यार्थी र ७० प्रतिशत राजधानी ढाकाका थिए । ती सबैमा कुनै न कुनै खालको मनोवैज्ञानिक समस्या रहेको पाइएको थियो ।फेसबुकको ॅअप्रभावकारी प्रणाली फेसबुकले सन् २००६ बाटै आत्महत्या रोकथामका लागि विज्ञसँग सहकार्य सुरु गर्यो । सन् २०११ मा त अमेरिकाको आत्महत्या रोकथाम गर्ने सरकारी निकायसँगै समन्वय गर्यो । सन् २०१६ मा फेसबुकले लाइभ स्ट्रिमिङको सुविधा ल्यायो । यसपछि झन् भिडियो देखाएरै आत्महत्या गर्ने क्रमबढ्यो । लाइभको दुरुपयोगले आलोचना बढेपछि फेसबुकले सन् २०१७ मा आत्महत्या रोक्न आर्टिफिसियल इन्टेलिजेन्स प्रविधि प्रयोगमा ल्यायो । पहिलो वर्ष नै संसारभर ३ हजार ५ सय मान्छेलाई आत्महत्याबाट बचाउन स्थानीय प्रहरीलाई खबर गरेको फेसबुकको भनाइ छ । फेसबुकसँग प्रयोगकर्ताको पोस्ट, कमेन्ट र भिडियो स्क्यान गर्ने सिस्टम छ, यसबाट तत्काल आत्महत्या गर्न सक्ने प्रयोककर्ताबारे जानकारी पाउन सकिन्छ । यसले प्रयोगकर्ताको आत्महत्या गर्न सक्ने व्यवहार विश्लेषण गर्छ र संकेत पाउनासाथ निकटका साथीहरूलाई जानकारी दिन्छ । सँगै फेसबुकले सम्बन्धित स्थानीय तहका प्रशासनलाई जानकारी दिन्छ । तर नेपालमा यो विधि त्यति प्रभावकारी भएको देखिन्न । त्यसो हुन्थ्यो भने, निश्चल तामाङलाई बचाउन सकिन्थ्यो । उनले आत्महत्याको समय तोकेर केही घण्टा लाइभमा बसेका थिए । तर, न प्रहरी पुग्यो न परिवार । फेसबुकले समेत अलर्ट दिएन । कैयौंले नेपाल प्रहरीको फेसबुक पेजमा मेन्सन गरेका थिए, तर प्रहरीले तामाङले आत्महत्या गरेपछि मात्र पत्तो पायो । शनिबारको चितवनको घटनामा भने फेसबुक मुख्यालयले यस्तो अलर्ट नेपाल प्रहरीलाई गराएको देखिन्न । प्रवक्ता डीएसपी थापाले आफूहरूले युवती बस्ने घरमै बस्ने अरू व्यक्तिबाट सूचना पाएको बताउँदै भने, फेसबुकबाट त्यस्तो कुनै जानकारी पाएनौं । पाएको भए सायद बचाउन सकिन्थ्यो कि । गोपनीयताको कारण देखाउँदै युरोपले भने फेसबुकको आत्महत्यासम्बन्धी तथ्यांक विश्लेषण प्रविधिलाई स्विकारेको छैन । साइबर ब्युरोका अनुसार कसैले फेसबुकमा आत्महत्या गर्ने संकेतसहितको पोस्ट, फोटो, भिडियो वा लाइभ भिडियोबारेको सूचना प्रहरीले पाउनेबित्तिकै उक्त व्यक्तिको लोकेसनलगायतको सूचना लिन फेसबुकको सिंगापुर र अमेरिकामा रहेको कार्यालयसँग ब्युरोले थप सूचना माग्ने गर्छ । त्यस आधारमा प्रहरी घटनास्थलमै पुग्ने वा आफन्त र छिमेकीहरूसँग समन्वय गरेर आत्महत्याको घटनाबाट व्यक्तिलाई जोगाउने प्रयास गरेको देखिन्छ । फेसबुक मुख्यालयले सम्भावित आत्महत्याका घटनाबारे महानगरीय प्रहरी कार्यालय, साइबर ब्युरो र केन्द्रीय प्रहरी अनुसन्धान ब्युरोलाई अलर्ट पठाउने गर्छ । साइबर ब्युरोका एसएसपी अर्यालले पनि चितवन घटनाबारे फेसबुकबाट कुनै अलर्ट नपाएको बताए । उनले केही घटनामा समयमै अलर्ट पाएर कतिपयलाई बचाउन सकिएको उदाहरण पनि रहेको बताउँदै भने, केही घटनामा भने अलर्ट नपाएको देखिन्छ ।फेसबुकले भारतको हकमा भने सम्भावित घटना हुने ठेगानाका आधारमा सम्बन्धित राज्यस्थित प्रहरीकै कार्यालयमा अलर्ट पठाउने गर्छ । जसले गर्दा प्रहरी छिटोभन्दा छिटो आत्महत्या गर्न खोज्ने व्यक्तिको घरमा पुग्न सक्छ । तर, नेपालको हकमा भने त्यस्तो देखिन्न । केन्द्रीय अनुसन्धान ब्युरोमा रहेको साइबर सुरक्षा हेर्ने एक अधिकारीका अनुसार कहिलेकाहीँ फेसबुकको आर्टिफिसियल इन्टेलिजेन्स ले नेपाली भाषाका कारण पनि सम्भावित आत्महत्याको सूचना थाहा नपाउन सक्छ । अर्यालले सामाजिक सञ्जालमा आत्महत्या प्रेरित सूचना वा गतिविधि देखियो भने नेपाल प्रहरीको साइबर ब्युरोमा वा शुल्क नलाग्ने प्रहरीको हटलाइन नम्बर १०० मा वा नजिकैको प्रहरीमा फोन गर्न सकिने बताए । उनले भने, समयमै सूचना पाइयो भने आवेशप्रेरित आत्महत्याबाट जोगाउन सकिन्छ ।आधुनिक सुसाइड नोट ॅलाइभ स्ट्रिमिङविज्ञहरूका अनुसार हरेक व्यक्तिले आत्महत्या गर्ने सोच पहिल्यै कुनै न कुनै माध्यमबाट अभिव्यक्त गरेको हुन्छ । सामान्य कुराकानीमा पनि बाँच्न मन नलागेको भावनाहरू पोखिरहेको हुन सक्छ । अझ फेसबुक प्रयोगकर्ताको हकमा पहिल्यै छनक दिएको पाइन्छ । यसका लागि मनोविद् करुणा कुँवरले एउटा उदाहरण दिइन् । एक वर्ष अगाडि राजधानीमै एक स्कुले विद्यार्थीले आत्महत्या गरे । कुँवरका अनुसार ती किशोरले एक वर्षदेखि फेसबुकमा आत्महत्यासम्बन्धी अनेक पोस्ट गरेका रहेछन्, दुःख पोखेका रहेछन्, तर कसैले मतलबै गरेनन् । उनको पोस्टलाई आफन्तले गम्भीर रूपमा लिएको र उनलाई सम्झाएको भए आत्महत्याबाट रोक्न सकिन्थ्यो, कुँवर भन्छिन्, तर, त्यस्तो भावनालाई प्रायः बेवास्ता गरिन्छ । उनी फेसबुकमा लाइभ आएर आत्महत्या गर्ने प्रवृत्तिलाई सुसाइड नोट कै आधुनिक स्वरूप भन्न रुचाउँछिन् । सुसाइट नोटमा पनि मर्नुको कारण लेखिएको हुन्थ्यो, लाइभमा पनि कारण नै भन्ने गरेको पाइन्छ, उनले भनिन्, तर, आफ्नो आफन्त र साथीको सार्वजनिक गतिविधिलाई नियाल्ने हो भने व्यक्तिभित्रको बेचैनी थाहा पाइन्छ र साथहौसला दिएर बचाउन सकिन्छ । बंगलादेशमा गरिएको उक्त अध्ययनले पनि फेसबुकमार्फत व्यक्तिको आन्तरिक छटपटी र आत्महत्याप्रतिको सोच बुझ्न सकिने निष्कर्ष निकालेको थियो । सामाजिक सञ्जालले प्रयोगकर्ताको मानसिक अवस्था बुझ्न र ख्याल गर्न सहज बनाएको छ । फेसबुककै आत्महत्या पहिचान गर्ने प्रणाली र प्रयोगकर्ताका पोस्टमार्फत साथीहरूले आत्महत्याको संकेत पाउन सक्छन्, रोकथाममा यो प्रभावकारी हुन सक्छ, अध्ययनमा भनिएको छ । यसका लागि धेरैभन्दा धेरै मनोविमर्श आवश्यक पर्ने मानसिक रोग विशेषज्ञ रिसालको भनाइ छ । फेसबुक पोस्टका प्रकृति र म्यासेन्जरमा बोल्ने शैली बदलिनु पनि यसको संकेत हो । यदि कसैले झुक्किएर पनि मर्ने कुरा गर्छ भने त्यसलाई गम्भीर रूपमा लिनुपर्छ, रिसाल भन्छन्, फेसबुक पोस्टले व्यक्तिभित्रको आत्महत्या मनोवृत्ति पहिचान गर्न सहज हुन्छ । नजिकका मान्छेले सकारात्मक निगरानी गर्ने र साथ दिने हो भने आत्महत्या रोकथाम गर्न सकिन्छ ।"
पूर्ण इजलासद्वारा तत्कालीन प्रधानन्यायाधीशको राय बदर,"(काठमाडौं)  दाइजोसँग सम्बन्धित ज्यान मुद्दाका दुई आरोपितले सफाइ पाउनुपर्ने भन्ने तत्कालीन प्रधानन्यायाधीश गोपाल पराजुलीको रायलाई सर्वोच्च अदालतको पूर्ण इजलासले उल्ट्याइदिएको छ । संयुक्त इजलासमा बाझिएपछि पूर्ण इजलासमा पेस भएको उक्त मुद्दामा सर्वोच्च अदालतले कसुर स्थापित हुने भन्दै हत्यामा संलग्न रहेको ठहरसहित मृतकका पति र उनका दाइलाई जन्मकैदको फैसला गरेको हो । दाइजोको विवाद नमिल्दा पति र पतिका दाइ मिलेर गरेको हत्यालाई तत्कालीन प्रधानन्यायाधीश पराजुलीले कसुर स्थापित नहुने भनी सफाइ पाउने राय दिएका थिए । उनको रायसँग न्यायाधीश ईश्वरप्रसाद खतिवडाको राय बाझिएपछि पूर्ण इजलासमा पेस भएको थियो । जिल्ला अदालतले सफाइ दिएको मुद्दामा पछि पुनरावेदन अदालतले दुई जनालाई कसुरदार ठहर गरेको थियो । घटना यस्तो होमोरङको पोखनियाका सुनितादेवी मण्डल र रमेश मण्डलबीच २०६४ सालमा प्रेमविवाह भएको थियो । विवाहका क्रममा रमेशले ससुरालीबाट दाइजोस्वरूप ५१ हजार रुपैयाँ पाएका थिए । दाइजो थोरै भएकोमा असन्तुष्ट बनेका केटापक्षले मोटरसाइकल र टीभी पनि मागेका थिए । रमेश वैदेशिक रोजगारमा भएका बेला खटपट चलेपछि सुनिता नजिकैको माइतीमा गएर बसेकी थिइन् । वैदेशिक रोजगारीबाट फर्केपछि रमेश श्रीमतीलाई लिन ससुराली गए । त्यहाँ पनि दाइजोका विषयमा विवाद भएपछि रमेशले ससुरालीमै श्रीमतीमाथि हातपात गरे । ससुरालीले गरेको आग्रहको जवाफमा तिमीहरूको खाना खान्न भनी निस्के र पछि श्रीमतीलाई बोलाएर लगे । रमेशको दाबीअनुसार ससुराले आवेशमा आई छोरी कुटेका थिए । भोलिपल्ट भने नजिकैको कदमको रूखमा झुन्डिएको अवस्थामा सुनिताको शव भेटियो । सुनिताको माइतीपक्षले कुटपिट गरी हत्या गरेको आरोपमा ज्वाइँ रमेश, उनका दाजु विजय मण्डल अनि रमेशका बाबुआमा भरतलाल र रामवती मण्डलविरुद्ध किटानी जाहेरी दिए । जाहेरीअनुसार २०६८ फागुन २० गते साँझ सुनितामाथि घरमा कुटपिट भएको थियो । भोलिपल्ट साडीले पासो लगाएको अवस्थामा घरदेखि डेढ किलोमिटर टाढा शव भेटियो । शव परीक्षण मुचुल्कामा मृतकको नाक र मुखबाट रगत बगेको उल्लेख छ । घाँटीमा मसिनो डोरीले कसेको डाम भेटिएको थियो । घाँटी नजिक खोस्रिएको घाउ थियो । घटनास्थलको अनुसन्धान गर्दा घरमा चुराका टुक्राहरू फेला परे । घरनजिकैको गोठमा कुटपिट भएको अवस्था देखियो । त्यहाँ रगतको दाग थियो भने बाँसको लाठी पनि बरामद भयो । प्रहरीसँगको बयानमा मृतकका सासूससुराले आफूहरूले केही नगरेको भन्दै छोराले कुटेको हुन सक्ने बताए । मृतकका पतिले आफ्नो दाइ विजय मण्डलसँग मिलेर मुख थुनेको र मरेपछि रूखमा झुन्ड्याएको स्विकारे । तर जिल्ला अदालत पुगेपछि उनले बयान फेरे । म ससुराली हुँदै घर फर्कने क्रममा थिएँ । ससुरा आवेशमा आई मेरो खुट्टामा कुटे । म घर भागें, बयानमा रमेश मण्डलले भनेका छन्, भोलि हेर्न जाँदा त्यहाँ झुन्ड्याएको शव भेटियो । मेरी पत्नी माइतीमा थिइन् । बरु ससुराले छोरी कुटेको हो । जिल्ला न्यायाधीश चण्डीराज ढकालले घटनास्थल र शव भेटिएको ठाउँ एक किलोमिटरभन्दा टाढा रहेकाले मारेको भए त्यति टाढा लगेर शव व्यवस्थापन गर्न सम्भव नहुने भन्दै मृतकले आत्महत्या गरेको ठहरसहित आरोपित सबैलाई सफाइ दिए । जिल्लाको फैसलापछि मुद्दा पुनरावेदन अदालत विराटनगर पुग्यो । पुनरावेदन अदालतले घटनामा अरू संलग्न नदेखिएको भन्दै मृतक सुनिताका पति रमेश र रमेशका दाइ विजय मण्डल संलग्न भएको ठहर गर्दै उनीहरूमाथि सर्वस्वसहित जन्मकैद हुने फैसला सुनायो । फैसलामा चित्त नबुझाएको भन्दै दुवै पक्ष सर्वोच्च अदालत पुग्यो । तत्कालीन प्रधानन्यायाधीश गोपाल पराजुलीले यो मुद्दा आफूसहित न्यायाधीश ईश्वरप्रसाद खतिवडाको इजलासमा राखे । मुद्दाको सुनुवाइपछि फैसला सुनाउने क्रममा दुवै न्यायाधीशको राय बाझियो । प्रधानन्यायाधीश पराजुलीले आत्महत्या ठहर गर्दै सबै आरोपितलाई सफाइ दिन खोजे । मृतकको शरीरमा बाहेक अन्यत्र चोटपटक नदेखिएको, घटनास्थल र शव भेटिएको ठाउँ करिब एक किलोमिटर दूरीमा रहेको भन्ने आधारमा उनले आत्महत्या भएको ठहर्याउन खोजे । घटनामा मुछिएकाहरूले कसुरमा इन्कार गरेको र उनका साक्षीले पनि त्यस्तै बयान गरेको भन्ने आधारमा पराजुलीले सबै आरोपितलाई सफाइ हुनुपर्ने राय दिए । उक्त रायमा विमति जनाउँदै न्यायाधीश खतिवडाले शव परीक्षण प्रतिवेदन, घटनास्थल मुचुल्कालगायत आधारमा मृतकको पति र पतिका दाजु संलग्न देखिएको भन्दै उनीहरूलाई दोषी ठहर्ने पुनरावेदन अदालतको फैसला सदर गर्न खोजे । राय बाझिएपछि उक्त मुद्दा तीन सदस्यीय इजलासमा पेस भएको हो । मुद्दाको सुनुवाइ गर्न सर्वोच्च अदालतमा दीपककुमार कार्की, प्रकाश ढुंगाना र हरि फुयालको तीन सदस्यीय इजलास गठन भयो । उनीहरूले सर्वोच्च अदालतमा न्यायाधीश खतिवडाको राय सदर गर्दै तत्कालीन प्रधानन्यायाधीश पराजुलीको राय उल्ट्याइदिए । उनीहरूले शव परीक्षण प्रतिवेदन, घटनास्थल मुचुल्कालगायत आधारमा आत्महत्या भन्न नमिन्ने ठहर गरे । मृतक सुनितादेवीको दुवै हातको नङमा माटो लागेको थियो । बाँया खुट्टाको गोलीगाँठोमा खोस्रिएको दाग थियो भने दुवै खुट्टामा गोबर थियो । घरनजिकै गोठको खम्बामा रगत सुकेको दाग भेटिएको थियो । गोबरमा लछारपछार भएका संकेत देखिएको मुचुल्कामा थियो । सुनितादेवी चढ्न नसक्ने रूखमा उनको शव झुन्डिएको थियो । यी सबै वस्तुस्थिति र घटनाक्रम उल्लेख गर्दै सर्वोच्च अदालतले हत्या भएको ठहरसहित मृतकका पति रमेश र उनका दाजु विजय मण्डललाई जन्मकैदको फैसला गरेको हो । एक वर्षअघिको फैसलाको पूर्णपाठ हालै तयार भएको हो ।"
कारागारमा कसको शासन ?,"तीन दशकयता मुलुकमा प्रधानमन्त्रीगृहमन्त्री बनेका प्रायः नेता आफ्नो राजनीतिक जीवनमा धेरथोर जेल बसेका छन् । यी राजनीतिज्ञहरूलाई त्यहाँभित्रको बेथिति र समस्याबारे ज्ञान भएकाले पनि हुनुपर्छ, यस अवधिमा कारागार सुधार एउटा आम एजेन्डाजस्तै बनेको छ । २०४७ सालयता यसै हेतुले कैयौं अध्ययन समिति तथा कार्यदल बनाइएका छन् । तर तिनले सरकारलाई बुझाएका प्रतिवेदनहरू त्यसै कतै थन्किने गरेका छन् । भौतिक पक्ष होस् या व्यवस्थापकीय, कारागारभित्रका समस्या वर्षौंदेखि उस्तैउस्तै छन् । कैदीको आचरण सुधारमा पनि ध्यान दिइएको छैन । कारागार व्यवस्थापन विभाग, सम्बन्धित कारागार कार्यालय र पहुँचवाला कैदीबन्दीको मिलेमतोमा कानुनी प्रावधान मिचेरै चौकीदार, नाइके र सहनाइके छानिनु यसैको दृष्टान्त हो । जेलको आन्तरिक प्रशासन मानिने कैदी व्यवस्थापनसम्बन्धी दैनिक खटनपटनको जिम्मेवारी नै जघन्य अपराधमा दोषी ठहरिएका व्यक्तिहरूलाई सुम्पिँदा कारागर सुधारगृह बन्न सक्दैन । तसर्थ, कारागार व्यवस्थापन विभाग, सम्बन्धित कारागार कार्यालय र पहुँचवाला कैदीबन्दीको मिलेमतोमा कानुनी प्रावधान उल्लंघन गर्दै चौकीदार, नाइके र सहनाइके छान्ने प्रथा तोडिनैपर्छ । कारागार कार्यालय प्रमुखको सिफारिसमा कारागार व्यवस्थापन विभागले यी पदहरूबारे निर्णय गर्नुपर्ने व्यवस्थाको पालना हुनैपर्छ । कारागार व्यवस्थापन ऐन २०१९, नियमावली २०२० र कारागार व्यवस्थापन कार्यविधि २०७३ अनुसार सोही कारागारमा एक वर्ष बसेको, ५० प्रतिशत सजाय भुक्तान गरेको तथा नकारात्मक सूचीमा नभएकालाई मात्रै चौकीदार र मूलनाइके नियुक्त गर्न मिल्छ । लागूऔषध, बलात्कार, कर्तव्य ज्यान, भ्रष्टाचार, जासुसी, मानव बेचबिखन, संरक्षित वन्यजन्तु तस्करी, पुरातात्त्विक सम्पदा चोरीसहित १० कसुरमा कैद भुक्तान गरेकालाई आन्तरिक प्रशासनमा खटाउन पाइँदैन । तैपनि राजधानीका केन्द्रीय कारागार, डिल्लीबजार र नख्खुसहित ठूला, मध्यम र जिल्ला तहका लगभग सबै कारागारमा कानुनविपरीत कैदीलाई आन्तरिक प्रशासनमा खटाइएको छ । एकपटक आन्तरिक प्रशासनमा खटिइसकेका कैदीलाई दोहोर्याएर जिम्मेवारी दिन नपाइने प्रावधान पनि उल्लंघन गरिएको छ । राजविराज कारागारमा त कर्तव्य ज्यानसहितका जघन्य अपराधमा सजाय भोगिरहेका तथा भारतीय नागरिकलाई समेत कारागारभित्रको आन्तरिक प्रशासनमा नियुक्त गरिएको छ । जेलको आन्तरिक प्रशासन व्यवस्थापनमा धेरै कमजोरी भएको महसुस गर्दै कारागार व्यवस्था विभागले चौकीदार र नाइके छनोटमा जेलर र प्रमुख जिल्ला अधिकारीको सिफारिस अनिवार्य गर्न लागेको छ, तर उक्त व्यवस्थाको पनि उचित पालना भएमा मात्र समस्याको समाधान हुन सक्छ । देशभरका ७४ कारागारमा २३ हजारभन्दा बढी कैदीबन्दी छन् । दिनहुँ थपिने र कैद भुक्तान गरेर बाहिरिने क्रम चलिरहेकै हुन्छ । आपराधिक कार्यमा संलग्न ठहरिएकालाई सुधार्नका लागि कारागारमा राखिन्छ, आफ्नो अपराध कर्ममा पश्चात्ताप गरून्, चरित्र तथा आनीबानी सुधारून् र समाजमा पुनःस्थापनाका लागि योग्य बनून् भनेर । तर यही हिसाबले जेल सञ्चालन भइरहने हो भने, ती कारागार कहिल्यै सुधारगृह बन्न सक्ने देखिँदैन । जेल साँच्चिकै सुधारगृह बन्न किन जरुरी छ भने, कैद भुक्तान गरेर बाहिरिनेहरू सबै आचरण सुधारेर सामान्य जीवनमा फर्केका छैनन् । कति फेरि अपराधमै लागेका दृष्टान्त छन्, कारागारभित्रै भएको चिनजानले कतिलाई अरू अपराधको बाटोमा डोर्याएको छ । जेल अपराध सिक्ने पाठशाला र अरू आपराधिक सम्बन्ध विस्तार गर्ने थलो नबनोस् भनेर पनि त्यहाँको आन्तरिक प्रशासनको यो विषयलाई खेलाँचीका रूपमा लिनु हुँदैन । जेलभित्रै समयसमयमा ज्यानै लिनेसम्मका अपराध भएका छन् । गम्भीर अपराधमा परेकैलाई आन्तरिक प्रशासन सुम्पिँदा कति कारागारमा नाइकेबाटै अरू कैदीमाथि शोषण भएका उदाहरण छन् । तसर्थ, उनीहरूमाथि उचित निगरानी पनि आवश्यक देखिन्छ । गम्भीर अपराधमा कैद भुक्तान गरेकाको खटनपटन मा कारागार बस्दा आम कैदीमा समाजमा पुनःस्थापनाका लागि आवश्यक योग्यता, नैतिकता र आत्मविश्वास विकास कसरी हुन सक्ला, गृह प्रशासन यसबारे गम्भीर बन्नैपर्छ ।कैद भुक्तान गरी निस्केकालाई समाजमा पुनःस्थापनाका लागि योग्य बनाउन सुधार गर्नुपर्ने अरू पक्ष पनि छन् । जीर्ण भवनको मर्मत, सुत्नका लागि पलङदेखि शौचालयको उचित व्यवस्था, क्षमताअनुसार मात्र कैदीबन्दी संख्या, निर्धारित कर्मचारी दरबन्दीजस्ता विषयमा ध्यान दिनैपर्छ । कैदी र थुनुवालाई छुट्टाछुट्टै राख्ने व्यवस्था हुनुपर्छ । सम्भव भएसम्म सीप विकास र रोजगारमूलक कार्यको अवसर प्रदान गर्नुपर्छ । कैदीबन्दीलाई अनुशासन, आचरण र चरित्र सुधारसम्बन्धी प्रशिक्षण पनि आवश्यक पर्छ । जेललाई वास्तविक सुधार गृह बनाउन सके मात्रै कैद सजायको अर्थ रहन्छ, नत्र दण्डसजायको उद्देश्य नै खेर जान्छ, त्यसैले सम्बन्धित निकायले यसलाई ध्यानमा राखेर कदम चाल्नुपर्छ ।"
नेताहरू मिल्नुको विकल्प छैन,"नेकपाको रडाकोले सिंगो मुलुक राजनीति अस्थिरता उन्मुख छ । पार्टीका शीर्ष नेताहरूको गैरजिम्मेवारपूर्ण कार्यशैलीले अहिलेको स्थिति निम्तिएको हो । कार्यकारी अध्यक्ष पुष्पकमल दाहाल र अर्का अध्यक्ष तथा प्रधानमन्त्री केपी शर्मा ओली पालैपालो राष्ट्रपति कार्यालय बारम्बार धाउनुले राष्ट्रपति विद्यादेवी भण्डारी पनि विवाद तानिएकी छन् । राष्ट्रपति भण्डारीले दाहाल र ओलीको शक्ति सन्तुलन मिलाइदिने हैन । राष्ट्रपति नेकपाको मात्रै होइन सिंगो मुलुकको हो । कुनै दलविशेषको लडाइँ मिलाउन राष्ट्रपति अघि सर्दा संघीयताको मूलमर्म र भावनामै ठेस पुगेको छ । सत्तारूढ दलका नेताहरू आन्तरिक द्वन्द्वको रसातलमा भासिँदै गएपछि संघीयता डगमगाउने खतरा बढ्दै जान्छ । विविधतायुक्त समाजको अस्तित्वलाई स्विकारेर विकासका लागि बहस केन्द्रित हुनुपर्नेमा जनमुखी सवालहरूलाई बेवास्ता गर्दै गुटगत शक्ति प्रदर्शनमा लागेपछि हिजो संघीयता चाहिँदैन भनेर आवाज उठाउनेहरूलाई थप बल पुगेको छ । संघीय राज्यका विभिन्न अंग विवादमा पर्नु दुःखद छ । नेताहरूको ढिपीले उग्ररूप लिइरह्यो भने भोलि जनता यिनीहरूको विरुद्धमा सडकमा नआउलान् भन्न सकिन्न । कुनै दलविशेषका कारण संघीय संसद् तथा राष्ट्रपति कार्यालयजस्ता निकाय विवादमा तानिनु उपयुक्त नभएको हुनाले नेताहरूले आआफ्ना तर्फबाट विवाद समाधानका लागि लचकता अपनाउनु जरुरी छ । पद नै ठूलो कुरा हैन । जनताका काम पदबाहिर रहेर पनि गर्न सकिन्छ । जनताले पदलाई पूजा गर्ने होइन, कामलाई हो । जनमुखी काम गरियो भने सधैं हाईहाई हुन्छ । त्यसकारण नेकपाका नेताहरू मिल्नुको विकल्प छैन । यो शक्ति संघर्षले उग्ररूप लियो भने संघीयताविरोधी गतिविधिहरूलाई थप बल पुग्ने पक्का छ । ओलीले प्रधानमन्त्री पदको गरिमालाई ख्याल गरी तुच्छ बोलेर छिमेकीसँगको सम्बन्ध बिगार्नु हुन्न । दाहाल पनि जनताका समस्याका लागि लडेर आएका नेता भएका हुनाले आफ्नो समूह र पदभन्दा पनि जनमुखी सवाललाई प्राथमिकतामा राखेर संघीयता बलियो बनाउन ध्यान जानु जरुरी छ । यसैले नै सर्वेपरि हित गर्ला । गोविन्द विक, बूढानीलकण्ठ१२, काठमाडौंनेकपाको समस्याको समाधान पार्टीभित्रैबाट हुनुपर्छ । प्रधानमन्त्री ओलीले विगतको व्यवहार परिवर्तन गर्नु अनिवार्य छ । सबै कुराको विज्ञ मै हुँ भन्ने दम्भ प्रधानमन्त्रीले छोड्नुपर्छ । दुवै अध्यक्षले विगतमा गरेको सम्झौताअनुसार मिलेर जानुको विकल्प छैन । सरकार परिवर्तन गर्ने यो उपयुक्त समय होइन । पार्टी अध्यक्षहरूले निकास दिनुपर्छ । समाधान दिन नसके अर्को विकल्प महासचिव वा पार्टीका अन्य जिम्मेवार नेताले नेतृत्वलाई सही मार्गमा ल्याई जनभावनाअनुरूप सरकार अघि बढाउनु उपयुक्त होला । पार्टी विभाजन गर्नु आत्मघात गर्नु हो । जनमतको अवहेलना गर्नु हो । अब पहिलो पुस्ताले आराम लिनुपर्छ । यो सबै दलका लागि उदाहरण बन्नेछ । मुलुक सही दिशामा अघि बढ्नेछ । यो पार्टी पुष्पलाल श्रेष्ठ, मनमोहन अधिकारी र मदन भण्डारीको योगदानको परिणामस्वरूप आजको अवस्थामा आइपुगेको यथार्थलाई हामीले बिर्सनु हुँदैन । पार्टी विधि, छलफल, समन्वय र पद्धतिअनुसार चल्नुपर्छ । संकटमा नै नेतृत्वको पहिचान हुन्छ । जीवनप्रकाश शर्मा, कीर्तिपुर, काठमाडौं राजनीतिमा असम्भव केही छैन । हाम्रोमा न सिद्धान्तको राजनीति हुन्छ न त निष्ठाको । यहाँ केवल कुर्सी र पैसाका लागि राजनीति गरिन्छ । कोरोनाले थिलथिलो पारेको बेला राजनीति भने कुर्सी बचाउन र पाउनमै रुमल्लिएको छ । नेकपा गठन हुनुमा सिद्धान्त हैन स्वार्थ थियो, त्यसैले अहिलेको लडाइँ नौलो होइन । ओलीको अतिवाद र दाहालको सत्तामोह दुवै बराबर भागीदार छन् यस मामलामा । राष्ट्रवाद र नक्सांकन देखाउने दाँत हुन् । कोरोनासँगै सलहले आतंक मच्चाइरहँदा नेकपाले पनि जनतालाई आतंकित पार्यो । यो लडाइँले अर्को चुनावमा पार्टीको निसाना मेटिने छनक दिइरहेछ । संवेदनशील समयमा अत्यन्तै तल्लो स्तरमा गिरेर गरिएका भ्रष्टाचारजन्य अपराधहरू बाहिर आइरहेका छन् । समस्या एकातिर संवाद अर्कातिर भइरहेको छ । सर्वत्र लुटतन्त्र मच्चिएको छ । कोरोना महामारी मन्त्री र उपल्लो पदमा रहनेहरूका लागि कैयौं पुस्ताका लागि धनार्जन गर्ने सुनौलो अवसर बनेको छ । नेपाली राजनीतिमा अनौठा प्रयोगहरू भएकाले नै यो अवस्था आएको हो । स्वार्थका लागि गरिएका एकता र चुनावी सहकार्यका परिणाम अहिले देखिएका छन् । शिवप्रसाद घिमिरे, गौशाला, काठमाडौं"
राजधानी असुरक्षित बन्दै,"लकडाउन खुकुलो भएसँगै उपत्यकामा कोरोना संक्रमितको संख्या ह्वात्तै बढेको छ । समयमै विचार नपुर्याउने हो भने यसले उपत्यकालाई तहसनहस गर्नेछ । विश्व स्वास्थ्य संगठनले नेपाल कोरोना भाइरसको उच्च जोखिममा रहेको बताइरहेछ । तर सरकारलाई वास्तै छैन । काठमाडौंका ढलमा कोरोना देखिएसँगै विज्ञहरूले कोरोना समुदायमा फेलिएको आशंका गरेका छन् । तर स्वास्थ्य मन्त्रालयले भने कोरोना समूहमा नगएको जिकिर गरिरहेको छ । जनता मरून् कि बाँचून् सरकारलाई मतलब छैन । अन्य मुलुक कोरोनामुक्त भइरहेका छन् । हामी भने कोरोनाको चपेटामा झन्झन् फसिरहेका छौं । जनस्वास्थ्यप्रति सरकार गम्भीर बन्न सकेको छैन । विदेशबाट आउनेहरू सेल्फ क्वारेन्टिनमा बस्नुपर्छ भने पनि ती सुरक्षित तरिकाले बसेका छन् कि छैनन् कसैले निगरानी गरेको छैन । सामूहिक लापरबाहीका कारण कोरोनाको जोखिम बढ्दो छ । हिजो काठमाडौं छाड्नेहरूको भीड थियो आज काठमाडौं आउनेहरूको । निजी सवारीसाधन जोरबिजोर तरिकाले चलाउने नियम बनाइयो तर त्यसको पालन हुन सकेको छैन । अति आवश्यक कामका लागि मात्रै घरबाहिर निक्लनुपर्ने यो बेला किन नागरिक सचेत बन्न सकेका छैनन् ? सडकको भीड देख्दा हामीमा कोरोना भाइरसको डर हराइसकेछ जस्तो लाग्छ । अव्यवस्थित चहलपहलले संक्रमण भित्रभित्रै फैलाइरहेको छ । पुरुषोत्तम घिमिरे, जोरपाटी, काठमाडौंलकडाउन खुकुलो भएसँगै बजारमा भीडभाड बढेको छ । अधिकांशले भौतिक दूरीलाई बिर्संदै मास्कसमेत नलगाएर एकअर्काको नजिक बसिरहेको देखिन्छ । कोरोना भाइरसभन्दा भोकले पिरोलिन थालेपछि व्यवसायीहरूले पसल खोलेका हुन् । असन, इन्द्रचोक, मखन, हनुमानढोका र वसन्तपुरजस्ता सहरको मुख्य बजार वरपर चिया, चुरोट, पानी र गाडामा सामानहरू बिक्री गर्न आमा, बुबा, केटाकेटीहरू दगुरादगुर गरेको देखिन्छ । मास्कको मतलब नराखी मस्त र व्यस्त युवायुवतीहरूको भीड पनि देखिन्छ । सहरलाई सुरक्षित पार्न स्थानीय निकायको भूमिका महत्त्वपूर्ण हुन्छ । मास्क लगाएर भौतिक दूरी कायम गर्नेतिर सरोकारवाला निकायले ध्यान दिनुपर्छ । अति आवश्यकबाहेकका व्यवसाय नखोलेकै बेस । सुरक्षित तरिकाले कसरी व्यापारव्यवसाय सञ्चालन गर्ने भन्नेबारे जनता आफैं सजक हुनुपर्छ । बलराम थापा, क्षेत्रपाटी, काठमाडौं"
विपत् व्यवस्थापन विकासको आधार,"पहिरोले बझाङको केदारस्युँ गाउँपालिका८, मल्लेसीका १८ घर बगायो । ६ जनाले ज्यान गुमाए । मनसुनसँगै बाढीपहिरोका समाचार छ्यापछ्याप्ती हुने गर्छन् । विपत् व्यवस्थापनमा हामी कहाँनिर चुक्यौं भन्नेबारे पनि बहस चल्छ । विज्ञहरूले अघिल्लो वर्षकै सुझाव यसपालि पनि दिन्छन् । चेतना फौलाउनुपर्ने, पूर्वतयारी गर्नुपर्नेलगायतका सुझाव ओइरिन्छन् । २०४७ सालमा विपत् व्यवस्थापनका लागि जेजे योजनाहरू बनाइयो आज पनि हामीसँग तिनै योजना र रणनीतिहरू छन् । पञ्चायत वा त्योभन्दा अगाडिको कालखण्डमा पनि स्थिति फरक थिएन । विपत् न्यूनीकरणका योजनाहरू छन् तैपनि हामीले यो क्षेत्रमा खासै काम गर्न सकेका छैनौं । किन गर्न सकिएन भन्ने प्रश्न महत्त्वपूर्ण छ ।बहुदल आइसकेपछि हामीले विभिन्न राजनीतिक र प्रशासनिक संरचनाहरूलाई लोकतान्त्रिक बनायौं । स्थानीय र केन्द्रीय तहमा योजना तर्जुमा गर्दा थोरै भए पनि जनसहभागिता बढ्यो । तैपनि सोचेअनुरूप काम हुन सकेन । अहिले संघ, प्रदेश र स्थानीय तहमा विपत् व्यवस्थापन समितिहरू छन् । जनप्रतिनिधि र प्रशासकहरूको उक्त समितिमा गैरसरकारी संस्थाका प्रतिनिधि पनि सामेल हुन्छन् । यो समिति ठोस काम नगर्ने कर्मकाण्डी प्रकृतिको छ । समितिमा बसेकाहरूलाई बढीपहिरो आउँछ भन्ने कुरा बर्खा लागेपछि मात्रै थाहा हुन्छ अनि राहत बाँड्न कसिन्छन् । अरू बेला समिति निष्क्रिय हुन्छ । यस्ता समितिले वर्षैभरि विपत्को क्षेत्रमा काम गर्ने हो भने नतिजा निकै राम्रो आउने थियो । विपत् व्यवस्थापन समितिले समुदायलाई परिचालन गरी सम्भावित जोखिमको क्षेत्रमा तारजाली हाल्ने वा पूर्वाधार निमार्णका लागि बजेट व्यवस्थापनका पक्षमा संलग्न हुने हो भने अनाहकमा कसैले ज्यान गुमाउनु पर्दैन थियो । विपत् व्यवस्थापन विकासको सबभन्दा महत्त्वपूर्ण पक्ष हो भन्ने कुरा नीति निमार्ताले बुझ्नुपर्छ । आममानिसको ज्यान, घर र सम्पत्ति सुरक्षित पार्नु नै विकास हो । स्थानीय एकाइका बजेटको केही हिस्सा विपत् व्यवस्थापनका लागि छुट्याइन्छ तर त्यसको प्रयोग पारदर्शी हुँदैन । यसरी छुट्याइएको रकमको सही सदुपयोगले समुदायलाई विपत्बाट जोगाउन थोरै भए पनि भूमिका खेल्छ । विपत्सँग जुध्न आआफ्नै स्थानीय ज्ञान र तौरतरिका हुन्छ, त्यसैले समुदायअनुसारका फरकफरक योजना निर्माण गर्नुपर्छ । योजना समुदायको आवश्यकताअनुरूपको हुनुपर्छ । विपत् व्यवस्थापनको क्षेत्रमा गैरसरकारी संस्थाको लगानी पनि व्यापक छ । प्रत्येक गाउँमा विपत् न्यूनीकरणका परियोजनाहरू चलाइन्छ तर खासै केही उपलब्धि भएको छैन । यो विषयमा पनि सरकारी ध्यान जाओस् । विपत् व्यवस्थापनको क्षेत्रमा हामी निकै कमजोर छौं । वर्षैपिच्छे सयौंको ज्यान गइरहेछ, धेरै परिवारको जीवन र भविष्य जोखिममा छ । विराट राउत, कीर्तिपुर, काठमाडौं"
मध्यम वर्गको शोकगीत,"योलेखको शीर्षक जर्मन कवि हान्स मग्नस एन्जेन्स बर्गरको कविता मिडल क्लास ब्लुज बाट सापट लिएकी हुँ । उनको यो छोटो, सरल कविताले औंलामा बढिरहेका नङ चपाएजसरी आफ्नै विवेक र वर्तमान चपाइरहेको एउटा विशाल वर्गमाथि तीखो कटाक्ष गर्छ । मध्यम वर्ग भविष्यप्रति दिशाहीन हुँदै, बिस्तारै आफैंलाई ध्वस्त पार्दै मौनताको संस्कृतिमा बाँच्न बानी परेको कुरामा कविसँग मेरो बोधको तान जोडिन्छ । सन् साठीको दशकमा जर्मनीमा लेखिएको यो कविताले सारतः हाम्रो आजको कथासमेत भन्न सक्छ जस्तो लाग्छ ।मध्यम वर्ग जोसँग आजको समयका सबैभन्दा कठोर चुनौती छन् । मध्यम वर्ग जसको चाहनाले आजको समाजको नापनक्सा नै अभूतपूर्व रूपले फेरिन सक्छ । तर, यो वर्ग त्यस्तो ठोस प्रयत्नका लागि तयार छैन मात्रै होइन, लोभ, आलस्य र आडम्बरले ग्रस्त रोगीसमेत देखिएको छ । जीवनका व्यापक तहमा प्रभाव पार्न सक्ने समाजको ठूलो तप्का पैसा र पैसाले किन्ने नक्कली प्रतिष्ठाको आकांक्षामा अमानवीय र आपराधिकसमेत बन्दै गएको छ । यस्तो प्रवृत्तिको आलोचक पनि मध्यम वर्ग नै हो तर त्यही आलोचक मध्यम वर्ग पनि संगठित र व्यवस्थापनकारी बन्न सकेको छैन । किन ?िििअसार १ गते हेटौंडाको कर्रामा एउटा जघन्य हत्याकाण्ड भयो । यो कुनै आवेशप्रेरित हत्या थिएन । यसमा संलग्न ठहरिएका अभियुक्त पेसेवर हत्यारा वा मानसिक रूपले अस्वस्थ व्यक्ति पनि होइनन् । यो चोरीडकैतीका क्रममा भएको आकस्मिक हत्या पनि होइन । २४ वर्षकी सुस्मिता क्षत्री भरभराउँदो युवा वयमै मारिइन्, त्यो पनि आफ्नै लोग्नेको घरभित्र ! उनीमाथि रचिएको हिंसा र हत्यासम्मको चक्रव्यूह यस्तो देखिन्छ, कसै गरी उनी ज्युँदो रहने अवस्थै थिएन । त्यो दिन वा अर्को कुनै दिन, उनलाई मारिन्थ्यो नै । शिक्षित, पठित र कथित संस्कारी भनिएका मान्छेले नै तिनलाई मारे । आफ्नै ससुरा, सासू र नन्दआमाजू मिलेर योजनाबद्ध रूपमा तिनको बाँच्न पाउने अधिकार खोसे । यो हत्याको कारण थियो सुस्मिताका मृत लोग्नेको नामसँग जोडिएको बिमा रकम । लोग्ने गुमाएकी सुस्मिताको आत्मसम्मान र भविष्यभन्दा बिमाबापत आउने पैसा ठूलो ठहरिएपछि हत्या निर्विकल्प बन्यो । पैसाका अगाडि विवेक पराजित भयो । म महिला भएर वा छोरीकी आमा भएर जति आर्त मनले यो घटनालाई हेर्छु, मानवसम्मत विवेक र समाजको बदलिँदो रूपमाथि आलोचनात्मकसमेत भएर सुस्मिता हत्या प्रकरणका घटनाक्रम केलाउनुपर्छ भन्ने ठान्छु । यो प्रकरण यस्ता अनेक घटनाहरूको एउटा अर्को कडी बन्न आइपुगेको छ । हत्यासम्मकै परिणाममा नदेखिएका अनगिन्ती सुस्मिताहरू अहिले पनि घरघरभित्र प्रताडित छन् भन्ने स्पष्ट संकेत यसले दिन्छ । दाइजो लगायतका आर्थिकसांस्कृतिक प्रताडनाको सिकार अरू कैयौं सुस्मिताका खबरबाट समाज बेखबर छैन, भलै ती कुनै अखबारमा छापिएका होऊन् या नहोऊन् । एक वर्षअघि मात्रै वीरगन्जका डाक्टर सचितानन्द यादवले आफ्नै श्रीमती सुनिता यादवको हत्या गरे । बीसौं लाख बराबरको दाइजोले नपुगेर मारुती कारसमेत माग गरेका डाक्टरले आफ्नो माग पूर्ति नगरेको अपराध मा सुनिताको प्राण खोसे । दुई वर्षअघि दाइजोको रकम पूरा नदिएको भन्दै सिरहामा लोग्ने र घरका अरू सदस्यकै हातबाट जस्मिन खातुन मारिइन् । त्यसअघि जनकपुरमा दाइजोकै निहुँमा मारिएकी रञ्जना शर्मालाई मार्ने लोग्ने, जेठाजु र जेठानीसमेत थिए ।सुस्मिता हत्या र बाँकी प्रकरणको भूगोल र समुदाय फरक छ । हत्याको कारण पनि तात्त्विक रूपले फरक छ । तराई मधेसलाई दाइजोका निहुँले बुहारी मार्ने बर्बर समाजका रूपमा चित्रण गर्ने आम प्रवृत्तिलाई यस्ता घटनाले थप मलजल गरेका पनि छन् । तर प्रश्न पहाडे मूलकै परिवारमा पनि महिलाको अस्तित्व र आत्मसम्म्मान कति सुरक्षित छ भन्ने हो । त्यहाँ सुस्मिता, सुनिता, जस्मिन र रञ्जनाजस्ता छोरीहरू कस्ता कहरले बाँच्दै होलान् भन्ने हो । अपवादका रूपमै किन नहोस्, श्रीमतीले श्रीमान्को हत्या गरेका घटना पनि नदेखिएका होइनन् । पछिल्ला दिनमा जातका आधारमा गरिएका हत्या प्रकरण पनि उल्लेख्य छन् । समग्रमा सबै खाले अपराधको डोरो मध्यमवर्गीय चरित्रसँग जोडिन्छ । जहाँ आर्थिक प्रलोभनदेखि सांस्कृतिक र उच्चजातीय अहम्सम्मले ज्यानै लिने अपराधवृत्ति रोज्न प्रेरित गरेको छ । यो व्यक्ति वा निश्चित ठाउँ र समुदायको मात्रै होइन, समग्र मध्यम वर्गको आदर्श र सही देखिने हिप्पोक्रेसीभित्र लुकेको निहित स्वार्थ र प्रवृत्तिसँग गाँसिएको सवाल हो । िििआजको कुरा गर्दा मध्यम वर्ग समाजको मूलधार हो । कोरोना प्रकोपले विश्वभर नै वर्गसन्तुलन फेरिन्छ भन्ने अर्थशास्त्रीय भविष्यवाणीका बीचमा उभिएर हेर्दा भोलिको समाजका वर्गीय ग्राफ र चित्र कस्ता होलान्, अहिल्यै भन्न सकिन्न । तर हालसम्मलाई नेपाली जनसंख्याको ठूलो भाग मध्यम वर्गले ओगटेको तथ्य छर्लंग छ । अथाह महत्त्वाकांक्षा र असीमित इच्छाहरूको पांग्रामा गुडेर कुदिरहेको यही वर्ग वास्तविक अर्थमा समाजको चलायमान वर्ग पनि हो । यसले सामाजिक चेतनाका अवयवहरू संस्कृतिदेखि धर्मकर्म, रीतिथिति, नैतिकता, विचारविमर्श र बजार सबै कुराको अघोषित ठेक्का लिए जस्तो देखिन्छ । र, त्यसमा यो वर्ग अलि बढ्तै गौरवान्वित पनि देखिन्छ ।मध्यम वर्ग उच्च वा निम्न वर्गका तुलनामा वस्तुदेखि विचारसम्मका अनेकौं कुराको ठूलो मात्राको खपतकर्ता हो । यो बाहिरबाट जति नैतिक, सृजनात्मक र प्रगतिशील देखिन्छ, नेपथ्यमा अधिकांशतः मानसिक र चारित्रिक रूपले भ्रष्टीकृत हुँदै, मक्किँदै र ध्वस्त हुँदै गइरहेको समेत छ भन्ने मतमा तपाईं सहमत नहुन पनि सक्नुहुन्छ । तर हाम्रा निजी सम्मति वा असम्मतिले मात्रै समाजको सच्चाइ र चित्र फेरिनेचाहिँ होइन ।मार्क्सवादी समाजवादीहरू मध्यम वर्गलाई अवसरवादी भन्थे । आजका दिनसम्म आइपुग्दा नेपालमा मात्रै होइन, संसारभरि नै न मार्क्सवाद सग्लो छ न समाजवाद नै स्पष्ट छ । अहिले न सर्वहारा र पुँजीपतिबीच आमनेसामने भएर गर्ने संघर्ष प्रकट भएका छन् (जहाँ मध्यम वर्ग दुइटा वर्गबीच हल्लिरहेको पेन्डुलम बन्नुपरेको होस्), न त कुनै एक पक्षतिर लागेर मध्यम वर्गले अवसर छोप्ने दाउपेच नै यति बेला विद्यमान छन् । यतिखेर त मध्यम वर्ग नै हरेक सामाजिक उथलपुथलको विषय र केन्द्र बन्नुपर्ने स्थितिमा छ । यसैसँग नै अहिलेका सामाजिकराजनीतिक आन्दोलन र अभियान हाँक्ने वस्तुगत आधार र दायित्व छन् । तर यी सबै कुराका लागि यो वर्ग आफैंमा कति तयार छ ? प्रश्न यहाँनेर छ ।समाजशास्त्रीहरू मध्यम वर्गलाई सर्वहारा र कुलीनबीचको खैरोधमिलो (ग्रे एन्ड ब्लर) मध्यवर्ती धर्सो भन्छन् । तर पुँजीवादको तीव्र प्रभावले यो धर्सोको विस्तार व्यापक बनाएको छ । आजको मध्यम वर्ग नाफाको चक्करमा अन्धाधुन्ध दौडँदा समाज र मानवीय सम्बन्धलाई नै बलि दिने पुँजीवादको अब्बल अनुयायी बन्ने होडमा छ । यो कुलीन वर्गजस्तै आत्मकेन्द्री मात्रै बन्दै छैन, असामाजिक र आपराधिक चरित्रको समेत बन्न पुगेको छ । समाज सामूहिक होइन, सम्पूर्ण रूपले वैयक्तिक एकाइमा रूपान्तर हुने क्रम आक्रामक रूपले बढ्दो छ । समाजशास्त्री डम्बर चेम्जोङका शब्दमा, पुँजीवादले मानिस सामाजिक प्राणी हो भन्ने तथ्यलाई उल्ट्याएर मान्छे द्रव्यपिशाची जीव हो भन्ने कुरालाई स्थापित गरिदिएको छ । अहिलेको सम्पूर्ण विश्वव्यवस्थाको मूल द्वन्द्व नै सोसल बिइङ र इन्डिभिजुअल बिइङका बीचमा छ ।सामाजिकता नष्ट हुँदै व्यक्तिसत्ता नै निर्णायक हुने स्थितिमा कसै गरेर पनि सुविधा, सुख र आडम्बर तीनै चीजको संग्रह गर्न र त्यसका लागि जस्तोसुकै आर्थिक, नैतिक या सांस्कृतिक पतनलाई सही ठहर्याउन सक्ने अवस्थामा पुग्ने भएपछि मध्यम वर्ग कुनै नौलो क्रान्तिको वाहक पनि बन्न सक्छ भन्ने पत्याउन मुस्किल छ । हद भए यसभित्रको विवेकवान् समूहले सूचना संयन्त्रबाट केही हस्तक्षेप गर्न सक्ला । ह्यासट्याग या अन्य तरिकाले सामाजिक सञ्जालमार्फत जनमत बनाउन सक्ला तर माथि उल्लेख गरिएका जस्ता हत्या र हिंसाले संवेदित, चिन्तित हुने वा त्यस्ता अपराधको अंशियारका रूपमा आफ्ना भूमिकालाई पनि समीक्षा र आत्मसात् गर्ने, प्रतिकार अभियानहरू चलाएर सडकमा निस्कने, सार्वजनिक विरोध गर्ने अथवा अदालत, संसद् र सरकारलाई आलोचनात्मक दबाब दिने स्तरमा आम जनसंख्यालाई प्रभाव पार्न कोही तयार देखिन्न । किनभने मध्यम वर्गसित यति बेला केवल महत्त्वाकांक्षा र तत्कालीन आवेग मात्रै छ, संगठित प्रतिरोधको इच्छा र कार्यक्रम छैन । दलहरूले क्रान्तिको कोर्स सकियो भने जस्तै मध्यमवर्गीय चेतनामा पनि परेको छ क्रान्ति र आन्दोलनको मौसम त सकिइसक्योÙ अब कमाउनु, खानु, मनोरञ्जन गर्नु र रहर लागे लेखपढ, बुद्धिविलास गर्नु नै आजको मान्छेको साध्य हो ।निर्मला हत्याकाण्डपछि नेपाली समाज हाइबर्नेसन बाट एकपल्ट बौरिएबौरिए जस्तो भएको हो तर त्यो प्रतिरोधलाई एउटा स्पष्ट विचार र नेतृत्वले कार्यक्रमिक रूपमा ल्याएको थिएन । त्यो स्वस्फूर्त थियो । आन्दोलन र अभियानको स्वामित्व लिने र दिशा दिने स्पष्ट देखिने नेतृत्व नहुँदा सत्ता र शक्तिको खेलले त्यति ठूलो र देशव्यापी जनलहरलाई छल्न र झुटखेती चलाइरहन सम्भव भयो । िििदुई दशकअघिसम्म सर्वहारा क्रान्तिको मसाल धपधपाएको समाजमा भकाभक मौलाएको प्रतिक्रान्तिका सूचकहरूले पनि भन्छन्, नेतृत्वको मात्र होइन जनस्तरमा पनि हिजैको जस्तो निम्न वर्गप्रति समानुभूति नरहने र आत्मकेन्द्री चिन्तन विकसित हुँदै जानुले आजका जरुरी आन्दोलन विषयान्तर भएका छन् । मध्यम वर्गका हामी अधिकांश लेख्दाबोल्दाचाहिँ भयंकर प्रगतिशील, जीवनशैली पुँजीवादी र सोच सामन्तवादी नै रहने प्रवृत्तिको सिकार भएका छौं । यो अवस्था भूमण्डलीकृत पुँजीवादको प्रभावले मात्रै होइन, हाम्रै दिशाहीनता र विवेकहीनताले पनि निम्त्याएको हो । अपवादबाहेक वर्गस्वार्थ नमिल्नासाथ मान्छेको अस्तित्वको अस्वीकार हत्याकै तहमा ओर्लंदासम्म हामी लगभग मौन छौं । समाजमा महिला, दलित र उत्पीडितहरूमाथि घोर हिंसा हुँदा, मारिँदा हामी करिबकरिब चुपचाप छौं । अखबार र सामाजिक सञ्जालबाहेक बाँकी समाजमा तृण बराबरको तरंग उत्पन्न हुन सकेको छैन । समाजमा बाहुबलको धाक, घृणाको प्रसार र अपराधको विस्तार हुनुमा भ्रष्टीकृत दलतन्त्र र दण्डहीनतालाई प्रश्रय दिने राज्यसत्ता मात्रै होइन, मध्यमवर्गीय मौनता र बुझपचाइ पनि बराबर जिम्मेवार छैन र ?"
मनसुनी प्रकोप र हाम्रो तयारी,"जब प्राकृतिक विपत्ति आइलाग्छ अनि मात्र यसको कारण र जोखिम न्यूनीकरणका लागि गर्नुपर्ने कामको लेखाजोखा सुरु हुनु हाम्रो देशको नियतिजस्तै बनिसकेको छ । जबकि गहन चिन्तन, अध्ययन, योजना, कार्यदिशाका साथै त्यसको उचित र प्रभावकारी कार्यान्वयनबाट मात्र यस्तो संवेदनशील तथा अति महत्त्वपूर्ण कार्यमा सफलता पाउन सकिन्छ । वर्षायाम सुरु हुनुभन्दा पहिल्यैदेखि वैज्ञानिक नीति र त्यसलाई व्यवहारमा उतार्ने पूर्ण इच्छाशक्तिसहितको तयारी हुन सके बाढीपहिरोको जोखिमलाई निकै हदसम्म कम गर्न सकिन्छ । मुख्य कुरा अन्य देशमा स्थानीय परिस्थितिअनुसार बनाइएका नीति, कार्यक्रम अनि प्रविधि हामीकहाँ हुबहु उतार्न सकिन्छ भन्ने भ्रममा भने पर्नु हुँदैन ।अहिले हाम्रो देशमा मनसुन सक्रिय बनिसकेको छ । बाढीपहिरोका घटनाहरू ह्वात्तै बढेका छन् । यस वर्षको मनसुनको यो अवधिमै दुई दर्जनभन्दा बढी मानिसको ज्यान गैसकेको आँकडा राष्ट्रिय विपत् जोखिम न्यूनीकरण तथा व्यवस्थापान प्राधिकरणले दिइसकेको छ । बाढीपहिरोजस्ता प्रकोपबाट हुने जनधनको क्षति कम गर्नका लागि सबैभन्दा पहिले यो समस्याका प्रमुख कारण केके हुन् अनि तिनको निदान के हो भन्ने बुझ्नुपर्छ । जसरी डाक्टरले कोही किन बिरामी पर्यो भन्ने थाहा पाउन अनेक टेस्ट गर्छन् र कारण पत्ता लागेपछि मात्र औषधोपचारबारे निर्णय लिने गर्छन्, त्यसरी नै बाढीपहिरोको कारण र निदान खोजिनुपर्छ । रोगझैं बाढीपहिरो पनि सकेसम्म नआओस् भन्नेमै जोड दिनुपर्छ । तर बाढीपहिरोका कुनैकुनै कारण यस्ता हुन्छन्, जसलाई आफ्नो बलबुताले भ्याएसम्मको उपाय लगाउँदा पनि रोक्न सक्दैनौं । यस्तो अवस्थामा दोस्रो विकल्प अवलम्बन गर्नुपर्छ बाढीपहिरो आइहाले पनि धेरैभन्दा धेरै मानिसको ज्यान जोगाउन सकियोस्Ù आर्थिक, भौतिक र वातावरणीय क्षति पनि कम होस् । यसका लागि विपत्पूर्व नै कुन ठाउँमा कुन प्रकोपको सम्भावना कति होला अथवा जोखिमको स्तर कस्तो होला भन्ने ज्ञान र सूचना राख्नु जरुरी हुन्छ । नेपालमा जोखिम पहिचान राम्रोसँग गर्न नसकेकैले धेरै मानिसले ज्यान गुमाउनुपरेको छÙ धेरै धनसम्पत्तिको पनि विनाश हुने गरेको छ । त्यसो त ठाउँविशेष अति जोखिमयुक्त छ भन्ने थाहा पाएरै पनि धेरै मानिस आफ्नो र परिवारको ज्यान दाउमा राखी जीविकोपार्जन गरिरहेका भेटिन्छन् । जस्तो कि, एकदुई वर्षअघि मात्र बाढीले बनाएको बगरमा मानिसहरू कटेरो हालेर बसिरहेका देखिन्छन्Ù केही वर्षपहिले गएको पहिरोको माथिल्लो, मध्य र तल्लो भागमा पनि मानिसहरू घर बनाएर बसिरहेका छन् । यस्तो जोखिमयुक्त स्थानमा किन बसेको ? भन्ने प्रश्नको जवाफ धेरैजसोबाट अन्यत्र जग्गाजमिन नभएकाले बाध्य भएर बसेको भन्ने पाइने गरेको छ । उब्जनी नै नहुने ठाउँमा खेती गर्ने, बाढीपहिरोको जोखिम रहेका ठाउँहरूमा बस्ती बसाउने, सबै कुराको असुविधा भएको ठाउँमा बलजफ्ती सहर बसाउने, राम्रो उब्जनी हुने जग्गाहरूमा सहरीकरण गरी सडक संरचना निर्माण गर्ने, वनजंगल मास्ने जस्ता कामले गर्दा हाम्रो देशमा विपत् न्यूनीकरणका लागि भनेर जति पैसा खन्याए पनि नतिजाचाहिँ हात लाग्यो शून्य नै भैरहेको छ । मनसुनको झरीलाई रोक्ने सामर्थ्य त कसैसँग हुन्न, तर जोखिमयुक्त ठाउँहरूबाट मानिसहरूलाई सुरक्षित स्थानमा सार्ने विषय चाहिँ हाम्रो क्षमताभित्रै पर्नुपर्छ । यस्ता समस्याको समाधानको सुरुआत वैज्ञानिक भूउपयोग नीति र जोखिमरहित ठाउँमा बस्ती विकासबाटै गर्नु जरुरी छ । यस्ता नीति नहुँदा मानिसको जीवन, लगानी, समय र आयस्रोत सबैमा नकारात्मक प्रभाव परिराखेको छ । यो काम रातारात भने हुन सक्दैन । यसमा कुशल योजना, कार्यदिशा, बलियो इच्छाशक्ति, जाँगर, व्यवस्थापन र सबैको अपनत्वसहितको साझा सहभागिता अपरिहार्य हुन्छ । सबै प्राकृतिक प्रकोपको जोखिम घटाउने र समग्र व्यवस्थापन गर्ने मुख्य जिम्मेवारी राष्ट्रिय विपत् जोखिम न्यूनीकरण तथा व्यवस्थापन प्राधिकरणको हुन्छ । उसैले जोखिम स्तरीकरण गरी बाढीजस्ता प्रकोपको हिसाबले देशका कुनकुन बस्ती बढी खतरामा छन् भनी यथाशीघ्र पत्ता लगाइहाल्नुपर्छ । यस्ता बस्तीलाई तुरुन्तै नजिकैका जोखिमरहित ठाउँ पहिचान गरी सार्नुपर्छ । यसको लेखाजोखा गर्दा सबै खाले प्रकोपको एकीकृत जोखिम मूल्यांकन जरुरी हुन्छ । अति दूरगामी प्रभाव पार्ने यस्तो जटिल काममा विपत् प्राधिकरणलाई पूर्ण अधिकार दिनुपर्छ । बस्ती स्थानान्तरण केन्द्रसँगै प्रदेश र स्थानीय तहका पनि विभिन्न निकायसँग सम्बन्धित हुन्छ र यी सबै निकायसँग समन्वय गरी निर्णय लिने अधिकार प्राधिकरणले लियो भने काम सहज बन्न जान्छ । मध्यम खालको जोखिमा रहेका बस्ती र ठाउँहरूको त्यसरी नै पहिचान गरी बस्ती नै स्थानान्तरण नगरे पनि सम्भावित बाढीपहिरोबाट हुने क्षति घटाउने कामका योजना, प्रविधि र कार्यक्रम तुरुन्तै लागू गर्नुपर्ने हुन्छ । यदि यो काम गर्न अहिलेको बर्खासम्म भ्याइँदैन भने त्यस्ता पहिचान गरिएका बस्ती वा घरमा रहेकाहरूलाई अवस्था हेरी जोखिमरहित अस्थायी शिविरहरूमा सार्नु जरुरी छ । अहिले पहिचान गरिएका र बनाइएका कार्यक्रमहरूले भविष्यको मनसुनमा हुन सक्ने जोखिमलाई अवश्य पनि घटाउनेछन् । यस्ता कार्यक्रमहरू खोलाको मुहानदेखि मध्य अनि तल्लो तटसम्म रहेका उल्लिखित सबै खाले जोखिम न्यूनीकरण गर्ने खालका हुनुपर्छ । उपल्लो तटीय क्षेत्रमा कुनै जोखिम घटाउने कार्यक्रम नगरी तल्लो तटीय क्षेत्रमा मात्र कार्यक्रमहरू चलाउनु अवैज्ञानिक सिद्ध हुनेछ ।बाढीपहिरो सुरु भैसकेको अहिलेको अवस्थामा यो काम भैहाल्ला भन्ने आशा कम भए पनि, हुन सके भविष्यका लागि विपत् नियन्त्रणमा अवश्य ठूलो सफलता मिल्नेछ । यस्ता योजना बनाउँदै गर्दा के बिर्सन हुन्न भने, अहिलेका हाम्रा बस्तीहरू, मानिसहरू र धनसम्पत्तिको सुरक्षा राज्यको जिम्मेवारी हो । तर राज्यको मुख ताकेर बसिरहने अवस्था अहिले छैन । सरकारको अहिलेसम्मकै उपस्थिति भनेको विपत् आइसकेपछि गरिने खोज र उद्धारमै सीमित छ । त्यसैले यस्ता काममा गाउँगाउँका युवाहरू अलि बढी सक्रिय हुनुपर्छ । प्रत्येक बस्तीमा युवाहरूको टास्कफोर्स बनाई पानी पर्ने पूर्वसूचनादेखि बाढी आइहाल्दा बस्ने सुरक्षित स्थानको पहिचान, त्यहाँसम्म जाने बाटोको पहिचान, त्यहाँसम्म जाने साधनको जोहो अनि यस्ता सेल्टरमा अत्यावश्यक खानेपानी र खानेकुराको बन्दोबस्त गरिराख्नु अत्यावश्यक छ । विपत्सँग सम्बन्धित सम्पूर्ण जानकारी समुदायसम्म सम्प्रेषण र अन्य स्थानका टास्कफोर्सका साथै सरकारी निकायसँग समेत समान्वय गर्ने काम यिनै टास्कफोर्सले गर्नुपर्छ । सम्बन्धित सरकारी निकायहरूले तिनलाई दिल खोलेर सहयोग र प्रोत्साहन गर्नुपर्छ । बस्तीबस्तीका टास्कफोर्स अनि सम्बन्धित सबै स्थानीय तहबीचको आपसी समन्वय, सद्भाव अनि क्रियाशीलताले नै बाढीपहिरोजस्ता तत्कालको मनसुनजन्य प्रकोपबाट हुने क्षति कम गर्न सकिन्छ ।बाढीको हकमा, खोलाविशेषको माथिल्लो भेगमा बस्ने समुदायले त्यो क्षेत्रमा घनघोर वर्षा हुँदा मध्य अनि तल्लो तटमा बस्ने समुदायलाई मोबाइल फोनका माध्यमले समयमै पूर्वसूचना मात्रै दिन सके पनि धेरै जनधन जोगाउन सकिन्छ । त्यस्तै, बर्खायाममा पानी जथाभावी बगेको छ र त्यसको कुनै व्यवस्थापन गरिएको छैन भने कुलो काटेर पानी तर्काउने, बस्तीमा परेको चिरा वा खाडल टाल्ने वा पुर्ने, खोला घुमेको ठाउँ आफ्नो बस्तीको फेदीमा पर्छ भने त्यहाँ सम्भावित कटान रोक्न त्यही खोलाका ठूलठूला ढुंगा थुपार्ने जस्ता काम समुदाय आफैंले गर्न सक्छन् । यसबाट पहिरोको जोखिम पनि कम हुन्छ । दीर्घकालीन रूपमा चाहिँ आधुनिक पूर्वसूचनाका प्रविधिलाई बढी जोखिमयुक्त स्थानमा विस्तार गर्दै जानुपर्छ ।इन्जिनियरिङ भूगर्भविद् ढकाल त्रिभुवन विश्वविद्यालयका सहप्राध्यापक हुन् ।"
जनमत विपक्षमा नजर सत्तामा,"सत्तापक्षले प्रतिपक्षलाई बिटुल्याउन अनेक प्रयत्न गरिरहेको हुन्छ । तीमध्ये सबभन्दा सजिलो सत्ताको प्रलोभन हुन्छ, जुन खेल अहिले सत्तारूढ नेकपाको एउटा समूहले प्रतिपक्षी नेपाली कांग्रेसमाथि खेलिरहेको छ । नेकपाभन्दा बिलकुलै अलग लक्ष्य र सिद्धान्त भएको प्रतिपक्ष सत्ताको प्रलोभनमा नफस्नुपर्ने हो । तर धर्म, परम्परा, सिद्धान्त र इमान यस्ता पेचिला विषयवस्तु हुन्, जसलाई जोगाउन निकै कठिन छ । सत्तातर्फ आकर्षित हुनु नै प्रतिपक्ष कमजोर हुनु हो । प्रतिपक्ष कमजोर हुनु भनेकै लोकतन्त्र कमजोर हुनु हो । दूरदर्शी राजनीतिज्ञ रहेको प्रतिपक्ष सत्तामा सम्मिलित हुने त कुरै छाडौं, हिमचिमसम्म बढाउन उत्सुक हुँदैन । अर्कातिर, जो सत्तामा छन् ती पनि निहित स्वार्थका निम्ति उत्तरदायी प्रतिपक्षलाई बिटुल्याउन चाहँदैनन् । प्रजातान्त्रिक परिपाटी भएका मुलुकहरूमा न प्रतिपक्ष हत्तपत्त सत्तापक्षसँग मिल्छ, न सत्तापक्ष नै प्रतिपक्षलाई बिटुलो पार्न चाहन्छ । सत्ता र प्रतिपक्षबीच परम्परागत भद्र समझदारी हुन्छ, अलगअलग रहेर सर्वथा फरक तरिकाले राजनीति गरौं, जनसमर्थन लिएर मात्र सत्तामा जाऔं र आफ्नै हिसाबले देशको भविष्य निर्माणमा लागौं । तर, नेपालका सन्दर्भमा प्रतिपक्षी कांग्रेसको नजर सत्तातिर सोझिएको देखिँदै छ, जुन कांग्रेसको आस्था र विश्वासभन्दा फरक दृश्य हो । जनताले कांग्रेसलाई पछिल्लो निर्वाचनमा प्रतिपक्षको भूमिकामा खुम्च्याएका हुन् । समयसापेक्ष दृष्टिकोण र आकर्षक चुनावी नारासम्म तय गर्न नसकेको कांग्रेसले उक्त कालखण्डमा लिएको सहारा भनेकै ज्योतिषीको थियो । त्यसैले ऊ प्रतिपक्षमा थन्कियो । तर, अहिले आएर सत्ताभित्रको घरझगडामा खेल्दै सरकारमा सहभागी हुन खुट्टा उचालेको छ, जुन प्राकृतिक होइन । २०४६ सालको परिवर्तनपश्चात् विरलै सत्ताबाहिर बसेको कांग्रेसले पुनः सत्ताकै खेल खेल्नु आत्मघाती साबित हुनेछ । इतिहासको अध्ययन गर्न टाढा जानैपर्दैन । कांग्रेससँगै सत्ता साझेदारी गरेको माओवादी केन्द्रलाई कांग्रेसबाट अलग्याएर एकीकरण गरी निर्वाचनमा होमिएको नेकपासँग लगभग साइनो नै टुट्न लागेको केपी ओली समूहसँग सत्ता साझा गर्न कांग्रेसलाई कुन आकाशवाणीले प्रेरित गर्यो ? यसको जवाफ सत्तारोहणपूर्व नै कांग्रेसले देश र जनतालाई दिनुपर्छ । वाइडबडी, यति, ओम्नी, दूरसञ्चार, चिनी, सुन, बालुबाटर जग्गा, मेलम्ची प्रकरणजस्ता ठूला भ्रष्टाचारमा कांग्रेसले विरोधका नाममा सामान्य फेसबुक लाइभ गर्नेबाहेक अपेक्षित मुखरता देखाउन सकेन । कतिपय भ्रष्टाचार प्रकरणमा विरोधस्वरूप केन्द्रीय समितिबाट निर्णय गरिएका विषयमा समेत कांग्रेसले अस्वाभाविक मौनता साध्यो । जनमानसमा त्यति बेलै कांग्रेस मौका पर्नासाथ सरकारमा सामेल हुनकै लागि मौन बसेको आशंका थियो । पछिल्लो समय कांग्रेस नेतृत्वको बालुवाटारसँग बढेको हिमचिमले त्यो आशंकालाई धेरथोर पुष्टि गर्दै छ । समाजवादको कुरा गरेर नथाक्ने नेतृत्वलाई कांग्रेस पार्टी जीवित राख्न पसिना बगाउने आम कार्यकर्ताभन्दा राष्ट्रियअन्तर्राष्ट्रिय बिचौलिया नै प्रिय हुने गरेको यथार्थ कसैबाट लुकेको छैन । संवैधानिक निकायदेखि राजदूत नियुक्तिसम्म खरिदबिक्री हुने गरेको घटना समाचारका रूपमा बेलाबखत सार्वजनिक भएकै हुन् । सरकारलाई अंकुश लगाएर जवाफदेही बनाउनुपर्ने प्रतिपक्षी कांग्रेसको भूमिकामा आज प्रेस र सामाजिक सञ्जाल छन् । कांग्रेसले जनभावना बुझ्न नसक्दा सत्ताले समेत उन्मत्त हुँदै बारम्बार विधि र पद्धतिविपरीत निर्णय लिइरह्यो । सत्ताका अस्वाभाविक गतिविधि नियन्त्रण गर्न स्वयं सत्तारूढ दलभित्रैबाट यति ठूलो स्केलमा विरोध हुनुपूर्व नै कांग्रेसले आफूलाई मुखर बनाउन सक्नुपर्थ्यो । दुर्भाग्य, यी विषयमा कांग्रेस नराम्ररी चुकिरह्यो ।पटकपटक प्रधानमन्त्री हुने लालसाका कारण कांग्रेस सभापति शेरबहादुर देउवाले सत्ताको हर गतिविधि जायज देख्न थालेका छन् । कदाचित् सत्तामा गइहाल्यो भने कांग्रेसको इतिहासका निम्ति त्योभन्दा दुर्भाग्य अर्को केही हुनेछैन । यति बेला विश्व अमेरिकी र चिनियाँ गरी दुई ध्रुवमा बाँडिँदै गएकाले एउटा रोज्नैपर्ने बाध्यता आइलागेकै हो भने पनि कांग्रेसले सत्ताबाहिर रहेरै आफ्नो कित्ता प्रस्ट पार्न सक्छ । सत्ताकै लागि अँध्यारो कोठामा बसेर तानाबाना बुनिएकै हो र त्यसका निम्ति सुवास नेम्बाङहरूले भूमिका खेलेकै हुन् भने भोलि कांग्रेस पनि सग्लो रहिरहन कठिन छ । राजनीतिबाटै विश्राम लिने उमेरका नेताबाट मुलुकले प्राप्त गर्ने भनेकै बोझ हो । तर, कांग्रेसका दोस्रो र तेस्रो पुस्ताका नेताहरू पनि २०४० प्रतिशतको भाग खोज्न तल्लीन छन् । यिनले भोलि शतप्रतिशतको कांग्रेस हाँक्न सक्षम होलान् त ? कोभिड१९ का कारण महाधिवेशन प्रभावित भए पनि संसद् र सञ्चारमाध्यमको भरपूर उपयोग गरेर सरकारका बेथितिविरुद्ध आवाज उठाउन नेतृत्वका अभिलाषी कांग्रेसलाई केहीले छेकेको थिएन । तर, युवानेता भनिएकाहरू पनि बालुवाटार पुगेर सत्तासँग खिचिएका तस्बिर सगौरव पोस्ट गरिरहेका छन् ! यसैबाट प्रस्टिन्छ, उनिहरूको चित्र र चरित्र । राजनीतिलाई बढ्दो उमेरका देउवाभन्दा भिन्न तरिकाले आत्मसात् गर्न नसक्नु युवापंक्तिमा भिजन नरहेको प्रमाण हो । एउटा गुटको ताबेदारी र अर्को गुटको खबरदारी गर्न छाडेर कांग्रेसका युवाले सत्तासँगै स्वयं आफ्नै पार्टीभित्रका बेथितिविरुद्ध पनि संगठित रूपमा आवाज उठाउन सक्नुपर्छ ।संघर्षभन्दा सत्तालाई प्रिय ठान्ने तथा सत्तातिरै आँखा लगाइरहने कांग्रेसबाट आगामी युगको प्रतिनिधित्व सम्भव छैन । प्रजापरिषद्झैं इतिहासको दराजउन्मुख कांग्रेसलाई जनताको कांग्रेस बनाउन कांग्रेसभित्रै पनि उथलपुथल जरुरी छ । विरासतले मात्रै हुने भए भारतमा कांग्रेस आईका सामु बीजेपी राजनीतिमा स्थापित नहुन सक्थ्यो । इतिहास र विरासत भनेको गाथा गाउने विषय हो । वर्तमानमा त २०६२६३ को आन्दोलनसमेत नदेखेको पुस्ता मतदाता भएर आउँदै छ, जसलाई आफ्ना कार्यक्रममार्फत आफूसँग जोड्न सक्नुपर्छ । भावी कार्यक्रमका सन्दर्भमा आफैं विलखबन्दमा परेको कांग्रेसको केवल चारतारे झन्डा मात्र हेरेर कोही युवा कांग्रेसप्रति आकर्षित हुने छैन । देशभरका लाखौं युवाका लागि देउवा सरकारमा जाऊन् वा नजाऊन्, त्यसले खासै फरक पार्दैन । फरक त युवाकेन्द्रित कार्यक्रम ल्याउन कांग्रेसले खेलेको भूमिकाले पार्छ । समग्रमा, सत्ताद्वारा सिर्जित बेथितिविरुद्ध आवाज उठाउने सक्षमताका आधारमा कांग्रेसको मूल्यांकन हुने हो । सत्ताकै लागि लालायित बनेका भए बीपी कोइरालाले त्यति लामो कालखण्ड जेल र निर्वासन बस्नैपर्ने थिएन । गणेशमान, किशुनजी, गिरिजाप्रसादजस्ता नेतालाई सत्तामा सामेल हुन पञ्चायतले आग्रह गरेको थिएन होला र ? तर पनि ३०३० वर्ष किन संघर्षकै बाटो रोज्नुपर्यो ? यस्ता विषयको विश्लेषण नगरी आफ्नै दलभित्रका फरकमत राख्ने नेताकार्यकर्तालाई बाँकी नराख्ने तर वैचारिक रूपमा आनका तान फरक पार्टीसँग सत्ता साझेदारी गर्न हौसिए कांग्रेसको राजनीतिक अवसान त हुन्छ नै, त्यति बेला कांग्रेस पार्टी नै पनि समाप्तिको बाटोमा लाग्नेछ । सच्चा प्रतिपक्ष इतिहासमा कहिल्यै विपरीत विचारवाला सत्तामा सहभागी बनेकै छैन । इतिहासमा यदाकदा राष्ट्रिय संकटको घडी आउँदा सत्तापक्षलाई सहयोगसम्म गरेको उदाहरण पाइन्छ । कोभिड महामारीका सन्दर्भमा नेपालमा पनि सत्तापक्षले प्रतिपक्षको सहयोग पाएकै छ । चीनमा सन यातसेनका पालामा माओ त्सेतुङले त्यस्तै सहयोग दिएका थिए, सत्तामा सहभागी बनेको होइन । त्यही सहयोगका कारण पछि माओको पार्टी झन् जनप्रिय र बलशाली बन्न पुग्यो ।फबगमष्लथबष्तचब२नबष्।िअय"
तर्क मात्र पर्याप्त छैन,"पश्चिम रुकुमको चौरजहारी८, सोतीमा ६ जनाको ज्यान लिने गरी भएको घटनाको ठ्याक्कै दुई दिनपछि अर्थात्, गएको मे २५ मा संयुक्त राज्य अमेरिकामा प्रहरीले अश्वेत नागरिक जर्ज फ्लोइडको खुट्टाले घाँटी थिचेर हत्या गरिदियो । यस घटनाले लोकतन्त्र र मानवाधिकारमा आफूलाई मसिहा ठान्ने अमेरिकाको वास्तविक चरित्रलाई सतहमा ल्याइदिएको छ । यता, रुकुममा वर्णाश्रमको पापाचार र जातीय अहंकारका कारण नेपाली समाज कति अमानवीय, क्रूर र हिंस्रक बन्न सक्छ भन्ने यथार्थ बोध गराएको छ । साथै, सर्वथा रूपान्तरणकारी भनिएको दशक लामो माओवादी आन्दोलनको उद्गमस्थलमा भएको यस घटनाले माओवादी आन्दोलनले सामाजिकराजनीतिक मुद्दाहरूमा सहरलाई भन्दा दूरदराजका जनतालाई प्रशिक्षित गर्यो, जागरुक बनायो भन्ने हाम्रो विश्वासलाई फिक्का बनाइदिएको छ । र, द्वन्द्वकालीन माओवादी सांस्कृतिक रूपान्तरणको वस्तुपरक लेखाजोखा गर्नुपर्ने यथार्थको उद्घाटन गराइदिएको छ । जर्ज फ्लोइडको हत्यापछि श्वेतअश्वेत सबै अमेरिकीले गरेको व्यापक प्रदर्शनले लोकतन्त्र र मानवाधिकारप्रति अमेरिकी समाजका मूल्यमान्यतालाई राजनीतिले अवमूल्यन गर्न पाउँदैन भन्ने सशक्त सन्देश दिएको छ भने, रुकुम घटनापछि कथित उचनीचमा विभाजित नेपाली समाज अझै पनि सामन्ती जात व्यवस्थामै मग्न छ भन्ने छर्लंग भएको छ । र, यो संसारको आजसम्मको इतिहासलाई वर्ग संघर्षको इतिहास भन्ने दर्शन बोकेका मार्क्सवादीमाओवादी नेताहरूलाई भोटको चाणक्य राजनीतिले वर्गीय हैन जातिवादी दलदलमा डुबाएको प्रस्ट पारिदिएको छ ।जात व्यवस्थाले धर्मसंस्कृतिका आडमा आफ्नो कुलबाहेक प्रत्येक मानिसलाई सानो कि ठूलो देख्छ । यो व्यवस्थामा यति धेरै दृष्टिदोष छ, यसले मानिसको सौन्दर्य, गुण, दोष र क्षमतामा पनि नस्लीय प्रभाव स्विकारिदिन्छ अनि मानिसको वैज्ञानिक उत्पत्तिको सिद्धान्तलाई नै अस्वीकार गरिदिन्छ । जात व्यवस्थाले निश्चित जातीय परिधिभन्दा बाहिर सपना देख्न दिँदैन । अझ, भारतीय उपमहाद्वीपमा रहेका तमाम दलितलाई त यसले व्यक्तिको क्षमतानुसारको सपनाको कुरै छोडौं, मानिस भएर बाँच्नसम्म दिँदैन ।जात व्यवस्थाका आधारमा स्थापित समाजले इटालीका चिन्तक एन्तोनियो ग्राम्स्कीले भनेझैं, उच्च जातीय हैकमलाई स्विकार्छ जसका कारण इतिहासको हरेक मोडमा शोषितउत्पीडित वर्ग शासकउत्पीडक वर्गको हितमा लड्छ र आफ्नो जातीय एवं वर्गीय उत्पीडनलाई जानीनजानी स्वीकर गर्छ । रुकुम घटनापछि, त्यही क्षेत्रबाट निर्वाचित संघीय सांसद तथा पूर्वगृहमन्त्री जनार्दन शर्माले पीडकहरूका पक्षमा बोलेर, सकेजति गरेर र पीडितहरू रहेको जाजरकोटबाट निर्वाचित सांसद एवं वर्तमान सरकारका मन्त्रीसमेत रहेका शक्ति बस्नेतले चुइँक्क नबोलेर ग्राम्स्कीले भनेझैं उच्च जातीय प्रभुत्वलाई प्रमाणित गरिदिएका छन् । यसका कारण हाम्रो सभ्यताको जगै हल्लाउने यति क्रूर जातीय हिंसामा पनि पीडकहरूले नै राजनीतिक संरक्षण पाउने खतरा देखिरहिएको छ ।जातीय विभेदभित्रको पनि छुवाछूतजस्तो निकृष्ट अमानवीय व्यवहारका कारण भएको घटनालाई पनि अमेरिकातिर देखाएर औधी सामान्य प्रकृतिको ठान्ने गृहमन्त्रीको बुझाइ अनि यसलाई उच्च जातीय अहंकारले सिर्जित हिंसाभन्दा फरक बनाउन सरकारका महान्यायाधिवक्ताले गरेको चेतावनीसहितको विनम्र अनुरोधले स्पष्ट पारिदिएको छ सरकार घटनाको निष्पक्ष छानबिन र न्याय सम्पादनमा हैन, राजनीतिक जोडघटाउमा लागिपरेको छ । घटनाका प्रमुख योजनाकार र आक्रमणमा पनि प्रत्यक्ष संलग्न भनिएका प्रकाश मल्ललाई सामान्य धरौटीमा छोडेर जिल्ला अदालत जाजरकोटले यसलाई पुष्टि गरिदिएको छ ।स्थलगत अध्ययन प्रतिवेदनहरू अनुसार, निहत्था ६६ युवालाई चार गाउँ मिलेर बाटो छेकी विभिन्न घरेलु हतियारले जंगली युगमा एउटा समूहले अर्को समूहलाई झैं बर्बरतासाथ मारिएको छ । तर स्थानीय राजनीतिज्ञहरू, जनताको न्यायसँग जोडिएका केही जिम्मेवार अधिकारीहरू नयाँनयाँ कथा बुनिरहेका छन् र सिंगो समाज नै आहत भएको घटनाको फरक भाष्य निर्माण गर्न तल्लीन छन् । जर्ज फ्लोइडको घटनापछि देखिएको अमेरिका र नवराज विक घटनापछि देखिएको नेपाल समकालीन विश्वका दुई फरक उपल्लो र नीच सामाजिकराजनीतिक चेतना भएका समाज हुन् । उता एउटा समाज छ, जुन रंगका आधारमा राज्यले गरेको विभेदविरुद्ध एकताबद्ध हुन्छ, संघर्ष गर्छ । यता अर्को समाज छ, जो राज्यभन्दा पनि माथि छ, विभिन्न कालखण्डमा भएका सामाजिकराजनीतिक परिवर्तनका आधारभूत मान्यताहरूलाई मान्दैन र कानुनी राज्यको खिल्ली उडाउँछ । विश्वविख्यात दार्शनिक कार्ल मार्क्सले आफू बाँचेको युरोपेली समाजलाई टाउकाले टेकेको संज्ञा दिएका थिए । सायद मार्क्सले हामी बाँचिरहेको हिन्दु जात व्यवस्था भएको समाज देखेका भए यसलाई उच्च जातीय अंहकार, घृणा र हिंसाले टेकेको समाज भन्ने थिए । उनले यो पनि भनेका थिए समाज जस्तो हुन्छ, व्यक्ति पनि अपवादमा बाहेक त्यस्तै हुन्छ । त्यही भएर होला, एउटा अश्वेत नागरिकको हत्यामा श्वेत अमेरिकीहरूले हाम्रोजस्तो अन्य कथा बनाउने कष्ट गरेनन्, रंगभेद प्रस्ट देखे र आन्दोलनमा होमिए । अनि मार्क्सले भने जस्तै भएरै होला, उच्च जातीय अहंकारकै कारण भएको सामूहिक हत्यालाई पनि केही अपवादमा समाजभन्दा फरक रहेका बाहेकका गैरदलितहरूले जातीय विभेदका कारण घटना भएको भनी देख्न सकेनन् र त्योभन्दा फरक कथाहरू निरन्तर खोजिरहे, अझै खोजिरहेका छन् ।रुकुम घटनाबारे सामाजिक सञ्जालमा गरिएका टीकाटिप्पणी पनि उदेकलाग्दा छन् । यति स्पष्ट घटनामाथि पनि अस्पष्ट र साह्रै संयमित अभिव्यक्ति दिएर आफूलाई परिवर्तनका पक्षमा रहेको प्रगतिशील कित्तामा उभ्याउन प्रयासरत एउटा झुन्ड छ, जो घटनामा भएको निर्ममताको विरोध त गर्छ तर यसलाई जातीय रंग नदिऔं भन्छ । अर्को पढेलेखेका विद्वान्हरूको समूह छ, जो समाज बुझेको ढोङ त गर्छ तर मौका पाउनेबित्तिकै परिवर्तनविरुद्ध लागिहाल्छ । सदियौंदेखि उत्पीडनमा पारिएकाहरूको उत्थानमा बाधा हाल्न हरसम्भव प्रयास गरिरहन्छ । आफ्नै क्षमतामा विश्वास गर्दैन र उत्पीडितहरूको दलनमै आफ्नो क्षमता संरक्षित गर्न खोज्छ । यो समूहको सोच यति नस्लीय छ, आफ्नै जातलाई मात्र महान् सम्झिन्छ । सधैं धर्मसंस्कृतिको कुरा गर्ने अनि पूर्वीय शास्त्रहरूलाई नै ज्ञानको अन्तिम स्रोत मान्ने अझ अर्को धार्मिक अनुयायीहरूको समूह छ । शुद्धतामा ऊ ब्राह्मण खोज्छ । ब्राह्मणकै संरक्षण गर्छ । ब्राह्मणको हित नै उसको धर्म हो । विभेद र शोषणका अनेक औपनिवेशिक घटना र तर्कहरू खोज्छ । सट्टामा, आफ्नै धर्मले बसालेको समाजको गल्ती देख्दैन । सार्वजनिक र औपचारिक स्थानहरूमा धर्मले विभेद गर्दैन भन्छ । जन्मँदा सबै शूद्र हुन्छन्, कर्मले मात्र कोही ब्राह्मण हुन्छ भनी अलापिरहन्छ तर थर हेरेर व्यवहार गर्छ । माथि उल्लिखितभन्दा फरक, साँचो अर्थमा परिवर्तन चाहने एउटा गैरदलित समूह छ, जो समाजमा विद्यमान हरेक शोषण एवं दलनविरुद्ध उभिन्छ । ऐतिहासिक रूपमा दलितहरूमाथि भएको पीडालाई महसुस गर्छ र दलितहरूमाथि हुने सबै प्रकारका भेदभाव तथा उत्पीडनविरुद्ध वकालत मात्रै गर्दैन, हातमा हात मिलाउँछ ।माथि उल्लेख गरिएकामध्ये अघिल्ला दुई समूहले नै रुकुम घटनालाई जातीय नबनाऔं भनेर अनुनयविनय गरिरहेका छन् । स्मरण रहोस्, जसले यस घटनालाई जातीय नबनाऔं भनिरहेका छन्, यथार्थमा उनीहरू नै बढी जातीय बनाउँदै छन् । उनीहरूले त यसलाई तल्लो जातीय होइन, उच्च जातीय बनाऔं भनेका हुन्, ताकि पीडकहरूलाई संरक्षण गर्न सकियोस् । यीबाहेक रुकुम घटनालाई लिएर अनेक गैरजिम्मेवार भनाइहरू पनि सार्वजनिक भइरहेका छन्, जसले प्रत्यक्षअप्रत्यक्ष रूपमा पीडितको मानमर्दन (भिक्टिम सेमिङ) त्यसरी नै गरिरहेका छन्, जसरी बेलाबेला बलात्कारजस्तो आपराधिक घटनामा पनि पितृसत्तात्मक दम्भले अनेक तर्क गरेर गर्ने गर्छ । हामी स्विकारौं, हाम्रो समाजमा व्याप्त ब्राह्मणवाद, जातिवाद र धर्मवादले गर्दा नै रुकुममा जातीय हिंसाको पराकाष्ठा भएको हो । सत्यलाई अस्वीकार गरेर न्याय सम्भव छैन ।अन्त्यमा, सन् १८६६ मा पहिलोपटक रसियन म्यासेन्जर शीर्षक साहित्यिक जर्नलमा छापिएको फ्योदोर दोस्तोएभ्स्कीको उपन्यास क्राइम एन्ड पनिसमेन्ट मा एक वृद्धाको हत्या गर्ने पात्र रादिओन रास्कोलनिकोभ अन्ततः सत्यको बोध गर्छ । ऊ भन्छ, जीवनका लागि तर्कहरू मात्र पर्याप्त छैनन् । तर्कभन्दामाथि आस्था छ । तर्कभन्दा बलियो छ प्रेम र सद्भाव । प्रेम र सद्भाव त्यति बेला सम्भव छ जति बेला न्याय र समानता स्थापित हुन्छ ।"
खोप बनाउने भारतीय घोषणा विवादित,"भारतको स्वास्थ्य अनुसन्धान परिषद् (आईसीएमआर) ले अगस्ट १५ भित्रै कोरोना भाइरस (कोभिड१९) विरुद्धको खोप ल्याउने घोषणा विवादमा तानिएको छ ।परिषद् भारतको बायोमेडिकल अनुसन्धानको नियमन, समन्वय र प्रवर्द्धन गर्ने सर्वोच्च संस्था हो । परिषद्का प्रमुख डा बलराम भार्गवले गत बिहीबार कोभिडविरुद्ध तयार पारिएको कोभ्याक्सिन खोपको हालसम्मको परीक्षण सफल रहेको र अगस्ट १५ भित्र सर्वसाधारणमा प्रयोगमा ल्याउने गरी त्यसअगावै सबै किसिमका क्लिनिकल ट्रायल सम्पन्न गरिसक्न विभिन्न १२ वटा परीक्षण केन्द्रलाई पत्राचार गरेपछि त्यसलाई लिएर विवाद सिर्जना भएको हो । यति छोटो अवधिमा खोप ल्याउने घोषणाप्रति वैज्ञानिक र अनुसन्धानकर्मीले समेत प्रश्न उठाएका छन् । यसले भारतका मात्र होइन, पश्चिमा मुलुकका अनुसन्धानकर्मीलाई पनि आश्चर्यमा पारेको छ ।कोभिड१९ को खोपका लागि संसारभरका कहलिएका अनुसन्धान संस्थानहरू भिडिरहेका बेला परिषद्को डेढ महिनाभित्रै नयाँ खोप प्रयोगमा ल्याउने घोषणाले उनीहरूलाई आश्चर्यमा पार्नु अस्वाभाविक होइन । उनीहरूले यति छोटो अवधिमा कुनै पनि नयाँ खोप मानव प्रयोगका लागि तयार हुनु असम्भव भएको भन्दै परिषद्ले ल्याउने भनेको खोपको अनुसन्धान र परीक्षणमै प्रश्न उठाएका छन् ।बेलायत, अमेरिकालगायत मुलुकहरूमा भइरहेको अनुसन्धानले कोभिड१९ विरुद्धको खोप बजारमा ल्याउन कम्तीमा पनि एकदेखि डेढ वर्ष लाग्ने देखाएको छ । त्यही भएर कतिपय विशेषज्ञहरूले एक महिनाभित्र खोपका लागि गर्नुपर्ने तीन चरणको परीक्षण सम्भव नभएको भन्दै चाँडै खोप ल्याउने नाममा मानव स्वास्थ्यमै खेलवाड गर्न लागिएको समेत आरोप लगाएका छन् । खोपको विकास आईसीएमआर र पुनेस्थित नेसनल इन्स्टिच्युट अफ भायरोलोजीसँगको समन्वयमा भारत बायोटेक इन्टरनेसनल लिमिटेडले काम गरिरहेको छ । हालसम्मको परीक्षण उत्साहजनक रहेको पनि आईसीएमआरले जनाएको छ ।खोपको पूर्वचिकित्सकीय अध्ययनका तथ्यलाई गहिरो अध्ययनपछि औषधि महानियन्त्रण कार्यालयले पहिलो र दुई चरणको मानवमा गरिने क्लिनिकल परीक्षणको अनुमति दिइएको बताइएको छ । यही परीक्षणका लागि आईसीएमआरले अगस्ट १५ भित्र सक्न भन्दै गतबिहीबार सबै परीक्षण केन्द्रलाई पत्राचार गरेको थियो । त्यसपछि परीक्षणलाई लिएर प्रश्न उठेको थियो । साथै परीक्षणमा सहभागी हुन चाहनेहरूका लागि ७ जुलाईसम्म छनोट गरिसक्न पनि परिषद्ले आदेश दिएको छ ।सामान्यतः कुनै पनि खोपको परीक्षणका लागि कम्तीमा पनि एकदेखि डेढ वर्ष लाग्ने हुँदा परिषद्को परीक्षणको पछिल्लो निर्णय र परीक्षणमाथि नै प्रश्न उठेको हो । आईसीएमआरले भने पूरा विश्व नै कोभिड१९ महामारीले आक्रान्त भएकाले विभिन्न देशले मानिसको ज्यान जोगाउनका लागि खोपको परीक्षण गरिरहेको र त्यही क्रममा भारतले पनि आफ्नै खोपको विकास गर्ने दिशामा अगाडि बढेको जनाएको छ । डेढ महिनाभित्र सबै परीक्षण सक्ने भनिएपछि खोपको अनुसन्धान र परीक्षण विधिमाथि विशेषज्ञले नै प्रश्न उठाएका हुन् । उनीहरूको भनाइमा खोपको परीक्षण द्रुत गतिमा गर्न सकिए पनि त्यसलाई बजारमा ल्याउन कम्तीमा एक वर्ष लाग्छ ।यसरी प्रश्न उठाउनेमा दिल्लीस्थित एम्सका निर्देशक रनदीप गुलेरिया छन् । उनी कोभिड१९ को राष्ट्रिय कार्यदलको क्लिनिकल रिचर्स ग्रुपका प्रमुख हुन् । अति चुनौतीपूर्ण र कठिन काम हो । यदि हामीले सकारात्मक नतिजा हात पारिहाल्यौं भने पनि ठूलो परिमाणमा उत्पादन गर्न त्यत्तिकै गाह्रो छ, गुलेरियालाई उद्धृत गर्दै भारतीय अंग्रेजी पत्रिका इन्डियन एक्सप्रेसले लेखेको छ ।"
जापानमा बाढीले मृत्यु हुने ४४ पुगे,"टोकियो (एजेन्सी) जापानमा केही दिनदेखिको लगातार वर्षासँगैको बाढीका कारण ज्यान गुमाउनेहरूको संख्या ४४ पुगेको छ । जापानको दक्षिणपश्चिमी क्युसु क्षेत्र बाढीका कारण सबैभन्दा बढी प्रभावित भएको स्थानीय सञ्चारमाध्यमले जनाएका छन् । जापानको मौसमसम्बन्धी निकायका अनुसार अझै केही दिन वर्षा भइरहने जनाएको छ । अधिकारीका अनुसार बाढीका कारण १ लाख १७ हजार घरपरिवारका २ लाख ५४ हजार जना प्रभावित भएका छन् । तीमध्ये कतिपयलाई अन्यत्र सारिएको जनाइएको छ । प्रभावितमध्ये १ हजार ५ सय जनालाई अस्थायी शरणार्थी शिविरमा राखिएको छ । उनीहरूका लागि ८६ शिविर बनाइएको अधिकारीले जनाएका छन् । बाढी र डुबानका कारण कम्तीमा १० जना हराइरहेका समाचार संस्था एएफपीले जनाएको छ । बाढी प्रभावित क्षेत्रका भौतिक संरचनाहरू ध्वस्त भएका छन् भने सञ्चार, विद्युत्, खानेपानी, सडकलगायतका सञ्जाल तोडिएको छ । घटनामा परेका अरू केहीलाई उद्धार गरेर उपचारका लागि अस्पताल लगिएको जनाइएको छ । उद्धारका लागि कुमामोटो क्षेत्रमा हेलिकोप्टर र झन्डै १० हजार सुरक्षाकर्मी परिचालन गरिएको छ । बाढीका कारण कुमा नदीवरिपरि रहेका दर्जनौं घर, सवारीसाधन लगायतका भौतिक संरचनाहरू क्षतिग्रस्त भएका छन् । अधिकांश घरका छानासम्म डुबान भएको अधिकारीले जनाएका छन् । उद्धारकर्ताहरूले डुबानमा परेको क्षेत्रका बासिन्दालाई घरको छतमा बस्न र उद्धारका लागि खबर गर्न आह्वान गरेका छन् । खबर आएकालाई सैनिक र हेलिकप्टरबाट उद्धार पनि गरिएको छ । डुबानमा परेकाहरूलाई खोजी तथा उद्धार कार्य जारी रहेको अधिकारीले जनाएका छन् ।"
साढे पाँच महिनापछि रसुवागढीबाट आयात सुरु,"साढे पाँच महिनादेखि आयातनिर्यात ठप्प भएको रसुवागढी नाका सोमबारबाट सञ्चालनमा आएको छ । कोरोना संक्रमणका कारण गत माघ १५ देखि यो नाकाबाट आयातनिर्यात र आवतजावत ठप्प भएको थियो । त्यसअघि पनि ल्होसार पर्व, पहिरो र हिमपातका कारण केही दिन आयातनिर्यात रोकिएको थियो । सोमबारदेखि नाका सञ्चालनमा आएको रसुवा भन्सार कार्यालयका प्रमुख भन्सार अधिकृत पुण्यविक्रम खड्काले जानकारी दिए । चिनियाँ पक्षले सोमबार बिहान केरुङबाट चार कन्टेनर सामान मितेरी पुलसम्म ल्याएको उनले बताए । उताबाट आएको चार कन्टेनर सामान यता १० देखि १२ कन्टेनर हुनेछ । त्यसमा जुत्ता, चप्पल, लत्ताकपडा रहेको खड्काको भनाइ छ । चीनबाट अब दैनिक चार कन्टेनर सामान आउनेछ । सामान लोडअनलोड गर्न १५ कामदार र ढुवानीका लागि १५ चालक गरी ३० जना नाकामा खटिएका छन् । मितेरी पुलमा बसेर सामान ढुवानी गर्ने चालक र कामदारको दैनिक स्वास्थ्य परीक्षण गरिनेछ । यसअघि पनि उनीहरूको स्वास्थ्य परीक्षण गरेर त्यसको विवरण नेपाली पक्षले चिनियाँ पक्षलाई बुझाइसकेको छ ।मितेरी पुलसम्मबाट १५ जना कन्टेनर चालकले पालैपालो पुनः ढुवानी गरेर भन्सार यार्डसम्म मात्र पुर्याउनेछन् । यार्डबाट जाँचपास भएपछि अन्य चालकले सम्बन्धित ठाउँसम्म लैजानेछन् । टिमुरेभन्दा माथि कन्टेनर चालक, कामदार, सुरक्षाकर्मी र कर्मचारीबाहेक अन्यलाई जान रोक लगाइएको छ । सुरक्षित तरिकाले आयात सञ्चालन गर्ने विषयमा दुवै देशका सिमानाका जोडिएका जिल्लाका समकक्षीबीच असार १० मा मितेरी पुलमा छलफल भएको थियो । स्वास्थ्य प्रोटोकल पूरा गरेपछि नाका सञ्चालनमा आएको हो । रसुवागढी नाकाबाट केरुङसम्मको दूरी २४ किमि छ ।"
सार्वजनिक यातायात चलाउन छलफलमा जुटे व्यवसायी,"सार्वजनिक यातायातका साधन बन्द भएको करिब चार महिना हुन लाग्यो । तर पुनः सञ्चालनबारे अन्योल कायमै छ । सरकार मापदण्ड बनाएर यातायातका साधन चलाउने पक्षमा छ । व्यवसायी भने सबै सरोकारवाला निकायसँग छलफल गरेर मात्र चलाउनुपर्नेमा छन् । यसका लागि सोमबारदेखि आन्तरिक छलफल थालेको उनीहरूको भनाइ छ । सिट संख्याको आधा मात्र यात्रु राखेर गाडी चलाउनुपर्ने विषय उठे पनि घाटा लाग्ने गरी गाडी चलाउने पक्षमा व्यवसायी छैनन् । लामो समयदेखि सार्वजनिक साधन बन्द हुँदा २१ लाखले रोजगारी गुमाएका छन् । देशभर करिब ४ लाख सवारीसाधन थन्किएका छन् । व्यवसायीले कसरी र कहिलेबाट यातायात चलाउने भन्नेबारे छलफल थालेका हुन् ।यातायात व्यवसायी राष्ट्रिय महासंघको अगुवाइमा छलफल सुरु भएको हो । हामीले सरोकारवाला निकायसँग छलफल थालेका छौं, महासंघका महासचिव सरोज सिटौलाले भने, अहिलेको परिस्थितिमा कसरी गाडी चलाउने र लकडाउन अवधिमा व्यवसायमा बेहोर्नुपरेको क्षतिलगायतबारे छलफल भएको छ । सरकारलाई कसरी गाडी चलाउने भन्नेबारे पहिलो चरणमा जानकारी गराइसकिएको पनि उनले प्रस्ट्याए । देशभरका यातायात व्यवसायी र सरोकारवाला निकायसँग छलफल गरेर राय सुझाव लिएपछि मात्र कहिलेबाट गाडी चलाउन सकिन्छ भन्नेबारे निर्णय हुने उनको भनाइ छ ।सबैसँग छलफल नगरी हामी कुनै निष्कर्षमा पुग्दैनौं, उनले भने, छलफल साउन पहिलो सातासम्म चल्छ । त्यति बेलासम्म सरकारबाट केही निर्णय हुन्छ कि भन्ने आस रहेको उनले बताए । थन्किएका गाडी निकाल्ने वातावरण सरकारले बनाउनुपर्ने व्यवसायीको माग छ । गाडी राखेकै ठाउँमा बिग्रिएको, झार पलाएको र खियासमेत लागेकाले मर्मतसम्भार नगरी चलाउन सक्ने अवस्था नभएको उनीहरू बताउँछन् । लकडाउन अवधिको किस्ता तिर्ने समय थप गर्नुपर्ने र सामाजिक दूरी कायम गरेर गाडी चलाउन पाउनुपर्ने सिटौलाको भनाइ छ । चाडबाड नजिकिँदै छन् । दसैंतिहार जस्ता चाडमा उपत्यकाबाट घर फर्कनेको लर्को लाग्छ । त्यसैले सबै सरोकारवाला पक्षसँग होमवर्क गरेर मात्र ठोस निर्णय गर्छौं, उनले भने, हचुवाको भरमा निर्णय लिन्नौं । सरकारले सार्वजनिक सवारीसाधन कसरी चलाउने भन्नेबारे स्पष्ट खाका नदिएको यातायात व्यवसायीको गुनासो छ । यातायात व्यवस्था विभागले भने यातायात सञ्चालनसम्बन्धी मापदण्डको ड्राफ्ट बनाएर भौतिक पूर्वाधार तथा यातायात मन्त्रालयमा पठाएको दुई साताभन्दा बढी भइसकेको छ । मापदण्डमा गाडी चलाउँदा अपनाउनुपर्ने स्वास्थ्य सुरक्षाका विषय उल्लेख छन् । विभागका अनुसार चालक, सहचालक र यात्रुले मास्क लगाउने, सेनिटाइजर प्रयोग गर्ने र गाडीमा डिस इन्फेक्सन गर्नेलगायत विषय पनि मापदण्डमा छन् । सिट संख्याको आधा मात्र यात्रु बोक्ने, सकभर नगद कारोबार नगर्ने, नभए गाडीमा बक्सा बनाएर पैसा लिने व्यवस्था मिलाउने विषय पनि मापदण्डमा समावेश छ । यातायात व्यवसायी राष्टिय महासंघले भने सिट संख्याको आधा यात्रु बोकेर गाडी चलाउँदा घाटा हुने भएकाले विस्तृत छलफल नगरी मापदण्ड लागू गर्न नहुने जनाएको छ । विभागले बनाएको मापदण्डअनुसार गाडी चलाउन नसकिने महासंघका महासचिव सिटौला बताउँछन् । सार्वजनिक यातायात चलाउनेबारे मन्त्रिपरिषद्बाटै निर्णय हुनुपर्ने यातायात व्यवस्था विभागका महानिर्देशक गोगनबहादुर हमालको भनाइ छ । यातायात चलाउन पाउनुपर्ने माग राख्दै दैनिकजसो व्यवसायी आउने गरेका छन्, उनले भने, अहिलेसम्म कुनै निर्णय भएको छैन । व्यवसायीको गुनासो सम्बन्धित निकायमा सम्बोधनका लागि भनेर पठाउने गरेको उनले जानकारी दिए । सार्वजनिक सवारी सञ्चालनका विषयमा व्यवसायीसँग छलफल भइरहेको उनी बताउँछन् । गाडी थन्किएको धेरै भयो, उनले भने, त्यही भएर निर्णय हुन धेरै समय नलाग्ला । उनले पनि अब मापदण्ड बनाएरै यातायात चलाउनुपर्नेमा जोड दिए । व्यवसायीका अनुसार यात्रुवाहक र मालवाहक साधनमा १० खर्ब रुपैयाँ लगानी छ । त्यसमध्ये बैंकको मात्र ७० देखि ८० प्रतिशत लगानी छ ।"
नेप्सेको कारोबार प्रणालीमा समस्या,"नेप्सेको अनलाइन कारोबार प्रणालीमा समस्या देखिएकाले सहज कारोबार गर्न नपाइएको लगानीकर्ताले गुनासो गरेका छन् । लकडाउनका कारण बन्द भएको बजार खुल्नुअघि कारोबार प्रणालीमा भएका सबै समस्या समाधान भएको बताइए पनि व्यवहारमा यथावत् भएको उनीहरूको भनाइ छ । नेप्सेको वेबसाइट नखुल्नेदेखि फ्लोर सिट नदेखाउने, एउटा संख्यामा सेयर अर्डर गर्दा अर्कै देखाउने, खातामा सेयर भए पनि नदेखाउने, अर्डर गरेको सेयर संख्या कम वा धेरै देखाउनेलगायत समस्या नेप्सेको कारोबार प्रणालीमा देखिएको उनीहरूको आरोप छ । समस्या नेप्सेको वेबसाइटबाटै सुरु हुन्छ, जुन हरेक पटक खोल्दा कम्तीमा ५७ मिनेट खुल्दैन, नाम नबताउने सर्तमा एक लगानीकर्ताले भने, वेबसाइट सहज नखुल्दा लगानीकर्ता सूचनाबाट वञ्चित हुन्छन् । आज मैले एउटा कम्पनीको ४ हजार कित्ता सेयर खरिदका लागि अर्डर पोस्ट गरें । पहिलो पटक सबमिट देखाएन, पुनः दोस्रो पटक सबमिट भयो, पछिमात्र थाहा भयो, सिस्टममा ८ हजार कित्ता सेयर सबमिट भइसकेको रहेछ ।अहिले अनलाइन प्रणालीमार्फत मात्र सेयर किनबेच गर्न पाइन्छ । अफलाइन (ब्रोकरलाई अर्डर गरेर सेयर किनबेच गर्न लगाउने) मार्फत कारोबार गर्न पाइँदैन । अनलाइन कारोबारका लागि लगानीकर्ताले ब्रोकरमार्फत युजर नेम र पासवर्ड लिनुपर्छ । त्यसपछि अनलाइनमार्फत आफैं कारोबार गर्नुपर्छ । कोरोनाको जोखिम कायमै रहेकाले ब्रोकर कार्यालयमा भीड नगर्न अनलाइन कारोबारमात्र खुला गरिएको हो । तर कारोबार प्रणालीमा समस्या भएपछि लगानीकर्ता ब्रोकर कार्यालय नै जान थालेको नेपाल लगानीकर्ता पुँजी बजार संघकी अध्यक्ष राधा पोखरेलले जानकारी दिइन् । सोमबार म दुईतीनवटा ब्रोकर कार्यालय गएकी थिएँ, लगानीकर्ता त्यहीँ आएरै कारोबार गरिरहेको भेटियो, उनले भनिन्, कारोबार प्रणालीमा धेरै समस्या आएकाले लगानीकर्ता मर्कामा परेका छन् । पछिल्लो पटक बजार खुल्नुअघि धितोपत्र बोर्डसँग भएको सम्झौताअनुसार बजारका सबै समस्या समाधान गर्ने भनिए पनि त्यो पालना नभएको उनको आरोप छ । सेबोनले लगानीकर्ता झुक्यायो, बजारका समस्या ज्युँका त्युँ छन्, उनले भनिन्, हामीलाई त्यत्तिकै सम्झौता गरायो । कारोबार प्रणालीमा अहिले पनि फ्लोर सिट नदेखाउने, एउटा संख्यामा सेयर अर्डर गर्दा अर्कै देखाउने, खातामा सेयर भए पनि नदेखाउने, अर्डर गरेको सेयर संख्या कम वा धेरै देखाउनलगायत समस्या रहेको उनले बताइन् । सेयर कारोबार प्रणालीमा समस्या आएको नेपाल धितोपत्र बोर्ड (सेबोन) ले पनि स्विकारेको छ । प्रणालीमा समस्या भएको धेरै गुनासो आएको छ, सेबोनका प्रवक्ता नीरज गिरीले भने, यथाशीघ्र समाधानका लागि नेप्सेलाई आग्रह गरेका छौं । केही दिनयता नेप्सेको कारोबार प्रणालीमा समस्या देखिएको स्टक ब्रोकर्स एसोसिएसनका अध्यक्ष भरत रानाभाटले पनि बताए । केही समस्या देखिएका छन्, लकडाउनका बेला सिस्टममा केही अपडेट गरिएको थियो, त्यसपछि केही समस्या देखिएका छन्, उनले भने, लगानीकर्ताले अर्डर पोस्ट गर्दा नहुने, खातामा सेयर नदेखिने, फ्लोर सिट नखुल्नेलगायत समस्या देखिएको छ । यही कारण ब्रोकरको सिस्टम धेरै ढिलो (स्लो) हुने गरेको छ । नेप्सेले भने कारोबार प्रणालीमा समस्या नभएको दाबी गरेको छ । लगानीकर्ता अनलाइन कारोबारमा आउन नचाहेकाले समस्या सिर्जना भएको नेप्सेका प्रमुख कार्यकारी अधिकृत चन्द्रसिंह साउदले बताए । सुरुमा इन्टरनेटका कारणले वेबसाइटमा समस्या थियो, उनले भने, सिस्टममा केही समस्या छैन, अनलाइन कारोबार आउन नचाहने लगानीकर्ताले समस्या भनेर हल्ला फैलाएका हुन् । कुनै लगानीकर्तालाई केही समस्या भए नेप्सेमा आएर समाधान गर्न पनि उनले सुझाए । लकडाउनपछि खुलेको बजारमा सर्टसेल (खातामा सेयर नहुँदा पनि किनबेच गर्न पाइने) बन्द गरिएको छ । अहिले सेयर कारोबारअघि लगानीकर्ताको खातामा पर्याप्त सेयर छ कि छैन भनेर जाँच हुन्छ । पर्याप्त सेयर नभए कारोबार रद्द हुन्छ । यसअघि अफलाइन कारोबार हुँदा सर्टसेल गर्न पाइने व्यवस्था थियो । उक्त व्यवस्था लगानीकर्तालाई चित्त नबुझेकाले समस्या देखाएको नेप्सेको आरोप छ । अहिले एक जना लगानीकर्ताले एकै दिन दुईभन्दा बढी सेयर ब्रोकरमार्फत कारोबार गर्न पाउँदैनन् । नयाँ ब्रोकरसँग कारोबार सुरु गर्दा पुरानोसँगको सबै हरहिसाब (रकम, सेयर सबै) फर्छ्योट गर्नुपर्छ । पुरानोसँगको हिसाब बाँकी नै रहेको अवस्थामा नयाँ ब्रोकरमार्फत कारोबार गर्न अहिलेको सिस्टमले नदिने भएकाले लगानीकर्ताले त्यसलाई समस्याका रूपमा औंल्याएको साउदको भनाइ छ । यही कारण नेप्सेले विज्ञप्तिमार्फत सर्वसाधारणलाई कारोबार प्रणालीमा समस्या नभएकोबारे प्रस्ट्याएको छ । कारोबार प्रणालीमा समस्या छ भने पनि सोमबार नेप्से ३३ अंकले बढेर १ हजार २ सय ९८७३ बिन्दुमा पुगेको छ । अघिल्लो दिनको तुलनामा यो २६३ प्रतिशत बढी हो । सोमबार करिब साढे १७ हजार कारोबारबाट १ सय ७६ कम्पनीका २७ लाख ४१ हजार कित्ता सेयर किनबेच भए । त्यसबाट ९२ करोड ७८ लाख रुपैयाँ बराबरको सेयर कारोबार भयो । सो दिन सेयर बजारको आकार १७ खर्ब ३ अर्ब रुपैयाँ कायम भएको छ ।"
पर्यटक पर्खिरहेछन् व्यवसायी,"ठमेलका हस्तकला व्यवसायी स्वप्निल महर्जनले लकडाउनयता व्यापार गर्न सकेका छैनन् । ठमेल, ज्याठास्थित चार वर्षदेखि हेरिटेज आर्ट एन्ड क्राफ्ट सञ्चालन गर्दै आएका उनले वुडन मास्क (काठको मखुन्डो) बनाई बिक्री गर्छन् । उनका मुख्य ग्राहक युरोप र अमेरिकाका पर्यटक हुन् । लकडाउनका कारण अन्तर्राष्ट्रिय उडान बन्द भएपछि उनले आफ्ना सामान पर्यटकलाई बेच्न पाएका छैनन् । नयाँ पर्यटक छैनन् । अन्तर्राष्ट्रिय उडान बन्द छ । यस्तो बेला आउन सक्ने अवस्था पनि छैन, उनले भने, विदेशी पर्यटकले नेपाली हस्तकलाका सामान मन पराउँछन् । हाम्रा मुख्य ग्राहक नै तिनै हुन् । उनले काठका बुद्ध, हात्ती, ड्र्यागन, भैरव र गणेशका मुकुट बनाउँछन् । आफ्नो पसलमा न्यूनतम ४ सय ५० रुपैयाँदेखि ७५ हजार रुपैयाँसम्मका हस्तकलाका सामान भएको उनले जानकारी दिए । नोभेम्बर र डिसेम्बर महिना पर्यटक आउने मुख्य सिजन हुन् । अन्य समय अर्डर लिने र सामान पठाउने गर्थ्यौं, महर्जनले भने, लकडाउनअघि महिनामा १० लाख रुपैयाँसम्म कारोबार हुन्थ्यो । अहिले पसलमा मोबाइल चलाएर बस्नुपरेको छ । दिनभर पसलमा सरसफाइ, मुकुटहरूमा रङरोगन गर्ने र फिल्म हेरेर समय बिताइरहेको उनले बताए । अहिले अनलाइन व्यापार राम्रो छ । मैले पनि कोसिस गरिरहेको छु, उनले थपे । ठमेलकै अर्का व्यवसायी सञ्जीव लामिछानेले ह्याम्पका सामग्री बनाउँछन् । उनले १८ वर्षदेखि क्रिएसन हेम्प सप चलाइरहेका छन् । उनले ह्याम्पका ब्याग, टोपीलगायत सामग्री बिक्री गर्छन् । उनका ग्राहक पनि विदेशी पर्यटक नै हुन् । होलसेलर व्यवसायी उनले युरोप, अस्ट्रेलिया र अमेरिकामा सामान निर्यात गर्ने गरेको जानकारी दिए । दिनको खुद्रा व्यापार २५ हजार र महिनाको १० लाख रुपैयाँबराबरका सामान बाहिर पठाउने गर्ने गरेकामा यति बेला खाली बस्नुपरेको उनको भनाइ छ । व्यापार ठप्प छ । स्टक सामानबाट काम चलाइरहेका छौं, उनले भने, विदेशी पर्यटकलाई लक्ष्य गरेर हामीले सामान बनाएका हुन्छौं । त्यसैले व्यापार गर्न विदेशी नै चाहिन्छ । आन्तरिक पर्यटकले यो व्यवसाय धान्दैन । बिस्तारै सबैको आर्थिक अवस्था सुधार हुँदै गएपछि पहिला जस्तै राम्रो व्यापार गर्न सकिने आशा पलाएको उनले बताए । ठमेलमै ३० वर्षदेखि ओकिल ह्यान्डी क्राफ्ट सेन्टर सञ्चालन गर्दै आएका सुनील खनालले पनि व्यापार नभएर समस्या भएको गुनासो गरे । नेपाली सुतीका कपडा बनाउने उनको आफ्नै गार्मेन्ट फ्याक्ट्री छ । गार्मेन्टले बच्चादेखि वृद्धवृद्धासम्मका सबै उमेरसमूहलाई मिल्ने खालका कपडा उत्पादन गर्छ । व्यापार नभएपछि कर्मचारी पाल्न नि समस्या छ । पसलमा स्टक सामान मिलाएर बसिरहेका छौं, उनले भने, मानिस सबै गाउँ गएका छन् । यहाँकैलाई सामान बेचेर व्यापार धानिँदैन । बाहिरबाट मानिस आउनुपर्छ । लकडाउन सुरु भएपछि अनलाइनबाट कपडा बेच्न थालिएको उनले जानकारी दिए । लकडाउनमा घरमा खाली बस्नुभन्दा व्यापार हुने आसले पसल खोल्ने गरेको उनको भनाइ छ । ठमेल सातघुम्ती चोकस्थित ओम गणेशा ह्यान्डी क्राफ्टकी सञ्चालक कमला शिवाकोटीले बिट्स माला, ब्रासलेट बनाउने र बिक्री गर्छिन् । उनले पनि विदेशी पर्यटकमा भर परेका ठमेलका व्यवसायी अहिले समस्यामा परेको बताइन् । लकडाउनअघिसम्म दिनको १५ हजार रुपैयाँसम्म व्यापार गर्ने गरेकामा अहिले खाली बस्नुपरेको उनको गुनासो छ । दिनभर खाली भएको समयमा नयाँ मालाका डिजाइन बनाउने गरेका छौं, उनले भनिन्, लकडाउनपछि व्यवसाय अलिक राम्रो हुन्छ जस्तो लाग्छ । घरभित्र धेरै दिन थुनिएर बस्दा मानिसलाई बाहिर घुम्ने रहर हुन्छ । अन्तर्राष्ट्रिय उडान सहज भए पर्यटक आउने वातावरण हुने उनले सुनाइन् ।विदेशी पर्यटकहरूले नेपाली हस्तकलाका सामग्री बढी मन पराउँछन् । नेपाली हातले बनेका फेल्ट, मूर्ति, थाङ्का, काठका वस्तु, नेपाली कपडालगायत सामग्री उनीहरूको रोजाइमा पर्ने गर्छन् । नेपालबाट आफ्नो देश फर्किंदा चिनोस्वरूप उनीहरूले यी सामान किन्ने गरेका हुन् । पर्यटकको चहलपहल भइरहने ठमेलमा फाट्टफुट्ट मात्र ह्यान्डी क्राफ्टका पसल खुलेका छन् । खुलेकामा पनि ग्राहक छैनन् । ठमेल क्षेत्रमा नेपाली हस्तकला र अन्य गरेर १० हजार व्यवसायी छन् । तीमध्ये २ सय ७० व्यवसायी विस्थापित भइसकेका ठमेल पर्यटन विकास परिषद्ले जनाएको छ ।"
किसानलाई १० करोड राहत दिइँदै,विराटनगर (कास) प्रदेश १ भूमि व्यवस्था कृषि तथा सहकारी मन्त्रालयले लकडाउनका बेला कृषि तथा पशुपन्छीजन्य उत्पादन क्षेत्रमा परेको प्रतिकूल प्रभावबाट समस्यामा परेका किसानलाई १० करोड ३ लाख रुपैयाँ राहत बाँड्ने तयारी गरेको छ । प्रदेश १ का १४ वटा जिल्लाका किसानलाई राहत दिइने भएको हो । त्यसमध्ये प्रदेशमा पशुपन्छीपालन व्यवसाय गर्नेले ५ करोड ३४ लाख ७९ हजार र कृषि उत्पादन क्षेत्रका किसानले ४ करोड ६९ लाख ११ हजार ९ सय ९० रुपैयाँ राहत पाउनेछन् । मन्त्रालयले लकडाउनपछि तयार गरेको कृषि व्यवसाय राहत कार्यक्रम सञ्चालन निर्देशिका ०७७ अनुसार ती जिल्लाका भेटेरिनरी अस्पताल तथा पशु सेवाविज्ञ र कृषि ज्ञान केन्द्रलाई प्रभावित किसानको तथ्यांक संकलन गर्न लगाइएको छ ।सम्बद्ध जिल्लाको जिल्ला समन्वय समितिले छानेर पठाएको प्रभावित किसानको क्षतिको तथ्यांकलाई आधार मानेर किसानलाई राहत वितरण गरिने मन्त्रालयको योजना तथा अनुगमन महाशाखा प्रमुख पशुपति पोखरेलले जानकारी दिए । प्रदेशका सबै जिल्लाबाट शुक्रबारसम्म किसानको क्षतिको तथ्यांक मन्त्रालयमा आइपुगेको र त्यसका लागि बजेट विनियोजन गर्न चाँडै अर्थ मन्त्रालयसमक्ष सिफारिस गर्ने तयारी गरिएको छ ।
राराको ३ करोड फ्रिज,"मुगु (कास) राराताल वरिपरि साइकल मार्ग बनाउन कर्णाली प्रदेश सरकारले छुट्याएको ३ करोड रुपैयाँ फ्रिज हुने भएको छ । डिभिजन वन कार्यालयले समयमै काम अगाडि बढाउन नसक्दा बजेट खर्च नभएको हो । पर्यटकको सुविधाका लागि राराताल वरिपरि १४ किलोमिटर साइकल मार्ग निर्माण गर्ने भनिएको थियो । गत आर्थिक वर्षमा पनि साइकल मार्ग बनाउन विनियोजन गरिएको ३ करोड रुपैयाँ फ्रिज गएको थियो । बर्सेनि रकम छुट्याइए पनि सरकारी लापरबाहीले बजेट फिर्ता जान थालेको पर्यटन व्यवसायी बिर्खबहादुर रोकायाले बताए । यसअघि पनि पूर्वाधार विकासको करोडौं रुपैयाँ फिर्ता गएको थियो, उनले भने, सरकारले राराको विकासका लागि बजेट नै दिँदैन, दिए पनि काम नगरी फिर्ता जान्छ । पूर्वाधार अभावका कारण रारामा पर्यटकको आकर्षण बढ्न नसकेको उनको गुनासो छ ।"
दक्षिण एसियामा अपूर्व खाद्य संकट आउने दाबी,"काठमाडौं (कास) कोभिड१९ का कारण दक्षिण एसियाका मानिसको जनजीवनमा अपूर्व खाद्य संकट आउने दाबी गरिएको छ । एक अन्तर्राष्ट्रिय अनुसन्धान संस्थाले गरेको अध्ययनमा दक्षिण एसियाका १ अर्ब ७० करोड मानिसमा खाद्यान्न, स्वास्थ्य तथा पोषणको समस्या हुने उल्लेख छ । इन्टरनेसनल फुड पोलिसी ग्लोबल रिसर्च इन्स्टिच्युट (आईएपीआरआई) ले सोमबार सार्वजनिक गरेको प्रतिवेदमा उक्त क्षेत्र खाद्यान्न र पोषणका हिसाबले असुरक्षित रहेको जनाइएको छ । आईएपीआरआई दक्षिण एसियालगायत विभिन्न संस्थाले सोमबर गरेको भर्चुअल कार्यक्रममा जानकारहरूले कोभिड१९ का कारण दक्षिण एसियाली खाद्यान्न प्रणालीमा परेको प्रभावबारे चर्चा गरेका हुन् । दक्षिण एसिया क्षेत्रको खाद्यान्न प्रणाली हेरफेर गरी समावेशी, दिगो र लचिलो बनाउनुपर्ने उनीहरूको भनाइ छ । खाद्यान्न तथा पोषण क्षेत्रमा क्रियाशील संघसंस्था तथा विज्ञहरूले भने कोभिड१९ का कारण केही अवसर उपलब्ध भएको देखिए पनि प्रायः मानिस त्यसलाई उपयोग गर्न असमर्थ रहेका जनाएका छन् । विद्यमान खाद्यान्न प्रणालीले खाद्यान्न र पोषण सुरक्षा, आयआर्जन र समावेशी आर्थिक वृद्धिका लागि केही अवसरसमेत प्रदान गरेको छ । तर प्रायः मानिस सुरक्षा तथा फाइदाका लागि आफूलाई सहभागी गराउन असमर्थ छन्, आईएपीआरआईका महानिर्देशक जोहान स्विनेनले भने । हालको संकटपूर्ण अवस्थामा समावेशिता नै पीडित मानिसलाई बचाउन सबैभन्दा उपयुक्त माध्यम हुने उनले भने । भारतीय नीति आयोगका सदस्य रमेश चन्दले खाद्यान्न प्रणालीका नयाँ आयामबारे सोच्नुपर्नेमा जोड दिए । नेपाल दुई दशकयता पेसागत कृषि क्षेत्र र युवा प्रवासनमा असामान्य संरचनागत परिवर्तनतर्फ गइरहेको राष्ट्रिय योजना आयोगका पूर्वउपाध्यक्ष स्वर्णिम वाग्लेले बताए । नेपालमा विप्रेषणको भरोसा घट्ने भएकाले लाखौं मानिसका लागि लाभदायक काम अत्यावश्यक हुने उनको भनाइ छ । दक्षिण एसियाको कृषि क्षेत्रमा परिवर्तन भइरहेको आईएपीआरआईका दक्षिण एसिया निर्देशक सहिदुर रसिदले बताए । वास्ताविक ज्याला बढिरहेको छ । कुल गार्हस्थ उत्पादनमा कृषि क्षेत्रको योगदान घटिरहेको छ । साथै गैरकृषि क्षेत्रको रोजगारीले कृषि क्षेत्रलाई प्रभावित पारेको छ, उनले भने ।"
एसएमईलाई प्राथमिकता देऊ,"काठमाडौं (कास) आगामी मौद्रिक नीतिमा ससानो व्यापार व्यवसायका लागि लिइएका ऋणीलाई सुविधाका कार्यक्रम ल्याउनुपर्ने विज्ञहरूले सुझाएका छन् । आगामी मौद्रिक नीतिमा सुझाव संकलनका लागि नेपाल व्यवस्थापन संघ (म्यान) ले सोमबार गरेको अन्तरक्रियामा उनीहरूले १५ लाख रुपैयाँभन्दा कमका ऋणीलाई समयावधि थपसँगै ब्याजदरमा पनि सहुलियत दिनुपर्ने सुझाएको छ । म्यानले सोमबार नै राष्ट्र बैंकसमक्ष सुझाव पेस गरेको छ । अहिलेको अवस्थामा सानातिना व्यापार व्यवसायका लागि लिइएका १५ लाख रुपैयाँसम्मको ऋणको विषयमा समयावधि थप गर्न जरुरी देखिन्छ, अर्थविद् विश्व पौडेलले भने, मौद्रिक नीतिको पहिलो कार्य नै तरलताको समाधान गर्ने हो । नयाँ स्ट्यान्डर्ड तय गर्दा असल अन्तर्राष्ट्रिय अभ्यासलाई भत्काउन हुँदैन । नयाँ लिइने नीतिको असर सावधानीपूर्वक हेरिनुपर्ने पनि उनको सुझाव छ । सीमित ऋणीसँग ३ खर्ब रुपैयाँभन्दा बढीको कर्जाको पोर्टफोलियो छ, उनले भने, वित्तीय क्षेत्रमा कर्जा जोखिम बढ्न नदिन यसतर्फ केन्द्रीय बैंकले सूक्ष्म अध्ययन गर्न सकेको देखिँदैन । राष्ट्र बैंकले सञ्चालन गरेको पुनर्कर्जा कोषमा लघुवित्तको पहुँच हुनुपर्ने उनले बताए । मौद्रिक नीतिमा कार्यक्रम ल्याउँदा वित्तीय स्थायित्वमा सम्झौता गर्न नहुने अर्थशास्त्री डिल्लीराज खनालको भनाइ छ । अहिले मौद्रिक तथा वित्तीयमा संरचनाको समस्या छ, उनले भने, रिलिफ, रिभाइबल र रिस्टक्चरिङमा मौद्रिकको भूमिका हुनु जरुरी छ । रेमिट्यान्सको भर नभएकाले बचत बढाउनेतर्फ लाग्नुपर्ने र रेमिट्यान्सलाई बैंकिङ प्रणालीबाट भित्र्याउने सुनिश्चितता गर्नुपर्छ । रेमिट्यान्सको अन्तरसम्बन्ध समानान्तर इकोनमी र इन्फर्मल इकोनमीसँग भएकाले त्यसको प्रभावकारिता पनि अध्ययन गरिनुपर्ने उनको सुझाव छ । बैंक तथा वित्तीय संस्थाले प्रवाह गर्ने कर्जाको ब्याजदर घटाउनेतर्फ पहल गरिनुपर्ने पूर्वगभर्नर दीपेन्द्रबहादुर क्षेत्रीले बताए । बैंकहरूको आधारभूत ब्याजदर कम गर्नतर्फ गृहकार्य हुन जरुरी छ, उनले भने, वित्तीय प्रणालीमा स्रोतको सुनिश्चितताका लागि स्थानीय सरकारको खर्च नभएको बजेट रकम बैंक तथा वित्तीय संस्थाहरूले पूर्णरूपमा उपयोग गर्न पाउने व्यवस्था गरिनुपर्छ ।विदेशबाट फर्किएका युवालाई कृषिलगायत उनीहरूले सिकेको सीपअनुसारको व्यावसायिक क्षेत्रमा लाग्न आवश्यक वित्तीय स्रोत उपलब्ध गराउन सक्ने व्यवस्था गर्न उनले सुझाए । अन्तरक्रियामा राष्ट्र बैंकका पूर्वकार्यकारी निर्देशक नरबहादुर थापाले कोभिड१९ का कारण विश्व आर्थिक क्षेत्रमा परेको प्रभावबाट अर्थतन्त्र तङ्ग्रिन मौद्रिक नीतिका बहुपक्षीय उपकरणमार्फत कार्यक्रम ल्याइनुपर्ने बताए । राष्ट्र बैंकले आफ्नो सीमाभित्र रहेर सबै तहमा सहयोग पुग्ने हिसाबले मौद्रिक नीति ल्याउने गभर्नर महाप्रसाद अधिकारीले बताए । बजेटमै उठान भएका विषयसँग तादात्म्यता हुने गरी मौद्रिक नीति ल्याइने भएकाले सबै क्षेत्र र वर्गलाई सहयोग पुग्ने उनको भनाइ छ ।"
अनलाइन कक्षा बन्द गर्ने विद्यालयको चेतावनी,"वैकल्पिक कक्षामाथि प्रश्ननिजी विद्यालयले अनलाइनलगायत वैकल्पिक कक्षाको शुल्क लिने तयारी अघि बढाउँदा सरोकारवालाहरूले प्रभावकारितामाथि प्रश्न उठाएका छन् । अनलाइन, रेडियो र टेलिभिजनबाट पढाउँदा विद्यार्थीलाई कति उपयोगी भएको छ भनेर अध्ययन गरिनुपर्ने उनीहरूको तर्क छ । शिक्षाविद् मीनाक्षी दाहालले अनौपचारिक कक्षा चलाउने काम भए पनि धेरै विद्यार्थीका लागि उपयोगी हुन नसकेको बताइन् । ठूलो समूह वैकल्पिक सिकाइमा सहभागी हुन नसकेको उनको भनाइ छ । पाठ्यक्रमअनुसार पठनपाठन हुन नसकेका कारण वैकल्पिक शिक्षण क्रियाकलापको प्रभावकारी अनुगमन हुन जरुरी रहेको उनले बताइन् । अनलाइन कक्षामा बालबालिका २४ दिन त रमाए होला । घण्टौं अनलाइन बस्दा बालमनोविज्ञानमा कस्तो प्रभाव परेको छ होला ? दाहालले भनिन् । वैकल्पिक विधिबाट शिक्षण सँगसँगै शिक्षक विद्यार्थीको दोहोरो संवाद र अन्तर्क्रिया आवश्यक हुने नेपाल राष्ट्रिय शिक्षक संगठनका अध्यक्ष लक्ष्मण शर्माले बताए । शिक्षा पत्रकार समूहले वैकल्पिक शिक्षाको प्रभावकारितामाथि सोमबार गरेको छलफलमा उनले सहरका केही बालबालिकाबाहेक अनलाइन कक्षा प्रभावहीन बनेको प्रस्ट्याए । विद्युत्, इन्टरनेटमा शिक्षकविद्यार्थीको पहुँच छैन, उनले भने, सहरका निजी विद्यालय सञ्चालकले अर्कै उद्देश्यले अनलाइन कक्षाको हल्ला चर्काएका हुन् । कतिपय ठाउँमा वैकल्पिक कक्षालाई स्थानीय तहले पनि सहयोग नगरेको उनको गुनासो थियो । शिक्षा तथा मानव स्रोत विकास केन्द्रले वैकल्पिक कक्षाको प्रभावकारिताबारे अध्ययन थालेको जनाएको छ । केन्द्रका उपमहानिर्देशक इमनारायण श्रेष्ठले प्रदेशगत रूपमा अनुगमन भइरहेको बताए । केन्द्रले अनलाइन, अफलाइन, रेडियो, टेलिभिजन र प्रिन्ट सामग्रीका पाठ उत्पादन र प्रसारण गरिरहेको छ ।"
स्वास्थ्यकर्मीको सुविधा नकाट,"मोरङ (कास) चिकित्सक तथा नर्सहरूको तलब भत्ता कटौती नगर्न र बेतलबी बिदामा नराख्न नेपाल चिकित्सक संघ कोसी र नेपाल नर्सिङ संघ मोरङले निजी स्वास्थ्य संस्थाहरूको ध्यानाकर्षण गराएका छन् । सोमबार संयुक्त रूपमा पत्रकार सम्मेलन आयोजना गर्दै ती संस्थाले चिकित्सक, नर्स तथा स्वास्थ्यकर्मीको पीसीआर परीक्षणको माग पनि गरेका छन् । निजी अस्पतालहरूले कोरोनाको उच्च जोखिममा रहेर अग्रमोर्चामा काम गरिरहेका चिकित्सक तथा नर्सहरूको ५० प्रतिशतभन्दा बढी तलब सुविधा कटौती गरेको चिकित्सक संघका कोसी अध्यक्ष डा फवार्ड सिलवालले बताए । प्रदेश १ स्थित केही निजी स्वास्थ्य संस्थाले चिकित्सकलाई बेतलबी बिदामा समेत राखेका छन्, उनले भने, शिक्षण अस्पताल तथा संस्थाले विद्यार्थीबाट शतप्रतिशत शुल्क उठाउने तर प्राध्यापक चिकित्सकको तलब भत्ता कटौती गर्ने र बेतलबी बिदा दिनेजस्ता काम गरेका छन् । केही पीडित स्वास्थ्यकर्मीलाई संघबाट आर्थिक सहयोग गरेर गुजारा चलाउँदै आएको सिलवालको भनाइ थियो । अस्पताल तथा स्वास्थ्य संस्थामा सेवा प्रवाह गरिरहेका चिकित्सक तथा नर्समाथि आक्रमण गर्नेलाई कडा कारबाही गर्न पनि उनीहरूले माग गरेका छन् ।"
बालिका बलात्कार र हत्या आरोपमा भारतीय पक्राउ,"धनुषा (कास) जनकपुरमा बालिकाको बलात्कारपछि हत्या गरेको आरोपमा भारतीय नागरिकलाई प्रहरीले पक्राउ गरेको छ । गत बुधबार गोठालो गएकी जनकपुरधाम उपमहानर२१ कुर्थाकी ११ वर्षीया कञ्चन पञ्जियारलाई आँप खुवाउने प्रलोभन दिएर बलात्कार गरी हत्या गरेको आरोपमा आइतबार भारतीय नागरिक ३२ वर्षीय दीपु सिंह पक्राउ परेका हुन् । घटनास्थलनजिकै रहेको मिश्र इन्ड्रस्टिजमा ५ महिनादेखि काम गर्दै आएका सिंहको स्थायी घर भारतको उत्तरप्रदेश मलिहाबाद थाना कोकरी रहेको जिल्ला प्रहरी कार्यालय धनुषाका प्रहरी उपरीक्षक रमेश बस्नेतले बताए । बालिको हत्या गरी सिंहले ब्ल्यांकेटमा बेरेर शव दूधमती नदी किनारको झाडीमा लुकाएको प्रारम्भिक अनुसन्धानमा खुलेको छ । प्रहरीले सोमबार सिंहलाई सार्वजनिक गर्दै जिल्ला अदालतबाट म्याद थप गराएर अनुसन्धान भइरहेको जनाएको छ । बालिकालाई आँपको प्रलोभनमा पारेर बलात्कार गरेलगत्तै हत्या भएको देखिन्छ, प्रहरी उपरीक्षक बस्नेतले भने, पोस्टमार्टम, घटनास्थलको चहलपहल, सीसीटीभी फुटेज र आरोपितका गतिविधिका आधारमा पक्राउ गरेको हो । घटनाको अनुसन्धानका लागि २० जनाभन्दा बढीलाई नियन्त्रणमा लिएर अनुसन्धानपछि छाडिएको प्रहरीले जनाएको छ । बुधबार दिउँसो ११ बजे गाउँकै आँपघारीमा भैंसी चराउन गएकी कञ्चन अबेर रातिसम्म घर नआएपछि खोजी सुरु भएको थियो । शुक्रबार दिउँसो धान रोप्न गएकाहरूले बालिकाको शव देखेपछि प्रहरीलाई खबर गरेका थिए ।"
जबर्जस्ती करणी गर्ने युवा पक्राउ,पर्वत विवाहको प्रलोभन देखाउँदै किशोरीलाई जबर्जस्ती करणी गरेका एक युवक पक्राउ परेका छन् । पर्वत सदरमुकाम कुश्मा बस्दै आएका सिन्धुपाल्चोकका २१ वर्षीय टेकबहादुर श्रेष्ठलाई प्रहरीले शुक्रबार पक्रेको हो । किशोरीका परिवारले उनीविरुद्ध जबर्जस्ती करणीको उजुरी दिएका थिए । प्रहरीले आइतबार अदालतबाट ७ दिनको म्याद लिएर अनुसन्धान गरिरहेको जनाएको छ । किशोरी हाल ७ महिनाकी गर्भवती छन् । प्रहरी निरीक्षक बुद्धिप्रसाद सुवेदीका अनुसार श्रेष्ठमाथि गत पुस २ मा किशोरीमाथि जबर्जस्ती गरेको आरोप छ । किशोरीको परिवार पोखरा बस्दै आएको छ । श्रेष्ठले कुश्माकै अर्की किशोरीसँग पनि विवाह गरेको खुलेको सुवेदीले जनाए । पोखराबाट किशोरीका परिवार केही साताअघि श्रेष्ठलाई खोज्दै कुश्मा आएका थिए ।
खोलामा बगेर बेपत्ता,जाजरकोट (कास) घर फर्कन कैना खोला तर्दै गरेका नलगाड नगरपालिका४ औलका ५० वर्षीय शान्तबहादुर सार्की बगेर बेपत्ता भएका छन् । आइतबार राति नलगाड३ कैनाबजारबाट घर फर्कने क्रममा उनी खोलामा बेपत्ता भएका हुन् । सार्की ८ वर्षीय छोरासँग घर फर्कंदै गर्दा खोला तर्ने क्रममा बेपत्ता भएको जिल्ला प्रहरी प्रमुख डीएसपी किशोरकुमार श्रेष्ठले बताए । उनका अनुसार सार्की छोरालाई खोला किनारमा राखेर आफू एक्लै खोला तर्न लाग्दा बगेका हुन् । प्रहरी र स्थानीय बासिन्दाले बेपत्ताको खोजी गरिरहेका छन् ।
भारतीयलाई नागरिकता दिने अधिकृत जेल चलान,काँकडभिट्टा (कास) झूटो विवरण पेस गरी भारतीय नागरिकलाई नागरिकता र राहदानी दिने अधिकृत सुरेश आचार्यलाई जिल्ला अदालत झापाले सोमबार पुर्पक्षका लागि कारागार चलान गर्न आदेश दिएको छ । जिल्ला प्रशासन कार्यालय झापाका तत्कालीन प्रशासकीय अधिकृत आचार्यले मुस्ताफ आलमलाई झूटो विवरण पेस गरी २०७२ मंसिर १० मा ०४०१७२०३९० नम्बरको नेपाली नागरिकता बनाइदिएको आरोप छ । अदालतले गत मंसिर २ मा उनीविरुद्ध पक्राउ पुर्जी जारी गरेको थियो । महानगरीय अपराध महाशाखाको समन्वयमा झापा प्रहरीको एक टोलीले शनिबार उनलाई भक्तपुरको गठ्ठाघरबाट पक्राउ गरेको थियो । आइतबार झापा ल्याइएका उनलाई त्यसै दिन अदालतमा पेस गरिएको थियो । सोमबार उनलाई अदालतले कारागारमा राखेर अनुसन्धान गर्न आदेश गरेको झापा प्रहरी प्रवक्ता डीएसपी राकेश थापाले जनाए ।
कन्स्टाइनले बेहोरेको त्यो बेलाको रंगभेद,"लन्डन सन् १९२९ मा ल्यारी कन्स्टाइन पहिलोपल्ट नेल्सन आइपुगेका थिए । त्यतिबेला उनी सहरमा रहेका एकमात्र अश्वेत थिए । स्कुले केटाकेटीहरू उनलाई एकपल्ट हेर्न घरैसम्म पुग्थे । उनीहरूमा व्यापक कौतूहलता थियो, आफ्नो सहरको स्थानीय क्लबमा खेल्न आएका यी खेलाडी कसरी पो यति साह्रो काला छन् त ? बाटोमा भेट्दा पनि ती केटाकेटीले सोध्ने गर्थे, के तपार्इं कोइला खानीमा काम गरेर आउनुभएको हो ?अनि यस्तो पनि प्रश्न हुन्थ्यो, तपार्इंको शरीरको कालो साबुनले धोएर जान्छ त ? यस्ता प्रश्नले कन्स्टाइन आफैं अप्ठ्यारोमा पर्थे र उनीसँग यसको उत्तर हुँदैनथ्यो । उनलाई के लागेको थियो भने आफूविरुद्ध भएका जति पनि रंगभेदी व्यवहार छन्, ती सबै अज्ञानताले भएका हुन् । आममान्छेलाई कालो मान्छे हुन्छ भनेर थाहा थिएन । तर उनको यो भ्रम धेरै लामो समय टिकेन । उनी आफ्नो विश्वास फेर्न बाध्य भए, जतिबेला उनले पहिलोपल्ट दक्षिण अफ्रिकी अलरान्डर जिम ब्ल्यान्कबर्गलाई भेटे ।संयोग कस्तो भने कन्स्टाइन उनकै स्थानको क्लबमा आएका थिए । ब्ल्यान्कबर्गले नेल्सनको भन्दा इस्ट लंकासायरबाट राम्रो प्रस्ताव आएपछि नयाँ क्लब जानु नै ठीक माने । भनिन्छ, उनी हदकै रंगभेदी व्यवहार गर्थे । उनले एकपल्ट जमैकाका महान् ब्याट्सम्यान जर्ज हेड्लीसँग बसेर सँगै खान पनि अस्वीकार गरेका थिए । किनभने उनी गोरा थिए, हेड्ली अश्वेत । उनी भन्ने गर्थे, म त्यस ठाउँबाट आएको हुँ, जहाँ अश्वेतसँग बसेर खानु राम्रो मानिन्न ।संयोग कस्ता नभने कन्स्टाइन आएयताको पहिलो खेल नै नेल्सन र इस्ट लंकासायरबीच थियो । यो खेललाई लिएर कति धेरै कौतूहलता जागेको थियो भने त्यसलाई प्रत्यक्ष हेर्न १० हजारभन्दा बढीको भीड लागेको थियो मैदानमा । खेल सुरु हुनुअगाडि कन्स्टाइनले ब्ल्यान्कबर्गसँग हात मिलाउन खोजे तर उनले मानेनन् । कन्स्टाइनले हात अगाडि बढाउँदा पनि ब्ल्यान्कबर्गले आफ्नो हात पछाडि लगेका थिए । स्वाभाविक थियो, कन्स्टाइनले खुबै नराम्रो माने ।त्यसको बदला भने उनले मैदानमा लिने प्रयास गरे, उनलाई सुरुमै बलिङको अवसर दिइयो । ब्ल्यान्कबर्गविरुद्ध उनले लगातार शर्ट बल फाले र यो ठ्याक्कै बडीलाइन को थियो । यो शब्दावली सिर्जना हुन अगाडि नै कन्स्टाइनले उस्तै घातक बलिङ गरे । ब्ल्यान्कबर्गले ७७ रन त बनाए, तर आफ्नो टिमलाई हारबाट बचाउन सकेनन् । पूरा इस्ट लंकासायर टिम १ सय २७ रन बनाएर अलआउट भएको थियो र नेल्सनले ४ विकेट हात पारे ।खेलपछि ब्ल्यान्कबर्ग नेल्सनको ड्रेसिङ रुममै गएर कन्स्टाइनको बलिङले आफ्नो शरीरमा कति धेरै चोट लागेको थियो भनेर देखाउन गए । यसपल्ट बेवास्ता गर्ने पालो कन्स्टाइनको थियो । पूरा घटनाको कति धेरै वर्षपछि फेरि इंग्ल्यान्ड र वेस्ट इन्डिजबीच टेस्ट सिरिज सुरु हुन लागेको छ । वेस्ट इन्डिज टिमले निर्णय गरिसकेको छ, खेलका क्रममा तिनका खेलाडीले लगाउने जर्सीमा लेखिनेछ, ब्ल्याक लाइभ्स म्याटर । यस्तो बेला पुरानो दिनका कन्स्टाइनलाई सम्झनु त जायज नै हुनेछ ।खासमा कन्स्टाइन गज्जबका असाधारण मान्छे थिए, उनले खेल्न छाडेपछि इंग्ल्यान्डमा खुबै नाम कमाए । ती पुराना दिनमै रंगभेदविरुद्ध जमेर लडे । होटल इम्पेरियलले आफूविरुद्ध रंगभेदी व्यवहार गरेपछि कानुनी उपचार खोजे र पछि त्यसमा जित निकाले । इंग्ल्यान्डमा रंगभेदी व्यवहारविरुद्धका कतिपय कानुन बनाउनमा उनको ठूलो हात रह्यो । इंग्ल्यान्ड र वेस्ट इन्डिजले खेल्ने त मैदानमै हो, विज्डन ट्रफीका लागि । तर कन्स्टाइनको सम्मानमा यसपल्ट नयाँ ट्रफी पनि बन्दै छ ।"
सदस्य सचिव नियुक्ति नयाँ प्रक्रियामा हुने,"निमित्तमा सहसचिव ढकालऐन लागू भएसँगै रिक्त रहेको राखेप सदस्य सचिवमा मन्त्रालयका सहसचिव भक्तबहादुर ढकाललाई निमित्तको जिम्मेवारी दिइएको छ । नयाँ प्रक्रियाअनुसार सदस्य सचिवको नियुक्ति नहुन्जेलसम्म खेलकुदमन्त्री जगतबहादुर विश्वकर्माले सोमबार ढकाललाई निमित्त तोकेका हुन् । संघीय संरचनाअनुरूप हुने गरी सांसदको दुवै सदनले करिब डेढ वर्ष लगाएर तयार पारेको ऐन असार ११ गते राष्ट्रपतिबाट प्रमाणीकरण भएको हो । ऐन असार १७ देखि लागू भएको हो । ऐन लागू भएसँगै सदस्य सचिव रमेशकुमार सिलवाल नियुक्त भएको १ वर्ष नपुग्दै पदमुक्त भएका थिए । ऐनको दफा १७ को उपदफा (१२) बमोजिम अर्को व्यवस्था नभएसम्म तत्कालका लािग राखेप सदस्य सचिवले गर्ने कार्य गर्ने गरी जिम्मेवारी दिइएको खेलकुद मन्त्रालयले जनाएको छ । सुर्खेत निवासी ५७ वर्षीय ढकाल करिब १ महिनाअघि शिक्षा, विज्ञान तथा प्रविधि मन्त्रालयबाट सरुवा भई खेलकुद मन्त्रालयमा आएका थिए । जिम्मेवारी पाएपछि ढकालले खेलकुद परिषद्को नियमित प्रशासनिक कार्यसम्पादन गर्न राखेपका विभागीय प्रमुखहरूको सल्लाह लिने बताएका छन् । यो मन्त्रालयमा मैले जिम्मेवारी लिएको १ महिना मात्र भएको छ । यसबीचमा राखेपमा कार्यकारी पद रिक्त राख्न नहुने कारणले कार्यवाहकको जिम्मेवारी लिएको हुँ, ढकालले भने, निमित्तको जिम्मेवारी भएकाले मैले सामान्य र नियमित प्रशासनिक काम गर्ने हो । राखेपमा विभागीय र शाखा प्रमुखसँगको सल्लाह सुझावअनुसार काम गर्नेछु । आर्थिक वर्षको अन्तिमको समय रहेको र यसै आर्थिक वर्षमा सम्पन्न दक्षिण एसियाली खेलकुद (साग) को हिसाब फर्स्योट गर्नुपर्ने जिम्मेवारी निमित्त सदस्य सचिवको हुनेछ । १७ गतेसम्म पुरानै सदस्य सचिवले काम गरिरहनुभएको थियो । अधिकांश कामहरू उहाँले सम्पन्न गरिसक्नुभएको होला । बाँकी काम पनि सल्लाह गरेर गरिन्छ, उनले थपे ।"
६ क्लबलाई महानगरको १०१० लाख,"काठमाडौं (कास) काठमाडौं महानगरपालिकाले पछिल्लोपल्ट सहिद स्मारक ए डिभिजन लिग २०७६ मा सहभागी काठमाडौं जिल्लाका ६ क्लबलाई १०१० लाख रुपैयाँ सोमबार उपलब्ध गराएको छ ।राष्ट्रिय सभागृहमा आयोजित कार्यक्रममा काठमाडौं महानगरका मेयर विद्यासुन्दर शाक्यले १० लाखको चेक क्लबका अध्यक्षहरूलाई हस्तान्तरण गरे । त्यस क्रममा मेयर शाक्यले भने, पहिला स्थानीय क्लबहरूमा स्थानीय खेलाडी हुन्थे । अहिले स्थानीय खेलाडी नै देखिँदैन । व्यावसायिक खेलाडी राख्नका लागि सानो सहयोगको रूपमा महानगरले ए डिभिजन लिगका क्लबहरूलाई गत वर्षदेखि १०१० लाख दिन थालेको हो । लिगअघि नै उपलब्ध गराइने यो रकम यसपालि क्लबहरूले नै कागजपत्र समयमै मिलाउन नसक्दा र कोभिड१९ का कारण ढिला भएको हो ।गत फागुन पहिलो साता सम्पन्न उपत्यकाको ए डिभिजन लिगको उपाधि मछिन्द्र क्लबले जितेको थियो । पहिलोपल्ट लिग च्याम्पियन भएको क्लब मछिन्द्रका अध्यक्ष प्रबोधवीर सिंह कंसाकारले भने, महानगरको सानै भए पनि यो सहयोग (१० लाख) हाम्रा लागि महत्त्वपूर्ण छ । यो तयारी रकम लिगअघि नै पाएको भए अझै राम्रो हुन्थ्यो । मनाङ मर्स्याङ्दी, संकटा, एनआरटी, हिमालयन शेर्पा र सरस्वती युवा क्लबले पनि १०१० लाख हात पारे ।नाम चलेका खेलाडीलाई भेला पारेको मछिन्द्रले अन्तिम खेलमा आर्मीलाई १० ले हराएर लिगको उपाधि कब्जा गरेको थियो । पछिल्लो ए डिभिजन लिगमा मनाङ तेस्रो, संकटा सातौं, एनआरटी आठौं, हिमालयन शेर्पा दसौंमा रहेका थिए भने रेलिगेसनमा पर्ने एक्लो टिम बनेको थियो सरस्वती युवा । काठमाडौं जिल्लाका ६, ललितपुरका ५ तथा विभागीय ३ क्लब गरी १४ टिमले शीर्ष डिभिजनको लिग खेलेका थिए । यसपालि बी डिभिजन क्लबलाई ३३ लाख र सी डिभिजन लिगका क्लबलाई २२ लाख दिने व्यवस्था गरिएको थियो । यसपालि उक्त रकम दिन सकिएन । अर्को वर्ष त्यसमा ३३ लाख र २२ लाख थपेर दिनेछौं, मेयर शाक्यले भने ।"
लिभरपुलको एनफिल्डमा शतप्रतिशत,इटालीमिलान इटालीको सिरी ए मा एटलान्टाले आइतबार पार्मालाई २१ ले हराउँदै शीर्ष चारमा आफ्नो पकड कायम राखेको छ । चौथो स्थानको एटलान्टाको ६३ अंक भएको छ । टोलीले अर्को सिजन युरोपेली च्याम्पियन्स लिग खेल्ने सम्भावना फेरि बलियो भएको छ । टोलीका लागि आफ्ना प्रतिस्पर्धी टिमको हार पनि फाइदाको उपलब्धि रह्यो ।तेस्रो स्थानका इन्टर मिलान भने बोलोग्नासँग २१ ले पराजित रह्यो । यस्तै पाँचौं स्थानको रोमा नेपोलीविरुद्धको खेलमा २१ कै अन्तरले पराजित भयो । नेपोली ४८ अंकमा छैटौं स्थानमा छ । इन्टर मिलानसँग ६४ अंक छ ।
किंग्स टिमलाई चेस उपाधि,"काठमाडौं (कास) ललितपुर स्पोर्ट्स क्लबको आयोजनामा अनलाइन टिम बुद्धिचाल प्रतियोगिताको उपाधि किंग्स हन्टर टिमले जितेको छ । युवा खेलाडी सुमित पन्त, आशिष फुयाल, रञ्जित राई र दीपेश गिरी समावेश टिमले २५ अंकसहित उपाधि जितेको हो । फाइनल चरणमा सुमितले ललितपुर स्पोर्ट्स क्लबका पूर्वनेपाल च्याम्पियन बद्रीलाल नेपालीलाई पराजित गरे । आशिषले पोखरेली टिमका रामबहादुर क्षेत्री, रञ्जितले भक्तपुर टिमका पूर्णसुन्दर श्रेष्ठ र दीपेशले वुमन ब्लिस्टरकी मतिना कुसीलाई हराए । पूर्वनेपाल च्याम्पियन सूरवीर लामाले नेतृत्वमा आकाश तारा टिम र सीएम क्षितिज भण्डारीको नेतृत्वमा थापाथली चेस पार्क टिमले संयुक्त रूपमा दोस्रो स्थानमा हात पारे । आकाश टिममा विवेक श्रेष्ठ, प्रमित आचार्य र विजय टमाटा तथा थापाथलीमा सुशील चौधरी, सन्तोष गौतम र खोम तिमिल्सिनाले खेलेका थिए । बुद्धिचाल डटकमको प्राविधिक सहयोगमा ९ चरणसम्म भएको प्रतियोगितामा विजेतालाई नगदबाट पुरस्कृत गरियो । देशभरबाट २६ टिमका १ सय ४ खेलाडीको सहभागिता थियो ।"
कान्तिपुरकर्मी तुलाधर सम्मानित,"खेलकुद एप्स सार्वजनिककार्यक्रममा खेलकुद मन्त्रालयले तयार गरेको खेलकुद एप्स पनि सार्वजनिक गरिएको छ । एन्डी डोपिङ नाम दिइएको यस एप्समा एन्टी डोपिङका प्रावधान, विश्वव्यापी मान्यता र नेपाली खेलाडीलाई चेतनामूलक सामग्री समावेश गरिएको छ । यसबाहेक नेपाली खेलकुदको समग्र विवरण यस एप्लिकेसनमा समावेश गर्ने प्रयास गरिएको मन्त्रालयले जनाएको छ । नेपालमा अहिलेसम्म आयोजना भएका राष्ट्रिय प्रतियोगिता र नेपालले सहभागिता जनाएका ओलम्पिक, एसियाली खेलकुद र दक्षिण एसियाली खेलकुदमा नेपाल र नेपाली खेलाडीको सफलतालाई एप्समा समावेश गरिएको छ ।"
