शीर्षक,विवरण
सेनाले थाल्यो आन्तरिक छानबिन,"काठमाडौं (कास) नेपाली सेनाले चितवन राष्ट्रिय निकुञ्जमा सैनिकको कुटपिटबाट राजकुमार चेपाङको मृत्यु भएको घटनाबारे आन्तरिक छानबिन थालेको छ । घटनाबारे कान्तिपुर दैनिकमा शुक्रबार समाचार प्रकाशित भएपछि प्रधानसेनापति पूर्णचन्द्र थापाले महासेनानीको नेतृत्वमा आन्तरिक समिति गठन गरेर छानबिन अघि बढाएका हुन् । सेनाले आन्तरिक छानबिन सुरु गरिसकेको छ । अधिकारप्राप्त सरकारी निकायहरूले गरिरहेको विस्तृत छानबिनमा पूर्ण सहयोग पनि रहनेछ, सैनिक प्रवक्ता सन्तोषबल्लभ पौडेलले कान्तिपुरसँग भने ।"
निष्पक्ष छानबिन गर : आयोग,यस्तै राष्ट्रिय मानवअधिकार आयोगले चितवन निकुञ्जमा चेपाङ समुदायका परिवार र व्यक्तिमाथि भएका दुई फरक घटनाको निष्पक्ष छानबिन गरी दोषीमाथि कारबाही गर्न सरकारको ध्यानाकर्षण गराएको छ । आयोगले शुक्रबार विज्ञप्ति जारी गर्दै आगजनी गरी घर भत्काई विस्थापित तुल्याइएका व्यक्तिहरूको उचित बासको व्यवस्था गर्न तथा मृतक राजकुमार चेपाङको परिवारलाई उचित राहत उपलब्ध गराउन सरकारसँग आग्रह गरेको हो । उक्त घटनाको सम्बन्धमा आयोगको वाग्मती प्रदेश कार्यालयले अनुसन्धान प्रक्रिया अगाडि बढाइसकेको जनाइएको छ ।
मेरो उमेरका छोराछोरी छन् त्यसको : पवित्रा,"पवित्राका अनुसार बिहीबार साँझ ७ बजेतिर सीतापाइलामा रहेको सेल्सबेरीबाट दही र चिउरा किनेर घर फर्किंदै गर्दा चिनेजानेकै मोहमद आलमले मोटरसाइकलमा चोकसम्म पुर्याइदिन्छु भनेर आफैं अनुरोध गरेका थिए । उनले घर नजिकै रहेकाले आफैं जान्छु भनेर टार्न पनि खोजेकी थिइन् । तर, आलमले जिद्दी नै गरेपछि बाइकमा बसेर बाफल चोकसम्म आइन् । त्यहाँबाट उनी कोठातर्फ लागिन् । पुग्नै लाग्दा पर्खालको छेउमा त्यतैपट्टि अनुहार गरेर उभिएका एक अपरिचितले उनलाई एसिडले छ्यापेका थिए । म कोठानजिक पुग्न लाग्दा बाटोमा एक जना मान्छे पर्खालतर्फ फर्केर पिसाब फेरेजस्तै गरेर उभिएको थियो । त्यसलाई देखेर पनि नदेखेझैं गर्दै म अगाडि हिँड्न थाले । बाटोमा कोही पनि थिएन । तर, ऊ त मलाई एसिड छ्याप्न बसिराखेको पो रहेछ । एक्कासि उसैले मलाई एसिड छ्याप्यो, पवित्राले भनिन् । आफूलाई एसिड हान्ने मान्छेका बारेमा सुन्दा उनले अचम्ममा परेको बताएकी थिइन् । आलमले यस्तोसम्म गर्ला भनेर कहिल्यै नसोचेको उनी बताउँछिन् । त्यो मान्छेलाई म दाइ भन्थें । त्यसको र मेरो परिवारको सामान्य चिनजान थियो, उनले भनिन्, त्यो मान्छेले मलाई फोन गरिराखेको हुन्थ्यो तर, म उठाउँदैनथें । मेरै उमेरका छोराछोरी छन् उसका ।उपचारमा संलग्न प्लास्टिक सर्जन डा शंकर राईका अनुसार पवित्राको शरीरको ३ प्रतिशत जलेको छ र जोखिमरहित छिन् । घाउ त्यति गहिरो देखिँदैन । धेरै गहिरो घाउ छैन । त्यसैले जोखिम पनि कम छ, आत्तिनुपर्ने अवस्था छैन, उनले भने ।"
राजस्व उठाउन लकडाउन खुलाइयो,"काठमाडौं (कास) जोखिम नियन्त्रणका लागि अपनाउनुपर्ने तयारीबिनै सरकारले लकडाउन हटाएको भन्दै कांग्रेसले विरोध गरेको छ । राजस्व बढाउन तथा राज्यले निर्वाह गर्नुपर्ने दायित्वबाट पन्छिन मात्रै सरकारले लकडाउन खोल्ने निर्णय लिएको टिप्पणी कांग्रेसले गरेको छ । कांग्रेसले गठन गरेको कोभिड१९ अनुगमन समितिका संयोजकसमेत रहेका सहमहामन्त्री प्रकाशरण महतले शुक्रबार पत्रकार सम्मेलनमा संक्रमण दर अझै विस्तार हुन सक्ने चिन्ता व्यक्त गरे । सरकारले लकडाउनलाई महामारी नियन्त्रण र यसपछि जनजीवन नियमित गर्नतर्फ पर्याप्त ध्यान दिएन, विज्ञप्तिमा भनिएको छ, अहिले लकडाउन खोल्दा पनि सरकारले तदर्थवादी र अनुत्तरदायी व्यवहार प्रदर्शन गरेको छ । यसले नागरिक जीवनलाई थप असुरक्षित बनाउने जोखिम बढेको छ ।कांग्रेसले सरकारको हरेक निर्णय हठात र तयारीरहित हुने गरेको जनाएको छ । लकडाउनको लामो अवधि तयारी र उपलब्धिबिना सरकारले सकायो, अहिले लकडाउन खोल्दा पनि बढ्न सक्ने संक्रमणप्रति तयारी शून्य देखिन्छ, कांग्रेसले भनेको छ, लकडाउन खोल्ने निर्णय गरिराख्दा सार्वजनिक स्थल, होटल, रेस्टुरेन्ट, कार्यालय, कलकारखाना, व्यवसाय, शैक्षिक संस्थाहरू, सार्वजनिक यातायातमा अपनाउनुपर्ने सुरक्षा प्रोटोकल र कार्यान्वयन गर्ने तयारीबारे सरकार मौन छ ।संक्रमणको क्रम नघटेको र समुदायमा फैलिन सक्ने देखिएको अवस्थामा परीक्षण, ट्रेसिङ, उपचार, स्वास्थ्य उपकरण, जनशक्ति र स्वास्थ्यकर्मीको स्वास्थ्य सुरक्षा र सुविधाप्रति तयारी अत्यन्त निराशाजनक छ । लकडाउन खोलेपछि उद्योगधन्दा, व्यापार व्यवसाय, सार्वजनिक यातायात, शैक्षिक संस्थामा अपनाउनुपर्ने स्वास्थ्य सुरक्षा र सावधानीका उपाय अपनाउने कार्ययोजना र कार्यान्वयनतर्फ गम्भीर नबनेको पनि आरोप लगाएको छ । पटकपटकको ध्यानाकर्षणको बाबजुद होल्डिङ सेन्टर, क्वारेन्टाइन केन्द्रहरूलाई मापदण्डअनुरूप सञ्चालन गर्ने र परीक्षणको दायरा फराकिलो पार्नुपर्ने आवश्यकतालाई सरकारले गम्भीरताका साथ लिएन, कांग्रेसले विज्ञप्तिमा भनेको छ ।"
दाहालनेपालले पोखे उकुसमुकुस,"(काठमाडौं)  झन्डै डेढ महिनादेखि पार्टीभित्रको आन्तरिक विवादमा रुमल्लिएपछि स्थायी कमिटीको बैठक रोकेर केही दिन विश्राममा रहेका नेकपा अध्यक्ष पुष्पकमल दाहाल र वरिष्ठ नेता माधवकुमार नेपालले शुक्रबार आफ्नो मनभित्रका उकुसमुकुस सार्वजनिक मञ्चमार्फत पोखेका छन् । यसअघि प्रधानमन्त्री केपी शर्मा ओलीलाई केन्द्रित गरी पार्टीका आन्तरिक बैठकमा गर्ने टिप्पणी उनीहरूले शुक्रबार सार्वजनिक मञ्चबाटै गरे ।नेकपाका संस्थापक महासचिव पुष्पलालको स्मृति दिवसमा आयोजित कार्यक्रममा बोल्दै अध्यक्ष दाहालले ओलीले पार्टी फुटाउने उद्देश्यले नै नेकपा एमाले नामको पार्टी निर्वाचन आयोगमा दर्ताका लागि निवेदन दिएको कुरा मात्र उठाएनन्, नक्सा छाप्ने निर्णयमा पार्टीको हात रहेको भन्दै ओलीको देवत्वकरण गरिएकामा असन्तुष्टिसमेत जनाए । दाहाल मात्र होइन, वरिष्ठ नेता माधव नेपालले पनि पार्टीभित्र विधि, पद्धतिभन्दा व्यक्तिवादी शैली हावी भएको र म नै राज्य हुँ जस्तो प्रवृत्ति हुर्किएको धारणा राखे । दुवै नेताले कम्युनिस्ट आन्दोलनको चिन्ता गर्दै अहिले पार्टीभित्र हुर्केका प्रवृत्तिको समीक्षात्मक टिप्पणी गरेका थिए ।अध्यक्ष दाहालले नेपालको मिचिएको भूमि समेटेर नक्सा जारी गर्ने काम पार्टीका कारण सम्भव भएको बताए । नक्सा जारी गर्नू भनेर निर्णय गर्ने पार्टी राष्ट्रघाती र दलाल हुने तर नक्सा जारी गर्न ढिलो गर्ने सरकारको चाहिँ देवत्वकरण हुने ? नक्सा जारी गरेकामा प्रधानमन्त्री ओलीको प्रशंसा भइरहेको तर्फ असन्तुष्टि जनाउँदै उनले भने । उनले आफूले अध्यक्षता गरेको पार्टीको स्थायी कमिटीले पुसमै नक्सा छाप्ने निर्णय गरे पनि सरकारले त्यसबेला नक्सा किन, भूमि नै ल्याउँछौं भनेर ढिलो गरेको बताए ।नीति तथा कार्यक्रम आउने दिन बिहान बसेको सचिवालय बैठकले नक्सा जारी गर्ने कुरा नीति तथा कार्यक्रममा समावेश गर्ने निर्णय गरेपछि त्यसमा प्रधानमन्त्रीजी सहमत हुनुभएको हो र त्यहींबाट मुख्यसचिवलाई फोन गरेर नीति तथा कार्यक्रममा यो थपिएको हो, उनले भने, त्यसरी नीति तथा कार्यक्रममा यो कुरा आयो । नक्सा जारी भयो र यसले पूरै देशलाई राष्ट्रिय एकताको भावनामा जोड्यो । तर पार्टीको सामूहिक विवेकले गरेको निर्णयको जस एकै जनाको मात्रै खल्तीमा हाल्ने हो भने त्यो इमानदारी ठहर्दैन ।उनले नेकपा संकटमा रहेको बताए । पार्टी संकटमा छ । छैन भनियो भने त्यो गलत हुनेछ । अहिले बैठक चलिरहेको छ । मैले सार्वजनिक रूपमा पहिले पनि भनेको छु, पार्टी संकटमा छ । ठीकठाक छ भनेर मैले भनें भने त्यो सत्य हुँदैन । त्यो साँचो होइन । किनकि हाम्रो पार्टीको बैठक चलिरहेको समयमा निर्वाचन आयोगमा नेकपा एमाले नामको अर्को पार्टी दर्ताको प्रक्रिया हाम्रो पार्टीका अर्का अध्यक्षको पहल र सक्रियतामा भएको छ, त्यसकारण त्यसले संकटलाई व्यक्त गरेकै छ, यो सबैले देखेकै कुरा हो, उनले भने ।उनले कम्युनिस्ट पार्टीभित्र एकता चोचोमोचो मिलाएर नहुने बताए । संघर्षकै माध्यमबाट एकता पनि बलियो हुने हो । पार्टीभित्र र बाहिर पनि हुने विचारको संघर्षले नेतृत्वलाई परिपक्व र एकताबद्ध बनाउने हो । संघर्ष र बहसभन्दा बाहिर तथाकथित एकताको माला जपेर एकता हासिल हुने होइन, उनले भने ।विगतमा पार्टीमा नीति एउटाको तर नेतृत्व त्यसका विरोधीको हुने गरेको उल्लेख गर्दै उनले अहिले पनि त्यस्तै भएको संकेत गरे । नीति र विचार एउटाको हुने तर नेतृत्व अर्कैको हुने भएको हो कि ! आज हामीले भोग्नुपरेको समस्याको चुरो त्यतै कतै छ कि भनेर वरिपरि हेर्नु जरुरी छ, उनले भने, ०१४ मा पुष्पलालको जनवादी क्रान्तिको नीति पारित भएर पनि राजापरस्त केशरजंग रायमाझी आउने जुन प्रवृत्ति देखियो, आज पनि हामीले त्यस्तो नहोस् भनेर हेर्नुपर्नेछ । त्यस्तै हुने हो भने ०१४ सालपछि जस्तो स्थिति आयो त्यस्तै हुनेछ ।एकता महाधिवेशनमा नपुग्दै पार्टी फुट्ने त होइन भन्ने आशंका रहेको उनले बताए । उनले कम्युनिस्ट पार्टीे सामूहिक नेतृत्व र व्यक्तिगत जिम्मेवारी लिएर चल्ने भएकाले त्यस्तो सामूहिक नेतृत्व हामीले विकसित गर्न सक्यौं कि सकेनौं ? भन्दै प्रश्न गरे । पार्टी भनेको विवेक हो, सरकार भनेको सत्ता हो । कम्युनिस्ट पार्टीमा विवेकले सत्ताको नेतृत्व गर्नुपर्छ । त्यो भनेको पार्टीले सत्ता चलाउने हो । सरकारले पार्टीमाथि हैकम चलाउनेजस्तो स्थिति भयो भने त्यो तपाईं हाम्रो वैज्ञानिक मान्यताभन्दा बाहिरको कुरा हुन्छ, उनले भने, पछिल्लो दुई वर्षलाई हेर्दा कतै विवेकले सत्तालाई चलाउने नभई सत्ताले विवेकलाई चलाउने अवस्था भएको हो कि ? समूहको अधीनस्थ व्यक्ति हुनेभन्दा व्यक्तिको अधीनस्थ समूह भएर जाने खतरा पो पैदा भएको हो कि ? उनले सुशासनको विषयमा पनि सरकारमाथि उठिरहेका प्रश्नहरूबारे टिप्पणी गरे । हामीले जनतालाई सुशासन दिन्छौं भन्यौं तर शृंखलाबद्ध रूपमा उठिरहेका प्रश्न र भ्रष्टाचारबारे उठिरहेका प्रश्नहरूको निरूपणमा हामी कति सफल भयौं ? उनले भने । अध्यक्ष दाहालले ओलीको पक्षमा बाहिर भइरहेका प्रदर्शनमाथि पनि टिप्पणी गरे । अहिले देशभरि केही कार्यकर्तालाई नाराजुलुसमा लगाउने काम भएको छ । हामी पार्टीलाई कसरी मिलाएर लैजाने, विवाद कसरी मिलाउने, राष्ट्रिय मुद्दाहरूमा कसरी एकताबद्ध भएर जाने भन्ने छलफल र बहस गरिरहेका छौं, बाहिर जिन्दावाद र मुर्दावादका नारा लगाइएका छन् देशभरि, उनले भने ।वरिष्ठ नेता नेपालले विधिको पालना नगरेर मै स्टेट हुँ भन्दै हिँड्न थाले पतन शिवाय केही नहुने टिप्पणी गरे । आफूलाई मात्रै केन्द्रबिन्दुमा राख्न थालियो, आफूबाहेक दुनियाँमा कसैको अर्थ छैन भन्ने ठान्न थालियो, त्यस्तो अहंकारको भावनाबाट चल्न थालियो भने त्यस्तो अवस्थामा त्यो व्यक्ति र प्रवृत्तिको पतन हुनेबाहेक अर्को केही पनि हुँदैन, उनले भने । तर आफूसँगै आन्दोलनलाई समाप्त पार्ने काम कोहीबाट हुन नहुने धारणा राखे । आफू सँगसँगै आन्दोलनलाई नै समाप्त पार्ने मूर्खतापूर्ण काम कसैबाट नहोस्, यो मेरो शुभेच्छा वा सद्भाव हो, मलाई लाग्छ त्यो मूर्खतापूर्ण काम कसैले पनि गर्दैन, उनले भने, तपाईंहरूलाई चिन्ता छ कम्युनिस्ट पार्टी फुट्छ कि भनेर, फुट्दैन । कसैले फुटाउन खोज्यो भने चोइटिएर जाला तर कम्युनिस्ट पार्टी फुट्नेवाला छैन ।"
'कार्यकारी प्रमुखको सम्मान भएन,"तपाईं सत्तारूढ दलको स्थायी कमिटी सदस्य, मन्त्री पनि हुनुहुन्छ । मन्त्रीको ठाउँमा बसेर हेर्दा नेकपा विवाद कस्तो देखिन्छ ?सरकार र पार्टीबीच तालमेल मिलेको हुनुपर्छ । कसरी मिल्छ भने सरकारको नेतृत्व प्रधानमन्त्रीले गर्नुहुन्छ र उहाँको नेतृत्वमा हामी छौं । कार्यकारी प्रधानमन्त्रीको हैसियतले मन्त्रीलाई कसरी राख्ने, उहाँको अधिकारभित्र हुन्छ । पार्टीसँग पनि सुझाव लिएर अगाडि बढ्नु हुन्छ, बढिरहनुभएको छ । अहिले केही असन्तुष्टि देखिएका छन्, त्यो स्थायी कमिटीमा देखापर्यो । विचारभन्दा पनि मान्छेहरू आत्मकेन्द्रित स्वार्थमा छन् । के पाएँ, के पाइनँ भन्नेतिर छन् । पहिलो, एकतालाई बचाउनु मुख्य कुरा हो । त्यसका लागि हस्ताक्षरकर्ता दुई अध्यक्ष एक ठाउँ हुन जरुरी छ । दोस्रो, यतिखेर नेतृत्व विवादभन्दा कोभिड१९ को व्यवस्थापनमा छलफल केन्द्रित हुनुपर्थ्यो । बाढी, पहिरो, डुबानको अर्को संकट थपिएको छ । संकटले अर्थतन्त्रमा पार्ने असरबाट मुक्ति पाउनेबारे पार्टी नेतृत्वले अर्थविद्लगायत विभिन्न क्षेत्रसँग बसेर छलफल गर्नुपर्थ्यो । सरकारका कामलाई जनतामा लैजाने र कमीकमजोरी भए पार्टीभित्रै देखाउने उद्देश्य र एजेन्डा हुनुपर्थ्यो । तर, झिनामसिना विषयमा छलफल मोड्ने प्रवृत्ति देखापर्यो । जुन मर्यादासहित छलफल हुनुपर्ने हो, त्यो भएन । कार्यकारी प्रमुखको सम्मान भएन । नेतृत्वको मानमर्दन भयो ।प्रधानमन्त्रीले राजीनामा गर्न नहुने पक्षमा उभिनुभएको छ, यसमा तपाईंको तर्क के छ ?हिजो एकता हुँदा अर्का अध्यक्ष प्रचण्डले तपाईं पाँच वर्ष प्रधानमन्त्री भन्नुभयो । जनताले पनि नेकपालाई पाँच वर्षका लागि म्यान्डेट दिए । उहाँकै नेतृत्वमा चुनाव लड्यौं । यतिखेर प्रधानमन्त्रीलाई बदल्नु भनेको देशलाई अस्थिरतातिर लैजानु हो । फेरि देश नयाँनयाँ गठबन्धन र लेनदेनतिर जान्छ । स्थायित्व रहन्न । अहिले सरकार बदल्ने भनेको एकता प्रक्रियालाई ब्रेक गर्ने हो । हस्ताक्षरकर्तामध्ये एउटा अध्यक्ष बाहिर जाने हो भने एकता टुट्छ । अरूका व्यक्तिगत महत्त्वाकांक्षा अलग हुन् । पहिलो राष्ट्र हो, जनता हुन् । सरकारलाई बलियो नबनाई एकता बच्दैन ।सरकारको कार्यसम्पादन र प्रधानमन्त्रीको कार्यशैलीलाई लिएर अर्को दाहालनेपाल समूहले राजीनामा मागेको छ नि ? प्रधानमन्त्रीको कार्यशैली कहाँ मन परेका छैन, बसेर छलफल गर्ने र सच्याउन लगाउने हो । सरकारले गरेका राम्रा काम सचिवालय, स्थायी कमिटी हुँदै केन्द्रीय कमिटीबाट पारित भएका छन् । अहिले लगत्तै के आयो र राजीनामा माग्नुभयो ? राजीनामाको परिणाम कस्तो आउँछ, देशले के भोग्नुपर्छ भन्नेतर्फ सोच्नुपर्छ ।पार्टीमा बहुमत सदस्यले राजीनामा मागेका छन्, प्रधानमन्त्रीले पार्टी मतको कदर गर्नुपर्दैन ?निश्चित रूपमा गर्नुपर्छ, गर्नुभएको छ । एकता गर्दा हरेक समस्या छलफलबाट सहमति गरेर टुंग्याउने भनिएको छ । पहिलो एकता महाधिवेशनमा भिन्न मत आयो भने पनि सहमतिबाटै टुंग्याउने र नेतृत्व निर्माण गर्ने भन्ने सहमति छ । अहिले बहुमत र अल्पमतमा खेल्ने समय हैन । तपाईं मन्त्री पद जोगाउन प्रधानमन्त्रीसँग नजिक हुनुभएको छ भन्ने आरोप पनि छ नि, के भन्नु हुन्छ ?मन्त्रीकै लागि मरिहत्ते गर्नुपर्ने छैन । एकता बचाउन मार्गप्रशस्त गर्नुपर्छ भने आजै छोडिदिन्छु । मैले प्रचण्डलाई चिनेको हुँ, केपी ओलीलाई चिनेको होइन । प्रचण्डले नै ओलीसँग चिनाउनुभयो पार्टी एकता गरेर । अहिले प्रधानमन्त्रीको कुरा सकारात्मक छ । अर्का अध्यक्षलगायत वरिष्ठ नेताहरू तीनै जना प्रधानमन्त्री हुनुभयो । लिम्पियाधुराको नामसम्म उच्चारण गर्नु भएन । अहिले लिम्पयाधुरासहितको क्षेत्र नेपालको नक्सामा गाभियो । त्यसलाई सदनबाट सर्वसम्मत पारित गरियो । कसैले माने पनि नमाने पनि यसको श्रेय प्रधानमन्त्रीलाई जान्छ ।स्थायी कमिटी बैठक एक महिनादेखि अनिर्णयको बन्दी छ, जिम्मेवार को हो ?मुख्यतः दुई अध्यक्ष हुन् । त्यसपछि वरिष्ठ नेतासहित सचिवालय सदस्य र अलिअलि हामी पनि हौं ।अहिलेको विवाद कसरी हल हुन सक्छ ? हामीले मूल एजेन्डाबाट बहस डाइभर्ट गर्यौं । अन्यभन्दा कोभिड१९ र प्राकृतिक विपत्तिको एजेन्डामा छलफल गर्नुपर्छ ।नेकपालाई देश र जनताको चिन्ता भएजस्तो त देखिँदैन नि !कहीं न कहीं हामीलाई काम गर्न नदिने वातावरण सिर्जना भएको छ । हामी राष्ट्रको एजेन्डामा काम गर्ने हो, त्यसमै केन्द्रित हुने हो । मैले प्रधानमन्त्रीलाई पनि भनें, अब हामी कतै अल्झिने हैन, राष्ट्रिय समस्यामा केन्द्रित भएर त्यसको समाधानतर्फ जानुपर्छ । सरकारलाई काम गर्न दिनुपर्छ ।दुवै पदबाट ओलीको राजीनामालाई विवाद हल गर्ने विकल्पका रूपमा पनि अघि सारिएको छ, तपाईं यसलाई कसरी लिनुहुन्छ ?कम्युनिस्ट पार्टीमा कहिलेकाहीं अडानलाई यथावत् राखेर अगाडि बढ्ने भन्ने हुन्छ । दुई अध्यक्षबीचमा जेजे विवाद छन्, तिनलाई महाधिवेशनबाटै हल गर्नुपर्छ । एउटा सहमति गर्ने, बाहिर गएर अर्कै कुरा गर्दा जनता र कार्यकर्ताको मनोविज्ञानमा असर पर्छ । अहिले राजीनामा हैन, कमीकमजोरीप्रति आत्मालोचना गर्ने हो । ओलीले पाँचै वर्ष सरकार चलाउने र दाहाल कार्यकारी भूमिकासहित पार्टी काममा केन्द्रित हुने सहमति कार्यान्वय भएन भनेर दाहालले नै असन्तुष्टि जनाउनुभएको छ नि ?पाँच वर्ष पूर्ण प्रधानमन्त्री केपी शर्मा ओलीलाई दिनुपर्छ, बदल्नु हुँदैन । कार्यकारी अध्यक्षका रूपमा कहाँनेर अवरोध भयो, अर्का अध्यक्ष एवं प्रधानमन्त्रीसँग भन्ने हो । मलाई कुनै अवरोध भएको लाग्दैन । अब सबै समस्या एकता महाधिवेशनमा गएर टुंग्याउनुको विकल्प मैले देख्दिनँ ।तपाईंले चार दशकभन्दा लामो समय अध्यक्ष पुष्पकमल दाहालसँग सहकार्य गर्नुभयो । तर, अहिले मन्त्री पद जोगाउन ओलीसँग नजिक हुनुभएको भन्ने सुनिन्छ नि ?पदका निम्ति मैले कहिल्यै पनि प्रचण्डसँग बार्गेनिङ गरिनँ । मैले त्याग गर्दै आएको हुँ । मैले कहिल्यै पनि परिवार, नातागोता र व्यक्तिलाई स्वार्थमा राखेर आन्दोलन गरिनँ । त्यसको मूल्यांकन जनताले गरेका छन् । प्रचण्डसँग मेरो सम्बन्ध बिग्रेको भन्ने हैन । केही कुरा छन्, समय आएपछि उहाँसँगै छलफल गर्छु । प्रचण्डले मेरो कोटाअन्तर्गत मन्त्री हुनुभएको हो, खाली गर्दिनुस् भन्नुभयो भने दुई मिनेटमा राजीनामा दिन्छु । र, मेरो स्थान जहाँ हो, त्यहाँ जान तयार छु ।दाहालसँग तपाईंको पछिल्लो संवाद कहिले भयो ?उहाँले छलफल गरौं भन्नुभएको छ, स्थायी कमिटीमा छलफल भई नै रहेको छ । त्यहाँ भेटघाट भएको छ । पहिले समस्या समाधान होस्, त्यसपछि जानेआउने त भइरहन्छ । सम्बन्ध नै तोडें भनेर जसरी प्रचार गरिएको छ, त्यो होइन । ओली र दाहालको नेतृत्व शैली कस्तो रहेछ ? प्रचण्डले पनि कुरा सुन्नु हुन्छ । निर्णय आफैं गर्ने हो । ओलीले पनि कुरा सुन्नु हुन्छ । निर्णय उहाँलाई जे सही लाग्छ त्यही गर्नुहुन्छ । हरेक नेतृत्वले गर्ने त्यही हो ।"
अमृत जिन्दगी,"प्रिय, तिमी मात्रै होइन, प्रत्येक नेपाली अवसाद बाँचिरहेछ । जीवनको अर्थहीनताले नबिथोलेको सायदै कोही छ । हरकोही तिमीजस्तै थकित छ, बेचैन छ । जिन्दगी, यसको अर्थ र अस्तित्वसँग तिम्रो मात्रै होइन, सबैको आआफ्नै सिकायत छ । विराट अस्तित्वले जति दिए पनि मान्छेको मन कहिल्यै भरिँदैन । मान्छेको जातै मगन्ते । हरक्षण उसले मागेकै जति चाहिएको छ । भिखारी शब्दले संसारका सबै मान्छेको वास्तविक थर बताउँछ । जस्तै, राजन भिखारी । मानवजातिको जैविक संरचनामै खोट छ । विज्ञानवाद भन्छ, मानव शरीरमा अनुभूतिअनुसार सेरोटोनिन र संवेदनायुक्त जैविक रसायन घोटाला भैरहन्छन् । तिम्रो मात्रै होइन, कैयनको मनमस्तिष्कमा आत्मघातको तरंग आउनेजाने भैरहन्छ । भलै तिमीलाई यी सबै कुरा शब्दमार्फत बुझाउन नसकुँला । मानवजातिको सामूहिक स्थायी खुसीको खोजमा अध्यात्म र विज्ञान आदिमकालदेखि ध्यानस्थ छन् । तर, घरघरमा डिप्रेसन छ । विश्वासको खडेरी नै यो डिप्रेसनको मुहान हो । घरभित्र होस् वा बाहिर विश्वास, भरोसा र सुरक्षाको कुनै प्रत्याभूति छैन । भावोत्तेजक व्याकुलता पोख्ने कुनै मान्छेठाउँसंघसंस्था छैन । जनजनको मनमनमा बेचैनीको ज्वालामुखी छ, निकास छैन । लोग्नेस्वास्नी, सन्ततिअभिभावक, प्रेमीप्रेमिका, साथीभाइ, नातागोता, छरछिमेकी कसैलाई कसैको मायाभरोसा छैन । राज्यका निकाय वा निजी संघसंस्थाप्रति विश्वस्त हुन सक्ने सम्भावना छैन । अनिश्चितबाहेक सुनिश्चित केही छैन । समाजको छेउकुनाबाट समेत आडभरोसा लोप हुँदै छ । दिन प्रतिदिन अस्थिर मनोदशाको सिकार भैरहेको मान्छेको शारीरिकमानसिक अनुशासन भताभुंग छ । सफलता जोख्ने थोत्रो मनोसामाजिक धर्मकाँटाले मान्छेलाई जिन्दगी बिर्साइदिएको छ । इन्टरनेट र स्मार्ट फोनका कारण मान्छेको अर्गानिक चेतनामा भाइरस पसेको छ । जोकोहीको मनमा ईर्ष्या चुलिएको छ । प्रत्येक श्वासप्रश्वासमा खुसी खोजिरहेको मानिस नानाथरी कुलतमा होमिएको छ । अनेकन कारणवश मान्छे शनैःशनै एकांगी हुँदै छ । र, आत्महत्याआत्मघात नै निर्विकल्प समाधान मान्ने मूर्खज्ञानीहरूको संख्या बढेको बढ्यै छ । हरेक मान्छे खुसीको पछाडि यति धेरै दौडिन्छ कि खुसी यदि व्यक्तिगत सवाल हुन्थ्यो भने यो धरामा बुद्धत्वबोध नगरेको कोही हुने थिएन । जिन्दगीप्रतिको कृतज्ञता र सन्तुष्टि निरपेक्ष रूपमा निजी मामला हुन्थ्यो भने कसैको जीवनमा पनि यो व्याकुलताको बास हुने थिएन । सामूहिक खुसी नै वैयक्तिक खुसीको कडी हो । एउटा व्यक्तिको खुसी अर्को व्यक्ति, त्यो समाज र राज्यको पनि कर्तव्य हो । मै खाऊँ, मै लाऊँवाला नार्सिसिस्टहरूको शासनमा राज्यसँग राखिने हरेक अपेक्षा अनुचित हुन्छ । सफलता जोख्ने धर्मकाँटा चोकैमा राखेर चियो गरिरहेको समाजसँग मानवीय संवेदनाको संवाद सम्भव छैन । र, कसैका खातिर कसैले आत्मोत्सर्ग गर्नेवाला छैन । जिन्दगीको अमृत जिन्दगी मात्रै हो भन्ने सत्यबोध नगरेसम्म वा विज्ञानले जैविक रासायनिक चमत्कारमार्फत मानवजातिलाई स्थायी खुसीको उपहार नदिएसम्म आत्मघातको सिलसिला रोकिँदैन । त्यसैले प्रिय, तिम्रो जिन्दगीको हली पनि तिमी, माली पनि तिमी, मालिक पनि तिमी । तिमीले जन्मँदै बोकेर आएका अथाह सम्भावनाहरू अझै पनि ज्युँदै छन् । नपत्याए, एकपटक ऐनाअगाडि स्वयंसँग सोधी हेर । परिस्थिति विकराल छ प्रिय । यदाकदा आत्मघाती सोचले तिमीलाई पनि जिन्दगीको भित्तासम्म धकेल्छ होला । खासै नयाँ कुरा होइन, न त यो तिम्रो मात्रै समस्या हो । जिन्दगीका घटनादुर्घटनाले जन्माउने करोडौं प्रश्नहरूको जवाफ जिन्दगीसँगै छ । िििप्रिय अलबिदा, तिमी त आत्मघात गरेर गइगयौ । तर, तिमीले आत्मघात मात्रै गरेनौ । सकिनसकी जिन्दगानी बाँच्न खोजिरहेका तमाम जिन्दगीप्रति घोर अपमान गर्यौ । चरम निराशाले कोर्रा बर्साइरहँदा पनि आशाको उज्यालो पर्खिरहेका करोडौं जिन्दगीको धैर्यलाई गिज्यायौ । जिन्दगीको डिलमा उभिएर आत्महत्या ताकिरहेका लाखौं जिन्दगीलाई उक्सायौ । मिल्थ्यो भने, उक्साएको मुद्दा ठोकेर तिम्रो आत्मालाई कहिल्यै मुक्ति नपाउने गरी युगपर्यन्त कैदमा कोच्न मन थियो । हरदिन लाखौं मान्छेले अनेकन कारणवश जिन्दगी गुमाउँछन् । बुढ्यौली, रोग, भोक, नशा र घटनादुर्घटनाले मान्छेका जिन्दगी सक्काएकै छ । युद्ध, राजनीति, धर्म, विपत्ति, कुलत र हत्याजन्य अपराधका कारण पनि मान्छेले जिन्दगी गुमाएकै छन् । अर्बौंको आवादीमा दुईचार लाखको आत्महत्याले केही फरक पार्दैन । फरक त्यतिखेर पर्छ, जब मान्छे कहिल्यै मर्नै सक्दैन । आत्मघातीहरूको अंश सानो छ । तिमीजस्तै आत्महत्याराहरूका नाममा चिन्ताचिन्तन गर्नॅ बेकारको कुरा हो । बुढ्यौली र आत्महत्याबाहेक मृत्युका अरू सबै कारणमाथि केही गर्न सके समग्र मानवजातिको हित हुन्थ्यो ।तर, अनमोल जिन्दगीहरूले कौडीको भाउमा अलविदा भनिरहेको देख्दादेख्दै, जिन्दगीलाई सोझै इन्कार गरेको हेर्दाहेर्दै तिम्रोजस्तै मनोदशामा बाँचिरहेका जिन्दगीहरूको मायाले बेचैन छु म । सत्य बोल्नुपर्छ, माया तिनको लागेको हो जो आत्महत्याउन्मुख छन् । आत्मघाती मनोदशा बोकेर जिन्दगीको डिलमा छन् । िििकिन कसैले आत्महत्या गर्यो भन्ने विषय कल्पनातीत हुँदो रहेछ । कस्सम, फेरि बाँच्ने ग्यारेन्टी हुँदो हो त म एकपटक आत्महत्या गरेर हेर्न चाहन्थेँ । आत्महत्याका बारेमा पढेर, सुनेर, जानेर कहिल्यै नसकिने सामग्री छन्, जीवनको तनाव र त्यसले जन्माउने भावावेग । नानाथरीका मानसिक गडबडीविचलन । जैविक रासायनिक क्रियाप्रतिक्रिया । संवेदनाजन्य सनसनी । नशाजन्य लत कुलत । जिन्दगीप्रतिको वितृष्णा । खाद्य अनुशासन । आत्महत्या गर्नेभन्दा पनि भैजाने विषय हो । आत्महत्या न भैजान्छ न त गरिन्छ नै, आत्महत्या गराइन्छ । राज्य, समाज, व्यक्ति मिलेर आत्महत्या गराइन्छ अनि गरिन्छ र त्यसपछि भैजान्छ । हरेक मान्छे एकआपसमा अतुलनीय छन् । आत्महत्याको कारण पनि उत्तिकै वैयक्तिक हुन्छ । आदि इत्यादि । खैर, कसरी मान्छे आत्मघातको मनोदशासम्म पुग्छ भन्ने कुरा चर्चा गर्न सकिएला तर त्यो एक टुक्रा समयमा मान्छेको मनमस्तिष्कभित्र मच्चिने उपद्रव भने सधैं शोधको विषयमै सीमित रहला । सरसर्ती हेर्दा यी पाँच कारण कारक तत्त्व हुन सक्छन् सम्पत्ति, सम्बन्ध, सफलता, स्वास्थ्य र स्वभाव । र अर्को, अकारण । कुनै पनि कारण अर्कोभन्दा कमजोर छैन । कारण जेसुकै होस्, आत्महत्याले लक्षित गरेको उद्देश्य एउटै हुन्छ ः सुखमुक्ति । मुक्ति शरीरजन्यभन्दा पनि आत्माजन्य चीज हो । भोग्नै नपाइने सुखको तृष्णाले जन्माउने जिन्दगीप्रतिको वितृष्णा र त्यसकै कारण गरिने आत्महत्या दुवै अर्थहीन छन् ।सोच, प्रक्रियाका कुरा अलग छन् । जुनसुकै सूत्रशास्त्र, ज्ञानविज्ञान लगाएर पनि आत्महत्याको रहस्य पहिल्याउन सकिँदैन किनभने आत्महत्या अकारण हुन्छ । जान्नेहरू दाबी गर्छन्, सुसाइड नोट कानुनका लागि प्रमाण हो तर त्यही नोटबाट कदापि त्यो तात्कालिक मनोदशाको कारण पत्ता लाग्दैन ।िििप्रिय अलबिदा, तिमीले किन त्यसो गर्यौ भनेर अन्दाज मात्र लगाउन सक्छु । जुन विषय अन्दाज मात्रै लगाउन सकिन्छ, च्याँखे थाप्न मात्रै सकिन्छ, त्यस विषयमा घोरिनु झुर काम हो । तर, हरेक दिन उस्तै खबर ठोक्किन आइपुग्छ । अनि बेचैनी उम्लिन्छ । मुखमा आएजति गाली बर्बराउँछु । अनमोल जिन्दगीको अवमूल्यन गर्नेहरू सम्झँदा रिसले शरीर पूरै थर्थरथर्थर काँपिरहन्छ । आवेगको यो आगो आँखाबाट ननिस्कुन्जेल आकुलव्याकुल हुन्छु । रिस मरेकै क्षण तिमीजस्तै सबैको माया लागेर आउँछ । सोच्छु, सोध्छु कस्तो संवेग र भावावेशको सम्मोहनमा परिगयौ ? जिन्दगीले तिम्रो मुटुमा कस्तो गाँठो पार्यो जसलाई फुकाउन जीवनकै घाँटी रेट्यौ ? जुन भावावेग टाउकोमा सवार भयो, त्यसको तयारी कसरी भयो ? कसले गरिदियो ? त्यो मनोदशा कसले हुर्काइदियो ? आखिर के थियो त्यो ? एक टुक्रा समयमा जिन्दगीको तनावले सिर्जेको एक टुक्रा आवेग ? एकक्षणको लाचारी वा चरम निराशा ? जिन्दगीको पीडा भुलाउन खोजेको पेनकिलर ? क्षणभंगुरको मनोवैज्ञानिक विकार ? गुम्सिएको भावनात्मक दबाब ? दोष लगायौ कि रिस पोख्यौ ? साहस थियो कि दुस्साहस ? शक्ति थियो कि कमजोरी ? शैक्षिक, आर्थिक, सामाजिक कुन असफलता थियो ? स्वयंलाई बोझ सम्झियौ, अरू कसैका लागि ? तिमीले आत्मघात गर्यौ कि जिन्दगीको अर्थहीनता आत्मसात् गर्यौ ? जे होस्, त्यो एक टुक्रा समय, त्यो क्षणभंगुरको आवेग मान्छेले पहिल्याउन नसकेको बूढो जर्जर रहस्य हो । तर्ककुतर्कको वादविवाद सायदै टुंगिएला । खैर, यो कुनै ठूलो कुरा भएन । महत्त्वको कुरा त यो भयो कि तिमीले असंख्य मानिसलाई यो प्रवृत्ति सारेर गयौ । कैंयन मानिसलाई आत्मघाती निर्णय गर्न हौस्याएर गयौ । जिन्दगीसँग खेलाँची गर्न सिकाएर गयौ । जिन्दगी अर्थहीन छ भन्ने गलत पाठ पढाएर गयौ । उसले त गर्यो, मैले किन नगर्ने भन्ने गलत मानसिकताको बीउ रोपेर गयौ । जाँदाजाँदै तिमीले आमसञ्चारका लागि टीआरपी बढाउने ट्याब्लेट दिएर गयौ । गजब छ, यहाँ आत्महत्या बडो सनसनी खबर बन्छ । अनि हिजोआज आत्महत्या सरुवा रोगजस्तै भैगएको छ । िििप्रिय, जिन्दगी तनावैतनावको खानी हो । जिन्दगीको बहीखाता पल्टाई हेर । सुखदुःखको जोडघटाउ गर । अपेक्षा र नतिजा, चाहना र यथार्थ, योजना र सफलता, मिलन र विछोडको लेखाजोखा गरिहेर । जिन्दगीको समग्रता भनेकै दुःख हो । तर, यसको मतलब यो होइन कि जिन्दगीमा सुखचैन छँदै छैन । मान्छे आफूसँग भएका सुखचैनको बीउ मास्दै छ । दुःख, बेचैनी, कष्ट, तनाव फलाउनेफुलाउने बीउ रोपिरहेको छ । अस्तित्वको नियम तिम्रो मेरो इच्छा आकांक्षाले चल्दैन । जिन्दगीको सर्वोत्कृष्ट गीत अविराम संघर्ष हो । जीवलोकको नियममा जीवन र मरण स्वचालित छ । तिमी हामी फाँक्कैमा हतार गर्छौं । जन्मँदा अमृत लिएर जन्मेको मान्छे हरेक पल विषैविषको ओभरडोजले विषालु भैगएको छ । मान्छे हिजोआज मानवीय छैन, यान्त्रिक र रासायनिक भैगएको छ । तिम्रो मेरो ज्ञानेन्द्रियले विभिन्न भोक मेटाउन जिन्दगीको अनिवार्य ज्ञाननियम बिर्सेको छ । तिम्रो मेरो अनेकन हल्लाखल्लामा जिन्दगीको मीठो धुन पातलिँदै गएको छ । कवाडी समाजले परिभाषित गरिदिएको सफलताको भुलभुलैयाभित्र सुखानुभूति खोजिरहेछौं । जिन्दगी र पैसाबीचको अनुचित साँठगाँठमा जीवनका अकाट्य सत्यहरू खरानी भएका छन् । सफलताको कुलतले जिन्दगीको सुन्दर अनुहारमा कालो पोतिसकेको छ । भीम विरागको यो गीत सुनी हेर त एकपटक ।फूलैफूल मात्र पनि होइन रैछ जीवनकाँडाबीच फुल्ने फूल रैछ जीवनविषैविष मात्र पनि होइन रैछ जीवनकाँडाबीच फुल्ने फूल रैछ जीवन रहर गर्नु मात्रै पनि होइन रैछ जीवनमुस्कान र आँसुको संगम रैछ जीवनप्रिय, जिन्दगीको आकस्मिक अवतरण भएपछि अर्बौंअर्ब जिन्दगी एउटा आशातीत अन्तरालमा छन् । यस ट्रान्जिटमा अर्बौं जिन्दगी अलपत्र छन् । अर्बौं उदास जिन्दगीका आँखाबाट खर्बौं सपना बगिसके होलान् । अर्बौं हतास मनभित्र खर्बौं गुरुयोजनाका खर्बौंखर्ब चिहान बनिसके होलान् । जिन्दगी पुरानैमा लयबद्ध गर्न मै हुँ भन्नेहरूले समेत हार खाइसके होलान् । जिन्दगीको नयाँ लय कम्पोज गर्न त समय लाग्छ नि प्रिय । सत्य हो, जिन्दगी छोटो छ । तर, पुरानो र नयाँबीचको यो ट्रान्जिट जिन्दगीभन्दा लामो अवश्य छैन, थिएन । आआफ्नै रफ्तारमा जिन्दगी अविरल बगिरहेका थिए । फेरि पनि बगिरहन्छन् ।जहिलेदेखि तिम्रो मेरो जिन्दगी तमाम नाफाघाटा र जोडघटाउको राजमार्गमा प्रवेश गर्यो, त्यतै कतै फसिगयो । जिन्दगीको देखिने पाटोबाहेक कुनाकाप्चाअन्तरकुन्तर कहिले सजायौं ? तनमनको विकार मोचन कहिले गर्यौं ? आफ्नै सास, आस र वैराग्यको साक्षी बस्ने छुट्टी कहिले मिल्यो ? फुर्सद नै थिएन, जो आज मिलेको छ । तसर्थ यो ट्रान्जिट आशीर्वाद पनि हो । तिमीले भित्रैसम्म नछामेर पो त, जिन्दगीको मादकतामा यो कुरूप अनि कहालीलाग्दो अन्तराल पनि सुन्दर छ, मादक छ । प्रिय, तिमीले सराप मात्रै बुझ्ने गल्ती गरिदियौ भने लाखौंलाख जिन्दगीले बाटो बिराउन सक्छन् । तिमी, छैन को पछाडि अन्धाधुन्ध भाग्न थाल्यौ भने तिमीसँग भएको पनि बिर्सिजान्छौ । जे छैन, छैन । मृत्युचेतले ओतप्रोत मिस्टर नगरकोटीलाई हिजोआज मान्छेको आत्महत्याले त्यति छुँदैन । तपाईंले मिस्टर नगरकोटीलाई किन मान्छेले आत्महत्या गर्छ भनेर सोधिहाल्नुभयो भने जवाफ यस्तो आउँछ ः किन गर्छन्, नगरी थाहा हुँदैन । द फ्रैक्सन अफ टाइम इज अ टोटल मिस्ट्री । बाँच्नु एक डिस्गस्टिङ लत हो, सारा अस्तित्व एक एडिक्सन । सही हो । विज्ञानले जैविक रासायनिक गडबडीका केही सूत्र सिद्ध गरे पनि आत्महत्याको तात्कालिक मनोदशा मनोविज्ञानले पहिल्याउन नसक्ने रहस्य हो । आत्महत्या जैविक घोटाला हो कि मानसिक विचलन भन्ने प्रश्नको कुनै स्पष्ट जवाफ भेटिँदैन । मान्छेको शरीरभित्र सोचअनुसारको रासायनिक प्रतिक्रिया घट्छ, जसले जैविक सनसनी मच्चाउँछ र जैविक सनसनीले रासायनिक घोटाला हुन्छ । त्यही घोटालामा हुन्छ, जे जे हुन्छ । मानव शरीरको मानसिक र जैविक सन्तुलन आफैंमा अर्को पहेली हो । प्रिय, बिन्ती छ, जिन्दगी नचाहेर पनि बाँच्नैपर्छ भन्ने छैन । तिमी यहाँ हुँदा कसैलाई केही फरक पर्छ भन्ने लाग्दैन भने यहाँबाट जानुभन्दा अगाडि फरक पारेर जाऊ, जाँदाजाँदै एउटा कृपा गरेर जाऊ । तिम्रो अधिकारले भ्याएजति, तिम्रो सामर्थ्यले सकेजति र तिम्रो वशमा भएजति सबै दान दिएर जाऊ । शरीरका सबै अंगप्रत्यंग, धनसम्पत्ति, ज्ञान, विवेक, अनुभव जेजे सम्भव छ, सबै बाँच्न चाहनेहरूलाई उपहार दिएर जाऊ । कैयनले गीतसंगीत पढेका छन् तर सुन्न सकिरहेका छैनन् । तिनलाई तिम्रा एक जोर कान दिएर जाऊ । कैंयनले चन्द्रसूर्य सुनेका छन्, देखेका छैनन् । तिनलाई तिम्रा एक जोर आँखा दिएर जाऊ । कैंयन सिरोसिसका बिरामी अस्पतालमा तड्पिरहेका छन्, तिनलाई तिम्रो एक थान फोक्सो, कलेजो दिएर जाऊ । मिर्गौला फेल भएको मान्छेका लागि तिम्रा एकजोडी मिर्गौला दिएर जाऊ । जसजसले तिम्रा अंगप्रत्यंगको उपभोग गर्लान्, जाँदाजाँदै तिनका लागि ईश्वर बनेर जाऊ । तिनलाई जिन्दगीभर तिमीप्रति अनुगृहीत बनाएर जाऊ । यति गरिदिएर मलाई पनि मृत्युपर्यन्त तिम्रो ऋणी बनाएर जाऊ । जिन्दगी जिन्दगीजस्तै सुन्दर बाँचेर जाऊ । एकबारको जिन्दगी भरपूर मज्जा लिएर जाऊ । (लेखक करिअर काउन्सिलर हुन्)२च्बवबलन्यमबच"
बीपी स्मृतिमा इतिहाससँग नयाँ संवाद,"अहिले बीपी कोइराला स्मृति दिवसका छलफलहरू चलिरहेका छन् । यी हरेक वर्ष यसरी नै चल्छन् । केही प्राज्ञिक मानिस र उनको पार्टी नेपाली कांग्रेसका केही नेताका लेखमा तिनै भाषिकाका पुनरावृत्ति हुन्छन् । पुष्पलाल स्मृति दिवसमा पनि त्यस्तै भाषिका प्रयोग हुन्छन् । नेपालमा भयानक राजनीतिक परिवर्तनहरू भएको युग यही हामीले भोगिरहेको समय नै हो । म यो छोटो लेखमा एकाध अनुभवजन्य लेखनका कुरा मात्र राख्नेछु ।अहिले बीपी कोइराला स्मृति ट्रस्टको अनुरोधमा सन् १९५१ देखि १९५६ सम्मको बीपीले अङ्ग्रेजीमा लेखेको डायरीको सम्पादन र त्यसको लामो विश्लेषण भर्खरै लेखिसकेको छु । पहिले नपढेका कुराहरूको अध्ययन गर्न पाएँ, लकडाउनका लामा दिनमा । म राजनीतिक विश्लेषक नभएकाले अधिइतिहासवेत्ता हेडन ह्वाइट (१९७३) का विचारले यी डायरी हेरेको छु । ह्वाइट भन्छन्, इतिहास भित्री काव्यिक, भाषिक चरित्रको हुन्छ । यसैबाट ऐतिहासिक अध्ययनको व्याख्या गर्नुपर्छ । ती डायरी पढ्दा मैले त्यही लय र इतिहासको त्यही आत्मा भेटें । बीपीको मात्रै होइन, नेपाली इतिहासकै गतिको विषयमा अहिले चिन्तन र चिन्ता गर्ने मानिसहरू चाहिएको छ ।अहिले नेपालमा इतिहास अनौठो मोडमा पसेको छ । राजनीति र विचारका अर्थहरू ठीक ठाउँमा काम गर्न छोडेका छन् । राजनीति यो देशको सबैभन्दा प्रयोग र चर्चामा आएको विषय हो । त्योसँग हाम्रा आलम्बन गहिरोसँग जोडिएका छन् । राजनीतिज्ञहरूका व्यक्तित्व र तिनका चाख अनि समूहका चाखका क्रियाकलापले हाम्रो जीवनमाथि प्रभाव पारेको छ । केही समयदेखियता नेपालको शासकीय दल नेकपाभित्रको शक्तिसंघर्षका कथा श्रवण गर्ने हाम्रो नियति भएको छ । कोभिडको महामारीले थला पारेको बेला राजनीतिले जीवनमा कति ठाउँ लिन सक्छ ? यो एउटा मूल प्रश्न भएको छ । नेपाललाई अहिले कुन विचारले चलाउँदै छ ? सबैभन्दा प्रस्ट नभएको विषय हो । लाग्छ, प्रयोगको भ्रमले चलाएको छ । लोकतान्त्रिक वा समाजवादी कुनै विचारको बलियो प्रभाव नभएको यो अवस्था अनौठो शून्यकाल भएको छ । नेपाल र भारतको सम्बन्ध विसंगत रूपले नराम्रो अवस्थामा पुगेको छ । भारतले आफ्नो वैचारिक आधार खोज्न अनेकौं छलफल, प्रयोग र विस्तार गरेका निकै वर्ष भइसके । मिडियाको कुरा छोडिदिउँ । नेपालको शासक दल कम्युनिस्ट समाजवादी हो । प्रतिपक्ष लोकतान्त्रिक समाजवादी हो । लाग्छ, उनीहरूका भन्ने नयाँ कुरा छैनन् । शक्ति र सत्ताका प्रपञ्चको आपसी युद्ध लड्दै उनीहरूले हामी सबैको समय मात्र बर्बाद गरिदिँदै छन् । त्यसमा केही बूढाहरूका शक्तिमोह जोडिएका छन् । तिनीहरूको थकान र त्यसबाट निःसृत बोली नै नेपालका राजनीतिक मन्त्र मानिएका छन् । कोभिड महामारीमा पीडित अदृश्य नै भए उनीहरूको निम्ति । यहाँ मोदीको दक्षिणपन्थी भारतको जस्तो कुनै स्थिर व्याख्या छैन उनीहरूको । शक्तिमा रहेका थोरै नेताहरू देब्रे र दाहिने राजनीतिका शब्दजाल यसै फ्याँकिबस्छन् । नेपाल भारतसँगको संवादहीन अवस्थामा छ । भारतमा बीजेपीको सरकार र संस्कृति आएपछि त्यसलाई चलाउने मान्यताहरू बनिन थाले । इतिहास र संस्कृतिको हिन्दुत्वजनिन व्याख्यालाई बल दिने किसिमका लेख र ग्रन्थहरू प्रकाशित हुने क्रम जारी छ । विचारको क्षेत्रमा एउटा उदाहरण लिँदा राजीव मलहोत्राजस्ता व्याख्याताहरू भारतको बद्लिएको युगको व्याख्या गर्न सक्रिय छन् । त्यसो त एउटा आइडियोलोजी को आधार तयार गर्न उनीहरू लागेको निकै वर्ष भयो । तर, हाम्रा राजनेताहरू भने यसै पौराणिक कुरादेखि लिएर उत्तरआधुनिक र पँॅजीवादी प्रपञ्चका सबै प्रयोग र व्याख्या गर्न माहिर छन् । कार्यकर्ता यसै अन्योलमा छन् ।बीपी कोइरालाकै चर्चा गर्न चाहन्छु । तिनका डायरी पढेर हेर्दा हाम्रो राजनीतिक र विचारको इतिहास कहीं नराम्रो गरी फस्दै गएको देखिन्छ । सर्वसाधारण जनताको मुक्ति र तिनको सम्मान गर्ने बीपीको सिद्धान्त मलाई सबैभन्दा आकर्षण गर्ने पक्ष हो । अहिले स्मृति दिवस मनाइने अर्का नेता पुष्पलालको चिन्ता र विषय पनि त्यही थियो भन्ने उनका लेखहरूमा प्रस्टसँग आउँछ । नेपालमा ती दुवै कुरा सबैभन्दा उपेक्षित विषय बन्दै गएका छन् । गायत्री स्पिभाक चक्रोवर्तीले सबाल्टर्न अथवा विपन्न मानिसका निम्ति कसले बोलिदिन्छ भन्ने एउटा चर्चित लेख लेखेकी छन् । त्यसमा जो आफू बोल्न सक्दैन त्यसका निम्ति अरूले बोलिदिनुपर्छ कि पर्दैन भन्ने गम्भीर विषय उठाएकी छन् उनले । आन्टोनियो ग्राम्चीको सबाल्टर्न त्यही व्यक्ति थियो, जसको बोली बाहिर आउँदैन । त्यतातिर नलागी भन्दा, बीपी कोइरालाले तिनै विपन्न मानिसका निम्ति बोल्नु राजनीतिको मूलकर्म हो भने । मैले २०७३ सालमा बीपी कोइरालाको अदालतको बयान को पाठ अध्ययन गरेर सान्दाजुको महाभारत भन्ने नाटक लेखें । त्यही साल थिएटर भिलेजले त्यसको प्रस्तुति गर्यो । त्यो बयानलाई नाटकीकरण गर्ने क्रममा मैले बुझेको बीपी कोइरालाको राजनीतिका दुईवटा मूल चरित्र थिए । पहिलो मानिसको स्वाभिमान र त्यसको सम्मान, अनि साथै उसको बासगाँसको व्यवस्था । सर्वसाधारण नागरिकको सम्मान र उसको अधिकार सबैभन्दा ठूलो कुरा हो । संसद भंग गरेर बीपी, निर्दोष नागरिक र राजनेताहरूलाई राजा महेन्द्रले जेलमा हालेको घटनाले त्यो सम्मान भंग गरिएको थियो भन्ने उनको धारणा नै नाटकको आत्मा छ । नाटक लेख्ने म बीपीको वा अरू कुनै दलको मानिस नभएर एक प्राज्ञिक शिक्षक व्यक्ति भएकाले उनका विचारको मैले अनेकौं किसिमले प्रयोग गरें । सबै राजनीतिक विचारधारा राख्ने धेरै मानिसहरूले नाटक हेरे । त्यसमा साधारण किसिमले छलफल भएका र उठेका कुराले बुझाएअनुसार, नेपालको राजनीतिमा सर्वसाधारण जनता मुख्य हुन् । नेपालको बलियो कम्युनिस्ट विचारधारा लिनेका र नेपाली कांग्रेसका सिद्धान्तको केन्द्र त्यही साधारण मानिस हो, अनि त्यो इतिहासको मूल अधार हो भन्ने त्यहाँ समान विचारहरू आए । नाटकमा त्यो कुरा समाउन सकियो कि सकिएन भन्ने कुरा मेरो मूल द्वन्द्व थियो । त्यही बेला नेपाल ब्रिटेन एकेडेमिक काउन्सिलको निम्तोमा नोभेम्बर दोस्रो हप्ता २०१५ मा लन्डन र अक्सफोर्डमा सेमिनार दिँदा मैले बीपी कोइरालाको लेखन साहित्य, राजनीति र इतिहासको अनौठो संगम विषय छानेँ । नोभेम्बर १२ को दिन लन्डन विश्वविद्यालयमा मैले त्यो प्रस्तुत गरिरहेको बेला छातीमा नेपाली राष्ट्रवाद र नेपालमा मोदी भारतको नाकाबन्दीको विरोधका बिल्ला टाँसेका थुप्रै नेपाली युवायुवती हलमा ह्वार्र पसे । चकित परें । पछि मलाई प्रश्न सोध्दा कतिपय उनीहरूमा त्यही उत्तेजना थियो । नरेन्द्र मोदी ब्रिटिस प्रधानमन्त्रीको निम्तोमा १० डाउनिङ स्ट्रिटमा आएको बेला जुलुस गर्न भेला भएका तिनीहरू त्यो सकेर यता पसेका रहेछन् । सम्झिँदा अनौठो लाग्छ, के अहिलेसम्म भारत र नेपालको सम्बन्ध उस्तै मोडमा छ त ? लाग्छ, अझ बिग्रिँदै गएको छ । सुधार्नका निम्ति सूक्ष्म अनि कुशल प्रयास र नेतृत्व चाहिन्छ, जुन कुरा बीपीले संस्मरण, डायरी र लेखमा बारम्बार भनेका छन् । बीपीले नेपाल र भारतको सम्बन्धका अनेकौं आधार र मनोविज्ञान प्रस्तुत गरेका छन् डायरीमा, जसको अध्ययन अहिले झन् आवश्यक भएको छ । भ्रष्टाचारको व्यापक प्रभाव र प्रयोग हुँदाहुँदै पनि अहिलेको नेपालको समस्या राजनस्तिक र वैचारिक शून्यता नै हो, जुन दिनदिनै जटिल र खराब हुँदै गएको छ । इतिहाससँग नयाँ संवाद थाल्नु बीपी स्मृतिको सन्देश हो ।"
काठमाडौंका रैथाने,"काठमाडौं उपत्यकाको रैथाने वन, वृक्ष र वनस्पतिको प्रसंगलाई कोट्याउँदा आजभन्दा झन्डै १२८ वर्षपहिले (सन् १८९३ डिसेम्बर) प्रकाशित प्रसिद्ध अंग्रेजी कवि रड्यार्ड किप्लिङको नवप्रस्तर युग नियोलिथिक एज शीर्षकको कवितामा उल्लिखित काठमाडौंको सम्झनालाई ब्युँताउनु उचित हुन्छ । अनुपम विश्वको वानस्पतिक वैभवलाई समेट्ने सपना बोकेको बेलायतको राजकीय वनस्पति उद्यान क्यू को अतिरञ्जित सपना वाइल्डेस्ट ड्रिम काठमाडौंको वास्तविक यथार्थ फ्याक्ट्स अफ काठमाडौं हो भन्ने उद्गारले यस उपत्यकाको मौलिक विशेषतालाई उजागर गर्छ । किप्लिङका उक्त उद्गारका पछाडि कर्नेल विलियम कर्कप्याट्रिकको सन् १७९३ को नेपाल भ्रमण, फ्रान्सिस वच्नानन् ह्यामिल्टनको सन् १८०२१८०३ को वनस्पति संकलन, डा नाथानिल वालिचको सन् १८२०१८२१ को वनस्पति सर्वेक्षण एवं सन् १८४८ मा डाल्टन हुकरको पूर्वी नेपाल सर्वेक्षणले स्थापित गरेको वैज्ञानिक आधारहरू मौजुद थिए । चन्द्रागिरिको चोटीबाट काठमाडौं उपत्यकालाई नियाल्दा यसको भूस्वरूपमा को मोहित हुँदैन ? पृथ्वीनारायण शाहका कुरा बेग्लै भए । त्यसपछिका वर्णन कर्कप्याट्रिकले पनि छुटाएका छैनन् । उनले यस उपत्यकालाई एक विशाल रंगशालाका रूपमा देखे । उर्वर खेत र बारीका दम्सिला पाटा र समथर पाटनहरू एक कान्लामाथि अर्को कान्ला थपिँदै शिवपुरीसम्म फैलिएको र त्यसको पछाडि हिमालयको हिमदृश्यले उनी मोहित थिए । उपत्यकाको ठाउँठाउँमा छरिएर बसेका घना बस्ती र सहरहरू तथा त्यहाँका अनगिन्ती मन्दिरहरूको स्पष्ट दृश्यले पनि उपत्यकाको शोभा बढाएको थियो । वरपरका हरियालीले गर्दा वस्तुतः काठमाडौं एक हरित प्याला थियो ।आजभोलि काठमाडौंलाई सोही चन्द्रागिरिबाट नजर गर्यौं भने अधिकांश भूभाग सिमेन्ट र कंक्रिटको जमोठमा जकडिएको सुक्खा प्यालाजस्तो देखिन्छ । मन्दिरका गजुरहरू त्यसमा नै बिलाएका हुन्छन् । माटोको धर्ती कतै नजर हुँदैन । बाटाघाटाका रूखबिरुवाहरू एवं वागबगैंचाका शृंगार फूल वनस्पतिहरू अधिकांश बाहिरिया आयातित प्रजातिले छोपेको देखिन्छ । कहाँ गए काठमाडौंका रैथाने भूस्वरूप, प्राकृतिक सम्पदा एवं सांस्कृतिक धरोहरहरू ? चिन्ताका विषय धेरै छन् तर अहिले रैथाने रूखबिरुवाको बारेमा चर्चा गरौं ।जीवप्राणी एवं वनस्पतिको जैविक आधारमा हावापानी वा जलवायुको वर्गीकरण गर्दा काठमाडौं उपत्यकाको सतही भूभाग उपउष्ण (सबट्रोपिकल जोन) कटिबन्धभित्र पर्न आउँछ । समुद्र सतहबाट १००० मिटरभन्दा उच्च र २००० मिटरभन्दा होचो भूभागमा उपउष्ण जलवायु हुन्छ । काठमाडौंको सतही भूभाग १३०० मिटरदेखि १५०० मिटरको उचाइसम्म फैलिएको छ । यसको क्षेत्रफल लगभग ३२० वर्गकिलोमिटर नापिन्छ । उपत्यकाको चारैतिर हरियो पहाडको पर्खाल छ । ती पहाडका चुचुराहरू उत्तरतिर शिवपुरी (२७२५ मिटर) दक्षिणतिर फुल्चोकी (२७५५ मिटर), पूर्वमा नगरकोटको भ्युटावर क्षेत्र (२१९५ मिटर), पश्चिममा नागार्जुन जामाचो (२०९५ मिटर), दक्षिणपश्चिमतिर चन्द्रागिरि (२४७५ मिटर) तथा चम्पादेवी (२२८५ मिटर) अवस्थित छन् । यी पहाडहरूले घेरिएको काठमाडौं उपत्यकाको पानीढलोले अन्दाजी ६५० वर्गकिलोमिटर क्षेत्रफल ओगट्न पुग्छ । यी पहाडहरूको हावापानी शीतोष्ण (टेम्परेट) कटिबन्धभित्र पर्न आउँछ र त्यहाँका वनवनस्पतिको भिन्नता पनि सोहीअनुरूप प्रतिविम्बित हुन्छ । यस लेखको दायरा भने उपउष्ण काठमाडौंको सेरोफेरोभित्र सीमित राख्ने प्रयास गर्न चाहन्छु । काठमाडौंका रैथाने रूखहरूको चर्चा उठाउनुभन्दा पहिले हामी रूखलाई परिभाषित गर्न चाहन्छौं । किनभने ८० मिटरभन्दा अग्लो क्यालिफोर्नियाको जायन्ट सिकोया पनि रूख हो र हाम्रो बारीको ३ मिटर अग्लो भोगटे पनि रूख नै हो । ग्रीसको क्रिट टापुमा अवस्थित ३५०० वर्ष पुरानो जैतुनको बोट पनि रूख नै हो भने हाम्रो चक्रपथ छेउछाउमा भर्खर रोपिएका जाकारान्डा पनि रूख नै हुन् । वन तथा वनस्पतिक विद्यार्थीहरू त्यस्ता बिरुवालाई रूख वा वृक्ष भनेर मान्दछन्, जसको आफ्नै जरा प्रणालीले आफैंलाई मजबुत खडा राख्न सक्छ । र, धेरै वर्ष बाँच्न सक्छ । रूखको एउटा मात्र मूल खाँबो हुन्छ र त्यसले जमिनभन्दा माथि सुरिलो स्वरूप लिएपछि अरू हाँगाबिँगा पलाउँछन् । रूख मूलतः काष्ठपदार्थले बनेको हुन्छ । यस पृथ्वीको विशाल भूतलका ठाउँअनुसार विभिन्न प्रकारका हावापानी हुन्छन् । सोहीअनुरूप विभिन्न प्रकारका वन, वनस्पति एवं जीवप्राणीहरू त्यहाँ स्थापित हुन्छन् । हावापानी र वातावरणको लामो अन्तरालपछि सोही वातावरण र हावापानीलाई प्रतिविम्बित गर्ने रैथाने वन, वृक्ष, वनस्पति एवं जीवप्राणीको त्यहाँ विकास हुन्छ । र, एउटा निश्चित पारिस्थितिकीय प्रणाली स्थापना हुन्छ । नेपालमा यस्ता ११८ वटा पारिस्थितिकीय प्रणालीको पहिचान भएको छ । नेपालको कालीगण्डकी नदी र मेची नदीको बीचमा पर्ने भूखण्डमध्ये समुद्र सतहबाट १००० मिटरभन्दा उच्च र २००० मिटरभन्दा होचो भागमा पाइने चिलौने र कटुसको वनले उपउष्ण हावापानीलाई जनाउँछ । तसर्थ काठमाडौंको रैथाने वनवनस्पति वा वृक्षको चर्चा गर्दा चिलौने र कटुस वनभित्र चहार्नु उचित हुन्छ । यस प्रकारको वनभित्र अरू १४० प्रजातिका रूखहरूको फेहरिस्त तयार हुन्छ । तिनका अतिरिक्त ११० प्रजातिका बुट्यान बिरुवा र ३० प्रजातिका लता प्रजाति पनि मौजुद छन् । घाँस, बाँस र तृणको लगत बाँकी नै छ । लुम्बिनी सिद्धार्थ गौतम बुद्धको जन्मभूमि भनेझैं हाम्रा वनस्पतिका वैज्ञानिक जन्मभूमि अर्थात् टाइप लोकालिटी काठमाडौं प्रमाणित गर्ने थुप्रै रूखहरू छन् । सन् १८०२१८०३ ताका ह्यामिल्टनले र सन् १८२०१८२१ ताका वालिचले काठमाडौंबाट संकलन गरेका धेरै बिरुवाहरू विज्ञानका लागि नयाँ प्राप्ति ठहरिएका छन् । तिनका मौलिक नमुनाहरू बेलायतको ब्रिटिस म्युजियम तथा क्यू गार्डेनमा सुरक्षित छन् । तीमध्ये केही लोकप्रिय रूखबिरुवा प्रस्तुत गर्नुपरेमा चिलौने, मुसुरे कुटुस, लप्सी, लाँकुरी, उत्तिस, पैयुँ, काफल, मयल, वनचाँप, फ्लाँट, अंगेरी, पुवाँले आदिको फेहरिस्त बन्न सक्छ । चिलौनेको रूख सन् १८०२ मा स्वयम्भूको वनबाट ह्यामिल्टनले संकलन गरे र त्यसको वैज्ञानिक नाम पनि चिलोने नै भनेर प्रस्ताव गरे । पछिबाट अरू वैज्ञानिकहरूले वालिचको सन् १९२०२१ को कामलाई सम्मान गरेर चिलौनेलाई सिमा वाचिलाई भन्ने नाम स्थापित गरेका हुन् । चिलौनेको भूगोल नेपालबाट विस्तारित भएर भुटान, आसाम र पश्चिमी चीनसम्म फैलिएको छ । काठमाडौंबाट वनस्पति विज्ञानमा स्थापित यस्ता वृक्षहरूमध्ये होमालियम नेपालेन्स नामक वनस्पति नेपालको सिमानाभन्दा बाहिर कहीं पाइँदैन । यो रैथाने बिरुवा त्यस अर्थमा स्वस्थानीय इन्डेमिक पनि कहलिन्छ । काठमाडौंका अरू रैथाने रूखहरूको फेहरिस्तमा १४० भन्दा बढी प्रजातिका रूखहरू मौजुद छन् । तीमध्ये केही लोकप्रिय प्रजातिको उल्लेख गर्नुपर्दा रानीसल्ला, च्युरी, रातो शिरीष, बकैनो, सिमल, खरी, ओखर, काउलो, गोगने, हाडेबयर आदिलाई बिर्सनु हुँदैन । यी विभिन्न रूखबिरुवाका स्रोत केन्द्रको रूपमा संरक्षण दिनुपर्ने स्थानहरू यसप्रकार छन् चापागाउँको बज्रवाराही, गोदावरी एवं फुल्चोकी क्षेत्र, सूर्यविनायक क्षेत्र, चाँगुनारायण एवं नगरकोटका वनक्षेत्र, वज्रयोगिनी (साँखु) को नारायण वन क्षेत्र, गोकर्णको राजनिकुञ्ज वन परिसर, बूढानीलकण्ठशिवपुरी क्षेत्र, नागार्जुनबालाजुको वनक्षेत्र, पशुपति वनकाली तथा स्वयम्भूका वनक्षेत्र । काठमाडौं उपत्यकाभित्रका यी रैथाने वनक्षेत्र आजभोलि बाहिरिया आयाति इक्जोटिक वनस्पतिको मिचाइमा पर्न थालेको छ ।हाम्रो भूगोलभन्दा बाहिरका देश र महादेशहरू जस्तै अस्ट्रेलिया, अमेरिका तथा दक्षिण अमेरिका, युरोप तथा अफ्रिकाबाट ल्याइएका विभिन्न रूखबिरुवाहरूले सर्वप्रथम राणा दरबारका वागबगैंचामा स्थान पाएका हुन् । टुँडिखेलजस्ता खुला क्षेत्रको वरिपरि अस्ट्रेलियाको युकालिप्टस्, कल्की फूल, काँगियोको रूख तथा युरोपतिरका लहरेपीपल (पप्पुलस) र चीन जापानतिरको जिंको सय डेढ सय वर्ष पहिलेदेखि नै भित्रिएको मानिन्छ । राणा दरबारहरूमा लोकप्रिय बन्दै आएको रूखकमल, जाकारान्डा, विदेशी धुपी (फुजा), काँडेसल्ला (मंकी पज्जल), बर्मेली सल्लो (क्रिप्टोमेरिया) आजभोलि पनि उत्तिकै लोकप्रिय छ । हाम्रो परम्पराले थेगेको आफ्नै रूखबिरुवाहरू जस्तै ः कपुर, बकैनो, वर, पीपल, पारिजात, असारे, खरी, सिप्लिकान, खोटेसल्ला, देवदार, लेकपाङ्ग्रो, कोइरालो, लप्सी आदि रैथाने वनस्पतिले सार्वजनिक ठाउँमा प्राथमिकता पाउन सकेको छैन । आजभोलिको काठमाडौं विशेषगरेर चक्रपथभित्रको सहरी क्षेत्रमा ब्राजिल र मेक्सिको फुल्ने गरेको छ । नीलो जाकारान्डा तथा हालसालै भित्रिएको पहेंलो विगुले फूल तबेबुइया तथा लालुपाते र बैगनी बेली बौगेनभिलिया काठमाडौंमा बहुलाएरै फुल्ने गरेको छ । काठमाडौंका वागबगैंचामा फुलाइने फूलहरूमा ९५ प्रतिशतभन्दा अधिक फूलका बिरुवाहरूको रैथाने खोज्न थाल्यौं भने संयुक्त राज्य अमेरिकाको दक्षिणी भाग, मेक्सिको, दक्षिण अमेरिकी महादेश तथा क्यारेबियन टापुहरूतिर पुगिन्छ । आजभोलि काठमाडौंलगायत विभिन्न पहाडी क्षेत्रमा लोकप्रिय हुन थालेको एभोकाडो फलको रूख पनि यिनै क्षेत्रका रैथाने रूख हो । सिंहदरबारलगायत विभिन्न दरबारका रूखमध्ये रूखकमल म्याग्नोलिया निकै टड्कारो देखिन्छ । यो बिरुवाको रैथाने संयुक्त राज्य अमेरिकाको टेक्सस र फ्लोरिडा तथा उत्तरी क्यारोलाइनासम्म फैलिएको छ । नेपाली म्याग्नोलियालाई चाँप भन्छौं । नेपालमा चाँपका दस प्रजाति पाइन्छन् । तर, तिनले आफ्नै बगैंचामा स्थान पाउन सकेका छैनन् । रूखबिरुवा र वनस्पतिको गौरवमय इतिहास बोकेको काठमाडौं उपत्यका परदेशी रूखबिरुवाको बिगबिगीमा परेर स्वस्थानीय परिचय गुमाउँदो छ । वर्तमान पिँढीलाई रैथाने रूखबिरुवाको नयाँ चेत सञ्चार गर्न अब ढिला गर्न हुँदैन । नेपालको वनस्पतिबारे नेपाल सरकार वनस्पति विभाग एवं त्रिभुवन विश्वविद्यालय केन्द्रीय वनस्पति विभागबाट थुप्रै पुस्तकपुस्तिकाहरू प्रकाश भइसकेको छ । ती ज्ञान र विज्ञानलाई व्यावहारिक बनाउने प्रयासका कमी खट्किएको छ । वनस्पति विभागले आजभन्दा ५३ वर्षपहिले गोकर्ण वनका सम्पूर्ण वनस्पतिबारे पुस्तक प्रकाशन गरेको थियो । यस्तै गरि फुल्चोकी गोदावरी (सन् १९८९), नागार्जुन (सन् १९७४) तथा काठमाडौं उपत्यका (सन् १९८६) को वनस्पति वैभव प्रकाशन भएका थिए । काठमाडौंको सहरी विकासमा तिनको भूमिका न्यून रह्यो । आजभोलि पनि काठमाडौं उपत्यकाको हरियाली र सौन्दर्य प्रवर्द्धन गर्ने काममा केन्द्रीय सरकार, नगरपालिकाहरू, गाउँपालिकाहरू तथा गैरसरकारी संघसंस्थाहरू मिलेर अगाडि बढ्ने अवस्था बनेको छैन । यस उपत्यकाको प्राकृृतिक एवं सांस्कृतिक स्वरूपको मौलिकतालाई बचाइराख्न उपत्यका समन्वय संस्थाको खाँचो टड्कारो छ ।"
कुकुर पाल्न कर,"पूर्वकथा आफ्ना स्वामी कालभैरवको चरणकमलमा लुटुपुटु गर्दै उहाँको वाहन कालमुख कुकुरले कुईंकुईं ध्वनिपूर्वक निवेदन गर्यो, प्रभु, तपाईंको महिमा अपरम्पार छ । तपाईंमा ब्रह्मा, विष्णु र महेश्वर तीनैको शक्ति समाहित छ । यस्ता सर्वशक्तिसम्पन्न तपाईंको वाहनका रूपमा मेरो पनि तीनै लोकमा प्रतिष्ठा छ । परन्तु मेरा आफन्त र सजातीय बन्धुहरूलाई मानिसले ज्यादै हेला गर्छन् । तिनको न गाँसको ठेगान छ, न वासको, न त सुरक्षाको । तिनले कुकुरले नपाएको दुःख पाइरहेका छन् । तिनमा कृपादृष्टि वर्षाउनुपर्यो, प्रभु !आफ्नो अनन्य सेवकको याचना सुनेर कालभैरव मुसुक्क हाँस्नुभयो । गाजलको गोला जस्तो अनुहारमा श्वेत दन्तपंक्ति यसरी चम्कियो, मानौं श्रावणको कालो मेघमालामा बिजुली चम्केको होस् । तत्काल श्रीमुखबाट वरद वाणी वर्षियो, चिन्ता नगर कालमुख ! जब कलियुग आउनेछ, त्यसवेला उनीहरूले मनुष्य चोला प्राप्त गरेर ती सबै सुख भोग गर्नेछन्, जसको चाहना उनीहरूलाई छ । आज तिनलाई दुत्कार्नेले त्यसवेला तिनका लागि सुखसयलका साधन जुटाउनुपर्नेछ ।करकथाएउटा हड्डीका लागि मुलुकका दुई ठूला कुकुर जुधिरहेको एक ङ्यारङ्यारग्रस्त बिहानीमा महामेयर शुनकमित्रलाई लाग्यो, कुकुरको जीवनस्तर माथि उठ्न नसकेकाले महानगरको स्तर माथि उठ्न नसकेको हो । कर लगाउनुलाई सबै रोगको ओखती ठान्ने उसले त्यसै दिन कुकुर पाल्न कर लगाउने निर्णय गर्यो । सामाजिक सञ्जाल मार्फत उसको निर्णयले तुरुन्तै विश्व भ्रमण गर्न थाल्यो । त्यही साता अफ्रिकाका एक दर्जन अर्थमन्त्रीको जूम मीटिङ हुँदैथियो । कम्प्युटरको पर्दामा भेला भएर गरिने त्यो कार्यक्रम पनि कुकुर पाल्न कर लगाउने विषयमै केन्द्रित थियो र त्यसको शीर्षक थियो, काम छाडी कैफत, कुकुरलाई नैवेद । शुनकमित्रको क्रान्तिकारी निर्णयबारे थाहा भएपछि उसलाई पनि कार्यक्रममा आमन्त्रित गरियो । निर्धारित समयमा सबै सहभागी कम्प्युटरमा प्रकट भएपछि संयोजकले विषयको उठान गर्यो, हामीकहाँ कुकुरको संख्या लगातार बढिरहेको छ । यस महाद्वीपका हरेक देशमा केन्द्रदेखि प्रदेशसम्म र राजधानीदेखि गाउँका वडासम्म कुकुरको बिगबिगी छ । तिनलाई पाल्न राज्यलाई सकस पर्दै गएको छ । अब कुकुर पाल्न छुट्टै कर लगाउनु आवश्यक भइसकेको देखिन्छ । यसमा तपाईंहरूको के विचार छ ?तीन जना अर्थमन्त्रीले एक स्वरमा भने हाम्रो पनि समस्या त्यही हो । अनेकौं चर्का करले पिल्सिएका जनतामाथि अर्को कर थप्नु उचित त होइन । तर, अब परम्परागत तरीकाले कुकुर पाल्न सम्भवै छैन । कर नलगाएर के गर्ने ?चौथोले सोध्यो, आजसम्म कुकुरहरू कसरी पाल्नुभएको थियो त ?पहिलोले बयान गर्यो, गाँस, वास, कपास, शिक्षा, स्वास्थ्य, सुरक्षा, व्यापार, उद्योग, व्यवसाय, कृषि, यातायात आदिका नाममा कर उठाउने गरेको तपाईंलाई थाहै छ । त्यो सारा राजस्व एउटै डालोमा हाल्थ्यौं र त्यसलाई कुकुर पाल्ने काममा खर्च गर्थ्यौं । तर अब त्यसले नपुग्ने भएको छ ।कुकुरलाई बेथा लाग्दा बाख्रो नमास्नू भन्छन् । राजस्व जति कुकुर पाल्न खर्च गरेपछि कर तिर्ने नागरिकका लागि चाहिं के गर्नुहुन्थ्यो नि ?दोस्रोले कुरा बुझायो, नागरिकका लागि हामीले के गरिराख्नुपर्छ र ? तिनको काम भनेकै सरकारलाई खुरुखुरु कर तिर्ने र आफ्नो व्यवस्था आफैं गर्ने हो । कसरी बाँच्नुपर्छ, त्यो तिनैले जान्ने कुरा हो । त्यसमा सरकारले हस्तक्षेप गर्दैन । हाम्रो चिन्ता त कुकुर कसरी पाल्ने भन्ने मात्र हो । तेस्रो अर्थमन्त्रीको अनुहारमा बाह्र बजेको थियो, हामीले त विकासका नाममा विदेशसँग लिएको ऋण समेत कुकुर पाल्न खर्च गरिसकेका छौं । राजस्वले छोप पनि नलागेपछि के गर्नु ?तिनको कुरा सुनेर शुनकमित्रलाई अचम्म लाग्यो । उसले धक मान्दै प्रश्न गर्यो, सरहरू, एउटा कुरा सोधौं है ? कुकुर पाल्न पनि त्यत्रो खर्च लाग्छ र ? कुरा त्यतै मोडियो । दुई अर्थमन्त्रीले एकैचोटि हात उठाए ।एउटाले भन्यो, तिनलाई बस्न राम्रा घर चाहियो । सुत्न महँगा पलङ चाहियो । टहल्न बगैंचा चाहियो । दगुर्न चउर चाहियो । जीउ बनाउन जिम चाहियो । पौडी खेल्न स्विमिङ पूल चाहियो । सुरक्षाका लागि प्रहरी र सेनाका जवान चाहियोअर्काले थप्यो, घरमा हिंड्न गलैंचा चाहियो । बाहिर हिंड्न गाडी चाहियो । एउटाले पुग्दैन, लश्करै चाहियो । पुरानाले हुँदैन, वर्षैपिच्छे नयाँ चाहियो । महीनैपिच्छे तलब चाहियो, हप्तैपिच्छे मोटो भत्ता चाहियो, दिनैपिच्छे टन्न पकेट खर्च चाहियो । अनि थोरै खर्चले पुग्छ ?तिनले काम चाहिं के गर्छन् ? शुनकमित्रको उत्सुकता बढ्दो थियो । के काम गर्नु नि ? कुकुरको काम पनि छैन, फुर्सत पनि छैन । भुक्छन्, बस्छन् । अरू काम त जानेको भए पो ! अझ अर्काले व्याख्या गर्यो, कहिले आफ्नो सुविधाका लागि मिलेर भुक्छन् । कहिले आपसमा झगडा गर्न भुक्छन् । कहिले मर्यादा पुगेन भनेर भुक्छन् । रातदिन भुकिरहन्छन्, तर आफ्नै लागि । भुकाइ कम गर भन्यो भने सबै मिलेर टोक्लान् भन्ने डर ।जम्मै यस्तै हुन् र ? हामीकहाँ त अनुशासित, आज्ञाकारी, स्वामिभक्त कुकुर पनि थुप्रै छन् नि ?हामीकहाँ पनि छन् मित्र ! तर एकदमै कम । गोरू जस्तै काममा जोतिने त अझ हातका औंलामा गन्न पुग्ने होलान् । बाँकी त भुक्ने मात्र हुन् । तिनलाई सधाएर काममा लगाउन सकिंदैन ? हाम्रा पिताजीले त कुकुर खूब सधाउनुहुन्थ्यो, शुनकमित्रले जिस्क्यायो, कि कुकुरको पुच्छर बाह्र वर्ष ढुंग्रामा हाले पनि बांगाको बांगै हो ?यसपालि दुई अर्थमन्त्रीले हात उठाए । पहिलोले भन्यो, त्यति मात्र भए त हुन्थ्यो नि साथी ! यहाँ त ढुंग्रामा पुच्छर हाल्दा ढुंग्रै बांगिएर पो आपत । स्थानीय ढुंग्रो निम्छरो भएर होला भन्ठानेर लोकटन्टा, गणटन्टा, समाजबाँड जस्ता नामी बहुराष्ट्रिय कम्पनीका ब्रान्डेड ढुंग्रा पनि ल्यायौं, तैपनि पार लागेन । पुच्छर हाल्यो कि जुन ढुंग्रो पनि बांगिंदै गएर पुच्छर जस्तै घुम्रिने !यतिन्जेल गम्भीर मुद्रामा रहेका सहभागी हाँस्न थाले । दोस्रोले आफ्नो त्रासदी सुनायो, अझ हाम्रो देशमा त दुनियाँले नगरेको प्रयोग पनि गर्यौं । ढुंग्रामा हालेर पार नलागेपछि घुम्रेको पुच्छरै काटिदियौं र त्यसको ठाउँमा सोझो, सग्लो पुच्छर प्रत्यारोपण गरिदियौं । त्यो पनि दुईदुई पल्ट । तर हाम्रो दुर्भाग्य, त्यसले पनि काम गरेन । प्रत्यारोपण गरेको दुईचार हप्तासम्म त पुच्छर सोझै हुन्छ, त्यसपछि बिस्तारै बांगिंदै गएर फेरि घुम्रिहाल्छ । के गर्नु ?हाँसो झन् चर्कियो । कुरा बहकिए जस्तो लागेर होला, संयोजक कार्यक्रमको बिट मार्न तम्सियो, हामी सबै एउटै डुंगामा सवार छौं । जस्ता भए पनि हाम्रा कुकुर हाम्रै हुन् । तिनलाई हामीले पाल्नैपर्छ । त्यसका लागि नयाँ कर नलगाई सुखै छैन । अब हामी एउटा निष्कर्षमा पुगौं । के तपाईंहरू कुकुर पाल्न कर लगाउन तयार हुनुहुन्छ ?तयार छौं, बाह्रै जना अर्थमन्त्रीले दाहिने हात उठाएर हुंकार भरे र तीन महीनाभित्र कर लगाइसक्ने अठोट गरे । गडगडाएर ताली बज्यो । तपाईंले त हात उठाउनुभएन नि मित्र ? ताली रोकिएपछि संयोजकले शुनकमित्रलाई सम्बोधन गर्यो ।मैले पहिल्यै निर्णय गरिसकेको छु, उसले भन्यो, फेरि मैले उठाउन लागेको कर बेग्लैखाले हो । तपाईंहरूले जस्तो सम्पूर्ण जनतासँग होइन, कुकुर पाल्नेसँग मात्र उठाउने ।कुकुर पाल्नेसँग रे ? संयोजक हाँस्यो, आफ्नो कुकुर उसैले पालिहाल्छ, तपाईंले कर चाहिं केका लागि उठाउने ?शुनकमित्र बोल्न खोज्दैथियो, जूम मीटिङ झ्याप्प बन्द भयो । अन्तर्राष्ट्रिय कार्यक्रममा भाग लिन पाएकोमा दंग पर्दै ऊ कार्यालय बाहिर निस्कन लाग्दा नयाँ करको विरोधमा नागरिकहरू धर्ना दिइरहेका थिए । अगुवाहरूले भने यो कर हामी तिर्दैनौं ।किन नतिर्ने ? कुकुर पाल्न कर चाहिंदैन ? शुनकमित्र चर्कियो । हामीले अहिलेसम्म तिरेको कर कुकुर पाल्नमै त खर्च भइरहेको छ नि । होइन र ? अगुवाहरूले सोझो प्रश्न गरे । शुनकमित्रसँग त्यसको जवाफ थिएन । तर, प्रहरी परिचालन गरेर भए पनि उसले कर लगाइछोड्यो ।उत्तरकथा कुकुर पाल्न कर लगाइएको एक वर्ष बितिसकेको थियो । कालभैरवसँग एक दिनको भैपरी विदा लिएर कालमुख पृथ्वीतलमा ओर्लियो । मानिसहरू दुःखजिलो गरेर बाँचिरहेका थिए र तिनले तिरेको करबाट कुकुरहरू सुखसयलमा डुबेका थिए । आफ्ना बन्धुबान्धवको चकचकी देखेर हर्षले उसको गह भरियो । दंग परेर डुल्दैथियो, एउटा कुकुर उसलाई देखेर भुक्न थाल्यो । तत्काल टोलभरिका कुकुरले उसलाई घेरे र हाम्रो भाग खोस्न आएको ? भन्दै झम्टिए । ऊ पुच्छर लुकाएर भाग्यो । उसलाई टोल कटाएपछि त्यो टोली त फर्कियो तर अर्को जत्थाले लखेट्यो । एकपछि अर्को जत्थाको लखेटाइमा पर्दै महानगर बाहिर पुगेर उसले मुश्किलले ज्यान जोगायो । कुकुरहरूका लागि कालभैरवसँग गरेको याचनाप्रति कालमुखलाई पछुतो लागिरहेको थियो । लामो जिभ्रो निकालेर फ्याँफ्याँ गर्दै ऊ बर्बरायो कुकुरलाई घीउ नपचेको !"
नेपाली उत्पादनमा भारतीय व्यवसायीको अवरोध,"नेपालले औपचारिक रूपमै आग्रह गरेपछि भारतले आयातका लागि लाइसेन्स जारी गर्ने निर्णय गरेको थियो । त्यसपछि भारतले साढे ४ लाख टनभन्दा बढी पाम आयल आयातका लागि ३९ वटा लाइसेन्स जारी गरेको थियो । तीमध्ये दुइटा इन्डोसिया, बाँकी नेपाल र बंगलादेशबाट आयात गर्न लाइसेन्स जारी गरिएको थियो । सबैभन्दा बढी नेपालले करिब तीन लाख टनका लागि लाइसेन्स पाएको थियो । तर त्यसको तीन महिना नबित्दै पुनः सबै लाइसेन्स खारेज गरियो । आफ्ना व्यवसायीको कुरा सुनेर नै भारतले पाम आयल आयातका लागि जारी गरिएको लाइसेन्स खारेज गर्ने निर्णय गरेको हो । भारतले आयातमा रोक लगाएपछि नेपालले निर्यात खुलाउन पहल गरिरहँदा यता भारतीय व्यवसायीले भने नेपालबाट हुने आयात तत्काल खुला नगर्न लबिइङ थालेका छन् । उनीहरूले त्यही क्रममा नेपालबाट आयात हुने पाम आयलमा दक्षिण एसियाली स्वतन्त्र व्यापार सम्झौता (साफ्टा) अनुसार शून्य भन्सार सुविधा नदिन सरकारसमक्ष आग्रह गरेका छन् । नेपाललाई त्यस्तो सुविधा दिएको खण्डमा घरेलु प्रशोधन उद्योगलाई असर पार्ने दाबीसहित खाने तेल उत्पादक तथा व्यापारीहरूको संस्था सल्भेन्ट एक्सट्र्याक्टरर्स एसोसिएसन अफ इन्डियाले त्यस्तो आग्रह गरेको थियो । भारतीय व्यवसायीहरूले नेपालले निर्यात गर्ने उत्पादनमा उत्पत्ति (रुल अफ ओरिजिन) र मूल्य अभिवृद्धिसम्बन्धी नियमको उल्लंघन भएको हुँदा आयात खुला नगर्न नहुने दाबी गरेका थिए । उनीहरूले यस किसिमको आयातलाई छुट दिने हो भने राजस्वसँगै स्वदेशी प्रशोधन उद्योग र तेलहन उत्पादक किसानमाथि पनि असर पर्ने दाबी गरेका थिए । अन्ततः भारत सरकारले आफ्ना व्यवसायीकै दबाबमा आयातका लागि जारी गरेको लाइसेन्स खारेजीको निर्णयमा पुग्यो । जब कि नेपाली पक्षले पाम आयलको मूल्य अभिवृद्धिसम्बन्धी शंका निवारणका लागि भारतीय अधिकारीलाई नै नेपालका उद्योगको स्थलगत अवलोकन गर्नसमेत आग्रह गर्दै आएको छ ।आयात कम गराउन आफ्नो सरकारमाथि दबाब दिनु स्वाभाविक भएको तर नेपाल सरकारले कूटनीतिक माध्यमबाट त्यसको समाधान खोज्नुपर्ने नेपाल जुट मिल संघका प्रथम वरिष्ठ उपाध्यक्ष मुन्द्रा व्यापारी बताउँछन् । सरकारले आफ्नो कूटनीतिक क्षमता देखाउने यहीँनिर हो । उनीहरूले दबाब दिनु त स्वाभाविक नै हो नि, उनले भने । नेपालबाट हुने कृषि उपज र जडीबुटीको निर्यातमा पनि विभिन्न अवरोध हुँदै आएको छ । भारतले प्लान्ट एन्ड क्वारेन्टाइन सूचीमा भएका त्यस किसिमका वस्तुका लागि परीक्षण प्रमाणपत्रका आधारमा आयात गर्न छुट दिएको छ । उक्त सूचीमा नभएका वस्तुका लागि वैज्ञानिक परीक्षणलगायतका विभिन्न चरण पूरा गर्नुपर्छ । उक्त सूचीमा नेपालका थुप्रै जडीबुटी र कृषि उपज पर्दैनन् । भारतीय व्यापारीको स्वार्थ र अन्य अवरोधका कारण नेपालको निर्यात व्यापार नै प्रभावित हुन थालेपछि वाणिज्य मन्त्रालयले निर्यातको दायरा विस्तारको प्रयास थालेको छ । त्यसका लागि लागि मन्त्रालयले निर्यात व्यापारमा भारतमाथिको निर्भरता कम गर्न गृहकार्य थालिसकेको छ । त्यसका लागि मन्त्रालयले विभिन्न १२ मुलुकको पोर्टफोलियो तयार पारिसकेको वाणिज्य तथा आपूर्ति सचिव वैकुण्ठ अर्यालले बताए । यस किसिमको समस्याबाट पार पाउन नेपालले अन्य बजार खोज्नुपर्ने नेपाल उद्योग वाणिज्य महासंघका पूर्वअध्यक्ष पशुपति मुरारकाको भनाइ छ । भारतमा मात्र निर्भर रहँदासम्म यस्ता किसिमका समस्या दोहोरिरहने उनले बताए ।"
सुनको मूल्यमा दिनदिनै कीर्तिमान,"यसकारण बढ्यो मूल्य सुनलाई सुरक्षित लगानी मानिन्छ । अन्तर्राष्ट्रिय बजारमा देखिने अस्थिरता, आर्थिक संकट र युद्धका बेला लगानीकर्ता सुरक्षित हुन खोज्छन् । अन्य क्षेत्रको लगानी झिकेर सुनमा बढाउँछन् । अहिले सुनको भाउ बढ्नुको कारण पनि यही नै हो । पहिलो कारण कोभिड१९ को संकट नै रहेको महासंघका पूर्वअध्यक्ष तेजरत्न शाक्य बताउँछन् । कोरोनाका कारण विश्व अर्थतन्त्रलाई नै शिथिल बनाएको छ । यस्तै हङकङका कारण चीन र अमेरिकाबीच उत्पन्न तनाव पनि सुनको मूल्य बढ्नुको अर्को कारण रहेको जानकारहरूको भनाइ छ । निवर्तमान अध्यक्ष मणिरत्न शाक्यको भनाइ पनि उस्तै छ । उनले ५० वर्षको अवधिपछि यतिबेला व्यवसाय शिथिल भएको बताए । चीनमा कोरोना देखिएदेखि लगानीकर्ता सुनतर्फ आकर्षिर्त भएको उनको भनाइ छ । विगतदेखि चीन र अमेरिकाको व्यापारिक युद्ध थियो । त्यसमा कोरोना थपियो । विश्वव्यापी लगानीकर्ता सुन खरिदमा दौडिए, उनले भने, लकडाउनअघि सुनको मूल्य ७७ हजार थियो । कोरोना इटाली हुँदै अमेरिका पुग्यो । ग्लोबल इकोनमीमा लगानी गर्ने ठाउँ भएन । त्यही भएन सुनमा आकर्षण बढ्यो । अमेरिकी केन्द्रीय बैंक (फ्रेडरल रिजर्भ) ले बन्ड रकममा दिँदै आएको ब्याजदर घटाएकाले पनि सुनको मूल्य बढेको उनको भनाइ छ । ब्याजदर ऋणात्मक हुने अवस्थामा जाने आकलन भएसँगै लगानीकर्ता प्रतिफल खोज्न सुनतर्फ लागेको शाक्यले बताए ।"
"एक लाखले किस्ता लिए, घर बनाएनन्","भूकम्प गएको पाँच वर्ष पुग्दासमेत अझै पुनर्निर्माणको काम सकिएको छैन । भूकम्प प्रभावित जिल्लामा पुनर्निर्माणको काम जारी छ । केही जिल्लामा पहिलो किस्ता बुझेका लाभग्राहीले अझै निर्माणको काम थालेका छैनन् ।महालेखापरीक्षकको वार्षिक प्रतिवेदनअनुसार १ लाख १ हजार ५ सय ५९ लाभग्राहीले पहिलो किस्ताका रूपमा ५० हजार बुझेर पनि घर बनाउन थालेकै छैनन् । उनीहरूले ५ अर्ब ७ करोड ७९ लाख ५० हजार अनुदान रकम बुझिसकेका छन् । रकम बुझेर पनि घर नबनाउने लाभग्राहीको अनुगमन गर्नुपर्ने सुझावसमेत प्रतिवेदनमा दिइएको छ । भूकम्पबाट प्रभावित निजी आवास पुनर्निर्माण अनुदान वितरण कार्यविधि ०७३ अनुसार सम्झौता भएपछि लाभग्राहीलाई पहिलो किस्ता दिइन्छ । सम्बन्धित प्राविधिक र स्थानीय तहको सिफारिसमा घरको डीपीसी गरेपछि दोस्रो किस्ता र छाना छाएपछि तेस्रो किस्ता अनुदान रकम उपलब्ध गराइन्छ । तर सम्बद्ध पक्षबाट सम्झौता कार्यान्वयन नगरेकाले समस्या देखिएको छ, प्रतिवेदनमा भनिएको छ । सिन्धुपाल्चोक, धादिङ र दोलखामा घर निर्माण सुरु नगरेका ८२ लाभग्राहीलाई तीनवटै किस्ता, १६ लाभग्राहीलाई दुई किस्ता र डीपीसीसम्म निर्माण गरेका ४१ लाभग्राहीलाई तेस्रो किस्तासमेत गरी ३ करोड ९९ लाख अनुदान कार्यविधिविपरीत भुक्तानी भएको पाइएको प्रतिवेदनमा उल्लेख छ । लाभग्राहीले घर प्रबलीकरणका लागि प्राप्त अनुदान रकमबाट प्रबलीकरण नगरे पनि कारबाही हुने व्यवस्था छ । प्रबलीकरण गर्ने सम्झौता गरी पहिलो किस्ता पाएका ४४ हजार ५ सय ९० लाभग्राहीमध्ये १ सय ३३ ले मात्र प्रबलीकरण गरेको पाइएको छ । नमुना छनोटका आधारमा ६ जिल्लाबाट प्राप्त विवरणअनुसार प्रबलीकरणको सम्झौता गरेका ५० प्रतिशतभन्दा बढी लाभग्राही पुनर्निर्माणमा परिवर्तन हुन चाहेको देखिन्छ, प्रतिवेदनमा भनिएको छ । पहिलो किस्ताबापतको अनुदान रकम प्राप्त गरेका लाभग्राहीले प्रबलीकरण नगर्दा २ अर्ब २२ करोड २८ लाख उद्देश्यअनुरूप उपयोग नभएको समेत पाइएको छ । राष्ट्रिय पुनर्निर्माण तथा पुनःस्थापना नीति ०७२ मा भूकम्पबाट क्षतिग्रस्त भएकाबाहेक अन्यत्र बसोबासयोग्य घर नभएका व्यक्ति वा परिवारलाई मात्र कार्यविधिअनुसार लाभग्राही कायम गर्नुपर्नेछ । झूटा विवरण दिइए अनुदान सम्झौता गर्ने व्यक्तिसँगको सम्झौता रद्द गरी कारबाही गर्नुपर्ने व्यवस्था छ । लेखापरीक्षणका क्रममा स्थानीयसँग गरिएको समूहगत छलफलमा गोरखाका दुई स्थानमा १ सय १, धादिङका दुई स्थानमा २८, दोलखाको एक स्थानमा १ सय ५० भन्दा धेरै र सिन्धुपाल्चोकका तीन स्थानमा २३ भन्दा धेरै लाभग्राहीको अन्यत्र बसोबासयोग्य घर भएको पाइएको प्रतिवेदनमा उल्लेख छ । गोरखामा २ सय ८४ र दोलखामा ८ सय ३ लाभग्राही दोहोरो रूपमा सूचीकृत भएको समेत पाइएको छ । यसले एउटै लाभग्राहीलाई दोहोरो अनुदान भुक्तानी हुन सक्ने सम्भावना रहने र यथार्थ प्रगतिसमेत नदेखिने अवस्था छ, प्रतिवेदनमा भनिएको छ । एकल तथा अशक्त व्यक्तिका लागि एककोठे भवन बनाउने प्राधिकरणको निर्णयअनुसार उक्त भवनका लागि पनि अन्य भवन जसरी नै ३ लाख अनुदान दिइएको छ । प्रायः एककोठे भवनका घरधनी एकल व्यक्ति नभएको पाइएको प्रतिवेदनमा उल्लेख छ ।प्राधिकरणले रकम बुझ्नेलाई छिटो घर बनाउन ताकेता गर्दै आएको प्राधिकरणका सहप्रवक्ता मनोहर घिमिरेले जानकारी दिए । उनीहरूका लागि समयसीमा पनि निर्धारण गरेका छौं, उनले भने, घर बनाउन उत्प्रेरित गर्ने काम प्राधिकरणले गरिरहेकै छ । लकडाउनका कारण केही ढिलो भएको पक्कै हो ।"
जलविद्युत् क्षेत्रमा साझेदारी अपरिहार्य,आर्थिक वृद्धिलाई तीव्रता दिन जलविद्युत् क्षेत्र महत्त्वपूर्ण भएकाले आवश्यक ऊर्जा संयोजनको सुनिश्चिततामा जोड दिनुपर्ने र त्यसका लागि वैदेशिक लगानीदेखि सीमापार साझेदारीको आवश्यकता पर्नेमा समेत जोड दिए । जलविद्युत् क्षेत्रको तीव्र विकासका लागि वैदेशिक लगानी नै आवश्यक रहेको विद्युत् नियमन आयोगका सदस्य रामप्रसाद धितालको भनाइ छ । नेपालमा विद्युत्को खपत बढाउन विद्युतीय परिवहनसम्बन्धी पूर्वाधार विकास र बिजुलीबाटै खाना पकाउने वस्तुको प्रयोग बढाउन आवश्यक काम गर्नुपर्ने उनको धारणा छ । कार्यक्रममा एनएचपीसीएलका निर्देशक (प्राविधिक) वाईके चौबे र कार्यकारी निर्देशक बीके मैनीले नेपाल र भारतको ऊर्जा क्षेत्रको पछिल्लो परिदृश्यमाथि प्रकाश पारेका थिए । उनीहरूले जलविद्युत् क्षेत्रको विकासका लागि नेपाल र भारत सरकारले गरेका पछिल्ला पहललाई उल्लेख गरेका थिए । नेपालको जलविद्युत् क्षेत्रको विकासका लागि सरकार र बैंक तथा वित्तीय क्षेत्रबाट उपलब्ध हुन सक्ने वित्तीय स्रोतसम्बन्धी एसबीआई बैंक नेपालका प्रबन्ध निर्देशक तथा प्रमुख कार्यकारी अधिकृत अनुकूल भटनागरले जानकारी दिए । यसैगरी पीएचडीडीसीसीआईका वरिष्ठ उपाध्यक्ष सञ्जय अग्रवालले जलविद्युत् क्षेत्र दुई देशबीचको साझेदारी र पारस्परिक लाभको उपयुक्त मञ्च भएको बताए । दुई देशबीचको आर्थिक साझेदारीलाई सुदृढ पार्न जलविद्युत् क्षेत्रमा नयाँ अवसरको सिर्जनाबाट मात्र सम्भव रहेको सीएनआईका उपाध्यक्ष तथा भारतनेपाल केन्द्र (नेपाल) का अध्यक्ष निर्वाण चौधरीको भनाइ छ ।
सीमामा छैन व्यापार,"प्रत्येक दिन बिहानदेखि साँझसम्म सीमावर्ती भारतको सुनौली बजारमा किनमेल गर्न जाने नेपाली उपभोक्ताको ताँती लाग्थ्यो । टाढाटाढादेखि आएका नेपाली उपभोक्ताले रोजेको सामान बिक्री गर्न यहाँका व्यापारीलाई भ्याइनभ्याई हुन्थ्यो । अहिले सुनौली बजार सुनसान छ । पसल खुलेका छन् । तर ग्राहक छैनन् । कारोबार नभएपछि यहाँका व्यापारी छटपटाउन थालेका छन् । लकडाउनले नेपालको सीमासम्म सार्वजनिक यातायातका साधन सञ्चालन नहुँदा र सीमा सिल गरिएकाले सर्वसाधारणको आवागमन बन्द भएको हो । यसको प्रत्यक्ष असर सुनौलीको व्यवसायमा पर्न थालेको छ । नेपाली ग्राहकलाई कसरी सुनौलीसम्म ल्याएर कारोबार बढाउने भन्नेबारेमा सुनौलीका व्यापारीबीच हरेक दिनजसो छलफल हुने गरेको छ । यसका लागि सिल गरिएको सीमा खोल्नुपर्ने निष्कर्षमा व्यापारी छन् ।यहाँका व्यापारीले सीमावर्ती नेपाली जनप्रतिनिधिसँग सीमा खोल्न अनुरोध गर्न थालेको र आफ्नै मुलुकको प्रशासनिक निकायलाई दबाब दिन थालेका छन् । यति मात्रै होइन, दुईचार दिनभित्र सीमा नखोलिए आन्दोलन गर्ने चेतावनीसमेत दिएको उनीहरूले सुनाए । सीमा खुलाउन भारत महाराजगन्जका सीओ र सहायक जिल्लाधिकारी (एसडीएम) सँग कुरा गरी मागपत्र दिइएको उद्योग व्यापार मण्डल सुनौलीका अध्यक्ष अजय सिंहले बताए । सिमाना बन्द गरिनाले दुवै देशको सीमावर्ती बजार बन्द हुने अवस्थामा पुगेको छ, उनले भने, व्यापारीलाई सहुलियत हुने गरी सीमा खोलिदिने वातावरण मिलाइदिने आश्वासन भारतको प्रशासनिक निकायबाट प्राप्त भएको छ । यसका लागि रूपन्देहीका प्रदेशसभा सदस्य सन्तोष पाण्डेसँग पनि अनुरोध गरिएको र उनले पनि सहज वातावरण गराउनेतर्फ आफूले पहल थाल्ने आश्वासन दिएको सिंहले बताए । विवाह, व्रतबन्धजस्ता धेरै खर्चिला कार्यदेखि दैनिक उपभोग्य र घरायसी प्रयोजनका सामान, साइकल, मोटरसाइकल, गाडीका टायर, ट्युब र हार्डवेयरका फुटकर सामान किनमेलका लागि दैनिक हजारौं नेपाली उपभोक्ता सुनौली बजारसम्म पुग्थे । सीमावर्ती आसपासका क्षेत्रका मात्र नभएर ठूलो कार्य र धेरै सामान खरिद गर्नुपरेमा कास्की, चितवन, स्याङ्जा, पाल्पा, गुल्मी, अर्घाखाँची, तनहुँ, गोरखा, पर्वत, बागलुङलगायत टाढाका नेपाली ग्राहकको रोजाइमा सुनौली बजार हुने गर्थ्यो । भन्सार नतिरी सामान भित्र्याउने पेसेवर तस्कर र क्यारिअरको संख्या पनि उत्तिकै हुन्थ्यो । कोरोना संक्रमणका कारण सीमा सिल गरिएपछि औषधिबाहेक सामान खरिद गर्न जाने एकाधबाहेक अन्य उपभोक्ता नाकामा भेटिँदैनन् । कि सीमा पूरै बन्द गरिनुपर्छ कि सहुलियतको व्यवस्था गरिनुपर्छ, व्यापार मण्डलका कोषाध्यक्ष तथा सुनौलीस्थित नेपाल फेसन पसलका सञ्चालक प्रताप मद्देसियाले भने, सिमानामा सहुलियत हुने खालको व्यवस्था गरिएन भने आन्दोलन गर्छौं ।नेपाली व्यवसायी भने सीमा बन्द गरिनाले कोरोना संक्रमणको जोखिम कम भएको बताउँदै तत्काल सीमा नखोल्न सुझाउँछन् । भन्सार छलेर हुने अवैध कारोबार निरुत्साहित हुन थालेको उनीहरूको दाबी छ । भारतीय ग्राहक नेपाल आउन नसक्दा भैरहवाको करिब २५ प्रतिशत मात्रै कारोबारमा कमी आएको भैरहवाको बैंकरोडस्थित फेन्सी पसल सञ्चालक ठाकुर अधिकारीले बताए । सिमाना खोल्नेबित्तिकै भारतीयको आगमन नेपालमा ह्वात्तै बढ्ने भएकाले यसबाट कोरोनाको संक्रमण पनि भयावह हुने निश्चित छ, उनले भने, सिमाना बन्द हुँदा नेपाली पैसा विदेशिनबाट रोकिएको छ र भन्सार हुँदै वैध कारोबार हुन थालेको छ । सिद्धार्थ उद्योग वाणिज्य संघका पूर्वअध्यक्ष तथा बीएमजी नागरिक समाजका अध्यक्ष ओमकार गौचनले घरायसी सामान किनमेलका नाममा सीमापारि जाने नेपाली उपभोक्ताको प्रवृत्ति निरुत्साहित गर्न नसक्दा सीमापारिको व्यवसाय फस्टाउने र नेपाली बजार खुम्चिँदै जान थालेको बताए । पारिका बजार फस्टाउँदै जान थाले, वारिका सुक्दै जान थाले, गौचनले भने, अब लकडाउनपछि पनि यही प्रवृत्ति दोहोरिए नेपाली व्यवसायी पारि गएर व्यवसाय गर्नुपर्ने कि यताको व्यवसाय बन्द गर्नुपर्ने अवस्था आउनेछ ।"
साधारणसभा स्थगन गर्नु चुनावी दाउपेच,"काठमाडौं (कास) नेपाल उद्योग वाणिज्य महासंघका उपाध्यक्ष चन्द्र ढकालले संस्थाको साधारणसभा स्थगन हुनुमा चुनावी दाउपेच रहेको आरोप लगाएका छन् । महासंघको पदाधिकारी बैठकले आगामी २६ र २७ गतेको निर्वाचन सारेको विषयमा ढकालले पत्रकार सम्मेलन गरी थप असन्तुष्टि जनाएका हुन् । लकडाउन खुले पनि सरकारले सभासम्मेलन तथा भेला गर्न नपाइने भनेको भन्दै बिहीबार पदाधिकारी बैठकले महासंघको निर्वाचन स्थगन गर्ने निर्णय गरेको थियो । उक्त निर्णयमा ढकालले नोट अफ डिसेन्ट लेखेका छन् ।ढकालले निर्वाचन स्थगनसम्बन्धी निर्णय कार्यसमितिबाट गरिनुपर्ने र सरकारको निर्णय कुर्नुपर्ने धारणा राख्दै आएका छन् । हामीले साधारणसभाको मिति कार्यसमिति बैठकबाट निर्धारण गरेका थियौं । फेरि कार्यसमिति बैठक बोलाउन प्रशस्त समय थियो, शुक्रबार आयोजित पत्रकार सम्मेलनमा उनले भने, कार्यसमितिको अधिकारलाई हामीले कुल्चिने काम गर्यौं । महासंघको साधारणसभाका लागि सहजीकरण गर्न सरकारसमक्ष निवेदन दिएको समेत उनले बताए । राष्ट्रिय निर्देशन ऐन२०१८ अनुसार स्थापना भएको संस्था भएकाले महासंघका गतिविधिले नेपाल सरकारसँग प्रत्यक्ष सरोकार राख्छन्, उनले भने, यस्तो बेला हामीले आफ्ना आन्तरिक र संस्थागत गतिविधि सञ्चालन गर्दा सरकारसँग सहमति लिनु आवश्यक मात्र नभई अपरिहार्य नै हुन्छ । त्यसकारण सरकारलाई दिएको निवेदनको जवाफ कुर्नुपर्ने थियो । यसले संस्थालाई कमजोर बनाएको उनको भनाइ छ । साढे ५ दशक पुरानो संस्था कानुनी रूपमा इतिहासमै कमजोर अवस्थामा पुगेका बेला यसलाई कम्तीमा चुनावी दाउपेचको सिकार बनाउनु हुँदैनथ्यो । यो आफैंमा दुर्भाग्यपूर्ण छ, उनले भने । ढकाल महासंघको वरिष्ठ उपाध्यक्ष पदका उम्मेदवार हुन् ।"
कुसुमखोलामा किन अड्किए १० घर ?,"पानी पर्न कम भए पनि खोलामा बाढी खासै थामिएको थिएन । खोला किनारमाथिको गोरेटोमा हिँड्नै नसकिने हिलो थियो । एक ठाउँमा चिप्लो भीर थियो, खुट्टा अड्याउन नसके ५०६० मिटर तल खोलामा खसिने डर ।माडी नगरपालिका ९, कुसुमखोलाका धमबहादुर चेपाङ बाटोमा साइकल डोर्याउँदै माडी, बगई आउँदै थिए । साथमा उनका भाइ पनि थिए । कुसुमखोलाबाट बगई पुग्न झन्डै दुई घण्टा हिँड्नुपर्छ । खहरेखोला ठाउँठाउँमा तर्नुपर्छ । नुन, मट्टीतेलदेखि सिटामोल र जीवन जलसम्म किन्न बगई नै झर्नुपर्छ । ०५३ साल पछाडि भूमिहीनहरू आएर बस्न थालेको कुसुमखोलामा १ सय ६० घरसम्म बनेका थिए । अहिले धमबहादुरजस्ता १० परिवार मात्रै त्यहाँ छन् । रामबहादुर भुजेल पनि ०५५ सालदेखि कुसुमखोलामा बस्दै आएका थिए । अहिले उनी कुसुमखोलादेखि दुई घण्टा वरै कृष्णनगर राईडाँडामा बस्छन् । राईडाँडा भरतपुरमाडीठोरी हुलाकी सडकको आडैमा पर्छ । कुसुमखोलामा उनको खरले छाएको, काठले बारेको छाप्रो थियो । राईडाँडामा उनको सिमेन्टको पिलर, प्लास्टर र जस्ताले छाएको चिटिक्कको घर छ । यहाँ ८० घर बनिरहेका थिए । २८ घर तयार भएर भुजेलले जस्तै बस्न सुरु गरिसकेका थिए । ४१ घर बनाउन सुरु भइसकेको थियो । तर, चितवन राष्ट्रिय निकुञ्जको आदेशमा असार ४ गतेबाट एकाएक काम रोकियो । छानो हाल्न बाँकी रहेका घरहरू पनि त्यसै छाडिए । चैत २६ बाट सुरु भएको काम एकाएक रोकिनुको कारण थियो राष्ट्रप्रेमी जनसमुदाय, माडी नगरपालिका का तर्फबाट परेको उजुरी । वडा नम्बर ७ को परुई खोला र ९ को राईटोल स्कुल आसपास नेपाल सरकारको निर्णय र कुनै सरकारी अधिकारीको स्वीकृतिबिना बहुमूल्य काठपात साल, सिसौ, खयर काटेर नमुना बस्ती विस्तार गर्न लागेको भन्दै उजुरी परेको थियो । राजनीतिक स्वार्थका लागि माडीका मेयर ठाकुर ढकाल, माडी७ का वडाध्यक्ष बालकृष्ण सापकोटा र ९ का वडाध्यक्ष शिवहरि सुवेदीले कानुनविपरीत काम गरेको उजुरीमा उल्लेख छ । निकुञ्जको संरक्षण र सुरक्षामा खटिएको नेपाली सेनाको बटुक दल गणका गणपति अरुण श्रेष्ठ र चितवन राष्ट्रिय निकुञ्जका प्रमुख संरक्षण अधिकृत (वार्डेन) नारायण रूपाखेतीसमेत आर्थिक प्रलोभनमा परेर वन फाँडेको आरोप उजुरीमा छ । बेनामे उजुरी कहाँ पर्यो, प्रस्ट छैन । मलाई निकुञ्ज कार्यालयका वार्डेनले यस्तो उजुरी आयो, के भएको हो भनेर उजुरीको फोटोकपी पठाउनु भएपछि जानकारी भएको हो, माडीका मेयर ठाकुर ढकालले भने । उजुरीपछि काम रोकिनुका साथै फँडानीका सम्बन्धमा अध्ययन गर्न निकुञ्जले पनि टोली बनाएको छ । गएको वैशाखमा निकुञ्जका वार्डेन र राष्ट्रपति चुरे तराई मधेस कार्यक्रमका अधिकारीहरूको बैठकबाट कुसुमखोलामा बस्ती राख्नु मानिसका लागि जोखिम हुनुका साथै वन र निकुञ्जलाई पनि असर पर्ने सहमति भएको मेयर ढकालले बताए । तर कहाँ लगेर बस्ती राख्ने भन्ने सम्बन्धमा कुनै निर्णय नभएको वार्डेन रूपाखेती बताउँछन् । माडी९ का वडाध्यक्ष शिवहरि सुवेदीका अनुसार ०७४ सालको बाढीपछि कुसुमखोलाका बासिन्दा ठाउँ छाड्दै तल आउन थालेका थिए । जंगली जनावरको दुःखपछि गएको हिउँदमा लगभग धेरै घर आए । तिनीहरू तल झरेर जहाँ बसेका थिए, त्यहीँ सुरक्षित रूपमा नमुना बस्ती बनाएर व्यवस्थापन गर्ने योजना नगरपालिकाको छ, उनले भने । कुसुमखोलामा सातवटा पाखामा १६० घर बस्दा वनको सयौं बिघा जमिनमा असर गरेको थियो । त्यहाँबाट मान्छेहरू निस्कँदा थुप्रै क्षेत्रफल हरियाली हुन्थ्यो । यहाँ हामीले बढीमा एक कट्ठा जमिनमा घर बनाएर राख्न खोजेका थियौं तर मान्छेले लौ जंगल मास्यो भनेर रूखका पुराना ठुटा गन्न थाले, सुवेदीले भने । उजुरीपछि राईडाँडामा बन्दै गरेका घरहरूमा छाना हाल्न पनि रोकियो । परुई खोलामा तटबन्ध गरेर घर बनाउनुपर्ने थियो । त्यहाँ झनै केही हुन पाएन ।अनि हामी छानो नै नहालेको राईडाँडाको छाप्रोमा बस्ने कि बाढी आउने खतरा रहेको परुई खोलामा गएर बस्ने ? धमबहादुर चेपाङले प्रश्न गरे । कुसुमखोलामा बस्न आफूलाई कुनै रहर नभए पनि तल झरे व्यवस्थापन नहुने देखेर यो वर्ष खेतीपाती स्याहारौं भनेर मात्रै बसेको उनले बताए । कुसुमखोलामा चितवन, मकवानपुर र तनहुँका भुजेल, तामाङ र चेपाङहरू बस्दै आएका थिए । अहिले बाँकी रहेका १० घर चेपाङका मात्रै हुन् ।त्यहाँ बस्ने सबै परिवार एउटै स्वरमा भन्छन्, यहाँ बस्ने चाहना नभए पनि तल झरे बास र खाने कुराकै संकट हुने देखेपछि नझरेका हौं । त्यसरी बसेका मध्ये काजीमान चेपाङ र दीपबहादुर चेपाङको घरमा गएको शनिबार निकुञ्जको टोलीले आगो लगायो । ११ वटा छाप्रा भत्काएको र ८ कट्ठामा लगाएको मकै नोक्सान भएको निकुञ्ज कार्यालयले नै प्रेस विज्ञप्ति निकालेर जानकारी दिएको छ ।"
नयाँ खेलकुद ऐनको गुदी,"गत वर्ष प्रदेश ५ मा आठौं बृहत् राष्ट्रिय खेलकुद आयोजनाका लागि राष्ट्रिय खेलकुद परिषद् (राखेप) का तत्कालीन सदस्य सचिव केशवकुमार विष्ट र खेलकुद मन्त्री जगतबहादुर विश्वकर्माबीच मतैक्यता थिएन ।परिषद्को बोर्ड बैठकमै प्रतियोगिताको मिति निर्धारण गर्ने सम्बन्धमा उनीहरूबीच मत बाझियो । सदस्य सचिव विष्ट २०७५ सालमै प्रतियोगिता उद्घाटन गर्ने लक्ष्यमा थिए । पूर्वाधारको कारण देखाएर मन्त्री प्रतियोगिता सार्ने मुड मा थिए । राखेपको कार्यकारी अधिकार प्रयोग गरी आफूले भनेकै समय निर्धारण गरेर सदस्य सचिव विष्टले जबर्जस्ती आठौं राष्ट्रिय खेलकुद सम्पन्न गराए । यो सन्दर्भ किनभने राष्ट्रिय खेलकुद विकास ऐन२०७७ लागू भएपछि नेपाली खेलकुदको नियामक निकाय राखेपका सदस्य सचिवले यसरी जबर्जस्ती गर्न कानुन बाधक बन्ने भएको छ । संघीय संसद्ले करिब डेढ वर्ष लगाएर तयार गरेको खेलकुदको नयाँ कानुनमा राखेपको स्वायत्तता गुमेको छ भने त्यसको कार्यकारी अधिकार पनि उल्लेख्य कटौती गरिएको छ । संघीयता अनुकूल हुने गरी बनाइएको नयाँ ऐनमा खेलकुद मन्त्रालयले आफ्नो क्षेत्राधिकार बढाउने प्रयास गरेको छ । यसो भएपछि परिषद्को अधिकार स्वतः कटौती भएको छ । खेलकुद मन्त्रालयको अवधारणा आउनुभन्दा वर्षौं अगाडिदेखि नेपालमा राखेपको नामबाट खेलक्षेत्र नियमन हुँदै आएको थियो । २०१५ सालमा स्थापना भएदेखि नै राष्ट्रिय खेलकुद परिषद्ले नेपाली खेलकुदलाई सम्पूर्ण रूपमा नियमन गर्दै आएको थियो । पूर्वाधार विकासमा सरकारबाट सिधा बजेट आउने राखेपले आफ्नो नीति र कार्ययोजना आफ्नै बोर्ड बैठकबाट कार्यान्वयनमा ल्याउने गरेको थियो । कतिसम्म भने राखेपका कार्यकारी, पदाधिकारी र सदस्यहरूको सेवासुविधासमेत आफैंले निर्धारण गर्न पाइने थियो । यसका लागि सदस्य सचिवको कार्यकारी भूमिका असीमित थियो । राखेपका अध्यक्षको रूपमा खेलकुदमन्त्री सेरेमोनियल थिए । परिषद्को बोर्ड बैठकसमेत सदस्य सचिव आफैंले बोलाउने व्यवस्था खेलकुद ऐन, २०४८ मै तोकिएको थियो । शिक्षा मन्त्रालयअन्तर्गत रहने राखेपलाई २०५२ सालमा शेरबहादुर देउवा प्रधानमन्त्री भएका बेला युवा तथा खेलकुद मन्त्रालयमातहत ल्याइयो । नेपालमा पहिलो खेलकुदमन्त्री बलबहादुर केसी बने । पछि मन्त्रालय गाभेर शिक्षा तथा खेलकुद बनाइयो । गणतन्त्र स्थापनापछि पुनः युवा तथा खेलकुद मन्त्रालयले खेलकुदको नियमन गर्दै आएको छ । मातहतको निकाय रहे पनि राखेप पूर्णतः स्वायत्त थियो । सुरुमा दरबारका आफन्त र निकटस्थहरूको हालीमुहाली रहने खेलकुद क्षेत्रका कानुन पनि दरबारकै निर्देशनमा अनुकूल बनाइएको थियो । त्यसको पुनरावलोकन त जरुरी थियो तर त्यसका लागि यस्तो कानुन लागू भएको छ कि यसले खेलकुदको अग्रगामी विकासका लागि बाधक बन्ने सशंय देखिएको खेल विज्ञहरू नै बताउँछन् । नयाँ ऐनले खेलकुदको ६० प्रतिशत अधिकार मन्त्रालयलाई सुम्पिएको छ । त्यो भनेको खेलकुदको व्यवस्थापनमा पारंगत हासिल गरेका अनुभवी प्रशासक, प्रशिक्षक र खेलकुद बुझेकाबाट खोसेर लोकसेवा पास गरेर आएका र खेलकुदमा कुनै नाता नभएकाको हातमा सुम्पिनु हो, करातेका खेलाडीसमेत रहेका राखेपका पूर्वसदस्य सचिव युवराज लामाले कान्तिपुरसँग भने, यो ऐनअनुसार राखेपको जिम्मा अब कसले लिने भन्ने प्रश्न उठेको छ । पुरानो कानुनमा मन्त्रालयअन्तर्गत खेलकुद परिषद् पूर्ण स्वायत्त थियो र कार्यकारीमा सदस्य सचिवले आफ्नो जिम्मेवारी निर्वाह गरे हुन्थ्यो । समग्रमा सदस्य सचिवले नै खेलक्षेत्रको जिम्मा लिने गरेका थिए ।तत्कालीन नेकपा माओवादीको कोटाबाट २०६८ देखि २०७२ सम्म राखेप सदस्य सचिव रहँदा कार्यकालको अन्तिम एक वर्ष लामाले खेलकुदमन्त्री पुरुषोत्तम पौडेलबाट दुःख बेहोर्दै सके । मन्त्रालयबाट बर्खास्तगीमा परे पनि उनी सर्वोच्च अदालतको आदेशपछि बाहिरिनुपरेन । तर त्यसबीचको एक वर्ष नेपाली खेलकुद आरोप प्रत्यारोपकै बीचमा घुमिरह्यो । राष्ट्रिय खेलकुद परिषद्मा राजनीति हाबी हुनुको परिणाम थियो त्यो । तर अहिले कानुनमै राजनीति गर्न पाइने आसय उल्लेख गरिएको छ । जुनसुकै क्षेत्रमा पनि विकासका लागि सम्बन्धित संस्था स्वायत्त हुनुपर्छ भनिन्छ । तर स्वायत्त खेल क्षेत्रको विकासका लागि खेलकुद मन्त्रालयजस्तो नियामक निकाय सहयोगी बन्नुपर्नेमा त्यसविपरीत मन्त्रालयका कर्मचारी र मन्त्रीको नराम्रो नियत देखियो, अधिवक्ता तथा खेलकुद ऐनका ज्ञाता धनबहादुर श्रेष्ठले भने, पहिला राखेप बोर्ड आफैंले वा मन्त्रिस्तरीय निर्णयबाट सदस्य सचिव नियुक्ति गर्ने प्रावधान थियो । अहिले मन्त्रालय हुँदै मन्त्रिपरिषद् बैठकले यो निर्णय गर्नुपर्छ । त्यो भनेको प्रधानमन्त्रीको स्वार्थसँग मिल्ने मान्छेमात्र सदस्य सचिव हुन पाउने भयो । सरकार परिवर्तन भएको स्थितिमा उनलाई कानुनकै प्रयोग गरी बर्खास्त गर्न पाइने भयो र खेल क्षेत्रमा सधैंको तरलता देखिन सक्छ ।अधिवक्ता श्रेष्ठले नयाँ कानुनको कार्यान्वयन गर्ने क्रममा खेलकुद मन्त्रालय आफैंले गलत नजिर स्थापना गर्न थालेको आरोपसमेत लगाए । नयाँ सदस्य सचिव नियुक्ति प्रक्रियाको सुरुमै ऐनको भावनासँग बाझिने व्यवहार भएको र पारदर्शी नभएकोमा उनको असन्तुष्टि थियो । नयाँ ऐनअनुसार खेलकुद मन्त्रालयले गठन गरेको विज्ञसहितको समितिले सिफारिस गरेको ३ जनामध्ये १ जनालाई मन्त्रिपरिषद्ले सदस्य सचिव नियुक्ति गर्नुपर्छ । सिफारिस समिति स्वतन्त्र हुनुपर्ने भनिएकोमा उनीहरू मन्त्रालयबाटै परिचालित र मन्त्रीकै बफादारको रूपमा प्रस्तुत भए । किनभने सिफारिस समितिको पहिलो बैठकबाट प्रक्रिया छनोट गरी ७ दिनको सूचना मन्त्रालयको वेबसाइटमा राखियो । त्यो पनि मन्त्रालयकै आधिकारिक पत्रमा । यो भनेको सिफारिस समिति स्वतन्त्र छैन भन्ने नै हो । मन्त्रालय आफैंले कानुनको कार्यान्वयनमा आफूअनुकूल गर्न थाल्यो ।के हुनुपर्थ्यो त ? अधिवक्ता श्रेष्ठले भने, कानुनको पूर्ण पालना गर्नुपर्थ्यो । त्यो भनेको के भने कानुनने खेलविज्ञसहित तीन सदस्यीय समिति गठन गर्ने भनेको छ । उनीहरू राखेपका पूर्व सदस्य सचिव, पूर्व खेलमन्त्रीहरू अर्थात अनुभवी र पूर्व प्रशासकहरू हुनुपर्थ्यो । अहिलेको प्रक्रिया हेर्दा नियोजित र नियतवश मन्त्रीले आफ्ना बफादारलाई नियुक्त गरी नाममात्रको सिफारिस समिति बनाएको देखियो । उनले थपे, त्यस्तो समितिले पर्याप्त समयसहितको विज्ञापन राखेर पारदर्शी रूपमा प्रतिस्पर्धात्मक विधिबाट तीन जनाको नाम सिफारिस गर्ने र मन्त्रालयले त्यसमा हस्तक्षेप नगरी मन्त्रिपरिषद्मा पेस गर्ने गर्नुपर्थ्यो । खेलकुद मन्त्रालयका सचिव रामप्रसाद थपलियाको संयोजकत्वमा खेलकुदमन्त्री जगतबहादुर विश्वकर्माले नियुक्त गरेका खेलविज्ञद्वय रिम रानाभाट र इन्दिरा निरौलासम्मिलित समितिले बुधबार राखेप सदस्य सचिवका लागि एक महिलासहित ३ जनाको नाम सिफारिस गरेको छ । आवेदन दिएका २७ र मान्यता पाएका २५ मध्येबाट निवर्तमान सदस्य सचिव रमेशकुमार सिलवाल, लीलबहादुर थापा र अञ्जु श्रेष्ठको नाम समितिले सिफारिस गरेको छ । सम्भवतः आसन्न मन्त्रिपरिषद् बैठकले यी तीनमध्ये एकलाई सदस्य सचिव चयन गर्नेछ । अधिवक्ता श्रेष्ठले खेलकुद जस्तो प्राविधिक क्षेत्रमा हुकुमी शैलीले नै निरन्तरता पाउनेमा चिन्ता प्रकट गरे । नयाँ ऐनले खेल संघहरूलाई स्वतन्त्र हुन नदिएको, ओलम्पिक कमिटीलाई आवश्यकभन्दा बढी स्वतन्त्र बनाइएको र खेल नबुझेका कर्मचारीलाई सर्वेसर्वा बनाउने बताए । अघिल्लो ऐनले ओलम्पिक कमिटीलाई चिनेको थिएन । अहिले खेलकुदको एउटा शक्तिकेन्द्रको रूपमा उसले मान्यता पाएको छ । त्यो संस्थालाई पनि राजनीति गर्ने माध्यम बनाउनेहरू झनै शक्तिशाली भएका छन्, श्रेष्ठले कान्तिपुरसँग भने, अग्रगामी भनिएको छ । तर यसले नेपाली खेलकुदलाई दूरगामी असर पार्नेछ । ऐनको अपव्याख्या अहिलेदेखि नै सुरु भएको छ ।नयाँ कानुनमा पदेन अध्यक्ष रहने खेलकुदमन्त्रीलाई नै राखेपको काम कारबाहीमा अनुगमन र सुपरिवेक्षण गर्नेगराउने अधिकार निहित गरिएको छ । यसअघि सदस्य सचिवले सम्पादन गर्दै आएका कार्यहरूमा मन्त्रालयले हस्तक्षेप गर्न पाउने स्थिति निर्माण गरिएको छ । खेलकुदका लागि आउने बजेट अब मन्त्रालयमार्फत निकासा हुने भएको छ । ऐनको धारा ४८ मा उल्लेख भएअनुसार ठूला र राष्ट्रियस्तरका पूर्वाधारहरू मन्त्रालय आफैंले निर्माण गर्न सकिने उल्लेख छ । समग्रमा ऐनले राखेप र त्यसका सदस्य सचिवलाई मन्त्रालयको अधिनमा रहने गरी क्रमशः एउटा विभाग र सचिवस्तरको कर्मचारीको रूपमा परिभाषित गरेको पूर्वसदस्य सचिव लामाको ठहर छ । पहिलो कुरा त नयाँ ऐनले संघीयताको मर्म नै आत्मसात् गरेको छैन । राखेपको ३७ सदस्यीय बोर्ड बनाउने परिकल्पना केन्द्रीकृत राज्यप्रणालीकै मानसिकताबाट आएको हो । अझ सात सदस्यीय कार्यकारिणी समिति बनाउने भनिएको छ । यो सायद सदस्य सचिवलाई कमजोर पार्ने उद्देश्यबाट ल्याइएको अवधारणा हो, लामाले भने, यो ऐन खेलकुद विकासका लागि किन छैन भने यसको कार्यान्वयनमा खेलबाहिरका मान्छेको हालीमुहाली हुने र शक्तिकेन्द्रको अनावश्यक खिचातानीको समस्या हुने देखिन्छ ।उनले खेलकुदमा राखेपमात्र शक्तिशाली रहेकोमा मन्त्रालय र ओलम्पिक कमिटीलाई पनि शक्तिकेन्द्रको रूपमा स्थापित गरिएकोमा असन्तुष्टि जनाए । ओलम्पिक कमिटी भनेको राखेपमा दर्ता भएको संघहरूको महासंघ हो । उसको सञ्चालन प्रक्रिया अन्तर्राष्ट्रिय ओलम्पिक कमिटीको मापदण्ड र अभ्यासअनुसार हुनुपर्छ । तर ऐनले उसलाई पनि समानान्तर संस्थाका रूपमा स्थापित गरिदिएको छ । मन्त्रालयले राखेपको ६० प्रतिशतभन्दा बढी अधिकार लिइहाल्यो, उनले थपे, यस्तो परिपाटीले भोलि खेलकुद विकास त हुँदैन नै । पछि खेलक्षेत्रले अपेक्षाकृत फड्को मार्न नसक्नुमा को जिम्मेवार ? भन्ने प्रश्न उठ्यो भने यी तीनै संस्थाको रेडिमेड जवाफ हुन्छ ।लामाले प्रस्ट पारे, ओलम्पिकले विकासको काम हाम्रो होइन भनिदिन्छ, राखेपले अधिकार मन्त्रालयमा छ हामीसँग सोधेर हुन्छ ? भनेर प्रतिप्रश्न गर्छ । मन्त्रालयले कार्यकारी निकाय राखेप नै हो उतै सोध्नुहोला भनेर पन्छिन सक्छ । सबैले एकअर्कालाई दोष दिने अनि नेपाली खेलकुदचाहिँ पछाडि मात्र धकेलिरहन्छ । खेलवृत्तमा चर्चा भएअनुसार राखेपको नयाँ सदस्य सचिवको रूपमा रमेश सिलवालकै पुनरागमन हुने हो भने पहिलो एकवर्षे कार्यकालको अवधिमा आफूले प्रयोग गरेका अधिकार नयाँ कार्यकालमा प्रयोग गर्न पाउने छैनन् । प्रधानमन्त्री र खेलकुदमन्त्री आफूअनुकूल भएमात्र सदस्य सचिवले विवादरहित भएर काम गर्न सक्नेछन् । त्यो पनि मन्त्रालयसँगको समन्वयमा । यसपछि प्रादेशिक खेलकुद संरचना र जिल्ला खेलकुद संरचनाहरू पनि क्रमशः निर्माण हुँदै जानेछन् । यी सबै संरचनाको कार्यकारीमा हुने नियुक्तिमा पनि राजनीतिक चलखेल नै हुने निश्चित छ । किनभने केन्द्रबाट नै नयाँ कानुनको त्यसैगरी कार्यान्वयन गरिएको छ ।खेलकुदमन्त्री विश्वकर्माले औपचारिकअनौपचारिक कुराकानीमा खेलकुदलाई राजनीतिको छायाबाट मुक्त राख्ने प्रयासस्वरूप नयाँ ऐनको निर्माण गरिएको दाबी गर्ने गरेका छन् । तर कानुन कार्यान्वयनका क्रममा उनैले सबैभन्दा बढी राजनीतिक दबाबको सामना गरिरहेका छन् ।"
बी डिभिजन लिग कहिले ?,"कोरोना भाइरसको महामारीका कारण फुटबल प्रतियोगिताहरू पनि नराम्ररी प्रभावित भयो । फ्रान्सको लिग वानमा रोकिनुअघिकै नतिजाको आधारमा पेरिस सेन्ट जर्मेन (पीएसजी) लाई च्याम्पियन घोषणा गरियो र घटुवामा पर्ने टिमको पनि छिनोफानो गरियो । जर्मनीको बुन्डेसलिगा, इंग्ल्यान्डको प्रिमियर लिग, स्पेनको ला लिगा, इटालीको सिरी ए लगायत घरेलु प्रतियोगिता भने रोकिएकै अवस्थाबाट पुनः सुरु भए । बायर्न म्युनिकले बुन्डेसलिगा, रियल म्याड्रिडडले ला लिगा र लिभरपुलले प्रिमियर लिगको ट्रफी कब्जा गरिसकेका छन् भने इटालीमा युभेन्ट्स उपाधि नजिक पुगेको अवस्था छ । नेपालमा मध्यभागतिर पुगेर रोकिएको सहिद स्मारक बी डिभिजन लिग के होला त ?ब्वाइज युनियन २२ आरसीटी । सातदोबाटो ११ झम्सीखेल । गत चैत ४ गते सातदोबाटोस्थित एन्फा कम्प्लेक्समा यी दुई खेल भएपछि सहिद स्मारक बी डिभिजन लिगलाई कोरोनाको महामारीले छोप्यो । राष्ट्रिय खेलकुद परिषद्ले खेलकुदका गतिविधि रोक्न निर्देशन जारी गरेपछि उपत्यकाका क्लबहरू सहभागी बी डिभिजन लिगमात्रै होइन, मोफसलमा तयारी भइसकेका प्रतियोगिताहरू पनि रोकिए । चैत ११ देखि लागू गरेको लकडाउन सरकारले केही सीमा राख्दै साउन ७ मा खोल्यो । अन्तर्राष्ट्रिय खेलकुद प्रशिक्षण र प्रारम्भिक चरणका खेल सञ्चालन गर्न पाउने भए पनि समूहमा हुने खेल र खेल मैदानमा हुने प्रस्तुति मा बन्देज कायमै राख्यो । बी डिभिजन लिग पुनः सुचारु गर्न अन्योल कायमै रहे पनि दसैंअघि आयोजना गर्ने तयारी भइरहेको सरोकारवालाहरू बताउँछन् ।अखिल नेपाल फुटबल संघ (एन्फा) का महासचिव इन्द्रमान तुलाधरले भने, बी डिभिजन लिग हुन्छ, सरकारले स्वीकृति दियो भने असोजमा हुन्छ, विश्वकप छनोटभन्दा अगाडि सकाउँछौं । क्लबहरूसँग सल्लाह गरेर उनीहरूलाई एक महिनाको समय उपलब्ध गराएर लिग पुनः सुरु गर्नेछौं । सरकारले प्रतियोगिता सञ्चालन गर्न पाउने निर्णय गर्यो भने मात्रै लिग पुनः सञ्चालन गरिने उनले बताए । भदौ १ सम्मलाई अन्तर्राष्ट्रिय खेलका लागि मात्रै सरकारले स्वीकृति दिएको अवस्थामा उनले भने, भदौ १ पछि सरकारको के निर्णय आउँछ, त्यसैअनुसार गर्नेछौं । क्लबहरूलाई तयारीका लागि एक महिना उपलब्ध गराउने भएकाले असोज नभएसम्म फुटबल गतिविधि सञ्चालन गर्न गाह्रै भएको पनि उनले बताए ।यो साल दसैं कात्तिक पहिलो साता परेको छ । त्यसपछि नेपाली राष्ट्रिय फुटबल टिमले विश्वकप २०२२ र एसियन कप २०२३ को संयुक्त छनोटमा घरेलु भूमिमा तीन खेल खेल्दैछ । नेपालले असोज २२ मा चाइनिज ताइपेई र असोज २७ मा अस्ट्रेलियाविरुद्ध प्रतिस्पर्धा गर्दै छ भने कात्तिक २७ मा जोर्डनको सामना गर्नेछ । त्यसैले बी डिभिजन लिग सुचारु गर्नका लागि क्लबहरूसँगै छिट्टै छलफल गर्ने एन्फाको लिग कमिटीका निर्देशक सञ्जीव मिश्रले बताए ।रानीपोखरी कर्नर टिम (आरसीटी) का अध्यक्ष सुरेशकाजी शाक्यले भने, हामी रोकिएको स्थानबाट लिग खेल्न तयार छौं, एन्फालाई प्रतिबद्धता दिइसकेका छौं । सरकारले लकडाउन खुकुलो गरेपछि सजिलो पनि भएको छ । ट्रेनिङ थाल्नेबारे सल्लाह गर्दैछौं । सबै खेलाडीलाई फिट हुनका लागि तयारी गर्न भनिसकेका छौं । तर लिगकै भने ठेगान भइसकेको छैन । छपल्टको ए डिभिजन लिग च्याम्पियन हो आरसीटी । २०७० सालमा रेलिगेसनमा परेको आरसीटीले फेरि उच्च श्रेणीमा फर्किने योजना बनाएको थियो । तर सातौं स्थानमा रहेको आरसीटीले ६ खेल (१ जित, २ बराबरी, ३ हार) बाट ६ अंकमात्रै जोडेको छ । टोली शीर्षस्थानको सातदोबाटो युथ क्लबभन्दा १० अंक पछाडि परिसकेको छ ।ए डिभिजनमा उक्लिने लक्ष्य राखेरै यसपालि राम्रो खेलाडी आबद्ध गरेका थियौं, खर्च पनि राम्रै गरेका थियौं, तैपनि नतिजा राम्रो भएन । खेलमा भाग्य पनि हुनुपर्ने रहेछ, अध्यक्ष शाक्यले भने । प्रशिक्षक सुलभजंग राणाले सम्हालेको टिमका लागि लिग सकिँदासम्म ४० लाख रुपैयाँ बढी खर्च हुने पनि उनले बताए । कोभिड१९ ले पनि खर्च बढायो, उनले भने, हाम्रा २८ जना खेलाडी नै उपत्यकाबाहिरका हुन् । फेरि लिग सुचारु हुँदा उनीहरूलाई बोलाउनैपर्यो । २०२५ दिन भए पनि ट्रेनिङ दिनैपर्यो ।खुमलटारले लिगमा ३३ खेलाडी दर्ता गरेको छ र यसमध्ये चार खेलाडीमात्रै उपत्यकाबाहिरको भएको क्लबका अध्यक्ष मणिराज विष्टले बताए । लगभग २८ लाख खर्च लाग्ने बताइएको यस टिमबारे उनले भने, ए डिभिजनमा उक्लिने लक्ष्यसाथ लिगअघि तीन महिना ट्रेनिङ गरिएको थियो । अब फेरि सुचारु हुँदा एक महिना तयारी अवधि चाहिने एन्फालाई भनिसकेका छौं । दोस्रो स्थानमा रहेको खुमलटारले ४ जित र १ हारको नतिजा निकालेको छ ।बी डिभिजन लिगको च्याम्पियन टिममात्रै ए डिभिजनमा उक्लिनेछ । कोभिड१९ को कारण लिग रोकिनुअघि सातदोबाटो युथ क्लब (६ खेलबाट १६ अंक) शीर्षस्थानमा छ । सातदोबाटोलाई खुमलटार युथ क्लब (५ खेलमा १३ अंक) र बाँसबारी (५ खेलमा ११ अंक) ले पछ्याइरहेका छन् । नयाँबस्ती, ब्वाइज युनियन र टुसालले ८८ अंक जोडेका छन् । यसमा ब्वाइज युनियनले एक खेल बढी खेलेको छ । गत वर्ष बढुवा र घटुवारहितको लिगमा पुछारका दुई स्थानमा रहेकाले बाँसबारी र नयाँबस्तीको ११ अंक यसपालि घटाइएको हो । झम्सीखेल (६), श्री भगवती (५), श्री कुमारी (३), पुल्चोक (१) र मध्यपुर युथ (१) छन् र यसबाट एक टिम रेलिगेसनमा पर्नेछ ।"
