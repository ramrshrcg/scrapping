शीर्षक,विवरण
"'म दलितको होइन, नेपाल सरकारको सचिव","(काठमाडौं)  स्कुले सहपाठीले कहिले बाटैमा किताब फ्याँकिदिन्थे, कहिले कुटपिट गर्थे । अप्ठ्यारो पार्ने र दुःख दिने नियतले कहिले त किताब मन्दिरभित्रै राखिदिन्थे, जहाँ उनका लागि प्रवेश निषेध थियो । प्राथमिक शिक्षा लिने क्रममा कैयौं यस्ता व्यवहारका कारण उनले मानसिक यातना सहे । सहपाठीबाटै निरन्तरको हिंसाले टिक्न सकेनन् । अन्ततः घर नजिकैको प्राथमिक विद्यालय छाडेर टाढाको विद्यालय धाउन बाध्य भए ।पाल्पाको रिब्दिकोट गाउँपालिका३, लघुवाका मानबहादुर विश्वकर्मासँग बाल्यकालका यस्ता अनगिन्ती पीडाका खात छन् । जुन खाटा त बसिसके तर कहिलेकाहीँ प्रत्यक्षअप्रत्यक्ष बल्झिइदिन्छन् । दलित भएकै कारण हेपिनुपरेको र आर्थिक कमजोरीले झन्डैझन्डै पढाइ छाड्नुपर्ने थुप्रै अवस्थाका भुक्तभोगी हुन् उनी । तर समय सधैं एकै रहँदैन । बाल्यकालमा अनेकौं हन्डर र सामाजिक विभेद भोगेका उनी यो साता सरकारको निजामती सेवाको विशिष्ट श्रेणी (सचिव) मा उक्लेका छन् । २०४७ सालमा लोकसेवा आयोगको खुला प्रतिस्पर्धाबाट निजामती सेवाको अधिकृतमा प्रवेश गरेका उनी उच्च पदमा मात्र पुगेका छैनन्, सरकारको सचिव बन्ने दलित समुदायको पहिलो व्यक्ति बनेका छन् । गत साता मन्त्रिपरिषद्ले सचिवमा सिफारिस गरेपछि उनले इतिहास रच्ने मौका पाएका हुन् । दलित समुदायबाट मन्त्री र सांसद भए पनि प्रशासनिक नेतृत्वमा हालसम्म कोही पुगेका थिएनन् । यो कुनै राजनीतिक पद होइन, जहाँ व्यक्तिगत अध्ययन र मिहिनेतबाट मात्र पुग्न सकिन्छ । गणतन्त्र प्राप्तिपछि खुला प्रतिस्पर्धाअन्तर्गत आरक्षण सिटबाट उनी २०६७ सालमा सहसचिव भएका थिए । सहसचिवमा समावेशी र आरक्षण व्यवस्थाले सघाउ पुर्याए पनि प्रतिस्पर्धाबाटै उनले सचिवको सिँढी उक्लेका हुन् ।सचिव विश्वकर्माले त्रिभुवन विश्वविद्यालयबाट विद्यावारिधि र अमेरिकाको ब्रेन्डाइज विश्वविद्यालयबाट उत्तरविद्यावारिधि (पोस्ट डक्टरेट) उपाधि हासिल गरेका छन् । जागिरकै क्रममा उनी अमेरिकी सरकारको फुलब्राइट स्कलरसिप मा छानिएका थिए । उनले लघुवित्तमा सामाजिक समावेशीकरण विषयमा विद्यावारिधि र अमेरिकाबाट खाद्य सुरक्षामा पोस्ट डक्टरेट गरेका हुन् । निजामतीको विशिष्ट तहमा पुग्दा अहिले करिब ४० वर्षअघि मैले भोगेका जातीय विभेद र संघर्ष सम्झिइरहेको छु, उनले भने, यो तहमा पुग्नुमा बुबाआमा र कलेज पढ्दा खर्च जुटाइदिने तानसेनको भगवतीस्थान प्राविका प्रधानाध्यापक मेघराज शर्माको ठूलो प्रेरणा छ । ३०४० घर दलित समुदाय रहेको बस्तीमा त्यो बेला पढ्नुपर्छ भन्ने चेतना थिएन । तर बुबाआमाको सुझबुझले नै आफू यो हैसियतमा पुगेको उनी गर्वसाथ बताउँछन् । दलित समुदायमा उनका काकाले ६ कक्षा पढेर छाडेका थिए । बुबा भीमबहादुर रोजगारीका सिलसिलामा भारतमा बस्थे । त्यताको प्रभावले पनि छोरो पढाउनुपर्छ भन्ने भावना बुबामा जागृत भएको हुनुपर्छ, उनी अनुमान गर्छन् । एसएलसीपछि बुबासँगै भारत गएका विश्वकर्मा आफन्तको सल्लाहमा नेपालमै पढ्ने निर्णयमा पुगे र फर्किए । पाल्पाकै भैरवजनता माविबाट २०३७ सालमा एसएलसी उत्तीर्ण गरेका उनी कलेज पढ्न तानसेन आए । खर्च जुटाउन टक्सार टोलका बच्चा भेला पारेर ट्युसन पढाए । मेघराज सरले भगवतीस्थान प्राविमा पढाउने जागिर नदिएको भए सायद खर्चको अभावमा उच्च शिक्षाबाट वञ्चित हुन्थें, उनी २०४१४२ सालतिर फर्किए, घरबाट झोला बोकेर हिँडें, केही काम पनि गर्नुपर्ने बाध्यताले कमर्श पढेको हुँ । जिल्लामै हुँदा २०४३ सालमा लोकसेवा पास गरेर उनले सहलेखापालमा जागिर खाएका थिए । त्रिभुवन बहुमुखी कलेज तानसेनमा स्नातक पूरा गरेर थप अध्ययनका लागि राजधानी आएपछि सहलेखापाल छाडे र २०४६ सालमा प्राविधिक शिक्षा तथा व्यावसायिक तालिम केन्द्र (सीटीईभीटी) मा जागिर खाए । त्यहीबेला उनले लोकसेवाका लागि निकै मिहिनेत गरे । परराष्ट्र, प्रशासनलगायत विभिन्न समूहमा ६३ जना अधिकृतका लागि प्रतिस्पर्धा गराइएको थियो । त्यसबेला आरक्षणको व्यवस्था थिएन, उनले भने, पञ्चायतकै पाठ्यक्रमअनुसार लोकसेवा परीक्षा दिइएको थियो । पञ्चायतमै लिखित परीक्षाको नतिजा आयो, अन्तर्वार्ता भने बहुदलपछि लिइयो । सहसचिव भएपछि उनले श्रम विभागको महानिर्देशक, बर्दिया, तनहुँ, सिरहा, मकवानपुर र चितवनको प्रमुख जिल्ला अधिकारी, कर्णाली र ५ नम्बर प्रदेशको सचिवको जिम्मेवारी सम्हाले । पछिल्लो समय उनी युवा तथा खेलकुद मन्त्रालयमा सहसचिव थिए । दलित समुदायबाट सरकारी सेवाको विशिष्ट पदमा पुग्नुलाई उनी स्वाभाविक ठान्छन् । उपलब्धि नै होइन भन्ने होइन, उनले भने, तर प्रजातन्त्र आएको ३० वर्षमा १३ प्रतिशत जनसंख्या भएको दलित समुदायबाट निजामतीमा एक जना विशिष्ट श्रेणीमा पुग्नुले नीतिगत रूपमा अझै धेरै कमजोरी छ भन्ने देखिन्छ । परिवर्तनका सबै आन्दोलन पिछडिएको वर्गको उत्थानकै नाममा हुँदै आएको उनको बुझाइ छ । क्षमता नभएको र दलित भएकै कारण विशिष्ट श्रेणीमा पुगेको हो कि भन्ने सोचाइप्रति भने उनले असन्तुष्टि जनाए । कतिले त दलित सचिव भन्ने गरेका छन् । म दलितको होइन, नेपाल सरकारको सचिव हुँ, उनले भने, समाजमा यो बुझाइ नै गलत छ ।"
हवाई सेवा भदौ १ देखि खुल्ने,"काठमाडौं (कास) सरकारले भदौ १ गतेदेखि आन्तरिक र अन्तर्राष्ट्रिय उडान सञ्चालन गर्ने निर्णय गरेको छ । संस्कृति, पर्यटन तथा नागरिक उड्डयनमन्त्री योगेश भट्टराईका अनुसार सोमबारको मन्त्रिपरिषद् बैठकले उडान खुलाउने निर्णय गरेको हो । सरकारले चैत ९ देखि आन्तरिक र चैत ११ देखि अन्तर्राष्ट्रिय उडान बन्द गरेको थियो । झन्डै चार महिनादेखि ठप्प हवाई सेवा खुलाउन असार १५ गते मन्त्रालयले सहसचिव बुद्धिसागर लामिछानेको नेतृत्वमा अध्ययन समिति गठन गरेको थियो । समितिले बिहीबार कार्यविधिसहित भदौ १ देखि आन्तरिक र अन्तर्राष्ट्रिय उडान खुला गर्न सिफारिससहितको प्रतिवेदन मन्त्री भट्टराईलाई बुझाएको थियो । मन्त्रालयबाट सीसीएमसीमा पुगेको उक्त सिफारिसका आधारमा सीसीएमसीका संयोजक एवं रक्षामन्त्री ईश्वर पोखरेलले सोमबार मन्त्रिपरिषद्मा प्रस्ताव लगेका थिए । नागरिक उड्डयन प्राधिकरण र हवाई व्यवसायीहरूले आन्तरिकतर्फ एक घण्टामा ३ सय ५० जना यात्रुलाई मात्रै सेवा दिन सकिने जनाएका छन् ।"
बल अब ओलीको कोर्टमा,"(काठमाडौं)  करिब डेढ महिनाअघि खुमलटारमा भएको एउटा सानो जमघटमा पूर्वमाओवादीतर्फका केही नेताले भने, लेखराज भट्टजी ओली समूहमा गइसक्नुभयो, हाम्रो समूह झन्झन् साँघुरो भयो, उहाँलाई के कुरामा चित्त नबुझेको हो, सोधखोज गरौं, हामी बलियो बनिरहनुपर्छ । नेकपाको ४४ सदस्यीय स्थायी कमिटीमा १८ जना मात्रै पूर्वमाओवादी भएका बेला एक जना मात्रै यताउता हुँदा राजनीतिक हिसाब बिग्रिने आकलनसहित अध्यक्ष पुष्पकमल दाहाललाई त्यसो भनिएको थियो । त्यो बेला दाहालको जवाफ थियो, पार्टी एकीकरण भएपछि नेताहरू यताउता हुनु स्वाभाविक हो, एकदुई जनाले छाडेर जाँदैमा फरक पर्दैन, अरू आउँछन् । त्यसयता दाहाल निवास खुमलटारमा दाहालमाधव नेपाल समूहमा नेताहरूको दर्जनौं भेला, छलफल र परामर्श भए तर दाहालले पूर्वमाओवादीका नेताहरूसँग मात्रै छलफलको आवश्यकता महसुस गरेनन् । बरु पूर्वएमालेतर्फ अध्यक्ष केपी शर्मा ओली र नेपाल पक्षीय नेताहरूले बालुवाटार र कोटेश्वरमा थुप्रै पटक आन्तरिक विमर्श गरे । दाहालले सोमबार बिहान भने पूर्वमाओवादीतिरका सबै स्थायी कमिटी सदस्यहरूलाई छलफलमा बोलाए । उक्त छलफलमा सचिवालय सदस्य रामबहादुर थापा तथा नेताहरू लेखराज भट्ट र जनार्दन शर्मा भने सहभागी थिएनन् । सम्भवतः त्यसैले यहींनिरबाट कुरा सुरु गर्दै दाहालले भनेका थिए, पूर्वमाओवादी भनेरै अहिले बहस चलाउनु त्यति उपयुक्त त होइन तर परिस्थिति केही जटिल भएकाले तपाईंहरूलाई जानकारी दिउँ भनेर बोलाएको हुँ, कसरी अघि बढ्दा उपयुक्त हुन्छ, सल्लाह सुझाव पनि दिनुहोला । छलफलमा दाहालले स्थायी कमिटी बैठक सुरु भएयताका जटिलता, अध्यक्ष ओली र वरिष्ठ नेता नेपालसँग भइरहेका छलफल र त्यसका प्रगतिअवनति सिलसिलेबार रूपमा सुनाएका थिए । दाहालले नेपालसँग पार्टीको विधि, सिद्धान्त र मुद्दाका आधारमा आफू नजिक रहेको तर ओलीसँग नै पार्टी एकता गरेकाले छाडिहाल्ने स्थितिमा नरहेको बताएका थिए । एकता जोगाउने गरी नै अघि बढ्नुपर्छ भन्ने मेरो पनि लाइन हो, छलफल त्यसैगरी नै भइरहेको छ, दाहालले बैठकमा भनेको कुरा उद्धृत गर्दै एक नेताले भने, संगठनात्मक रूपमा माधवजीसँग नजिक छु, यसो भन्दैमा केपीजीलाई छाडिहाल्न सक्ने अवस्था छैन । दाहालले पार्टीमा देखिएका समस्याको निकास निकाल्ने मुख्य जिम्मेवारी प्रधानमन्त्री ओलीकै भएको र त्यसैका लागि आफूले सबैभन्दा धेरै संवाद उनैसँग गरेको ब्रिफिङ उक्त छलफलमा गरेका थिए । उनले ओलीबाट आएको पार्टीको विशेष महाधिवेशनको प्रस्ताव र राष्ट्रपति विद्यादेवी भण्डारीसँग भएको भेटबारे पनि प्रस्टीकरण दिएका थिए । राष्ट्रपति निवासमा म अपर्झट गएको हुँ, यहाँहरूले थाहा पाइसक्नुभयो, दाहालको ब्रिफिङ उद्धृत गर्दै बैठकमा सहभागी नेताले कान्तिपुरसँग भने, केपीजीले सचिवालय बैठक सुरु हुनुअघि अर्ली महाधिवेशनको प्रस्ताव लैजाऔं, तपार्इं सहमतिबाटै पार्टीको एकल अध्यक्ष बन्नुस् भन्नुभयो, सहमति जनाएँ, राष्ट्रपति निवासमा उहाँले नै एकल अध्यक्ष बन्न जबज स्विकार्नुपर्ने सर्त राखेपछि म छाँगाबाट खसेझैं भएँ । सहमतिका लागि महाधिवेशन नै उपयुक्त विकल्प भए पनि मंसिरमै भने त्यो सम्भव नभएकाले आइतबारको भेटमा आफूलाई उक्त प्रस्ताव स्वीकार्य नहुने बताइसकेको ब्रिफिङ दाहालले नेताहरूलाई गरेका छन् । दाहालको कुरा सुनेपछि बोलेकामध्ये अधिकांश नेताले प्रधानमन्त्री ओलीसँगै संवाद र सहमति गरेर अघि बढ्नुपर्ने सुझाव दिए । उनीहरूले महाधिवेशनमै गएर एकल अध्यक्ष बन्ने लाइनमै अघि बढ्न पनि दाहाललाई सुझाए । अहिलेको बहस पदका निम्ति भएजस्तो देखिएको छ, यसले जनता र कार्यकर्तामा राम्रो सन्देश गएन, स्थायी कमिटी सदस्य देवेन्द्र पौडेलले भने, अब वैचारिक छलफल र बहस गरौं, पार्टी एकता नभाँडिने गरी अघि बढौं भनेर अध्यक्षलाई सुझाव दिएका छौं । स्थायी कमिटी बैठकलाई अब सेफल्यान्डिङ गर्नुपर्ने र नियमित एजेन्डामै फर्किनुपर्ने सुझाव पनि अध्यक्ष दाहाललाई दिएको सहभागी अर्का एक नेताले बताए । प्रधानमन्त्रीको राजीनामाको विषय प्रवेश भएपछि हामी अलि कताकता बहकियौं पनि, ती नेताले कान्तिपुरसँग भने, बैठक सुरु गरौं, नियमित एजेन्डामै फर्काऔं, त्यहाँ सरकार र पार्टीको समीक्षा गर्ने एजेन्डा पनि छ, पुराना विषय कसैलाई उठाउन मन लागे त्यहीबेला उठाए भइगो । नेता देव गुरुङले पनि स्थायी कमिटीमा छलफल गरेर त्यहाँ टुंगिने विषय त्यहीं र त्यहाँ सम्भव नहुने विषय केन्द्रीय कमिटी बैठकमा लैजाने गरी छलफल अघि बढाउन सुझाव दिएको बताए । पूर्वमाओवादी समूहमा फाटो ४४ सदस्यीय स्थायी कमिटीमा प्रधानमन्त्री ओलीतिर १२ जना, अर्का अध्यक्ष दाहालतिर १८ र वरिष्ठ नेता नेपाल समूहका १३ जना नेता छन् । विषय र प्रसंगअनुसार कहिले कता कहिले कता हुने भएकाले वामदेव गौतम अहिले ठ्याक्कै यही खेमामा छन् भन्न सकिने स्थिति छैन । पूर्वएमालेमा ओली र नेपाल समूहका नेताहरू आआफ्नो गुटमा प्रतिबद्ध देखिन्छन् । समूहका सबै नेताहरूको अभिव्यक्ति अडान एकै किसिमले सार्वजनिक भइरहेको देखिन्छ । दाहाल समूहमा भने पछिल्लो समय तिक्तता र फाटो बढिरहेको पूर्वमाओवादीकै नेताहरू बताउँछन् । उनीहरूले बैठकमा दिने अभिव्यक्ति र नेताहरूको दाबीअनुसार पूर्वमाओवादीका नेताहरू तीन समूहमा बाँडिएका छन् । एक पटक धनगढीको कार्यक्रममा गएका बेला अध्यक्ष कमरेडले सुदूरपश्चिमका नेता भीम रावल भनिदिएपछि लेखराज भट्टको मन दुख्यो र उहाँ अहिले ओली गुटमा हुनुहुन्छ, खुमलटार स्रोतले भन्यो, हरिबोल गजुरेल, मणि थापा र टोपबहादुर रायमाझी पनि भोट नै हाल्ने परिस्थिति बन्दा यतै आउनुहुन्छ कि खोइ कुन्नि, नत्र अहिले त बालुवाटारकै प्रवक्ताझैं गरेर हिँडिराख्नुभएको छ । पहिले तारन्तर खुमलटार पुगिरहने यी नेताहरू अहिले दाहालले नबोलाउँदासम्म त्यतातिर जान छाडेका छन्, बरु बालुवाटारतिरै धेरै देखिन्छन् । अर्को एउटा ठूलो समूह सकेसम्म केन्द्रीय कमिटी बैठकबाटै नभए पनि अब हुने सहमतिको महाधिवेशनपछि दाहालले पार्टीको एकल नेतृत्व लिने गरी सहमति गर्नुपर्ने पक्षमा छन् । यो पक्षमा सचिवालय सदस्य थापासहित स्थायी कमिटी सदस्यहरू वर्षमान पुन, पौडेल, शर्मालगायत नेताहरू छन् । अहिले ओलीलाई पूरै कार्यकाल प्रधानमन्त्री चलाउन दिने र प्रचण्ड एकल अध्यक्ष बन्ने, नेपाल समूहको सम्मानजनक सहभागिता हुनुपर्नेलगायत विषयमा सहमति गरेर जाऔं भन्ने हाम्रो धारणा हो, यो समूहका एक नेताले कान्तिपुरसँग भने, छलफल भइरहेकै छ, चीज यही दिशामा अघि बढ्न सक्छ । पूर्वमाओवादीमा एउटा सानो समूह छ, जसको नेतृत्व अहिलेको स्थितिसम्म स्वयं अध्यक्ष दाहालले नै गरिरहेका छन् । यो समूहमा प्रवक्ता नारायणकाजी श्रेष्ठ, स्थायी कमिटी सदस्यहरू मातृका यादव, गिरिराजमणि पोखरेललगायत छन् । उनीहरू विचार र प्रवृत्तिगत आधारलाई केलाउँदा नेपाल पक्षसँगै नजिक रहेको अहिलेको अवस्थामा ओली प्रवृत्तिमा सुधार आउनुपर्ने र त्यसका लागि उनले दुईमध्ये एउटा पद त्याग्नैपर्ने तर्क गर्छन् । यसरी आफ्नै समूहका नेताहरू नै लाखापाखा लागेपछि दाहालले आफ्नो शक्तिको भरपर्दो आधार नेपाल समूहका नेताहरूलाई मानेका छन् तर दाहालका पछिल्ला केही व्यवहारका कारण नेपाल पक्षीय नेताहरू झस्किएका छन् । ओली र नेपाल दुवै समूह दाहालप्रति सशंकित शनिबार सचिवालयमा मंसिरमा विशेष महाधिवेशन गर्न ओलीले राखेको प्रस्तावमा दाहालले सहमति जनाए । सोही साँझ राष्ट्रपति निवासमा उनी करिब २ घण्टा अलमलिँदा उनको समूहमा हल्लीखल्ली भइसकेको थियो । त्यसैले उनले आफ्नो सचिवालयमार्फत कुनै सहमति नभएको सूचना सार्वजनिक गरे । आइतबार बिहानै दाहालको उपाध्यक्ष गौतम, महासचिव विष्णु पौडेल, स्थायी कमिटी सदस्यहरू शर्मा र पौडेलसँग भएका संयुक्त र बेग्लाबेग्लै भेटमा महाधिवेशन नै उत्तम विकल्प भएकाले त्यसैतर्फ जानुपर्ने र त्यसको तयारी गर्न नेपाल समूहलाई पनि सहमत गराउने कुरा भएको थियो । उक्त प्रस्ताव मात्रै आएको र बैठकमा निर्णय नै नभएको हुनाले छलफलकै क्रममा रहेको ब्रिफिङ नेपाल समूहलाई गर्ने सामान्य समझदारी भएको थियो । तर दाहालनेपाल समूहलाई अघिल्लो दिनको घटना जानकारी गराउने क्रममा दाहालले कुनै पनि सहमति नभएको र महाधिवेशनको विषय द्विविधा सिर्जना गर्न ल्याइएको फन्डा मात्रै भएको बताए । त्यतिखेर उनले आफू यही समूहमा रहेको र छाडेर कतै नजाने जानकारी पनि नेताहरूलाई गराएका थिए । उक्त भेलामा भएको छलफलअनुसार नै आइतबार साँझ प्रधानमन्त्रीसँग भएको भेटमा दाहालले भनेका थिए, हिजो जेजे भयो जसो भयो, अब म पछाडि फर्किएँ । नेपाल समूहसँगको परामर्शमा दाहालले म पाँच महिनापछि महाधिवेशन हुन्छ र ओलीले एकल अध्यक्षमा समर्थन गर्नुहुन्छ भन्नेमा विश्वस्त छैन, म नेपाल समूहसँगै छु भनेर स्पष्टै बताएको ओली निकट स्रोतको भनाइ छ । शनिबार दुई अध्यक्षकै सहमतिमा अर्ली महाधिवेशनको प्रस्ताव ल्याइएको हो, प्रचण्डजीले आइतबार आएर म पछि फर्किएँ भन्ने जवाफ दिनुभयो, बैठकको सहजीकरण गरेका एक नेताले कान्तिपुरसँग भने, हुन त उहाँले आफैंलाई डाइनामिक छु भन्नुहुन्छ, डाइनामिक मान्छेले बिहान एउटा, दिउँसो एउटा र साँझ एउटा कुरा गर्नु के नौलो भयो र ? ती नेताले सहमति गर्दै पछि फर्किने प्रवृत्तिले हैरान पारेको बताए । संकट जस्ताको त्यस्तै छ, दुई अध्यक्षलाई बल्लबल्ल जुटायो, कुरै मिल्दैन, ओली पक्षीय अर्का एक नेताले भने, हामी त अहिले छक्क परिरहेका छौं । दाहालले ओलीसँग केही पनि सहमति नगरेको ब्रिफिङ गरे पनि नेपाल पक्षीय नेताहरू पत्याउन तयार छैनन् । ढाँटेको कुरा काटे पनि मिल्दैन, अलिअलि राजनीति हामीले पनि बुझेका छौं, नेपाल निकट एक नेताले भने, अहिले दाहालजी दोधारमा हुनुहुन्छ, दोधार भएपछि अस्थिरता देखिने नै भयो, पछिल्लो समय उहाँप्रतिको हाम्रो विश्वास घटेको छ । उनले दाहाल दोधारमा रहेपछि पूर्वमाओवादीका सबै नेता दोधारमै रहने भएकाले झन् अलमल बढिरहेको बताए । ती नेताका अनुसार महाधिवेशनमा जाने नै परिस्थिति बन्यो भनेर कसरी अघि बढ्ने भनेर उनीहरूबीच आन्तरिक छलफल सुरु भइसकेको छ । बैठक अनिश्चित बारम्बार बोलाएर सातौं पटकसम्म स्थगित गएको स्थायी कमिटी बैठक मंगलबारका लागि आह्वान गरिएको छ तर सोमबार राति अबेरसम्म बस्ने नबस्ने ठेगान छैन । दाहाल पक्षीय नेताहरूको भनाइमा मंगलबार बैठक बसेर नियमित एजेन्डामै छलफल चल्छ । प्रवक्ता श्रेष्ठले आइतबारको बैठक बस्ने र नियमित एजेन्डामा छलफल हुने जानकारी दिए । पार्टी एकता बचाउने कुरामै पहल गर्नुपर्छ र छलफल त्यतै केन्द्रित हुन्छ, उनले कान्तिपुरसँग भने, त्यसैले मंगलबार बोलाइएको बैठक चल्छ र नियमित एजेन्डामै छलफल केन्द्रित हुन्छ । तर ओली पक्षका नेताहरूको दाबीमा दुई अध्यक्षबीच समझदारी बनिनसकेकाले बैठक स्थगित हुन सक्छ । अहिलेसम्म कुनै जानकारी त आइसकेको छैन तर दुवै अध्यक्ष छलफलकै क्रममा रहेको र कुरा मिलिनसकेको हुनाले बैठकबारे यसै भन्न सकिँदैन, स्थायी कमिटी सदस्य सुवास नेम्वाङले भने । बैठक गत असार १८ गतेदेखि मिति तोक्दै र स्थगित हुँदै आएको छ । यसबीचमा असार २०, २२, २४, २६ र यो महिनाको २ र ४ गते तोकेर अन्तिम समयमा स्थगित गरियो । बैठक बोलाउँदै स्थगित गर्दा अधिकांश स्थायी कमिटी सदस्य रुष्ट छन् ।"
एक तिहाइ सदस्य उपस्थित भए बैठक चलाऔं,"(काठमाडौं)  मिनी संसद् मानिने संसदीय समिति सभापतिहरूले समिति बैठकको गणपूरक संख्या घटाउने गरी नियमावली संशोधनको माग गरेका छन् । समिति सदस्यहरूको अनुपस्थितिले बैठक बस्न नसकिएको भन्दै उनीहरूले एक तिहाइ सदस्य उपस्थित भएमा बैठक सञ्चालन गर्न मिल्ने गरी नियमावली संशोधन गरिदिन सोमबार प्रतिनिधिसभाका सभामुख अग्निप्रसाद सापकोटा र राष्ट्रिय सभाका अध्यक्ष गणेशप्रसाद तिमिल्सिनासँग माग गरेका हुन् । संसदीय समितिका कामकारबाही, समस्या र समाधानका उपायलगायतका विषयमा सभामुख सापकोटा, अध्यक्ष तिमिल्सिनासहित दुवै सदनका १६ मध्ये १३ वटा समितिका सभापतिको उपस्थितिमा संसद् पदाधिकारीको बैठक बसेको थियो । बैठकमा राज्य व्यवस्था तथा सुशासन समिति सभापति शशि श्रेष्ठ, उद्योग तथा वाणिज्य र श्रम तथा उपभोक्ता हित समिति सभापति विमलप्रसाद श्रीवास्तव, अन्तर्राष्ट्रिय सम्बन्ध समिति सभापति पवित्रा निरौला खरेल र अर्थ समिति सभापति कृष्ण दाहालले समितिको गणपूरक संख्या एक तिहाइ हुने गरी प्रतिनिधिसभा नियमावली संशोधन गर्नुपर्ने माग राखेका थिए । प्रतिनिधिसभा नियमावलीमा समितिका कुल संख्याको ५१ प्रतिशतलाई गणपूरक संख्या मान्नुपर्ने व्यवस्था छ ।संविधानसभाका बेला पनि एक तिहाइलाई गणपूरक संख्या मानिने गरिएको उल्लेख गर्दै सभापतिहरूले अहिले पनि त्यस्तै व्यवस्था गर्नुपर्ने माग राखे । बैठकमा सहभागी एक सभापतिले संविधानसभाका समितिसँग संघीय संसद्का समितिलाई दाँज्न नहुने बताए । अन्तर्राष्ट्रिय सम्बन्ध समिति सभापति खरेलले संसद्मा छलफल हुन नसकेका विषयमा संसदीय समितिमा व्यापक छलफल गर्नुपर्ने भएकाले बैठकमा ५१ प्रतिशत सांसद सहभागिताको विषय बैठकमा उठेको बताइन् । एउटै कामका लागि दुई वा दुईभन्दा बढी समितिबीच प्रतिस्पर्धा देखिएको भन्दै समिति सभापतिहरूले संसद्को नेतृत्वलाई समाधानका लागि आग्रह गरेका छन् । पछिल्लो समय कृषि, सहकारी तथा प्राकृतिक स्रोत समिति र सार्वजनिक लेखा समितिबीच वैज्ञानिक वन व्यवस्थापनका विषयमा विवाद छ । दुवै समितिले उपसमिति गठन गरेर वनको स्थलगत अनुगमन गर्न पठाएका थिए । यसअघि सीमाका विषयमा राज्य व्यवस्था तथा सुशासन समिति, अन्तर्राष्ट्रिय सम्बन्ध समितिलगायतबीच क्षेत्राधिकारको विवाद आएको थियो । विकास निर्माण आयोजनाको निरीक्षण गर्ने क्रममा राष्ट्रिय सभा र प्रतिनिधिसभाका समितिहरूबीच पनि विवाद हुँदै आएको छ ।कृषि सहकारी तथा प्राकृतिक स्रोत समिति सभापति पूर्णकुमारी सुवेदीले आफ्नो समितिको कार्यक्षेत्र सार्वजनिक लेखा समितिले मिचेको आरोप लगाइन् । कार्यक्षेत्रका बारेमा विवाद, दोहोरोपना छ । लेखाले सबै विषयमा हेर्ने भन्छ । सबै समितिका सबै क्षेत्रमा कुनै न कुनै रूपमा सम्बन्ध हुन्छन् । समन्वय गरेर अगाडि जानुपर्छ । समन्वयकारी भूमिकाले व्यवस्थित हुनुपर्छ, उनले भनिन् । अन्तर्राष्ट्रिय सम्बन्ध समिति सभापति खरेलले पनि आफ्नो कार्यक्षेत्र राज्य व्यवस्था तथा सुशासन समितिले मिचेको कुरा बैठकमा राखेकी थिइन् ।सभामुख सापकोटाले समितिहरूबीच अस्वस्थ प्रतिस्पर्धा हुन नहुनेमा समझदारी भएको बताए । सभापतिहरूले क्षेत्राधिकारबारे कुरा उठाउनुभएको थियो । कुनचाहिँ बढी जरुरी हो भन्ने आधारमा अगाडि जानुपर्छ भन्ने कुरा भयो । अश्वस्थ प्रतिस्पर्धा गर्नु हुन्न भन्ने समझदारी भएको छ, उनले भने ।समितिका निर्णय र निर्देशन सरकारले पालना नगरेको भन्दै समिति सभापतिहरूले सभामुख र अध्यक्षसँग संसदीय सर्वोच्चता कायम गरिदिन आग्रह गरेका छन् । त्यस्तै, कोरोना भाइरसको संक्रमणबाट बच्नका लागि दूरी कायम गरेर समिति बैठक बस्नुपर्नेमा त्यसो गर्न कठिन भएको सभापतिहरूले गुनासो गरेका छन् । उनीहरूले बैठक कक्ष साँघुरा भएकाले दूरी कायम गर्न नसकिएको बताएका हुन् ।"
कांग्रेसमा महाधिवेशन केन्द्रित विवाद बढ्दै,"काठमाडौं (कास) कांग्रेस सभापति शेरबहादुर देउवाले पार्टीको महिला विभागमा एक सचिवसहित ३८ सदस्य मनोनयन गरेका छन् । उनले यसअघि नै विभागको संयोजकमा केन्द्रीय सदस्य ईश्वरी न्यौपानेलाई तोकेका थिए । देउवाले सचिवमा लक्ष्मी खतिवडालाई मनोनयन गरेका छन् । उनी वरिष्ठ नेता रामचन्द्र पौडेल पक्षकी हुन् । पौडेल समूहले भने महाधिवेशनको तालिका घोषणा भई प्रक्रिया अघि बढिसकेका बेला विभागमा सदस्य मनोनयन गरेर आचारसंहिता उल्लंघन गरेको भन्दै विरोध गरेको छ । असार १ गते पौडेल, महामन्त्री शशांक कोइराला, कोषाध्यक्ष सीतादेवी यादवले संयुक्त वक्तव्य निकालेर विरोध गरेका थिए । पार्टी विधानमा ६ महिनाभित्र मात्रै विभाग गठन गर्न पाउने व्यवस्था रहेको उनीहरूले सभापतिलाई सम्झाएका छन् । देउवाको चारवर्षे कार्यकाल फागुनमै सकिएको उल्लेख गर्दै पौडेल पक्षले विभागको संयोजक र सदस्य मनोनयन विधानको व्यवस्थाविरुद्ध समेत रहेको जनाएको छ । पौडेल पक्षले पार्टीको निर्वाचन समितिलाई यस्ता मनोनयन हुन नदिन र भएका बदर गराउन मागसमेत गरेको थियो । तर देउवाले यसअघि २० वटा विभागको संयोजक तोकिसकेका र ती सबैमा सदस्य मनोनयन गर्ने तयारीसमेत अघि बढाइसकेका छन् ।"
विदेशी नियोगमा नयाँ नक्सा,"काठमाडौं (कास) विदेशस्थित नेपाली नियोगहरूले कागजपत्र, दस्तावेज र बोर्डलगायतमा नयाँ नक्सा प्रयोगमा ल्याएका छन् । लिपुलेक, कालापानी र लिम्पियाधुरा समेटेर हालै जारी गरिएको नेपालको राजनीतिक तथा प्रशासनिक नक्सा परराष्ट्र मन्त्रालयले विदेशमा रहेका आफ्ना नियोगलाई प्रयोगका लागि पत्राचार गरेको थियो । विदेशमा ३० वटा दूतावास, तीनवटा संयुक्त राष्ट्रसंघको स्थायी नियोग (न्युयोर्क, जेनेभा र भियना) र ६ वटा महावाणिज्य दूतावास छन् । ओमानका लागि नेपालकी राजदूत शर्मिला पराजुलीले दूतावासका कागजपत्र र अन्य दस्तावेज, बोर्डलगायतमा नयाँ नक्सा प्रयोगमा ल्याइसकेको बताइन् । दूतावासका सम्पूर्ण कामकारबाहीमा नयाँ नक्साको प्रयोग भइसकेको छ, उनले कान्तिपुरसँग भनिन् । अन्य नियोगहरूले पनि नयाँ नक्सा प्रयोग गरेर काम थालिसकेको परराष्ट्रका प्रवक्ता भरतराज पौड्यालले बताए । उनका अनुसार परराष्ट्रले नयाँ नक्साबारे विदेशी दूतावास, अन्तर्राष्ट्रिय संस्थासहित अन्तर्राष्ट्रिय समुदायलाई पनि जानकारी गराइसकेको छ । भारतले गत कात्तिकमा नेपाली भूमि समेट्दै नयाँ नक्सा गरेपछि नेपालले पनि लिम्पियाधुरासम्मको नक्सा गत जेठ ७ मा सार्वजनिक गरेको थियो । मन्त्रिपरिषद्ले जेठ ५ मा नयाँ राजनीतिक तथा प्रशासनिक नक्सा प्रकाशन गर्ने निर्णय गरेको थियो ।"
दुई कामदार संक्रमित,"राजविराज (कास) कोरोना पुष्टि भएपछि मृत्यु भएका सप्तरीको राजविराज नगरपालिका६ का ७२ वर्षीय पुरुषको पसलमा काम गर्ने दुई जनामा पनि संक्रमण पुष्टि भएको छ । पसलमा काम गर्ने १६ जनाको स्वाब संकलन गरिएकामा सोमबार दुई जनाको रिपोर्ट पोजिटिभ आएको जिल्ला स्वास्थ्य कार्यालयले जनाएको छ । आइतबार मृतकको परिवारका सबै पाँचै जनामा संक्रमण पुष्टि भएको थियो । मुटुमा समस्या भएपछि गत असार ३० गते उपचारका लागि बीपी कोइराला स्वास्थ्य विज्ञान प्रतिष्ठान धरानमा भर्ना गरिएका ती वृद्धको कोरोना परीक्षणको रिपोर्ट आएकै राति साउन १ गते मृत्यु भएको थियो । यसैगरी, सुनसरीको धरानस्थित बीपी कोइराला स्वास्थ्य विज्ञान प्रतिष्ठानमा एमबीबीएस अन्तिम वर्षमा अध्ययनरत एक भारतीय छात्रामा कोरोना संक्रमण देखिएको छ । उनी गत शनिबार भारतबाट प्रयोगात्मक परीक्षाका लागि आएकी थिइन् । उनलाई आइसोलेसन सेन्टरमा स्थानान्तरण गरिएको छ, प्रतिष्ठानका प्रवक्ता प्राडा दिनेश सापकोटाले भने ।"
खाने अन्न न फेर्ने कपडा,"(जाजरकोट)  गत असार २५ को बाढीपहिरोबाट प्रभावित बारेकोट गाउँपालिकामा खाद्यान्न अभाव भएपछि प्रभावित क्षेत्रका बासिन्दालाई गुजारा चलाउन धौधौ भएको छ । घरमा अन्न सकिंँदा र बजारमा किन्न नपाउँदा विस्थापित परिवार भोकभोकै बस्न बाध्य भएका छन् । नयाँ बाली नपाक्दा, पुरानो अन्न सकिँदा र खाद्य व्यवस्था तथा व्यापार कम्पनीको घाटस्थित डिपोमा चामल मौज्दात नहुँदा बारेकोटमा खाद्य अभाव भएको हो । स्थानीय पसलमा चामलको कुरै छाँडौं, चिउरा र चाउचाउ पनि पाइन छोडेको छ, बारेकोट४, सार्कीटोलका करे सार्कीले भने, ११ दिनदेखि विस्थापित छौं, खाने अन्न केही छैन । जिरी, सार्कीटोल, धौलाकोट, मैना, तोलखाना, कालाखोली, भैलोखाना, धुमा, धौलाकोट र कोट्लीलगायत गाउँमा खाद्यान्न अभाव देखिएको हो । बारेकोटका बासिन्दा गुजाराका लागि बर्सेनि बजार र खाद्य संस्थानको खाद्यान्नमा भर पर्छन् । यातायातको असुविधाले स्थानीय बजारमा पनि खाद्यान्न मौज्दात सकिएको गाउँपालिका अध्यक्ष महेन्द्रबहादुर शाहले बताए । यहाँको उत्पादित अन्नले ३ देखि ६ महिना खान पनि मुस्किल पर्छ, उनले भने, यो सिजनमा गाउँपालिकामा बर्सेनि खाद्यान्न अभाव हुन्छ, झन् यस वर्ष पहिरोले अधिकांश परिवार विस्थापित छन् । वर्षौंदेखि भारत बस्दै आएका पनि बारेकोट फर्केपछि खाद्यको समस्या बल्झिएको उनले जनाए । बारेकोटका झन्डै २० हजार बासिन्दाका लागि स्थापना भएको खाद्य व्यवस्था तथा व्यापार कम्पनीको घाटस्थित खाद्य डिपोमा अहिले १० क्विन्टल चामल मात्र मौज्दात रहेको कम्पनीका प्रमुख धर्मबहादुर बस्नेतले बताए । बारेकोटका लागि कम्पनीले ३ हजार ५ सय क्विन्टल चामलको कोटा निर्धारण गरेको थियो । तर अहिलेसम्म २ हजार ४ सय ४२ क्विन्टल मात्र ढुवानी भएको छ । ढुवानी भएको सबै चामल सकिसकेको छ । ढुवानीको जिम्मा लिएको एमबी बिल्डर्सले लकडाउनका कारण गाडी नचलेको निहुँ देखाउँदै पूरै चापल ल्याएको छैन । डिपोले असार पहिलो सातादेखि चामल वितरण रोकेको छ ।नयाँ बाली पाक्न अझैं २ महिना लाग्ने भएकाले तत्काल खाद्यान्न ढुवानी गर्न डिपोलाई अनुरोध गरिएको अध्यक्ष शाहले बताए । डिपोमा खाद्य अभाव हुँदा स्थानीय बजारमा मोटो चामल ८० रुपैयाँ प्रतिकिलो किन्नुपर्ने बाध्यता भएको गाउँपालिका उपाध्यक्ष ओमा शाहीले बताइन् । उनका अनुसार डिपोले उक्त चामल ५१ रुपैयाँ प्रतिकिलो बिक्री गरिरहेको थियो । सदरमुकाम खलंगास्थित कम्पनीको गोदाममा अहिले २ हजार १ सय क्विन्टल खाद्यान्न मौज्दात छ । विस्थापितले बारेकोटवासीले अहिलेसम्म राहत पाउन सकेका छैनन । पर्याप्त राहतको व्यवस्थापन गर्ने सामर्थ्य नभएको गाउँपालिकाले जनाएको छ । राहत दिन प्रदेश र संघीय सरकार गम्भीर नभएको गाउँपालिका अध्यक्ष शाहले आरोप लगाए । राहत सामग्री आपूर्तिका लागि हवाईमार्गको विकल्प छैन, उनले भने, माथिल्ला सरकारलाई अनुरोध गरिए पनि बेवास्ता भइरहेको छ । सडक सुविधा नभएकाले बारेकोटमा स्थलमार्गबाट खाद्यान्न ढुवानी गर्ने अवस्था नभएको उनले गुनासो गरे । उनका अनुसार एकैपल्ट ठूलो संख्यामा विस्थापित भएपछि पीडितलाई चुहिने त्रिपालमुनि राख्नुपर्ने बाध्यता छ । अहिलेसम्म कतैबाट सहयोग आएको छैन, उनले भने । हालसम्म रेडक्रसले ३ सय ७५ त्रिपाल र ३ सय ५० थान कम्मल उपलब्ध गराएको छ । बाढीपहिरोले बारेकोटका ८ वडाका १ हजार ५५ घरपरिवार विस्थापित भएका छन् । उनीहरूलाई विद्यालय, जंगलका खाली चौर, गोठलगायत स्थानमा राखिएको छ ।अधिकांश गाउँबस्तीमा अहिले पनि पहिरो गइरहेको छ, शाहले भने, त्रिपालसमेत नहुँदा कोरोना संक्रमणको जोखिम भए पनि सबैलाई कोचाकोच गरेर राख्नुपर्ने बाध्यता छ । विस्थापित बसेको स्थानमा शौचालय, शुद्ध खानेपानी र सरसफाइलगायतको उचित व्यवस्थापन नहुँदा संक्रामक रोग फैलिने खतरा बढेको स्वास्थ्यकर्मी कमल शाहले बताए । गत असार २५ गते बारेकोट४, सार्कीटोलमा गएको पहिरोमा परी ११ जनाको ज्यान गएको थियो । एक जना अझै बेपत्ता छन् । बेपत्ता फेला नपरेपछि खोजीका लागि गएको नेपाली सेनाको टोली सदरमुकाम फर्किसकेको छ ।"
खाने अन्न न फेर्ने कपडा,"(म्याग्दी)  ६० वर्षीय भीमप्रसाद जुग्जाली धौलागिरि गाउँपालिका६ मराङको अवार्ङस्थित जनविकास आधारभूत विद्यालयमा आश्रय लिएर बसेका छन् । पहिरोमा परिवारका ४ सदस्य गुमाएका उनले १२ दिनदेखि लुगा फेर्न पाएका छैनन् । असार २७ गते बिहानको पहिरोमा ज्यान जोगाएर भागेका गाउँपालिकाका सबै पीडितको हालत यस्तै छ । उक्त दिनको छुट्टाछुट्टै पहिरोमा आफन्त गुमाएका र घरखेत पहिरोको जोखिममा परेमा ६० जना विद्यालयमा बसेका छन् । पहिरो जानु दुई दिनअघि कपडा फेरेको हो । पहिरोले परिवारका सदस्यसहित सबै लग्यो । ज्यानमा जे लगाएको थियो त्यही कपडामा बसिएको छ । किरिया उम्केपछि केही उपाय गर्नुपर्ला, जुग्जालीले भने, मराङका विस्थापित हामीहरू ४ वटा क्याम्पमा बाँडिएर बसेका छौं । राहत पनि खाद्यान्न र त्रिपालमात्र आएको छ । ज्यानको कपडा फेर्न पाएको छैन, पकाएर खाने भाँडावर्तन छैनन् । पहिरोमा उनले श्रीमती, बुहारी, नाति र नातिनीलाई गुमाएका छन् । घाइते भएकी छोरी तिर्सनाको बेनीमा उपचार भइरहेको छ । भीमप्रसाद र छोरा सुमन त्यो रात घरबाहिर भएकोले बाँच्न सफल भएका हुन् । भीमप्रसादका भाइ ध्यानबहादुरका पनि श्रीमती र दुई छोरीलाई पहिरोले लगेको छ । उनी पनि यतिबेला आपत्कालीन शिविरमा बसेका छन् । दुवै परिवारका ७ जनाको काजकिरिया सुमनले छिमेकीको पिँढीमा बसेरै गरेका छन् । मराङका सबै बस्तीमा घरभन्दा बढी पहिरा छन् । जता हेर्यो उतै पहिरो जालाजस्तो देख्छु । पाइलैपिच्छे पहिरोको डर छ, पिँढीमा सुतेकोले भागेर बाँच्न सफल ध्यानबहादुरले भने, म यही दुःखी थलोमै छुटें, अब कता जानु । मृत्यु संस्कार सकिएपछि सबैको भेला बसेर बस्ती व्यवस्थापनमा छलफल गर्ने योजना बनाएको वडा कार्यालयले जनाएको छ । अहिले वडाले क्षतिको विवरण संकलन गरिरहेको छ । पीडित परिवारलाई मृत्यु संस्कार पूरा गर्न दिऊँ । पछि उनीहरूलाई परिवारअनुसार सुरक्षित स्थलमा छुट्टाछुट्टै राख्ने योजनामा छौं, वडाध्यक्ष राजाराम सुवेदीले भने, पीडितको वर्गीकरण भइरहेको छ । जमिनको पनि भौगर्भिक अध्ययन गराई टहरो बनाएरै पनि सुरक्षित स्थानमा सारिनेछ । पहिरोमा पुरिएर सल्लेरी भीरको टुप्पोमा रहेको मराङको माथिल्लो छेउको दलित बस्ती राम्चेका ५ परिवारका ११ जनाको ज्यान गएको थियो । ६ घरका ४५ जना सामुदायिक भवनमा आश्रय लिएर बसेका छन् । विस्थापितमध्ये धेरै बालबालिका छन् । राम्चेमा पनि राहतस्वरूप खाद्यान्न र त्रिपाल पुगे पनि अरू राहत छैन । स्थानीयले परिस्थितिका कारण १३ दिने काजकिरियालाई ३ दिनमै सकेका छन् । पाक्न लागेको मकैखेती र भर्खर रोपेको कोदो पहिरोले लग्यो । ज्यालामजदुरी गरी जोडेको अन्नपात सबै पुरियो । न हरमा फेर्ने टालो छ, न जाने ठाउँ, ९ जनाको परिवारसहित भवनमा बसेका गंगालाल विकले भने, दाताले दिएको त्रिपाल र चामल छ । तर न खाँबो गाड्ने थलो छ, न चुल्होमा बसाल्ने भाँडो । सधैं यसरी बसेर कसरी चल्ला र, कतै खाँबो गाडेर केटाकेटीलाई ओतमा राख्नपाए, आफूले ज्यालामजदुरीको काम खोज्न निक्लन हुन्थ्यो । धौलागिरि६ का विभिन्न बस्तीलाई अनुकूलताअनुसार शिविर बनाएर राखेको छ । तर, तल म्याग्दी खोला किनारका कल्लेनीका २८ परिवारलाई भने नजिक सुरक्षित र सबै अट्ने स्थान नमिलेपछि पारिपट्टि ताकमको सिवाङस्थित हेम माविमा पुर्याइएको छ । उक्त स्कुलमा ३० बालबालिकासहित ६८ जना बसेका छन् । असार २७ गते नै मालिका गाउँपालिका७ विममा २४ घरमा पहिरोले क्षति पुर्याएको थियो । ७ घरका ८ सदस्यसमेत सम्पूर्ण घरखेत बगेको छ । विस्थापितलाई नजिकैको किसानी माविमा राखिएको छ । उनीहरूलाई अर्को व्यवस्था नभएसम्म गाउँबाट बेनी, पोखरा, काठमाडौं र विदेशमा बसाइँ सरेर ताला लगाएका घरमा राखिने भएको छ । वडाध्यक्षको अगुवाइमा गाउँका खाली घर पहिचान गरी घरधनीको सहमति लिएर व्यवस्थापन गर्न लागिएको हो । विस्थापितलाई रित्ता घरमा राख्न घरधनीसँग कुरा भएको छ । यसो गर्दा खाली घरको संरक्षण हुने, विस्थापितको व्यवस्थापन पनि हुने सोचेका हौं, मालिका७ वडाध्यक्ष रेशम जुग्जालीले भने ।"
बाढीपहिरोले ७ को मृत्यु,"(काठमाडौं)  बाढीपहिरोका कारण काठमाडौं, दार्चुला, तनहुँ, गोरखा र धादिङमा गरी सात जनाको मृत्यु भएको छ । दुई जना घाइते र तीन दर्जनभन्दा बढी परिवार विस्थापित भएका छन् ।काठमाडौंको कागेश्वरी मनहरा१ गागलफेदीमा पुरिएर २२ वर्षीय नवराज गुरूङको मृत्यु भएको छ । दार्चुलाको नौगाड गाउँपालिका६ परिगाउँमा आइतबार राति पहिरोले घर पुरिँदा ४२ वर्षीया मानमती ठगुन्ना र उनकी भतिजी ५ वर्षीया पार्वती ठगुन्नाको मृत्यु भएको छ । मानमतीका आफन्त मोहना ठगुन्नाको अवस्था गम्भीर छ । उनको शैल्यशिखरको गोकुलेश्वर अस्पतालमा उपचार भइरहेको दार्चुलाका डीएसपी पदमबहादुर विष्टले बताए । परिगाउँ खोला किनारका सात घर र एक विद्यालयसमेत बाढीले बगाएको छ । तीन घर उच्च जोखिममा छन् । परिगाउँमा स्थानीयका ८३ वटा बाख्रा, २५ गोरु, ११ गाई, २ वटा घोडालगायत पशुचौपाया बाढीपहिरोले बगाएका छन् । विस्थापित परिवारलाई सुरक्षित ठाउँमा सारेर क्षतिको विवरण संकलन भइरहेको डीएसपी विष्टले बताए ।राति नै नौगाड गाउँपालिका३ खार खोलाको बाढीले आनसिंह ठगुन्ना, जोगी धामी र रमेशसिंह ठगुन्नाको पसल बगाएको स्थानीय रघुवीर सिंह ठगुन्नाले बताए । बाढीले १० वटा पानी घट्ट, ४ आरसीसी पुल, ४ काठे पुल, खेल मैदान, माछापोखरी बगाएको छ भने खार लघु जलविद्युत् आयोजनाको मुहानमा क्षति गरेको उनले जानकारी दिए । विद्युत् प्राधिकरणको डुङुरी पावर हाउसभित्र डुङुरी खोलाको बाढीले क्षति पुर्याएको छ । पावर हाउस सञ्चालनमा आउन दुई साता लाग्न सक्ने प्राधिकरण दार्चुला वितरण केन्द्र प्रमुख दयाराम शाहले बताए । महाकाली नगरपालिका५ धौलीगाड खोलामा आएको बाढीले महाकाली लोकमार्ग अवरुद्ध भएको छ । धौलीगाड खोलामा निर्माणाधीन पक्की पुलको पिलर धस्सिएको छ । तनहुँको भानु९ सिमगैरामा महेन्द्र धरालीको घर पहिरोले पुर्दा उनकी आमा ८० वर्षीया तिलमाया र १७ वर्षीया छोरी तृप्साको मृत्यु भएको छ । सोमबार दिउँसो गएको पहिरोमा परी तिलमायाको घटनास्थलमै र घाइते तृप्साको डुम्रेमा उपचारका क्रममा मृत्यु भएको तनहुँका एसपी अरुण पौडेलले बताए । पहिरोका कारण शुक्लागण्डकी र म्याग्देमा २० घर विस्थापित भएका छन् । गत साता पहिरोमा बेपत्ता व्यास ९ का राजेश थापा अझै भेटिएका छैनन् ।पहिरोले गोठसँगै पुरिएर गोरखाको गण्डकी४ फुजेल कौदिककी ३४ वर्षीया लक्ष्मी गुरुङको मृत्यु भएको छ । सोमबार दिउँसो बाख्रालाई घाँस दिँदै गर्दा पहिरोले पुरेको स्थानीय धनबहादुर गुरुङले बताए । जिल्लामा एक हजार रोपनीभन्दा बढी धानखेतमा क्षति पुगेको छ । लमजुङको राइनास, दूधपोखरी र दोर्दीमा एक दर्जनभन्दा बढी परिवार बाढीपहिरोले विस्थापित भएका छन् । पुल बगाउँदा टुट्यो सडक सम्पर्क अछाम घट्टेखोलाको बाढीले साँफेमार्तडी सडकअन्तर्गत बूढीगंगा२ ताप्रीसेराको पक्की पुल बगाउँदा बाजुराको सडक सम्पर्क टुटेको छ । जिल्ला प्रवेश गर्ने एउटा मात्रै सडकको पुल आइतबार राति बगेपछि बाजुरामा सवारीसाधन आवतजावत ठप्प भएको हो । बाजुराका प्रमुख जिल्ला अधिकारी कृष्ण गैरेका अनुसार वर्षाले अम्कोटदेखि मार्तडीसम्म १० भन्दा बढी ठाउँमा पहिरो गएको छ । गत साता ताप्रीसेराको झोलुंगे पुल बूढीगंगा नदीमा भासिएको थियो । यातायात ठप्प भएको छ । अहिले सुरक्षाकर्मी, रेडक्रसको टोली र जनप्रतिनिधि घटनास्थल पुगेका छन्, उनले भने । बेपत्ता ११ भेटिएनन्, उद्धार टोली फर्कियोसंखुवासभाको सिलिचोङ गाउँपालिका१ बेसिन्दामा गएको पहिरोमा हराइरहेका ११ जना एक सातासम्म फेला नपरेपछि उद्धार टोली फर्किएको छ । घरसँगै बगेर बेपत्ताको खोजीमा खटिएको ६० जना सुरक्षाकर्मीको टोली सोमबार सदरमुकाम खाँदबारी आइपुगेको हो । गत असार २८ मा बेसिन्दा गाउँमा पहिरोमा नौ वटा घर बगेका थिए । तत्काल उद्धार हुँदा ४ जनालाई स्थानीयले घाइते अवस्थामा बचाएका थिए । हराएका ११ जनाको शव पनि फेला नपरेको प्रहरीले जनाएको छ । सुरक्षाकर्मीको टोलीले पहिरो गएको स्थान र छेउछाउका खोलामा एक सातासम्म खोजी गर्दा पनि पत्ता नलागेको प्रमुख जिल्ला अधिकारी जीवनप्रसाद आचार्यले बताए । उनका अनुसार बेपत्ताको खोजीका लागि सेनाका ३०, सशस्त्र र नेपाल प्रहरीका १५१५ जनाको टोली खटिएको थियो । सदरमुकामबाट गएको टोली फर्किए पनि स्थानीय, ताम्कु र बुधबारे प्रहरी चौकीका गरी १३ जनाको टोलीले खोजी र निगरानी गरिरहेको प्रजिअ आचार्यले बताए । पहिरोबाट विस्थापितमध्ये सिलिचोङ२ सिसुवाटारको बुधबारे बजारमा ४५ परिवार र चित्रेमा ५७ परिवारलाई अस्थायी संरचना निर्माण गरी राखिएको छ । अस्थायी बासस्थानमा सबै व्यवस्थापन गरिएको र सुरक्षाकर्मी खटाइएको छ, उनले भने, गाउँभरिका १ सय १६ परिवारलाई सुरक्षित रूपमा राखिएको छ । पहिरोले बेसिन्दा गाउँ चिराचिरा भएर फाटेको छ । दुई दिनयता फेरि अविरल वर्षा भइरहेकाले स्थानीय चिन्तित छन् । उनीहरूका लागि निजी क्षेत्रका विभिन्न निकायबाट समेत राहत संकलनको काम भइरहेको छ । १० वर्षअघि ताम्कुको सिकदिम भन्ने ठाउँमा गएको पहिरोमा पनि ११ जना बेपत्ता भएका थिए ।"
बुधबारसम्मै वर्षा,"काठमाडौं (कास) मुलुकभर आइतबारदेखि सुरु भएको वर्षा बुधबारसम्मै हुने जल तथा मौसम विज्ञान विभागले आकलन गरेको छ । यसअघि नै विभागले साउन ४७ सम्म देशैभर मध्यमदेखि भारी वर्षा हुने भएकाले सतर्क हुन आग्रह गरेको थियो । गृह मन्त्रालय मातहतको राष्ट्रिय विपद् जोखिम न्यूनीकरण तथा व्यवस्थापन प्राधिकरणले समेत सचेत गराएको थियो । यसअघि असार २५२८ सम्मको वर्षाले देशका विभिन्न भागमा पहिरो र बाढीका घटना भएका थिए, त्यसबाट धेरै जनधनको क्षतिसमेत भएको थियो । प्राधिकरणले साउन दोस्रो र तेस्रो साता विपद्का घटनामा वृद्धि हुने आकलन गरेको छ । यो मनसुनमा बाढीपहिरो र पानीजन्य विपद्का ३० लाख घटना हुने अनुमान विशेषज्ञहरूको छ । विभागकी प्रवक्ता वरिष्ठ मौसमविद् अर्चना श्रेष्ठले मनसुनको न्यून चापीय रेखा नेपालको तराई भूभागको नजिक आउने भएकाले आइतबारदेखि लगातार चार दिनसम्म नेपालभर नै मनसुन सक्रिय हुने बताइन् । मुलुकका विभिन्न भागमा हल्कादेखि मध्यम र केही स्थानमा भारी वर्षा हुने देखिन्छ, उनले भनिन्, सातवटै प्रदेशका थोरै स्थानमा भारी वर्षाका कारण पहिरो र बाढीको समेत जोखिम भएकाले सचेत हुनुहोला ।उनका अनुसार कन्काई, तमोर, सुनकोसी, सप्तकोसी, वाग्मती, कमला, बूढीगण्डकी, सेतीगण्डकी, मर्स्याङ्दी, कालीगण्डकी, तिनाउ, पश्चिम राप्ती, बबई, भेरी, पश्चिम सेती र सहायक नदीहरूमा जल सतह बढ्नेछ । विभागले नेपालभरका ठूला, मझौला र सहायक नदीहरूमा पानीको बहाव र त्यसको अवस्थाबारे २४ सै घण्टा अनुगमन गर्दै सर्वसाधारणलाई सचेत गराइरहेको जनाएको छ ।ताल फुट्ने चेतावनीपछि भोटेकोसीमा सतर्कता चीनको खासा क्षेत्रमा रहेको केरुङ च्छो ताल फुट्न सक्ने चेतावनीपछि जिल्ला प्रशासन कार्यालय सिन्धुपाल्चोकले भोटेकोसी नदीको तटीय क्षेत्रका बासिन्दालाई सतर्क रहन आग्रह गरेको छ । आवश्यक परे स्थानीयलाई अन्यत्रै स्थानान्तरणका लागि पनि तयारी हालतमा रहन प्रशासनले सेना, सशस्त्र, नेपाल प्रहरी र स्थानीय तहलाई निर्देशन पनि दिएको छ ।खासा नजिकैको न्यालम क्षेत्रमा अविरल वर्षापछि ताल भरिएको र जुनसुकै बेला फुट्न सक्ने जानकारी पाएपछि सिन्धुपाल्चोकका प्रमुख जिल्ला अधिकारी उमेश पाण्डेले सोमबार विज्ञप्तिमार्फत भोटेकोसी गाउँपालिका र बाह्रबिसे नगरपालिकास्थित नदी तटीय क्षेत्रका बासिन्दालाई अभर पर्दा सर्न सक्ने गरी सतर्कता अपनाउन भनेका हुन् । उक्त पोखरी फुट्न गएमा भोटेकोसी नदीमा आकस्मिक रूपमा पानीको बहाव बढ्न गई नदी किनारमा रहेका बजार तथा बस्तीलाई बगाउनु र ठूलो जनधनको क्षति पुर्याउन सक्ने सम्भावना रहेकाले सतर्कता अपनाउन हार्दिक अनुरोध गर्दछौं, विज्ञप्तिमा भनिएको छ । प्रशासनको निर्देशनपछि वाग्मती प्रदेश प्रहरी हेटौंडा, संघीय इकाइ कार्यालय काभ्रे, जिल्ला प्रहरी सिन्धुपाल्चोक र यी स्थानका सेना र सशस्त्रका संयन्त्रलाई सम्भावित जोखिमविरुद्ध जुध्ने गरी तयारी हालतमा राखिएको छ । वाग्मती प्रदेश प्रहरी प्रमुख डीआईजी वसन्त लामाले कान्तिपुरसँग भने, विपत् आइहालेको अवस्थामा त्यसविरुद्ध जुध्न सबै संयन्त्र तयारी हालतमा राखिएको छ । तटीय क्षेत्रका बासिन्दालाई सुरक्षाकर्मीले माइकिङ गर्दै सतर्कता अपनाउन अग्रह गरेका छन् ।"
अर्थको अर्थपूर्ण निर्देशन,"पाँच करोड रुपैयाँभन्दा बढी लागतका पूर्वाधार आयोजना निर्माण सम्पन्न भएको पाँच वर्षसम्म सम्बन्धित निर्माण व्यवसायीले नै मर्मतसम्भार गर्नुपर्ने व्यवस्था मिलाउन अर्थ मन्त्रालयले सरोकारवाला निकायहरूलाई दिएको निर्देशन सकारात्मक छ । यस्तो व्यवस्थाको कार्यान्वयन भएमा निर्माण व्यवसायीहरूलाई आफ्ना कामप्रति जिम्मेवार र उत्तरदायी बनाउन मद्दत मिल्नेछ । यसो गर्नु आफैंमा त्यति सजिलो भने छैन । सार्वजनिक खरिद ऐननियमावली त ठेकेदारहरूकै शक्ति सम्बन्ध र स्वार्थबमोजिम परिवर्तन भइरहने मुलुकमा अर्थ मन्त्रालयले गरेको प्रशासनिक निर्देशनको पालना कति होला भन्नेमा सन्देह छ । तर, राजनीतिक नेतृत्वसित इच्छाशक्ति र कर्मचारीतन्त्रसित प्रतिबद्धता हुने हो भने निर्माण व्यवसायीहरूले एकपक्षीय ढंगमा मात्रै विधिको शासनलाई चुनौती दिइरहन सक्दैनन् । त्यसैले, सार्वजनिक खपतका लागि मात्रै यस्तो निर्देशन दिइएको होइन भने सरकारले यसको उचित कार्यान्वयनका लागि आवश्यक तारतम्य मिलाउनुपर्छ ।अर्थ मन्त्रालयले बजेट कार्यान्वयनसम्बन्धी मार्गदर्शन जारी गर्दै सडक, पुल, बाँध, नहरलगायत पूर्वाधार आयोजनाको मर्मतसम्भार निर्माण व्यवसायीले नै गर्ने व्यवस्था मिलाउन सरोकारवाला निकायलाई निर्देशन दिएको हो । मन्त्रालयले यो निर्णय गर्नका लागि टेकेको सार्वजनिक खरिद ऐन तथा नियमावलीमा वर्ष नै किटान गरेर स्पष्ट व्यवस्था भने गरिएको छैन । विद्यमान ऐननियम र त्यसबमोजिम हुने राज्यसितको सम्झौताकै कार्यान्वयन गर्न अटेरी गर्ने ठेकेदारहरू यही व्यवस्थाका भरमा त्यत्तिकै बाँधिएलान् भन्न मुस्किल छ । त्यसैले यसलाई थप प्रस्ट्याउनुपर्छ । सरकार साँच्चिकै दत्तचित्त भएर यो व्यवस्था कार्यान्वयन गर्न चाहन्छ भने ऐन संशोधनबाटै यसलाई स्पष्ट पार्न सकिन्छ । नियमावलीमै पनि यससम्बन्धी प्रस्ट व्यवस्था राख्न सकिन्छ । ठेकेदारहरूलाई निर्माण कार्यप्रति उत्तरदायी बनाउन र राज्यस्रोतको दुरुपयोग रोक्न यस्तो व्यवस्था अनिवार्य भैसकेको छ । किनभने, योजनाविद् तथा अर्थशास्त्रीहरूको ठम्याइ छ हाम्रो विकासको बाटोमा अल्पविरामहरू धेरै हुनु र भौतिक पूर्वाधार निर्माणले गति लिन नसक्नुका मूल कारणहरूमा नेतृत्वको अदूरदर्शिता र योजनाविहीनता अनि विकास प्रशासनको अक्षमतासँगसँगै ठेकेदारको लापरबाही र गैरजिम्मेवारीपन पनि हो । भलै, राज्यसँगको सम्झौतालाई अटेर गर्दै आँखामा छारो हालेजसरी मात्र निर्माण कार्य गर्दा पनि अधिकांश ठेकेदारहरूले उन्मुक्ति पाइरहनुमा भने तिनै राजनीतिक नेतृत्व र विकास प्रशासकहरू बढी जिम्मेवार छन् । नेता, कर्मचारी र ठेकेदारको स्वार्थ सम्बन्धको आडमा नै धेरै निर्माण व्यवसायीहरूले नियम मिच्न सकेका हुन् ।हामीकहाँ सडक होस् या पुल, एउटै आयोजना बन्न वर्षौं लाग्छ, त्यो पनि कमसल डिजाइन र निर्माण सामग्रीका कारण गतिलो बन्दैन । कति त बनाउँदाबनाउँदै भत्किन्छन् । महिना दिनअघि मात्रै रूपन्देहीको मायादेवी नगरपालिकामा ८ करोड रुपैयाँ लगानीमा निर्माणाधीन पुल भत्किएको थियो । यस्तै अवस्था कति विकास आयोजनाको छ । त्यही भएरै घरीघरी सांसदहरू स्वयं प्रश्न गर्छन्, यो देश नेताले चलाइरहेका छन् कि ठेकेदारले ? संसद्को विकास तथा प्रविधि समितिको आइतबारको बैठकमा पनि सांसदहरूले सरकारभन्दा ठेकेदार बलियो देखिएको भन्दै चिन्ता जनाएका थिए । यस्तो स्वार्थ सञ्जालको जञ्जालमा अहिले गर्न खोजिएको नयाँ व्यवस्थाको कार्यान्वयन जटिल भए पनि नगरी हुँदैन । खालि यसलाई मूर्तरूप दिन आवश्यक अरू प्रबन्धहरू तत्काल मिलाइनुपर्छ । यसबाहेक अर्थ मन्त्रालयले स्वीकृत वार्षिक कार्यक्रममा परेका आयोजनाको तयारीका चरण पूरा गरी साउन मसान्तभित्र बोलपत्र आह्वान गर्न, असोज मसान्तभित्र बोलपत्र मूल्यांकन गरी ठेक्का सम्झौता गर्न निर्देशन दिएको छ । र, ठेक्का सम्झौता भएको १५ दिनभित्र काम सुरु गर्ने गरी कार्यादेश दिन भनेको छ । यो व्यवस्थाको उचित पालना भएमा विकास निर्माणका काम समयमै हुने मात्र होइन, पुँजीगत खर्च नहुने समस्या पनि घट्नेछ । अर्थले कानुनबमोजिम दण्डपुरस्कारको व्यवस्था लागू गर्न पनि मार्गदर्शन गरेको छ । यस्तो प्रावधानको कार्यान्वयनले ठेकेदारहरूलाई काम गर्न प्रोत्साहन मिल्नेछ । साथै, अर्थले सडकलगायत मर्मतसम्भारमा अहिले देखिएको अन्तरसरकारी निकायबीचको समन्वय अभावलाई अन्त्य गर्न पनि खोजेको देखिन्छ । सडक निर्माणका लागि ठेक्का आह्वान गर्दा खानेपानी तथा ढल, बिजुलीको पोल, तार व्यवस्थापन तथा भूमिगत गर्ने काम एउटै प्याकेजमा समावेश गरी बोलपत्र आह्वान गर्न उसले भनेको छ । निर्धारित समय काम सम्पन्न गर्न र गुणस्तर कायम गर्न अर्थको पहल अर्थपूर्ण बन्नका निम्ति यी व्यवस्थाको कडाइका साथ कार्यान्वयन पनि गरिनुपर्छ । त्यसका लागि विधिगत स्पष्टता मात्रै होइन, राजनीतिक र प्रशासनिक प्रतिबद्धताको पनि खाँचो पर्छ । अनि, जिम्मेवार नेतृत्व र पदाधिकारीहरूको ठेकेदारहरूसितको स्वार्थ सम्बन्ध तोडिनैपर्छ ।"
मेलम्चीको भय,"मेलम्ची सुरुङको गुणस्तरमाथि प्रश्नैप्रश्न समाचारले मेलम्ची खानेपानी आयोजनाको डिजाइन र गुणस्तरमाथि प्रश्नहरू तेर्स्याएको छ । सुरुङमा पानी पठाएर परीक्षण गर्दै गर्दा गत हप्ता ढोकाको एक भाग पूरै खुलेपछि जनधनको क्षति हुनुका साथै पूरा हुनै लागेको आयोजना फेरि अनिश्चित भएको छ । यो आयोजनामा करिब २९ अर्ब खर्च भइसकेको छ । निर्माण सुरु भएको पनि २० वर्षभन्दा बढी भइसक्यो । पहिलो चरणमा दैनिक १७ करोड लिटर पानी राजधानी ल्याउने योजना थियो तर यो घटनासँगै मेलम्ची एकादेशको कथा हुने त होइन भन्ने त्रास सुरु भएको छ । स्थानीयले भविष्यमा हुन सक्ने ठूलो दुर्घटना रोक्न आयोजनाका सबै संरचनाको निष्पक्ष व्यक्तिहरू सम्मिलित छानबिन समितिमार्फत गुणस्तरको जाँच गर्नुपर्ने माग राखेका छन् । स्थानीय बासिन्दा भविष्यमा हुन सक्ने सम्भावित दुर्घटनाको आशंकामा त्रसित छन् । यो दुर्घटनाको जिम्मेवारी कसले लिने ? आयोजनाका विशेषज्ञ, प्राविधिक, ठेकेदार जो काही पनि छानबिन र कारबाहीको दायरामा आउनुपर्छ । स्थानीयलाई आश्वस्त पार्न पनि यो कदम जरुरी छ । सम्बन्धित निकायको तुरुन्त ध्यान जाओस् । प्रदीप सुवेदी, कलंकी, काठमाडौं"
सञ्चालकसरकार दोहोरीले शिक्षक मारमा,"असार १ देखि सरकारले नै अनलाइन पठनपाठनमा जाने औपचारिक घोषणा गरेसँगै ईपढाइ सहज भयो । असहज परिस्थितिमा हठात् अनलाइन कक्षा चलाएकाले विद्यार्थीशिक्षकको प्रविधिको ज्ञान एवं पहुँच, विद्यार्थीहरूको रुचि, उपस्थिति तथा सिकाइ प्रभावकारिताजस्ता पक्षबारे मूल्याङ्कन गरिएन । इन्टरनेटमा पहुँच नभएका धेरै विद्यार्थीलाई अनलाइन कक्षा कागलाई बेल पाक्यो हर्ष न विस्मात भनेजस्तै भयो । यही अस्थायी राहत कक्षा पनि साउन १ देखि बन्द गर्ने निजी विद्यालयका सञ्चालकहरूको निर्णयले फेरि एकखाले निराशा थपेको छ । केही निजी विद्यालयका विद्यार्थीहरू बिस्तारै अनलाइन कक्षाप्रति अभ्यस्त बन्दै गइरहेको बेला यो दुःखद निर्णय आयो । यस निर्णयका पछाडि सञ्चालकहरूका आफ्नै पीरमर्का एवं जटिलताहरू पनि होलान् जसलाई नकार्न सकिँदैन । उनीहरूका अनुसार शिक्षा मन्त्रालयले उनीहरूले उठाएको मागलाई बेवास्ता गर्दै आएकाले अनलाइन कक्षा बन्द गर्ने निर्णय लिनुपरेको हो । विद्यार्थी भर्ना गरेर वैकल्पिक कक्षाको न्यूनतम शुल्क लिन पाउनुपर्ने उनीहरूको माग प्रस्ट छैन । न्यूनतम शुल्क भन्नाले कति हो ? दस, पन्ध, बीस, पच्चीस, तीस, चालीस वा पचास प्रतिशत ? सरकारबाट राहत र सहुलियत पाउनुपर्ने अन्यथा शुल्क उठाउन पाउनुपर्ने उनीहरूको अर्को माग पनि नीति एवं न्यायसंगत देखिँदैन । यहाँनेर झन् नैतिकताको खडेरी प्रस्ट झल्कन्छ । कुनै शैक्षिक गतिविधि नगरेको महिनाको शुल्क उठाउन पाउनुपर्छ भन्नु निर्लज्जताको पराकाष्ठा हो । व्यवसायमा तलमाथि पर्दा अभिभावकहरूलाई निचोर्न खोज्ने निकृष्ट प्रवृत्ति कहिलेसम्म सहने ? शिक्षालाई विशुद्ध सेवामूलक व्यवसाय भनिए पनि व्यवहारमा त्यस्तो छैन । भोलि अभिभावकहरूले यस्तो प्रवृत्तिविरुद्ध आन्दोलन गर्न सक्नेछन् । विद्यार्थी, अभिभावक र विद्यालय सञ्चालकहरूका आआफ्नै पीरमर्काबारे चर्चा भइरहँदा शिक्षकको वेदना गौण बनेको छ । शिक्षकहरू धेरै हदसम्म हतास, निराश र विक्षिप्त छन् । आदर्श, इमानदार र नैतिकतावान बन्नुपर्ने तथाकथित मूल्य मान्यताले थिचिएका ती पीडित शिक्षक न बोल्न सक्छन्, न त सहन । कमाइ हुँदा त गाह्रो थियो, नहुँदा झन् जीवन साह्रै कष्टकर हुने नै भयो । धेरैले त सायद पेसाबाट पलायन हुने सोच बनाएका पनि होलान् । यसतर्फ खासै ध्यान पुगेको देखिन्न । प्याब्सन र एनप्याब्सनले शिक्षकलाई वैशाखदेखि असारसम्मको तलब सुविधा विद्यालय खुलेपछि मात्र दिने जनाएका छन् । तर विद्यालय अझै केही महिना खुल्ने देखिँदैन । चरम अभाव र कष्टले पिल्सिएका शिक्षकलाई अहिले केही महिनाको तलब दिएर भए पनि आश्वस्त पार्नुपर्ने नैतिक र व्यावसायिक धर्मलाई सञ्चालकहरूले कदापि भुल्नु हुँदैन । संकटको घडीमा गरिएको सहयोग अमूल्य हुन्छ । नत्र लगनपछिको पोतेको के काम ? श्यामकृष्ण बोहरा, गोदावरी१२"
कृषिमा रोजगारी,"विश्व खाद्य कार्यक्रम र कृषि मन्त्रालयले हालै गरेको सर्वेक्षणमा बन्दाबन्दीले नेपालको कुल जनसंख्याको १० प्रतिशतले रोजगारी गुमाएको र करिब ३१ प्रतिशतको आयस्रोतमा असर परेको उल्लेख छ । सोही अध्ययनले खाद्य अपर्याप्तताका कारण ६५ लाख मानिसको जीवन कठिन हुने देखाएको छ । यस्तोमा खाद्य उत्पादन वृद्धि गरी रोजगारी सृजना गर्नुबाहेक अन्य विकल्प छैन । यसपालिको बजेटमा एक स्थानीय तह, एक उत्पादन पकेट क्षेत्र को कार्यक्रम परेको छ । स्थानीय तहले यो कार्यक्रमलाई सही तरिकाले सञ्चालन गर्नु जरुरी छ । १० जना किसानको एउटा समूह बनाउने र ती किसानका जग्गा जम्मा गरेर एक पकेट क्षेत्र बनाउनुपर्छ । एउटा समूहको ८१० बिघा जग्गा भए पुग्छ । जग्गा दिने परिवारको एक सदस्यले रोजगारी पाउनुपर्छ । हावापानी सुहाउँदो मुख्य बाली छानेर त्यसको उत्पादन, बजारीकरण, व्यवस्थापनका लागि योजनामा संलग्न किसानहरूलाई सरकारले निःशुल्क तालिम, मल, बीउ, बिमा, बिषादी, आधुनिक उपकरण तथा औजार र भौतिक संरचना जस्तै ः पर्खाल, टनेल आदिको व्यवस्था गर्नुपर्छ । सरकारले ५० प्रतिशतसम्म कृषि अनुदान दिनुपर्छ । भारत सरकारले पनि किसानहरूलाई यति नै छुट दिने गरेको छ । यसो गर्दा भारतीय कृषिउपजसँग नेपालले प्रतिस्पर्धा गर्न सक्छ । सिँचाइको व्यवस्था र प्राविधिक सेवा पनि सरकारले निःशुल्क उपलब्ध गराउनुपर्छ । रमेश पुरी, काठमाडौं"
कसको माया धेरै,"यमुना पराजुली अधिकारीको बालबालिकालाई आमाको साथ लेखको तर्कसँग सहमत हुन सकिएन । समय परिवर्तन भएर कहाँबाट कहाँ पुगिसक्यो तर एउटा कुरा भने जस्ताको त्यस्तै छ त्यो हो केही अपवादबाहेक बच्चा हुर्काउने क्रममा पुरुषको न्यून सहभागिता । पतिको वंशावलीमा सामेल हुने बच्चा जन्माएर मात्रै सुख पाउँदिनन्, महिलाले । नवजात शिशुको हेरविचार, उसलाई खुवाउने, पियाउने, नुहाइदिने, दिसापिसाब गराउने, बिरामी हुँदा स्याहार गर्नेलगायतका सबै काम आमाले गरेकी हुन्छिन् । बच्चासँग जसले धेरै समय बिताउँछ, जसले उसको आवश्यकता पूरा गर्छ, स्वाभाविक रूपमा बच्चा उसैतिर तानिन्छ । गाईबस्तु त एउटैले मात्र स्याहार्ने, दुहुने गरेपछि एकहाते बन्छन् भने बच्चा त अझ बुद्धिमान हुन्छ । उसले चाँडै बुझिहाल्छ, को हरदम आफूसँगै रहन्छ र को कहिलेकाहीँ मात्र । यस्तो अवस्थामा बच्चाहरूले आमा नै खोज्छन् भन्नु गलत हो । जसले आफ्नो स्याहार गर्छ, आफूसँग धेरै समय बिताउँछ, बच्चाले उसैलाई खोज्छ । यदि बच्चालाई आमा नभइनहुने हो भने संसारका प्रायः विकसित देशमा एकल पुरुष अथवा समलिंगी पुरुष जोडीले टेस्टट्युब प्रविधिमार्फत बच्चा जन्माउन वा एडप्ट गर्न किन पाउँछन् ? त्यसरी हुर्किएका बच्चाहरूमा आमाको माया को अभावमा कुनै समस्या देखिएको अहिलेसम्म पाइएको छैन । बदलिँदो समयसँगै बच्चा हुर्काउने परम्परामा पनि फेरबदल ल्याउन सके आमा, बाबु र बच्चा सबैलाई सहज हुनेछ । अपराजिता, विराटनगर"
बैंकहरूलाई अपेक्षित लगाम,"राष्ट्र बैंकले सार्वजनिक गरेको मौद्रिक नीतिले ऋणीहरूलाई केही राहत मिलेको छ भने नाफाखोर बैंकहरूको मनोमानीमा केही लगाम पनि लागेको छ । ऋणीहरूसँग सल्लाह नै नगरी स्वेच्छाचारी ढंगले ब्याज बढाएर ढाड सेक्दै आएका बैंकहरूमाथि यसरी अंकुश लाग्नु सराहनीय छ । गभर्नरले तोरी पेले तेल आउँछ, कोदो पेले पनि अलिकति तेल आउला, तर बालुवा पेलेर केही हुँदैन भन्दाभन्दै पनि पेल्न र दबाब दिन छाडेनन् । कोरोना महामारीका कारण सबै व्यापारव्यवसाय चौपट भए जीवन धान्न धौधौ भएको यस्तो समयमा बैंकहरूले मानवीयता र व्यावहारिकतालाई कुल्चेर ऋणकिस्ता तिर्न ताकेता गरिरहे ।बैंकहरूले सेवा शुल्क ३ प्रतिशतसम्म, नवीकरण शुल्क ५ प्रतिशत, मूल्यांकन सेवा र ऋण निवेदन फारम शुल्क आदि भन्दै ऋणीहरूलाई चुसिरहेकै छन् । सारा देश ठप्प भएर ऋणको बोझले थलिएका ग्राहकहरूलाई बैंकको रूखो र अमर्यादित बोलीव्यवहारले झन्झन् पीडा दिएको छ । अब भने किस्ताको भाका केही पर सरेकाले बैंकहरूले दिने तनाव कम भएको छ र ऋणीहरूले अलिकति भए पनि राहतको सास फेर्ने मौका पाएका छन् । ऋण लिने बेला ग्राहकलाई लोभ्याउन काय गरिएको ९ प्रतिशत ब्याजदरलाई बैंकहरूले खुसुखुसु वर्षदिनभित्रै १४५ प्रतिशत पुर्याएर भर्त्सनायोग्य काम गर्दै आएका छन् । ब्याजदर घटाउन बारम्बार निवेदन दिएर अनुरोध गर्दा चित्त नबुझे सावाँब्याज नै भुक्तानी गर्न चेतावनी दिन्छन् ।कृषिमा दिने सहुलियत ऋण पनि बैंकसँग मिलेमतो गर्न सक्नेहरूले मात्र पाउँछन् । वास्तविक किसानहरूको कम्पनी नहुने र बैंकसम्म पहुँच पनि नहुने भएकाले उनीहरू यस्तो सुविधाबाट सधैं वञ्चित हुँदै आइरहेका छन् । राष्ट्र बैंकले ऋण लिनलाई केही खुकुलो र सजिलो नियम बनाए पनि साना र मझौला व्यवसायी तथा सामान्य नागरिकलाई भने बैंकसँग ऋण लिन फलामको चिउरा चपाउनु बराबर भइरहेको छ । बैंकहरूले सामान्य नागरिकहरूलाई प्रशस्त धितो हुँदा पनि आलटाल गर्ने र झुलाउने हुँदा तिनलाई सहकारी र व्यक्तिसँग चर्को ब्याजमा ऋण लिनुपर्ने बाध्यता छ ।नयाँ मौद्रिक नीतिका कारण आमनागरिकलाई पनि विश्वास गरी सजिलै कर्जा प्रवाह गर्न बैंकहरूको आँखा खुल्छ भन्ने आशा गर्न सकिन्छ । राष्ट्र बैंकले बैंक तथा वित्तीय संस्थाहरूलाई अझ कडाइका साथ नियमन गर्न जरुरी छ । रोशन भट्टराई, इनरुवा३, सुनसरी"
न्यायमूर्तिको 'चित्त परीक्षण,"सर्वोच्च अदालत फेरि विवादमा तानिएको छ । कहिले न्यायाधीशको योग्यताको प्रश्नले, कहिले न्यायाधीश नियुक्तिमा दलतन्त्रको लज्जास्पद दबाब र भागबन्डाको अभ्यासले, कहिले शक्तिपृथकीकरणको सिद्धान्त मिचेर न्यायपालिका प्रमुखलाई देशको कार्यकारी प्रमुख बनाइदिनाले न्यायालयले भोगेको विवाद लोकले छर्लंग देखेकै तथ्य हो । त्यसका अतिरिक्त जिम्मेवार पदका न्यायाधीशहरूले गरेका कतिपय फैसलाका कारण देशको न्यायप्रणाली नै संकटको घेराभित्र छ भन्ने आरोप र स्वाभाविक सार्वजनिक प्रश्नबाट न्यायपालिका विगतदेखि आजसम्मै मुक्त हुन सकिरहेको छैन । र, यस्तो स्थितिबाट कल्पना गरेजस्तो छिट्टै र सजिलै मुक्त हुने छनक पनि देखिन्न ।यति बेला गीता ढकाल हत्या प्रकरणमा दोषी ठहर भई कैद सजाय काटिरहेका पूर्वडीआईजी रञ्जन कोइरालालाई अब सजायको मकसद पूरा हुने ठहर गरी रिहा गर्ने फैसलाका कारण स्वयम् प्रधानन्यायाधीश चोलेन्द्रशमशेर जबरा सार्वजनिक प्रश्नको निसानामा परेका छन् । फैसलाअनुसार, कोइराला साउन ७ गते कैदमुक्त हुँदै छन् । यसले आम सर्वसाधारणमा देशको सर्वोच्च न्यायिक निकायबाट न्यायप्राप्तिको भरोसालाई लिएर उठ्ने गरेका पुराना सवाल र आशंकामा थप बल दिएको स्पष्ट छ । त्यस्तै, सवारी ज्यान मुद्दामा थुनामा रहेका पृथ्वी मल्ललाई ५ लाख धरौटीमा रिहा गर्ने आदेशका कारणसमेत यतिखेर सर्वोच्चको न्यायिक विवेकमाथि औंला उठाइएको छ । सवारीसाधनका कारण हुन गएको भवितव्य दुर्घटना भए पनि यो मुद्दाको प्रकृति अन्यभन्दा फरक छ र यसमा आरोपितलाई रिहा गर्नुपर्ने कारणका रूपमा पेस गरिएका तर्क पनि न्यायसंगत लाग्दैनन् ।पछिल्ला दिनमा कोरोना प्रकोपको कारण देखाउँदै जिल्ला र उच्च अदालतहरूले समेत दोषी ठहर भइसकेका व्यक्तिलाई थुनामा राख्ने या छोड्ने भन्ने विषयमा थुनामुक्त गर्ने आधारतर्फ ढल्कँदै गरिरहेका आदेश र फैसला अनेकौं छन् । तर यी दुई प्रकरणका घटनाप्रकृतिको गाम्भीर्य र यिनमाथि अदालतको उदारता दुवैलाई हेर्दा त्यसको पार्श्वचित्र के होला भन्ने कुराले धेरैलाई चिन्तित बनाएको छ ।यद्यपि, मानव अधिकारको रक्षा र राजनीतिक मुद्दाका प्रसंगमा नेपालको न्यायपालिका दक्षिण एसियामै सबैभन्दा लोकतान्त्रिक मानिन्छ भन्ने विषयलाई उपेक्षा गर्न मिल्दैन । व्यावहारिक अभ्यासको पाटो कस्तो छ भन्ने पक्षलाई एक छिन बिर्सिने हो भने पैतृक सम्पत्तिमा छोराछोरीको समान अधिकार कायम गर्नेदेखि यौनिक तथा लैंगिक अल्पसंख्यकको नागरिकताको अधिकार सुनिश्चित गर्ने, दसवर्षे जनयुद्धपछिको शान्तिप्रक्रियाका क्रममा संक्रमणकालीन न्याय व्यवस्थापन गर्ने र पछिल्लो समय प्रतिबन्धित नेकपाका नेताकार्यकर्ताको पक्राउका मुद्दामा उदारता प्रदर्शन गर्ने लगायतका कुराले नेपालको न्यायपालिकाप्रति आशावादी हुने ठाउँ नरहेको होइन । जानकारहरू भन्छन्, सार्वजनिक अधिकार स्थापनाका मामिलामा देखिएको विवेक र उदारता नियमित देवानी र फौजदारी मुद्दामा चाहिँ प्रकट हुन सकेको देखिन्न । धेरै चर्चित र गम्भीर प्रकृतिका लेनदेन व्यवहार, हत्या लगायतका मुद्दामा गरिएका फैसला र आदेश हेर्दा प्रतिवादीको आर्थिक र पदीय हैसियतले मुद्दाको स्वरूप नै आश्चर्यजनक रूपले ट्वीस्ट भएको देखिन्छ । रञ्जन कोइराला र पृथ्वी मल्ल पछिल्ला उदाहरण मात्रै हुन् ।यी दुवै प्रकरणका सबुतप्रमाण, घटनाप्रकृति र देख्नेहरूका बयान पढ्नेसुन्ने जोकसैलाई पनि अदालतको यो अनपेक्षित उदारता शंकास्पद लाग्नु अनौठो होइन । पूर्वडीआईजी रञ्जन कोइरालालाई थुनामुक्त गर्ने फैसलाको पूर्णपाठ पढिसक्दा कुनै पनि सचेत र संवेदनशील व्यक्ति अदालतको ठहरसँग सन्तुष्ट हुन सक्दैन । श्रीमती गीताको हत्यामा तात्कालिक रिस र आवेश मात्रै थियो वा हत्याको पूर्वयोजना पनि ? यो कुरालाई निश्चित गर्न अदालत चुकेको छ । आवेशप्रेरित हत्या ठहरिनका लागि हत्याअघि र पछिका सबै तथ्य र प्रमाणले जेजस्तो सत्यापन माग गर्छन्, फैसलाको पाठमा त्यो उल्लेख छैन । उल्टै अभियुक्तलाई रिस उठाउने कारकका रूपमा मृतककै दोष देखाउने घुमाउरो भाषाको प्रयोग भएको छ । कोइरालालाई रिहा गर्नुपर्ने कारणमा अदालतको ठहरले पेस गरेको तर्कमा त बिलकुलै सहमत हुन सकिन्न । आफ्नी आमाको त्यति जघन्य प्रकृतिको हत्या गर्ने त्यो आफ्नो बाबु नै किन नहोस्, उसले दिने अभिभावकत्व कस्तो होला ? तर सर्वोच्च अदालतले नाबालक सन्तानप्रतिको अभिभावकीय जिम्मेवारीलाई नै प्रमुख कारण मानेको छ । जिल्ला र उच्च अदालतले गरेका फैसलालाई निषेध गरेर कोइरालाको रिहाइ गर्ने सर्वोच्चको फैसलाले भन्छ त्यति लामो सजाय उनलाई चर्को हुने भयो ! साढे आठ वर्षको कैद सजायले नै सजायको मकसद पूरा भैसक्यो । अब छोड्दिनुपर्छ !यी सबै तर्कका लागि साबिक मुलुकी ऐन अदालती बन्दोबस्तको दफा १८८ र हाल प्रचलित फौजदारी कसुर (सजाय निर्धारण तथा कार्यान्वयन) ऐनको दफा १७(क) लाई आधार बनाएको भनिएको छ । तर ख्याल गर्नुपर्ने कुरा के छ भने, फैसलाको भाषामा हाल प्रचलित ऐन होइन साबिक मुलुकी ऐनको दफा १८८ का शब्द नै हुबहु उपयोग गरिएका छन् । यसमा इन्साफ गर्ने हाकिमलाई भवितव्य हो कि भन्ने शंका लागेको र कसुरदारलाई ऐनबमोजिम सजाय दिँदा चर्को हुने भई घटी सजाय हुनुपर्ने चित्तले देखेको अवस्थामा ऐनले गर्नुपर्ने सजाय ठहर्याई आफ्ना चित्तले देखेको कारणसहितको खुलासा गरेर घटी सजाय तोक्ने विशेषाधिकार अन्तिम निर्णयकर्तासित हुन्छ भन्ने व्यवस्था गरिएको थियो ।गीता ढकाल हत्या प्रकरण झन्डै दशकअघिको हो र यसमा साबिक मुलुकी ऐनका व्यवस्था प्रभावित हुन्छन् भन्ने तर्कलाई नकार्न त मिल्दैन, तर फैसलाको हकमा भने हाल निष्क्रिय उक्त ऐनकै भाषामाथि हुबहु टेक्नु कति जायज हो ? यो प्रकरणमै हेर्दा, न्यायिक चित्त का लागि ऐनमा व्यवस्था गरिएको यस्तो प्रावधान नै न्यायप्रणालीको एउटा विषादकारी लुप होल बन्न पुगेको त होइन भन्ने शंका छँदै छÙ त्यसमाथि नयाँ कानुन लागू भइसकेपछि पनि साबिक मुलुकी ऐनतर्फ फर्केर दफा १८८ का आधारमा कसुरदारको त्यति डरलाग्दो अपराधमाथि उदार बन्न सक्ने न्यायदाताको चित्त माथि प्रश्न तेर्सिने स्थिति अदालत स्वयम्ले खडा गरिदिएको छ ।न्यायसम्पादनमा न्यायिक मन भन्ने शब्दावलीको खास महत्त्व छ । कतिपयले यो शब्दावलीलाई मुद्दाको निर्णयमा चामत्कारिक भूमिका खेल्न सक्ने म्याजिकलबक्स (ब्ल्याकबक्स) पनि भनेको सुनिन्छ । तर धेरैले यसलाई परिबन्दले आपराधिक कर्म गर्न पुगेका सम्भावित निर्दोषमाथि न्यायकर्ताले देखाउने विवेकको अन्तिम आशासँग गाँसेर बुझ्छन् । किनभने सीधा र सरल अनुमान गरिन्छ न्यायालयजस्तो ठाउँमा अन्यायको कारोबार हुँदैन । न्याय र अन्यायको मध्यरेखामा बसेर न्यायसम्पादन गर्ने काम सामान्य होइन, उच्च मानवीय विवेकको कला हो । त्यसमाथि पनि प्रधानन्यायाधीश ! नामैले न्यायमूर्ति ! यो पद र यसको गरिमा न त व्यक्तिको विचारधाराले, न पैसाले न धाकधम्की र प्रभावले, केहीले पनि प्रभावित हुनु हुँदैन भन्ने कल्पना गरिन्छ । तर त्यस्तो भइरहेको छ कि छैन ? उत्तर हाम्रो न्यायप्रणालीमा छरपस्ट छ ।इन्साफ गर्ने हाकिम लाई सजाय चर्को पर्न जाने हो कि भन्ने चित्त मा पर्न जाँदा रञ्जन कोइरालाको सजाय घट्ने भयो र उनी छुट्दै छन् । डिप्रेसन र दमको समस्या भएको भन्दै सवारी ज्यान मुद्दाका आरोपित पृथ्वी मल्ल छुट्दै छन् । तर के यी कारणको तथ्यसंगत पुनर्परीक्षण गर्न जरुरी ठानिएको छ ? यहाँनेर अर्को स्वाभाविक प्रश्न पनि उठ्छ अदालतमा विचाराधीन अरू अनेकौं उस्तै प्रकृतिका मुद्दा छन् तर यी मुद्दाकै गतिमा तिनमाथि फैसला आएका छन् कि छैनन् ?पारदर्शिता नै न्यायको आत्मा हो भन्ने जेरोमी बेन्थामको मत मान्ने हो भने, न्यायिक मन र चित्तका आधारमा गरिने प्रत्येक आदेश र फैसलामा पारदर्शिताको प्रश्न हरेकपल्ट उभिन्छ । अहिले मात्रै होइन, पहिलेदेखि नै ठूला पैसावाल र माथिल्लो पदमा रहेका व्यक्ति जोडिएका मुद्दाका फैसलामा न्यायालयको विवेकमाथि प्रश्न उठ्दै आएको छ । पहुँच र पैसा हुनेहरूका मुद्दा फास्ट ट्र्याकमै छिराएर फैसला गर्ने अनि पहुँच नपुग्नेले परिबन्दमै परेर र निर्दोष हुँदासमेत दशकौं कैद भुक्तान गर्नुपर्ने परिस्थितिलाई सामान्य मान्न सकिन्न ।हिन्दू विधिशास्त्रद्वारा निर्देशित नेपालको न्यायप्रणाली आफैंमा इतिहासको विरासतबाट मुक्त हुन सकिरहेको छैन । ठूला राजनीतिक परिवर्तनहरूले पनि यसको विचारसंरचना र कार्यशैलीमा फेरबदल ल्याउन सकेनन् । यो न्यायालयसहित सिंगो कर्मचारीतन्त्रकै क्रोनिक रोग हो । विधान, ऐनहरू बनाउने र तिनको कार्यान्वयनका लागि धर्माधिकारी खटाउने सामन्तवादी, पितृसत्तात्मक प्रणाली र परम्पराले चलेकाले हिजोसम्म न्यायालय पुरानै विचारको पक्षपोषक हुनु अस्वाभाविक थिएन । तर यस्तो पक्षपोषण यति बलियो र जब्बर रहेछ, आज आधुनिक संघीय गणतन्त्रात्मक व्यवस्थामा आइपुग्दासमेत यो मृतक गीता ढकाल वा लीला देवकोटाका पक्षमा होइन, तिनका अपराधीका पक्षमा उभिनु न्यायिक चित्तमुताबिक नै ठहर्ने रहेछ । निश्चित रूपमा न्यायकर्ता सामन्ती विचारधाराको पक्षपोषक, पुरुष भएका कारणले नै कतिपय मुद्दा प्रभावित भएका होलान्, तर हाम्रो अभ्यासले के पनि देखाउँछ भने, न्यायाधीशको कुर्सीमा पुगेका महिला पनि समाज र राज्यको संस्थापित चरित्र र सोचबाट अछुता छैनन् । स्थापित शैली र संरचनालाई फड्केर न्यायसम्पादन गर्ने इच्छाशक्ति तिनमा देखिन्न । सही र गलतको मसिनोभन्दा मसिनो धर्सोसम्म छुट्याउन सक्ने मानवीय विवेकले सम्पन्न, विधायकी मनसायसम्मत विधिशास्त्रीय मूल्यको गहिराइलाई बोध गर्ने व्यक्ति पुरुष होस् वा महिला, न्यायमूर्ति बन्न र कहलिन योग्य हुन्छ । अनुभव, पेसागत दक्षताको निर्धारित अवधि र उमेरले मात्रै जस्टिस भन्ने शब्दको तेज र ओजलाई न्याय गर्छ भन्ठान्नु भ्रम मात्रै हो भन्ने कुराका दृष्टान्त अनेक छन् । दुर्भाग्य के भने, अरू सबै क्षेत्र र पेसामा निर्णयकर्ताले आफ्नो गल्तीको भागीदार हुनुपर्छ, न्यायालयको हकमा यो लागू हुँदैन । बजारमा हल्ला सुनिएजस्तै दलीय सम्बन्ध र लेनदेनकै कारण उच्चासनमा पुगेको अवस्थामा न्यायमूर्ति वा जस्टिस शब्दको गरिमा कति बाँकी रहेको होला ? विचारणीय छ ।अन्त्यमा, सर्वोच्च अदालतले पछिल्ला दिनमा गरेका उल्लिखित दुईवटा फैसला र आदेश वास्तवमै निराशाजनक छन् । तथापि, यिनमा पुनरावेदन र पुनरावलोकनका ढोका खुलै छन् । कानुनको मर्म र अदालतमाथि आम मानिसको विश्वास डगमगिन नदिनका लागि पनि यी मुद्दाका दोषीले यसरी उन्मुक्ति पाउनु जायज हो कि होइन भन्ने विषयमाथि यतिखेर कठोर सार्वजनिक बहस जरुरी छ ।"
नेता बीपीलाई सम्झिँदा,"नेपाली समाजलाई प्रजातन्त्र, मानव अधिकार, कानुनको सर्वोच्चताका हिसाबले विश्वमानवसँग उभिन सक्ने बनाउने सपना देख्नुभएको थियो बीपी कोइरालाले । तर, नेपालले उहाँको जीवनकालमा उहाँले सोचेजस्तो गरी हिँड्न पाएन । उहाँले सोचेको सीमाभित्र राजा बसेनन्, कम्युनिस्टले बीपीको विरोध नै कम्युनिजम हो भन्ने धारणाको विकास गरे, भूस्वामीहरू, धर्मभीरुहरू, प्रजातन्त्रविरोधीहरू सबै राजावरिपरि जम्मा भए । परिणामस्वरूप राजा महेन्द्रले २०१७ सालको राष्ट्रघाती कदम चाले । त्यसपछि बन्दीगृहमा रहे पनि वा प्रवासमा रहे पनि बीपीकै वरिपरि नेपालको राजनीति मात्र होइन, परराष्ट्रनीति र गृह प्रशासनसमेत घुमिरह्यो ।२०३३ को राष्ट्रिय मेलमिलापको नीति बीपीको राजनीतिक जीवनको दोस्रो मोड थियो । यतिखेरसम्म बीपीभित्रको शोषक, सामन्त र परम्परावादी शक्तिप्रतिको आक्रोश मत्थर भैसकेको थियो । बीपी रहँदै २०४६ को जनआन्दोलन हुन सकेको भए सारा प्रजातान्त्रिक अधिकारहरू बाँध फुटेको नदीजस्तै गरी एकैचोटि सायदै बग्न पाउने थिए । अधिकार उपभोग गर्न पनि नेताहरूमा क्षमताको विकास हुनुपर्छ, प्रजातन्त्र थाम्ने संस्कार हुनुपर्छ, म कसका लागि के गर्दै छु भन्ने हेक्का राख्न सक्नुपर्छ । बीपी बाँचिरहनुभएको भए २०४६ र २०६३ का जनआन्दोलनको स्वरूप केही फरक हुने थियो होला । लामो समयदेखि संस्कार, संस्कृति र परम्पराका नाममा छुवाछुत, जातभात, धनीगरिब, सानोठूलोको जाँतोमा पिँधिएका नेपाली जनता बहुदलीय संघात्मक गणतन्त्र र पूर्ण प्रजातन्त्र थाम्न सक्ने भएकै थिएनन् । त्यही भएर २०४८ को आम निर्वाचनमा बहुमत पाएको नेपाली कांग्रेसको सरकारलाई २९ दिनमा ढाल्छौं भनी वामपन्थीहरू सडकमा ओर्लिए, स्वयं कांग्रेसले जनमतको सदुपयोग गर्न सकेन र पार्टीको अन्तर्कलहका कारण मध्यावधि निर्वाचनमा देशलाई होम्न बाध्य भयो । प्रजातान्त्रिक आचरण गर्न नजान्नुकै परिणति थियो त्यो । जुन पार्टीले सरकार बनाए पनि राज्यको ढुकुटीमा ब्रह्मलुट मच्चाउनु, जनता खान नपाएर सडकमा लम्पसार परेको नदेखेझैं गरी मुठीभर व्यक्तिहरूका लागि सामान्य रुघाखोकीको औषधि गर्न पनि करोडौं राष्ट्रिय धन खर्च गरेर विदेश जानुजस्ता दुष्प्रवृत्ति प्रजातान्त्रिक हकअधिकार कसरी उपभोग गर्नुपर्छ भनी चाल नपाउँदाकै उदाहरण हुन् ।वर्तमानकै कुरा गरौं, सीमित व्यक्तिका लागि राष्ट्रिय ढुकुटी रित्त्याउने क्रम चलेकै छ । कोरोनाले विश्व तहसनहस पारिरहेका बेला स्वास्थ्य सामग्री खरिदमा भ्रष्टाचार गरिएको छ । सम्बद्ध निकाय खरिदार र बहिदारका आनासुकी अनियमिततालाई देख्ने तर प्रधानमन्त्री, मन्त्री, सचिव तथा ठूलाठालुहरूका अर्बौंका भ्रष्टाचारपट्टि आँखा चिम्लेर बस्ने गरेको छ । यसकै कारण प्रजातन्त्र बदनाम भयो, देश कमजोर हुँदै गयो, भौगोलिक अखण्डतामा प्रश्न उब्जियो, छिमेकीहरूसँगको सम्बन्ध चिसियो । यसको निष्कर्ष हो हामी नेपाली अझै बाँदरकै चेतनामा रहेछौं । प्रजातन्त्ररूपी नरिवल हात पार्यौं तर भोग कसरी गर्ने भनी जानेनौं । तीनतीन महिनामा सरकार गठन र विघटन गर्नुपरेको पीडाबाट मुक्ति पाउन नेपाली जनताले गत आम निर्वाचनमा जसलाई बहुमत दिए, त्यो पनि तावाबाट उफ्रेको माछो भुङ्ग्रामा भनेजस्तै भइरहेको छ । ठूलठूला भ्रष्टाचारीहरू वामपन्थीको मुकुन्डो लगाएर देशदोहनमा लागेका छन् । जनता पेटको ज्वाला खप्न नसकी मरिरहँदा पनि वामपन्थीहरू सत्ताका लागि ङ्यार्रङुर्र गर्न छाड्दैनन् । यस्तै देख्नभोग्नका लागि जनता २००७ देखि २०६२६३ सम्मका सानाठूला आन्दोलन र उथलपुथलमा सहभागी बनेका थिए को सपना थियो हरेक नेपाली परिवारको एउटा सानो घर होस्, दुई जना छोराछोरीलाई पढाउन नजिकै विद्यालय होस्, एक गाउँबाट अर्को गाउँमा जान बाटाघाटा र पुलपुलेसा हुन्, बिरामी भएको बेला उपचार गर्न नजिकै अस्पताल होस् । बीपीको प्रधानमन्त्री कालमा राष्ट्रिय योजना आयोगले मातहतका कार्यालयहरूमा राजारानीको मात्रै होइन, हलो जोत्दै गरेको र फाटेको टोपीबाट टुप्पी निस्केको गरिब किसानको तस्बिर पनि राख्नुपर्छ भन्ने निर्देशन दिएको थियो । बीपी भन्नुहुन्थ्यो हाम्रा विकास योजनाले त्यस्ता किसानको जीवनमा परिवर्तन ल्याउन नसके विकासको अर्थ हुन्न । गाँवैगाउँ मिलेर बनेको नेपालका गरिब किसान र मजदुरको हित हुने काम गर्नु नै नेपालको विकास गर्नु हो । नेपालको राजनीतिमा पराम्परावादी राजशक्ति, प्रजातन्त्रवादी शक्ति र एकदलीय अधिनायकवादी कम्युनिस्ट शक्तिबीच जहिल्यै त्रिकोणात्मक द्वन्द्व रहिआएको छ । प्रजातन्त्रवादी र साम्यवादीहरू अहिले वैचारिक प्रतिस्पर्धाबाट राज्य सञ्चालन गर्ने जनताका संगठित शक्तिका रूपमा देखा परेका छन् । तर, साम्यवादमा अनेक दलको उपस्थिति हुँदैन, जनताका विकल्पहरू रहँदैनन्, राज्यले अह्राएखटाएको कुरा नै अन्तिम हुन्छ । बहुदलीय प्रजातन्त्रमा भने आवधिक निर्वाचन हुन्छ, कुनै उम्मेदवारलाई जिताउने कि नजिताउने भन्ने अधिकार जनताका हातमा हुन्छ, जनताले जिताएका सांसदहरू रहने संसद्प्रति सरकार पूर्ण रूपले उत्तरदायी हुन्छ । संसद्ले सरकारका राम्रानराम्रा काममा जनताको भावना र इच्छाबमोजिम नियन्त्रण र निर्देशनसमेत गर्छ । साम्यवादी सरकार भनेको सामन्त अथवा मिल मालिकजस्तो हुन्छ र जनता त्यो मिलमा काम गर्ने मजदुर वा सामन्ती राजाका शोषित रैतीसमान हुन्छन् । संगठित हुने, भाषण गर्ने, सभा गर्ने, प्रचारप्रसार गर्ने, सहमति र असहमति जनाउने कुनै अधिकार जनतामा हुँदैन । बहुदलीय संसदीय प्रजातन्त्रमा जनताको सर्वोच्चता हुन्छ । जनताका अगाडि सरकारको केही चल्दैन । सेना, प्रहरी, सरकार जनताका सेवकका रूपमा हुन्छन् । जनताले जे चाहन्छन्, जस्तो चाहन्छन्, त्यस्तै गर्न राज्यका यी तीनै अंग बाध्य हुन्छन् । यसरी हेर्दा संसदीय प्रजातन्त्रका जनता विवेकसम्पन्न नागरिक हुन् भने साम्यवादी मुलुकका जनता मान्छेले पालेका र गोठालाले हाँकेका गाई, भैंसी र भेडाबाख्राजस्ता । यसै कुरालाई लिएर बीपीले भन्नुभएको थियो, राजावादी र साम्यवादी मुलुकका जनता रैती र घोडा हुन् भने संसदीय प्रजातन्त्रका जनता आफ्नो इच्छा र आफ्नो सामर्थ्यमा हिँड्ने घोडचढी र गोठाला हुन् जसले सबैलाई नियन्त्रण गर्छन् । तर, बीपीपछिका नेपाली कांग्रेसका नेताले यसको अर्थ बुझ्न छोडेकाले अचेल बहुसंख्यक नेपाली कम्युनिस्टलाई भोट हाल्न अघि सरेका छन् ।बीपीले भन्नुभएको थियो, राजाले प्रजातन्त्रलाई कमजोर बनाए भने पहिला राजतन्त्र सिद्धिन्छ र कम्युनिस्टहरू एकजुट भएर प्रजातन्त्रवादी र प्रजातान्त्रिक संघसंस्था सिद्ध्याउँछन्् । नेपालमा अहिले त्यही भइरहेको छ । यो बीपी स्मृति दिवसमा सबै प्रजातन्त्रवादी विगतका नराम्रा कुरालाई बिर्सिएर आफू सच्चिने प्रणका साथ नेपाली जनताका घरदैलामा पुग्न आवश्यक छ । यो काम गर्न नसके नेपाली कांग्रेस पनि भीरबाट लडेको गोरु हुनेछ, जसलाई नेपाली जनताले रामराम त भन्लान्, तर काँध थाप्न कोही आउनेछैन ।"
नागरिकका कल्पनाहरूको अपहरण,"प्रत्येक नयाँ संवत्को पात्रोमा मानौं मृत्युका निश्चित दिनहरू लेखिएका छन् । बर्खा लाग्नेबित्तिकै पहाडमा पहिरो, मधेसमा बाढी आउन थाल्छ । सीडीओ र डीएसपीले थाहा नपाए पनि शीतलहरबाट प्रत्येक हिउँदमा नागरिकको ज्यान गएका खबर पत्रकारहरूले ल्याइहाल्छन् । यस्तोमा नागरिकका अपेक्षा पुरानै हुन्छन्, अभिभावक ठानिएको राज्यको जवाफ भने अक्सर उल्टो । अहिले नै हेरौं न । बाढीपहिरोपीडितहरू खाना, लुगा र ओत मागिरहेका छन् । राज्य नयाँ निसानछाप थमाएर आफ्नो पौरखप्रति मुग्ध छ । नागरिकहरू कोभिड१९ प्रकोपबाट जोगिन धेरै पीसीआर टेस्ट मागिरहेका छन् । राज्य मालपोतको हाकिमजस्तो त्रेता युगको काल्पनिक जमिन खोज्न व्यस्त छ । खोज्दै गए एक दिन कसो नभेटिएला भनेर एक थरी गैंतीबेल्चासहित खटिइसकेका छन् । आत्मप्रदर्शन रोकिने छाँट छैन । नेताहरू सिमानामा काँडेतार लगाइछाड्ने सपना बाँड्दै छन् । किसानहरू खेतीपातीको व्यस्त बर्खामा दोब्बरभन्दा बढी मोल तिरेर मल किन्न बाध्य छन् । तिनको कुनै सम्बोधन छैन, बरु सत्तासीनहरू कमल थापा र भीम रावललाई समेत सरम हुने गरी अतिराष्ट्रवाद अलाप्दै छन् । बादशाह नांगै भइसक्यो, तर क्या दामी भो टाइपमा तिनका फ्यानहरू जयजयकारमा लिप्त छन् ।यस अर्थमा देश इतिहासको एउटा यस्तो परिधिभित्र घुमिरहेको छ, जहाँ मतदाताहरू आफ्नै हातले छाप लाएर सरकार चुन्छन् । अनि सरकार प्रत्येकपल्ट तिनको कल्पनामा लात हान्छ । नागरिकले पाँच वर्षमा एक दिन सार्वभौम हुन पाउने, बाँकी दिनहरू निरीह बाँच्नुपर्ने यस व्यवस्थाको नाम हामीले आपसमा सल्लाह गरेर संघीय लोकतान्त्रिक गणतन्त्र राखिदिएका छौं ।यो गणतन्त्रमा जनगणका आकांक्षा र यसका प्रतिनिधिहरूको सम्बोधनमा अद्यापि तालमेल मिलेको छैन । वडापिच्छे निःशुल्क वाईफाईको घोषणापत्र कतै भेटिएला, तर कोरोनाकालमा दूरशिक्षा चलाउन त्यो काम लागेन । अर्थमन्त्रीले ढुकुटी रित्तिँदै छ भनेर खर्च घटाउन अग्रिम चेतावनी दिइसके । तर अर्बौंका विलासी गाडी किन्न, भ्युटावर बन्न रोकिएको छैन । यस्तोमा स्मार्ट सिटीको सम्झना गर्नु विस्मृतिउन्मुख रेल, पानीजहाजको सपनामाथि पानी छम्किनुजस्तै निष्फल यत्न हो ।महालेखापरीक्षकको प्रतिवेदनले प्रतिवर्ष बेरुजुको बजेट बढ्दो क्रममा देखाउने गर्छ । केही दिनअघि सार्वजनिक प्रतिवेदन पढ्दा रुन मन लाग्ने अवस्था छ । तर संघीय मन्त्री नै त्यसको निरूपण गर्नु साटो हाम्रो पालामा मात्रै भएको हो र ? पहिले पनि हुने गर्थ्यो भन्दै प्रश्नकर्ताको मुख टाल्न खोज्दै छन् । यसरी हाम्रो लोकतन्त्रमा आज प्रश्नले समेत दण्डित हुनुपरेको छ ।व्यक्तिका कुरा नगरौं भन्यो, फेरि व्यक्तिकै कुरा आउँछ । पहिलेका वर्षहरूमा सत्तापक्ष, प्रतिपक्षका शीर्ष नेताहरू मिलेर कुनै निर्णय गरे भने त्यसलाई राष्ट्रिय सहमति भनिन्थ्यो । हिजोआज सत्तारूढ नेकपाभित्रैका दुई अध्यक्ष छलफलमा बसे भने अब ठान्नुपर्ने हुन्छ लु है, राष्ट्रिय सहमति हुन लागेछ । कम्प्युटर विज्ञानकी अध्येता दोभान राई पछिल्लो कफी गफमा भन्दै थिइन्, दैनिक घटना र व्यक्तिमाथि हाम्रोमा क्रियाप्रतिक्रिया धेरै भयो । बहसहरू त्यसभन्दा माथि उठेर प्रवृत्तिहरूको विश्लेषणमा केन्द्रित हुनुपर्ने ।दोभानको असन्तोष प्रत्येक क्षेत्रमा हुने व्यक्तिमुखी गन्थनतर्फ लक्षित थियो । सिने क्षेत्रमा हुने यौन दुर्व्यवहारबारे साम्राज्ञी राणाले उठाउन खोजेको बहसलाई को महानायक भन्ने दन्तबजानले खर्लप्पै खाइदियो । विमर्शबिनाको समाज अपुरो हुन्छ, तर मूल मुद्दा नै अपहरण गरिदिने बहसको के प्रयोजन ? हाम्रा पछिल्ला सार्वजनिक विमर्शहरू भने मुख्य सरोकारभन्दा अन्तै मोडिएका छन् । यसमा राज्यसञ्चालकको दोषभाग बढी छ ।राष्ट्रिय प्राथमिकता बिर्सेर प्रत्येक दिनजसो प्रधानमन्त्री तथा पदासीनहरूबाट आउने निम्नस्तरीय टिप्पणीहरूमध्ये वास्तवमा कतिपय त समाचार बन्नै लायक छैनन् । चोकचौताराहरूमा गफाडीले दिने उटुंग्याहा गफसमेतलाई माथ गर्ने गरी आउने ती टिप्पणीहरूले केवल उनीहरूको उच्च ओहदाका कारण यत्रो महत्त्व पाएका हुन् । यी फाल्तु टिप्पणीभन्दा पर्तिर पनि जीवनका अरू रङ छन् भन्ने बिर्सेर फगत स्तुति र निन्दामा रमाउन बानी परेकाहरूको औंलाको एक क्लिक, रिट्वीट र सेयरले त्यो हानिकारक विचार छिनभरमै भाइरल हुन्छ । यसरी भाइरल हुन्छ कि, आज हाम्रो मानव समुदायमाथि नै विश्वव्यापी संकट बनेर उपस्थित कोरोना भाइरससमेत धक मान्दो हो ।तर यहाँ त मानिसहरूले कोभिड१९ को प्रकोपसमेत भुल्ने अवस्था बन्दै छ । प्राथमिकता हराएको सत्ताको चटकलाई स्तुति या निन्दा जेसुकै गरेको भरमा पनि मूल मुद्दाबाट भाग्न कतै हामी भलादमी हरूले नै सघाइरहेका त छैनौं ? प्रश्न उठ्न जान्छ । मूल सरोकारबाट पन्छिएर प्रतिदिन नयाँ कृत्य, काण्ड मच्चाइरहेको सरकारले नागरिकका कल्पनाहरूको अपहरण गरेको छ ।पत्रकार रमेश कुमारले केही दिनअघि ट्वीट गरे, हाम्रो देश ऋषिमुनिहरूको तपोभूमि, प्राकृतिक सम्पदाले भरिपूर्ण, ह्यानत्यान अतिशयोक्ति कविता, गीत, निबन्ध पढ्दै आइयो । समस्या यसैमा छ । यस्तो भयानक स्रोतसम्पन्न भएको भए देशमा नागरिकहरू यत्रो विधि तन्नम जीवन बिताइरहेका हुने थिएनन् । ट्वीट थ्रेडमा रमेशको कटाक्ष गरिबी, अशिक्षा, भूमि र आवासहीनताले नारकीय जीवन बिताउन बाध्य नागरिकको मनमा राष्ट्रवादको नारा उरालेर स्वार्थ सेक्न उद्यत सीमित समूहप्रति लक्षित थियो । दोभान र रमेशको असन्तोष आज देशभित्र बसेर आफ्नो नेतृत्व र संरचनामाथि प्रश्न गरिरहेका दुई प्रतिनिधि युवाहरूको बोली हो । आफ्ना प्रज्ञाको प्रकाशले आफैं चमत्कृत सत्ताप्रमुख र उनको यशगानमा समर्पित समूहले के यी वाणीहरूको अर्थ बुझ्न सक्लान् ?युवाहरूलाई यो कलाविहीन प्रहसनले वाक्कदिक्क बनाएको छ । नयाँ पुस्ता त्यति शुद्धतावादी पनि छैन, जसले संसारभरिको राजनीतिमा हुने फोहोरी खेल बारे कुनै जानकारी नराखिरहेको होस् । यो पुस्ताले पहिलो विश्वदेखि छिमेकी भारतसम्मको भद्दा दक्षिणपन्थलाई अवलोकन गरेको छ । उग्रवामपन्थी रोमाञ्चकतावादमा फसेर उक्सिनै नसकेका देशहरूबारे पनि अध्ययन गरेको छ । नेताविशेषको प्रभावमा परेर समाज बुझ्न छाडिदिएका कतिपय युवालाई छाड्ने हो भने आम नयाँ पंक्ति राष्ट्रको मानचित्रमा आफ्नो भविष्य नियालेर असन्तुष्ट बनेको छ । फेरि पनि विगतकै गल्तीहरू दोहोरिइरहने, इतिहासका कमजोरीबाट पाठ नसिक्ने नेतृत्वको मूल्य समाजले चुकाउनुपर्ने देखिएको छ । युवा पुस्ता यसबारे जानकार बन्दै छ ।भ्रष्टाचार, बेरुजु र अपारदर्शी ठेक्का प्रक्रिया आदिका दर्जनौं चाङ छोप्ने इरादाले कार्पेट लगाएको शासक वर्ग एउटा नक्सा जारी गरिदिएका भरमा सारा राष्ट्रिय मुद्दाह नेतृत्व कुरिबस्ने मानिसहरूको भावना सम्बोधन गर्ने प्रयत्न भएको थियो । विश्लेषक नवीन तिवारीले त्यसमा आफ्नो प्रतिक्रिया दिँदै लेखेका थिए, युवा, युवा भनेर उमेर हेर्दैमा पर्याप्त हुँदैन । पायो भने एक ट्यांकर पानीमा समेत भ्रष्टाचार गर्नेहरू यहाँ युवा नेता बनेर हिँडेका छन् । कतिपयलाई नवीनको यो टिप्पणी दुर्भावनाग्रस्त सोचको उपज पनि लाग्न सक्ला, तर उनले आजको हाम्रो समाजको नयाँ प्रवृत्ति उद्घाटित मात्रै गरिदिएका हुन् ।सत्ता मात्रै होइन, प्रतिपक्ष, वैकल्पिक भनिएका पार्टीहरूले यी र यस्ता अनेक मर्महरूसँग संवाद गर्नेबारे सोचेका छन् ? यहाँ वर्षैपिच्छे पार्टीहरू बन्छन्, भत्कन्छन् । ७० वर्षमा प्रवेश गरिसक्दा पनि हाम्रो लोकतन्त्र, समाजशास्त्री चैतन्य मिश्रको भाषामा अझै टुकुटुकु हिँडिरहेको बालकजस्तो छ । यहाँ जुनसुकै पार्टी हेरौं व्यक्ति हाबी छ, पद्धति गयल । लोकतन्त्र हाम्रो जीवनशैली बन्न सकेको छैन, यो त केवल आफूलाई स्थापित गर्न खेलिएको, टाउकाहरूका बहुसंख्या गनेर सिर्जिइएको गणितीय प्रक्रिया मात्रै हो भन्ने पुष्टि गर्न खोजिएको छ । फेसबुकमा प्रधानमन्त्रीको जति विरोध भए पनि के भयो, संसद्का कोठाचोटाहरूमा बहुमत हुँदासम्म उनी निर्विकल्प ठानिन्छन् । त्यतिले नपुगेर सडक जाम गर्न प्रायोजित भीड जुनसुकै बेला तयार छ । शेरबहादुर देउवाका मिम बनाएर जति उडाए पनि हुन्छÙ कांग्रेसभित्रको जोडघटाउमा उनी चुनौतीरहित छन् । प्रचण्ड हिजोआज यो प्रवृत्तिको विरोध गरेजस्तो गर्छन्, तर शान्ति प्रक्रियायता उनको राजनीतिक करिअर चलाखीपूर्ण समीकरणहरूका कारण ऊर्ध्वगामी बन्न गएको हो ।जसपादेखि राप्रपासम्म, विवेकशीलदेखि साझा पार्टीसम्म हरमहिना जाने सानातिना पहिरोहरूले पार्टी निर्माण प्रक्रियामा समस्या अझै बाँकी छ भन्ने देखाउँछन् । नयाँ राजनीतिको कल्पना नहुँदासम्म यस्तो परिदृश्य अझै देख्नुपर्ने हुन सक्छ । दुर्भाग्य, यहाँ नयाँ पार्टीको मात्रै कल्पना भइरहेको छ ।"
भारतमा भयावह बन्दै कोरोना,"केही दिनयता भारतमा कोरोना भाइरस (कोभिड१९) को संक्रमण दिनानुदिन बढ्दै गएको छ । पछिल्लो एक सातामा प्रत्येक दिन ३० हजारभन्दा बढीले नयाँ संक्रमितहरू थपिने क्रम जारी छ ।भारतको स्वास्थ्य तथा परिवार कल्याण मन्त्रालयअनुसार गएको २४ घण्टामा मात्रै ४० हजार ४ सय २५ जना नयाँ संक्रमित थपिएका छन् । योसँगै भारतमा कुल संक्रमितको संख्या ११ लाख नाघेको छ । साथै हालसम्म २७ हजार ५ सय जनाको मृत्यु भएको छ । पछिल्लो तीन दिनमै १ लाख जना संक्रमित थपिनुले भारत संक्रमणको दोस्रो चरणमा प्रवेश गरेको हो भन्ने आशंका गरिएको छ । विश्वका उच्च संक्रमित मुलुकहरूमध्ये भारत तेस्रो स्थानमा छ । पहिलो अमेरिका र दोस्रो ब्राजिल हो । भारतमा पछिल्ला दिनमा भएको संक्रमणको यो विस्तारलाई संक्रमणको दोस्रो लहर सुरु भएको आशंका गर्न थालिएको छ । केही साताअघि एम्सका निर्देशक तथा वरिष्ठ चिकित्सक रणदीप गुलेरियाले भारतमा संक्रमणको दोस्रो लहरको जोखिम रहेको बताएका थिए । यद्यपि अहिलेसम्म केन्द्र सरकारले त्यसको पुष्टि भने गरेको छैन ।पछिल्ला दिनमा दक्षिण भारतका तमिलनाडु, तेलंगना र कर्नाटकमा कोरोना कहर बढ्दै गएको छ । आन्ध्रप्रदेशमा गएको २४ घण्टामा ५ हजारभन्दा बढीमा संक्रमण पुष्टि भएको छ । योसँगै उक्त राज्यमा संक्रमितको संख्या ५० हजार नाघेको छ । भारतका राज्यहरूमध्ये सबैभन्दा बढी संक्रमण महाराष्ट्र छ । त्यसपछि तमिलनाडु र दिल्ली छन् । संक्रमणलाई सफलतापूर्वक नियन्त्रण गरिएको दक्षिण भारतीय राज्य केरलामा पनि पछिल्ला दिनमा संक्रमण बढ्न थालेको छ । कतिपय विज्ञ तथा चिकित्सा क्षेत्रसँग सम्बद्ध संस्थाहरूले पछिल्ला दिनमा बढेको संक्रमण तीव्र रूपमा बढ्नुका पछाडि सामुदायिक संक्रमण रहेको दाबी गरेका छन् । इन्डियन मेडिकल एसोसिएसन (आईएमए) ले आइतबार भारत सरकारलाई पत्र लेख्दै संक्रमण समुदायमा फैलिसकेको बताएको थियो ।प्रवासी कामदारहरूको आउजाउ र कन्ट्याक्ट ट्रेसिङ प्रभावकारी नहुँदा समुदायमा संक्रमण फैलिएको आईएमएले दाबी गरेको छ । यद्यपि भारत सरकारले भने अझैसम्म पनि समुदायमा फैलिएको स्वीकार गरेको छैन । संक्रमण बढ्ने क्रमसँगै राज्यहरूले पुनः लकडाउनको निर्णय गर्न थालेका छन् । नेपालसँग सीमा जोडिएको पश्चिम बंगाल राज्यले साताको दुई दिन पूर्ण रूपमा लकडाउन गर्ने निर्णय गरेको छ भने संक्रमणका हिसाबले उच्च जोखिमयुक्त क्षेत्रमा जुलाई ३१ सम्म लकडाउन जारी राखेको छ । त्यसैगरी सबैभन्दा उच्च संक्रमण रहेको महाराष्ट्रले पनि जुलाईको अन्त्यसम्म लकडाउनलाई निरन्तरता दिने निर्णय गरिसकेको छ । नेपालसँग सीमा जोडिएका बिहारको अवस्था त थप चिन्ताजनक देखिएको छ । बिहार स्वास्थ्य पूर्वाधारका हिसाबले भारतकै कमजोर राज्यमा पर्छ । बाढीको कहर झेलिरहेको बिहार भाइरसको संक्रमणले थप आक्रान्त पारेको छ । बिहारमा संक्रमण बढ्दा खुला सीमा भएका कारण त्यसको जोखिम नेपालमा पनि स्वतः पर्न जान्छ । बिहारमा पछिल्लो २४ घण्टामा हजार जनाभन्दा बढीमा संक्रमण पुष्टि भएको छ । योसँगै उक्त राज्यमा संक्रमितको संख्या करिब २ हजार ८ सय पुगेको छ । हालसम्म १ सय ७९ जनाको संक्रमणका कारण मृत्यु भइसकेको छ । राजधानी पटनामै संक्रमणको जोखिम दिन प्रतिदिन बढ्दो क्रममा रहेको भारतीय सञ्चारमाध्यमहरूले जनाएका छन् । राज्यमा कैयौं सांसद र चिकित्सकहरू पनि संक्रमणको सिकार भएका छन् । तर, उनीहरूको समयमा परीक्षण पनि नभएको बताइएको छ । स्वास्थ्य सेवाको गुणस्तर कमजोर रहेको बिहारमा परीक्षण पनि न्यून छ । १२ करोडभन्दा बढी जनसंख्या रहेको बिहारको दैनिक १० हजारका दरले मात्र परीक्षण भइरहेको छ । न्यून परीक्षणकै कारण संक्रमणको जोखिम बढेको भन्दै राज्यका विपक्षी राजनीतिक दलहरूले नीतिश कुमार नेतृत्वको सरकारको चर्को विरोध गर्दै आएका छन् । खासगरी, विपक्षी राष्ट्रिय जनता दलका नेता तेजस्वी यादवले भाइरसको रोकथाम र नियन्त्रणमा लापरबाही गरेको भन्दै बिहार सरकारको चर्को आलोचना गर्दै आएका छन् । जोखिम बढ्दै गएपछि केन्द्र सरकारले राज्यको पछिल्लो अवस्था बुझ्न तीन सदस्य टोली नै पठाएको थियो । उक्त टोलीले रिपोर्ट बुझाउन भने बाँकी छ ।भारतमा पछिल्लो समयमा कोरोना भाइरसको संक्रमण तीव्र भएसँगै यहाँ रहेका नेपालीहरूमा पनि संक्रमणको जोखिम बढ्दै गएको छ । भारतमा रोजगारी, अध्ययन र अन्य प्रयोजन गरी करिब २० लाखको हाराहारीमा नेपाली रहेको अनुमान छ । तीमध्ये धेरैजसो महाराष्ट्र, दिल्ली, तमिलनाडु, गुजरात र पन्जाबमा छन् । नेपालीहरूको बाक्लो उपस्थिति रहेका यिनै भारतीय राज्यहरूमै कोरोना संक्रमण उच्च देखिएको छ ।"
कोरोनाविरुद्धको ९ करोड डोज खोप बेलायतले लिने,"बेलायत सरकारले कोरोना भाइरसविरुद्ध यहाँ विकसित भइरहेका खोपको ९ करोड डोज लिने सम्झौता गरेको छ । कोरोना भाइरसविरुद्धको खोप उत्पादन तथा वितरण गर्ने दुईवटा फर्मास्युटिकल कम्पनीसँग बेलायत सरकारले सम्झौता गरेको हो । सरकारले बायोएनटेक र फाइजर नामक उत्पादकसँग ३ करोड खोपका लागि सम्झौता गरेको छ । ती कम्पनीले विकास गरिरहेको कोरोनाविरोधी खोप अहिले दोस्रो चरणमा छ ।यसैगरी, बेलायतले भाल्नेभा नामक अर्को कम्पनीसँग ६ करोड खोपका लागि सम्झौता गरेको बीबीसीले जनाएको छ । उक्त कम्पनीले विकास गरेको खोप प्रभावकारी र उपयुक्त भएको खण्डमा बेलायतलाई थप ४ करोड उपलब्ध गराउने सहमति छ । स्कटल्यान्डमा कारखाना रहेको भाल्नेभाले तयार गर्ने खोपको क्लिनिकल परीक्षणका लागि बेलायत सरकारले आर्थिक सहायतासमेत प्रदान गर्नेछ । कम्पनीबाट १ अर्ब खोप उत्पादन गरी अन्य मुलुकका लागि समेत उपलब्ध गराउने उद्देश्यले अतिरिक्त बजेट व्यवस्थापनबारे पनि छलफल भइरहेको छ । यसअघि अर्को औषधि उत्पादक कम्पनी आस्ट्राजेनेकाले अक्सफोर्ड युनिभर्सिटीसँग मिलेर विकास गरिरहेको खोप बेलायतका लागि कुल १० करोड डोज उपलब्ध गराउने सम्झौता भइसकेको छ । तर, अहिलेसम्म कुन खोपले काम गर्छ यकिन छैन । अहिले विश्वभर खोपका लागि २० वटाभन्दा बढी क्लिनिकल ट्रायल भइरहेका छन् । बेलायतले अहिले विभिन्न कम्पनीसँग खोपका लागि विभिन्न चरणमा कुराकानी गरिरहेको छ । यसैबीच, बेलायतस्थित विश्वप्रसिद्ध अक्सफोर्ड विश्वविद्यालयले विकास गरिरहेको खोप सुरक्षित र यसले रोग प्रतिरोधात्मक क्षमता पैदा गरेको जनाइएको छ । करिब १ हजार ७७ जनामा दिइएको खोपले कोभिड१९ विरुद्ध लड्ने क्षमता पैदा गरेको हो । अक्सफोर्ड विश्वविद्यालयले गत अप्रिल २३ देखि मानिसमा कोभिड१९ विरुद्धको नयाँ खोप परीक्षण सुरु गरिरहेको छ । पहिलो चरणमा १८ देखि ५५ वर्षका करिब १ हजार जनामा परीक्षण भएपछि विश्वविद्यालयले दोस्रो चरणमा परीक्षण गरिरहेको छ । यो चरणमा १० हजार २ सय ६० जना स्वस्थ स्वयंसेवकलाई खोप दिइनेछ । बेलायतमा संक्रमण दर घट्दै गएकाले ब्राजिल र दक्षिण अफ्रिकामा पनि यसको परीक्षण भइरहेको बताइएको छ । अक्सफोर्डका वैज्ञानिकहरूले दोस्रो र तेस्रो चरणको परीक्षणमा ५५ वर्षमाथिका वयस्क र ५ देखि १२ वर्षसम्मका बालबालिकालाई सहभागी गराउने छन् । बेलायतको बर्मिङघम युनिभर्सिटीमा औषधि विज्ञानका वरिष्ठ उपप्राध्यापक एवं युरोपियन सोसाइटी फर क्लिनिकल फार्मेसीका अनुसन्धान विभाग प्रमुख डा विभु पौड्याल खोप विकासमा सकारात्मक नतिजा आइरहे पनि चुनौतीसमेत देख्छन् । खोपले कतिसम्म प्रतिरोधात्मक क्षमता दिन्छ र वृद्धवृद्धाहरूको रोग प्रतिरोध प्रणालीले खोपप्रति कस्तो प्रतिक्रिया जनाउँछ त्यो हेर्नुपर्ने हुन्छ, उनले भने । अक्सफोर्ड खोप समूहले खोप लगाइएको मान्छेलाई भाइरस पनि पठाउने विधि च्यालेन्ज टेस्ट समेत गर्ने तयारी गरिरहेको जनाउँदै पौड्यालले यो भने बहसमै रहेको बताए । इन्टरनेसनल जर्नल अफ क्लिनिकल फार्मेसीका उपसम्पादकसमेत रहेका पौड्यालका अनुसार बिफरको खोप बनाउँदा पनि यस्तो विधि अपनाइएको थियो ।"
यूएईद्वारा मंगल ग्रहमा यान प्रक्षेपण,"दुबई (एजेन्सी) संयुक्त अरब इमिरेट्सले (यूएई) ले पहिलो मिसनअन्तर्गत मंगल ग्रहमा एक यान प्रक्षेपण गरेको छ । होप नाम दिइएको मिसनले जापानस्थित तनेगसिमा अन्तरिक्ष केन्द्रबाट एचटूए रकेटमार्फत प्रक्षेपण गरिएको हो । उक्त मिसनले करिब ५० करोड किलोमिटर दूरी तय गरेपछि मंगल ग्रहको मौसम र जलवायुबारे अध्ययन गर्ने जनाइएको छ । यसअघि गतसाता गरिएका दुइटा प्रयास खराब मौसमका कारण स्थगित भएको जनाइएको थियो । यूएई स्थापनाको ५० औं वार्षिकोत्सव अर्थात् सन् २०२१ को फेब्रुअरीमा होप मंगल ग्रहमा पुग्नेछ । होप मिसनको नेतृत्व गरिरहेकी सराह अल अमिरीले रकेट पूर्ण सफलताका साथ प्रक्षेपण भएको भन्दै खुसी व्यक्त गरिन् । अमिरी यूएईको वैज्ञानिक परिषद्को अध्यक्ष तथा विज्ञान राज्यमन्त्री हुन् । उनका अनुसार मिसनलाई दुबईस्थित मोहम्मद बिन रसिद स्पेस सेन्टरबाट नियन्त्रण गरिनेछ । यसै महिना अमेरिका र चीनले पनि मंगल ग्रहमा छुट्टाछुट्टै यान प्रक्षेपण गर्दै छन् । यी राष्ट्रहरूको तुलनामा अन्तरिक्ष यान निर्माण तथा प्रक्षेपणमा यूएईको अनुभव निकै कम छ । तर पनि अमेरिका, रुस, युरोप तथा भारतले सफलता हासिल गरेको काममा सफलता पाउन यूएई प्रयासरत छ । अमेरिकीविज्ञको अनुभवी परामर्श पाएका यूएईका इन्जिनियरहरूले जम्मा ६ वर्षको अवधिमै परिष्कृत यान निर्माण गरेका हुन् । उक्त भूउपग्रह मंगल ग्रहको कक्षमा पुगेपछि यसले ग्रहको वातावरणले कसरी काम गर्छ भन्ने ताजा विवरणहरूको खुलासा गर्ने अपेक्षा पनि गरिएको छ । त्यसका साथै यसको सहयोगमा मंगल ग्रहमा पानीको अवस्थितिबारे पनि जानकारी लिन सकिने वैज्ञानिकहरूको भनाइ छ ।"
इजाजत लिनुअगावै नेटवर्किङ कारोबार,"नयाँ कम्पनीलाई पूर्वसांसदको प्रस्ताव प्रत्यक्ष बिक्रीका नाममा पूर्वसांसदसहित थप ५ कम्पनीले इजाजतका लागि प्रस्ताव दर्ता गराएका छन् । वाणिज्य आपूर्ति तथा उपभोक्ता हित संरक्षण विभागका अनुसार काठमाडौं महानगरपालिका२९ मा कार्यालय रहेको एपी लाइफ इन्टरनेसनल प्रालिले प्रस्ताव गरेको छ । एपीका सञ्चालक रामबहादुर बीसी हुन् । स्रोतका अनुसार बीसी वीर अस्पतालका डाक्टर एवं कांग्रेसबाट पूर्वसांसद पनि हुन् । एपी लाइफमा लेपप्रसाद पुर्जा (पुन), उमबहादुर पाइजा पुन, सदेश खड्का पनि सञ्चालक छन् । बालाजुमा कार्यालय रहेको भिभो नेपाल प्रालिले पनि प्रस्ताव दर्ता गराएको छ । यसको सञ्चालक राजजी पौडेल हुन् । उनी विगतमा हर्बो मलेसियाका कन्ट्री म्यानेजर थिए । उनी त्यहाँबाट विभिन्न व्यक्तिसँग पैसा उठाएर नेपाल भागेको स्रोतको दाबी छ । तेजबहादुर गुरुङ पनि भिभोमा सञ्चालक छन् । गुरुङले हर्बोबाट निस्किएर ग्रिन होप नामक नेटवर्क कम्पनी खालेका थिए । अहिले पुनः नयाँ कम्पनीमा आएको स्रोतले बतायो । केयर नेसन इन्टरनेसनल प्रालिले पनि इजाजतका लागि प्रस्ताव दर्ता गरेको छ । यो कम्पनीको सञ्चालकमा विनीता गुरुङ, रुद्रबहादुर न्यौपाने, फणिराज लोहनी, कैरभ अधिकारी र खगेन्द्र दाहाल छन् । स्रोतका अनुसार फणिराज युनिटीमा मुद्दा परेका लिडर हुन् । ललितपुर ग्वार्कोमा कार्यालय रहेको आधार ग्लोबल मार्केटिङ प्रालिले पनि इजाजतका लागि प्रस्ताव गरेको छ । उक्त कम्पनीका सञ्चालकमा हिमालबहादुर घर्ती (क्षेत्री), पुष्कर पौडेल, र सुरेशराज शर्मा छन् । इजाजतका लागि दर्ता भएको ब्यालेन्स लाइफ ग्लोबल प्रालिमा राजीव भण्डारी, सुनील श्रेष्ठ, जनक भुसाल, सुमन तिवारी र गणेश राई सञ्चालक छन् ।"
बिहीबारदेखि सबै सार्वजनिक सवारी चल्ने,"चैत ११ देखि बन्द रहेका सार्वजनिक सवारी बिहीबारबाट सञ्चालनमा आउन लागेका छन् । यातायात व्यवस्था विभागसँग सोमबार भएको छलफलपछि व्यवसायी गाडी चलाउन तयार भएका हुन् । गाडी चलाउन व्यवसायी तयार छन्, विभागका महानिर्देशक गोगनबहादुर हमालले भने, बिहीबारबाट आवश्यकताअनुसार गाडी चल्दै जानेछन् ।छलफलमा चालक एवं सहचालकको कोरोना बिमाको प्रिमियम सरकार र यातायात व्यवसायीले आधाआधा तिर्न पहल गर्ने सहमति भएको छ । स्वास्थ्य सुरक्षाका मापदण्ड सम्बन्धित व्यवसायीले आफैं व्यवस्था गर्ने भनिएको छ । गाडीमा सेनिटाइजरको व्यवस्था व्यवसायी आफैंले गर्नुपर्नेछ । साथै कोरोनाका कारण यातायात श्रमिकको मृत्यु भए आश्रित परिवारलाई क्षतिपूर्तिका लागि सरकारका तर्फबाट कोष स्थापना गर्न विभागले सम्बन्धित मन्त्रालयमा सिफारिस गर्ने निर्णय भएको छ । यातायात श्रमिकका लागि आवश्यक स्वास्थ्य सामग्री मास्क, सेनिटाइजर, पन्जा र पीपीई सम्बन्धित व्यवसायीले उपलब्ध गराउनुपर्नेछ । यात्रु चढ्ने र झर्ने ठाउँमा कसरी स्वास्थ्य सावधानी अपनाउने भनेर स्थानीय तहसँग समन्वय गर्दै छौं, महानिर्देशक हमालले भने, ती ठाउँ सेनिटाइजिङ गर्न काठमाडौं महानगरपालिकाले तयारी थालिसकेको छ, अन्य महानगरपालिका र नगरपालिकाले पनि तयारी गर्दै छन् । लामा दूरीका सवारी चलाउने व्यवस्था गर्न पनि व्यवसायीको माग छ । यसबारे छलफल गरेर माथिल्लो निकायमा पुर्याउने भनेका छौं, उनले भने, जोरबिजोर प्रणालीबाट सवारी चलाउने कुरा पनि उठेका छन्, यो खासै ठूलो कुरा भएन, यसमा छलफल गरेर अघि बढ्न सकिनेछ । यात्रुको सुविधाका लागि गाडी चलाइने उनले बताए । यता यातायात व्यवसायी राष्ट्रिय महासंघले भने मंगलबार यातायात व्यवसायीबीच छलफल गरेर मात्र सवारी सञ्चालनबारे निर्णय गरिने जनाएको छ । विभागले बिहीबारबाट गाडी चलाउन भनेको छ, महासंघका महासचिव सरोज सिटौलाले भने, ७ गतेसम्म लकडाउन नै छ, त्यसपछि लकडाउन के हुन्छ, त्यहीअनुसार अघि बढ्छौं । महासंघ र तीनवटा मजदुर ट्रेड युनियनसहित बनेको कार्यदलको बैठक बसेर गाडी चलाउने मिति तोकिने उनले जानकारी दिए । हामीले जोरबिजोर प्रणालीमा गाडी चलाउने गरी विभागमा प्रस्ताव गरेका छौं, उनले भने, अहिलेको अवस्थामा धेरै भीडभाड गरेर पनि भएन, जोरबिजोर प्रणालीमार्फत गाडी चलाउन तयार छौं । सार्वजनिक यातायात केन्द्रीय महासंघले गाडी चलाउने निर्णय गरेसँगै सोमबार अघिपछिको तुलनामा उपत्यकामा सवारी चाप बढी देखिए । उपत्यकामा सोमबार ३० प्रतिशत सार्वजनिक सवारी गुडे, महानगरीय ट्राफिक प्रहरी महाशाखा प्रमुख एसएसपी भीमप्रसाद ढकालले भने, सामाजिक दूरी कायम गरेर गाडी चलाएका छन्छैनन् भनेर अनिवार्य रूपमा हेर्ने गरेका छौं । सामाजिक दूरी कायम नगर्ने, जोरबिजोर प्रणाली नमान्ने र सम्झाउँदा पनि अटेर गर्ने सवारीलाई कारबाही गर्ने गरिएको उनले जानकारी दिए । सरकारले गत असार २६ बाट सार्वजनिक सवारी जिल्लाभित्र सञ्चालन गर्ने निर्णय गरेको थियो । अहिले उपत्यकामा बिस्तारै सवारी चाप बढ्दै गएको छ । जिल्लाजिल्लामा पनि सामाजिक दूरी कायम गरी स्वास्थ्य सावधानी अपनाउँदै सवारी चल्न थालेका छन् ।"
चार दर्जन स्थानीय तहले ल्याएनन् बजेट,"स्थानीय तहहरूमा मेयर वा अध्यक्ष एउटा दलको तथा बहुमत अर्को दलको हुँदा वा बहुमत हुँदाहुँदै पनि मेयर वा अध्यक्ष आफूखुसी हिँड्न खोज्ने, समन्यवको अभाव, खर्च गरिएका बजेटमाथि प्रश्नैप्रश्नजस्ता विषयको जनप्रतिनिधिले व्यवस्थापन गर्न नसक्दा बजेट पारित गराउनु कतिपयका लागि चुनौतीपूर्ण बन्दै आएको छ । कतिपय स्थानीय तहमा लगातार यस्ता समस्या देखिँदै आएका छन् । केहीले कुनै पनि वर्ष समयमा बजेट ल्याउन सकेका छैनन् । प्रदेश २ का स्थानीय तहमा बढी समस्या देखिएको गाउँपालिका महासंघका अध्यक्ष होमनारायण श्रेष्ठ बताउँछन् । राजनीतिक खिचातानी, कतै केन्द्रकै विवाद, कतै जनप्रतिनिधिमा बेमेल, कतै बहुमतअल्पमतको समस्याका साथै विरोधको मानसिकता बढी हुनु, बजेट ल्याउने अवस्थामा हिंसा हुन पुग्नुजस्ता कैयौं समस्या देखिएको उनले उल्लेख गरे । यसलाई न्यूनीकरण सम्बन्धित स्थानीय तहहरूसँग महासंघले निरन्तर समन्वय गरिरहेको उनको भनाइ छ । ४ सय ६० गाउँपालिकामध्ये यस वर्ष ११ वटाले बजेट नै ल्याएका छैनन् । १६ वटाको पारित हुन नसकेको उनले जानकारी दिए । बजेट ल्याउने वातावरण निर्माणका लागि समन्वयको काम भइरहेको उनले बताए ।"
"मनमौजी खर्च, राजस्व बुझाउन अटेरी","शिक्षामा अनियमिततास्थानीय तहले कानुनविपरीत शिक्षकलाई तलबभत्ता र विद्यालय अनुदान दिएको पाइएको छ । १४ वटा स्थानीय तहले वित्तीय समानीकरण अनुदानबाट ८ करोड ३७ लाख २८ हजार रुपैयाँ निकासा गरेका छन् । मातहतका विद्यालयमा शिक्षक दरबन्दी यकिन नगरी संघीय कार्यक्रमसँग दोहोरो पर्ने गरी निजी स्रोतबाट शिक्षक राखिएको महालेखाको प्रतिवेदनमा उल्लेख छ । चंखेली, ताजाकोट, पलाँता, सोरु र मुगुमकर्मारोङ गाउँपालिकाले शिक्षक तथा कर्मचारीलाई तोकिएभन्दा बढी लुगा भत्ता दिएका छन् । हिमाली जिल्लाका निजामती कर्मचारीलाई लुगा भत्ताबापत १५ हजार रुपैयाँ तोकिएकामा यी गाउँपालिकाले २० हजारको दरले दिएका छन् । यसरी दिइएको १६ लाख ४० हजार रुपैयाँ असुल गर्नुपर्ने महालेखाको भनाइ छ ।सामाजिक सुरक्षा भत्ता वितरणमा समेत अनियमितता गरिएको छ । भत्ता प्राप्त गर्ने व्यक्तिको मूल अभिलेख र भर्पाई परीक्षण गर्दा लगतमा नाम नभेटिएको, मूल लगतमा संख्या नभिडेको, मृत्यु भइसकेका र बसाइँ सरेका व्यक्तिको नाममा समेत भुक्तानी भएको पाइएको महालेखाको प्रतिवेदनमा उल्लेख छ । कर्णालीका ८ नगरपालिकाले अनियमित किसिमले खर्च गरेको १० लाख ८४ हजार रुपैयाँ असुल गरेर संघीय सञ्चित कोषमा दाखिला गर्न भनिएको छ ।अन्तरसरकारी वित्त व्यवस्थापन ऐन, ०७४ बमोजिम स्थानीय तहले प्राकृतिक स्रोतबाट संकलन हुने राजस्वको तोकिएको निश्चित प्रतिशत प्रदेश सरकारलाई बुझाउनुपर्छ । कर्णाली प्रदेशको आर्थिक ऐनमा स्थानीय तहले ढुंगा, गिट्टी, बालुवा र दहत्तरबहत्तर शुल्कबाट उठाएको शुल्कमध्ये ६० प्रतिशत आफ्नो सञ्चित खातामा राखी ४० प्रतिशत प्रदेश रकम मासिक रूपमा सञ्चित कोषमा दाखिला गर्नुपर्ने उल्लेख छ ।कर्णालीका ७९ स्थानीय तहमध्ये अधिकांशले यस्तो शुल्क प्रदेशमा पठाएका छैनन् । प्रदेश लेखा नियन्त्रक कार्यालयका अनुसार आर्थिक वर्ष ०७६७७ मा सुर्खेतको पञ्चपुरी नगरपालिकाले मात्र १३ लाख १४ हजार रुपैयाँ बुझाएको छ । आर्थिक वर्ष ०७५७६ मा भने वीरेन्द्रनगर नगरपालिकाले ३९ लाख ४ हजार, पञ्चपुरी नगरपालिकाले ६ लाख ५६ हजार, बराहताल गाउँपालिकाले २३ लाख १२ हजार र रुकुमको मुसीकोट नगरपालिकाले १ लाख ६८ हजार रुपैयाँ बुझाएका छन् । प्राकृतिक स्रोतबाट उठेको राजस्व कानुनअनुसार प्रदेशमा पनि पठाउनुपर्ने हो । तर यहाँका स्थानीय तहले अटेरी गरिरहेका छन्, प्रदेश लेखा नियन्त्रक मानबहादुर बमले भने, महालेखाले नै कमजोरी औंल्याएपछि त यसलाई गम्भीरताका साथ लिनुपर्छ ।"
वित्तीय संस्थाको अनुगमनमा चुक्यो राष्ट्र बैंक,"काठमाडौं (कास) राष्ट्र बैंकले बैंक तथा वित्तीय संस्थाको प्रभावकारी अनुगमन गर्न नसकेको महालेखा परीक्षकको वार्षिक प्रतिवेदनले औंल्याएको छ । खराब ऋणीलाई कारबाही गर्ने, असल ऋणीलाई उचित संरक्षण गर्ने तथा निश्चित प्रक्रिया एवं मापदण्ड पूरा गरेर मात्र कर्जा प्रदान गर्ने व्यवस्था कायम गर्न केन्द्रीय बैंकबाट थप निर्देशन तथा अनुगमन गर्नुपर्ने देखिन्छ, महालेखाको ५७औं वार्षिक प्रतिवेदनमा भनिएको छ । आर्थिक वर्ष ०७५७६ मा १५ वटा वाणिज्य बैंक, २४ विकास बैंकको समष्टीगत निरीक्षण र १२ फाइनान्स कम्पनीको सम्पत्ति शुद्धीकरण विषयमा निरीक्षण भएको प्रतिवेदनले देखाएको छ । कतिपय वित्तीय संस्थाले कर्जा प्रवाह गर्दा कर्जाबाट व्यवसाय सञ्चालन हुने सुनिश्चितता नगरिएको, धितोको गलत मूल्यांकन गरिएको, कृत्रिम ऋणी खडा गरिएको र व्यवस्थापकले प्रयोग गर्ने गरी कर्जा प्रवाह भएको देखिन्छ, प्रतिवेदनमा उल्लेख छ, निक्षेपमा प्रचलित दरभन्दा बढी ब्याज प्रदान गरेको, भाखा नाघेको साँवा तथा ब्याज समयमा असुली नगरिएको, कतिपय अवस्थामा असल ऋणीलाई उचित मौका नदिए तत्काल धितो बिक्री गरी ऋण असुली गरेको देखिन्छ । राष्ट्र बैंकले अनौपचारिक क्षेत्रको अध्ययन नगरेको आरोप पनि महालेखाको प्रतिवेदनमा छ । अर्थतन्त्रसँग सम्बन्धित विभिन्न आर्थिक कारोबारसँग सम्बन्धित तथ्यांक संकलन गरी समष्टिगत अध्ययन तथा विश्लेषण गरे पनि बजारमा हुने सबै कारोबारको अवस्था तथा भूमिका सम्बन्धमा अध्ययन अनुसन्धान गरेको देखिएन, प्रतिवेदनले औंल्याएको छ, हाल तथ्यांक संकलन गरिरहेको क्षेत्रभन्दा बाहिर पनि आर्थिक गतिविधि हुने गरेको छ । तर ती समेटिएन । त्यस्ता अनौपचारिक क्षेत्रको समेत अध्ययन गर्नेगराउने र सो तथ्यांकलाई समेत आधार मानी राष्ट्रिय अर्थतन्त्रको वास्तविक अवस्था चित्रण हुने सूचकांक तयार पार्न आवश्यक देखिएको बताइएको छ । यो कुरा गत वर्ष पनि औंल्याइएकोमा यो वर्ष पनि काम भएको देखिएन, स्थिति यथावत् छ, प्रतिवेदनमा उल्लेख छ ।अर्थतन्त्रको दिगो विकासका निमित्त मूल्य र शोधनान्तर स्थिरता कायम गराउन आवश्यक मौद्रिक तथा विदेशी विनिमय नीति निर्माण गरी त्यसको व्यवस्थापन गर्नुपर्ने अवस्था छ ।"
विश्व बैंकको सहयोगमा रोजगारी आयोजना सुरु,"काठमाडौं (कास) आन्तरिक रोजगारीलाई प्रवर्द्धन गर्न विश्व बैंकको ऋण सहयोगमा युवा रोजगारीका लागि रूपान्तरण पहल आयोजना सुरु भएको छ । त्यसका लागि विश्व बैंकले सरकारलाई ४ वर्षका लागि १४ अर्ब ऋण सहयोग गरेको छ । प्रधानमन्त्री रोजगार कार्यक्रमसँग आबद्ध युवा रोजगारीका लागि रूपान्तरण पहल आयोजनामा खर्च हुनेछ । श्रम, रोजगार तथा सामाजिक सुरक्षामन्त्री रामेश्वर राय यादव र माल्दिभ्स, नेपाल तथा श्रीलंकाका लागि विश्व बैंकका राष्ट्रिय निर्देशक फारिस हदाद जर्भोसले सोमबार आयोजना संयुक्त रूपमा सुरु गरे । आयोजनाले विपन्न बेरोजगार युवालाई रोजगारीको अवसर सिर्जना, सिप तथा क्षमता अभिवृद्धि र रोजगारमूलक सेवाको विस्तारमार्फत श्रम बजारको परिणाममा सुधार ल्याउने जनाइएको छ । आयोजनाको उद्घाटन गर्दै श्रममन्त्री यादवले ठूलो संख्यामा श्रमिकले रोजगारी गुमाउनुपरेको अवस्थामा आयोजनाका तीनै तहबाट परिणाममुखी कार्यान्वयन आवश्यक रहेको बताए । बेरोजगार व्यक्तिको वैयक्तिक विवरण, ज्ञान, सीप र अनुभव, रोजगारीको सम्भाव्य क्षेत्र तथा श्रम बजारका माग र आपूर्ति पक्षको समेत विवरण एकीकृत गरी श्रमिक सूचना बैंकसहितको स्वचालित पद्धति सुरु गर्न रोजगार व्यवस्थापन सूचना प्रणालीको स्तरोन्नतिमा आयोजनाले योगदान गर्नेछ, उनले भने ।चालु आर्थिक वर्षमा सामाजिक र आर्थिक जोखिममा रहेका करिब ७५ हजार विपन्न बेरोजगार युवालाई सार्वजनिक पूर्वाधारको मर्मतसम्भार तथा स्तरोन्नतिमा परिचालन गरी एक सय दिनको ज्याला उपलब्ध गराउने विश्व बैंकका राष्ट्रिय निर्देशक जर्भोसले जानकारी दिए । अर्थ मन्त्रालय र विश्व बैंकबीच नोभेम्बर २०१९ मा हस्ताक्षर भएको यस आयोजनाबाट कुल रकमको करिब ९० प्रतिशत स्थानीय तहका सार्वजनिक पूर्वाधारको मर्मतसम्भार तथा स्तरोन्नतिमार्फत रोजगारी सिर्जनामा खर्च गरिनेछ । यसमध्ये १ लाख बेरोजगार युवालाई रोजगारी प्रदान गरिने लक्ष्य छ । आयोजनाले सामाजिक समावेशीकरणलाई प्राथमिकता दिएअनुरूप कुल लाभग्राहीमध्ये ६० प्रतिशत महिला लाभान्वित हुनेछन् ।"
बजारमा ओप्पो ए ३१,"काठमाडौं (कास) ओप्पोले नेपालमा ए सिरिजअन्तर्गत ओपो ए ३१ स्मार्टफोन सार्वजनिक गरेको छ । ए ३१ मा ४ जीबी र्याम, ४ हजार २ सय ३० एमएएच क्षमताको ब्याट्री, गोरिल्ला ग्लास थ्री, आई प्रोटेक्सन स्क्रिन फिल्टर र ८३ एमएम मोटाइजस्ता विशेषता रहेको कम्पनीले जनाएको छ । यसमा ब्याक क्यामेरामा तीनवटा लेन्सको प्रयोग गरिएको छ । फोनको मुख्य क्यामेरामा १२ एमपी सेन्सर, एफ१८ एपार्चर छ । यो सेतो र कालो रङमा उपलब्ध रहेको कम्पनीले जानकारी दिएको छ । यसको नेपाली बजार मूल्य २६ हजार ५ सय ९० रुपैयाँ छ ।"
महालक्ष्मी बैंकको सीईओमा शर्मा,"काठमाडौं (कास) महालक्ष्मी बैंकको प्रमुख कार्यकारी अधिकृत (सीईओ) मा सागर शर्मा नियुक्त भएका छन् । सञ्चालक समितिको निर्णयअनुसार बैंकका वरिष्ठ नायब प्रमुख कार्यकारी अधिकृत शर्मालाई सीईओमा नियुक्त गरिएको हो । बैंकप्रतिको जनविश्वास, निष्ठा कायम राख्दै गुणस्तरीय सेवा प्रदान गर्न तत्पर रहने बैंकका नवनियुक्त सीईओ शर्माले प्रतिबद्घता जनाए ।"
भन्सारले सुरु गर्यो अनलाइन एक्जिम कोड,काठमाडौं (कास) भन्सार विभाग त्रिपुरेश्वरले स्वचालित निकासी पैठारी संकेत नम्बर (एक्जिम कोड) प्रणालीको सुरुवात गरेको छ । विभागका महानिर्देशक सुमन दाहालले सोमबार अनलाइनमार्फत एक्जिम कोडको नवीकरण गर्न सकिने व्यवस्थाको सुरुवात गरे । नवीकरणका लागि विभागले सेवाग्राहीलाई लगइन युजर आईडी र पासवर्ड उपलब्ध गराएको छ । साथै विभागको वेबसाइटबाट समेत यसको व्यवस्था गरिएको छ । नवीकरणका लागि कनेक्ट आईपीएसबाट ईपेमेन्ट गर्न सकिने विभागले जनाएको छ ।
स्ट्यान्डर्ड चार्टर्डको २ लाख डलर सहयोग,काठमाडौं (कास) स्ट्यान्डर्ड चार्टर्ड बैंकले युनिसेफलाई २ लाख अमेरिकी डलर बराबरको सहयोग गर्ने घोषणा गरेको छ । युनिसेफले नेपालमा चलाएको कोभिड१९ ले नेपाली समुदायमा पारेको प्रभाव कार्यक्रमका लागि बैंकले उक्त सहयोग रकम उपलब्ध गराएको हो । युनिसेफले अफ्रिका र दक्षिण एसियामा कोभिड१९ महामारी उद्धार कार्यक्रमअन्तर्गत सुरक्षा तथा शिक्षामा सहयोग पुर्याउन बैंकले उक्त रकम उपलब्ध गराएको जनाएको छ ।
ग्लोबलको कर्जा योजना,काठमाडौं (कास) ग्लोबल आईएमई बैंकले साना तथा मझौला व्यवसायीलाई १५ लाखदेखि १ करोड रुपैयाँसम्म कर्जा उपलब्ध गराउने भएको छ । बैंकले व्यवसाय विस्तार गर्ने उद्देश्य लिएका व्यवसायीलाई विद्यमान व्यवसाय वा प्रस्तावित साना उद्योग व्यवसायको नगद प्रवाहका आधारमा कर्जा उपलब्ध गराउने जानकारी दिएको छ । बैंकले व्यवसायीलाई ध्यानमा राख्दै ८९९ प्रतिशत ब्याजदरमा साना तथा मझौला व्यवसायी कर्जा (एसएमई लोन) तीन दिनभित्रमा उपलब्ध गराउने भएको हो ।
हिमालयनसञ्चय कोष सहकार्य,काठमाडौं (कास) हिमालयन बैंक र कर्मचारी सञ्चय कोषबीच ईपेमेन्टसम्बन्धी सम्झौता भएको छ । सम्झौताअनुसार कोषका सञ्चयकर्ताले कोषबाट लिएको ऋणको साँवा र ब्याज भुक्तानी कनेक्ट आईपीएसबाट गर्न सक्छन् । बैंकका वरिष्ठ व्यवस्थापक शंकर जोशी र कोषका मुख्य व्यवस्थापक अर्जुनकुमार गौतमले यससम्बन्धी सम्झौतापत्रमा हस्ताक्षर गरे ।
मुक्तिनाथ पुरस्कृत,काठमाडौं (कास) मुक्तिनाथ बैंकले उत्कृष्ट वार्षिक प्रतिवेदन प्रस्तुत पुरस्कार प्राप्त गरेको छ । नेपाल चार्टर्ड एकाउन्टेन्ट्स संस्था (आईक्यान) ले हरेक वर्ष नेपाल वित्तीय प्रतिवेदन मान (एनएफआरएस) प्रणालीमार्फत वित्तीय विवरण प्रकाशन गर्ने उत्कृष्ट संस्थालाई प्रदान गर्दै आएको विभिन्न विधामध्ये वित्तीय क्षेत्रतर्फ आव ०७५०७६ का लागि बैंकले उक्त पुरस्कार प्राप्त गरेको हो ।
नेपाली फर्काउन कम्पनीले चार्टर अनुमति पाएनन्,"एक वर्षभित्रै रोजगारी गुमाएकालाई निःशुल्क टिकटवैदेशिक रोजगार बोर्डले पहिलोपटक श्रम स्वीकृति लिएर गन्तव्य देशमा गई एक वर्ष नपुग्दै रोजगारी गुमाएका कामदारलाई मात्रै स्वदेश फर्किन शतप्रतिशत हवाई टिकटको खर्च उपलब्ध गराउने भएको छ । मन्त्रिपरिषद्बाट हालै पारित कोभिड१९ को विश्वव्यापी संक्रमणका कारण वैदेशिक रोजगारीका क्रममा अलपत्र कामदारको उद्धार तथा फिर्ती गर्नेसम्बन्धी निर्देशिका २०७७ अनुसार एक वर्षभन्दा बढी काम गरिसकेकालाई ७५ प्रतिशत र पुनः श्रम स्वीकृति लिई गएका कामदारलाई टिकटको आधा खर्च मात्रै बोर्डले बेहोर्नेछ ।कामदारलाई टिकट उपलब्ध नगराउने रोजगारदातालाई ५ वर्षसम्म नेपालबाट कामदार लैजानसमेत निषेध गरिएको छ । श्रम, रोजगार तथा सामाजिक सुरक्षा मन्त्रालयका वैदेशिक रोजगार महाशाखा प्रमुख उमेश ढुंगानाका अनुसार निर्देशिका राजपत्रमा प्रकाशित भएपछि मात्रै कार्यान्वयनमा आउनेछ ।श्रम स्वीकृति लिई वैदेशिक रोजगारमा गई अलपत्र परेका, श्रम स्वीकृतिको अवधि समाप्त नभएका, रोजगार करार अवधि बाँकी छँदै कोभिड१९ को संक्रमणको कारण रोजगारी गुमाएका, रोजगारीको प्रकृति तथा आयआर्जनसमेतका आधारमा आफ्नै खर्चमा स्वदेश फर्कन नसक्ने, सम्बन्धित गन्तव्य मुलुकको सरकार, रोजगारदाता वा अन्य निकायबाट फिर्ती टिकट र खर्च नपाएका कामदार र श्रम स्वीकृतिको अवधिभित्र फौजदारी अभियोगमा जेल परेर आममाफी पाई स्वदेश फिर्ती केन्द्रमा रहेका कामदारलाई मात्रै हवाई टिकट उपलब्ध गराइने निर्देशिकामा उल्लेख छ ।बोर्डबाट हवाई टिकट पाउन पीडित कामदारले सम्बन्धित मुलुकमा रहेका नेपाली दूतावासमा निवेदन दिनुपर्नेछ । सोपश्चात् दूतावासले सम्बन्धित मुलुकको सरकार, रोजगारदाता वा इजाजतपत्र प्राप्त संस्थाद्वारा कामदारलाई हवाई टिकट र खर्च उपलब्ध हुनेनहुने र नहुने भए सोको औचित्यपूर्ण कारण खोज्नेछ । कामदारले सम्बन्धित मुलुकमा प्राप्त गरेको आयआर्जनको विवरण खुल्ने रोजगार करारपत्र, कोभिड१९ सम्बन्धी स्वास्थ्य परीक्षण तथा काम गरेको अवधिको तलब र अन्य सुविधा नपाएको, रोजगारी गुमाएको, स्वदेश फिर्ताका लागि कुनै अन्तर्राष्ट्रिय निकाय, गन्तव्य मुलुक र रोजगारदाताबाट पूर्ण वा आंशिक आर्थिक सहयोग नपाएको प्रमाणित भए मात्रै दूतावासले टिकटका लागि बोर्डलाई सिफारिस गर्नेछ । दूतावासले टिकटका लागि रोजगारदातासमक्ष पहल गर्दा पनि नभएमा मात्रै बोर्डलाई सिफारिस गर्नुपर्ने निर्देशिकामा जनाइएको छ ।कूटनीतिक नियोगले नेपालको इजाजपत्र प्राप्त संस्थाले फिर्ती टिकटलगायत कामदारले रोजगारदाताबाट पारिश्रमिक सुविधा प्राप्त गर्न गरेको प्रयत्नका बारेमा लिखित रूपमा प्रमाण प्राप्त गरी संलग्न गराउनुपर्नेछ । कूटनीतिक नियोगले प्रमाणित गरी परराष्ट्र मन्त्रालयमार्फत बोर्डमा पठाउनुपर्नेछ । प्रमाणित कामदारलाई कूटनीतिक नियोगले परराष्ट्र, पर्यटन र श्रम मन्त्रालयको समन्वयमा स्वदेश फिर्ता गर्नुपर्नेछ, निर्देशिकामा उल्लेख छ । सिफारिस गर्दा आफन्तको मृत्यु भई काजकिरिया गर्न नेपाल आउनुपर्ने, सुत्केरी तथा गर्भवती, अंगभंग भएका, स्वास्थ्य समस्यामा परी काम गर्न नसक्ने भनी अस्पताल वा चिकित्सकबाट प्रमाणित भएका कामदारलाई प्राथमिकता दिन भनिएको छ ।निर्देशिका लागू भएपछि आफैं टिकट काटेर आउने कामदारले सोधभर्ना लिन भने वैदेशिक रोजगार विभागमा आवेदन दिनुपर्नेछ । विभागले छानबिन गर्नका लागि सम्बन्धित दूतावासलाई नै पठाउनेछ । दूतावासले प्रमाणित गरेपछि मात्रै बोर्डले कामदारको बैंक खातामा सोधभर्ना गरिदिने निर्देशिकामा उल्लेख छ ।निर्देशिकाले स्वदेश फिर्ती हवाई टिकटका लागि पहल गर्ने र कामदारले रोजगारदाताबाट पाउनुपर्ने पारिश्रमिकलगायतका सेवा सुविधा दिलाउने दायित्व म्यानपावर कम्पनीको पनि रहेको जनाएको छ । त्यसरी रोजगार करार सम्झौताबमोजिम कामदारलाई स्वदेश फिर्तीका लागि टिकट खर्च, भुक्तानी हुन बाँकी पारिश्रमिकलगायतका सेवा सुविधा उपलब्ध नगराउने रोजगारदाताको अभिलेख कूटनीतिक नियोगले श्रम मन्त्रालयलाई पठाउनेछ । अभिलेखमा रहेका रोजगारदाता कम्पनीको मागपत्र पाँच वर्षसम्म प्रमाणीकरण गरिने छैन, निर्देशिकामा भनिएको छ ।रोजगारदाता, गन्तव्य मुलुक वा अन्य सहयोगी निकायबाट सहयोग प्राप्त गर्ने कामदारको हकमा दोहोरो पर्ने गरी कोषबाट खर्च बेहोरिने छैन, निर्देशिकामा उल्लेख छ, कुनै तथ्य फरक पारी सुविधा लिएको पाइएमा उक्त सेवा सुविधा सरकारी बाँकीसरह असुलउपर गरिनेछ ।"
निकास नहुँदा तराई जलमग्न,जलमग्न जनकपुरअविरल वर्षाको पानीले निकास नपाउँदा जनकपुरधाम जलमग्न भएको छ । बजारका सबैजसो भित्री सडकमा डुबेका छन् । कतिपयको घरमा पानी पसेको छ । एसियाली विकास बैंकको आर्थिक सहयोगमा नगरको मुख्य सडकमा भूमिगत ढलसहित बनाइएको कालोपत्रे सडकका कारण मुख्य बजार क्षेत्र भने डुबानमा परेको छैन ।रेल्वे ट्र्याकसँगै बनाइएको कच्ची सडक हिँड्नसमेत नमिल्ने गरी हिलाम्मे छ । डुबान र हिलाम्मे सडकका कारण आवश्यक कामका लागि घरबाहिर निस्किन पनि समस्या भएको जनकपुर९ का विमलेश सिंहले बताए । धनुषाकै हत्मुन्डामा कमला खोलाको पानी बस्तीमा पसेको छ ।
एफए कप फाइनल लन्डन डर्बी,"इटालीमिलान इटालीको सिरी ए मा आइतबार इन्टर मिलान र एएस रोमाले २२ को बराबरी खेलेका छन् । यो नतिजापछि इन्टरले शीर्षस्थानमा रहेको युभेन्ट्ससँग दूरी ३ अंक छोट्याउन असफल रह्यो । युभेन्ट्स ७७ अंकले शीर्षस्थानमा छ भने इन्टर ७२ अंकमै सीमित रह्यो । रोमा भने पाँचौं स्थानमा छ । छैटौं स्थानको नेपोलीले भने युडिनेसीलाई २१ ले हरायो । अन्य खेलमा साम्पडोरियाले पार्मालाई ३२, ब्रेसियाले स्पाललाई २१, फियोरेन्टिनाले टुरिनोलाई २० र जेनुवाले लिचलाई २१ ले हराएका थिए ।"
प्रतिभालाई कोषबाट २ लाख,"घुँडाको चोटमा उपचाररत राष्ट्रिय महिला भलिबल टोलीका मुख्य स्पाइकर प्रतिभा मालीलाई राष्ट्रिय खेलाडी कल्याणकारी कोषले २ लाख उपचार खर्च हस्तान्तरण गरेको छ । गत माघमा सम्पन्न एनभीए कप क्लब च्याम्पियनसिप भलिबलको फाइनल खेल्ने क्रममा घुँडाको गम्भीर चोट बोकेकी न्यु डायमन्ड क्लबकी प्रतिभाको शल्यक्रिया ब्लुक्रस अस्पतालमा भएको थियो ।त्यसयता उनी ग्वार्कोस्थित अर्थोप्लास्ट रिह्याबिलिटेसन सेन्टरमा फिजियोथेरापी गराइरहेकी छन् । कोषका सदस्य सचिवसमेत रहेका राष्ट्रिय तथा अन्तर्राष्ट्रिय खेलाडी संघका अध्यक्ष दीपक श्रेष्ठसहितको टोलीले सेन्टरमै पुगेर प्रतिभालाई २ लाख रुपैयाँको चेक हस्तान्तरण गरेको हो । प्रतियोगिताका क्रममा चोटग्रस्त प्रतिभाको सम्पूर्ण उपचार खर्च राष्ट्रिय खेलकुद परिषद्ले बेहोर्ने जनाएको थियो । त्यसअनुसार राखेपले ५ लाख रुपैयाँ प्रदान गरिसकेको छ । उपचारका क्रममा राखेपले उपलब्ध गराएभन्दा बढी रकम खर्च भएको भनेर कोषमा निवेदन परेपछि कार्यसमितिको बैठकमा छलफल गरेर २ लाख दिने निर्णय अघिल्लो महिना नै भएको हो, कोषका सदस्य सचिव श्रेष्ठले भने, ऐनका कारण राखेप सदस्य सचिव पदमुक्त भएपछि प्रक्रिया रोकिएको थियो । अहिले खेलाडी संघको पहलमा हस्तान्तरण गरिएको हो ।प्रतिभासहित पछिल्लो एक वर्षको अवधिमा कोषले रोग र चोटका कारण आर्थिक समस्यामा परेका खेलाडीको पहिचान गरी करिब ५ लाख रुपैयाँ सहयोग हस्तान्तरण गरेको छ । २०६५ सालमा तत्कालीन सदस्य सचिव जीवनराम श्रेष्ठले पाँचौं राष्ट्रिय खेलकुदका लागि छुट्याइएको बजेटमध्ये १ करोड रुपैयाँको खेलाडी कल्याणकारी कोष स्थापना गरेका थिए । राखेप मातहत रहने गरी स्थापना भएको यस कोषले २०६८ सालमा कार्यविधिसहित मन्त्रिपरिषद्को सहमति पाएपछि मात्र कार्य सुरु गरेको थियो । अहिले कोषमा १ करोड ४० लाख रुपैयाँ मौज्दात छ । यसको ब्याज रकमबाट खेलाडीलाई आर्थिक सहयोग गरिँदै आएको छ । विगतका दिनमा हामीले खेलाडीलाई भएको सहयोगको प्रचार गर्ने गरेका थिएनौं । तर कोषमा रकम जम्मा भइरहने तर खेलाडीको निवेदन नै नपर्नुले यसबारे उनीहरू जानकार भएनन् कि भन्ने सोचेर यसो गरिएको हो, खेलाडी संघका अध्यक्ष श्रेष्ठले कान्तिपुरसँग भने । रोग र चोटका कारण उपचारका लागि आर्थिक समस्या भएका राष्ट्रियस्तरका खेलाडीले सहयोगका लागि कोषमा आवेदन दिन पाउँछन् । त्यसका लागि सम्बन्धित संघ र उपचाररत चिकित्सकको सिफारिस अनिवार्य हुन्छ । त्यसपछि राष्ट्रिय अन्तर्राष्ट्रिय खेलाडी संघले खेलाडीको पहिचान गर्नेछ र कोषको बैठकमा उचित मूल्यांकन गरी सहयोग दिने निर्णय हुन्छ । हामीले वर्तमान खेलाडीलाई बढी प्राथमिकतामा राख्ने गरेका छौं, श्रेष्ठले भने ।कल्याणकारी कोषमा मौज्दात रकमको वार्षिक १० देखि १२ लाख रुपैयाँ ब्याज आउँछ । तर सहयोगका लागि खेलाडीको आवेदन भने तुलनात्मक रूपमा कम पर्ने गरेको छ । श्रेष्ठले भने, हामीले अपेक्षाकृत रूपमा सहयोग गर्नै सकेका छैनौं । सहयोगका लागि आवेदन नै नपर्ने समस्या छ । खेलाडीका लागि छुट्याइएको पैसा खेलाडीकै हितमा प्रयोग होस् भन्ने मनसाय हो ।यसअघि २०७२ सालमा भएको विनासकारी भूकम्पका कारण क्षति बेहोरेका खेलाडी, खेलकर्मी र खेल पत्रकारलाई कोषबाट करिब २७ लाख रुपैयाँ सहयोग वितरण गरिएको थियो ।"
यसपालि बालोन डिअर नहुने,"पेरिस (एएफपी) सन् २०२० को बालोन डिअर नहुने सोमबार घोषणा गरिएको छ । कोरोना भाइरस संक्रमणको महामारीका कारण उत्पन्न स्थितिमा अनुकूल स्थितिमा फुटबल नभएको हुनाले पुरस्कार प्रदान नगरिने भएको हो । सन् १९५६ यता फ्रान्स फुटबलले विश्व फुटबलको सबैभन्दा प्रतिष्ठित अवार्ड प्रदान गर्दै आएको छ ।गत वर्ष पुरुषतर्फ बार्सिलोनाका लियोनल मेसी र महिलातर्फ अमेरिकाकी मेघना रापिनोले यो अवार्ड पाएका थिए । फ्रान्स फुटबलले यो वर्ष अवार्ड प्रदान गर्नु उपयुक्त स्थिति नभएको जनाएको छ । उसले भनेको छ, हामी यो अवार्ड प्रतिकूल स्थितिमा पनि कसैले जितेको थियो भनेको सुन्न चाहन्नौं ।मेसीले गत वर्ष छैटौंपल्ट यो अवार्ड जितेका थिए । यो अवार्ड फुटबल पत्रकार र प्रत्येक देशको प्रतिनिधिको मतका आधारमा प्रदान गरिन्छ । सन् १९९५ सम्म यो अवार्ड युरोपेली खेलाडीलाई मात्र प्रदान गर्दै आएकामा त्यसयता गैरयुरोपेली खेलाडीलाई पनि प्रदान गर्न सुरु भएको थियो । सन् २००७ देखि भने यसलाई विश्वव्यापी बनाइएको थियो ।"
एक वर्षपछि ट्वान्टी२० विश्वकप,दुबई (एजेन्सी) अन्तर्राष्ट्रिय क्रिकेट काउन्सिल (आईसीसी) को सोमबार बसेको बैठकले यो वर्षको ट्वान्टी२० विश्वकप एक वर्ष पछाडि सारेको छ । कोरोना भाइरस संक्रमणको महामारीका कारण ट्वान्टी२० क्रिकेकको सर्वोच्च प्रतियोगिता पछाडि सारिएको हो । यसअघि अस्ट्रेलियाली क्रिकेट बोर्डका प्रमुख इर्ली इडिङ्सलेयस वर्षको अक्टोबर १८ देखि नोभेम्बर १५ सम्म हुने प्रतियोगिता गर्न सकिने अवस्था नभएको बताएका थिए ।
