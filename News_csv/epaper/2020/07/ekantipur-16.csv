शीर्षक,विवरण
बढाइएन पीसीआर परीक्षण,"(काठमाडौं)  सरकारले पछिल्ला दिनमा कोरोना परीक्षण कम गर्न थालेको छ । यसले गर्दा संक्रमण निगरानीसमेत प्रभावित भएको छ । मुलुकका विभिन्न भागमा भएका २५ वटा प्रयोगशालामा बुधबार ५ हजार ९० नमुनाका पीसीआर परीक्षण भएका छन्, जसमध्ये १ सय १६ जना संक्रमित देखिएका छन् । यसले संक्रमण घट्दै गएको संकेत गरेको छ । असारको पहिलो दिन ५ हजार ३ सय ६ नमुनाको पीसीआर परीक्षण भएकामा ४ सय ५१ जनामा कोरोना देखिएको थियो । क्वारेन्टाइनमा बस्ने र विदेशबाट आएका व्यक्तिको संख्यामा कमी आएकाले परीक्षणको दायरा घटेको सरकारको दाबी छ । विज्ञहरूले भने संक्रमण समुदायमा फैलिने चरणमा भएकाले पीसीआर परीक्षणको दायरा बढाउनुपर्ने बताएका छन् । सरकारले लक्षण नभएका व्यक्तिमा पीसीआर परीक्षण नगर्ने निर्देशन जारी गरेकाले दायरा घटेको हो । कोरोनाको लक्षण देखिएको, यात्रा इतिहास भएको, पोजिटिभ केसको निकट सम्पर्कमा आएकाहरूको परीक्षण गर्ने मापदण्ड निर्धारण गरिएको छ । हाल त्यहीअनुसार परीक्षण भइरहेको छ ।पीसीआर परीक्षणमा चाहिने सामग्री, भीटीएम आवश्यकताअनुसार उपलब्ध नभएकाले परीक्षण सीमित भएको स्वास्थ्य मन्त्रालयका अधिकारी बताउँछन् । हाल लक्षण नदेखिने (एसिम्प्टोम्याटिक) कोरोना संक्रमित ९९७ प्रतिशत छन् । लक्षण नदेखिने व्यक्तिबाट कोरोना सर्ने जोखिम बढी हुन्छ ।अहिले पीसीआर परीक्षण कम भइरहेको छ, यो जाँच जुन स्थितिमा जानुपर्ने थियो त्यो गएन, इपिडिमियोलोजी तथा रोग नियन्त्रण महाशाखा (ईडीसीडी) का पूर्वनिर्देशक डाबाबुराम मरासिनी भन्छन्, प्रधानमन्त्रीज्यूले जनसंख्याको दुई प्रतिशत (करिब ६ लाख) को परीक्षण गर्ने कुरा दोहोर्याउनुभयो तर यही गतिमा त्यो सम्भव छैन । पीसीआर परीक्षणमा अपेक्षित वृद्घि नहुँदा कोभिड१९ को निगरानी प्रभावित भएको उनी बताउँछन् ।हालसम्म मुलुकमा २ लाख ९८ हजार ८ सय २९ वटा नमुनाको पीसीआर परीक्षण भएको छ । यसमध्ये कतिपय व्यक्तिलाई दोहोर्याई, तेहर्याई परीक्षणसमेत गरिएको छ ।स्वास्थ्य मन्त्रालयका एक पदाधिकारीका अनुसार हालसम्म करिब २ लाख ५० हजार जनाको पीसीआर परीक्षण भएको हो । प्रधानमन्त्री केपी शर्मा ओलीको प्रतिबद्घता पूरा गर्नसमेत अब करिब साढे तीन लाख पीसीआर परीक्षण गर्नुपर्ने हुन्छ । दिनहुँ १० हजारका दरले पीसीआर गर्दा एक महिनाभन्दा बढी समयमा प्रधानमन्त्रीको प्रतिबद्घता पूरा हुनुका साथै मुलुकमा कोभिडको स्थितिबारे एउटा सामान्य तस्बिर आउन सक्छ, डामरासिनी भन्छन्, कोरोनाको स्थिति आकलन भएपछि जाडोयाममा कोरोनाको दोस्रो लहर आउने बेला हामी कसरी जुध्ने भन्ने तयारी गर्न सकिन्छ ।पीसीआर परीक्षणको संख्या गत असार १५ गते ७ हजार ७ सय ९१ सम्म पुगेको थियो । त्यसपछि परीक्षणको दायरा घट्दै गएको छ । मध्य असारको गतिमा परीक्षण नभएकाले दिनहुँ १० हजारसम्म परीक्षण गर्ने सरकारको प्रतिबद्धता पूरा भएको छैन । क्वारेन्टाइनमा रहनेको संख्यामा अत्यन्त कम भयो । हालसम्म परीक्षण गर्ने लक्ष्य नै क्वारेन्टाइन निर्धारण गरिएको थियो, स्वास्थ्य मन्त्रालयका एक उच्च अधिकारीले कान्तिपुरसँग भने, जति भारतबाट आएकाहरूको परीक्षण भयो, विदेशबाट हवाईजहाजमा ल्याइएकालाई होल्डिङ सेन्टरमा राखेर कति ठाउँमा परीक्षण वा कतिपय ठाउँमा बिनापरीक्षण पठाइरहेका छौं । उनले आवश्यकताअनुसार भीटीएम उपलब्ध नभएकाले परीक्षण दायरा बढ्न नसकेको बताए ।हाल क्वारेन्टाइनमा बस्नेहरूको संख्यामा कमी आएको उल्लेख गर्दै इपिडिमियोलोजी तथा रोग नियन्त्रण महाशाखाका निर्देशक एवं भाइरोलोजिस्ट डावासुदेव पाण्डेले पहिलो चरणमा देशका विभिन्न ठाउँमा रहेका क्वारेन्टाइनको नमुना परीक्षणमा जोड दिएको बताए । अहिले परीक्षणको दायरा अझ बढाउनुपर्ने हो, उनले भने, समुदायमा छिटपुट घटना रहेकाले सुरक्षित रहेको वा नरहेको जान्न व्यापक रूपमा नमुना लिनुपर्छ ।स्वास्थ्य तथा जनसंख्या मन्त्रालयका सहप्रवक्ता डासमीरकुमार अधिकारीले परीक्षण गर्नैपर्ने वर्ग कम भएको बताए । परीक्षण कसलाई गर्ने भन्ने प्राविधिक हिसाबले र आर्थिक हिसाबले पनि प्राथमिकता दिनुपर्ने हुन्छ, सहप्रवक्ता डा अधिकारी भन्छन्, हाल प्राविधिक र व्यवस्थापकीय हिसाबले प्राथमिकता दिएर परीक्षण गर्नुपर्ने वर्गको संख्या कम छ । परीक्षण गर्नुपर्ने वर्गको संख्या कम भएपछि रिपोर्टमा पोजिटिभ आउने संख्या पनि स्वतः कम भइहाल्छ । उनले पोजिटिभ नतिजा आउने दर कम रहेको उल्लेख गर्दै धेरै संख्यामा परीक्षण भएन भन्ने कुरा प्राविधिक हिसाबले खासै फरक नपर्ने बताए ।यसैबीच, बुधबार १ सय १६ जना नयाँ संक्रमित थपिएसँगै संक्रमितको कुल संख्या १७ हजार १ सय ७७ पुगेको छ । बुधबारसम्म ६ हजार १ सय १४ जना कोरोनाका सक्रिय संक्रमित छन् । अरू संक्रमित निको भएर घर फर्किसकेका छन् । पछिल्लो २४ घण्टामा ६ सय ९७ जना डिस्चार्ज भएर घर फर्किएका छन् । हालसम्म संक्रमण निको भएर घर फर्कनेको संख्या ११ हजार २५ रहेको बुधबार पत्रकार सम्मेलनका क्रममा स्वास्थ्य तथा जनसंख्या मन्त्रालयका प्रवक्ता डा जागेश्वरगौतमले जानकारी गराए । जुम्ला संवाददाताका अनुसार चन्दननाथ नगरपालिका५ खलंगाका एक व्यापारीमा कोरोना संक्रमण देखिएपछि अनिश्चितकालीन निषेधाज्ञा जारी गरिएको छ । कर्णाली स्वास्थ्य विज्ञान प्रतिष्ठानको प्रयोगशालामा मंगलबार गरिएको परीक्षणका क्रममा ती व्यापारीसहित चिकित्सक र स्वास्थ्यकर्मीमा समेत कोरोना संक्रमण पुष्टि भएको थियो । समुदायमा संक्रमण फैलन नदिन भन्दै निषेधाज्ञा जारी गरिएको जिल्ला प्रशासन कार्यालयले जनाएको छ । मंगलबार दिउँसो ३ बजेदेखि अनिश्चितकालीन निषेधाज्ञा जारी गरिएको प्रमुख जिल्ला अधिकारी भूपेन्द्र थापाले बताए । उनका अनुसार संक्रमितसँग सम्पर्कमा रहेका व्यक्तिको कन्ट्याक्ट ट्रेसिङ थालिएको छ । चन्दननाथ नगरपालिकाको पूर्वमा दानसाँघु, पश्चिममा उमगाड, उत्तरमा कर्णाली प्राविधिक शिक्षालय र दक्षिणमा तिला नदी क्षेत्रभित्र निषेधाज्ञा जारी गरिएको छ । औषधि पसल र स्वास्थ्य सेवाबाहेकका सबै क्षेत्र पूर्णरूपमा बन्द गर्न भनिएको छ । जुम्लामा हालसम्म संक्रमण पुष्टि भएका ६५ जनामध्ये ५१ जना निको भएर घर फर्किसकेका छन् । आइसोलेसनमा १४ जनाको उपचार भइरहेको प्रतिष्ठानले जनाएको छ ।"
दाजुभाइकै मृत्यु,"वीरगन्ज (कास) वीरगन्जको नारायणी अस्थायी कोरोना अस्पतालमा उपचारका क्रममा बुधबार रौतहटका ३६ वर्षीय युवकको मृत्यु भएको छ । उनका भाइको भारतको बैंग्लोरमा कोरोनाबाटै मृत्यु भएको थियो । बेंगलुरुमा सँगै बस्दै आएका भाइको मृत्यु भएपछि दाजु गत साता रौतहटको परोहा नगरपालिका७ स्थित घर फर्किएका थिए । उनलाई नगरपालिकाको क्वारेन्टाइनमा राखिएको थियो । मेसु डामदनकुमार उपाध्यायका अनुसार त्यहाँ उनी बिरामी परेपछि सोमबार राति वीरगन्ज ल्याएर नारायणी अस्थायी कोरोना अस्पतालको आइसोलेसनमा राखिएको थियो । रुघाखोकी, ज्वरो र श्वासप्रश्वासमा समस्या भएपछि बुधबार बिहान उनलाई आईसीयूमा भर्ना गरिएको थियो । युवकको बुधबार दिउँसो मृत्यु भएको नारायणी अस्पतालका मेसु डा उपाध्यायले बताए । परोह नगरपालिकाका स्वास्थ्य इन्चार्ज जलान्धर यादवका अनुसार बुधबार मृत्यु भएका कोरोना संक्रमितले आफू भारतको बेंगलुरुमा भाइसँगै बसेको र उनको मृत्यु भएपछि घर फर्किएको बताएका थिए । कोरोना संक्रमित भाइको मृत्यु भएपछि उनी असार २४ मा रौतहट आएका थिए, यादवले भने, नगरपालिकाले बनाएको क्वारेन्टाइनमा राखेका थियौं । अस्पतालका संयोजक डाउदयनारायण सिंहका अनुसार मृत्यु भएका संक्रमित युवकमा कोरोना संक्रमतिलाई देखिनेबाहेक अन्य रोग थिएन । ती युवकमा कोरोना लक्षण मात्र थियो, उनले भने, रुघाखोकी र श्वासप्रश्वासमा समस्या देखिएको थियो ।"
सात दिन पनि टिकेन अडिटको मुख्य गेट,"(सिन्धुपाल्चोक)  मेलम्ची खानेपानी आयोजनाको मुख्य सुरुङ मार्गभित्रको गेट फुटेको दुई दिन भइसक्दा पनि प्राविधिक जाँच हुन सकेको छैन । सुरुङमा पानी हालेर परीक्षण थालिएको सात दिन नपुग्दै मंगलबार हेलम्बु गाउँपालिका१ स्थित अम्बाथान अडिटको मुख्य गेट (गेट नम्बर १७) फुटेको थियो । सुन्दरीजल पुग्ने मेलम्चीको सुरुङसँग जोडिएको अम्बाथान अडिट फुटेर फर्किएको बाढीले क्षतिग्रस्त बनेका हेडवर्क्सस्थल र अडिटजस्ता संरचनामा बुधबार दिनभरको वर्षाले थप क्षति पुर्याएको छ । आयोजनाका प्रमुख त्रिरेशप्रसाद खत्रीले घटना कसरी भयो भन्नेबारे प्राविधिकले जाँचबुझ गरेपछि मात्रै भन्न सकिने बताए । कसरी अम्बाथान गेट फुट्यो भन्नेबारे म पनि अनभिज्ञ छु, प्राविधिकको टोली बिहीबार आएर सबै जाँचबुझ गरेपछि मात्रै यथार्थ कुरा आउनेछ, उनले भने । उनका अनुसार अम्बाथानमा जस्तै महत्त्वपूर्ण गेट ग्याल्थुम, सुन्दरीजल र सिन्धुमा पनि बनाइएका छन् ।खानेपानी मन्त्रालयले ६ सदस्यीय प्राविधिक टोली छानबिनका लागि बिहीबार मेलम्ची पठाउने जनाएको छ । खानेपानी मन्त्री बिना मगरको उपस्थितिमा मन्त्रालयमा बुधबार भएको छलफलमा सुरुङको ढोका फुट्नुको कारण पत्ता लगाउन सहसचिव रमाकान्त दुवाडीको संयोजकत्वमा ६ सदस्यीय टोली गठन गरेको हो । समितिले स्थलगत अनुगमन गरेर बिहीबारबाटै काम सुरु गर्ने छ । बैठकमा मन्त्री मगरले के कारण यस्तो भएको हो भन्दै आयोजनाका प्राविधिकसँग जानकारी मागेकी थिइन् ।आयोजनाले बुधबार बिहानैबाट मुख्य सुरुङको मुख बन्द गरी बाँधस्थल खोलेर खोजी तीव्र पारेको थियो । बेपत्ता दुईमध्ये एक जनाको शव फेला परेको छ । बुधबार दिउँसो इन्द्रावती खोलाको बाहुनेपाटीमा जनकपुरका इन्जिनियर सतिश गोहितको शव फेला परेको प्रहरीले जनाएको छ । आयोजनामा कार्यरत सवारी चालक ५५ वर्षीय राधाकृष्ण थापामगर भने अझै बेपत्ता छन् ।सुरुङभित्र गेट नम्बर १७ मा पानी पठाएलगत्तै पानीको चाप र प्रेसर परीक्षण गर्न बा१झ १७६४ नम्बरको स्कोरपियो गाडी लिएर गएका दुई इन्जिनियरसहित हेल्पर र प्राविधिक बाढीले बगाएर बेपत्ता भएका थिए । परीक्षण सकेर फर्किएका चारै जनालाई अडिटको मुख्य गेट फुटेर आएको बाढीले बगाएको हो, प्रमुख खत्रीले भने । इन्जिनियर गोहितको शव भेटिएको स्थान वरपर प्रहरीले मगरको पनि खोजी गरिरहेको छ । घाइते भएका साइट इन्जिनियर शेखर खनाल र सबहेल्पर पेम्बा लामाको काठमाडौंको ग्रान्डी अस्पतालमा उपचार भइरहेको छ ।पछिल्ला दिन आयोजनामा रिभिनिङ पार्ट र गेट नम्बर १७ लाई पूर्वतयारी राख्नेदेखि अन्य संरचनालगायतका काम भइरहेको थियो । मुख्य टनेललाई फिलिङ गर्दै लगेर अन्य काम अगाडि बढिरहेको थियो । सुन्दरीजलसम्म पानी लैजानका लागि महत्त्वपूर्ण मानिने अन्य तीनवटा गेटजस्तै गेट नम्बर १७ लाई पनि बलियोसँग लगाउनका लागि तीन साता लाग्ने मेलम्ची खानेपानी आयोजनाले जानकारी दिएको थियो ।आयोजनास्थलमा कार्यरत केही प्राविधिकको अनुमानअनुसार गेट नम्बर १७ मा आवश्यकताभन्दा बढी चापको पानी पठाएकाले (बालुवा थिग्य्राउने गेट) फुटेर अडिट सुरुङतर्फ नै पानी फर्किएको हो । सुरुङभित्रको गेटसम्म पुगेर वेगसँग अम्बाथान अडिटबाट फर्किएको बाढीले बाहिरको हेडवर्क्सस्थल लगायतका वरिपरिको अधिकांश संरचना ध्वस्त बनाएको छ । बाढीमा डुबेका सबै उपकरण निकालेर सुरक्षित गरिएको आयोजनाका कर्मचारीले बताएका छन् ।मेलम्ची खानेपानी आयोजनाको अम्बाथान अडिट जोड्ने गेट फुटेपछि मुहानस्थल र सुरुङको निरीक्षणमा पुगेका हेलम्बु गाउँपालिकाका अध्यक्ष निमाग्याल्जेन शेर्पाले सुरुङको ५ सय मिटर भागमा जताततै पानी चुहिएर बाहिर निस्केको देखिएको बताए । भित्री सुरुङ पनि कमजोर छ, गेट मात्रै होइन, सुरुङ नै भत्केको हो कि जस्तो देखिएको छ, यसबारे गहन अनुसन्धान होस्, उनले भने । काम छोडेर हिँडेको इटालियन ठेकेदार कम्पनी कोअपरेटिभ मुरातोरी सिमेन्तेस्टी दी रेभेना (सीएमसी) ले मापदण्डविपरीत अल्कालीको मात्रा शून्य दशमलव ६ भन्दा माथि रहेको सिमेन्ट सुरुङ निर्माणमा प्रयोग गरेको थियो । इन्जिनियरिङ स्पेसिफिकेसनअनुरूप अल्कालीको मात्रा शून्य दशमलव ६ भन्दा तल भएको सिमेन्ट मात्रै प्रयोग गर्न सकिनेछ । त्यसबेला सीएमसीले मापदण्डविपरीतको सामग्री प्रयोग गरेर बनाएको थियो, त्यसैले पनि सुरुङ कमजोर बनेको हुन सक्छ, अध्यक्ष शेर्पाले भने ।"
खाडीका नेपाली काममा,"(काठमाडौं)  कोभिड१९ महामारीका कारण बन्द भएको खाडी मुलुकहरूको जनजीवन सामान्यतर्फ फर्किन थालेको छ । घर आउन तयार बसेका नेपाली कामदार पुनः काममा खटिन थालेका छन् ।संक्रमणलाई नियन्त्रण गर्न सफल भएको भन्दै खाडीका विभिन्न मुलुकले चरणबद्ध रूपमा लकडाउन खुकुलो बनाउँदै लगेका छन् । कुवेतले झन्डै तीन महिना पूर्ण आइसोलेसनमा राखेको महाबुल्लाह र जिलिप क्षेत्रलाई शुक्रबारदेखि खुला गरेको छ । कुवेतमा कार्यरत झन्डै ८० प्रतिशत नेपाली कामदार तिनै दुई क्षेत्रमा बस्दै आएका छन् । यहाँ कम आयस्रोत भएका विदेशी कामदारलाई राखिएको छ । कोरोना संक्रमण देखिएपछि लकडाउन गरी यहाँ बस्ने कामदार सबैलाई ड्युटीमा जान रोक लगाइएको थियो । हामीले चार महिनाभन्दा बढी समय बसेरै दिन काट्यौं, महाबुल्लाहमा रहेका बाराका डम्बरप्रसाद रिमालले भने, संक्रमण नियन्त्रणमा आएको भन्दै शुक्रबारदेखि सबैलाई स्वतन्त्र छोडिएको छ । म ४ महिना २० दिनपछि आफ्नो ड्युटीमा फर्कन पाएँ । सबै सहज बन्दै गए घर फर्किन्नँ ।बिनातलब चार महिना खाली बसेका कामदारहरू ड्युटीमा फर्कन पाएकोमा उत्साहित बनेका उनले बताए । स्थिति हेर्दा त यति छिट्टै सामान्य होला जस्तो लागेको थिएन । अब कम्पनीले पनि केही दिनभित्रै काममा खटाउने भनेको छ, जिलिपमा कार्यरत झापाका ठाकुर यादवले भने, घर जाने भनेर दूतावासमा नाम टिपाएको थिएँ । बिदा यहीं बसेर कटिहाल्यो । काम गर्न पाउने भएपछि अब यो वर्ष घर जाँदिनँ । लकडाउनभर जिलिप र महाबुल्लाहमा रहेका विदेशी कामदारलाई कुवेत सरकारले नै दैनिकजसो खाद्यान्नको प्रबन्ध मिलाएको थियो । जसको कम्पनीले खाना दिँदैनथ्यो, जोसँग खाद्यान्न जुटाउनका लागि रकम थिएन, उनीहरूलाई कुवेत सरकारले नै दैनिक खान दिएर राखेको थियो, रिमालले भने, कोही भोकै बस्नुपरेन ।कुवेतमा मंगलबारसम्म ५५ हजार जना कोरोना भाइरसबाट संक्रमित भएका छन् । जसमध्ये ४५ हजार जना निको पनि भइसकेका छन् । केही सातायता दैनिक संक्रमित हुनेको संख्यामा कमी आउन थालेपछि चरणबद्ध रूपमा बजार तथा अन्य क्षेत्र खुला गर्दै लगिएको हो । सार्वजनिक यातायात, विद्यालय र अन्तर्राष्ट्रिय उडान भने अझै बन्द छ ।साउदी अरबमा पनि अवस्था निकै सहज भइसकेको नेपालका राजदूत महेन्द्रसिंह राजपुतले बताए । उनका अनुसार बन्द भएका बाहेक कम्पनीले नेपाली कामदारलाई पुनः काममा लगाउन थालेका छन् । गैरआवासीय नेपाली संघ साउदी अरबका उपाध्यक्ष विशाल श्रेष्ठले पनि जनजीवन बिस्तारै सहज हुँदै आएको बताए । कम्पनीहरूले आर्थिक भार कटौती गर्न मध्यमस्तरका कर्मचारी भने कटौती गर्न थालेका छन् । हाम्रै कम्पनीले पनि केही कटौती गर्यो, उनले भने, सपिङ मलहरू खुलेकै छन् । कन्स्ट्रक्सन कम्पनीहरूले पनि आफ्नो काम सुरु गरेका छन् । उनका अनुसार साउदीभर सबैलाई मास्कको प्रयोगमा भने अनिवार्य गरिएको छ । मास्कको प्रयोग नगरी बाहिर हिँडडुल गरेमा तत्कालै प्रहरीले एक हजार रियाल जरिवाना लगाइरहेको छ ।लकडाउन खुकुलो भएपछि बिस्तारै मानसिक तनाव पनि कम हुँदै गएको दाङकी कमला ओलीले बताइन् । हाम्रो कम्पनीमा तीन सय महिला काम गर्नुहुन्छ । सबैलाई कम्पनीले न्यूनतम तलब त दिइरहेको छ । क्याम्पबाट बाहिर निस्कने अझै अनुमति छैन, उनले भनिन्, हामी त सानो बच्चालाई छोडेर कमाउन आएका हौं । सुरुसुरुमा त के हुने, कस्तो हुने हो, जागिर जान्छ कि भनेर डर लागेको थियो । तर अहिले परिस्थितिमा सुधार आएको छ । पहिलाजस्तो तनाव छैन । कम्पनीले पनि काममा पठाउने बताएपछि मन त निकै हुलुको भएको छ ।कतारले भिसा पाएका विदेशी कामदारलाई प्रवेशमा खुला गरेको छ । त्यहाँ पुगेपछि आफ्नै खर्चमा तोकिएको होटलमा १४ दिन क्वारेन्टाइनमा भने अनिवार्य बस्नुपर्छ । कतारमा एक लाख चार हजार जनालाई कोरोना देखिएकोमा सोमबारसम्म एक लाख जनालाई निको भइसकेको छ । सार्वजनिक सवारी साधन र विद्यालयबाहेक सबै क्षेत्र सुचारु भइसकेका छन् । चार महिनापछि उही जोस र जाँगरका साथ काममा फर्किन पाएको छु, खोटाङका तीर्थसंगम राईले भने ।कतारका लागि नेपाली राजदूत नारदनाथ भारद्वाजले स्वास्थ्य सुरक्षाका उपाय अपनाएर कामदारलाई काममा लगाइएको बताए । करार अवधि समाप्त भएका नेपाली स्वदेश फिर्नका लागि प्रतीक्षामा छन्, त्यो आफ्नो ठाउँमा छ । तर बिस्तारै जीवनयापन सहज बन्दै पनि गइरहेको छ । आत्तिनुपर्ने अवस्था छैन, उनले भने ।साउदीमा आवासीय भिसा तीन महिना थपसाउदी अरबले म्याद सकिएका आवासीय भिसाको समय तीन महिना थपेको छ । यसले आवासीय भिसाको म्याद समाप्त भएका कामदार गैरकानुनी हैसियत हुनबाट जोगिएको छ । साउदी अरबको राहदानी विभाग (जवाजत) का अनुसार राजकीय निर्णयअनुसार कामदारको भिसाको म्याद थपिएको हो । यसका लागि कामदार वा रोजगारदाताले थप शुल्क बुझाउनुपर्ने छैन । भिसाको समय थप गर्नका लागि जवाजतमा गई आवेदन दिइराख्नुपर्ने छैन । साउदीका लागि नेपाली राजदूत महेन्द्रसिंह राजपुतले भिसाको म्याद समाप्त भएका कामदारले कानुनी हैसियत पाएको बताए । भिसाको म्याद समाप्त भएकाको हकमा के हुन्छ भन्ने चिन्ता थियो, सयौं नेपालीले दूतावासमा सम्पर्क गरिरहेका थिए, उनले भने, कामदारले अब भिसाका विषयमा चिन्ता लिनुपरेन । बिदामा आएका कामदारको पनि भिसाको म्याद आफैं थपिएको छ । नेपालमा रहँदा भिसाको म्याद समाप्त भए पनि हवाई उडान खुलेपछि उनीहरूले भिसालाई प्रयोग गर्न पाउने साउदीको राहदानी विभागले जनाएको छ ।"
कम्बोडियामा २८ अलपत्र,"(काठमाडौं)  चारैतिर कोरोना कहरले गाँजेका बेला मोरङको सुन्दर हरैंचा नगरपालिकाका ६ जनासहित २८ नेपाली कम्बोडियाको राजधानी नोम पेनमा अलपत्र परेका छन् । संगठित मानव तस्करले आकर्षक तलबको लोभ देखाएपछि त्यहाँ पुगेकाको डेढ महिनायता बिचल्ली छ । कोरोना संक्रमणका कारण अन्तरदेशीय उडान सेवा बन्द भयो । त्यससँगै उनीहरूलाई लैजाने एजेन्ट सम्पर्कविहीन भएपछि अवैध रूपमा बसिरहँदा संकटमा परेका हुन् । गत मंसिरदेखि माघको बीचमा संगठित मानव तस्करको आश्वासनमा परेर काम गर्न भन्दै कम्बोडिया पुगेका उनीहरूसँग न श्रम स्वीकृतिको कागजात छ न त भिसा नै । कान्तिपुरसँग सम्पर्कमा आएका सबैजसो पीडितहरू ४ देखि ६ लाख रुपैयाँ बुझाएर बिजनेस भिसामा थाइल्यान्ड पुगेर त्यहाँबाट अवैध रूपमा कम्बोडिया पुर्याइएकाहरू हुन् । सुरुका केही महिना निर्माण क्षेत्रमा काम गरे पनि डेढ महिनायता अलपत्र छन् । पीडितहरूले सुरुवाती कामको पूरै पैसा पनि नपाएको गुनासो गरे । अहिले स्वदेश फर्किन सक्ने तथा काम गरेर बस्न सक्ने दुवै अवस्था नरहेको भन्दै उनीहरूले अलपत्र परेको सुनाए ।एक पीडितले आफू सुन्दर हरैंचाकी लोकमाया राईमार्फत धनकुटाका किसन राईको सम्पर्कमा पुगेको र उनैलाई साढे ४ लाख बुझाएको बताइन् । अर्की पीडितले श्रीमान्लाई कम्बोडिया पठाउन घर धितो राखेर किसनलाई नै साढे ५ लाख बुझाएको बताइन् । पीडितहरूमध्ये धेरैले बैंकमार्फत र केहीले नगद बुझाएको देखिन्छ । सुन्दर हरैंचा नगरपालिकाका शेरबहादुर खड्का, दीपक पराजुली, विष्णुबहादुर कटुवाल, चन्दन सरदार, पदम राई, सूर्य क्षत्री, नारायणबहादुर अधिकारीसहितका २८ जनालाई धनकुटा छिन्ताङका किसान राईले कम्बोडिया बस्ने लोकमाया राई, हरिकुमार राई, केदार राई, राशि राईसँगको मिलेमतोमा अवैध रूपमा कम्बोडिया पुर्याएका हुन् । पीडितहरूका अनुसार अलपत्र परेका केहीको राहदानी राशिले कब्जामा लिएकी छन् ।कतिपयको राहदानी एजेन्ट केदार राईले राखेको र आफूहरूलाई खान बस्नकै समस्या भएको पीडितले बताए । आफ्नो नाम सार्वजनिक हुँदा मानव तस्करका एजेन्टहरूले नेपालमा रहेको परिवारका सदस्यलाई समेत अप्ठ्यारो पार्ने हुँदा नाम नबताउने सर्तमा भने, बिहान खाए साँझ के खाने भन्ने भएको छ । एक पीडितले फागुन २५ मै आफूहरूको भिसाको म्याद सकिएको र त्यसयता मात्रै अवैध रूपमा बसेकाले १५ सय डलरभन्दा धेरै जरिवाना शुल्क पुगिसकेको बताए । निर्माण क्षेत्रमा काम गर्ने र मासिक १ लाख २० हजारसम्म तलब हुने आशामा पुगेका पीडितहरूले सुरुका केही महिना काम पाएको तर त्यसको पनि पूरै ज्याला नपाएको बताए । डेढ महिनायता कामविहीन भएका उनीहरू पैसाको माया मारेर घर फर्किने सुरुमा भए पनि अन्तर्राष्ट्रिय उडान बन्द भएकाले र अवैध बसाइको जरिवाना शुल्क बढ्दै गएकाले कसरी फर्किने भन्ने समस्यामा छन् । एक पीडितले आफूहरूको समस्याबारे थाइल्यान्डस्थित नेपाली दूतावासमा पनि जानकारी गराइएको तर कुनै सुनुवाइ नभएको बताए ।कम्बोडियामा अन्य देशको तुलनामा कोरोना संक्रमण तीव्र गतिमा फैलिएको देखिन्न । मंगलबारसम्म त्यहाँ १ सय ६५ संक्रमित देखिएको मध्ये पीडितहरू रहेको राजधानीमा ६१ संक्रमित मात्रै रहेका छन् । संक्रमणको जोखिमभन्दा पनि अवैध रूपमा बस्नेहरूप्रति कम्बोडिया सरकारको कडा नीति र अवैध बसाइबापत तिर्नुपर्ने जरिवाना प्रत्येक दिन बढ्दै गएकामा पीडितहरू चिन्तित छन् । कम्बोडियामा आफ्ना परिवारका सदस्य अलपत्र परेपछि पीडित परिवारहरूले असार १७ मा इलाका प्रहरी कार्यालय इटहरीमा पनि ६ जनाविरुद्ध निवेदन दर्ता गराएका छन् । इटहरी प्रहरीले धेरैजसो पीडितको रकम उठाउने काममा सक्रिय धनकुटा छिन्ताङका किसन राईलाई सोधपुछका लागि झिकाउन भन्दै छिन्ताङस्थित प्रहरी कार्यालयलाई पत्राचार गरिसकेको छ । छिन्ताङस्थित प्रहरी कार्यालयका इन्स्पेक्टर नारायण गौतमले उपस्थिति गराइदिनू भन्दै इटहरी प्रहरीबाट पत्र आए पनि किसन फरार रहेको बताए । उनले प्रहरीमा उपस्थित हुन्छु भनेर किसन सम्पर्कविहीन बनेको बताए । मुख्य आरोपित किसनसँग पछिल्लो एक सातायता प्रतिक्रियाका निम्ति सम्पर्क गर्न खोजे पनि सम्पर्क हुन सकेको छैन । इन्स्पेक्टर नारायणले किसनका बुबाले छोरालाई उपस्थित गराइदिने बताएपछि आफूहरू ढुक्क भएको तर उनी प्रहरीलाई छक्याएर भागेको बताए । इटहरीस्थित प्रहरी कार्यालयका इन्स्पेक्टर खदानबहादुर श्रेष्ठले पीडितहरूको निवेदनउपर अनुसन्धान भइरहेको तर खोजिएका व्यक्ति फेला परिनसकेको बताए ।कम्बोडियाबाट सम्पर्कमा आएका पीडितहरूले आफूहरूलाई दुई समूह बनाएर दुईवटा अपार्टमेन्टमा राखिएको बताए । पीडितका परिवारजनले कोरोना संकटमा अलपत्र परेका आफ्ना मान्छेको जीवनरक्षा गरिदिन अपिल गरे । कतिपयले घर धितो राखेर त कतिले ऋण काढेर एजेन्टलाई पैसा बुझाएको र यतिबेला आफ्ना मान्छे अलपत्र परेकाले दोब्बर समस्या थपिएको बताए । एक पीडितकी श्रीमतीले भनिन्, कम्बोडियाबाट श्रीमान्ले आत्तिँदै फोन गर्नुहुन्छ । यता म कसलाई गुहार गर्न जाऊँ ?"
कार्यस्थलबाटै संक्रमण हुन सक्ने चिन्ता,"काठमाडौं (कास) वैदेशिक रोजगारीमा रहेका नेपाली कामदारहरूले कार्यस्थलबाटै कोभिड१९ संक्रमण हुन सक्ने जोखिम रहेको भन्दै चिन्ता व्यक्त गरेका छन् । नेपाली पोलिसी इन्स्टिच्युटले माइग्रेसन ल्याबसँगको सहकार्यमा खाडीका ८ देश, मलेसिया र भारतमा कार्यरत ६ सय २५ कामदारमाझ गरेको सर्वेक्षणमा ५८ प्रतिशतले यस्तो चिन्ता जनाएका हुन् । सर्वेक्षणमा सहभागी १७ प्रतिशतले भने व्यक्तिगत जीवनशैलीका कारण संक्रमण हुन सक्ने बताएका छन् ।कोभिड१९ संक्रमणका कारण स्वदेश फर्किने योजना बनाइरहेकामध्ये धेरैजसो (८० प्रतिशत) कामदारले नेपाल फर्केपछि कृषि वा गैरकृषि क्षेत्रमा स्वरोजगार बन्ने योजना बनाएको पाइएको छ । बाँकीले कृषि वा गैरकृषि क्षेत्रमा ज्यालादारी गर्ने योजना बनाएको बताएका हुन् । मुख्य श्रम गन्तव्यमा रहेका नेपाली कामदारले समूहगत कुराकानीमा नेपालमा ज्यालादारी काममा आम्दानी कम हुने र खर्च धेरै हुनेसमेत बताएका छन् । सरकारले वैदेशिक रोजगारीबाट फर्किएका कामदारहरूलाई लक्षित गरी विभिन्न कार्यक्रम र बजेट छुट्याएको भए पनि प्रवासमा रहेकामध्ये ७० प्रतिशत कामदारलाई यसबारे जानकारी नै नरहेको पाइएको हो । सर्वेक्षणमा सहभागी २ प्रतिशतले मात्रै त्यस्ता योजनाको बारेमा थाहा भएको सुनाएका थिए । सर्वेक्षणमा सहभागीमध्ये ८० प्रतिशतले स्वदेश फर्केर केही उद्यम गर्न आफूहरूसँग पुँजीको अभाव रहेको बताएका छन् । यस्तो बताउनेले प्रवासको कमाइ घर खर्चमै सकिने गरेको पनि खुलाएका थिए ।कोरोना संकटका कारण धेरै संख्यामा प्रवासी कामदारहरूले स्वदेश फर्किने सोच बनाए पनि उनीहरू नेपालमा रोजगारीको प्रत्याभूति नहुने र कोरोना संक्रमण बढ्दो क्रममा रहेकाले द्विविधामा रहेको देखिएको छ । धेरैजसो कामदारले महँगो हवाई भाडा, गुणस्तरहीन क्वारेन्टाइन र त्यहाँ बस्दाको खर्च, नेपालमा जारी लकडाउनको सामना गर्नुपर्ने भएकाले पनि स्वदेश फर्किन नचाहेको बताएका थिए । वैदेशिक रोजगार बोर्डको सचिवालयले भिसाको म्याद सकिएका र आममाफीका कारण तत्काल फर्किन सक्ने १ लाख २७ हजार र रोजगारी गुमाएर फर्किन सक्ने २ लाख ८० हजार गरी कुल ४ लाख ७ हजार कामदारलाई फर्काउनुपर्ने आकलन संसद्को श्रम सम्बन्ध तथा अन्तर्राष्ट्रिय समिति बैठकमा पेस गरेको थियो । खाडीस्थित नेपाली दूतावासहरूमा मात्रै झन्डै एक लाख नेपाली श्रमिकले स्वदेश फर्किनका लागि नाम टिपाएका छन् ।"
प्रधानमन्त्रीको विकल्प खोज्ने कि सोच बदल्ने ?,"ॅकोरोना संक्रमण नियन्त्रणमा असफलकांग्रेसले कोभिड१९ संक्रमण नियन्त्रणमा स्वास्थ्य मन्त्रालयले व्यवस्थापनको नेतृत्व लिन नसकेको निष्कर्ष निकालेको छ । अध्ययन र अनुगमनका आधारमा कांग्रेसले यस्तो निष्कर्ष निकालेको बुधबार आयोजित पत्रकार सम्मेलनमा सहमहामन्त्री प्रकाशशरण महतले बताए । कांग्रेसले कोभिड१९ संक्रमणबाट उत्पन्न परिस्थितिको अनुगमन गर्न महत नेतृत्वमा समिति गठन गरेको थियो । समिति गठनयता आर्थिक, सामाजिक क्षेत्रसँग जोडिएका संस्था, स्थानीय तह, पार्टी संरचना, क्वारेन्टाइन केन्द्र, अस्पताल तथा सरकारी पदाधिकारीसँग छलफल गर्नुका साथै स्थलगत अध्ययन गरेको महतले जानकारी दिए । कांग्रेसले कोभिड१९ नियन्त्रणका लागि स्वास्थ्य मन्त्रालय असफल हुनुका पछि सरोकारवालालाई जिम्मेवार र जवाफदेही नबनाइनु, जिल्ला र स्थानीय तहमा केन्द्रीय सरकारमा बस्नेहरूको लहड र व्यक्तिगत स्वार्थमा कार्यकारी प्रमुख र कर्मचारीको छिटोछिटो सरुवा हुनुलाई मुख्य कारण मानेको छ । सरकारको बजेट लकडाउनका कारण उत्पन्न समस्यालाई समाधान गर्न केन्द्रित नभएको जिकिर गर्दै कांग्रेसले उत्पादन र सेवासँग जोडिएका व्यवसाय पनि संकटमा परेको निष्कर्ष निकालेको छ ।"
मेलम्ची दुःख,"राजधानीका लागि मृगतृष्णासरह बन्दै आएको छ मेलम्चीको पानी । कैयौं समय अलमलिएरै सही, पछिल्ला वर्षमा यो आयोजनाले ठोस आकार लिँदै थियो । तैपनि पानी राजधानीमा खस्ने भाका घरीघरी तोकिन्थ्यो, अनि केके काण्ड आइलाग्थ्यो वा रचिन्थ्यो, र फेरि निर्धारित तिथि पर सर्थ्यो । पछिल्लो समय अबचाहिँ भाका नसर्ला कि झैं भइसकेको थियो । अघिल्लो साता आयोजनाले राजधानी जोड्ने साढे २६ किलोमिटर सुरुङमार्गको आठ सय मिटरमा पानी खसालेर सफल परीक्षण नै गरेको थियो । त्यही गतिमै परीक्षण सफल हुँदै गए भदौ अन्तिमबाटै उपभोक्तालाई पानी वितरण भइसक्ने बताइएको थियो । तर यसैबीच मंगलबार मेलम्ची आयोजनामा दुःखद घटना भएको छ । मुख्य सुरुङ (२६ किमि) मार्गभित्रको गेट एक्कासि फुट्दा बगेर एकको मृत्यु भएको छ, एक बेपत्ता छन् । उद्धार गरिएका दुई जना घाइते छन् ।सुन्दरीजल जोड्ने सुरुङमार्गको जिरो जेनेज देखि ८ सय मिटरसम्म पानी भर्खरै पठाइएको थियो । त्यसै क्रममा हेलम्बु१, अम्बाथानस्थित मुहानस्थलको मुख्य सुरुङको गेट नम्बर १७ फुटाएर बीचमा जोडिएको अम्बाथान अडिटबाट निस्किएको पानीले बाढीको रूप लिँदा घटना भएको हो । मुख्य सुरुङबाट गेट फुटेर फर्किएको पानी बीचको गेट बल्बसमेत टुटाएर मुख्य सुरुङसँगै बीचमा जोडिने सहायक अडिटबाट निस्किएको थियो । गेट नम्बर १७ र गेट बल्बमा समस्या देखिएपछि दुई इन्जिनियरसहित हेल्पर र प्राविधिक सुरुङभित्र बुझ्न जाँदाजाँदै घटना भएको थियो । अचेल आयोजनामा रिभिनिङ पार्ट र गेट नम्बर १७ लाई पूर्वतयारी राख्नेदेखि अन्य संरचनालगायतका काम हुँदै आएको थियो । सुन्दरीजलसम्म पानी लैजानका लागि महत्त्वपूर्ण मानिने मुख्य सुरुङको मेन गेट (गेट नम्बर १७) लाई बलियोसँग लगाउन ३ साता लाग्ने बताइएको थियो । सुरक्षित भनिएकै गेट नम्बर १७ कसरी फुट्यो यकिन भैसकेको छैन । मुख्य सुरुङभित्रको संरचना नै भत्किएको छ । जाँचबुझका लागि मन्त्रालयले प्राविधिक टोली गठन गरेको छ । त्यसले अध्ययनपछि फुट्नुको प्राविधिक तथ्य प्रकाश पार्ला नै, तर सुरुआती परीक्षणकै क्रममा भएको यो स्तरको दुर्घटनालाई सबै स्तरबाट गम्भीर रूपमा लिइनुपर्छ । निर्माण वा परीक्षणका क्रममा केकस्तो त्रुटि भएको हो निर्क्योल गरेर त्यसलाई सच्याउनुर्छ । आयोजनाका अन्य स्थानमा पनि त्यस्तै त्रुटि भएका छन् कि पनि जाँचिनुपर्छ । परीक्षण तथा सञ्चालनका क्रममा कुनै गडबडी हुँदा आयोजना र कार्यरत कामदारकर्मचारीलाई मात्र होइन, मेलम्चीको स्थानीय बस्तीलाई पनि असर पर्न सक्छ । मंगलबारकै घटनापछि स्थानीय डराएका छन् । कमजोर गेट र ड्यामले बस्ती बगाउने डर देखिएको भन्दै उनीहरूले प्रश्न गरेका छन्, हामीले गुहार्न कहाँ जाने ? खासगरी, आयोजनाभन्दा केही पर र माथिका एक दर्जन ह्योल्मो, शेर्पा परिवार त्रासमा छन् । तसर्थ, केकस्तो प्राविधिक कमजोरी भएको छ पत्ता लगाएर भविष्यमा यस्ता घटना नहोऊन् भन्ने सुनिश्चित गर्नैपर्छ । यसका लागि गम्भीरतापूर्वक जाँचबुझ हुनुपर्छ । साताअघि परीक्षणका क्रममा स्थानीय सरकारलाई कुनै जानकारी नदिइएकोमा सम्बन्धित हेलम्बु गाउँपालिका प्रमुखले रोष व्यक्त गरेका छन् । सुरक्षा सवालमा स्थानीय जनप्रतिनिधिले उठाएका प्रश्नलाई आयोजनाले सम्बोधन गर्ने प्रयास गर्नुपर्छ । भोलि सम्पूर्ण रूपमा सञ्चालनमा आउँदा कुनै पनि हालतमा थप ठूलो दुर्घटना नहोस् भनेर अझै बढी सावधानी अपनाउनुपर्छ । यो, एकदुई महिना वा वर्ष मात्रै चल्ने नभएर निरन्तर सञ्चालन हुनुपर्ने लामो आयोजना हो । त्यसैले यसको मजबुती पक्षलाई त्यत्तिकै ध्यान दिइनुपर्छ । निर्माण पक्षबाट लापरबाही भएको पाइएमा नियमानुसार कारबाही गरिनुपर्छ । जोखिम र संवेनशील आयोजना निर्माण र सञ्चालनका विषयमा कुनै पनि सम्झौता गरिनु हुँदैन । भविष्यमा पनि यसतर्फ सम्बन्धित सबै सचेत बन्नैपर्छ ।"
बोली खसेपछि टिप्न मिल्दैन,"उखानटुक्का भट्याउनेहरूमध्ये अग्रपंक्तिमा आउने नाम हो केपी शर्मा ओली । प्रधानमन्त्री हुँदा होस् वा नहुँदा, पार्टी अध्यक्ष हुँदा होस् वा नहुँदा उनको ठट्यौली बानी जाँदै गएन । उनी नेता हुँदा उनले बोलेका कुरालाई व्यक्तिगत धारणाका रूपमा मात्रै हेरियो । पार्टीको अध्यक्ष हुँदा उनले बोलेका कुरालाई पार्टीको विचारको रूपमा हेरियो । यतिबेला उनी सरकार प्रमुख छन्, त्यसैले उनका हरेक अभिव्यक्तिलाई सरकारको आधिकारिक धारणाका रूपमा हेरिन्छ । अहिले प्रधानमन्त्री ओलीका अधिकांश अभिव्यक्तिको पार्टीभित्रैबाट विरोध हुन्छ । यदि यो सरकार यसअघिका मिलीजुली सरकारजस्तै भएको भए यसको आयु धेरै अगाडि सकिन्थ्यो । यद्यपि यसलाई दुईतिहाइको सरकारको रूपमा अर्थ्याइएको हुनाले नै प्रधानमन्त्री ओली अहिलेसम्म कुर्सीमा बिराजमान छन् । पहिलो कार्यकालमा राष्ट्रवादी नेताको रूपमा चिनिएका ओलीले त्यसलाई दोस्रो कार्यकालमा बचाइराख्न सकेनन् । यसपटक उनले आफ्नै कतिपय अभिव्यक्तिप्रति क्षमायाचनासमेत गर्नुपरेको छ । आफू कुन ठाउँमा उभिएर बोल्दै छु भन्ने कुराको हेक्का प्रधानमन्त्री ओलीमा हुन छोडेको छ । देशको कार्यकारीको भूमिकामा रहेर सार्वजनिक मञ्चमा बोल्दा धेरै विषयमा ध्यान दिनुपर्छ । प्रधानमन्त्री ओलीले बन्द कोठामा कुनै व्यक्तिसँग गर्ने कुरा र प्रधानमन्त्रीको हैसियतमा रहेर सार्वजनिक मञ्चमा बोल्ने कुरा एउटै हुन थालेको छ । असार १४ गते एक कार्यक्रममा भारतले सत्ता ढलाउन लागेको र त्यसलाई नेपालकै केही नेताले समेत साथ दिएको अभिव्यक्ति दिएपछि अरिङ्गला बन्न उत्प्रेरित गरेका पार्टीका नेताकार्यकर्ता उनीमाथि नै खनिए । यसले पार्टीभित्र चर्किरहेको विवादमा अझै घिउ थप्ने काम गर्यो । कोरोना भाइरसबाट बच्न बेसार खाने र हाछ्युँ गरेर भाइरस भगाउने प्रधानमन्त्री ओलीको सुझावको व्यापक विरोध भयो । पार्टी अध्यक्ष र दुईपटक प्रधानमन्त्री भइहाले अब मलाई के चाहियो भन्ने घमण्ड उनमा चढेको छ । यदि यस्तो सोचमा उनी मग्न छन् भने उनले देश चलाएर कसैको हितमा हुँदैन । सकेसम्म हप्काउने र आफ्नो अधीनमा राख्ने बानीले मन्त्रीले समेत आफ्नो कुरा उनीसमक्ष राख्न सकेका छैनन् । राष्ट्रवादीको उपमा गुमाइसकेका ओलीले अझै आफूलाई नै सर्वेसर्वा ठानेर बोल्ने शैलीमा सुधार गरेनन् भने उनका कुना पस्ने दिन नआउलान् भन्न सकिन्न । सुजन देवकोटा, पालुङटार४, गोरखा"
सरकारी शिक्षकलाई हाइसन्चो,"लकडाउनमा अत्यावश्यक काम रोकिएन । सवारी पास लिएर मानिसहरू हिँडी नै रहे । बिहे, व्रतबन्ध, घरायसी पूजाआजाका काम पनि रोकिएनन् । तर विद्यार्थीको सिकाइसँग सम्बन्धित गतिविधिलाई भने सबैतिर अत्यावश्यक काम ठानिएन । यसो हुँदा धेरै विद्यार्थी अध्ययनबाट विमुख बने । सहरी क्षेत्रमा अनलाइन कक्षा सञ्चालन भयो । टोलटोलमा विद्यार्थी जम्मा गरेर पढाउने काम पनि भयो । सरकारले वैकल्पिक शिक्षा निर्देशिका जारी गरेपछि सिकाइ गतिविधि झनै बढ्यो । कतिपय स्थानीय तहले स्वाध्ययन सामग्री पनि छापेर बाँडे । अनलाइन कक्षा शिक्षक विद्यार्थी आमनेसामने भएर सिकाएको जस्तो नहोला तर नहुनुभन्दा यतिको भएकै जाती हो । कतिपय विद्यालयमा विद्यार्थीलाई पालोफेरो गरेर बोलाइयो । केही नभए पनि विद्यालयमा शिक्षकहरू जम्मा भएर सिकाइ योजना र शैक्षिक सामग्री निर्माण गर्ने काम भयो । अरू बेला स्कुल जान ढिलो गर्ने, गए पनि कक्षामा जानै अल्छी गर्ने, पूरै घण्टी नबस्ने, विद्यालयबाट छिट्टै भागेर अन्य फाइदाको व्यवसायमा लाग्ने शिक्षकले लकडाउनमा फुर्सद पाए । कतिपय पालिकाले असार १ देखि विद्यालयमा हाजिर हुन जारी गरेको सूचनालाई पनि कर्तव्यनिष्ठ शिक्षकहरूले मात्र पालना गरे । अनलाइन कक्षा सञ्चालन गर्न इन्टरनेट छैन, इन्टनेट भए प्राविधिक ज्ञान छैन, विद्यालय जान सार्वजनिक सवारीसाधनमा पास पाइँदैन, विद्यालयमा भर्खरै क्वारेन्टिन राखिएको छजस्ता बहाना देखाएर शिक्षकहरूले पठनपाठन सुचारु गर्न मानिरहेका छैनन् । बहाना बनाउनेसँग कसैको के लाग्छ र ? विद्यालयमा हाजिर हुनासाथ पाँच हजार भत्ता पाइने भन्ने सूचना आएको भए जसरी पनि जान्थे होलान् । यस्तैमा पछिल्लो चौमासिक तलबभत्ता पनि निकासा भइहाल्यो । तैपनि अझै स्कुल जान मन छैन । शिक्षकहरूले यस्तो प्रवृत्ति देखाउनु हुँदैन । इन्द्रकुमार श्रेष्ठ, कमलाकुञ्ज, ओखलढुंगा"
विकास बजेटको सदुपयोग,"हाम्रोमा विकास आयोजना सम्पन्न गर्न धेरै वर्ष लाग्छ । मेलम्ची खानेपानी आयोजनाको काम सुरु हुँदाको युवा अहिले वृद्ध भइसकेको छ । पुल, अस्पताल र सडकजस्ता जनजीवनसँग सोझै जोडिएका विकास आयोजनाहरू सुरु हुन्छन् तर कहिल्यै सकिँदैनन् । सिंहदरबारले प्रत्येक वर्ष विकासका नाममा पैसा छुट्याउँछ । सरकारी मान्छेले बनाउने रिपोर्टमा विकास भएको जस्तो पनि देखिन्छ । तर वास्तविकता के हो भन्नेबारे सर्वसाधारणलाई सोध्नुपर्छ । आमनागरिकको चाहाना जहिल्यै विकास हुन्छ । राजनीतिक पार्टीको चुनावी नारामा पनि विकासका ठूलठूला गफले ठाउँ पाउँछ । तर विकासका नाममा छुट्याएको पैसा खर्च गर्न सक्ने हाम्रो क्षमता छैन । अहिले तीन तहका सरकार क्रियाशील छन् तैपनि विकासको नाममा छुट्याइएको रकम वर्षैपिच्छे सरकारी ढुकुटीमा फिर्ता गइरहेछ । यो कहिलेसम्म चलिरहन्छ ? विकासको नाममा छुटिएको रकमसमेत खर्च हुन नसक्नु कसको कमजोरी हो ? अब यस्ता प्रश्नको उत्तर खोज्नुपर्छ । राजनीतिक नेतृत्व र कर्मचारीतन्त्र दोषी देखिए कडाभन्दा कडा कारबाही हुनुपर्छ । अन्यथा हाम्रा लागि विकास सपना नै हुनेछ । सरोकारवालाहरू पनि यो विषयमा गम्भीर हुनुपर्छ । विनियोजित रकममाथि कसैले खेलबाड गर्नु हुन्न । विकास बजेटको सदुपयोग हुनुपर्छ । नत्र व्यवस्था परिवर्तन गरेको के अर्थ ? रामकृष्ण बराल, जोरपाटी५, काठमाडौं"
विपत् व्यवस्थापनमा संस्थागत अनुभवको कमी,"बाढीपहिरोले देशभर तहल्का मच्चाइरहेको छ । धेरैको मृत्यु भइसक्यो । कति ठाउँमा गाउँ नै विस्थापित भएको छ । अझै मनसुन रोकिएको छैन । धेरै परिवार बाढीपहिरोको जोखिममा छन् । म्याग्दीको धैलागिरी र मालिका गाउँपालिकामा पहिरो गएको चौथो दिनसम्म पनि राहत वितरण गर्न नसकिएको समाचार बाहिर आएको छ । सरकारी सयन्त्रहरू कति कमजोर छन् भन्ने उदाहरण हो, यो । त्रिपाल र खाद्यान्नजस्तो आधारभूत आवश्यकता पनि पूर्ति गर्न सकिएन । पहिरोले गाउँ पुग्ने बाटो अवरुद्ध गर्न सक्छ भन्ने कुरा पालिकामा बस्नेहरूलाई पहिल्यै थाहा थिएन र ? पूर्वतयारीमा ध्यान दिएर गाउँमै आवश्यक टेन्ट र खाद्यान्नको व्यवस्था गरेको भए यस्तो स्थिति आउने थिएन । पहिल्यै तयारी नगरे पनि कम से कम घटनापछि कसरी हुन्छ राहात छिटो पुर्याउने गरी प्रबन्ध मिलाउन सकिन्थ्यो । तीनै तहको सरकारले उद्धार र राहत कार्यलाई आफ्नो प्रथामिकतामा पार्दैनन् । संघीय सरकार राष्ट्रवादको गीत गाउन व्यस्त छ, प्रदेश कता के गर्दै छ, कसैलाई पत्तो छैन । सबैभन्दा पहिला स्थानीय सरकार बाढीपहिरो प्रभावितहरूकोमा पुग्छ तर उद्धार र राहतका लागि काम गर्ने संस्थागत अनुभव कम छ । राहत तथा उद्धार कार्यमा भइरहेको ढिलासुस्तीले सरकारको विश्वसनीयतामा प्रश्न उठाएको छ । पहिरोले जनताका घरपरिवार बगाउँदा पनि सरकार थाहा नपाएजस्तो गरिरहेछ । आफूमातहतका निकायलाई निर्देशन दिनु मात्र संघीय सरकारको दयित्व होइन । के सरकारसँग पैसा नभएर राहत बाँड्न नसकिएको हो ? पक्कै होइन । किन राहत बाँड्न सकिएन भन्नेमा खासै छलफल हुँदैन । राज्यले कर उठाउँछ अनि जनप्रतिनिधिहरूको सुविधा बढाउँछ । कर राम्रोसँग सदुपयोग हुन सकेको छैन । विपत्मा कसरी जनतालाई छिटोभन्दा छिटो सेवा दिन सकिन्छ भन्नेमा सरकार चनाखो हुनुपर्छ । कोरोना महामारी रोकथामका सरकारी प्रयासहरू पर्याप्त नभएर निराशा छाइरहेको छ । यस्तो बेला बाढीपहिरो प्रभावितहरूको संवेदनशीलतालाई बुझेर काम गर्नुपर्छ । जोखिममा रहेका ठाउँहरूको पहिचान गरी पुनःस्थापनाका कार्ययोजना तत्काल ल्याउनुपर्छ । तीनै तहको सरकारले समन्वय गरेर राहत र उद्धारको काम तत्कालै गर्नु जरुरी छ । गोविन्द विक, बूढानीलकण्ठ१२, काठमाडौं"
ओलीको अयोध्या कार्ड,"मुलुक इतिहासकै सर्वाधिक चुनौतीपूर्ण अवस्थामा छ । राजा महेन्द्रको राज्यकालपछि सम्भवतः पहिलोपल्ट उग्र राष्ट्रवादी नस्लको विकास भएको छ र त्यसको प्रयाणकर्ता खड्गप्रसाद शर्मा ओली हुन् । जनतासँगका सम्बन्धका आयामहरूलाई भत्काउँदै अटेरी अन्दाजमा एकसुरले हिँड्दै गर्दा पनि उनलाई उनको दलले छेकबार लगाउन सकेको छैन । कोरोना कहरका कारण आसन्न आर्थिकसामाजिक संकटको कल्पना मात्रले जनतालाई असीमित मानसिक तनाव दिइरहेको छ । तर, नवीनतम लोकतान्त्रिक गणतन्त्रका जिम्मेवार मानिएका कुनै पनि निर्वाचित नेताले भुइँमान्छेहरूको सरोकारलाई मुखरित गरेका छैनन् । बरु पक्षविपक्षको राजनीति अमूर्त एजेन्डाहरूको अनुपालनमा अल्झिएको लोकबुझाइ बाक्लिएको छ । सत्तारूढ दलका नेताकार्यकर्ताले नेतृत्वको अहंको प्रतिच्छाया बन्नुभन्दा विवेक प्रयोग गर्न सके दल र देशको भलो हुन्थ्यो भन्ने लोकअपेक्षा अरण्यरोदन भएको छ ।राजनीतिक अस्तव्यस्तताको असर समग्र शासनव्यवस्थामा देख्न सकिन्छ । जता हेर्यो उतै भद्रगोलबाहेक केही देखिँदैन । कोरोना संकट छल्न घरफिर्ती गर्ने वा फेरि जीविकाका लागि सहर फर्किने भुइँमान्छेहरूको मनोदशा त जे छ छँदै छ, त्यसभन्दा पनि अनौठो देखिन्छ नेकपाका नेताकार्यकर्ताको चर्तिकला । तर हाम्रा सत्तापति तुक न तर्कको वक्तव्य दिँदै हिँडिरहेका छन्, जसका कारण सारा राष्ट्रको राजनीतिक ऊर्जा महत्त्वहीन मुद्दामा खर्च भइरहेको छ । तथापि मुलुकको परम्परागत सम्भ्रान्त र सुविधाभोगी वर्ग आश्वस्त नै थियो, तर जब प्रधानमन्त्री ओलीले अयोध्या कार्ड फाले, त्यसउपरान्त ओली साम्राज्यमा चैनसँग बाँचिरहेको यो तप्का झस्कियो । यही तप्काको दबाबका कारण परराष्ट्र मन्त्रालयले रफ्फु वक्तव्य निकाल्यो ।नेपाल र भारतलाई जोड्ने साँध साँच्चिकै लामो छ । यी दुई मुलुकबीच सम्बन्धको आयाम पनि निकै फराकिलो छ । बदलिँदो अन्तर्राष्ट्रिय परिस्थिति र राष्ट्रिय आवश्यकताका आधारमा नेपालको विदेशनीतिलाई समयानुकूल परिमार्जित बनाउँदै लैजानुपर्ने आग्रह हुँदै आएको छ । कतिपयले नेपालमा भारतको संलग्नतालाई प्रतिसन्तुलन गर्न चीनसँगको सम्बन्ध घनीभूत पार्नुपर्ने मान्यता राख्छन् । चीनसँग झन् नजिकिन भारत र चीनसँग समनिकटता को भाष्य प्रस्तुत गर्ने गरिएको छ । त्यसका लागि चीन र भारतसँग समान धरातलहरू मात्रै कायम राख्नुपर्ने भन्न थालियो, जसअन्तर्गत ती सबै आधारलाई संकुचनमा ल्याउनुपर्यो जसले नेपालभारत सम्बन्धलाई अरूभन्दा भिन्न र मौलिक बनाउँछन् । भारतसँगको सम्बन्धलाई अलग र स्वतन्त्र रूपमा परिभाषित गर्नुको साटो नेपालको अबको चीननीति कस्तो हुनेछ, त्यसकै अनुकूल पारिस्थितिकीका आधारमा भारतसँग सम्बन्ध निर्माणका लागि नवढाँचा तयार गर्न कटिबद्ध देखिनु खड्गकाल को विशेषता हुन पुगेको छ । यस अवस्थालाई कतिपयले दुई छिमेकी चीन र भारतबीचको प्रतिस्पर्धा र प्रणयमा नेपाललाई छद्म प्रवेश गराउन खोजेको संकेतका रूपमा लिने गरेका छन् । पूर्वाग्रही तथ्यहरूको इँटा जोडेर भारतसँगको जनसम्बन्धका सूत्रहरू चुँडाल्ने प्रयास हुँदै छ । यो काम आउरेबाउरे राष्ट्रवादीहरूबाट सम्भव थिएन । त्यसैले यसका निमित्त स्वयं ओली आफैं तत्पर भए र भनिदिए हिन्दुहरूका आराध्य मर्यादापुरुषोत्तम राम नेपाली राजकुमार थिए र उनको जन्मभूमि अयोध्या भारतको नभई नेपालभित्रकै अमूक क्षेत्र हो । यसो भन्दा ओलीलाई राष्ट्रवादी प्रसाद मान्नेहरू चमत्कृत भए, तिनलाई केके न खजाना फेला परेको अनुभूति भयो । नेपालभारत सम्बन्धको हरेक चर्चा वा भाषण भगवान् राम र देवी सीताको उदाहरणका साथ प्रारम्भ हुन्छ । यो पौराणिक सन्दर्भ यी दुई छिमेकीको जनसम्बन्धको आत्मीयता र अभिन्नतालाई प्रतीकका रूपमा अगाडि सारिन्छ । उसो त यो पनि सत्य हो, रामसीताको कालखण्डमा भारत र नेपालको अहिलेको राजनीतिक भूगोल थिएन । त्यसैले सीतारामको वैवाहिक सम्बन्धको विम्ब काठमाडौंदिल्ली सम्बन्धको सूचक होइन, यो त जनजन सम्बन्धको द्योतक हो । काठमाडौंदिल्ली सम्बन्धबीच सीताराम सम्बन्ध लाई ल्याउनु भनेको जनसम्बन्धको गरिमा र गुरुत्वलाई बेवास्ता गर्नु हो ।राज्य बन्नुभन्दा अगाडि विभिन्न समूह र समाजबीच सम्बन्ध रहन सक्छ । तर आधुनिक समयमा अन्तर्राष्ट्रिय सम्बन्ध भनेको अन्तरराज्य सम्बन्ध हो । त्यसैले सम्बन्धको निर्धारण राज्यका प्रतिनिधिहरूद्वारा नै निर्धारित हुन्छ । स्वतन्त्र, सार्वभौम तथा प्रगतिमुखी नेपालका लागि स्वीकारयोग्य र हितकारी भारतनीति कस्तो हुने, त्यसका लागि शासनको बागडोर सम्हालेकाहरूले नै मन्थन गर्ने हो । तर त्यसमा जनसम्बन्धको सुवास कति मिसिएको छ भन्ने हेक्का राख्नुपर्छ । किनभने निकट अतीतको तथ्य हो, तिब्बत (चीन) सँगको हिमाली क्षेत्रको जनसम्बन्धलाई छेकबार गर्दा कर्णाली पछाडि पर्यो । कर्णाली क्षेत्रबारे गहिरो अध्ययनअनुसन्धान गरेका विज्ञहरू नै हाकाहाकी भन्छन्, कर्णाली पछाडि पर्ने मुख्य कारणहरूमध्ये एक त्यस क्षेत्रको सीमाञ्चल साइनोलाई संकुचनमा ल्याउनु हो । अहिले नेपाल र भारतका जनताबीच कतिपय विषयमा सकारात्मक सोचाइ छ तर राज्यको सम्बन्ध चिसिनेबित्तिकै सम्पूर्ण सम्बन्ध प्रभावित हुन्छ, भइरहेको छ ।नेपालभारत सम्बन्ध दुई सरकारबीचको सम्बन्ध मात्र होइन, तर चीनसँगको नेपालको सम्बन्ध राज्यराज्यबीचको मात्रै हो । चीनमा त्यहाँको सरकारभन्दा फरकमत राख्ने छुट छैन । चीनसँगको सम्बन्धमा जनसम्बन्धले खासै असर गर्दैन । किनभने चीनको शासकीय बनोट नै त्यस्तो छ । उता भारतसँगको सम्बन्धमा खुला सिमाना, भूगोल, सामाजिक अन्तरक्रिया, बहुतह र स्तरको आर्थिक क्रियाशीलता, धार्मिक आस्था, समान सभ्यता, सांस्कृतिक र ऐतिहासिक पक्ष र यससँग गाँसिएका मान्यताहरूले पनि भूमिका खेलेका हुन्छन् । यही कारण प्रधानमन्त्रीको अयोध्यासम्बन्धी अभिव्यक्तिको उनकै दलबाट विरोध भयो । दिल्लीले बन्दकोठाबाट जेजस्तो गोटी चाले पनि राजनीतिक नेतृत्वबाट जनसामान्यलाई बिझ्ने खालको अभिव्यक्ति आएको छैन । नेपालसँग सीमा जोडिएका भारतीय राज्यहरूमा समेत नेपाल विमर्श हुँदैन । भारतीय जनताहरू जहिले पनि नेपालका शासकभन्दा जनतालाई हेर्छन्, बुझ्छन् । यता नेपालतिर भारतसँगको सम्बन्धमा दिल्लीको शासक र काठमाडौंमा रहेका दूतलाई नै हेर्ने परिपाटी चलाइयो । यसको फेरि आफ्नै कथाव्यथा छ । भारतको सरकार र जनताबीचको भिन्नता बुझ्नुपर्छ । सरकारहरू आउने र जाने गर्छन्, तीसँगै सम्बन्धमा आरोह र अवरोह आइराख्छ । मूल कुरा हो जनता । राष्ट्रको भूभागसम्बन्धी विषय जहिले पनि संवेदनशील हुन्छ, यस्तो सवालमा समेत भारतीय संस्थापनसँग पृथक् मत राख्ने नागरिक समाज त्यही भारतभित्र छ । नेपालभित्र भने यदाकदा अति साधारण विषयलाई समेत सम्पूर्ण राष्ट्रको अस्तित्वसँग जोड्ने अनि तीसँगै राष्ट्रघात र राष्ट्रहितको जोखिमपूर्ण परीक्षामा कित्ताकाट गर्ने खेललाई नै राष्ट्रवादी राजनीति मान्ने गरिएको छ । अयोध्याको इतिहास आजको हैन, न त अहिलेको दिल्लीले सांस्कृतिक विस्तारका लागि अयोध्याको जग हालेको हो । जनआस्थाले जनकपुर र अयोध्याको अस्तित्व जोगाइरहेको हो । अयोध्याबारे नेपालका कुनै शोधकर्ता वा उत्खननको निष्कर्ष आएको छैन, त्यो नेपालभित्रै छ भनेर, न त कुनै लोकसाहित्यमै अभिरेखांकित छ । समाजको आस्थाभित्र अनैतिक किसिमले प्रवेश गर्नु ओलीको मन की बात थियो, जसबाट जनसम्बन्धको एउटा आधार आस्थालाई मेट्न र राष्ट्रवादको नशामा लट्ठिएको वृत्तलाई भारतप्रतिको सम्मोहनबाट अलग गर्नु थियो । विश्वमा अनेक रामायण छन् । कैयौं भूगोलविशेषको मानसमा आफ्नै रामकथा छ । सीताराम लीलासँग स्थानविशेषका सम्बन्धलाई गाँसेर हेर्ने गहिरो लोकपरम्परा रहिआएको छ । तर यसअघि कहिल्यै अयोध्या नेपालमै छ भन्ने सुनिएको थिएन ।साँचो राष्ट्रियता त्यो हो, जसले आम जनताको आत्मीयता र आस्थालाई परिष्कार गर्दै स्वतन्त्रताको अनुभूति दिलाउन सक्छ । ओलीले भारतसँगको जनसम्बन्धका एकाइहरू खुला सिमाना, वैवाहिक सम्बन्ध, सीमा व्यवस्थापनमा सैनिकीकरण र साझा मानसका सूत्रहरूमाथि एकपछि अर्को प्रहार गर्दै आएका छन् । आफ्नो सत्तारोहण मधेस र भारतसँगको दूरीका आधारमा तय भएको स्वनिष्कर्षले गर्दा उनमा एक प्रकारको ईख पैदा भएको छ । उनले जसलाई राष्ट्रिय स्वार्थ र राष्ट्रवादी तुरूप भन्दै छन्, त्यो नितान्त उनकै दोषी चस्मा हो । भारतीय जनताले बुझ्न थालेको कुरा के हो भने, प्रत्येक नेपालीलाई आफ्नो स्वतन्त्रता, अस्तित्व र संघर्षप्रति गर्व छ । नेपालप्रति आम भारतीयको जनस्तरीय व्यापक दृष्टिकोणप्रति अहिलेको नेपाली नेतृत्व अनजान छ । ओलीको बोली र व्यवहारले पुर्खाको नासोका रूपमा सुरक्षित राख्नुपर्ने राजकीय अभिभारा रहेको जनसम्बन्धमा रिक्तता बढ्दै गएको छ । त्यस्तो खाडलको निर्माणलाई नै ओलीले आफ्नो सफलता ठान्दै छन् । जनसम्बन्धको थलोकिलो, यसको मर्म र महत्त्वको हरण गर्नु नै खड्गकालको पर्याय हुँदै छ । एक पलको चूकले गर्दा शताब्दियौंसम्म शोक मनाउने अवस्था आउने संकेत देखिँदै छ ।"
अमेरिकी खोप अन्तिम चरणमा,"वासिङ्टन (एएफपी) कोरोना भाइरस (कोभिड१९) विरुद्ध अमेरिकाको बायोटेक कम्पनी मोडर्ना इनकर्पोरेसनले विकास गरेको खोप परीक्षण अन्तिम चरणमा पुगेको छ ।यसअघि गरिएका परीक्षण निकै सुरक्षित रहेको दाबी गर्दै कम्पनीले तेस्रो तथा अन्तिम चरण परीक्षण गरिने जनाएको हो । उक्त खोपले कोभिड१९ संक्रमित व्यक्तिमा एन्टीबडी उत्पादन गरेको जनाइएको छ ।कम्पनीका अनुसार तेस्रो चरणको परीक्षण जुलाई २७ मा सुरु गरिनेछ । यो चरणअन्तर्गत खोपले मानिसमा कति प्रभावकारी रूपमा काम गर्नेछ भन्ने परीक्षण हुनेछ । यसअन्तर्गत अमेरिकाका ३० हजार मानिसलाई सहभागी गराइने जनाइएको छ । तीमध्ये आधाजसो मानिसलाई एक सय माइक्रोग्रामको डोज दिइनेछ भने आधालाई प्लासिबो दिइनेछ । खोप लगाइएका व्यक्तिहरूमा खोपको प्रभावकारिता वा असरबारे अनुसन्धाताहरूले आगामी दुई वर्षसम्म निगरानी राख्ने कम्पनीले जनाएको छ । मानिसलाई कोभिड१९ का कारण गम्भीर बिरामी हुनबाट जोगाएको खण्डमा खोप सफल हुने विश्वास गरिएको छ । कम्पनीका अनुसार खोपबारेको अध्ययन भने सन् २०२२ को अक्टोबर २७ सम्म जारी रहनेछ । तर प्रारम्भिक नतिजा यसअघि नै सार्वजनिक गरिने जनाइएको छ । मोडर्नाको खोप परीक्षणको पहिलो चरणबाट प्राप्त नतिजालाई न्यु इंग्ल्यान्ड मेडिसिन जर्नलले प्रकाशन गरेलगत्तै परीक्षण तेस्रो चरणमा प्रवेश गरेको घोषणा गरिएको हो । पहिलो चरणमा सहभागी ४५ जना सबैको शरीरमा भाइरसविरुद्ध एन्टिबडी विकसित भएको पुष्टि भएको थियो । तर वैज्ञानिकहरूले पहिलो खोप सर्वाधिक सुरक्षित वा प्रभावकारी मान्न अहिल्यै नसकिने बताएका छन् । मोडर्नाले पहिलो चरणको परीक्षणको अन्तरिम नतिजा गत मे महिनामा नै प्रकाशन गरिसकेको छ । अमेरिकाको संक्रामक रोग रोकथाम इन्स्टिच्युटका निर्देशक एन्थोनी फाउचीले पहिलो चरणका नतिजाहरू निकै उत्साहजनक रहेको बताए । उनी अमेरिकी राष्ट्रपति डोनाल्ड ट्रम्पको कोरोना भाइरस कार्यदलका सल्लाहकारसमेत हुन् । उनले विश्वका कतिपय देशका वैज्ञानिकहरूले खोप निर्माणमा पहिलो हुन प्रतिस्पर्धा गरिरहेका भन्दै आलोचना गरे । यो वास्तवमा जितको दौड नै होइन । म सबैको सफलताका लागि हर्षित हुनेछु, उनले भने । फाउचीले जति धेरै खोप निर्माण भए उति राम्रो हुने बताए । हामीलाई विश्वका लागि खोप चाहिन्छ । जति धेरै सफल भए उति राम्रो, उनको भनाइ छ । तर कतिपय वैज्ञानिकहरूले मोडर्नाका तथ्यांकहरूको गहन विश्लेषणपछि मात्र ठोस निष्कर्षमा पुग्न सकिने बताउँदै आएका छन् । मोडर्नाले गरेको परीक्षणमा सहभागीहरूलाई २५, १०० र २५० माइक्रोग्रामका खोपका तीन समूहमा बाँडिएको थियो । २८ दिनपछि यही परिमाणमा दोस्रो चरणअन्तर्गत खोप दिइएको थियो । पहिलो चरणमा बढी मात्राको डोज दिइएका व्यक्तिमा बढी एन्टिबडी भेटिएको थियो । दोस्रो चरणमा सहभागीहरूमा कोभिड१९ भएका अधिकांश बिरामीमा भन्दा बढी एन्टिबडी देखिएको थियो । तीमध्ये केही बिरामीको शरीरमा आफैं पनि एन्टिबडी तयार भएको थियो । आधाभन्दा बढी सहभागीका शरीरमा सामान्य किसिमको नकारात्मक असर (साइड इफेक्ट) पनि देखिएको जनाइएको छ । जोन्स हप्किन्स विश्वविद्यालयका संक्रामक रोग विशेषज्ञ अमिस अडाल्जाले परीक्षणमा सहभागी भएकाहरूमा निकै राम्रो एन्टिबडी तयार हुनु उत्साहजनक भएको बताए । मोडर्नाले तयार पारेको खोपमा जेनेटिक सामग्रीको प्रयोग गरिएको जनाइएको छ । कम्पनीका अध्यक्ष स्टेफेन होगले यसै वर्षको अन्त्य वा अर्को वर्षको सुरुसम्ममा कोभिड१९ विरुद्धको खोप सार्वजनिक वितरणका लागि तयार पार्न आफूहरू लागिपरेको बताए । विश्वव्यापी महामारीका रूपमा फैलिएको कोभिड१९ विरुद्ध खोप निर्माणका लागि विश्वका वैज्ञानिकहरू जुटिरहेका छन् । हाल विश्वका करिब ३ दर्जन खोपहरू विभिन्न चरणको परीक्षणमा रहेका छन् । तीमध्ये बेलायतको अक्सफोर्ड विश्वविद्यालय र चीनले गरेका परीक्षण अन्तिम चरणमा रहेको जनाइएको छ ।"
निजी स्कुलले अनलाइन कक्षा बन्द गर्ने,"काठमाडौं (कास) सरकारसँग असन्तुष्ट निजी विद्यालय सञ्चालकहरूले अनलाइन र दूर शिक्षाका सबै कक्षा बन्द गर्ने निर्णय गरेका छन् । प्याब्सन र एनप्याब्सनले बिहीबार (साउन १) देखि देशभर अनलाइन र दूर शिक्षाको पठनपाठन रोक्ने जनाएका हुन् । विद्यालय सञ्चालन गर्न आर्थिक र व्यावसायिक संकट परेको कारण देखाउँदै शिक्षण सिकाइ क्रियाकलाप स्थगन गरिएको प्याब्सन र एनप्याब्सनले जारी गरेको संयुक्त विज्ञप्तिमा उल्लेख छ । उनीहरूले शिक्षक र कर्मचारीलाई समेत बेतलबी घर बिदामा राख्ने निर्णय गरेका छन् । सरकारले घोषणा गरेसँगै निजी विद्यालयहरूले अनलाइन, रेडियो र टेलिभिजनका माध्यमबाट असार १ गतेदेखि वैकिल्पक कक्षाका सञ्चालन गर्दै आएका थिए । विद्यार्थी भर्ना गरेर वैकल्पिक कक्षाको न्यूनतम शुल्क लिन पाउनुपर्नेसहितका माग उनीहरूले राखेका थिए । शिक्षा मन्त्रालयले आफ्ना माग बेवास्ता गरेकाले अनलाइन कक्षा बन्द गर्ने निर्णय लिनुपरेको विद्यालय सञ्चालकहरूले बताएका छन् । सरकारले भौतिक उपस्थितिमा नै विद्यालय र पठनपाठन सञ्चालन गर्ने निर्णय गरेपछि मात्रै कक्षा सञ्चालन गरिने प्याब्सन र एनप्याब्सनले प्रस्ट्याएका छन् । विद्यालय खुलेपछि मात्रै २०७७ वैशाखदेखि असारसम्मको तलब सुविधा शिक्षककर्मचारीलाई प्रदान गरिने विज्ञप्तिमा उल्लेख छ । चैत ५ गतेदेखि विद्यालय बन्द भएका कारण अधिकांश निजी विद्यालयले शिक्षक कर्मचारीलाई तलब दिएका छैनन् । निजी विद्यालय सञ्चालकले गत असार २२ गतेदेखि नै भर्चुअल कक्षा बन्द गराउने चेतावनी दिएका थिए । शिक्षा मन्त्रालयमा भएको छलफलमा शिक्षामन्त्री गिरिराजमणि पोखरेलले केही दिनका लागि समय मागेपछि विद्यालय बन्दको निर्णय स्थगित गरिएको थियो । शिक्षककर्मचारीको तलब भत्ता, घर भाडा, बैंकको किस्ता तथा ब्याज, बिमा, टेलिफोन, बिजुली र इन्टरेनट आदिका लागि वैकल्पिक कक्षाको शुल्क उठाउन पाउनुपर्ने सुनिश्चितता हुनुपर्ने उनीहरूको माग थियो । असार १४ गते उनीहरूले शिक्षामन्त्रीलाई ज्ञापनपत्र बुझाएर आफ्ना माग राखेका थिए । सरकारले कुनै पनि राहत र सहुलियत नदिएका कारण शुल्क लिन पाउनुपर्ने उनीहरूको तर्क छ । प्याब्सनका अध्यक्ष टीकाराम पुरी र एनप्याब्सनका अध्यक्ष ऋतुराज सापकोटाद्वारा हस्ताक्षरित विज्ञप्तिमा शिक्षामन्त्री पोखरेलले निजी विद्यालयको मागलाई बेवास्ता गरेको उल्लेख छ । असार मसान्तसम्म प्रतीक्षा गर्दा पनि सरकारले कुनै निर्णय नगरेकाले पठनपाठन बन्द गर्न बाध्य भएको पुरीले बताए । स्रोतका अनुसार सरकारले निजी विद्यालयलाई सहुलियत दिने वा शुल्क उठाउन पाउने व्यवस्था गर्नेबारेको प्रस्ताव शिक्षा मन्त्रालयले कोभिड१९ रोकथाम तथा नियन्त्रण उच्चस्तरीय समितिमा लगेको छ । त्यसका कम जोखिममा रहेका स्थानमा सावधानी अपनाएर सामुदायिक विद्यालयसमेत खोल्न सकिने प्रस्ताव छ । तर उच्चस्तरीय समितिले कुनै निर्णय नगरी उक्त प्रस्ताव मन्त्रिपरिषद्मा लैजान सुझाव दिएको छ । निजी विद्यालयले कक्षा बन्द गर्ने निर्णय गरे पनि शिक्षा मन्त्रालयले सञ्चालन गरेको रेडियोटेलिभिजन कक्षा भने सञ्चालन हुनेछन् ।"
पहिरोमा बेपत्ताको काजकिरिया,"त्रिशूलीमा २ घण्टापछि उद्धारधादिङ साथीहरूसहित पौडी खेल्ने क्रममा त्रिशूलीले बगाएर बीच भागमा अड्किएका युवकको दुई घण्टापछि सकुशल उद्धार गरिएको छ । धादिङको बेनिघाट रोराङ गाउँपालिका३ मलेखु बजार नजिकै त्रिशूली किनारमा मंगलबार दिउँसो पौडी खेलिरहेका तीन युवकलाई नदीले बगाएको थियो । दुई जना पौडिएर बाहिर निस्कन सफल भए पनि कैलालीको जोशीपुरका कमलराज जोशी भँगालोमा अड्किएका थिए । कमलराज नदीको भँगालोमा फसेपछि साथमै रहेका उनका साथीले प्रहरीलाई खबर गरेका थिए । सुरुमा उद्धारका लागि सेना खटिए पनि नसकेपछि कुरिनटारस्थित सशस्त्र प्रहरी विपद् व्यवस्थापन तालिम शिक्षालयका एसएसपी कालीदास धौवजीको कमान्डमा आएको टोलीले उनको उद्धार गरेको हो । उनी करिब २ घण्टा नदीको बीच भागको ढुंगामा अड्किएका थिए । युवक अड्किएको ठाउँ ओरालो रहेको र वर्षाका कारण पानीको बहाव पनि तेज रहेकाले जोखिमपूर्ण तरिकाले उद्धार गरिएको एसएसपी धौवजीले बताए । यस्तो घटनामा जीवितै उद्धार विरलै हुने गरेको छ । सबैको प्रयासमा उद्धार गर्न सफल भइयो, उनले भने । सशस्त्र प्रहरी निरीक्षक जीवनलाल बुढाको नेतृत्वमा गोताखोरहरू ओमबहादुर सलामी र डिल्ली भट्टराई तथा सइ वीरेन्द्रबहादुर बम, असइ पहलमान वली र्याफ्टिङ बोट लिएर उद्धारका लागि नदीमा पसेका थिए ।"
भुक्तानी सेवा प्रदायकको लाइसेन्स रोकिँदै,"लघुवित्तको लाइसेन्स रोकिनेयसअघि लघुवित्त वित्तीय संस्थाको नयाँ अनुमतिका लागि आवेदन बन्द गरेको राष्ट्र बैंकले अब लाइसेन्स नै बन्द गर्ने तयारी थालेको छ । अनावश्यक रूपमा लघुवित्तको लाइसेन्स वितरण गरिरहेको आरोप खेपिरहेका बेला राष्ट्र बैंकले यस्तो तयारी गरेको हो ।मौद्रिक नीतिमा लघुवित्त वित्तीय संस्थाको अनुमतिपत्र बन्द गरिएको छ, भन्ने आउँछ, स्रोतले भन्यो । २३ महिनाअघिसम्म लघुवित्त वित्तीय संस्थाको संख्या १ सय १ पुगेको थियो । मर्जर तथा एक्विजिसनले केही संस्था घटेका छन् । अब नयाँ लाइसेन्स रोक्ने र भएकालाई पनि मर्जर तथा एक्विजिसनमा प्रोत्साहन गरेर थप संख्या घटाउने राष्ट्र बैंकको तयारी हो । अब छिट्टै लघुवित्त वित्तीय संस्थाको संख्या करिब ८० को हाराहारीमा हुनेछ, स्रोतले भन्यो, अब ती संस्थाको गुणस्तरमा जोड दिने हो ।"
अब अन्तरबैंक एटीएम कारोबारमा शुल्क,"काठमाडौं (कास) नयाँ आर्थिक वर्षको सुरुदेखि नै एउटा बैंकको कार्डले अर्को बैंकको एटीएमबाट पैसा निकाल्दा शुल्क तिर्नुपर्ने भएको छ । लकडाउनका कारण यसअघि निःशुल्क गरिएको अन्तरबैंक एटीएम कारोबारसँगै अन्य विद्युतीय भुक्तानीमा पनि शुल्क लाग्ने बताइएको छ । ती कारोबारमा शुल्क लाग्नेनलाग्ने सम्बन्धमा बैंकर्स संघले सम्बद्ध बैंकलाई नै निर्णय गर्न सक्ने अधिकार दिएपछि शुल्क लाग्ने अनुमान गरिएको हो । यसअघि ती कारोबारमा सबै बैंकले शुल्क लिँदै आएका थिए । तर बैंकलाई शुल्क लिनैपर्छ भन्ने अनिवार्य व्यवस्था भने छैन । यसकारण कसैले निःशुल्क पनि गर्न सक्छन् । कोभिड१९ को जोखिमबाट बच्न सरकारले चैत ११ देखि गरेको लकडाउनसँगै बैंक तथा वित्तीय संस्थाले अन्तर एटीएमलगायत सबै प्रकारका विद्युतीय कारोबार निःशुल्क गरेको थियो । बुधबार बैंकर्स संघ, डेभलपमेन्ट बैंकर्स एसोसिएसन र नेपाल वित्त कम्पनी एसोसिएसनले संयुक्त सूचना जारी गरी यसबारे जानकारी दिएका छन् । हाल प्रायः सबै बैंक तथा वित्तीय संस्थाका शाखा खुला रहेको तथा बन्दाबन्दीसमेत खुकुलो भई आवतजावत खुकुलो भइसकेको अवस्थामा ०७७ साउन १ देखि विद्युतीय कारोबार तथा नगद झिक्न अन्तरबैंक एटीएम प्रयोग गर्दा शुल्क लिनेनलिने निर्णय सम्बन्धित बैंक तथा वित्तीय संस्थाहरू आफैंले निर्धारण गर्ने, बैंकर्स संघको सूचनामा भनिएको छ, कनेक्ट आईपीएस, एनसीएचएलआईपीएस, एनसीएचएलईसीसीसम्बन्धी शुल्क निर्धारण नेपाल क्लियरिङ हाउसले नै गर्ने व्यहोरा अनुरोध गर्दछौं ।अन्तरबैंक एटीएम कारोबार तथा अन्य विद्युतीय भुक्तानी कारोबार निःशुल्क भएपछि डिजिटल बैंकिङ कारोबार उल्लेख्य रूपमा बढेको छ ।"
सेक्युरिटी प्रेस खरिदमा फ्रान्स र जर्मनीको प्रस्ताव खारेज,"सेक्युरिटी प्रेस खरिदका लागि सरकारले बहुवर्षीय ठेक्का निकाल्ने तयारी गरेको छ । सेक्युरिटी प्रेस स्थापना गर्न भवन र उपकरणका लागि छुट्टाछुट्टै ठेक्का निकाल्ने तयारी भएको सुरक्षण मुद्रण केन्द्रका कार्यकारी निर्देशक विकल पौडेलले बताए । बहुवर्षीय ठेक्का स्वीकृतिका लागि अर्थ मन्त्रालयमा प्रस्ताव पठाइएको र अर्थले स्वीकृति दिएलगत्तै ठेक्का जारी हुने उनले जानकारी दिए । यसअघि सेक्युरिटी प्रेस खरिदका लागि जर्मनी र फ्रान्सका कम्पनीले पठाएको प्रस्ताव मन्त्रिपरिषद्ले खारेज गरेको छ, उनले भने, अब प्रतिस्पर्धाबाट खरिद गर्ने तयारी भइरहेको छ ।भौतिक संरचना र प्रेसको उपकरण सम्बन्धित हुने भएकाले एकै पटक समानान्तर ठेक्का जारी गर्ने तयारी भएको पौडेलले जानकारी दिए । भौतिक संरचनाअनुसारको उपकरण अर्डर गर्दा नेपालमा सामान आइपुग्न १६ महिनाजति समय लाग्ने अनुमान गरिएको उनले बताए । यसअघि सरकारले सेक्युरिटी प्रेस खरिदका लागि फ्रान्स र जर्मनी सरकारको लगानी रहेको कम्पनीबाट प्रस्ताव मागेको थियो । सञ्चार तथा सूचना प्रविधि मन्त्रालयले दुवै कम्पनीको प्रस्ताव मूल्यांकन गरी मन्त्रिपरिषद्बाट स्वीकृत गराएको थियो । फ्रान्सेली कम्पनी इन ग्रुपले २३ अर्ब र जर्मनीको भेरिडोस नामक कम्पनीले २२ अर्ब लागतमा प्रेस स्थापना गर्ने भन्दै प्रस्ताव दर्ता गराएका थिए । दुवै कम्पनीले प्रस्ताव गरेको रकम कर र भ्याटबाहेकको हो । दुवै कम्पनीले आफ्नै देशका बैंकबाट प्रेस स्थापनाका लागि आवश्यक पर्ने ऋण उपलब्ध गराउने प्रतिबद्धतासहित प्रस्ताव दर्ता गराएका थिए । मन्त्रिपरिषद्ले सुरक्षण मुद्रण खरिदका लागि सञ्चार तथा सूचना प्रविधि मन्त्रालयलाई सैद्धान्तिक स्वीकृति दिइसकेको अवस्थामा घूस मागेको अडियो सार्वजनिक भएपछि तत्कालीन सूचना प्रविधिमन्त्री गोकुल बाँस्कोटाले राजीनामा दिनुपरेको थियो । आफूलाई स्विट्जरल्यान्डको कम्पनीको प्रतिनिधि बताउने विजयकुमार मिश्रसँग घूस मागेको अडियो सार्वजनिक भएपछि बाँस्कोटाले गत फागुन ८ मा राजीनामा दिएका हुन् । ठूलो रकम खर्च हुने सुरक्षण मुद्रण स्थापनाका लागि सरकारले प्रतिस्पर्धाबिना सीमित कम्पनीबाट प्रस्ताव लिएर खरिद गर्न लागेको भन्दै चर्को आलोचना भइरहेको थियो । बाँस्कोटाको राजीनामापछि सञ्चार तथा सूचना प्रविधि मन्त्रालयको समेत जिम्मेवारी सम्हालेका अर्थमन्त्री युवराज खतिवडाले आफ्नो पदभार ग्रहण गर्ने क्रममा सेक्युरिटी प्रेस खरिद प्रतिस्पर्धाको माध्यमबाटै गर्ने प्रतिबद्धता जनाएका थिए ।ठेक्काको तयारीसँगै सरकारले सुरक्षण मुद्रण केन्द्र स्थापना गर्न कानुन बनाउन संसद्मा विधेयक दर्ता गरेको छ । सेक्युरिटी प्रेस स्थापना भएपछि नागरिकता, राहदानी र बैंक नोट सरकारी सेक्युरिटी प्रेसमा मात्रै छाप्नुपर्ने प्रावधानसहित सरकारले सुरक्षण मुद्रण केन्द्र स्थापनासम्बन्धी विधेयकको मस्यौदा संसद् सचिवालयमा दर्ता गराएको हो । असार २४ मा दर्ता भएको विधेयकको मस्यौदामा सरकारले सुरक्षण मुद्रणसम्बन्धी कामका लागि अन्य निकाय वा व्यक्तिलाई समेत अनुमति दिन सक्ने व्यवस्था छ । नागरिकता, राहदानी र बैंक नोटबाहेकका अन्य सुरक्षण सामग्रीसम्बन्धी काम गर्ने गरी नेपाल सरकारले अन्य व्यक्ति वा निकायलाई स्वीकृति दिन सक्नेछ, विधेयकको दफा ९ को उपदफा ३ मा भनिएको छ । केन्द्र स्थापना भएपछि सरकारी सुरक्षण मुद्रणसम्बन्धी कार्य सुरक्षण मुद्रण केन्द्रले मात्रै गर्ने प्रावधान पनि विधेयकमा छ ।सुरक्षण मुद्रण सामग्री निष्कासन गर्ने, जारी गर्ने वा प्रयोगमा ल्याउने सम्बन्धित सरकारी निकायले आफूलाई एक वर्षका लागि आवश्यक सामग्रीको माग अनुमान गरी स्पेसिफिकेसनसहित केन्द्रलाई ६ महिनाअगावै जानकारी दिनुपर्ने व्यवस्था पनि विधेयकमा छ । केन्द्रले कुनै कारणवश कुनै खास किसिमको सुरक्षण मुद्रण सामग्रीको मुद्रण गर्न नसक्ने भए त्यसको जानकारी माग भएको १५ दिनभित्रमा सम्बन्धित सरकारी निकायलाई दिनुपर्ने व्यवस्था पनि विधेयकमा छ । सञ्चार तथा सूचना प्रविधि मन्त्रालयका सचिव अध्यक्ष, अर्थ मन्त्रालयका सहसचिव सदस्य, गृह मन्त्रालय र परराष्ट्र मन्त्रालयका सहसचिव सदस्य रहने र मन्त्रालयले नियुक्त गर्ने तीन विज्ञ सदस्य रहने गरी केन्द्रको सञ्चालक समिति गठन हुने व्यवस्था विधेयकमा छ । केन्द्रले सुरक्षण मुद्रणसम्बन्धी प्रेस, मेसिनरी, यन्त्र वा उपकरण आयात गर्न सञ्चार तथा सूचना प्रविधि मन्त्रालयको पूर्वस्वीकृति लिनुपर्ने व्यवस्था पनि छ ।"
बेरुजु फर्छ्योटमा थाहा नगर सर्वोत्कृष्ट,हेटौंडा (कास) मकवानपुरको थाहा नगरपालिका बेरुजु फर्छ्योटमा देशमै सर्वोत्कृष्ट भएको छ । आर्थिक वर्ष ०७४७५ सम्मको बेरुजु अंकको ९६ दशमलव ६ प्रतिशत फर्छ्योट गरेकाले नगरलाई संघीय मामिला तथा सामान्य प्रशासन मन्त्रालयले पुरस्कृत गरेको हो । आव ०७५७६ को लेखापरीक्षणबाट २ दशमलव ५४ प्रतिशत बेरुजु कायम गरी सर्वोत्कृष्ट कार्य गरेको निष्कर्षसहित मन्त्रालयले नगरलाई सर्वोत्कृष्ट घोषणा गरेको छ । बेरुजु फर्छ्योट कार्ययोजना र मार्गदर्शनअनुसार उक्त कार्यमा सहभागी कर्मचारीलाई प्रशंसापत्रसहित पुरस्कृत गर्ने मन्त्रालयको निर्णय छ । अघिल्लो आवमा देशभरमा उत्कृष्ट चारवटा स्थानीय तहमा पर्न सफल थाहा नगरले यस वर्ष ७ सय ५२ स्थानीय तहलाई पछि पारेको हो । महालेखापरीक्षकको कार्यालयको अन्तिम लेखापरीक्षणमा ४ प्रतिशतभन्दा कम बेरुजु हुने कार्यालयलाई आर्थिक अनुशासन राम्रो भएको मानिन्छ ।
सपिङ मलमा भाडा विवाद चर्किंदै,"आईप्लेक्सले दियो ६० प्रतिशत भाडा छुटबानेश्वरस्थित आईप्लेक्स मलले आफ्ना व्यवसायीलाई घरभाडामा ६० प्रतिशत छुट दिने भएको छ । चैतदेखि असारको भाडामा ६० प्रतिशत छुट दिने निर्णय गरिएको मलका अध्यक्ष प्रभुशमशेर जंगबहादुर राणाले जानकारी दिए । साउन र भदौको भाडामा ५० प्रतिशत छुट दिने निर्णय पनि भएको उनले बताए ।साउन १५ भित्र चार महिनाको भाडा बुझाए ६० प्रतिशत छुट दिने निर्णय भएको छ, उनले भने, नभए ५० प्रतिशत मात्र भाडा छुट गर्छौं भनेका छौं । सरकारले गत चैत ११ देखि साउन ७ सम्मलाई लकडाउन घोषणा गरेको छ । आईप्लेक्स मल सञ्चालनमा आएको नौ महिना भएको छ । मलमा ४० वटा फेन्सी वेयर, फुट वेयरलगायतका सटर रहेका छन् । लगातारको लकडाउनका कारण व्यापारीहरूलाई पनि समस्यामा भएकाले मलका तर्फबाट गर्न सक्ने सहयोग गरिएको उनको भनाइ छ । झगडा गरेर बसे मल बन्द हुने अवस्था आउँछ, उनले भने, एउटा सहमतिमा गएर निर्णय गर्नुपर्यो । हामीले पनि त्यही गरेका हौं । मल सञ्चालकसँग मंगलबार बसेको बैठकले उक्त निर्णय गरेको मलका व्यापारी धीरेन्द्र श्रेष्ठले बताए । लकडाउनका कारण व्यापार ठप्प छ, उनले भने, हाम्रो सम्पत्ति भनेको पसल हो । मलले गरेको यो निर्णले हामीलाई धेरै राहत मिलेको छ । सीजी ल्यान्डमार्कमा ४ महिनाको छुट चितवनको भरपुरस्थित सीजी ल्यान्डमार्कले व्यवसायीहरूलाई चैतदेखि असारसम्मको भाडा छुट दिने भएको छ । उद्यमी एवं सांसद विनोद चौधरीको निर्देशनमा ल्यान्डमार्कले भाडा छुट दिने निर्णय गरेको हो । ल्यान्डमार्क चौधरी अध्यक्ष रहेको सीजी ग्रुप ग्लोबलअन्तर्गतको व्यापारिक कम्प्लेक्स हो । लकडाउनका कारण समस्या झेलिरहेका मझौला व्यवसायीलाई राहत दिन भाडा छुटको निर्देशन दिइएको चौधरीले बताए ।"
"भन्सारमै रोकिए मरीच, केराउ, सुपारी र छोकडा","तेस्रो मुलुकबाट ठूलो परिमाणमा भित्रिएका मरीच, केराउ, छोकडा, सुपारी दुई महिनाभन्दा बढी समयदेखि वीरगन्जस्थित सुक्खा बन्दरगाहमा भन्सार जाँचपास नभई अलपत्र परेका छन् । आयात भई जाँचपास हुन नसकेका दुई अर्ब रुपैयाँ बराबरका ८ सय कन्टेनर अलपत्र परेका हुन् ।आयातकर्ताका अनुसार खाद्य प्रविधि तथा गुण नियन्त्रण विभागको आयात अनुमतिबिना ती खाद्यवस्तु भन्सारबाट जाँचपास हुन नसकेका हुन् । पटकपटक प्रयास गर्दा पनि विभागले आयात अनुमति नदिएपछि व्यवसायीले वस्तु निर्यातकर्तालाई नै फिर्ता गर्न पाऊँ भन्दै उद्योग वाणिज्य तथा आपूर्ति मन्त्रालयमा निवेदन दिएका छन् । गत चैत १६ मा सरकारले केराउ, छोकडा, मरीच, सुपारीलगायत वस्तु आयातमा प्रतिबन्ध लगाएको थियो । सरकारले प्रतिबन्ध लगाउनुअघि नै सिपमेन्ट भएका वस्तु सुक्खा बन्दरगाह, कोलकाता र विशाखापट्टनम बन्दरगाहमा आएर अलपत्र परेको व्यवसायीको भनाइ छ । नेपाल समुद्रपार निकासी पैठारी संघका महासचिव मदन मित्तलले नेपालमा मरीच आयातमा प्रतिबन्ध लागेको जानकारी निर्यातकर्तालाई दिएपछि उनीहरूले ती खाद्य वस्तु फिर्ता लिने सहमति आयातकर्तासँग गरेका थिए । तर सुक्खा बन्दरगाह भन्सार कार्यालयले माथिल्लो निकायको निर्देशनको अभावमा ती कन्टेनर फिर्ता पठाउन मानेको छैन । संघले गत असार २४ मा उद्योग वाणिज्य तथा आपूर्ति मन्त्रालयमा दर्ता गराएको निवेदनमा मरीच एकपल्टका लागि जाँचपास गरिदिन वा निर्यातकर्तालाई फिर्ता पठाउन प्रक्रिया मिलाइदिन आग्रह गरिएको छ । मौखिक कुरा गर्दा पोजिटिभ नै देखिएको छ, मित्तलले भने, तर लिखितबिना काम अगाडि बढ्दैन । ७० दिनदेखि खाद्य वस्तु भन्सारमा अलपत्र परेका छन् । एक कन्टेनरको दैनिक १६ हजार रुपैयाँ जरिवाना थपिइरहेको छ, आयातकर्ता भन्छन्, तीन महिनाअगाडि नै चलान भएका खाद्य वस्तु बेलैमा व्यवस्थापन गर्न नसके खेर जाने अवस्था छ । स्वदेशी व्यवसायीको ठूलो लगानी पनि डुब्छ ।खाद्य प्रविधिको आयात अनुमति लफडासरकारले चैत १६ मा मरीच, सुपारी, छोकडा, मटरमा आयात प्रतिबन्ध लगाएको तीन दिनपछि चैत १९ मा सचिवस्तरीय बैठकले चैत १६ भन्दा अगाडि एलसी खोलिसकेको, डकुमेन्ट एगेन्स्ट पेमेन्ट (डीएपी), क्यास एगेन्स्ट डकुमेन्ट (सीएडी) तथा ड्राफ्ट, टीटीको हकमा समेत चैत १६ अगाडि आयातसम्बन्धी कागजातमा उल्लिखित आयातकर्ता, निर्यातकर्ता, परिमाण र मूल्यसम्बन्धी विवरणका आधारमा खाद्य प्रविधि तथा गुणस्तर विभागबाट आयात अनुमति प्राप्त गरिसकेको भए उक्त व्यवस्था लागू नहुने निर्णय गरेको थियो ।चैत २४ मा प्रकाशित राजपत्रमा चैत १९ को सचिवस्तरीय निर्णय छुटाइएको छ । केराउ जाँचपासका लागि खाद्य प्रविधि तथा गुण नियन्त्रण विभागबाट आयात अनुमति नपाएपछि रौतहटको कलवार एग्रो इन्डस्ट्रिजले सुक्खा बन्दरगाह भन्सारलाई विपक्षी बनाएर गत जेठ ३२ मा सर्वोच्च अदालतमा उत्प्रेषण मुद्दा हालेको थियो । सर्वोच्चले असार २४ मा गरेको आदेशमा चैत २४ भन्दाअगाडि नै भएको कारोबारको कुरामा कारोबार गरिसकेपछि गरिएको निर्णयअनुसार प्रकाशित सूचनालाई आधार मानी पैठारीमा रोक लगाउनु मनासिव देखिएन, उल्लेख छ । सर्वोच्चले पैठारी गर्ने सन्दर्भमा कानुनबमोजिम पूरा गर्नुपर्ने अन्य सर्त र प्रक्रिया पूरा गरेको भए पैठारी नरोक्न आदेश दिएको छ ।व्यवसायीका अनुसार डीएपी र सीएडी प्रक्रियाबाट आयात हुने वस्तुको हकमा निर्यातकर्ताले सामान सिपमेन्ट गरी कागजात बैंकमा पठाएपछि ती कागजात बैंकबाट भुक्तानी गरी लिने बेला विभागको अनुमति लिने चलन थियो । पुरानै चलनअनुसार विभागबाट अनुमति लिने तयारीमा थियौँ, एक आयातकर्ता भन्छन्, त्यही बेला कोभिड १९ महामारीको त्रास फैलिँदा अन्योलमा पर्यौँ, लकडाउनका कारण विभागबाट आयात अनुमति लिन सकेनौँ । त्यही बीचमा सरकारले प्रतिबन्ध लगाउँदा प्रतिबन्धको निर्णय हुनुअघि चलान भइसकेको खाद्य वस्तु वीरगन्जस्थित सुक्खा बन्दरगाहमा आएको समुद्रपार निकासी पैठारी संघले जनाएको छ । वीरगन्ज उद्योग वाणिज्य संघले सरकारको प्रतिबन्धअगावै सिपमेन्ट भइसकेका आयातित वस्तुको खाद्य अनुमति सम्बन्धमा गत वैशाख ११ मा उद्योग, वाणिज्य तथा आपूर्ति मन्त्रालय र जेठ जेठ १८ मा उद्योग तथा वाणिज्य र श्रम तथा उपभोक्ता हित समितिका सभापति विमलप्रसाद श्रीवास्तवलाई समेत पत्र पठाएको थियो । चैत १६ भन्दा अगाडि नै नेपाल आयातका लागि सिपमेन्ट भइसकेका खाद्य पदार्थ आयातको अनुमतिपत्रका लागि सम्बन्धित निकायमा आवश्यक पहल गरिदिन अध्यक्ष गोपाल केडियाले आग्रह गरेका थिए । झन्डै साढे दुई महिनादेखि आयात अनुमतिका लागि पहल गरे पनि कुनै निकास ननिस्किएपछि व्यवसायीले सामान फिर्ता गर्न पाउनुपर्ने माग राखेका छन् । ९० प्रतिशतभन्दा बढी आयातकर्ता सामान फिर्ता लैजाने पक्षमा रहेको संघका अध्यक्ष केडिया बताउँछन् । भन्सारमा आइसकेको सामान जाँचपास पनि नहुन अनि फिर्ता गर्दा पनि यत्रो आलटाल गर्दा व्यापारी मर्कामा परेका छन्, उनले भने, भन्सारको नियमानुसार ९० दिनमा सामान फिर्ता नभए भन्सारले सिज गर्न सक्छ, एक जना आयातकर्ताको अब ९ दिन मात्र बाँकी छ ।"
विद्युतीकरण अलपत्र,भोजपुर (कास) षडानन्द नगरपालिकाको नेपालेडाँडा र कुदाककाउलेका करिब १३ सय परिवारको घर अँध्यारै छ । गाउँका हरेक कुनामा वर्षौंदेखि खिया लागेर ढलेको र भाँचिएको अवस्थामा बिजुलीका खम्बा भेटिन्छन् । तार यत्रतत्र छरिएका छन् । झन्डै ८ वर्षअघि विद्युत् विस्तार गर्ने काम अलपत्र पारेर ठेकेदार भागेपछि गाउँले टुकीकै सहारामा रात गुजार्दै आएका छन् । केन्द्रीय योजनाअन्तर्गत नेपालेडाँडा र कुदाककाउलेमा केन्द्रीय प्रसारणको लाइन तान्ने ठेक्का पारेका ठेकेदार नै भागेपछि विद्युत् विस्तार अलपत्र भएको हो । ०६८ सालमा खाँदबारीतुम्लिङटार हुँदै दिङ्ला ल्याइएको केन्द्रीय प्रसारणको लाइन वडा नम्बर १ र २ मा ल्याउने योजना थियो । योजनाको ठेक्का परे पनि ठेकेदार किशोर शेर्पा बीचमै काम छाडेर सम्पर्कविहीन भएपछि विद्युत् विस्तार रोकिएको छ ।
लक्ष्यको आधा राजस्व,"कञ्चनपुर (कास) लकडाउनका कारण झन्डै तीन महिना बन्द रहेको कञ्चनपुर भन्सार कार्यालयले लक्ष्यको आधा मात्रै राजस्व संकलन गरेको छ । कोरोना संक्रमण फैलिएका कारण कञ्चनपुरको गड्डाचौकी नाकाबाट हुने आयातनिर्यात प्रभावित भएपछि लक्ष्यअनुसार राजस्व नउठेको हो । भन्सार कार्यालयले चालु आर्थिक वर्षमा ४८ करोड ६८ लाख राजस्व संकलनको लक्ष्य पाएको थियो । तर असार २९ सम्म २५ करोड ६८ लाख मात्रै संकलन भएको कञ्चनपुर भन्सार कार्यालयका निमित्त प्रमुख नकुल शर्माले भने, कोरोनाका कारण राजस्व संकलनको ४ महिना पूरै प्रभावित भयो । लकडाउनयता भन्सार कार्यालय पनि बन्द भएको थियो । अन्य भन्सार खुला रहे पनि यहांँको भन्सार स्थानीय प्रशासनले बन्द गराएको हो । असार १ देखि दैनिक तीन घण्टा मात्रै भन्सार खुला गरिएको हो । वैशाखमा ३ करोड ९० लाख र जेठमा ४ करोड ३५ लाख लक्ष्य भए पनि संकलन शून्य रह्यो । चैतमा पनि ३ करोड ६७ लाखको लक्ष्य भए पनि ६३ लाख मात्रै उठ्यो । फागुनदेखि नै राजस्व संकलन प्रभावित थियो, तीन महिना त ठप्प नै भयो, शर्माले भने, असारमा पनि खासै मालसामान आएको छैन ।"
असारसँगै सकियो रोपाइँ,"रूपन्देहीको सैनामैना नगरपालिका पर्रोहाको भाटाका किसान सोमबहादुर थापाको तीन बिघा खेत छ । खेतमा कुलो लाग्दैन । आकाशे पानीको भरमा खेती गर्नुपर्छ । तर, यसपालि निरन्तर वर्षा भयो । सबै खेत असार तेस्रो सातासम्म रोपिसके । अहिले धान गाँजिन थालेको छ । गत वर्ष रोपाइँ सक्न साउन कुर्नुपर्थ्यो, उनले भने, यस पटक बेलैमा रोपेकाले धान पनि बढी फल्ने आशा छ ।धानका लागि उर्वर भूमि हो, रूपन्देही । यहाँको ६९ हजार ७ सय हेक्टर क्षेत्रफलमा धान खेती हुन्छ । यसबाट करिब साढे ३ लाख मेट्रिक टन उत्पादन हुन्छ । यसपालि असार सकिँदा यहाँका सबैजसो किसानले धान रोपाइँ सकेका छन् । कृषि ज्ञान केन्द्र रूपन्देहीका अनुसार मंगलबारसम्म जिल्लाको ९८ प्रतिशत धान खेतमा रोपाइँ भएको छ । नवलपरासी पश्चिमदेखि बर्दियासम्म समथर फाँट रहेको प्रदेश ५ का प्रायः किसानले धान रोपेका छन् । प्रदेश सरकारको कृषि विकास निर्देशनालयका अनुसार मंगलबारसम्म प्रदेशमा ९४ प्रतिशत खेतमा धान रोपिएको छ । गत वर्ष यसबेला करिब ७५ प्रतिशत किसानले मात्रै धान रोपेका थिए । धान रोपाइँ क्षेत्रफलका हिसाबले प्रदेशको करिब २५ प्रतिशत भूमिमा मात्रै बाह्रै महिना सिँचाइको सुविधा छ । पानी परेकै कारण असारमै यति धेरै धान रोप्न सम्भव भएको कृषि विकास निर्देशनालयका सूचना अधिकृत भीमनाथ शर्माले बताए । किसानले अन्य बाली स्याहार्दै गरेका कारण जम्मा ६ प्रतिशत मात्रै खेतमा रोपाइँ गर्न बाँकी छ । सूचना अधिकृत शर्माका अनुसार यसपालि पानी नलाग्ने पहाडका टारी खेतदेखि मधेसका फाँटसम्म रोपाइँ भएको छ । सबैभन्दा धेरै धान उत्पादन हुने तराईमा करिबकरिब रोपाइँ सकिएको छ, उनले भने, पहाडी जिल्लामा चैते धान नस्याहारेका कारण छिटपुट बाँकी छ । तथ्यांकअनुसार नवलपरासी पश्चिममा र प्यूठानमा ९९ प्रतिशत खेतमा धान रोपिएको छ । रुकुमपूर्वमा ९४, कपिलवस्तु र बर्दियामा ९३ प्रतिशत रोपाइँ सकिएको छ । बाँकेमा ८८ र दाङमा ८० प्रतिशत रोपिएको छ । प्रदेशमा करिब ३० प्रकारका धान रोप्ने गरिएको छ । त्यसमध्ये २५ जातका धान असारमा रोप्ने गरिन्छ । प्रदेश ५ मा ३ लाख २२ हजार ४८ हेक्टर क्षेत्रफलमा धान खेती हुने गरेको छ । त्यसबाट गत वर्ष १२ लाख ७४ हजार २ सय ६८ मेट्रिक टन धान उत्पादन भएको थियो । यो देशभरको तुलनामा २४ प्रतिशत हो । देशभरमा करिब ५२ लाख ३० हजार ३ सय २७ मेट्रिक टन धान उत्पादन हुन्छ ।"
सामसङ ग्यालेक्सी ए२१एस बजारमा,"काठमाडौं (कास) सामसङले २०२० का लागि कम मूल्यमा सामसङ ग्यालेक्सी ए२१एस ल्याएको छ । कम्पनीले २४ हजार ९ सय ९९ रुपैयाँमा फोर जीबीको ४८ मेगापिक्सेल क्वाड क्यामेरा, ६५ इन्चको इन्फिनिटी ओ डिस्प्ले र ५ हजार एमएएचको ब्याट्री रहेको ग्यालेक्सी ए२१एस ल्याएको जनाएको छ । डाटा सुरक्षाका लागि यसमा डिफेन्स ग्रेड सेक्युरिटी प्लेटफर्म सामसङ नक्स छ । यो कालो, सेतो र नीलो रङमा उपलब्ध छ ।"
इजिलिंक क्लियरिङ हाउसमा आबद्ध,काठमाडौं (कास) इजिलिंक रेमिट्यान्स नेसनल पेमेन्ट्स इन्टरफेस (एनपीआई) को प्रयोग गर्न नेपाल क्लियरिङमा आबद्ध भएको छ । रेमिट्यान्स कारोबार सिधा लाभग्राहीहरूको बैंक खातामा जम्मा हुने सुविधा उपलब्ध गराउन अप्रत्यक्ष सदस्यका रूपमा क्लियरिङ हाउसमा आबद्ध भएको कम्पनीले जनाएको छ ।
टेलिकमको समर अफर,काठमाडौं (कास) नेपाल टेलिकमले समर अफर ल्याउने भएको छ । यो अफर साउन १ देखि ९० दिनसम्म उपलब्ध हुनेछ । युट्युब स्ट्रिमिङ डाटा प्याक र सोसल मिडिया प्याक विभिन्न समयका लागि अफर रहेको कम्पनीले जनाएको छ । साथै पहिलाको स्प्रिङ अफरमा उपलब्ध अन्य प्याक पनि यथावत् रहेको कम्पनीको भनाइ छ । प्याकेज प्राप्त गर्न ग्राहकले स्टार१४१५ह्यास डायल वा कम्पनीको नेपाल टेलिकम एपबाट यो सेवा लिन सक्छन् ।
शिवम् सिमेन्टको एप,"काठमाडौं (कास) शिवम् सिमेन्टले पहिलो पटक शिवम् मोबाइल एप सार्वजनिक गरेको छ । कम्पनीले मोबाइलबाटै सिमेन्ट खरिद गर्न उक्त एप सञ्चालनमा ल्याएको जनाएको छ । अब ग्राहकले गुगल प्ले स्टोर वा आईओएस एप स्टोरबाट कम्पनीको मोबाइल एप डाउनलोड गर्न सक्छन् । डाउनलोडपछि ग्राहकले आफूलाई चाहिएको परिमाणमा सिमेन्ट खरिद गर्न सक्छन् । यसको भुक्तानीका लागि खल्ती, ईसेवा र कनेक्ट आईपीएस वा क्यास अन डेलिभरीको सुविधा लिन सकिनेछ ।"
एनसेलको इन्डलेस कुराकानी प्लस,"काठमाडौं (कास) एनसेलले आफ्ना प्रिपेड ग्राहकका लागि इन्डलेस कुराकानी प्लस योजना ल्याएको छ । योजनाअन्तर्गत ग्राहकले ७ दिन, १५ दिन र ३० दिनको समयावधि रहेको भ्वाइस प्याक जारी राख्न सक्छन् । योजनाको सातदिने ९५७७ रुपैयाँ, १५ दिने १ सय ९१५४ रुपैयाँ र ३० दिने ३ सय ८१ं७९ रुपैयाँमा भ्वाइस प्याकका साथै नेट टक टाइम प्राप्त गर्न सक्नेछन् ।"
सीजीमा सानिमा र इन्फ्रास्ट्रक्चरको लगानी,"काठमाडौं (कास) सानिमा बैंक र नेपाल इन्फ्रास्ट्रक्चर बैंकले सीजी सिमेन्ट इन्डस्ट्रिज पाल्पा प्रालिमा लगानी गरेका छन् । साथै ग्लोबल आईएमई, कुमारी, सनराइज, प्रभु, नेपाल, सेञ्चुरी, नेपाल क्रेडिट एन्ड कमर्स र नेपाल एसबीआई बैंकको सहभागितामा उक्त सिमेन्टमा लगानी गरेका हुन् । सिमेन्टको क्लिंकर प्लान्टको क्षमता बढाउन आवश्यक थप कर्जा २ अर्ब ३७ करोड ८० लाख रुपैयाँ गरी कुल ९ अर्ब ६ करोड ३० लाख रुपैयाँ लगानी गर्न मंगलबार सहवित्तीयकरण सम्झौतामा भएको छ ।"
औषधि संघको धर्ना,काठमाडौं (कास) नेपाल औषधि उत्पादक संघले मंगलबार र बुधबार औषधि व्यवस्था विभागमा शान्तिपूर्ण धर्ना दिएको छ । स्वास्थ्यमन्त्रीस्तरीय निर्णयले असार २२ गते सेनिटाइजरको दर्ताका लागि थप तीन महिना समयावधि दिने निर्णयको विरोध गर्दै संघले धर्ना राखेको जनाएको छ । दर्ता समय थपिनु भनेको बिनादर्ता र बिनागुणस्तर परीक्षण थप तीन महिना बजारमा सेनिटाइजर बिक्री गर्न दिनु संघले बताएको छ ।
नरेफाँटमा सिद्धार्थको शाखा,काठमाडौं (कास) सिद्धार्थ बैंकले बुधबारदेखि नरेफाँटमा आफ्नो नयाँ शाखा सञ्चालनमा ल्याएको छ । उक्त क्षेत्रका स्थानीयलाई बैंकिङ सुविधा उपलब्ध गराउन बैंकले शाखा सञ्चालनमा ल्याएको जनाएको छ ।
गृहमन्त्री र गृहसचिवले बाँडे सुराकीमा डेढ करोड,"कानुनबिनै ९२४ प्रहरी भीआईपी सुरक्षामासर्वोच्च अदालतले ०६८ मंसिर २२ मा कानुन बनाएर मात्रै बहालवाला तथा अवकाशप्राप्त अतिविशिष्ट र विशिष्टको सुरक्षा व्यवस्था गर्न आदेश दिए पनि सरकारले अटेर गरिरहेको छ । सर्वोच्चको आदेशविपरीत बहालवाला र अवकाशप्राप्त पदाधिकारी र पहुँचवालाले नेपाल प्रहरी र सशस्त्र प्रहरी बलबाट सुरक्षाकर्मी लिएका छन् । महालेखाको वार्षिक प्रतिवेदनअनुसार बहालवालाका लागि ३ सय २९ र अवकाशप्राप्त व्यक्तिका लागि ५ सय ९५ जना सुरक्षाकर्मी खटाइएको छ । यसरी खटाइएका सुरक्षाकर्मीलाई घरेलु काममा लगाएको भन्दै आलोचना पनि हुने गरेको छ । सुरक्षाकर्मी उपलब्ध गराउने सम्बन्धमा छुट्टै कानुनी व्यवस्था गरेको देखिएन, कानुनमा व्यवस्था गरी सुरक्षाकर्मी व्यवस्थापन गर्नुपर्छ, महालेखाको प्रतिवेदनमा भनिएको छ ।पहुँचवालालाई सहायतामहालेखा परीक्षकको कार्यालयले कानुनविपरीत आर्थिक सहायता वितरण नगर्न सरकारलाई बर्सेनि निर्देशन दिने गरे पनि यसमा सुधार आएको छैन । आर्थिक सहायतासम्बन्धी कार्यविधि ०६८ अनुसार राष्ट्रिय जीवनमा योगदान पुर्याउने व्यक्तिलाई बढीमा ७ लाखसम्म सहयोग दिन पाइने व्यवस्था उल्लंघन गर्दै एकै व्यक्तिलाई पहुँचका आधारमा ३० लाखसम्म दिइएको छ । आर्थिक वर्ष ०७५७६ मा १ सय ७४ जनालाई प्रतिव्यक्ति ५० हजारदेखि ३० लाख रुपैयाँका दरले ९ करोड ८० लाख ८८ हजार रुपैयाँ बाँडिएको छ । यो अवधिमा विभिन्न घटनामा घाइते र स्वास्थ्य अवस्था नाजुक भएकालाई उपचारका लागि भनेर ३३ लाख ७ हजार रुपैयाँ र संस्थागत अनुदानका नाममा २ करोड ९१ लाख रुपैयाँ बाँडिएको छ । ०७२७३ मा मन्त्रिपरिषद्बाटै निर्णय गराएर १६ करोड ४० लाख ३५ हजार, ०७३७४ मा २९ करोड ६ लाख ८ हजार र ०७४७५ मा ३१ करोड ८० लाख २७ हजार रुपैयाँ सहायता र उपचार खर्चका नाममा बाँडिएको थियो । मन्त्रिपरिषद्बाट निर्णय गराएर सहायता बाँडिएकाले यसको लेखाजोखा नै हुन सकेको छैन । सहायता पाउनेमा अधिकांश सरकार निकट र पहुँचवाला व्यक्ति छन् । संसद्मा रहेका शीर्ष नेताहरूले पनि सरकारी ढुकुटीबाट आर्थिक सहयोग लिएका छन् । आर्थिक सहायता पारदर्शी र व्यवस्थित गर्न सरकारले अटेर गरेको महालेखाले उल्लेख गरेको छ । उपचार सहायता माग गर्दा निवेदन, चिकित्सकको प्रेस्किप्सन, उपचार सहायता समितिको सिफारिस जस्ता कागज नै नभई जथाभावी रकम बाँडेको पनि महालेखाले जनाएको छ । आर्थिक सहयोग माग्दै ३ हजार जति निवेदन परेको गृह मन्त्रालयले जनाएको छ । कतिपय निवेदन जायज भए पनि आर्थिक सहायता लिने बेला पहुँचवालाको मात्रै सदर हुने महालेखाका एक अधिकारीले बताए ।"
कोरोना खर्चको लेखापरीक्षण छिटै हुन्छ,"बेरुजु त बढेको बढ्यै छ है ? विगतमा लेखापरीक्षण नभएको रकम, राजस्व बक्यौता आदि सबै जोडेर ६ खर्ब ६४ अर्ब रुपैयाँ भनिएको हो । तपाईंहरू त्यता नजानुस् । कुल बेरुजु रकम ४ खर्ब १८ अर्ब रुपैयाँ हो । यो अघिल्लो वर्षको भन्दा करिब २० अर्ब घटेको देखिन्छ । प्रदेश र स्थानीय तहमा त बढ्यो नि ? संघीय सरकारको बेरुजु झन्डै ३५ अर्ब रुपैयाँ घटेको छ । प्रदेश तहका सरकारहरूको ८ अर्ब रुपैयाँ बढेको छ । स्थानीय तहमा १४ अर्ब बेरुजु बढेको छ । पोहोर १ खर्ब ४१ अर्ब रुपैयाँ बेरुजु थियो । त्यसमा संघीय सरकारको १ खर्ब ६ अर्ब रुपैयाँ बेरुजु थियो । प्रदेश तहमा १९२० करोड रुपैयाँ मात्रै बेरुजु थियो । स्थानीय तहको २४ अर्ब थियो । त्यसबाहेक अन्य निकायको बेरुजु छ । अहिले संघसंस्था र जिल्ला समन्वय समितिहरूको समेत थपेर जोड्दा १ खर्ब ३३ अर्ब रुपैयाँ बेरुजु भएको हो । त्यसमध्ये संघीय सरकारको ७१ अर्ब रुपैयाँमात्रै बेरुजु छ । संघीय सरकारको बेरुजु करिब ३५ अर्ब रुपैयाँले घटेको देखिन्छ । प्रदेशको किन बढ्यो ? प्रदेशको त निकै बढेको छ । पोहोर प्रदेशमा २ अर्ब खर्च भएकामा अहिले त्यो बढेर २ खर्बको सेरोफेरोमा पुगेको देखियो । अघिल्लो वर्ष प्रदेश सरकारको गठन निकै ढिलो भएको हो । अहिले त बेरुजु ८ अर्ब आयो । स्थानीय तहको ३८ अर्ब रुपैयाँ आयो । संघीय सरकारका रूपमा हेर्दा कुल लेखापरीक्षण अंकको करिब ७ प्रतिशत रकम बेरुजु थियो । म महालेखामा आएपछि हरेक वर्ष करिब एक प्रतिशतका दरले बेरुजु घट्दो छ । प्रदेशमा हेर्दा प्रतिशत घटे पनि मात्रा बढेको देखिन्छ । स्थानीय तहमा प्रतिशत र हिस्सा दुवै बढेको छ । उठाउनुपर्ने राजस्व (बक्यौता) किन घट्यो ?असुलउपर गर्नुपर्ने बेरुजु घटेको छ । अघिल्ला वर्ष राजस्वका २३ वटा ठूला केस थिए । त्यसले बेरुजुलाई माथि लगेको थियो । यस पटक त्यस्तो नभएकाले राजस्व बक्यौता घट्यो । संघीय सरकारको बेरुजु केही घट्दो हो ? हामीले गत चैतमा रिपोर्ट पेस गर्नुपर्ने थियो । लकडाउनका कारण तीन महिना ढिलो हुँदा सरकारी निकायहरूलाई बेरुजु फर्छ्योट गर्ने अवसर पनि भयो । त्यसले गर्दा संघीय सरकारको बेरुजु फर्छ्योट राम्रो देखियो । स्थानीय तहमा अलि सुधार गर्नुपर्ने छ । संघीय सरकारको हकमा भने हरेक वर्ष एक प्रतिशतका दरले घटाउने मेरो लक्ष्य हो । त्यो मामिलामा संघीय सरकारको प्रशंसा पनि गर्नुपर्छ । यसलाई राम्रो मान्नुपर्छ । हाम्रो यो प्रतिवेदन जेठ मसान्तसम्मको अद्यावधिक भएकाले बेरुजुको केही हिस्सा घट्नु स्वाभाविकै हो । पोहोर असार मसान्त सेरोफेरोमा धेरै खर्च नभएकाले पनि बेरुजु धेरै नबढेको अनुमान गर्न सकिन्छ । यो एक वर्षको अवधिमा करिब ३७ अर्ब सेरोफेरोमा बढी फर्छ्योट भएको छ, जुन सकारात्मक हो । सरकारले पनि आर्थिक कार्यविधिमा अलि कडाइ गरेको छ । कोरोना नियन्त्रणका क्रममा भएको खर्चको लेखापरीक्षण कहिले हुन्छ ? कोरोना रोकथामका क्रममा भएको खर्चबारे धेरै प्रश्न उठे । छलफल भयो । नेपालको संविधान र लेखापरीक्षण ऐनअनुसार, कोरोनाका क्रममा भएको खर्च र आर्थिक कारोबारको असार मसान्तसम्मको जतिसक्दो छिटो लेखापरीक्षण गरेर प्रतिवेदन पेस गर्छु । यसका लागि वर्ष दिन कुर्दिनँ । आठ महिना लगाएर अडिट गर्ने र चार महिना प्रतिवेदन लेखनको परिपाटी छिटोछरितो बनाउने प्रयास गर्नेछु ।"
बलात्कार आरोपित सशस्त्रका एसएसपीलाई निलम्बन गर्न पत्र,"काठमाडौं (कास) हुल तथा दंगा व्यवस्थापन तालिम शिक्षालय लामापाटन पोखरामा कार्यरत सशस्त्र प्रहरीका एसएसपी राजेन्द्र अधिकारीलाई निलम्बन गर्न सशस्त्र प्रहरी मुख्यालयले गृह मन्त्रालयमा पत्र पठाएको छ । अधिकारीविरुद्ध बुधबार जिल्ला प्रहरी कार्यालय कास्कीमा बलात्कार आरोपमा उजुरी परेको थियो । कास्की प्रहरीले सशस्त्र प्रहरी बल मुक्तिनाथ बाहिनी मुख्यालयसँग समन्वय गरेर उनलाई पक्राउ गरेको थियो । गृहमन्त्रीबाट आईजीपी खनालको पत्र सदर भएपछि अधिकारी औपचारिक रूपमा निलम्बनमा पर्नेछन् । अधिकारी गत वर्ष मात्रै लामापाटन सरुवा भएका थिए । आरोपित अधिकारी शिक्षालयका प्रमुख हुन् । कास्की प्रहरी प्रमुख जीवनकुमार श्रेष्ठका अनुसार बुधबार दिउँसो ३ बजेतिर कन्ट्रोल रुममा पीडित युवतीले रुँदै फोन गरेकी थिइन् । अधिकारीले पोखरा१४ लामापाटनमा खाना खान बोलाएर जबर्जस्ती गरेको उनले मौखिक उजुरी दिएको श्रेष्ठले बताए । त्यसपछि नै प्रहरी परिचालन भयो । शिक्षालय पुगेर महिलाको स्वास्थ्य जाँच गर्न अस्पताल पठाइयो, उनले भने । कार्यालय परिसरभित्रै झाडीमा लुकिरहेको अवस्थामा अधिकारी समातिए । महिलाले आफूलाई क्वार्टरमा खाना खान बोलाएर नशालु पदार्थ खुवाई अधिकारीले जबर्जस्ती करणी गरेको प्रहरीसँग बताएकी छन् ।"
८८ खेलाडीलाई ८० लाख पुरस्कार,"प्रदेश १ सरकारले १३ औं दक्षिण एसियाली खेलकुद (साग) मा पदक जित्ने खेलाडीलाई बुधबार पुरस्कृत गरेको छ । सागमा ९८ पदक जितेका प्रदेश १ का ८८ खेलाडीलाई प्रदेश सरकारले कुल ८० लाख रुपैयाँबाट पुरस्कृत गरेको हो । प्रदेश १ का मुख्यमन्त्री शेरधन राईले उनीहरूलाई पुरस्कृत गरे । एकलतर्फ स्वर्ण विजेतालाई ३ लाख, रजत विजेतालाई २ लाख र कांस्य विजेतालाई १ लाख, डबल्स र टिमतर्फ खेलाडी संख्याका आधारमा स्वर्ण जित्नेलाई १ लाख र ७५ हजार ५ सय, रजत जित्नेलाई १ लाख र ६० हजार तथा कांस्य जित्नेलाई ५० हजार र ४१ हजारका दरले वितरण गरेको सामाजिक विकास मन्त्रालयका सचिव गोविन्द कार्कीले जानकारी गराए ।एकलतर्फ स्वर्ण विजेताले १८ लाख, रजत विजेताले ८ लाख र कांस्य विजेताले १० लाख गरी कुल ३६ लाख पाएका छन् । डबल्स र टिमतर्फ स्वर्ण विजेता १५ जनाले १२ लाख ३० हजार ५ सय, रजत विजेता २२ जनाले १३ लाख ६२ हजार ५ सय र कांस्य विजेता ४१ जनाले १८ लाख ७ हजार गरी ४४ लाख पाएका हुन् । एकलतर्फ स्वर्ण विजेता जुडोमा झापाकी देविका खड्का, तेक्वान्दोमा सुनसरीकी सिना मादेन लिम्बु र मोरङका भूपेन श्रेष्ठ, करातेमा उदयपुरकी अनुपमा मगर, उसुमा इलामकी जुनी राई र साइक्लिङमा सोलुखुम्बुका राजेश मगरले ३३ लाख प्राप्त गरे । रजत विजेता जुडोमा पाँचथरकी मनिता श्रेष्ठ प्रधान र धनकुटाकी विनिता मगर, तेक्वान्दोमा भोजपुरकी अप्सरा कार्की र साइक्लिङमा संखुवासभाका राजीव राईले २२ लाख पाए । कांस्य विजेता तेक्वान्दोमा खोटाङकी युनिशा राई, लन टेनिसमा मोरङकी प्रेरणा कोइराला, ब्याडमिन्टनमा भोजपुरका रत्नजित तामाङ, भारोत्तोलनमा उदयपुरकी संगीता राई र झापाकी राजलक्ष्मी थापा, बक्सिङमा झापाका अर्जुन सिगु, उसुमा मोरङका अशोक खालिङ र धनकुटाका चित्रसिंह ठकुरी, गल्फमा सुनसरीका शुक्रबहादुर राई र एथलेटिक्समा ओखलढुंगाका टंक कार्कीले ११ लाख प्राप्त गरे । डबल्स र टिमतर्फ स्वर्ण विजेता तेक्वान्दोमा भोजपुरकी स्वस्तिका तामाङ, सुनसरीका नीता गुरुङ र सुशीला राई र करातेमा उदयपुरकी संगीता मगरले ११ लाख र गल्फमा सुनसरीका शुक्रबहादुर राई, नीरज तामाङ र टंकबहादुर कार्की तथा फुटबलमा कप्तान धनकुटाका सुजल श्रेष्ठ, मोरङका विकास खवास र मिक्चेन तामाङ, झापाका अनन्त तामाङ र रेजिन सुब्बा, इलामका छिरिङ गुरुङ र सुनसरीका हेमन्त थापामगरले ७५ हजार ५ सयका दरले पुरस्कार थापे । टिमतर्फ रजत विजेता महिला फुटबलका ८ खेलाडी, महिला ह्यान्डबलका ७, महिला कबड्डीका २, महिला भलिबलका १, महिला बास्केटबलका २ जनाले ६० हजारका दरले पाउँदा महिला फेन्सिङमा झापाकी कमला श्रेष्ठले ६२ हजार ५ सय र आर्चरीमा खोटाङकी इमायुम राईले १ लाख पुरस्कार पाए ।यस्तै, कांस्य विजेता पुरुष क्रिकेटमा मोरङका ललितनारायण राजवंशी, जुडोमा ३ जना, महिला क्रिकेटमा ६ जना, पुरुष खोखोमा १, टेनिसमा २, पुरुष बास्केटबलमा १, महिला र पुरुष ब्याडमिन्टनमा ४ पुरुष र ८ महिला, महिला टेबलटेनिसमा १ जनालाई ४१ हजारका दरले, तेक्वान्दोमा २, आर्चरीमा २, बीच भलिबलमा १, टेनिसमा ३, महिला बास्केटबलमा २, मिक्स डबल्स ब्याडमिन्टनमा २, गल्फमा १ र करातेमा १ जनालाई ५० हजारका दरले पुरस्कार पाए । मुख्यमन्त्री राईले प्रदेश सरकारले यस प्रदेशमा खेलकुद क्षेत्रलाई कहिले पनि छायामा र राजनीतिक प्रभावमा पर्न नदिने प्रतिबद्धता जनाए । उनले प्रदेश १ लाई खेलकुदको हब बनाउन प्रदेश सरकार सदैव तत्पर रहने बताए । सागमा नेपालले ५१ स्वर्ण, ६० रजत र ९५ कांस्यसहित कुल २ सय ६ पदक जितेको थियो । संघीय सरकारले स्वर्ण विजेतालाई ९, रजतलाई ६ र कांस्य विजेतालाई ३ लाखका दरले पुरस्कार प्रदान गरिसकेको छ ।"
रुट फर्कनु टिमलाई प्रेरणा,"लन्डन (एएफपी) इंग्ल्यान्ड र वेस्ट इन्डिजबीचको दोस्रो टेस्ट बिहीबार ओल्ड ट्राफोर्डमा सुरु हुँदैछ । त्यसमा कप्तान जो रुटको फर्काइ इंग्ल्यान्डका लागि प्रेरणा हुन सक्नेछ । इंग्लिस टिमका प्रमुख ब्याट्सम्यान रुटले साउथह्याम्पटनमा भएको पहिलो टेस्ट खेलेका थिएनन् । त्यसमा वेस्ट इन्डिज ४ विकेटले विजयी भयो । आफ्नो दोस्रो सन्तानको जन्मका कारण रुट त्यस टेस्टमा अनुपस्थिति रहेका थिए । उनको स्थानमा बेन स्टोक्सले टिमको नेतृत्व गरेका थिए ।रुट फेरि टिममा फर्किसकेका छन् र अभ्यासमा व्यस्त छन् । उनी त्यतिबेला टिममा आइपुगेका छन्, जतिबेला वेस्ट इन्डिज ३२ वर्षयता पहिलोपल्ट इंग्लिस भूमिमा टेस्ट शृंखला जित्ने संघारमा छ । सिरिजका बाँकी दुई खेलमध्ये एकमा जित निकाले पाहुना टिमले यो दुर्लभ उपलब्धि चुम्नेछ । कोरोना भाइरस संक्रमणको महामारीका कारण बन्द रंगशालामा चलिरहेको शृंखलाको यो स्थिति इंग्ल्यान्ड र रुट दुवैका लागि नयाँ भने होइन । इंग्ल्यान्डले पछिल्ला १० टेस्ट सिरिजमध्ये आठमा पहिलो खेल गुमाएको छ । सन् २०१७२०१८ को अस्ट्रेलियाविरुद्धको एसेज सिरिजदेखि यो क्रम जारी छ । पछिल्लोपल्ट दक्षिण अफ्रिकाविरुद्ध पहिलो टेस्ट गुमाए पनि इंग्ल्यान्डले शृंखला ३१ ले जितेको थियो । तर वेस्ट इन्डिजविरुद्धको सिरिजमा दुई खेलमात्र बाँकीको स्थितिमा इंल्यान्डसामु भूल गर्ने विकल्प धेरै कममात्र हुनेछ । सम्भवतः रुटका लागि जोए डेनलीले स्थान छाड्ने छन् । साउथह्याम्पटनमा दुवै अवसरमा प्रमुख ब्याट्सम्यान डेनली सस्तोमै आउट भएका थिए । यसले इंग्ल्यान्ड दबाबमा आएको थियो ।इंग्ल्यान्डको दोस्रो इनिङ्समा अर्का ब्याट्सम्यान ज्याक क्रावलीले ७६ रन बनाए पनि टिमले ३० रनमा ५ विकेट गुमाएपछि हार सामना गर्न बाध्य भएको थियो । इंग्ल्यान्डले त्यस खेलमा अनुभवी पेसम्यान स्टुवार्ट ब्रोडलाई खेलाएको थिएन र यो निर्णय विवादास्पद साबित भयो । इंग्लिस टिमका प्रशिक्षक क्रिस सिल्भरउडले भनेका छन्, हामी डेनलीले राम्रो गरेको हेर्न चाहन्छौं, तर उनी पहिलो टेस्टमा निकै आत्तिएको देखिए । क्रावलीको खेलमा भने धेरै सुधार आएको छ ।इंग्लिस विकेटकिपर जोस बटलरले वेस्ट इन्डिज ब्याट्सम्यान जेरेमी ब्ल्याकउडको क्याच छाडेका थिए र तिनै ब्याट्सम्यानले पहिलो टेस्टको पाँचौं तथा अन्तिम दिन निर्णायक साबित ९५ रन बनाए । बटलरले ब्याटबाट पनि राम्रो गर्न सकिरहेका छैनन् । सन् २०१८ यता उनले २३२२ को औसतले मात्र रन बनाइरहेका छन् । उनले आफ्नो ७५ टेस्ट इनिङ्समा एकै शतकमात्र बनाउन सकेका छन् । तर इंग्ल्यान्ड टिम अझै बटलरलाई मौका दिने पक्षमा छ ।त्यसैले अर्का विकेटकिपर बेन फोक्सले अझै कुर्नुपर्नेछ । सिल्भरउडले भनेका छन्, हामी बटलरलाई थप मौका दिने पक्षमा छौं र उनी सफल भएको हेर्न चाहन्छौं । उनीमाथि पक्कै पनि ठूलो स्कोर खडा गर्ने दबाब छन् । उनी आफैंलाई पनि यो स्थितिबारे राम्रोसँग जानकारी छ । अबका सात सातामा इंग्ल्यान्डले ६ टेस्ट खेल्दै छ । अबको शृंखला पाकिस्तानविरुद्ध छ । त्यसैले इंग्ल्यान्डले आफ्नो टिममा खेलाडी परिवर्तन गर्दै खेलाउने भनिसकेको छ ।पहिलो टेस्टको जितमा सेनन ग्याब्रियलले ९ विकेट लिए र उनी म्यान द म्याच पनि भए । उनलाई कप्तान जेसन होल्डरले पनि बलिङमा राम्रो साथ दिएका थिए । वेस्ट इन्डिज प्रशिक्षक फिल सिमोन्स दोस्रो टेस्टअघि उत्साही छन् । उनी यसमा पनि आफ्नो टिमले राम्रो गर्नेमा विश्वस्त देखिएका छन् । प्रशिक्षक सिमोन्स मान्छन्, ओल्ड ट्राफोर्ड आफ्नो टिमका लागि घरेलु मैदानजस्तै हो । किनभने इंग्ल्यान्ड आएयता क्वारेन्टाइनको समयसँग अधिकांश अवधि वेस्ट इन्डिजले यसै मैदान र यसको छेउका होटलमा बिताएको छ ।पहिलो टेस्टमा जितनिम्ति २ सय रन पछ्याइरहेको वेस्ट इन्डिज एक समय २७३ को स्थितिमा थियो । प्रारम्भिक ब्याट्सम्यान जोन क्याम्पबेल रिटायर्ड हर्ट भइसकेका थिए । यही स्थितिमा ब्ल्याकउडले आफ्नो खेलजीवनकै एक महत्त्वपूर्ण इनिङ्स खेले । उनी आफ्नो टेस्ट शतकबाट ५ रनले मात्र चुके । उनले दोस्रो टेस्ट सुरु हुने संघारमा इंग्ल्यान्डलाई दबाबमा राख्ने रणनीतिअनुसार भनेका छन्, क्रिजमा हुने बेला मेरो ध्यान रन बनाउनुमात्र हुने गर्छ ।"
"ग्वार्डिओला खुसी, मोउरिन्हो र क्लोप निराश","लन्डन (रोयटर्स) टोटेनहम व्यवस्थापक जोसे मोउरिन्हो मान्छन्, अब आर्थिक आचारसंहिताबारे धेरै चर्चा गरिरहनु आवश्यक छैन किनभने यो त समाप्त भइसकेको छ । म्यानचेस्टर सिटीमाथि युरोपमा खेल्नबाट लागेको दुई वर्षको प्रतिबन्ध हटेपछिको उनको भनाइ हो यो । कोर्ट अफ आर्बिटेसन (कास) ले सोमबार मात्रै सिटीमाथिको प्रतिबन्ध हटाएको थियो । नत्र सिटीमाथि आरोप थियो, उसले आर्थिक बदमासी गरेको छ । मोउरिन्होसँगै अर्का ठूला व्यवस्थापक योर्गन क्लोप पनि यो निर्णयलाई लिएर निराश छन् ।मोउरिन्हाले भनेका छन्, मलाई कुनै पनि प्रकारको शंका मनपर्दैन । जसरी म भार को समर्थक हुँ, त्यसरी नै आर्थिक आचारसंहिताको पनि समर्थक हुँ । मैले केही वर्षअगाडि नै यसबारेको सोच मनपरेको छ भनेको थिएँ । यसमा म अझै कायम छु । अहिले मैले यसलाई किन पनि हटाउनुपर्छ भनिरहेको छु भने आर्थिक आचारसंहितालाई लिएर नाटक भएको छ । यो तथ्यमा म कहिले पनि सहमत हुन सक्दिनँ । कास को अर्थ अब सिटीलाई युरोपमा खेल्न रोक हुने छैन । इंग्लिस प्रिमियर लिगको दोस्रो स्थानमा रहेर सिटी यसअघि नै युरोपेली च्याम्पियन्स लिगका लागि छनोट भइसकेको छ । तर कासले के पनि भनेको छ भने सिटीले युरोपेली फुटबल महासंघलाई सही ढंगमा सहयोग भने गरेन । यसबारे निर्णय आएपछि सिटी व्यवस्थापक पेप ग्वार्डिओलाले भने आफ्नो क्लबप्रति ती सबैले माफी माग्नुपर्ने बताएका छन्, जसले सिटीबाट गलत र झूटो काम भएको छ भनेर आरोप लगाएका थिए । ग्वार्डिओलाले भनेका छन्, सिटीले उल्टै माफी माग्नुपर्ने केही छैन, किनभने हामीले केही पनि खराब गरेका छैनौं । तर हामीमाथि आरोप लाग्दै रह्यो । हामी ठीक थियौं, अब यो पूरापूर स्पष्ट भइसकेको छ । उनले सिटी र आफ्ना पछाडि धेरै आलोचना नगर्न पनि चेतावनी दिए । सन् २००८ यता सिटी शेख मन्सुरको स्वामित्वमा छ । क्लोप मान्छन्, जोसँग धेरै आर्थिक हैसियत छ, उसले नै फुटबलमा प्रभुत्व कायम गर्न खोज्नु ठीक होइन । नियम भनेको कडाइले लागू गर्नुपर्छ ।"
