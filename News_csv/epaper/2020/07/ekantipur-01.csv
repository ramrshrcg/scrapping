शीर्षक,विवरण
दुवै पदबाट ओलीको राजीनामा माग,"(काठमाडौं)  साढे दुई वर्षदेखि सरकारको नेतृत्व गरिरहेका प्रधानमन्त्री केपी शर्मा ओली स्वेच्छाचारी ढंगले अघि बढ्न खोजेको निष्कर्ष निकाल्दै नेकपाको मुख्य कमान्ड मानिने सचिवालयका पाँच प्रमुख नेताहरूले स्थायी कमिटी बैठकमै उनको राजीनामा मागेका छन् । नौ सदस्यीय सचिवालयमा रहेका अर्का अध्यक्ष पुष्पकमल दाहाल, वरिष्ठ नेताहरू झलनाथ खनाल र माधवकुमार नेपाल, उपाध्यक्ष वामदेव गौतम, प्रवक्ता नारायणकाजी श्रेष्ठसहित मंगलबार बोल्ने अन्य १२ स्थायी कमिटी सदस्यले पार्टी र सरकार दुवैबाट ओलीको राजीनामा मागेका हुन् ।ओलीको दोस्रो पटकको सत्तारोहणपछि पार्टीभित्रबाट सबै मुख्य नेताहरूले संगठित रूपमै उनलाई एकैस्वरमा पदबाट हट्न भनेको यो पहिलो पटक हो । यसअघिसमेत उनीहरूले राजीनामा मागेका भए पनि यो स्तरको संगठित शैलीमा ओलीविरुद्ध प्रस्तुत भएका थिएनन् । भारतको योजनामा सत्ताच्युत गर्न खोजिएको र त्यसमा पार्टी नेताहरूको समेत संलग्नता रहेको भन्ने केही दिनअघिको ओलीको अभिव्यक्तिबाट झनै चिढिएका नेताहरूले ओली अब प्रधानमन्त्री र पार्टी अध्यक्ष दुवै पदमा बस्न अयोग्य रहेको बताएका छन् । मंगलबारको स्थायी कमिटी बैठकबाट पनि ओली सत्तामाथि आफ्नै पार्टीभित्रबाट संकटको बादल मडारिएको देखिएको छ ।गत १० गतेदेखि जारी बैठकमा सरकारको कामको समीक्षा गर्ने एजेन्डा राखिएको भए पनि गत आइतबार ओलीले आफ्नो पदीय मर्यादा प्रतिकूल हुने गरी सरकार ढाल्न भारतीय चलखेल भएको र त्यसमा आफ्नै पार्टीका नेताहरूको संलग्नता रहेको भन्ने खालका अभिव्यक्ति दिए । त्यही अभिव्यक्तिपछि उनको राजीनामाको विषय संगठित रूपमा उठेको हो । यसअघि दल विभाजनसम्बन्धी अध्यादेश ल्याएको भन्दै गत वैशाख १७ गतेको पार्टी सचिवालय बैठकमा अध्यक्ष दाहालसहित केही नेताहरूले उनको राजीनामा मागेको भए पनि यसरी कमिटीमा ओलीले सरकार र पार्टी दुवै छोड्नुपर्ने विषय सामूहिक रूपमा आउन सकेको थिएन । त्यसबेला पार्टीलाई मिलाएर लैजाने प्रतिबद्धतापछि ओली सच्चिने आशा नेताहरूले गरेका थिए । तर ओलीले यो बीचमा आफूलाई नसुधारेको उनीहरूको ठहर छ । आफ्नै पार्टीको बलमा प्रधानमन्त्री बनेका ओलीले उनका कार्यशैलीमाथि प्रश्न उठ्नेबित्तिकै दलका नेतालाई समेत भारतीय चलखेलमा जोडिने पात्रका रूपमा चित्रण गर्न थालेपछि शीर्षनेताहरू उनको अहंकारले सीमा नाघेको निष्कर्षमा पुगेका थिए । त्यही आक्रोशको प्रतिबिम्ब मंगलबारको बैठकमा देखा परेको हो ।बैठक सुरु गर्दै अध्यक्ष दाहालले नियमित एजेन्डा सीमा समस्या समाधान र कोभिड१९ भए पनि त्यसलाई थाती राख्नुपर्ने परिस्थिति सिर्जना भएको बताए । कमरेडहरू, पार्टीको नियमित एजेन्डा सीमा र कोभिड१९ नियन्त्रणमा सरकारले खेलेको भूमिकाबारे समीक्षा थियो, आज स्वाभाविक रूपमा त्यो विषयमा छलफल गर्ने परिस्थिति बनेको छैन, दाहालले भने, मदन भण्डारी जन्मजयन्तीको कार्यक्रममा ओलीजीले सरकार ढाल्न भारत सक्रिय रहेको र त्यसमा पार्टीभित्रकै साथीहरू संलग्न छन् भनेर दिनुभएको अभिव्यक्ति कुन आधारमा दिनुभएको हो, प्रस्ट पार्नुपर्यो ।उनले अहिले पनि देश र पार्टी भारतबाट सञ्चालन हुन्छ भन्ने प्रधानमन्त्रीको अभिव्यक्तिले आफ्नै पार्टी र नेताहरूको अपमान भएको बताए । एक त तपाईंको अभिव्यक्ति सामान्य कूटनीतिक मर्यादासमेत नराखेर आएको छ, अर्को नेपालको स्वाधीनता, स्वाभिमान, आत्मनिर्णयको अधिकार र संविधानको मर्ममाथिसमेत प्रहार गरेर गम्भीर आरोप लगाउनुभएको छ, दाहालको भनाइ उद्धृत गर्दै स्रोतले भन्यो, कि त कहाँकहाँ केके चलखेल भयो पुष्टि गर्नुस्, छानबिन गरौं, नत्र अब तपाईंलाई पार्टी र सरकारमा बस्ने नैतिक आधार छैन, दुवै पद त्याग्नुस् । दाहालले भारतको इसारामा नभई नक्सा नै नछापिँदै पहिले पनि प्रधानमन्त्रीको राजीनामा मागिसकिएको स्मरण पनि गराए । तपाईंले नक्सा जारी भएपछि भारतको इसारामा राजीनामा मागियो भन्नुभयो, गत वैशाख १७ गतेको सचिवालय बैठकमै मैले तपाईंको राजीनामा मागेको थिएँ, दाहालले भने, त्यतिखेर नक्सा जारी भएकै थिएन । दाहालले प्रधानमन्त्री ओलीबाट पूर्वसहमति पालना नभएको र अब होला भनेर विश्वास गर्ने आधार पनि नरहेको बताए । प्रधानमन्त्रीजीले पाँच वर्ष नै सरकारले राम्रो काम गर्न पनि सक्छ, स्थिरताको सन्देश पनि जान्छ भनेर त्यहीअनुसारको सहमति गरियो, तर सहमति भएकै भोलिपल्टदेखि मै पार्टीको पहिलो नम्बर अध्यक्ष हुँ, मै कार्यकारी हुँ भन्दै हिँड्नुभयो, दाहालले भने, न पुराना सहमति पालना गर्नुभयो, न निर्णयहरू लागू गर्न दिनुभयो, यो तरिकाले त पार्टी पनि विघटन हुन्छ, कम्युनिस्ट आन्दोलनका उपलब्धि पनि बाँकी रहन्न । अध्यक्ष दाहाललगत्तै बोलेका प्रधानमन्त्री ओलीले आफूले भारतको विरोध गर्दा पार्टीभित्रकै नेताहरूको मन दुखेको देखेर अचम्ममा परेको बताए । बाँकी पृष्ठ ८"
'काठमाडौंवासीले हेलचेक्र्याइँ गरिरहेका छन्,"काठमाडौंमा कोरोना संक्रमणको स्थिति कस्तो छ ?संक्रमण बढ्ने क्रममै छ । काठमाडौंमा लकडाउनपछि आज मंगलबारसम्म १ सय १७ जना संक्रमित भइसकेका छन् । मंगलबार पनि १६ जना संक्रमित थपिएका छन् । काठमाडौंमा संक्रमण देखिएका मध्ये बढी होल्डिङ सेन्टरमा बस्नेहरू हुन् । मुलुक बाहिरबाट उडेर वा गुडेर राजधानी आउनेहरूमा संक्रमण बढी देखिएको हो । मुलुक बाहिरबाट राजधानी आउनेमा बढी संक्रमण देखिनुको कारण के हो ? हाम्रो मुख्य समस्या होल्डिङ सेन्टर र क्वारेन्टाइनमा छ । विदेशबाट आउने पनि छन्, भारतबाट आउनेहरू पनि छन् । ठूलो संख्यामा विदेशबाट हवाईजहाजबाट आउनेहरू छन् । कुवेतबाट आउने १४१५ जना जतिलाई मैले देखें । दक्षिण भारतबाट आउनेहरू पनि छन् । गोरखपुर, भारत गएर एउटै गाडीमा आउने प्रहरी, सेना संक्रमित भए । अस्पतालमा अप्रेसन गर्न गएका बेला पीसीआर परीक्षण गर्दा कोरोना पोजिटिभ देखियो । संक्रमित भएकाहरू काठमाडौं बसेका तर घर स्थायी ठेगाना बाहिर छ तर काठमाडौं भन्ने गरिएको छ किनभने संक्रमणको पहिचान यहाँ जाँचेर भएको हो । होल्डिङ सेन्टरमा कस्तो समस्या छ ? होल्डिङ सेन्टरमा सबैलाई सँगै राखिन्छ । यसो गर्नु हुँदैन । कसैलाई लक्षण देखियो भने तुरुन्त आइसोलेसनमा राखेर उपचार सुरु गर्नुपर्यो र अर्को समूहमा आउने व्यक्तिको परीक्षण प्रक्रिया थाल्नुपर्यो । होल्डिङ सेन्टर र क्वारेन्टाइनमा निगरानी केन्द्रित हुनुपर्यो । विदेशबाट आउन त पीसीआर परीक्षण गरेर कोरोनामुक्त भएको हुनुपर्छ नि, होइन ? विदेशबाट कोही आरडीटी परीक्षणमात्र गरेर, कोही पीसीआर परीक्षण गराएर आउने गरेका छन् । कोही सर्टिफिकेटमात्र लिएर आउँछन् । लक्षण नभएका संक्रमितले पनि समस्या भएको हो ? अर्को मुख्य समस्या भनेको एसिम्प्टोम्याटिक (लक्षण नदेखिने संक्रमित) को ठूलो समूह देखियो । राजधानीमात्र नभई देशभरमा लक्षण नदेखिने संक्रमित ठूलै समस्या हो । लक्षण नभएका व्यक्तिले रोग सार्दियो भने अरूलाई थाहा हुने कुरै भएन । यो कुरा ख्याल गर्नुपर्छ । समुदायमा संक्रमण फैलिएको छ कि छैन ? स्थानीय संक्रमण भनेको बाहिरबाट आएर अरूलाई सार्नु हो । समुदायका केही व्यक्तिमा संक्रमण देखिएको छ । यस्तो छिटपुट केसलाई समुदायको संक्रमण भन्न सकिँदैन । विश्व स्वास्थ्य संगठनको परिभाषाअनुसार यस्ता एकदुईवटा फाट्टफुट्ट देखिएका केसलाई संक्रमण समुदायमा गएको भन्न मिल्दैन । अहिले समुदायमा संक्रमण गएको छैन तर लोकल ट्रान्समिसन (स्थानीय संक्रमण) छिटपुट रूपमा भइरहेको छ । यसको जरो क्वारेन्टाइन वा होल्डिङ सेन्टर हुन सक्छ । यसको व्यवस्थापनमा विशेष ध्यान दिनुपर्छ । राजधानीमा भ्रमण इतिहास नभएका एक बच्चामा संक्रमण देखियो नि ? भैंसेपाटीका ती २ वर्षे बच्चाका बुबा कुरियरमा काम गर्नु हुँदोरहेछ । उहाँ कुरियरका लागि बाइकमा एयरपोर्ट जानेआउने गरिरहनुभएको छ । उहाँ कामको सिलसिलामा आफू एकदम सतर्क रहेको भन्नुहुन्छ । तर उहाँको कसै न कसैसँग सम्पर्क भएको होला । नत्र बच्चामा संक्रमण आउने कुरै भएन । उहाँको रिपोर्ट आएको छैन । लक्षण पनि छैन । बुबाबाट छोरामा संक्रमण भएको हो कि भनेर जान्न परीक्षण गरिरहेका छौं । हामी यो प्रकरणको गहिराइमा जाने प्रयास गर्दै छौं । राजधानीमा आउजाउबाट संक्रमणको जोखिम छ कि छैन ? आन्तरिक ओहोरदोहोरले काठमाडौंमा संक्रमण बढ्ने देखिएको छैन । एकदुई जना छिटपुट देखिनु बेग्लै कुरा । भारतबाट आउने, केही दिन तराईमा बस्ने र त्यसपछि काठमाडौं आउने गर्नाले मात्र समस्या देखिएको हो । मुलुकभित्रै ओहोरदोहोर गर्नेहरूका कारण संक्रमण विस्तारमा असर पारेको छैन । काठमाडौंवासी बेपरवाह देखिन्छन्, किन होला ? उहाँहरूलाई लागेको हुन सक्छ, १३ हजारभन्दा बढी संक्रमित देखिए तर मान्छेको मृत्यु खासै भएको छैन । काठमाडौंवासीले इटालीमा मृतकहरूको चाङ लागेको सुनेका, पढेका थिए । यहाँ त हामी बलियै छौं कि क्या हो, हाम्रो इम्युनिटी (प्रतिरोधक क्षमता) दह्रो नै हो कि भन्ने लागेको हुन सक्छ । काठमाडौंमा कसैलाई केही भएको छैन भन्ने लागेको होला । हामी भनिरहेका छौं, १ प्रतिशत संक्रमितलाई मात्र समस्या छ । वास्तवमा काठमाडौंवासीले एकदमै ठूलो हेलचक्य्राइँ गरिरहेका छन् । संक्रमण समुदायमै गएर अलि बूढापाका, दीर्घरोगी, प्रतिरोधक क्षमता कम भएकालाई भेट्यो भने त मृत्युदर बढ्न सक्छ । हाल काठमाडौंवासीलाई फल्स एस्योरेन्स भएको हुन सक्छ । काठमाडौंवासी कोरोना संक्रमणको प्रभावबारे हेलुसिनेसन (भ्रम) मा छन् । राजधानीमा पीसीआर परीक्षण थोरै हुनुको कारण के हो ? काठमाडौंमा बाहिर जस्तो क्वारेन्टाइन धेरै छैन । हाल क्वारेन्टाइनबाटै संकलन गरिएको नमुना परीक्षणमा पोजिटिभ देखिने गरेको हो । हामीले जेनरल पपुलेसनबाट नमुना लिएका छैनौं । त्यही भएर परीक्षण कम भएको होला । काठमाडौंवासी कसरी सतर्क हुने ?काठमाडौंवासी अलि जिम्मेवार हुनुपर्छर्र् । कोरोना आज नआउला, भोलि नआउला तर विस्तार हुन्छ नै । यसबाट बच्न सतर्कता अपनाउनुपर्यो । बिनाकारण भीडभाड गर्नु भएन । अत्यावश्यक काम भएमात्र घरबाहिर मास्क लगाएर निस्कनुपर्यो । दुई मिटरको व्यक्तिगत दूरी कायम राख्नुपर्यो । नियमित रूपमा साबुनपानीले हात धुँदै गर्नुपर्यो । रेस्टुरेन्ट खोले पनि संक्रमण नफैलिने हिसाबले सञ्चालन गर्नुपर्यो । अस्ट्रेलियामा सतर्कता अपनाएर खोलेका छन् । न्युजिल्यान्डलगायत देशमा पनि सुरक्षा उपायसहित व्यापार व्यवसाय सञ्चालन गरिरहेका छन् । हामीले पनि त्यस्तै गर्नुपर्यो । म हाम्रो अफिसमा कति भन्छु । भन्दाभन्दै पनि मान्छे समूहमा बस्छन् । कसैलाई संक्रमण छैन भनेर कसरी थाहा पाउने ? लक्षण नदेखिएका संक्रमित समाजमा हिँडिरहेका होलान् । संक्रमण रोक्न अब सरकारलाई के गर्नुपर्छ ?बाहिरबाट आउनेलाई होल्डिङ सेन्टर लगेर फरकफरक समूहमा राख्नुपर्यो । पीसीआर टेस्ट अझ बढाउनुपर्यो । आन्तरिक आवतजावत सुरक्षित उपायले गर्नुपर्यो । स्थान विशेषमा देखिएको केसअनुसार सरकारले त्यहाँका बासिन्दालाई स्वास्थ्य सतर्कता अपनाउन प्रेरित गर्नुपर्यो । नेपाल र भारतको सीमालाई व्यवस्थित गर्नुपर्यो ।"
नागरिकता विधेयक फिर्ता लिन कांग्रेसको माग,"(काठमाडौं)  नेपालीसँग बिहे गरेर आएका विदेशी महिलालाई वैवाहिक अंगीकृत नागरिकता दिनेसम्बन्धी प्रावधान संवैधानिक व्यवस्थाविपरीत रहेको भन्दै कांग्रेसले नागरिकता विधेयक फिर्ता लिन सरकारसँग माग गरेको छ । कांग्रेस केन्द्रीय कार्यसमिति बैठकले उक्त प्रावधानले सामाजिक र पारिवारिक जटिलतासमेत सिर्जना गर्ने सम्भावना रहेको ठहर गर्दै विधेयक फिर्ताको माग अघि सार्ने निर्णय गरेको हो । कांग्रेसले पार्टी निर्णयअनुसार संसद्मा प्रस्तुत हुन कांग्रेस संघीय संसदीय दललाई निर्देशनसमेत दिएको छ । प्रतिनिधिसभाको राज्य व्यवस्था तथा सुशासन समितिले नेपाली पुरुषसँग विवाह गरेर आएका महिलालाई सात वर्षपछि अंगीकृत नागरिकता दिने प्रावधान राखेर विधेयक पारित गरेको थियो । राज्य व्यवस्था समितिमा कांग्रेसका सांसदले वैवाहिक अंगीकृत नागरिकताका सम्बन्धमा फरक मत राखेका थिए । समितिले अघि बढाएको विधेयकको उक्त प्रावधानलाई लिएर कांग्रेसले प्रदेश २ मा प्रदर्शनसमेत गरिरहेको छ । मधेसबाट निर्वाचित पदाधिकारी तथा केन्द्रीय सदस्यहरूले यो मुद्दालाई सडक र सदनमा सशक्त बनाउनुपर्ने भनेर नेतृत्वलाई दबाब दिँदै आएका थिए । कांग्रेस केन्द्रीय कार्यसमिति बैठकमा पनि मधेस केन्द्रित नेताहरूको मुख्य अडान यसैमा थियो ।केन्द्रीय कार्यसमितिमा छलफल हुनुअघि नै कांग्रेसको पदाधिकारी बैठकले नागरिकता ऐन २०६३ अनुसारकै अडान पार्टीले लिने निर्णय गरेको थियो । हाल प्रचलनमा रहेको नागरिकता ऐनमा नेपालीसँग बिहे गरेर आएका विदेशी महिलाले अंगीकृत नागरिकता लिन चाहे तत्कालै पाउन सक्ने प्रावधान छ ।केन्द्रीय कार्यसमितिमा केही सदस्यले फरक विचार व्यक्त गरे पनि पार्टीले विधेयक फिर्ताको माग राख्ने निर्णय लिएको हो । नागरिकता, नेपाल निजामती र विशेष सेवाको गठन र सञ्चालनसम्बन्धी कानुनलाई संशोधन गर्न बनेका विधेयकलाई लिएर कांग्रेसले संसद् अवरोध गर्नेसम्मको बाटो लिएको छ । विधेयक जबर्जस्ती अघि बढाइए संसद् अवरोध गर्ने रणनीतिमा कांग्रेस पुगेको एक केन्द्रीय सदस्यले बताए । बैठकमा कतिपय नेताले यस विषयमा कुरा उठाउँदा संवेदनशील बन्नुपर्ने बताएका थिए । पूर्वमहामन्त्री सिटौलाले कांग्रेसले अहिले आएर नभई तत्कालीन सभापति गिरिजाप्रसाद कोइराला नेतृत्वको सरकारकै पालामा यस्तो लाइन लिइसकेको बताए । राष्ट्रिय सहमतिका आधारमा बनेको अन्तरिम संविधान र नागरिकता ऐन २०६३ विपरीत जान नहुने तर्क सिटौलाको थियो ।केन्द्रीय सदस्य ज्ञानेन्द्रबहादुर कार्कीेले नागरिकता विधेयकमा कांग्रेस साथमा छ भन्ने अनुभूति मधेसी जनतामाझ दिन सक्नुपर्ने बताए । सरकारले ल्याएको विधेयक पारित हुँदा मधेसमा द्वन्द्व बढ्न सक्छ, सकभर पार्टीले संवाद गरेर सत्तारूढलाई पनि सहमतिमा ल्याउनुपर्छ, उनले भने, यो बैठकले कांग्रेस मधेसी जनताको पक्षमा छ भन्ने सन्देश दिनुपर्छ । केन्द्रीय सदस्य अर्जुननरसिंह केसीले भने नक्सा प्रकरणमा निर्माण भएको पार्टीको छवि नागरिकता र एमसीसी प्रकरणले धुमिल हुन पुगेको भन्दै पार्टी नेतृत्वलाई यी दुवै सवालमा निर्णय लिँदा गम्भीर बन्न आग्रह गरेका थिए । उनले एमसीसीबारे पार्टीमा छलफल नभएको पनि असन्तुष्टि पोखे ।महाधिवेशन फागुनकै लागि प्रस्तावकांग्रेस केन्द्रीय कार्यसमितिमा महाधिवेशन आगामी फागुनमै गर्न प्रस्ताव ल्याइएको छ । कोभिड१९ संक्रमणका कारण तीन महिनाभन्दा बढी समय पार्टीका गतिविधि ठप्प भए पनि महाधिवेशन नसार्ने प्रस्ताव आएको हो । यसबारे बुधबार केन्द्रीय कार्यसमिति बैठकमा निर्णय हुनेछ । गत पुस ११ को बैठकले महाधिवेशन फागुन ७१० मा हुने गरी प्रदेश, जिल्ला, पालिका, क्षेत्र र वडा तहको तालिका सार्वजनिक गरेको थियो । केन्द्रको महाधिवेशन यथावत् राखिए पनि तल्ला तहका अधिवेशनको तालिका परिमार्जन गर्न प्रस्ताव गरिएको छ । आइतबारको पदाधिकारी बैठकको सहमतिअनुसार महामन्त्री पूर्णबहादुर खड्काले केन्द्रीय कार्यसमितिमा महाधिवेशनको परिमार्जित तालिका प्रस्तुत गरेका थिए । बैठकमा वरिष्ठ नेता रामचन्द्र पौडेलनिकट सदस्यहरू र पूर्वमहामन्त्री कृष्णप्रसाद सिटौला लगायतले केन्द्रीय महाधिवेशन तोकिएको मितिमै हुनेमा आशंका गरेका थिए । उनीहरूले केही समय सारेर भए पनि महाधिवेशनको सुनिश्चिततामा ध्यान दिन नेतृत्वलाई आग्रह गरेका थिए । तोकिएकै मितिमा महाधिवेशन गर्न कम्मर कस्नुभएको छ, यो आँटलाई सम्मान गर्छु । तर गर्न सक्नुहुन्छ कि हुन्न, त्यो विचारणीय छ, सिटौलाले बैठकमा भनेका थिए, फत्ते गर्नुभयो भने धन्यवादको पात्र हुनुहुनेछ । सिटौलाको जस्तै अभिव्यक्ति अर्का केन्द्रीय सदस्य अर्जुनरसिंह केसीले पनि राखेका थिए । उनले केन्द्रीय महाधिवेशन समयमै गर्ने कार्यतालिका स्वागतयोग्य भए पनि हुनेनहुने आशंका रहेको बताए । उनले केही समय सारेर भए पनि महाधिवेशन सुनिश्चित गर्नुपर्ने सुझाव दिएका थिए ।"
राहत कार्यक्रम ल्याउन माग,"काठमाडौं (कास) प्रमुख प्रतिपक्षी कांग्रेसले कोभिड१९ संक्रमणको नियन्त्रण र रोकथाम तथा यसले पारेको आर्थिक असरबारे मंगलबार स्वास्थ्यमन्त्री भानुभक्त ढकाल र अर्थमन्त्री युवराज खतिवडासँग छुट्टाछुट्टै छलफल गरेको छ । सहमहामन्त्री प्रकाशशरण महत नेतृत्वमा गठित अनुगमन समितिले दुई मन्त्रीसँग सरकारका कामकारबाहीबारे जानकारी लिनुका साथै पार्टीले उठाउँदै आएका विषयमा ध्यानाकर्षण गराएको हो । स्वास्थ्यमन्त्रीसँग कांग्रेस प्रतिनिधिले क्वारेन्टाइनको उचित व्यवस्थापन गर्न, पीसीआर परीक्षणको दायरा बढाउन, विदेश र छिमेकी मुलुकबाट आउने नेपालीलाई सुरक्षित र व्यवस्थित क्वारेन्टाइनको व्यवस्था गर्न माग गरेका थिए । स्वास्थ्य उपकरणको खरिद र गुणस्तरमा पारदर्शिता अपनाउन पनि उनीहरूले जोड दिएका थिए । कोभिड१९ बाहेकको उपचारबारे विशेष ध्यान दिन, आत्महत्या, बलात्कार, महिला हिंसा जस्ता सामाजिक समस्याको रोकथाम गर्न, वर्षायाममा सरुवा रोग र बाढी, पहिरोको प्रकोप हुने सम्भावनालाई दृष्टिगत गरी महामारीको समस्यातर्फ ध्यान दिनसमेत कांग्रेसले आग्रह गरेको थियो । अर्थमन्त्री खतिवडासँग भने अर्थतन्त्रमा पारेको असर र त्यसका समाधानबारे छलफल भएको थियो । त्यस क्रममा विदेशबाट फर्किएका युवाको रोजगारी व्यवस्था गर्न, लकडाउनबाट प्रभावित उद्योगधन्दा सञ्चालनका लागि उपयुक्त आर्थिक सहयोग व्यवस्था गर्न, सानामझौला र अनौपचारिक व्यावसायलाई विशेष सहयोगको प्याकेज ल्याउन कांग्रेसले माग गरेको थियो । क्वारेन्टाइन तथा अन्य आवश्यक स्वास्थ्य उपकरण व्यवस्थापनका लागि स्थानीय तहहरूलाई पर्याप्त र समयमै बजेट उपलब्ध गराउन, गरिब र बेरोजगारलाई रोग र भोकबाट बचाउन विशेष राहतका कार्यक्रम ल्याउन, वैदेशिक रोजगारमा गएका युवालाई स्वदेश फर्कन लाग्ने हवाईभाडामा विशेष सहुलियत प्रदान गर्न पनि कांग्रेस नेताले अर्थमन्त्रीको ध्यानाकर्षण गराएका थिए । उनीहरूले अर्थमन्त्रीसँग एसियाली विकास बैंक, विश्व बैंकजस्ता सहयोगी संस्थाबाट प्राप्त सहयोगबारे जानकारी मागेका थिए । छलफलमा समितिका संयोजक महतसहित सदस्यहरू एनपी साउद, चन्द्र भण्डारी, गगनकुमार थापा र मोहनबहादुर बस्नेत, विज्ञहरूका तर्फबाट प्रभु बुढाथोकी, पोषराज पाण्डे सहभागी थिए ।"
अन्य सेवाबाट परराष्ट्र सचिव बन्ने बाटो खुला !,"(काठमाडौं)  प्रतिनिधिसभाको राज्य व्यवस्था तथा सुशासन समितिले अन्य सेवाबाट पनि परराष्ट्र मन्त्रालयको सचिव बन्न सक्ने बाटो खोलिदिएको छ । समितिले बहुमतबाट पारित गरेको संघीय निजामती सेवा विधेयक हुबहु प्रतिनिधिसभा र राष्ट्रिय सभाबाट पारित भए इन्जिनियर, न्याय, वन, प्रशासन सेवा र अन्य विविध सेवाका सचिव परराष्ट्र मन्त्रालयको सचिव हुन सक्नेछन् । समितिले पारित गरेको यो प्रावधानको परराष्ट्र सेवाका कर्मचारीले विरोध गरेका छन् । कूटनीतिज्ञहरूले पनि यसलाई त्रुटिपूर्ण भनेका छन् । समितिले पारित गरेको विधेयकको दफा ५ को उपदफा ५ मा भनिएको छ, उपदफा ४ मा जुनसुकै कुरा भए पनि राजपत्रांकित विशिष्ट श्रेणीका कुनै कर्मचारी (सचिव) लाई नेपाल सरकारको नीति तथा कार्यक्रम कार्यान्वयनका लागि विशेष जिम्मेवारी दिनुपरे वा राजपत्रांकित विशिष्ट श्रेणीको कुनै कर्मचारीको काम, कारबाही वा आचरणका कारण सम्बन्धित सेवाको पदमा राखिराख्न उपयुक्त नभए नेपाल सरकारले नेपाल परराष्ट्र सेवाका राजपत्रांकित विशिष्ट श्रेणीका कर्मचारीलाई राजपत्रांकित विशिष्ट श्रेणीको अन्य पदमा वा अन्य राजपत्रांकित विशिष्ट श्रेणीको कर्मचारीलाई नेपाल परराष्ट्र सेवाको राजपत्रांकित विशिष्ट श्रेणीको पदमा खटाउन सक्नेछ । उपदफा ४ मा नेपाल सरकारले न्याय, परराष्ट्र र लेखापरीक्षण सेवाबाहेकका अन्य राजपत्रांकित विशिष्ट श्रेणीको निजामती कर्मचारीलाई उपदफा ३ बमोजिम कायम रहेका नेपाल न्याय सेवा, नेपाल परराष्ट्र सेवा र नेपाल लेखापरीक्षण सेवाबाहेकको जुनसुकै निकायको राजपत्रांकित विशिष्ट श्रेणीको पदमा पदस्थापन वा सरुवा गर्न सक्नेछ भनिएको छ । उपदफा ३ मा नेपाल न्याय सेवा, नेपाल परराष्ट्र सेवा, नेपाल लेखापरीक्षण सेवा र अन्य राजपत्रांकित विशिष्ट श्रेणीमा रहने पदहरू तोकिएबमोजिम हुने उल्लेख छ । उपदफा ४ मा तीनवटा सेवालाई सम्बोधन गरिएकामा उपदफा ५ मा परराष्ट्र सेवालाई मात्रै तोकेर प्रायोजित तवर मा नीति निर्धारण गरिएको देखिन्छ । ॅबाहिरबाट सचिव ल्याउनु घातकपरराष्ट्र सेवामा लामो समय काम गरेका कूटनीतिज्ञहरूले अन्य सेवाबाट परराष्ट्र सेवाको सचिवमा नियुक्त गर्ने प्रावधान नेपालको कूटनीतिक क्षेत्र र मुलुककै लागि घातक हुने बताएका छन् । पूर्वसचिव मधुरमण आचार्यले कूटनीतिक सेवा संवेदनशील र आफैंमा एउटा फरक सेवा भएको उल्लेख गर्दै एउटा सानो गल्तीले मुलुकले ठूलो क्षति बेहोर्नुपर्ने बताए । केही समयअघि राष्ट्रपतिका नामबाट निकालिएको एक शुभकामना सन्देशमा धन्यवाद हुनुपर्ने स्थानमा समवेदना लेखिँदा समस्या भएको थियो, उनले कान्तिपुरसँग भने, सम्बन्धित क्षेत्रकै व्यक्ति हुँदा त त्यस्ता समस्या भइरहेका बेला कूटनीति नै नबुझेको व्यक्ति परराष्ट्र मन्त्रालयको उच्च तहमा पुग्दा आउन सक्ने समस्याबारे अहिले नै ध्यान दिनुपर्छ ।अर्का कूटनीतिज्ञ दिनेश भट्टराईले अन्य सेवाका सचिवलाई पनि परराष्ट्र सेवामा सचिव बनाउने गरी विधेयक पास भए मुलुकले ठूलो कूटनीतिक समस्या बेहोर्ने बताए । उनले सरकारले अब परराष्ट्र सेवामाथि पनि आक्रमण गरेर मुलुकलाई नै कमजोर बनाउन लागेको बताए । नेपालको कूटनीतिक क्षेत्रमा जटिलता छ । अब यो सेवालाई नै भत्काएर अघि बढे मुलुकले कूटनीतिक क्षेत्रमा थप जटिलता बेहोर्नुपर्ने हुन्छ उनले भने ।मन्त्री र सचिवको ध्यानाकर्षणपरराष्ट्र सेवाका कर्मचारीले मंगलबार परराष्ट्रमन्त्री प्रदीपकुमार ज्ञवाली र परराष्ट्र सचिव शंकरदास बैरागीसमक्ष संघीय निजामती विधेयकको प्रावधानलाई लिएर ध्यानाकर्षण गराएका छन् । पराराष्ट्र कर्मचारीहरूले विधेयकका मुख्य गरी तीन प्रावधानलाई लिएर विरोध जनाएका छन् । पहिलो, अन्य सेवाका सचिवलाई परराष्ट्र सेवामा नियुक्ति गर्न सक्ने भन्नेमा विरोध छ । दोस्रो, संघीय निजामती सेवाको स्थायी पदमा बहाल रहेको कर्मचारीलाई पुल दरबन्दी वा अन्य कुनै किसिमले कुनै स्थानमा पदाधिकार राखी कुनै निकायमा खटाएको वा कूटनीतिक नियोग वा अन्य कुनै पदमा नियुक्त गरिएको कारणले मात्र त्यस्तो दरबन्दी रिक्त मानी कुनै पनि व्यहोराले पदपूर्ति गर्न पाइने छैन भन्ने प्रावधानप्रति पनि विरोध छ । तेस्रो, संघीय निजामती सेवाको पदमा बहाल रहेका कर्मचारीले आफू बहाल रहेको पदको हैसियतमा निजामती सेवाबाहेक राज्यको अन्य कुनै लाभको पदमा नियुक्त भएको रहेछ भने अवकाश पाउने अवस्था भए सो पदबाट समेत स्वतः अवकाश पाएको मानिनेछ भन्ने प्रावधानलाई लिएर पनि परराष्ट्रका कर्मचारीको आपत्ति छ । मन्त्रालयका एक उच्च अधिकारीका अनुसार मन्त्री ज्ञवाली र सचिव बैरागीले यसबारे आफूहरूले ठोस कदम चाल्ने बताएका छन् ।सिंहदरबारभित्रै नासुको आन्दोलनसंसदीय समितिले पारित गरेको निजामती सेवा विधेयकको विरोध गर्दै नायब सुब्बा (नासु) हरू मंगलबार सिंहदरबारभित्रै आन्दोलनमा उत्रिएका छन् । विधेयक संसद्बाट हुबहु पारित भए नासुहरूको घाँटी निमोठिने भन्दै नासुहरू आन्दोलनमा उत्रिएका हुन् । उनीहरूले सिंहदरबार गेट र संघीय मामिला मन्त्रालय अगाडि प्लेकार्डसहित विरोध प्रदर्शन गरेका थिए । राजपत्रांकित तृतीय श्रेणी (शाखा अधिकृत) सरहको पदपूर्तिमा ५० प्रतिशत खुला, ३० प्रतिशत बढुवा र २० प्रतिशत आन्तरिक प्रतिस्पर्धाको व्यवस्था हुनुपर्ने माग उनीहरूको छ । कुनै पनि साविकको पदबाट अधिकतम १२ वर्षसम्म पनि बढुवा नभए स्वतः बढुवा प्रणालीबाट पदपूर्ति गरेर मात्र खुलातर्फ विज्ञापन गर्नुपर्ने माग पनि उनीहरूले राखेका छन् । विधेयकमा आन्तरिक बढुवाबाट २० प्रतिशतमात्र शाखा अधिकृत बन्न सक्ने प्रावधान छ । निजामती सेवा ऐन, २०४९ मा ३० प्रतिशत पदपूर्ति आन्तरिक बढुवाबाट हुने प्रावधान थियो । विधेयकले आफूहरूको वृत्ति विकासमा तगारो लगाउन खोजेको नासुहरूको तर्क छ । अर्थ मन्त्रालयका नायब सुब्बा हिमाल आचार्यले निजामती सेवा ऐन, २०४९ ले दिएको वृद्धि विकासको अवसर खोस्न लागिएको भन्दै आपत्ति जनाए । गृह मन्त्रालयका नासु लक्ष्मण गुरागाईंले सरकारले आफ्ना माग पूरा नगरे आन्दोलन थप चर्काउने बताए । समितिबाट पारित विधेयकप्रति कर्मचारी संघसंगठनहरूले पनि आपत्ति जनाएका छन् । समितिबाट विधेयक पारित गर्ने क्रममा संघीय मामिला तथा सामान्य प्रशासनमन्त्री हृदयेश त्रिपाठीले पनि धेरैवटा बुँदामा असहमति जनाएका थिए । सत्तारूढ नेकपाकै सांसदहरूले पनि विरोध जनाउँदा जनाउँदै सोमबार विधेयक पारित भएको घोषणा समिति सभापति शशि श्रेष्ठले गरेकी थिइन् । विधेयक समितिमा झन्डै डेढ वर्षदेखि रोकिएको रोकियै थियो ।"
नागरिकता विधेयकको विरोधमा प्रदर्शन,"काठमाडौं (कास) नेपाली पुरुषसँग बिहे गरेका विदेशी महिलाले सात वर्षपछि मात्र वैवाहिक अंगीकृत नागरिकता पाउने प्रावधान नागरिकता विधेयकबाट हटाउन माग गर्दै जनता समाजवादी पार्टी (जसपा) ले मंगलबार प्रदर्शन गरेको छ । बुधबार हुने प्रतिनिधिसभा बैठकमा समेत उसले यस विषयलाई प्रमुख मुद्दा बनाउने भएको छ । संसद्को राज्य व्यवस्था तथा सुशासन समितिले असार ८ गते विधेयक बहुमतबाट पारित गरेदेखि नै जसपा विरोधमा छ । मंगलबार राजधानीलगायत तराईमधेसका अधिकांश र केही पहाडी जिल्लामा जसपाले विरोध प्रदर्शन गरेको छ । जसपाले आइतबार राजधानीको माइतीघर मण्डलबाट विरोध जुलुस निकालेको थियो । जुलुसपछि बानेश्वरमा आयोजित कोणसभामा नेताहरूले मधेसी जनताप्रति लक्ष्य गरेर प्राप्त गरिरहेको अधिकार कटौती गर्न खोजिएको बताए । अन्तरिम संविधान२०६३ पछि जारी भएको नागरिकता ऐनमा नेपाली पुरुषसँग विवाह गरी आएका विदेशी महिलाले चाहे तत्काल अंगीकृत नागरिकता लिन सक्ने प्रावधान थियो । संसदीय समितिले विधेयकमा सात वर्षपछि मात्रै नागरिकता पाउने प्रावधान थपेपछि मधेसमा असन्तुष्टि बढेको छ । जसपाका वरिष्ठ नेताद्वय अशोक राई र बाबुराम भट्टराई, केन्द्रीय कार्यकारिणी समितिका सदस्यहरू शरतसिंह भण्डारी र रेणु यादवले वैवाहिक अंगीकृत नागरिकताका लागि सात वर्षको प्रावधान राख्दैमा राष्ट्रवादी भइने मानसिकता गलत भएको बताए । नेताहरूले पार्टीले ब्रिटिस र भारतीय सेनामा भर्ती हुने गोर्खालीका छोराछोरी अनागरिक हुने अवस्थासमेत हटाउन सरकारसँग आग्रह गरे । भर्ती हुनासाथ नेपाली नागरिकता त्याग्नुपर्ने अवस्था अन्त्य नगरे उनीहरूका छोराछोरी अनागरिक हुने नेताहरूको भनाइ थियो । विधेयकको विरोधमा जनकपुरमा भएको प्रदर्शनमा प्रदेश सरकारका मन्त्री, सांसद, नगरप्रमुख र निर्वाचित जनप्रतिनिधि पनि सहभागी थिए । जनकचोकबाट जसपाले निकालेको जुलुसमा आन्तरिक मामिला तथा कानुनमन्त्री ज्ञानेन्द्रकुमार यादव, भूमि व्यवस्था, कृषि तथा सहकारीमन्त्री शैलेन्द्रप्रसाद साह, प्रदेश सांसद प्रमेश्वर साह, शैलेन्द्र यादव र जनकपुरधाम उपमहानगरपालिकाका प्रमुख लालकिशोर साह सहभागी थिए । विधेयकका विरुद्ध प्रदेशमा जसपाले दिनहुँ प्रदर्शन गरिरहेको छ । जसपाले विराटनगरमा पनि प्रदर्शन गरेको छ । संसारीमाईबाट निस्किएको जुलुस नगर परिक्रमापछि कोणसभामा परिणत भएको थियो ।कांग्रेसले पनि मंगलबार सर्लाहीको मलंगवामा र बाराको कलैयामा प्रदर्शन गरेको छ ।"
वडाध्यक्षमाथि आक्रमण,"दाङ (कास) नेत्रविक्रम चन्द समूहका कार्यकर्ताले शान्तिनगर गाउँपालिका२ का वडाध्यक्ष फर्साराम डाँगीलाई आक्रमण गरेका छन् । उनीहरूले मंगलबार दिउँसो वडा कार्यालयमा प्रवेश गरी डाँगीलाई रड र लाठी प्रहार गरेको गाउँपालिका अध्यक्ष कमानसिंह डाँगीले बताए । हात, टाउको र खुट्टामा चोट लागेका डाँगीलाई राप्ती प्रादेशिक अस्पताल तुलसीपुरमा प्रारम्भिक उपचारपछि थप उपचारका लागि हेलिकप्टरबाट काठमाडौंको ह्याम्स अस्पताल लगिएको इलाका प्रहरी कार्यालय तुलसीपुरले जनाएको छ । आक्रमणमा संलग्न चन्द समूहकै कार्यकर्ताको खोजी भइरहेको इलाका प्रहरी कार्यालय तुलसीपुरका डीएसपी शिवबहादुर सिंहले बताए । डाँगी नेपाली कांग्रेसबाट निर्वाचित जनप्रतिनिधि हुन् । उनले गाउँमा संगठित रूपमा जुवा खेलाएको, गाउँमा धेरै सर्वसाधारणलाई दुःख दिएको, भ्रष्टाचार गरेको जस्ता आरोप लगाउँदै चन्द समूहले आक्रमणको जिम्मेवारी लिएको छ । समूहका शान्तिनगर गाउँपालिका इन्चार्ज कमल सिंहले विज्ञप्ति जारी गरी आक्रमणको जिम्मेवारी लिएका हुन् । प्रहरीले चन्द समूहका नेताकार्यकर्तामाथि निगरानी बढाएको छ । नेत्रविक्रम चन्दका दाजु चन्द्रबहादुर चन्दलाई प्रहरीले सोमबार घोराहीस्थित जिल्ला अदालत परिसरबाटै पुनः पक्राउ गरेको थियो । धरौटी बुझाएर अदालतबाट निस्कँदै गर्दा उनलाई प्रहरीले पक्राउ गरेको हो । अदालतले गत पुस ७ मा चन्दसहित चन्द समूहका २१ नेतालाई प्रतिव्यक्ति १५ हजार धरौटी बुझाएर छोड्न आदेश दिएको थियो । त्यतिबेला अदालतबाहिर व्यापक प्रहरी तैनाथ गरिएकाले फेरि पक्राउ पर्ने आशंकाले उनीहरू धरौटी नबुझाएर कारागार गएका थिए ।"
ट्याक्सी व्यवसायी आन्दोलनमा,"(काठमाडौं)  ट्याक्सी चलाउन पाउनुपर्ने मागसहित ट्याक्सी व्यवसायीहरू आन्दोलनमा उत्रिएका छन् । लकडाउन लम्बिँदै जाँदा रोगको त्रास, भोकको पीडा र ऋणको तनाव बढेको भन्दै उनीहरू सडकमा उत्रिएका हुन् । ट्याक्सी चालक र व्यवसायीलाई बाँच्न देऊ, राज्यको दोस्रो एम्बुलेन्सको दर्जामा रहेको ट्याक्सी सञ्चालन गर लगायतका माग लेखिएका प्लेकार्ड बोकेर उनीहरू मंगलबार यातायात व्यवस्था विभाग पुगेका थिए । रोगले नभई भोकले मर्ने अवस्था आएकले ट्याक्सी सञ्चालन गर्न दिन पटकपटक माग गरेका थियौं, गत सोमबार एकहप्ते अल्टिमेटमसमेत दियौं, उपत्यका ट्याक्सी व्यवसायी तथा चालक समाजका केन्द्रीय सदस्य एवं सूचना विभाग प्रमुख दिलीपकुमार श्रेष्ठले भने, माग कार्यान्वयन नभएपछि व्यवसायी तथा चालकहरू सडकमा आउन बाध्य भएका हौं । ट्याक्सी सञ्चालन गर्न नदिने हो भने निजी सवारीसाधन सञ्चालनमा पनि रोक लगाउनुपर्ने व्यवसायीहरूको माग छ । अखिल नेपाल यातायात मजदुर संघ, वाग्मती प्रदेश र उपत्यका ट्याक्सी व्यवसायी तथा चालक सेवा समाजले गत सोमबार ६ बुँदे मागसहित एकहप्ते अल्टिमेटम दिँदै यातायात व्यवस्था विभागमा ज्ञापनपत्र बुझाएका थिए । एक सातासम्म सम्बोधन नभएपछि उनीहरू ट्याक्सीसहित विभाग पुगेका हुन् । गुजारा गर्नै मुस्किल भएपछि असार पहिलो सातादेखि चालकहरू ट्याक्सी लिएर सडकमा निस्कन थालेका छन् । तर लकडाउन उल्लंघन गरेको भन्दै ट्राफिक प्रहरीले ट्याक्सी नियन्त्रणमा लिने र साँझ छाड्ने गरेको छ । विश्वभर फैलिएको महामारीमा नेपालमा मात्र ट्याक्सीलाई बन्दाबन्दी गरेर राखिएको चालकहरू बताउँछन् ।एम्बुलेन्सपछि अर्को अत्यावश्यक यातायात हो ट्याक्सी, श्रेष्ठले भने, सरकारले निजी सवारी चल्न दियो, अन्य व्यवसायलाई सहजीकरण गर्यो तर ट्याक्सीलाई त्यसभित्र पारिएन ।सेनिटाइजर र मास्कको व्यवस्थासहित पछाडि दुई जनासम्म राखेर उपत्यकाभित्र ट्याक्सी चलाउन पाउनुपर्ने भन्दै यसअघि नै उनीहरूले ज्ञापनपत्र बुझाएका थिए । लकडाउन अवधिभरको बैंक ब्याज र सरकारी कर मिनाहा गर्नुपर्ने, ऋण तिर्ने समयावधि थप गर्नुपर्ने, विश्व स्वास्थ्य संगठनको मान्यताअनुसार चालक, यात्रु र सवारीसाधन सुरक्षित रहने विधि निर्माण गरी व्यक्तिगत सुरक्षा सामग्री प्रदान गर्नुपर्ने, कोरोना संक्रमण अवधिभर ट्याक्सी चलाउन कार्यविधि तयार गर्न समिति गठन गर्नुपर्नेलगायत माग उनीहरूको छ ।अखिल नेपाल यातायात मजदुर संघ वाग्मती प्रदेशका अध्यक्ष दीपक केसीले सरकारलाई माग सम्बोधन गर्न एक साता समय दिइए पनि कार्यान्वयन नभएपछि विरोध गर्नुपरेको बताए । ट्याक्सी सञ्चालन गर्न नपाउँदा बैंकको किस्ता तिर्न समस्या भएको र बैंकले ट्याक्सी नै लिलाम गर्ने अवस्था आएको उनको भनाइ छ ।"
एसईई नतिजा,"काठमाडौं (कास) राष्ट्रिय परीक्षा बोर्डले विद्यालयलाई असार २० गतेभित्र एसईईको प्राप्तांक तालिका शिक्षा विकास तथा समन्वय इकाइमा पठाउन निर्देशन दिएको छ । बोर्डका अध्यक्ष चन्द्रमणि पौडेलले साउन १५ गतेभित्र एसईई नतिजा प्रकाशन गर्ने लक्ष्यअनुसार विद्यालयलाई ताकेता गरिएको बताए । आआफ्नो विद्यालयको कोड राखी एक्सेल फर्म्याटमा विद्यार्थीले प्राप्त गरेको प्राप्तांक क्रमशः इन्ट्री गरी मूल्यांकन समितिले तयार गरेको प्रमाणित प्राप्तांक तालिका असार २० गतेभित्र अनिवार्य रूपमा शिक्षा विकास तथा समन्वय इकाइमा बुझाउनुपर्नेछ, बोर्डले जारी गरेको सूचनामा उल्लेख छ ।"
इन्जिनियरलाई मुद्दा,काठमाडौं (कास) गैरकानुनी सम्पत्ति आर्जन गरेको आरोपमा उपसचिव सरहका इन्जिनियर (सीडीई) राजकुमार शाक्यविरुद्ध भ्रष्टाचार मुद्दा दायर भएको छ । अख्तियार दुरुपयोग अनुसन्धान आयोगले उनीविरुद्ध १० करोड ७७ लाख रुपैयाँ भ्रष्टाचार गरेको अभियोग लगाएको हो । उनी हाल खानेपानी तथा ढल व्यवस्थापन विभागअन्तर्गत दिक्तेलमा कार्यरत थिए । २०४९ जेठ २ गतेदेखि ओभरसियर पदबाट सेवा सुरु गरेका शाक्यले जागिरमा रहँदा आर्जन गरेको सम्पत्तिबाट श्रीमती र भान्जीको नाममा समेत सम्पत्ति लुकाएको भेटिएको अख्तियारको दाबी छ । सेवा अवधिमा रहँदा उनले जम्मा १ करोड ६१ लाख रुपैयाँ आर्जन गरेका थिए । तर त्यस अवधिमा उनले १२ करोड ३९ लाख रुपैयाँ कमाएको अख्तियारको दाबी छ । अख्तियारले सम्पत्ति लुकाएको आरोपमा उनकी पत्नी अल्का शाक्य र भान्जी प्रभा शाक्यविरुद्ध पनि मुद्दा चलाएको छ ।
होम क्वारेन्टाइनमा हेलचेक््रयाइँ,"ॅव्यवस्थापनमा चुके खतराआइसोलेसन केन्द्रमा १४ दिन बिताएर फर्किएका संक्रमित सेल्फ क्वारेन्टाइनमा नबस्ने र मुलुक बाहिरबाट आएकालाई सिधै घर पठाउँदा संक्रमण समुदायमा फैलिने खतरा बढेको प्रदेश ५ का विभिन्न कोरोना अस्पतालमा कार्यरत चिकित्सकले बताएका छन् । संक्रमितको दोस्रोपटक पीसीआर परीक्षण नगरिएकाले त्यस्ता व्यक्ति घरमै केही दिन आइसोलेसनमा बस्नुपर्ने चिकित्सकको सुझाव छ ।पछिल्लो पटक मुलुक बाहिरबाट आएकालाई होम क्वारेन्टाइनमा पठाउने गरिएकाले यस्ता व्यक्तिको व्यवस्थापनमा चुके संक्रमण व्यापक हुने चिन्ता उनीहरूले व्यक्त गरेका छन् । लकडाउन खुकुलो नहुञ्जेल सर्वसाधारणले सावधानी अपनाए पनि अहिले लापरबाही बढेको बुटवलस्थित कोरोना विशेष अस्पतालका फोकल पर्सन डा सुदर्शन थापाले बताए । अहिले लक्षण भएका बिरामी बढ्दै गएका छन्, उनले भने, यसले संक्रमण बढिरहेको संकेत गर्छ । उक्त अस्पतालमा अहिले कोरोनाको लक्षण भएका १४ बिरामीको उपचार भइरहेको छ । तीमध्ये २ जना आईसीयूमा छन् ।लक्षण देखिएका पनि सामान्य र गम्भीर प्रकृति भनेर छुट्याउने गर्छौं, उनले भने, आईसीयूमै राख्नुपर्ने बिरामीको संख्या बढ्ने सम्भावना देखिन्छ । अहिले बिनामास्क यात्रा गर्ने, बाहिरका खानेकुरामा जोडबल गर्ने, सामाजिक दूरी कायम नगर्ने बढेकाले संक्रमणको जोखिम बढेको उनको भनाइ छ । यस्तो बेला मुलुक बाहिरबाट आएकालाई सिधै घर पठाउनु उचित देखिन्न, उनले भने, घरमा बिरामीका लागि फरक कोठा र शौचालय नहुन सक्छन् । गाउँघरमा यस्तो व्यवस्थापन गर्न कठिन हुने पनि उनी बताउँछन् । उचित व्यवस्थापनबिना होम क्वारेन्टाइनमा पठाउन जोडबल गरिरहेका छौं तर यसको अनुगमन नगर्ने हो भने एक व्यक्तिबाट परिवार र परिवारबाट समुदायमा संक्रमण सर्न समय लाग्दैन, उनको चेतावनी छ ।लक्षण देखिएका बिरामी वृद्धि भएमा कोरोना विशेष अस्पतालले मात्रै थेग्न नसक्ने उनको भनाइ छ । ननकोभिड अस्पताललाई समेत प्रयोग गर्नुपर्ने अवस्था आउन सक्छ, रूपन्देहीको हकमा बढीमा १ महिना अहिलेको व्यवस्थापनले थेग्न सक्छौं, त्यसपछि जनशक्ति, उपकरण र अस्पताल सबै अभाव हुने देखिन्छ, डा थापाले भने । स्वास्थ्य तथा जनसंख्या मन्त्रालयले जारी गरेको सूचनाका आधारमा अहिलेसम्म समुदायमा संक्रमण नफैलिएको अवस्था मध्यनजर गर्दै सम्पर्कमा आएका बिरामीको उपचार गरिरहेको भेरी अस्पताल नेपालगन्जका मेडिकल सुपरिन्टेन्डेन्ट (मेसु) डा प्रकाश थापाले बताए । उनको नेतृत्वमा बाँकेको खजुरास्थित कोरोना विशेष अस्पतालमा संक्रमितको उपचार भइरहेको छ । फाट्टफुट्ट देखिएका बिरामीले समुदायमा संक्रमण सरेनसरेको निर्क्योल हुँदैन, उनले भने, अहिलेसम्म भयावह स्थिति आइसकेको छैन ।१४ दिन आइसोलेनमा बसेका बिरामीमा पुनः लक्षण देखिनु सामान्य नै मानिने उनले बताए । उनीहरूबाट अन्यमा सर्ने सम्भावना न्यून रहने उनको दाबी छ । उनका अनुसार अहिलेसम्म धेरै संक्रमण फैलिएको मुलुक बाहिरबाट आएका व्यक्तिबाटै हो । बाहिरबाट आउनेको संख्या घटेको र संक्रमण दर पनि हाल कम भएको उनले जनाए । मुलुक बाहिरबाट आएका मानिसलाई क्वारेन्टाइनमै राखेर उचित मापदण्ड पालना गराउनुपर्छ, उनले भने, यसरी अलग्गै राखेर परीक्षण गरियो भने समाजमा कोरोना फैलिन पाउँदैन । सिधै घर पठाइएका व्यक्ति सेल्फ क्वारेन्टाइनमा बसेनन् र बेलैमा परीक्षण भएन भने समाजमा संक्रमण फैलिने उनले चेतावनी दिए ।गाउँघरमा घरघरबीच दूरी हुने, वातावरण स्वच्छ भएकाले होम क्वारेन्टाइनमा बस्न उपयुक्त हुने कोरोना विशेष अस्पताल बेलझुन्डीका फोकल पर्सन डासर्वेश शर्माले बताए । अन्य क्वारेन्टाइनमा बस्दा मानिसको भीड हुने र संक्रमण सर्ने समस्या छ, उनले भने, नियम पालना गरेर घरमा बस्नु उत्तम हुन्छ । अहिले क्वारेन्टाइनमा बसेकामा स्वाब परीक्षण गर्दा पोजिटिभ देखिएपछि अस्पतालमा राखी १४ दिनसम्म उपचार गरिरहेको उनले बताए । कोरोना समुदायमा फैलिने भनेको संक्रमितले ख्याल नगर्दा नै हो, उनले भने, स्वास्थ्य सुरक्षा अपनाएमा डरलाग्दो रूप लिँदैन । बेलझुन्डी अस्पतालमा अहिले ४० बिरामी आइसोलेसनमा छन् । उनीहरूको अवस्था गम्भीर छैन । लक्षण देखिएका बिरामी बढ्दै गएमा स्थान अभाव हुने उनले बताए ।"
"दुबईमा नौ महिना जेल, फर्केपछि कोरोना","(भक्तपुर)  दुबईमा साथीसँग झगडा परेपछि डकेन्द्र जेल परे । ६ महिने सजाय कटाउनै लागेका बेला लडकडाउन भयो । थप तीन महिना जेलमै बस्नुपर्यो । आममाफी पाएर नेपाल फर्के, होल्डिङ सेन्टरमा बसेका बेला उनलाई कोरोना संक्रमण भयो । कुनै लक्षणबिना उनी १० दिनपछि कोरोनामुक्त भए । अब भने ढुक्क भएर घर फर्केका छन् ।मोरङको मिक्लाजुङ गाउँपालिका५ संगमचोकका २९ वर्षीय डकेन्द्र दर्नाल यूएईबाट जेठ २३ मा एयर अरेबियाको जी नाइन १७५१ चार्टर फ्लाइटबाट त्रिभुवन विमानस्थल आइपुगेका थिए । यूएईबाट सँगै आएकामध्ये एक जनामा कोरोना संक्रमण देखिएपछि विमानका यात्रु सबैलाई होल्डिङ सेन्टर नलगी भक्तपुरको खरिपाटीस्थित विद्युत् प्राधिकरण तालिम केन्द्रमा बनाइएको क्वारेन्टाइन लगियो ।त्यहाँ ११ दिन बसेपछि उनलाई पनि असार ३ मा संक्रमण पुष्टि भयो । त्यसपछिको १० दिन टेकु अस्पतालमा उपचार गराएपछि उनी शुक्रबार डिस्चार्ज भएका छन् । पीसीआर रिपोर्ट पोजिटिभ आयो तर लक्षण केही देखिएन, उनले भने, आरामसँग अस्पतालमा बसें, ढुक्कले डिस्चार्ज भएँ ।अस्पतालमा दैनिक ज्वरो, प्रेसर, अक्सिजन नाप्ने, समयसमयमा खानाखाजा खुवाउने गरेको उनी बताउँछन् । दुबईमै आरडीटी र पीसीआर परीक्षण गरी नेगेटिभ रिपोर्ट आएपछि यूएईबाट जेठ २३ मा नेपाल आइपुगेको उनले बताए । १७ महिनाअघि वैदेशिक रोजगारीका लागि दुबई पुगेका उनले एक कम्पनीमा कार्यालय सहायकका रूपमा ७ महिना काम गरे । एउटै कम्पनीमा कार्यरत सहकर्मीको झगडाका कारण उनले जेल जीवन जिउनुपर्यो । नौ महिना जेल परें, अदालतले ६ महिना सजाय तोकेको थियो तर कोरोनाका कारण तीन महिना थप बस्नुपर्यो, उनले भने, नागरिकता, पासपोर्ट केही दिएन । नेपाल फर्काउन एउटा पेपर बनाइदिए । उनीसँग लगाएको एक जोर कपडाबाहेक केही थिएन । जेल परेपछि परिवारसँगको सम्पर्क टुट्यो । होल्डिङ सेन्टरमा आएर सिम पाएपछि मात्र परिवार, आफन्तसँग सम्पर्क भयो, घरबाट पैसा मगाएर कपडा र जुत्ता किनें, उनले भने ।यसअघि कतारमा तीन वर्ष बसेका दर्नाललाई अब वैदेशिक रोजगारीका लागि कुनै मुलुक जाने रहर छैन । कामदारका रूपमा कुनै मुलुकमा रगत, पसिना बगाउन चाहन्न, उनले भने, अब आफ्नै मुलुकमा केही गर्ने विचार छ ।कुवेतबाट ल्याइएका बालक बालग्राममा जिल्लास्तरीय संकट व्यवस्थापन केन्द्र (डीसीसीएमसी) भक्तपुरले कुवेतबाट ल्याइएका एक अभिभावकविहीन बालकलाई एसओएस बालग्राम सानोठिमीमा बुझाएको छ । जेठ ३० मा कुवेतबाट उद्धार भई आएकी रूपन्देहीकी रोजिता थारूले ५ महिने अभिभावकविहीन बालकलाई साथै ल्याएकी थिइन् । ती बालकलाई थारूसँगै चाँगुनारायण नगरपालिका७ खरिपाटीस्थित विद्युत् प्राधिकरण तालिम केन्द्र क्वारेन्टाइनमा दुई साता राखिन् । थारूले चार वर्षदेखि कुवेतमा सँगै कार्यरत झापाकी एक महिलाले ती बालकलाई जन्म दिएको र कामकाज गर्न असहज भएकाले नाबालकलाई नेपाल लगी आफन्तलाई बुझाइदिन अनुरोध गरेकाले ल्याएको प्रहरीलाई दिएको निवेदनमा उल्लेख छ । खरिपाटी क्वारेन्टाइनमा १४ दिन राख्दासमेत बालकलाई हेरचाह गर्ने हकवाला आफन्त कोही नआएकाले तत्कालका लागि बालकको संरक्षण र हेरचाह गर्न एसओएस बालग्रामलाई बुझाएको प्रहरीले जनाएको छ । डीसीसीएमसी भक्तपुरको असार १० को बैठकले शिशुको हकवाला आफन्त कोही नआएसम्म तत्कालका लागि संरक्षण र हेरचाहका लागि एसओएस बालग्रामलाई बुझाउन निर्णय गरेको हो ।"
मेसिन बिग्रिँदा ८०० स्वाब थन्किए,"(सुर्खेत)  सुर्खेतमा रहेको आरटीपीसीआर मेसिन बिग्रिएपछि पाँच दिनदेखि कोरोना परीक्षण रोकिएको छ । विभिन्न जिल्लाबाट ल्याइएका करिब ८ सय स्वाबका नमुना प्रयोगशालामा थन्किएका छन् ।प्रदेश स्वास्थ्य सेवा निर्देशनालयका प्रयोगशाला संयोजक ओम आचार्यका अनुसार सुर्खेतसहित दैलेख, सल्यान, जाजरकोट र रुकुम पश्चिमबाट ल्याइएका स्वाबका नमुना फ्रिजमा राखिएका छन् । तापक्रम मिलाएर राखेपछि ५६ महिनासम्म पनि परीक्षण गर्न सकिन्छ, उनले भने, तर यति बेला जतिसक्दो छिटो परीक्षण गरेर रिपोर्ट दिन सक्दा राम्रो हुन्थ्यो ।कर्णाली प्रदेश सरकारले त्रिभुवन विश्वविद्यालयको ल्याबमा रहेको आरटीपीसीआर मेसिन खरिद गरी वैशाख दोस्रो साताबाट परीक्षण थालेको थियो । एक पटकमा ९६ वटा नमुना प्रोसेसिङ गर्ने क्षमता भए पनि मेसिन फुल फेज मा चलेको थिएन । क्षमताको करिब आधा संख्यामा परीक्षण हुँदै आएको थियो । संघीय सरकारले चैतमा पठाएको कम क्षमताको मेसिन पनि वैशाख दोस्रो सातादेखि बन्द अवस्थामा छ । सोमबार सम्पन्न प्रदेश विपद् व्यवस्थापन केन्द्रको बैठकमा मुख्यमन्त्री महेन्द्रबहादुर शाहीले विभागीय मन्त्रीसहित स्वास्थ्य अधिकारीलाई मेसिन यथाशक्य सञ्चालनमा ल्याउन निर्देशन दिएका थिए ।प्रदेश स्वास्थ्य सेवा निर्देशक रीता भण्डारीले सुर्खेतको मेसिन बिग्रिए पनि केही नमुनाहरू आरएनए एक्स्ट्राक्सन (परीक्षणका लागि आवश्यक प्रक्रिया पूरा) गरेर नेपालगन्ज पठाउने काम भइरहेको बताइन् । यहाँको मेसिनमा मात्र काम रोकिएको हो, परीक्षणको काम रोकिएको छैन, उनले भनिन्, हामीले यहींको प्रयोगशालामा प्रोसेसिङ गरेर रिडिङका लागि मात्र पठाइरहेका छौं, यसले नतिजा छिटो आउन सक्छ । मंगलबार मात्र नेपालगन्जको प्रयोगशालामा पठाइएका नमुनामध्ये चार वटाको नतिजा पोजिटिभ आएको छ ।जुम्लास्थित कर्णाली स्वास्थ्य विज्ञान प्रतिष्ठानमा ठूलो मेसिन भए पनि चाप अधिक हुँदा प्रदेश बाहिरको प्रयोगशालामा पठाउनु परेको हो । प्रतिष्ठानको प्रयोगशालामा पनि मंगलबारसम्म करिब ८ सय स्वाब पेन्डिङ मा रहेका प्रतिष्ठानका रजिस्ट्रार विश्वराज काफ्लेले बताए । सुर्खेतमा मेसिन बिग्रिएपछि केही स्वाबहरू यता पठाउने कि भन्नेबारे कुरा भइरहेको छ, तर यहाँ पहिलेकै नमुना थन्किरहेका छन्, उनले भने, जतिसक्दो छिटो परीक्षण गर्ने प्रयास गरिरहेका छौं ।कर्णालीमा मंगलबारसम्म १ हजार ४ सय ४३ व्यक्तिमा कोरोना संक्रमण देखिएको छ । तीमध्ये सबैभन्दा बढी दैलेखका ७ सय ६०, सुर्खेतका ३ सय ४७ र सल्यानका १ सय ७७ जना छन् । यी तीनवटै जिल्लाका नमुना सुर्खेतको प्रयोगशालामा परीक्षण हुने गरेका छन् । यसले गर्दा पनि सुर्खेतको मेसिन बिग्रिँदा कोरोना पहिचान र प्रतिकार्यको काम प्रभावित भएको छ ।दैलेखमा सोमबारदेखि परीक्षण सुरु भए पनि क्रस भेरिफिकेसन का लागि नमुना नेपालगन्जस्थित प्रयोगशालामा पठाउनुपर्ने भएकाले परीक्षणले गति लिन सकेको छैन । स्वास्थ्य सेवा कार्यालय प्रमुख डा नीरञ्जन पन्तका अनुसार पहिलो दिन ४० नमुना परीक्षण भएकोमा पुनः परीक्षणका लागि स्वाबको नमुना नेपालगन्ज पठाइएका छन् । मंगलबार पनि सोही संख्यामा नमुना परीक्षण भइरहेको उनले बताए । हामीले संख्यात्मक रूपमा धेरै परीक्षण गर्नेभन्दा पनि गर्नैपर्ने केसको मात्र पीसीआर परीक्षण गर्ने योजना बनाएका छौं, उनले भने, सुरुमा क्रस भेरिफिकेसनका लागि नेपालगन्ज पठाउनुपरे पनि केही दिनमा यहीँबाट नतिजा पुष्टि गरिनेछ ।रुकुम पश्चिमको चौरजहारी नगरपालिकाले पनि मेसिन खरिद गरी ल्याएको छ । मंगलबारदेखि जडानको काम भइरहेको र सम्भवतः शुक्रबारदेखि परीक्षण सुरु हुने नगर प्रमुख विशाल शर्माले बताए । उनका अनुसार चौरजहारीमा परीक्षण सुरु भएमा रुकुमका साथै सल्यान, जाजरकोट, सुर्खेतका पूर्वी क्षेत्र र डोल्पाका केही क्षेत्रका स्वाब परीक्षण गर्न सकिनेछ ।कर्णालीमा मंगलबारसम्म २९ हजार १ सय ७ जनाको स्वाब परीक्षण भएको छ । कोरोना पुष्टि भएका १ हजार ४ सय ४३ जनामध्ये १ हजार ७२ जना निको भएर आइसोलेसनबाट घर फर्केका सामाजिक विकास मन्त्रालयले जनाएको छ । मन्त्रालयका स्वास्थ्य सेवा महाशाखा प्रमुख डा लक्ष्मीनारायण तिवारीका अनुसार कर्णालीका आइसोलेसनमा कोरोना एक्टिभ केस को संख्या ३ सय ६५ मात्र छ । कोरोना पुष्टि भएकामध्ये ६ जनाको मृत्यु भएको छ ।"
थपियो प्रयोगशाला,"बुटवल (कास) प्रदेश ५ को बुटवलस्थित लुम्बिनी प्रादेशिक अस्पतालमा पनि पीसीआर प्रविधिबाट स्वाब परीक्षण सुरु गरिएको छ । प्रदेश सरकारले दिएको ६० लाख रुपैयाँबाट मेसिन खरिद गरिएको हो । मेसिन राख्न पूर्वाधार निर्माण र सञ्चालनको व्यवस्थापन भने अस्पताल आफैंले गरेको छ । अस्पतालका मेडिकल सुपरिन्टेन्डेन्ट डा राजेन्द्र खनालको संयोजकत्वमा १२ जना प्राविधिक प्रयोगशालामा खटिएका छन् । उनीहरूलाई अस्पतालबाटै सेवासुविधा दिइनेछ । सुरुमा दुई चरणमा चलाउँछौं, दैनिक एक सय नमुना परीक्षण गर्नेछौं, डा खनालले भने, माग र आवश्यकता बढ्दै गए थप प्राविधिक व्यवस्थापन गरेर २४ सै घण्टा सेवा दिनेछौं । पीसीआर मेसिनको सामाजिक विकासमन्त्री सुदर्शन बरालले मंगलबार उद्घाटन गरे । यसअघि प्रदेशमा रूपन्देही र बाँकेमा एकएक र दाङमा दुई गरी चारवटा मेसिनबाट परीक्षण हुँदै आएको थियो । जसबाट दैनिक चार सय स्वाबका नमुना परीक्षण हुने गरेको थियो । बुधबारदेखि दैनिक ५ सय नमुना परीक्षण हुने सामाजिक विकासमन्त्री बरालले बताए । प्रदेश सरकारले भैरहवामा रहेको प्रदेश प्रयोगशालामा पनि थप एउटा पीसीआर मेसिन व्यवस्थापन गरेको छ । यूएनडीपीले दिएको उक्त मेसिन परीक्षणका क्रममा रहेको उनले जानकारी दिए ।"
ओलीले खोलेको 'प्यान्डोराज बक्स',"प्रधानमन्त्री केपी शर्मा ओलीले लिम्पियाधुरासहितको नयाँ नक्सा जारी गरेबापत आफूलाई सरकारबाट हटाउन भारतीय राज्य संयन्त्र र आफ्नै पार्टीका नेताहरू सक्रिय भएको गम्भीर आरोप लगाएपछि सत्तारूढ दलभित्रको किचलो विस्फोटक मोडमा पुगेको छ । मंगलबार नेकपा स्थायी समितिको बैठकमा शीर्ष नेताहरूले उक्त विवादास्पद अभिव्यक्तिलाई लिएर ओलीसँग प्रस्टीकरण मात्र मागेका छैनन्, उनको कारणबाट सरकार र पार्टी अप्ठेरोमा परेको भन्दै प्रधानमन्त्री र अध्यक्ष दुवै पदबाट राजीनामा दिनसमेत दबाब दिएका छन् । पार्टीका अर्का अध्यक्ष पुष्पकमल दाहाल, वरिष्ठ नेताद्वय माधवकुमार नेपाल र झलनाथ खनाललगायत शीर्ष तहबाटै यस्तो माग आएपछि प्रधानमन्त्री ओली पहिलोपटक गम्भीर संकटमा परेका छन् । सबैजसो उपल्ला पार्टी संगठनहरूमा अल्पमतमा देखिँदै आएका उनले आफ्ना सहकर्मी नेताहरूसँग पुनः नयाँ शिराबाट समझदारी कायम गर्न सक्छन् वा दुवै मोर्चाबाट हट्नुपर्ने अवस्था आउँछ, त्यो प्रस्ट भइसकेको छैन । तर यसले सत्तारूढ दललाई दुर्घटनातर्फ लैजाने र मुलुकले केही वर्षयता मात्र अनुभव गर्न पाएको राजनीतिक स्थायित्वको अभ्यास खण्डित हुने सम्भावनासमेत छ । यस्तो गम्भीर परिस्थिति उत्पन्न हुनुको मुख्य कारक भने अरू कोही नभई स्वयं प्रधानमन्त्री ओली हुन्, जसका असहिष्णु अभिव्यक्ति, व्यवहार र सरकारको कमजोर कार्यशैलीले गर्दा चौतर्फी निराशा र आक्रोश छाएको छ । प्रधानमन्त्री ओलीले आइतबार मदन भण्डारी जन्मदिवसको अवसर पारेर जसरी आफ्ना सहकर्मी नेता र भारतलाई जोड्दै आफ्नो सरकार संकटमा परेको सार्वजनिक अभिव्यक्ति दिए, त्यो उनकै निम्ति प्यान्डोराज बक्स सावित भएको छ । प्रधानमन्त्री तहबाट आन्तरिक राजनीति र बाह्य चलखेललाई जोड्दै अमूर्त र उत्तेजक टिप्पणी गर्नु आफैंमा पदीय मर्यादा सुहाउँदो काम होइन । भारतले उनीविरुद्ध खेलिरहेको छ र उनले भनेझैं भारतीय दूतावास नै यसमा सक्रिय छ भने त्यसलाई सार्वजनिक खपतको सस्तो विषय बनाएर पन्छिन पाइँदैन, तथ्यगत विवरण दिन सक्नुपर्छ र त्यसमा संलग्न कूटनीतिज्ञलाई प्रमाण पुर्याएर पर्सनाननग्राटा घोषित गर्न सक्नुपर्छ । नत्र यसलाई जनताले राष्ट्रवादी कार्ड दुरुपयोगको नयाँ शैलीका रूपमा मात्र लिनेछन् । निश्चय पनि प्रधानमन्त्री ओलीले यसबीचमा भारतसँगका कतिपय मामिलामा राष्ट्रिय स्वार्थलाई केन्द्रमा राख्दै दृढ अडान लिएको पृष्ठभूमि छ । नाकाबन्दीदेखि हालै नक्सा जारी गर्ने बेलासम्म उनले आफ्नो यो दृढताको परिचय राम्रोसँग दिएका छन् । तर सदैव यसैलाई आधार बनाउँदै राष्ट्रवादलाई आफ्नो शासकीय कमजोरी ढाक्ने अस्त्र बनाउने छुट उनलाई छैन । प्रधानमन्त्री ओलीले राष्ट्रियताका मुद्दामा अडान लिएको देखिए पनि घरेलु मामिलामा उनी निकै कमजोर देखिएका छन् । खासगरी सरकार सञ्चालनमा असफलप्रायः भइसकेका छन् । झन्डै दुई तिहाइको बहुमत पाएर सरकार चलाउने दुर्लभ अवसर जुटे पनि जनअपेक्षाअनुरूप काम गर्न नसक्दा अहिले उनी यस्तो रक्षात्मक स्थितिमा झर्न पुगेका हुन् । खासगरी प्रधानमन्त्री ओली स्वयंको अहंकार, आलोचना पचाउन नसक्ने स्वभाव र अधिनायकवादी कार्यशैलीले धेरैलाई चिढ्याएको छ । यसबीचमा स्वास्थ्य सामग्री खरिद प्रक्रियामा भएको अनियमितता, यति समूहलाई राज्यका सम्पत्ति विवादास्पद ढंगले सुम्पने प्रवृत्तिको निरन्तरता र अन्य कतिपय भ्रष्टाचारजन्य गतिविधिलाई देखेको नदेख्यै गर्ने वा त्यस्ता भ्रष्ट प्रवृत्तिलाई छुट दिने शैलीले प्रधानमन्त्रीको छबि नराम्रोसँग बिग्रेको छ । ओलीले आफूनजिकका व्यक्ति वा समूहले सहीगलत जे गरे पनि संरक्षण दिन्छन् भन्ने मान्यता नै स्थापित भइसकेको छ । यो सबैले उनको पार्टीभित्रै अन्तरविरोध सिर्जना गरेको हो, जसलाई हल गर्न नसक्दा प्रधानमन्त्री ओलीका आगामी दिनहरू सुखद हुने देखिँदैन । निश्चय पनि ओलीलाई सत्ताच्युत गरेर शक्तिमा आफू स्थापित हुने चाहना प्रतिस्पर्धी नेताहरूले राखेका होलान् । मूल नेतृत्व अप्रभावकारी वा असफल देखिएपछि त्यसैलाई आधार बनाएर अरूले विस्थापित गर्न खोज्नु राजनीतिको स्वाभाविक नियम नै हो । बाह्य शक्तिले नेपालको आन्तरिक राजनीतिमा खेल्न खोज्ने प्रवृत्ति पनि नौलो होइन । त्यसैले मूल कुरा, प्रधानमन्त्री ओली र उनको कार्यशैली नै हो । उनले चुनावमार्फत जनताबाट पाएको कार्यादेश राम्रोसँग पालना गर्न सकेका भए अहिले यस किसिमको प्रतिकूल परिस्थिति नै उत्पन्न हुने थिएन । राम्रोसँग सरकार चलाउन सकेको भए आम जनता नै उनको प्रतिरक्षार्थ खडा हुन्थे । तर अहिले आफ्नै पार्टीको शीर्ष तह ओलीको विकल्प खोज्नुपर्ने निर्णायक मोडमा आइपुगेको छ । यो अवस्थामा प्रधानमन्त्री ओलीलाई सत्तामै राख्ने वा अरू कसैले उनलाई विस्थापित गर्ने भन्ने कुरा अब नेकपाको आन्तरिक जोडघटाउ र भावी निर्णयमा निर्भर होला । तर यसबाट मुलुकमा पुनः राजनीतिक अस्थिरता छाउने र अवैधानिक कदम चाल्नेतर्फ कोही उद्यत हुने अवस्था भने आउन दिनु हुँदैन । आपसी प्रतिस्पर्धा र तीव्र मनमुटावका बाबजुद नेकपाका दुई अध्यक्ष ओली र दाहालले यसतर्फ भने विचार पुर्याउनैपर्छ ।"
सार्वजनिक यातायात खुलाऔं,"सरकारले असार १ देखि २१ सम्म जोरबिजोर गरी निजी सवारीसाधन चलाउने निर्णय जेठ २८ मा गरेको थियो । त्यतिखेरको प्रस्तावमा असार २२ देखि भाडाका बस चल्न दिने उल्लेख थियो । यो नियम सुरक्षाविधिको पालना हुने र यात्रुलाई कष्ट नहुने गरी लागू गर्नुपर्छ । सकेसम्म बढी बस चल्नका लागि प्रोत्साहन गर्नुपर्छ । बसहरूलाई थप इजाजत लिनुपर्ने व्यवस्था गर्नु हुँदैन । लामो रुटका हकमा यात्रुको नाम, फोन नम्बर र दोहोरो ठेगाना अभिलेखीकरण गर्नु आवश्यक छ । त्यस्तो अभिलेखीकरण व्यवसायीले इमेलमार्फत पनि सरकारी निकायलाई पठाउन सक्नुपर्छ । सकेसम्म यात्रा नगर्न, नत्र पैदल हिँड्न वा निजी सवारीसाधन प्रयोग गर्न जनचेतना फैलाउनुपर्छ । सार्वजनिक यातायात सकेसम्म कम प्रयोग गर्नुपर्छ । नगरबसमा विद्यार्थी छुट सुविधा हटाउनुपर्छ र न्यूनतम भाडा २० रुपैयाँ कायम गर्नुपर्छ । बसहरूलाई यात्रु कुर्न एक सेकेन्ड पनि रोक्न दिनु हुँदैन । लामो दूरीका बसका हकमा दोब्बरसम्म भाडा लिन अनुमति दिनुपर्छ तर बढी भाडा लिन चाहने व्यवसायीले पहिले नै भाडादर सार्वजनिक गर्नैपर्ने व्यवस्था हुनुपर्छ । यसो गर्दा बसमा यात्रुको चाप स्वतः कम हुन्छ र व्यवसायीलाई पनि घाटा हुँदैन । सिन्डिकेटवालाहरूले अनलाइनबाट टिकट बिक्री गर्न बसधनीलाई रोक लगाएका छन् । टिकट समितिका काउन्टरबाटै बेच्नुपर्ने बाध्यता छ । थोरै सिटको टिकट मात्र अनलाइनबाट बेच्न छुट दिएका छन् । सबै टिकट अनलाइनबाट बेच्न चाहनेका लागि सरकारले सहयोग गर्नुपर्छ । बाँकी व्यवसायीलाई पनि सकेसम्म धेरै टिकट अनलाइनबाट बेच्न प्रोत्साहन गर्नुपर्छ । यात्रुसीमामा कडाइ गर्नु हुन्न । बरु यात्रुको संख्या कम हुने अवस्था बनाउनुपर्छ । सरकारी निकायले सबै बसलाई हरेक ट्रिपमा डिसइन्फेक्सन गर्ने कार्य बस टर्मिनलमा गर्नुपर्छ । रमेश घिमिरे, सैनामैना१०, रूपन्देही"
बैठकबाट तर्केर पार पाइन्न,"ओलीले किन बैठकमा बस्न चाहेनन् ? समाचारले बालुवाटारमै भइरहेको स्थायी कमिटी बैठकमा प्रधानमन्त्री अनुपस्थित हुनुको कारण खोतलेको छ । पार्टीका अध्यक्ष तथा सरकार प्रमुख स्थायी कमिटीको बैठकमा अनुपस्थित हुनुले शंका उब्जिएको छ । यसो गर्नु भनेको सरासर बैठकलाई टार्नु हो । यदि अस्वस्थता वा कार्यव्यस्तताका कारणले अनुपस्थित हुनुपरेको भए बैठकलाई स्पष्ट जानकारी गराउनु पर्दैन ? लामो समयदेखिको धेरै प्रयत्नपछि आयोजित पार्टी स्थायी कमिटीको बैठकजस्तो महत्त्वपूर्ण कार्य अरू हुन सक्दैन । निवास परिसरमै रहेर अनुपस्थित रहने तर भाषण गर्ने कार्यक्रममा भने जसरी पनि पुगेर आफ्नै नेता, कार्यकर्तालाई होच्याउन र गालीयुक्त घण्टौं लामो भाषण गर्न सक्ने हाम्रा सर्वज्ञाता प्रधानमन्त्रीको कलाको कसरी मूल्यांकन गर्ने ? आफ्नै कमिटीको बैठकमा कार्यव्यस्तता तथा स्वास्थ्यको बहाना बनाएर किन हिँडिरहेछन् ? स्थायी कमिटी बैठकभन्दा महत्त्वपूर्ण काम अरू के थियो वा हुन सक्थ्यो र ? नेकपाका कार्यकर्ताले कमरेड ओलीलाई पार्टी र सरकार प्रमुखको कुर्सीमा पुर्याएको हो । अरू कसैले होइन र सक्दैनन् पनि । पार्टी र सरकारका कामकारबाहीबारे जनताले प्रशंसा गर्ने हो, आत्मप्रशंसा गर्ने होइन । त्यसैले हामी नेकपाकै कार्यकर्ता र मतदाताको सटीक सल्लाह मान्ने भए दुईचार जनाको खोपीभित्र मात्र होइन, सबै सदस्य र कार्यकर्ताको वाहवाही हुने फराकिलो घरमा समेटिनुपर्छ । गंगाराज अर्याल, पाणिनि८, अर्घाखाँची"
दिल्लीलाई किन दोष ?,"नेकपाका अध्यक्ष तथा प्रधानमन्त्री केपी शर्मा ओलीले खोसिएको जमिन फिर्ता ल्याउने प्रक्रियामा गएकाले भारतकै चलखेलमा आफूलाई प्रधानमन्त्रीबाट हटाउन खोजिँदै छ भन्ने गम्भीर आक्षेप लगाएका छन् । कुर्सी डगमगाउनुमा जसलाई दोष देखाए पनि सर्वसाधारणलाई भने उनकै रबैया त्यसको कारक रहेको थाहा छ । व्यापक असन्तुष्टि पैदा हुनुमा उनकै कार्यशैली जिम्मेवार छ । उनले पार्टीको निर्णयलाई बेवास्ता गर्दै गए, एक पद एक व्यक्तिको अवधारणालाई कार्यान्वयन गर्ने मन गरेनन् । आर्थिक अनियमिततामा संलग्नहरूलाई कारबाही गर्नुको सट्टा काखी च्याप्दै हिँडे । सामूहिक छलफलभन्दा पनि एकल निर्णयमा चल्नमै रमाए । महामारीको व्यवस्थापन कमजोर भयो । खर्च सार्वजनिक भएअनुसार व्यवहारमा काम नदेखिएकाले जनताले सरकारमाथि प्रश्न उठाए । यस्तो बेला उल्टै सबैको बचाउ गर्दै हिँडे । भोका जनताको अवस्था सञ्चारमाध्यमले बाहिर ल्याउँदा कुन निकायको कमजोरी भयो भन्नेभन्दा पनि किन पत्रकारहरू पहिला पुगे भन्नेमा अल्झिए । मुखले भ्रष्टाचार, नातावाद र कृपावाद नमान्ने भने पनि व्यवहारमा कहिल्यै त्यस्तो देखिएन । प्रधानमन्त्री ओली आफ्नो र प्रदेश सरकारको कामको समीक्षा गर्न चुके । यी सबै गल्तीका कारण आज ओली सरकारको विकल्प सोच्न जनता बाध्य भएका छन् । यस्तो परिस्थितिमा आफ्नो गल्ती नदेख्ने अनि दिल्लीलाई देखाएर फेरि हैकम लाद्न खोज्ने ओलीको दाउ जनताले बुझिसके । गोविन्द विक, बूढानीलकण्ठ१२, काठमाडौं"
खाद्य पदार्थमा अनवरत खेलबाड,"सरकारमा रहने जोसुकैले स्वाभिमान र राष्ट्रियताका कुरा गर्छन् । जनहित र समृद्ध राष्ट्र निर्माण पहिलो प्राथमिकता हो भन्न छुटाउँदैनन् । तर, आम उपभोक्ताले प्रयोग गर्ने खाद्य पदार्थ कति विषादीयुक्त र हानिकारक छ भन्ने हेक्का सरकारलाई छैन ।अनुगमन गर्ने निकाय निष्क्रिय र कमजोर हुँदा दूधमा ट्वाइलेट पेपर, जार र बोतलमा धाराको पानी, खसीको मासुमा बाख्रा, बूढा र रोगी राँगाभैंसीको मासु, पोखरीमा मरेका र सडेका चौपायाको चारो खुवाइएका माछा खान अभिशप्त छौं हामी । फलफूल र सागसब्जी पौष्टिक तत्त्वले होइन, विषले भरिपूर्ण हुन्छन् । दाल, चामल, नुन, तेल पनि स्वच्छ र शुद्ध पाउन कठिन छ । यो कोरोनाकालमा त झन् केके मात्रै भइरहेको होला ? यो कुरा म आफैं पनि धेरै वर्षअघि मार्केटिङमा काम गरेको अनुभवका आधारमा भन्दै छु ।भारतबाट आयात हुने दालमोठ, भुजियालगायत पनि मिति गुज्रेका हुन्छन्, जुन कुरा आमउपभोक्तालाई थाहा हुन्न । भारतमा दालमोठभुजियामा ६ महिनाको एक्सपायरी डेट राखिएको हुन्छ भने नेपालमा १ वर्षको बनाइएको हुन्छ । जहाँ उत्पादन हुन्छ त्यहाँ छ महिनामा बिग्रिने वस्तु नेपालमा कसरी १ वर्षसम्म खानयोग्य हुन्छ ?त्यस्तै लापरबाही इनर्जी ड्रिङ्क्स र दूधसँग खानुपर्ने भनिएका उत्पादनहरूमा पनि हुने गरेको छ । त्यस्ता ड्रिङ्क्स प्रायः सिसा वा प्लास्टिकका बोतलमा हुन्छन् र तिनमा नेक भन्दा तलदेखि चिल्लो कागज टाँसिएको हुन्छ, जसमा उत्पादन मिति आदि लेखिएको हुन्छ । एक्सपायरी डेट भित्र बिक्री नभएपछि बजारबाट उठाएका वा गोदाममै थन्केका ती उपभोग्य वस्तुमा व्यापारीहरूले त्यो कागज उक्काई नयाँ उत्पादन र समाप्ति मिति छापिएको अर्को कागज टाँस्छन् र तिनलाई फेरि बजारमा पठाउँछन् । उत्पादन मिति ३ महिनापछाडिको राखेर उत्पादित फ्रुटी त केही समयअघि गोदाममा भेटिएकै हो । हाम्रो राज्य संयन्त्र र द्रव्यपिशाच व्यापारीहरू नमिली जनस्वास्थ्यमाथिको यस्तो अपराध सम्भव होला ? न्युरोडका गुँदपाक र मिठाई पसल, दरबारमार्गका कपडा पसलमा छापा मारेर केही दिन तालाबन्दी गरिदिँदैमा सरकारी निकायको काम सकिन्छ ? सत्तासीनहरूसँग गठजोड भएका भनिने ठूला व्यापारीहरूलाई चाहिँ जे गर्न पनि छुट भइरहने हो ?गाई फार्म, डेरी, माछा पोखरी, वधशाला, कोल्डस्टोर, खाद्य पदार्थका गोदामजस्ता ठाउँमा समयसमयमा कडाइका साथ अनुगमनको थालनी नगरी यसमा सुधार आउने गुन्जायस छैन । जसरी पनि नाफा कमाउन अग्रसर व्यापारीहरूको फटाइँ अनि सरकारी अधिकारीहरूको मिलेमतो र उदासीनताका कारण यस्तो अपराध बेरोकटोक चलिरहेको हो । मानव स्वास्थ्यमा खेलबाड गर्नेहरूलाई कडाभन्दा कडा कारबाही गरिहाल्नुपर्छ । जतिसक्दो चाँडो यस्तो कुकर्ममा लगाम लगाई सिंगो देशलाई रोगी भइरहनबाट जोगाउन जरुरी छ । रोशन भट्टराई, इनरुवा३, सुनसरी"
भय बेच्ने उपक्रम !,"जनमत परिचालनराजनीतिक दर्शनका सिद्धान्तकारहरूले जनसमूहले उत्पादन गर्ने भीडको विवेक एवं सत्यताभन्दा पनि प्रतिशोधको पक्षमा उभिने प्रेक्षकहरूको न्याय (स्पेक्टेटर्स जस्टिस) जस्ता अवधारणाहरूलाई शताब्दियौंदेखि विवेचना गर्दै आएका छन् । रावणको लंकाबाट मुक्त भएर अयोध्या फिरेकी जानकीलाई अवधकी महारानी हुनुअगाडि अग्निपरीक्षा दिनुपर्ने हुन्छ । भीड रमिते बन्छ । त्यो किनभने भीडको विवेक सदैव स्थापित मूल्य एवं मान्यताको पक्षमा हुन्छ । शोषित, पीडित एवं दरिद्र जनसमूहसमेत सनातन परम्पराविरुद्ध उभिन हच्किन्छ । यथास्थितिवादीहरूले सामान्यजनको यही मनोदशालाई उपयोग गरेर आफ्नो वर्चस्वलाई निरन्तरता दिन्छन् । मर्यादापुरुषोत्तमका लागि आफ्नी सहधर्मिणीको पवित्रताभन्दा सामान्यजनको पूर्वाग्रह बढी महत्त्वपूर्ण थियो । पूर्वाग्रह पुष्टिको आफ्नो अभिरुचि राजा राम पुनः प्रदर्शित गर्छन् । कुनै सामान्यजनको घर झगडामा जगज्जननीको चरित्रमा आक्षेप लगाइन्छ । आखिर मर्यादापुरुष न हुन्, अयोध्याका राजा पुनः सत्यको साटो जनप्रियताको पक्षमा उभिन्छन् एवं गर्भिणी महारानीले असहाय जंगलको बाटो तताउनुपर्ने हुन्छ । जनमत निर्माण एवं परिचालन गर्न जान्नेले सामान्यजनलाई कसरी तिनका आफ्नै हितविरुद्ध प्रयोग गर्न सक्ने रहेछन् भन्ने कुरा काठमाडौं उपत्यकाका उल्लेख्य रैथाने एवं केही अन्य जनजातिको मधेस द्वेष, भारत विरोध एवं एउटै भाषा, एउटै भेष र उस्तै सभ्यता, उही देश मान्यतामा आधारित राष्ट्रवादमा देख्न सकिन्छ । तिनलाई आफ्नै थातथलोमा मधेसीले अल्पसंख्यक बनाएको होइन । व्यापार होस् वा रोजगारी, नेपालका सबैजसो अधीनस्थ जनताको हित अन्य कुनै पनि राष्ट्रभन्दा बढी भारतसँग जोडिएको छ । र, एकलजातीय वर्चस्वले सीमित अनुवर्ती व्यक्तिलाई अवसर उपलब्ध गराए पनि समग्र समुदायको उत्थानका लागि संघीयता, समावेशिता एवं समानुपातिक प्रतिनिधित्व अनिवार्य अवयव हुन् भन्ने स्वतः स्पष्ट कुराको बढी व्याख्या गरिराख्नुपर्दैन । जनमत भने साक्ष, प्रमाण वा तर्कभन्दा पनि भावावेशबाट परिचालित हुन्छ भन्ने कुरा राष्ट्रवादको चिरस्थायी आकर्षणमा देख्न सकिन्छ ।राजा पृथ्वीनारायण वा उनका विरुदावली सर्जकहरूले नेपाललाई दुई ढुंगाबीचको तरुल बनाएर निरन्तर च्यापिने मनोदशामा रहन सिकाएका छन् । शीतयुद्धताका पश्चिमाहरूको वैचारिक व्याख्यातामध्येका एक एवं कतिपय नेपाली बुद्धिजीवीहरूका मार्गदर्शक रहेका अमेरिकी प्राध्यापक लियो ई रोजले आफ्नो प्रतिष्ठित पुस्तक नेपाल ः स्ट्राटिजी फर सर्भाइभल मार्फत अनुजीवन (सर्भाइभल) नेपाल राज्य व्यवस्थाको प्रमुख प्रयोजन रहेको औंल्याएका छन् । त्यो भनेको भयको मनोदशाको परिचायक हो । नागरिकता विधेयकमार्फत सर्वेसर्वा ओलीले मधेसी परम्पराप्रतिको गहिरो द्वेषभावलाई ब्युँताएका छन् । भारतीय षड्यन्त्रको आक्षेपमा अन्तरंग वैरी मनोरोगको लक्षण स्पष्ट देख्न सकिन्छ । नृजातीय मुख्तियार शर्मा ओली पूर्वाग्रह बेच्ने विधाका वाक्पटु विक्रेता हुन् । उखानटुक्का सुनाएर उनी बेसारलाई कोरोनाप्रतिरोधक ओखती भनेर बेच्न सक्षम छन् । उनको आजीवन शासन गर्ने क्षमताको मापन भने महँगोमा सार्वजनिक भय बेच्ने व्यापारको सफलतामा निर्भर रहनेछ ।"
दृष्टिविहीनलाई बैंक दुर्गम,"दृष्टिविहीनहरूले मुद्रा पहिचान गर्न सक्दैनन् भन्दै खाता खोल्ने चरणदेखि नै बैंकहरूले भेदभाव गर्दै आएका छन् । नेत्रहीनहरूलाई बैंक खाता खोल्न, पैसा राख्न वा झिक्न अभिभावक चाहिन्छ । यसो किन गरियो भन्ने प्रश्नमा बैंकहरूले जवाफ दिन्छन् पैसा चिन्न नसकेर ठगिने हुनाले । यदि नेत्रहीनहरूले सजिलै नोटहरू चिन्न सक्ने भए यो विडम्बना खेप्नुपर्ने थिएन । यही विषयमा २०६३ सालमा राष्ट्र बैंक र नेत्रहीन संघबीच हाल प्रचलित सात प्रकारका नोटमा संकेत राख्ने समझदारी भएको थियो । हजारको नोटमा तीन र पाँच सयको नोटमा दुई थोप्ला टेक्टाइल फर्म्याट मा राख्ने अनि अन्य पाँच प्रकारका नोटमा पनि क्रमशः यस्तै चिह्न राख्दै जाने सहमति भयो । पहिलोपटक छामेर चिन्न सकिने नोट निष्कासन हुने ग्यारेन्टी गरियो । यही समझदारीअनुरूप २०६४ असोज ११ मा राष्ट्र बैंकबाट जारी नोटहरूमा चिह्नहरू राखिए पनि, तर ती छामेर पहिचान गर्न नसकिने खालका थिए । चिह्नहरू स्पर्शयोग्य नबनाइँदा नोट चिन्न असम्भव भयो । नेत्रहीन संघले आपत्ति जनाएपछि राष्ट्र बैंकले रिप्रिन्ट भएर आउँदा यस्तो नहुनेमा विश्वस्त पारेको थियो । खाता खोल्नमै अवरोध गर्दै आएका वाणिज्य बैंकहरूले नेत्रहीनहरूको क्षमताको बेवास्ता गरी उनीहरूलाई अधिकारबाट वञ्चित गर्न खोज्नु समानता र गोपनीयताको हकविरुद्ध हो । मुद्रा पहिचानको समस्या देखाएर प्रविधिको द्रुततर विकास भइरहेको समयमा बैंकहरू नेत्रहीनहरूलाई इबैंकिङ, मोबाइल बैंकिङ, डेबिट तथा क्रेडिट कार्डजस्ता सेवा प्रदान गर्न हिचकिचाइरहेका छन् । संविधानले हरेक नागरिक कानुनका अगाडि समान हुने ग्यारेन्टी गरेको छ । पहुँच नपुग्ने विशेष आवश्यकता भएका व्यक्ति वा समुदायका निम्ति विशेष व्यवस्था नगरिनु भेदभाव हो । बैंकिङ कारोबार तथा मुद्रा पहिचानको सन्दर्भमा सबैभन्दा मर्कामा परेको नेत्रहीन वर्गका विभिन्न समस्या पहुँचका अभावले सिर्जना भएका छन् । राज्यका कानुनहरूको अध्ययन गर्यो भने सबैजसो कानुनमा पहुँच पुर्याउने व्यवस्था पाइन्छ, व्यवहारमा भने ठीक विपरीत छ । नेत्रहीनहरू पहुँचकै अभावमा आफ्नो क्षमता साँघुरो पारेर बिचरा बन्न बाध्य छन् ।प्रतिकूल परिस्थितिमाझ संघले निरन्तर चिह्न राख्न र बैंकिङ सेवाहरूमा पहुँच पुर्याउन छलफल चलाइरहेकै छ । तर राष्ट्र बैंकले खासै चासो दिएको छैन । अन्य केही मुलुकमा दृष्टिविहीनहरूले छामेर नोटको दर पत्ता लगाउन सक्ने चिह्नहरू राखिएको राष्ट्र बैंकलाई राम्ररी थाहा छ । नेपालमा भने अहिलेसम्म कार्यान्वयनमा आउन सकेको छैन । तर, राष्ट्र बैंकले दृष्टिविहीनहरूले छामेर पहिचान गर्न सक्ने नोटहरू प्रचलनमा ल्याइसकेको दाबी गरेको छ । २०६७ माघ १७ मा निवेदक दीपक भट्टराई रहेको परमादेशको मुद्दाको फैसला भएको थियो । नेपाल कानुन पत्रिका (२०६८, अंक४, निर्णय नं ८६०२) मा प्रकाशित फैसलाको पूर्ण पाठको अध्ययन गर्दा थाहा भयो राष्ट्र बैंकले दृष्टिविहीन व्यक्तिहरूले सहज रूपमा चिन्न सक्ने नोटहरू प्रचलनमा ल्याइसकेको उल्लेख गरेको रहेछ । अझ त्यसमा लेखिएको छ हाल प्रचलनमा रहेका नेपाली मुद्राहरूमध्ये रु ५००। र रु १०००। दरका नोटहरूमा ब्लाइन्ड रिडेबल फिचर राखिसकिएका छन् । २०६४ सालमा निष्कासित नोटका मसीका थोप्लाहरूलाई नै ब्लाइन्ड रिडेबल फिचर भनिएको हो वा दृष्टिविहीनहरूले सो कुरा थाहा पाउन नसकेको वा राष्ट्र बैंकले झुटो विवरण सर्वोच्च अदालतमा पेस गरेको हो ? यसबारे राष्ट्र बैंक गम्भीर हुनु जरुरी छ । सोही लिखित जवाफमा ब्रेल लिपिमा संकेत राख्दैमा दृष्टिविहीनहरूले मुद्राको दर पहिचानमा भोग्नुपरेको समस्या समाधान हुँदैन र हाम्रोजस्तो बढीभन्दा बढी नगदमा कारोबार गर्ने प्रचलन भएको देशमा नोटको हिफाजत हुँदैन भनिएको छ । एकातिर नोटमा संकेत राख्न सुरु गरिसकिएको छ भन्ने, अर्कातिर संकेत मेटिने डर तथा नोट मिसह्यान्डलिङ का कारण समस्या आउन सक्छ भन्ने जस्ता परस्पर विरोधाभासपूर्ण अभिव्यक्तिले राष्ट्र बैंकको दोहोरो चरित्र उजागर गरेको छ । नोटमा राखिने संकेत मेटिएर समस्या जस्ताको तस्तै हुन सक्ने तर्क दिएर राष्ट्र बैंक दृष्टिविहीनहरूको समस्याबाट सजिलै पन्छिन खोजेको त होइन ? राष्ट्र बैंकको यस प्रकारको जवाफप्रति सबै दृष्टिविहीन र सरोकारवालाको गम्भीर ध्यानाकर्षण भएको छ । उक्त जवाफमा दृष्टिविहीनहरूले नोटका दर पहिचान गर्न सक्ने गरी नोटमा संकेत राख्न सुरु गरिएको भनिएको छ । यदि राष्ट्र बैंकले संकेतहरू राखेर नोटहरू निष्कासन गर्न सुरु गरेकै हो भने यो खुसीको कुरा हो । नत्र सर्वोच्च अदालतमा विपक्षी बनाएको मुद्दाको लिखित जवाफका लागि मात्र त्यसो भनिएको हो भने राज्यको केन्द्रीय बैंक दृष्टिविहीनहरूप्रति संवेदनशील छैन भन्ने बुझिन्छ । वाणिज्य बैंकहरूले राष्ट्रिय तथा अन्तर्राष्ट्रिय प्रचलन आदिको बारम्बार उदाहरण दिने गरेका छन् । सबै नागरिकको पहुँच सुनिश्चित गरी संविधानले लिएको समानताको नीति अवलम्बन गरिरहेको बताउँछन् । तर, अहिलेको अवस्थामा एक्सेसिबिलिटी को अभाव देखाउँदै दृष्टिविहीनहरूलाई सहज रूपमा बैंकिङ सुविधा उपलब्ध गराउन भने वाणिज्य बैंकहरू हिचकिचाउँछन् । पटकपटक ब्लाइन्ड रिडेबल नोटहरू प्रकाशित गरेका छौं भन्न रुचाउने राष्ट्र बैंकले संविधान र कानुनहरूले सुनिश्चित गरेको समानताको व्यवहारलाई कार्यान्वयन मात्रै गरिदिने हो भने नेत्रहीन व्यक्तिहरू लाभान्वित हुन्थे अनि आफू सक्षम नागरिक भएको महसुस गर्न सक्थे ।"
पराक्रमी 'सिंगल' हरू,"अविवाहित महिला संसारकै खुसी, एक्लो हुनु सृजनात्मक हुनु हो, अविवाहित हुनु आफ्नो मर्जीको जीवन जिउन पाउनु हो शीर्षकका लेख सामाजिक सञ्जालमा जब आइपुग्छन्, तब ती हामीजस्ता सिंगल हरूलाई सबैभन्दा पहिला फरवार्ड गरिन्छन् । त्यस्ता सामग्री फरवार्ड गर्ने मेरा प्रिय मित्रहरूलाई कटाक्ष गर्नु या प्रत्युत्तर दिनु यो आलेखको उद्देश्य होइन । ती बरु यो लेखका प्रेरक हुन् । सिंगल र सामाजिक सञ्जालमा अभ्यस्तसमेत भएकी हुनाले सिंगल हुनुका फाइदा र बेफाइदा म आफैंले लेख्दा उपयुक्त ठानेकी हुँ । केही दिनअघि सामाजिक सञ्जालमा आई निड अ हग (मलाई अंकमाल आवश्यक छ) शीर्षकको करिब तीन मिनेट लामो भिडियो भेट्टाएँ र दोहोर्याईतेहर्याई हेरें । एउटी युवतीमहिलालाई प्रत्येक दिन प्रेमीको अंकमाल जरुरी हुन्छ, पुरुषको प्रेमिल स्पर्शले महिलाको शरीरमा कसरी सकारात्मक ऊर्जा उत्पादन गर्छ, दिनमा कम्तीमा एकपटक अंकमाल गर्दा महिलाको रक्तचाप सन्तुलित रहन कसरी मद्दत गर्छ, अंकमालले महिलामा प्रेमको हर्मोन उत्पादन गर्न र निराश पार्ने टक्सिनहरूलाई कसरी उत्सर्जन गर्न सहयोग गर्छ भन्ने विवरण उक्त भिडियोमा छ । अरू साथी पनि त्यस सुन्दर भिडियोका हकदार हुन् भन्ने ठान्दै मैले त्यो कैयौंलाई तत्काल फरवार्ड गरें । हेर्ने धेरैले त्यसलाई कसरी लिए कुन्नि, तर मजस्तै सिंगल एक साथीले उक्त भिडियोले आनन्दको बदला तनाव दिएको बताइन् । सिंगल हरूका बारे हाम्रो समाजको बुझाइ छ मन लागेको ठाउँ जान पाउने, मन लागेको कुरा गर्न पाउने, पारिवारिक बन्धनबाट मुक्ति मिल्ने, सन्तानप्रतिको चिन्ता नहुने, अर्काको झन्झट बोक्न नपर्ने, आर्थिक व्ययभार कम हुने, पारिवारिक उत्तरदायित्व वहन गर्न नपर्ने । तपाईं पाठकहरूलाई पनि लाग्न सक्छ सिंगल हुनु गजबै फाइदाको कुरा हो । तर आफ्ना समस्या राख्नुअघि हामी सिंगल को प्रश्न तपाईं डोयट (जोडीवाला) हरूलाई के लोग्नेको स्वास्नी र स्वास्नीको लोग्ने नहुनेबित्तिकै संसारका सबै नातासम्बन्ध गुमनाम हुन्छन् ? विवाह गरेर सन्तान नजन्माउने व्यक्तिहरू लट्टाईबाट छिनेको चंगाझैं सम्पूर्ण रूपमा मुक्त, असम्बन्धित र गैरजिम्मेवार हुन सक्छन् ? एकल हुनेबित्तिकै सबै सामाजिक, आर्थिक, मानवीय र पारिवारिक उत्तरदायित्वबाट विमुख हुन मिल्छ ? बिहे नगर्नेहरू पूर्ण रूपमा फुक्काफाल हुन्छन् ? बिहे नगर्नेहरूले अर्काको पीरमर्का बुझ्दैनन् ? बिहे नगर्नेबित्तिकै पारिवारिक जिम्मेवारीबाट भाग्दै निर्जन टापुको संसार सिर्जना गरेर बाँच्न सकिन्छ ? सिंगल लाई चाहिँ प्रेम जरुरी हुन्न ?कतिपय साहित्यकारले भनेका छन् प्रेमका अनेक अभिव्यक्तिमध्ये यौन सर्वोत्कृष्ट हो । अनि सिंगल हरूको सवालमा प्रेम र प्रेमको उत्कृष्ट अभिव्यक्ति को स्थान समाजमा कहाँनिर छ ? यस्तो स्वाभाविक मानवीयजैविकभावनात्मक अभिव्यक्तिमा सिंगल हरूलाई रुचि लाग्ला कि नलाग्ला ? आमविवाहित जोडीको जस्तै अविवाहितहरूको यौन जिज्ञासा र आवश्यकता कस्तो हुन्छ ? के एक्ले हरू जीवनभर हाम्रो समाजले भ्रमपूर्ण तवरले पत्याएको तर विज्ञानले नमानेको भर्जिन अवस्थामै रहलान् ? सिंगल हरूमा शारीरिक सुखभोगको रहर नहोला ? समाजका लागि सिंगल हरू अर्कै ग्रहका प्राणी (एलियन) हुन् । हुन पनि सिंगल हरू हाम्रो समाजका अल्पसंख्यक हुन् र समाजलाई सन्की एकल हरूका यस्ता उत्ताउला र छाडा सवालमा खास चासो नहुन सक्छ ।चर्चामा रहेका केही नामलाई मिडिया बेलाबेला सोध्छन् तपाईंको विचारमा यौन के हो ? सबैजसोको उत्तर हुन्छ दालभातमा अचारजस्तै । यौनबिनाको जीवन सार्थक हुँदैन । विवाह नामक संस्थामा दर्ता नभई यौनाधिकार नपाइने समाजमा एकलहरूले यौनसुख खोज्नु अपराध हो । किनकि समाजले विवाहबिनाको शारीरिक सम्पर्कलाई वर्जित मात्र गरेको छैन, यौनलाई पापको मुहानसमेत भनेको छ । समाजपरिवारको स्वीकृति, विवाह विधि जस्ता प्रक्रिया पूरा नगरेका विपरीतलिङ्गीले कोठाभित्र समय बिताउनु अति आपत्तिजनक कृत्य हो । कथङ्कदाचित् त्यस्तो अवस्थामा राज्यको प्रहरीले भेट्टायो भने अपमान र पक्राउ गरिने मात्र होइन, भोलिपल्ट मिडियामा आपत्तिजनक अवस्थामा रंगेहात पक्रिएको भन्दै तपाईंको तस्बिर र नाम छापिने सम्भावना हुन्छ । अर्थात्, सिंगल हरू शारीरिक, मानसिक र शैक्षिक रूपमा जतिसुकै परिपक्व भए पनि अर्को योग्य वयस्कसँग स्वैच्छिक सम्बन्ध राख्न मिल्दैन । एक अविवाहित (अझ त्यसमा पनि महिला) ले यौनजस्ता छाडा विषय मा बहस गर्न खोजे तल्लो स्तरका टिप्पण्कीो सामना गर्न तयार रहनुपर्छ । त्यो छोटो भिडियोबारे लामो छलफलपछि हामी दुई मित्रको निष्कर्ष रह्यो न्यानो अंकमालका भोका संसारका सबै उमेर र वर्गका सबैजसो प्राणी छन् । त्यस अंकमालको जरुरी हामी सिंगल लाई त्यति नै छ, जति आम जोडीलाई छ । प्रणय साथीको प्रेमिल स्पर्शले शरीरमा सकारात्मक ऊर्जा र प्रेमिल हर्मोन उत्पादन गर्छ, निराश पार्ने टक्सिन फाल्छ भन्ने थाहा पाउँदा कसलाई खुसी नलाग्ला ? तीव्र व्यक्तिगत प्रतिस्पर्धा र असन्तुष्टिको यो युगमा आफ्नो प्रियतमको न्यानो अँगालोमा चैनको सास फेर्न कसलाई मन नलाग्ला ? तर वैवाहिक प्रमाणपत्र नभएकै कारण यति सुखद अनुभूतिबाट एकल वयस्कहरूलाई वञ्चित गर्ने सामाजिक सोच भर्त्सनायोग्य छ, भत्काउनयोग्य छ ।प्रेम र शारीरिक सम्बन्ध नितान्त निजी विषय हुन् । विवाह नगरी यी दुवै हासिल गर्ने स्वतन्त्रता प्रत्येक बालिग नागरिकलाई छ । यस्तो स्वतन्त्रताको माग गर्नेबित्तिकै हामीलाई बिहे नगरीकनै ? भन्दै एक हात लामो जिब्रो फड्कार्दै समाज भँडुवा को संज्ञा दिइन्छ । विवाहपश्चात् श्रीमान्को मृत्यु भएका, कुनै कारण सम्बन्धविच्छेद भएका या कुनै दीर्घरोगले थलिएका पुरुषका श्रीमतीको प्रेम र यौनाधिकारको अवस्था त झन् कति कहालीलाग्दो होला ! महिलाले एकपटक जग्गे घुमेर लोग्ने वरण गरेपछि आफ्नो शरीर र शरीरसँग जोडिएका सबै चाहना अनादिकालसम्म सुम्पिनुपर्ने गजबको चलन र मान्यता छ हाम्रो । विधवा नामकरण गरिएकी श्रीमतीको यौनिक आवश्यकता लोग्नेको चितासँगै जलाइन्छ । धर्म र संस्कारको नाउँमा, डर या धम्कीको आडमा समाजले त्यस्ता स्वाभाविक जैविक चाहनालाई नियन्त्रणमा राखेको थाहा पाएर ती महिलाको मनमा कति आगो बल्दो हो !जड समाजका मक्किएका चलन र सोच कतिलाई महान् त्याग र गौरवशाली परम्परा लाग्दा हुन् । तर तपाईं हामीले आफन्त, छिमेक, घरकै एकल अथवा विधवा महिलालाई एकपटक यो प्रश्न सोध्ने हिम्मत गरेका छौं श्रीमान्को मृत्युसँगै तपाईंको शारीरिक चाहना पनि मरेको हो ? यस्ता प्रश्नले स्वाभाविक निचोड निस्कनेछ पापधर्मको त्रास देखाएर, इज्जतबेइज्जतका कथा बुनेर विधवाहरूको यौन र प्रेम चाहनाको हत्या र हरण गरिएको हो । बुहारीको अकाल मृत्यु हुँदा छोराका लागि नयाँ बुहारी भित्र्याउन ढिलो नगर्ने समाजले अब बुझ्नुपर्छ छोरा मरेपछि बुहारीहरूलाई पनि अर्को सुयोग्य पात्रको जरुरी हुन्छ, जसबाट बुहारीका शारीरिक र भावनात्मक रहर पूरा होऊन् ।विधवा र एकलले मात्र आफ्ना यौनप्रेम चाहना दबाउनुपरेको सत्य होइन । देशका लाखौं युवा विदेशमा छन् । तिनका जवान श्रीमती लोग्ने आउने आशामा छन् । बिहे गरेको तीन महिनामा लोग्ने विदेश जान्छ । विदेश गएको दुईपाँच वर्षमा केटो लाहुर बाट फर्कन्छ वा नफर्कन पनि सक्छ । हाम्रो समाजलाई सबैभन्दा ठूलो चिन्ता लोग्नेको अनुपस्थितिमा युवतीले अरूसँग शारीरिक सम्बन्ध राख्ली कि भन्ने हुन्छ ! विदेशमा केटाले के गर्ला भन्ने प्रश्न उल्लेख्य हुँदैन, किनकि, ऊ त छोरो मान्छे ! पुरुषलाई यौनप्रेम सहज हुँदा महिलालाई भने त्यस्तो छँदै छैन । यति सार्वभौम कुरामा समेत समाजले स्त्री जातिमाथि खुला विभेद गरेको छ । समाजमा हुन सक्ने विचलनको जिम्मा जहिले पनि महिलाको काँधमा हुने लाग्थ्यो, तर होइन रहेछ, महिलाको योनिमा हुने रहेछ । सिंगो समाज संस्कार जोगाउने नाउँमा महिलाको योनि जोगाउन लागिपरेको सत्य कसैबाट लुकेको छैन । महिलाले कुनै पनि मूल्यमा आफ्नो विवाहित पुरुषबाहेक अर्कोसँग सम्बन्धमा रहन भएन भन्ने मान्यता किन स्थापित भयो भने समाजको नेतृत्व पुरुषले गर्छन् । आफ्नो नेतृत्वमा हुँदा आफ्नो जाति वा पक्षमा हालीमुहाली गराउनु मानवीय स्वभाव हो । महिलाले कोसँग हिँड्ने, उठ्ने या सुत्ने भन्ने फैसला पुलिंगी समाजले गर्छ । समाजको नेतृत्व पुरुषले गर्ने भएकै कारण विधवा महिला, सिंगल महिला वा विदेशमा लोग्ने भएका महिला हरदम पुरुषकै निगरानी र नियन्त्रणमा रहन्छन् । पुरुषहरूको वर्चस्व भएको र पुरुषसंहिता लागू भएको यो समाज महिलाका लागि उकुसमुकुसपूर्ण छ । यसमा महिलाहरूको हालत युद्धबन्धकको जस्तो छ । पुरुष समाजसँग सम्झौता गरेर, हो मा हो मिलाउनेलाई त उकुसमुकुसपूर्ण छ भने, विद्रोही एकलहरूको हालत के होला ? विद्रोहको बेचैनीमा पनि चैनको सास फेरेर आफ्ना इच्छाबेगर जिन्दगी बाँच्ने नाउँमा सम्झौता नगर्ने पराक्रमी सिंगल हरूलाई सलाम !"
न्यातपोल जीर्णोद्धारमा उर्लिए स्थानीय,"कोही माटो मुछ्दै छन् त कोही त्यसैको डल्ला बनाउँदै । लाम लागेर तिनै माटोका डल्ला र इँटा पास गर्दै छानासम्म पुर्याउन ठेलमठेल नै छ । भक्तपुरको पाँचतले (न्यातपोल) मन्दिर जीर्णोद्धारका लागि बनाइएको बाँसको खटमा लामबद्ध भई स्थानीय महिला, पुरुषहरू छाना छाउन सघाइरहेका छन् । मन्दिर जीर्णोद्धारका लागि श्रमदानमा आएका उनीहरू काम गर्न तँछाडमछाड गरेको देखिन्छ ।नगरपालिकाले सम्पदा पुनर्निर्माणका लागि श्रमदान गर्न चाहनेका लागि सूचना जारी गरेको थियो, यत्ति धेरै स्थानीय आउने आशा भने थिएन, मन्दिर जीर्णोद्धार उपभोक्ता समिति अध्यक्ष केशव तमखुले भने, श्रमदान गर्न चाहनेको नामावली अझ लामो छ । मन्दिर जीर्णोद्धार गर्न चाहने व्यक्ति वा समूहले श्रम गर्न आउनुअघि नाम टिपाउनुपर्छ । तमखुका अनुसार मंगलबारसम्ममा ४५ वटा समूहबाट २ हजार ७ सयभन्दा बढीले श्रमदान गरिसकेका छन् । श्रमदान गर्न चाहने समूह योभन्दा बढी भएको उनले बताए । मन्दिर जीर्णोद्धार गर्न आउनेमा महिला बढी छन् । हरेक घरबाट कम्तीमा एक जना श्रमदान गर्न आएका छन् ।स्थानीयहरू श्रद्धाले श्रमदान गर्न आएको उनको भनाइ छ । उहाँहरूको कामलाई पैसासँग तुलना गर्न मिल्दैन, तमखुले भने । श्रमदानमा आउनेहरू आफैं खाजा ल्याउँछन् । श्रम गर्न नभ्याउनेले श्रमदानमा खटिएकाहरूलाई खाजा, पानी दिनसमेत आउने गरेका तमखुले जानकारी दिए । विश्व प्रसिद्ध मन्दिर बनाउनु श्रद्धाको कुरा भयो, एक डल्ला माटो, दुईवटा इँटा भए पनि राख्ने भन्दै आउनुहुन्छ, उनी खुसी हुँदै बताउँछन्, श्रम गर्न नभ्याउनेहरू पानी, फलफूल, चिसो लिएर आउनुहुन्छ । श्रमदान मात्र होइन, मन्दिर जीर्णोद्धार तथा पुनर्निर्माणका लागि स्थानीयले निर्माण सामग्री र नगद पनि सहयोग गरेका छन् । उनका अनुसार हालसम्म करिब १० लाख रुपैयाँ नगद र १५ हजार झिँगटी, इँटा (क्वपु), ग्वंग अःपालगायत सहयोग प्राप्त भएको छ । २०७२ वैशाखको भूकम्पले क्षति पुगेको विश्वसम्पदामा सूचीकृत उक्त मन्दिर जीर्णोद्धारका लागि भक्तपुर नगरपालिकाले ६५ लाख १३ हजार रुपैयाँ विनियोजन गरेको छ । उपभोक्ता समितिमार्फत गत मंसिर २५ मा सुरु भएको जीर्णोद्धारको काम यही महिनाभित्र सम्पन्न गर्ने लक्ष्य रहेको नगरप्रमुख सुनील प्रजापति बताउँछन् ।कोरोना महामारी नियन्त्रणका लागि सरकारले लकडाउन घोषणा गरेपछिको २५ दिन मन्दिर जीर्णोद्धारको काम ठप्प भयो । मौलिक शैलीमा जीर्णोद्धार थालिएको सम्पदामा वर्षाका कारण थप क्षति पुग्ने देखिएपछि श्रमदाताको सहयोगमा काम सुरु गरिएको उनले बताए । अहिले मन्दिरको पाँचौं तला पुनर्निर्माण र अन्य चार तलामा जीर्णोद्धारको काम भइरहेको छ । १९९० को भूकम्पमा पनि मन्दिरको माथिल्लो तलामै क्षति पुगेको थियो । यसअघि राजा महेन्द्रले २०१९ मा र नगरपालिकाले २०५६ मा उक्त मन्दिरको जीर्णोद्धार गराएका थिए ।इतिहासविद् डा पुरुषोत्तमलोचन श्रेष्ठका अनुसार पाँचतले मन्दिरको निर्माण नेपाल संवत् ८२२ मा तत्कालीन राजा भूपतिन्द्र मल्लको पालामा भएको हो । १०८ फिट (३३२३ मिटर) अग्लो उक्त मन्दिर वास्तुतन्त्र विधिअनुरूप बनेको छ । मन्दिरको गजुरलाई पूर्णताको प्रतीकसमेत मानिन्छ । मन्दिर निर्माण सकेर आषाढ शुक्ल प्रतिपदाका दिन गजुर र झन्डा फहराइएको प्रमाण फेला परेको श्रेष्ठ बताउँछन् । प्रत्येक वर्ष यसै दिनमा मन्दिरको जन्मोत्सवका रूपमा झन्डा फहराउने प्रचलन छ ।"
३५ लाख सलह नेपालमा,"काठमाडौंमा पनिकाठमाडौं उपत्यकामा पनि मंगलबार सलहको ठूलो झुन्ड देखिएको छ । बेलुका पौने ६ बजेतिर दक्षिण भेगबाट सलह स्वयम्भू हुँदै नागार्जुनतर्फ गएको प्राविधिक कार्यदलका संयोजक हुमागाईंले जानकारी दिए । ठूलो झुन्ड डाँडामा देखिन्छ । केही टुक्रिएर नुवाकोट पनि गएको छ, उनले भने, करिब एकचौथाइ ललितपुरतिर गएको देखिन्छ । काठमाडौंमा देखिएको झुन्ड पुरानै रहेको उनको अनुमान छ । नयाँ भए वीरगन्जबाट आएको हुनुपर्छ । तर त्यताबाट रिपोर्टिङ भएको छैन । काठमाडौंमा देखिएको सलह चिन्ने प्रयास गरिरहेका छौं, उनले भने, बुधबार यकिन हुन्छ ।"
वेस्टर्न टेन्ट क्याटरपिलर को डर,"क्यानडाको दक्षिण, अमेरिकाको पश्चिम र मेक्सिकोमा पाइने यो कीरा यहाँ कहाँबाट आयो भन्ने यकिन हुन नसकेको उनले बताए ।यो कीरालाई विषादीले सहजै मार्ने हुनाले चिन्ता गर्नुपर्दैन, यादवले भने । यसलाई मार्न क्लोरोपायरिहपोस २० प्रतिशत इसी नामक सम्पर्क विषादी प्रयोग गर्नेबारे किसानलाई जानकारी दिइसकेको उनले जानकारी दिए । यो कीरा आगोले पनि मर्छ तर बोटलाई असर पार्ने हुनाले विषादीकै प्रयोग गरिरहेका छौं, प्राविधिक राजपुतले भने । अत्यधिक वर्षाले मकै, तरकारी र धान खेत डुबानमा परेर यहाँको किसान मर्कामा छन् । त्यसमाथि यो कीराले पात खाएर आँपको बोटलाई नष्ट गरेको उनले जनाए । एउटा बोटको पात सखाप पारेपछि यो कीराहरू अर्को बोटतिर लाग्ने गरेको राजपुतले बताए । कटहरको बोटमा भने यो कीरा देखिन्न, पात नमिठो भएर होला, उनले भने । कृषक बहुल जहदाका हरेक घरमा एकदुई आँपका बोट छन् । कृषि प्राविधिक राजपुतकै दुई बिघा जग्गामा आँपका बोट छन् । यो गाउँपालिकानजिकैको पारी बिहारको सुन्दरी मठमा बर्सेनि फागुनमा लाग्ने धार्मिक मेलामा सस्तोमा आँपका बिरुवा पाइने हुनाले स्थानीयले किनेर ल्याउने गरेका छन् । अन्य मुलुकमा मे र जुनमा यो कीरा देखिने गरेको प्राविधिक बताउँछन् । जीउभरि रौं हुने यो कीरा ४५ सेमि लामो हुन्छ । टाउको नीलोकालो र शरीरको रङ कालो, सुन्तला एवं नीलोको मिश्रण हुन्छ । यो विशेषगरी रातिपख जालोबाट बाहिर निस्केर आहार खान्छ ।"
कपिलवस्तुमा तरकारी सखाप,"सलह व्यापक भई धानको बीउ र अन्नबाली नोक्सान गरे किसानलाई सोहीअनुसार राहतस्वरूप क्षतिपूर्ति दिने उनले जानकारी दिए । सूचना जारी गर्ने र प्राविधिक सल्लाह दिइरहेको लुम्बिनी सांस्कृतिक नगरपालिकाका कृषि विकास अधिकृत अब्दुल जलिल मुसलमानले जानकारी दिए । सलह छिटफुट मात्रै देखिएकाले अहिले नै तयारी व्यवस्थापन गर्न पालिकाले निर्देशन दिएको छैन ।बुटवल उपमहानगरले शनिबार नै एक किलो सलह संकलन गरेर बुझाउनेलाई २० रुपैयाँका दरले उपलब्ध गराउने निर्णय गरिसकेको छ । प्रदेश ५ मा शनिबार पहिलो पटक सलह प्रवेश गरेको थियो । सोमबार पुनः अर्को झुन्ड रूपन्देहीमा आएको र मंगलबार दाङ पुगेको प्रदेश कृषि निर्देशनालयकी बालीविज्ञ कामना अधिकारीले बताइन् । पहिलो पटक रूपन्देही आएको झुन्डले नै यहाँका किसानमा त्रास फैलाएपछि स्थानीय तहले सलह धपाउन विभिन्न प्रयास सुरु गरिसकेको जनाएका छन् । सलहका झुन्ड तितरबितर भएका छन् । प्रदेशमा भारतीय सीमाबाट रूपन्देही हुँदै शनिबार दिउँसो एक र सोमबार साँझ अर्को हूल सलह प्रवेश गरेको थियो । मंगलबार सलह तितरबितर भएर प्रदेशको रुकुम पश्चिमबाहेक अन्य ११ जिल्लामा पुगेको छ । रूपन्देही, कपिलवस्तु, नवलपरासी पश्चिम, गुल्मी र अर्घाखाँचीमा बाक्लो गरी देखिएको सलह दाङ, बाँके, बर्दिया, रोल्पा र प्यूठानमा भने छिटफुट मात्रै देखिएको छ । क्षतिको विवरण संकलन गरिएको छैन ।"
बचत सवा खर्ब बढ्दा ऋण ३६ अर्ब घट्यो,"गत चैतयता वाणिज्य बैंकहरूको निक्षेप १ खर्ब १३ अर्ब बढ्दा कर्जा प्रवाह भने ३६ अर्ब रुपैयाँ घटेको छ । यो गत शुक्रबारसम्मको तथ्यांक हो । लकडाउनमा आर्थिक गतिविधि ठप्प भएपछि बैंक तथा वित्तीय संस्थामा निक्षेप बढेको थियो । यो अवधिमा कर्जा प्रवाह भने भएन । नयाँ कर्जा प्रवाह नभएको र भएको कर्जा पनि असुली भएपछि लगानीमा रहेको कर्जा घटेको राष्ट्र बैंकले जनाएको छ ।गत चैतसम्म वाणिज्य बैंकहरूको कुल निक्षेप ३१ खर्ब ८९ अर्ब रुपैयाँ रहेको राष्ट्र बैंकको तथ्यांक छ । गत शुक्रबारसम्म यो बढेर ३३ खर्ब २ अर्ब रुपैयाँ पुगेको छ । चैतमा बैंकहरूको लगानीमा रहेको कर्जा प्रवाह २८ खर्ब ४५ अर्ब रुपैयाँ थियो । गत शुक्रबारसम्म लगानीमा रहेको कर्जा घटेर २८ खर्ब खर्ब ९ अर्ब रुपैयाँमा झरेको छ । नयाँ कर्जा माग नभएपछि बैंक तथा वित्तीय संस्थामा लगानीयोग्य रकम (अधिक तरलता) बढ्न थालेको छ । अहिले सरकारी खर्च र रेमिट्यान्स बढेको, अघिल्ला महिनाको तुलनामा रेमिट्यान्स बढेको तर कर्जा माग नभएकाले बैंक तथा वित्तीय संस्थामा लगानीयोग्य रकम थुप्रिएको बताइएको छ । सोमबारसम्म बैंक तथा वित्तीय संस्थामा झन्डै १ खर्ब ८ रुपैयाँ अधिक तरलता रहेको राष्ट्र बैंकको तथ्यांक छ । यो रकम अनिवार्य नगद मौज्दात (सीआरआर) बाहेकको हो । उल्लिखित सबै रकम बैंक तथा वित्तीय संस्थाले कर्जाका रूपमा लगानी गर्न सक्छन् । अधिक तरलता पर्याप्त भएकै कारण बैंक तथा वित्तीय संस्थाबीचको कारोबारको ब्याजदर (अन्तरबैंक दर) एक प्रतिशतभन्दा कम छ ।असार ५ मा अधिक तरलता १ खर्ब २१ अर्ब रुपैयाँ थियो । यसबीचमा केही रकम राजस्वमार्फत सरकारी ढुकुटीमा गएको छ । सोही कारण वित्तीय प्रणालीको तरलता घटेर गत सातासम्म करिब १ खर्बको हाराहारीमा झरेको थियो । केही दिनयता यो फेरि बढ्न थालेको छ । अधिक तरलता बढेसँगै बैंक तथा वित्तीय संस्थाले निक्षेपको ब्याज घटाउन थालेका छन् ।विगतमा पनि संकट तथा महामारीपछि बैंक तथा वित्तीय संस्थामा कर्जा माग कम भएको थियो । माग कम हुँदा वित्तीय प्रणालीमा अधिक तरलता थुप्रिन्छ । यसले ब्याजदर घटाउँछ । यतिबेला कर्जाभन्दा निक्षेपको ब्याजदर धेरैले घट्छ । ०७२ सालको भूकम्प र लगत्तै भारतले गरेको नाकाबन्दीपछि पनि यस्तै अवस्था आएको थियो । अधिक तरलताकै कारण बैंक तथा वित्तीय संस्थाले थप निक्षेप लिन मानेका थिएनन् । अहिले पनि त्यस्तै अवस्था आउन सक्ने विज्ञहरूको अनुमान छ ।निक्षेपको ब्याजदर धेरै कम हुँदा बैंक तथा वित्तीय प्रणालीबाट रकम सहकारीमा जाने तथा पुँजी पलायनको सम्भावना पनि व्यापक रहेको उनीहरूको भनाइ छ ।लकडाउनका कारण रोकिएको कर्जा माग अझै सुरु भएको छैन । बैंकमा केही प्रतीतपत्र खुले पनि नयाँ ऋणको माग नआएको बैंकरहरूले बताएका छन् । गत सातासम्म बैंक तथा वित्तीय संस्थाको कुल निक्षेप ३७ खर्ब ८१ अर्ब रुपैयाँ छ । सोही अवधिमा कुल कर्जा प्रवाह ३२ खर्ब १३ अर्ब रुपैयाँ छ । केही सातायता नियमित रूपमा कुल कर्जामा कमी आएको छ । यो अवधिमा बैंक तथा वित्तीय संस्थाको कर्जा असुली भएकाले कुल लगानीमा रहेको कर्जा घटेको बैंकरहरूको भनाइ छ । बैंक तथा वित्तीय संस्थाको औसत सीसीडी अनुपात करिब ७२७३ प्रतिशत हाराहारीमा छ । यसले पनि बैंक तथा वित्तीय संस्थाको कर्जा प्रवाह क्षमता धेरै रहेको देखाउँछ । कोभिड१९ का कारण व्यवसाय प्रभावित भएका ग्राहकलाई राष्ट्र बैंकले थप १० प्रतिशत कर्जा लिन पाउने सुविधा दिएको छ । अहिले नयाँ व्यवसायका लागि भन्दा पनि असार मसान्तमा बुझाउनुपर्ने साँवा तथा ब्याजका लागि ग्राहकले यही सुविधा उपयोग गर्दै कर्जा माग गरेको बैंकरहरूले बताएका छन् ।"
कर्जा भुक्तानी अवधि तीन वर्ष लम्ब्याऊ,"बैंक तथा वित्तीय संस्थाले संस्थागत सामाजिक उत्तरदायित्व (सीएसआर) स्वरूप खर्च गर्नुपर्ने रकम सम्भावित उद्यमीलाई तालिम, सीप विकास, व्यावसायिक योजना विकास र नयाँ जन्मेका व्यवसाय बचाउन (इन्क्युबेसन) का लागि खर्च गर्ने व्यवस्था ल्याउन पनि राष्ट्र बैंकलाई आग्रह गरिएको छ । उद्यमशीलता, रोजगारी र आपूर्ति शृंखलाको नियमितता अहिलेका प्राथमिक आवश्यकता हुन् । मौद्रिक नीतिले युवा र महिला उद्यमशीलता केन्द्रित गर्दै लघु, घरेलु र साना उद्यमी जन्माउन प्रोत्साहन गर्नुपर्छ, समितिका संयोजक विनोद चौधरीले भने, यसै सन्दर्भमा बैंक तथा वित्तीय संस्थाले सीएसआरको रकम नयाँ उद्यमी, व्यवसायी जन्माउन र सम्भावना भएकालाई स्केल अप गर्न लगाउनुपर्छ । यो व्यवस्था मुलुकको दिगो र समावेशी आर्थिक विकासको आधारशिलाका लागि प्रस्थानबिन्दु हुनेछ ।निजी क्षेत्रको कर्जा २० प्रतिशत बढाउन, नगद प्रवाहको समस्या भएका ऋणीहरूलाई ऋणको २० प्रतिशतसम्म कार्यशील पुँजी (वर्किङ क्यापिटल) दिने व्यवस्था गर्नुका साथै सबै ऋण भुक्तानीमा समस्या खेपेका सबै कर्जाको ब्याज पुँजीकरण र भुक्तानी पुनर्तालिकीकरणमा लचक हुन पनि कांग्रेसले आग्रह गरेको छ । सानामझौला उद्यमका लागि सरकारले व्यवस्था गरेको ५० अर्ब रुपैयाँको सहुलियत कर्जा चाँडो पुनःस्थापना हुन सक्ने, उत्पादन, रोजगारी र आपूर्ति शृंखलामा महत्त्वपूर्ण योगदान गर्ने व्यवसायका लागि उपलब्ध गराउन पनि आग्रह गरेको छ । हाल एक खर्ब रुपैयाँको पुनर्कर्जा कोषलाई राष्ट्र बैंकले प्रतिऋणी अधिकतम सीमा १० करोड र केन्द्रीय बैंकको अनुमतिमा ५० करोड रुपैयाँसम्म दिन सकिने व्यवस्था भएको परिप्रेक्ष्यमा यस्तो ऋण परिचालन हुने उत्पादनमूलक क्षेत्रको परिभाषामा परेकामध्ये पनि छिटो पुनरुत्थान हुन सक्ने र रोजगारी सिर्जनाका दृष्टिले महत्त्वपूर्ण क्षेत्रलाई केन्द्रित गर्न आग्रह गरिएको छ ।केन्द्रीय बैंकको अनुमतिमा स्वीकृत गर्न सकिने ५० करोड रुपैयाँको सिलिङको ऋण कस्तो सन्दर्भमा प्रदान गरिने हो थप स्पष्ट र पारदर्शी बनाउन र पुनर्कर्जा कोषमा अर्को थप १०० अर्ब रुपैयाँ थप गरी प्रतिऋणी सीमा २० करोड रुपैयाँ पुर्याउनुपर्ने, कांग्रेसले भनेको छ । मुद्दती निक्षेपको अवधि कम्तीमा ६ महिनाको हुनुपर्ने, कर्जा र निक्षेपको ब्याजदर अन्तर (स्प्रेडदर) गणना गर्दा कर्जा र निक्षेपको भारित औसत गणनामा मध्यक (मिन) निकाली त्यसका आधारमा स्प्रेडदर गणना हुने व्यवस्था गर्नुपर्ने सुझावमा उल्लेख छ । विद्यमान अवस्थामा अत्यावश्यक वस्तुबाहेकको आयात घटेको, नेपाली विद्यार्थीहरू, भ्रमण र वैदेशिक रोजगारीमा जानेहरू रोकिएका कारण विदेशी मुद्रा सञ्चितिमा केही सुधार भएको देखिएको छ । तर अवस्था सामान्य हुनेबित्तिकै विदेशी मुद्रा सञ्चिति ह्वात्तै घट्न सक्ने भएकाले विदेशी मुद्रा सञ्चितिको अवस्थामा हरेक १५ दिनमा अनुगमन गर्ने र आवश्यकताअनुसार हस्तक्षेप गर्न कांग्रेसको सुझाव छ । कोभिड१९ को विद्यमान संकट समाधान भई पुनः नेपालीहरू विदेश भ्रमण, विद्यार्थीहरू अध्ययनका लागि जाने क्रम सुरु हुने भएकाले उनीहरूलाई विदेशी विनिमय सञ्चिति नगदमा उपलब्ध गराउने सीमा आवश्यकताअनुसार कम गर्न सकिने पनि सुझावमा समावेश छ ।"
करको असर इन्धनको मूल्यमा,"काठमाडौं (कास) अर्थमन्त्री युवराज खतिवडाले भन्सार महसुल बढाइएकै कारण इन्धनको मूल्यमा असर नगर्ने दाबी गरे पनि मूल्य बढेको छ । आर्थिक वर्ष ७७७८ को बजेटमा पेट्रोल, डिजेल र मट्टीतेलमा लगाइँदै आएको भन्सार शुल्कमा थप १० रुपैयाँ बढाइएको छ । पेट्रोलमा प्रतिलिटर १५ रुपैयाँ २० पैसा भन्सार शुल्कबाट २५ रुपैयाँ २० पैसा, डिजेल र मट्टीतेलमा प्रतिलिटर २२ रुपैयाँबाट बढाएर १२१२ रुपैयाँ पुर्याइएको छ । उच्च महसुल र अन्तर्राष्ट्रिय बजारमा भएको मूल्यवृद्धिका कारण नेपालमा इन्धनको मूल्य बढेको हो । आयल निगमले मंगलबार पेट्रोलमा प्रतिलिटर ५ रुपैयाँ, डिजेलमा २ रुपैयाँ र मट्टीतेलमा २ रुपैयाँ बढाएको निगमका प्रवक्ता विनितमणि उपाध्यायले बताए । सरकारले केही महिनाअघि पूर्वाधार करमा ५ रुपैयाँ थपेर १० बनाएको थियो । पूर्वाधार कर र भन्सार शुल्क वृद्धिले उपभोक्तालाई भार नपर्ने तर तस्करी नियन्त्रण हुने सरकारको दाबी थियो । बजेट भाषणको एक महिना नबित्दै सरकारले इन्धनको मूल्य बढाएको छ । अहिले अन्तर्राष्ट्रिय बजारमा पनि इन्धनको मूल्य बढेको छ, उद्योग वाणिज्य तथा आपूर्ति मन्त्रालयका एक अधिकारीले भने, कर बढेकै कारण पनि मूल्य बढाउनुपर्ने बाध्यता भयो । मूल्य समायोजनपछि थानकोट, सुर्खेत र दिपायलका लागि पेट्रोल प्रतिलिटर १ सय १ रुपैयाँ, डिजेल ८७ रुपैयाँ र मट्टीतेल ८७ रुपैयाँ पर्नेछ । पोखरा र दाङका लागि पेट्रोल प्रतिलिटर सय रुपैयाँ ५० पैसा, डिजेल ८६ रुपैयाँ ५० पैसा र मट्टीतेल ८६ रुपैयाँ ५० पैसा पर्ने निगमले जनाएको छ । चारआली, विराटनगर, महेन्द्रनगर, वीरगन्ज, अमलेखगन्ज, भलवारी, नेपालगन्ज र धनगढीका लागि पेट्रोल ९९ रुपैयाँ ५० पैसा, डिजेल ८५ रुपैयाँ ५० पैसा र मट्टीतेल ८५ रुपैयाँ ५० पैसा तोकिएको निगमले जनाएको छ । भारतीय आयल निगम (आईओसी) ले १ र १५ तारिखमा मूल्यसूची पठाउने गरेको छ । निगमले सोहीअनुसार मूल्य समायोजन गर्दर् ैआएको छ । यसपटक भने झन्डै १५ दिनपछि समायोजन गरेको छ । आईओसीले १६ जुनमा पठाएको मूल्य ३० जुनमा समायोजन भएको छ । लकडाउन र अनुकूल नभएर समायोजन गर्न ढिलाइ भयो, प्रवक्ता उपाध्यायले भने, अन्तर्राष्ट्रिय बजारमा अझै बढ्ने देखिन्छ । आईओसीले पठाएको मूल्यअनुसार समायोजन हुन्छ । आईओसीले बुधबार फेरि नयाँ मूल्य पठाउँदै छ । यो मूल्य भने तत्काल समायोजन नगरिने निगमका नायब कार्यकारी निर्देशक नागेन्द्र शाह बताउँछन् ।"
टिपर नचल्दा पार्टपुर्जामा खिया लाग्न थाल्यो,"पाल्पाको तिनाउ गाउँपालिका३ का तोया लम्सालले सात वर्षअघि एकैपटक आठवटा टिपर खरिद गरे । त्यसबेला राम्रै मुनाफा भयो । अर्को वर्ष आठ टिपर थपे । व्यवसाय फस्टाएपछि फेरि पाँचवटा टिपर थपेर २१ वटा पुर्याए । ती टिपर जिल्लाबाट निकासी हुने चुनढुंगा र निर्माण सामग्री ओसारपसारमा प्रयोग भइरहेका थिए । तीन महिनाअघि कोभिड१९ का कारण मुलुकमा लकडाउन सुरु भएपछि टिपर थन्किएको उनले दुखेसो पोखे । अहिले टिपरका पार्टपुर्जामा खिया लाग्नेलगायत समस्या आइरहेका छन् । व्यवसायीका अनुसार चैत, वैशाख र जेठ महिना चुनढुंगा निकासी र निर्माण सामग्री भण्डारणको मुख्य सिजन हो । यही बेला खानी उत्खनन रोकिएपछि टिपरमा लगानी गर्ने व्यवसायी धराशायी बनेका छन् । लकडाउन खुकुलो भएपछि खानी सञ्चालन हुने आस थियो । त्यसले केही समय काम मिल्ने अपेक्षा गरेका थिए । असार लागेदेखि अविरल वर्षा र पहिरो गइरहेकाले ढुवानी ठप्प भएको लम्सालले बताए । लकडाउनका बेला स्थानीय चालकको सहयोगले खानी क्षेत्रबाट गाडी ल्याएर भण्डारणस्थलमा पार्किङ गरिएको छ । यस अवधिमा कामै नगरी असार मसान्त नजिकिएसँगै चिन्ताले सताएको उनको भनाइ छ । बैंक, ग्यारेज, टायर पसल, पेट्रोल पम्पबाट दैनिक पाँच पटकसम्म फोन आउँछ, उनले भने, फोन अफ गरेर बस्ने अवस्थामा पुगिसक्यौं । तिनाउ गाउँपालिकामा ६ वटा चुनढुंगा खानी रहेका छन् । खानीबाट चुनढुंगा निकासी गर्न गाउँपालिकामा ३१ वटा ट्रान्सपोर्ट कम्पनी सञ्चालनमा छन् । तिनले विभिन्न सिमेन्ट उद्योगलाई चाहिने कच्चा पदार्थ ढुवानी गर्छन् । त्यसका लागि तीन सय हाराहारी टिपर सञ्चालनमा रहेको व्यवसायी लम्सालले बताए । झन्डै सात सय चालक र सहचालक छन्, उनले भने, कम्पनीमा कार्यरत ६० बढी मजदुर छन् । एउटा टिपरमा कम्तीमा ३१ लाख रुपैयाँ लगानी गरेर खरिद गरेको उनको भनाइ छ । दाङको घोराहीमा सञ्चालित दुई सय टिपरसमेत बन्दाबन्दीका कारण ठप्प छन् । स्थानीय खोलाबाट कहिलेकाहीं काम पाएर गरेको र अन्य समय घरमै थन्काइएको स्वर्गद्वारी टिपर यातायात प्रालि घोराहीका सचिव शोभाखर डाँगीले बताए । भ्यालीभित्रका दुईवटा खानीमा काम गर्थ्यौं, उनले भने, यसपालि बैंक किस्ता एक लाख बढी र अन्य आम्दानी सबै घाटा भयो । बैंकलाई व्यवसायीले किस्ता र साँवा यसअघि समयमै तिरिरहेको र अहिलेको बाध्यात्मक अवस्थालाई बुझेर बन्दाबन्दीको अवधिभरको म्याद पछि सारिदिनुपर्ने डाँगीले आग्रह गरे । चारपाँचवर्षे किस्तालाई अहिलेका महिना थपेर उता गाभिदिए सहज हुने उनको भनाइ छ । दाङमा चार सयभन्दा बढी टिपर सञ्चालनमा रहेको र सबैको समस्या एउटै रहेको उनले बताए । टिपर सञ्चालनमा ल्याउन पाउने निर्णय भए पनि ढुवानीको काम सुरु हुन नपाउँदै लगातार वर्षाका कारण नदीनाला बढ्नुका साथै बाटो खराब भएपछि टिपर व्यवसायी थप समस्यामा परेको उनको भनाइ छ । डाँगीका पाँच टिपर छन् । तीमध्ये मुस्किलले दुईवटाले मात्रै फाट्टफुट्ट काम पाएका छन् ।प्रदेश ५ का रूपन्देही, नवलपरासी र पाल्पाका गरी नौ सयभन्दा बढी टिपरले चुनढुंगा खानीबाट ढुवानी गर्ने काम गर्छन् भने गुल्मी, अर्घाखाँचीका समेत गरी अन्य ३ सयले क्रसर उद्योगबाट खोलाजन्य सामग्री ओसारपसार गर्छन् । तिनाउबाट ल्याइने खानीजन्य वस्तु सर्वोत्तम सिमेन्ट, अर्घाखाँची सिमेन्ट, बुटवल सिमेन्ट, जगदम्बा सिमेन्ट आदि उद्योगमा लगिन्छ । सिजनको अन्त्यतिर खुकुलो भएको बन्दाबन्दी पछि खानीबाट सामग्री ओसार्न थाल्दा नथाल्दै खोलामा हय्न्डापाइप राखेर बनाइएका कजवे भत्किएपछि काम रोकिएको नवलपरासीका व्यवसायी लक्ष्मी पाण्डेले बताए । हामीलाई मात्र नभई हरेक क्षेत्रलाई यसले गहिरो असर पारेको छ, उनले भने, यसबाट निकास पाउन थप एक वर्ष कुर्नुपर्ने अवस्था सिर्जना भएको छ । कात्तिकसम्म केही काम नहुने र त्यसपछि समेत खानी चल्नेनचल्नेबारे अन्योल रहेको उनको भनाइ छ । व्यावसायिक हिसाबले अघि बढेका बेला आपत् आइलागेको उनको गुनासो छ । उनी १६ वटा टिपरका मालिक हुन् ।"
९० प्रतिशत सपिङ मल सञ्चालनमा,"उपत्यकाका ९० प्रतिशत सपिङ मल सञ्चालनमा आएका छन् । स्वास्थ्य सुरक्षाका उपाय अपनाएर मल चलाइरहेको व्यवसायी बताउँछन् । उपत्यकाका प्रायः मल सञ्चालनमा आइसकेको मल एसोसिएसनका महासचिव राजेश श्रेष्ठले पुष्टि गरे । सरकारले भने अझै पनि मल सञ्चालन गर्न अनुमति दिएको छैन । तर व्यवसायीले असार १ देखि मल सञ्चालन गरिरहेका छन् । उपत्यकाभित्र करिब १ सय सपिङ मल छन्, श्रेष्ठले भने, संघमा भने २४ मल सदस्य छन् । श्रेष्ठ आरबी कम्प्लेक्सका अध्यक्षसमेत हुन् । कोभिड१९ को संक्रमणबाट बच्ने उपाय अपनाएर कम्प्लेक्स सञ्चालनमा ल्याइएको उनको भनाइ छ । कम्प्लेक्समा तीन सय पसल छन्, उनले भने, तिनलाई बिहान ८ देखि दिउँसो ४ बजेसम्म सञ्चालन गरिरहेका छौं ।सपिङ मलहरूले आआफ्नै किसिमका सुरक्षामा उपाय अपनाएका छन् । पिपल्स प्लाजामा ग्राहकले कपडा ट्रायल गर्न नपाउने व्यवस्था गरिएको यहाँस्थित व्यापार संघका अध्यक्ष युवराज चापागाईंले जानकारी दिए । प्लाजा लकडाउनअघि शनिबार पनि सञ्चालनमा आउँथ्यो । अहिले उक्त दिन बन्द हुने उनको भनाइ छ । प्लाजा अहिले बिहान १० देखि साँझ ६ बजेसम्म सञ्चालनमा आइरहेको छ । प्लाजामा १ सय २० सटर छन् । त्यसमा ९५ प्रतिशत सटर सञ्चालनमा छन्, उनले भने, सक्ने जति सुरक्षाका उपाय अपनाएर व्यवसाय सञ्चालन गरिरहेका छौं । स्यानीय निकाय र टोल सुधार समितिसँगको सहयोगमा सुरक्षित तरिकाले प्लाजा सञ्चालनमा आइरहेको उनको भनाइ छ । उपत्यकाका सिभिल मल, ताम्राकार कम्प्लेक्स, रञ्जना ट्रेड सेन्टर, शेर्पा मल, लबिम मललगायत पनि आआफ्नै समय तोकेर सञ्चालनमा आएका छन् । चितवनस्थित सीजी ल्यान्ड मार्क पनि सञ्चालनमा छ । सपिङ मलका सिनेमा हल, गेम जोन, फुड कोर्ट र जिम भने बन्द रहेको सञ्चालकहरू बताउँछन् । सपिङ मलको गेटमा सुरक्षा गार्डले भित्र प्रवेश गर्नेहरूको सम्पर्क नम्बरसहितको परिचय टिप्ने, ज्वरो नाप्ने र सेनिटाइजर प्रयोगपछि अनुमति पाउने व्यवस्था गरिएको छ । पूर्णरूपमा व्यवसाय सञ्चालनमा आए पनि व्यापार भने हुन नसकेको न्युरोडस्थित ताम्राकार कम्प्लेक्स व्यापार संघका अध्यक्ष जगत साउदले बताए । सार्वजनिक यातायात नचलेसम्म व्यापार राम्रो हुन सक्दैन, उनले भने, बाहिरका मानिस नआएसम्म व्यवसाय सुध्रिँदैन । ताम्राकारमा ५६ वटा सटर छन् । सबै पसलमा सेनिटाइजर राखिएको छ । पसलमा बस्नेलाई मास्क र पन्जा अनिवार्य गरिएको उनले जानकारी दिए । सुरक्षित तरिकाले मल खोलिएको सुन्धारास्थित सिभिल मल व्यापार संघका अध्यक्ष रत्न घिमिरेले बताए । मलमा २ सय पसल छन् । यसमा रिटेल पसल मात्र सञ्चालन भएका छन्, उनले भने, मलका व्यवसायी र कर्मचारीलाई सुरक्षाका उपाय अपनाएर काम गर्न निर्देशन दिएका छौं । सार्वजनिक यातायात र आन्तरिक उडान सहज भए मात्र मलको कारोबार राम्रो हुने उनको भनाइ छ । आफ्नो मल दिउँसो १२ देखि साँझ ६ बजेसम्म सञ्चालनमा रहेको चितवनस्थित सीजी ल्यान्ड मार्क र बिग सिनेमा सिटी सेन्टरका अध्यक्ष राजेन्द्र अर्यालले जानकारी दिए । भवनलाई बिहान र बेलुकी पूरै सेनिटाइज गर्छौं, उनले भने, ग्राहक पनि सचेत भएका छन् । मलमा अत्यावश्यक सामग्री किन्नलाई मात्र सीमित ग्राहक आइरहेका छन् । व्यवसायीलाई पसलमा भीडभाड नगर्न र ट्रायल गरिसकेका कपडा सेनिटाइज गर्न अनुरोध गरेको उनको भनाइ छ ।"
मञ्जुश्रीएनआईबीएल सम्झौता,काठमाडौं (कास) मञ्जुश्री फाइनान्सले एनआईबीएल एस क्यापिटलसँग ऋणपत्रसम्बन्धी सम्झौता गरेको छ । फाइनान्सले ५० करोड रुपैयाँबराबरको १०५ प्रतिशत ब्याजदरमा ८ वर्षे अवधिको ऋणपत्र जारी गर्न निष्कासन तथा बिक्री प्रबन्धकका रूपमा क्यापिटलसँग मंगलबार उक्त सम्झौता गरेको हो । संस्थाको ऋणपत्र जारी भएपछि प्राप्त पुँजीबाट थप व्यापार विस्तार र लगानीकर्ताको प्रतिफलमा वृद्धि हुने अपेक्षा राखिएको फाइनान्सले जनाएको छ ।
सीएले मागे सहुलियत कर्जा,"काठमाडौं (कास) चार्टर्ड एकाउन्टेन्ट (सीए) ले आफूहरूको फर्म (कम्पनी) लाई पनि सहुलियत कर्जा माग गरेका छन् । व्यावसायिक रूपमा सञ्चालित फर्मलाई चालु पुँजीका रूपमा सहुलियतमा कर्जा दिने व्यवस्था गर्न उनीहरूको माग छ । आगामी मौद्रिक नीतिमा सुझाव दिने क्रममा चार्टर्ड एकाउन्टेन्टहरूको छाता संगठन नेपाल चार्टर्ड एकाउन्टेन्ट संघ (एक्यान) ले विभिन्न सुझाव पेस गरेको छ । एक्यानले आइतबार राष्ट्र बैंकका गभर्नर महाप्रसाद अधिकारीलाई भेटेर मौद्रिक नीतिमा लेखा तथा व्यवसायलाई सहजीकरण हुने खालका योजना ल्याउन आग्रह गरेको छ । कर्जाको पुनर्तालिकीकरण, ब्याजलाई पुँजीकृत कसरी गर्ने, ऋणको वर्गीकरण र खराब ऋण कर्जाबापतको व्यवस्था, एनएफआरएसमा विद्यमान कठिनाइ, त्यसको समाधानलगायतका विषय सुझावमा समेटिएको छ ।"
काँडाघारीमा नेपाल बंगलादेशको शाखा,काठमाडौं (कास) नेपाल बंगलादेश बैंकले काठमाडौंको काँडाघारीमा ९६ औं शाखा सञ्चालनमा ल्याएको छ । बैंकले सोमबार शाखा उद्घाटन गरी औपचारिक कारोबार सुरु गरेको जनाएको छ । बैंकका प्रमुख कार्यकारी अधिकृत ज्ञानेन्द्रप्रसाद ढुंगानाले शाखाको उद्घाटन गरे । सर्वसाधारणलार्ई सहज बैंकिङ सेवा प्रदान गर्न शाखा सञ्चालनमा ल्याइएको ढुंगानाले बताए ।
व्यापारतर्फ सोझियो सीमा विवाद,"सीमा क्षेत्रमा भएको हिंसात्मक झडपका कारण भारत र चीनबीच देखिएको तनाव क्रमशः व्यापारतर्फ सोझिएको छ । जुन १५ मा सीमा विवादलाई लिएर लद्दाखस्थित गलवान उपत्यकामा दुवै पक्षबीच हिंसात्मक झडप भएको थियो । उक्त घटनापछि यी दुई छिमेकीको सम्बन्ध तनावपूर्ण बन्न पुगेको हो । त्यसका बाबजुद दुवै पक्षले कूटनीतिक र सैनिकस्तरमा विवाद मत्थर गर्न छलफललाई निरन्तरता दिँदै आएका छन् । मंगलबार मात्र मेजर जनरल स्तरमा सीमा क्षेत्रको तनाव कम गर्ने विषयमा वार्ता भएको थियो । तर, भारतले चिनियाँ आयात र लगानी निरुत्साहित गर्न पछिल्ला दिनमा लिएका निर्णयले सीमाका कारण सुरु भएको दुई देशबीचको तनाव व्यापारतर्फ मोडिन थालेको देखिन्छ । गलवान घटनापछि भारतभित्र चीनसँगको आर्थिक व्यापारिक सम्बन्ध नै तोड्नुपर्ने माग हुँदै आएको छ । भारतले चीनमाथि दबाब सिर्जना गर्न केही दिनमा आर्थिक र व्यापारिक क्षेत्रमा कडाइ गर्न थालेको छ । सोमबार भारतले चीनमा निर्मित ५९ वटा मोबाइल एप्सको प्रयोगमा रोक लगाउने निर्णय गरिसकेको छ । भारतले सुरक्षालगायतका कारण देखाएर टिकटकलगायत एप्सको प्रयोगमा प्रतिबन्ध गरेको हो । चीनले भने उक्त निर्णय पूर्वाग्रही र अन्तर्राष्ट्रिय व्यापारको मान्यताविपरीत भएको बताएको छ । भारतको कदम अन्तर्राष्ट्रिय व्यापारको प्रचलित मान्यताको खिलाफ हुनुका साथै यसले प्रतिस्पर्धी बजार र उपभोक्ताको रुचिअनुकूल पनि छैन, दिल्लीस्थित चिनियाँ दूतावासले जनाएको छ । साथै दूतावासले प्रतिबन्धित एप्स प्रयोगकर्ता भारतमा ठूलो संख्यामा रहेको र भारतको कानुन र नियमको पूर्णरूपमा पालना गरिएको जनाएको छ । उक्त निर्णयले एप्स निर्माणमा जोडिएका उद्यमी र भारतीय कामदारको रोजगारीमा असर पुग्ने चीनको भनाइ छ । भारतीय सञ्चारमाध्यमहरूले नरेन्द्र मोदी नेतृत्वको सरकारले चीनबाट हुने आयातलाई निरुत्साहित गर्न थप कडा कदम चाल्नेतर्फ छलफल गरिरहेको जनाएका छन् । जसअन्तर्गत चीनमा निर्मित एसी र टीभीको आयातमा पनि कडाइ गर्नका लागि लाइसेन्स प्रणाली लागू गर्नेतर्फ सरकारीस्तरमा छलफल भइरहेको बताइएको छ । त्यसैगरी फाइभजी प्रविधिका लागि आवश्यक पर्ने उपकरणको आयातमा बन्देज लगाउने विषयमा पनि निर्णय हुन सक्ने सम्भावना रहेको जनाइएको छ । चिनियाँ कम्पनी हुवावे फाइभजी प्रविधिका उपकरणको ठूलो आपूर्तिकर्ता हो । गलवान घटनालगत्तै चिनियाँ उत्पादनविरुद्ध भारतले लिएको यो पहिलो कदम भने होइन । यसअघि चीनबाट आउने सामान पानी जहाजहरूको जाँचमा कडाइ गर्न थालिएको थियो । जसले गर्दा चीनबाट आयात हुने कच्चा पदार्थमा निर्भर भारतीय उद्योगलाई असर पर्न थालिसकेको छ । औषधिमा प्रयोग हुने कच्चा पदार्थको ठूलो हिस्सा चीनबाट आयात गर्ने भएकाले आपूर्ति अवरुद्ध हुँदा अत्यावश्यक औषधिको उत्पादन नै प्रभावित हुन सक्ने भन्दै सरोकारवालाहरूले चासो व्यक्त गरेका छन् ।"
हङकङमा सुरक्षा कानुन,"अन्तर्राष्ट्रिय प्रतिक्रिया चीनले गत महिनामा उक्त कानुन ल्याउने घोषणा गरेपछि अन्तर्राष्ट्रिय समुदायले पनि त्यसको विरोध गरेको थियो । यूके, युरोपेली संघ र नेटोले नयाँ कानुनको विरोध गरेका छन् । यूकेका विदेशमन्त्री डोमिनिक राबले हङकङका जनताको स्वतन्त्रता र राजनीतिक अधिकारको सम्मान गर्न चीनसँग आग्रह गरेका छन् । हङकङको आर्थिक, व्यापारिक र औद्योगिक सफलता यसको स्वायत्तताले सम्भव भएको जनाउँदै राबले नयाँ कानुनले त्यसमाथि खतरा उत्पन्न गरेको बताए । युरोपेली परिषद्का अध्यक्ष चार्ल्स मिचेलले नयाँ कानुन जारी गर्ने निर्णयले निकै पीडा महसुस भएको बताएका छन् । उनले हङकङको स्वायत्तता, न्यायपालिका र कानुनी शासनमाथि नयाँ कानुनले गम्भीर असर पुग्ने बताएका छन् । त्यसैगरी चीनले लोकतन्त्र, स्वतन्त्रता र कानुनी शासनको मान्यतालाई स्वीकार नगर्ने पुष्टि भएको नेटोका महासचिव जेन्स स्टोलटेनबर्गको भनाइ छ । हङकङका लागि बेलायतका अन्तिम गभर्नर लर्ड पटेनले सुरक्षा कानुनले एक देश दुई व्यवस्था को अन्त्य गरेको प्रतिक्रिया दिएका छन् । जापानले उक्त कदम खेदपूर्ण रहेको जनाएको छ । अमेरिकाले यसअघि नै चिनियाँ कदमको विरोध गर्दै हङकङसँगको विशेष व्यापार सम्बन्ध अन्त्यका लागि कदम चालिसकेको बताएको छ ।"
अस्ट्रेलियामा बढ्दै कोरोना,अस्ट्रेलिया (कास) कोरोना भाइरस (कोभिड१९) संक्रमितको संख्या अचानक बढेपछि अस्ट्रेलियाको भिक्टोरिया राज्यका केही क्षेत्र एक महिनाका लागि पुनः लकडाउन गरिएको छ । उक्त राज्यका प्रिमियर ड्यानिल एन्ड्रुजले ३६ गाउँका बासिन्दालाई बुधबारदेखि अत्यावश्यक कामबाहेक घरबाट निस्कन नपाउने नियम लागू गरेका छन् ।६ राज्य तथा २ टेरिटोरी रहेका अस्ट्रेलियामा भाइरस संक्रमण करिब नियन्त्रणमा आइसकेको भए पनि केही दिनदेखि भिक्टोरियामा पुनः नयाँ संक्रमण देखिएको हो । उक्त राज्यमा विगत दुई दिनमा १ सय ५० भन्दा बढी नयाँ संक्रमित पाइएपछि नियन्त्रणस्वरूप ३६ गाउँमा पुनः लकडाउन घोषणा गरिएको प्रिमियर एन्ड्रुजले बताएका छन् ।राज्यका अधिकारीले संक्रमण भित्रिएको स्थानलाई (हटस्पट) का रूपमा पहिचान गरेर नियन्त्रणे प्रयास गरिएको बताएका छन् । स्थानीय समाचार माध्यमका अनुसार प्रिमियर एन्ड्रुजले उक्त राज्यमा व्यवस्था गरिएको होटल क्वारेन्टाइनलाई लिएर न्यायिक छानबिनको समेत घोषणा गरेका छन् ।राज्य सरकारले घोषणा गरेको लकडाउनमा स्थानीयले अत्यन्तै आवश्यकबाहेक अन्य कारणले घर छोड्न पाउने छैनन् ।
ग्राफको गुनगान,"लन्डन फोरह्यान्ड । क्या, गज्जबको फोरह्यान्ड थियो त्यो । स्टेफी ग्राफ विश्व टेनिसकै सबैभन्दा ठूलो ऐतिहासिक उपलब्धिबाट खाली एक अंकमात्र टाढा थिइन् । कोर्टको अर्को छेउमा थिइन्, ग्याब्रियल सबातिनी । उनी आफ्नो दोस्रो सर्भिस गर्ने क्रममा थिइन्, ग्राफले चलाखीपूर्ण केही पाइला चालिन् । उनको त्यो फुटवर्क सदाझैं हेर्दा आनन्द लाग्ने खालको थियो । त्यसैक्रममा उनले प्रहार गरेको शक्तिशाली फोरह्यान्डमा सबातिनी रन्थलिइन् र त्यसमा लागेको शट सोलको दर्शकदीर्घातर्फ उडेको थियो ।यससँगै १९ वर्षीया ग्राफले सन् १९८८ को ओलम्पिकमा महिला एकलको स्वर्ण जितिन् । त्यो वर्ष उनले अस्ट्रेलियन ओपन, फ्रेन्च ओपन, विम्बल्डन र यूएस ओपन सबै जितिसकेकी थिइन् । त्यसमाथि ओलम्पिक स्वर्ण थपियो । यसलाई विश्व टेनिसमा प्राप्त गर्न सकिने दुर्लभभन्दा पनि दुर्लभ उपलब्धि मानिन्छ । पुरुष र महिला दुवै विधामा यस्तो उपलब्धि न अहिलेसम्म कसैले प्राप्त गर्न सकेको थियो, न त पछि कसैले प्राप्त गर्न सक्नेछन् ।यो त धेरै बिरलै मात्र सुन्न पाइने उपलब्धि थियो, गोल्डेन स्लाम । ग्राफ महिला टेनिसको त्यो निर्णायक विन्दुबाट उदय भएकी खेलाडी थिइन्, जसको क्रममा उनले सुरुमा मार्टिना नभ्रातिलोभा र क्रिस एभर्टको जगजगी तोडिन् अनि मोनिका सेलेस र विलियम्स दिदीबहिनी (भेनस र सेरेना) का लागि बाटो पनि खोलिन् । ग्राफपछि त हो महिला टेनिसमा पनि शक्तिशाली खेलाडीको आगमन सुरु भएको । त्यो त्यही समय थियो, जतिबेला पुरुषतर्फ यस्तै शक्तिशाली टेनिस खेल्ने अर्का जर्मन खेलाडी बोरिस बेकरको आगमन भएको थियो ।जसरी बेकर शक्तिशाली सर्भिसका लागि माहिर थिए, त्यस्तै ग्राफको फोरह्यान्डको कुनै उत्तर थिएन । उनी जताबाट जस्तै स्थितिमा पनि फोरह्यान्ड प्रहार गर्न सक्षम थिइन् । त्यसैले त सन् १९८९ मा जिन ग्यारिसनले खुबै भनेकी थिइन्, ग्राफको जत्तिको फोरह्यान्ड अहिलेसम्म कसैको देखिएको छैन । उनको यो एक प्रहारले अरू सबै विपक्षी खेलाडीलाई पन्छाउन पर्याप्त छ । ग्राफसँग अर्को एउटा अस्त्र पनि थियो र त्यो थियो, ब्याकह्यान्ड स्लाइस ।यो प्रहार कस्तो थियो । यसले त विपक्षी खेलाडीलाई तहसनहस नै पार्थ्यो । उनी उत्तिकै राम्री एथलेट थिइन् । उनमा सन्तुलन र फुटवर्कको उत्तिकै राम्रो सम्मिश्रण थियो । अविश्वसनीय रूपमा उनी छिटोछिटो खेल्न माहिर थिइन् । आन्द्रे आगासीले आफ्नो आत्मकथामा आफ्नी पत्नीबारे लेखेका छन्, ग्राफ कति धेरै तीव्र गतिमा खेल्न सक्षम थिइन् भने एकपल्ट उनका प्रशिक्षक पाभेल स्लाजिलले भनेका थिए, यी खेलाडी त टेनिसभन्दा पनि एथलेटिक्समा पो हुनुपर्ने हो कि ? ग्राफको खेलको एउटा अर्को ठूलो विशेषता थियो । उनी दायाँबायाँ धेरै कुरामा चासो राख्ने काम गर्दिन थिइन् । उनको एकमात्र उद्देश्य टेनिस खेल्नु हुन्थ्यो । सन् १९९९ को फ्रेन्च ओपन फाइनलमा ग्राफ उपाधिको निकै नजिक थिइन् तर विपक्षी खेलाडी मार्टिना हिंगिस भने त्यसमा सकेसम्म ढिलाइ गर्ने प्रयास गरिरहेकी थिइन् । ग्राफलाई त्यो असह्य भइरहेको थियो । उनले यसैक्रममा सामान्य प्रश्नमात्र गरिन् तर त्यो आफैंमा गहन थियो । प्रश्न थियो, के हामी टेनिस खेल्न सक्छौं ?अझ ग्राफलाई सधैं हतारो हुन्थ्यो, सधैं कोर्टमा जान हतारिएकी हुन्थिन् र लाग्थ्यो, सायद त्यसको भोलिदेखि टेनिस नै हुने छैन । उनी दुई अंकबीचको अन्तरमा श्वास फेर्न पनि गाह्रो मान्थिन्, अहिलेको जस्तो लाइन कल मा विवाद गर्न त उनीसँग समय नै हुँदैनथ्यो । खासमा उनको टेनिसमा घमण्ड अथवा मै हुँ भन्ने भावना पटक्कै थिएन । सन् १९८७ मा उनले जितेको फ्रेन्च ओपन पहिलो ग्रान्ड स्लाम थियो । त्यसमा उनले अन्तिम सेटमा ५३ ले पछाडि परेर पनि ८६ ले जितेकी थिइन् ।त्यतिबेला उनको प्रतिद्वन्द्वी खेलाडी थिइन्, तिनै नभ्रातिलोभा । त्यसपछि त उनले लगातार १३ ग्रान्ड स्लाम फाइनल खेलिन् । त्यसमध्ये ९ मा उनी विजयी रहिन् । ग्राफ कीर्तिमान ३ सय ७७ साता नम्बर १ खेलाडी रहिन् । उनी सबैखाले कोर्टमा यस्तै खेल्थिन्, चाहे त्यो घाँसे होस् वा रातो माटोको या हार्ड कोर्ट । उनी त्यस्ता एक्ली खेलाडी हुन्, जसले ग्रान्ड स्लाममा कुनै पनि उपाधि कम्तीमा चारचारपल्ट जितिन् । ग्राफलाई एउटा प्रश्नले कहिले पनि छोड्ने छैन । त्यो एक प्रकारले दुर्भाग्यपूर्ण नै थियो । प्रश्न हो, ग्राफले २२ ग्रान्ड स्लाम जितिन्, तर के मोनिका सेलेसलाई उनकै समर्थकले छुरा प्रहार नगरेको भए, के यो सम्भव हुने थियो त ? यसको उत्तर भने कोहीसँग हुने छैन । आखिरमा ग्राफले मोनिकामाथि यस्तो होस् भन्ने चाहेकी त थिइनन् नै । यसमा ग्राफको कुनै प्रकारको दोष थिएन । यस्तो भन्दा एक अर्थमा हामी भन्न सक्छौं, त्यो प्रश्न सोधिनु पनि ठीक थिएन ।जेहोस्, ग्राफले संन्यास लिन हतारो नै गरिन् । उनी भर्खर ३० वर्षकी थिइन् तर उनलाई संन्यास लिन हतारो भइसकेको थियो । उनी भन्थिन्, मलाई अब टेनिस खेल्दा त्यो मज्जा रहेन, जुन यसअघि हुने गर्थ्यो । अहिले विश्लेषण गर्दा लाग्छ, त्यो निर्णय शतप्रतिशत सही थियो । यसले उनको लिगेसी लाई अझ बलियो बनाएको छ । अझ भनौं, उनको संन्यास लिने निर्णय पनि उत्तिकै परफेक्ट टाइमिङ थियो । उनी भन्ने गर्थिन्, म पछाडि फर्केर हेर्ने काम कहिल्यै गर्दिनँ ।"
साफ च्याम्पियनसिप सर्ने,"काठमाडौं (कास) दक्षिण एसियाली फुटबल महासंघ (साफ) द्वारा मंगलबार आयोजित यस क्षेत्रका सातै देशका फुटबल संघका महासचिवहरूको छलफलले साफ च्याम्पियनसिप २०२० एक वर्ष ढिला गरी सन् २०२१ मा गर्न सुझाव दिएको छ । आउँदो सेप्टेम्बरलाई तय गरिएको दक्षिण एसियाली फुटबलकै सबभन्दा प्रतिष्ठित प्रतियोगिता कोरोना भाइरस (कोभिड१९) को महामारीको कारण सार्नुपर्ने अवस्था आएको हो ।उक्त भर्चुअल छलफलमा सहभागी अखिल नेपाल फुटबल संघ (एन्फा) का महासचिव इन्द्रमान तुलाधरले भने, छलफलमा सहभागीहरूले यही सेप्टेम्बरमा साफ च्याम्पियनसिपको आयोजना सम्भव छैन भन्ने कुरा गरे । माल्दिभ्स, बंगलादेश र भुटानले डिसेम्बरको अन्त्यसम्म उनीहरूको देशमा अन्तर्राष्ट्रिय उडान नभएको तथा ट्रेनिङ गर्न सक्दैन भने । भारतले पनि प्रतियोगिताको लागि ट्रेनिङ गर्नसक्ने अवस्था छैन भन्यो । तसर्थ यही सेप्टेम्बरमा साफ च्याम्पियनसिप सम्भव नभएको निष्कर्ष निकाल्यौं र यहीअनुसार चाँडै हुने साफ बैठकले निर्णय गरी हामीलाई पत्राचार गर्ने साफका महासचिव (अनरुल हक) ले भनेका छन् ।कोभिड१९ को कारण प्रभावित भएको विश्वकप २०२२एसियन कप २०२३ छनोटको लागि एसियाली फुटबल महासंघ (एएफसी) ले निकालेको नयाँ तालिकाले पनि साफ च्याम्पियनसिप २०२० प्रभावित भएको हो । यसअघि महासंघले साफ च्याम्पियनसिप आउने सेप्टेम्बर १९३० मा बंगलादेशमा आयोजना गर्ने निर्णय गरेको थियो । महासचिव तुलाधरले भने, ओलम्पिक सारेजस्तै साफ च्याम्पियनसिप पनि एक वर्ष पछाडि सार्यो भने सजिलो हुन्छ भन्ने भयो । आआफ्नो देशको लिग कहिले सकिन्छ, त्यसैमा पनि भर पर्नेछ साफ २०२१ को मिति ।यो वर्ष हालसम्म सम्भव नभएको उमेर समूहका प्रतियोगिताबारे सेप्टेम्बरमा छलफल र निर्णय गर्ने पनि उनले बताए । कोभिड१९ को कारण साफ यू१५ च्याम्पियनसिप, साफ यू१५ वुमेन्स च्याम्पियनसिप र साफ यू१८ वुमेन्स च्याम्पियनसिप यो वर्ष सञ्चालन हुन सकेको छैन । साफ वुमेन्स च्याम्पियनसिपको पछिल्लो संस्करण २०१९ मा नेपालले विराटनगरमा आयोजना गरेको थियो । यसको २०२१ हुने अर्को संस्करण पुरुष टिमको साफ च्याम्पियनसिप सारेसँगै प्रभावित हुनसक्ने देखिएको छ ।महामारीको कारण गत मार्चदेखि अन्तर्राष्ट्रिय फुटबल ठप्प रहेको छ । गत महिनादेखि घरेलु प्रतियोगिताहरू पुनः सुचारु भएको छ । त्यसैले एएफसीले विश्वकप २०२० एसियन कप २०२३ छनोटका बाँकी खेल सञ्चालनका लागि अक्टोबर ८ र १३ तथा नोभम्बर १२ र १७ लाई तोकेको छ । यसमा नेपालले बाँकी रहेका तीन खेल खेल्नेछ । एसियाली छनोटको दोस्रो चरणमा रहेको नेपालले समूह बी अस्ट्रेलिया, जोर्डन र चाइनिज ताइपेईविरुद्ध प्रतिस्पर्धा गर्न बाँकी छ । तीनै खेल नेपालको घरेलु मैदानमा हुनेछ ।विश्वकप छनोटमा भारत, बंगलादेश, माल्दिभ्स र श्रीलंकाले पनि प्रतिस्पर्धा गरिरहेका छन् । साफका सात देशमध्ये भुटानमात्रै प्लेअफबाट बाहिरिएको थियो । दुईदुई वर्षमा हुने भनिएको साफ च्याम्पियनसिप पछिल्लोपल्ट सन् २०१८ मा बंगलादेशमै भएको थियो, जसमा माल्दिभ्सले उपाधि जितेको थियो । पुरुष फुटबलमा यस क्षेत्रकै सबभन्दा प्रतिष्ठित च्याम्पियनसिपमा नेपाली राष्ट्रिय टिमले हालसम्म फाइनल खेलेको छैन । नेपाली टिम सन् २०११ यता तीनपल्ट सेमिफाइनलमा रोकिएको थियो ।"
इंग्लिस कप्तानमा स्टोक्स,"लन्डन (एजेन्सी) बेन स्टोक्सले अर्को साता वेस्ट इन्डिजविरुद्ध हुने पहिलो टेस्टमा इंग्ल्यान्डको कप्तानी गर्ने भएका छन् । नियमित कप्तान जो रुट दोस्रो पटक सन्तानको पिता बन्न लागेकाले पहिलो टेस्ट गुमाउँदा स्टोक्सले नेतृत्व गर्ने मौका पाएका हुन् ।रुटले बुधबार साउथह्याम्पटनमा इंग्ल्यान्डको अभ्यास क्याम्प छाड्नेछन् । उनकी श्रीमतीले यसै साताको अन्त्यमा बच्चालाई जन्म दिने आस गरिएको छ । इंग्ल्यान्ड र वेस्ट इन्डिजबीचको पहिलो टेस्ट जुलाई ८ मा सुरु हुँदै छ । शृंखला बायोसेकुर वातावरणमा भइरहेकाले अस्पतालबाट फर्किएपछि २९ वर्षे रुटले एक साता स्वयं आइसोलेसनमा बिताउनुपर्नेछ ।बुधबारदेखि नै इंग्ल्यान्डका खेलाडीबीच हुने आन्तरिक अभ्यास खेलमा पनि रुट हुने छैनन् । रुट जुलाई १३ मा इंग्ल्यान्ड टोलीमा समावेश हुनेछन् । दोस्रो टेस्ट ओल्ड ट्राफोर्डमा जुलाई १६ बाट सुरु हुँदै छ । जोस बटलरलाई हाललाई उपकप्तान बनाइएको छ ।स्टोक्स इंग्ल्यान्डको ८१ औं टेस्ट कप्तान बन्ने छन् । एन्ड्रयु फ्लिन्टफपछि पहिलो अलराउन्डर पनि । व्यावसायिक प्रतिस्पर्धामा स्टोक्ससँग कप्तानी गरेको कुनै अनुभव छैन । उनले सोमबारमात्र कुराकानीमा आफूले यसअघि डरहम एकेडेमीबाट मात्र कप्तानी गरेको जनाएका थिए ।रुट सन् २०१७ मा कप्तान बनेपछि स्टोक्सको उपकप्तानका रूपमा यो दोस्रो कार्यकाल हो । २०१७ मा ब्रिस्टल नाइट क्लबबाहिर भएको एक घटनाका लागि उनको उपकप्तानी पद खोसिएको थियो । २०१९ मा उनलाई पुनः रुटको कार्यबाहक बनाइएको थियो र त्यही वर्ष इंग्ल्यान्डले विश्वकप जित्दा उनी इंग्ल्यान्डका सबैभन्दा प्रभावशाली खेलाडी थिए । हेडिङ्लेमा अस्ट्रेलियामाथि १ विकेटको विजय हात पार्दा टेस्ट क्रिकेटकै अविस्मरणीय इनिङ्स खेलेका थिए ।कप्तान भए पनि आफ्नो खेल्ने शैलीमा कुनै परिवर्तन नगर्ने उनले जनाउँदै आएका थिए । इंग्ल्यान्डको कप्तानी गर्न पाउन ठूलो सम्मान हो, चाहे त्यो एक पटकका लागि मात्र भए पनि मैले इंग्ल्यान्डको कप्तानी गरेको थिएँ भनेर भन्न पाउने छु, स्टोक्सले सोमबार भनेका थिए, इंग्ल्यान्डको कप्तान बन्ने भन्ने सोच्नु पनि ठूलो सम्मान हो । म यसको प्रतीक्षामा छु तर जो रुटले व्यक्तिगत कारण देखाई यो एक खेलका लागि मात्र छाडेको भएकाले म एक टेस्टका लागि मात्र कप्तान हुँ भनेर मलाई थाहा छ ।"
क्यानमा सदस्य थप,काठमाडौं (कास) राष्ट्रिय खेलकुद परिषद्ले नेपाल क्रिकेट संघ (क्यान) कार्यसमितिको दुई सदस्यमा छुम्बी लामा र धर्मराज गिरीलाई नियुक्त गरेको छ । क्यानको कार्यसमितिमा राखेपका तर्फबाट प्रतिनिधित्व गर्ने दुई कोटामा उनीहरूलाई नियुक्त गरिएको हो । असार १० गतेको परिषद्को निर्णयअनुसार नियुक्त भएका उनीहरू मंगलबार राखेप सदस्यसचिव रमेशकुमार सिलवालले पत्र प्रदान गरे । गिरी बाहिर रहेकाले उनको पत्र लामाले बुझेका थिए ।गत असोजमा भएको क्यान निर्वाचनले चतुरबहादुर चन्दको नेतृत्वमा नयाँ कार्यसमिति चयन गरेको थियो । त्यतिबेला १७ जना सदस्य चुनिएको थियो । दुई सदस्य थपिँदा अब क्यान १९ सदस्यीय भएको छ । छुम्बी यसअघि क्यानमा सिओओ (चिफ अप्रेटिङ अफिसर) थिए । उनी हाल पोखरा प्रियिमर लिगसँग आबद्ध छन् । रूपन्देहीका गिरी भने यसअघि क्यानअन्तर्गत विभिन्न समितिमा रहेर काम गरिसकेका व्यक्ति हुन् ।
गेटाफेको नजर शीर्ष चारमा,गेटाफे (रोयटर्स) गेटाफेले सोमबार आफ्नो घरमा रियल सोसिडाडलाई २१ ले हराएर ला लिगाको शीर्ष चारमा रहेर युरोपेली च्याम्पियन्स लिगका लागि छनोट हुने बाटो खुल्ला राखेको थियो । गेटाफेका लागि दुवै गोल जेमी माटाले गरे । माटाले पेनाल्टीबाट २० औं मिनेटमा पहिलो गोल गरे । एडनान जानुजागले बराबरी गोल फर्काएयता माटाले ८३ औं मिनेटमा निर्णायक साबित गोल गरे । यो जितपछि गेटाफे ५२ अंकसहित पाँचौं स्थानमा उक्लेको छ । यो चौथो स्थानमा रहेको सेभियासँग २ अंकको मात्र दूरी हो । लगातार चौथो हार बेहोर्ने क्रममा सोसिडाड भने ४७ अंकमा सातौंमा झरेको छ ।
