शीर्षक,विवरण
प्रतिस्पर्धा छल्न टुक््रयाएर ७२ अर्बका ठेक्का,"सार्वजनिक खरिद नियमावली ०६४ को नियम १० (७) मा निर्माणकार्यको लागत अनुमान वर्क चार्ज स्टाफ खर्च २ प्रतिशत र सानातिना अन्य खर्चका लागि २ प्रतिशतसम्म समावेश गर्न सकिने व्यवस्था छ । कन्टिन्जेन्सी खर्च गर्ने स्पष्ट नीति तय नभएको अवस्थामा भौतिक पूर्वाधार सहरी, ऊर्जा, खानेपानी मन्त्रालय र मातहतका १ सय ३४ निकायले आव ०७६७७ मा १ अर्ब ४३ करोड ४७ लाख खर्च लेखेका छन् । कन्टिन्जेन्सीबाट खर्च नियन्त्रण गर्नेतर्फ प्रभावकारी कदम चाल्नुपर्ने विषय प्रतिवेदनमा उल्लेख छ । ११ अर्ब ५५ करोड पेस्की सार्वजनिक खरिद ऐन ०६३ को दफा ५२ क (४) मा पेस्की प्राप्त गरेको मितिले ३० दिनभित्र निर्माण थालिसक्नुपर्ने उल्लेख छ । पेस्की रकम सम्बन्धित काममा प्रयोग भएको नपाइए बैंक जमानत जफत गरी असुल गर्ने व्यवस्था छ । विभाग र त्यसअन्तर्गत रहेका ४८ कार्यालयले निर्माणका लागि अघिल्लो आवमा दिएको १२ अर्ब ६० करोड ९६ लाख बाँकी रहेकामा आव ०७६७७ मा ८० कार्यालयले ११ अर्ब ५५ करोड १ लाख पेस्की दिएका छन् । गौरवका आयोजनाको प्रगति मिश्रित प्रतिवेदनअनुसार राष्ट्रिय गौरवका आयोजनाको भौतिक प्रगति मिश्रित छ । पश्चिम सेती जलविद्युत् र विद्युत् प्रसारण आयोजनाको काम सुरु नै भएको छैन । निजगढ अन्तर्राष्ट्रिय विमानस्थल, काठमाडौंतराई मधेस द्रुतमार्ग र बूढीगण्डकी जलविद्युत् आयोजनाको समग्र भौतिक प्रगति १५ प्रतिशतभन्दा कम छ । गौरवका ठूला आयोजना कार्यान्वयन र सञ्चालन गर्ने एकीकृत तर्जुमा नभएको, आयोजना कार्यान्वयनको ढाँचालगायत आधारभूत विषय तयार नभई राष्ट्रिय गौरवका आयोजनाका रूपमा वर्गीकरण गरेको पाइएको छ ।"
पहिरोमा एकै परिवारका ५ जना,"म्याग्दीमा पुर्याइँदै राहतम्याग्दी पहिरोबाट प्रभावित धौलागिरि र मालिका गाउँपालिकामा हेलिकप्टरबाट राहत पुर्याइएको छ । जिल्ला विपद् व्यवस्थापन समितिका अनुसार दाताहरूले दाल, चामल, चाउचाउ, बिस्कुट, मसलाजन्य र साबुन, टुथपेस्टलगायतका सामग्री मात्र हेलिकप्टरबाट पुर्याएका छन् । कम्बल, टेन्टत्रिपाल पनि पुग्न थालेको छ, सहायक प्रमुख जिल्ला अधिकारी महेश सुवेदीले भने । उनका अनुसार पीडितका आवश्यकता पहिचान भएको छैन र दातालाई पनि के सहयोग गर्ने अन्योल देखिएको छ ।पहिलो पटक पहिरो खसेको भोलिपल्ट गत शनिबार धौलागिरि६ मराङमा केही राहत सामग्री पुर्याइएको थियो । पहिरोस्थलमा अहिलेसम्म ५१ पटक हेलिकप्टर ओहोरदोहोर भएको छ । सेनाको हेलिकप्टर उद्धारकर्ता बोकेर २ पटक र मुख्यमन्त्री पृथ्वीसुब्बा गुरुङ तथा मन्त्री बोकेर एक पटक घटनास्थल पुगेको छ । बाँकी उडान व्यवसायी नारायण जीसी र राजेश शाक्यले व्यक्तिगत खर्चमा गरेका हुन् । ४८ उडानमध्ये १० उडान घाइतेको उद्धारमा, ४ उडान राहत सामग्रीका लागि, २ उडान गाउँपालिका प्रमुख, उपप्रमुख तथा कर्मचारी गाउँपालिकाबाट पहिरो प्रभावित क्षेत्रमा पुर्याउन र बाँकी उडान उद्धारकर्ता, निरीक्षणकर्ता र अन्यलाई बोक्न प्रयोग भएको हो । गाउँपालिकाले पहिरो प्रभावित क्षेत्रमा आन्तरिक उडान गरेको बाहेक सबै फ्लाइट हामीले विपत्मा परेकालाई उद्धार र तत्काल राहत पुर्याउन सहयोग गरेका हौं, जीसीले भने, विपद्को अवस्थामा पीडितहरूलाई भेट्न जिल्लाका सुरक्षा अधिकारी र नेता पुग्नु अन्यथा होइन । कांग्रेस जिल्ला समितिले खाद्यान्नसहित राहत सामग्री पाखापानी, मल्कावाङ हुँदै खच्चडमा बोकाएर बुधबार पहिरो प्रभावित क्षेत्रमा राहत पुर्याएको छ । एकसरो कपडामा ज्यान बचाउन घर छाडेर भागेका पहिरोपीडितका लागि हालसम्म लत्ताकपडा पुग्न सकेको छैन । हामी राहत लिएर मालिका७ पुग्दा आपत्कालीन शिविरमा बसेका पीडितले केही राहत सामग्री गुणस्तरहीन भएको भन्दै दिने भए राम्रो देऊ नत्र नदेऊ भनी गुनासो गरे, कांग्रेस जिल्ला सदस्य केबी भण्डारीले भने, राहत सामग्री आवश्यकतामा आधारित पनि हुन जरुरी छ । असार २७ गते बिहान आएको पहिरोमा परी धौलागिरि गाउँपालिका६ मराङको रिखा, दमका, कल्लेनी र राम्चेका १९ जनाको मृत्यु भएको थियो भने २ जना बेपत्ता र ९ जना घाइते भएका थिए । पहिरोमा पुरिएर ७२ घर बग्दा र पुरिँदा ५ सय १५ जना र घर आंशिक क्षति भएका तर जोखिमका कारण २ घरका १९ जना विस्थापित भई आपत्कालीन शिविरमा रहँदै आएका छन् । त्यसैगरी सोही दिन मालिका७ विममा पहिरोले ८ जनाको मृत्यु, २ बेपत्ता र ३ घाइते भएका थिए । घाइतेमध्ये एकको पोखरामा उपचार भइरहेको छ भने अरू निको भएका छन् ।मृतकका परिवारलाई ५०५० हजारलमजुङ एक साताअघि बेंसीसहर नगरपालिका७ सातबिसेको तल्लो पाखोमा पहिरो जाँदा एकै परिवारका तीन जनाको मृत्यु भयो । बेंसीसहर१० खाँचे घर भई एक वर्षदेखि सातबिसे बस्दै आएका ३३ वर्षीय दीपक तामाङ, उनकी पत्नी २७ वर्षीया भीममाया र छोरा १० वर्षीय छेवाङको मृत्यु भएको हो । ७ वर्षकी डोल्मा तामाङ भने फुपूको घर आएकाले जोगिइन् । दीपकका आमा र बुबा पनि त्यही दिन छोरीको घर आएकै कारण पहिरोबाट बचे । बाढीपहिरोले पुर्याएको क्षति हेर्न बुधबार गृहजिल्ला लमजुङ आएका गण्डकी प्रदेशका मुख्यमन्त्री पृथ्वीसुब्बा गुरुङसँग मृतक दीपककी आमा कान्छीमाया धेरैबेर रोइन् । उनले बिलौना गरिरहँदा मुख्यमन्त्री गुरुङले आफूलाई थाम्न सकेनन् । प्रायः हँसिलो मुद्रामा देखिने र कार्यक्रममा पनि ठट्यौलो पाराले बोल्ने मुख्यमन्त्रीको बोली फुटेन । आँखाबाट आँसु झर्यो । उनले कान्छीमायालाई सान्त्वना दिँदै भने, नरुनोस्, जे हुनुभयो, मन दह्रो पार्नुपर्छ । पाखोबारी र भिरालो ठाउँमा बनेको घरमाथिबाट पहिरो खसेपछि तामाङको परिवारमा दुःखद घटना निम्तिएको हो । दीपकका बुबा हर्कबहादुरलाई गुरुङले प्रतिमृतक ५० हजार रुपैयाँका दरले १ लाख ५० हजार राहत दिए । लमजुङको मध्यनेपाल नगरपालिकामा मात्रै १ सय ९ घरका करिब ५ सय जना विस्थापित छन् । बाढीपहिरो पीडित उनीहरू विद्यालय, सामुदायिक भवनका साथै आफन्त र छिमेकमा बसेका छन् । धेरैले अन्न पनि झिक्न पाएका छैनन् । सोमबार बिहानको बाढीपहिरोले मध्यनेपाल६ का मात्रै ७८ घर विस्थापित भएको वडाअध्यक्ष विष्णुभक्त पौडेलले बताए । मुख्यमन्त्री गुरुङले गण्डकी प्रदेशको म्याग्दी, स्याङ्जा, तनहुँ, लमजुङलगायत क्षेत्रमा बाढीपहिरोले जनधनको क्षति भएको र ती ठाउँमा राहत लिएर जाँदासमेत समस्या भएको बताए । बाढीपहिरो पीडितको २ महिनाभित्र पुनःस्थापना गर्ने उनको भनाइ छ ।"
क्षतिग्रस्त मुहानमा पुग्यो प्राविधिक टोली,"(सिन्धुपाल्चोक)  मेलम्ची खानेपानी आयोजनाको मुख्य सुरुङमार्गसँग जोडिएको अडिट गेट भत्किएको घटनाबारे छानबिन गर्न मन्त्रालयस्तरको विज्ञ प्राविधिक टोली घटनास्थल पुगेको छ । बिहीबार दिउँसो हेलम्बु गाउँपालिका१ अम्बाथानस्थित आयोजनाको मुहानस्थलमा पुगेर टोलीले प्रारम्भिक अनुसन्धान थालेको हो । खानेपानी तथा सरसफाइ मन्त्रालयका सहसचिव रमाकान्त दुवाडीको संयोजकत्वमा ३ जना आयोजना विज्ञ र ३ जना प्राविधिक टोलीमा सहभागी छन् । गेट र अडिटसम्बन्धी विज्ञसँगको छलफलपछि सात दिनभित्र निष्कर्ष निकालिने संयोजक दुवाडीले जानकारी दिए । बाहिर आएजस्तो सुरुङ फुटेको देखिएन, गेटको केही भल्भनट मात्रै फुक्लिएको देखियो, उनले भने, पानीको बहावले गेट आधा खुलेको रहेछ । मुख्य सुरुङबाट एक किलोमिटरको दूरीमा जोडिने क्षतिग्रस्त अम्बाथान अडिटको ८ सय मिटरभित्रसम्मको गेट नम्बर १७ पुगेर टोलीले आवश्यक संरचनाबारे विवरण संकलन गरेको छ । साथै मुहानस्थल, हेडवर्क्सस्थल र मुख्य सुरुङसँग जोडिएको अडिटमार्गको अवस्था नियाल्दै सम्पूर्ण विवरण लिएको दुवाडीले बताए ।आयोजना प्रमुख तिरेशप्रसाद खत्रीले प्राविधिक टोलीको अध्ययनमाथि छलफल पूरा भएपछि मात्रै के भएको हो भन्न सकिने बताए । उनका अनुसार अम्बाथान अडिटमा रहेको मुख्य गेट (गेट नम्बर १७) जस्तै ग्याल्थुम, सुन्दरीजल र सिन्धुमा पनि महत्त्वपूर्ण गेट बनाइएका छन् । सानातिना दुई दर्जनभन्दा बढी गेट अडिटपिच्छे बनाइएको छ । आयोजनाका एक प्राविधिकका अनुसार सम्पूर्ण गेटको संरचनामा समस्या देखिएको आशंकामा विज्ञले छुट्टै बैठक र छलफल गर्नेछन् ।आयोजनाको अवस्था अवलोकनपछि सहसचिव दुवाडीसँगै प्राविधिक टोलीले हेलम्बु गाउँपालिकाका अध्यक्ष निमाग्याल्जेन शेर्पालाई पनि भेटेको थियो । अध्यक्ष शेर्पाले मेलम्ची घटनापछि स्थानीय त्रसित भएकाले स्वतन्त्र समिति र प्राविधिक विज्ञ टोलीले छानबिन र अनुसन्धान गर्नुपर्ने माग गरे । मन्त्रालयस्तरको प्राविधिक र विज्ञ टोलीलाई त्यही माग गरेको छु, खेतको कुलोजस्तो नसम्झिन आग्रह गरेको छु, उनले भने । पानी राजधानी पुर्याउने होडमा जोखिमपूर्ण रूपमा आयोजना सम्पन्न गर्न खोजिएको समेत उनले आरोप लगाए । खोलिएको गेट बन्द गर्दै फेरि मेलम्चीको पानी सुरुङमा छिराउने काम गरिने प्राविधिकको भनाइ छ । आयोजनामा रिभिनिङ पार्ट र गेट नम्बर १७ लाई पूर्वतयारी राख्नेदेखि अन्य संरचनाको काम भइरहेको थियो । मुख्य सुरुङलाई फिलिङ गर्दै अन्य काम अगाडि बढिरहेको अवस्थामा घटना भएको हो । आयोजनास्थलमा कार्यरत प्राविधिकका अनुसार गेट नम्बर १७ मा आवश्यकताभन्दा बढी चापको पानी पठाइएकाले बालुवा थिग्राउने गेट फुटेर अडिट सुरुङतर्फ नै पानी फर्किएको हो । बुधबार बिहानैबाट मुख्य सुरुङको मुख बन्द गरेर बाँधस्थल खोलिएपछि सुरुङको पानी बाहिर पठाइएको छ । मेलम्ची खानेपानी क्षेत्रमा सञ्चारकर्मी, स्थानीयलगायत कसैलाई पनि प्रवेश दिइएको छैन । मंगलबार दिउँसो करिब १२ बजे एक्कासि गेट नम्बर १७ फुटेर अम्बाथान अडिटबाट निस्किएको पानीले दुई जना बेपत्ता र दुई जना घाइते बनेका थिए । बेपत्तामध्ये इन्जिनियर सतीश गोहितको शव बुधबार दिउँसो इन्द्रावती खोलाको बाहुनेपाटीमा फेला परेको थियो । आयोजनामा कार्यरत सवारी चालक ५५ वर्षीय राधाकृष्ण थापामगर अझै बेपत्ता छन् । साइट इन्जिनियर शेखर खनाल र सबहेल्पर पेम्बा लामाको काठमाडौंको ग्रान्डी हस्पिटलमा उपचार भइरहेको छ ।"
बर्बराइरहन्छन् घाइते,"(संखुवासभा)  पहिरोमा परेर जीवितै उद्धार गरिएका ७९ वर्षीय गोवासिंह राई ५ दिनअघि गएको पहिरो सम्झेर बेलाबेला झस्किन्छन् । जिल्ला अस्पताल खाँदबारीमा उपचाररत उनी निद्रामा पनि पहिरोले लग्यो भन्दै बर्बराउँछन् । डेढ दिनसम्मको मुसलधारे वर्षापछि गत आइतबार सिलिचोङ गाउँपालिका१ बेसिन्दामा खसेको पहिरोमा उनी परेका थिए । पहिरोमा उछिट्टिएर आएको ठूलो ढुंगाको आडमा अड्किएर गोवासिंह, उनकी श्रीमती भीमसरी र छोरी फूलमाया बाँचेका थिए । घटनाको २ दिनपछि मंगलबार पूर्वखानेपानीमन्त्री दीपक खड्का र पर्यटन व्यवसायी मिङमा शेर्पाले निजी खर्चमा हेलिकप्टर चार्टर गरेर उनीहरुको उद्धार गरेका थिए ।अस्पतालको शय्यामा रहे पनि गोवासिंहलाई पहिरोमा हराइरहेका ११ जना छिमेकीको चिन्ता छ । भेट्न आउनेलाई उनी बेपत्ताबारे सोधिरहन्छन् । बेपत्ताको खोजी जारी रहे पनि अवस्था पत्ता लाग्न नसकेको प्रहरी नायब उपरीक्षक नवराज मल्लले बताए । पहिरोले बेसिन्दा गाउँका ९ घर बगाएको थियो । बेपत्ताको खोजीमा सेना, सशस्त्र र प्रहरी खटिएका छन् । पहिरोको डरले ७९ परिवारका ३ सय ४९ जना थातथलो छाडेर चित्रे भन्ने शेर्पा गाउँ र बालाको बुधबारेमा आश्रय लिएर बसिरहेका छन् । प्रमुख जिल्ला अधिकारी जीवनप्रसाद आचार्यका अनुसार विस्थापितलाई राख्न चित्रे र बुधबारेमा ५३ वटा अस्थायी टहरा निर्माण गरिएको छ । त्यसमध्ये बुधबारेका २७ टहरामा विस्थापित बसेका छन् । बाँकी २५ वटा टहरा सेनाको बराह दल गुल्मले चित्रेमा निर्माण गरेको छ । त्यसैमा अरू विस्थापितलाई राखिनेछ ।प्रदेश १ सरकारले मंगलबार उपलब्ध गराएको राहत सामग्री दुई दिनपछि बिहीबार मात्र बालाको बुधबारेबाट वितरण गरिएको छ । राहत लिएर चित्रे पुग्न पीडितलाई आधा दिन लाग्छ । पीडित ३ जनासम्मको परिवारलाई २५ किलो चामल, ११ किलो दाल, नुन र तेल वितरण गरिएको प्रजिअ आचार्यले बताए । उनका अनुसार ४ जनादेखि माथि संख्या रहेको परिवारका लागि ५० किलो चामल, २२ किलो दाल, नुन र तेल वितरण गरिएको छ । सिलिचोङको होयाङला, चेप्चेवालगायतका स्थानमा पनि पहिरोको डरले ५९ जना विस्थापित भएका छन् ।"
सहमति खोज्न नेताहरूले थप समय लिने,"(काठमाडौं)  प्रधानमन्त्री केपी शर्मा ओलीले पदबाट राजीनामा दिने या नदिने भन्नेमा दुई सातादेखि चलिरहेको नेकपाको विवाद तत्काल समाधान नभएपछि सहमतिको विकल्प खोज्न नेताहरूले थप समय लिने भएका छन् । त्यही कारण शुक्रबारका लागि निर्धारित स्थायी कमिटी बैठक औपचारिकताका लागि मात्र बस्नेछ । त्यसपछि अहिलेकै विषयमा छलफल गर्ने गरी केन्द्रीय कमिटी बैठक बोलाउने तयारी छ ।प्रधानमन्त्री ओली, अध्यक्ष पुष्पकमल दाहाल र वरिष्ठ नेता माधव नेपालबीच बिहीबार भएको छलफलमा पनि अडान यथावत् रहेपछि नेताहरू संवादका लागि थप समय लिने निष्कर्षमा पुगेका हुन् । प्रधानमन्त्री ओलीले असार १४ मा आफ्नो सरकार हटाउन भारतीय चलखेल भएको भन्ने अभिव्यक्ति दिएपछि नेकपा बैठकमा उनको राजीनामाको माग उठेको थियो । त्यसपछि विवाद उत्कर्षमा पुग्यो । विवाद झन् चर्किने भएपछि गत असार २४ गते बोलाइएको स्थायी कमिटी बैठक सहमतिका लागि एक साता रोकिएको थियो । यो एक सातामा प्रधानमन्त्री ओली र अर्का अध्यक्ष दाहालबीच दुईपटक मात्रै छलफल भयो । बिहीबार तीन नेताबीच ३ घण्टा छलफल चलेको थियो । छलफलमा ओलीले आफू स्थायी कमिटी बैठक फेस गर्न तयार रहेको बताएपछि शुक्रबार एक दिनका लागि चाहिँ बैठक बोलाउने मनस्थितिमा नेताहरू पुगेका छन् । अध्यक्षद्वयबीच सहमति भएको छैन तर शुक्रबारको बैठक स्थगित हुँदैन, बैठकमा केहीबेर सहभागी भएका महासचिव विष्णु पौडेलले भने, तीनै जना नेताले मनका कुरा खोलेर राख्नुभएको छ, सहमति खोज्नुपर्छ भन्नेतर्फ तीन जना नै हुनुहुन्छ । स्थायी कमिटी बस्नुअघि भोलि (शुक्रबार) बिहान दुई अध्यक्ष बस्नुहुन्छ, उहाँहरूका बीचमा अब कुन मोडालिटीमा कसरी जाने भन्ने छलफल होला । शीर्ष नेताहरूबीच सहमतिका लागि कम्तीमा १५ दिन थप समय लिनुपर्ने सहमति जुटेको बैठक स्रोतको भनाइ छ । शुक्रबार बैठक राख्ने, कोभिड१९ नियन्त्रण, लकडाउनपछि अस्तव्यस्त जनजीवनलाई सम्बोधन, बाढीपहिरो क्षेत्रमा कार्यकर्ता परिचालनलगायत विषयको एउटा प्रस्ताव पारित गरेर अलि लामो समयका लागि रोकौं भन्नेमा हामी सचिवालय सदस्यभित्र सहमति जुटिसकेको छ, बैठकसम्बद्ध स्रोतले कान्तिपुरसँग भन्यो, शुक्रबारको बैठकमा नेताहरू कसरी प्रस्तुत हुनुहुन्छ हेरौं न । शुक्रबारको बैठक राखेर केही दिन पर सार्ने प्रस्ताव बिहीबार बिहान अध्यक्ष दाहाल निवास खुमलटारमा ओली पक्षइतरका सचिवालय सदस्यहरूले तयार पारेका थिए । हामीले पनि कुनै कारबाही गरेको जस्तो नदेखिने गरी समाधान निस्किए हुन्थ्यो भन्ने नै सोचेका छौं । कसैलाई कारबाही गर्ने या कसैलाई जबरजस्ती निकाल्ने भन्ने हाम्रो कुरा होइन, दाहालनेपाल निकट स्रोतले कान्तिपुरलाई भन्यो, शुक्रबार बैठकमा के गर्दा उपयुक्त हुन्छ भन्ने सल्लाह गरेर सबैलाई सहज हुने गरी निर्णय गर्छौं ।ती नेताका अनुसार दुवै पक्ष विनविन सिच्युएसन (जितजित) मा जाने गरी बैठकलाई केही पर धकेल्ने मनस्थिति बनेको हो । राष्ट्रपति विद्यादेवी भण्डारी र नेता नेपालबीच केही दिनअघि भएको भेटमा पनि बैठक पर धकेलेर सहमति खोज्ने विषयमा छलफल भएको थियो । उक्त भेटपछि ओलीले प्रधानमन्त्रीबाट राजीनामा त दिनुपर्छ तर उनलाई पार्टीले अपमान गरेर निकाल्यो भन्ने आभास हुनुहुँदैन भन्नेमा नेता नेपालको जोड रहेको छ । स्रोतहरूका अनुसार अध्यक्ष दाहालसँग असार २५ गते भएको भेटमा ओलीपक्षीय नेताहरूले बैठकलाई अलि लामो समय स्थगन गरेर सहमति खोज्न आग्रह गरेका थिए । लगत्तै दाहाल एक साता बैठक रोकेर चितवन गए । फर्किएपछि ओलीसँग भएको पहिलो भेट एजेन्डामै प्रवेश नगरी सकियो भने दोस्रो पटक एक्लाएक्लै भएको भेटमा दुवै अडानमा यथावत् रहे । नेपालसहित भएको बिहीबारको भेट पनि त्यति प्रिय नभएको बैठक सम्बद्ध स्रोतको भनाइ छ ।वरिष्ठ नेता झलनाथ खनालले प्रधानमन्त्री ओलीले राजीनामा दिनुपर्ने अडान यथावत् रहेको बताए । प्रचण्डजी र माधव नेपालजीसँग बस्दा पनि प्रधानमन्त्रीजीले आफूले दुवै पदबाट राजीनामा नदिने पुरानो कुरा दोहोर्याउनुभएछ, उनले कान्तिपुरसँग भने, अहिलेसम्म प्रधानमन्त्रीलाई आग्रह गरिएको हो । मान्नुभएन भने पार्टी उपयुक्त निर्णय गर्न बाध्य हुनेछ । अहिलेसम्म धैर्यतापूर्वक पर्खिएर उहाँलाई बाटो देखाउने काम गरिएको छ । अब पार्टीले नै निकास दिनुपर्ने हो भने पार्टीले सोच्छ । खुमलटार भेलामा पार्टीलाई राम्रो ढंगले रूपान्तरण गर्ने, बैठक अघि बढाउने, संकटबाट पार्टीलाई चाँडै मुक्त गर्नेलगायत विषयमा कुराकानी भएको उनले जानकारी दिए ।अध्यक्षद्वयसहितको भेटपछि बिहीबार वरिष्ठ नेता नेपाल र उपप्रधानमन्त्री ईश्वर पोखरेलबीच पार्टी कार्यालय धुम्बाराहीमा कुराकानी भएको थियो । साँझ भने ओली पक्षधर नेताहरूको बालुवाटारमा र दाहालनेपाल पक्षधरको खुमलटार भेला भएको थियो । मुख्य नीतिगत विषयहरू भएकाले अब केन्द्रीय कमिटीले नै निर्णय गर्नुपर्ने कुरा खुमलटार भेलामा भएको स्थायी कमिटी सदस्य देव गुरुङले जानकारी दिए । झिनामसिना कुरा त स्थायी कमिटीले मात्रै गरेर पनि हुने भयो । मुख्य नीतिगत कुरा स्थायी कमिटीले गरेर हुन्न । केन्द्रीय कमिटीमा जानुपर्ने हुन्छ । केन्द्रीय कमिटी बैठक डाक्न पहिले ओलीजी तयार हुनुहुन्नथ्यो । अहिलेचाहिँ केन्द्रीय कमिटी बैठक डाक्न उहाँ तयार हुनुभएको छ भन्ने ब्रिफिङ प्रचण्डजी र माधवजीले गर्नुभयो, गुरुङले भने । केन्द्रीय कमिटी बैठक कहिले बोलाउने भन्ने निर्णय स्थायी कमिटीले शुक्रबार गर्नेछ । सबै विवादलाई अब केन्द्रीय कमिटीमै लगेर हल गर्ने भनेर तीन जनाबीच कुराकानी भएको रहेछ । त्यही कुरा हामीलाई सुनाइयो, गुरुङले भने । ॅभारतले माग्दैमा म किन राजीनामा दिने ?अध्यक्षद्वयका बीचमा निरन्तर छलफल भए पनि ओलीसहितको कोर बैठकमा नेता नेपाल डेढ महिनापछि बिहीबार सहभागी भएका हुन् । उक्त बैठकमा पनि अघिल्ला बसाइमा जस्तै ओलीले राजीनामा दिनैपर्ने र दिँदै नदिने भन्नेमै छलफल भयो । नेताहरूको भनाइ उद्धृत गर्दै उनीहरू सम्बद्ध स्रोतले बताएअनुसार प्रधानमन्त्री ओलीले भारतले माग्दैमा आफूले राजीनामा नदिने अडान दोहोर्याएका थिए । पार्टीको, तपाईंहरूको एजेन्डा भएको भए छुट्टै कुरा, भारतले माग्दैमा मैले किन राजीनामा दिऊँ, ओलीको भनाइ उद्धृत गर्दै स्रोतले भन्यो, दुवै पदबाट कुनै पनि हालतमा राजीनामा दिन्नँ, बरु स्थायी कमिटी सामना गर्छु । ओलीले बरु चाँडै महाधिवेशन गरेर पार्टीको एकल अध्यक्ष बन्न दाहाललाई फेरि आग्रह गरेका थिए । हामीले तपाईंले गर्दा कूटनीतिक र राजनीतिक रूपमा देशले ठूलो क्षति व्यहोर्नु परिरहेको छ, कारबाही गरेजस्तो नहोस् आफैं निकास दिनुस् भन्यौं, दाहालनेपालको बिफ्रिङ उद्धृत गर्दै एक नेताले भने, उहाँमा पटक्कै रियलाइजेसन छैन । बैठकमा प्रधानमन्त्री ओलीले गत मंसिर ४ कै सहमतिको पुनर्व्याख्या गरेर अघि बढ्नुपर्ने बताएका थिए भने दाहालले ०७५ जेठ २ को सहमति कार्यान्वयन गर्नुपर्ने अडान दोहोर्याए । नेता नेपालले भने अरू कुनै कोणबाट छलफल गर्न सकिन्छ भने त्यता पनि सोचौं भन्ने प्रस्ताव गरेका थिए । मैले त फेरि दुइटाको मात्रै चोचोमोचो मिलाएर केही हुँदैन, जेजे गर्ने हो विधिसम्मत तरिकाले कमिटीबाटै गर्नुपर्छ भनेको छु, प्रचण्डजी पनि कमिटीमै निर्णय गरेर अघि बढ्नुपर्छ भन्नेमा हुनुहुन्छ, नेपालको भनाइ उद्धृत गर्दै स्रोतले भन्यो, तर केपीजीलाई सकेसम्म कमिटीमा छलफल नै गर्न नपरे हुन्थ्यो भन्ने छ ।ॅदाहालको विकल्पमा उम्मेदवार खोजौंप्रधानमन्त्री ओली निकट नेताहरूले नेता नेपालसमक्ष नयाँ प्रस्ताव गरेका छन् । उच्च स्रोतले कान्तिपुरलाई बताएअनुसार नेपालसँग चरणबद्ध छलफल गरेका ओलीसम्बद्ध नेताहरूले दाहालका विकल्पमा नयाँ प्रधानमन्त्रीको उम्मेदवार खोज्ने प्रस्ताव नेपालसँग गरेका हुन् । यो प्रस्तावमा नेपालले जवाफ नदिएको स्रोतको भनाइ छ । एक व्यक्ति एक पद तपाईंले बारम्बार उठाएको कुरा हो, त्यो लागू हुने गरी दाहालको विकल्पमा प्रधानमन्त्रीको नयाँ उम्मेदवार खोजौं, ओलीपक्षीय नेताबाट गएको प्रस्ताव उल्लेख गर्दै स्रोतले भन्यो, सकेसम्म प्रधानमन्त्री पद पूर्वएमालेहरूले नै राखौं न । नेता नेपालसहित खनाल, उपाध्यक्ष वामदेव गौतम र सचिवालय सदस्यहरूले ओलीलाई प्रधानमन्त्रीबाट राजीनामा गराउने र त्यसको निर्विकल्प उम्मेदवारका रूपमा दाहाललाई अघि सार्ने सहमति यसअघि नै गरेका छन् ।"
कांग्रेसमा किचलो,"(काठमाडौं)  कांग्रेसमा महाधिवेशनको माहोल सुरु भएसँगै किचलो बढ्न थालेको छ । कोभिड१९ संक्रमणका कारण करिब चार महिना रोकिएको कलह असार २२ को केन्द्रीय कार्यसमितिले महाधिवेशन प्रक्रिया अघि बढाउन गरेका निर्णयसँगै सतहमा आउन थालेको छ । पार्टीभित्र आउने यस्ता विवाद आसन्न महाधिवेशनको प्रतिस्पर्धासँग जोडिएका छन् ।सभापति शेरबहादुर देउवा आफैं सभापतिका लागि अघि सर्ने निश्चित भएपछि उनका हरेक कदम र निर्णयप्रति वरिष्ठ नेता रामचन्द्र पौडेल पक्ष यतिबेला सशंकित बन्न थालेको छ । त्यसैले पार्टीको केन्द्रीय विभाग गठन र सदस्यहरूको मनोनयनका विषयलाई पौडेल पक्षले मुद्दा बनाएको छ । बिहीबार पौडेल, महामन्त्री शशांक कोइराला र कोषाध्यक्ष सीतादेवी यादवले संयुक्त रूपमा विभाग गठन रोक्न र गठन भइसकेकाको बदर गर्न माग गर्दै राधेश्याम अधिकारी संयोजक रहेको निर्वाचन समितिमा उजुरी दिएका छन् । सभापति देउवालाई समेत जानकारी गराइएको पत्रमा महाधिवेशनलाई प्रभावित पार्ने उद्देश्यबाट विभाग गठन गर्ने र सदस्यहरू मनोनयन गर्ने गरिएको आरोप पौडेल पक्षले लगाएको छ । विभाग गठन गर्न नमिल्ने दुईवटा आधारसमेत उनीहरूले अघि सारेका छन् । केन्द्रदेखि तल्ला तहका अधिवेशनको तालिका घोषणा भइसकेको र क्रियाशील सदस्यता वितरण सुरु भइसकेको अवस्थामा विभाग गठन आचारसंहिताविपरीत हुने र यस्तो निर्णय पार्टी विधानविपरीत रहेको उनीहरूको भनाइ छ । आचारसंहिताको व्यावहारिक अभ्यास र पार्टी विधानको परिच्छेद१२ को दफा ६० को प्रावधान कोट गर्दै पौडेल पक्षले सबै निर्णय खारेजीको माग अघि सारेको हो । विधानको उक्त व्यवस्थामा पार्टीका सबै तहमा गठन गर्ने भनिएका विभाग, समिति, विभिन्न निकायहरू महाधिवेशन सम्पन्न भएको ६ महिनाभित्र गठन गरिसक्नुपर्ने व्यवस्था छ । देउवाले गत फागुन १७ गते आफ्नो चार वर्षको कार्यकाल सकिएपछि विभाग गठन गरेका थिए । पौडेल पक्षको विरोधका बीच देउवाले त्यस दिन १३ र दुई दिनपछि फागुन १९ मा ७ गरी २० वटा विभाग गठन गरेका थिए । पौडेल पक्षलाई समेत समेट्नका लागि देउवाले २७ विभाग भने खाली छाडेका छन् । सभापतिनिकट सहमहामन्त्री प्रकाशशरण महत दुवै पक्षलाई समेटेर सभापतिले विभाग गठन गर्ने प्रयास गरिरहेका कारण महाधिवेशनलाई प्रभावित पार्ने उद्देश्य हो भनेर भन्न नमिल्ने बताउँछन् । अहिले त २० वटा विभाग मात्रै गठन भएका हुन्, २७ वटा त उहाँहरूलाई समेट्नकै लागि खाली रहेका छन्, महतले भने, सभापतिले मलाई जे मन लाग्छ त्यही गर्छु भनेर समेट्न नखोजेको भए पो महाधिवेशनलाई प्रभावित पार्ने नियत भन्न मिल्छ । जब सबै पक्षलाई समेट्न खोजिएको छ भने कसरी प्रभावितको कुरा हुन्छ ?विधानविपरीत गठन भएको भन्ने तर्कसँग पनि महत सहमत छैनन् । विधानमा निर्णय चाँडै गर्नका लागि निश्चित प्रावधान राखिए पनि ढिलाइ भए के गर्ने, के नगर्ने भन्ने व्यवस्था नभएको बताउँछन् । सहमतिबाटै विभाग गठन गर्न खोज्दा खोज्दा ढिलाइ भएको हो, समयमै गठन भए काम बढी गर्न पाउँथे तर ढिलाइ भयो भन्दैमा गठन हुन नसक्ने अवस्था हुन्न । केन्द्रीय सदस्य प्रमुख रहने विभागमा अहिले सदस्यहरूको मनोनयन गर्ने क्रम चलिरहेको छ । महाधिवेशन घोषणा भइसकेको अवस्थामा विभाग गठनको विषय नै असान्दर्भिक रहेको पौडेल पक्षको भनाइ छ ।सभापति देउवालाई उनकै निवास बूढानीलकण्ठ पुगेर मौखिक रूपमा पटकपटक भन्दा पनि अटेर गरेपछि लिखित रूपमै अघि बढ्नुपरेको पौडेलको भनाइ छ । मौखिक रूपमा भन्दा उहाँ (देउवा) गठन गर्छुगर्छु भन्नुहुन्थ्यो, म हुन्नहुन्न भन्थें, यसैका विषयलाई लिएर बेलाबखत ठाकठुकसमेत पर्थ्यो, पौडेलले भने, तत्कालीन सभापति सुशील कोइरालाले तीन वर्षपछि विभाग गठन गर्दा काम हुन नसकेको नजिर हुँदाहुँदै अहिले कार्यकाल सकिएपछि गरियोगरिँदै छ । अब विभाग गठन गर्नेतिर जाने कि महाधिवेशनलाई स्वच्छ र निष्पक्ष बनाउनेतिर जाने ? पौडेलको प्रश्न छ । पार्टी कार्यालय सानेपा पुगेर बुझाइएको पत्रमा पौडेल पक्षले निर्वाचनलाई अनुचित प्रभाव पार्ने नियतबाट विभाग गठन गरिएको प्रस्ट उल्लेख गरेका छन् । पौडेल पक्षले विधान र आचारसंहिता विपरीतका मनोनयन र नियुक्तिलाई अस्वीकार गर्न पार्टी पंक्तिलाई आह्वानसमेत गरेका छन् ।निर्वाचनको सर्वमान्य मान्यता एवं आचारसंहिता विपरीत हुन गइरहेको यो कार्य आसन्न महाधिवेशनलाई अनुचित प्रभाव पार्ने दुराशयसमेतबाट प्रेरित रहेको हुँदा उक्त कार्य तत्काल रोक्न र बदर गर्नगराउन आदरणीय सभापति र निर्वाचन समितिको गम्भीर ध्यानाकर्षण गराउन चाहन्छौं, तीन जनाको हस्ताक्षर रहेको उक्त उजुरीपत्रमा उल्लेख छ । सभापति देउवाले भने महाधिवेशनलाई प्रभावित पार्ने योजनाभन्दा आफ्नो कार्यकालमा विभाग पनि गठन गर्न नसकेको भनेर आउन सक्ने लाञ्छनाबाट बच्न यस्तो निर्णय लिएका हुन् । ०७२ फागुनमा निर्वाचित सभापति भएका देउवाको फागुन मध्यमा चार वर्षको नियमित कार्यकाल पूरा भइसकेको छ ।"
सिटौला किन मौन ?,"विभाग गठनका सवालमा पूर्वमहामन्त्री कृष्णप्रसाद सिटौला पौडेल पक्षसँग अलग्गिएका छन् । सिटौलालाई समेत समेटेर असन्तुष्टि सार्वजनिक गर्ने तयारी पौडेल पक्षको थियो । तर पौडेल पक्षको बैठकमा उनी अनुपस्थित भए । पछिल्लो पटक विभाग गठन र सदस्यहरूको मनोनयनप्रति पनि मौन बसेका छन् । सभापति देउवाले सिटौलानिकट रहेका शिव हुमागाईंलाई विभाग प्रमुखमा राखेका कारण पनि सिटौला मौन रहँदै आएका छन् । सांसद नभएका केन्द्रीय सदस्यलाई मात्रै विभाग प्रमुख बनाउने मापदण्ड देउवाले तय गरेका थिए । त्यसअनुसार सिटौला पक्षबाट हुमागाईं र अर्का केन्द्रीय सदस्य प्रदीप पौडेल थिए । पौडेलले भने बस्न अस्वीकार गरे । महाधिवेशनको प्रक्रिया अघि बढिसकेपछि विभाग गठन गर्नुको कुनै औचित्य नै छैन, बरु यसले अविश्वास र महाधिवेशन निष्पक्ष हुनेमा शंका जन्माएको छ, पौडेलले भने, महाधिवेशनलाई निष्पक्ष र स्वतन्त्र बनाउन नेतृत्व बढी सजग हुनुपर्ने बेलामा विभाग गठनको विषय ल्याएर आशंका बढाउने काम भएको छ । उनले पनि महाधिवेशनलाई प्रभावित पार्ने योजनका साथ विभाग गठन गरिएको बताए । एउटा विभागमा विभाग प्रमुखसहित ५१ जना हुन्छन् । सबै विभाग गठन गर्दा २४ सयले पद पाउँछन् । यसमा ठूलो हिस्सा संस्थापन पक्षले लिन्छ । त्यसबाट महाधिवेशन प्रभावित पार्न सकिने बुझाइका साथ विभाग गठन गरिएको पौडेलको तर्क छ ।"
संक्रमण समूहगत रूपमा,"(काठमाडौं)  विदेशबाट आएका र उनीहरूसँग सम्पर्कमा रहेका व्यक्तिमा कोरोना संक्रमण देखिँदै आएकामा फाट्टफुट्ट रूपमा समुदायमा देखिन थालेको छ । यसले संक्रमण समुदायमा सर्न थालेको संकेत गरेको छ । स्वास्थ्य मन्त्रालयका अधिकारीहरूले यो संक्रमण बढ्दै गए समुदायमा व्यापक फैलने चेतावनी दिएका छन् ।इपिडिमियोलोजी तथा रोग नियन्त्रण महाशाखाका निर्देशक एवं भाइरोलजिस्ट डा वासुदेव पाण्डेले भने फाट्टफुट्ट रूपमा स्थानीयमा कोरोना संक्रमण देखिए समुदायमा गइनसकेको दाबी गरे । हाल कुनै भ्रमण इतिहास नभएको, संक्रमितको सम्पर्कमा आएको प्रमाणित नभएको छिटपुट स्थानीय केस देखिए पनि यसलाई समुदायमा संक्रमण गएको भन्न मिल्दैन, उनले भने, संक्रमण समूहगत रूपमा देखिएको छ । यो समूहबाट समुदायमा जानुअघिको अवस्था हो । स्वास्थ्य मन्त्रालयकै केही पदाधिकारी भने समुदायमा संक्रमण सुरु भइसकेको दाबी गर्छन् । समुदायमा परीक्षण भए केस बढ्न सक्ने उनीहरूको भनाइ छ । काठमाडौं उपत्यकामा हालै एउटै टोलमा समुदायमा १२ जनासम्मलाई संक्रमण देखिएको थियो । स्वास्थ्य मन्त्रालयले राजधानीका विभिन्न ठाउँमा समुदायमा नमुना परीक्षण सुरु गरेको छ । राजधानीको टोखा, कपन, भक्तपुर, नख्खु, शंखमूललगायतका ठाउँमा यस्तो परीक्षण गर्दा कोरोनाको स्थानीय केस देखिएको थियो । यस्तै सोलुखुम्बु, वीरगन्ज, उदयपुरलगायतका ठाउँमा समेत स्थानीय केस देखिएको छ । कन्ट्याक्ट ट्रेसिङमा नपरेका व्यक्तिमा संक्रमण कसरी सर्यो भन्ने धेरै खोजबिनपछि पनि यकिन हुन सकेको छैन । समुदायमा फाट्टफुट्ट देखिएको संक्रमण विशेषज्ञहरूको टाउको दुखाइ भएको छ । स्थानीय रूपमा देखिएको कोरोनाको केस नियन्त्रण गर्न नसके संक्रमण समुदायमा जाने जोखिम रहन्छ, डा पाण्डेले भने, समयमै कन्ट्याक्ट ट्रेसिङ गरेर स्थानीय रूपमा थप संक्रमण हुनबाट जोगाउनुपर्छ । मुलुकमा बिहीबारसम्म १७ हजार ३ सय ४४ जनामा संक्रमण पुष्टि भएको छ । तीमध्ये ६ हजार ५६ जना सक्रिय संक्रमित छन् । अन्य भने संक्रमणमुक्त भएर गाउँ गइसकेका छन् । ३९ जनाको भने मृत्यु भएको छ । विदेशबाट आउने, क्वारेन्टाइन, होल्डिङ सेन्टरका व्यक्तिहरूमा देखिने कोरोना बिस्तारै सकिँदै गएको र घरभित्रै कोरोना देखिन सुरु भएको मुटु रोग विशेषज्ञ एवं फिजिसियन डा ओममूर्ति अनिलले बताए । पहिले विदेशबाट रेडिमेड केस आए, अब हामीकहाँ वास्तविक केस देखिन सुरु भएको छ, उनले भने, संक्रमणको स्रोत नखुलेका र भ्रमण इतिहास नभएका संक्रमितहरूको संख्या बढ्दै छ, उनले भने । हाल छिटपुट रूपमा कोरोनाको रैथाने केस देखिन थालेको दाबी गर्दै स्वास्थ्य मन्त्रालयकै एक उच्च पदाधिकारीले भने, सरकारले के भन्छ, त्यसमा नजानुस्, सरकारको बाध्यता होला । हामीले घर बाहिर निस्किँदा स्वास्थ्य सावधानी अपनाएनौं भने भोलि संक्रमण विस्तार भएर समुदायमा फैलिँदा केही गर्न सकिँदैन ।अस्पतालमा अर्कै रोगको उपचारका लागि आएका व्यक्तिको परीक्षण गर्दा कोरोना देखिएको उल्लेख गर्दै इपिडिमियोलोजी तथा रोग नियन्त्रण महाशाखाका पूर्वनिर्देशक डा बाबुराम मरासिनीले भने, कन्ट्याक्ट हिस्ट्री छैन । हस्पिटलमा जानेबित्तिकै पोजिटिभ हुनु भनेको पहिलेदेखि नै कोरोना सरेको हो । हाल देखिएका कोरोना पोजिटिभको संख्या कम नरहेको उल्लेख गर्दै डा मरासिनीले घरभित्रकै केस देखिन थाल्नु चिन्ताजनक अवस्था भएको बताए । स्थानीय रूपमा संक्रमण देखिनु भनेको घर बाहिर निस्किने सबै व्यक्ति जोखिममा रहनु हो, उनले भने ।"
"कर्णालीमा मेसिन धेरै, परीक्षण थोरै","वीरेन्द्रनगर (कास) सुर्खेतस्थित प्रदेश अस्पतालमा चैत १९ गते कोरोना परीक्षणका लागि आरटीपीसीआर मेसिन जडान गरियो । एक दिनमा १२ देखि १५ जनाको स्वाब परीक्षण हुने भनिए पनि मेसिनले त्यसअनुरूप काम गर्न सकेन ।कर्णालीमा बाहिरबाट भित्रिनेको संख्या बढ्दै गएपछि वैशाख १६ गते प्रदेश अस्पतालअन्तर्गतकै वीरेन्द्रनगरकै पशुपक्षी रोग अन्वेषण प्रयोगशालामा ठूलो क्षमताको पीसीआर मेसिन जडान गरियो । त्यसको एक सातापछि वैशाख २२ गते जुम्लास्थित कर्णाली स्वास्थ्य विज्ञान प्रतिष्ठानले आफैं खरिद गरी पीसीआर मेसिन जडान गर्यो । असार १६ गते दैलेख र १८ गते रुकुम पश्चिममा प्रयोगशाला स्थापना गरी पीसीआर परीक्षण थालिएको छ । तर परीक्षण पहिलाको तुलनामा घटेको छ । प्रदेशका चार जिल्लामा एउटा ठूलो र तीनवटा साना क्षमताका मेसिन सञ्चालनमा छन् । ती मेसिनले दैनिक साढे १२ सय हाराहारी स्वाब परीक्षण गर्न सक्छन् । तर, असार २५ गते प्रदेश अस्पतालमा २ सय ३२, प्रतिष्ठानमा ४३, दैलेखमा ३० र रुकुम पश्चिमको चौरजहारी सामुदायिक अस्पतालमा १ सय ९४ जनाको पीसीआर परीक्षण भएको निर्देशनालयले जनाएको छ । यस्तै, २७ गते प्रदेशमा १ सय ९४, जुम्लामा ३ सय ४७ र दैलेखमा ७८ जनाको परीक्षण भएको थियो । गत आइतबार प्रदेशमा १ सय ९२, जुम्लामा १ सय ३९, दैलेखमा २२ र रुकुमपश्चिममा १ सय ३० जनाको परीक्षण भएको थियो । कर्णालीमा बिहीबारसम्म ३५ हजारको हाराहारीमा पीसीआर परीक्षण गरिएको प्रदेश स्वास्थ्य निर्देशनालयका अधिकृत पदम केसीले बताए । निर्देशनालयका अनुसार प्रदेश प्रयोगशालाबाट १५ हजार ९ सय ८१, प्रतिष्ठानमा १७ हजार २ सय ४८, रुकुम पश्चिममा ४ सय ७१ र दैलेखमा १ हजार १७ जनाको स्वाब परीक्षण भएको छ । पछिल्लो समय समुदायमा समेत संक्रमण फैलिएको अवस्थामा परीक्षण बढ्नुको साटो घटेको स्वास्थ्यकर्मीहरू बताउँछन् । पशुपक्षी रोग अन्वेषण प्रयोगशालामा मात्रै ३ वटा पीसीआर मेसिन जडान गरिएको छ । सुरुमा जडान गरिएको मेसिन कम क्षमताको भएपछि बढी क्षमताको जडान गरिएको थियो । दोस्रोपल्ट जडान गरिएको मेसिन पनि बिग्रिएपछि ८ दिनअघि नयाँ मेसिन जडान गरिएको हो । अहिले नयाँ मेसिनबाट परीक्षण भइरहेको प्रदेश स्वास्थ्य निर्देशनालयकी निर्देशक रीता भण्डारी जोशीले बताइन् ।प्रदेश अस्पतालका निर्देशक डा डम्बर खड्काले अहिले भारतबाट भित्रिनेको संख्या कम भएसँगै क्वारेन्टाइनमा बस्ने घट्दा परीक्षण केही कम भएको बताए । उनले समुदायमै पुगेर स्वाब संकलन नगरे पनि कन्ट्याक्ट ट्रेसिङभित्र परेकाहरूको स्वाब संकलन भइरहेको जनाए ।"
"ओपीडी खुले, बिरामी घटे","(काठमाडौं)  चार महिनाअघि लकडाउनको सुरुवाती दिनमा अस्पतालका आकस्मिकबाहेक सबै सेवा बन्द भए । कोभिड१९ बाहेक अरू रोगका बिरामीले दुःख पाउन थालेपछि स्वास्थ्य तथा जनसंख्या मन्त्रालयले सुरक्षा अपनाएर ओपीडी सेवा खुलाउन सबै अस्पताललाई निर्देशन दियो । अहिले उपत्यकाका अस्पतालमा ओपीडी सेवा सञ्चालनमा आएका छन् ।यातायात सहज नहुँदा कोभिडबाहेकका बिरामी अस्पतालसम्म पुग्न पाइरहेका छैनन् । सेवा खुला भए पनि निकै कम बिरामीमात्रै आइरहेको पाटन अस्पतालका निर्देशक डा विष्णुप्रसाद शर्माले बताए । कोभिड संक्रमितको उपचारका लागि पाटन लेबल २ अस्पताल हो, जहाँ अन्य रोगको पनि उपचार हुन्छ । संक्रमित राख्ने अस्पताल भनेपछि यहाँ पहिले अन्य बिरामी छिर्नसमेत डराउँथे । रोगबारे जनचेतना बढेपछि ओपीडीमा बिरामीको संख्या बढिरहेको उनले बताए । लकडाउनअघि दैनिक दुई हजार बिरामी आउने अस्पतालमा अहिले करिब पाँच सय जना आउँछन् । संक्रमितलाई राख्ने छुट्टै भवन छ, उनीहरूबाट अन्य बिरामीलाई संक्रमण सर्ने जोखिम छैन, उनले भने, अस्पतालमा संक्रमण नफैलियोस् भनेर सतर्कता अपनाइएको छ । टिकटका लागि पहिले बिहान ८ बजे काउन्टर खुल्ने गरेकोमा अहिले सातै बजे खुल्छ । टिकटका लागि हुने भीडलाई कम गर्न ईटिकटको व्यवस्था गर्न लागिएको डा शर्माले जानकारी दिए । बाँसबारीस्थित सहिद गंगालाल राष्ट्रिय हृदयरोग केन्द्रमा असार २३ गते सात जना बिरामीमा कोभिड संक्रमण देखिएपछि नियमित चलिरहेको ओपीडीलगायत अन्य सेवा केही दिन बन्द भयो । अस्पताल सरसफाइ गरेपछि सेवा सुरु भएको निर्देशक डा चन्द्रमणि अधिकारीले बताए । लकडाउनअघि दैनिक सात सय बिरामी आउने अस्पतालमा हाल मुस्किलले दुई सय पुग्ने गरेका छन् । संक्रमण नफैलियोस् भनेर मास्कबिना कसैलाई छिर्न नदिने, ज्वरो नाप्ने र एकभन्दा बढी कुरुवा छिर्न नदिने गरिएको उनले बताए ।दैनिक दुई हजार बिरामी आउने वीर अस्पतालमा हाल करिब पाँच सयमात्रै आइरहेका छन् । मास्क नलगाउने, हात नधुनेलाई अस्पताल छिर्न मनाही गरे पनि अटेर गर्ने गरेको निर्देशक डा केदारप्रसाद सेञ्चुरीले बताए । उनले भने, टिकट काट्न, औषधि किन्न या रिपोर्ट लिन उस्तै भीड गर्छन्, भनेको मान्दैनन् । विज्ञहरूले संक्रमणबीच अस्पताल सञ्चालन गर्न विशेष नियम बनाउनुपर्ने सुझाएका छन् । अनलाइन टिकटको व्यवस्था गर्ने, एकभन्दा बढी कुरुवा नराख्ने, हरेक २ घण्टामा डिसइन्फेक्ट गर्ने, आगन्तुक बस्ने कुर्सी र बिरामी सुत्ने बेड कम्तीमा ३ मिटरको दूरीमा राख्ने, राउन्डमा जाने टोलीले अनिवार्य पीपीई लगाउन सुझाइए पनि सबै अस्पतालमा लागू भएको छैन । संक्रमण फैलनुअघि महाराजगन्जस्थित त्रिवि शिक्षण अस्पतालमा दैनिक २ हजार ५ सय बिरामीको भीड लाग्थ्यो । बिरामीको आगमन दैनिक सयमा घटेको अस्पतालका निर्देशक डा रोहित पोखरेलले बताए । निजी अस्पतालको सेवा पनि उत्तिकै प्रभावित बनेको छ । दैनिक सात सय बिरामी पुग्ने जावलाखेलस्थित अल्का अस्पतालमा अहिले सय जना पुग्छन् । धापासीस्थित ग्रान्डी अस्पतालको ओपीडीमा आउनको संख्या पनि दैनिक ६ सयबाट घटेर एक सयमा झरेको छ ।"
निःशुल्क मास्क वितरण,"काठमाडौं (कास) केही युवा कलंकी मन्दिर आउनेजाने भक्तालु, वरपर हिँडिरहेका मानिसलाई हेर्दै थिए । उनीहरूको नजर मास्क लगाएका मानिसमा भन्दा पनि नलगाएका मानिसमा थियो । त्यस्ता व्यक्तिलाई रोकेर स्वयंसेवकले मास्क दिन्थे । लायन्स क्लब अफ काठमाडौंले लकडाउन खुकुलो भएसँगै मानिसको आवातजावत बढी हुने ठाउँमा शनिबारदेखि मास्क दिने र जनचेतना जगाउने काम गरिरहेको छ ।एक साता अभियानको छैटौं दिन मानिसको भीडभाड हुने ठाउँ कलंकी मन्दिर परिसरमा मास्क दिने, लगाउन आग्रह गर्ने र सामाजिक दूरी कायम गराउनेजस्ता काम गरेको लायन्स क्लब अफ काठमाडौं समर्पणका अध्यक्ष दीपक बन्सलले बताए । कोभिड१९ को महामारीका बेला सुरक्षात्मक उपायलाई आत्मसात् गर्न सकेका छैनौं, उनले भने, हामीले मास्क राम्ररी लगाएका मानिस भेटेनौं । लगाएका मानिसले पनि बोल्ने समयमा मास्क उतार्छन् । घरबाट बाहिर निस्कँदा ९५ प्रतिशत मानिसले मास्क लगाएर निस्किने गरे पनि उचित तरिकारले मास्क लगाउने नभेटिएको बन्सलले बताए । बल्खु तरकारी बजार, कालिमाटी तरकारी बजार, यातायात कार्यालय, वसन्तपुर दरबार क्षेत्र, असनइन्द्रचोक, कलंकी मन्दिर परिसरमा अभियान चलाएको उनले बताए । क्लबका अनुसार अहिलेसम्म ४ हजार थान मास्क वितरण गरिएको छ । अभियानको अन्तिम दिन शुक्रबार पाटन दरबार क्षेत्रमा जनचेतनामूलक कार्यक्रम र मास्क वितरण गर्ने क्लबले जनाएको छ ।"
अलपत्र कामदारलाई बोर्डको खर्चमा ल्याइने,"(काठमाडौं)  वैदेशिक रोजगार बोर्डले कोभिड१९ महामारीबाट रोजगारी गुमाई गन्तव्य देशमा अलपत्र परेका नेपाली कामदारको हवाई टिकट खर्च व्यहोर्ने भएको छ । मन्त्रिपरिषद् बैठकले उद्धारसम्बन्धी निर्देशिका पारित गरेपछि बोर्डलाई अलपत्र कामदारको हवाई टिकटको खर्च व्यहोर्न बाटो खुलेको हो । कोभिड१९ को कारण बेखर्ची भएका, गन्तव्य मुलुक र रोजगारदाता कम्पनीले स्वदेश नपठाएका तथा आफ्नै खर्चमा स्वदेश फर्किन नसक्नेलाई बोर्डबाट स्वदेश फर्काउनेसम्बन्धी निर्देशिका पारित भएको छ, बिहीबार मन्त्रिपरिषद् बैठकको निर्णय सार्वजनिक गर्दै अर्थ र सञ्चार तथा सूचना प्रविधिमन्त्री युवराज खतिवडाले भने ।सरकारले सर्वोच्च अदालतको आदेशअनुसार कार्यविधि बनाएको हो । श्रम, रोजगार तथा सामाजिक सुरक्षा मन्त्रालयका अनुसार बोर्डअन्तर्गतको कल्याणकारी कोषमा योगदान गर्नेले मात्रै टिकट पाउनेछन् । मन्त्रालयको बुझाइमा सर्वोच्चको आदेशले विदेशबाट फर्किने सबै कामदारको स्वदेश फिर्तीको टिकट कल्याणकारी कोषबाट व्यहोर्न बाध्यकारी छैन ।श्रम स्वीकृति लिई वैदेशिक रोजगारीमा गएका, करार अवधि नपुगी फर्कनुपर्ने अवस्थामा रहेका तथा गन्तव्य मुलुक वा रोजगारदाताबाट टिकट प्राप्त गर्न नसक्ने अवस्थामा रहेका व्यक्तिहरूमध्ये पनि रोजगारीको प्रकृति, आयस्रोत समेतका कारण आफ्नो खर्चमा स्वदेश फर्कन नसक्ने अवस्था भई अलपत्र परेका वैदेशिक रोजगारीमा गएका नागरिकहरूको हकमा, असार १ मा सर्वोच्चले दिएको आदेशमा भनिएको छ, कूटनीतिक नियोग वा श्रम सहचारीबाट उद्धार गर्नुपर्ने अवस्थामा रहेका भनी प्रमाणित भएका कामदारलाई नेपाल ल्याई गन्तव्य स्थानसम्म पुर्याउनुपर्ने दायित्व राज्यको हुँदा रिट निवेदकको समेत संलग्नतामा सम्बन्धित सरोकारवालासँग परामर्श गरी कार्यविधि बनार्ई योगदानकर्ताका वैधानिक अपेक्षा र कोषको न्यायपूर्ण प्रयोगबीच सन्तुलन कायम हुने गरी तत्काल उद्धारको प्रक्रिया सुरु गर्नू ।बोर्ड स्थापनायता कोषमा झन्डै आठ अर्ब रुपैयाँ जम्मा भइसकेको छ । जसबाट कामदारको कल्याणकारीको क्षेत्रमा २ अर्ब ९१ करोड रुपैयाँ खर्च भइसकेको बोर्डका प्रवक्ता दीनबन्धु सुवेदीले बताए । हाल कोषमा ५ अर्ब २ करोड रुपैयाँ बचत छ । विभागका अनुसार गत चैत ९ यता वैदेशिक रोजगारीमा रहेका दैनिक झन्डै १५ सय कामदारको करार अवधि समाप्त भइरहेको छ । पछिल्लो तीन महिनामा मात्रै यो संख्या एक लाख ३५ हजार छ । मुख्य गन्तव्य मुलुकमा रहेका नेपाली दूतावासमा झन्डै ९० हजार जनाले स्वदेश फिर्नका लागि आवेदन दिएका छन् । जसमध्ये कुवेतमा ७ हजार, यूएईमा ३२ हजार, साउदी अरबमा ३० हजार, कतारमा १२ हजार र मलेसियामा १० हजार जना छन् । हालसम्म कामदार आफ्नै वा रोजगारदाताको खर्चमा १७ हजार जनालाई स्वदेश ल्याइसकिएको छ ।खाडीमा अलपत्र नेपाली कामदारले भने आफैं टिकट खरिद गर्न सक्ने र कम्पनीले टिकट उपलब्ध गराउनेलाई मात्रै स्वदेश फर्काउन सरकारले प्राथमिकता दिएको गुनासो गरेका छन् । जसको आर्थिक अवस्था सबल छ, उनीहरू नेपाल जान पाइरहेका छन् । रोजगारी गुमाएको तीन महिना भइसक्यो । कतैबाट टिकट जुटाउन सकिएको छैन । हाम्रो त नाम पनि निस्केको छैन, यूएईमा कार्यरत सविन क्षेत्रीले भने, बचेको केही पैसा पनि सकियो । क्याम्पबाट विमानस्थलसम्म जाने भाडा छोड्नुस्, साँझबिहान खाने खर्च पनि छैन । कतारमा रहेका रामबाबु महतो स्वदेश फिर्न नपाउँदा तनाव बढेको बताउँछन् । रोजगारी गुमेको चार महिना भयो । अब यहाँ बसेर खाना खायो, टिकट काट्ने पैसा हुँदैन । टिकट काट्ने पैसा राख्यो, अहिले के खाने ?, उनले भने ।"
बढ्दै नियोगहरूको घर भाडा,"(काठमाडौं)  सरकारको नीति विदेशस्थित आफ्ना नियोगहरूलाई घरजग्गा किन्ने भए पनि परराष्ट्र मन्त्रालयले त्यसलाई कार्यान्वयन नगर्दा नेपालले विदेशी नियोगहरूका लागि घर भाडामा ठूलो रकम खर्च गर्दै आएको छ । महालेखापरीक्षकको वार्षिक प्रतिवेदनले भाडाबापत प्रत्येक वर्ष ठूलो रकम खर्च भइरहेको देखाएको छ ।विदेशस्थित ३९ नियोगमध्ये ९ वटा दूतावास कार्यालय र ११ वटा राजदूत निवासमात्र आफ्नो घर वा लिजमा छन् । बाँकी कार्यालय भाडामा छन् । घर निर्माण गर्ने प्रयोजनका लागि क्वालालम्पुर, कोलम्बो र इस्लामाबादमा खरिद गरिएका जग्गासमेत प्रयोगविहीन छन् । विदेशमा नेपालका ३० दूतावास, ३ स्थायी नियोग (न्युयोर्क, जेनेभा र भियना) र ६ महावाणिज्य दूतावास छन् । घर भाडाका लागि नियोगहरूले २०७०७१ मा ४४ करोड, २०७१७२ मा ५७ करोड, २०७२७३ मा ६५ करोड, २०७३७४ मा ६८ करोड ५६ लाख, २०७४७५ मा ७४ करोड ७७ लाख र २०७५७६ मा ८४ करोड खर्च गरेको प्रतिवेदनमा उल्लेख छ । भवन निर्माणका लागि विनियोजित रकम आवश्यक कार्यमा प्रयोग नगर्दा स्रोतको सदुपयोग नहुने, पटकपटक बजेट व्यवस्था गर्नुपर्ने, समयक्रमअनुसार घरजग्गाको मूल्य बढ्दै जाने हुनाले लागत बढ्ने अवस्था छ । यस सम्बन्धमा मन्त्रालय (परराष्ट्र) ले भवन निर्माण गर्नेगराउनेतर्फ ध्यान दिनुपर्छ, प्रतिवेदनमा भनिएको छ । नियोगहरूका लागि घर खरिद गर्न महालेखाले प्रत्येक वर्ष सुझाउँदै आए पनि परराष्ट्र मन्त्रालयले कार्यान्वयनमा तदारुकता देखाएको छैन । सरकारको नीति पनि विदेशमा रहेका नेपाली नियोगहरूका लागि क्रमशः घर खरिद गर्दै जाने नै छ । सोहीअनुरूप सरकारले हरेक आर्थिक वर्ष विदेशमा भवन खरिद गर्नका लागि बजेट छुट्याउँदै आएको छ तर त्यो बजेटलाई घर, जग्गा वा फ्याल्ट खरिदमा उपयोग गरिएको छैन । रकमान्तर गरेर अन्य प्रयोजनमा बजेट प्रयोग गरेको देखिन्छ ।प्रतिवेदनअनुसार नेपाली दूतावास क्यानबेराले ९९ वर्षको लिजमा ६ हजार १९८ वर्गमिटर जग्गा १२ लाख अस्ट्रेलियन डलरमा खरिद गरेको छ । जग्गा खरिदको लिज सम्झौताको दफा ३ (ए) मा लिजमा लिएको जग्गामा १८ महिनाभित्र भवन निर्माण कार्य सुरु गरी ३६ महिनाभित्र सम्पन्न गर्ने उल्लेख छ । जग्गा खरिदको २२ महिना बितिसक्दासमेत भवनको ड्रइङ डिजाइन तयार भई निर्माण कार्य अगाडि बढेको छैन । लिज सम्झौताको दफा ५ (ए) अनुसार उक्त अवधिभित्र भवन निर्माण कार्य सुरु तथा सम्पन्न नगरेको अवस्थामा सम्झौताको अन्त्यसमेत हुन सक्ने व्यवस्था रहेकाले यथाशीघ्र भवन निर्माण कार्य प्रारम्भ गरी तोकिएको अवधिभित्र सम्पन्न गर्नुपर्दछ, प्रतिवेदनमा भनिएको छ । परराष्ट्रले २०७२ सालमा तयार गरेको एक प्रतिवेदनमा आगामी १० वर्षभित्र सबै नियोग आफ्नै भवनमा हुने गरी परियोजना तयार गरेर कार्य गर्ने उल्लेख थियो । उक्त प्रतिवेदनमा एक वर्षभित्रमा ब्रसेल्स, न्युयोर्क, ब्रासिलिया, प्रिटोरिया र बैंककका लागि आवश्यक पर्ने भवन वा अपार्टमेन्ट खरिद गर्ने भनिएको थियो । एकपटक जग्गा र भवनमा लगानी गरेपछि सधैंभरि नेपालकै सम्पत्ति हुने र हरेक वर्ष बढ्दो भाडाको मारमा पर्नु नपर्ने भन्दै सरकारले विदेशमा रहेका आफ्ना नियोगलाई घरजग्गा लिने नीति लिएको थियो । तर प्रतिवेदन हालसम्म कार्यान्वयन गरिएको छैन ।महालेखाले ५५ औं वार्षिक प्रतिवेदन २०७४ मै नियोगहरूको भवन खरिदमा विनियोजन भएको रकम भवन खरिद नगरी अन्यत्र रकमान्तर गरेर खर्च गर्ने गरिएको उल्लेख गरेको थियो । विनियोजित रकम तोकिएको कार्यमा प्रयोग नगर्दा स्रोतको मितव्ययी प्रयोग नहुने, पटकपटक बजेट व्यवस्था गर्नुपर्ने, समयक्रमअनुसार घरजग्गाको मूल्य बढ्दै जाने हुनाले लागत बढ्ने अवस्था छ, प्रतिवेदनमा छ ।महालेखा परीक्षकको ५६ औं वार्षिक प्रतिवेदन२०७५ अनुसार नेपाली दूतावास अवुधाबी (संयुक्त अरब इमिरेट्स) मा २०७३ वैशाखदेखि र क्वालालम्पुर (मलेसिया) मा २०७४ फागुनदेखि राजदूत पद रिक्त रहँदासमेत ती दूतावासले राजदूत निवासका लागि भाडामा घर लिई घर भाडा भुक्तानी गरेका थिए । अबुधाबीले २०७३ वैशाखदेखि माघसम्मको २ करोड १ लाख २६ हजार रुपैयाँ र क्वालालम्पुरले २०७४ फागुनदेखि २०७५ माघसम्मको ५५ लाख ८ हजार रुपैयाँ भुक्तानी गरेका थिए । मन्त्रालय तथा नियोगले समयमै उपयुक्त निर्णय गर्न नसक्दा प्रयोगमा नआएको घरको भाडाबापत २ करोड ५६ लाख ३४ हजार भुक्तानी भई नेपाल सरकारलाई थप व्ययभार पर्न गयो, प्रतिवेदनमा छ ।महालेखाको ५५ औं वार्षिक प्रतिवेदन२०७४ मा सार्वजनिक खरिद नियमावलीअनुसार घर भाडाको दररेट वृद्धि गर्नुपरेमा अर्थ मन्त्रालयको सहमति लिनुपर्ने व्यवस्था छ । नेपाली दूतावास कोलम्बो (श्रीलंका), बेइजिङ (चीन), मस्कट (ओमान), तेलअभिभ (इजरायल) र चीनस्थित नेपाली महावाणिज्य दूतावासहरू हङकङ र ग्वान्जाओले अर्थ मन्त्रालयको सहमतिबेगर २०७५ सालमा घर भाडा वृद्धि गरी ६५ लाख ९५ हजार थप खर्च लेखेका छन् । आर्थिक नियमावलीविपरीत घर भाडा वृद्धि गरी भुक्तानी भएको नियमित गरेको छैन, उक्त प्रतिवेदनमा भनिएको छ । यसैगरी २०७३ सालमा नियोगहरूको भवन खरिदका लागि २ अर्ब बजेट व्यवस्था भएकामा नेपाली दूतावास बैंककले मात्र ४५ करोड ७४ लाखमा भवन खरिद गरी बाँकी रकममध्येबाट १ करोड ९८ लाख ३४ हजार रकमान्तर गरी सवारीसाधन खरिद गरेको थियो । २०७४ सालमा पनि भवन खरिदमा १ अर्ब ९५ करोड ६५ लाख बजेट व्यवस्था भएकोमध्ये १६ करोड ६६ लाख रकमान्तर गरी नियोगहरूले सवारीसाधन, फर्निचर, मेसिनरी औजार आदि खरिद गरेको र बाँकी बजेट फ्रिज भएको थियो । संसद्को अन्तर्राष्ट्रिय सम्बन्ध समितिका सदस्य तथा नेकपाका सांसद दीपकप्रकाश भट्ट विदेशी मुलुकमा पनि सम्पत्ति जोड्दै जाने नीति ठीक रहेको बताउँछन् । दिनानुदिन कूटनीतिक नियोगहरूमा सरकारले भाडामा बढी रकम खर्च गर्दै जानुभन्दा विदेशमा जग्गा जोड्दा भविष्यमा सहज हुने उनको सुझाव छ । बेलायत, दिल्ली र बेइजिङमा नेपाली दूतावासको आफ्नै भवन र जग्गा हुँदा सरकारले बढी रकम खर्च गर्नुपरेको छैन, उनले भने । समितिका अर्का सदस्य तथा कांग्रेस सांसद नारायण खड्काले भाडामा बस्ने वा घर किन्ने भन्दा पनि सबैभन्दा पहिले नेपाललाई आवश्यक कूटनीतिक नियोगहरू मात्र राखेर व्यवस्थित गर्नुपर्ने बताए । आवश्यक नभएका स्थानमा पनि यति धेरै कूटनीतिक नियोगहरू भयो भने राज्यले बढी भार बेहोर्नेुपर्छ, उनले भने ।"
अनलाइन कक्षा निरन्तर गर्न अल्टिमेटम,"काठमाडौं (कास) निजी विद्यालयका शिक्षकहरूले बिहीबारदेखि स्थगित अनलाइनलगायत दूर शिक्षाका कक्षा तीन दिनभित्र सञ्चालन गर्न प्याब्सन र एनप्याब्सनलाई अल्टिमेटम दिएका छन् ।संस्थागत विद्यालय शिक्षक युनियनले विज्ञप्ति जारी गरी बालबालिकाको पढ्न पाउने अधिकारमा निजी विद्यालय सञ्चालकले कुठाराघात गरेको जनाएको छ । प्याब्सन र एनप्याब्सनले बुधबार संयुक्त विज्ञप्ति जारी गरेर बिहीबारबाट सरकारले माग पूरा नगरेसम्म अनलाइन कक्षा बन्द गर्ने र शिक्षकलाई बेतलबी बिदामा राख्ने निर्णय सार्वजनिक गरेका थिए । वैकिल्पक कक्षा बन्द गर्ने निर्णयले देशभरका २ लाख निजी विद्यालयका शिक्षककर्मचारी मर्कामा परेको युनियनका अध्यक्ष होमकुमार थापाले बताए । प्याब्सन र एनप्याब्सनको निर्णयपछि अधिकांश निजी विद्यालयले सञ्चालन गरेका अनलाइनसहित रेडियो, टेलिभिजन कक्षा पनि रोकिएका छन् । सामुदायिक विद्यालय, शिक्षा मन्त्रालय र स्थानीय तहले सञ्चालन गरेका वैकल्पिक कक्षा मात्रै सञ्चालनमा छन् । कतिपय निजी विद्यालयले शिक्षकलाई ६ महिनादेखि तलब नदिएको तर संकटको घडीमा विद्यालय बन्द गराएर झनै अप्ठ्यारो अवस्था सिर्जना गरेको थापाले बताए । अध्यक्ष थापा र महासचिव भोलानाथ चालिसेले जारी गरेको विज्ञप्तिमा निजी विद्यालय सञ्चालकले दादागिरी शैलीमा एकलौटी निर्णय गरेको आरोप लगाइएको छ । सरकारले असार १ देखि वैकल्पिक सिकाइ अभियान सुरु गरेपछि निजी विद्यालय सञ्चालकले पनि विभिन्न माध्यमबाट कक्षा सञ्चालन गरेका थिए । लकडाउनको अवधिमा संकटमा परेका विद्यालयलाई सरकारले राहत दिनुपर्ने माग प्याब्सन, एनप्याब्सनको छ ।निजी विद्यालय सञ्चालकले असार २२ गते नै वैकल्पिक कक्षा बन्द गराउने चेतावनी दिएका थिए । मन्त्रालयले केही समय मागेपछि कक्षा बन्दको कार्यक्रम त्यतिबेला स्थगित गरिएको प्याब्सन, एनप्याब्सनका पदाधिकारीहरू बताउँछन् । असार मसान्तसम्म पनि माग पूरा नभएपछि बाध्य भएर कक्षा बन्द गराउनुपरेको उनीहरूको तर्क छ । निजी विद्यालयमा अध्यापन गराउने शिक्षकले भने तीन दिनभित्र वैकल्पिक कक्षा सञ्चालन नगरे आन्दोलनमा उत्रने जनाएका छन् ।"
मुद्दा दर्ता भएकै दिन फैसलाको मिति,"काठमाडौं (कास) देशभरका जिल्ला अदालतमा मुद्दा दर्ता भएकै दिन सुनुवाइको समय तालिकासहित फैसला हुने सम्भावित मितिसमेत तोकिने व्यवस्था सुरु गरिएको छ । सर्वोच्च अदालतले बिहीबारदेखि नयाँ मुद्दा व्यवस्थापन पद्धति लागू गर्दै मुद्दाको स्वरूप र अवस्था हेरी दर्ता भएकै दिन सुनुवाइको समय र फैसला हुने सम्भावित मितिसमेत तय गरिने बताएको हो ।देशव्यापी रूपमा सबै न्यायालयमा यो पद्धति लागू गर्ने योजना हो, हाललाई भने सबै जिल्ला अदालतमा साउन १ देखि सुरु गरिएको छ, सर्वोच्च अदालतका प्रवक्ता भद्रकाली पोखरेलले भने, भदौ १ देखि सबै उच्च अदालतमा पनि सुरु हुनेछ । नयाँ पद्धतिअनुसार दर्ता हुने मुद्दालाई सरल, सामान्य र विशेष भनी तीन श्रेणीमा वर्गीकरण गरिनेछ । सरल मुद्दा ६ महिनाभित्र फैसला हुनेछ भने सामान्यलाई १२ महिना र विशेषलाई १८ महिना लाग्नेछ । कुन मुद्दा कस्तो श्रेणीमा पर्ने भन्ने स्वचालित सफ्टवेयर विकास गरिएको प्रवक्ता पोखरेलले जानकारी दिए । हालको योजनाअनुसार २०८० साउन १ बाट मात्रै सर्वोच्चमा पनि यो पद्धति लागू गर्ने तयारी छ । विशेष अदालतमा पनि तत्काल लागू हुने छैन ।गत असार १० मा सर्वोच्च अदालतको पूर्ण बैठकले मुद्दाको फरक व्यवस्थापन पद्धति (डीएमएस) लागू गर्ने निर्णय गरेको थियो । सर्वोच्चमा बिहीबार आयोजित कार्यक्रममा प्रधानन्यायाधीश, न्यायाधीश र न्याय प्रशासनका उच्च पदस्थ कर्मचारीले एकमुष्ट रूपमा सबै जिल्ला अदालतमा भर्चुअल माध्यमबाट नयाँ पद्धतिको सुरुवात गरे ।"
आर्थिक अनुशासनहीनताको विद्रूप तस्बिर,"हाम्रो आर्थिक प्रशासन सञ्चालनको विद्रूप तस्बिर देखाउने ऐना हो, वर्षैपिच्छे चुलिँदै जाने कुल बेरुजु । राज्यका निकायहरूको बढ्दो आर्थिक अनुशासनहीनता र बेथितिका कारण बेरुजु फर्छ्योट हुन सकेको छैन, जसका कारण मुलुकको कुल बेरुजु झन्डै पौने ७ खर्ब रुपैयाँ पुगेको छ । यो मुलुकको वार्षिक बजेटको झन्डै आधा रकम हो । यसबाट महालेखापरीक्षकको कार्यालयद्वारा बर्सेनि प्रतिवदेन सार्वजनिक गर्ने कार्यर् खालि एउटा नियमित कामजस्तो मात्रै भइरहेको देखिन्छ । जबसम्म महालेखापरीक्षणले औंल्याएका त्रुटिहरूमाथि उल्लेख्य सुधार हुँदैन र उस्तै प्रवृत्ति दोहोरिरहन्छ, तबसम्म प्रतिवेदनका लागि प्रतिवेदनको मात्र कुनै अर्थ रहँदैन । त्यसैले राज्यका सम्बन्धित निकायहरू आर्थिक अनुशासन कायम गर्न कटिबद्ध हुनैपर्छ ।राष्ट्रपति विद्यादेवी भण्डारीलाई बुधबार बुझाइएको महालेखापरीक्षकको कार्यालयको ५७ औं वार्षिक प्रतिवेदनअनुसार यो वर्ष बेरुजु संघीय सरकारमा केही घटे पनि प्रदेश र स्थानीय तहमा बढेको छ । संघमै पनि लकडाउनका कारण झन्डै तीन महिना फर्छ्योट नियमित गर्ने अवसर मिलेकाले अघिल्लो वर्षको तुलनामा केही घट्न पुगेको हो । प्रतिवेदनअनुसार गत वर्षको मात्रै झन्डै १ खर्ब ३३ अर्ब रुपैयाँ बेरुजु छ । संघीय सरकारको ७० अर्ब ६९ करोड, प्रदेशको ८ अर्ब १९ करोड र स्थानीय तहमा ३८ अर्ब १२ करोड रुपैयाँ बेरुजु छ । यीमध्ये असुलउपर गर्नुपर्ने करिब २४ अर्ब ३२ करोड रुपैयाँ बेरुजु छ, जुन बढी गम्भीर प्रकृतिको र प्रचलित ऐननियम उल्लंघन हुने गरीको खर्च हो । यसबाहेक नियमित गर्नुपर्ने बेरुजु ६२ अर्ब १७ करोड छ । पेस्की बेरुजु ४६ अर्ब ४९ करोड रुपैयाँ छ । आर्थिक कार्यविधि ऐनअनुसार कानुनबमोजिम रीत नपुर्याई, लेखा नराखी तथा अनियमित तरिकाले आर्थिक कारोबार गरेको भनी लेखापरीक्षण गर्दा औंल्याइएको कारोबारलाई बेरुजु भनिन्छ, जुन असुलउपर गर्नुपर्ने, नियमित गर्नुपर्ने र पेस्की गरी तीन किसिमका हुन्छन् ।प्रतिवेदनले स्थानीय तहको आर्थिक अनुशासनहीनताबारे जुन रूपमा औंल्याएको छ, त्यसप्रति गम्भीर हुनुपर्ने देखिन्छ । यो पक्षमा सम्बन्धित अधिकारीहरू जति सचेत हुन्छन्, त्यति भुइँतहसम्म आर्थिक अनियमितता झांगिन पाउँदैन । कति स्थानीय तहमा महालेखापरीक्षकको कार्यालयका कर्मचारी आफैं जान सक्दैनन् । उनीहरूले निजी लेखापरीक्षकहरूको सहयोगमा काम गराउँछन् । यसबाट पनि कैयौं अनियमितता लुकेका हुन सक्छन् । यसो किन भनिएको हो भने हिजो गाविसहरूको लेखापरीक्षण गर्दा पनि यस्तै समस्या थियो । बेरुजु घटाउन पालिकाहरूले राजस्व उठाउनदेखि गरिएका खर्चहरूको हरहिसाब दुरुस्त राख्न ध्यान दिनैपर्छ । केही गरी जनप्रतिनिधिबाट अनुचित दबाब आउँछ भने पनि त्यसको सामना सम्बन्धित प्रशासकीय अधिकृत र लेखा अधिकारीले गर्नुपर्छ । नियमकानुनविपरीत हुने काम र खर्चको विषयमा उनीहरूले आवश्यक अडान लिनुपर्छ । खासगरी, बेरुजुलाई जवाफदेहीतासँग जोड्न नसक्नु र दण्डहीनता कायम रहनुको परिणाम हो बर्सेनि बढिरहेको यसको परिमाण । देशको आर्थिक सुशासन र पारदर्शितामाथिको प्रश्न पनि हो यो । सरकारले बेरुजु नआउने गरी आर्थिक कारोबार सञ्चालन गर्न सम्बन्धित कर्मचारीहरूलाई जिम्मेवार बनाउन सक्नुपर्छ । गम्भीर खालका बेरुजु कायम गराएनगराएको विषय कर्मचारीको वृत्तिविकाससित पनि जोडिनुपर्छ । आन्तरिक लेखापरीक्षणलाई प्रभावकारी बनाउने र कार्यसम्पादनको एउटा हिस्सा बेरुजुलाई पनि बनाउने हो भने पनि यो समस्या धेरै हदसम्म हल हुन सक्छ । र, महालेखाले औंल्याइसकेपछि फर्छ्योट गर्नेभन्दा बेरुजु कायम हुन नदिनमै सबैको जोड र भूमिका रहनुपर्छ । एकातिर बेरुजु फर्छ्योटलाई तीव्र बनाइनुपर्छ भने अर्कातिर बेरुजु खर्च नै हुन दिनु हुँदैन । त्यसका लागि कुनै नीतिगत वा कानुनी झन्झट छ या सरकारसित सम्झौता गरेर काम गर्ने निर्माण व्यवसायीलगायतमा केही समस्या छन् भने तिनलाई सल्ट्याउनुपर्छ । लेखा अधिकृतहरूलाई आवश्यक तालिमप्रशिक्षण पनि प्रदान गरिनुपर्छ । एकचोटि महालेखाले त्रुटि औंल्याइसकेको विषयमै हरेक वर्ष बेरुजु देखिनु हुँदैन, यो सच्चिन नचाहेको संकेत भने डरलाग्दो प्रवृत्ति हो । मुलुकको आर्थिक सुशासनलाई धमिल्याउने यस्तो प्रवृत्ति अन्त्यका लागि सम्बन्धित सबैले जोड दिनैपर्छ ।"
नेकपा अप्ठ्यारो मोडमा,"यतिबेला ओली सरकारको समर्थनभन्दा आलोचना बढी सुनिएको छ । २०४७ सालमा कांग्रेसका सभापति कृष्णप्रसाद भट्टराई प्रधानमन्त्री रहेका बेला आफ्नै पार्टीका गिरिजाप्रसाद कोइराला समूहले भट्टराई नेतृत्वको सरकार ढालेको थियो । प्रधानमन्त्री केपी शर्मा ओलीको राजीनामा मागिनुले यस घटनालाई सम्झाएको छ । केही विकासका गफ र भारतीय नाकाबन्दीको खरो प्रतिवाद गरेर उनी आफ्नो पहिलो प्रधानमन्त्रीकालमा केही हदसम्म सफल देखिएका थिए । उनको राष्ट्रवादी छवि त्यही बेला बनेको हो । दोस्रो कार्यकालसम्म आइपुग्दा त्यसबेलाको छवि र साख उनले जोगाइराख्न सकेनन् । माओवादी केन्द्रसँग एकता गरेपछिका डेढ वर्ष उनी एकीकृत पार्टीको सर्वेसर्वा बने । पछिल्लो समय पूर्वएमालेका शीर्ष नेताहरूले उनको साथ छोडेपछि पार्टीमा पूर्वमाओवादी हावी छ । सरकारमा प्रधानमन्त्रीले चाहेका मन्त्री छन् । तैपनि जनताको आशाअनुरूपको काम हुन सकेको छैन । आफूअनुकूल निर्णय गराउन डटेर लाग्ने प्रधानमन्त्री ओलीले राष्ट्रहितको निर्णयमा भने उति चासो नदिएकाले पार्टीका शीर्ष नेताहरूको साथ गुमाए । पूर्वसहयात्रीलाई वरीयतामा कहिले तल, कहिले माथि गरिरहँदा उनले साथ समर्थन गुमाए । एकीकृत पार्टीभित्र पूर्वमाओवादी हावी हुँदै गइरहेका बेला प्रधानमन्त्री ओलीले आफूलाई सुधार्ने आवश्यकता देखेनन् र यसरी नै अघि बढ्दै गइरहे भने उनको गिरेको साख फर्काउन सकिन्न । उनको अहिलेकै छवि पनि जोगाइराख्न मुस्किल पर्छ । पुष्पकमल दाहाल र माधव नेपाल पक्षले प्रधानमन्त्री तथा पार्टी अध्यक्ष दुवै पदबाट ओलीको राजीनामा मागिसके । उनी भने कुनै पद नछाड्ने अडानका छन् । सत्तारूढ दलमा गुटगत रणनीतिले गर्दा सरकारको काम प्रभावकारी हुन सकेको छैन । यस्तोमा ओलीले पार्टीको निर्णय मानेनन् भने आफ्नो अस्तित्व गुमाउँछन् । सुजन देवकोटा, पालुङटार४, गोरखा कोरोना महामारीले आक्रान्त मुलुक बाढीपहिरोको संकटमा छ । म्याग्दी, तनहुँ, जाजरकोट, सिन्धुपाल्चोक, संखुवासभा, मोरङ लगायतमा बाढीपहिरोले धेरैको ज्यान गएको छ भने लाखौंको धनमालमा क्षति पुगेको छ । बिचल्लीमा परेकाहरू राहत तथा उद्धारको पर्खाइमा छन् । सरकारले यसतर्फ ध्यान पुर्याएको छैन । सत्तारूढ पार्टीको आन्तरिक कलहले सरकार धरमरको छ । जनताले अत्यन्त विश्वास गरेर दुईतिहाइ मतसहित नेकपालाई संसद्मा पठाए । तैपनि काम नगरी दलका शीर्ष नेताहरू सत्ता समीकरण फेरबदलमा लाग्नु खेदजनक छ । जनताको समस्या हल गर्नेतर्फ ध्यान नदिनु अशोभनीय हो । यसतर्फ नेकपाको ध्यान जान जरुरी छ । एसपी बडू, कृष्णपुर६, कञ्चनपुर"
मेलम्ची एकादेशको कथा,"मेलम्ची दुःख सम्पादकीय पढेपछि निकै नमिठो अनुभूति भयो । एकातिर अप्रत्याशित मानवीय क्षति र अर्कोतिर मुखैमा आइसकेको मेलम्ची आयोजनामाथि फेरि काला बादलहरू मडारिन थालेको त हैन भन्ने चिन्ता । काकाकुलझैं आहत उपत्यकावासीहरूलाई मेलम्ची आयोजनाले राहत दिन्छ भन्ने आस थियो, छ । मेलम्चीको ड्याम्म फुटेको खबरले कतै यो आशालाई निराशामा त बदल्दैन भन्ने चिन्ता लागेको छ । मेलम्चीबाहेक पनि उपत्यका नजिकका अन्य ससाना खोलाहरू पानी ल्याउने योजना बनाएको भए एउटै आयोजनामा भर पर्ने अवस्था आउँदैनथ्यो । मेलम्चीका नाममा ठूलो धनराशि खर्च हुँदा पनि आयोजना सम्पन्न हुने हो वा होइन भन्ने छटपटी हुँदैनथ्यो । यो आयोजना सम्पन्न गर्नु सरकारका लागि महाभारतको युद्ध जित्नुसरह भएको छ । योजनाअनुरूप काम हुन सकेको भए आजभन्दा दस वर्षअघि नै हाम्रो घरघरमा मेलम्चीको पानी आइसक्थ्यो । कसैका स्वार्थ र लाभहानिका रूपमा आयोजना उभिन पुग्दा मेलम्ची एकादेशको कथा हुने त होइन भन्ने चिन्ता आमनागरिकमा छ । ठूला दलका कार्यकर्तादेखि नेताका नातागोताहरूलाई भर्ती गर्ने अखडा बनेको छ, मेलम्ची आयोजना । ठूला नेतादेखि वरिष्ठ प्रशासकहरूका निम्ति आँपको बगान साबित भएको यो आयोजना सम्पन्न हुनै लाग्दाको दुर्घटनाले झस्कायो । दुर्घटना मानवीय कमजोरी हो वा गम्भीर लापरबाही भन्नेबारे छानबिन समिति तत्काल बनाएर सत्यतथ्य पत्ता लगाउनुपर्छ । यो दुर्घटनाको सत्यतथ्य केलाएर जनतासमक्ष सार्वजनिक गर्नैपर्छ । यो आयोजना देशको गौरव हो, यसमा गिद्धेनजर लगाउनेहरूलाई कारबाहीको दायरा ल्याउनु जरुरी छ । श्यामसुन्दर कुइँकेल, हाँडीगाउँ, काठमाडौं"
कृषि नीति सराहनीय,"कृषि कर्जाको नेतृत्व कृषि विकास बैंकलाई दिइँदै समाचारले हर्षित बनायो । वाणिज्य बैंक तथा वित्तीय संस्थाले कृषि क्षेत्रमा लगानी गर्नुपरे कृषि विकास बैंकमार्फत प्रवाह गर्नुपर्ने नियम सराहनीय छ । वाणिज्य बैंकहरूले कुल लगानीको न्यूनतम १० प्रतिशत कृषिमा अनिवार्य लगानी गर्नुपर्ने व्यवस्था छ । कृषि विकास बैंकको नेतृत्वमा कृषि कर्जा प्रवाह गर्दा प्रभावकारी रूपमा वितरण हुन्छ । साथै जसले पाउनुपर्ने हो उसकोमा सहज तरिकाले पुग्छ । पहिलो चरणमा कृषि विकास बैंकले वाणिज्य बैंकहरूको नेतृत्व गर्ने, दोस्रो चरणमा अन्य वित्तीय संस्थालाई समेत समेट्ने भएको छ । अर्थ मन्त्रालय, राष्ट्र बैंक र कृषि विकास बैंकबीच छलफल भइरहेको र आगामी मौद्रिक नीतिमार्फत राष्ट्र बैंकले नीतिगत व्यवस्था गरेपछि कृषि विकास बैंकले सुरुमा २४ अर्ब बराबरको कृषि ऋणपत्र जारी गर्ने अनौपचारिक सहमति भएको र मौद्रिक नीतिमार्फत औपचारिक व्यवस्था हुनेछ । अरू बैंकले सोही ऋणपत्र छुट सुविधामा खरिद गर्न पाउनेछन् । कृषि बैंकले अन्य वाणिज्य बैंकसरह व्यावसायिक क्षेत्रमा लगानी गर्छ । त्यस्तै कृषितर्फ उसले ३३ प्रतिशत ऋण प्रवाह गर्छ । कृषिमा ज्ञान, अनुभव र कार्यदक्षता प्राप्त गरेको यस बैंकलाई विशिष्टीकृत बैंकका रूपमा आगामी मौद्रिक नीतिमार्फत स्थापित गराउने योजनासहित राष्ट्र बैंक आउनु निकै दूरगामी कदम हो । यसले कृषि क्षेत्रमा लगानी बढाउँछ । यस वर्ष विदेशमा गएका अधिकांश नागरिक फर्किएका छन् र उनीहरू कृषि क्षेत्रलाई अभिरुचिपूर्वक हेरिरहेका छन् । यसपालिको मौसम पनि समयमै सक्रिय भई वर्षा भइरहेकाले कृषि उत्पादनमा उल्लेख्य वृद्धि हुने आकलन गर्न सकिन्छ । किसानलाई कृषि ऋण प्रवाह गर्दा कृषि क्षेत्रलाई आवश्यक ज्ञान कृषि वकास बैंकले दिनेछ । यसकारण आगामी दिनमा मुलुक कृषितर्फ आत्मनिर्भर हुन सक्ने प्रवल सम्भावना छ । कृषि विकास बैंकमार्फत कृषि ऋण प्रवाह गर्ने नीति ल्याउनु अत्यन्त सान्दर्भिक छ । गंगाराज अर्याल, पाणिनी८, अर्घाखाँची"
गाउँ बाढीपहिरोको चपेटामा,"अविरल वर्षाका कारण देशका विभिन्न भागमा आएको बाढीपहिरोले भौतिक तथा मानवीय क्षति पुर्याएको छ । लमजुङको बेसीसहर नगरपालिकामा गत हप्ता चार जनाको पहिरोले पुरिएर मृत्यु भयो । विपत्बाट मानिसलाई जोगाउन तत्काल गर्नुपर्ने काम भनेको पहिरो नियन्त्रणका लागि जालीको प्रयोग र खोला नियन्त्रणका लागि तटबन्ध निर्माण हो । साथै पीडितलाई राहतस्वरूप गाँस र बासको व्यवस्था अनिवार्य रूपमा स्थानीय निकायले गर्नुपर्छ । बाढीको कारण खेतीयोग्य जमिनमा व्यापक क्षति भएकाले तटबन्ध निर्माण गरी तत्काल कुला र कुलेसा अनि अवरोध भएका सडक र सानातिना पैदल बाटोलाई खुलाउनुपर्छ । अन्यथा अझै कति जनधनको क्षति हुने हो यकिन गर्न सक्ने अवस्था छैन । बाढी प्रभावितको हित हुने गरी संघदेखि स्थानीय तहसम्म सँगै मिलेर लाग्नुपर्छ । खिमराज गिरी, काठमाडौं"
सार्वजनिक प्रशासनको लापरबाहीले बेरुजु,"लेखापरीक्षण प्रतिवेदन, २०७७ सार्वजनिक भएसँगै त्यसले देखाएको बेरुजु रकमले नागरिकको मन पोलेको छ । सरल भाषामा बेरुजु भनेको रुजु हुन नसकेको आर्थिक कारोबार हो । यथेष्ट प्रमाण पेस नभएका र रीत नपुगेका कारोबार बढी भए बरुजु बढ्छ । प्रतिवेदनअनुसार संघभन्दा प्रदेश र स्थानीय निकायमा बेरुजु बढी देखिएको छ । यसको सोझो अर्थ हो राजनीतिक दबाबमा नियमकानुन मिचेर बजेट राख्ने तथा जथाभावी खर्च बढ्ने प्रवृत्ति स्थानीय र प्रदेश तहमा बेसी छ । सार्वजनिक निकायले आर्थिक कारोबारको प्रमाण पेस गर्न नसक्दा धेरै प्रश्न एकसाथ उठाउँछ । बेरुजु बढ्दैमा अनियमितता भइरहेछ भन्ने अर्थ मात्र लाग्दैन । सार्वजनिक निकायको लेखापरीक्षण गर्ने तैरतरिका कमजोर हुनाले पनि बेरुजु बढेको हुन सक्छ । पालिकाहरूमा काम गर्ने लेखा प्रशासकहरूलाई संघीय सरकारले परिवर्तित समयअनुसारका लेखासम्बन्धी तालिम दिने व्यवस्था गर्नुपर्छ । त्यस्तै अन्य सार्वजनिक निकायका लेखापाललाई पनि लेखाका सिद्धान्त र हिसाबकिताब राख्ने भरपर्दो तरिकाबारे तालिमको व्यवस्था गर्नुपर्छ । सार्वजनिक प्रशासनको लेखा शाखा बलियो भयो भने मात्रै विकास सम्भव छ । बेरुजुको दर प्रत्येक वर्ष बढ्नु र फर्छ्योटको दर घट्दै जानुले हाम्रो सार्वजनिक निकायहरू इमानदार, पारदर्शी र मितव्ययी छैनन् भन्ने देखाउँछ । जनताले तिरेको करको सही सदुपयोग भएको छैन । बेरुजु बढ्दा सरकारप्रति नागरिकको विश्वास घट्दै जान्छ । आर्थिक व्यवस्थापनको जिम्मेवारी सम्हालेका निकाय र कर्मचारीबाटै सबैभन्दा बढी अनियमितता र लापरबाही हुनु दुःखद छ । हाम्रो आर्थिक सुशासन कति कमजोर छ भन्ने कुरा लेखापरीक्षण प्रतिवेदनले देखाउँछ । साथै एक ठाउँमा काम गरिरहेका लेखा कर्मचारी अर्को ठाउँमा सरुवा हुँदा बेरुजु फर्छ्योट गरेर मात्रै जाने व्यवस्था हुनुपर्छ । संस्थाको आन्तरिक लेखापरीक्षणलाई प्रभावकारी बनाउन आवश्यक छ । सार्वजनिक खरिद गर्दाको बिल, ठेक्कापट्टाको कागजात, बिल भरपाई र कारोबारलाई पुष्ट्याइँ गर्ने अन्य आवश्यक प्रमाणहरूलाई सुरक्षित तरिकाले राख्नुपर्छ भन्ने चेतना सरकारी कर्मचारी र जनप्रतिनिधिहरूलाई प्रवाह गर्न जरुरी छ । यसो गर्न सके बर्सेनि बढ्दै गएको बेरुजुलाई केही कम गर्न सकिन्छ । विराट रावत, कीर्तिपुर, काठमाडौं"
दण्डहीन लुटतन्त्रको विपक्षमा,"केही दशकअगाडिसम्म भारतको बिहार राज्यलाई मनपरीतन्त्रको उदाहरणका रूपमा लिइन्थ्यो । भारत र नेपालमा अरू ठाउँलाई पनि होच्याउनुपर्यो भने बिहारसित तुलना गरिन्थ्यो । तर त्यहाँ जसै नीतीश कुमार मुख्यमन्त्री बनेर आए, एकाध वर्षमै माहोल बदलियो । अहिले पनि बिहारजस्तो उच्च जनघनत्व भएको राज्यसामु अनेक चुनौती छन् र मानव विकास सूचकांकमा अरू धेरै भारतीय राज्यभन्दा बिहार तलै छ, तर त्यहाँ जति परिवर्तन यसबीच भयो, त्यो उदाहरणीय छ । कुनै प्रसंगमा नीतिश कुमारले यसो भने भनिन्छ ः अपराधीको कुनै पार्टी हुँदैनÙ त्यसैले तिनलाई आफ्नो वा अर्को पार्टीको भनेर छुट्याउने कुरा हुँदैन । त्यसको ठ्याक्कै १८० डिग्री फरक रवैया हेर्नुपर्यो भने अहिलेको नेपाल सरकारलाई हेरे हुन्छ ः कुनै काम अपराध हो कि हैन भन्ने छुट्याउन व्यक्तिको पार्टी हेर्नु । जो हाम्रा हुन् ती जस्तासुकै भ्रष्ट र हिंस्रक भए पनि निर्दोष वा कानुनमाथि छन्, चाहे तिनले अवैध रूपमा बालुवाटारकै सरकारी जमिन हडपेर बसेका होऊन् । ती त झन् प्रशंसनीय नै छन् जो हाम्रै पार्टी वा गुटका लागि दसौं करोड घूसको मोलमोलाइ गर्दा रंगेहात पक्रिइएका छन् । अर्कातिर, जो हाम्रा हैनन् र जसलाई ब्ल्याकमेल गरेर आफूले फाइदा लिने सम्भावना छैन, ती अपराधी हुन सक्छन् । विधिको शासन सुनिश्चित गर्न बनेका राज्यका अंगहरूलाई निष्क्रिय वा पक्षपाती नबनाई यस्तो दण्डहीनता सम्भव हुँदैन । त्यसैले प्रहरीदेखि अख्तियार र न्यायालयसम्म तीव्र राजनीतिक हस्तक्षेप गरेर तिनको स्वतन्त्रता हरण गरिएको छ । परिणामतः निर्मला पन्तमाथि जघन्य अपराध गर्ने व्यक्ति पत्ता लगाउनुको सट्टा प्रहरीले न्याय माग्नेहरूमाथि हिंसा गरेर एक जनाको ज्यानसम्म लियो । अख्तियार ठूला माछाको अर्बौंको भ्रष्टाचार नदेखेझैं गरेर दुईचार हजार घूस खाने मान्छे खोज्दै बसिराखेको छ । राजनीतिक दलको काँध चढेर न्यायालयको शीर्ष पदमा पुग्नेहरूले गरेको ज्यादतीपूर्ण अन्याय र भ्रष्टाचारविरुद्ध यसअगाडि हामीले सत्याग्रहको समेत आन्दोलन गरिसकेका छौं ।उसो त अहिले जो सत्ताका हर्ताकर्ता छन्, उनीहरू हत्या र हिंसा मच्चाई त्यसैको जगमा उभिएर राजनीतिमा आएका हुन् । जब आफ्नो व्यक्तिगत महत्त्वाकांक्षा र शक्तिलिप्साका लागि अरूको ज्यान लिनु उचित ठहर्याइन्छ, अरूका लासलाई आफू सत्तामा चढ्ने भर्याङ बनाइन्छ, तब मानवीय संवेदना मरेर जान्छ र जस्तासुकै अपराध पनि आफूलाई लाभ दिने हदसम्म उचित बन्न पुग्छन् । त्यो हिंसालाई उचित ठहर्याउन प्रधानमन्त्री केपी शर्मा ओली र प्रचण्डसहित सबै नेताले वाक्यपिच्छे प्रजातन्त्र, लोकतन्त्र वा गणतन्त्र शब्द ओकल्ने गरेका छन् । तर घटनाक्रमले के देखाएका छन् भने, मौका पाउनासाथ आफूलाई नयाँ राजा सम्झने, नागरिकका हकअधिकार कुल्चने र तिनको मुख थुनेर शासन गर्ने रोगबाट कुनै पनि नेता मुक्त छैनन् । जुन हदसम्म कुनै पनि तन्त्रले उनीहरूको सेवा गर्छ, तबसम्म मात्र त्यसको मनितो रहने गरेको छ ।सार्वजनिक स्थलमा प्रदर्शन निषेध गर्नेदेखि प्रेस र अभिव्यक्ति स्वतन्त्रता कुल्चने सिलसिलाबद्ध प्रयास गरेर अहिलेको सरकारले त आफ्नो त्यस्तो नियत लुकाउने प्रयाससम्म गरेको छैन । फरकमतलाई निषेध गर्ने संगठित प्रयास निरन्तर चलिरहेकै छ । सरकारी सञ्चारमाध्यममा मन्त्रीहरूको भजन गर्न अस्वीकार गरेर प्रश्न सोध्ने पत्रकारहरू हटाइएका छन् । सामाजिक सञ्जालमा उठ्ने आवाजहरूलाई दबाउन नाजायज रूपमा विद्युतीय कारोबार ऐनको प्रयोग गर्नु सामान्य भइसकेको छ । यथार्थ झल्काउने गीत बनाएर गाउनेहरूसमेत सरकारी अरिंगालको आक्रमणमा परी गीत हटाउन बाध्य भएका छन् । सरकारको ज्यानमारा अकर्मण्यता र भ्रष्टाचारविरुद्ध आवाज उठाउने युवाहरूलाई धम्क्याउने र लाञ्छित गर्ने संगठित प्रयास सरकारले गरेको छ ।यसरी सरकारको ध्यान जिम्मेवारी पूरा गर्नेभन्दा विरोधका आवाज थुनेर लुटतन्त्र मच्चाउने भएपछि यस्तो महामारीका लागि दुर्लभ स्रोत खर्चेर हुने स्वास्थ्य सामग्रीहरूको खरिदमा पचासौं करोड भ्रष्टाचार हुनु अनौठो हैन । आखिर सरकारमा हुने मानिसहरूको उद्देश्य नै दसौं पुस्ताका लागि सम्पत्ति आर्जिने भएपछि र त्यसो गर्दा दण्डित नहुने सुनिश्चित भएपछि अनियमितता र भ्रष्टाचार नहोस् पनि कसरी ? समयमा परीक्षण र उपचार नपाई अनाहकमा मरिरहेका नागरिकको ज्यान बचाएर सत्ताका भान्सेहरूलाई कुनै फाइदा पनि त छैन !यो पृष्ठभूमिमा हामीले राज्य सञ्चालनमा जवाफदेहिता स्थापित गर्न लामो संघर्ष गरेका छौं । देशभर गुणस्तरीय स्वास्थ्यसेवाको पहुँच सुनिश्चित गर्नु हाम्रो मुख्य लक्ष्य रहेको छ । सम्पूर्ण नागरिकका लागि स्वास्थ्य सेवा पुर्याउने हो भने यो क्षेत्र व्यापारीहरूलाई मात्रै छाड्न हुँदैन, सरकारले बढी जिम्मेवारी लिनुपर्छ भनेर हामीले संघर्ष थालेको दशक पुग्न लागिसकेको छ । देशभर ठूला सरकारी अस्पताल र मेडिकल कलेजहरू खोलेर सेवाको न्यायोचित वितरण गरिएको भए आज विभिन्न ठाउँमा हप्तौंसम्म हजारौं स्वाब परीक्षणको पालो पर्खेर बस्नुपर्ने थिएन । करोडौं कमिसन असुलेर काम नगर्ने आरडीटी किट नल्याई पीसीआर सेवा चाहिँदो संख्यामा विस्तार गर्न सकेको भए एकातिर संक्रमण फैलिने दर नै कम गर्न सकिने थियो, अर्कातिर संक्रमण नभएका मानिस अनावश्यक रूपमा क्वारेन्टिनमा बस्नुपर्ने थिएन । आईसीयु र भेन्टिलेटरसहितका अस्पताल देशैभर बढी क्षमतामा भइदिएका भए अब महामारीको उत्कर्षमा गुम्न जाने ज्यानहरूलाई बचाउन सकिने थियो ।दुई वर्षअगाडि कर्णालीजस्ता दुर्गम ठाउँका मानिसहरूको पीडा तथा आधारभूत सेवाको अभावलाई सतहमा ल्याउने प्रयासस्वरूप हामीले जुम्लामा सत्याग्रह गरेका थियौं । सधैंझैं हाम्रा मुख्य माग गुणस्तरीय स्वास्थ्य सेवाको न्यायोचित वितरण तथा मेडिकल शिक्षाका नाममा भइरहेको अन्धाधुन्ध व्यापारको अन्त लगायत थिए । सरकारले गर्नुपर्ने नयाँ कामै केही थिएन, खालि त्यसअगाडि हामीसित भएको सम्झौता कार्यान्वयन गरेको भए पुग्थ्यो । तर सरकारले त्यसको उल्टो राज्यशक्तिको दुरुपयोग गर्दै र प्रहरी प्रशासन लगाएर जुम्लामा आतंक फैलाउँदै अपहरण शैलीमा हामीलाई उठाएर काठमाडौं पुर्यायो । प्रहरी बलले अस्पतालजस्तो संवेदनशील ठाउँमा युद्धमैदानमा झैं हिंसा र तोडफोड गर्यो । अनि आफ्नो अधिकारका लागि सडकमा निस्केका जुम्लावासीमाथि निर्मम दमन गर्यो । त्यसयता दुई वर्ष पुगिसकेको छ । अर्ब रुपैयाँ लगानी भएर ठूलो भौतिक संरचना बनिसकेको तथा कर्णालीमा उल्लेख्य स्वास्थ्य जनशक्ति पुर्याएको प्रतिष्ठानमा एमबीबीएसलगायतका कार्यक्रमहरू अहिलेसम्म सुरु भएका छैनन् । कारण, काठमाडौं र ठूला सहरमा स्वास्थ्य र मेडिकल शिक्षाको व्यापार गरिरहने अनि त्यो व्यापारलाई प्रश्रय दिन जुम्लाजस्तो ठाउँको प्रतिष्ठानलाई असफल पार्ने सरकार र सत्तारूढ दलको प्रयास । सरकारले हामीसित भएका सम्झौता कार्यान्वयनको बदला मेडिकल माफियाहरूको स्वार्थअनुसार कानुन बनाउने जस्ता लज्जास्पद काम गरे पनि नागरिकका रूपमा हामीले आफ्नो कर्तव्य बिर्सेका छैनौं । त्यसयता इलाम र डडेल्धुरामा सत्याग्रह गरेर देशका सुदूर पूर्व र पश्चिममा रहेको सेवाको अभावप्रति सरकारको ध्यानाकर्षण गराएका छौं । साथै गण्डकी र प्रदेश २ लगायतमा सरकारी मेडिकल कलेज खोल्ने प्रक्रिया हामीसित भएको सम्झौताअनुसार अगाडि बढाउन पनि माग गरेका छौं । लकडाउन अवधिभर सुदूरपश्चिमका विभिन्न जिल्लामा सेवा दिँदा मैले के देखेको छु भने, कोरोना भाइरसले भन्दा धेरै गुणा बढी मानिस अरू रोगको उपचार नपाएर मरिरहेका छन् । सार्वजनिक सवारीसाधन नचलेसँगै मान्छेलाई अस्पताल आउनै मुस्किल भइरहेको छ भने, गाडी रिजर्भ गरेर आउनेहरूले ३० देखि ३५ हजारसम्म अनाहक खर्च गरी ऋणको बोझ बोकेका छन् । आम रूपमा गरिबी र बेरोजगारी बढेसँगै देशभरका नागरिकका लागि निजी क्षेत्रको स्वास्थ्य सेवा झनै महँगो पर्न आउनेछ र त्यो सेवामा मानिसको पहुँच घट्नेछ । यस्तो अवस्थामा सत्तारूढ दलका सबै शीर्ष नेताको ध्यान कसरी अर्कालाई गलहत्याएर सत्तामा पुग्ने भन्ने रहेको छ । जनचासो र जीविकाका मुद्दा सरकार र सत्तारूढ दलको प्राथमिकतामा छैनन् । यसबीच नागरिकको पीडा सुनुवाइ गर्न तथा विगतमा हामीसित भएका सम्झौता कार्यान्वयन गर्न बारम्बार सरकारलाई आग्रह गरेका छौं । तर सरकारले त्यसको उल्टो हामीसित भएको सम्झौताबाट स्थापित पद्धति नै उल्टाएर त्रिवि चिकित्साशास्त्र अध्ययन संस्थान (आईओएम) जस्ता नियमनकारी निकायमा वरिष्ठताको आधार भत्काएको छ । त्यससँगै पहिले संस्थालाई नै धराशायी बनाएको दलीय भागबन्डा तथा कार्यकर्ता भर्ती गरेर संस्था दोहन गर्ने अभ्यास फेरि ब्युँताइएको छ । चिकित्सा शिक्षा ऐनलाई हामीसित भएको सम्झौताअनुसार जनतामुखी र विद्यार्थीमुखी बनाउन गरेको माग पनि पूरा भएको छैन । आफ्ना भ्रष्ट कार्यकर्ताहरूलाई बचाउने चक्करमा गौरीबहादुर कार्की आयोगले ठहर्याएका भ्रष्ट पदाधिकारीहरूलाई अहिलेसम्म कारबाही भएको छैन । विश्वविद्यालयहरू, मेडिकल काउन्सिल र प्रतिष्ठानहरूमा पदाधिकारी नियुक्तिका लागि पराशर कोइराला प्रतिवेदन कार्यान्वयन गर्नुको सट्टा दलीय भागबन्डालाई निरन्तरता दिइएको छ । अर्थात्, अहिलेको सरकारको मूलमन्त्र बनेको लुटतन्त्रले स्वास्थ्य र शिक्षा क्षेत्रलाई पनि गाँजिरहेको छ । यस्तो अवस्थामा सरकार आफ्नो विरोध नहोस् भन्ने चाहन्छ भने बेलैमा हाम्रा मागको सुनुवाइ गरोस् र विधिको शासन स्थापित गरोस् ।"
बालबालिकालाई आमाको साथ,"के ही समयअघि कलेज जीवनका एक सहपाठीसँग म फेसबुकमा जोडिएँ । करिब सत्रअठार वर्षपछाडि कुरा हुँदा हामीले यतिका समयसम्म सामाजिक सञ्जालमा आपसमा नजोडिएकामा अचम्म मान्यौं । कुराकानीका क्रममा थाहा भयो, उनी विदेश गएर पढीवरी नेपाल फर्केर जागिर खाँदै रहेछन् । उनको दुई वर्षको छोरो रहेछ । म्याम के गर्नुहुन्छ त ? बाबु पनि सानै रैछ । मैले बाबु सानै रैछ चाहिँ आमाले अबको एकदुई वर्ष बाबुकै लागि समय दिने होलिन् भन्ने अर्थमा भनेकी थिएँ ।उनी त पढाइ पूरा गर्न बाहिर पो गएकी छन्, उनले भने । यति सानो बाबु छोडेर ? मेरो मनै कटक्क भयो । उनी गएको त आठ महिना भैसक्यो । बाबु पन्ध्र महिना हुँदै पो गएकी ।साना बालबालिका छोडेर वैदेशिक रोजगारी र अध्ययनको सिलसिलामा विदेश जाने आमाहरू धेरै देखे पनि मैले आफ्नै नातागोता र साथीभाइमा यस्तो अनुभव गर्न पाएकी थिइनँ । केही समयअगाडि सामाजिक सञ्जालमा त्रिभुवन विमानस्थल परिसरको एउटा भिडियो भाइरल भएको थियो, जसमा विदेश जाँदै गरेकी आमालाई बच्चाले रुँदै भन्दै थियो, मामु, चाँडै आइस्योस्, हस् ? त्यहाँ काम गर्न सकिसेन भने आइहालिस्योस्, हस् ? उसको तोतेबोली मुस्किलले बुझ्न सकिन्थ्यो । तर कति परसम्म सोच्न सकेको त्यो बच्चाले ! विदेशमा दुःख हुन्छ, काम गर्नुपर्छ भन्ने कुरा उसले सायद अरूका कुराकानीबाट सुनेको थियो । उसको बोलीले आमाको पनि भक्कानो फुटाएको भिडियोमा देख्न सकिन्थ्यो । तर मेरा साथीको छोरो त यति सानो थियो, आमा कतै जाँदै थिइन् भन्ने पनि बुझ्न सक्तैनथ्यो । रात परेपछि दूध खान मन लाग्दा कति खोज्यो होला ! पलपल आमाको अभाव खड्कियो होला । व्यक्त गर्न नसक्ता कस्तो गर्यो होला ? मेरो मनमा धेरै तर्कना खेले । मैले मन थाम्न सकिनँ र साथीलाई भनें, तपाईंहरू निर्दयी हुनुहुँदो रैछ । कम्तीमा छोरो चारपाँच वर्षको त हुन दिनुपर्छ नि !उनलाई पनि यस्तै अनुभव भइरहेको रहेछ । बडो दिक्क मान्दै भने, हाम्रो बेबी कति अभागी रैछ ! बाहिर जाने प्लान बेबी हुनुभन्दा अगाडिको थियो । फ्याट्ट डिसिजन गरियो । तर जन्मिने बच्चाको पनि मन हुन्छ भनेर हामीले भुल्यौं । अब चाहेर पनि यो समय फिर्ता गर्न सक्तैनौं । अति दुःख लागेको छ । बाल्यकालमा आमाको मायाबाट ऊ वञ्चित भयो । केही गरे पनि त्यो अभाव म पूरा गर्न सक्तिनँ ।हाम्रो देशमा यस्ता उदाहरण प्रशस्त छन् । साना बच्चा छोडेर वैदेशिक रोजगारीमा जाने आमा र बच्चाको छुट्टै पीडा छ । कतिको बाध्यता छ, कति रहरले हिँडेका छन् । कारण जेसुकै होस्, बालबालिका आफूले पाउनुपर्ने अधिकारबाट वञ्चित भइरहेका छन् । उनीहरूले कम्तीमा दुई वर्ष पनि आमाको दूध खान पाएका छैनन्, आमाको साथ पाएका छैनन् । यसकारण कतिपय बच्चा एकलकाँटे हुने, झर्किनेसम्म गरेको मैले देखेकी छु । समय र जमानालाई कारण देखाएर कतै हामीले उनीहरूमाथि अन्याय त गरिरहेका छैनौं ? हामी स्वार्थी त भइरहेका छैनौं ? कारण त हामी देखाउँछौं छोराछोरीको भविष्यका लागि भनेर, तर वर्तमानबारे चाहिँ सोच्नुपर्दैन र ? हाम्रा पुर्खाले पुरुष कमाउन जाने अनि महिलाले घरव्यवहार हेर्ने रीति त्यसै बसाएका होइन रहेछन् । पितृसत्तात्मक देश भएर मात्र यो सब गरिएको होइन रहेछ । यसमा बालबालिकाको मनोविज्ञान पनि जोडिएको रहेछ । जति नै गरे पनि बाबुले आमाको ममता दिन सक्तैन । आमाको क्षतिपूर्ति गर्न सक्तैन । बाल्यकालमा त झनै बालबालिकालाई पलपल आमाको साथ चाहिन्छ । पढ्न पनि जानैपर्छ, कमाउन पनि जानैपर्छ । तर समय मिलाएर गर्न सकिन्छ कि यी काम ? बच्चालाई चारपाँच वर्षसम्म समय दिएर ऊ केही बुझ्ने भएपछि हामीले आफ्नो कर्म गरे हुन्न ? कि त बच्चा हुनुअगाडि नै ?"
रासायनिक मलको निर्भरता र विकल्प,"कृषिबालीमा आवश्यक मलका प्रमुख तत्त्व भनेका नाइट्रोजन, फोस्फोरस र पोटासियम हुन् । तीमध्ये पनि नाइट्रोजन अति महत्त्वपूर्ण तत्त्व हो र युरिया यसको प्रमुख स्रोत हो । त्यसैले यहाँ हामीले रासायनिक मल भन्नु भनेको युरिया वा नाइट्रोजन नै हुनेछ । रासायनिक मल कति महत्त्वपूर्ण हुन्छ भने यसलाई बेवास्ता गर्न सकिँदैन । आधुनिक व्यावसायिक कृषिलाई विचार गर्दा रासायनिक मलको गतिलो विकल्प देखिँदैन । यो मल प्रभावकारी छ, ढुवानी गर्न सजिलो छ, सानो ठाउँमा धेरै भण्डारण गर्न सकिन्छ, विभिन्न फर्मुलेसनमा पाइन्छ, सजिलै प्रयोग गर्न र रखरखाउ गर्न सकिन्छ अनि यसमा सरकारले अनुदान सहयोगको पनि व्यवस्था गरेको छ । तुलनात्मक रूपमा अन्य मलभन्दा यसको प्रयोगबाट उत्पादन लागत कम पर्न जान्छ । तर, मनसुनको सुरुआतसँगै, खेतीपातीको मौसममा विशेष गरी धान रोपाइँका बेला रासायनिक मलको अभाव भएर किसानले दुःख पाएको खबरले नेपालका मिडियाहरू रंगिएका हुन्छन् । नेपालमा रासायनिक मलको प्रमुख निर्यातकर्ता राष्ट्र भारत र नेपालमा एकै समय मनसुन सुरु हुने एवम् खेतीपातीको समयमा भारतमै मलको माग अत्यधिक हुने हुँदा नेपाललाई चाहिँदो मात्रामा मल भारतले आपूर्ति गर्न असमर्थ हुने अवस्थाका कारण नेपालमा सदैव मलको अभाव रहनेछ भन्ने तथ्य सर्वविदितै छ । यसका साथै नेपालमा रासायनिक मलको अभाव हुने स्थिति हाम्रो राजनीतिक अवस्था र नेपालभारत सम्बन्धमा पनि भर पर्छ । उदाहरणका लागि, यसै वर्ष भारतले कलकत्ता बन्दरगाहबाट मल छोड्न ढिला गरिरहेको छ । त्यसैले नेपालले यस मुद्दामा वैकल्पिक एवं स्थायी समाधानबारे सोच्न अत्यावश्यक भैसकेको छ ।समाधानको एउटा सरल उपाय हो अफ सिजन मा अर्थात् कम माग भएको समयमा वा सुक्खा समयमा धेरैभन्दा धेरै परिमाणमा रासायनिक मल खरिद गरी देशका विभिन्न क्षेत्रमा भण्डारण गर्नु । तर यो महँगो उपाय हो । ठूलो मात्रामा मल खरिद गर्न धेरै लगानी गर्नुपर्छ । साथै भण्डारणका लागि ठूलठूला गोदामघर बनाउनुपर्ने हुन सक्छ, जसले गर्दा प्रशस्त रकम कैयौं महिनासम्म फ्रिज हुन्छ । अनुदानको व्यवस्था नहुन्जेल निजी क्षेत्रले यसमा एकरत्ती रुचि देखाउनेछैन । यो काम तीनै तहका सरकारबाट मात्र सम्भव हुन सक्छ । एक सरकारी आँकडाअनुसार, आर्थिक वर्ष २०७४७५ मा ३ लाख ६४ हजार मेट्रिक टन रासायनिक मल खरिद गरिएको थियो । यसको अर्थ, सरकारलाई १५ अर्ब ६५ करोड रुपैयाँ (प्रतिकिलो ४३ रुपैयाँका दरमा) र निजी क्षेत्रलाई ५ अर्ब १० करोड रुपैयाँ गोदामघर निर्माणमा बाहेक आवश्यक पर्छ । कैयौं महिनासम्म फसाउनुपर्ने यो रकम धेरै हो । यसैकारण नेपालले यस समस्याबाट पार पाउन केही वैकल्पिक मल एवं खेती प्रणाली प्रयोग गर्नुपर्छ ।अर्को वैकल्पिक उपाय भनेको नेपालमै ठूलासाना सहरहरूको फोहोर व्यवस्थापनबाट मध्यमस्तरको रासायनिक मल उत्पादन गर्नु हो । यो प्रविधिबाट हामीले फिनल्यान्डमा सानो स्तरमा रासायनिक मल उत्पादन गरिरहेका छौं (कान्तिपुर, २०७६ भदौ २) । वैकल्पिक मलका रूपमा गोबर मल, बड्कौंला मल र सुली मल पनि प्रयोग गर्न सकिन्छ । तर यहाँ प्रांगारिक (अर्गानिक) खेतीबारे चर्चा गरिएको छैन । व्यावसायिक प्रांगारिक खेती आर्थिक रूपले परम्परागत खेतीभन्दा धेरै महँगो पर्न जान्छ (गोलभेंडाको उत्पादन नै दुई गुणा महँगो हुन्छ) । सर्वसाधारण नेपालीले यति महँगो प्रांगारिक उत्पादन खरिद गर्न सायदै सक्छन् ।गोबर मल (बड्कौंला र सुली मल पनि) असल मल हो । नेपालमा सहजै उपलब्ध यो मल परम्परागत रूपमा सीधै खेतमा प्रयोग गरिन्छ । केही समयअघिसम्म सबैजसो नेपाली घरपरिवारसँग थोरै भए पनि गाईगोरु, भैंसीराँगा, बाख्रा, कुखुरा, हाँसजस्ता घरपालुवा पशुपन्छी हुने गर्थे । तर अहिले जनशक्ति, पोसिलो घाँस र चरीचरनको अभाव, महँगो पशुदाना, कृषियोग्य जमिनको खण्डीकरण, प्रतिस्पर्धी बजारको अभावजस्ता विभिन्न कारणले घरपालुवा बस्तुभाउको संख्या अर्थपूर्ण रूपले घटेको छ । अर्कातिर, व्यावसायिक पशुपालनका कारण वस्तुभाउको संख्या बढिरहेको एफएओको रिपोर्टले देखाउँछ पनि ।अचेल पशुपालनको व्यवसायीकरण हुँदै गएको छ । सिद्धान्ततः बृहत् पशुपालनले भारी मात्रामा मल पैदा गर्छ, जुन खेतमा प्रयोग गर्न सकिन्छ । तर यो शतप्रतिशत सही होइन । ठूला फार्मबाट उत्पादित प्रचुर मात्राको मल सानो ठाउँमा वा उद्योगवरपर मात्र खपत हुन सक्दैन । यी व्यावसायिक पशुपालनबाट उत्पादित मललाई सहजै उपभोग गर्न कठिन छÙ भारी मात्राको मल ढुवानी महँगो हुने, लामो समयसम्म भण्डारणका लागि कठिन हुनुका साथै प्रशस्त ठाउँ चाहिने र भण्डार निर्माण गर्दा लगानी बढ्ने, दुर्गन्ध फैलिने, अप्रशोधित मलबाट स्वास्थ्य समस्या आउने जस्ता कारणले । यस्ता व्यवधानका कारण, विशेष गरी ठूला कुखुरा फार्म र डेरी फार्महरूलाई गोबर सुली मल व्यवस्थापन गर्न कठिन भइरहेको छ । एक अनुसन्धानका क्रममा परासीपूर्वका भैंसीपालक र कुखुरापालकहरूले यसबारे पंक्तिकारसँग दुखेसो पोखेका थिए । जे भए पनि, यो सञ्चित मललाई विभिन्न विधिद्वारा व्यवस्थापन गर्न सम्भव छ । एउटा विकल्प भनेको काँचोताजा मललाई प्रशोधन गरी मूल्यवान् व्यावसायिक उत्पादनमा परिणत गर्ने । उदाहरणका लागि, काँचो मललाई निर्जलीकरण गर्ने वा कम्पोस्टिङ गर्ने वा दानादार (पालेट) बनाउने जस्ता विकल्प प्रयोग गर्न सकिन्छ । यी प्रक्रियाद्वारा मलको आयतनलाई ५०८० प्रतिशतसम्म घटाई सहजै भण्डारण, ढुवानी र प्रयोग गर्न सकिन्छ । यही प्रविधि हामीले शौचालयको फोहोर व्यवस्थापनका लागि अफ्रिकी मुलुक घानामा प्रयोग गरेका थियौं । यो प्रविधिप्रति धेरैको ध्यान तानिएको छ, मध्यमस्तरका उद्योग एवं किसानहरूका लागि उपयुक्त समाधान भएकाले । नेपालका सन्दर्भमा पनि उपयुक्त हुन सक्ने यो प्रविधिबाट व्यवसायीको समस्या समाधान हुनुका साथै आर्थिक लाभ पनि हुन्छ भने, किसानले गुणस्तरीय मल प्रयोग गर्न पाउँछन् । सरकारी अनुदानको व्यवस्था हुन सके यसबाट किसानले बढीभन्दा बढी फाइदा लिन सक्नेछन् ।माटाको गुणस्तर वृद्धि ः माटोमा प्रचुर मात्रामा मल प्राकृतिक रूपमै परिचालित हुन्छ, जसलाई उन्नत कृषि प्रविधि अपनाएर अभिवृद्धि गर्न सकिन्छ । माटाको नाइट्रोजनस्तर अभिवृद्धि गर्ने एउटा सरल उपाय भनेको धान रोप्नुअगाडि दालजन्य बालीको खेती गर्नु हो । यी बालीका जराबाट वातावरणमा पाइने नाइट्रोजनलाई भण्डारण गरी माटाको गुणस्तर सुधार हुन्छ । रोपाइँअघि यस्ता दालजन्य बालीको प्रयोगबाट २०३० प्रतिशतसम्म नाइट्रोजन माटामा भण्डारण हुन्छ । भटमास, मटरकोसा, बदाम, सिमीजस्ता दलहन बालीले ३०५० किलो प्रतिहेक्टर नाइट्रोजन जम्मा गर्छन्, जबकि नेपालको धानखेतमा १०० किलो प्रतिहेक्टर नाइट्रोजन आवश्यक पर्छ । यसको अर्थ करिब ४० प्रतिशत आवश्यक नाइट्रोजन यसबाट प्राप्त गर्न सकिन्छ । यसरी नै रोपाइँअगाडि ढैंचाजस्ता दाल प्रजातिका घाँससहितको एकीकृत खेती प्रणाली अवलम्बन गर्न सम्भव छ, जसले मलका रूपमा काम गर्छ । दाल प्रजातीय घाँसहरूले २५०५०० किलो नाइट्रोजन प्रतिहेक्टर थप गर्छन्, जुन दोस्रो बालीका लागि पनि काफी हुन्छ ।कृषिजन्य फोहोरको प्रयोग ः बाली भित्र्याएपछि बाँकी रहेको प्रयोगहीन कृषिजन्य फोहोर मिसाउँदा माटाको पोषण अभिवृद्धि हुन्छ । यो अवस्थामा २०३० प्रतिशत कम रासायनिक मल आवश्यक हुन जान्छ ।सुधारिएको सिँचाइ प्रविधि ः धानखेतीका लागि प्रशस्त सिँचाइ हुनुपर्छ । नेपालमा प्रायः वर्षाको पानी, खोलानाला, बाढी आदीबाट खेत सिँचाइ गरिन्छ । साधारणतया परम्परागत रूपमा धानखेतहरू माथिल्लो गरामा पटाएर बढी भएको पानी तल्लो गरातिर पठाई अन्ततः खेतबाहिर निकास गरिन्छ । यस विधिमा माटामा भएका मलहरू बगेर जाने सम्भावना रहन्छ । यसरी एउटा गराबाट अर्को गरामा पानी पटाउनुको सट्टा प्रत्येक गरालाई कुलोमार्फत छुट्टाछुट्टै पटाउन सकिए मल बगेर जाने सम्भवना रहन्न । यसो गर्दा माटाको पोषण कायम रहन्छ, आर्थिक भार कम हुन्छ, खोलानाला र ताल आदिको जल प्रदूषण पनि कम हुन्छ । परम्परागत सिँचाइकै कारण फेवातालजस्ता तालहरूमा जलकुम्भी फैलिने गर्छ ।उचित मात्राको मल प्रयोग ः नाइट्रोजनफोस्फोरसयुक्त रासायनिक मल (युरिया र डीएपी) को अधिक प्रयोग एउटा मुद्दा हुन सक्छ । कुनकुन बालीमा कस्तोकस्तो मल, कति, कहिले र कसरी प्रयोग गर्नुपर्छ भन्ने जानकारी वा तालिम प्रत्येक किसानलाई स्थानीय कृषि अधिकारीहरूले दिनुपर्छ । धानखेतीका लागि सरल लिफ कलर चार्ट प्रविधि (हेर्नुहोस् तस्बिर) किसानका लागि उपयोगी हुन सक्छ । यो चार्ट प्रयोग गर्न सहज छ । यो चार्टमा भएको धानका पातका विभिन्न रङलाई खेतका धानको पातका रङसँग भिडाएर खेतमा मलको स्तर जाँच गर्न सकिन्छ । अर्थात्, खेतमा पुग्दो मात्रामा मल हालिएको छ कि छैन भनेर जाँच गर्न सकिन्छ । यो चार्ट इन्टरनेटबाट पनि सहजै हेर्न सकिन्छ । अव्यवस्थित सिँचाइका कारण १३३३ प्रतिशत प्रयोग गरिएको मल बगेर जान सक्ने हुँदा सम्भावित सबै उपाय अवलम्बन गरी यसलाई रोक्न सकिन्छ ।अन्त्यमा, माथिका सम्पूर्ण उपाय उपयोग गरी लामो समयसम्मका लागि ठूलो मात्रामा रासायनिक मलको माग घटाउन सकिन्छ । दालजन्य बालीको खेती, कृषिजन्य फोहोर माटामा मिसाउने, सिँचाइ प्रविधिमा सुधार र उचित मात्राको मल प्रयोगबाट मात्रै पनि सरदर ६० प्रतिशत मल बचत गर्न सकिन्छ । यसबाट नेपालले मलमा दिइने अनुदानबाट ६६ अर्ब रुपैयाँ, जुन कुल अनुदानको ६० प्रतिशत हुन आउँछ, बचत गर्न सक्छ । त्यसै गरी किसानले ८४० रुपैयाँ प्रतिहेक्टर (१०० किलो मल प्रतिहेक्टरको दरमा) बचत गर्न सक्नेछन् । अर्थात्, देशभरका सम्पूर्ण किसानले १२ अर्ब रुपैयाँ प्रतिवर्ष बचत गर्न सक्नेछन् । नेपालमा करिब १ करोड ५० लाख हेक्टर क्षेत्रफलमा धानको रोपाइँ हुन्छ । साधारणतया एक किलो मल (४५० ग्राम नाइट्रोजन) बचत गर्नु भनेको प्रत्यक्ष रूपमा किसानलाई १४ रुपैयाँ र नेपाल सरकारलाई २९ रुपैयाँ नाफा हुनु हो ।प्रधान युनिभर्सिटी अफ इस्टर्न फिनल्यान्डमा अनुसन्धानकर्ता छन् भने पिया त्रिभुवन विश्वविद्यालयमा सहप्राध्यापक ।"
कोरोनापछि चीनको अर्थतन्त्रमा वृद्धि,"बेइजिङ (एएफपी) विश्वव्यापी रूपमा फैलिएको कोरोना भाइरस (कोभिड१९) का कारण मन्दीतर्फ अग्रसर चिनियाँ अर्थतन्त्रमा पछिल्ला तीन महिनामा व्यापक सुधार आएको छ । चीनको अर्थतन्त्रमा यो वर्षको दोस्रो त्रैमासिकमा ३२ प्रतिशतले वृद्धि भएको हो । देशव्यापी रूपमा लकडाउनका कडा नियमहरू लागू गरेका कारण चीनको अर्थतन्त्रमा अघिल्लो तीन महिनामा व्यापक संकुचन आएको थियो ।भाइरसको संक्रमण विस्तार भएसँगै गरिएका लकडाउनका कारण संसारको दोस्रो ठूलो अर्थतन्त्र सन् २०२० को पहिलो त्रैमासिकमा ६८ प्रतिशतले ओरालो लागेको थियो । अनपेक्षित रूपमा निकै चाँडो भाइरस नियन्त्रण गर्न सफल भएको चीनको पछिल्ला तीन महिनामा अर्थतन्त्रमा व्यापक सुधार आएको अधिकारीहरूले बताएका हुन् । चिनियाँ राष्ट्रिय तथ्यांक ब्युरोले सार्वजनिक गरेका विवरणमा चीनको कुल गार्हस्थ्य उत्पादन (जीडीपी) अप्रिलदेखि जुनमा निरन्तर बढेको देखिएको छ । चीनले आफ्नो अर्थतन्त्र पुनः चालु गरेको अवस्थामा संसारले नै चीनको आर्थिक अवस्थालाई कुरिरहेको थियो । यो अंक विज्ञहरूले अनुमान गरेभन्दा बढी हो र यसले चिनियाँ अर्थतन्त्र ह्वात्तै उकालो लाग्न थालेको संकेत गरेको छ । यसको अर्थ चीन प्राविधिक रूपमा आर्थिक मन्दीबाट जोगिएको छ किनभने त्यसका लागि लगातार दुई त्रैमासिकमा अर्थतन्त्र ओरालो लाग्नुपर्छ । जर्मनीको एक बैंकले गरेको अध्ययनमा पनि चीनले अर्थतन्त्रको पुनरुत्थान गरेको देखिएको जनाइएको छ । चिनियाँ अर्थतन्त्रमा आएको सुधारले लकडाउनका कडा नियम लागू गरेका कारण आर्थिक मन्दीतर्फ अग्रसर कैयौं मुलुकलाई अनुकरणीय हुने देखिएको छ ।ब्युरोले सार्वजनिक गरेका विवरणअनुसार देशको समग्र अर्थतन्त्रको पूर्ण पुनरुत्थानका लागि भने केही समय लाग्ने जनाइएको छ । चिनियाँ खुद्रा बिक्री भने पूर्वानुमानको तुलनामा केही घटेको छ । अघिल्लो वर्ष जुन महिनाको तुलनामा यस वर्ष खुद्रा बिक्रीमा १८ प्रतिशतले कमी आएको हो । यसको अर्थ चीनमा कोभिड१९ नियन्त्रणमा आएको देखिए पनि मानिसहरू बजारमा गएर सामान किन्न अझै हिच्किचाइरहेका छन् । ब्युरोले नयाँ विवरण सार्वजनिक गरे पनि एसियाली सेयर बजारमा खुसी ल्याउन भने सकेन । सांघाई र हङकङको सेयर बजार बिहीबार मध्याह्नसम्म झन्डै १ प्रतिशतले घटेको छ ।एक्सीकर्पका रणनीतिकार स्टिफेन इन्सले मानिसमा आत्मविश्वास र उत्साह नआउँदासम्म उनीहरू बजारमा गएर सामान किन्नेमा शंका व्यक्त गर्छन् । चीनको अर्थतन्त्रमा खुद्रा क्षेत्रको महत्त्वपूर्ण भूमिका रहँदै आएको छ । चिनियाँ नेताहरूले पनि अर्थतन्त्रलाई गति दिन व्यापार तथा लगानीभन्दा खुद्रा क्षेत्रका परिसूचक नियाल्ने गरेका छन् । चिनियाँ सामानको विदेशमा माग कमजोर रहेको अवस्थामा घरेलु उपभोगलाई तीव्रता दिने प्रचलन रहिआएको छ । तर इन्सका अनुसार मागभन्दा आपूर्तिलाई सामान्यीकरण गर्न सजिलो हुन्छ । अक्सफोर्ड इकोनमिक्सका लुइज कुइजले घरयासी उपभोगको परिसूचक सर्वाधिक कमजोर रहेको बताए । चीनको आर्थिक स्थितिमा सन् २०२० को मध्यपछि निकै सुधार हुने उनको आकलन छ । चीनको तथ्यांक ब्युरोका अनुसार भाइरसका महामारीका कारण सहरी बेरोजगारी जुन महिनामा ५७ प्रतिशतले बढेको जनाइएको छ । मे महिनामा यो ५९ प्रतिशत थियो । त्यस्तै, मे महिनामा ४४ प्रतिशतले वृद्धि भएको औद्योगिक उत्पादन थप सुधारतर्फ लागेको छ । ब्युरोका अनुसार जुन महिनामा औद्योगिक उत्पादन वृद्धि ४८ प्रतिशत भएको हो । बिहीबार बेइजिङमा आयोजित पत्रकार सम्मेलनमा ब्युरोकी प्रवक्ता लिउ आइहुवाले चीनको अर्थतन्त्र निरन्तर सुधारोन्मुख रहेको बताइन् । तर चीनका मुख्य व्यापारिक साझेदार मुलुकहरूमा कोरोना महामारीले चुनौती सिर्जना गरिरहेकाले चीनको राष्ट्रिय पुनरुत्थानमा अझै पनि दबाब छ । विश्वमै विशाल अर्थतन्त्र भएका मुलुकमध्ये चीनले मात्र सन् २०२० मा आर्थिक वृद्धि गर्ने अपेक्षा गरिएको छ । कोभिड१९ को महामारीका कारण गत मे महिनामा चीनले सन् २०२० का लागि आर्थिक वृद्धिको लक्ष्य नराख्ने बताएको थियो । सन् १९९० यता चीनले वार्षिक वृद्धिको लक्ष्य नराखेको यो पहिलो पटक हो ।"
बिहारमा जुलाई ३१ सम्म लकडाउन,"पटना (एजेन्सी) कोरोना भाइरस (कोभिड१९) को संक्रमण फैलन नरोकिएपछि भारतको बिहार राज्यमा लकडाउन घोषणा गरिएको छ । बिहारका उपमुख्यमन्त्री सुशीलकुमार मोदीले बिहीबार जुलाई ३१ सम्मका लागि लकडाउन गरिएको जनाएका हुन् । बिहीबार घोषणा गरिएको लकडाउन सम्पूर्ण जिल्लामा लागू हुने राज्य सरकारले जनाएको छ । सरकारका अनुसार लकडाउन अवधिमा सरकारी तथा निजी कार्यालयका साथै सम्पूर्ण शैक्षिक संस्थाहरू बन्द हुनेछन् । सरकारको निर्देशिकाअनुसार राजधानी पटना क्षेत्रमा यातायात सेवा पनि लकडाउन अवधिमा सम्पूर्ण रूपमा बन्द गरिने जनाइएको छ । अटोरिक्सा चालकलाई पूर्णरूपमा लकडाउनको पालना गर्न आग्रह गर्दै नियम उल्लंघन गरेको खण्डमा कारबाही गरिने जनाइएको छ । त्यसैगरी, वर्कसप तथा मोबाइल मर्मत केन्द्रसमेत बन्द गरिएका छन् ।त्यसैगरी, जुलाई ३१ सम्म सम्पूर्ण धार्मिक तथा पर्यटकीय क्षेत्रहरू पनि बन्द रहनेछन् । मन्दिर तथा धार्मिक स्थलहरूमा पुजारीलाई दैनिक कर्म पूजा गर्न अनुमित दिइएको जनाइएको छ । व्यापारिक मल, सिनेमा हल, पौडी पोखरीहरू, व्यायामशाला, तालिम केन्द्रका साथै खेलकुद तथा सांस्कृतिक केन्द्रहरू पूर्णरूपमा बन्द गरिएको छ । लकडाउन अवधिमा औद्योगिक क्षेत्र तथा निर्माण कार्य भने सामाजिक दूरी कायम गरी सञ्चालन गर्न अनुमति दिइएको छ । त्यस्ता क्षेत्रमा खटिने मजदुर तथा अन्य व्यक्तिले अनिवार्य रूपमा मास्क लगाउनुपर्ने जनाइएको छ । त्यसैगरी, कृषिसँग सम्बन्धित क्रियाकलाप तथा पसलहरूका साथै राजधानी बाहिरका क्षेत्रमा ट्याक्सी तथा अटोरिक्सालाई स्थानीयस्तरमा सञ्चालन गर्न दिइनेछ । त्यसैगरी होटल तथा रेस्टुराँमा सामाजिक दूरी कायम गरी खुला गर्न दिइने जनाइएको छ । सरकारको घोषणाअनुसार रेल तथा हवाई यातायात सुचारु रहनेछ । रक्षा, केन्द्रीय सशस्त्र प्रहरी फौज, पेट्रालियम पदार्थका डिपो तथा बिक्री केन्द्र, विपद् व्यवस्थापन, ऊर्जा, हुलाकलगायत सेवासँग सम्बन्धित कार्यालयले सेवा प्रदान गर्ने जननाइएको छ ।बिहारमा पछिल्लो समय कोभिड१९ को संक्रमण तीव्र रूपमा फैलिइरहको छ । भारतको केन्द्रीय स्वास्थ्य तथा परिवार कल्याण मन्त्रालयका अनुसार बिहीबार साँझसम्म बिहारमा कोभिड१९ संक्रमितको संख्या २० हजार ६ सय १२ पुगेको छ । तीमध्ये १३ हजार ४ सय ६२ जना निको भइसकेका जनाइको छ । हालसम्म बिहारमा १ सय ८० जनाले भाइरसका कारण ज्यान गुमाइसकेका छन् । कोभिड१९ संक्रमितका आधारमा भारत विश्वकै तेस्रो स्थानमा छ । बिहीबार साँझसम्म भारतमा ९ लाख ६८ हजार ८ सय ७६ जना संक्रमित भइसकेका छन् । स्वास्थ्य तथा परिवार कल्याण मन्त्रालयका अनुसार भाइरसका कारण मृत्यु हुनेको संख्या २४ हजार ९ सय १५ पुगेको छ । मन्त्रालयका अनुसार संक्रमितमध्ये हालसम्म ६ लाख १२ हजार ८ सय १५ जना निको भइसकेका छन् ।सबैभन्दा बढी प्रभावित राज्य महाराष्ट्रमा संक्रमितको संख्या २ लाख ७५ हजार ६ सय ४० पुगेको छ । १० हजार ९ सय २८ जनाको मृत्यु भइसकेको छ । महाराष्ट्रमा निको हुने १ लाख ५२ हजार ६ सय १३ जना छन् । दोस्रो प्रभावित तमिलनाडु राज्यमा १ लाख ५१ हजार ८ सय २० संक्रमित भएकामध्ये २ हजार १ सय ६७ जनाको मृत्यु भएको छ । तमिलनाडुका १ लाखभन्दा बढी निको भएका जनाइएको छ । दिल्ली राज्यमा हालसम्म कोभिड१९ बाट १ लाख १६ हजार ९ सय ९३ जना संक्रमित भइसकेका छन् । तर तीमध्ये ९५ हजार ६ सय ९९ जना निको भएका छन् । ३ हजार ४ सय ८७ जनाले भने भाइरसको संक्रमणका कारण ज्यान गुमाएका छन् ।"
विशिष्ट व्यक्तिका ट्वीटर अकाउन्ट ह्याक,"सान फ्रान्सिस्को (एएफपी) विटक्वाइन नामक क्रिप्टोकरेन्सीसँग आबद्ध आक्रमणकारीले विशिष्ट व्यक्तिहरूका ट्वीटर अकाउन्ट ह्याक गरेपछि अनुसन्धान सुरु गरिएको छ । सामाजिक सञ्जाल ट्वीटरले उच्चपदस्थ र सामाजिक रूपमा परिचित व्यक्तिका अकाउन्ट ह्याक गरेर पहुँच बनाउन खोज्ने आक्रमणकारीबारे अनुसन्धान भइरहेको बताएको छ । ह्याकरले केकस्ता बद्मासी गरेका छन् वा सूचनामा केकस्तो पहुँच कायम गरेका छन् भन्नेबारे हामीले खोजी गरिरहेका छौं, ट्वीटरले भनेको छ ।अमेरिकाका पूर्वराष्ट्रपति बाराक ओबामा, पूर्वउपराष्ट्रपति जो बाइडेन, बिल गेट्स, एलन मस्क लगायतका अकाउन्ट ह्याक भएका हुन् । त्यसका साथै आक्रमणकारीले एप्पल, उबरका अकाउन्टमा पनि आफ्नो पहुँच पुर्याएको जनाइएको छ । ह्याक गरिएका अकाउन्टबाट बिटवाइन नामको क्रिप्टोकरेन्सीसम्बन्धी जानकारी ट्वीट गरिएको थियो । ह्याक गरिएका व्यक्तिका अकाउन्टबाट बिटवाइनको कारोबार गर्दा दोब्बर फाइदा पुग्ने सन्देशहरू प्रवाह गरेका थिए । ३० मिनेटभित्र एक हजार डलरको एउटा बिटवाइन खरिद गरे दोब्बर रकम पाइने भन्दै सन्देश दिइएको थियो । ट्वीटरका अनुसार ह्याकरहरूले आफ्ना कर्मचारीका अकाउन्ट ह्याक गरी आन्तरिक प्रणालीमा पहुँच हासिल गरेका थिए । केही आक्रमणकारीले हाम्रा कर्मचारीका अकाउन्ट ह्याक गरी ट्वीटरको आन्तरिक प्रणालीमा पहुँच हासिल गरेका हुन् । यो संगठित सामाजिक इन्जिनियरिङ आक्रमण हो भन्ने हामीले विश्वास लिएका छौं, ट्वीटरले भनेको छ । ट्वीटरका प्रमुख कार्यकारी ज्याक डोर्सेले ट्वीटरका लािग यो दिन निकै कठिनाइपूर्ण रहेको बताएका छन् । उनले अकाउन्ट ह्याकबारे तथ्यहरूको जाँच गरिसकेपछि सम्पूर्ण विवरण सार्वजनिक गरिने जनाए ।अमेरिकी राष्ट्रपतिका उम्मेदवार जो बाइडेनको चुनावी अभियानले ह्याक भएको बाइडेनको अकाउन्ट बन्द गरिएको जनाएको छ । अमेरिकी राष्ट्रपति डोनाल्ड ट्रम्पको खाता भने ह्याक भएको छैन् । ट्वीटरमा उनका ८ करोड ३५ लाख फलोअर्स छन् । अमेरिकी सञ्चारमाध्यम भाइसले ट्वीटरका कर्मचारीकै लापरबाहीका कारण ह्याकरहरू ट्वीटरको आन्तरिक प्रणालीमा प्रवेश गरेको बताएको छ । ह्याकिङमा संलग्न रहेको दाबी गर्ने एक व्यक्तिले आफूहरूले ट्वीटरका कर्मचारीलाई रकम दिएको बताएका छन् ।साइबरसुरक्षासँग सम्बन्धित कार्य गर्ने सोसल प्रुफ सेक्युरिटीले पनि ट्वीटरका कर्मचारीको प्रशासनिक पहुँचलाई ह्याकरले प्रयोग गरेको बताएको छ । यसैबीच, बिटटोरेन्टका कार्यकारी प्रमुख जस्टिन सनले ट्वीटरका ह्याकरलाई कानुनी कठघरामा ल्याए १० लाख अमेरिकी डलर पुरस्कार दिइने प्रस्ट्याए ।"
८ अर्ब लगानीका तीन कम्पनीको स्रोत खोज्न निर्देशन,"काठमाडौं (कास) कानुनले वञ्चित गरेका वित्तीय क्रियाकलापमा नलाग्न अर्थमन्त्री युवराज खतिवडाले चार्टर्ड एकाउन्टेन्टहरूलाई निर्देशन दिएका छन् । नेपाल चार्टर्ड एकाउन्टेन्ट्स संस्था (आईक्यान) का नवनिर्वाचित पदाधिकारीको शपथग्रहण कार्यक्रममा बिहीबार अर्थमन्त्री खतिवडाले चार्टर्ड एकाउन्टेन्टलाई आचारसंहिताभित्र रहेर काम गर्न आग्रह गरे । कानुनविपरीत कुनै पनि प्रकारका प्रतिवेदन तयार गर्ने, मुलुकको कर प्रणालीलाई दूषित गर्ने, अवैध ढंगले कमाएको मुद्रालाई निर्मलीकरण गर्ने वा शुद्धीकरणमा लाग्ने गर्नुभएन, उनले भने, गतल प्रतिवेदन बनाउने, पुँजी पलायन गर्नेलगायत काममा सहभागी हुन भएन । सूचना प्रविधिको बढ्दो प्रयोगले जोखिम पनि ल्याएको भन्दै सम्भावित जोखिम न्यूनीकरणका लागि चार्टर्ड एकाउन्टेन्टहरूको क्षमता अभिवृद्धिमा लाग्न पनि उनले सुझाए । सूचना प्रविधिमा आधारित भएर लेखा राख्ने सबैमा जोखिम छ । यसकारण जनशक्तिको क्षमता बढाउनुपर्यो, उनले भने, लेखा प्रणालीको व्यावसायिक आधार बढ्दै छ । अनौपचारिक क्षेत्र औपचारिकतामा आउँदै छ । अब लेखा प्रणालीलाई व्यावसायिक, मर्यादित र अन्तर्राष्ट्रिय मापदण्डको बनाउन तपाईंहरू लाग्नुपर्यो । सार्वजनिक पदमा बसेर स्वार्थ बाझिने गरी काम नगर्न पनि उनले निर्देशन दिए । कुनै विषयमा स्वार्थ बाझिने अवस्था आए म निर्णय प्रक्रियामा सामेल हुँदिनँ भन्न सक्नुपर्यो, उनले भने, पदीय दुरुपयोग गरी स्वार्थ बाझिने गरी काम गर्न भएन । नियमनकारी निकायमा बसेर अनौतिक काम गर्दा सबै नियमनकारी निकायको विश्वासनीयता, जवाफदेहिता, इमानदारी र औचित्यमाथि प्रश्न उठ्ने भएकाले त्यसो नगर्न उनले आग्रह गरे ।"
बैंक किस्ता तिर्ने समय ३ महिनादेखि १ वर्ष थपिँदै,"कोभिड१९ को असरले ऋण तिर्न नसक्ने ऋणीले साँवाब्याज भुक्तानीका लागि तीन महिनादेखि एक वर्षसम्म समय पाउने भएका छन् । राष्ट्र बैंकले मौद्रिक नीतिमार्फत उक्त सुविधा दिन लागेको हो । मौद्रिक नीति निर्माण अन्तिम चरणमा रहेकाले शुक्रबार सार्वजनिक हुने सम्भावना अत्यधिक रहेको स्रोतले बताएको छ । मौद्रिक नीतिमा समावेश करिब १ सय ९० बुँदामध्ये बिहीबारको सञ्चालक समिति बैठकमा १ सय २२ बुँदासम्म छलफल सकिएको छ, स्रोतले भन्यो, शुक्रबार बिहान ८ बजेदेखि बोर्ड छ, बाँकी छलफल त्यहाँ सकेर २ देखि ३ बजे सार्वजनिक गर्ने कार्यक्रम छ । कोभिडका कारण राष्ट्र बैंकले नेपाल टेलिभिजनमार्फत प्रत्यक्ष प्रसारण गरी मौद्रिक नीति सार्वजनिक गर्नेछ ।मौद्रिक नीतिमा कोभिड१९ को असरले थला परेको अर्थतन्त्रमा सरोकारवालाहरूको मनोबल बढाउन विभिन्न राहत कार्यक्रम ल्याउन लागिएको स्रोतले बताएको छ । जसमा कोभिड१९ को असरले प्रभावित ऋणीलाई कम, मध्यम र धेरै प्रभावित गरी तीन भागमा वर्गीकरण गरिएको छ । सोही वर्गीकरणअनुसार साँवा तथा ब्याज भुक्तानीका लागि तीन महिनादेखि एक वर्षसम्मको समयावधि दिन लागिएको छ, स्रोतले भन्यो, यसरी धेरै समयावधिको सुविधा पाउनेमा होटल, एयरलाइन्स, पर्यटनलगायत कोभिडबाट बढी प्रभावित क्षेत्र छन् ।असार मसान्तमा ऋणको साँवा र ब्याज भुक्तानी गर्न नसक्ने ऋणीलाई म्याद थपसँगै ब्याजको पुँजीकरण, ग्रेस अवधि थपलगायत कर्जा पुनःसंरचनाका लागि पर्याप्त समय दिइएको स्रोतले बताएको छ । बैंकलार्ई नगद लाभांश वितरणमा कडाइ गरी बोनस सेयर वितरणमा प्रोत्साहन गर्ने नीति पनि मौद्रिक नीतिले लिँदै छ ।बैंक तथा वित्तीय संस्थाको संख्या घटाएर सेवाको गुणस्तर अभिवृद्धिमा जोड, सहुलियत दरको कर्जाको प्रभावकारी परिचालन, प्राथमिकता प्राप्त क्षेत्र कर्जा, डिजिटल बैंकिङलगायत क्षेत्रमा केही नयाँ नीति समेटेर मौद्रिक नीति ल्याउन लागिएको बताइएको छ । दीर्घकालीन तरलता व्यवस्थापनका लागि लामो अवधिको रिपो र निक्षेप संकलन उपकरण जारी गर्नेबारे पनि मौद्रिक नीतिले सम्बोधन गर्नेछ । केही सातायता बजारमा अधिक तरलता भए पनि कर्जा जान थालेपछि छिट्टै अभाव हुने देखिन्छ, स्रोतले भन्यो, यसकारण दीर्घकालमा तरलता व्यवस्थापनका लागि नीतिगत व्यवस्था सम्बोधन हुनेछ । मौद्रिक नीतिमा अवधि नतोकिए पनि छलफलमा १, ३, ६ महिना र एक वर्ष अवधिको रिपो र निक्षेप संकलन उपकरणबारे छलफल भएको स्रोतले बताएको छ ।बजारमा पैसा कम भएका बेला पठाउने औजार रिपो र धेरै भएका बेला झिक्ने (प्रशोचन) गर्ने निक्षेप संकलन लामो अवधिका लागि जारी गर्ने भन्नेबारे छलफल भएको छ, स्रोतले भन्यो, १ महिना३ महिना६ महिना वा एक वर्ष अवधिका लागि ती औजार जारी गर्न सकिने व्यवस्था आउँछ । हाल राष्ट्र बैंकले बजारमा पैसा अभाव हुँदा एक सातासम्मका लाग मात्र रिपो जारी गर्दै आएको छ । यस्तै बजारबाट पैसा झिक्दा प्रयोग हुँदै आएको निक्षेप संकलन को अवधि पनि एक साता मात्र रहँदै आएको छ । छोटो अवधिका लागि मात्र औजारहरू प्रयोग भइरहेकाले राष्ट्र बैंकले दीर्घकालीन तरलता व्यवस्थापन गर्न नसकेको आरोप लाग्दै आएको थियो । यही समयमा राष्ट्र बैंकले तरलता व्यवस्थापनका लागि दीर्घकालीन औजारहरूबारे नीतिगत व्यवस्था लागेको हो । नयाँ आर्थिक वर्षमा राष्ट्र बैंकले कृषि कर्जालाई थप व्यवस्थित गरी धेरैभन्दा धेरै किसानको पहुँचमा पुर्याउने भएको छ । यसका लागि कृषि कर्जा प्रवाहको नेतृत्व कृषि विकास बैंकलाई दिने घोषणा मौद्रिक नीतिमा गरिनेछ । सोही नीतिबमोजिम कृषि विकास बैंकले कृषि ऋणपत्र (बन्ड) जारी गर्नेछ । वाणिज्य बैंकहरूले सोही ऋणपत्र खरिद गर्नुपर्नेछ । ऋणपत्रमा गरिएको लगानी कृषि कर्जामा गणना गर्न पाइने व्यवस्था मौद्रिक नीतिमार्फत गरिनेछ । यसका लागि कृषि विकास बैंकले पहिलो चरणमा २४ अर्ब रुपैयाँ बराबरको कृषि ऋणपत्र निष्कासन गर्न दिने राष्ट्र बैंकको नीति छ ।मर्जर तथा एक्विजिसनमा नयाँ कुरा नभए पनि कन्सोलिडेसन (एकीकरण) लाई निरन्तरता दिने विषय मौद्रिक नीतिमा पनि समेटिनेछ । तर बाध्यात्मक मर्जरको नीति यसपालि पनि नभएको स्रोतले जनाएको छ । भुक्तानी सेवा प्रदायक र सञ्चालकको लाइसेन्स बन्द गरिने भएको छ, स्रोतले भन्यो, नयाँ आर्थिक वर्षदेखि नै ती कामका लागि नयाँ संस्थालाई लाइसेन्स वितरण नगरिने व्यवस्था आउँदै छ । भुक्तानीसम्बन्धी काम गर्नकै लागि झन्डै दुई दर्जन संस्थाले अनुमति पाइसकेको र थप केही प्रक्रियामा रहेकाले नयाँ लाइसेन्स बन्द गर्न लागिएको हो । यस्तै लघुवित्त वित्तीय संस्थाको नयाँ अनुमतिपत्र बन्द गर्ने व्यवस्था पनि मौद्रिक नीतिमा परेको छ ।डिजिटल बैंकिङलाई राम्रो काम गर्न प्रोत्साहन मात्र नभई बाध्यात्मक पार्ने खालको नीतिगत व्यवस्था पनि मौद्रिक नीतिमा आउने स्रोतले बताएको छ । निजी क्षेत्रले उठाउँदै आएको कर्जाको पुनःसंरचना, पुनर्कर्जा र राहत थ्रीआर विषयले राम्रो प्राथमिकता पाएको बताइएको छ ।"
पुनरुत्थान गर्ने मौद्रिक नीति ल्याऊ,"काठमाडौं (कास) कोभिड१९ ले थला पारेको अर्थतन्त्रको पुनरुत्थान गर्ने किसिमको मौद्रिक नीति ल्याउन कांग्रेसले सुझाएको छ । कोभिड१९ को असरबाट विश्व र राष्ट्रिय अर्थतन्त्र नै धराशायी हुने अवस्थामा पुगेको, दसौं लाख मानिसको आय र रोजगारीमा नकारात्मक असर परेको र अनिश्चितताले गर्दा लगानी एवं आर्थिक गतिशीलतामा निजी क्षेत्र आश्वस्त नभएको परिप्रेक्ष्यमा आगामी आर्थिक वर्षको मौद्रिक नीतिको महत्त्व धेरै रहेको कांग्रेसको अर्थतन्त्र केन्द्रित विशेष समितिको निष्कर्ष छ । महामारीले एकातिर बैंकको निक्षेप तथा अन्य स्रोत परिचालन गरी तरलता वृद्धि गर्ने र कर्जा विस्तार गर्न सक्ने क्षमता कमजोर भएको छ, समितिले बिहीबार जारी गरेको विज्ञप्तिमा भनिएको छ, उद्योगव्यवसाय रुग्ण वा बन्द हुने अवस्थामा विप्रेषण, पर्यटन तथा निर्यातबाट प्राप्त हुने विदेशी मुद्राको आम्दानी कम भई भुक्तानी सन्तुलनमा थप प्रतिकूल प्रभाव पर्ने देखिएको छ । वर्तमान चुनौतीको सामना गर्न सक्ने मौद्रिक नीति आर्थिक पुनरुत्थान, दीर्घकालीन आर्थिक वृद्धि, वित्तीय सुधार, विनिमय दर एवं बाह्य भुक्तानी सन्तुलन र नियमन तथा सुपरिवेक्षण क्षमतामा केन्द्रित हुनुपर्ने समितिको सुझाव छ । कर्जाको पुनःसंरचना, कर्जा भुक्तानीको अवधि पुनर्तालिकीकरण र ब्याजको पुँजीकरण गरेर कर्जा व्यवस्थापनमा लचकता अपनाउने, कोभिड१९ को असरबाट अत्यधिक प्रभावित पर्यटन, यातायात, निर्माण, निर्यातजन्य उद्योग, लघु तथा साना उद्यम व्यवसाय, स्वास्थ्य र शिक्षा जस्ता क्षेत्रहरूलाई आर्थिक राहत दिने, महिला एवं लक्षित समुदायका उद्यमीहरूले भोगेको संकटलाई सम्बोधन गर्ने र भविष्यमा पनि प्रोत्साहन हुने गरी विशेष प्याकेज ल्याउनुपर्नेमा कांग्रेसले जोड दिएको छ । केन्द्रीय बैंकको प्रमुख मौद्रिक औजार नीतिगत ब्याजदर रहे पनि त्यसले बैंकिङ ब्याजका दरमा प्रभाव पार्न नसकेको अवस्थामा तरलता व्यवस्थापनमार्फत उपलब्ध औजार अवलम्बन गरी ब्याजदर एकल अंकमा सीमित गर्ने लक्ष्य राख्नुपर्ने र संस्थागत निक्षेपकर्तासँगको समन्वयमा ब्याजदर स्थिर राख्न पनि पहल गर्न पनि सुझाइएको छ । कम्तीमा दुई वर्षसम्म मौजुदा नाफा करमा भारी छुट दिएर बैंकलाई एकआपसमा गाभ्न सजिलो बनाउने, उत्प्रेरणाहरू बाध्यात्मक नभई स्वाभाविक हुनुपर्ने, देशको वित्तीय क्षेत्रको विस्तार, जोखिम विविधीकरण तथा वित्तीय पहुँचमा विकास बैंक तथा अन्य वित्तीय संस्थाको विशिष्ट योगदानको कदर गर्दै ती संस्थाको मौलिक अस्तित्व जोगाउनुपर्ने पनि कांग्रेसका सुझाव छ । केन्द्रीय बैंकका परम्परागत दायित्वमा उत्पादन वृद्धि र मुद्रास्फीति नियन्त्रण पर्ने हुँदा चालु मूल्यमा मापन गरिने कुल गार्हस्थ्य उत्पादनको वृद्धि दरलाई मौद्रिक नीतिको मुख्य लक्ष्य बनाउन पनि भनिएको छ ।"
स्मार्टलाई सवा अर्ब तिर्न भदौसम्म म्याद,"काठमाडौं (कास) स्मार्ट टेलिकमले इजाजतपत्र नवीकरण दस्तुरबापत आठौं किस्ता तिर्न भदौसम्मको म्याद पाएको छ । गत साता बसेको मन्त्रिपरिषद्ले वैशाखभित्र तिर्नुपर्ने सवा अर्ब रकम तिर्न कम्पनीलाई थप म्याद दिएको हो ।एकीकृत मोबाइल सेवाको अनुमतिपत्रको आठौं किस्ताबापत स्मार्टले प्राधिकरणलाई १ अर्ब २५ करोड तिर्नुपर्ने थियो । वैशाखभित्र तिर्नुपर्ने रकम कम्पनीले तिर्न नसकेपछि उसको मागअनुसार नै सरकारले थप म्याद दिएको हो । स्मार्टले नवीकरणबापतको छैटौं र सातौं किस्ताको रकमसमेत तिर्न बाँकी छ ।मन्त्रिपरिषद्ले महामारीको सहुलियतबापत सञ्चारमाध्यमलाई नवीकरण शुल्क छुट दिने निर्णय पनि गरेको छ । मन्त्रिपरिषद्ले राष्ट्रिय प्रसारण नियमावली, रेडियो प्रसारण नियमावली, चलचित्र विनियमावली संशोधन गर्दै सञ्चारमाध्यमलाई नवीकरण शुल्क छुट दिने निर्णय गरेको सरकारका प्रवक्ता एवं अर्थमन्त्री युवराज खतिवडाले बताए । यस्तै कोभिड१९ का कारण अन्तर्राष्ट्रिय र राष्ट्रिय उडान प्रभावित भएको भन्दै राहतस्वरूप सरकारले उड्डयन कम्पनीहरूलाई पार्किङ शुल्कसहित अन्य छुट दिने पनि घोषणा गरेको छ । सरकारले लकडाउनको अवधिमा खरिद सम्झौता भएका र उक्त अवधिभर खरिद सम्पन्न नभएका सबै सम्झौतामा कुनै आर्थिक भार नपर्ने गरी बढीमा ६ महिनाको म्याद थप गर्ने स्वीकृति दिएको छ । अर्थ मन्त्रालयको प्रस्तावमा मन्त्रिपरिषद्ले यो अवधिमा काम सम्पन्न नभएका सम्झौतामा आपूर्तिकर्ता, निर्माणकर्ता, परामर्शदाताले म्याद थपबापत कुनै थप दाबी गर्न नपाउने गरी म्याद थप्न स्वीकृति दिने निर्णय गरेको हो ।"
शोधनान्तर बचत पौने २ खर्ब,"१८ अर्ब ७२ करोड एफडीआई गएको ११ महिनामा १८ अर्ब ७२ करोड रुपैयाँ प्रत्यक्ष विदेशी लगानी (एफडीआई) नेपाल भित्रिएको छ । ०७६ जेठमा ११ अर्ब ८० करोड रुपैयाँ विदेशी लगानी आएको थियो । यस्तै, गत वैशाखसम्म १७ अर्ब ४२ करोड रुपैयाँ एफडीआई आएको थियो ।"
परिसूचक राम्रो भए पनि आर्थिक वृद्धि खुम्चियो,"अर्थमन्त्री युवराज खतिवडाले अर्थतन्त्रका प्रायः परिसूचक राम्रो भए पनि आर्थिक वृद्धि खुम्चिएको बताएका छन् । बैंकमा अधिक तरलता, विदेशी मुद्राको सञ्चिति बढ्दै र आयात घट्दै गए पनि आर्थिक वृद्धि खुम्चिएको उनको भनाइ छ । कतिपय परिसूचक राम्रो हुँदाहुँदै पनि आर्थिक वृद्धिदरमा नकारात्मक अवस्था देखिएको छ, उनले भने, आर्थिक गतिविधिमा देखिएको शिथिलताले आर्थिक वृद्धि २ प्रतिशत मात्र हुन्छ भन्ने अनुमान मिल्न खोजेको छ ।प्रतिनिधिसभाअन्तर्गतको अर्थ समिति बैठकमा बिहीबार खतिवडाले बैंकिङ प्रणालीमा २ खर्बभन्दा बढी अधिक तरलता रहेको जानकारी दिए । आर्थिक वर्षको सुरुमा तरलता अभाव हुन्छ कि भन्ने शंका रहे पनि त्यो अवस्था नदेखिएको उनले बताए । आयात कम भएकाले व्यापार घाटा कम भएको उनले जनाए । सरकारसँग १० महिनाभन्दा बढीको वस्तु आयात धान्न सक्ने विदेशी मुद्रा रहेको उनको भनाइ छ । राजस्वसमेत संशोधित लक्ष्यअनुसार असुल भएको मन्त्री खतिवडाको दाबी छ । अघिल्ला महिनाको तुलनामा आयात बढेकाले असारमा राजस्व संकलन पनि बढेको उनले बताए । अघिल्लो वर्ष राजस्व धेरै उठाउन सकिन्छ भन्ने हेतुले बढी नै अनुमान गरिएको हो, उनले भने, उठ्न नसक्ने देखेपछि संशोधित अनुमान पेस गरेका हौं । संशोधित अनुमानमा ८ खर्ब २७ अर्ब राजस्व उठ्ने लक्ष्य राखेकामा ८ खर्ब ४१ अर्ब संकलन भएको उनले जानकारी दिए । संशोधनमा १० खर्ब ७३ अर्ब रुपैयाँ खर्चको अनुमान गरेकामा १० खर्ब ९४ अर्ब खर्च भएको उनको भनाइ छ । चालु र पुँजीगत खर्चको सन्तुलन बिग्रेको स्विकार्दै उनले विदेशी सहायता लक्ष्यअनुसार भएको दाबी गरे । समग्रमा सुरु बजेट अनुमानको ७५ प्रतिशत राजस्व उठेको उनले जनाए । असारमा बजेटको ठूलो हिस्सा खर्च गर्ने प्रवृत्ति नरोकिएको भन्दै खतिवडाले चालु वर्षमा ४ प्रतिशत रकमान्तर भएको बताए । अघिल्लो आर्थिक वर्षमा पूरा हुन नसकेका ठेक्कापट्टा र त्योसँग सम्बन्धित वित्तीय दायित्व चालु आवमा सारिएको उनको भनाइ छ । लकडाउनको अवधिमा पूरा गर्नुपर्ने ठेक्का रोकिएको भए चालु आवमा ६ महिना म्याद थप गर्ने उनले जानकारी दिए । चालु आवमा करिब १६ अर्ब बजेट बचत भएको उनको भनाइ छ । कोभिड१९ को जोखिम कम हुँदै गए थप आर्थिक दायित्व नथपिने गरी व्यवस्थापन गरेको उनले बताए । उनका अनुसार चालु आवको पहिलो दिनमै सबै मन्त्रालयलाई मार्गदर्शन जारी गरिएको छ । मार्गदर्शनमा मन्त्रालयले योजना कार्यान्वयन गर्न कार्यविधि बनाउने, अघिल्ला वर्षका कार्यविधि संशोधन गर्नुपरे साउनसम्म गरिसक्नुपर्नेछ । सबै निर्देशिका साउनमै जारी गरिसक्ने उनले बताए । बैठकमा सत्तारूढ पार्टीका सांसदले नै दुई तिहाइ नजिकको सरकारले तीनवटा बजेट ल्याए पनि जनताको जीवनस्तरमा परिवर्तन नदेखिएको भन्दै असन्तुष्टि जनाएका छन् । सरकारले आफ्नो कार्यकालको आधा समय पूरा गरेको अवस्थामा अर्को चुनावमा जाँदा सत्तामा बस्दा केके गर्यौ भनी जनताले सोध्दा उत्तर दिन पाउने हो कि होइन भन्ने चिन्ता लागेको पूर्वअर्थमन्त्री तथा नेकपा नेता सुरेन्द्र पाण्डेले बताए । नेकपाकी सांसद रामकुमारी झाँक्रीले लकडाउनलाई सरकारले काम गर्न नसकेको बहाना देखाउन सजिलो प्रतिक्रिया दिइन् । कम्युनिस्ट पार्टीको सरकारले सर्वसाधारणको जीवनमा के परिवर्तन आयो ? उनले प्रश्न गरिन् । सरकारले २३ प्रतिशत तथ्यांक तलमाथि पारेर मात्रै केही गरेको देखाउन विज्ञ अर्थमन्त्री नचाहिने उनको दाबी थियो । छलफलमा नेकपा सांसद हरिराज अधिकारीले बजेटले निरन्तरतालाई धानेको बताए । संविधानमा समाजवादमा जाने भनिए पनि त्यस्तो अवस्था नदेखिएको उनको भनाइ छ । रकमान्तर गरेर काम गर्ने परिपाटी नै खराब रहेको उनको धारणा छ ।"
एपहरूको नियमन गर्न सुझाव,"इन्टरनेट सेवा प्रदायकको नवीकरण शुल्क बढाउन सुझाव महालेखा परीक्षकको कार्यालयले इन्टरनेट सेवा प्रदायकको नवीकरण र लाइसेन्स शुल्क बढाउन पनि सरकारलाई सुझाएको छ । दूरसञ्चार र इन्टरनेट सेवा प्रदायकले उस्तैउस्तै प्रकृतिका सेवा दिइरहे पनि उनीहरूको नवीकरण र लाइसेन्स शुल्कमा ठूलो भिन्नता रहेको महालेखाको दाबी छ । इन्टरनेट सेवा प्रदायक दर्ता हुँदा ३ लाख र प्रत्येक वर्षमा नवीकरणबापत् २ लाख ७० हजार बुझाउनुपर्ने व्यवस्था छ, महालेखाको प्रतिवेदनमा भनिएको छ, मोबाइलको एकीकृत लाइसेन्स लिँदा १० वर्षभित्रमा २० अर्ब १३ करोड बुझाउनुपर्ने व्यवस्था छ । त्यसपछि पनि मोबाइल सेवा प्रदायकले हरेक ५५ वर्षमा २० अर्ब रुपैयाँ तिर्नुपर्ने व्यवस्था छ ।विगतमा इन्टरनेट सेवा प्रदायकले डेटा सम्प्रेषण गर्ने र टेलिफोन सेवा प्रदायकले भ्वाइस सम्प्रेषण गर्ने भएकाले व्यावसायिक प्रकृति बेग्लाबेग्लै थियो, प्रतिवेदनमा भनिएको छ, प्रविधिमा आएको परिवर्तनसँगै टेलिफोन सेवा प्रदायकबाट हुने भ्वाइस सम्प्रेषण इन्टरनेट सेवा प्रदायकले प्रदान गर्ने इन्टरनेटबाट समेत हुन थालेको छ ।इन्टरनेटमार्फत भ्वाइसको अतिरिक्त भिडियोसमेत डाटाका रूपमा सम्प्रेषण हुने प्रविधि विकास भएका कारण यी दुई प्रकृतिका व्यवसायमा खासै भिन्नता नरहेको प्रतिवेदनमा जनाइएको छ । टेलिफोन सेवा प्रदायक र इन्टरनेट सेवा प्रदायकले दिने सेवाको प्रकृति उस्तै भएको भन्दै इन्टरनेट सेवा प्रदायकले तिर्नुपर्ने लाइसेन्स दस्तुर र नवीकरण दस्तुर पुनरावलोकन गरी यस प्रकारको अत्यधिक अन्तर न्यून गर्नुपर्ने महालेखाको निष्कर्ष छ ।"
गुणस्तर नजाँची सेनिटाइजर बेच्न नदेऊ,"काठमाडौं (कास) नेपाल औषधि उत्पादक संघले औषधि व्यवस्था विभागलाई उद्योग दर्ता र गुणस्तर परीक्षणबिना सेनिटाइजर उत्पादन र बिक्री गर्न दिने निर्णय फिर्ता लिन माग गरेको छ । सरकारले सेनिटाइजर उद्योग दर्ताको समय थपको निर्णय पनि फिर्ता लिन माग गरिएको संघका अध्यक्ष नारायणबहादुर क्षत्रीले बताए । सरकारी निर्णयको विरोध गर्दै संघका प्रतिनिधिले मंगलबारदेखि विभाग परिसरमा शान्तिपूर्ण धर्ना दिँदै आएका छन् । हामीले स्वास्थ्यमन्त्री, मन्त्रालयका विभिन्न पदाधिकारी र विभागका महानिर्देशकलाई भेटी आफूहरूका माग सम्बोधन गरिदिन ज्ञापन बुझाइसकेका थियौं, क्षत्रीले भने, हाम्रा मागको बेवास्ता गरी असार २२ मा मन्त्रिपरिषद्ले अर्कै निर्णय गर्दा हामी आन्दोलनमा उत्रिएका हौं ।विभागले ०७६ चैत ९ मा ह्यान्ड सेनिटाइजर दर्तासम्बन्धी सूचना जारी गरेको थियो । सूचनामा सेनिटाइजर उत्पादन गर्न इच्छुक र त्यसअघि सेनिटाइजर उत्पादन गर्दै आएका उद्योग वा कम्पनीलाई असार ९ भित्र विभागबाट स्वीकृति लिन निर्देशन दिइएको थियो । उत्पादन गर्ने उद्योग वा कम्पनीले प्रविधिजन्य स्वास्थ्य सामग्री तथा उपकरणसम्बन्धी निर्देशिका०७४ अनुसार गर्नुपर्ने भनिएको थियो । निर्देशिकामा विश्व स्वास्थ्य संगठन (डब्लूएचओ) को मापदण्डअनुसार ह्यान्ड सेनिटाइजर बनाउन भनिएको छ । असार ९ को मिति सकिएपछि विभागले पुनः असार २२ मा ह्यान्ड सेनिटाइजर दर्ताको म्याद ३ महिना थपियो । यही निर्णय फिर्ता लिन माग गर्दै संघले आन्दोलन गरेको हो । विभागमा हालसम्म करिब ४० कम्पनीहरूले सेनिटाइजर उत्पादनको स्वीकृति लिएको संघले जनाएको छ ।"
मन्त्रीसँग मुख्यमन्त्रीको कार्यसम्पादन सम्झौता,"मकवानपुर (कास) वाग्मती प्रदेशका मुख्यमन्त्री डोरमणि पौडेलले मन्त्रीहरूसँग कार्यसम्पादन सम्झौता गरेका छन् । आर्थिक वर्ष ०७७७८ सुरु भएसँगै प्रदेशका पाँच जना मन्त्रीसँग कार्यसम्पादन सम्झौता भएको छ । मुख्यमन्त्री तथा मन्त्रिपरिषद् कार्यालयमा बिहीबार मुख्यमन्त्री पौडेलले प्रदेशका आन्तरिक मामिला तथा कानुनमन्त्री शालिकराम जम्कट्टेल, आर्थिक मामिला तथा योजनामन्त्री कैलाश ढुंगेल, भौतिक पूर्वाधार विकासमन्त्री रामेश्वर फुँयाल, सामाजिक विकासमन्त्री युवराज दुलाल र भूमि, व्यवस्था, कृषि तथा सहकारीमन्त्री दावादोर्जे लामासँग मुख्यमन्त्री पौडेलले एक वर्षको कार्यसम्पादन सम्झौता गरेका हुन् । उद्योग, पर्यटन, वन तथा वातावरणमन्त्री अरुण नेपाल भने सम्झौता कार्यक्रममा उपस्थित थिएनन् ।नीतिगत रूपमा गर्ने कार्यहरूको मात्रै सम्झौता गरिएको मुख्यमन्त्री पौडेलले बताए । यो नीतिगत सम्झौता हो । यसको मूल्यांकन हामी सोहीअनुसार गर्छौं, उनले भने, यो सम्झौताले काम गर्ने उत्प्रेरणा प्रदान गर्नेछ । काममा प्रतिबद्धता देखाउन सबैलाई सचेत गराउँछ । प्रदेश सरकारकाले मन्त्रीहरूमार्फत सचिवहरूसँग र सचिवहरूमार्फत विभागीय प्रमुख र मातहत कार्यालय प्रमुखसँग कार्यसम्पादन सम्झौता गर्नेछन् । सम्झौतामा मासिक रूपमै गर्नुपर्ने विवरण उल्लेख गरी काम गरिने पौडेलले जानकारी दिए । बजेट कार्यान्वयन, नीति तथा कार्यक्रम र मन्त्रालयले आफ्नै नेतृत्वमा गर्ने कार्यक्रम कार्यान्वयनमा काम गर्ने गरी कार्यसम्पादन सम्झौता गरिएको वाग्मती प्रदेशका प्रमुख सचिव तोयम रायले बताए । सम्झौतापश्चात् मन्त्रालयगत प्रगति विवरण हामी चौमासिक रूपमा प्रकाशन गर्नेछौं । त्यसपछि प्रदेशले तय गरेको नीतिअनुसार प्रदेश सरकारले विनियोजन गरेको बजेट खर्चको अवस्थाका विषयमा सबैलाई जानकारी हुनेछ, उनले भने ।"
कोरोनाविरुद्ध लड्न सूर्य नेपालको ७ करोड,"काठमाडौं (कास) सूर्य नेपाल प्रालिले कोभिड१९ विरुद्धको लडाइँमा सहयोग पुर्याउन ७ करोड रुपैयाँ सहयोग गर्ने घोषणा गरेको छ । १ करोड रुपैयाँका दरले सातै प्रदेशलाई सहयोग गर्ने सूर्य नेपालले जनाएको हो । कम्पनीका भाइस प्रेसिडेन्ट रवि केसीले घोषणा गरिएको एकएक करोड रुपैयाँ प्रदेश ५ का मुख्यमन्त्री शंकर पोखरेल र वाग्मती प्रदेशका मुख्यमन्त्री डोरमणि पौडेललाई हस्तान्तरण गरे । कम्पनीको तनहुँ कारखानाका प्रमुख बाबुराम कार्कीले गण्डकी प्रदेशका मुख्यमन्त्री पृथ्वीसुब्बा गुरुङलाई १ करोड रुपैयाँको चेक हस्तान्तरण गरे । प्रदेश १, प्रदेश २, कर्णाली र सुदूरपश्चिम प्रदेशका मुख्यमन्त्रीहरूलाई छिट्टै सहायता रकम हस्तान्तरण गरिने कम्पनीले जनाएको छ । कम्पनीले उक्त रकम सातै प्रदेशले स्थापना गरेका कोरोना कोषमा जम्मा हुने गरी सहयोग गरेको हो । आर्थिक सहयोगले कोरोनाविरुद्ध लड्न हरेक प्रदेशलाई प्रेरणा र ऊर्जा मिल्ने कम्पनीको विश्वास छ । कम्पनीले सामाजिक उत्तरदायित्वअन्तर्गत प्राकृतिक प्रकोपलाई प्राथमिकतामा राखी बारा, पर्सा र तनहुँका नगरपालिका तथा विभिन्न वडामा सहयोग पनि प्रदान गरेको थियो ।"
सेल पेका विजेता घोषणा,"काठमाडौं (कास) सेल पेले ल्याएको २०२० गेट सामसङ ग्यालेक्सी एस २० योजनाको लक्की ड्रमार्फत विजेता घोषणा गरेको छ । बिहीबार सार्वजनिक गरिएको लक्की ड्रमा सुजन कार्की विजेता भएका छन् । साथै हरेक साताका ३५ जना ग्राहकले पनि पेलेस, एड्रेस लन्च, इनरगियर एक्सएजबाट विभिन्न उपहार पाएका छन् ।"
रियलमीका दुई स्मार्टफोन,"काठमाडौं (कास) रियलमीले रियलमी ६ र रियलमी ६ आई स्मार्टफोन सार्वजनिक गरेको छ । रियलमी ६ मा ८ जीबी र्याम र १२८ जीबी स्टोरेज छ । यसमा मिडियाटेक हेलियो जी ९० टी एसओसी, ६५ इन्च ९० हर्ट्ज अल्ट्रा स्मुथ डिस्प्ले, ६४ एमपी एआई क्वाड क्यामेरा र ३० वाट क्विक चार्जिङ जस्ता विशेषता छन् । रियलमी ६ आई मा ४ जीबी र्याम र १२८ जीबी स्टोरेज छ । यसमा मिडियाटेक हेलियो जी ८० एसओसी, ६५ इन्च एचडी प्लस मिनी ड्रप डिस्प्ले, ४८ एमपी एआई क्वाड क्यामेरा, ५ हजार एमएएच ब्याट्री र १८ वाटको क्विक चार्जिङलगायत विशेषता छन् । यी स्मार्टफोन रियलमी यूआई एन्ड्रोइड १० मा आधारित छन् । रियलमी ६ को मूल्य ३२ हजार ९ सय ९० र रियलमी ६ आईको मूल्य २५ हजार ९ सय ९० रुपैयाँ रहेको कम्पनीले जनाएको छ ।"
ओप्पोको मिनी चार्जर,"काठमाडौं (कास) ओप्पोले १२५ वाटको फ्ल्यास चार्ज, ६५ वाटको एयरभोक वायरलेस फ्ल्यास र ५० वाटको मिनी सुपरभोक चार्जर सार्वजनिक गरेको छ । साथै ११० वाटका मिनी फ्ल्यास चार्जर सार्वजनिक गर्ने पनि कम्पनीको घोषणा छ । पहिलो पटक सार्वजनिक गरिएका ५० वाट मिनी सुपरभोक चार्जर र ११० वाटका फ्ल्यास चार्जरमा हल्का, पातलो र पोर्टेबलजस्ता विशेषता छन् ।"
टेलिकमको नयाँ अफर,"काठमाडौं (कास) नेपाल टेलिकमले जीएसएम तथा सीडीएमए पोस्टपेड मोबाइल र एफटीटीएचमा विभिन्न अफर ल्याएको छ । एफटीटीएचलाई डाटा र कम्बो प्याक गरी थप ग्राहकमैत्री बनाइएको टेलिकमले जनाएको छ । यसअन्तर्गत २० र ५० एमबीपीएसका एक महिना, तीन महिना र १२ महिनाका लागि विभिन्न दरका प्याक छन् । कम्बो प्याकअन्तर्गत १५, २५ र ६० एमबीपीएसको इन्टरनेट तथा भ्वाइस सेवा उपलब्ध छ ।"
नबिलको र्षिकोत्सव योजना,"काठमाडौं (कास) नबिल बैंकले ३६ औं वार्षिकोत्सव योजना ल्याएको छ । बैंकले बिहीबार ल्याएको योजनामा रिटेल कर्जा (घर कर्जा, धितो कर्जा, व्यक्तिगत ओभरड्राफ्ट) र साना तथा मझौला व्यवसाय कर्जामा ब्याज छुटलगायत सुविधा छन् । घर कर्जा, साना तथा मझौला कर्जामा ७९९ प्रतिशत, धितो कर्जा र व्यक्तिगत ओभरड्राफ्टमा ८४९ प्रतिशत ब्याज छुट दिने जनाएको छ ।"
उडान कूटनीतिक मर्यादाविपरीत,"लकडाउनका समय अन्तर्राष्ट्रिय चार्टर उडानमा मनोमानी गरिएको आवाज उठेपछि छानबिन गर्न संस्कृति, पर्यटन तथा नागरिक उड्डयन मन्त्रालयले गठन गरेको समितिले नेपाल वायुसेवा निगमले कूटनीतिक मर्यादाविपरीत काम गरेको ठहर गरेको छ । छानबिन समितिले दिएको सुझाव प्रतिवेदनमा कुनै ट्राभल्स एजेन्सीको पक्षमा सिफारिस गर्दै जापान उडान गर्न सकिने भनेर कूटनीतिक मर्यादाविपरीत काम भएको निष्कर्ष निकालिएको छ ।जेठ तेस्रो साता यात्रुसँग तेब्बर भाडा असुल्दै चार्टर उडान गर्न थालिएको गुनासो आएपछि कूटनीतिक नियोग प्रत्यक्ष संलग्न हुनेबाहेकका उडानलाई अनुमति नदिने मन्त्रालयले निर्णय गरेको थियो । तर, उक्त निर्णय सेलाउन नपाउँदै माथिबाट दबाब आएको भन्दै काठमाडौंका सोसाइटी ट्राभल्स र सिरिन ट्राभल्सलाई अस्ट्रेलिया र जापानका लागि चार्टर उडानको अनुमति दिइएको थियो । दूतावास र एयरलाइन्सबीच सम्झौता नभइकन आपसी मिलेमतोमा यी दुई चार्टर उडान भएका थिए । यसपछि मन्त्रालयले सहसचिव सुरेश आचार्यको संयोजकत्वमा एक छानबिन समिति गठन गर्यो । जापान र हङकङको चार्टर उडानमा भएको मनोमानीमा खोजबिन गर्ने कार्याधिकार यो समितिलाई दिइएको थियो ।प्रतिवेदनको सुझावमा भनिएको छ, निगमका वाणिज्य विभागका जिम्मेवार अधिकारीले कूटनीतिक नियोगमा सोझै इमेलमार्फत पत्राचार गरी कुनै ट्राभल्स एजेन्सीको पक्षमा जापान उडान गर्न स्वीकृति दूतावासबाट प्राप्त गरेको विषय कूटनीतिक मर्यादाको प्रतिकूल पाइएको । निगमका वाणिज्य विभाग प्रमुख टंकनिधि दाहाल र उपप्रमुख दीपेन्द्र सुवेदीसँग यसबारे बयान लिइए पनि कामचलाउ जवाफ मात्रै दिइएको प्रतिवेदनमा उल्लेख छ । प्रतिवेदनमा औंल्याइएअनुसार कूटनीतिक दायराको प्रबन्ध र व्यवस्थाका आधारमा यसमा परराष्ट्र मन्त्रालय पनि तानिएको छ । छानबिन समिति बन्ने बेलामा पनि संस्कृति, पर्यटन तथा नागरिक उड्डयनमन्त्री योगेश भट्टराईले चार्टर उडान प्रक्रियामा कहीँकतै गल्ती र आर्थिक अपचलन भएको पाइएकोमा तत्काल कारबाही गर्ने प्रतिबद्धता जनाएका थिए ।यसरी चार्टर उडान गर्नेमा सुमेघ, प्रेसिडेन्ट, हारभेस्टमुन, सिरिन, बोन, एबल नेपाल, सोसाइटी ट्राभल्ससलगायत छन् । एक साताको समय दिइएको छानबिन समितिले १५ दिन लगाएर गएको साता नै मन्त्रालयमा प्रतिवेदन बुझाएको छ । २०७६ चैत ११ देखि २०७७ जेठ २८ बीचमा जापान र हङकङ चार्टर उडानका लागि भएका उडानहरूमा अनियमितता देखिएपछि छानबिन समिति बनेको थियो । उक्त अवधिमा नेपालबाट जापानमा १५ वटा र हङकङमा ९ वटा चार्टर उडानका लागि सम्झौता भएको थियो । तर, सम्झौताअनुसारका सबै उडान हुन सकेका थिएनन् ।छानबिनको निचोडमा, नेपालमा दर्ता नै नभएको सनराइज ट्राभल्ससँग पनि नेपाल वायुसेवा निगमको कारोबार सम्भव भएको देखिन्छ । उक्त कारोबारलाई लक्षित गर्दै प्रतिवेदनको निष्कर्षमा छ, नेपालमा दर्ता नभएको र नेपाल सरकारको आधिकारिक निकायबाट इजाजत पाई नियमन र नियन्त्रण नहुने ट्राभल्स एजेन्सीलाई निगमले प्राथमिकतामा राख्ने गरेको पाइएको ।समितिले विभिन्न ट्राभल्स एजेन्सीका प्रतिनिधि र कूटनीतिक मर्यादा नाघ्ने गरी सम्झौता गर्न सिफारिस गर्ने निगमका वाणिज्य विभाग प्रमुख दाहाल, अपरेसन डाइरेक्टर दीपु ज्वारचन, कार्यकारी अध्यक्ष सुशील घिमिरे, त्रिभुवन अन्तर्राष्ट्रिय विमानस्थलका महाप्रबन्धक देवेन्द्र केसी, विमानस्थल सुरक्षा प्रमुख एसएसपी रामकृपाल शाहसँग लिएको बयान प्रतिवेदनमा छ । प्रतिवेदनको निष्कर्षमा चार्टर उडानका क्रममा हङकङको भाडा प्रतियात्रु ८१५ अमेरिकी डलरसम्म लिइएको र यो नियमितभन्दा १ सय डलर बढी रहेको उल्लेख छ । यस्तै जापान उडानमा बढीमा १४ सय अमेरिकी डलरसम्म असुलिएको पाइएको र यो नियमितभन्दा २ सय डलर बढी रहेको जनाइएको छ । प्रतिवेदनले चार्टर उडानमा न्यूनतम र अधिकतम भाडा कतिसम्म लिन पाइने हो भन्ने निर्धारण नभएको अवस्थामा मनोमानी स्थिति उब्जिएको समेत हुन सक्ने बताएको छ । एयरबस ३३० (वाइड बडी) को चार्टर उडान गर्दा विमानको भाडा प्रतिउडान १० घण्टासम्मका लागि प्रतिघण्टा १८ हजार १ सय अमेरिकी डलर र १० घण्टाभन्दा बढीका लागि प्रतिघण्टा १७ हजार २ सय ८० अमेरिकी डलर तोकिएको थियो । यसैगरी, एयरबस ३२० (न्यारोबडी) का लागि प्रतिउडान घण्टाको ८ हजार ७ सय ४० अमेरिकी डलर तोकिएको निगमले जनाएको छ ।"
सर्भर ह्याक गर्ने नासु पक्राउ,"काठमाडौं (कास) सहरी विकास तथा भवन कार्यालय, धनकुटामा कम्प्युटर अपरेटर पदमा कार्यरत नायब सुब्बा दिवाकर देउजा नेपाल टेलिकमको सर्भर ह्याक गरेको आरोपमा पक्राउ परेका छन् । धनकुटाको पाख्रिबास नगरपालिका५ घर भई हाल धनकुटा नगरपालिका४ बस्दै आएका देउजाले टेलिकमको मोबाइल एप ह्याक गरेको प्रहरीको भनाइ छ । सिस्टममा अधिकृत प्रवेश गरेर हानिनोक्सानी गरेको कसुरमा टेलिकमले अनुसन्धानका लागि प्रहरीको केन्द्रीय अनुसन्धान ब्युरो (सीआईबी) मा निवेदन दिएको थियो । त्यही निवेदनका आधारमा सीआईबीले बुधबार धनकुटाबाट पक्राउ गरेर काठमाडौं ल्याएको छ । देउजाले टेलिकमको मोबाइल एपको सर्भर सिस्टम ह्याक गरेर प्याकेज प्रयोग तथा बिक्री गरेको खुलेपछि ब्युरोमा उजुरी परेको थियो । देउजाका साथबाट सीआईबीले २ थान ल्यापटप र २ थान मोबाइल पनि बरामद गरेको छ । देउजाले अनट्रेसएबल इन्टरनेट प्रविधि प्रयोग गरी टेलिकमको सर्भरभित्र प्रवेश गरेर अनधिकृत रूपमा रकम ट्रान्सफर गरेको सीआईबीले जनाएको छ । उनलाई विद्युतीय कारोवार ऐन, २०६३ बमोजिम अनुसन्धान गर्न सीआईबीले प्रहरी प्रधान कार्यालयको साइबर ब्युरोलाई जिम्मा दिएको छ । सीआईबीसँगको बयानमा देउजाले ३ महिनाअघिदेखि आफूले टेलिकमको मोबाइल एप सिस्टममा प्रवेश गरेको स्विकारेका छन् । एपको सिस्टममा प्रवेश गर्न यसो २३ पटक ट्राई मारेको थिएँ, अनुमान सही सावित भयो, देउजाको भनाइ उद्धृत गर्दै ब्युरोका एसपी बेलबहादुर पाण्डेले भने, गल्ती गरेँ, म त बर्बाद नै भएँ नि ।"
"सिलवाल नै हेभिवेट, पूर्वखेलाडीदेखि संघ पदाधिकारीसम्म","रोशन महर्जन, ललितपुरअनिल अधिकारी, चितवनहर्कबहादुर राई, सोलुखुम्बुमीना श्रेष्ठ, सुनसरीशिवराज भट्ट, डडेलधुराललितबहादुर थापामगर, बागलुङरवि राजकर्णिकार, काठमाडौंअचुतम लामिछाने, काठमाडौंनीलमसिंह वज्राचार्य, ललितपुररमेशकुमार सिलवाल, धादिङमेघराज पौडेल, झापारामेश्वर श्रेष्ठ, काठमाडौंअच्युत खनाल, ललितपुरमनबहादुर गुरुङ, कास्कीविजयकुमार राई, मोरङसानुराजा केसी, काठमाडौंकिशोर शाही, उल्लेख नभएकोअञ्जु श्रेष्ठ, ललितपुरसुदील शाही, ललितपुररमेशमान डंगोल, काठमाडौंध्रुवराज न्यौपाने, काठमाडौंखेमराज अधिकारी, बाजुराराम पुडासैनी, काठमाडौंसुनील नकर्मी, ललितपुररणबहादुर चन्द, काठमाडौंदीपेन्द्र ढकाल, मकवानपुरतेजबहादुर गुरुङ, कास्की"
वर्ष दिन बित्दा गठन भएन प्रदेश खेलकुद परिषद्,"प्रदेश १ खेलकुद ऐन पारित भएको एक वर्ष बित्दा पनि प्रदेश सरकारले प्रदेश खेलकुद परिषद् गठन गर्न सकेको छैन । यसको मुख्य कारण सत्तारूढ दलका नेताबीच कार्यकर्ताको व्यवस्थापन गर्न भागबन्डा नमिल्नु सम्बद्ध पक्षको बुझाइ छ । प्रदेश खेलकुद ऐन गतवर्ष वैशाख २७ गते प्रदेश प्रमुखले प्रमाणीकरण गरेका थिए ।प्रदेश १ का मुख्यमन्त्री शेरधन राई प्रधानमन्त्री केपी शर्मा ओली खेमाका हुन् । उनीपछि प्रदेश मन्त्रिपरिषद्मा वरिष्ठ नेता माधवकुमार नेपाल र नेकपाका अर्का अध्यक्ष पुष्पकमल दाहाल पल्लाभारी छ । नेकपा स्रोतले तीन नेताका आफूअनुकूलका कार्यकर्तालाई व्यवस्थापन गर्न भागबन्डा नमिल्दा प्रदेश खेलकुद परिषद् गठन हुन नसकेको हो । त्यसले गर्दा उपाध्यक्ष र सदस्य सचिव नियुक्त हुन सकेको छैन ।सदस्य सचिवको दौडधुपमा ओली खेमाबाट युवा संघका पूर्वकेन्द्रीय उपाध्यक्ष तथा हाल नेकपा मोरङका सचिवालय सदस्य पर्शुराम बस्नेत, नेकपा धरानका नेता विजय राई, नेपाल खेमाबाट क्षेत्रीय खेलकुद समितिका निवर्तमान अध्यक्ष रविन नगरकोटी र दाहाल खेमाबाट राष्ट्रिय खेलकुद परिषद्का पूर्वसदस्य किरण गिरी छन् ।प्रदेश खेलकुद नियमावलीमा सदस्य सचिव नियुक्तिका लागि खेलकुद क्षेत्रमा कम्तीमा १० वर्षको अनुभव, नैतिक पतन देखिने फौजदारी कसुर ठहर नभएको र स्वच्छ छविको हुनुपर्ने उल्लेख छ । तर सदस्य सचिवका लागि दौडधुपमा रहेकामध्ये पूर्वफिफा सहायक रेफ्री रहेका गिरीमात्र खेलकुदमा तीन दशकसम्म लागेका व्यक्ति हुन् । बस्नेतले पत्रकार खिलानाथ ढकाललाई कुटपिट गरेको अभियोगमा ज्यान मार्ने मुद्दा खेप्नुका साथै सम्पत्ति शुद्धीकरण आयोगको छानबिनमा परेका व्यक्ति हुन् । नगरकोटी क्षेत्रीय खेलकुदमा एक कार्यकाल खाएका अध्यक्ष हुन् ।प्रदेश खेलकुद परिषद् गठन गर्दा परिषद् उपाध्यक्ष र सदस्य सचिवमा महिला र पुरुष हुनुपर्ने नियमावली छ । नेकपा स्रोतका अनुसार प्रदेश सरकार ती दुवै पदमा पूर्वएमाले र पूर्वमाओवादी कोटाबाट कार्यकर्ताको व्यवस्थापन गर्ने रणनीतिमा छ ।सदस्य सचिव पूर्वएमालेलाई दिँदा उपाध्यक्ष पूर्वमाओवादीलाई तथा सदस्य सचिव पूर्वमाओवादीलाई दिँदा उपाध्यक्ष पूर्वएमालेले पाउने भएकाले नेता र मन्त्रीहरूबीच भागबन्डा नमिलेर परिषद् गठनमा ढिलाइ भएको स्रोतको दाबी छ । महिलाका तर्फबाट परिषद् सदस्य सचिव वा उपाध्यक्षको दौडमा शान्ति पाख्रिन र विद्या चाम्लिङ छन् । प्रदेशसभाले प्रदेश खेलकुद ऐन पारित गरेलगत्तै सुरुमा ओली खेमाका बस्नेतलाई सदस्य सचिवमा नियुक्ति गर्ने प्रदेश सरकारको तयारी थियो । प्रदेश सरकार स्रोतका अनुसार बस्नेतको नाममा सर्वसम्मत हुन नसकेपछि उनको नाम मन्त्रिपरिषद् बैठकमा पेस हुनै नसक्दा सदस्य सचिव नियुक्ति प्रक्रिया लम्बिएको हो ।ऐन पारित गरेको वर्ष दिन बित्दा पनि प्राविधिक र प्राकृतिक समस्याका कारण सदस्य सचिव र उपाध्यक्ष नियुक्ति गर्न ढिलाइ भएको प्रदेशका सामाजिक विकासमन्त्री जीवन घिमिरेले बताए । प्रदेशसभाले ऐन पारित गरेलगत्तै तत्काल दायित्व लिने काम गरिएन, मन्त्री घिमिरेले कान्तिपुरसँग भने, त्यसपछि कोरोना महामारीका कारण नियुक्तिमा प्रभाव परेको हो । अब चाँडै प्रदेश खेलकुद परिषद् गठनलाई मन्त्रिपरिषद्मा फाइल पेस गर्ने तयारी भइरहेको छ ।प्रदेश खेलकुद परिषद् गठन नहुँदा प्रदेश सरकारका नाममा हुने गरेका खेलकुद प्रतियोगिता पनि विवादित हुँदै आएका छन् । गत वर्ष प्रदेश सरकारको एक करोडको लगानीमा आयोजना गरेको मुख्यमन्त्री कप लिग फुटबल बजेट सिध्याउनै मध्यअसारमा आयोजना गर्दा विवाद भएपछि संसदीय समितिको छानबिनमा परेको थियो । एक करोडकै लागतमा आयोजना गर्ने भनिएको मुख्यमन्त्री अन्तर्राष्ट्रिय गोल्डकप फुटबल प्रतियोगिता पनि हुन सकेन । प्रदेश सरकारले गत वर्ष उक्त प्रतियोगिताका नाममा छुट्याएको एक करोड रुपैयाँ फ्रिज भएको थियो ।प्रदेश खेलकुद गठन परिषद् नहुँदा विराटनगरको सहिद मैदानमा प्रदेश सरकारको ४ करोड २९ लाखको लागतमा फ्लडलाइट निर्माण गर्ने योजनाले पनि गति लिन सकेको छैन । उक्त योजना सार्वजनिक गरिएको डेढ वर्ष बितेको छ । निर्माणलाई ठेक्का पनि लागेको छ । तर अहिलेसम्म कामले गति लिएको छैन । उक्त फ्लडलाइट निर्माण नहुँदा दुई वर्षदेखि विराट गोल्डकप फुटबल प्रतियोगिता हुन सकेको छैन । प्रदेश सरकारले यस आव बजेटमा प्रदेशको खेलकुद विकासका लागि ३० करोड रुपैयाँ विनियोजन गरेको छ ।"
सम्हालिँदै इंग्ल्यान्ड,"म्यानचेस्टर (रोयटर्स) इंग्ल्यान्ड बिहीबारदेखि म्यानचेस्टरमा सुरु वेस्ट इन्डिजविरुद्धको दोस्रो टेस्टमा १३९३ को संघर्षरत अवस्थामा छ । ओपनर डोम सिब्ली र अलराउन्डर बेन स्टोक्सले चौथो विकेटमा ५८ रनको साझेदारी गर्दै टस हारेर ब्याटिङमा आएको इंग्ल्यान्डको आशा जगाएका छन् ।सिल्बी ५६ र पहिलो टेस्टमा इंग्ल्यान्डको कप्तानी गरेका स्टोक्स ३३ रन बनाई क्रिजमा छन् । वर्षाका कारण पहिलो सत्र प्रभावित हुन पुगेको थियो भने बादल लागेका कारण फ्लडलाइट बालेर खेल सुचारु गरिएको छ । मौसम प्रतिकूलताका कारण पहिलो दुई सत्रमा ४६ ओभरको मात्र खेल हुन सकेको थियो ।वेस्ट इन्डिजका कामचलाउ अफ स्पिनर बलर रोस्टोन चेजले ओपनर रोरी बर्न्स र ज्याक क्रावलीलाई आउट गरी इंग्ल्यान्डलाई धक्का दिएका थिए । बर्न्स १५ रन बनाई एलबीडब्लू आउट भए । पहिलो टेस्टमा अर्धशतक बनाएका क्रावली आफूले सामना गरेको पहिलो बल फ्लिक गर्न खोज्दा लेग स्लिपमा सिधा वेस्ट इन्डिजका कप्तान जेसन होल्डरलाई क्याच दिन पुगेका थिए ।आफ्नो दोस्रो सन्तान जन्मिने क्रममा रहेकाले पहिलो टेस्ट गुमाएका इंग्ल्यान्डका कप्तान जो रुटले सिब्लीसँग तेस्रो विकेटमा ५२ रन जोडे । तीव्र बलर अल्जारी जोसेफले रुटलाई २३ रनमा स्लिप क्षेत्रमा क्याच गराई इंग्ल्यान्डलाई दबाबमा ल्याएका थिए । चिया समयको ठीकअगाडि सिब्लीको क्याच सर्ट लेगमा फुत्किएको थियो ।पहिलो टेस्टमा ९ विकेट लिँदै म्यान अफ द म्याचमा चुनिएका सनोन ग्याब्रियलले ग्रोइनका कारण उपचार गराउनुपरेको थियो । उनले अहिलेसम्म ७ ओभरमात्र बलिङ गरेका छन् । जैविक रूपमा सुरक्षित बनाई खेलाइएको यस टेस्टमा इंग्ल्यान्डले जोफ्रा आर्चरलाई खेलाएको छैन । जैविक सुरक्षा प्रोटोकल तोडेका कारण उनलाई इंग्ल्यान्डले टेस्ट टोलीबाट हटाएको हो । अर्का दुई तीव्र बलर मार्क उड र जेम्स एन्डरसनलाई आराम दिइएको छ भन स्टुवार्ट ब्रोड, साम कुरान र क्रिस वोक्सलाई प्लेइङ ११ मा राखिएको छ । पहिलो टेस्ट ४ विकेटले जितेर वेस्ट इन्डिज शृंखलामा अगाडि छ ।"
लिभरपुल हार्दा भान डाइक दोषी,इटालीमिलान क्रिस्टियानो रोनाल्डोको लगातार ६ खेलको गोल यात्रामा बुधबार पूर्णविराम लागेको छ । उनको टिम युभेन्ट्सले इटालियन सिरी ए मा सासौलोसँग ३३ को बराबरी खेल्यो । यो नतिजापछि युभेन्ट्स शीर्षस्थानमा ९ अंकको अग्रता लिन चुक्यो । युभेन्ट्सले पछिल्ला तीन खेलबाट २ अंकमात्र बटुलेको छ र अहिले टोलीसँग ७७ अंकमा छ । यो दोस्रो स्थानको एटलान्टाभन्दा ७ अंकको अग्रता हो । अब लिगमा सात चरणको खेल बाँकी छ । अर्को खेलमा लाजियो पनि युडिनेसीबाट गोलरहित बराबरीमा रोकियो । यसल टोलीको दोस्रो स्थानमा उक्लने मौका गुम्यो । लाजियो ६९ अंकमा तेस्रो स्थानमा रह्यो । युभेन्ट्सले डानिलो र गोन्जालो हिगुइनको गोलले सुरुमै २० को अग्रता लिएपछि त्यसलाई कायम राख्न सकेन र एक समय ३२ ले पछाडि रहन बाध्य रह्यो । खेलको ६४ औं मिनेटमा एलेक्स सान्ड्रोले बराबरी गोल गरे । अन्य खेलमा एसी मिलानले पार्मालाई ३१ ले हरायो भने बोलोग्ना र नेपोलीले ११ को बराबरी खेले ।
