शीर्षक,विवरण
कूटनीतिक नोट पठाउँदै नेपालले भन्यो'भारतीय मिडियाले लक्ष्मणरेखा नाघे,"(नयाँदिल्ली)  नेपाल र नेपालका राजनीतिज्ञहरूलाई जोडेर भारतीय सञ्चारमाध्यमबाट प्रसारित आपत्तिजनक सामग्रीको विरोधमा नेपालले भारतलाई कूटनीतिक नोट पठाएको छ ।दिल्लीस्थित नेपाली दूतावासले शुक्रबार भारतीय विदेश मन्त्रालयमार्फत त्यस्तो नोट दिएको हो । नोटमा केही भारतीय सञ्चारमाध्यमबाट प्रसारित घृणित सामग्रीप्रति भारत सरकारको गम्भीर ध्यानाकर्षण गराउँदै ती सामग्रीहरू गलत, आधारहीन र असंवेदनशील भएको तथा नेपाली जनता र नेतृत्वको अपमान गरेको जनाइएको छ । यस किसिमका सामग्रीलाई लिएर भारतीय विदेश मन्त्रालयमार्फत भारत सरकारको गम्भीर ध्यानाकर्षण गराउन चाहन्छौं, साथै यस्ता सामग्रीले भ्रम सिर्जना गर्नुका साथै सभ्य समाजको सामाजिक मर्यादा र शिष्टाचारको समेत ख्याल नगर्नुका साथै नेपालीको भावना र नेपाली नेतृत्वको व्यक्तित्वमा समेत चोट पुगेको छ नोटमा उल्लेख छ ।नोटमा नेपालले भारतीय मिडियाबाट प्रसारित समाचार सामग्रीहरू आपत्तिजनक र निन्दनीय हुनुका साथै प्रेस स्वतन्त्रताको लक्ष्मण रेखासमेत नाघेको जनाइएको छ । दुई देशबीचको गहिरो र बहुआयामिक सम्बन्ध विशेषगरी समान सार्वभौमिकता, मित्रता र एकअर्काका रुचि र चासोको पारस्परिक सम्मानमा आधारित छन्, तिनलाई थप सुदृढ बनाउन मिडियाको ठूलो भूमिका हुन्छ, हामी प्रेस स्वतन्त्रताको सम्मान गर्छौर्,ं मिडियाले शिष्टता र मर्यादाको सीमा नाघ्नु हुँदैन, नोटमा छ, तर, भारतीय मिडियाबाट प्रेस स्वतन्त्रताको लक्ष्मणरेखा नाघ्ने काम भएको छ । नेपालका अर्का मित्रराष्ट्रका प्रतिनिधिलाई अनावश्यक रूपमा विवादमा तान्ने काम भएकामा समेत आपत्ति जनाइएको छ । नेपालका सम्बन्धमा भारतीय मिडियाबाट प्रसारित आपत्तिजनक सामग्रीविरुद्ध तत्काल कदम चाल्न र त्यस्ता सामग्रीले भविष्यमा भारतीय मिडियामा स्थान नपाउने सुनिश्चितता गर्नसमेत नोटमा आग्रह गरिएको छ । भारतीय सञ्चारमाध्यमले केही सातायता प्रसार र प्रकाशन गरेका समाचार सामग्रीलाई लिएर नेपालमा विरोध हुँदै आएको थियो । भारतीय टीभी च्यानल जी न्युजले प्रधानमन्त्री केपी शर्मा ओली र चिनियाँ राजदूतलाई जोडेर एउटा विशेष कार्यक्रम नै चलाएपछि विरोध थप चर्किन पुग्यो । बाँकी पृष्ठ ८"
"छोरी उत्तर लेख्ने, बाबु मिलाइदिने !","त्यस क्रममा सचिव ढकालले कहिलेकाहीँ नतिजाको प्राप्तांक र शंका लागेका अन्य विवरणमाथि सोधखोज गर्थे । नेपाल वायुसेवा निगमको परीक्षामा सबै उत्तर मिलाएकी कर्णाली (सूचनामा उनको नाम नभई रोल नम्बर थियो) को प्राप्तांक देखेर ढकालले अचम्म माने । उनले कर्मचारीलाई त्यसबारे केरकार गरे । तर अधिकृत मिमबहादुरले कुनै गडबड नभएको दाबी गर्दै जसरी पनि त्यही दिन लिखित परीक्षाको नतिजा सार्वजनिक हुनुपर्ने अडान राखे । उनको अस्वाभाविक गतिविधिपछि त्यो दिन कुनै निर्णय भएन, बरु प्राप्तांक रुजु गर्ने र उत्तरपुस्तिकासमेत फेरि हेर्ने निर्देशन भयो । त्यही क्रममा छानबिन हुँदा कर्णालीले वस्तुगत प्रश्नको सबै उत्तरमा अंग्रेजी सी लेखिएको र पछि त्यसमा थपेर ए, बी र डी बनाइएको देखियो । परीक्षार्थीले कुनै उत्तर नलेखेर खाली छाडे परीक्षा केन्द्रमा खटिने आयोगका कर्मचारीले खाली ठाउँमा रातो मसी लगाएर कोरिदिन्छन्, आयोग स्रोतले भन्यो, त्यही भएर सबैमा सी उत्तर लेख्न लगाएर पछि आफूअनुकूल हुने गरी ए, बी, डी बनाइदिएको फेला पर्यो । परीक्षा केन्द्रबाट उत्तरपुस्तिका संकलन भइसकेपछि कोडिङ गर्ने क्रममा मिमबहादुर स्वयं वा उनीसँग मिलेमतो गर्ने अरू कोही कर्मचारीले अक्षर थपिदिएको पाइएको हो । आयोगमा कार्यरत कर्मचारी आफैं वा आफ्नो नजिकका नातेदारले परीक्षा दिनुपरे आयोगमा निवेदन दिई सूचित गर्नुपर्ने व्यवस्था छ । अधिकृत मिमबहादुरले पनि त्यसैगरी निवेदन दिएको स्रोतले बतायो । स्रोतले भन्यो, त्यति हुँदाहुँदै पनि उनी कसरी प्रत्यक्ष सामेल भए अनि उत्तरपुस्तिका फेरबदल गरे, आश्चर्यजनक छ ।सामान्य छानबिनमा गडबडी पाइएपछि आयोगले कानुन महाशाखाका प्रमुख एवं सहसचिव धर्मराज कुइँकेलको नेतृत्वमा कार्यदल बनायो । कार्यदलले उत्तरपुस्तिकामा वस्तुगत बहुउत्तरका रूपमा लेखिएको ए, बी, सी, डीमा कैफियत भएनभएको परीक्षण गर्न राष्ट्रिय विधि विज्ञान प्रयोगशालामा पठायो । आयोग स्रोतका अनुसार, प्रयोगशालाले समेत उत्तर लेख्ने क्रममा पछि केही थप गरिएको भनेर प्रतिवेदन दियो । स्रोतले भन्यो, पहिले सी लेखेर पछि त्यही कलमले जे लेख्नुपर्ने हो, त्यही अक्षर लेखेको भेटियो । त्यसपछि कारबाही प्रक्रिया अघि बढेको हो । यो घटनापछि आयोगले वस्तुगत उत्तर दिँदा स्मल नभई क्यापिटल ए, बी, सी, डीमा लेख्नुपर्ने भनी नियम बनाएको छ । क्यापिटलमा लेख्दा फेरबदल गर्न त्यत्ति सहज हुँदैन ।आयोगले ती परीक्षार्थीको सबै प्रक्रिया रद्द गरेको छ । आयोगले गत माघ १ गते नै सूचना निकालेर कर्णाली (रोल नं ३२९८) को उत्तरपुस्तिका रद्द गरिएको जनाएको थियो । सूचनामा भनिएको छ, उम्मेदवारले उत्तरपुस्तिकामा आफूलाई चिनाउने संकेतहरूको प्रयोग गरी परीक्षाको मर्यादाविपरीत कार्य गरेकाले आयोगको निर्णयअनुसार उत्तरपुस्तिका रद्द गरिएको छ । आयोगले उक्त उत्तरपुस्तिका परीक्षण गर्ने विज्ञलाई पनि कालोसूचीमा राखेको स्रोतले बतायो । आयोगकी प्रवक्ता गीताकुमारी हुमागाईंले यसबारेमा केही थाहा नभएको प्रतिक्रिया दिइन् । उनले भनिन्, आज म बिदामा थिएँ, तपाईंलाई सूचना दिन मिल्ने गरी मलाई केही नै थाहा भएन । छानबिनपछि आयोगले अधिकृत मिमबहादुरलाई ५ वर्ष ग्रेड र बढुवा पनि रोक्का गर्ने तयारी गरेको छ । घटनाकै कारण आयोगले फेरि उत्तर पुस्तिका परीक्षण गरेकाले गत मंसिरमा प्रकाशित हुनुपर्ने नतिजा माघमा मात्रै निकालेको थियो । त्यसपछिका ६ महिनासम्म पनि आयोगले किन विवरण गोप्य राख्यो ? आयोगका सहायक प्रवक्ता एवं सूचना अधिकारी देवीप्रसाद सुवेदीले बेलैमा घटनाबारे थाहा भएर अरू प्रतिस्पर्धीलाई असर नपरेकाले घटना सार्वजनिक नभएको बताए । तहतहको छानबिन सकिएर निचोड निकालेर त्यसका आधारमा थप केही निर्णय हुन्छ होला, सुवेदीले कान्तिपुरसित भने, निर्णय भएपछि आयोगले सार्वजनिक गर्छ । छानबिन नै नटुंगिँदै यसो भयो, उसो भयो भन्ने कुरा पनि त भएन । उनले नतिजा आउनुअघि नै आन्तरिक निगरानीले गलत काम नियन्त्रण भइसकेकाले थप क्षति नभएको बताए । आयोगले ती शाखा अधिकृतलाई आयोग परिसरभित्रैको तर छुट्टै अस्तित्वमा रहेको दरखास्त संकलन कार्यालयमा सरुवा गरेको छ । आइतबार कार्यालयमा भेटिएका अधिकृत मिमबहादुरलाई छोरीको उत्तरपुस्तिका र उनीमाथिको कारबाहीका विषयमा जिज्ञासा राख्दा सुरुमा अकमकिए । त्यस्तो हुँदै होइन, केही गडबड भएको छैन, उनले भने, छानबिन हुनुपर्छ भनेपछि म नै सरुवा मागेर यता आएको हँॅ । छानबिन चल्दै छ । तर मैले केही पनि गरेको छैन ।छोरीको प्राप्तांकमा जिज्ञासा राख्दा शाहीले ५० मा ५० नल्याएको दाबी गरे । उत्तरपुस्तिका फेरबदलमा पनि आफ्नो भूमिका नभएको बताए । लोक सेवाको कर्मचारी आफ्नो मान्छेको जाँचमा कहाँ बस्छ र, बस्दैन नि, उनले भने । त्यसो भए किन छानबिन भइरहेको त भन्ने जिज्ञासामा उनले भने, अब छानबिन नै गर्ने भनेपछि हुन्छ भनेर म यता आएको हो । त्यस्तो केही गडबड होइन, कसले तपार्इंलाई गलत सूचना दियो । आयोग स्रोतका अनुसार, घटनापछि यस्ता क्रियाकलापमा संलग्न भएको आशंकामा अन्य केही व्यक्तिमाथिसमेत निगरानी भइरहेको छ । २०७२ सालमा नयाँ संविधान जारी भएपछि सबै सार्वजनिक निकायमा जनशक्ति छनोटको काम लोक सेवा आयोगको जिम्मेवारीमा पर्छ । त्यसैका लागि आयोगले सुरक्षा निकाय तथा संगठित संस्था महाशाखामार्फत परीक्षा सञ्चालन गर्दै आएको छ ।"
'कोरोनाभन्दा मान्छेको डर !',"वयोधा अस्पतालमा काम सुरु गरेको १२ दिन मात्रै भएको थियो । अस्पतालमा एक जना बिरामीलाई कोरोना पुष्टि भयो । अस्पतालले १४ गते तीन सयको स्वाब निकालेको थियो । १७ गते रिपोर्ट आउँदा मसहित तीन जनाको पोजिटिभ देखियो । त्यही दिन नै अस्पतालबाट हामीलाई बलम्बुस्थित सशस्त्र प्रहरी अस्पतालको आइसोलेसनमा राखियो । ९ दिनको बसाइमा दुई पटक पीसीआर गर्दा पनि रिपोर्ट नेगेटिभ आयो । ममा कोरोनाको कुनै लक्षण थिएन । अस्पताल लगेको तीन दिनपछि गाउँमा हल्ला चलेछ । त्यसपछि मलाई राति भेन्टिलेटरमा छस् कि आईसीयूमा छस्, कहिले मर्दैछस् भनेर फोन र म्यासेस आउँथ्यो । किन दुःख देखाउनु भनेर हाँसीहाँसी कुरा गर्दा पनि यसलाई त त्यहाँ खुब मोज रहेछ, त्यहाँ त खाएर बसिरहेकी रहेछ भन्थे । यसलाई टेन्सन नै छैन भन्थे । टेन्सन छ कि छैन, मलाई थाहा थियो । घर सिल गरेको थियो । मेरो घरका मान्छेले खान पाए कि पाएनन्, कति चिन्ता थियो । भाउजू बिरामी हुँदा एम्बुलेन्स त परको कुरा, औषधि ल्याइदिने पनि कोही भएन । यहाँका मान्छेले मेरो र परिवारको कुरा काटिरहे । आइसोलेसनमा बस्दा यहाँका मान्छेका कुरा सुनेर फर्केर आउन मन पनि थिएन । मलाई कोरोनाभन्दा पनि मान्छेको डर हो । मेरा घरका मान्छेलाई त मैले सारें, ल म मान्छु । तर मैले सार्छु भनेर सारेको त होइन । काकाको घरमा भाडामा बस्नेसँग मैले बोलेको पनि थिइनँ । उहाँहरूको पोजिटिभ आएको छ । म हेल्थ वर्कर हो । फ्रन्टलाइनमा काम गर्नुपर्छ भनेर सबैले प्रोत्साहन दिनुपर्नेमा उल्टै हतोत्साही बनाइरहेका छन् । सबैले मैले रोग सारेको भन्छन् । मेरो कुरा सुन्दिने कोही भएनन् । मेरो कुरा नबुझी सामाजिक सञ्जालमा जे पायो त्यही पोस्ट गर्छन् । अस्पतालले टेस्ट गराइदियो । त्यसमा मेरो पोजिटिभ आयो । मेरो गल्ती छ ? अस्पताल बस्दा धेरैको फोन आउँथ्यो । १०१५ दिन अगाडि मैले भेटेकाले पनि मेरो पीसीआर गराइदे भन्थे । पीसीआर गरेर किन हिँडडुल गराएको पनि भन्थे । नेगेटिभ आउनेमा म ढुक्क थिएँ । तर १७ गते पोजिटिभ आयो । अस्पतालमा पनि बिरामी पोजिटिभ देखिएको थियो । तर मैले त्यो मान्छे भेटेको दुई दिन मात्रै भएको थियो । ल्याबमा काम गर्दा सुरक्षाका उपाय अपनाएकै थिएँ । जति धेरै संक्रमित भेटिन्छन्, त्यति नै मलाई दोष दिने गरेका छन् । हिजो २ सय १३ जनाको पीसीआर गर्न स्वाब निकालिएको छ । उनीहरूमा पोजिटिभ आयो भने पनि मलाई दोष दिने होला भनेर चिन्ता लाग्छ । आमा, बुबा, दाइलाई आइसोलेसनमा राखेकामा मलाई चिन्ता छँदै छ । समुदायबाट मलाई सरेको पनि हुन सक्छ । मेरो कारणले हो भने वयोधामा ३ सय जनाको पीसीआर गर्दा पेसेन्टसँगको कन्ट्याक्टमा भएकाको नेगेटिभ आएको छ । हाम्रो पोजिटिभ आयो । जबकि मसँगै ल्याबमा काम गर्नेको टेकुमा परीक्षण गराउँदा नेगेटिभ आयो । (कुराकानीमा आधारित)"
माथिल्लो उमेर समूहमा मृत्युदर बढी,"(काठमाडौं)  मुलुकमा प्रयोगशालाबाट प्रमाणित कोरोना संक्रमितमध्ये बढी उमेर समूहका व्यक्तिमा मृत्युदर धेरै देखिएको छ । कोरोनाको राष्ट्रिय औसत मृत्युदर ०२३ प्रतिशत मात्र देखिए पनि ५१ वर्ष माथिकामा मृत्युदर १६९ प्रतिशत छ । इपिडिमियोलोजी तथा रोग नियन्त्रण महाशाखाका निर्देशक डा वासुदेव पाण्डेले कोरोनाबाट बूढापाका, दीर्घरोगीको स्वास्थ्य जोखिममा रहेको बताए । हालसम्मको विवरणअनुसार ५१ देखि ६० वर्षमा १४४, ६१ देखि ७० वर्ष उमेर समूहको १५ प्रतिशत, ७१ देखि ८० वर्षमा ३९२ प्रतिशत र ८० वर्ष माथिकाको उमेर समूहको मृत्युदर ८३३ प्रतिशत छ । स्वास्थ्य मन्त्रालयका प्रवक्ता डा जागेश्वर गौतमका अनुसार हालसम्म संक्रमित १६ हजार ८ सय १ जनामध्ये ८ हजार ५ सय ८९ जना अर्थात् ५११ प्रतिशत निको भएका छन् । संक्रमितमध्ये हालसम्म ३८ जनाको मृत्यु भएको छ । मुलुकमा ४० वर्षसम्मका १३ जना र ४१ वर्षमाथि उमेर समूहका २५ जना संक्रमितको मृत्यु भएको छ । २१ देखि ३० वर्ष समूहका ६ हजार २ सय ८१ जनामा संक्रमण भएकामा ६ जनाको मृत्यु भएको छ । ३१ देखि ४० वर्षसम्मका ३ हजार ८ सय ७३ जनामा संक्रमण भएकामा ३ जना, ४१ देखि ५० वर्षसम्मका १ हजार ६ सय ८२ जना संक्रमित भएकामा १० जनाले ज्यान गुमाएका छन् । त्यस्तै ५१ देखि ६० वर्षसम्मका ६ सय २१ जना संक्रमित भएकामा ९ जना, ६१ देखि ७० वर्षसम्मका २ सय जना संक्रमित भएकामा ३ जना, ७१ देखि ८० वर्षसम्मका ५१ जना संक्रमित भएका २ जना र ८० वर्षमाथिका १२ जना संक्रमित भएकामा १ जनाको मृत्यु भएको छ । सबैभन्दा बढी प्रदेश ५ मा १० जनाको मृत्यु भएको छ । वाग्मतीमा ९, सुदूरपश्चिममा ६, गण्डकीमा ५, प्रदेश २ र कर्णालीमा ४४ जनाको मृत्यु भएको छ । जनस्वास्थ्यविद् डा राजेन्द्र बीसीले ५० वर्षमाथिको उमेर समूहलाई कोरोना संक्रमणको जोखिम बढी रहेको बताए । उनले उक्त समूहका व्यक्तिले संक्रमणबाट जोगिन विशेष ख्याल राख्नुपर्ने बताए । इपिडिमियोलोजी तथा रोग नियन्त्रण महाशाखाका जनस्वास्थ्य अधिकृत रामकुमार महतोको अनुसार हाल मुलुकमा १५ देखि ५४ वर्ष उमेर समूहमा सबैभन्दा बढी संक्रमित देखिए पनि स्वास्थ्य जटिलता पाको उमेरका व्यक्तिमा बढी छ । मुटु रोग विशेषज्ञ एवं फिजिसियन डा ओममूर्ति अनिलले पनि हाल मुलुकमा मृत्युदर उमेरअनुसार बढ्दो देखिएको बताए । महामारी फैलिएको मुलुकमा समेत ४० वर्षभन्दा मुनिका संक्रमितहरूको मृत्युदर एक प्रतिशतभन्दा कम देखिएको छ, यो संक्रमणले पार्ने प्रभावबाट हुने वास्तविक मृत्युदर ६५ वर्षभन्दा माथिकामा देखिन्छ, उनले भने । उनका अनुसार हाल मुलुकमा ४० वर्ष मुनिकामा ००९ प्रतिशत मृत्युदर देखिएको छ भने ४० वर्ष माथिकामा ०९७ प्रतिशत मृत्युदर छ । यो तथ्यांकले नै भन्छ कि युवा वर्गले सावधानी अपनाए मात्र घरमा रहेका बूढापाकाको ज्यान सुरक्षित रहन्छ, उनले भने । उनले युवा वर्गले आफ्नो घरपरिवारमा भएका वृद्घ, आमाबुबा र दीर्घरोगीसँग सामाजिक दूरी कायम गर्नेलगायतका उपाय अपनाउनुपर्नेमा जोड दिए । हामीकहाँ मृत्युदर निकाल्न नमुनाको आकार अत्यन्त सानो छ, उनले भने, ६५ वर्षमाथिको व्यक्ति उच्च जोखिम समूहमा कम्तीमा पाँच हजार प्रभावित हुँदा वास्तविक मृत्युदर थाहा हुन्छ ।"
उद्धारका लागि थप उडान,"काठमाडौं (कास) विदेशमा अलपत्र परेका नेपालीलाई उद्धार गर्न सरकारले तेस्रोपटक एक साताका लागि तालिका थपेको छ । कोभिड१९ संकट व्यवस्थापन केन्द्र (सीसीएमसी) ले तयार पारेको नयाँ तालिकाअनुसार असार ३१ देखि साउन ६ गतेसम्म ४२ वटा उद्धार उडान हुनेछन् । उपप्रधान तथा रक्षामन्त्री ईश्वर पोखरेल संयोजक रहेको निर्देशक समितिले शुक्रबार गरेको निर्णयअनुसार सीसीएमसीले तालिका सार्वजनिक गरेको हो । यसक्रममा यूएई, दुबई, आबुधाबी, साउदी अरबको दमाम, रियाद, कुवेत, कतार, बहराइन, सारजाह र मलेसियाका नेपालीलाई उद्धार गरिनेछ । सरकारले नियमित व्यावसायिक उडान साउन ६ गतेसम्म रोकेको छ ।सीसीएमसीले संस्कृति, पर्यटन तथा नागरिक उड्डयन मन्त्रालय र परराष्ट्र मन्त्रालयसँगको सहकार्यमा तेस्रोपटकको उद्धार उडान तालिका सार्वजनिक गरेको पर्यटन मन्त्रालयका सहसचिव बुद्धिसागर लामिछानेले बताए । सरकारले जेठ ३२ गतेदेखि कोभिड१९ का कारण विभिन्न मुलुकमा अलपत्र परेका नेपालीलाई उद्धार उडानमार्फत स्वदेश फर्काउन थालेको थियो । त्यसको आइतबार (असार २८) अन्तिम दिन हो । तेस्रो चरणको उद्धार उडान सुरु हुनअघि सरकारले दुई दिन उडान रोकेको छ । सीसीएमसीले ६ वटा मुलुकका १० वटा विमानस्थलबाट नेपाल वायुसेवा निगमले १६, हिमालय एयरलायन्सले १६ वटा गरी ३२ वटा उडान गर्ने अनुमति दिएको छ । त्यस्तै विदेशी वायुसेवा कम्पनीअन्तर्गत यसपटक एयर अरबियाले २, फ्लाईदुबईले २ र मलेसियाको मालिन्दो एयरले ४ वटा उडान अनुमति पाएका छन् ।"
मिर्गौला तस्करीमा प्रहरी नै,"(काठमाडौं)  भक्तपुर बस्ने २७ वर्षीय युवकले एक दिन फेसबुकमा पैसा पाउने भए त मिर्गौला नै बेचिदिन्थें भन्ने आशयको स्टाटस लेखेका थिए । उक्त स्टाटस पढेपछि मजदुरी र ट्याक्सी चालक श्रीमान्को कमाइको भरमा जेनतेन गुजारा चलाउँदै आएकी भक्तपुर जगाती बस्ने रेश्मा राईले भक्तपुरमै बस्ने चिनेजानेकी एक दिदीले आफ्नो दाइका निम्ति मिर्गौला चाहिएको बताएको कुरा सम्झिन् । फेसबुकमा पहिलेदेखि नै साथी रहेकी रेश्माले ती युवकलाई सम्पर्क गरिन् । उनी मिर्गौला दिन्छु भन्ने मनसाय बनाएका युवकको कुरा लिएर नेपाल प्रहरीका निलम्बित सई योगेन्द्रराज थपलियाको सम्पर्कमा पुगिन् । काभ्रे बाङथली घर भई मनमैंजुको एक खाजा पसलमा काम गर्ने २४ वर्षीय युवकलाई भारत पुर्याएर मिर्गौला तस्करी गर्ने प्रयास गरेको आरोपमा योगेन्द्र ०७६ साउनमा निलम्बनमा परेका थिए । योगेन्द्र र रेश्माले मिर्गौलाको खोजीमा रहेकी भक्तपुर नगरपालिका६ बस्ने जमुना राजभण्डारीलाई सम्पर्क गरे । जमुना ललितपुर महानगरपालिका३ बस्ने ५७ वर्षीय दाइको मिर्गौलाले काम नगर्ने भएपछि प्रत्यारोपण निम्ति मिर्गौला खोजिरहेकी थिइन् । केही पैसा खर्च गर्न सके सजिलै मिर्गौला पाइने बताएपछि उनले यो खबर दाइकहाँ पुर्याइन् । सामान्य व्यापार व्यवसायमा संलग्न रहेका मिर्गौला रोगीले केही लाख खर्च गरेर पाइन्छ भने आफू मिर्गौला लिन तयार रहेको बताए । उनीहरूबीच सहमति जुटेपछि स्ट्याटस लेख्ने युवकलाई फकाए, केही लाख हात पर्छ । दुईवटा मिर्गौला बोकेर आखिर केही हुने पनि होइन, सोच्नु । आर्थिक संकटको चेपुवामा परेका ती युवा पैसाको लोभमा परिहाले । नेपाल प्रहरीको मानव तस्करी नियन्त्रण ब्युरोका अनुसार त्यसपछि यो घटनामा गुल्मीको रेसुंगा घर भई काठमाडौंको टोखा नगरपालिका२ बस्ने असई भीमप्रसाद खनाल जोडिएका थिए । अनुसन्धानका अनुसार भीमले मिर्गौला खोजिरहेका व्यक्तिलाई काठमाडौंको नोबेल अस्पतालका डाक्टर राकेशकुमार बर्मासँग भेटाइदिएका थिए । डाक्टर बर्माले चितवनको पुरानो मेडिकल कलेज भनिने भरतपुर मेडिकल कलेजमा मिर्गौला प्रत्यारोपण गर्ने चाँजोपाँजो मिलाएका थिए । त्यसपछि सई योगेन्द्र र असई भीमले प्रत्यारोपणका निम्ति आवश्यक पर्ने कागजात जुटाउने उपाय बताइदिएका थिए । मानव शरीर अंग प्रत्यारोपण (नियमित तथा निषेध) ऐन २०५५ ले परिवार र एकाघरबाहेक व्यक्तिको मिर्गौला लिन वा दिन निषेध गरेको छ । मिर्गौला तस्करीमा अनुभव बटुलेका सई थपलियाकै सल्लाहमा मिर्गौला दिन तयार युवकलाई फर्जी कागजातका आधारमा आफन्ती बनाउने प्रक्रिया त्यसपछि सुरु भयो । मिर्गौला लिने पुरुषका अस्ट्रेलिया बस्ने एक भान्जा थिए । प्रहरी स्रोतका अनुसार तिनै भान्जाको कागजातका आधारमा युवकलाई नक्कली भान्जा बनाएर मिर्गौला लिने प्रक्रिया चालेको देखिन्छ । प्रहरीले सक्कली भान्जा अवैध मिर्गौला प्रत्यारोपणका बेला कहाँ थिए भनेर पनि अनुसन्धान गर्यो । ब्युरोका अनुसार अध्यागमनको तथ्यांकबाट उनी त्यतिबेला अस्ट्रेलियामा रहेको पत्ता लाग्यो । यही तथ्यले भान्जाको सक्कली कागजातका आधारमा नक्कली व्यक्ति खडा गरिएको पुष्टि भयो । डाक्टर बर्माले भनेअनुसार बिरामी ०७६ जेठ २० गते चितवनको भरतपुर मेडिकल कलेज (कलेज अफ मेडिकल साइन्सेज, टिचिङ हस्पिटल) मा भर्ना भएका थिए । अनुसन्धानमा संलग्न प्रहरीका अनुसार मिर्गौला प्रत्यारोपणका निम्ति जिल्ला प्रशासन कार्यालयका प्रतिनिधि, अस्पतालका प्रशासन प्रमुख, कानुन अधिकृत र कार्यकारी निर्देशकले तोकेका एक चिकित्सक रहेको स्वीकृति समितिले प्रत्यारोपणका निम्ति योग्य हुन आवश्यक कानुनी प्रक्रिया पूरा भएको पुष्टि गरेपछि मात्रै बिरामीलाई अस्पतालमा भर्ना गरिन्छ । तर यो घटनामा भने यस्तो समितिको स्वीकृतिभन्दा पहिले नै बिरामीलाई अस्पतालले भर्ना लिएको देखिन्छ । स्रोतले भन्यो, डाक्टर नियमित रूपमा एजेन्टसँग सम्पर्कमा रहनु र समितिको स्वीकृति अगावै बिरामीलाई भर्ना लिइनुबाटै यो संगठित तबरबाट गरिएको अंग तस्करी हो भन्ने बुझिन्न र ? जेठ २७ गते मिर्गौला प्रत्यारोपण गरिएका ती बिरामीलाई जेठ २० गते अस्पतालले भर्ना लिएको देखिन्छ । भर्ना भएपछि मिर्गौला दिन भन्दै तयार पारिएका नक्कली भान्जाको नागरिकता र नाता प्रमाणितको कागजात सही रहेनरहेको बुझ्न स्वीकृति समितिले जिल्ला प्रशासन कार्यालय ललितपुर र बिरामी बस्ने ललितपुर महानगरपालिका३ का वडा कार्यालयमा पत्राचार गरेको थियो । बिरामीले पेस गरेका नागरिकता र नाता प्रमाणितको फोटोकपी कागजातलाई नै स्वीकृति समितिले किन स्वीकार गर्यो र त्यसैका आधारमा कागजातको वैधता जाँच्न जिल्ला प्रशासन कार्यालय (जिप्रका) ललितपुर र वडा कार्यालयलाई किन पत्राचार गर्यो भन्ने रहस्यमय देखिन्छ । जबकि मिर्गौला प्रत्यारोपणमा दाताको परिचय खुल्ने र बिरामीसँगको नाता खुल्ने कागजातहरूको सक्कल प्रति नै आवश्यक पर्छ । स्वीकृति समितिले पठाएको यस्तो पत्रको आधिकारिता प्रमाणित गर्नका निम्ति जिल्ला प्रशासनमा दर्ता गर्नुपर्ने हो । प्रहरी स्रोतका अनुसार जिल्ला प्रशासन कार्यालयमा त्यस्तो कुनै पत्र भने दर्ता भएको देखिन्न । जबकि जिप्रकाले नागरिकता सक्कली रहेको भन्दै प्रमाणित गरिएको कागजातचाहिँ स्वीकृति समितिमा पेस भएको देखिन्छ । स्रोतका अनुसार जिप्रकाका केही कर्मचारीको मिलेमतोका आधारमा लेटरप्याड र स्ट्याम्प दुरुपयोग गर्दै पत्र दर्ता नै नगरी सक्कल प्रमाणित गरिएको देखिन्छ । यस्तो काममा संलग्न जिप्रका ललितपुरका दुई कर्मचारी अनुसन्धानको घेरामा आए पनि उनीहरूभन्दा माथि अरू कोही जोडिएका छन् कि छैनन् भनेर थप अनुसन्धान भइरहेको छ । वडाध्यक्षले भने फोटोकपी पत्रको आधिकारिकता नै नचाँजी स्ट्याम्प ठोकेर प्रमाणित गरिदिएको देखिन्छ । स्रोतले भन्यो, अहिलेसम्मको अनुसन्धानले वडाध्यक्षले पैसा नै खाएर त्यस्तो काम गरेको नदेखिए पनि अक्षम्य लापरबाही गरेको देखिन्छ । वडा र प्रशासनले प्रमाणित गरेर कागजात स्वीकृति समितिमा पेस गरेको भोलिपल्टै अस्पतालले हतारहतार मिर्गौला प्रत्यारोपण गरिदिएको देखिन्छ । मिर्गौला तस्करीको यो खेलमा मिर्गौला दिने युवकलाई १० लाख दिने लोभ देखाइए पनि पटकपटक गरेर २ लाखभन्दा धेरै दिइएन । असई भीम खनालले भने तारतम्य मिलाएको भन्दै दस लाखजति बुझेको देखिन्छ । मानव बेचबिखन नियन्त्रण ब्युरोका अनुसार सबै गरेर मिर्गौला लिने परिवारले २८ लाखजति खर्च गरेको खुल्छ । अनौठो त के छ भने यो घटनामा मुख्य रूपमा संलग्न भए असई भीम र सई योगेन्द्र आफैं पनि मिर्गौला प्रत्यारोपण गरेर बसेका व्यक्ति हुन् । झन्डै नौ महिना लामो अनुसन्धानपछि प्रहरीले अवैध मिर्गौला प्रत्यारोपणको घटनामा रेश्मा, असई भीम, सई योगेन्द्रका अलावा अन्य ९ जनालाई पनि पक्राउ गरेको छ । जसमा नेपाल मेडिकल काउन्सिलको कार्यकारी समितिका सदस्यसमेत रहेका मेडिकल कलेजका प्रमुख सञ्चालक अधिकृत डाक्टर सुप्रभात श्रेष्ठ, मेडिकल कलेजका कानुनी सल्लाहकार रमेश काफ्ले, जिप्रका चितवनमा कार्यरत अधिकृत रामचन्द्र ढकाल, काठमाडौंको नोबेल अस्पतालका डाक्टर राकेशकुमार बर्मा, अस्पतालका डाक्टर बालकृष्ण कालाखेती, ललितपुर महानगरपालिका वडा ३ का अध्यक्ष गोपाल महर्जन, जिप्रका ललितपुरका अवकाशप्राप्त खरिदार नवराज केसी, भक्तपुर६ बस्ने जमुना राजभण्डारी र जिप्रका ललितपुरका कार्यालय सहयोगी रहेका छन् । स्रोतका अनुसार मिर्गौला तस्करीको यो घटनामा सक्रिय सई योगेन्द्रको मेडिकल कलेजका उच्च कर्मचारीसँग पनि बारम्बार सम्पर्क देखिन्छ । प्रहरीले सई योगेन्द्रको कल डिटेलका आधारमा बारम्बार उनको सम्पर्कमा आएका शंकास्पदहरूको निगरानी गरेको थियो । स्रोतले भन्यो, मिर्गौला रोगीले खाने र प्रत्यारोपणमा आवश्यक पर्ने महँगा औषधिहरूसमेत ल्याएर बेच्ने काममा पनि योगेन्द्र सक्रिय देखिन्छन् तर उनको सम्पर्क त्यत्तिकै आधारमा मात्रै अस्पतालका उच्च कर्मचारीसँग भएको मान्न सकिँदैन ।अवैध मिर्गौला तस्करीको झन्डै यस्तै प्रकृतिको घटनामा ब्युरोले गत असोज २९ गते ललितपुरको निदान अस्पतालका प्रमुख कार्यकारी अधिकृत, डाक्टरसहित जिल्ला प्रशासन कार्यालय ललितपुरका अधिकृतसहित पाँच जनालाई पक्राउ गरेको थियो । ब्युरोका प्रवक्ता एवं एसपी गोविन्द थपलियाका अनुसार निदान अस्पतालको घटनामा सबै सक्कली कागजात तयार पारेर मिर्गौला प्रत्यारोपण गर्ने बेलामा मात्रै फोटो फेरेर नक्कली दाता खडा गरिएको थियो । तर पछिल्लो तस्करीमा भने सुरुदेखि नै फर्जी कागजातहरू तयार पारेको देखिएको छ ।"
वाणिज्यका पूर्वनिर्देशकसहित ३ विरुद्ध मुद्दा,"काठमाडौं (कास) अख्तियार दुरुपयोग अनुसन्धान आयोगले वाणिज्य, आपूर्ति तथा उपभोक्ता हित संरक्षण विभागका दुई पूर्वनिर्देशकसहित ३ जनामाथि विशेष अदालतमा भ्रष्टाचार मुद्दा दायर गरेको छ । बजार अनुगमन र परीक्षण गर्न ल्याइएको सुनमा यथार्थ विवरण नराखी हिनामिना गरेको आरोपमा आइतबार आरोपपत्र दायर गरिएको हो ।विभागका तत्कालीन अनुगमन शाखा निर्देशक लक्ष्मण श्रेष्ठ, हरिनारायण बेल्बासे र नासु रामबहादुर थापा मगरविरुद्ध मुद्दा दायर गरिएको छ । श्रेष्ठ हाल कृषि विभागमा र बेल्बासे राष्ट्रिय योजना आयोगमा कार्यरत छन् । मगर भने सेवानिवृत्त भइसकेका छन् । आयोगका अनुसार श्रेष्ठले २०७३ माघ ७ मा काठमाडौंको न्युरोडस्थित नोज पिन हाउस, २०७३ चैत ३० मा पोखरास्थित दलबहादुर एन्ड सुनचाँदी पसल, दि युनाइटेड ज्वेलर्स प्रालि, गोरखा एन्ड बराह ज्वेलरी इन्डस्ट्रिज प्रालि, फेवा सन्तोष सुनचाँदी दोकान र अर्जुन पुम्दी भुम्दी सुनचाँदी पसलमा अनुगमन गरेका थिए । त्यसक्रममा संकलन गरिएका गहनाहरू जिल्ला प्रशासन कार्यालय कास्कीबाट उल्लेखित पसलका गहना जफत हुने ठहर्छ भन्ने फैसला हुँदासमेत फिर्ता नगरेको आयोगले जनाएको छ । विभागका तत्कालीन निर्देशक बेल्वासेले पनि काठमाडौंस्थित सूर्यबहादुर एन्ड सन्स ज्वेलर्समा अनुगमन गरी संकलन गरिएका गहनाहरू काठमाडौं जिल्ला अदालतबाट अभियोग दाबी नपुग्ने गरी फैसला हुँदासमेत फिर्ता नगरेको आयोगले विज्ञप्तिमा उल्लेख छ । तत्कालीन निर्देशक श्रेष्ठकै नेतृत्वमा न्युरोडको विभिन्न गहना पसलमा अनुगमन र संकलन गरिएको गहना नासु (हाल सेवानिवृत्त) रामबहादुर थापा मगरले हिनामिना गरेको आयोगले जनाएको छ ।विशाल बजारमा रहेको ओम ज्वेलर्स, नटराज ज्वेलर्स, समृद्धि ज्वेलर्स, श्री गणेशाय ज्वेलर्स, ब्लु हर्ष ज्वेलर्स प्रालि र श्री गणेशाय ज्वेलर्समा अनुगमन गरी संकलन गरिएका गहना, स्टोर किपरका रूपमा आफूले जिम्मा बुझेका गहना सम्बन्धित पसलमा फिर्ता नगरी सेवानिवृत्त हुँदासम्म आफैं साथमा राखी हिनामिना गरेको देखिएको छ, आयोगको विज्ञप्तिमा भनिएको छ । आयोगले उनीहरूलाई हिनामिना गरेको सुनका गहनाहरू १४१८ ग्रामको बिगो ६६ हजार २ सय ९३ रुपैयाँ, २०५९ ग्रामको बिगो ८९ हजार १ सय ४५ रुपैयाँ, १४७५ ग्राम सुन र चाँदीका गहना ७७४२ ग्रामको बिगो ७५ हजार ३५ रुपैयाँ कायम गरी सजाय माग गरेको छ । साथै, कसुरसँगै सम्बन्धित सुन असुलउपर गर्न पनि आयोगले माग गरेको छ ।तत्कालीन वाणिज्य तथा आपूर्ति विभागले २०६९ देखि विभिन्न क्षेत्रका सुन पसलमा अनुगमन गरेको थियो । त्यसक्रममा परीक्षणका लागि ल्याइएको नमुना सुन फिर्ता नगरिएको सुनचाँदी व्यवसायी महासंघले बताउँदै आएको थियो । तत्कालीन समयमा विभागका महानिर्देशकमा क्रमशः नारायणप्रसाद बिडारी, शम्भु कोइराला, गोकुल धिताल र कुमार दाहाल थिए । अनुगमन शाखा निर्देशक श्रेष्ठले तत्कालीन महानिर्देशक दाहाललाई जानकारी नगराई सुन पसलमा समेत अनुगमन गरेका थिए । आफूलाई बाइपास गरेको भन्दै महानिर्देशक दाहालले स्पष्टीकरणसमेत सोधेका थिए । नमुना परीक्षणको सुनसँगै अनुगमनका केही फाइलसमेत गायब भएपछि तत्कालीन महानिर्देशक योगेन्द्र गौचनले असोज अन्तिममा निर्देशक भगवान श्रेष्ठको संयोजकत्वमा छानबिन कमिटी गठन गरेका थिए । त्यसक्रममा निर्देशक श्रेष्ठ सुन फिर्ता गर्न वाणिज्य विभागमा पुगेका थिए ।"
'पशुपति दर्शन खुलाउने तयारी गर्नुस्,"काठमाडौं (कास) संस्कृति, पर्यटन तथा नागरिक उड्डयनमन्त्री योगेश भट्टराईले कोभिड१९ को त्रास हट्दै गएकाले पशुपतिनाथको दर्शन खुला गर्न सकिने बताएका छन् । पशुपति क्षेत्र विकास कोषको आइतबार भएको समीक्षा बैठकमा मन्त्री भट्टराईले उक्त विचार व्यक्त गरेका हुन् । विस्तारै सार्वजानिक सवारीसाधन पनि चल्न थालेको अवस्था छ, मन्त्री भट्टराईले कोषका पदाधिकारीलाई निर्देशन दिँदै भने, निश्चित समयसम्मका लागि स्वास्थ्य सुरक्षासम्बन्धी प्रोटोकल बनाएर पशुपतिनाथको दर्शन पनि खुला गर्ने तयारी थाल्नुहोस् । लकडाउनयता पशुपतिनाथमा नित्यपूजा मात्र हुँदै आएको छ । उक्त क्षेत्रमा सर्वसाधारणलाई पूजाआजा र आउजाउ बन्द गरिएको छ ।"
२७ महिनापछि संसदीय समितिमा नेतृत्व,"वीरेन्द्रनगर (कास) गठन भएको २७ महिनापछि कर्णाली प्रदेशसभाका चारवटा संसदीय समितिले नेतृत्व पाएका छन् । आइतबार प्रदेशसभा सचिवालयमा बसेका चारवटै समितिको छुट्टाछुट्टै बैठकले सर्वसम्मत रूपमा नेतृत्व चयन गरेका हुन् । बैठकले सार्वजनिक लेखा समितिको सभापतिमा कांग्रेस सांसद दीनबन्धु श्रेष्ठलाई चयन गरेको छ । यस्तै अर्थ तथा प्राकृतिक स्रोत समितिमा नेकपाका गणेशप्रसाद सिंह, विधायन तथा प्रदेश मामिला समितिमा नेकपाकै सांसद दानसिं परियार र सामाजिक विकास समितिमा नेकपाकी देवी ओली सर्वसम्मत सभापति चयन भएका हुन् । प्रदेशसभाको २०७४ चैत २६ को दसौं बैठकले चारवटा समिति गठन गरेको थियो । तर समितिले नेतृत्व पाउन सकेका थिएनन् । समितिमा ज्येष्ठ सदस्यले नेतृत्व गर्दै आएका थिए । समितिका चारैजना सभापतिले आइतबार नै पद तथा गोपनीयताको शपथ तथा पदभार ग्रहण गरेका छन् ।"
झडपपछि भागेका एकको मृत्यु,दाङ (कास) प्यूठानमा नेकपाका कार्यकर्ताबीच भएको झगडापछि भाग्ने क्रममा राप्ती नदीमा बगेर एक जनाको मृत्यु भएको छ । शुक्रबार राति प्यूठान नगरपालिकाको जुम्री बसपार्कनजिक युवाहरूबीच झडप भएको थियो । शनिबार दाङ र प्यूठानको सीमा क्षेत्रबाट राप्ती तरेर अर्घाखाँची जाने क्रममा प्यूठानको मल्लरानी गाउँपालिका२ बेल्डाँडाका २७ वर्षीय दीपक थापाको मृत्यु भएको हो । उनको शव आइतबार गढवा गाउँपालिका२ महदेवास्थित राप्ती नदी छेउमा फेला परेको इलाका प्रहरी कार्यालय गढवाका प्रमुख प्रहरी निरीक्षक भरतसिंह राठौरले बताए । राति होटलमा झडप भएको खबर आएपछि प्रहरी पुग्दा गौमुखी ठूलाबेसीका ३१ वर्षीय वसन्त चन्द र थापा भागेका थिए ।
भेल र चट्टानी पहिरोले विनाश,"डुबाउने चिन्तासर्लाहीको बरहथवा नगरपालिका१ खर्सालघाटस्थित वाग्मती नदीको नयाँ बाँध बाढीले भत्काएपछि तल्लो तटीय क्षेत्रका बस्ती डुबानमा पर्ने खतरा छ । बाढी गाउँ पस्ने चिन्ताले स्थानीय बासिन्दा रातभरि सुत्न पाएका छैनन् । बाँध बगाएको स्थानबाट वाग्मती कटान गर्दै बस्ती पसे यस क्षेत्रका दर्जनौं बस्ती तहसनहस हुने सम्भावना छ ।वाग्मती बस्तीतिर सोझिँदा धनकौल, हरकठवा, महिनाथपुर, ढापटोल, छटौल, बैरिया, हीरापुर, भवानीपुरलगायत दुई दर्जन गाउँ डुबानमा पर्ने जोखिम छ । स्थानीय दिलीप सहनीले वाग्मतीमा भरपर्दो तटबन्ध निर्माण नगरिएकै कारण बाँध भत्किएको बताए ।भत्किएको बाँधमा नगरको १५ लाख र प्रदेश संसदीय विकास कोषको २५ लाख लागतमा यसै वर्ष तटबन्ध निर्माण गरिएको थियो । कमजोर संरचनाले बाँध भत्किएको छ, बजेट सक्नकै लागि हतारहतार बाँध निर्माण गरिँदा तटबन्ध भरपर्दो बन्न सकेन, सहनीले भने ।यस क्षेत्रमा पोहोर पनि बाढी आएको थियो । मनुष्मारा खोलामा आएको बाढी गाउँ पस्दा यस क्षेत्रका अधिकांश विस्थापित बनेका थिए । यस वर्ष तटबन्ध भत्किएपछि वाग्मती पनि गाउँ पस्ने डरले उनीहरू अहिलेदेखि नै अग्ला स्थानमा अस्थायी टहरा निर्माणमा जुटेका छन् । तीन दिनदेखिको वर्षाले रौतहट सदरमुकाम गौरस्थित भन्सार क्षेत्र जलमग्न भएको छ । भारतले बनाएको अग्लो बाँधका कारण रौतहटको गौर नगरपालिकाको भन्सार र महादेवपट्टी क्षेत्र जलमग्न भएका छन् । महादेवपट्टीस्थित दशगजा क्षेत्रको लालबकैया नदीको ड्याम गत वर्ष नै भत्किएकाले त्यहींबाट सदरमुकामतर्फ पानी पस्न थालेको छ । गौरका मेयर अजय गुप्ताले अहिलेसम्म सदरमुकाम गौर डुबानबाट जोगिए पनि पानीको निकास नहुँदा त्रास बढेको बताएका छन् । चुरे क्षेत्रमा वर्षा नरोकिएकले लालबकैया र वाग्मती नदीमा पानीको बहाब बढ्दै गएको छ ।सुनीता बराल (महोत्तरी), ओमप्रकाश ठाकुर (सर्लाही) र शिव पुरी (रौतहट)"
सप्तकोसी उर्लिंदा १५ परिवार विस्थापित,"तटबन्ध भत्किने जोखिम सात वर्षअघि भारतले कोसी ब्यारेजको २८ नम्बर ढोका सामुन्ने दक्षिणतर्फ पाइलट च्यानल खन्न सुरु गरेको थियो । च्यानलले सप्तरीको भूभाग डुबानमा पर्ने भन्दै स्थानीय विरोधमा उत्रिए पनि काम रोकिएन । कोसीको बहावलाई मध्य भागबाट बगाउन च्यानल खनिएको भारतीय पक्षको दाबी थियो । तर, कोसीको भेल गत वर्षदेखि पश्चिमी तटबन्धमा ठोक्किएर बग्न थालेको छ । त्यसले कोसीको पश्चिमी तटबन्धमाथि पानीको चाप बढेको छ । भारतीय लापरबाहीले डलवानजिक कैयौं स्थानमा सिपेज भएर कोसीको पानी नदीबाट बाहिरिन थालेको छ, कोसीपीडित समाजका अध्यक्ष देवनारायण यादवले भने, वर्षौर्देंखि पश्चिमी तटबन्ध मर्मत गरिएन । तटबन्ध होचो हुँदै गयो, नदीको सतहमा बालुवा जम्मा भएर अग्लो हुँदै गयो ।कोसीको धार पश्चिमी तटबन्धतर्फ मोडिएपछि कोसी ब्यारेजभन्दा दक्षिण १९ किलोमिटरसम्म नेपाली भूभागमा रहेको तटबन्ध जोखिममा छ । तीन दिनको निरन्तर वर्षापछि डलवानजिकको रिङ बाँध क्षतिग्रस्त बनेको छ । भर्खर बालुवा हालेर बनाएको उक्त बाँधका कैयौं स्थानमा रेनकट लागेर क्षति पुगेको छ । बाँधमुनिबाट पानी निस्किरहेको छ । हामी तीन दिनदेखि राति निदाउन सकेका छैनौं, डलवाका चित्रनारायण साहले भने, भारतीय ठेकेदार र प्राविधिकले हाम्रो घरमा कोसी ल्याएर राखिदियो । रिङ बाँध भत्किए कोसीको धार सप्तरीको हनुमाननगरकंकालिनी नगरपालिका हुँदै तिलाठीकोइलाडी गाउँपालिका र राजविराज नगरपालिकाका केही भागमा सोझिने खतरा रहेको समाजका अध्यक्ष यादवले बताए । सम्झौताअनुसार कोसी नियन्त्रण र मर्मतको कार्य भारतीय पक्षले गर्नुपर्ने हो । तर, उनीहरू नेपाली प्राविधिक वा प्रशासनलाई मर्मतबारे जानकारी दिँदैनन् । नेपाली पक्षको कमजोरीका कारण पनि भारतीयको लापरबाही बढेको यादवको आरोप छ । आफ्ना नागरिकलाई कोसीको डुबानबाट कसरी जोगाउने ? त्यसको चिन्ता नेपाल सरकारले गर्नुपर्दैन ? उनले प्रश्न गरे । भारतको लापरबाहीकै कारण २०६५ भदौ २ गते सुनसरीको पश्चिम कुसहामा कोसीको पूर्वी तटबन्ध भत्किएको थियो । त्यस्तै लापरबाहीका कारण पश्चिमी तटबन्ध भत्किने जोखिम बढेको छ । भारतीय कोसी योजनाका प्राविधिक नेपालमा भइरहेका कामको विस्तृत इस्टिमेट नै दिँदैनन्, कोसी बक्राहा नदी नियन्त्रण आयोजनाका प्रमुख भिलानन्द यादवले भने, विस्तृत इस्टिमेट भए कामबारे अनुगमन गर्न सकिन्छ । इस्टिमेट नै नभए कसरी थाहा पाउनु ?"
चार दिनमा ५६ जनाको मृत्यु,"काठमाडौं (कास) बाढी र पहिरोमा परी चार दिनमा ५६ जनाको मृत्यु भएको छ । संखुवासभाको सिलिचोङमा पहिरोमा पुरिएकाको उद्धार गर्न खटिएका एक स्थानीयको पनि मृत्यु भएको छ । गृह मन्त्रालयको आपत्कालीन कार्यसञ्चालन केन्द्रका प्रमुख मुरारी वस्तीका अनुसार बुधबारयता ३९ जना बेपत्ता र ४० जना घाइते भएका छन् । बगेका र भत्किएका घरको यकिन संख्या भने प्राप्त भइनसकेको मन्त्रालयले जनाएको छ । घटनास्थलबाट प्राप्त विवरणअनुसार हालसम्म १ सय १ घर पूर्ण रूपमा क्षतिग्रस्त भएका छन् । बाढी र डुबानले प्रदेश २ का सबै जिल्ला र प्रदेश १ को झापामा बढी असर गरेको छ । आइतबार मात्रै सप्तकोसीमा आएको बाढीका कारण गोवरगाढाका ३२ भन्दा बढी परिवारलाई सुरक्षित स्थानमा स्थानान्तरण गरिएको छ । रौतहट, गौरका ३ सय बढी परिवारलाई स्थानान्तरण गरिएको वस्तीले जानकारी दिए । असार २४ गते रातिबाट भएको वर्षाले निम्त्याएको बाढी, पहिरो र डुबानका कारण सिन्धुपाल्चोक, म्याग्दी, कास्की, रुकुम पश्चिम, संखुवासभा, गुल्मीलगायत १० जिल्ला बढी प्रभावित छन् । पहाडी भेगका अन्य पाँच जिल्लामा पनि धनमालको क्षति भएको छ । तर ती जिल्लामा बेलैमा सावधानी अपनाएका कारण मानवीय क्षति भने भएन । बाढी र पहिरोको असर बढ्दै गएको छ । बेपत्ता मानिसको खोजीकार्य जारी छ, जहाँजहाँ मानिस बेपत्ता भएका छन्, त्यहाँ खोजी कार्य जारी रहेकाले मृतकको संख्या अझै बढ्न सक्ने देखिन्छ, उनले भने । यसैबीच, मनसुन सुरु भएयता बाढी, पहिरो र डुबानबाट देशभर ८५ जनाको मृत्यु भएको छ । प्रहरी प्रधान कार्यालयका अनुसार हालसम्म ८२ जना घाइते र ४० जना बेपत्ता छन् । बाढी र पहिरोमा फसेका ३ सय ९ जनालाई सकुशल उद्धार गरिएको प्रहरी प्रवक्ता डीआईजी नीरजबहादुर शाहीले बताए ।"
जनता ठगिने नेटवर्किङलाई वैधता,"सर्वसाधारण व्यापक ठगिएपछि यसअघि प्रतिबन्ध लगाइएको नेटवर्किङ व्यवसायलाई कानुनी व्यवस्था मिलाएरै अनुमति प्रदान गरिँदा फेरि पुरानै विकृतिको पुनरावृत्ति हुने देखिएको छ । युनिटीलगायतका नेटवर्किङ व्यवसायले गैरकानुनी रूपमा पिरामिड शैलीमा सञ्जाल विस्तार गरी अर्बौं ठगेको गुनासोपछि सरकारले दशकअघि यस्ता धन्धामाथि प्रतिबन्ध लगाएको थियो । तर, अहिले वस्तु तथा सेवा प्रत्यक्ष बिक्री ऐन, २०७४ र नियमावली, २०७६ बनाएर सरकारले नेटवर्किङ व्यवसायलाई इजाजत बाँड्न थालेको छ । जनता स्वयं सचेत नबन्ने र सरकारी निकायले पनि आवश्यक नियमन नगर्ने हो भने भोलि फेरि यसका माध्यमबाट ठूलो मात्रामा सर्वसाधारण ठगिन सक्छन् ।२०६८ सालमा सर्वोच्च अदालतले सरकारी बन्देज कानुनसम्मत भनी सुनाएको फैसलामा स्वच्छ प्रतिस्पर्धा र उपभोक्ताको हितमा प्रतिकूल प्रभाव नहुने गरी कानुन बनाएर प्रत्यक्ष व्यवसाय सञ्चालनका लागि अनुमति दिन सक्ने भनेको थियो । अहिले त्यही फैसलाको अपव्याख्या गर्दै सरकारले कानुनी व्यवस्था गरी घुमाउरो शैलीमा नेटवर्किङ व्यवसायलाई वैधता दिएको हो । वाणिज्य, आपूर्ति तथा उपभोक्ता हित संरक्षण विभागले असार १६ गतेदेखि पहिले युनिटीजस्तै व्यवसाय गरिरहेका कम्पनीहरूलाई इजाजतपत्र दिइरहेको छ । हालसम्म चार कम्पनीले यस्तो कारोबारको इजाजत पाइसकेका छन् भने अरू तीन कम्पनीले अनुमतिका लागि आवेदन दिएका छन् । नयाँ कानुनमा नेटवर्किङ र पिरामिड शैलीको व्यापारव्यवसाय गर्न नपाइने भनिए पनि इजाजत लिएका र आवेदन दिएका प्रायः कम्पनीले पिरामिड शैलीमै सञ्जाल विस्तार गरिरहेकाले यसतर्फ सरकार सर्तक हुनैपर्छ । ऐननियममा प्रतिबन्धित प्रावधानहरूलाई इजाजत पाएका कम्पनीले कुनै न कुनै रूपमा मिचेका छन् । कानुनले जे रोक लगाएको छ, उनीहरूले त्यही अभ्यास गरिरहेका छन् । जस्तो, कानुनले अनिवार्य रूपमा कुनै किसिमको सदस्यता लिन बन्देज लगाएको छ । तर, कान्तिपुर संवाददाताले ग्राहक बनेर गरेको अनुसन्धानमा एक कम्पनीले मोबाइल र नागरिकताको फोटोकपी माग्दै परिचयपत्र बनाउन प्रेरित गरेको पाइएको छ । त्यसरी कम्पनीसँग जोडिँदा सामानको मूल्य नै फरक पर्ने प्रलोभन देखाइएको छ । त्यस्तै, कम्पनीको वस्तु बिक्री गर्ने प्रयोजनका लागि व्यावसायिक दृष्टिले अनुचित र असम्भव देखिने आकर्षक उपहार दिई वा कमिसनको प्रलोभन देखाई सदस्य बनाउन नहुने कानुनी व्यवस्थाको पनि पालना भएको छैन । त्यही कम्पनीले नै विदेश भ्रमणदेखि घर र कारको समेत प्रलोभन देखाएको छ । जानकारहरूका अनुसार यी कम्पनीहरूले कानुनी व्यवस्था अवज्ञा गर्दै कम्पनीले एजेन्टहरू बनाएरै कमिसनमा सदस्य विस्तार गरिरहेका छन् । यीमध्ये केही त पहिले पनि नेटवर्किङको काममै संलग्न थिए, जसलाई विगतमा ठगी गरेकोमा रोक लगाइयो, तिनैलाई फेरि उस्तै कामका लागि इजाजत दिनु उदेकलाग्दो छ । जुनसुकै ढंगले यस्तो व्यवसाय सञ्चालन गर्दा अन्त्यमा ठगिने सर्वसाधारण नागरिक नै हुन्, जो विभिन्न प्रलोभनमा परेर सदस्य बन्छन्, महँगो मूल्यमा सामान किन्छन् तर पहुँच अभावमा अरूलाई सञ्जालमा जोडेर आफू लाभ लिन सक्दैनन् । चरित्रगत हिसाबले पनि पिरामिड शैलीमा माथिका केही व्यक्तिलाई मात्र लाभ मिल्ने गर्छ । केही नपाउनेहरूको संख्या लाभान्वितको तुलनामा कैयौं गुणा ठूलो हुन्छ, जो आर्थिक, शैक्षिक र अन्य पहुँचका हिसाबले कमजोर वर्गका हुन्छन् । खासमा व्यवसायका नाममा गरिने एक किसिमको ठगी धन्धा हो यो । त्यसैले यस्तो कारोबार लाई कुनै पनि हिसाबले प्रवर्द्धन गर्न मिल्दैन । सरकारले आवश्यक छानबिन गरी गैरकानुनी कामलाई रोक्नुपर्छ । कोही कर्मचारीको यसमा मिलेमतो या मौनसम्मति रहेछ भने त्यस्तो व्यक्तिलाई पनि कारबाहीको दायरामा ल्याउनुपर्छ । प्रत्यक्ष बिक्रीका लागि पाएको अधिकारलाई कम्पनीहरूले दुरुपयोग गर्दै सञ्जाल शैलीमा आफूलाई विस्तार गर्नु हुँदैन । यसका लागि सरकारले यस्ता व्यवसायको उचित नियमन गर्नुपर्छ । यिनलाई खुला बजारजस्तै पारदर्शी र प्रतिस्पर्धात्मक बनाउनु सरकारको दायित्व हो । विभागले राम्रोसँग अनुगमन गरेर सर्वसाधारणलाई ठगिनबाट जोगाउनुपर्छ । नागरिकहरू आफू पनि सचेत बन्नुपर्छ । टाठाबाठाहरूले आफू लाभ लिने र सोझासाझा फसाउने नियत राख्दा हिजो नेटवर्किङ व्यवसाय चलाउनेजस्तै कानुनी फन्दामा फसिन्छ भन्ने हेक्का राख्नुपर्छ । उपभोक्ता हितका लागि काम गर्ने संघसंस्थाहरूले पनि यसबारे जनतालाई सतर्क गराउनुपर्छ । विगतमा ठगिएकाहरूले क्षतिपूर्ति पाइनसक्दै कुनै पनि हालतमा फेरि ठगीे धन्धा सुरु हुन दिनु हुँदैन । आवश्यक परेमा कानुनी व्यवस्था निलम्बन वा संशोधन गरेर भए पनि यस्तो कार्य तत्काल नियन्त्रणमा लिनु उपयुक्त हुन्छ ।"
कोरोनाको व्यवस्थापन कमजोर,"कोरोना महामारीका कारण विश्वकै अर्थतन्त्र चौपट छ । रेमिट्यान्सले धानेको हाम्रोजस्तो देशमा यसको प्रभाव अझ बढी हुने नै भयो । यो बेला अन्य देशले जनजीवनलाई कसरी सामान्य बनाउने भन्नेमा चिन्तनमनन गरी विभिन्न योजना तथा कार्यक्रम कार्यान्वयनमा ल्याएका छन् । सरकारी खर्च र सेवासुविधा धमाधम कटाइएको छ । इटालीजस्तो धनी देशले समेत आफ्ना सांसदको सङ्ख्या लोअर हाउस मा ६३० बाट ४०० र सिनेट मा ३१५ बाट २०० मा झारेको छ । तर हाम्रो संघीय सरकार भने दुईतिहाइको दम्भले फुलेर सत्ता, पद र सुविधामा मस्त छ । व्यवस्थापिका, कार्यपालिका र न्यायपालिका आफ्नै कब्जामा भएपछिको सत्ताउन्मादले मान्छेलाई अति नै मताहा बनाउँदो रहेछ ! यो बेला भ्रष्टाचारका घटनाहरूलाई सकेसम्म संरक्षण गर्न र नसके मौन रहनमै असल ठानिँदो रहेछ ! सरकारी मूल नेतृत्व नै यस्तो भएपछि सहायक सरकार र सेवाग्राही संयन्त्रहरू कसरी असल होऊन् ! स्थानीय तहहरू सक्रिय भएपछि पनि भ्रष्टाचार रोकिएको छैन । विकासका लागि बाटो खन्नुपर्ने र त्यसका लागि डोजर चाहिने भएकाले अधिकांश स्थानीय जनप्रतिनिधिले डोजर किनेका छन् । इन्डोनेसिया, पेरु, नाइजेरिया, हैटी, फिलिपिन्स, सर्बियाजस्ता देशका राष्ट्रपति भ्रष्टाचारका कारण सत्ताच्युत भएको घटना ताजै छ । हाम्रामा भने त्यस्तो उदाहरण पाइँदैन । पछिल्लो समयकानिर्मला हत्याकाण्ड, सुनकाण्ड, वाइडबडी, बालुवाटार जग्गा प्रकरण, उखु किसानको बक्यौता पीडा, यतिओम्नी ग्रुपसँगको सरकारी साँठगाँठ, सत्तरी करोड बार्गेनिङ, कुसमयमा दल विभाजन विधेयक, सांसद अपरहण प्रकरण, महामारीको समयमा सुकुम्बासी उच्चस्तरीय आयोगका पदाधिकारीहरूको नियुक्ति र स्वास्थ्य सामग्री खरिदमा अनियमितता, कोरोना नियन्त्रणमा सरकारी कमजोरी, गरिबी निवारण कोषमा भएको मनपरी यस्ता धेरै कुरा सम्झिँदा मन अमिलो भएर आउँछ । कोरोना महामारीको यो विशेष अवस्थामा व्यवसायीहरू महासंकटमा, युवावर्ग तनावमा र विद्यार्थीहरू अन्धकारमा छन् । निम्नवर्गका नागरिक हातमुख जोड्ने समस्याले पिरोलिएका छन् । जनजीवन कष्टकर र अस्तव्यस्त छ । विशेष जिम्मेवारीपूर्वक काम गर्नुपर्ने समयमा नेकपाका दुई ठूला नेताबीच पद र सत्ताको हानथापले सरकार बिथोलिएको छ । कोरोनाबाट बँच्न हामीले मिलिदिनोस् बाबाठाकुर ! भनेर बिन्तीभाउ गरिदिनुपरेको छ । आफ्नो नासो जोरीको हाँसो भनेझैं, विदेशीहरूले पनि अनावश्यक चासो राख्न थालेका छन् । यो इतिहासको सबभन्दा अमानवीय र घृणित समय हो । इन्द्रकुमार श्रेष्ठ, कमलाकुञ्ज, ओखलढुंगा बस चलाउने नियममा संशोधनसरकारले सार्वजनिक यातायातमा आधा मात्र यात्री राख्न पाइने, भाडा ५० प्रतिशत बढाउने र दिनमा एकपटक निसंक्रमणीकरण गर्नुपर्ने निर्णय गरेको छ । लामो दूरीका बसमा यात्रीको संख्या तोकेर लागू गर्न सकिन्छ तर नगरबसमा आधा मात्र यात्रु बोक्ने नियम व्यावहारिक हुँदैन । छोटो दूरीमा पैदल हिँड्न प्रोत्साहित गर्न न्यूनतम भाडा १५ बाट २० रुपैयाँ कायम गर्नुपर्छ । विद्यार्थी सहुलियत हटाउनुपर्छ । सोलोडोलो ५० प्रतिशत भाडा वृद्धि गर्दा लामो दूरी जस्तै ः बनेपाकाठमाडौं दिनहुँ कार्यालय आउनुपर्ने यात्रीलाई धेरै मर्का पर्छ । यदि यात्रीको संख्या एकदमै कम भएर व्यवसायीलाई नोक्सान पर्ने देखियो भने पछि पुनः भाडा बढाउने निर्णय गर्न सकिन्छ । कोरोनाको डरका कारण मानिसहरू यसै पनि सकेसम्म सार्वजनिक यातायातमा यात्रा गर्दैनन् । भाडा वृद्धिको निर्णयले यात्रीलाई थप निरुत्साहित र व्यवसायीलाई प्रोत्साहित गर्छ । साधनको संख्या बढी र यात्रीको संख्या कम हुँदा स्वतः साधनमा यात्री चाप कम हुन्छ । सरकारले संख्या तोकेर ठाउँठाउँमा रोकेर प्रहरीले केरकार गर्ने, वादविवाद र झैझगडा गर्ने वातावरण सिर्जना गर्नु हुँदैन । संख्या तोक्ने नियमले यात्री र बस स्टाफबीच पनि वादविवाद बढाउँछ । ५० प्रतिशतभन्दा बढी यात्री चढाउन नपाउने नियम लागू गर्ने हो भने ५० प्रतिशत नपुग्दासम्म गाडी रोकिराख्ने, जति जना यात्री झर्छन्, त्यत्ति नचढ्दासम्म नहिँड्ने प्रवृत्ति सुरु भइहाल्छ । यात्रीको सुविधाका लागि एक जना यात्री नभए पनि हिँड्नैपर्ने नियम कडाइका साथ लागू गराउनुपर्छ । कहिलेकाहीँ छोटो समयका लागि ६०७० प्रतिशत यात्री पुगे पनि स्वीकार गर्नुपर्छ । दिनमा एकपटक निसंक्रमणीकरण गरेर हुँदैन, हरेक ट्रिपमा गर्नुपर्छ । यो काम सरकारले जिम्मा लिनुपर्छ । व्यवसायीलाई जिम्मा दिँदा प्रभावकारी र विश्वसनीय हुँदैन । रमेश घिमिरे, सैनामैना१०, रूपन्देही"
नक्साले भोक मेट्दैन,"भारतलाई गाली गर्दै राष्ट्रवादको भ्रम छरेर सोझा जनतालाई उल्लु बनाउँदै सहानभूति बटुल्नेतर्फ सरकार लागिपरेको छ । लकडाउनले मर्न लाग्यौं कि काम देऊ कि माम भनेर केही समयअघि युवाहरू सडकमा आए । यतिओम्नी समूह, पूर्वमन्त्री गोकुल बाँस्कोटाको भ्रष्ट नियत, दल फुटाउने अध्यादेश र सांसद अपहरणको घटनाबारे बोल्यो भने अराष्ट्रवादी र भारतीय दलालको ट्याग लाग्छ । चुच्चे नक्सामा जनतालाई भुलाएर सरकार आफ्नो जिम्मेवारीबाट पन्छन मिल्दैन । कम्युनिस्टले चलाएको देशमा राजु सदा झाडापखालाको कारण आइसोलेसनमै तड्पीतड्पी मर्नुपर्यो । काम र मामको खोजीमा भौतारिरहेका सूर्यबहादुर तामाङको मृत्यु भयो । उसले मर्नुपर्ने स्थितिको सृजना कसले गर्यो ? सिद्धार्थ आउजीले जागिर गुमेपछि आत्मदाह गरे तर जनप्रतिनिधिहरू आफ्नो भत्ता बढाउनेतर्फ केन्द्रित छन् । क्वारेन्टिनमा देवबहादुर विकले आत्महत्या गर्दै गर्दा पुष्पकमल दाहाल र केपी शर्मा ओली आरामदायी सोफामा बसेर सत्ताको खेलमा केन्द्रित थिए । एम्बुलेन्स चढ्ने पैसा नभएर ठेलामा मृगौला बिरामीलाई अस्पताल लाँदै गरेको दृश्य हामीले कति दिन हेर्ने हो ? यो कुनै कम्युनिस्टको शासन हो ? यिनीहरूले अब पनि सर्वहाराका लागि गाँस, बास र कपासको व्यवस्था गर्छौं भनेर हामीमाझ मत माग्न आए भने कसरीे पत्याउने ? सरकारको यस्तो हरकद चुच्चे नक्साले छोप्न सक्दैन । सन्तोष सिम्खडा, कपुरधारा, काठमाडौं"
भारतीयको पीत पत्रकारिता,"पछिल्लो समय भारतीय मिडियाहरूले नेपालका बारे भ्रामक, तथ्यहीन र कपोकल्पित समाचार प्रसारण गरिरहेका छन् । नेपालका प्रधानमन्त्री र चीनको राजदूतलाई जोडेर पछिल्लोपटक भारतिय टेलिभिजनले बनाएको रिपोर्टले देशकै अपमान गर्यो । नेपाल सरकारले यस्ता समाचारहरूको खण्डन गर्नुपर्छ । अन्यथा भारतीय जनतामा नेपालप्रति नकारात्मक धारणा बन्नेछ । यस्ता समाचार रोक्न नेपालमा भारतीय न्युज च्यानल बन्द गरिएको छ तर यो स्थायी समाधान होइन । भारतीय मिडियाको पहुँच र बजार ठूलो छ । उनीहरूको तथ्यहीन समाचारले धेरैलाई प्रभावित पार्छ । यता हामीले च्यानल रोके पनि उनीहरूले समाचार प्रसारण गरी नै रहेका हुन्छन् । भारतीय मिडियामा आएका रिपोर्टको सत्यतथ्यको जाँच कसले गर्ने ? भारत विशाल प्रजातान्त्रिक मुलुक हो, त्यहाँ हाम्रो देशलाई माया गर्ने ठूलो बौद्धिक जमात छ । दुई देशबीचको सांस्कृतिक र सामाजिक सम्बन्ध निकै बलियो छ । यस्तै तरिकाले नेपालसम्बन्धी तथ्यहीन समाचार प्रसारित भइरहे परिस्थिति नबिग्रेला भन्न सकिन्न । अतः यस्ता भ्रामक समाचार आउनेबित्तिकै नेपाल सरकारले खण्डन गरिहाल्नुपर्छ । अन्यथा, भारतीय मिडिया बेलगाम भई नै रहनेछन्, जसले भोलि ठूलो समस्या खडा गर्न सक्छ । रामकृष्ण बराल, जोरपाटी५, काठमाडौं"
अव्यवस्थित सडक निर्माण र पहिरो,"मनसुनसँगै देशमा बाढी र पहिरोको प्रकोप सुरु भएको छ । यस वर्ष पनि सधैंको जस्तै धेरैको मृत्यु, कैयौं बेपत्ता र घाइते भएका समाचार आइरहेको छ । सरकारले संवेदनाबाहेक अरू केही दिन सक्ने स्थिति छैन । बाढी र पहिरोले सडक र जलविद्युत् परियोजनामा समेतमा ठूलो क्षति पुर्याएर विकासलाई खल्बलाएको छ । मानिसहरूले अव्यवस्थित तरिकाले प्रकृतिक स्रोत साधनको दोहन गर्नाले पनि बाढी र पहिरोले बेसी सताएको हो । विपत्लाई कसैले रोक्न सक्दैनन् तर यसले पुर्याउने क्षति कम गर्न सकिन्छ । उच्च जोखिममा रहेका ठाउँमा जानाजान बस्ती विकास हुनुले पनि धेरैको जीवन असुरक्षित छ । पहिरोबाट कसरी सुरक्षित रहने भन्नेबारे समुदायमा व्यापक जनचेतना फैलाउन जरुरी छ । त्यस्तै विपत्को पूर्वतयारी, उद्धार र राहतका लागि स्थानीय सरकारले विशेष भूमिका निर्वाह गर्नुपर्छ । सरकारी संयन्त्रले विपद् व्यवस्थापनमा आफ्नो सम्पूर्ण स्रोत परिचालन गर्न आवश्यक छ । विकासका नाममा पहाडी भेगमा भइरहेको अव्यवस्थित र अनियन्त्रित सडक निर्माणले पहिरोको जोखिम निम्त्याएको हो । गाम्रीण सडक प्राविधिकको सहयोग, अध्ययन र सर्भेबिनै बनाइन्छ । असार २५ मा, पोखरा सराङ्कोटमा पहिरो जाँदा घरभित्रै पाँच जनाको ज्यान गएको घटना यसको ज्वलन्त उदाहरण हो । साथै यो घटनाले सडक निर्माणमा भएको सरकारी लापरबाहीलाई उजागर गरेको छ । वातावरणीय जोखिमको मूल्यांकनबिनै गाउँमा विकासका आयोजनाहरू सञ्चालन गरिन्छ । सामुदायिक वनको रक्षा र स्थानीय स्तरका विपत् व्यवस्थापन समितिको क्रियाशीलताले पहिरोबाट जोगिन मद्दत पुग्छ । पहाड छेडेर बनाएको बाटोभन्दा पहिरोबाट बस्तीलाई जोगाउनु विकास हो भन्ने धारणा स्थापित गर्न जरुरी छ । उर्वर र खेतीयोग्य जमिनमा डोजर चलाएर हामीले कस्तो खालको विकास चाहेका हौं र त्यस्ता विकासले कसलाई फाइदा पुर्याइरहेको छ भन्नेबारे समुदाय सचेत हुनुपर्छ । सडक बनाउँदा निकालिएको माटोले खोला नालालाई अवरोध पुर्याउनुको साथै बाढीको समेत जोखिम बढाएको छ । भारी उपकरणको प्रयोग नहुने खालका सडक योजना ल्याउनेतर्फ स्थानीय सरकारहरू तत्पर हुनुपर्छ । यसले वातावरण संरक्षण त हुने नै छ । साथै गाउँघरको बेरोजगारीलाई समेत घटाउन मद्दत गरी स्थानीय सरकारलाई समृद्ध बनाउनेछ । महेन्द्रसिंह बम, टीकापुर१, कैलाली"
किन सुनिँदैन दिल्लीमा नेपाल ?,"दिल्लीको दबदबायतिखेर दिल्लीका सडकमा काठमाडौंबारे अनौठो धारणा बनेको छ । भारतीय मिडियाको तथ्यहीन प्रचारको चर्चा गर्नु नै अनावश्यक छ । त्यहाँ आम मानिसको बुझाइ यस्तो भएको छ, मानौं काठमाडौंका सडकमा चिनियाँ सेना कवाज खेल्दै छÙ भारतविरुद्ध चीनले गरेको युद्धको तयारीलाई नेपालले सघाउँदै छÙ र, यतिखेर नेपालको राजनीति सम्पूर्णतः बेइजिङको इसारामा चलिरहेको छ । यसमा तीनवटा चरम मिथ्या घुलित छन् । एक, भारतले नेपाललाई असीमित आर्थिक र नेपालीलाई रोजगारी दिने जस्ता अन्य सहयोग गरिरहेको छ र नेपालले त्यो गुन बिर्सेर चीनको स्वार्थलाई सघाएको छ । यथार्थ, भारत नेपालसँग ठूलो नाफाको व्यापार गरिरहेको छ र नेपालमा काम गर्ने भारतीयहरूले यहाँबाट नेपालीहरूले उताबाट ल्याउनेभन्दा तीन गुणा बढी रकम लैजान्छन् । दुई, नेपाल भारतले सहयोग नगरे अस्तित्वमै रहँदैन र यो अत्यन्तै अविकसित र असभ्य छ । यथार्थ, नेपालले लिएको पारवहन सुविधा भूपरिवेष्टित मुलुकको अधिकार हो । खुला सीमाबाट भारतले बढी लाभ पाएको छ । यसमा तथ्यहरूको थप खोज चाहिएको छ । सभ्यतामा नेपाल धेरै अर्थमा अगाडि छ । भर्खरैको भारतीय मिडियाको बकबकको स्तरहीनता त्यसको पछिल्लो उदाहरण हो । तीन, नेपालभारतको तथाकथित रोटीबेटीको सम्बन्धलाई नेपालले बेवास्ता गरेको छ, नागरिकता विवाद छ, आदि । यथार्थ, भारतले मौका पर्नासाथ भान्जाभतिजा भोकै मर्ने गरी पटकपटक क्रूर नाकाबन्दी लगाएको छ ।भारतीय जनतामा नेपालप्रतिको यस्तो धारणा भारतीय सत्ताले निरन्तरको दुष्प्रचारबाट विकास गरेको हो । भारत स्वतन्त्र भएयताको झन्डै पौने शताब्दी लामो इतिहासलाई मात्रै हेर्ने हो भने पनि भारतले नेपाललाई समान हैसियतको कूटनीतिक व्यवहारको आवश्यकता पर्ने मुलुकको कोटिमा राखेन । त्यहाँको संस्थापनको नेपाललाई हेर्ने दृष्टिकोण सधैं सुरक्षाचासोको वरिपरि मात्र घुमिरहेको छ । सन् १९५० मा प्रधानमन्त्री जवाहरलाल नेहरूले संसद्मा दिएको वक्तव्यमा उल्लेख गरेको नेपाल चीनतर्फ ढल्कँदा भारतलाई पर्ने सुरक्षा खतरा को भारतीय भाष्य अहिले पनि सारमा उही छ । भारतले नेपालको चासोलाई आफूले बुझेअनुसार कृपापूर्वक सुनेर समाधानको आदेश गर्ने हो भन्ने मानसिकता भारतले नेपाललाई गर्ने सबै व्यवहारमा निरन्तर प्रकट भइरहेको छ । रोटीबेटी र कृपादया को सम्बन्धलाई आधुनिक व्यावसायिक कूटनीतिमा रूपान्तरण गर्ने मानसिकता नै भारतको शासकीय वृत्तमा विकसित हुन सकेको छैन । सन् १९९६ मा छोटो समय प्रधानमन्त्री भएका इन्द्रकुमार गुजरालको साना छिमेकीहरूबाट समान लाभको अपेक्षा नगर्ने (ननरेसिप्रोकल) सिद्धान्तको सानो अन्तरालबाहेक भारतले नेपाल मात्र होइन, सबै छिमेकीलाई गर्ने व्यवहार उस्तै हेपाहा प्रवृत्तिको छ ।त्यसको परिणाम पनि उसले क्रमशः बेहोरेको छ । उदाहरणका लागि, नेपालमा राजनीतिक अस्थिरता कायम गर्ने रणनीतिका रूपमा यहाँका लोकतान्त्रिक शक्तिहरूलाई भारतले आफ्नै पहलमा विभाजित र चुनावमा पराजित गराइदियो । माओवादी हिंसालाई प्रायोजन गरेर मुलुकको अर्थतन्त्रलाई मूलतः थप जर्जर एवम् परनिर्भर बनायो । यसले स्वतः नेपालको लोकतन्त्रलाई कमजोर र गैरलोकतान्त्रिक शक्तिहरूलाई सबल एवम् पटकपटक सत्तासीन बनायो । अहिले चिनियाँ प्रभुत्व बढेकामा भारतको चिन्ता हो भने त्यसको सबभन्दा बलशाली कारण भारतको (अ)कूटनीति र पटकपटक नेपालमाथि लगाएको नाकाबन्दी अनि यहाँको लोकतान्त्रिक प्रक्रिया र मतको अक्सर गरिने बेवास्ता हो । जत्ति कराए पनि नेपालले के पो नै गर्न सक्छ र ? भन्ने मानसिकताले भारतीय सत्ताधारीहरूलाई नेपालसँगको सम्बन्ध सुधारमा भन्दा बलमिच्याइँमा हौस्याउने गरेको छ । काठमाडौंको कथावर्तमान सरकारका प्रधानमन्त्री र मन्त्रीहरू भारतले सीमा लगायतका विवाद समाधान गर्न प्रस्तावित वार्ताको आग्रहलाई पटकपटक बेवास्ता गरेको गुनासो सार्वजनिक गरिरहेका छन् । यसको अर्को पाटो के हो भने, आफ्ना राष्ट्रिय स्वार्थ संवर्द्धनका लागि दिल्लीलाई वार्तामा बसाउनेसम्मको हैसियत नेपाली राज्यसत्ताको देखिएन । वास्तवमा, यसको कारक धेरै हदसम्म विरासतका रूपमा पनि आएको छ । तर, राष्ट्रवादकै आधारमा राजनीति धानेको वर्तमान सत्ताधारी दलले त्यसमा थोरै भए पनि अग्रगामी बाटो समात्न सक्नुपर्थ्यो । त्यति पनि हुन सकेन ।इतिहासका विभिन्न कालखण्डका नेपाली शासकहरूले नेपालको विदेशनीति, खास गरी छिमेकनीति र त्यसमा पनि भारतसँगको सम्बन्धलाई आफ्ना ससाना निजी स्वार्थपूर्ति र सत्तासुरक्षाको अस्त्रका रूपमा मात्र प्रयोग गरे । ठूलो पदमा बस्नका लागि भारतीय दूतावासको दैलो ढुक्ने र आफ्ना छोराछोरीलाई मेडिकल र इन्जिनियरिङ पढाउनका लागि छात्रवृत्ति र सुविधा आदि तुच्छ लाभका लागि अनुनय विनय गर्नेहरूमा देशका राजनीतिज्ञ, प्रशासक र सुरक्षा निकायका उच्चपदस्थहरूसमेत छन् । (जनताका नाममा प्राप्त त्यस्तो लाभ आफैंले लिने पदासीनहरूको एउटा सूची कुनै खोजी मिडियाले प्रकाशित गरे हुने ।) भारतलाई पनि संस्थागत रूपमा पारदर्शी कूटनीतिमा भर गर्नुको सट्टा व्यक्तिलाई खुसी पारेर काम लिन सधैं सहज लागिरह्यो । यसमा कूटनीतिक मर्यादाको ख्याल कहिल्यै भएन । भनिरहनुपर्दैन, यस्तो निजी लाभ लिनेहरू राष्ट्रहितमा अडिएर बोल्न सक्दैनन् । दुःखको कुरा, यो सिलसिला अझै रोकिएको छैन । थप, अहिले आएर देशका प्रमुख भनिएका राजनीतिक दल र त्यसभित्रका गुटहरूसमेत प्रस्ट रूपले यो वा त्यो पक्षको एजेन्ट वा पक्षपोषणमा संलग्न भइदिँदा मुलुकको कूटनीतिक क्षमताको विस्तार र त्यसलाई संस्थागत गर्ने दिशामा थप चुनौती थपिएका छन् । मुलुकभित्र चाहिँ पाखुरा सुर्केर राष्ट्रवादको राजनीति गर्ने तर अन्तर्राष्ट्रिय मञ्चमा चुइँक्कै नगर्ने नेतृत्वले सार्थक एवम् प्रभावकारी कूटनीति सञ्चालन गर्न सक्दैन । यो चेत राजनीतिक नेतृत्वमा पलाएको छैन ।नेपालको कूटनीतिका लागि अहम् महत्त्वका दिल्ली, बेइजिङ र वासिङ्टनमा सरकारी संवादको वातावरण बिग्रिएका बेला त्यहाँका सरकारलाई नेपालका वास्तविक एवम् इमानदार चासोहरू ट्र्याक टु वा ट्र्याक थ्री कूटनीतिमार्फत सम्प्रेषित गरिदिने लबी, दबाब वा बौद्धिक समूह उपस्थित छैनन् । कूटनीतिक जिम्मेवारी दिँदा आर्थिक कूटनीति तथा रणनीतिक कौशललाई प्राथमिकता दिइने प्रचलन नै बसेन । दिल्लीजस्तो महत्त्वको ठाउँमा वर्षौंसम्म राजदूत पद खाली राखिदिने, पठाएकालाई पूर्ण कार्यकाल काम गर्न नदिने र योग्य एवम् सम्बन्धित देशको नेतृत्वसँग सहजै पहुँच हुनेलाई भन्दा आदेशपालक र चाटुकारहरूलाई नियुक्ति गर्ने प्रचलनले नेपालको सार्वभौम हैसियतको वास्तविक प्रतिनिधित्व विरलै हुन सकेको छ । अब पनि, हाम्रो परराष्ट्र नीति सञ्चालनमा देखिएको तदर्थवाद र डेडलक लाई मुलुकका एजेन्डा सम्बन्धित मुलुकको राज्यसत्तासम्म सीधै सम्प्रेषित गर्ने वातावरण निर्माणको अवसरका रूपमा सदुपयोग नगर्ने हो भने, अहिलेको जस्तो संवादमा देखिएको असहजता एउटा स्थायी रोग भएर रहिरहनेछ ।ट्वीटर :"
नेकपाको महाभारतका संकेत,"निष्कर्ष चामत्कारिक रूपमा कुनै घटनाक्रम विकसित भएन भने, यसपटकको विवाद, द्वन्द्व र शक्तिसंघर्ष निर्णायक र अन्तिम हुने सम्भावना उच्च देखिन्छ । वास्तवमा ओली र दाहालले भने जस्तै नेकपा विभाजित भइसकेको छ, औपचारिक रूपमा घोषणा गर्न मात्र बाँकी छ । यदि राष्ट्रियअन्तर्राष्ट्रिय कारणले गत वैशाखमा जस्तै तत्कालका लागि ओली र दाहालबीच अस्थायी युद्धविराम भयो भने पनि निकट भविष्यमा त्यो भंग हुने निश्चित छ । किनभने ओली र दाहालको सत्तासंघर्ष अस्थायी र अल्पकालीन होइन, स्थायी र दीर्घकालीन हो । दुवैको अभीष्ट पूरा नहुँदासम्म विवाद र द्वन्द्वले पूर्णविराम पाउने सम्भावना छैन । ओली र दाहालको मल्लयुद्ध र सत्ताअहंकारको पहिलो सिकार नेकपा भए पनि अन्ततः संसद् र संविधानसमेत दुर्घटनामा पर्न सक्ने निष्कर्ष अतिरञ्जित र आग्रहपूर्ण लाग्न सक्छ, तर कठोर वास्तविकता यही हो । ट्वीटर:"
बच्चन परिवार संक्रमित,"मुम्बई (एजेन्सी) बलिउड अभिनेता अमिताभ बच्चनसहित उनका परिवारका सदस्य कोरोना भाइरस (कोभिड१९) बाट संक्रमित भएका छन् । भारतीय अधिकारीका अनुसार अमिताभका साथै उनका छोरा अभिषेक बच्चन, बुहारी ऐश्वर्या राय बच्चन र नातिनी आरध्यालाई पनि संक्रमण पुष्टि भएको छ । महाराष्ट्रका स्वास्थ्यमन्त्री राजेश तोपेलाई उद्धृत गर्दै ऐश्वर्या र छोरी आरध्यालाई दोस्रो पटक परीक्षण गर्दा कोरोना पोजिटिभ देखिएको भारतीय सञ्चारमाध्यमले जनाएका छन् । यसअघि अमिताभ र उनका छोरा अभिषेकलाई मात्र संक्रमण देखिएको जनाइएको छ । उनीहरू दुवै जनाले मुम्बईको नानावती अस्पतालमा उपचार गराइरहेका छन् । अमिताभकी पत्नी जया बच्चनलाई भने कोरोना नेगेटिभ देखिएको जनाइएको छ ।"
मणिपुरमा अलपत्रको उद्धार,"नयाँदिल्ली (कास) नौ महिनादेखि भारतको मणिपुरमा अलपत्र परेका नेपाली महिलामध्ये २१ जनाको उद्धार गरिएको छ । भारतको नयाँदिल्लीस्थित नेपाली दूतावासको पहलमा उनीहरूको उद्धार भएको हो । मानव तस्करहरूको प्रलोभनमा परेर म्यानमारको बाटो हुँदै वैदेशिक रोजगारीका लागि खाडी मुलुक जान हिँडेका उनीहरू मणिपुरमा अलपत्र परेका थिए । ती महिलालाई मणिपुर प्रहरीले पक्राउ गरेर त्यहींको सेल्टर होममा पुर्याएको थियो । तर दिल्लीस्थित दूतावासले उद्धारका लागि समयमै पहल नगर्दा उनीहरू सेल्टर होममै कष्टकर जीवन बिताउन बाध्य भएका थिए ।दूतावासले काउन्सिलर तथा प्रहरी वरिष्ठ उपरीक्षक प्रकाश अधिकारीलाई नै मणिपुरको इम्फाल पठाएको थियो । करिब दुई साताको प्रशासनिक प्रक्रियापछि बल्ल उनीहरूको उद्धार सम्भव भएको हो । मणिपुरमा अलपत्र परेकामध्ये पाँच जनाको उद्धारका लागि समय लाग्ने भएको छ । उनीहरूका विरुद्ध स्थानीय प्रहरीले अदालतमा मुद्दा नै दायर गरेको हुँदा अदालती प्रक्रिया पूरा भएपछि मात्र उद्धार हुने बताइएको छ । दिल्लीस्थित दूतावासका प्रवक्ता हरि ओडारीका अनुसार उद्धार गरिएका २१ जना महिलालाई आइतबार नै मणिपुरबाट बसमा काँकडभिट्टातर्फ लगिएको छ । मानव तस्करहरूले वैदेशिक रोजगारीको प्रलोभन दिएर ओमान, कुवेत, इराकलगायत खाडी मुलुक पठाइदिने भन्दै भारतको उत्तरपूर्वी राज्य मणिपुर पुर्याएका थिए ।"
कृषि कर्जाको नेतृत्व कृषि विकास बैंकलाई दिइँदै,"बैंक तथा वित्तीय संस्थाले कृषि क्षेत्रमा गर्नुपर्ने लगानी कृषि विकास बैंकमार्फत प्रवाह गर्नुपर्ने व्यवस्था हुन लागेको छ । अन्य बैंक तथा वित्तीय संस्थाको तुलनामा यो क्षेत्रमा कृषि विकास बैंकको ज्ञान र अनुभव धेरै भएकाले उक्त व्यवस्था गर्न लागिएको राष्ट्र बैंकका गभर्नर महाप्रसाद अधिकारीले बताए । कृषि क्षेत्रमा कृषि विकास बैंकको राम्रो अनुभव छ, कान्तिपुर दैनिकले शनिबार आयोजना गरेको मौद्रिक नीति विशेष कान्तिपुर राउन्ड टेबलमा उनले भने, यसकारण समग्र कृषि कर्जाको नेतृत्व अब कृषि विकास बैंकले गरोस् भन्ने चाहना हो । आगामी मौद्रिक नीतिमा उक्त व्यवस्था आउने पनि उनले जानकारी दिए । ०७३ सालदेखि सरकारले व्यावसायिक कृषि कर्जामा ब्याज अनुदान दिँदै आएको छ । गत वैशाखसम्म २३ हजार २ सय ६६ जनाले ५० अर्ब ७८ करोड रुपैयाँ बराबर ब्याज अनुदानको कृषि कर्जा पाएका छन् । यस्तै, वाणिज्य बैंकहरूले कुल लगानीको न्यूनतम १० प्रतिशत कृषिमा लगानी गर्नैपर्ने अनिवार्य व्यवस्था छ । यद्यपि यो कर्जा समान रूपमा वितरण नभएको, लक्षित वर्गमा नपुगेको लगायत गुनासो आइरहेको छ । यही कारण कृषि कर्जाको नेतृत्व कृषि विकास बैंकलाई दिन लागिएको गभर्नर अधिकारीले बताए । कृषि विकास बैंकको नेतृत्वमा कृषि कर्जा प्रवाह हुँदा प्रभावकारी र समन्यायिक वितरण हुन्छ भन्ने हो, उनले भने, कृषिमा लगानी गर्न नसक्ने बैंकको पैसा पनि कृषि विकास बैंकले लिएर लगानी गरिदिन्छ । यो व्यवस्थापछि कृषि कर्जामा राम्रो विज्ञता नभएका बैंकलाई राहत मिल्ने उनको दाबी छ । कृषि विकास बैंकले पहिलो चरणमा वाणिज्य बैंकहरूको नेतृत्व गर्ने सहमति भएको छ । दोस्रो चरणमा अन्य वित्तीय संस्थालाई पनि समेट्ने बताइएको छ । अर्थ मन्त्रालय, राष्ट्र बैंक र कृषि विकास बैंकबीच यस विषयमा चरणबद्ध छलफल भइसकेको छ । कृषि कर्जाको नेतृत्व लिन कृषि विकास बैंक पनि तयार छ । आगामी मौद्रिक नीतिमार्फत राष्ट्र बैंकले नीतिगत व्यवस्था गरिदिनेछ । नीतिगत व्यवस्थापछि कृषि विकास बैंकले कृषि ऋणपत्र (बन्ड) जारी गर्नेछ । यसका लागि कृषि विकास बैंकले सुरुमा २४ अर्ब रुपैयाँ बराबरको कृषि ऋणपत्र जारी गर्ने अनौपचारिक सहमति राष्ट्र बैंकसँग भएको बैंकले बताएको छ । मौद्रिक नीतिमार्फत नीतिगत व्यवस्था भएपछि त्यसले औपचारिकता पाउँछ, स्रोतले भन्यो । अरू बैंकले सोही ऋणपत्र खरिद गर्नेछन् । यसरी ऋणपत्रमा भएको लगानी बैंकले कृषि कर्जामा गणना गर्न पाउने व्यवस्था राष्ट्र बैंकले मौद्रिक नीतिमार्फत गर्नेछ । बैंकलाई ऋणपत्र खरिदका लागि अनिवार्य व्यवस्था गरिँदैन, राष्ट्र बैंक स्रोतले भन्यो, तर, ऋणपत्र खरिद गर्ने बैंकले विभिन्न नियामकीय छुट (सुविधा) दिने तयारी भएको छ । हाल वाणिज्य बैंकहरूको लगानीमा रहेको कुल कर्जाको १० प्रतिशत प्राथमिकता क्षेत्रअन्तर्गत कृषिमा प्रवाह गर्नुपर्ने व्यवस्था छ । त्यसमध्ये बैंकहरूले करिब सवा १ खर्ब अर्ब रुपैयाँ कृषि कर्जा प्रवाह गर्नुपर्नेछ । पहिलो चरणमा त्यसको करिब २५ प्रतिशत मात्र कृषि विकास बैंकले लगानी गर्ने योजनाअनुरूप कृषि ऋणपत्र निकाल्न लागिएको बताइएको छ । विगतमा कृषि क्षेत्रमै लगानी गर्ने उद्देश्यले स्थापना भए पनि पछि कृषि विकास बैंकले पनि अन्य वाणिज्य बैंकसरह व्यावसायिक क्षेत्रमा लगानी गर्न थालेको हो । हाल कृषि विकास बैंकले कृषि क्षेत्रमा करिब ३५ अर्ब रुपैयाँ कर्जा प्रवाह गरेको छ । यो बैंकको कुल कर्जाको करिब ३३ प्रतिशत मात्र हो । जबकि राष्ट्र बैंकको निर्देशनअनुसार बैंकले कुल कर्जाको १० प्रतिशत मात्र कृषिमा प्रवाह गरे पुग्थ्यो । अब यसलाई कृषि क्षेत्रमै विशिष्टीकृत बैंकका रूपमा स्थापित गराउने र यसको सुरुवात आगामी मौद्रिक नीतिमार्फत गरिने राष्ट्र बैंकका डेपुटी गभर्नर चिन्तामणि सिवाकोटीले बताए । कृषि बैंकका रूपमा स्थापित गराउने तयारी केन्द्र र प्रदेश सरकारबाट पनि भइसकेको छ । यसमध्ये प्रदेश ३ र ५ ले कृषि विकास बैंकमार्फत कृषि क्षेत्रमा रकम परिचालन गर्नेबारे सम्झौता भइसकेको छ । बैंकका अन्य गतिविधि खुम्च्याएर भए पनि कृषि कर्जा विस्तार गर्ने रणनीति आफूहरूको भएको कृषि विकास बैंकका प्रमुख कार्यकारी अधिकृत अनिलकुमार उपाध्यायले बताए । कृषिमा आमूल परिवर्तन गर्ने गरी बैंकको रणनीतिक योजना बनाएका छौं, उनले भने, जसमध्ये निकट भविष्यमै कृषि क्षेत्रमा ठूलो रकम परिचालन हुनेछ ।"
साउनदेखि क्लिन फिड लागू गर,"काठमाडौं (कास) आगामी कात्तिक ८ देखि विदेशी च्यानलमा लाग्ने भनिएको क्लिन फिड साउन १ देखि लागू गर्न माग गर्दै चारवटा संघसंस्थाले सञ्चार तथा सूचना प्रविधि मन्त्रालयमा ज्ञापनपत्र बुझाएका छन् । भारतीय च्यानलले प्रधानमन्त्री केपी शर्मा ओली र चिनियाँ राजदूतलाई जोडेर प्रसारण गरेको सामग्रीको सन्दर्भ दिँदै ती संघसंस्थाले मन्त्रालयमा आइतबार ज्ञापनपत्र बुझाएका हुन् ।यस्ता दुष्प्रचारयुक्त सामग्रीले दुई देशबीचको मित्रवत् सम्बन्धमा र सदियौंदेखि दुई देशका जनताबीच रहेको आपसी सद्भावमा प्रतिकूल प्रभाव पार्न सक्ने परिस्थिति पनि सिर्जना हुँदै गएको छ, ज्ञापनपत्रमा भनिएको छ, त्यसलाई धेरै हदसम्म रोक्नका लागि पनि आगामी कात्तिक ८ देखि लागू हुने भनिएको क्लिन फिड नीतिलाई नयाँ आर्थिक वर्ष अर्थात् साउन १ देखि नै लागू गर्नु सबै दृष्टिकोणले उपयुक्त हुने हामी सबैको ठहर छ । ज्ञापनमा केबल, डीटीएच, इन्टरनेट, सामाजिक सञ्जाल, युट्युबलागत सबै डिजिटल प्लेटफर्ममा पनि क्लिन फिड हुनुपर्ने माग गरिएको छ । विदेशी च्यानललाई विज्ञापनरहित गर्नु भनेको आयात निरुत्साहित गरेर नेपालको व्यापार घाटा कम गर्ने र उत्पादनशील क्षेत्रलाई लागत प्रतिस्पर्धी बनाउने एउटा महत्त्वपूर्ण कदम पनि हो, ज्ञापनमा भनिएको छ । ०७३ साउन ७ मा बसेको मन्त्रिपरिषद् बैठकले नेपालमा वितरित विदेशी टीभी च्यानलमा क्लिन फिड लागू गर्ने नीति पारित गरेको थियो । सरकारले केही महिनाअघि जारी गरेको विज्ञापन ऐनमा आगामी कात्तिक ८ देखि नेपालमा प्रसारण हुने विदेशी टीभी च्यानल क्लिन फिड हुनुपर्ने व्यवस्था छ ।"
कान्तिपुर राउन्ड टेबल,"आकाश गोल्छाउपाध्यक्ष, नाडा अटोमोबाइल्स एसोसिएसन अफ नेपालअ टोमोबाइल्स क्षेत्रको मुख्य माग भनेकै बैंक फाइनान्सको सीमा बढाउनुपर्छ भन्ने हो । सवारीसाधन खरिद गर्न बैंकले अधिकतम ५० प्रतिशत मात्र ऋण दिन पाइने व्यवस्था छ । यसलाई बढाएर ९० प्रतिशतसम्म पुर्याउनुपर्छ । किनभने ५० प्रतिशतको सीमा हुँदा धेरैले गाडी किन्न सकेका छैनन् । संकटको समयमा गाडीहरूको बिक्री पनि घटेको छ । अटोमोबाइल्स क्षेत्रलाई राहतका रूपमा अरू नगरे पनि बिक्री गर्न मात्र सजिलो गरिदिनुस् । यो क्षेत्र पनि एउटा उद्योग हो भन्ने कुरा सरकारले बुझिदेओस् । एउटा अटोमोबाइल्स डिलरमा ५ देखि १५ करोड रुपैयाँसम्म लगानी लागेको हुन्छ । जुन सानो उद्योग जस्तै हो । हामीले प्रत्यक्षअप्रत्यक्ष रूपमा हजारौंलाई रोजगारी दिएका छौं । त्यसैले गर्दा अटोमोबाइल्स उद्योगलाई बचायौं भने रोजगारी सिर्जनामा सहयोग पुग्ने थियो । अटोमोबाइल्स बन्द भयो भने पनि बेरोजगारी झन् बढ्न सक्छ । त्यसैले बन्द हुन नदिनका लागि बैंकले गर्ने लगानीको सीमा बढाइदिनुस् । मुख्य अटोमोबाइल्स डिलरहरूको दुई तीन वर्षको मौज्दात रकम होला । हामी एकडेढ वर्षसम्म घाटा खाएर बस्न सक्छौं । तर सबै डिलरको त्यस्तो क्षमता छैन । भाडा तिर्न सक्दैनन् । उनीहरू बन्द हुन सक्छन् । हरेक सवारी आयात गर्दा औसतमा २ सय ५० देखि ३ सय ५० प्रतिशतसम्म भन्सार महसुल लाग्छ । हरेक गाडी बिक्री गर्दा सरकारले धेरै मात्रामा भन्सार महसुल र सडक कर तिर्नुपर्छ । बैंकमा रहेको तरलता महँगा सवारीसाधन खरिदमा जाला भन्ने चिन्ता होला । त्यो समस्या हुँदैन । हुन लाग्यो भने पनि त राष्ट्र बैंकसँग रिमोट कन्ट्रोल छँदै छ । अहिले बैंकमा अधिक तरलता छ । अहिले सवारीसाधनमा जाने कर्जाको सीमा बढाउँदा यसले देशको राजस्वमा पनि सहयोग हुन्छ । हामी पनि बाँच्छौं । हाम्रो मुख्य आग्रह सवारी कर्जाको सीमा ९० प्रतिशतसम्म बनाऔं भन्ने हो । अहिलेलाई ५० प्रतिशतबाट बढाएर ९० प्रतिशत नसके पनि अधिकतम कति बढाउन सकिन्छ, त्यो गरौं । हाल करयोग्य आयको ५० प्रतिशत मात्र बैंक फाइनान्स हुन्छ । यो केही सोचेर बनाइएको होला । यो सीमा हटाएर बैंकलाई जिम्मा दिए राम्रो हुन्छ । बैंकहरूले आफ्नो हिसाबले फाइनान्स गर्न पाउनुपर्छ । हाल बैंकहरूले त्रैमासिक रूपमा आधार दरमा आएको परिवर्तनअनुसार ब्याजदरमा पनि परिमार्जन गर्नुपर्छ । तर सबै बैंकले त्यसो गरेका छैनन् । विभिन्न बहानामा उपभोक्तालाई टार्ने गरेका छन् । यो समस्या समाधानका लागि हरेक महिना आधार दरमा आएको परिवर्तनअनुसार ब्याजदर परिमार्जन हुने व्यवस्था गर्दा राम्रो हुन्छ । घटेका बेला ग्राहकलाई पनि राम्रो हुन्छ । धेरै पारदर्शी हुन्छ । त्यस्तै सबैका लागि बैंकले भर्न लगाउने ग्राहक पहिचान (केवाईसी) अर्को टाउको दुखाइ भएको छ । हरेक बैंकमा चारपाँच पाना केवाईसी भर्नुपर्छ । हरेक वर्ष नवीकरण गर्नुपर्छ । यो गरेर बुझाउन सकिएन भने बैंक खाता निष्क्रिय हुन्छ । जसले गर्दा अनावश्यक तनाव हुन्छ । यसका लागि एउटा केन्द्रीय प्रणाली बनाइदिए राम्रो हुने थियो ।"
