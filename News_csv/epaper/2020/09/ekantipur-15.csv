शीर्षक,विवरण
गौतम राष्ट्रिय सभा सदस्यमा सिफारिस,"घिसिङ पुनर्नियुक्तिको प्रस्तावै गएन नेपाल विद्युत् प्राधिकरणको कार्यकारी निर्देशकमा कुलमान घिसिङलाई पुनर्नियुक्ति गर्ने चर्चाका बाबजुद त्यो प्रस्ताव भने मन्त्रिपरिषद् बैठकमा पेस भएन । यसअघि ऊर्जामन्त्री वर्षमान पुनको सचिवालयले घिसिङलाई पुनर्नियुक्तिको प्रस्ताव मन्त्रिपरिषद्मा जाँदै छ भनेर जानकारी गराएको थियो । उहाँको पुनर्नियुक्तिबारे सम्बन्धित मन्त्रालयबाटै प्रस्ताव आएन, त्यसपछि छलफल पनि भएन, एक मन्त्रीले कान्तिपुरसँग भने, सामान्य कुरा भने उठेको थियो । चारवर्षे कार्यकाल सकेर घिसिङ सोमबार मात्रै पदमुक्त भएका छन् । लोडसेडिङ अन्त्यका लागि महत्त्वपूर्ण काम गरेको भन्दै उनलाई फेरि नियुक्त गर्नुपर्ने आवाज उठिरहेको छ । ॅस्वस्थ रहने हो भने आयुर्वेदिक उपचारप्रधानमन्त्री केपी शर्मा ओलीले स्वस्थ रहने हो भने आयुर्वेदिक उपचार पद्धतितिर लाग्नुपर्ने बताएका छन् । मन्त्रिपरिषद् बैठकमा उनले आयुर्वेदिक उपचार विधि पद्धति र यसका फाइदाबेफाइदाबारे व्याख्या गरेका थिए । स्वस्थ रहने हो भने आयुर्वेदिक उपचारतिर लाग्नुपर्यो, प्रधानमन्त्री ओलीको भनाइ उद्धृत गर्दै एक मन्त्रीले भने, बिरामी हुँदै औषधि खाँदै अस्पताल जाँदै गर्ने हो भने एलोपेथिक उपचार गर्नॅपर्यो । उनले आयुर्वेदिक औषधिमा इम्युनिटी (रोग प्रतिरोधात्मक क्षमता) बढाउने र त्यसमा भाइरस कम गर्ने तत्त्व बढी रहेको आफूले पाएको पनि बताएका थिए । नयाँ अस्पताल खोल्नेसम्बन्धी स्वास्थ्य मन्त्रालयको प्रस्तावका सन्दर्भमा धारणा राख्दै प्रधानमन्त्री ओलीले आयुर्वेदिक उपचार पद्धति भरपर्दो र विश्वासिलो रहेको बताएका हुन् । उनले आयुर्वेदिक अस्पताल खोल्नेतर्फ पनि ध्यान दिनुपर्ने धारणा राखेका थिए । उनले आयुर्वेदिक औषधिको सही प्रयोग गर्नुपर्ने पनि बताएका थिए । प्रधानमन्त्री ओलीले गत २५ गते आयुर्वेदका विज्ञ र सरोकारवालासँग प्रधानमन्त्री निवास बालुवाटारमै लामो छलफल गरेका थिए ।"
असोज ५ देखि लामो दूरीका यातायात चल्ने,काठमाडौं (कास) बन्द भएको झन्डै ६ महिनापछि आन्तरिक उडान र लामो दूरीका सार्वजनिक यातायात सञ्चालन गर्ने निर्णय सरकारले गरेको छ । मन्त्रिपरिषद्ले सोमबार आवश्यक मापदण्ड पूरा गरेर उडान र यातायात खोल्ने निर्णय गरेको हो । सरकारले निर्णय नगर्ने हो भने असोज १ गतेदेखि लामो दूरीका सवारीसाधन चलाउने चेतावनी यातायात व्यवसायीले दिएका थिए । यसअघि गत साउन ६ गते लकडाउन खुलेका बेलासमेत लामो दूरीका सवारीसाधन सञ्चालन गरिएको थिएन । त्यसपछि सरकारले भदौ ५ देखि सार्वजनिक सवारीसाधन चलाउने निर्णय गरेको भए पनि कोरोना संक्रमितको संख्या बढेपछि निर्णय बदर गरिएको थियो । चैत ११ गतेदेखि लकडाउन गरेको सरकारले १० गते नै आन्तरिक उडान र लामो दूरीका गाडी चल्न रोक लगाएको थियो ।
कित्ताकाट रोक्नू : सर्वोच्च,"काठमाडौं (कास) सर्वोच्च अदालतले देशभर जग्गाको कित्ताकाट खोल्ने सरकारको निर्णय तत्काल कार्यान्वयन नगर्न अल्पकालीन अन्तरिम आदेश जारी गरेको छ । न्यायाधीश सुष्मालता माथेमाको एकल इजलासले दुवै पक्षको छलफलबाट अन्तरिम आदेश हुनेनहुने टुंगो नलागेसम्म कित्ताकाटको निर्णय कार्यान्वयन नगर्नू भनी आदेश दिएको हो । अधिवक्ता सन्तोष भण्डारी र सुजन नेपालले जग्गाको कित्ताकाट खोल्ने भूमि व्यवस्था, सहकारी तथा गरिबी निवारण मन्त्रालयको निर्णयविरुद्ध रिट निवेदन दर्ता गराएका थिए ।"
२ घण्टा नबित्दै स्टे अर्डर,"०७६७७ मा शैलुङ र होनिकोले २५२५ हजार टन युरिया आयात गर्न ठेक्का पाएका थिए । सम्झौताअनुसार भदौ २० गतेसम्म मल नल्याएपछि कृषिले दुवै कम्पनीको ठेक्का रद्द गरी धरौटी रकम जफत गरिसकेको छ । ठेक्का रद्द गरिएको एक सातापछि कालोसूचीमा राख्न पत्राचार गरेको हो । शैलुङ र होनिको दुवै सप्लायर्सले सम्झौताबमोजिमको कार्य समयमा नगरेकाले सार्वजनिक खरिद ऐनबमोजिम कालोसूचीमा राखी कारबाही गर्नुपर्ने भएकाले आवश्यक कागजात यसै पत्रसाथ संलग्न राखी पठाइएको व्यहोरा अनुरोध छ, कृषि सामग्री कम्पनीले सार्वजनिक खरिद अनुगमन कार्यालयलाई पठाएको पत्रमा भनिएको छ । होनिकोले ७७ लाख ४७ हजार ५ सय अमेरिकी डलरमा २५ हजार टन मल आयातको सम्झौता गरेको थियो । एक डलरबराबर १ सय २० रुपैयाँ मान्दा यो रकम ९२ करोड ९७ लाख हो । होनिकोले त्यसको ५ प्रतिशत हुने ४ करोड ६४ लाख ८५ हजार रुपैयाँ धरौटी राखेको थियो । शैलुङले ८० लाख ६ हजार २ सय ५० अमेरिकी डलरमा २५ हजार टन आयात गर्ने सम्झौता गरेको थियो । उही विनिमय दरमा हिसाब निकाल्दा यो रकम ९६ करोड ७ लाख ५० हजार हो । शैलुङले ४ करोड ८० लाख रुपैयाँ धरौटी राखेको थियो । दुवैले ठेक्का पाएको रकम जोड्दा १ अर्ब ८९ करोड रुपैयाँ हुन्छ । दुवैको धरौटी रकम ९ करोड ४४ लाख रुपैयाँ हुन्छ । कृषिले उक्त धरौटी रकम जफत गरेको हो । सार्वजनिक खरिद ऐनअनुसार तोकिएको काम पूरा नगर्ने बोलपत्रदर्ता (सप्लायर्स) को धरौटी जफत गरेर मात्रै पुग्दैन । काम गर्न बाँकी रकमसमेत असुल्नुपर्छ । तर अदालतको आदेशपश्चात् धरौटी रकम र ठेक्का रद्दबारे के गर्ने भन्नेमा कृषिमा अन्योल देखिएको छ । मल आयात गर्न नसक्ने, आयात गर्दा घाटा हुने ठानेर कोरोनाको बहाना बनाए, कोरोनाकै बहानामा मुद्दा दर्ता गरे, कृषि तथा पशुपन्छी विकास मन्त्रालयका एक उच्च अधिकारीले भने, मल आयात नगरेर किसानलाई घात गरेका छन् तर अब अदालतले कसरी हेर्छ, अर्को आदेशको पर्खाइमा छौं ।"
सत्याग्रहको केन्द्रमा कर्णालीको चिकित्सा शिक्षा,"कर्णालीमा ॅडाक्टरी शिक्षाको सपनापहिलो संविधानसभामा सभासद चुनिएपछि जुम्लाका नरेश भण्डारीले कर्णाली (जुम्ला) मै डाक्टर उत्पादन गर्न मेडिकल कलेज र सुविधासम्पन्न अस्पताल स्थापना गर्ने सपना देखेका थिए । यसको लागि उनले एउटा प्रतिष्ठान स्थापना गर्न सम्बन्धित सरकारी निकायमा निकै धाए । तर, जुम्लामा प्रतिष्ठान स्थापना गर्न सकिने कुरालाई कसैले पत्याएनन् । यद्यपि सभासद भण्डारीले संसद् सचिवालयसँग कानुनी राय लिएर गैरसरकारी विधेयक का रूपमा कर्णाली स्वास्थ्य विज्ञान प्रतिष्ठान स्थापनासम्बन्धी विधेयक पेस गरे । स्वास्थ्य मन्त्रालयले बाध्य भएर पछि विधेयकको स्वामित्व ग्रहण गर्यो । २०६८ कात्तिक ३ गते संसद्बाट विधेयक पास भयो । उतिबेला कसैले पनि जुम्लामा डाक्टर पढाइ हुने र सुविधासम्पन्न अस्पतालसहितको प्रतिष्ठान बन्छ भनेर पत्याएका थिएनन्, कतिपयले त राजनीतिक प्रोपोगान्डासम्म भन्न भ्याएका थिए, हाल कर्णाली प्रदेशका आन्तरिक मामिला तथा कानुनमन्त्री रहेका भण्डारी भन्छन्, अहिले प्रतिष्ठान देशकै नमुना संस्था बनेको छ, तैपनि यसको स्थापनाको औचित्य पुष्टि गर्न संघर्ष गरिरहनुपरेको अवस्था छ ।प्रतिष्ठानको ऐनमा कर्णालीमै चिकित्सकसहित दक्ष स्वास्थ्यकर्मी उत्पादन गर्ने एक प्रमुख उद्देश्य राखिएको छ । यद्यपि स्थापनाको ९ वर्ष बित्दासमेत एमबीबीएस पढाइ हुने टुंगो लागेको छैन । तीन वर्षअघि नै एमबीबीएस अध्ययनका लागि प्रक्रिया सुरु गरी पूर्वाधार तयार गरे पनि सरकारले अनुमति नदिँदा डा केसी फेरि सत्याग्रहमा बसेका हुन् । जुम्लामा एमबीबीएस सुरु गर्नका लागि कुनै समस्या छैन, पूर्वाधार र जनशक्ति तयारी अवस्थामा रहेको छ, डा केसीले भने, तर सरकारले अहिलेसम्म अनुमति अड्काएर राखेको छ, कर्णालीमा एमबीबीए सञ्चालन गर्नेमा सत्तासीनहरूको चाहनै छैन । पटकपटक दिएको अल्टिमेटम बेवास्ता गरिएपछि सत्याग्रहमा बस्नुपरेको उनले बताए । तयार छ पूर्वाधारप्रतिष्ठानको २०७४ सालमा बसेको पाँचौं सिनेटले एमबीबीएस कार्यक्रम सञ्चालनको लागि सैद्धान्तिक निर्णय गरेको थियो । २०७५ र २०७६ सालमा बसेका सिनेटले पनि सोही निर्णयलाई निरन्तरता दिएका छन् । प्रतिष्ठानका रजिस्ट्रार विश्वराज काफ्लेका अनुसार यसबीच पर्याप्त पूर्वाधार निर्माण गरिनुका साथै जनशक्ति व्यवस्थापन पनि गरिएको छ । २ करोड लगानीमा बेसिक साइन्सको प्रयोगशाला तयार पारिएको छ । अत्याधुनिक प्रयोगशाला निर्माण भएपछि पूर्वाधारको हिसाबले लगभग तयारी पूरा भएको छ, अस्पतालमा उच्च प्रविधियुक्त उपकरण पनि जडान भइसकेका छन्, उनले भने, एमबीबीस सञ्चालन गर्न अब छुट्टै आर्थिक भार पनि नपर्ने भएकोले खासै गाह्रो छैन । प्रतिष्ठानले २०७६ साउनमा एमबीबीएसको पाठ्यक्रमसमेत तयार पारिसकेको छ । प्रतिष्ठानले बनाएको पाठ्यक्रम समुदाय केन्द्रित रहेको रजिस्ट्रार काफ्लेले बताए । उनका अनुसार बेसिक साइन्सतर्फ ११ र क्लिनिकलतर्फ ४१ प्राध्यापकहरू नियुक्त भइसकेका छन् । अब क्लिनिकलतर्फ १०१२ जना प्राध्यापकमात्र आवश्यक पर्ने काफ्लेको भनाइ छ । सरकारले स्वीकृति दियो भने आवश्यक जनशक्ति व्यवस्थापन गर्न पनि खासै समस्या नहोला, उनले भने, बिरामी र प्राक्टिसका लागि पनि सुविधासम्पन्न शिक्षण अस्पताल सञ्चालनमा रहेको छ ।प्रतिष्ठानको पाँचौं सिनेटले जुम्ला सदरमुकाम खलंगादेखि करिब ५ किलोमिटर दूरीमा अवस्थित च्यारेचौरमा एमबीबीएस कार्यक्रम सञ्चालन गर्ने निर्णय गरेको थियो । त्यहाँ भौतिक पूर्वाधार निर्माणका लागि ६ अर्ब रुपैयाँको लागत अनुमान गरिएको छ । तत्कालको लागि भने खलंगामै प्रतिष्ठानको आफ्नै र नपुग घरहरू भाडामा लिएर अध्ययन सुरु गर्न सकिने रजिस्ट्रार काफ्लेले बताए ।प्रतिष्ठानले एमडी र एमबीबीएसका क्लिनिकल कक्षाहरू जुम्लास्थित शिक्षण अस्पतालका साथै सुर्खेतमा रहेको कर्णाली प्रदेश अस्पतालमा सञ्चालन गर्ने योजना बनाएको छ । प्रदेश अस्पतालका निर्देशकसमेत रहेका क्लिनिकलतर्फका प्राध्यापक डा डम्बर खड्काले प्रदेशका सामाजिक विकासमन्त्री दल रावलको उपस्थितिमा प्रतिष्ठान र अस्पतालबीच एमडी कार्यक्रम सञ्चालनका लागि सहकार्य गर्ने सहमति भएको बताए । एमडी अध्ययन गर्नका लागि बिरामी धेरै हुनु आवश्यक छ, हामीसँगको सहकार्यले त्यो आवश्यकता पूर्ति गर्न सक्छ, उनले भने, भोलि अन्य कार्यक्रम सञ्चालन गर्दा पनि प्रदेश अस्पतालले सहयोग गर्न सक्छ ।प्रतिष्ठानको ऐनमा एमबीबीएस कार्यक्रमतर्फ कूल कोटाको ४५ प्रतिशत सिट साविक कर्णालीका ५ जिल्लाका साथै पिछडिएको क्षेत्रमा पर्ने बाजुरा, बझाङ, अछाम र जाजरकोटका विद्यार्थीलाई आरक्षण दिने भनिएको छ । बाँकी सिटमा देशभरिका विद्यार्थीले प्रतिस्पर्धा गर्न सक्नेछन् । उक्त प्रावधानले कर्णालीमै कर्णालीका व्यक्ति चिकित्सक हुने अवसर पाउनेछन् । प्रतिष्ठानले अहिलेकै अवस्थामा ५० जनासम्म भर्ना लिने लक्ष्य राखेको छ । यस हिसाबले बर्सेनि लक्षित जिल्लाका २३ जनाले डाक्टर बन्ने अवसर पाउनेछन् । मन्त्री भण्डारी समग्र पिछडिएको क्षेत्रलाई समेट्ने गरी साविक कर्णालीका साथै अन्य जिल्लालाई लक्षित क्षेत्रमा समेटिएको बताउँछन् । पुष्टि होला प्रतिष्ठानको औचित्य ?डा केसी जुम्लामै दोस्रोपटक सत्याग्रहमा बसिरहँदा प्रतिष्ठानका परिकल्पनाकार मन्त्री भण्डारीले भनेझैं के कर्णालीले अझै पनि औचित्य पुष्टि गर्न संघर्ष गरिरहेकै हो त भन्ने प्रश्न उब्जिएको छ । केसीले २०७५ असारमा सत्याग्रह बस्दा पनि एमबीबीएस (स्नातक) र एमडी (स्नातकोत्तर) कार्यक्रम सञ्चालन गर्नुपर्ने प्रमुख माग राखेका थिए । सरकारले तत्कालै एमडी कार्यक्रम सुरु गर्ने सम्झौता गरी सत्याग्रह तोडाएको थियो । सम्झौताअनुसार प्रतिष्ठानमा एमबीबीएस कार्यक्रम सञ्चालनका लागि अध्ययन गर्न कार्यदल बनेको थियो । कार्यदलले प्रतिवेदन बुझाइसके पनि सरकार भने मौन रहेको छ ।चिकित्सा शिक्षा आयोगले दुई साताअघि प्रतिष्ठानमा एमडी कार्यक्रम सञ्चालन गर्न भने अनुमति दिएको छ । सोहीअनुसार चिकित्सा शिक्षा आयोगले इन्ट्रान्स को तयारी थालिसकेको रजिस्ट्रार काफ्लेले जानकारी दिए । उनका अनुसार पहिलो वर्ष एमडीजीपीतर्फ ३ जना र एमडीएनेस्थेसिया तथा एमडीपेडियाट्रिकतर्फ एकएकजनालाई भर्ना लिइनेछ । प्रतिष्ठानमा अहिले ब्याचलर अफ पब्लिक हेल्थ (बीपीएच), ब्याचलर मिडवाइफरी (बीएम), स्टाफ नर्स र एचएको अध्यापन भइरहेको छ । यी कार्यक्रमको सफल सञ्चालनले पनि एमबीबीएस अध्यापनको पूर्वाधारमा सघाउने रजिस्ट्रार काफ्लेले बताए ।करिब ३ महिनादेखि कर्णालीमै रहेका डा केसी भने चिकित्सा शिक्षाका लागि सबैभन्दा उपयुक्त रहेको कर्णालीलाई राज्यले अहिले पनि बेवास्ता गरिरहेको बताउँछन् । माफियाले लगानी गरेका सहरका मेडिकल कलेजलाई धमाधम एमबीबीएसको अनुमति दिइँदा पूर्वाधारयुक्त प्रतिष्ठानमा भने ध्यानै नपुगेको उनले बताए । कर्णालीमा लगानी गर्दा सत्तासीनहरूले मुनाफा नपाउलान्, तर यहाँका जनताको जीवन फेरिनसक्छ, उनले भने, बडो मुस्किलले जन्मेको प्रतिष्ठानमा एमबीबीएस कार्यक्रम सुरु हुने ग्यारेन्टी नहुँदासम्म मेरो अभियान रोकिनेवाला छैन ।"
डेरावालाको हत्या पानीको निहुँमा,"(काठमाडौं)  भारतीय नागरिक शम्भु महतो २० वर्षदेखि कीर्तिपुरमा अनेक इलम गरेर तीन छोरा र श्रीमतीसहितको परिवार पालिरहेका थिए । लकडाउनअघिसम्म सार्वजनिक बसमा सहचालक रहेका उनी यातायात बन्द भएपछि कीर्तिपुरमै फलफूल बेच्न थाले । करिब १४ महिनाअघि उनले कीर्तिपुर नगरपालिका७ भाजंगलमा मासिक चार हजार तिर्ने गरी दुईवटा कोठा भाडामा लिएका थिए । लकडाउन भए पनि उनले जेनतेन भाडा बुझाइरहेका थिए । तर घरधनी प्रेम महर्जनसँग राम्रो सम्बन्ध थिएन । उनै घरधनी महर्जनले शुक्रबार साढे १२ बजेतिर डेरावाल शम्भुमाथि अकस्मात् गजबारले प्रहार गरे । प्रहरीले कीर्तिपुर अस्पताल पुर्याए पनि शम्भुको ज्यान गयो ।शम्भुका जेठा छोरा १६ वर्षीय राहुलका अनुसार बिहीबार घरधनीसँग नोकझोंक भएपछि उनले तुरुन्तै अर्को डेरा खोजेका थिए । घटनाको दिनसम्म भान्साको सामानबाहेक अरू सबै सारीवरि छोराहरू नयाँ कोठामा बस्न थालेका थिए । शुक्रबार डेरामा आमासँग रहेका बेला घरधनीले टाउको र छातीमा गजबारले हानेको उनले बताए । न भाडा तिर्न बाँकी थियो, न अरू नै केही ठूलो विवाद थियो, राहुलले भने, तर मेरो बाबुको हत्या भयो । अनुसन्धानमा संलग्न एक प्रहरीले पनि घरधनीले ज्यानै जाने गरी हान्नुपर्ने ठोस कारण केही नदेखिएको र पैसाको विषयमा पनि विवाद नरहेको बताए । ती प्रहरीले लकडाउनका बेला डेरा छोडेपछि घर खाली रहने भएकाले घरधनी तनावमा आएको हुन सक्ने अनुमान गरे । घटनाको अनुसन्धानमा जुटेका प्रहरीका अनुसार जारमा रहेको पानी लैजाने कि त्यहीं छाड्ने भन्ने विषयमा झगडा भएको देखिन्छ । घटनालगत्तै पक्राउ परेका महर्जनले पनि प्रहरी बयानमा पानीको निहुँमा झगडा भएको अनि आफूले हिर्काएको बताएका छन् ।पीडित परिवारले महर्जन, उनकी श्रीमती, दुई छोरा र दुई छोरीविरुद्ध किटानी जाहेरी दिएका छन् । प्रहरीले बाबु प्रेमसहित दुई छोरालाई पक्राउ गरेको छ । महानगरीय प्रहरी वृत्त कालीमाटीका डीएसपी रुकेश तन्डुकारले पक्राउ परेका तीनै जनालाई अदालतबाट ७ दिनको म्याद लिएर थुनामा राखिएको बताए । मृतकका छोरा राहुलले घटनालगत्तै घरधनी प्रेमकी श्रीमतीले आफूलाई मुद्दा मिलाउन पैसाको अफर गर्दै दबाब दिएको बताए । कति पैसा चाहिन्छ ? केस क्लोज गरिदेऊ भनेर दबाब दिएका थिए । मैले मेरो बाबु फिर्ता ल्याइदेऊ भनें, उनले सुनाए । मृतक परिवार, आफन्त र शुभेच्छुकले प्रहरीले अनुसन्धान कमजोर बनाएको, किटानी जाहेरी दिएका सबैलाई पक्राउ नगरेको र अनुसन्धानमा कमजोरी गरेको भन्दै शनिबारयता वृत्त अगाडि नाराबाजी गरिरहेका छन् । मृतकका आफन्त विनोद चौधरीका अनुसार मंगलबार मात्रै मृतकको पोस्टमार्टम गरिने तयारी भएको बताए । निष्पक्ष छानबिनका लागि दबाब दिन संघर्ष समिति बनाइएको छ, उनले भने, अनुसन्धान नटुंगिएसम्म आन्दोलन जारी रहन्छ । घटनास्थल रहेको वडा नम्बर ७ का अध्यक्ष राजकुमार मालीले घटनामा दोषी नउम्कियोस् र निर्दोष नफसुन् भनेर आफूहरूले पनि सबै प्रत्यक्षदर्शीसँग सोधपुछ गरेको बताए । त्यसो त भाजंगल टोलवासीले जारी गरेको भनिएको एक विज्ञप्ति सोमबार सामाजिक सञ्जालमार्फत सार्वजनिक भएको छ । जसमा घटनाको प्रत्यक्षदर्शीभन्दा बाहिरका मान्छेले अफवाह फैलाएको र त्यसले टोलवासीको अपमान गरेको उल्लेख छ ।"
भारतीय सदनमा उठ्यो जनजातिको मुद्दा,"दार्जिलिङ (कास) कोरोना महामारीपछि पहिलो पटक सुरु भएको भारतीय संसद्को मनसुन सत्रमा दार्जिलिङका सांसद राजु विष्टले गोर्खाका ११ जातजातिलाई जनजातिको मर्यादा दिइनुपर्ने आवाज उठाएका छन् । भारतीय जनता पार्टीले अघिल्लो लोकसभा चुनावमा गोर्खाका दुइटा मुद्दालाई चुनावी घोषणापत्रमा समावेश गरेको थियो । यी दुईमा एक जनजातिको मुद्दा थियो ।पार्टीले अघिबाटै गोर्खाका ११ जातलाई जनजातिको मर्यादा दिने प्रतिबद्धता जनाइसकेको छ, सांसद विष्टले कान्तिपुरलाई भने, सदनको पहिलो दिन नै मैले ती जातलाई जनजातिको सूचीमा समावेश गर्ने प्रक्रिया सुरु गर्न आदिवासी मामिलामन्त्री अर्जुन मुन्डा र गृहमन्त्री अमित शाहको ध्यानाकर्षण गरेको छु । भारतीय गोर्खालाई सन् १९४१ को जनगणनासम्म हिल ट्राइब्स को दर्जा दिइएको थियो । १९५१ को जनगणनामा उनीहरूसँग कुनै परामर्श नगरीकन यो दर्जा खोसिएको विष्टले सदनलाई जानकारी गराए ।"
कोरोनाको खोप बन्नेबित्तिकै ल्याउन पहल,"(काठमाडौं)  कोरोनाविरुद्घको खोप निःशुल्क वा सहुलियत दरमा समयमै ल्याउन सरकारले प्रक्रिया सुरु गरेको छ । सरकारले कोरोनाको खोप बन्नेबित्तिकै सहज ढंगले प्राप्त गर्न ग्लोबल एलायन्स फर भ्याक्सिन एन्ड इम्युनाइजेसन (गाभी) ले गरेको अग्रिम प्रतिबद्घतामा सहभागी हुन आशयपत्र पठाइसकेको छ । आशयपत्र गाभी सचिवालयको कोभाक्स सुविधाले प्राप्त गरेको पुष्टि गरिसकेको छ । स्वास्थ्य मन्त्रालय इपिडिमियोलोजी तथा रोग नियन्त्रण महाशाखाका निर्देशक डावासुदेव पाण्डेले विश्वमा कोरोनाविरुद्घ जुन खोप पहिले उपलब्ध हुन्छ, त्यो नेपालमा ल्याउन गाभीमार्फत प्रक्रिया अघि बढाइएको जानकारी दिए । कोभाक्सको सहनेतृत्व गाभी, कोलिसन फर इपिडमिक प्रिपेयर्डनेस इनोभेसन (सीईपीआई), विश्व स्वास्थ्य संगठन (डब्लूएचओ) ले गरिरहेका छन् । डब्लूएचओका महानिर्देशक डा टेड्रोस एडहेनम घेबरेयेससले गत अगस्ट दोस्रो साता सदस्य राष्ट्रलाई पत्र लेखेर विश्वव्यापी भ्याक्सिन सुविधा, कोभाक्स मा सामेल हुन आग्रह गरेका थिए । उनले भनेका थिए, यो प्रणालीमार्फत निर्धन र धनी सबै मुलुकलाई प्रभावकारी खोप सुनिश्चित गर्ने व्यवस्था गरिन्छ । स्वास्थ्य सेवा विभागका महानिर्देशक डा दीपेन्द्ररमण सिंहले पनि कोरोनाको खोप निःशुल्क वा सहुलित दरमा प्राप्त गर्न गाभी लगायतसँग प्रक्रिया सुरु गरिसकेको उल्लेख गर्दै नेपालको ३० देखि ४० प्रतिशत जनसंख्यालाई पुग्ने गरी खोप तत्काल चाहिन सक्ने बताए । खोप उत्पादन भएपछि पाउने मुलुकको सूचीमा नेपाल रहेको छ, उनले भने । डा सिंहका अनुसार विश्वव्यापी मान्यताबमोजिम स्वास्थ्यकर्मी, दीर्घरोगी, स्वास्थ्य अवस्था जटिल भएका लगायतका जोखिम समूहलाई खोपमा प्राथमिकता दिनुपर्नेछ । खोप ल्याउने विषयमा विज्ञ समूहले मुलुकमा चाहिने खोपको मात्रा, खोप लगाउँदा दिइने प्राथमिकतालगायतबारे विस्तृत निर्णय गर्नेछ, उनले भने । न्यून आय भएका एवं विकासोन्मुख मुलुकलाई गाभीले विभिन्न प्रकारको खोप सुविधा उपलब्ध गराउँदै आएको स्वास्थ्य मन्त्रालयका पूर्वसचिव डा प्रवीण मिश्रले बताए । अन्य विकल्पसँगै गाभीसँग समेत कोरोनाविरुद्घको खोपका लागि निरन्तर पहल जारी राख्नुपर्छ, उनले भने । डब्लूएचओका अनुसार हालसम्म १ सय ७० भन्दा बढी देश कोरोनाविरुद्धको खोप बनाउने अभियानमा सामेल भइसकेका छन् । अहिले १० खोपको परीक्षण भइरहेको छ, तीमध्ये ९ वटा क्लिनिकल परीक्षणको अन्तिम चरणमा पुगेका छन् । ती ९ मध्ये चारवटा चीनका हुन् । बेलायत र भारतले पनि खोपको निर्माण युद्धस्तरमा गरिरहेको जनाएका छन् । हाल १ सय ४५ खोप प्रिक्लिनिकल ट्रायल (प्रयोगशालामै मूल्यांकन) भइरहेको डब्लूएचओले जनाएको छ । विश्वभरिमा १ सय ८० वटा खोपको विकास भइरहेको छ ।विज्ञहरूका अनुसार कोभिडको फैलावट र संक्रमण रोकथामका लागि सुरक्षित र प्रभावकारी खोप नै देखिएको छ । सामान्य रूपमा कुनै खोपलाई विकास गर्न र पुनः त्यसलाई उत्पादन गर्न एक दशकसम्म समय लागेको तथ्य छ । कारोनाको खोप भने जतिसक्यो छिटो २०२१ को मध्यसम्म बजारमा आइसक्ने आशा गरिएको छ । दुई हजारमा पीसीआर परीक्षण असम्भवपीसीआर परीक्षणको अनुमति पाएका १३ मध्ये १२ वटा निजी प्रयोगशालाले सरकारले तोकेको नया शुल्कमा परीक्षण गर्न नसक्ने जनाएका छन् । सोमबार धुम्बराहीस्थित ह्याम्स अस्पतालमा परीक्षणको इजाजत पाएको काठमाडौं मेडिकल कलेजबाहेकका प्रयोगशालाहरूको भेलाले पछिल्लोपटक कायम गरिएको शुल्क पुनरावलोकन गर्न सरकारसँग अनुरोध गर्ने निर्णय गरेको हो । सरकारले आइतबार पीसीआर परीक्षण शुल्क घटाएर २ हजार रुपैयाँ तोकेको थियो । केही निजी प्रयोगशालाहरू सरकारले सुरुमा कायम गरेको अधिकतम मूल्य ५ हजार ५ सयलाई घटाएर ४ हजार ४ सय रुपैयाँ कायम गर्दा नै असन्तुष्ट थिए । ह्याम्स अस्पतालका निर्देशक डा ज्योतिन्द्र शर्माको अध्यक्षतामा आयोजित भेलाले गरेको निर्णयमा उपत्यकाबाहिरका प्रयोगशालाले समेत ऐक्यबद्धता जनाउने मौखिक जानकारी दिएको बताइएको छ । भेलाले सरकारलाई कोरोना महामारीको व्यवस्थापनका लागि सहयोग गरिरहेको अवस्थामा सरोकारवाला पक्षसँग कुनै सल्लाह नै नगरी परीक्षण शुल्क तोकेकोमा गम्भीर ध्यानाकर्षण भएको जनाएको छ ।परीक्षणको गुणस्तरबारे ख्याल नै नगरी कमसल परीक्षण प्रविधिलाई बढावा दिने बहानामा पीसीआर शुल्क घटाएको भेलाको आरोप छ । भेलाले सरकारसँग निजी प्रयोगशालाहरूको प्रतिनिधित्व गर्दै छलफल गर्ने जिम्मा ह्याम्स अस्पतालका निर्देशक डा ज्योतिन्द्र शर्मालाई दिएको छ । शर्मा नेतृत्वको टोलीले सोमबार नै स्वास्थ्य तथा जनसंख्या मन्त्रालयको इन्सिडेन्ट कमाण्ड सेन्टरका प्रमुख डा गुणराज लोहनीलाई आफ्ना निर्णय बुझाएको छ । डा लोहनीलाई बुझाएको पत्रमा निजी प्रयोगशालाहरूमा परीक्षण गर्दा लाग्ने औसत मूल्य तथा खर्चबारे पनि जानकारी उल्लेख गरिएको डा शर्माले बताए ।"
थप १९ जनाको मृत्यु,"(काठमाडौं)  कोरोना संक्रमणबाट सोमबार १९ जनाको मृत्यु पुष्टि भएको छ । उपत्यकामै मृत्यु हुने ९ जना छन् । रूपन्देहीको सिद्धार्थनगर नरगपालिका५ की ६४ वर्षीया महिलाको लुम्बिनी प्रादेशिक अस्पतालमा सोमबार दिउँसो मृत्यु भएको छ । छाती दुख्ने र श्वासप्रश्वासमा समस्या भएपछि अस्पताल ल्याइएकी उनको उपचार क्रममा मृत्यु भएको अस्पतालका सूचना अधिकारी डा विष्णु गौतमले बताए । बुटवल उपमहानगरपालिका११ की ७२ वर्षीया महिलाको पनि सोमबार साँझ बुटवलकै कोरोना विशेष अस्पतालमा मृत्यु भएको छ । श्वासप्रश्वासमा समस्या भएपछि उनलाई भेन्टिलेटरमा राखिएको थियो । नारायणी अस्थायी गण्डक कोरोना अस्पतालमा १६ दिनदेखि उपचाररत पर्साको वीरगन्ज महानगरपालिका१० की ५५ वर्षीया महिलाको आइतबार मृत्यु भएको छ । अस्पतालका प्रवक्ता डाअतुलेश चौरसियाका अनुसार उनी भदौ १२ गते अस्पताल भर्ना भएकी थिइन् । दुवै फोक्सोमा निमोनिया निको भएर रेसा पलाएको थियो, डाचौरसियाले भने, उनमा श्वासप्रश्वासको समस्या र शरीरमा अक्सिजन कम देखिन्थ्यो । सिरहाको कर्जन्हा नगरपालिका२ बन्दीपुरकी ३५ वर्षीया महिलाको प्रादेशिक अस्पताल जनकपुरमा मृत्यु भएको छ । कर्जन्हा नगरपालिकाका स्वास्थ्य शाखा प्रमुख जगदीश मण्डलका अनुसार ग्यास्ट्रिक र ज्वरो बढेपछि शनिबार जनकपुरस्थित काव्या अस्पताल आएकी उनलाई कोरोना पुष्टि भएपछि आइतबार बिहान प्रादेशिक अस्पताल भर्ना गरिएको थियो । उपचारकै क्रममा आइतबार साँझ मृत्यु भएको जिल्ला स्वास्थ्य कार्यालय सिरहाका प्रमुख कृष्णदेव यादवले जानकारी दिए । भरतपुरस्थित सीएमसी शिक्षण अस्पतालमा नवलपरासीको गैंडाकोट नगरपालिका९ की ६२ वर्षीया महिलाको आइतबार राति मृत्यु भएको छ । श्वासप्रश्वास र निमोनियाको समस्या रहेकी उनलाई अस्पताल आएको भोलिपल्ट भदौ १६ गते कोरोना पुष्टि भएको थियो । मोरङको धनपालथान६ का ४० वर्षीय पुरुषको आइतबार राति धरानस्थित बीपी कोइराला स्वास्थ्य विज्ञान प्रतिष्ठानमा मृत्यु भएको छ । भदौ २६ गते प्रतिष्ठानमा ल्याइएका उनमा अन्य कुनै दीर्घरोग नभएको प्रतिष्ठानका प्रवक्ता प्राडा निदेश सापकोटाले बताए । कपिलवस्तुको शिवराज नगरपालिका५ चन्द्रौटा बजारका दुई जनाको मृत्यु भएको छ । बुटवलस्थित कोरोना विशेष अस्पतालमा उपचार गराइरहेकी ४७ वर्षीया महिलाको सोमबार र चन्द्रौटा बजारकै ५८ वर्षीय पुरुषको आइतबार राति भैरहवास्थित भीम अस्पतालमा मृत्यु भएको हो । जिल्ला स्वास्थ्य कार्यालयका कोरोना फोकल पर्सन कुमार थापाका अनुसार महिला उच्च रक्तचापकी बिरामी थिइन् । दमका बिरामी पुरुष भने स्थानीय व्यवसायी तथा राजनीतिक अगुवा थिए । भक्तपुरको मध्यपुर थिमि नगरपालिका५ भुंलाखेलका ७७ वर्षीय पुरुषको सोमबार मृत्यु भएको छ । मुटुको शल्यक्रिया गर्नुअघि पीसीआर परीक्षण गर्दा उनमा संक्रमण देखिएको थियो । शल्यक्रियापछि उनको गंगालाल अस्पतालमा मृत्यु भएको नगरप्रमुख मदनसुन्दर श्रेष्ठले बताए । मध्यपुर थिमि७ नगदेशका ८१ वर्षीय पुरुषको पनि मृत्यु भएको छ । होम आइसोलेसनमा रहेका उनलाई गाह्रो भएपछि मेघा अस्पताल लगिए पनि त्यहाँ भेन्टिलेटर नभएपछि ग्रान्डी अस्पतालमा रेफर गरिएको थियो । अस्पताल लैजाँदै गर्दा उनको बाटोमै मृत्यु भएको हो । यस्तै, रामेछापका २३ वर्षीय पुरुष, गोरखाका ६३ वर्षीया महिलाको पनि मृत्यु भएको छ । ललितपुरका ५५ वर्षीय पुरुष, काठमाडौंका ६१ वर्षीया महिला तथा ७०, ६२, ७३, ८५ र ७० वर्षका पुरुषको पनि कोरोना संक्रमणका कारण ज्यान गएको स्वास्थ्य मन्त्रालयले जनाएको छ ।सोमबार एक हजार १ सय ७० संक्रमित थपिएसँगै कुल संक्रमितको संख्या ५५ हजार ३ सय २९ पुगेको छ । तीमध्ये ३९ हजार ५ सय ७६ जना निको भइसकेका छन् । हालसम्म ८ लाख ५१ हजार ४ सय ५ पीसीआर परीक्षण गरिएको छ ।"
रित्तिए क्वारेन्टाइन,"(रौतहट)  भारतमा कोरोना संक्रमण बढेसँगै रोजगारीका अवसर पनि गुमे । त्यसमाथि स्वास्थ्यमै जोखिम बढेपछि भारत गएकाहरू वैशाख पहिलो सातादेखि धमाधम घर फर्किन थाले । नाकामा स्वदेश भित्रिनेको लर्को लागेपछि उनीहरूलाई क्वारेन्टाइनमा राख्न स्थानीय तहलाई हम्मेहम्मे पर्यो ।जिल्लाका १८ वटै पालिकाले धमाधम १ सय ३० वटा क्वारेन्टाइन सञ्चालनमा ल्याए । चैत ११ देखि हालसम्म १३ हजार ३ सय ७ जना क्वारेन्टाइनमा बसे । उनीहरूको स्वाब परीक्षण गरियो । तीमध्ये १ हजार ३ सय जनाभन्दा बढीमा कोरोना संक्रमण देखियो । रिपोर्ट नेगेटिभ आएकाहरू घर फर्किए । महिना दिनअघिसम्म खचाखच भरिएका क्वारेन्टाइन अहिले रित्तिएका छन् ।जिल्ला प्रशासन कार्यालयका अनुसार जिल्लाभर क्वारेन्टाइनमा अहिले एक जना पनि छैनन् । बस्ने व्यक्ति नै नभएपछि अधिकांश बन्दसमेत गरिएका छन् । हाल एक सय बेडको क्वारेन्टाइन मात्रै सञ्चालनमा छ तर त्यहाँ पनि कोही छैनन् । त्यसबाहेक संक्रमितको उपचारका लागि जिल्लाभर ४ सय १९ बेड क्षमताका आइसोलेसन सञ्चालनमा छन् । अहिले सक्रिय संक्रमितहरू मात्र आइसोलेसनमा छन्, प्रमुख जिल्ला अधिकारी इन्द्रदेव यादवले भने, भारत र बाहिरी देशबाट आएकाहरू घर फर्केपछि क्वारेन्टाइन रित्तो भएका हुन् ।प्रशासनका अनुसार जिल्लाका क्वारेन्टाइनमध्ये सबैभन्दा धेरै राजपुरस्थित मदरसहा क्वारेन्टाइनमा बसेका थिए । सुरुमा भारतबाट घर फर्केर क्वारेन्टाइन बसेकामा मात्र संक्रमण देखिएको थियो । अहिले समुदायमै रहेकामा पनि संक्रमण पुष्टि भएको छ । हाल स्थानीय, सुरक्षाकर्मी, स्वास्थ्यकर्मी, जनप्रतिनिधिलगायत गरी १ सय ९३ जना आइसोलेसनमा छन् । जिल्लामा अहिलेसम्म १ हजार ७ सय ६० जनामा संक्रमण पुष्टि भइसकेको छ । १ हजार ५ सय ६२ जना निको भएर घर फर्किसकेका छन् भने ५ जनाको उपचारका क्रममा वीरगन्जमा मृत्यु भएको छ ।"
अस्पताल जाँदा रोग सर्ने डर !,"(अछामसुनसरीबिर्तामोड)  अछामको मंगलसेन नगरपालिका५ की जमुना सुवेदीलाई ढाड दुख्ने समस्या भयो । अरू बेला सामान्य रुघाखोकी लाग्दा पनि अस्पताल पुग्ने उनले यस पटक कोरोना त्रासले जान सकेकी छैनन् । जसोतसो घरेलु उपचार गरेर अलि निको भएको छ । बेस्सरी ढाड दुख्दा पनि अस्पताल जान डर लाग्यो, उनले भनिन्, पहिले घरमै बसे बिराम झन् बढ्छ कि भन्ने लाग्थ्यो, अहिले अस्पताल जाँदा रोग साथमा आउँछ कि भन्ने डर लाग्छ ।मंगलसेन७ की रूपा नगार्जीलाई पनि गत साता ज्वरो आयो । तर यो बेला अस्पताल गए क्वारेन्टाइनमा राख्ने पो हुन् कि भन्ने उनलाई चिन्ता लाग्यो । ज्वरो आएर अस्पताल जाँदा उतै राख्छन् भन्ने सुनें । त्यसैले अस्पताल गइनँ, उनले भनिन्, घरमै आराम गरें, स्वास्थ्यको ख्याल गरें अहिले त निको भइसक्यो ।लकडाउनमा जिल्ला अस्पतालमा आउने बिरामीको संख्या घटेको अस्पतालकी सिनियर अनमी सुशीला ढुंगानाले बताइन् । लकडाउन खुकुलो भएको बेला सामान्य बिरामीसमेत अस्पताल आउन थालेका थिए । अहिले मंगलसेन नगरपालिका सिल गरिएको छ । फेरि अस्पताल आउने बिरामीको संख्या घटेको छ, उनले भनिन्, गर्भवती, सुत्केरी र आपत्कालीन अवस्थाका बिरामीका लागि जहिल्यै अस्पताल र स्वास्थ्य चौकी खुल्ला नै छन् ।उनका अनुसार गर्भवती र सुत्केरीलाई गाउँमै स्वास्थ्यकर्मीले जाॅच गरिरहेका छन् । गर्भावस्था र सुत्केरी अवस्थाका महिलाले नियमित रूपमा आइरन चक्की, क्याल्सियम खानुपर्छ । ती औषधिसमेत कतिपय अवस्थामा स्वास्थ्यकर्मीले घरमै पुर्याइदिएका छन्, उनले भनिन् । यस वर्ष भने स्वास्थ्य संस्थाका ओपीडी जाँच कक्षदेखि वार्ड सुनसान जस्तै छन् । अघिल्लो वर्षको यही समयमा दैनिक करिब २ सय जनासम्मले स्वास्थ्य परीक्षण गराउने गरेकामा अहिले दैनिक बढीमा २० देखि ३० जनाले मात्र सेवा लिइरहेका छन् । जिल्ला अस्पतालका मेडिकल सुपरिन्टेन्डेन्ट डा मनोज विष्टले अघिल्लो वर्षको यही समयको तुलनामा ओपीडी सेवा लिने बिरामीहरूको संख्या ८० प्रतिशतभन्दा कम भएको बताए । जिल्ला अस्पताल रहेको सदरमुकाम आसपासका बिरामीहरूभन्दा हाल ग्रामीण भेगबाट उपचारका लागि आउनेहरूको संख्या घटेको हो । कोरोना संक्रमण सुरु भएयता पटकपटकको लकडाउनका कारण पनि गाउँबाट सदरमुकाम आउजाउ गर्न सवारीसाधन पनि नपाइने अवस्था भएकाले अस्पतालमा बिरामीहरू पुग्ने क्रम घटेको स्वास्थ्यकर्मीहरू बताउँछन् । अस्पतालमा बिरामी ह्वात्तै घट्नुको कारणका रूपमा कतिपयले कोरोना संक्रमणको त्रास भएको बताएका छन् । तर, चिकित्सकले भने यो मात्र एउटा कारण हुनुलाई अस्वीकार गर्छन् । मानिस बिरामी भएमा आउनुपर्ने ठाउँ अस्पताल वा स्वास्थ्य चौकी नै भएकाले ती ठाउँमा पनि भाइरल ज्वरोका बिरामीहरू खासै नहुनुले केही हदसम्म निरोगी रहेको तथा सामान्य ज्वरोलाई पचाउने गरेको डा विष्टको भनाइ छ ।बीपीमा शल्यक्रिया गराउने घटेलकडाउन सुरु भएसँगै धरानस्थित बीपी कोइराला स्वास्थ्य विज्ञान प्रतिष्ठानमा शल्यक्रिया गराउनेको संख्यामा उल्लेख्य कमी आएको छ । प्रतिष्ठानमा गत चैतदेखि भदौ तेस्रो सातासम्म ३ हजार ५ सयको हाराहारीमा मात्र शल्यक्रिया भएका छन् । उक्त संख्या अघिल्लो वर्षको यसै अवधिको तथ्यांक हेर्दा २३ प्रतिशत मात्रै हुन आउँछ । अघिल्लो वर्ष यस अवधिमा १४ हजार ८ सय ५ वटा शल्यक्रिया भएका थिए ।प्रतिष्ठानको तथ्यांक विभागका अनुसार विभिन्न खाले रोगको उपचार र आकस्मिक उपचारका क्रममा हुने शल्यक्रिया मासिक रूपमा सरदर २५ सयको हाराहारीमा हुने गरेको थियो । तर, लकडाउन र निषेधाज्ञा अवधिभर मासिक सरदर ४ सयदेखि ९ सय वटा मात्र शल्यक्रिया भएका छन् । प्रतिष्ठानमा शल्यक्रिया गर्न आउने बिरामीमध्ये जटिल (मेजर) शल्यक्रिया गर्नेहरूको संख्या करिब ६५ प्रतिशत छ । आर्थिक वर्ष ०७६७७ मा २२ हजार ३ सय ७ वटा ठूला, मझौला र साना शल्यक्रिया भएका थिए ।प्रतिष्ठानले यसबीचमा उपचार सेवा भने रोकेको छैन । तैपनि शल्यक्रिया गर्नै पर्ने बिरामी कोरोना संक्रमण हुने डरका कारण अस्पतालसम्म नआउँदा शल्यक्रियाको संख्या घटेको प्रतिष्ठानका स्त्री तथा प्रसूति रोग विषेशज्ञसमेत रहेका रजिस्ट्रार प्राडा मोहनचन्द्र रेग्मीले बताए । शल्यक्रिया गरेर स्वस्थ हुन सक्ने बिरामीहरू घरमै छटपटाएर बस्न बाध्य छन् भन्ने संकेत यो तथ्यांकले दिन्छ । कोरोना संक्रमणको त्रासले बिरामीहरू अस्पतालसम्म आउन सक्ने वातावरण नहुँदा कतिपयको मृत्युसमेत भएको हुन सक्छ, उनले भने । प्रतिष्ठान प्रदेश १ र २ का बिरामीका लागि रिफरल सेन्टर भएको छ । बिरामी आइहाले पनि अटिल अवस्था भएपछि मात्रै उपचारका लागि आइरहेका प्रतिष्ठानले जनाएको छ । एकदुई महिनापछि शल्यक्रिया गर्नुपर्ने विभिन्न शारीरिक रोग भएका बिरामीहरू गत चैतदेखि नआउनु भनेको रोग पालेर झन् जटिल बनाउनु हो, प्रतिष्ठानका मुटुरोग विशेषज्ञ डा प्रशान्त साहले भने । उनका अनुसार चैतअघिसम्म मासिक रूपमा सरदर डेढ सय जना मुटुरोगी क्याथल्याब गर्न आउने गरेका थिए । तीमध्ये ५ प्रतिशत भारतीय नागरिक हुन्थे । प्रतिष्ठानका इमर्जेन्सी विशेषज्ञ चिकित्सक प्राडा ज्ञानेन्द्र मल्लका अनुसार कोरोनाको त्रासकै कारण उपचारका लागि प्रतिष्ठान नआउनेको संख्या बढेको छ । प्रतिष्ठानका ग्यास्ट्रो इन्टेरोलोजी हेपाटोलोजी विभागका प्रमुख प्राडा विक्रम प्रधानले सातामा ४ देखि ६ जनाको ईआरसीपी प्रविधिबाट उपचार भइरहेको बताए ।आँखा अस्पतालहरू आर्थिक संकटमाकोभिड१९ का कारण नेपालभारत सीमा नाका ठप्प हुँदा झापाका आँखा अस्पतालहरू आर्थिक संकटमा परेका छन् । सधैं भारतीय बिरामीले भरिभराउ हुने यस्ता अस्पतालहरू अहिले सुनसान भएका हुन् । कोभिडका कारण आँखाको उपचार गराउन भारतीय विरामीहरू ६ महिनायता नेपाल प्रवेश गर्न पाएका छैनन् । बिर्तामोड नगरपालिका ३ सैनिकमोडस्थित समुदायस्तरबाट सञ्चालित मेची आँखा अस्पतालमा दैनिक करिब एक हजार जनाले ओपीडीमा सेवा लिन्थे । १ सय ५० बढीले दैनिक आँखाको शल्यक्रिया गराउँथे । तर कोभिडका कारण अहिले ओपीडीमा दैनिक ७० देखि बढीमा २ सय जनाले र शल्यक्रिया दैनिक १२ जनाले मात्र गराउने गरेको अस्पतालका प्रशासन प्रमुख सुरज रौनियारले जानकारी दिए ।मेची आँखा अस्पतालमा दैनिक ६० प्रतिशतभन्दा बढी भारतीय बिरामीले आँखाको उपचार गराउँथे । कोरोनाले चैतयता भारतीय बिरामी त ठप्पै छ । नेपालका बिरामी पनि खासै छैनन्, रौनियारले भने । अस्पतालले जिल्लाभित्रै ५ स्थानमा शाखा उपचार केन्द्रसमेत सञ्चालन गरिरहेको छ । ती उपचार केन्द्रमा समेत बिरामीको चाप ७० प्रतिशतले घटेको उनको भनाइ छ । अस्पतालमा १४ जना डाक्टरसहित २ सय २० जना स्वास्थ्यकर्मीकर्मचारी कार्यरत छन् । बिरामीको चाप घटेकाले जेठदेखि सबै कर्मचारीको तलब २५ प्रतिशतले कटौती गर्नुपरेको उनले बताए ।अहिलेसम्म त धानेका छौं । यही अवस्था अझै केही महिना रयो भने खर्च धान्न गाह्रो छ, रौनियारले भने । अस्पतालमा अहिले आउने बिरामी पनि अधिकांश स्वास्थ्य बिमा गरेकाहरू रहेको उनले बताए । स्वास्थ्य बिमाको सेवा सैनिकमोडस्थित अस्पतालमा मात्र छ । रौनियारले अन्यत्रका शाखा उपचार केन्द्रबाट समेत बिमाका बिरामीलाई उपचार गर्ने अनुमति प्रदान गर्नुपर्ने माग राखे । भारतीय बिरामी नआउँदा सैनिकमोडमै रहेको दृष्टि आई केयरमा पनि बिरामीको चाप ८० प्रतिशतले घटेको छ । चैतअघि दैनिक ओपीडी सेवामा ३ सय ५० बढीले सेवा लिन्थे । शल्यक्रिया दैनिक ७० जना जतिको गर्नुपर्थ्यो अस्पतालका डाक्टर शेषकान्त अर्यालले भने, ओपीडीमा सेवा लिएकामध्ये २ सय ५० भन्दा बढी त भारतीय नै हुन्थे । भारतीय बिरामी नआउँदा अस्पताललाई सबै हिसाबले धक्का पुगेको अध्यक्ष राम उप्रेतीको भनाइ छ । अस्पतालमा दैनिक ४ डाक्टरसहित ७३ जना स्वास्थ्यकर्मीले सेवा दिन्थे । अचेल ३ जना डाक्टरसहित दैनिक ३७ जनालाई मात्र काममा खटाउन सकिएको उनले बताए ।"
पुर्याइयो विधि,"रातो मत्स्येन्द्रनाथलाई पुल्चोकबाट बुङमती पुर्याइँदै । एकमहिने लामो जात्रालाई यसपटक कोरोनाले प्रभावित पार्यो, रथयात्रा गर्नैपर्ने बल गर्दा केही दिनअघि झडपको घटना पनि भयो । क्षमापूजा गरिएपछि मत्स्येन्द्रनाथको मूर्तिलाई खटमा राखेर सोमबार बुङमती पुर्याइएको हो । कोरोना संक्रमणको त्रासले तीन महिना ढिला भएको मत्स्येन्द्रनाथको जात्रामा यसपटक रथयात्रासँगै गरिँदै आएका विभिन्न विधि छोट्याएर सांस्कृतिक कर्म पूरा गरिएको छ । तस्बिर ः इलिट जोशीकान्तिपुर"
गाउँमै टिक्न खोज्दै युवा,"(नेपालगन्ज)  मटेहिया चोकस्थित नास्ता पसलमा उनी समोसा तार्न र चिया पकाउन व्यस्त थिए । मिठाई र पकौडा तयार भइसकेको थियो । ग्राहक भरिभराउ थिए । पसलका सञ्चालक हुन्, ६ महिनाअघि भारतबाट फर्किएका नरैनापुर गाउँपालिका५ मटेहियाका अयोध्याप्रसाद यादव । भारत फर्किने मेसो नमिलेपछि उनी अहिले गाउँमै नास्ता पसल सञ्चालन गरेर बसेका छन् ।भारतमा पनि बिहान ६ देखि साँझ ६ बजेसम्म होटलमा खाना बनाउने काम गरेर मासिक २० हजार रुपैयाँ कमाउँथे । त्यही रोजगारीबाट उनका तीन छोराछोरीसहित पाँच जनाको परिवार पालिएको थियो । खाना खान मुस्किलले एक घण्टा फुर्सद पाउँथे । दिनरात काममा घोटिनुपर्थ्यो । आराम गर्न पाउँदैनथ्यौं, ३२ वर्षीय यादवले भने, कोरोनाले गाउँमै बस्ने मेसो मिलाइदियो । गाउँमै व्यवसाय गर्न पाएपछि उनी खुसी छन् । त्यसका लागि स्थानीय सहकारीबाट ७० हजार रुपैयाँ ऋण लिएका छन् । भारतको भन्दा सय रुपैयाँ कम कमाए पनि परिवारसँगै गाउँमै बस्न रमाइलो छ, उनले भने, सायद अब भारत गइँदैन ।नरैनापुर५ मटेहियाकै २५ वर्षीय शिवराज आर्य मुम्बईको मन्डीमा तरकारी बिक्री गर्थे । दिनभरि काम गरेबापत महिनामा १६ हजार रुपैयाँ कमाइ हुन्थ्यो । त्यसैको आम्दानीले परिवार धानिएको थियो । कोरोना महामारी फैलिएपछि चार महिनाअघि स्वदेश आएका उनलाई बेरोजगारीले सतायो । नरैनापुर गाउँपालिकाकै कोरोना हटस्पट बनेकाले पैसा आउने अवस्था रहेन । त्यही बेला १० कट्ठामा अधियाँमा धान खेती गरेको उनले बताए । एक महिनाअघि २० हजार रुपैयाँ ऋण लिएर गाउँमै किराना पसल खोलेका छन् । पसलमा चाउमिनलगायत खाजा पनि बनाउँछन् । भारत जाने नाका बन्द छ, खानलाई नै समस्या भयो । केही त गर्नुपर्यो भनेर पसल खोलें, उनले भने ।स्थानीय मटेहियाका सन्तराम धोबी अहिले गाउँमै ज्यालामजदुरी गर्छन् । कहिले इँटा बोक्छन् । कहिले घर बनाउने काममा जुट्छन् । भारतमा उनी सब्जीमन्डीमा काम गर्थे । स्वदेश आएको पाँच महिना भयो । यहाँ आएपछि ५ बिघामा बटैयामा खेती पनि गरे । गाउँमै काम गर्न त्यति सजिलो भने छैन । कहिले काम मिल्छ, कहिले मिल्दैन, ३२ वर्षीय धोबीले भने, एक दिन काम गरेबापत पैसा लिन एक महिना कुर्नुपर्छ । निर्माणका काम सुरु भएपछि सजिलो भएको उनले बताए । यस्तो महामारीमा किन भारत जानू, उनले भने, गाउँघरमा जे काम पाइन्छ त्यही गरेर गुजारा चलाउने विचारमा छु । भारतमा कोरोनाको कहर सुरु भएपछि नरैनापुरका धेरै युवा घर फर्किएका थिए । उनीहरूले गाउँमै विकल्प खोजेका छन् । तर स्थानीय तहले उनीहरूको माग सम्बोधन गर्न नसकेको नरैनापुर५ का वडाध्यक्ष कृष्णचन्द्र मौर्यले बताए । क्वारेन्टाइनमा राम्रोसँग नराखेकाले जनप्रतिनिधिलाई विश्वास गर्दैनन्, उनले भने, न उनीहरूलाई राहत बाँड्न पायौं, न त उचित रोजगारी दिन सक्यौं । नरैनापुरका करिब तीन हजार युवा रोजगारीका लागि भारतमा छन् । अधिकांश युवा हैदराबाद, दिल्ली, पन्जाब, मुम्बई र कानपुर सहरमा छन् । केही कतार र दुबईमा छन् । जिल्लाको दुर्गम गाउँपालिका तीन महिना कोरोनाको चपेटामा पर्यो । संक्रमण तीव्र भएपछि कोरोना हटस्पट बन्यो । क्वारेन्टाइनस्थलमै उपचार नपाएर एक युवाको मृत्यु भयो । गाउँपालिकामा बिजुली नभएकाले उद्योगधन्दा सञ्चालनमा छैन ।"
पहिरोपीडितलाई चौरमा टेन्ट,"विपद् बिमाको भुक्तानी सुरुकालीकोट कर्णाली प्रदेश सरकारले घोषणा गरेको सामूहिक विपद् बिमाको रकम दिन सुरु गरिएको छ । मुख्यमन्त्री महेन्द्रबहादुर शाहीले आइतबार मान्ममा साउन ११ गते पहिरोमा ७ जना आफन्त गुमाएका नरहरिनाथ७, मालकोटका पदमबहादुर बुढालाई बिमाको चेक दिएर हस्तान्तरण सुरुवात गरेका हुन् । बुढाले १४ लाख रुपैयाँ पाउनेछन् ।प्रदेश सरकारले २०७६ चैतदेखि लागू हुने गरी प्रदेशका सबै नागरिकको सामूहिक विपद् बिमा गरेको थियो । प्राकृतिक प्रकोपमा परी मृत्यु भएमा निजका आफन्तलाई प्रतिमृतक २ लाख रुपैयाँ दिने गरी राष्ट्रिय बिमा कम्पनीसँग सम्झौता भएको छ । मुख्यमन्त्री शाहीले बाढीपहिरो, आगलागीजस्ता प्राकृतिक प्रकोपमा परेर मृत्यु भएका सबै व्यक्तिका परिवारले जनही २ लाखको दरले रकम पाउने बताए । उनका अनुसार संघीय सरकारको गृह मन्त्रालयले पनि प्रतिव्यक्ति थप २ लाख रुपैयाँ दिनेछ ।यस वर्षको बाढीपहिरोबाट कालीकोटमा ४४ जनाको मृत्यु भएको छ भने ७ जना बेपत्ता छन् ।"
घरभित्रै पुरिएर २ को मृत्यु,पर्वत (कास) पर्वत र बागलुङका छुट्टाछुट्टै स्थानमा गएको पहिरोमा परेर एक बालिका र एक वृद्धको मृत्यु भएको छ । पर्वतको फलेबास४ मुडिकुवामा घर पुरिँदा नवीन विककी ४ वर्षीया छोरी निकिताको मृत्यु भएको प्रहरीले जनाएको छ । घरका अन्य सदस्य भागेर बाँचेका छन् । बालिकाको शव सोमबार बिहान फेला परेको हो । पहिरोले गोठ पुर्दा विकका दुई भैंसी र दुईवटा गाई पनि मरेका छन् । स्थानीय रामप्रसाद तिवारीको गोठ भत्किँदा गोरु मरेको छ । पहिरोले करिब एक सय रोपनी धानखेतमा क्षति पुगेको छ । मुडिकुवा र शंकरपोखरी सीमाको सर्याङ्दी खोलाको पुल पहिरोले पुरिएको स्थानीय झलक शर्मा तिवारीले बताए । यस्तै बागलुङको जैमिनी नगरपालिका१ टुनीबोटका खसेको पहिरोले घरभित्रै पुरिए ६८ वर्षीय हरिकृष्ण शर्मा पौडेलको मृत्यु भएको छ । पाँच घर क्षतिग्रस्त भएका छन् । बिहान साढे ६ बजेतिर खसेको पहिरोले घरहरू पुरिएपछि पौडेललाई नभेट्दा गाउँलेले घरभित्रै च्यापिएको अनुमान गरेका थिए । स्थानीय र सुरक्षाकर्मीले उनको शव निकालेका हुन् ।
ऐना झ्यालको पुतली बुसानमा,काठमाडौं (कास) नेपाली फिल्म ऐना झ्यालको पुतली दक्षिण कोरियाको बुसान इन्टरनेसनल फिल्म फेस्टिभलको न्यु करेन्ट सेक्सन मा छनोटमा परेको छ । यो सेक्सनमा कुनै पनि निर्देशकको पहिलो र दोस्रो फिल्म मात्र छनोट हुने प्रावधान छ । उक्त सेक्सनमा विजेता दुई फिल्मले ३० हजार अमेरिकी डलर (नेरु ३५ लाख) प्राप्त गर्नेछन् । सुजित बिडारीद्धारा निर्देशित ऐना झ्यालको पुतली बुसानको मुख्य प्रतिस्पर्धामा छनोट हुने पहिलो नेपाली फिल्म पनि भएको छ । यसमा पहाडी गाउँमा पढ्ने १३ वर्षीया किशोरीको सहरमा गएर पढ्ने सपनाको कथा छ ।
"घरैमा पढाइ, घरबाटै परीक्षा","(काठमाडौं)  खुला र दूरशिक्षाको माध्यमबाट पठनपाठन गराउँदै आएको नेपाल खुला विश्वविद्यालयले विद्यार्थीको परीक्षा पनि घरबाटै लिन थालेको छ । प्रश्नपत्र प्राप्त गरेपछि विद्यार्थीलाई निश्चित समयमा उत्तर लेखेर विश्वविद्यालयलाई उपलब्ध गराउनुपर्ने मोडल तयार पारिएको रजिस्ट्रार कमल ढकालले जानकारी दिए । तीनदेखि ७२ घण्टासम्म विद्यार्थीले उत्तर लेखेर पठाउनुपर्ने व्यवस्था गरिएको छ, उनले भने, कोरोनापछिको सहज अवस्थामा पनि यही विधिबाट परीक्षा गर्ने निर्णय गरिसकेका छौं । विद्यार्थीले घर वा आफू रहेकै स्थानमा बसेर परीक्षामा सहभागी हुन पाउनेछन् । संकाय र विषयको प्रकृतिअनुसार विद्यार्थीलाई उत्तर लेख्ने समय उपलब्ध गराइने विश्वविद्यालयले जनाएको छ । कोरोना महामारीले देशभरका शिक्षण संस्था ठप्प हुँदा पनि नेपाल खुला विश्वविद्यालयको पठनपाठन शैक्षिक गतिविधि जारी थियो । उपकुलपति लेखनाथ शर्माका अनुसार पठनपाठन, परीक्षा र कार्यालय सञ्चालनका लागि ईलर्निङ म्यानेजमेन्ट सिस्टम सञ्चालन गरिएको छ । कक्षा त पहिले जस्तै शिक्षकहरूले घरघरबाटै अघि बढाउनुभएको छ, उनले भने, कोरोनाले भर्चुअल विधिबाटै परीक्षा सञ्चालन गर्ने अवसर पनि दियो । शिक्षक नै कोरोना संक्रमित हुँदा पनि दैनिक गतिविधिमा कुनै असर नपरेको विश्वविद्यालयले जनाएको छ । यसैको माध्यमबाट विश्वविद्यालयले भर्चुअल सिनेट बैठकसमेत सम्पन्न गरेको शर्माले सुनाए ।सोही सिस्टमबाट प्रवेश, वार्षिक र अन्य परीक्षा सञ्चालन गर्न लागिएको हो । सिस्टममा प्रश्नपत्र उपलब्ध गराउने र परीक्षार्थीले सोही सिस्टममा तोकिएको समयमा उत्तर लेखेर बुझाउनुपर्ने ढकालले जनाए । विषयअनुसार ३, २४, ३६ र ७२ घण्टा समय तोकेका छौं, सम्बन्धित परीक्षार्थीले उत्तर लेखेको हो कि होइन, ग्यारेन्टी गर्न अनलाइन निरीक्षकको समेत व्यवस्था गरिएको छ, उनले भने । ओपन बुक र पेपर राइटिङ विधिबाट पनि परीक्षा सञ्चालन गर्ने उनले जनाए । तीन वर्षअघि अनलाइन पठनपाठन र परम्परागत विधिबाट फेस टु फेस परीक्षा सञ्चालन गर्ने गरी विश्वविद्यालय स्थापना भएको थियो । अहिले भर्चुअल परीक्षा सञ्चालन गर्न विश्वविद्यालयले कार्यविधि स्वीकृत गरिसकेको छ । साउनमा अनलाइन प्रवेश परीक्षा राखेका थियौं, प्राविधिक समस्या आएर गर्न सकिएन, उपकुलपति शर्माले भने, अहिले इन्टरनेटको माध्यमबाट सञ्चालन हुने परीक्षाको परीक्षणको काम भइरहेको छ । अन्तिम परीक्षासमेत भर्चुअल माध्यमबाट सञ्चालन गरिने डिन कार्यालयहरूले जनाए ।प्रवेश परीक्षामा एकै पटक धेरै विद्यार्थी सहभागी हुँदा सर्भर डाउन भएको प्राविधिकहरू बताउँछन् । वार्षिक परीक्षा पनि अनलाइनबाटै गर्ने भएपछि भर्चुअल प्रयोगात्मक ल्याब स्थापना गर्नुपर्ने चुनौती पनि विश्वविद्यालयलाई थपिएको छ । अनलाइनबाट परीक्षा सञ्चालन भएपछि विदेशमा रहेका नेपाली विद्यार्थीले विश्वविद्यालयका भर्ना हुन पाउने पदाधिकारीहरू बताउँछन् । अहिले पनि क्यानडा, अमेरिका, अस्ट्रेलियाबाट शिक्षकहरूले कक्षा लिइरहेका छन् । उपकुलपति शर्माले भने, अनलाइन परीक्षा सञ्चालन भएपछि जुनसुकै स्थानका विद्यार्थीले पनि भर्ना भएर पढ्न पाउँछन् । विश्वविद्यालय ऐनको व्यवस्थाअनुसार विदेशमा अध्ययन केन्द्र स्थापना गर्न पनि शिक्षा मन्त्रालयसँग अनुमति मागिसकेको छ । अध्ययन केन्द्र स्थापना भए रोजगारीका लागि विदेशमा रहेका नेपाली विद्यार्थीलाई पठनपाठन गराउन सहज हुने पदाधिकारीहरू बताउँछन् ।विश्वविद्यालयको विज्ञान, स्वास्थ्य तथा प्रविधि, व्यवस्थापन तथा कानुन र सामाजिक शास्त्र तथा शिक्षा संकायमा २३ कार्यक्रम छन् । त्यसमा दुई हजार विद्यार्थी अध्ययनरत छन् । नयाँ कार्यक्रममा भर्ना खोलेर आगामी शैक्षिक सत्रसम्म ३ हजार विद्यार्थी पुर्याउने लक्ष्य लिइएको छ । कोरोनाका कारण अन्य विश्वविद्यालय बन्द रहेका कारण खुला विश्वविद्यालयमा भर्ना हुन चाहने विद्यार्थीको आकर्षण बढ्दै गएको प्राध्यापकहरूले बताए । तर परम्परागतभन्दा फरक विधिबाट अध्ययनअध्यापन गराउने हुँदा यताकदा विश्वविद्यालयको गुणस्तर र मान्यतामा प्रश्न पनि उठ्ने गरेको छ । उपकुलपति शर्मा यसको भने सोझै खण्डन गर्छन् । अरू विश्वविद्यालय जस्तै संसद्बाट ऐन स्वीकृत भएर खुला विश्वविद्यालय स्थापना भएको हो, उनले भने, कोभिडले बरु वैकल्पिक र खुला शिक्षाको औचित्य पुष्टि गरिदिएको छ ।व्यवस्थापन तथा कानुन संकायकी डिन शीलु मानन्धर बज्राचार्यले पनि नेपालको शिक्षा पद्धति खुला विश्वविद्यालयको मोडालिटीमा आउनुपर्ने बाध्यता आएको बताइन् । ६ महिना भयो कोरोनाले प्रभाव पारेको, अहिलेसम्म हाम्रो शैक्षिक क्यालेन्डरमा केही असर पुगेको छैन, उनले थपिन्, पढाइ रोकिएको छैन, परीक्षा पनि भर्चुअल विधिबाटै गर्न समय तालिका सार्वजनिक गरिसकेका छौं । असोज ४ गते उक्त संकायले अनलाइनबाटै वार्षिक परीक्षाको तालिका सार्वजनिक गरिसकेको छ । सरकारकै डाटा सेन्टरमा समन्वय गरेर विश्वविद्यालयले भर्चुअल गतिविधि अघि बढाएको थियो । माइक्रोसफ्ट टिमबाट ईलर्निङ म्यानेजमेन्ट सिस्टम सञ्चालित छ । परीक्षासमेत भर्चुअल गर्न विश्वविद्यालयले आफ्नै डाटा सेन्टर र सर्भर विकास गर्ने योजना अघि बढाएको जनाएको छ । डिन बज्राचार्यले प्रत्येक कार्यक्रममा ५ सयभन्दा बढी आवेदक विद्यार्थी रहेकाले खुला र दूरशिक्षामा विद्यार्थीको आकर्षण बढ्दै गएको दाबी गरिन् । कोरोनापछि वैकल्पिक शिक्षण पद्धतिको बहस बढ्दो छ । शिक्षाविद्हरूले वैकल्पिक शिक्षण पद्धतिको विकल्प नरहेको औंल्याएका छन् । केही सामुदायिक तथा निजी विद्यालय, काठमाडौं, मध्यपश्चिम, लुम्बिनी बौद्ध विश्वविद्यालयले पनि वैकिल्पक माध्यमबाट परीक्षा लिन थालेका छन् ।"
अनि आइसोलेसनको गेट ढोगेर बाहिरिएँ,"ब्युझिँदा बिहानको सवा ७ बजिसकेछ । संक्रमित एक जनाले बाहिरबाट बोलाए, दाइ, खाजा आयो ।खाजा सधैं उही । र्यापरमा बेरिएको चना र उसिनेको अण्डा । मुख राम्रोसँग पुछ्न नपाई मास्क लगाएर खाजा लिन गएँ । फर्केपछि एकछिन टोलाएछु । आफैंलाई सम्हालें । सम्झें, अझै पुसअप र सेटअप गर्नै बाँकी छ । व्यायाम सकेर तातोपानीको बाफ लिएँ । दुई टुक्रा कागती गिलासमा राखेर एक चम्चा मह हालें । खाजासँगै खाएँ । भाँडोमा २ टुक्रा गुर्जो, अदुवाको टुक्रा, ३४ पोटी लसुन, केही ल्वाङ, सुकमेल, बेसार र नुन राखेर पानी उमालें । दिनभरि यही खाइरहें ।बिहान सवा १० बज्यो । सशस्त्र प्रहरीका एक जवानले सिठी बजाए । खानाको प्याक गेट नजिकै बारमा लस्करै राखिएको थियो । एउटा प्याकमा मेरो नामसहित गेट वेल सुन लेखिएको थियो । सम्झिएँ, म त बिरामी होइन । कोरोना संक्रमित हुँ । प्लास्टिकमा दाल थियो । चटनी भातसँगै थियो । तरकारी भने प्रायः तीतेकरेला हुन्थ्यो ।आइसोलेसन आउनुभन्दा ५ दिनअघि म बेंसीसहरको शेरास्थित होटल टुकुचे पिकको क्वारेन्टाइनमा थिएँ । पीसीआर परीक्षणका लागि भदौ १२ गते स्वाब दिएयता होटल क्वारेन्टाइनमा बसेको थिएँ । बेलाबेला होटल सञ्चालक रामकुमार श्रेष्ठले फोन गरिरहन्थे । म बस्ने कोठा र उनी बस्ने घर आमनेसामने थियो । के छ ? आज रिपोर्ट आउँछ त ? उनले सोधे । मनमनै गुनें, शुक्रबार, शनिबार, आइतबार, सोमबार । भनें, आज त आउनुपर्ने हो । उनले भने, केयर गर्नुस् है, केही हुन्न । म ल्यापटपमा समाचार लेख्ने तर्खर गर्दै थिएँ । भाइब्रेसनमा रहेको मोबाइल फोन टेबुल थर्किने गरी बज्यो । प्रमुख जिल्ला अधिकारी कृष्णप्रसाद शर्माको फोन थियो । उनले हल्ला नगरी बस्नुस् है, तपाईंलाई लिन एकछिनमा एम्बुलेन्स आउँछ भने । मैले लख काटिसकें, मलाई कोरोना संक्रमण भयो । भनें, रिपोर्ट पोजिटिभ आयो ? उनले भने, पोजिटिभ आयो । आत्तिनु पर्दैन । केही हुन्न । अपराह्न पौने ४ बजे भएको थियो । कोरोना लागे पनि मलाई केही हुन्न भनी मनलाई ढुक्क बनाउने प्रयास गरें । ममा लक्षण थिएन । कोरोना संक्रमण भएको खबर बाहिरिएपछि फोन आउन थाल्यो । फोन निरन्तर आइरह्यो, उठाइरहें । धेरैको भनाइ थियो, कोरोना केही होइन, आत्तिन हुँदैन । मनोबल उच्च राख्नुस् । निको हुन्छ । कतिको फोन मिसकलमा बस्यो । साढे ९ बजे जब एम्बुलेन्सले सहजी आइसोलेसनमा पुर्यायो अनि मैले फोन उठाउन छाडें ।रेडियो चौतारीका समाचार र कार्यक्रम प्रमुख अनुज अधिकारी आइसोलेसनमै थिए । उनी गेटमै मलाई पर्खेर बसेछन् । मलाई कोठामा लगे । गेटमा मलाई भनेर प्लास्टिकमा केही स्वास्थ्य सुरक्षा सामग्री, एउटा हरियो तन्ना र पातलो कम्मल राखिएको थियो । एउटा पानी तताउने भाँडो थियो । कोठा फोहर रहेछ । तरकारी र दाल पोखिएर टाटो देखिएका २ वटा म्याट थिए । काठको सानो बेन्चजस्तो खाट । वरपर सिसाका २ झ्याल थिए तर पर्दा छैन । भुइँमा रातो कार्पेट बिछ्याइएको थियो । केही दिनअघि भक्तिनमुनाको क्वारेन्टाइन हटाएर ल्याइएको बेडहरू छन् दाइ । तपाईं त्यसमा अट्नुहुन्छ, अनुजले भने । दुवैले ठूलो भवनको तल्लो तलाबाट खाट बोकेर ल्यायौं । उनले कोठा सफा गरिदिए । उनले हौसला बढाउँदै भने, नआत्तिनु दाइ, केही हुन्न । यहाँ कसैलाई केही समस्या छैन । बेसार, अदुवा, नुन, ल्वाङ, गुर्जोको टुक्रा टुकुचेबाटै ल्याएको थिएँ । पानी तताउने भाँडोमा राखेर उमालें । चिसो ओछ्यानमाथि पल्टिएँ । तौलिया झिकेर छातीमाथि राखें । त्यसमाथि पातलो ब्ल्यांकेट र त्यसमाथि जिनको पाइन्ट छातीमा राखेर सुतें । मलाई छाती जोगाउनु छ । छाती चिसो भए दुख्छ । म छातीको बिरामी हुँ । सानैमा निमोनिया बिग्रिएकाले विगत ४ वर्षदेखि म औषधि सेवन गरिरहेको छु ।छातीको समस्या भइरहने र लमजुङमा भेन्टिलेटर नभएकाले मेरो उपचार पोखरामा गर्ने पक्कापक्की भयो । कान्तिपुर टिम, पोखराका अग्रज पत्रकार सबै यसमा लागिपरे । मात्र मेरो निर्णय बाँकी रह्यो । पत्रकार महासंघको जिल्ला अध्यक्ष, कान्तिपुरको रिपोर्टर भन्दैमा सुविधासम्पन्न ठाउँमा गयो भनेर कुरा काटिन सक्छ भनेर लमजुङमै बसेर कोरोनालाई जित्ने साहस बटुलें । कोठामा एक्लै थिएँ । खुट्टामा चिसो सिरेटो आउँथ्यो । झ्याल थुनिदिउँ भने अक्सिजन नपुग्ला भन्ने डर लाग्यो । मोबाइलमा न राम्रोसँग नेटवर्क टिप्छ, न इन्टरनेट चल्छ । सधैं मोबाइलमा हेरूँ । बोलूँ कोही छैन । सोचें, न म बिरामी छु, न ममा कुनै लक्षण छ । मलाई केही हुँदैन । पहिलो रात कट्यो ।बिहान उठ्दा ज्यान चिसो छ । छाती फुलिएको छ । ज्यान दुखेको छ । राति ओढेको जिनको पाइन्ट र तौलिया भुइँमा खसेको छ । तन्ना पोको परेको छ । छाती दुख्लाझैं गर्यो । आइसोलेसनमा आएर बिरामी परिने पो हो कि झैं पनि लाग्न थाल्यो । पोखरा जानुपर्ने पो हो कि ? मनमनै सोंचे, हैन, म जान्नँ । तातोपानी खाएँ । उफ्रिन थालें । कागतीपानी खाएँ । अदुवा, बेसार र नुन राखेर पानी बनाएँ । म कोरोना संक्रमित भएपछि ट्रेसिङमा परिवार पर्यो । भदौ १५ गते मध्याह्नतिर प्रमुख जिल्ला अधिकारी शर्मासँग फोनमा कुराकानी भयो । उनले भने, तपाईंको त परिवार नै संक्रमित भएजस्तो छ । बुवा, आमा, श्रीमती, छोरी । बुवा ७५ वर्ष । आमा ६५ वर्ष । दम, खोकी, मृगौला, मुटुका बिरामी । छोराको रिपोर्ट आइसकेको रहेनछ । अर्को तनाव । छोरा साढे ५ वर्षको मात्रै । वृद्ध बाबाआमालाई धेरै सम्झिएँ । फोन गरें, आमा, हामी बिरामी होइनौं । हामी कोरोना संक्रमित हौं । नआत्तिनु । अहिले कोरोना लाग्यो भनेर हामीलाई छुट्टै ठाउँमा लान खोजिएको हो । खानापानी सबै दिन्छ । औषधि दिन्छ । केही हुँदैन । बुवालाई पनि नआत्तिन भनें । परिवार नै संक्रमित भएको खबरले चिन्तित बनायो । अपराह्नतिर छोराको रिपोर्ट नेगेटिभ आयो । अब उसलाई कहाँ लाने ? आइसोलेसनमा लाने कुरा भएन । ससुरालीमा घरबेटीले आउन दिएनन् । पछि उनैकी सानीमाले लगिन् । बुवाआमालाई छुट्टै र आमाछोरीलाई छुट्टै लमजुङ जिल्ला सामुदायिक अस्पतालको आइसोलेसनमा राखियो । त्यो साँझ मलाई खाना रुचि भएन । १३ दिनको आइसोलेसन बसाइमा त्यही एक छाक मैले पूरै खान सकिनँ । मेरो छेवैमा ग्लोबल आईएमई बैंकका दुई कर्मचारी थिए । उनीमध्ये एक जनामा खोकी थयो । हाम्रो शौचालय एउटै थियो । म मास्क लगाएर शौचालय जान्थें । कम्मोडवाला शौचालयमा शौच बस्नुअघि ट्वाइलेट पेपर बिछ्याउँथें । हात धुनुको सट्टा सेनिटाइजर प्रयोग गर्थें । बिहान बाफ लिएपछि मुख सफा गर्थें । तीन दिनसम्म दात माझिनँ । सहायक प्रमुख जिल्ला अधिकारी अनिलकुमार शाहीले क्लोरिन झोल ल्याइदिए । शौचालयमा क्लोरिन छर्किएको ६ घण्टापछि नुहाएँ । बानी बस्दै गयो । भदौ २५ गते दसौं दिनमा पीसीआर परीक्षण भयो । सोचें, पोजिटिभ आए पनि केही छैन । बरु बुवाआमालाई ढाटुँला । वृद्धवृद्धा बुवाआमा आत्तिन्छन् । २७ गते अपराह्नतिर रिपोर्ट आयो । एक घण्टापछि मैले आमाबुवालाई सुनाएँ । दुवै जना निकै खुसी हुनुभयो । भिडियो कलमा आमाको मुहार हँसिलो देखें । आफू पीडामा रहेर पनि छोराछोरीको सफलतामा आमा कति खुसी हुनुहुँदो रहेछ भन्ने अनुभव गरें । बुवाआमा आइसोलेसन जानुभएको पर्सिपल्ट भदौ २२ मा आयुर्वेदिक औषधि लिन लगाएर ज्वाइँ पूर्णचन्द्र घिमिरेलाई पठाएँ । औषधिबारे बुवाआमा अलमल पर्नुभयो । कापीको पन्नामा लेखेर राखिएको छ । पढ्न सक्नुहुन्न । आँखाले त्यतिधेरै भेउ पाउनुहुन्न । श्रीमती र उनका साथीलाई पनि आमाबुवानेर जानबाट रोक थियो । करिब डेढ घण्टा भिडियो कलबाट आमालाई खाने तरिकाबारे जानकारी गराएँ । आमाले बुझ्न नसक्दा मैले आँसुमात्रै झार्न सकिनँ ।एउटा सिटामोलसमेत नखाईकन मैले कोरोना जितें । बिहान उठ्नेबित्तिकै तातोपानी खाएर व्यायाम गर्थें । गुर्जो, अदुवा, लसुन, ल्वाङ, सुकमेल, बेसार र नुन मिलाएर पानी उमाल्थें । च्यवनप्रास, हर्लिक्स र काजु साथमा थियो । क्वारेन्टाइनमा हुँदा चिया खाएँ । तर, आइसोलेसनमा एक कप पनि चिया नखाई बसें । क्वारेन्टाइन र आइसोलेसनमा बस्दा मैले समाचार लेख्न छाडिनँ । आइसोलेसनमा गण्डकी प्रदेशका मुख्यमन्त्री, पूर्वमन्त्री, सांसद, पूर्वसांसद, कान्तिपुरको काठमाडौं अफिसबाट टेलिफोन आयो । पत्रकार महासंघका केन्द्रीय टोली भेट्न आए । धेरै शुभचिन्तक आए । लमजुङ जिल्ला सामुदायिक अस्पतालबाट स्वास्थ्यकर्मी आएर सल्लाह सुझाव दिइरहन्थे ।१३ दिने आइसोलेसन बसाइपछि मेरो निष्कर्ष रह्यो हामी कोरोना संक्रमित हौं, कोरोनाका बिरामी होइनौं । १३ दिन कसरी कट्यो, आफैंलाई थाहा भएन । संक्रमितलाई समाजले बिरामी बनाइरहेको छ । कोरोना संक्रमणका बिरामी र परिवारलाई नानाथरी तनाव दिइएको छ । मैले सहजै कोरोनालाई जित्न सकें । भदौ २७ गते साँझ आइसोलेसनबाट बाहिरिँदै गर्दा मलाई मेरो सुत्ने खाट र बस्ने कोठाको धेरै माया लाग्यो । ३ पटकसम्म हेरेर फर्किएँ । अन्तिममा कोठाबाट फर्किंदा अनायसै आँसु बग्यो । आइसोलेसनको मूल गेटलाई एक पटक ढोगेर बाहिरिएँ । जसले मलाई १३ दिनमा कोरोनाबाट मुक्त बनाएको थियो ।"
सिन्धुपाल्चोकको वेदना,"सिन्धुपाल्चोकको भूगर्भ स्वयंमा जति संवेदनशील छ, त्यति नै असंवेदनशील प्रमाणित भएका छन् विपत् व्यवस्थापनसँग सम्बन्धित सरकारी संयन्त्रहरू । नत्रभने एकै भेगमा पहिरोकै कारण नागरिकहरूले ज्यान गुमाउनुपर्ने नियति यति धेरै दोहोरिरहँदैनथ्यो । सामान्यतः पहिरो भूकम्पजस्तो हठात आउने विषय होइन । सिन्धुपाल्चोकका कैयौं भूभागमा यसका पूर्वसंकेतहरू पहिल्यै देखिएका छन् । पाँच वर्षअघिको भूकम्पले थिलोथिलो बनाएपछि यस जिल्लाका कैयौं बस्तीलाई विज्ञहरूले जोखिमपूर्ण भनेका छन् । खालि त्यहाँ कुन दिन पहिरो खस्छ भन्ने मात्रै अनिश्चित छ । यति अनुमानयोग्य विपद् भईकन पनि सम्बन्धित सरकारी निकायहरूले यसप्रति चरम बेवास्ता गरिरहनुको परिणाम नै शनिबार राति फेरि ठूलो मानवीय क्षति हुन पुगेको हो । बाह्रबिसे७ घुम्थाङको भीरखर्क, नागपुजे, डाँडागाउँ बस्तीमा २२ घर पहिरोले बगाउँदा कम्तीमा १३ जनाले ज्यान गुमाएका छन् भने १८ जना बेपत्ता छन् । त्यहाँका बासिन्दाले यसको पूर्वसंकेत नपाएका पनि होइनन् । बर्खाको सुरुमा नागपुजेमा थोरै पहिरो खस्ने जोखिम देखिएपछि स्थानीयवासीले जनप्रतिनिधिलाई समस्याबारे जानकारी दिएका थिए । एक साताअघि मात्रै जनप्रतिनिधिबीच छलफल गरेर बस्ती सार्न स्थानीय प्रशासन र राष्ट्रिय पुनर्निर्माण प्राधिकरणलाई गुहारिएको पनि थियो । तर कतैबाट कुनै प्रयत्न नथाल्दै पहिरो खसी जनधनको क्षति हुन पुग्यो । त्यसैले यस घटनामा सम्बन्धित सरकारी निकायहरू जिम्मेवार तथा जवाफदेही हुनुपर्छ । सिन्धुपाल्चोकमा यो वर्ष मनसुन सुरु भएयता औसत सातामा दुइटा पहिरो खसिरहेका छन् । पछिल्लो तीन महिनामा त्यहाँ बाढी र पहिरोजन्य विपद्का २५ घटना भइसके । पाँच वर्षअघिको भूकम्पले जहाँ थिलोथिलो बनाएको थियो, तिनै स्थानहरूमा अहिले पहिरो गैरहेको छ । भूकम्पले भित्री भागसम्मै धाँजा पारेको क्षेत्र भएकाले लगातारको वर्षाले पहिरो गएको हो । जुन भाग यसै पनि जोखिमपूर्ण थियो, त्यहीँ मानवीय गतिविधि पनि बढेका छन् । विगतका अध्ययनहरूले बाह्रबिसे क्षेत्र पहिरोजन्य विपद्का हिसाबले जहिल्यै उच्च जोखिममा रहेको देखाएका छन् । उक्त क्षेत्र पहिरो र हिमताल विस्फोटपछि आउने बाढीका हिसाबले पनि संवदेनशील भूभाग हो । छ वर्षअघि जुरे क्षेत्रमा भीषण पहिरो जाँदा १ सय ५६ जनाको ज्यान गएको थियो । त्यसपछि विज्ञहरूको भौगर्भिक अध्ययनले भोटेकोसी र सुनकोसी जलाधारसहितको समग्र क्षेत्रलाई पहिरोजन्य जोखिमयुक्त भनेको थियो । यस्तै, सिन्धुपाल्चोकमै एक महिनाअघि जुगल २ लिदीमा पहिरो जाँदा ३७ जनाको मृत्यु भएको थियो भने २ जना अझै बेपत्ता छन् । त्यतिबेला जुनसुकै बेला पहिरो जान सक्ने विज्ञहरूले पहिल्यै औंल्याएका थिए । जोखिमपूर्ण क्षेत्रका बासिन्दालाई स्थानान्तरण गर्न उनीहरूले सुझाव पनि दिएका थिए । आफ्नो बस्ती सारिदिन स्थानीयवासीले पनि हारगुहार गरेका थिए । तैपनि सरकारी निकायले अटेर गर्दा ठूलो जनधनको क्षति भएको थियो । यसरी एकपछि अर्को विपद्का घटना भइरहँदा सरकार जहिल्यै चुपचाप बस्नु हुँदैन । सम्बन्धित पीडित परिवारहरूका लागि आश्रयसहित अत्यावश्यकीय सामग्री उपलब्ध गराउनु र विस्थापितलाई स्थायी आवासको प्रबन्ध मिलाउनु त छँदै छ, सम्भावित जोखिममा रहेका अन्य स्थानका नागरिकहरूको ज्यान जोगाउन पनि खोज्नुपर्छ । उद्धार, राहत र हेलिकप्टरबाट अवलोकन भ्रमणजस्ता झारा टार्ने प्रचलनबाट माथि उठेर सरकारले विपद् व्यवस्थापनको प्रभावकारी पाइला चाल्नुपर्छ । विज्ञहरूले जोखिमपूर्ण भनी औंल्याइसकेका बस्तीहरू स्थान्तरणको प्रक्रिया अविलम्ब अघि बढाउनुपर्छ । पक्कै पनि यो प्रक्रिया सजिलो छैन, तर नगरी पनि हुँदैन । त्यसै चुपचाप बसिरहनु भनेको जानीजानी जनधनको क्षति निम्त्याउनु हो । एकै वर्ष यति धेरै घटना भइसकेपछि सरकारले ढिलाइ नगरी पाठ सिक्नुपर्छ । विज्ञहरूले चेतावनी दिएकै बखत जाग्नुपर्ने सरकारी निकायहरू एकपछि अर्को विपद्का घटना भैरहँदा पनि त्यसै निदाइरहनु हुँदैन । खासगरी, विपद्को स्थायी त्रासबाट नागरिकलाई मुक्त राख्न हरेक स्थानीय सरकारले अग्रसरता देखाउनुपर्छ । उनीहरूको आवाजलाई पुनर्निर्माण प्राधिकरणलगायतका सरकारी निकायले सुन्नुपर्छ । बाह्रबिसेकै पछिल्लो घटनामा पनि अनुरोध गर्दागर्दै आफूहरू थाकिसक्दा पनि प्राधिकरणले वास्ता नगरेको बाह्रबिसे७ का वडाध्यक्षको भनाइ सत्य हो भने, त्यो निकै गम्भीर छ । यस्तो हेलचेक्र्याइँको छानबिन गरिनुपर्छ । र, जहाँजहाँ पहिरो पूर्वसंकेत देखिएका छन्, त्यहाँका बासिन्दा बढी चनाखो हुनुपर्छ । बस्तीवरपर कतै जमिन चिरा परेको छ भने त्यसप्रति हेलचेक्र्याइँ गर्नु हुँदैन । यस्तो अवस्थामा पालिकाले सम्बन्धित विज्ञहरूसित परामर्श गरी जोखिमको अनुमान गर्दै पूर्वतयारी गर्नुपर्छ । जसरी हुन्छ, सबै तहका सरकार र सम्बन्धित निकायहरूले उचित समन्वय गरी जानीजानी भइरहेको जनधनको क्षति रोक्नुपर्छ ।"
अफवाहको महामारी,"कोरोना सोरोना केही हैन, रुघाखोकी हो ठीक भइहाल्छ नि भनेर अफवाह फैलाउनेहरूले अस्पताल गएर बिरामीहरू हेरून्, लाससमेत नपाएर अन्तिम संस्कार गर्न नपाएकाहरूसँग आँखा जुधाएर यसो भन्ने हिम्मत देखाऊन् । मानसिक रोग केही होइन, नसोचे ठीक भैहाल्छ नि भन्नेहरूले पनि संक्रमितका परिवारजनको वेदनालाई बुझ्ने प्रयास गनुपर्छ । अलिकति विवेकले काम गरौं । आफूलाई नपरी चेत्नै नसक्ने समाज देखेर कहिलेकाहीं साह्रै ग्लानि हुन्छ । अनावश्यक अनि हानिकारक भ्रमदेखि सावधान रहनु जरुरी छ । भौतिक दूरी कायम गर्ने, मास्क लगाउने अनि साबुनपानीले हात धुने कार्यलाई कदापि नत्यागौं । चाडबाड अर्को साल पनि आउँछ, यो वर्ष भने आफू बाँचौं र अरूलाई पनि बाँच्न दिऊँ । अजय रिसाल, काठमाडौं"
अख्तियार साख जोगाउन असफल,"आमनागरिकको नजरमा अख्तियार दुरुपयोग अनुसन्धान आयोगको साख दिनप्रदिन गिर्दो छ । अख्तियार केका लागि गठन गरिएको हो भन्ने प्रश्न चौतर्फी रूपमा उठ्न थालेको छ । सरकारी नियुक्तिका लागि मात्र अख्तियार अनुसन्धान आयोग हो कि भ्रष्टचारको खोजबिनका लागि पनि । अख्तियारले आफ्नो कतर्व्य के हो भनेर नबुझ्दा भ्रष्टाचारीको मनोबल बढेको छ । भ्रष्टाचार कहाँ, कति, कसरी भएको छ ? अख्तियारलाई प्रस्ट थाहा छ । त्यो जान्दाजान्दै पनि किन कारबाही गर्न सकिँदैन ? सानातिना भ्रष्टाचारीलाई कारबाही गरेर हामीले यसो गर्यौं, उसो गर्यौं भनेर मिडियाबाजी गरेर हुन्छ ? ठूला भ्रष्टाचारीलाई कारबाही गरे पो भ्रष्टाचारीको मनोबल गिर्थ्यो । ३३ किलो सुन कहाँ गयो र यो काण्डमा सरिक भएका सोनाम शाक्यको हत्या कसले गर्यो ? आयल निगम जग्गा खरिद प्रकरणमा संलग्न भ्रष्टाचारीलाई किन कारबाही गरिएन ? १८ घण्टासम्म लोडसेडिङ गराएर राज्यलाई अन्धकारमा राख्नेलाई कारबाही किन भएन ? यस्ता अनगिन्ती नसुल्जिएका घटनाहरू छन् जसको अनुसन्धान गर्ने दायित्व अख्तियारले पूरा गर्न सकेन । अख्तियारले गरेका निर्णय एकपछि अर्का विवादित बन्दै गएका छन् । साना माछा मात्रै समाउने अख्तियार ठूला माछा समाउन पूरै असफल भएको छ । डिल्लीबजार मालपोतमा एक हजार रुपैयाँ घूस खाएको आरोपमा खरदार रामहरि सुवेदीलाई समाउन अख्तियार सफल भयो । तर आयल निगमका कर्मचारी तथा बिचौलियाले गरेको अर्बौंको भ्रष्टाचारको फाइल गुपचुप पारिन्छ । खरदार सुवेदीले एक हजार घूस खाएको देख्ने अख्तियारले त्यही कार्यालयमा कार्यरत हाकिमहरूले लाखौं घूस खाएको किन देखेन ? अख्तियार प्रमुख घिमिरेको कार्यकाल सकिँदै छ । उनले अख्तियारलाई झन् विवादित बनाउने काम गरे । यसले अख्तियारको छवि धमिलो पारेको छ । पुरुषोत्तम घिमिरे, जोरपाटी, काठमाडौं कुलमानको लोकप्रियता र सरकारनेपाललाई लोडसेडिङमुक्त गरेको र लामो समयदेखि घाटामा गएको संस्थालाई नाफामा पुर्याएको श्रेय पाएका विद्युत् प्राधिकरणका निर्देशक कुलमान घिसिङले अवकाश पाएका छन् । विगत १ महिनादेखि घिसिङलाई पुनर्नियुक्ति दिनुपर्छ, पर्दैन भन्ने बहस सञ्चारमाध्यम र सामाजिक सञ्जालमा निकै चले । घिसिङलाई अर्को ४ वर्ष अवसर दिनुपर्छ भन्ने जनभावना बलियो थियो । सरकार ठीक यसको विपरीत रहेकाले घिसिङले पुनर्नियुक्ति पाउन सम्भव थिएन । जबसम्म प्रधानमन्त्री र ऊर्जामन्त्री सकारात्मक देखिँदैनन्, तबसम्म आमजनताले जतिसुकै कराए पनि घिसिङले पुनः अवसर पाउने कुरै थिएन । घिसिङलाई नल्याउँदैमा सरकार हलिन्छ भन्ने पनि छैन । आगामी २ वर्षसम्म यो सरकारले जतिसुकै जनभावनाविपरीतका काम गरे पनि कसैले हल्लाउन सक्दैन । तर त्यसपछि हुने निर्वाचनमा घिसिङजस्ता राम्रा र सक्षम व्यक्तिले किन अवसर पाएनन् अनि सुशील भट्ट, उपेन्द्र कोइराला, दिगम्बर झा, मदन खरेल, यति र ओम्नीका मान्छेले किन अवसर पाए भन्ने प्रश्नको जवाफ जनताले माग्नेछन् । हिजोका दिनमा शेरबहादुर देउवाले यस्तै जनभावनाविपरीतका कामहरू गरेकाले आज नेपाली कांग्रेस दुलोभित्र अट्ने पार्टी बनेको छ । यही तालमा केपी शर्मा ओली बढ्ने हो भने भोलिका दिनमा नेकपाको हालत पनि उस्तै बन्ने निश्चित छ । जनभावनाविपरीतका कामले आज कांग्रेस उठ्नै नसक्ने गरी ढलेको छ र पनि ओलीले त्यसबाट शिक्षा लिइरहेका छैनन् । अब चुनाव लड्नु छैन जे गर्दा पनि हुन्छ भन्ने गलत सोचका कारण ओली जनप्रिय घिसिङजस्ताको पक्षमा नलागी पैसा कमाउन मद्दत गर्ने भट्टजस्ता बिचौलियाहरूलाई अवसर दिँदै छन् । यस्तो निर्णयले ओलीप्रतिको जनताको मोहभंग हुन्छ नै साथै नेकपामा लागेका ८ लाख कार्यकर्तार् र नेताहरूको भविष्य पनि अन्धकार बनाउँछ । बनाइरहेको छ । गोपाल देवकोटा, जोरपाटी, काठमाडौं"
सकारात्मक प्रयास,"सांसदको बजेट कोरोना नियन्त्रणमा खर्चनुपर्ने समाचारले आश्चर्यमा पर्यो । सरकारले कोरोना महामारी नियन्त्रणका लागि स्थानीय विकास साझेदारी कार्यक्रमको बजेटलाई खर्च गर्ने गरी नियमावली संशोधनको तयारी गर्न लागेको विषय समाचारमा उल्लेख छ । गत माघमा पहिलो कोरोना संक्रमित भेटेसँगै महामारी रोकथाम र नियन्त्रणका लागि चनाखो भई क्वारेन्टिन, आइसोलेसन, परीक्षण, कन्ट्याक्ट ट्रेसिङ र उपचार व्यवस्थापनमा ऊर्जा र रकम खर्च गर्नुपर्थ्यो । तर सरकार भने नेपालमा मोटामाटी १,५०० संक्रमित हुने अनुमान गर्न व्यस्त रह्यो । गत जेठमा सांसद विकास कोषलगायतका अनावश्यक बजेट कोरोना महाव्याधिमा खर्च गर्नुपर्ने चर्को आवाज आए तापनि त्यतिबेला सो कोषलाई कायम राखियो । अनि विश्व बैंकबाट ऋण लिइयो । हातमा भएको औचित्यहीन बजेट रकमान्तर गरी उपयोग गरेको भए सरकारको इज्जत रहन्थ्यो । विज्ञहरूका सल्लाह, सुझावलाई लत्याएर राजनीतिक व्यक्तिको संयोजकत्वमा गठित महामारी नियन्त्रण समितिको सल्लाहमा सरकारले लकडाउननिषेधाज्ञाको रटान लगाएर नागरिकलाई झन्डै ६ महिनासम्म घरभित्रै थुनेर राख्यो । सरकारले न त गरिब मजदुरको चीत्कार सुन्यो, न मनोसामाजिक अवस्थाको अध्ययन नै गर्यो । केवल लकडाउननिषेधाज्ञालाई महामारी नियन्त्रणको अचुक उपाय मान्दा संक्रमण झन् बढेर अहिले ५० हजार नाघेको छ । मृत्यु हुनेको संख्या ३ सय नाघिसक्यो । महामारीको अचुक उपाय घरभित्रै थुन्नु हो ? हो भने संक्रमितको संख्या घट्दै जानुपर्नेमा किन बढिरहेको छ ? जतिसुकै सुझाव, मजदुरका चीत्कार सुने पनि सरकारको कानमा बतास ६ महिनासम्म लागेन । तर अहिले एकाएक सरकारले सांसद विकास कोषको बजेटलाई स्थानीय तहको समन्वयमा महामारी नियन्त्रणका लागि खर्च गर्ने तयारी कसरी गर्यो ? गंगाराज अर्याल, पाली, अर्घाखाँची"
पालिकाको नेतृत्वमा पठनपाठन,"कोरोना महामारीका कारण शैक्षिक क्यालेन्डर ठप्प छ । बालबालिका शैक्षिक अधिकारबाट वञ्चित छन् । अनलाइन सिकाइमा विद्यार्थीहरूको पहुँच पुगेको छैन । वैशाखमै वैकल्पिक शिक्षाका लागि निर्देशिका बनाएर सरकार अगाडि बढ्नुपर्ने थियो, तर बढेन । सामुदायिक विद्यालयका सबै शैक्षिक कार्यक्रम अस्तव्यस्त छन् । अरूको भवनमा चलिरहेका निजी विद्यालयहरूले भाडा तिर्न सकेका छैनन् । त्यहाँका शिक्षककर्मचारीहरूले तलब पाएका छैनन् । कतिपय सञ्चालकलाई जीवन धान्नै गाह्रो परिरहेको छ । यस विषम स्थितिलाई मध्यनजर गर्दै पालिकाहरूले रुग्ण अवस्थामा पुगेका निजी विद्यालयसँग समन्वय गरी यो शैक्षिक सत्रका लागि राहत प्याकेजको व्यवस्था गर्नुपर्छ । स्थानीय सरकार, अभिभावक र विद्यालय व्यवस्थापन समितिका प्रतिनिधि सम्मिलित विद्यालय शिक्षा सरोकार समिति बनाएर अबको पठनपाठनको खाका तयार गर्नुपर्यो । बालबालिकाले पढ्न पाउनुपर्छ भन्ने आवाज सबैतिरबाट आइरहेको छ । भौतिक संरचना, पुँजीगत अवस्था, विद्यार्थी संख्याजस्ता आवश्यक जानकारी बटुलेर मात्र राहत प्याकेज (कम्तीमा शिक्षकको ५० प्रतिशत तलब) ल्याए सरकारको सर्वत्र प्रंशसा हुने थियो । यसरी राहत दिँदा उक्त विद्यालयमा कस्ता खालका विद्यार्थी पढ्छन् भन्ने विषयलाई पनि प्राथमिकतामा राख्नुपर्छ । सकेसम्म निम्न वर्गका विद्यार्थी पढ्ने निजी विद्यालयहरूले राहत पाउनुपर्छ । साथै भाडा तिर्नुपर्ने र तीन सयभन्दा कम विद्यार्थी छन् भने यसलाई नजिकको अर्को विद्यालयसँग मर्ज गर्न सकिन्छ । यसका लागि आपसी सहमतिमा सञ्चालन गर्ने गरी आवश्यक सहजीकरण पालिकाले गर्नुपर्छ । अनि बालबालिका शिक्षा सर्वसुलभ बनाउन आवश्यक नीति पालिकाले बनाउनुपर्छ ताकि विद्यार्थी ड्रप आउट संख्या कम गर्न सकियोस् । अनलाइन सिकाइको शुल्कबारे पनि असोजदेखि लागू हुने गरी पालिकाले नै नियमन गर्ने गरी छिट्टै निर्देशिका बनोस् । केपी अधिकारी, ललितपुरकोभिड१९ का कारण निजी विद्यालयहरूले अनलाइनबाटै शैक्षिक कार्यक्रमहरू सञ्चालन गरिरहेका छन् । शैक्षिक सत्र छोप्न यसको विकल्प पनि छैन । शिक्षा मन्त्रालयले पनि अनलाइन पाठ्यक्रम तयार गरिसकेको छ । सम्भवतः असोजदेखि लागू होला । अनलाइन शिक्षासँगै बजारमा मोबाइल, ट्याब्लेट र ल्यापटपको भाउ बढेको छ । सकीनसकी अभिभावकहरूले ती उपकरण किन्नुका साथै घरमा वाईफाईको व्यवस्था पनि गरेका छन् । अब सामुदायिक विद्यालयमा पनि अनलाइन कक्षा सुरु भएपछि त्यहाँका अभिभावकहरूले बाध्यतावश इन्टरनेटको व्यवस्था गर्ने नै छन् । इन्टरनेटले बालबालिकालाई घरमै अध्ययन गर्न सक्ने बनायो तर यसको गलत प्रयोग हुने सम्भावना पनि त्यत्तिकै छ । अनलाइन पढाइ गर्नेमध्येका अधिकांशमा पब्जी, फ्री फायरजस्ता अनलाइन गेमको लत लागिसकेको छ । स्वभावमा अटेरीपन बढेको छ । मोबाइल, ट्याब्लेट वा ल्यापटप खोस्दा झर्किने, रिसाउने र टोलाइरहेको जस्तो गर्छन् । यस्ता व्यवहार रोकथाम गरी पूर्ववत् अवस्थामा ल्याउन धेरै समय र परिश्रम लाग्ने छ । यसका लागि छुट्टै मनोसामाजिक कक्षाहरू सञ्चालन गर्न सरकार प्रतिबद्ध हुनु जरुरी छ । यसो हुन सके मात्रै विपत्मा बाल अधिकार सुनिश्चितता, हामी सबैको साझा प्रतिबद्धता भन्ने बालदिवसको नारा सान्दर्भिक हुनेछ । महेन्द्रसिंह बम, टीकापुर१, कैलाली"
महिलामुक्तिमा पुरुषको दृष्टिसंकट,"सात वर्षअघिको कुरा हो । चितवनमा आयोजित एउटा बहस कार्यक्रममा लेखकराजनीतिकर्मी आहुतिले एउटा तीखो तर्क पेस गरे, स्वतन्त्रताको चाहना राख्ने प्रत्येक महिलाले घरबार तोडेरै पनि बाहिर निस्कने आँट गर्नुपर्छ । अब लाखौं महिलाहरू डिभोर्स गर्न तयार हुनुपर्छ । स्वतन्त्रताको सर्तमा महिलाहरू वेश्या नै बन्न पनि सक्नुपर्छ ।हामी आयोजक थियौं । त्यो बहसमा चितवनका लेखक, बुद्धिजीवी र राजनीतिकर्मीहरूको बाक्लो उपस्थिति थियो । उनले यति भनिसक्दानसक्दै हलमा ठूलै खैलाबैला मच्चियो । सहभागीहरू आक्रोशित हुँदै एकैसाथ प्रश्नका आक्रामक तीर लिएर जुरुकजुरुक उठे । कतिपय त हाम्रा छोरीबुहारीलाई वेश्या बन्नुपर्छ भन्ने ? भन्दै झोक्किँदै हलबाटै निस्के । यसरी प्रश्न गर्ने र कार्यक्रम छोडेर निस्कने प्रायः पुरुष (लेखक) नै थिए । केही बेरपछि आफ्नो अभिव्यक्तिबारे वक्ता आहुतिले स्पष्टीकरण दिँदै भने, सबै महिलालाई कहाँ भनेको हो त ? जजसले परिवारभित्र अत्याचार खपेर दिनदिनै प्रताडित भएर बाँच्नुपरेको छ, तिनले पो यसो गर्नुपर्छ भनेको त !कार्यक्रम सकियो तर त्यसको तरङ्ग धेरै दिनसम्म रहिरह्यो । पछि कतिपय लेखकले हामीलाई मुखै फोरेर भने, आइन्दा यस्ता बहस नगर्नुहोला !यो बहसले छोडेको तरङ्गले महिला घरका लक्ष्मी हुन्, कुलका इज्जत हुन् भन्ने स्वाङ र भ्रममा, महिलाले धानिदिएरै कायम रहेको सामाजिक मर्यादाभित्र बाँचिरहेको समाजबाट आएका लेखक, बुद्धिजीवी समेतको सोचको ऐना देखाइदिएको थियो । यिनीहरू महिलाको स्वतन्त्र अस्तित्व र अनेकौं जोखिम मोलेर, त्यसैमा आनन्दित भएर तिनले बनाउने विपुल व्यक्तित्वको कल्पना गर्न तयार छैनन् भन्ने कुराको प्रत्यक्ष अनुभव पनि गराएको थियो ।आहुतिको तर्क पितृसत्तालाई अक्षुण्ण राखिरहने पारिवारिक मर्यादा र सामाजिकसांस्कृतिक ढोङका पत्रेदार संरचनाको भुइँ भत्काउने अर्थमा भयंकर प्रगतिशील हो भन्नेमा दुई मत छैन, तर त्यो तर्क महिलाको अस्तित्व र स्वतन्त्रताको मामिलामा पुरुषमनोविज्ञानले वा पुरुषदृष्टीय अध्ययनले नै तय गरेको समाधान हो । यस्तो तर्क कुनै महिलाले नै गरून् या पुरुषले, त्यो त निमित्त मात्रै हो । त्यस्तो सोच्न प्रेरित गर्ने मूल तत्त्व भने अन्ततः पितृसत्तात्मक संस्थानिक संरचनाले भन्दैभनाउँदै आएका विचार नै हुन् । महिलाको सांस्कृतिक र आर्थिक मुक्तिप्रति वास्तवमै प्रतिबद्ध ठानिएका व्यक्ति पनि आखिरमा स्वतन्त्र बन्ने चाहनाले महिलालाई वेश्यालयको ढोकामा पुर्याउन सक्ने निष्कर्षमै पुग्छन् भने, पितृसत्ताको विचारधारात्मक जग भत्काउन कल्पना गरिएजति सजिलो छैन भन्ने ठान्नुपर्छ । महिलामुक्तिका प्रश्नमा मार्क्सवादका प्रस्तावित विचार र अभ्यासहरूकै समेत आजसम्मका असफलताको जड कारण पनि सम्भवतः यही हो ।यस्तो सोच्दा दिमागमा प्रश्नहरूको भुमरी घुमिरहन्छ । महिलाको स्वतन्त्र मान्छे बन्ने चाहनाको मूल्य कति हो ? केके हो ? र अझ ठूलो प्रश्न स्त्रीमुक्तिका पूर्वसर्तहरू केके हुने र तिनका मानकनिर्धारक कोको हुने ?िििप्राचीनकालका महिला गर्भाधान र मातृत्वका जैविकइच्छित वा बाध्यात्मक दुवै अवस्थामा कार्यभारबाहेक बाँकी सबै कुरामा पुरुषसरह नै थिए भन्नेमा इतिहास, समाजशास्त्र, मानवशास्त्र सबैतिरका तथ्य स्पष्ट छन् । यो स्थिति कृषियुगको थालनीकालसम्मै थियो भन्ने आधार पनि प्रशस्त छन् । परिवारसंरचना र सम्पत्तिको एकत्रीकरण गर्ने अनि त्यसैको सुरक्षा र संरक्षणका लागि राज्यसत्ता नै स्थापित गर्ने क्रम थालिएपछि महिला उपभोग र उपयोगका वस्तु बन्न थालेको तथ्य पनि छर्लङ्गै छ । पुँजीवादी युगले फड्को मारिन्जेल महिलाको मालकरण दिन गनेर बढिरहेको छ, घटेको छैन ।यसबारे युग विकासका अलगअलग सामाजिकआर्थिक संरचनाका ऐतिहासिक तथ्यहरूको मसिनो छानबिन गरेर, स्त्रीपुरुषबीचका सांस्कृतिक असमानता र स्त्रीमाथिको युगौं लामो अधीनस्थताको कार्यकारण खोजेर तर्कसंगत निरूपण गर्ने एक मात्र विचारपद्धति मार्क्सवाद नै हो । महिलामाथिको उत्पीडन निजी स्वामित्वको थालनी र वर्गको उद्भवसँगै सुरु भएको हो भन्नेमा नपुगी जतिसुकै गैरमार्क्सवादी हुँ भन्नेलाई पनि सुख छैन ।तर महिलाको उत्पीडनको कारण निरूपण गर्न सक्षम भएर मात्रै वा महिलामुक्तिको मोटामोटी र थोक मात्राको बाटो सुझाएर मात्रै आज उठेका मुद्दा र आज सामना गर्नुपरेका समस्याको निकास निस्कन्न । यो पनि उत्तिकै बलियो सत्य हो ।मार्क्सवादले दिशासन्धान गरेको समाजवाद र साम्यवादका खरा आलोचक भनेर चिनिने आचार्य रजनीशले समेत भनेका छन्, संसार पुरुषचित्तअनुकूल छ । यसलाई कसै गरी बदल्नैपर्छ । पृथ्वीलाई बचाउने हो भने हरेक कुरा हडपेर, खोसेर मालिक बन्ने, पजेस लिने पुरुषअधीनस्थ संस्कृतिलाई निस्तेज पारेर अरूलाई दिने र बाँड्ने स्त्रीचित्तअनुकूलमा ढाल्नुपर्छ (फ्रम सेक्स टु सुपरकन्ससनेस) । यहाँ भन्न खोजेको के मात्रै हो भने, संसारलाई बदल्ने चिन्ता मार्क्सवादीले मात्रै गरेका छैनन् । बदल्ने कुरा अरू धेरैले गरेका छन् । (प्रकारान्तरले ती पनि पुरुष वर्चस्ववादी निजी स्वामित्वको अन्त्य चाहने मार्क्सवादी तर्ककै सहचर हुन् ।) तर बदल्ने कसरी हो भन्नेमा थोक मात्रै होइन, खुद्रा ठानिएका विषयमा पनि उत्तिकै गम्भीर हुनु जरुरी छ, खास गरी मार्क्सवादीहरू ।हामीले महिलाको निरपेक्ष स्वतन्त्रताको होइन, सम्मानजनक स्वतन्त्रताको कुरा गर्नुपर्छ । सम्मानजनक स्वतन्त्रताको कल्पनामा निश्चित रूपमा मौजुदा आर्थिकसामाजिक पद्धति कस्तो छ र त्यहाँभित्र महिलाको पूर्ण स्वतन्त्र अस्तित्व आजको आजै सम्भव छ कि छैन या छ भने त्यो कति चुनौतीपूर्ण छ भन्ने कुरालाई उपेक्षा गर्न सकिन्न । तर यही पद्धतिमा पनि महिलाले एउटा व्यक्ति, एउटा नागरिक एकाइका रूपमा दुनियाँभरका हन्डर, ठक्कर खाएरै पनि म स्वतन्त्र मान्छे बनी छोड्छु भनेर संकल्प गर्ने हो भने कथम् मैले ज्यानै बेच्ने परिस्थिति पनि बन्न सक्छ भन्ने ठाउँमा पुग्ने स्थितिको निर्माता को हो ? महिलाले आफ्नो आत्मसम्मानको मूल्यमा किनेको स्वतन्त्रता कति टिकाउ हुन्छ ? त्यसको लाभ आखिर कसलाई हुन्छ ? वेश्या बनेर, यौन बेचेरै भए पनि प्राप्त भएको सापेक्ष स्वतन्त्रता पारम्परिक घरभित्रका पारिवारिक, सुसंस्कृत र संस्थाबद्ध वेश्या को लवाइखवाइ वा नक्कली सुख र स्वाङे स्वतन्त्रताभन्दा कति फरक हुन्छ ?आर्थिक परनिर्भरताको अन्त्य नै महिलाको स्वतन्त्रताको मूल ढोका हो भन्ने आधारभूत प्रस्तावनालाई सपाट नजरबाट हेर्दा अनेक रूपका बजारु (वा व्यक्तिगत स्तरमा आफैं मोलमोलाइ गरेर चल्नेसमेत) यौनकर्मी बनेर, पोर्न व्यवसायी बनेर भए पनि महिलाका हातमा पैसा हुनुपर्छ भन्ने कुरा गलत लाग्दैन । यसो गर्दा सनातन पितृसत्ताको तावाबाट त फड्किने सम्भावना रहला, तर त्यसपछि पुग्ने त आखिर पुँजीवादी पितृसत्ताकै भुंग्रोमा न हो !परम्परित पितृसत्ताले सत्ताशक्तिका प्राधिकारी पुरुषहरूको शरीरसुख, मनोरञ्जन र यौनतृप्तिका लागि बनाएका वेश्यालय होऊन् या पुँजीवादी र आजको नवउदारवादी आर्थिक सिद्धान्तको मोहरीमा फलेफुलेका सेक्स उद्योगका स्थानिक र वैश्विक नेटवर्क, त्यहाँभित्र स्वतन्त्रताको कल्पना गर्नु कुनै पनि अर्थमा वस्तुवादी र न्यायिक हुन सक्दैन । त्यसमाथि पनि क्रान्तिकारी विचारका पक्षपोषक बौद्धिकले शरीर बेच्ने मूल्यमै भए पनि तिमी घरबाहिर निस्कनुपर्छ भन्ने उपदेश दिनु सरासरी गलत हो । परम्परागत अर्थको घर महिलाको होइन, पुरुष मात्रको हो । यसका लागि धेरै व्याख्या जरुरी छैन, हाम्रा भोगाइ नै पर्याप्त छन् । यस्तो घर महिलाका लागि कठोर पुलिंगकेन्द्री संस्कार र मर्यादाको अदृश्य कारागार नै हो । यो कारागारलाई चेतना र हिम्मतका गैंची, बन्चराले तोड्नैपर्छ र यथाशक्य समतामा आधारित परिवारसंरचना बनाउनुपर्छ । त्यसो गर्दा परिवार का पुराना परिभाषा र संरचनामा व्यापक हेरफेर हुने सम्भावनालाई समेत स्वागत र स्वीकार गर्नुपर्ने हुन्छ ।नर्वेली लेखक हेनरिक इब्सेनको प्रसिद्ध नाटक अ डल्स हाउस (पहिलो मञ्चन सन् १८७९) की नोरा घर छोडेर निस्केको सन्दर्भले तत्कालीन समयमा युरोपभर हल्लीखल्ली भयो । इब्सेनले नाटकको अन्त्यमा त्यसपछि नोरा कहाँ गई भन्ने प्रश्न पाठकसमक्ष छोडिदिएका हुनाले नै यो ठूलो बहसको विषय बन्यो । यो नाटकले उठाएको मुद्दा र पात्रका संवाद आफैंमा यति जीवन्त छन्, केही वर्षपहिले गुरुकुलले नेपालीमा पुतलीको घर मञ्चन गर्दा काठमाडौंमै समेत त्यसपछि नोरा कहाँकहाँ जान सक्ली ? भन्ने चर्चा भएको थियो । धेरै दर्शक नाटक हेरेर निस्कँदा हात बाँधेर चुपचाप बाहिर बसिरहेकी नोरा (निशा शर्मा) लाई भेटेर अलमलिन्थे र सायद सोच्थे बिचरा, अब कहाँ पो जाने होला !हरेक महिलामा नोरा बन्ने बराबर सामर्थ्य हुन्छ भन्ने कल्पना गर्नु मूर्खता हुन्छ । पितृसत्ताले कामना गरेकी पुतली बन्नु र सबै खाले प्रकोप सहेर सम्झौता गर्नुको विकल्पमा चुनौती नै चुनौती भरिएको घरबाहिरको दुनियाँ रोज्नु निर्विकल्प छ । तर घरको तगारो फड्केपछि महिलाले रोज्ने अनिवार्य, अन्तिम काम यौनकर्म नै हुनुपर्छ वा उसले ज्यान बेचेरै पनि पालिनुपर्छ भन्ने विचार कहाँबाट आउँछ ? यस्तो विचारलाई समाजवादी या मार्क्सवादी विचार मान्न कसरी सकिएला ?िििपुँजीवादी बुद्धिजीवीहरूले वेश्यावृत्तिलाई संसारको सबैभन्दा पुरानो पेसाका रूपमा आदर्शीकरण गर्नु अस्वाभाविक छैन । उनीहरू वेश्यावृत्तिलाई लिबरल फ्रेमवर्क बाट हेरिनुपर्छ भन्छन् । यसलाई महिलाको (मेल एस्कोर्ट वा जिगोलो समेतको) बाध्यता र अपराधका रूपमा होइन, सुविधाजनक काम (कन्भिनियन्ट जब) का रूपमा लिइनुपर्छ, व्यक्तिको इच्छाको कुरा (म्याटर अफ पर्सन्स विल) मानिनुपर्छ भन्ने बहस निरन्तर चलाउँदै पनि आएका छन् ।संसारभर नाम चलेका डी वालेन (एम्सटर्डम, नेदरल्यान्ड), होल्बेक (ब्रिटेन), हमबर्ग (जर्मनी), सोनागाछी र कमाठीपुरा (भारत), अर्काड टावर्स (सिंगापुर), प्याटपोङ (थाइल्यान्ड) लगायतका यौन बजारले धानेको अर्थतन्त्र उपभोक्ता संस्कृति र मुक्तबजारको ठूलो हिस्सा हो । युरोपका लोककल्याणकारी र समाजवादी भनिएकै देशले वेश्यावृत्तिजस्तो आत्महन्ता र अमानवीय पेसालाई टिकाइराख्ने, त्यसैको ट्याक्सले उभिएको अर्थतन्त्रमा गर्व गर्ने गर्छन् । हामीकहाँ पनि यदाकदा वेश्यावृत्तिलाई वैध बनाउनुपर्छ भन्ने तर्क गरिएको सुनिन्छ ।तीव्र रफ्तारमा बढिरहेका उपभोक्ता संस्कृति, देखासिकी र पुँजीवादी चकमकले आज सबै खाले वर्गका महिलालाई आकर्षित गरेको छ । यही परिस्थितिका कारण सम्पन्नदेखि विपन्नसम्मको हरेक तप्कामा कोलाहल मच्चिएको छ । तर, सबैभन्दा बढी असर निम्नमध्यम र मध्यम वर्गका महिलामा परेको छ । आफूसँग पैसा कति छ, त्यसैको अनुपातमा मात्रै म स्वतन्त्रता खरिद्न सक्छु अन्यथा सक्दिनँ भन्ने कुरा नै स्वतन्त्रताको मानक बनेको छ । यस्तो सोचाइको विन्दुमा पुग्दा यौनकर्म गरेरै पनि टन्न पैसा कमाउनुलाई स्वतन्त्रताकै परिभाषा दिने विभ्रममा फस्न कत्ति पनि बेर लाग्दैन ।यति बेला लेखक आहुतिको विवादित भनाइ सम्झनुको अर्थ विगतमा कुनै दिन आफैंले वक्ताका रूपमा आमन्त्रित गरेका लेखकको सार्वजनिक अभिव्यक्तिमाथि कटाक्ष गर्नु वा अपमान गर्नु किमार्थ होइन । महिलाहरूलाई समाजका स्त्रीविरोधी मान्यताविरुद्ध जोरी खोज्दै लड्न उत्प्रेरित गर्ने एउटा निडर लेखकसँग वैचारिक दोहोरी खेल्न पनि यो लेख लेखिएको होइन । यो त विगत सात वर्षदेखि पंक्तिकारको दिमागमा घन हानिरहेको प्रश्नको निकास मात्र हो । गएका सात वर्षमा नारायणीमा धेरै पानी बगिसकेको छ । तर यो प्रश्न दिमागभित्र उत्तिकै कठोर र जब्बर भएर बसेको छ स्त्रीविरोधी परम्परासँग निहुँ खोज्ने महिलाहरू के चाहन्छन् वा तिनले के चाहनुपर्छ भन्नेमा सबभन्दा क्रान्तिकारी तप्काका पुरुषसम्म स्पष्ट हुन नसक्नुको घाटा हामीले कतिन्जेल बेहोरिरहने ?"
दार्जिलिङ : इतिहास र निर्माण,"हाडकी रानी दार्जिलिङको १८५ औं वर्षगाँठ बारम्बार माया, हर्ष र गर्वसाथ सबैले मनाउँदै छन् । सन् १८३५ मा सिक्किमका राजाले इस्ट इन्डिया कम्पनीलाई भारत सरकारका अधिकारी एवं सेवार्थ सबैका लागि यो शान्त र शीतल पहाड सुम्पिएका थिए । विशेषतः मधेस खण्डमा प्रचलित बिमाररोगबाट बाँच्न दार्जिलिङलाई एउटा मनले खाएको स्वास्थ्यलाभ केन्द्र बनाउने ध्येयले यहाँ बसोबास सुरु गरियो । पछि गएर दार्जिलिङ विश्वप्रसिद्ध हुन गयो । एउटा छोटो अवधिमा पनि यो पहाड प्राकृतिक सुन्दरता, संसाधन, विभिन्न संस्थान, चिया र सिन्कोना खेती, सानो रेल, तीर्थयात्रा, अन्तर्राष्ट्रिय सिमाना र पर्यटन क्षेत्रमा संसारभरि नै चर्चापरिचर्चाको विषय बन्न गयो ।फर्केर हेर्दा, १८५ वर्ष पुगेको यो दार्जिलिङलाई पाँचवटा कालमा विभाजन गर्न सकिने रहेछ । यी पाँचैवटा काल अति नै घतलाग्दा र मर्मस्पर्शी मात्रै नभएर यस कालखण्डमा परेका घटना, स्मरण एवं मुद्दाहरू अध्ययन एवं अन्वेषणका विषय बनेका छन् । सन् १८३५ देखि १९४० सम्मलाई एउटा आधार र निर्माणको काल मान्न सकिन्छ । सन् १९४० देखि १९६९ को अन्तसम्म सुनौलो र सुवर्णमय काल भई अघि आउँछ । सन् १९८० देखि २००० सम्मलाई जागरुक काल मान्नैपर्छ । अनि त फेरि सन् २००० देखि २०२० सम्मको अवधिलाई निष्पट्ट अँध्यारो काल भने पनि हुन्छ । र, २०२० देखि आगामी दुई दशकसम्म दार्जिलिङ पुनः जागरुकता र नयाँ दिशानिर्देश कालभित्र पसेको अनुमान गर्न सकिन्छ । यी काल विभाजनमा मतान्तर हुनु, व्यापक चर्चापरिचर्चा, विवाद हुनु स्वाभाविक कुरो हो । इतिहासकारहरूले वैज्ञानिक तथ्य र तत्त्वलाई खोजेर, थ्योरी र कन्सेप्ट भित्र्याएर दार्जिलिङको यो छोटो ऐतिहासिक यात्राको कुनै समय निर्क्योल गर्ने नै छन् ।सन् १८३५१९४० को अवधिमा दार्जिलिङको आधार कसरी बसालियो र निर्माण कहाँ, कसले र कति गरे, यस लेखमा त्यति मात्रै तथ्यहरू संक्षिप्त रूपमा प्रस्तुत गरिएको छ । दार्जिलिङमा प्रथम लहरमा बसी काम गर्नेहरूमा हुकर, हडसन, क्याम्पबेल, लोयड, आइटकिसन, एडगर, इडेन आदि थिए । वनस्पति विज्ञानका अग्रज जोसेफ हुकर अप्रिल १८४८ मा दार्जिलिङ पुगेपछि हडसनको ब्रायनस्टोन भन्ने घरमा धेरै समय बिताए । हडसनले नेपालमा अंग्रेजको रेसिडेन्ट भएर बस्दा जातजाति, भाषा, संस्कृति, प्रकृति आदिको पर्याप्त ज्ञान बटुलेका थिए । हुकर र हडसनको मित्रता यति गहिरो भयो, हुकरले एउटा इस्कुसफर्सी प्रजातिजस्तै सब्जीको नाम नै हडसोनिया राखिदिए । इंग्ल्यान्डमा हुकरको अति नै घनिष्ठ सम्बन्ध कसरी बाँदरबाट बिस्तारै मान्छे भए भन्ने थ्योरीका प्रणेता चार्ल्स डार्विनसँग थियो । दुईबीच दार्जिलिङइंग्ल्यान्डमा पत्राचार हुने गर्थ्यो ।हुकरले पूर्वीय हिमालय क्षेत्रका झारजंगलफूल आदिलाई प्रथमपटक अध्ययन गरी व्यापक रूपमा प्रकाशित गरे । पछि इंग्ल्यान्डको क्यु बोटानिकल गार्डनका निर्देशक भएपछि दार्जिलिङसिक्किमका अनेकन् वनस्पति त्यहाँ सजाइए र उमारिए । हुकर र क्याम्पवेललाई सिक्किमका राजा छिगेल नामग्यालले सिक्किममा जंगल पस्न नदिँदानदिँदै पनि यी दुई सन् १८४९ मा सिक्किम पुगे । राजाले दुई जनालाई डिसेम्बर महिनाको चिसो मौसममा ४८ दिन कारावासमा थुनिदिए । अंग्रेज सरकारले आक्रमण गर्ने धम्की दिएपछि यी दुईलाई मुक्त गराइयो । यसबीच सिक्किमले आफ्नो दक्षिण भूभागका कतिपय क्षेत्र अंग्रेजलाई सुम्पनुपर्यो । यसरी नै तिनताकाका दार्जिलिङ जिल्लाका आयुक्त एडगरलाई अंग्रेज सरकारले व्यापारवाणिज्य सुरु गर्नुपर्छ भन्दै तिब्बत जाने आदेश दियो । सिक्किम राजाको तिब्बतीहरूसँग गहिरो पारिवारिक सम्बन्ध हुँदाहुँदै पनि एडगर सिक्किमतिब्बतको सिमाना पुगेर फर्के । उनले सन् १८७३ मा सिक्किमतिब्बत सिमाना क्षेत्र आदिमाथि विस्तृत रिपोर्ट बुझाए । यसैका आधारमा पछि नथुला र जेलेपलाका व्यापारमार्गहरू खोलिए ।दार्जिलिङको बुनियादी संरचना अति नै ठूलो सोच लिएर बिछ्याइयो । हिल कार्ट रोडपंखाबारी रोडले मधेस र पहाडलाई सन् १८६० को दशकमै जोड्न सुरु गरिएपछि दार्जिलिङको सानो रेल सन् १८८१ मा पहाड पुर्याइयो । गिलानडर आरबुथनोट कम्पनीले निर्माण गरेको यो सानो रेलका इन्जिनियर फ्र्यांकलिन प्रेस्टिज थिए । सिलिगुडीदेखि अलिक मास्तिरको पहाडी इलाकामा पुग्दा प्रेस्टिज अघि बढ्नै सकेनन् । निराश भएर आफ्नी श्रीमतीसँग अब यो काम हुन सक्दैन, हामी असफल भयौं र इंग्ल्यान्ड फर्कनुपर्छ भन्दै घरभित्रै ओहोरदोहोर गर्न लागे । भनिन्छ, यसै बखत श्रीमतीले प्रेस्टिजलाइै भनिन् रे, तिमी जस्तो प्रकारले ओहोरदोहोर गर्दै छौ, रेललाई पनि त्यसै ढंगमा बिस्तारै मास्तिर लैजानुपर्छ होला । प्रेस्टिज रमाए, अनुहार उज्यालो भयो र नै जिगज्याग गर्दै रेलको लाइन बिछ्याउनमा सफल पनि भए ।बाटो बनाउँदा हाम्रै पहाडे श्रमिकहरूले ढ्वाङ तान्नुपर्ने भयो । अति नै गाह्रो अनि उराठलाग्दो काम थियो रे । र, ढ्वाङ तान्नेहरूकी अगुवाचाहिँ फूलमाया गुरुङ्सेनी थिइन् रे, जो ब्ल्याक ब्युटी पनि कहलिन्थिन् रे । फूलमायाले लोकगीत गाउँदै ढ्वाङ तान्ने र ठेल्नेहरूलाई हौसला दिन्थिन् रे । आकाशमय ज्यानको नौलाखे तारा, एक तारा जूनसितÙ तिम्रो र हाम्रो हाँसखेल मात्र, युग काट्नु कोसित भन्दै गाउँथिन् रे, सबैले दोहोर्याउँथे रे । हरर बरर ढ्वाङ तान्नु सरर, जानु छ मलाई दार्जिलिङ सहर भन्दै कमरसम्म लच्काउँथे रे । यी मार्गहरू आज पनि जीवित छन्Ù पहाडेहरूका आँसु, पसिना र रगत विक्षिप्त छन् यहाँ ।अंग्रेजहरूले आफ्नो साम्राज्य बढाउन दार्जिलिङमा विभिन्न सामाजिक संरचनाहरू निर्माण गर्न लागे । महाकालको मन्दिर, गुम्बा, गिर्जाघरबाहेक विश्वप्रसिद्ध स्कुल र कलेज, अस्पताल र क्लब पनि । सँगसँगै चिया कमान र सिन्कोनाको खेती पनि । दार्जिलिङको चियाले विश्व खायो । दार्जिलिङ र चिया सँगसँगै बाँच्ने भए । चिया कमानहरू अंग्रेज कम्पनीहरूले चलाउँथे । साहेबहरू अति नै अनुशासित थिए । पहाडका श्रमिकहरूलाई छाला काढुन्जेल काममा लगाउँथे । नसुन्ने, अटेरीहरूलाई हट्टा बाहिर को नाममा कमानबाटै निकालिदिन्थे ।काम्ने ज्वरो मलेरियाले विश्व काम्न थालेपछि सबैले दार्जिलिङमा बनाइएको कुइनेन खान थाले । कुइनेन पनि विश्वव्यापी बन्यो । दार्जिलिङको चिया लिलाम गर्नलाई कलकत्ता र लन्डनमा लिलाम केन्द्र बनाइए । सेता मान्छे र पढेकाहरूले व्यवस्थापनको नाममा लिलाम केन्द्रमा अधिकारीको नोकरी पाउँथे । खटी खाने श्रमिकहरूचाहिँ आउँदा चार पुस्तासम्म कुल्ली नै भएर बाँचे । यसैले दार्जिलिङेले जमेर स्वतन्त्रता संग्राममा भाग लियो ।धेरै धनाढ्य, धार्मिक गुरु, शिक्षक आदि दार्जिलिङ आए । हंगेरीका सोमा डी कोरासझैं धेरै जना दार्जिलिङमै बिते । नोबेल पुरस्कार विजेता सेन्ट मदर टेरेजालाई सानो रेलमा बसी दार्जिलिङ जाँदा नै परमेश्वरले दर्शन दिँदै र गरिब, दुःखी, बिरामीहरूको सेवा गर्न आह्वान गरे । अंग्रेजले तिब्बत पस्ने एउटा घतलाग्दो बेसक्याम्प दार्जिलिङलाई नै बनाए । सन् १९०३०४ मा तिब्बत आक्रमण गर्ने कर्णेल योङहसब्यान्ड मिसनको योजना पनि दार्जिलिङमै बनाइएको थियो । सन् १८६० मै दार्जिलिङमा म्युनिसिप्यालिटी बन्यो । र नै दार्जिलिङमा प्रशासनिक व्यवस्था अति नै सुदृढ भएर रह्यो, धेरैधेरै दशकसम्म । नथुला र जेलेपलाका व्यापारमार्गहरू खोलिएपछि विकासको नयाँ मूल फुट्यो । कालिम्पोङ त तिब्बती चाँदीको पैसा दियाङले भरिपूर्ण भयो । धेरै नेवार कलाकारहरूले इलम देखाउने मौका पाए । खच्चडका लस्करहरूले तिब्बतबाट ऊन अनि भारतबाट तेल, चिनी, पेन, घडी, गाडी टुक्राटुक्रामा सबै बोकेर ल्याउने र लाने गर्थे ।बीसौं शताब्दीको सुरुमै दार्जिलिङका पढेलेखेका नेता र नागरिक समाजका गण्यमान्य व्यक्तिहरूले यसलाई बंगालदेखि बाहिर राखेर एउटा छुट्टै प्रशासनिक जिल्लाको माग राख्न थाले । सन् १९१७ मा हिलम्यान एसोसिएसनका लेडेनला, खड्ग क्षत्री, डा सितलिङ आदिले दार्जिलिङमा सन् १८६५ मा भोटाङबाट लिइएका जलपाइगुडी जिल्लाका अंशहरू गाभिनुपर्छ भन्ने माग राखे । र दार्जिलिङ, डुवर्स र असमलाई मिलाई नर्थइस्ट फ्रन्टियर प्रुभिन्स बनाइनुपर्छ समेत भने । पछि सन् १९२९ मा साइमन कमिसन र यसअघि सन् १९१५ मा मोन्टागु कमिसनलाई पनि भारतमा रहेका ३० लाख गोर्खाहरूका निम्ति छुट्टै व्यवस्था हुनुपर्छ भन्ने माग राखे । यसरी नै गोवर्धन गुरुङ, एचपी प्रधान, पीएम सुन्दर र एनबी गुरुङले यी मागहरू दोहोर्याएपछि भारतीय गोर्खाहरूले छुट्टै राज्य गोर्खाल्यान्ड को मागको जग बसाले ।सन् १९१३ मा खरसाङमा गोर्खा जनपुस्तकालय, सन् १९२४ मा सूर्यविक्रम ज्ञवाली, धरणीधर शर्मा अनि पारसमणि प्रधानद्वारा दार्जिलिङमा नेपाली साहित्य सम्मेलन, सन् १९३२ मा गोर्खा दुःख निवारक सम्मेलन र सन् १९४२ मा प्रथम राजनीतिक दल अल इन्डिया गोर्खा लिगको गठन गरियो । नेपाली भाषासाहित्यको संवर्द्धन यसरी सुरु भयो दार्जिलिङमा । गोर्खा लिग पार्टी बनेपछि धेरै राजनीतिक चेतना अघि बढ्यो । सन् १८२० मै फोर्ट विलियम कलेजका प्राध्यापक जेए एटनले नेपाली व्याकरणमाथि पुस्तक लेखे र सन् १८२१ मा सेरामपुर मिसनले प्रथमपटक पवित्र बाइबललाई नेपालीमा अनुवाद गरी छाप्यो । सन् १९२७ मा बंगाल सरकारले नेपालीपहाडियाखसकुरा भनी वर्णन गर्यो । सन् १९०१ मा गोर्खे खबर कागज, १९०२ मा उपन्यास तरंगिणी, १९०६ मा सुन्दरी, १९०७ मा गोर्खा साथी, १९०८ मा माधवी, १९१४ मा चन्द्र, १९१८ मा चन्द्रिका, १९२८ मा तरुण गोर्खा र १९३५ मा गोर्खा सेवक दार्जिलिङकै साहित्यिकहरूसँगको गठबन्धनमा बनारस, कलकत्ता, खरसाङ, शिलाङ र देहरादूनबाट प्रकाशित भए ।अंग्रेज शासनभित्रै दार्जिलिङले सबै क्षेत्रमा विकास गर्यो । ह्याप्पी भ्याली चिया कमानका प्रबन्धकले सन् १९१२ मा अंग्रेजीमा लेखेको दार्जिलिङ पोयम पुस्तकमा पर्वतकी रानीको अति सौन्दर्यमय वर्णन गरेका छन् । उनी लेख्छन् जन्मेपछि दार्जिलिङ हेरेपछि मात्र मर्न पर्छ, प्रकृतिले ओढाएको अलौकिक वस्त्रले गौरवान्वित दार्जिलिङ अनि ईश्वरको सबैभन्दा उत्तम सृष्टि दार्जिलिङ । अचम्मैअचम्मको कुरो भयो यो निर्माणकालको दार्जिलिङमा । एसियाको सबैभन्दा पहिलो जलविद्युत् कारखाना सिद्रापोङमा सन् १८९६ मै निर्माण गरिएपछि नेपालको फर्पिङमा सन् १९११ मा यस्तो कारखाना बन्यो । कालिम्पोङमा म्याकफार्लानले गिर्जाघरदेखि सिन्कोना क्षेत्रको भव्य डाक बंगला पनि यसै बखत बनाए । नेपालका जंगबहादुर राणाको कोठी, कुचविहारका राजाको कोठीदेखि लिएर त्यति बेला नै आधुनिक ढंगमा बनाइएको गभर्नर हाउस विश्व पर्यटनको सूचीमै परे ।दार्जिलिङको निर्माणकाल यति ऐतिहासिक छ, ठेलीका ठेली पुस्तकहरू लेखिएका भए पनि अझै लेख्न बाँकी नै छ । भारतीय गोर्खाहरूको जन्मथलो, कर्मथलो र पुस्ताथलो रहेको यो दार्जिलिङलाई फेरि पनि माया छ बारम्बार । जोबन गयो, बैंस त गएन भनेझैं दार्जिलिङको बैंस सजीव र उर्वर नै छ आज पनि ।"
"न्यायपालिका, अनियमितता र आशंका","सर्वोच्च अदालतबाट फौजदारी मुद्दामा कसुर ठहर भई सजाय घटाउने गरी राय व्यक्त भएको एक फैसला र मुद्दामा पुर्पक्षका लागि धरौटीमा रहन पाउने गरी भएको आदेशले न्यायाधीश नियुक्तिको क्षेत्र र न्यायिक कार्यका विविध पक्षमा केही प्रश्न उब्जाएको छ । त्यस फैसला र आदेशप्रति सडक र मिडियादेखि सामाजिक सञ्जालसम्ममा व्यक्त भएका विभिन्न धारणा, विचार र प्रतिक्रियाहरू गम्भीर छन् । कानुन र न्याय क्षेत्रका व्यक्ति, व्यवसायी, पत्रकार, लेखक, मानवाधिकारवादी आदिका लेख, सामाजिक सञ्जालका स्टाटस लगायतमा सयौं संख्यामा व्यक्त प्रतिक्रियाहरूले सामान्य र बुद्धिजीवी व्यक्तिहरूलाई विभिन्न कोणबाट सोच्ने अवस्था उत्पन्न गरिदिएका छन् ।यस्ता अभिव्यक्ति, विचार र प्रतिक्रियाहरूमा भनिएको हुन्छ न्यायपालिकामा अनियमितता हुने गरेको छ, प्रधानन्यायाधीश र मुख्य न्यायाधीशलाई पेसी तोक्ने अधिकार दिइनु हुँदैन, न्यायपरिषद्को संरचना समय सान्दर्भिक छैन, सुनुवाइको प्रक्रिया हुनु हुँदैन, न्यायाधीश नियुक्तिमा सक्षम र स्वतन्त्र व्यक्ति परेनन्, सर्वोच्च अदालतमा बाहिरबाट न्यायाधीश नियुक्ति हुनु हुँदैन, माथिल्ला अदालतमा बढी मात्रामा क्याडरबाटै न्यायाधीश नियुक्ति हुनुपर्छ । समष्टिगत रूपमा न्यायपालिकामा शुद्धीकरण हुनुपर्छ भन्ने तिनको निष्कर्ष हुने गरेको छ ।उपर्युक्त बुँदाहरूमध्ये न्यायपालिकामा अनियमितता हुने गरेको सन्दर्भ समयसमयमा नउठ्ने गरेको भने होइन । न्यायपालिकामा अनियमितताको प्रसंग निकाल्दा कानुन व्यवसायी, मुद्दाका पक्ष र पक्षको अगुवा, यदाकदा पत्रकार, राजनीतिक व्यक्ति, नागरिक समाज, सार्वजनिक पदाधिकारी आदि कुनै न कुनै रूपमा जोडिन पुग्छन् । अझ विभिन्न बिचौलियाले मुद्दा मिलाउँछन् भन्ने धारणा पनि आउने गर्छन् । पक्ष वा बिचौलियाले मिलाउने, प्रधानन्यायाधीशले तोक्ने अनि न्यायाधीशले गरिदिने यसरी अनियमितता हुने गरेको भन्ने तर्कसमेत आउने गरेका छन् । न्यायिक कार्यमा विकृति र विसंगति हुन अन्य निकायमा र एकल पदाधिकारीलाई झैं सहज छैन । निर्णय हुन इजलासलाई तोकिएको पेसी सूचीमा पनि मुद्दा नहटेको, पालो आएको, विवाद पनि कानुनसम्मत तरिकाले हुने र इजलासको पनि राय मिल्नुपर्ने हुन्छ, राय मिल्दा पनि कानुनसम्मत हुनेबाहेक ठ्याक्कै कसैको चाहनाअनुसार हुन्छ भनी कानुनतः भन्न सकिने अवस्था रहँदैन । मुद्दा तोक्नेदेखि निर्णय हुँदाको चरणसम्म यी सबै तारतम्य मिल्न प्रायशः सम्भव हुँदैन । फैसला वा निर्णय भएपछि त्यो सार्वजनिक डोमेनमा जान्छ । शंका र अनुमानले चलखेल गरेर कानुनी छिद्रता लाई लिएर फैसला भयो भन्नु अलग पक्ष हो । तर, निर्णय वा फैसला कानुनसम्मत नै हुनुपर्ने हुन्छ र त्यसलाई फैसला आफैंले पनि स्पष्ट पार्छ ।न्यायपालिकामा विसंगति र विकृतिबारे विगतमा बार र अदालततर्फबाट अध्ययन गरेर पेस भएका दुई प्रतिवेदनमध्ये विशेषतः बारको प्रतिवेदनमा मुद्दा मिलाइदिनेमा विभिन्न बिचौलिया हुने गरेका छन् भनी तिनको नामकरण गरिएको छ । बिचौलिया त्यस्ता व्यक्ति हुन सक्छन्, जसले कार्यको प्रकृति र परिणाम कानुनबमोजिम बुझेको र सबैतिर पहुँच भएको हुन्छ । ऊ हमेसा त्यही कार्य लिएर हिँड्ने गर्छ र गराउन सक्ने क्षमता र कला राख्छ । यस्ता जटिल कार्यमा न्यायाधीशका भान्से, सुरक्षागार्ड, कर्मचारी, पूर्वन्यायाधीश, मुद्दाका पक्ष र न्यायाधीशको चिनजानको इष्टमित्र र नातेदार आदि बिचौलिया नै हुन सक्छन् भनी अनुमान गर्न मिल्दैन । फर्म, अदालत र न्यायाधीश अर्थात् पक्ष, अदालत र न्यायाधीशको भरपर्दो दूतका रूपमा मुद्दाको प्रक्रिया, कार्यविधि र निर्णयको प्रकृति र अंशसम्म जानेबुझेको व्यक्ति मात्र बिचौलिया हुन सक्छ ।अदालत, पक्ष, मुद्दा, कानुन व्यवसायी र न्यायाधीशबीचको अन्तरसम्बन्ध न्यायिक प्रक्रियाको प्रयोजनका लागि सधैं विश्वासप्रद र भरपर्दो हुनुपर्छ । अदालतभित्रको विकृति र विसंगतिबाट सम्बद्ध कानुन व्यवसायीले आफूलाई टाढा राख्न मिल्दैन । अदालत र न्यायाधीशको कार्यबारे कानुन व्यवसायीलाई जानकारी हुने गरेको भनेझैं कानुन व्यवसायी र उनका कर्मचारीका कार्यशैली र गतिविधिहरू पनि अदालत र न्यायाधीशलाई केही हदसम्म थाहै नहुने हुन्न । बारबाटै हामीले कानुन व्यवसायीका फर्ममा एजेन्ट कर्मचारीहरू हुनु हुँदैन भन्ने जिकिर पनि सुनेका छौं । आज खुला, स्वच्छन्द प्रणाली र समाज भएका कारण मुद्दाका कामकारबाहीमा भएगरेका आदेश र निर्णयलाई विधिशास्त्रीय ढंगले चिरफार गरेर रचनात्मक किसिमले हुने स्वच्छ आलोचना र टिप्पणीलाई स्वाभाविक मानिने भए पनि तीभित्रका विषयस्तुलाई इमानदारीसाथ निष्पक्ष र स्पष्ट रूपले उजागर नगरी एकतर्फी रूपमा प्रवृत्त भावनाबाट बढी नै उछाली टीकाटिप्पणी र सम्प्रेषण गर्ने प्रचलन बढ्न गएको छ ।मुद्दा ढिलोचाँडो पेसीमा चढेको, आफ्ना चढ्ने नगरेको, आफूले अन्तरिम पाएको चाँडो चढ्ने गरेको, पालोमा तल पर्ने गरेको, पुराना मुद्दा हुँदाहुँदै नयाँ मुद्दा पेसी चढ्ने गरेको, कुनै मुद्दा चाँडोचाँडो पेसी चढ्ने गरेको लगायतका टिप्पणीका कारक बढी मात्रामा पक्ष र कानुन व्यवसायीलाई थाहा हुने नै गर्छन् । मुद्दा अमुक इजलासमा किन पर्यो, अमुक इजलासमा फलानो मुद्दामा यस्तो फैसला हुन्छ भनी अगावै थाहा हुन्छ भन्ने कुरा भने गम्भीर हुन र नहुन पनि सक्छ । न्यायाधीशको कार्यप्रकृति र शैलीमा भर पर्ने तथ्य हुन् यी । यस्तो आशंका र अवस्थामा स्वाभिमानी कानुन व्यवसायीले मुद्दा हटाउने वा आदेश गराउने र इजलासले पनि सहयोग गरिदिने गरेको पाइन्छ । व्यवसाय कम भएकाले पेसी सूचीका मुद्दामा चासो राखी हेर्ने, बुझ्ने र प्रतिक्रिया व्यक्त गर्दै हिँड्ने कसैको स्वभावले पनि विवादलाई निम्त्याउने गरेको हुन्छ । केही मिडियाले संस्थाभित्रकै कर्मचारी, समकक्षी र कानुन व्यवसायी स्रोतको माध्यमबाट फलाना न्यायाधीश र इजलास यस्ता छन् भन्नेसम्मका समाचार पनि सम्प्रेषण गरी न्यायमा प्रभाव पार्न खोजेको वास्तविकतालाई नकार्न सकिँदैन । खुला पद्धतिमा वर्गविशेषका केही व्यक्तिमा संकोच, डर, धक, अनुशासन, नैतिकता, सत्यता, आत्मसंयम र आत्मनियन्त्रण हुँदो रहेनछ र यस्ता व्यक्ति सभ्य समाजको औसत दायराभित्र पर्ने गर्दैनन् ।न्यायिक निर्णय एउटा पक्ष हो भने, त्यो कुनै व्यक्ति, संस्था वा व्यवसायीको पक्ष वा विपक्षमा हुनु अर्को पक्ष हो । न्याय अभियुक्तलगायत जस्तोसुकै हैसियतका वर्गलाई पनि समान रूपमा चाहिन्छ । न्यायालयको कार्यप्रति बाहिरी परिवेशबाट जेजस्तो गतिविधि, क्रियाकलाप र आशंका हुने गरे पनि जस्तोसुकै दबाब र प्रभावमा पनि न्यायाधीश कानुन, न्यायका मान्य सिद्धान्त र स्थापित नजिरको दायराबाहिर जाने र विचलन हुने गरेको पाइँदैन । आशंका हुनु, पर्नु र गर्नु अलग तथ्य हो ।कानुन र स्थापित सिद्धान्त मिचेको फैसलाले न्यायाधीश स्वयंलाई जुन रूपमा भए पनि चिनाउने गर्छ । फैसला र आदेश कानुन, तथ्य, प्रमाण, स्थापित सिद्धान्त र नजिरअनुकूलका भएनभएको हेरिनुपर्ने हुन्छ । कानुन, तथ्य, प्रमाण, स्थापित सिद्धान्त र नजिरअनुकूलका निर्णय र फैसला प्रतिवादीको पक्ष र सरकारको विपक्षमाÙ राजस्व, कर, भ्रष्टाचार आदि मुद्दाहरूमा व्यक्तिको पक्षमा लचिलो र उदार भएका आदेश, निर्णय र फैसलामा अनियमितता, विसंगति र विकृति भएका छन् कि भन्ने तथ्यहरू अलगअलग हुन् । आदेश, निर्णय वा फैसला कठोर, कडा वा प्रतिवादीको विपक्ष र सरकारको पक्षमा हुँदैमा कानुनअनुकूल नै भएको हुने र प्रतिवादी, उच्च घराना र ओहोदाका, उद्योगव्यवसायी र व्यापारीको पक्षमा केही लचिलो भएका कारण त्यहाँ अनियमितता, विसंगति र विकृति भएको छ भन्ने हुँदैन । जस्तै बढी सिटमा भर्ना गरेको मेडिकल कलेजको पक्षमा कुनै इजलासले दिएको अन्तरिम आदेश कानुनबमोजिम विद्यार्थीको हितमा र ढुंगामा सुनौला अक्षरले लेखेसरह हुने, कुनै इजलासले त्यस्तै प्रकृतिको मुद्दामा त्यसरी नै अन्तरिम र पूर्ण आदेश दिँदा विकृति र चलखेल भएको हुने भन्ने हुँदैन । यस्ता समान तथ्यहरूमा आएका असमान र विभेदपूर्ण प्रतिक्रिया र न्यायिक खबर निष्पक्ष भएका देखिँदैनन्, व्यक्तिप्रति लक्षित र केन्द्रित मात्रै देखिन्छन् । तथ्य, प्रमाण, वस्तुस्थितिसमेत सबै मुद्दामा एकनासको नहुन सक्छ । साथै विवाद, तथ्य र प्रमाणलाई कानुनको शाब्दिक, कठोर, उदार, समन्याय र सद्विवेकका आधारमा व्याख्या, प्रयोग र कार्यान्वयन गर्ने विविध दृष्टिकोण, विचार, गुण र विशेषता भएका न्यायाधीश पनि हुने हुन्छन् । न्याय सम्पादनमा सबै प्रकृति र गुण भएका न्यायाधीश हुनुपर्ने पनि हुन्छ । न्यायाधीशका यस्ता गुण र विशेषताको धेरथोर प्रभाव न्याय सम्पादनमा पर्ने गर्छ । यसैले विद्वान्हरू भन्ने गर्छन् न्यायको प्रत्याभूति र अनुभूति न्यायाधीशको व्यक्तित्वमा पनि भर पर्ने हुन्छ ।राजस्व, कर, ठेक्का, भ्रष्टाचार, उद्योगीव्यवसायी, उच्च घराना र ओहोदाका व्यक्तिका मुद्दाहरूमा प्रतिवादी वा उनीहरूको पक्षमा अन्तरिम आदेश र फैसला भयो भने पेसी मिलाएको, सेटिङ, चलखेल र विचलन भएको भन्ने प्रतिक्रियाहरू हुने हुँदा मुद्दामा तथ्य र कानुनले खोजेको स्वाभाविक आदेश र न्याय प्रदानको कार्य कठिन हुने गरेको छ । अदालतको आदेश र निर्णय पनि कानुनको दायरा र मापदण्डभित्रै र तिनको आलोचना र टिप्पणी पनि त्योबमोजिम छ कि छैन भनेरै हेर्नुपर्ने हुन्छ । न्याय सम्पादनमा हुने विसंगति र विकृति पहिल्याउन प्रथमतः मुहानमै केन्द्रित हुनुपर्छ । कुन कानुन व्यवसायी, फर्मको कर्मचारी व्यक्ति, मुद्दाको पक्ष वा तीसँग सम्बन्धित वा नजिकको व्यक्ति, नातेदार वा कर्मचारी न्यायाधीशको सम्पर्कमा गयो वा जाने गर्छ र त्यस्तो कार्यमा कसले सिफारिस गर्यो वा गर्छ ? त्यसबाट कुन मुद्दामा प्रभाव परेर फैसला कानुन, न्यायिक सिद्धान्त, नजिर, समन्याय र सद्विवेकविपरीत हुन गयो वा विचलनमा पर्यो ? उक्त फैसला कानुन, सिद्धान्त, नजिर, तथ्य, प्रमाण, समन्याय र न्यायिक सद्विवेकका आधारमा न्यायिक मर्म र भावनाको अनुकूल वा प्रतिकूल के छ ? यी सबै कुरा पहिल्याएर विकृतिसँग जोडिने फर्म, कर्मचारी, कानुन व्यवसायी र व्यक्तिको पनि पहिचान हुनुपर्ने हुन्छ । अदालत, न्यायाधीश र निर्णयप्रति मात्र लक्षित गरी आधार र प्रमाणबिना मनोगत रूपबाट लेखेर हुँदैन । यस कारणले न्यायिक प्रक्रियामा हुने हस्तक्षेप, दबाब, प्रभाव, विकृति र विसंगतिलाई अदालत र न्यायाधीशको सापेक्षतासँग मात्र जोडेर एकांकी ढंगले बुझ्न र उठाउन हुँदैन ।कुनै न्यायाधीश न्याय सम्पादनमा विचलित भएको तर्कलाई कानुन, प्रमाण, स्थापित सिद्धान्त र नजिरबाटै पुष्टि हुनुपर्छ । त्यसमा आर्थिक अनियमितता र विकृति जोडिएको छ भने पनि त्यसरी नै पुष्टि हुनुपर्ने हुन्छ । कानुन, तथ्य, प्रमाण, समन्याय, सद्विवेक, स्थापित सिद्धान्त र नजिरभन्दा आदेश र फैसला केही फरक हुनु र त्यसमा आर्थिक अनियमितता र विकृतिको आशंका हुनु फरक तथ्य हुन् । ती दुवै तथ्य अलगअलग पुष्टि हुनुपर्छ । यी पेसी सूची र इजलास गठनको प्रकृतिबाट आशंका र तर्क गर्ने विषय हुने गर्दैनन् । एकाध न्यायिक कार्यका आधारमा न्यायाधीश पेसी सूचीको व्यापार र अनियमितता गर्ने लाइसेन्सप्राप्त व्यक्ति हुन् भन्ने भनाइ अतिवादी, ईर्ष्या र लघुताभासका सोच हुन् भने, न्यायपालिका, न्यायाधीश र न्यायिक कार्यको स्वच्छ आलोचना, समालोचना, टिप्पणी र विश्लेषण भने निरन्तर भइरहने विषय हुन् । पेसीको व्यवस्थापन यदाकदा व्यावहारिक कार्यगत व्यवस्थापनसम्बद्ध पनि हुने गर्छ । तथ्यको जानकारीबाट पनि वास्तविक निष्कर्षमा पुग्न सघाउ मिल्छ ।प्रधानन्यायाधीश र मुख्य न्यायाधीशले पेसी तोक्दा न्यायपालिकामा विकृति हुन गएकाले पेसी स्वचालित प्रणालीबाटै तोकिने पद्धति अपनाउनुपर्ने भनिएको छ । यो प्राविधिक र वैज्ञानिक आधारमा कार्यान्वयन गरिने पक्ष हो । पेसी सूची न्याय सम्पादनको मेरुदण्ड र मुटु हो । यसलाई अनुकूलता र प्रतिकूलतामा भन्दा पनि तथ्यका आधारमा शंका र विश्वास गर्नुपर्ने हुन्छ । व्यक्तिले तोक्दा र स्वचालित प्रणालीबाट पेसीको व्यवस्थापन गर्दा दुवै अवस्थामा तर्क, शंका र विवाद गर्ने ठाउँ रहिरहेकै हुन्छ । दुवै पद्धतिमा सकारात्मक र नकारात्मक पक्ष रहेकै हुन्छ, त्यसमध्ये सर्वोत्तम उपाय, विवेकसम्मत र न्यायिक दृष्टकोणका साथै स्वच्छतालाई ख्याल गरेर मात्र पद्धतिलाई स्वीकार वा अस्वीकार गर्नुपर्ने हुन्छ । कमन ल पद्धति अपनाएका प्रायशः मुलुकमा प्रधानन्यायाधीशले पेसी तोक्ने प्रणाली अपनाउँदै आइएको छ । यो पद्धतिमा प्रधानन्यायाधीशको स्वविवेक रहने र त्यसमा स्वेच्छाचारीपन पनि हुने भएकाले दुरुपयोगको आशंका गरिएको छ । यसका साथसाथै विषयविज्ञता र न्यायाधीशको कार्यशैलीका आधारमा पनि निर्णय गर्नमा सघाउ पुग्छ । यो अवस्था स्वचालित प्रणालीमा भने हुन सक्दैन । स्वचालित प्रणालीको गोपनीयतामा कुनै निश्चितता हुन सक्दैन । त्यसबाट आउने र हुन जाने विकृतिको नियन्त्रण प्रारम्भमै संस्था, प्रणाली र प्रधानन्यायाधीशबाट हुन नसक्ने पनि हुन्छ । पेसी सूचीको चुहावटमा पूर्णतः प्रत्याभूति हुन सक्ने अवस्था रहँदैन । यस्तो अवस्थाको कमजोरीमा जिम्मेवारी पहिल्याउन कठिन हुन्छ । पेसी व्यवस्थापन कार्यको प्रकृतिविशेषले शंका, अनुमान र आलोचनाबाट पूर्णतः मुक्त हुन कठिन हुन्छ । पेसी सूचीको विवादलाई कुनै प्रक्रियाले पनि पूर्णतः समाधान गर्न नसकिने हुँदा, यस प्रक्रियाबाट हुने न्याय सम्पादनले पनि कानुन व्यवसायी र पक्षलाई सन्तुष्ट पार्न सक्दैन ।केसी सर्वोच्च अदालतका न्यायाधीश हुन् ।"
भारतीय विशिष्टहरूमाथि चीनले निगरानी गरेको दाबी,"भारत र चीनबीच सीमा विवादका कारण तनाव कायम रहेका बेला एक चिनियाँ कम्पनीले भारतका राष्ट्रपति, प्रधानमन्त्रीलगायत उच्च राजनीतिज्ञदेखि सांसद, कलाकार, पत्रकार र स्थानीय राजनीतिक कार्यकताहरूको निगरानी गरेको दाबी गरिएको छ । भारतीय अंग्रेजी दैनिक द इन्डियन एक्सप्रेस को सोमबारको संस्करणमा प्रकाशित खोजमूलक रिपोर्टमा त्यस्तो खुलासा गरिएको हो । रिपोर्टमा चिनियाँ कम्युनिस्ट पार्टीसँग निकट रहेको झेन्हुवा डाटा इन्फरमेसन टेक्नोलोजी कम्पनी लिमिटेडले १० हजारभन्दा बढी भारतीय व्यक्ति तथा संगठनहरूको ट्र्याक गर्दै आएको दाबी गरिएको छ । पत्रिकाले यसअघि पनामा पेपर्स र विकिलिक्सजस्ता चर्चित प्रकरणलाई पनि सतहमा ल्याएको थियो । कम्पनीको मुख्य लक्ष्य सार्वजनिक र चर्चित व्यक्तिहरूसँग सम्बन्धित सामाजिक सञ्जाल र अनलाइन न्युजहरूमा उपलब्ध सूचना तथा जानकारीको अभिलेख राख्नु र त्यसका आधारमा उनीहरूका गतिविधिमाथि निगरानी गर्नु रहेको एक्सप्रेसले जनाएको छ । पत्रिकाले चीनको व्यापारिक सहर सेन्जेनमा मुख्यालय रहेको कम्पनीले उक्त प्रयोजनका लागि ओभरसिज की इन्फरमेसन डाटाबेस (ओकीबीडी) तयार पारेको दाबी गरेको छ । झेन्हुवा चीनमा ठूलो मात्रामा तथ्यांक प्रयोग गर्ने कम्पनीका रूपमा चिनिन्छ । कम्पनीमा ८६ प्रतिशत स्वामित्व आईबीएमका पूर्वइन्जिनियर वाङ्ग सुइफेन्गको रहेको समेत पत्रिकाले खुलाएको छ । उनी आर्टिफिसिअल इन्टेलिजेन्सका विज्ञसमेत हुन् । पत्रिकाले गरेको खोजमा कम्पनीले भारतीय राष्ट्रपति रामनाथ कोविन्द, प्रधानमन्त्री नरेन्द्र मोदीदेखि भारतीय राष्ट्रिय कंग्रेस प्रमुख सोनिया गान्धीलगायत उच्च राजनीतिज्ञदेखि उनका परिवार एवं पत्रकार र खेलाडीहरूसँग सम्बन्धित सूचनाहरूमाथि रियल टाइम निगरानी राखेको खुलेको हो । उक्त सूचीमा विभिन्न राज्यका मुख्यमन्त्रीहरूसमेत रहेका छन् । त्यसैगरी केन्द्रीय मन्त्रीहरू निर्मला सीतारमण, स्मृति इरानी, रविशंकर प्रसाद, पीयूष गोयलमाथि पनि जासुसी गरेको द इन्डियन एक्सप्रेसले दाबी गरेको छ । रिपोर्टमा जासुसीको सूचीमा भारतका चिफ अफ डिफेन्स स्टाफ विपिनसिंह रावतदेखि अन्य पूर्वसेनाप्रमुख रहेका छन् । त्यसैगरी भारतका प्रधानन्यायाधीश शरद बोबडेदेखि रतन टाटा र गौतम अडानीजस्ता ठूला उद्योगपतिहरू पनि निगरानी गरिएकाहरूको सूचीमा सामेल छन् । साथै उच्च प्रशासक, न्यायाधीश, पत्रकार, कलाकार, अधिकारकर्मी र खेलाडीमाथिसमेत चिनियाँ कम्पनीले निगरानी गरिरहेको पत्रिकाले उल्लेख गरेको छ । भारतीय पत्रकारहरू राजदीप सरदेसाईदेखि इन्डियन एक्सप्रेसकै प्रधान सम्पादक राजकमल झासमेत कम्पनीको निगरानीमा रहेका बताइएको छ । चिनियाँ ठूला डाटा कम्पनीले अन्य उच्चपदस्थहरूसँगै मलाई समेत ट्र्याक गरेको खुलेको छ । यो कुन उद्देश्यका साथ अझै प्रस्ट भएको छैन । आशा गरौं, आगामी रिपोर्टबाट खुल्दै जाला, रिपोर्ट प्रकाशित भएपछि सरदेसाईले ट्वीटरमा लेखेका छन् । त्यसैगरी चर्चित पूर्वक्रिकेटर सचिन तेन्दुलकर र फिल्म निर्देशक श्याम बेनेगलसम्बन्धी सूचना तथा डाटासमेत चिनियाँ कम्पनीले संकलन गर्ने गरेको खुलासा रिपोर्टमा गरिएको छ । त्यति मात्र होइन, कम्पनीले पूर्वउच्च अधिकारीहरूदेखि सार्वजनिक व्यक्तिका आफन्तहरूसम्बन्धी सूचना तथा जानकारीमाथि समेत निगरानी राख्ने गरेको जनाइएको छ । उक्त चिनियाँ कम्पनी सन् २०१८ मा दर्ता भएको पाइएको छ । चीन सरकार र सेनाका लागि समेत कम्पनीले काम गर्ने गरेको जनाइएको छ । तर, कम्पनीबारे खोजी सुरु भएपछि गत सेप्टेम्बर ९ मा कम्पनीको बेबसाइट बन्द गरिएको पत्रिकाले उल्लेख गरेको छ ।पत्रिकाले बिग डाटा टुल्स् प्रयोग गरी करिब दुई महिनाको अवधिमा कम्पनीले संकलन गरेको तथ्यांकको अध्ययनसमेत गरेको जनाइएको छ । जसका लागि एड्भान्स ल्यांग्वेज, टार्गेटिङ र क्लासिफिकेसनजस्ता टुल्स्को प्रयोग गरिएको हो । ती तथ्यांकहरू अमेरिका, बेलायतलगायत विभिन्न मुलुकमा रहेका शोधकर्ताको सञ्जालबाट प्राप्त गरिएको बताइएको छ । अनुसन्धानमा द इन्डियन एक्सप्रेसका अतिरिक्त भियतनामका एक जना प्राध्यापक क्रिस्टोफर वल्डिङ र द अस्ट्रेलियन फाइनान्सियल रिभ्यु र इटालीको इल फोग्लिओसमेत सहभागी रहेका थिए । पत्रिकाले यसरी १० हजारभन्दा बढीको तथ्यांकको निगरानी गर्नुलाई हाइब्रिड युद्ध को संज्ञा दिएको छ । यस किसिमको युद्धमा आधुनिक हतियारसँगै इन्टरनेट र महत्त्वपूर्ण तथ्यांकका साथै सामाजिक सञ्जाल आदिको माध्यमले गलत सूचना एवं समाचारहरू सम्प्रेषण गरेर प्रतिस्पर्धी मुलुकविरुद्ध मनोवैज्ञानिक जित हासिल गर्ने प्रयास गरिन्छ । त्यति मात्र होइन, संकलित तथ्यांकहरूको प्रयोगबाट ती मुलुकमा हुने चुनावलाई समेत प्रभाावित तुल्याउने उद्देश्य पनि हाइब्रिड वारको हुन्छ । यद्यपि चिनियाँ पक्षले भने यस्ता गतिविधिलाई प्रोत्साहित नगर्ने औपचारिक रूपमा जनाएको छ । पत्रिकाले दिल्लीस्थित चिनियाँ दूतावास सूत्रलाई उद्धृत गर्दै चीन सरकारले स्थानीय कानुनको उल्लंघन गरेर कुनै पनि मुलुकका तथ्यांक, सूचना तथा गोप्य जानकारी संकलन गर्न र प्रदान गर्न नभन्ने गरेको जनाएको छ । चीन सरकारले कम्पनीलाई विदेशमा व्यापार गर्दा स्थानीय कानुन र नियमको कडाइका साथ पालना गर्न भन्ने गरेको छ, दूतावास स्रोतलाई उद्धृत गर्दै पत्रिकाले लेखेको छ । भारत र चीनबीच सीमा विवादलाई लिएर तनाव कायम रहेका बेला बाहिर आएको पछिल्लो रिपोर्टले दुई देशबीच थप आशंका बढाउने अनुमान गरिएको छ । त्यसै पनि जुन १५ मा लद्दाखको गलवान उपत्यकामा भएको हिंसात्मक झडपयता दुई देशबीचको सम्बन्ध तिक्ततापूर्ण रहँदै आएको छ । झडपमा २० जना भारतीय सुरक्षाकर्मीको ज्यान गएको थियो । घटनापछि देखिएको तनाव कम गर्न दुवै देशबीच सैन्य र कूटनीतिक तहमा विभिन्न चरणमा छलफल र सहमति भए पनि सम्बन्धमा खासै सुधार आइसकेको छैन । तनावकै बीच भारतले चीनविरुद्ध सीमाक्षेत्रमा नभएर आर्थिक र व्यापारिक क्षेत्रमा आक्रमण रणनीति अख्तियार गरेको छ । उसले चिनियाँ कम्पनीहरूका कैयौं ठेक्का रद्द गरेको छ भने दुई सयभन्दा बढी चिनियाँ मोबाइल एपमाथि प्रतिबन्ध लगाइसकेको छ । भारत सरकारले सुरक्षा संवेदनशीलताका हिसाबले खतरा भएको भन्दै चिनियाँ मोबाइल एपमाथि प्रतिबन्ध लगाएको हो । यद्यपि चीनले भने भारतको आरोपको खण्डन गर्दै आएको छ । तर, इन्डियन एक्सप्रेसको पछिल्लो खोजमूलक रिपोर्टले भारत सरकारमाथि चिनियाँ लगानी र कम्पनीहरूप्रति कडा रबैया अपनाउन दबाब बढ्ने निश्चित देखिन्छ ।"
विमानस्थलमै रोकिए नेपाली,"लन्डन (कास) लकडाउनका कारण ६ महिनाभन्दा लामो समय बेलायतमै रोकिएकी रामेछाप निवासी दलमाया कार्की नेपाल फर्कन पाइने आशामा उत्साहित हुँदै आइतबार लन्डनस्थित हिथ्रो विमानस्थल पुगिन् । तर जब बोर्डिङ पास लिन कतार एयरवेजको काउन्टर पुगिन्, कर्मचारीले पीसीआर रिपोर्टको ढाँचा नेपाल सरकारले मागेजस्तो नभएको भन्दै उनलाई उडाउन नसकिने बताए । संसारमै प्रतिष्ठित बेलायतको राष्ट्रिय स्वास्थ्य सेवा (एनएचएस) ले जारी गरेको पीसीआर परीक्षणको नेगेटिभ रिपोर्ट अस्वीकृत भएपछि छोरा रामकुमार कार्कीले कर्मचारीलाई कन्भिन्स गराउन अनेक प्रयत्न गरे पनि सकेनन् । लकडाउनका कारण विगत ९ महिनादेखि बेलायतमै रोकिएकी जेठी सासू भगवती त्रिपाठीलाई पुर्याउन गएका युवा व्यवसायी समीर खनाल पनि करिब ४ घण्टा हिथ्रो विमानस्थलमा दौडधुप गरे । तर उस्तै समस्याका कारण उनलाई उडाउन भने सकेनन् । बेलायतस्थित नेपाली राजदूत डा दुर्गाबहादुर सुवेदीले म नै सरकार हो, म सबै जिम्मेवारी लिन्छु उडाइदिनुभन्दा पनि उनको कुरै सुनेनन्, खनालले कान्तिपुरसँग भने, एउटा निजी एयरलाइन्सले समेत नेपाल सरकारका प्रतिनिधिलाई वास्ता गरेनन् । अब सेप्टेम्बर २६ का लागि पुनः टिकट लिएका उनलाई फेरि एयरलाइन्सले दुःख दिन्छ कि भन्ने चिन्ता छ । आइतबार नेपाल फर्कन हिथ्रो विमानस्थल पुगेका कार्की र त्रिपाठीसहित अन्य १४ यात्रु पीसीआर रिपोर्ट नमिलेको बहानामा फर्काइएका हुन् । नेपाल सरकारले पठाएको ढाँचामा नमुनाका रूपमा नाक र घाँटीबाट स्वाब लिएको हुनुपर्ने, समय, मिति (रियल टाइम पीसीआर) उल्लेख र रिजल्ट नेगेटिभ हुनुपर्ने भन्ने एयरलाइन्सको माग छ । तर, बेलायतको एनएचएस रिपोर्टमा भने नाम, जन्म मिति र नतिजा उल्लेख गरिएको हुन्छ अनि त्यो इमेल वा मोबाइल म्यासेजमा आउँछ ।आफ्ना नातेदार विमानस्थलबाटै फर्किनु परेपछि नेकपा नेता एवं प्रवासी नेपाली मञ्च बेलायतका अध्यक्ष राजेन्द्र पुडासैनीले पर्यटनमन्त्री योगेश भट्टराईलाई फोन गरेका थिए । पुडासैनीका अनुसार, मन्त्री भट्टराईले कतार एयरलाइन्सको ड्युटी म्यानेजरलाई फोन गरिदिएपछि आइतबार ३३५ बजेको उडानमा नेपालीहरू त्यस्तै रिपोर्टका आधारमा उडे । तर, अघिल्लो उडानका १४ नेपाली यात्रु भने अर्को जहाजमा सिट नभएका कारण स्वदेश फर्कन पाएनन् । लन्डनस्थित एक ट्राभल एजेन्सी ट्राभल कन्सोलका सञ्चालक विराज भट्ट टर्किस् एयरलाइन्सलाई मान्य हुने बेलायतको एनएचएस रिपोर्ट कतार एयरवेजलाई नहुनु आश्चर्यजनक ठान्छन् । भट्टले कतार एयरवेजका कर्मचारी नेपाल सरकारको निर्देशनविपरीत यात्रु लगेर नेपालमा होटल वा क्वारेन्टाइन खर्च व्यहोर्न नसक्नै भन्दै पन्छिन खोज्ने गरेको बताए ।"
कोरोना बिमामा झन् कठोर प्रावधान,"कोभिड(१९ को संक्रमण बढिरहेका बेला कोरोना बिमामा झन् कठोर प्रावधान ल्याइएको छ । बिमा कम्पनीहरूको प्रभावमा परेर बिमितको हितविपरीत बिमा समितिले कोरोना बिमामा कडा प्रावधान थपेको हो । नयाँ प्रावधानअनुसार नागरिकले व्यक्तिगत रूपमा कोरोना बिमा गर्न पाउने छैनन् । साथै बिमितले कुल बिमा रकमको बढीमा ७५ प्रतिशतसम्म मात्र दाबी भुक्तानी पाउनेछन् । यी व्यवस्था यसअघि जारी भएको कोरोना बिमा मापदण्डको भन्दा फरक हो । समितिले कोरोना मापदण्ड०७७ संशोधन गरी थप कडाइ गरेको हो । संशोधित व्यवस्था सोमबारदेखि लागू भएको छ । बिमितको हित सर्वोपरि हुने गरी नीतिगत व्यवस्था गर्नुपर्नेमा कम्पनीहरूको हितलाई ध्यान दिँदा सर्वसाधारण कोरोना बिमाबाट वञ्चित हुनुपर्ने अवस्था आएको जानकारहरूले बताएका छन् । यो बिमालेख नै आमनागरिकको पक्षमा भएन, स्रोतले भन्यो, बिमा कम्पनीहरूले जे भन्दै गए, समितिले सोहीअनुसार नीति बनाउँदै गयो । जसका कारण अहिले व्यक्तिले चाहेर पनि व्यक्तिगत कोरोना बिमा गर्न पाउने छैनन् । व्यक्तिगत रूपमा बिमा गर्न नपाउने व्यवस्था संविधानप्रदत्त नैसर्गिक अधिकारविपरीत भएको जानकारहरूको भनाइ छ । एकमुष्ट रूपमा घरपरिवार वा कार्यरत संस्थाबाट सामूहिक रूपमा मात्र कोरोना बिमा गर्न पाइने व्यवस्था मापदण्डमा छ । परिवारको बिमा गर्दा पनि स्थानीय तहको सिफारिस चाहिन्छ । यी लगायतका व्यवस्थाले बिमा गर्न निरुत्साहित बनाएको स्रोतको दाबी छ ।कोरोना बिमालेख सैद्धान्तिक रूपमै गलत भएकाले कार्यान्वयनमा अनेक झमेला झेल्नुपरेको बिमाविज्ञ रवीन्द्र घिमिरेले बताए । आधारभूत स्वास्थ्य अवस्था पनि ठीक नभएको बच्चालाई चिकित्सकले अनेक औषधि प्रयोग गरेर बचाउन खोजे जस्तै भएको छ कोरोना बिमा योजना । यस्तो अवस्थामा के धेरै प्रतिक्रिया दिनु ? उनले भने । संशोधित मापदण्डमा विगतमा जारी भएका कोरोना बिमालेख अन्त्य भएको भनिएको छ । यसको अर्थ यसअघि जारी भएको ५० हजार र एक लाख रुपैयाँ बिमांक भएका बिमालेख अब कम्पनीहरूले बिक्री गर्न पाउँदैनन् । तर आइतबारसम्म बिमा गरेका बिमितले भने बिमालेखमा तोकिएकै सबै सुविधा पाउनेछन् । नयाँ व्यवस्था सोमबारदेखि लागू भएको छ, बिमा समितिका अध्यक्ष चिरञ्जीवी चापागाईंले भने, यसअघि बिमा गरेका बिमितले पुरानै बिमालेखअनुसार सुविधा पाउँछन् ।विगतमा सरकारी अस्पतालमा मात्र पीसीआर परीक्षण हुने, उपचार खर्च सरकारले बेहोर्ने व्यवस्थाका आधारमा सुरुमा कोरोना बिमालेख जारी गरिएको र अहिलेको परिस्थिति फरक रहेकाले कोरोना बिमा मापदण्ड पनि परिमार्जन गरिएको उनले दाबी गरे । व्यक्तिले बिमा गर्न नपाउने भन्ने होइन, एक्लै नभएर परिवारकै गर्नुपर्छ भन्ने हो, उनले थपे, स्थानीय तहको सिफारिसका आधारमा सामूहिक रूपमा परिवारको बिमा गर्न सकिन्छ । सरकारले चालु आर्थिक वर्षमा घोषणा गरेको कोरोना बिमा व्यवस्थाअनुसार नै मापदण्ड संशोधन भएको उनले दाबी गरे । यसअघि जारी भएको ५० हजार र एक लाख रुपैयाँ बिमांक भएको बिमालेख खारेज भएको छ, चापागाईंले थपे, अब कम्पनीले एक लाख बिमांक भएको बिमालेख मात्र जारी गर्नेछन् । कोरोना बिमालेख नाफाका हिसाबले नभई सामाजिक उत्तरदायित्वका रूपमा सञ्चालन गरिएकाले कम्पनीहरूको स्वार्थ नरहेको उनको भनाइ छ । तर कोरोना बिमा कार्यक्रम अपेक्षाअनुसार जनस्तरमा लैजान नसकिएको उनले स्विकारे । विगतमा फरक उद्देश्यले कोरोना बिमा योजना ल्याइए पनि अहिले स्वास्थ्य बिमाकै ढाँचामा परिणत भएको एक बिमा कम्पनीका प्रमुख कार्यकारी अधिकृतले बताए । अब यो नाम मात्रको कोरोना बिमा भएको छ, ती अधिकारीले थपे, बिमक संघले उक्साएकै भरमा पर्याप्त अध्ययनबिनै बिमालेख जारी गर्न समितिले अनुमति दियो, अहिले त्यो गलपासो बनेको छ । अहिले बिमितको हितभन्दा पनि कसरी हुन्छ पन्छिने योजनामा समिति र बिमक संघ रहेको ती अधिकारीले दाबी गरे । नयाँ मापदण्डमा धेरै नमिल्दा व्यवस्था छन् । केही व्यवस्था सरकारले घोषणा गरेको व्यवस्थाविपरीत पनि छन् । सोमबारदेखि कोरोना बिमा गर्नेले बिमांक रकम एक लाख बराबर नै दाबी भुक्तानी पाउने छैनन् । कोरोना संक्रमित प्रमाणित भई घरमै आइसोलेसनमा बसेको अवस्थामा बिमितले बिमांकको २५ प्रतिशत मात्र भुक्तानी पाउनेछन् । यो सरकारको नीतिविपरीत छ । चालु आर्थिक वर्षमा सरकारले सबै राष्ट्रसेवक कर्मचारीको एक लाख रुपैयाँ बिमांकको निःशुल्क कोरोना बिमा गर्ने घोषणा गरेको छ । जब कि नयाँ व्यवस्थाअनुसार सरकारले एक लाखको निःशुल्क बिमा गरे पनि कर्मचारीले घरमै आइसोलेसनमा बसेको अवस्थामा २५ हजार रुपैयाँ र अस्पतालमा उपचार गराएको अवस्थामा बिलअनुसार बढीमा ७५ हजार रुपैयाँ मात्र भुक्तानी पाउनेछन् । संक्रमण प्रमाणित भई अस्पतालमा भर्ना हुनुपरे वा तोकिएको आइसोलेसन सेन्टरमा बसेको अवस्थामा चिकित्सकले प्रमाणित गरेबमोजिम, कोभिड१९ सँग सम्बन्धित उपचार खर्च बिलबमोजिम, मापदण्डमा भनिएको छ, यस्तो अवस्थामा अधिकतम बिमांकको ७५ प्रतिशतसम्म । यो व्यवस्थाले सरकारको कार्यक्रमको विश्वसनीयतामै प्रश्न उठेको जानकारहरू बताउँछन् । संक्रमित घरमा आइसोलेसनमा बसेपछि थप उपचारका लागि अस्पतालमा भर्ना भए बिमितले एक लाख रुपैयाँ नै दाबी भुक्तानी पाउने बिमा समितिका अध्यक्ष चापागाईंले जनाए । संक्रमितको संख्या बढ्दै गएपछि पछिल्लो समय सरकारले बिरामीलाई अस्पतालको सट्टा घरमै आइसोलेसनमा बस्न प्रोत्साहित गरेको अवस्थामा कोरोना बिमाले विभेद गरेको छ । बिमाकै लागि पनि घरमा आइसोलेसनको सट्टा अस्पतालमा भर्ना हुने क्रम बढ्ने देखियो, स्रोतले भन्यो, घरमा जति खर्च भए पनि एकमुष्ट २५ हजार मात्र पाइन्छ । अस्पतालमा बस्दा ७५ हजारसम्म पाइन्छ । एक लाख बिमांकको बिमा गर्दा पनि बढीमा ७५ प्रतिशतसम्म मात्र दाबी पाउने व्यवस्थाले बिमितलाई अन्याय भएको सरोकारवाला बताउँछन् । यसअघि कोरोना संक्रमण भएको पीसीआर रिपोर्टका आधारमा दाबी भुक्तानी पाउने व्यवस्था थियो । त्यति बेला ५० हजार र एक लाख रुपैयाँ गरी दुई प्रकारका बिमालेख जारी गरिएका थिए । जसमा बिमितले ५० हजार र एक लाख रुपैयाँ नै भुक्तानी पाउँथे । निजी प्रयोगशालाको पीसीआर रिपोर्टका आधारमा पनि कोरोना बिमाको दाबी भुक्तानी पाइने व्यवस्था समितिले गरेको छ । यसअघि सरकारी अस्पतालमा परीक्षण गरिएको रिपोर्टका आधारमा मात्र कोरोना बिमामा दाबी भुक्तानी पाइने व्यवस्था थियो । सरकारले निजी प्रयोगशालालाई पीसीआर परीक्षणको अनुमति दिएको अवस्थामा पनि बिमा कम्पनीहरूले तिनलाई मान्यता नदिएको भन्दै चौतर्फी विरोध भएको थियो । तोकिएको कागजात पूरा भएको ७ दिनभित्र दाबी भुक्तानी दिइसक्नुपर्ने प्रावधान मापदण्डमा भए पनि गत सातासम्म ८३ प्रतिशतभन्दा बढी दाबी भुक्तानी हुन बाँकी छ ।"
भासियो लोकमार्ग,"मध्यपहाडी लोकमार्ग कालोपत्रको काम सकिएको एक वर्षमै समस्या आउन थालेको छ । कालोपत्र गरिएको मुसीकोट खण्डमा सडक भासिनुका साथै चिरा परेको छ । मध्यपहाडी लोकमार्ग योजना कार्यालयले १४ किलोमिटर लामो उक्त खण्डको कालोपत्रको जिम्मा कालिका कन्स्ट्रक्सनलाई दिएको थियो । कम्पनीले काम सकेर हिँडिसक्यो, यता भने सडक भासिन सुरु भएको छ, मुसीकोट नगरपालिका नगर प्रमुख देवीराम गौतमले भने, सडक कति भासिएको छ भन्नेबारे अध्ययन गरेर मर्मतको काम गर्न हामीले सम्बन्धित निकायमा भनिसकेका छौं । सडक भासिएपछि सवारी चलाउनसमेत जोखिम बढेको छ । धेरै ठाउँमा जोखिम उठाएर गाडी गुडिरहेको मुसीकोटका स्थानीय यज्ञबहादुर ओलीले बताए । सडक कालोपत्र नहुँदा कच्ची सडकका कारण जोखिम बढी थियो, अब भने भासिएका कारण जोखिम बढ्दै गएको छ, उनले भने, भासिएका कतिपय ठाउँमा ग्राभेल हालिएको छ, त्यसले गर्दा झन् बिजोग भएको छ ।कालोपत्र भएको सडक भासिँदा समस्या भएको लोकमार्गमा गाडी चलाउँदै आएका विजय विकको भनाइ छ । धेरै ठाउँमा सडकको संरचना फेर्नुपर्ने गरी सडक भासिएको उनले बताए । मुसीकोट नगरपालिकाको शीतल पोखरीदेखि रिनदहसम्मको खण्ड एक वर्षअघि कालोपत्र गरिएको हो । रुकुमपूर्वको भूमे गाउँपालिका१, नम्बर क्षेत्रदेखि बागलुङको सिमानासम्मको कालोपत्रको काम पनि गत वर्ष सकिएको थियो । अन्य खण्डमा कालोपत्रको काम भइरहेको छ । समयमै समस्याग्रस्त सडकको अध्ययन गरी मर्मतको काम गर्नुपर्ने मुसीकोट नगरपालिकाका नगर प्रमुख गौतमले बताए । भासिँदै गएको सडकले समस्या हुने देखिएको छ, उनले भने, यसको सुधार वा व्यवस्थापन के हुन्छ त्यो गर्न भनी पठाइएको छ ।लोकमार्गको दैलेख योजना कार्यालयले भासिएको ठाउँको मर्मत सम्भार हुने जनाएको छ । ठूलो पानी परेर पहिरो झर्दा सडक भासिएको र त्यसको चाँडै पुनर्निर्माण गरिने सूचना अधिकारी इन्जिनियर तुलाराम शर्माले जानकारी दिए । सम्बन्धित निर्माण कम्पनीबाटै काम गराइने उनको भनाइ छ । रुकुम पश्चिम र पूर्व गरी १ सय २३ किलोमिटर लामो सडक खण्डमध्ये आगामी वैशाखसम्म पछिल्लो पटक ठेक्का लागेको बाहेक काम सकिने शर्माले बताए । सेरीगाउँहासिवाङ खण्डको भने भर्खरै काम सुरु भएको छ । ३० महिनामा सक्ने गरी सम्झौता भएकाले यो खण्डबाहेकको खण्ड वैशाखसम्म पूर्णरूपमा कालोपत्र भइसक्ने योजना कार्यालयले जनाएको छ ।"
ट्रकबाट ल्याउनु उत्तम विकल्प,"बंगलादेश सरकारले ५० हजार टन युरिया मल पैंचो दिन सहमति जनाएसँगै कृषि तथा पशुपन्छी विकास मन्त्रालयले गृहकार्य तीव्र पारेको छ । मल ढुवानी गर्न मन्त्रालयले तीन विकल्पबारे छलफल गरिरहेको छ । त्यसमा ट्रकबाट ढुवानी छिटो छरितो हुने मन्त्रालयको निष्कर्ष छ ।बंगलादेशले सापटी दिन सहमति जनाइसकेको छ । कसरी ल्याउने भन्नेमा छलफल गरिरहेका छौं, कृषि सामग्री व्यवस्थापन तथा प्रविधि शाखा अधिकृत अरुण जीसीले भने, अहिलेसम्मको छलफलमा ट्रकबाटै छिटो हुने देखिन्छ । खेतीपातीको मुख्य समयमै रासायनिक मल अभाव भएपछि सरकारले बंगलादेशसँग पैंचोमा मल लिन लागेको हो । यसका लागि कृषि मन्त्रालयले केही महिनअघि नै गृहकार्य थालेको थियो । दुई साताअघि प्रधानमन्त्री केपी शर्मा ओलीले बंगलादेशकी प्रधानमन्त्री शेख हसिनासँग यसबारे टेलिफोन संवाद गरेका थिए । संवादमा हसिना सकारात्मक भएपछि मन्त्रालयले ढुवानी गर्ने तयारी थालेको हो । मन्त्रालयका अनुसार बंगलादेशले आफूलाई चाहिने करिब १० लाख टन मल मौज्दात राखेको छ । हालका लागि बंगलादेशबाट नेपाललाई आवश्यक रासायनिक मल ल्याउने र पछि ग्लोबल टेन्डर गरेर उसलाई फिर्ता गरिदिने कृषि मन्त्रालयको योजना छ । ढुवानीका तीन विकल्प रहेको जीसीले जानकारी दिए । पहिलो विकल्प हो समुद्रीमार्गबाट कोलकाता ल्याएर नेपाल ढुवानी गर्ने । तर जहाजमार्फत कोलकाता ल्याउँदा फेरि ढिलाइ हुने सम्भावना उच्च छ । करिब १० हजार टन युरिया आयात गर्न बाँकी नै रहेको साल्ट ट्रेडिङ कर्पोरेसनका सहायक महाप्रबन्धक कुमार राजभण्डारीले बताए । उक्त मल आउन करिब १० दिन लाग्छ । त्यसपछि पुनः ७ हजार डीएपी आउँछ । कोलकातामा रहेको ३२ हजार ५ सय टनमध्ये करिब १० हजार टन ल्याउन बाँकी छ । त्यो करिब १० दिनभित्र आउँछ, उनले भने, त्यसपछि पुनः ७ हजार डीएपी आउँदै छ । युरियाको ढुवानीलगत्तै डीएपी सुरु गर्छौं । सामान्य अवस्थामा कोलकाताबाट छुटेको रेलको र्याक वीरगन्ज पुग्न ३८ देखि ४३ घण्टा लाग्छ । तर रेलको र्याक पाउनै मुस्किल पर्छ । लकडाउनका कारण श्रमिकको अभाव छ । समयमै मल ब्यागिङ गर्न सकिएको छैन । जहाजबाट आयात गर्दा कोलकाता हुँदै नेपाल आउने हो । यसले ढिलाइ हुने सम्भावना बढी छ । दोस्रो विकल्प हो रेलमार्गबाट ढुवानी । रेलबाट ल्याउँदा पनि बीचबीचमा लोडअनलोड गर्नुपर्ने हुन्छ । त्यो पनि झमेला भयो । त्योभन्दा ट्रकमै ढुवानी गर्दा चाँडो हुन्छ । अहिलेसम्मको हिसाब हेर्दा ट्रक नै छिटो छरितो देखियो, जीसीले भने, पेमेन्ट कसरी गर्ने भन्नेमा छलफल भइरहेको छ । एकदुई दिनमा टुङयाउँछौं । यसै पनि बंगलादेशमा रेलको संख्या कम छ । त्यही भएर भारतकै रेलबाट ल्याउनुपर्छ । भारतसँग अनुरोध गर्नुपर्ने पनि हुन सक्छ । त्यसरी ल्याउँदा पहिलो लट आउनै लगभग ४५ दिन लाग्छ, जीसीले भने । त्यसैले तेस्रो एवं उत्तम विकल्पका रूपमा मन्त्रालयले ट्रकबाट ढुवानीलाई लिएको हो । ट्रकबाट आयात गर्दा भने करिब ३ दिनमा ल्याउन सकिने मन्त्रालयको अनुमान छ । बंगलादेशकै ट्रकबाट ल्याउनेबारे छलफल भइरहेको छ । एक दिनमै एक सय ट्रकमा लोड गर्न सकिन्छ । यसो गर्दा बीचमा लोडअनलोड गर्नुपर्ने झन्झट पनि हुन्न । कुनै अवरोध नभए करिब ३ दिनमा नेपालको सीमासम्म ल्याउन सकिने जीसीले जानकारी दिए । तर ट्रक भारतीय मार्ग हुँदै आउनुपर्छ । यसमा भारतले स्वीकृति दिन्छ भन्ने विश्वास छ, उनले भने । मन्त्रालयका अनुसार मलको वार्षिक माग साढे ७ लाख टन हो । वार्षिक करिब ५ लाख टन आयात गर्न सके किसानले अभाव झेल्नुपर्दैन । तर सरकारी निकायबाट औसतमा साढे ३ लाखभन्दा बढी आयात हुन सकेको छैन । कोभिड१९ का कारण अहिले बाँझो जमिनमा पनि बाली लगाउने क्रम बढेको छ । यसले पनि मलको माग बढेको छ । तर पर्याप्त योजना र समयमै टेन्डर नहुँदा किसानले हरेक वर्ष मल अभावको पीडा खेपिरहनुपरेको छ ।"
फस्टाउँदै होम डेलिभरी,"कोरोना सन्त्रास र लकडाउनले व्यापार चौपट भएपछि यहाँका व्यवसायीले अहिले हरेक सामान होम डेलिभरी गर्न थालेका छन् । सेमलारका देवराज पोखरेलले वैशाख पहिलो सातादेखि ढाक्रे डटकम खोलेर होम डेलिभरी थालेका हुन् । सुरुमा रूपन्देहीका गाउँले किसानका तरकारी बुटवलका घरघरमा पुर्याए । अहिले जुम्लाका स्याउ, सिमी, आलुदेखि भारतको नासिक सहरको प्याज, खाद्यान्न होम डेलिभरी गरिरहेको पोखरेलले बताए । भान्सामा आवश्यक पर्ने सबै खाद्यान्नको होम डेलिभरी गर्छौं, उनले भने, दिनमा ८० वटा जति डेलिभरी हुन्छ । भ्याइनभ्याइ छ । व्यापार सुरु गरेदेखि पछाडि फर्केर हेर्नुपरेको छैन । ५० लाखको लगानी रहेको बताउने उनीसँग एउटा गाडी र १६ जना कर्मचारी छन् । फोन र इन्टरनेट दुवैबाट अर्डर संकलन गर्छन् । २ वर्षयता खाद्यान्न डेलिभरी सुरु गरेको विशाल होम डेलिभरी सप्लायर्सले लकडाउनको अवधिमा एक दिन खाली हुनुपरेन । व्यापार अरू बेलाभन्दा राम्रो रहेको सञ्चालक विशाल थापाले बताए । कोरोना भाइरसको डर र लकडाउनअघि होटल रेस्टुरेन्टमा मात्रै डेलिभरी हुन्थ्यो । घरायसी रूपमा पुग नपुग एक प्रतिशत थियो, उनले भने, अहिले घरायसी प्रयोजनकै लागि होम डेलिभरी गर्न भ्याइनभ्याइ छ । दिनमा ७० घरसम्ममा सामान पुर्याउने गरेको उनले बताए । खाद्यान्नका सबै सामानदेखि घरमा प्रयोग हुने सामग्री निःशुल्क डेलिभरी गर्छौं, उनले भने, त्यसैले लकडाउनले पनि व्यापार घटेन ।लकडाउनले होटल र रेस्टुरेन्ट बन्द छन् । खाद्यान्न सामग्रीका पसल पनि खुल्ने र बन्द हुने समय तालिका छ । त्यसबेला पसलमा भीडभाड हुन्छ । भीडभाडले कोरोना संक्रमण हुने डर हुन्छ । यही डरका कारण पनि धेरै उपभोक्ता अहिले होम डेलिभरीबाट सामान झिकाउँछन् । यसले होम डेलिभरी व्यापार फस्टाउँदै गएको छ । उपभोक्तालाई पनि सहज भएको छ । पछिल्लो समयमा खाद्यान्नदेखि लत्ताकपडासमेत होम डेलिभरी गराएको सुक्खानगरकी उपभोक्ता कविता भुसालले बताइन् । घरमै बसीबसी सबै सामान उही मूल्यमा पाइन्छ, उनले भनिन्, त्यसैले कोरोनाको जोखिम मोलेर पसल जानभन्दा होम डेलिभरी रोजेका छौं । लकडाउनअघि व्यापारीहरूले निश्चित मूल्यसम्मको मात्र होम डेलिभरी गर्थे । अहिले जतिसुकै थोरै सामानको पनि डेलिभरी हुन्छ । यसले पनि होम डेलिभरी व्यापार बढेको छ । २ वर्षअघि सुरु एभरग्रिन सप्लायर्सले फ्रोजन फुड्स सप्लायर्स गर्छ । होटल, रेस्टुरेन्टमा सामान पुर्याउने सप्लायर्सले पछिल्लो समय होम डेलिभरी सुरु गरेको छ । होम डेलिभरीका कारण महामारीका बेला पनि खाली बस्नुपरेन । व्यापार भयो, सञ्चालक राजेन्द्र पन्तले भने, घरघरमा सामान झिकाउने ग्राहक दिनैपिच्छे बढ्दो छन् । बुटवलमा होम डेलिभरीकै लागि खुलेका १८ संस्था छन् ।"
खस्कियो चियाको पश्चिमा व्यापार,"अघिल्ला वर्षहरूमा चियाको फस्टफ्लस सुरु हुनासाथ पश्चिमा देशका व्यापारी पूर्वी पहाडी जिल्लाका चिया बगान चहार्दै गरेका भेटिन्थे । विशेषगरी जर्मनी, अमेरिकालगायत मुलुकका चिया खरिदकर्ताले बगान र कारखानासम्मै पुगेर चिया माग गर्ने गरेका थिए । यो पटक भने कोभिड१९ का कारण विश्वभर छाएको सन्त्रासले कुनै पनि चिया खरिदकर्ता बगान आउन सकेनन् । जसको प्रत्यक्ष प्रभाव पश्चिमा देशमा निर्यात हुने चियामा परेको छ । यसअघिको तुलनामा यो वर्ष ४० प्रतिशतले चियाको अन्तर्राष्ट्रिय बजारमा गिरावट आएको छ । नेपाली चिया निर्यात हुने देशमा पनि कोरोनाका कारण लकडाउन हुनु, हवाईमार्गमार्फत नेपाली चिया त्यहाँ पुर्याउन नसक्नु जस्ता कारणले निर्यातमा समस्या देखिएको उद्यमीहरू बताउँछन् । नेपाली चियालाई विश्व बजारमा प्रवर्द्धन गर्ने उद्देश्यले चिया तथा कफी विकास बोर्ड र हिमालयन अर्थोडक्स टी प्रोड्युसर्स एसोसिएसन (होड्पा) ले लोगोसमेत तयार पारेर प्रचार भइरहेका बेला कोरोनाको प्रभावले चिया बजारमा समस्या भएको हो । आन्तरिकसहित पश्चिमा देशमा निर्यातमा सुधार हुँदै गएको अवस्थामा कोरोना महामारीले स्पेसल टी उत्पादन गर्नेहरूलाई सबैभन्दा धेरै प्रभावित बनाएको छ, उद्यमी चन्द्रभूषण सुब्बाले भने, आफैंले पनि न्यून मात्रामा तयारी चिया उत्पादन गर्ने कारखाना र कर्मचारी थेग्ने काम मात्र गरिरहेको छु । यो पटक पानी धेरै परेको र फस्टफ्लस सुरु हुँदै गर्दा लकडाउन भएकाले चियाको उत्पादनमा कमी आएको किसानको भनाइ छ । लकडाउनको सुरुवाती केही साता कारखाना बन्द हुँदा हरियो चियापत्ती टिपाइ हुन सकेन । त्यसपछि कारखाना सञ्चालन भए पनि इन्धन, कर्मचारी अभाव जस्ता कारणले लामो समय नै कारखाना पूर्ण क्षमतामा चल्न सकेको थिएन । सुरुवातमा भारतीय बजारमा नेपाली चिया निर्यात नभए पनि पछिल्लो समय सहज बन्यो । इलामसहित पाँचथर, धनकुटा, तेह्रथुमलगायत जिल्लामा उत्पादन हुने वार्षिक ६० लाख किलो तयारीमध्ये करिब ५ लाख किलो चिया युरोपेली तथा अमेरिकी देशमा जाने अनुमान छ । तर यो वर्ष ४० प्रतिशतले कम मात्र निर्यात हुने गोर्खा टी इस्टेटका सञ्चालक उदय चापागाईं बताउँछन् । अघिल्लो वर्ष यही अवधिसम्म १८ हजार किलो तयारी चिया युरोप पठाएकोमा यो वर्ष मुस्किलले १० हजार किलो मात्र पठाउँदै छौं, उनले थपे, अझै पनि लोगोलाई प्रचार गर्दै बजारको पहुँच बढाउने काममा लागेका छौं । नेपाल चिया क्वालिटी अफ हिमालयज नामक लोगो सरकारले स्वीकृत गरिसकेको छ । नेपालको चिया गुणस्तरीय रहे पनि पहुँच र प्रचारका अभावमा पश्चिमा बजारमा प्रवर्द्धन हुन नसकेको सरोकारवालाको भनाइ छ । पश्चिमा बजारमा चिया निर्यात गर्ने केही उद्योगले हरियोपत्तीको मूल्य प्रतिकिलो साढे ९२ रुपैयाँसम्म दिए पनि अन्य कारखनाले न्यून मूल्य दिएको र समयमा भुक्तानी नगरेको किसानको गुनासो छ ।"
एलजीको अपग्रेड टु हेल्दी लाइफ स्टाइल,"काठमाडौं (कास) एलजी नेफालको आधिकारिक बित्रेता सीजी इम्पेक्स प्रालिले चाडपर्व लक्षित अपग्रेड टु हेल्दी लाइफ स्टाइल अफर ल्याएको छ । यो योजनामा ग्राहकले एलजीका कुनै पनि घरायसी सामान किन्दा ४० प्रतिशत छुट र पुरस्कार प्राप्त गर्नेछन् । एलजीको रेफ्रिजेरेटर खरिदमा माइक्रोवेभ वोभन, डबल डोर रेफ्रिजेरेटर खरिदमा मिक्चर, ८ केजीसम्मको फ्रन्टलोड वासिङ मेसिन खरिदमा पिजनको गिफ्ट सेट, ९ केजीभन्दा माथि र वासर ड्रायर वासिङ मेसिन खरिद गर्दा पिजनको इन्डक्सन कुकर, टपलोड वासिङ मेसिन खरिद गर्दा पिजनको आइरन, एसी खरिदमा निःशुल्क जडान जस्ता उपहार छन् ।"
एमएडब्लूका दुई भ्यान,"काठमाडौं (कास) नेपालका लागि फोटोन मोटरको आधिकारिक विक्रेता एमएडब्लू वृद्धि कमर्सियल भेहिकल प्रालिले नेपाली बजारमा दुई नयाँ पिकअप भ्यान टुनल्यान्ड ई र भ्यू सीएस२एल सार्वजनिक गरेको छ । फोटोनको नयाँ टुनल्यान्ड ईमा २८ लिटरको इनलाइन ४ सिलिन्डर, टर्बोचार्ज एन्ड इन्टरकुलरसहितको फोरवाइड ५ स्पिड म्यानुअल ट्रान्समिसन भएको डिजेल इन्जिन राखिएको छ । यसले ३६ सय आरपीएममा अधिकतम ८५ किलोवाट बराबरको पावर र १६ सयदेखि २४ सय आरपीएममा अधिकतम २८० एनएम टर्क उत्पन्न गर्छ । नेपाली बजारमा टुनल्यान्ड ईको मूल्य ५९ लाख ५० हजार रुपैयाँ तोकिएको छ । टुनल्यान्ड ईसँगै १९ सिट क्षमताको भ्यान पनि सार्वजनिक भएको छ । यसमा रहेको २८ लिटरको कमिन्स इन्जिनले ३६ सय आरपीएममा अधिकतम ११० किलोवाट पावर र ३ हजार आरपीएममा ३३० एनएम टर्क उत्पन्न गर्छ । नयाँ भ्यू सीएसमा पावर स्टेयरिङ, पावर विन्डो, एयर कन्डिसनर फ्रन्ट र रियर पनि उपलब्ध छ । नेपाली बजारका लागि यसको मूल्य ७२ लाख रुपैयाँ रहेको कम्पनीले जनाएको छ ।"
एमएडब्लूका दुई भ्यान,"काठमाडौं (कास) नेपालका लागि फोटोन मोटरको आधिकारिक विक्रेता एमएडब्लू वृद्धि कमर्सियल भेहिकल प्रालिले नेपाली बजारमा दुई नयाँ पिकअप भ्यान टुनल्यान्ड ई र भ्यू सीएस२एल सार्वजनिक गरेको छ । फोटोनको नयाँ टुनल्यान्ड ईमा २८ लिटरको इनलाइन ४ सिलिन्डर, टर्बोचार्ज एन्ड इन्टरकुलरसहितको फोरवाइड ५ स्पिड म्यानुअल ट्रान्समिसन भएको डिजेल इन्जिन राखिएको छ । यसले ३६ सय आरपीएममा अधिकतम ८५ किलोवाट बराबरको पावर र १६ सयदेखि २४ सय आरपीएममा अधिकतम २८० एनएम टर्क उत्पन्न गर्छ । नेपाली बजारमा टुनल्यान्ड ईको मूल्य ५९ लाख ५० हजार रुपैयाँ तोकिएको छ । टुनल्यान्ड ईसँगै १९ सिट क्षमताको भ्यान पनि सार्वजनिक भएको छ । यसमा रहेको २८ लिटरको कमिन्स इन्जिनले ३६ सय आरपीएममा अधिकतम ११० किलोवाट पावर र ३ हजार आरपीएममा ३३० एनएम टर्क उत्पन्न गर्छ । नयाँ भ्यू सीएसमा पावर स्टेयरिङ, पावर विन्डो, एयर कन्डिसनर फ्रन्ट र रियर पनि उपलब्ध छ । नेपाली बजारका लागि यसको मूल्य ७२ लाख रुपैयाँ रहेको कम्पनीले जनाएको छ ।"
गोदरेजको मास्क र ह्यान्ड सेनिटाइजर,"काठमाडौं (कास) गोदरेज कन्ज्युमर प्रोडक्ट लिमिटेडले पीडब्लू९५ मास्क र ह्यान्ड सेनिटाइजर बजारमा ल्याएको छ । कोभिड१९ महामारीसँगै सरसफाइ र स्वास्थ्यलाई ध्यानमा राख्दै गोदरेजले मास्कका साथै कीटाणुनाशक लिक्विड र ह्यान्ड सेनिटाइजर उत्पादन थालेको हो । कम्पनीका अनुसार पीडब्लू५ मास्क ६ वटा तहमा रहेको सानो, मध्यम र ठूलो गरी तीन प्रकारमा उपलब्ध छ । ह्यान्ड सेनिटाइजरमा ६० प्रतिशतभन्दा धेरै अल्कोहलबाट बनेको यो ५०, १ सय र ५ सय एमएल (मिलिमिटर) मा उपलब्ध छ ।"
टीसीएलको दसैंतिहार अफर,"काठमाडौं (कास) घरायसी ब्रान्ड टीसीएल ब्रान्डले दसैंतिहार लक्षित स्टे सेफ, सेलिब्रेट वेल अफर ल्याएको छ । यो योजनाअन्तर्गत ग्राहकले टीसीएलका टेलिभिजन, वासिङ मेसिन, चेस्ट फ्रिजर र वाटर डिस्पेन्सर जस्ता घरायसी सामग्रीमा २५ प्रतिशतसम्मको क्यासब्याक प्राप्त गर्नेछन् । टीसीएलका एयर कन्डिसनरमा निःशुल्क जडानको सुविधा प्राप्त गर्नेछन् । साथै फोन पेका प्रयोगकर्ताले यसका अन्य सुविधा पनि प्राप्त गर्ने कम्पनीले जनाएको छ । टीसीएलको आधिकारिक विक्रेता चौधरी ग्रुपअन्तर्गतको सीजी ईओएल हो ।"
एसियन पेन्ट्सको विजेता घोषणा,काठमाडौं (कास) एसियन पेन्ट्सले आर्किटेक्चर स्टुडेन्ट्स डिजाइन प्रतियोगिता २०१९२० का विजेता घोषणा गरेको छ । आईओई पूर्वाञ्चल क्याम्पसका शुभम कार्की प्रतियोगिताका विजेता भएका छन् । साथै दोस्रो र तेस्रोमा क्रमशः आईओई थापाथली क्याम्पसकी सुनीता गुरुङ र प्रवासा वज्राचार्य भएका छन् । नेपालका आर्किटेक्चरल कलेजमा अध्ययन गरेका ०७२ समूहका ३६ जना विद्यार्थीको सहभागितामा ०७६ माघ ७ मा प्रतियोगिता गरिएको थियो । उनीहरूलाई दिइएको परियोजना ललितपुर महानगरपालिकाको नगर कार्यालय भवनब्लक बी डिजाइन गर्ने थियो । प्रस्तुत परिकल्पनामध्ये उत्कृष्ट ठहरिएका ५ जना विजेताको घोषणा भदौ २१ मा गरिएको थियो ।
आईसीटी स्कलरसिपको आवेदन खुल्यो,काठमाडौं (कास) कम्प्युटर एसोसिएसन नेपाल महासंघले दुई वर्षदेखि प्रदान गर्दै आएको नेसनल आईसीटी स्कलरसिप०७७ को आवेदन खुला भएको छ । क्यान महासंघले सातै प्रदेशका एकएक जनाले पूर्ण र ४२ जना विद्यार्थीलाई आंशिक छात्रवृत्ति प्रदान गर्नेछ । छात्रवृत्ति पाएका विद्यार्थीहरूले मलेसियाको एसिया प्यासिफिक युनिभर्सिटी अफ टेक्नोलोजी एन्ड इनोभेसको सम्बन्धनमा सञ्चालित लर्डबुद्ध एजुकेसन फाउन्डेसनमा स्नातक तहअन्तर्गत टेक्नोलोजी एन्ड एससीआईटी अध्ययन गर्न पाउँछन् । महासंघ र कलेजहरूबीच भएको सम्झौताअनुसार ४९ जना विद्यार्थीले ९६ लाख ४२ हजार ५ सय रुपैयाँ बराबरको छात्रवृत्ति पाउनेछन् ।
सनराइज बैंकको ग्रिन पिन सेवा,काठमाडौं (कास) सनराइज बैंकले आइतबारदेखि ग्रिन पिन सेवा सुरु गरेको छ । बैंकका डेबिट तथा क्रेडिट कार्ड र अन्तर्राष्ट्रिय काडमार्फत हुने कारोबारलाई सुरक्षित र सहज बनाउन ग्रिन पिन सेवा सुरु गरिएको बैंकले बताएको छ । यो सेवाले बैंकबाट जारी हुने डेबिट तथा क्रेडिट कार्ड र अन्तर्राष्ट्रिय कार्डका लागि कागजको पिन मेलरको आवश्यकता नपर्ने बैंकले जनाएको छ । ग्राहकहरूले आफ्नो नयाँ कार्ड बैंकको कुनै पनि एटीएममा हाल्नेबित्तिकै बैंकमा दर्ता रहेको मोबाइल नम्बरमा एसएमएसमार्फत ग्रिन पिन प्राप्त गर्नेछन् ।
हुन्डार्ईका विजेतालाई साँचो हस्तान्तरण,काठमाडौं (कास) हुन्डाईको आधिकारिक विक्रेता लक्ष्मी इन्टरकन्टिनेन्टल प्रालिले हुन्डाई फेस्टिभ डिलाइट०७६ योजनाका विजेतालाई पुरस्कृत गरेको छ । हुन्डाईले यो योजनाका बम्पर विजेता नागेश्वरप्रसाद शाहलाई भिनस एस र शालिकराम अधिकारीलाई स्यान्ट्रो माङ्गा को साँचो हस्तान्तरण गरेको हो । लक्की ड्रका विजेताको छनोट २०२० जुन २९ मा गरिएको थियो । यो योजनाका १० जना भाग्यशाली विजेताले दुबई भ्रमणको अवसर पाएका छन् ।
सम्झनामा प्रणव दा,"काठमाडौं (कास) नेपालका पूर्वराष्ट्रपति रामवरण यादवले हालै दिवंगत भारतीय पूर्वराष्ट्रपति प्रणव मुखर्जीलाई नेपालका अद्वितीय हितैषी भन्दै नेपालमा गणतन्त्र स्थापना र शान्ति स्थापनामा मुखर्जीको ठूलो नैतिक समर्थन रहेको स्मरण गरेका छन् ।मुखर्जीप्रति श्रद्धाञ्जली अर्पण गर्न र नेपालसँगको सम्पर्क स्मरण गर्न आयोजित भर्चुअल समारोहमा पूर्वराष्ट्रपति यादवले मुखर्जी छिमेकी राष्ट्र भारतका उच्च कदका सपुत रहेको बताए । आफूले कोलकातामा अध्ययन गरेको स्मरण गर्दै यादवले अनौपचारिक कुराकानीका क्रममा पूर्वराष्ट्रपति मुखर्जीसँग बंगालीमै संवाद हुने गरेको स्मरण गरे । पूर्वप्रधानमन्त्री माधवकुमार नेपालले स्वर्गीय मुखर्जीलाई नेपालको हरेक लोकतान्त्रिक आन्दोलनका सहयोगी भन्दै उहाँको नेपालका हरेक नेतासँग भावनात्मक सम्बन्ध रहेको बताए । अर्का पूर्वप्रधानमन्त्री बाबुराम भट्टराईले पनि नेपाल र नेपालीका हितैषी भारतीय राजनेताका रूपमा मुखर्जीलाई चिनाएका थिए । नेपाली कांग्रेसका नेता शेखर कोइराला, प्रदीप गिरी र विमलेन्द्र निधिले नेपालमा लोकतन्त्र र शान्ति स्थापनाको पक्षमा मुखर्जीले दिएको साथसहयोग स्मरणीय रहेको बताएका थिए । नेता कोइरालाले राजनीतिक स्थायित्वका लागि भएको १२ बुँदे सम्झौतामा मुखर्जीले गरेको सहयोगबारेमा उहाँ आफैंले धेरै पटक बोल्नुभएको भन्दै स्मरण गरेका थिए ।पूर्वपरराष्ट्रमन्त्री एवं समाजवादी पार्टीका नेता उपेन्द्र यादवले भारतका पूर्वराष्ट्रपति मुखर्जीलाई स्पष्टवक्ता र दूरदृष्टि भएका राजनेता का रूपमा स्मरण गरे । उहाँ नेपालभारत द्विदेशीय सम्बन्धलाई अत्यन्त महत्त्वका साथ हेर्ने एक राजनेता हुनुहुन्थ्यो, यादवले भने । पूर्वराजदूत विजयकान्त कर्णले संयोजन गरेका भर्चुअल श्रद्धाञ्जली समारोहमा भारतीय पूर्वराष्ट्रपति प्रणव मुखर्जीकी छोरी शर्मिष्ठा, नेपालका लागि भारतीय राजदूत विनयमोहन क्वात्रा र साउथ एसिया फाउन्डेसनका राहुल बर्माले मुखर्जीको निधनप्रति नेपाल र नेपालीले देखाएको समवेदना भावप्रति कृतज्ञता जनाएका थिए ।"
थिएमसँगै टेनिसमा नयाँ पुस्ताको उदय,"जेभरेभले अझ खेलपछि बोल्दा आँसु नै रोक्न सकेनन् । निकै गाह्रो मान्दै उनले भने, आजको फाइनलमा निकै प्रतिस्पर्धात्मक भयो, तर उपविजेताका रूपमा बोल्दा कसलाई पो मज्जा आउँछ र ? मलाई विश्वास छ, कुनै दिन मैले ग्रान्ड स्लाम जितेर त्यो उपाधि घर लैजाने छु । आधुनिक टेनिसमा ग्रान्ड स्लामका ५५ औं विजेता रहेका थिएम ठूला तीन खेलाडीबीच यस्तो सफलता हात पार्ने सन् २०१४ पहिलो खेलाडी हुन् । त्यो वर्ष मार्टिन सिलिचले यूएस ओपन नै जितेका थिए ।विश्व टेनिसका लागि अमेरिका नै सबैभन्दा उर्वरभूमि रहेको छ र यहाँ नै टेनिसका ठुल्ठूला परिवर्तन भएका छन् । तर ठूला प्रतियोगितामा भने युरोपकै खेलाडीको वर्चस्व रहने गरेको छ । पछिल्लो एक शताब्दीमा अहिलेसम्मका ग्रान्ड स्लाम विजेतामध्ये ४३ विजेता युरोपबाट नै आएका छन् । संयोगले सन् २०२० को बाँकी सिजनका खेल युरोपमै हुनेछ । ठीक यही बेला भन्न सकिन्छ, पुरुष टेनिसमा ढिलो चाँडो पुस्ता परिवर्तन हुँदै छ । द गार्डियन"
टोटेनहमको घरमा एभरटन सफल,लेभान्टेमाथि भ्यालेन्सियाको जितम्याड्रिड स्पेनी ला लिगामा भ्यालेन्सियाले आइतबार लेभान्टेमाथि ४२ को जित रचेको छ । यसअघिका खेलमा भिल्लारियल र एसडी हुवेसा तथा रियल भालाडोलिड र रियल सोसिडाडले समान ११ को बराबरी खेले । रियल बेटिसले एलाभेसलाई १० ले हरायो भने ओसासुनाले क्याडिजमाथि २० को जित रच्यो । लिगको पहिलो साताको खेलमा डिफेन्डिङ च्याम्पियन रियल म्याड्रिड र बार्सिलोनाले भने खेल्नुपरेन र तिनलाई आरामको अवसर दिइएको छ ।
इंग्ल्यान्डको नाटकीय जित,"म्यानचेस्टर (एएफपी) विश्व च्याम्पियन इंग्ल्यान्डले दोस्रो एकदिवसीय खेलमा अस्ट्रेलियाविरुद्ध नाटकीय जित निकाल्न अविश्वसनीय प्रदर्शन गरेको छ । इंग्ल्यान्डले यो खेल जित्दै शृंखला ११ को बराबरीमा ल्याएको छ । एकदिवसीय विश्व च्याम्पियनले पहिले ब्याटिङ गर्दै बनाएको २ सय ३१ रनको पनि रक्षा गरेको थियो । मध्यम लक्ष्य पछ्याएको अस्ट्रेलिया ४८४ ओभरमा अलआउट भयो र यससँगै इंग्ल्यान्डको २४ रनको जित सम्भव भएको हो ।जित लक्ष्य पछ्याइरहेको अस्ट्रेलिया एक समय २ विकेटमात्र गुमाउँदा १ सय ४४ रनको स्थितिमा थियो र उसको जित निश्चित देखिएको थियो । टोलीका लागि कप्तान आरोन फिन्च ७३ रनमा ब्याटिङ गरिरहेका थिए । त्यसयता इंग्ल्यान्डका लागि क्रिस वोक्स र जोफ्रा आर्चरले घातक बलिङ गरेपछि अस्ट्रेलिया नाटकीय पतनको सिकार बन्यो । पाहुना टिमले २१ बलमा ३ रनमात्र बनाएर ४ विकेट गुमाएको थियो र टिमले १ सय ४७ रन बनाउँदासम्म ६ विकेट गुमाइसकेको थियो ।लगत्तै साम कुरानले दुई विकेट लिए भने लेग स्पिनर अदिल रसिदले ८ बलको खेल बाँकी छँदा एलेक्स केरीको विकेट लिएर इनिङ्स समाप्त गरिदिए । यसअघि इंग्ल्यान्डले ९ विकेटमा २ सय ३१ रन बनाएको थियो । त्यसमा टस जितेर पहिले ब्याटिङ गरेका कप्तान इयोन मोर्गनले सर्वाधिक ४२ रन बनाए । अस्ट्रेलियाका लेग स्पिनर एडम जाम्पा सर्वाधिक सफल रहे । उनले ३६ रन खर्चेर ३ विकेट लिए । इंग्ल्यान्डले पनि ब्याटबाट राम्रो प्रदर्शन गर्न सकेन । टोलीले १ सय ४९ रन बनाउँदासम्म ८ विकेट गुमाइसकेको थियो । त्यस स्थितिमा नवौं विकेटमा कुरान रसिदले निर्णायक साबित ७६ रनको साझेदारी गरे । त्यसमा कुरानले ३७ रन जोडे भने रसिदको ब्याटबाट ३५ रन निस्केको थियो । खेलपछि कप्तान मोर्गनले आफ्नो टिमको जितमा दुई तत्त्व जिम्मेवार रहेको माने । पहिलो पुछारका ब्याट्सम्यानले रन बटल्नु र अर्को आफ्ना बलरले घातक बलिङ गर्दै नाटकीय प्रदर्शन गर्न सक्नुलाई मोर्गनले जिम्मेवार ठाने ।उनले थपे, खेलमा नाटकीय मोडले हाम्रो जित सम्भव भएको हो, क्रिकेटमा अन्तिम समयसम्म पनि सबै सम्भावना खुला हुन्छ । अब सिजनको तेस्रो तथा निर्णायक खेल बुधबार ओल्ड ट्राफोर्डमै हुनेछ । यससँगै इंग्लिस टिमका लागि यो सिजन सकिनेछ, जसका क्रममा कोराना भाइरस संक्रमणको महामारीबीच उसले लगातार १८ अन्तर्राष्ट्रिय खेल खेल्नेछ । इंग्ल्यान्डले वेस्ट इन्डिजविरुद्धको टेस्ट सिरिजसँगै पाकिस्तान र अस्ट्रेलियाविरुद्ध खेलेको थियो ।"
ललितलाई थप उपचार गर्न काठमाडौं रिफर,"कञ्चनपुर (कास) दुर्घटनामा परेर गम्भीर घाइते भएका राष्ट्रिय क्रिकेट खेलाडी ललितसिंह भण्डारीलाई थप उपचारका लागि काठमाडौं रिफर गरिएको छ । उनलाई बाँकेको कोहलपुर मेडिकल कलेजबाट सोमबार काठमाडौं रिफर गरिएको हो । कोहलपुरबाट आजै हेलिकप्टरमा काठमाडौं लगिएको छ, कोहलपुरमै रहेका राष्ट्रिय क्रिकेट टोलीका सहकर्मी विनोद भण्डारीले भने, ललितको हातखुट्टा र छातीमा चोट छ, कोहलपुरमा उपचार सम्भव नभएपछि काठमाडौं पठाइएको हो । ललितलाई थप उपचारका लागि काठमाडौंको ग्रान्डी अस्पताल लगिएको विनोदले जानकारी दिए । आइतबार साँझ कञ्चनपुरका शुक्लाफाँटा नगरपालिकाको झलारी बजारमा ललित चढेको मोटरसाइकल र मिनी ट्रक एकआपसमा ठोक्किँदा उनी घाइते भएका हुन् । ललितलाई कैलालीको धनगढीमा सामान्य उपचारपछि कोहलपुर रिफर गरिएको हो । महेन्द्रनगरबाट झलारीतर्फ गइरहेको म२प ४७०५ नम्बरको मोटरसाइकललाई विपरीत दिशाबाट आएको से१ख १३२४ नम्बरको मिनी ट्रकले झलारी बजारमै ठक्कर दिएको हो । ट्रक चालक सोमबार साँझमात्रै प्रहरीको सम्पर्कमा आएको जिल्ला प्रहरी कार्यालय कञ्चनपुरका डिएसपी अमरबहादुर थापाले बताए ।"
महामारीमा पनि खेल पूर्वाधार धमाधम,"कोभिड१९ महामारीले चैतदेखि जिल्लाका व्यवसाय, विद्यालय, मानिसको जनजीवनमा प्रभाव पारे पनि यहाँका स्थानीय तहको लगानीमा खेल पूर्वाधारको निर्माण भने धमाधम चलिरहेको छ । अरू बेला फरक काम गरेर जीविका चलाउने स्थानीय मजदुरलाई रोजगारी होर र संरचना पनि निर्माण होस् भन्ने उद्देश्य स्थानीय तहहरूको छ । ती स्थानीय तहहरू स्वास्थ्य सावधानी अपनाई निर्माण कार्यलाई निरन्तरता दिइएको जनाएका छन् ।सीमावर्ती सिद्धार्थनगर नगरपालिकामा निर्माण भइरहेको सिद्धार्थ क्रिकेट रंगशालामा भीआईपी प्यारापिट बनिरहेको छ । गत वर्ष रंगशालाका लागि छुट्याइएको ४ करोड बजेटबाटै अहिलेसम्मको काम भइरहेको नेपाल क्रिकेट संघका केन्द्रीय सदस्य एवं रूपन्देहीका अध्यक्ष प्रशान्तविक्रम मल्लले बताए । यस वर्षका लागि १ करोड विनियोजन भएको छ, उनले भने, कोरोना महामारीले पर्याप्त बजेट नपाए पनि काठमाडौंको मूलपानी र भैरहवाको सिद्धार्थ रंगशालाले सबैभन्दा धेरै बजेट पाएका हुन् । सामान्य अवस्था भएर प्रतियोगिता गर्ने निर्णय भएमा अन्तर्राष्ट्रिय खेलकै लागि मैदान तयार भइसकेको उनको दाबी छ । रंगशालाको मैदान, ५ वटा पिच निर्माण, मैदानवरिपरि जाली लगाई तारबार, नाली निर्माण, स्टोर रूम, गार्ड रूम, सेक्युरिटी चेक प्वाइन्ट, चेन्जिङ रूम, संघको कार्यालयसमेत बनेको मल्लले बताए ।अन्तर्राष्ट्रिय क्रिकेट रंगशालाको मापदण्डअनुसार ०७५ सालमा डीपीआर निर्माण सम्पन्न भई अघि बढेको सिद्धार्थ रंगशालामा भीआईपी प्यारापिट सम्पन्न भइसकेपछि ११ हजार दर्शक अटाउने सर्वसाधारणतर्फको प्यारापिटको काम थालिने मल्लले जानकारी गराए । यो योजनालाई बहुवर्षीय योजनामा लगेर ३४ वर्षमै सम्पूर्ण निर्माण कार्य गर्न सकेमा छिटो निर्माण सम्पन्न हुने उनको बुझाइ छ । तिलोत्तमा नगरपालिकामा दक्षिण एसियाली खेलकुद सम्पन्न गर्न मिल्ने गरी इन्डोर र आउटडोर गरी १ सय बढी खेलको प्रतियोगिता एकैसाथ आयोजना गर्न मिल्ने गरी निर्माण गरिने स्पोर्टस् पार्कको डीपीआर निर्माणको काम अन्तिम चरणमा पुगेको छ । नगरपालिकाले वडा ६ मा ५० बिघा जग्गामा स्पोर्टस् पार्क निर्माण गरी प्रतियोगिता सञ्चालन तथा प्रशिक्षणका लागि दुई फुटबल मैदान र क्रिकेटका लागि एक प्रतियोगिता र अर्को प्रशिक्षण रंगशाला निर्माणको डीपीआर तयार गरिरहेको नगरपालिका प्रमुख वासुदेव घिमिरेले बताए । बहुउद्देश्यीय तिलोत्तमा स्पोर्टस् पार्कमा दक्षिण एसियाली खेलकुदअन्तर्गत हुने सम्पूर्ण खेल प्रतियोगिता आयोजना गर्न सकिनेछ, उनले भने, यसका लागि राष्ट्रिय खेलकुद परिषद्ले आर्थिक वर्ष ०७६७७ मा विनियोजन गरेको १ करोड रकमबाट २० लाख रुपैयाँ डीपीआरका छुट्याएको थियो । बाँकी रहेको ८० लाख रुपैयाँबाट तारबार तथा मैदान सम्याउने काम धमाधम भइरहेको घिमिरेले जानकारी गराए ।तिनाउ नदीसँगै जोडिएको खाली जग्गामा बन्ने यस पार्कका लागि १० अर्ब रुपैयाँभन्दा बढी बजेट आवश्यक पर्ने संरचना १० देखि १५ वर्षभित्र सम्पन्न हुने डीपीआर निर्माणको जिम्मा पाएको कन्सल्ट्यान्ट ग्रुपका योजना प्रमुख इन्जिनियर सुनील लम्सालले बताए । मैदानमा १५ हजार बढी दर्शक अट्ने सुविधासम्पन्न प्यारापिट निर्माण गरिनेछ, उनले भने, डीपीआरअनुसार तीनवटा बहुउद्देश्यको कभर्डहल बन्नेछन् । फुटबलका लागि एक रंगशाला र अर्को प्रशिक्षण मैदान हुनेछ । त्यस्तै क्रिकेटका लागि पनि एउटा प्रशिक्षण मैदान र अर्को प्रतियोगिता रंगशाला बनाइने छ । इन्डोरतर्फ पौडी, टेनिस, कराते, भलिबल, ब्याडमिन्टनलगायत सम्पूर्ण इन्डोरका खेल खेल्न कभर्डहल निर्माण गरिने छ । हरेक कभर्डहलमा ४ हजार मानिस अट्ने क्षमताको प्यारापिट बनाइने इन्जिनियर लम्सालले बताए । यससँगै एकेडेमी र छात्रावाससमेत व्यवस्था हुने उनको भनाइ छ । संघीय सरकारबाट राष्ट्रिय गौरवको आयोजनामा समेटिएर बजेट निकासा भए निर्माण कार्यलाई थप तीव्रता दिइने छ, उनले भने ।मुलुकमै काठमाडौं, पोखरापछि रूपन्देही खेलकुदका लागि उपयुक्त हब हुने उनको दाबी छ । लम्सालका अनुसार काठमाडौंमा अन्तर्राष्ट्रिय विमानस्थल छ । त्यस्तै रूपन्देही र पोखरामा पनि विमानस्थल निर्माण अन्तिम चरणमा पुगेकाले विदेशी खेलाडी आउन सहज हुने र सुविधासम्पन्न होटल सुविधा भएकाले सरकारले तिलोत्तमामा बन्न लागेको स्पोर्टस् पार्कलाई भरपूर प्रयोग गर्नसक्नुपर्छ ।पार्क नै बन्ने भएपछि अन्य ठूला हल, बाल उद्यानलगायत संरचनासमेत बन्ने उनले बताए । समुदायस्तरबाट पनि उक्त खेल पार्कका लागि स्थानीयले चासो दिएको र आवश्यक सहयोग गरिरहेको निर्माण समितिका अध्यक्ष दीपक पाठकले बताए । डीपीआरभन्दा अगाडि स्थानीय खेलकुद मैदान तथा पार्क निर्माणका लागि मास्टर प्लान बनाएर काम अगाडि बढाइएको उनले बताए । स्थानीयकै संरक्षणमा सामान्य खेल मैदान बनाई क्रिकेट प्रतियोगिता गराउँदै आएको थियो, पाठकले भने, स्पोर्टस् पार्क नै बनेपछि नगरपालिका र जिल्लाकै विकास अनि सान हुनेछ । यसले आम खेलप्रेमीलाई अत्यन्तै हर्षित तुल्याएको पाठकको बुझाइ छ । ५० बिघाबाहेक थप जग्गा चाहिएमा सोहीअनुसार बीसौं बिघा जमिन तयारी अवस्था रहेको उनले सुनाए ।सैनामैना नगरपालिकामा पनि देशकै सबैभन्दा ठूलो अन्तर्राष्ट्रिय क्रिकेट रंगशालाको निर्माण कार्यसमेत अघि बढेको छ । गौतमबुद्ध अन्तर्राष्ट्रिय क्रिकेट रंगशाला नाम दिइएको सैनामैना७ मा रहेको लौटैयास्थित १२ बिघा खाली जग्गामा निर्माण हुने मैदानमा अहिले माटो कटान, फिलिङ, प्राकृतिक प्यारापिट निर्माण र तारजालीको काम यस वर्ष सम्पन्न हुने गरी भइरहेको नगरपालिकाका प्रमुख चित्रबहादुर कार्कीले बताए । उक्त मैदान लुम्बिनीबाट १४ किलोमिटर उत्तरतर्फ छ । यो आर्थिक वर्षको बजेटले उक्त रंगशालाको डीपीआर निर्माणको कामसमेत सम्पन्न गर्ने गरी नगरपालिका अघि बढेको उनले जनाए । एकैपटक बहुवर्षीय ठेक्कामा जाने गरी लगानीको स्रोत जुटाउन संघीय सरकार, खेलकुद मन्त्रालय, खेलकुद परिषद्लगायत सबैको सहयोग आवश्यक छ, उनले भने, स्थानीय तहले देशकै उत्कृष्ट स्टेडियम निर्माणको थालनी गरी खेल पर्यटनबाट समृद्धि हासिल गर्ने जमर्को गरेकाले यसको निर्माण सम्पन्न गर्ने जिम्मेवारी सबै तहले लिएर अघि बढ्नुपर्छ । अहिले खेलकुद परिषद्बाट प्राप्त कुल १ करोड रुपैयाँबाट काम भइरहेको कार्कीले बताए ।"
