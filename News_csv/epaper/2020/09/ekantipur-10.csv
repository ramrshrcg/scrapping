शीर्षक,विवरण
उपत्यकामा निषेधाज्ञा खुकुलो,"तर सर्त र स्वास्थ्य मापदण्ड पालना नगर्नेको हकमा प्रशासन निर्मम हुन्छ । नियम पालना नगर्दा आफू मात्रै होइन, अरूलाई पनि हानि पुग्छ भन्ने हेक्का सबैले राख्नु जरुरी छ, उनले भने ।कोरोना संक्रमणको दर बढ्दै गएपछि तीन जिल्लाका प्रशासनको संयुक्त बैठकले भदौ ३ बाट उपत्यकामा अत्यावश्यकबाहेकका सेवा सञ्चालनमा रोक लगाएको थियो । सुरुको दुई सातासम्म निषेधाज्ञालाई जनस्तरबाट सहजै लिइएकामा भदौ १७ पछि पनि मोडालिटीमा खासै परिवर्तन नगरिएपछि प्रशासनको निर्णयको विरोध सुरु भएको थियो । उद्योग वाणिज्य तथा आपूर्ति मन्त्रालय र निजी क्षेत्रका प्रतिनिधिले पनि स्वास्थ्य सावधानी अपनाएर आर्थिक कारोबारसँग सम्बन्धित क्षेत्रलाई सुचारु गर्नुपर्ने माग गरेका थिए । तर उपत्यका मेयर फोरम, स्वास्थ्य तथा जनसंख्या मन्त्रालय र सरकारकै अन्य निकाय तत्काल निषेधाज्ञा हटाउने पक्षमा थिएनन् । फोरमले त निषेधाज्ञालाई कडाइ र उपत्यका प्रवेश गर्ने नाकामा सेना परिचालनको प्रस्ताव अघि सारेको थियो । तर, गृह मन्त्रालय र प्रजिअहरू नै त्यसको विपक्षमा थिए ।उपत्यकाका प्रजिअहरूको संयुक्त बैठकपछि बुधबार साँझ सार्वजनिक गरिएको निर्णयअनुसार अत्यावश्यक क्षेत्रबाहेकका व्यापारव्यवसाय बारअनुसार सञ्चालन गर्न अनुमति दिइएको छ । परिवर्तन गरिएको मोडालिटीले मजदुर, स्वरोजगारलगायत गरिखाने वर्ग लाई केही राहत मिलेको छ । तयारी पोसाक तथा रेडिमेड मालसामान बिक्री गर्नेलाई बढी राहत मिलेको काठमाडौंका प्रजिअ दाहालले बताए । दसैंतिहार, छठलगायत बढी आर्थिक कारोबार हुने चाडपर्व नजिकिँदै गरेकाले जनजीवन सहज बनाउँदै लैजान प्रशासनको पछिल्लो निर्णयले सहयोग पुग्ने देखिएको छ । ०७६ चैत ११ बाट गरिएको लकडाउन गत साउन ६ गते खुला गरिएको थियो । त्यसपछि एक महिनाजति व्यापारव्यवसाय सञ्चालन भए पनि संक्रमणको जोखिम बढेपछि भदौ ३ गतेबाट पुनः निषेधाज्ञा जारी गरिएको थियो । स्थानीय प्रशासन ऐन २०२८ को दफा ६(३) र संक्रामक रोग ऐन २०२० को दफा २ अनुसार कोरोना संक्रमण रोकथाम तथा नियन्त्रणका लागि निषेधाज्ञा लगाइएको थियो । निषेधाज्ञाको नयाँ मोडालिटीअनुसार निजी तथा सार्वजनिक सवारीसाधन जोरबिजोर प्रणालीअनुसार सञ्चालन गर्न र स्वास्थ्य मापदण्ड पालना गरेर सपिङ मल, फेन्सी स्टोर, कपडा, जुत्ता, कस्मेटिकलगायत पसल सञ्चालन गर्न पाइनेछ । यस्ता पसल साताको तीन दिन (सोमबार, बुधबार र शनिबार) मात्रै खोल्न पाइनेछ । भाँडा र भान्साजन्य साथै सोही प्रकृतिका अन्य पसल आइतबार र मंगलबार मात्रै खोल्न पाउने बनाइएको छ । फर्निचर र अटो मोबाइलसम्बन्धी पसल सोमबार र बुधबार मात्रै खोल्नुपर्ने छ ।कुल सिट संख्याको आधाभन्दा नबढ्ने गरी भौतिक दूरी कायम गरेर सार्वजनिक यातायात सञ्चालन गर्न पाइनेछ । त्यसरी १६ सिटभन्दा बढीका (माइक्रो बसबाहेक) सवारीसाधन मात्रै गुडाउन पाइने छ । भाडाका ट्याक्सीमा तीन जनासम्म र परिवारको हकमा ५ वर्षमुनिका थप २ जना राखेर गुडाउन पाइनेछ । निर्माण सामग्रीसँग सम्बन्धित सवारीसाधनको हकमा दिउँसो २ देखि बेलुका ७ बजेसम्म सञ्चालन गर्न पाउने बनाइएको छ । होटलरेस्टुराँमा टेकअवे र अनलाइन डेलिभरी सेवा मध्याह्न १२ देखि साँझ ७ बजेसम्म सञ्चालन गर्न पाइनेछ । सहकारी संस्थाहरू बिहान ११ देखि दिउँसो ३ बजेसम्म खोल्न पाइनेछ । यात्रुवाहक सवारीसाधनले ढोकामै सेनिटाइजरको व्यवस्था गर्नुपर्नेछ । मालवाहक सवारी र सरकारी तथा संस्थानका सवारीसाधनमा भने जोरबिजोर लागू हुनेछैन ।दैनिक उपभोग्य वस्तु बिक्री बिहान ११ बजेसम्म र बेलुका ५ देखि ७ बजेसम्म खोल्न पाइने भएको छ । फुटपाथ पसल, ठेला व्यापार, स्टेसनरी पसल, इलेक्ट्रिक, डिपार्टमेन्टल स्टोर बिहान ११ बजेसम्म र दिउँसो ४ देखि बेलुका ८ बजेसम्म खोल्न सकिनेछ । सवारी मर्मतसम्बन्धी वर्कसप बिहान ८ देखि बेलुका ८ बजेसम्म सञ्चालन गर्न पाइनेछ । उद्योग, कलकारखाना सञ्चालन गर्दा कामदारमजदुरलाई कार्यस्थल परिसरमै खानेबस्ने व्यवस्था मिलाउनुपर्ने छ । जनस्वास्थ्यसम्बन्धी मापदण्ड अनिवार्य रूपमा पालना गर्नुपर्नेछ । शैक्षिक अनलाइन कक्षा सञ्चालन गर्न पाइनेछ । स्वाब परीक्षण लिएका मानिस रिपोर्ट नआएसम्म अनिवार्य रूपमा होम क्वारेन्टाइनमा बस्नुपर्ने छ ।"
समूह र परिवारमा देखिन थाल्यो कोरोना संक्रमण,"(काठमाडौं)  निषेधाज्ञाका कारण सर्वसाधारणको आवतजावत कम भए पनि काठमाडौं उपत्यकामा समूहसमूहमा संक्रमण देखिन थालेको छ । यसअघि सीमित समूहमा मात्र देखिने गरेकामा पछिल्लो समय समूहगत संक्रमणको मात्रा बढेको इपिडिमियोलोजी तथा रोग नियन्त्रण महाशाखा (ईडीसीडी) ले जनाएको छ । यसअघि पनि प्रहरी, अख्तियार दुरुपयोग अनुसन्धान आयोग र अस्पतालमा समूहमै संक्रमण देखिएको थियो । पछिल्लो समय एउटै परिवारका सबैजसो सदस्यमा संक्रमण देखिन थालेको हो ।निषेधाज्ञापछि अस्पताल, स्वास्थ्य संस्था, प्रहरी, नेपाली सेना, कारागारका कैदी र तिनको सुरक्षामा खटिएका सुरक्षाकर्मीमा संक्रमण बढेको हो । एउटै परिवार र टोलटोलमा कोरोना देखिनेको संख्या बढेको ईडीसीडीले जनाएको छ । निषेधाज्ञापछि समूह र परिवारभित्र संक्रमण फैलिएको छ, ईडीसीडीका जनस्वास्थ्य विज्ञ उत्तमकुमार कोइरालाले भने, सर्वसाधारणको आवतजावत न्यून भएपछि परिवारभित्रै, विभिन्न संघसंस्था र कार्यालयका कर्मचारीमा संक्रमण बढेको छ । अझै पनि हामीले अपनाउनुपर्ने स्वास्थ्य सुरक्षाका उपायहरू प्रभावकारी रूपमा अपनाएको देखिँदैन । निषेधाज्ञाको तेस्रो सातामा पनि दैनिक ४ सयदेखि ५ सय जनाको हाराहारीमा संक्रमित देखिएको उनले बताए । स्रोतका अनुसार बुधबार काठमाडौं उपत्यकामा संक्रमितको संख्या ५ सयभन्दा बढी छ । जसमा एक सयभन्दा बढी सुरक्षाकर्मी छन् । ट्राफिक प्रहरी महाशाखा, सोह्रखुट्टे प्रहरी, तालिम केन्द्र महाराजगन्जलगायत स्थानका सुरक्षाकर्मीमा संक्रमण देखिएको हो । ईडीसीडीका निर्देशक डा वासुदेव पाण्डेले पछिल्लो तथ्यांकले संक्रमित महिलाको प्रतिशत बढेको, परिवारमा बच्चादेखि वृद्धासम्म र प्रहरी ब्यारेकमा संक्रमण देखिएको बताए । पहिला परिवार र टोलमा एकदुई ठाउँ देखिन्थ्यो, अहिले समूहसमूहमै देखिएको छ, उनले भने । प्रहरीहरूमा सबैभन्दा बढी संक्रमण देखिएको छ । प्रहरी प्रवक्ता कुवेर कडायतका अनुसार बुधबारसम्म काठमाडौं उपत्यकामा ६ सय ७९ प्रहरी सक्रिय संक्रमित छन् । प्रहरी अस्पतालमा मात्रै उपचाररत संक्रमित प्रहरी ३ सय ८५ जना छन् । लक्षण नभएका ९५ जना मनमोहन अस्पताल दहचोकमा र ५९ जना आयुर्वेद तालिम केन्द्रमा छन् । यसबाहेक उपत्यकाका अन्य अस्पतालमा पनि संक्रमित प्रहरीको उपचार गरिरहेका छौं, महानगरीय प्रहरी कार्यालयका एक प्रहरीले भने । सातदोबाटो, सोह्रखुट्टे र महाराजगन्ज प्रहरी वृत्तमा अन्यत्रको तुलनामा बढी संक्रमित छन् । महानगरीय ट्राफिक प्रहरी वृत्त कोटेश्वरमा १५ जनालाई संक्रमण देखिएको थियो । उनीहरूको पनि मनमोहन अस्पतालमा उपचार भइरहेको छ । देशैभरि २ हजार ४ सय १३ जना प्रहरी संक्रमित रहेकामा कोरोना निको नभएका १ हजार २ सय ९९ जना छन् । नेपाली सेनामा पनि संक्रमितको संख्या ह्वात्तै बढेको छ । काठमाडौं महानगरपालिकाको कोरोना संक्रमित व्यवस्थापन इकाइले दिएको जानकारीअनुसार सेनाको छाउनीस्थित कार्यालय र अस्पतालमा संक्रमित बढी देखिएका छन् । काठमाडौं महानगरपालिका१५ की जनस्वास्थ्य अधिकृत उमा बस्नेतले छाउनीको सैनिक इलाकामा भदौ ९ देखि संक्रमण देखिन थालेको बताइन् । सेनाका प्रवक्ता सन्तोषबल्लभ पौडेलले वीरेन्द्र सैनिक अस्पतालमा ७७ जना स्वास्थ्यकर्मी संक्रमित भएको बताए । यसबाहेक उपत्यकामा १ सय ९ जना सैनिक संक्रमित छन् । २७ जना निको भइसकेका छन् । संक्रमित सैनिकलाई राख्न सूर्यविनायकमा छुट्टै आइसोलेसन सेन्टर बनाइएको उनले बताए । उनका अनुसार सैनिकहरूलाई मनमोहन अस्पतालको आइसोलेसनमा पनि राखिएको छ । जेठ ३ देखि मंगलबारसम्म मुलुकभर ९ सय ६४ सैनिकमा कोरोना संक्रमण देखिएकामा २ सय ७३ जना निको भएको उनले जानकारी दिए ।सुरक्षा निकायमा जस्तै स्वास्थ्य संस्थाका स्वास्थ्यकर्मीमा संक्रमण देखिएको छ । वीर अस्पतालमा मात्रै पछिल्लो तीन सातामा ७६ जना चिकित्सक, स्वास्थ्यकर्मी र कर्मचारी संक्रमित छन् । यसमध्ये १३ जना चिकित्सक छन् । साउनसम्म ५ जना मात्रै संक्रमित भएकामा भदौमा संक्रमितको संख्या बढेको हो । संक्रमित स्वास्थ्यकर्मी र कर्मचारीमध्ये ३२ जना वीर अस्पतालकै आइसोलेसनमा उपचाररत छन् । संक्रमण केही बाहिरबाट आएको र केही अस्पतालभित्रैबाट बढेको अस्पतालका कोरोना फोकल फर्सन डा अच्युत कार्कीले बताए । त्यस्तै स्वास्थ्य मन्त्रालयका कर्मचारीमा समेत कोरोना देखिएको छ । आरोग्य फाउन्डेसनमा पनि संक्रमितको संख्या बढिरहेको छ । फाउन्डेसनमा १२ जना संक्रमित भइसकेका छन् । उनीहरूलाई कीर्तिपुरस्थित आयुर्वेद तालिम केन्द्रको आइसोलेसनमा राखिएको छ । नेकपाका एक नेताको घरमा कामदार र सुरक्षाकर्मीसहित १७ जनालाई कोरोना पुष्टि भएको छ । समूहमा संक्रमित हुनेमा केन्द्रीय कारागारका कैदी र उनीहरूको सुरक्षामा खटिएका सुरक्षाकर्मी पनि छन् । बाहिर घुमफिर र बाहिरका मान्छेसँग भेट नभए पनि जेलमा संक्रमित थपिएको थपियै छन् । कारागार व्यवस्थापन विभागका महानिर्देशक द्रोण पोखरेलका अनुसार केन्द्रीय कारागारमा ५८ जना अझै निको भएका छैनन् । संक्रमितमध्ये ३९ जना कीर्तिपुरस्थित आयुर्वेद तालिम केन्द्रमा उपचाररत छन् । कारागार सुरक्षामा खटिएका २५ जना प्रहरी दहचोकस्थित मनमोहन अस्पतालको आइसोलेसनमा छन् । सुरक्षाकर्मी, स्वास्थ्यकर्मी, कार्यालयका कर्मचारी मात्रै नभई समुदायस्तरमा पनि परिवारै संक्रमित भएका छन् । भक्तपुरको बोडेमा एक पुरुषलाई सुरुमा संक्रमण देखिएको थियो । त्यसपछि त्यही परिवारका १४ जना संक्रमित भएका छन् । काठमाडौंको डल्लुमा पनि एउटै घरका ९ जना संक्रमित भएको पाइएको काठमाडौं महानगर १५ वडाकी जनस्वास्थ्य अधिकृत बस्नेतले बताइन् । जनस्वास्थ्य कार्यालय काठमाडौंकी कोरोना नियन्त्रण तथा रोकथाम फोकल पर्सन पार्वती विष्टले परिवारभित्र सीमित भएको संक्रमण टोलमा समेत विस्तार भएको बताइन् । टेकुस्थित सहिद शुक्रराज ट्रपिकल तथा सरुवा रोग अस्पतालका निर्देशक डा सागर राजभण्डारीले पछिल्लो समय संक्रमण परिवार र टोलटोलमा देखिन थालेको बताए । पहिला सेना प्रहरीको समूहमा मात्रै थियो, अहिले एउटै परिवारका ५ जनाभन्दा बढीमा संक्रमण देखिएको छ, उनले भने, यसले पनि संक्रमण कुन अवस्थामा छ भन्ने देखाएको छ । पीसीआर गर्दा पोजिटिभ देखिने दर पनि बढेको उनले बताए । स्वाब परीक्षण गर्दा मंगलबार २१ प्रतिशतमा पोजिटिभ देखिएकामा बुधबार २४ प्रतिशत पुगेको उनले बताए । जिल्ला जनस्वास्थ्य कार्यालय ललितपुरका प्रमुख डा खगेश्वर गेलालले होम आइसोलेसन बस्ने केहीले नियम पालना नगर्दा संक्रमण परिवारमा सरेको बताए ।"
८५ वर्षमाथिका संक्रमितको मृत्युदर २४५,"थप दुई जनाको मृत्युकाठमाडौं कोरोना संक्रमणबाट बुधबार थप दुई जनाको मृत्यु पुष्टि भएको छ । स्वास्थ्य मन्त्रालयका अनुसार मृतकहरूमा काठमाडौंका ६७ वर्षीय पुरुष र ८३ वर्षीया महिला छन् । काठमाडौं उपत्यकामा पछिल्लो २४ घण्टामा ४ सय ६४ जनामा संक्रमण पुष्टि भएको छ । काठमाडौंमा ३९४, ललितपुरमा ३४ र भक्तपुरमा ३६ जना थपिएका हुन् ।मंगलबार एक हजार ८१ नयाँ संक्रमित थपिएसँगै कुल संक्रमितको संख्या ४९ हजार २ सय १९ पुगेको छ । हालसम्म ३३ हजार ८ सय ८२ जना निको भएका छन् भने ७ लाख ९९ हजार ३ सय ४१ पीसीआर परीक्षण गरिएको मन्त्रालयले जनाएको छ ।"
सांसदको बजेट कोरोना नियन्त्रणमा खर्चनुपर्ने,"(काठमाडौं)  सांसदको तजबिजी रहने स्थानीय पूर्वाधार विकास साझेदारी कार्यक्रमको बजेटलाई कोभिड१९ महामारी नियन्त्रणमा प्राथमिकताका साथ खर्च गर्नुपर्ने गरी सरकारले नियमावली संशोधनको तयारी गरेको छ । यो कार्यक्रमअन्तर्गत प्रत्येक निर्वाचन क्षेत्रका लागि चालु आर्थिक वर्षमा चार करोडका दरले बजेट छुट्याइएको छ । संघीय मामिला तथा सामान्य प्रशासन मन्त्रालयले स्थानीय पूर्वाधार विकास साझेदारी कार्यक्रम (सञ्चालन कार्यविधि) नियमावली २०७५ मा संशोधन प्रस्ताव मन्त्रिपरिषद्मा पठाएको छ । संशोधन प्रस्तावमा कोभिड१९ को संक्रमण नियन्त्रणका लागि आवश्यक पर्ने अस्पताल, प्रयोगशालालगायतका पूर्वाधार निर्माणको खर्चलाई प्राथमिकता दिइएको छ । उक्त कार्यक्रमबाट छनोट गर्न सकिने आयोजनाका प्रकारको पहिलो बुँदामै कोभिड१९ सँग सम्बन्धित स्वास्थ्य पूर्वाधार निर्माणलाई राखिएको छ । यसअघि नदी, गल्छी तथा पहिरो नियन्त्रण एवं सिँचाइसम्बन्धी विषयलाई माथि राखिएको थियो । स्वास्थ्य पूर्वाधार छैटौं नम्बरमा थियो । मन्त्रालयका प्रवक्ता सहसचिव वसन्त अधिकारीले कोभिड१९ नियन्त्रणका लागि आवश्यक पूर्वाधारमा खर्च गर्न सकिने विषय यसअघि नियमावलीमा नरहेकाले त्यसलाई समेट्न खोजिएको बताए । अहिलेको आवश्यकताअनुसार त्यसलाई पहिलो प्राथमिकतामा राखिएको उनले उल्लेख गरे । नियमावलीमा निर्वाचन क्षेत्रमा उपलब्ध हुने बजेटको ५० प्रतिशत रकमबाट न्यूनतम ५०५० लाख रुपैयाँको वा सोभन्दा बढीका योजना छान्नुपर्ने व्यवस्था छ । त्यस्तै, बाँकी रकमबाट न्यूनतम १० लाख वा त्योभन्दा बढीका योजना छान्नुपर्ने छ । तर, अधुरा योजना पूरा गर्न ५ लाखसम्मको बजेट पनि छुट्याउन सकिने व्यवस्था नियमावलीमा छ । सांसदहरूमार्फत खर्च हुने उक्त कार्यक्रमको स्थानीय तहका जनप्रतिनिधि र स्वयं कतिपय सांसदहरूबाट विरोध हुँदै आएको छ । उक्त कार्यक्रमको बजेट सदुपयोग नभएको भन्दै महालेखा परीक्षकले पनि वर्षैपिच्छे प्रश्न उठाउँदै आएको छ । चालु आर्थिक वर्षमा उक्त कार्यक्रमलाई खारेज गरी त्यसको बजेट कोभिड१९ नियन्त्रणमा लगाउनुपर्ने चौतर्फी आवाज उठेको थियो । तर आफ्नै दलका सांसदहरूको खारेज गर्न नहुने दबाब झेल्न नसकेर सरकारले यसपालि प्रत्येक निर्वाचन क्षेत्रमा २ करोडका दरले बजेट घटाएर कार्यक्रमलाई निरन्तरता दिएको छ । गत आर्थिक वर्षमा प्रत्येक निर्वाचन क्षेत्रमा ६६ करोडका दरले बजेट छुट्याइएको थियो । महालेखा नियन्त्रक कार्यालयका अनुसार गत आवमा उक्त कार्यक्रमका लागि ९ अर्ब ६० करोड बजेट रहेकामा त्यसको करिब ९० प्रतिशत खर्च भएको थियो । खर्च नभएको रकम १ अर्ब ३० करोड मात्रै हो । जेठको दोस्रो सातासम्म १० प्रतिशत हिस्सा मात्रै खर्च भएकामा आर्थिक वर्षको अन्त्यसम्ममा अर्थात् डेढ महिनामा बाँकी ८० प्रतिशत रकम खर्च भएको हो । सरकारले जेठ अन्तिममा असार १५ सम्म खर्च हुन नसकेको रकम स्थानीय कोभिड१९ कोषमा पठाउन सकिने गरी कार्यक्रमको नियमावली संशोधन गरेको थियो । स्थानीय तह पूर्वाधार कार्यक्रमबाट सांसदहरूले कोषमा कति रकम पठाए भन्ने यकिन जानकारी मन्त्रालय र महालेखाले दिन सकेका छैनन् । मन्त्रालयका प्रवक्ता अधिकारीले सबै स्थानीय तहबाट त्यसको विवरण आइनसकेकाले कोभिड१९ कोषमा गएको रकमबारे जानकारी हुन नसकेको बताए । महालेखाले पनि त्यस्तै जवाफ दिएको छ । मन्त्रालयले स्थानीय तह पूर्वाधार कार्यक्रमको १ करोडसम्मको बजेट उपभोक्ता समितिमार्फत परिचालन गर्ने गरी नियमावलीमा अर्को संशोधनको प्रस्ताव मन्त्रिपरिषद्मा पठाएको छ । सार्वजनिक खरिद ऐनमा रहेको प्रावधानअनुसार नियमावलीमा व्यवस्था गर्न लागिएको अधिकारीले बताए । अहिलेको नियमावलीमा ५० लाखमाथिको योजना ठेक्काबाट र सोभन्दा मुनिका योजनाको काम उपभोक्ता समितिबाट गराउन सकिने व्यवस्था छ । त्यस्तै प्रत्यक्षतर्फको सांसद निलम्बित रहेको वा रिक्त रहेका स्थानमा उक्त क्षेत्रमा रहेका समानुपातिक सांसदहरूमध्ये वरिष्ठले अध्यक्षता गरेर योजना छनोट गर्न सकिने व्यवस्था पनि संशोधनमार्फत नियमावलीमा थप्न खोजिएको छ ।"
"'छोराछोरी नजिकिन खोज्छन्, पन्छाउँछु","(तिलोत्तमा)  हरेक दिन बिरामीको जाँच गरेर साँझ घर पुग्ने डा सुदर्शन थापाको दैनिकी पाँच महिनादेखि फेरिएको छ । बुटवलस्थित लुम्बिनी प्रादेशिक अस्पतालका मेडिकल विभाग प्रमुखसमेत रहेका उनी अचेल परिवारसँग नजिकिन पाउँदैनन् भने खानेबस्ने टुंगो पनि हुँदैन । गत वैशाख १९ गते पहिलो पटक कोरोना शंकास्पद बिरामीको उपचारमा खटिएका थिए । त्यसयता हरेक दिन कोरोना बिरामीको उपचारमा बिताइरहेका छन् ।कोरोना विशेष अस्पताल निर्माण गरिएपछि उनलाई कोरोना फोकल व्यक्तिको जिम्मेवारी दिइयो । उक्त अस्पतालमा उपचारको नेतृत्व उनैले गर्न थाले । विभागीय प्रमुख भएको तीन महिनामै कोरोना महामारी सुरु भयो, उनले भने, सुरुसुरुमा रोटेसन ड्युटी थियो । त्यतिबेला होटलको आइसोलेसनमा बसेर काम गरियो, अहिले घरको एउटा कोठामा अलग्गै बसेर अस्पताल आउजाउ गरिरहेको छु । यसबीचमा कोरोना अस्पतालमा काम गर्ने स्वास्थ्यकर्मी र बिरामी नै परिवार बनेको उनले बताए । लामो अवधिसम्म छोराछोरी र श्रीमतीसित भेटघाट हुँदैन । ११ वर्षीया छोरीले कोरोनाबारे बुझेकाले समस्या भएन, उनले भने, तर, ५ वर्षीय छोरालाई सम्झाउन समय लाग्यो । आफ्नी आमाले पनि यो पेसाले अप्ठ्यारो बनायो भनेर चिन्ता व्यक्त गरिरहने उनले सुनाए । तर आफ्नो पेसागत जिम्मेवारी निर्वाह गर्नुपर्छ भनेर मन बुझाइ काम गरिरहेको थापाले बताए । छोराछोरी नजिकिन खोज्छन्, उनले भने, उनीहरूलाई पन्छाएर गफ गर्छु ।अहिले परिवारभन्दा हरेक पल बिरामीकै बारेमा सोचेर बित्ने गरेको उनले बताए । राति सुतेपछि पनि फोन आउँछ कि, कुनै बिरामीलाई अप्ठ्यारो भयो कि भन्ने सोच मात्रै आउँछ, उनले भने, अनि, कोरोना जितेर घर फर्किने बिरामीको खुसी सम्झेर आनन्द लिने गरेको छु । कोरोनाको सुरुआती चरणमा अस्पतालले आईसीयू र ल्याबको व्यवस्थापन गर्न नसक्दा र काठमाडौंबाट पीसीआर रिपोर्ट आउने अवस्थाका बेला मृत्यु भएका बाबुराम थापालाई बचाउन नसक्नुको पीडाले मानसिक रूपमा विक्षिप्त गराउने थापाले सुनाए । थापालाई कोरोना संक्रमण थिएन । तर, उपचार अभावमा कोरोना अस्पतालमा ज्यान गुमेको थियो । अहिले पनि बिरामीको मृत्यु हुँदा थक्थक् लाग्छ, उनले भने, अन्तिम अवस्था भएपछि मात्रै बिरामीलाई अस्पताल ल्याउने चलनले पछिल्लो समय मृत्यु हुनेको संख्या बढेको हो । बेलैमा अस्पताल ल्याइदिने हो भने निको हुने सम्भावना ९९ प्रतिशत रहने थापाले बताए । उक्त अस्पतालमा थापासँगै १७ जना चिकित्सक र अन्य स्वास्थ्यकर्मी गरी एक सय जना दिनहुँ बिरामीको सेवामा खटिएका छन् । अहिलेसम्म नर्मल आइसोलेसनमा १ सय ८० र आईसीयूमा रहेका ८० जनाको उपचार गरिसकेको उनले बताए । अहिलेसम्म कोरोना अस्पतालमा १० जना संक्रमितको मृत्यु भइसकेको छ । थापाजस्तै अहोरात्र कोरोनासम्बन्धी सूचना प्रवाहदेखि संक्रमित गर्भवतीको शल्यक्रियामा संलग्न हुन्छन् लुम्बिनी प्रादेशिक अस्पतालका सूचना अधिकारी तथा प्रसूति एवं स्त्री रोग विशेषज्ञ डा विष्णु गौतम । बिहानै फोनको घन्टी बज्छ, उनले भने, कुनै घटना घटेको छ र भनेर सोध्ने सिलसिला कहिले सकिएला भन्दै उपचार गर्दै गरेको छु । संक्रमित गर्भवतीको शल्यक्रिया गर्दा मनमा अर्कै खालको डर बस्ने गरेको उनले सुनाए । तीन लेयरसम्म बढी कपडा र चार वटासम्म पन्जा, चस्मा त्यसमाथि फेस सिल्ड लगाउँदा पसिना चुहिने डर, आँखाले छर्लंग देख्नै समस्या हुने भन्दै गौतमले तीन वटा शल्यक्रिया गरिसकेपछि अभ्यस्त बनेको बताए । उनले पनि परिवारलाई समय दिन पाएका छैनन् । आफू काममा रमाउने भए पनि प्रशासनिक र प्रसूति गृह दुवैतर्फ काम गर्नुपर्दा व्यस्त भएको भन्दै उनले फोनमा बोल्नै झिँझो लाग्ने, छिट्टै थकान महसुस हुने गरेको सुनाए । यही अवस्था अझै केही समय चलिरहे स्वास्थ्यकर्मीलाई साइकोलोजिकल काउन्सेलिङ आवश्यक रहने महसुस भएको गौतमले बताए ।चैत महिनाबाट शंकास्पद बिरामीलाई उपचार गर्न सुरु गरेको भैरहवास्थित भीम अस्पतालकी नर्स विनिता भट्टराई अहिले एक सातादेखि सेल्फ आइसोलेसनमा छिन् । २४ दिन भयो घर जान पाएकी छैनन् । बीचमा अस्पतालले कोरोना बिरामी नराख्दा घरबाट आउने जाने गर्थें, उनले भनिन् । समय तालिकाबिनै निरन्तर काम गरिरहँदा मोनोटोनस पनि भएको उनले बताइन् । सामान्य अवस्था छँदा बिरामी र उनीहरूका कुरुवासँग पारिवारिक सम्बन्ध नै कायम गरी खटिने गरेकी विनिताले अहिले बिरामीलाई औषधि दिँदासमेत नजिक हुन नपाउँदा खिन्न महसुस गर्ने गरेको सुनाइन् ।कोरोना संक्रमणका बिरामीको उपचार गर्न थालेपछि मृत्यु भएका बिरामीको शव देख्दा आँसु झर्ने र निको भएर फर्किनेले धन्यवाद भन्दा आनन्द लाग्ने उनले सुनाइन् । कोरोना त्रास छँदाछँदै बानी परेपछि पीपीई र पन्जाको साथमा निरन्तर लागिपरेको उनले बताइन् । उनी डायलसिस डिपार्टमेन्टबाट नर्मलतर्फ सिफ्ट भएको ५ महिनापछि नै कोरोनाका संक्रमितसँगको दैनिकी चलिरहेको छ । अहिलेसम्म सुरक्षित रहेकामा खुसी लागेको उनले बताइन् ।"
समस्याको कारक हामी नै : ओलीदाहाल,"केके छन् प्रस्ताव ? पार्टी एकताको महफ्वलाई आत्मसात् गर्ने ओलीलाई सरकार, दाहाललाई दल सरकार सञ्चालन पार्टीले गर्ने पार्टी एकताका बाँकी काम एक महिनाभित्र सक्ने महाधिवेशन चैत २५३० मा काठमाडौंमा सरकारको समीक्षा महाधिवेशनअघि मात्रै गर्ने आवश्यकता र मापदण्डका आधारमा केन्द्र र प्रदेशको मन्त्रिपरिषद् पुनर्गठन गर्ने प्रदेश सरकार र स्थानीय निकायको भूमिका प्रभावकारी बनाउने सीमा समस्या सुल्झाउन कूटनीतिक संवाद गर्ने कोभिड१९ महामारीको रोकथाम, नियन्त्रण, उपचार र आर्थिक पुनरुत्थान गर्ने शान्ति प्रक्रियाका बाँकी काम १ वर्षभित्र सक्ने एमसीसी सम्झौता परिमार्जनसहित पारित गर्ने"
फागुनमा कांग्रेस महाधिवेशन टर्दै,"(काठमाडौं)  कोभिड१९ संक्रमण विस्तारसँगै कांग्रेसको क्रियाशील सदस्यता वितरण रोकिएपछि फागुनमा हुने भनिएको केन्द्रीय महाधिवेशन प्रभावित बन्ने देखिएको छ । अहिल्यै महाधिवेशन तालिका सार्ने या पछि भन्नेबारेमा पार्टीका शीर्ष नेताहरूबीच मत बाझिएको छ ।महाधिवेशन सार्ने प्रस्ताव आफैंले गर्दा अपजसको भारी लिनुपर्ने भय सभापति शेरबहादुर देउवामा देखिएको छ । तोकिएको मितिमा महाधिवेशन नहुनेमा निश्चिन्त देखिए पनि देउवा संस्थापन इतरपक्ष तयार नभएसम्म महाधिवेशन सार्ने प्रस्ताव अघि बढाउने पक्षमा छैनन् । वरिष्ठ नेता रामचन्द्र पौडेललाई पनि फागुनमै महाधिवेशन हुँदैन भन्ने भित्रबाटै लागेको छ तर महाधिवेशन सार्ने प्रस्ताव गर्न तयार छैनन् । अहिल्यै महाधिवेशन सार्दा देउवा महाधिवेशन नै नगराउने दिशामा अघि बढ्ने डर उनमा देखिन्छ । त्यही डरका कारण उनले पुरानै प्रतिनिधिबाट महाधिवेशन गराउने विकल्प पछिल्लोपटक छलफलमा ल्याएका छन् ।विधानअनुसार कांग्रेसको महाधिवेशन चार वर्षमा हुनुपर्ने हो । तर विशेष परिस्थिति को सुविधा प्रयोग गरेर थपिएको एकवर्षे कार्यकालको पनि ६ महिना बितिसकेको छ । आगामी फागुनमा महाधिवेशन गर्न नसकिए संविधानअनुसार थप ६ महिना बढाउन सकिन्छ । त्यो सुविधा प्रयोग गर्दा ०७८ भदौभित्र महाधिवेशन गरिसक्नुपर्छ । भदौभित्र पनि महाधिवेशन हुन नसके संवैधानिक संकट आउँछ । महाधिवेशनको तालिका सार्दै जाँदा संवैधानिक संकट उत्पन्न गराएर देउवाले वर्तमान कार्यसमितिलाई नै निरन्तरता दिने डरका कारण पौडेलले तोकिएकै मितिमा महाधिवेशन गर्न दबाब दिइरहेका छन् । पूर्वमहामन्त्री कृष्णप्रसाद सिटौलाले भने फागुनमा महाधिवेशन नहुने निश्चित भइसकेको बताए । कार्यकर्तालाई अन्योलमा राख्नुभन्दा तत्काल केन्द्रीय कार्यसमिति बैठक बोलाएर तालिका सार्नेबारे छलफल गर्नुपर्ने उनको भनाइ छ । बीपीको १०७ औं जन्मजयन्तीका अवसरमा बुधबार पार्टीका केन्द्रीय कार्यसमितिदेखि तल्लो तहका कार्यकर्ताहरू जोडिएको भर्चुअल कार्यक्रममा सिटौलाले महाधिवेशनको नयाँ तालिकाबारे छलफलका लागि केन्द्रीय कार्यसमिति बैठक बोलाउन माग गरे । उनले पार्टीको समायोजन र क्रियाशील सदस्यता वितरणको तालिका प्रभावित भइसकेकाले केन्द्रीय महाधिवेशन समयमै हुन नसक्ने तर्क गरे । यसबारेमा पार्टीभित्र गम्भीर छलफलका लागि केन्द्रीय बैठक बोलाउन आवश्यक छ, उनले भने, सभापतिजीले तत्काल बैठक बोलाउनुहोस् ।बैठक बोलाउनेनबोलाउनेबारे सभापति देउवाले भने कार्यक्रममा केही बोलेनन् । उपसभापति विमलेन्द्र निधिका अनुसार वरिष्ठ नेता पौडेलसँग छलफल गरेर बैठकको मिति तय गर्न देउवाले उनलाई केही दिनअघि नै आग्रह गरिसकेका छन् । कोरोनाको यस्तो अवस्था छ, केही दिन हेरौं भनेकै कारण बैठक रोकिएको हो, निधिले भने, सभापतिजीले बोलाउन चाहनुभएकै हो । पौडेलजीकै केही समय पर्खन आग्रह गरेकाले नबोलाइएको हो ।भर्चुअल कार्यक्रममा देउवाले कोरोनाबाहेक अरू कारणले महाधिवेशन सर्ने अवस्था नआएको बताए । संविधानअनुसार थप ६ महिनाभित्र महाधिवेशन गराउनुपर्ने बाध्यात्मक परिस्थितिबारे आफू पूर्ण जानकार रहेको जनाउँदै देउवाले तोकिएकै मितिमा महाधिवेशन गर्न नसकिने भए छलफल गर्न आफू तयार रहेको बताए । संविधानले दिएको समयभन्दा उता जान सकिन्न भन्ने मलाई थाहा छ, कसैले भन्नै पर्दैन, उनले भने, फागुनमा गर्न सकिन्न भने कहिले गर्ने, सबै साथहरूबीच छलफल गरौं ।पौडेलले भने तोकिएको मितिमा महाधिवेशन गर्नुपर्नेमा जोड दिए । तीन वर्षदेखि समयबद्ध कार्यक्रमका साथ अघि बढ्ने प्रस्ताव आफूले गर्दा महाधिवेशन गर्ने अहिल्यै हतारो भएको भनेर कतिपय साथीभाइले व्यंग्य गरेको स्मरण गर्दै पौडेलले बेलैमा काम नगर्दा अहिले रुवाबासी चलेको बताए । समायोजनको काम सकिएको छैन, क्रियाशील सदस्यता सबै ठाउँमा पठाइएका छैनन् । समायोजन सकिएका कतिपय जिल्लामा पनि सदस्यता दिन रोकिएको छ । अर्कोतिर समयमै महाधिवेशन गर्न नसके संकट आउने अवस्था छ, उनले भने, समयबद्ध काम गरेको भए गत फागुनमै महाधिवेशन सम्पन्न भइसक्थ्यो । नभए पनि क्रियाशील सदस्यताको सबै काम सकिन्थ्यो । त्यसपछि जहिले गर्दा पनि हुन्थ्यो । सहज हुँदा काम नगर्ने र वातावरण असाधारण बन्दै गएपछि पार्टीलाई कतातिर लैजाने हो भन्ने चिन्ता लागेको उनले बताए । कांग्रेस केन्द्रीय कार्यसमितिको असार २२ गतेको बैठकले केन्द्रीय महाधिवेशन फागुनमै गर्ने गरी तल्ला तहका अधिवेशन सारेको थियो । जसअनुसार वडा, गाउँनगरपालिका, प्रदेश निर्वाचन क्षेत्र, प्रतिनिधिसभा निर्वाचन क्षेत्र, जिल्ला र प्रदेशको अधिवेशन पुस ६ बाट सुरु गरी माघ ६ गतेसम्म सम्पन्न गर्ने कार्यतालिका थियो । समायोजन र क्रियाशील सदस्यता वितरण र नवीकरणको सुरुवाती काममै अवरोध उत्पन्न भएपछि केन्द्रदेखि तल्ला तहका सबै अधिवेशनको तालिका प्रभावित हुने भएको हो । पछिल्लो निर्णयअनुसार साउन १० भित्र समायोजनको काम सक्ने समय तोकिएको थियो । तर, अझै ११ जिल्लाको समायोजन हुन सकेको छैन । समायोजन नसकिँदा क्रियाशील सदस्यता वितरण र नवीकरणको काम अघि बढ्दैन । क्रियाशील सदस्यता वितरण, नवीकरण साउन मसान्तभित्र सक्ने र भदौ मसान्तभित्र सदस्यताको सूची केन्द्रमा पठाउने तालिका थियो । क्रियाशील सदस्यताको वितरण र नवीकरणको काम यतिबेला ठप्प छ ।"
सर्वसम्मतिमा नेतृत्व चयनको प्रस्ताव,"बीपी जयन्तीका अवसरमा आयोजित भर्चुअल कार्यक्रममा उपसभापति विमलेन्द्र निधिले पार्टीभित्रको शक्ति संघर्ष अन्त्य गर्दै एकताका साथ अघि बढ्नका लागि चौधौं महाधिवेशनमा सहमतिको नेतृत्व चयन गर्ने प्रस्ताव अघि सारेका छन् । सभापतिको उम्मेदवार बन्ने घोषणा गरेका निधिले महाधिवेशनलगत्तै हुने स्थानीय र त्यसपछिको संसदीय निर्वाचनलाई केन्द्रमा राखेर पार्टीको नेतृत्व चयनमा सहमति कायम गर्ने प्रयासमा आफू रहेको बताएका हुन् ।वैचारिक र नेतृत्व चयनमा एकता हुन सके आगामी संसदीय निर्वाचनमा कांग्रेसले बहुमत ल्याउने उनको दाबी छ । नेतृत्व चयनमा सर्वसम्मति गर्न सक्यौं भने आमनागरिक, मतदाता र पार्टी सदस्यमा विश्वास र ऊर्जा भर्न सक्छौं, अन्तर्राष्ट्रिय शुभेच्छुकहरूले पनि विश्वास गर्न सक्छन्, उनले भने, नेतृत्व र वैचारिक एकता भएको कांग्रेसले मात्रै आगामी निर्वाचनमा बहुमत ल्याउन सक्छ ।सभापति शेरबहादुर देउवाले निधिको प्रस्तावप्रति केही नबोली पार्टीभित्रको झगडा पहिल्यैदेखि भएको बताए । झगडाकै कारण गणेशमान र कृष्णप्रसाद भट्टराईले पार्टी छाड्नुभएकै हो, उनले भने, यो पार्टीबाट कुनै पनि साथीले छाड्न नपरोस् भनेर मैले काम गरिरहेको छु ।वरिष्ठ नेता रामचन्द्र पौडेलले भने निधिको प्रस्तावलाई सकारात्मक रूपमा लिए । न्याय, पारदर्शिता र निष्पक्षताका आधारमा एकता हुन सक्ने उनको भनाइ थियो । त्यागको भावना पनि हुनुपर्छ, ढाकछोप गरेर मात्रै एकता हुन्न । के आधारमा गर्ने ? कसरी गर्ने ? भित्रैबाटै सर्वसम्मतिको प्रयास गरौं, पौडेलले भने, एकएक तर्क अघि सारेर, के आधारमा कसरी गर्न सकिन्छ भन्ने हिसाबले गरौं । आजको पार्टीभित्रको यथार्थलाई बुझेर गरौं ।नेता कृष्णप्रसाद सिटौलाले सभापति देउवाका पछिल्ला कदमले महाधिवेशनको निष्पक्षतामाथि प्रश्न उठेको बताए । सिटौलाले खेलको नियमका आधारमा अब चुनिने नेतृत्वलाई सहज स्वीकार्न सक्ने गरी महाधिवेशन अघि बढाउन आग्रह गरे । उपसभपाति विजयकुमार गच्छदारले पनि महाधिवेशन तोकिएकै मितिमा हुन नसक्ने स्थिति खडा भएको बताए । गच्छदारले महाधिवेशनलाई लिएर टकराबको स्थिति खडा नगर्नसमेत सभापति देउवा र वरिष्ठ नेता पौडेलसँग आग्रह गरे । कम्युनिस्ट सरकारका बेथिति र उसले खडा गरेका चुनौतीसँग जुध्नुपर्ने बेलामा आफैंभित्र टकराब गर्ने स्थिति राम्रो नभएको बताए ।महामन्त्री शशांक कोइरालाले पार्टीभित्रमा झाँगिएका गुट र उपगुटको अन्त्य गर्न आवश्यक भएको बताए । कोरोना संक्रमणका कारण निवासमै आइसोलेसनमा रहेका कोइरालाले महाधिवेशनपछि गुट समाप्त नभए कांग्रेस अघि बढ्न नसक्ने बताए । सहमहामन्त्री प्रकाशरण महतले पार्टीभित्रको आन्तरिक प्रतिस्पर्धालाई स्वाभाविक रूपमा लिनुपर्ने बताए । पार्टीभित्र स्वस्थ प्रतिस्पर्धा छ, हुनुपर्छ, अनावश्यक दोषारोपण नगरौं, उनले भने, नेता नचिनेका कार्यकर्ता र कार्यकर्ता नचिनेका नेता कोही छैनन् । सबैले त्यही हिसाबले निर्णय गर्नेछन् ।"
जर्मनीको सम्पत्ति अझै बिक्री भएन,"ॅडुलुवा कूटनीति को मुकामपरराष्ट्र मन्त्रालयको युरोप महाशाखासम्बद्ध एक अधिकारीका अनुसार जर्मनीको बोनमा रहेको सरकारी सम्पत्ति नेपालका धेरै कूटनीतिक जानकार, विषयविद्, महालेखा, अर्थ र परराष्ट्रका कर्मचारी तथा संसदीय समितिकै लागि पनि घुमफिरमा जाने र प्रतिवेदन बनाइरहने मुकामका रूपमा प्रचलित छ । केही वर्षअघि जर्मनी, बेलायत र बेल्जियमका राजदूतहरू सम्मिलित एउटा टोलीले पनि बोन सम्पत्तिको सूक्ष्म अध्ययन गरेको थियो । गत वर्ष भदौमा संसद्को सार्वजनिक लेखा समितिद्वारा गठित उपसमितिले पनि सम्पत्तिको स्थिति अवलोकन गर्न एक साता युरोप भ्रमण गरेको थियो । बोन मुकाम अध्ययन भ्रमणकै नाममा अहिलेसम्म सानाठूला गरेर एक दर्जन टोली जर्मनी पुगिसकेका छन् र यसमा झन्डै २ करोड रुपैयाँ खर्च भइसकेको छ । सन् १९६५ मा यो सम्पत्ति खरिद गर्दा ७ लाख ५० हजार मार्क खर्च भएको थियो । अहिलेको मूल्यमा बिक्री गर्दा घरजग्गाको बढीमा २५ करोड रुपैयाँ आउन सक्ने विभिन्न प्रतिवेदनमा उल्लेख छ ।गत वर्ष माघमा मन्त्रिपरिषद्ले यो घरसम्पत्ति बिक्रीमा बर्लिनस्थित राजदूतलाई अख्तियारी दिनासाथ जर्मनीका लागि पूर्वराजदूत सुरेश प्रधानले अलिक समयमै परराष्ट्र मन्त्रालयले यसरी अख्तियारी दिने निर्णय ल्याउन सकेको भए धेरैअघि बोनको सम्पत्ति बिक्री भइसक्ने बताएका थिए । बोनस्थित घरजग्गा अध्ययन भ्रमणका नाममा खर्च गर्ने एउटा मुकाम बन्दै आएको छ, पूर्वराजदूत प्रधानले भने, ८ वर्षअघि जर्मन सरकारको विदेश मन्त्रालय र बोन नगरपालिकाको समन्वयमा घरजग्गा बिक्री गर्न सहजीकरण प्रक्रिया अघि बढेको थियो । तर, परराष्ट्र मन्त्रालयले निजी रियल स्टेटलाई बिक्री गर्न दिने भन्दै सबै प्रक्रिया पन्छाइदिएको थियो । अर्का पूर्वराजदूत मदनकुमार भट्टराईले पनि आफ्नो पालामा समेत उक्त सम्पत्ति बिक्रीका लागि पहल भएकामा परराष्ट्र मन्त्रालयले सरोकार नराखिदिँदा प्रस्ताव मन्त्रिपरिषद्मा जानै नसकेको बताएका थिए । म जर्मनीमा छँदा बोनको घरजग्गा बिक्रीका लागि दुई पटक खरिदकर्ता खोजेको थिएँ तर प्रस्ताव मन्त्रिपरिषद्मा लगिएन, पूर्वपरराष्ट्र सचिवसमेत रहेका भट्टराईले भने, बोनस्थित घरजग्गा हाम्रा लागि डुलुवा कूटनीतिको उदाहरणीय थलो हो । जर्मन एकीकरणपछि राजधानी बर्लिनमा सरेपछि पश्चिम जर्मनीका बोनसहितका क्षेत्रमा घरजग्गाको मूल्य र महत्त्व दिनानुदिन खस्कँदै गएको छ । बोनको उक्त घरजग्गा लागूपदार्थ सेवन गर्नेहरूको अड्डा बनेको भन्दै स्थानीय बासिन्दाले बर्लिनस्थित दूतावासमा उजुरी गर्दै आएका छन् ।"
निडर कमान्डर स्टाफ चाहिएको छ : प्रधानसेनापति,"काठमाडौं (कास) प्रधानसेनापति पूर्णचन्द्र थापाले आफ्नो कार्यकालको बाँकी एक वर्षलाई सुदृढीकरण र दिगोपनाको वर्षका रूपमा निर्धारण गरेको बताएका छन् । दुईवर्षे कार्यकाल पूरा गरेको अवसरमा सैनिक मुख्यालय जंगीअड्डामा बुधबार आयोजित कार्यक्रममा बोल्दै थापाले संगठन सुदृढीकरणमा विशेष जोड दिए । अब सकारात्मक सांगठनिक वातावरण निर्माण गर्न लिइएका पहलकदमी र हासिल भएका उपलब्धिलाई संस्थागत र सुदृढीकरण गर्दै लैजाने लक्ष्य राखेको छु, उनले भने । हरेक प्रधानसेनापतिले पहिलो वर्षलाई आधार वर्षका रूपमा कार्ययोजना बनाउनुपर्ने अवस्थाका रूपमा अब रहन दिन नहुनेसमेत उनले बताए । धूर्त र अवसरवादीहरूलाई छानीछानी कारबाही गर्ने, संगठनका लागि दिलोज्यान दिई काम गर्ने र घोडा चढ्दा लडिन्छ भनेर नडराउने निडर कमान्डर स्टाफ अब चाहिएको छ, उनले भने ।"
बच्चा जन्मिएपछि बलात्कार घटना सार्वजनिक,"बैतडी (कास) बिहे गरेको ६ महिनामै शिशु जन्मिएपछि बैतडीमा सामूहिक बलात्कारको घटना सार्वजनिक भएको छ । ८ कक्षामा पढ्ने किशोरी गत वर्ष कात्तिकदेखि नै स्थानीय एक शिक्षक, गाउँपालिकाका कर्मचारी र अन्य तीन स्थानीयबाट बलात्कृत हुँदै आएको खुलेको हो । एक महिनाअघि उनले छोरी जन्माएकी थिइन् । सुत्केरी भएपछि पनि घटना गाउँमै मिलाउने प्रयास भएकाले ढिलो गरी सार्वजनिक भएको हो । मंगलबार प्रहरीले ती १७ वर्षीया किशोरीलाई उद्धार गरेर सदरमुकामको अस्पताल पुर्याएको छ । उनले आफू ५ जनाबाट पटकपटक बलात्कृत भएको बताएकी छन् । स्थानीय ३१ वर्षका शिक्षक खड्कसिंह बोहरा, गाउँपालिकामा कार्यरत कर्मचारी केशव बोहरा र स्थानीय रामसिंह बोहरासँगै अन्य दुई जनाले बलात्कार गरेको आरोप छ । जाहेरीका आधारमा प्रहरीले तीन आरोपितलाई पक्राउ गरेको छ ।"
एसपीसहित ६ प्रहरीविरुद्ध उजुरी,"रौतहट (कास) गरुडा नगरपालिका८ जिगडियाका विजय महराको प्रहरी हिरासतमा मृत्यु भएको घटनामा परिवारले तत्कालीन जिल्ला प्रहरी प्रमुख एसपी रविराज खड्कासहित ६ जनाविरुद्ध बुधबार जिल्ला सरकारी वकिल कार्यालयमा उजुरी दर्ता गराएको छ । विजयका बाबु पनिलालले यातना र ज्यानसम्बन्धी कसुरमा अनुसन्धान गर्न एसपी खड्का, गरुडाका तत्कालीन डीएसपी ज्ञानकुमार महतो, जिल्ला प्रहरीका तत्कालीन इन्स्पेक्टर नवनकुमार सिंह, सइ वीरेन्द्र यादव, हवलदारद्वय हिरोज मियाँ धुनिया र मुन्ना सिंहविरुद्ध उजुरी दिएका हुन् । १९ वर्षीय विजयको इलाका प्रहरी कार्यालय गरुडाको हिरासतमा मृत्यु भएको थियो । जिल्ला न्यायाधिवक्ता सुवासकुमार भट्टराईले पीडितको जाहेरी दर्ता गरी आवश्यक कारबाहीका लागि जिल्ला प्रहरीमा पठाएको बताए ।"
निजी विद्यालयका ३ हजार शिक्षकले जागिर गुमाए,"(काठमाडौं)  ललितपुर सानेपास्थित रेडियन रिडर्स एकेडेमीले लकडाउन अवधिको तलब माग्ने शिक्षकहरूलाई निष्कासन गरेको छ । वैशाखदेखि नै भर्चुअल कक्षामा पठनपाठन गराउँदै आएको विद्यालयले अन्य केही शिक्षकलाई भने किस्ताबन्दीमा न्यून तलब दिएको छ । प्याब्सन सहअध्यक्ष डीके ढुंगाना सञ्चालक रहेको विद्यालयको यो एउटा उदाहरण मात्रै हो । देशभरका निजी विद्यालयले कोरोना महामारीका बेला शिक्षक निष्कासन गर्ने, बेतलबी राख्ने र किस्ताकिस्तामा तलब दिने गरिरहेका छन् । मावि पढाउने शिक्षकलाई महिनाको १४ हजारका दरले तलब दिनुभएको थियो, रेडियनका एक शिक्षकले कान्तिपुरसँग भने, काठमाडौंमा बाँच्नै गाह्रो भयो । पढाइराखेका छौं, पूरा पारिश्रमिक चाहियो भन्दा तिमीहरूलाई विद्यालयले निष्कासन गरेको छ, राजीनामा देऊ भन्नुभयो । उक्त विद्यालयका केही शिक्षकले राजीनामा दिइसकेका छन् भने केहीले संस्थागत विद्यालय शिक्षक युनियन (इस्टु) मा उजुरी हालेका छन् ।रेडियनका सञ्चालक ढुंगानाले करार अवधि सकिएका शिक्षकलाई बिदा गरेको दाबी गरे । इस्टुका अनुसार चैतयता मुलुकभरका ३ हजार १२ जना शिक्षकले जागिर गुमाइसकेका छन् । कोरोना भाइरसको बहाना बनाएर निजी विद्यालय सञ्चालकहरूले शिक्षकलाई जबर्जस्ती निष्कासन गर्ने क्रम बढेको इस्टु अध्यक्ष होमकुमार थापाले बताए । कोरोनाको अवस्थाबारे इस्टुले गरेको सर्वेक्षणमा वैशाखयता समयमै पूरा तलब पाउने शिक्षक दुई प्रतिशत मात्रै छन् । चालु शैक्षिक सत्रमा तलब नै नपाउने शिक्षक २७ प्रतिशत रहेको जनाइएको छ । बाँकीलाई किस्ताबन्दीमा तलब दिइएको छ । यो निजी विद्यालयका शिक्षकहरूको मात्रै तथ्यांक हो । कर्मचारीलाई पनि समावेश गर्दा प्रतिशत अझै बढ्ने थापाले बताए । ५७ प्रतिशत शिक्षकले गत शैक्षिक सत्रदेखिकै तलब सुविधा नपाएको इस्टुले जनाएको छ । चैत दोस्रो साताबाट लकडाउन सुरु भएपछि निजी विद्यालयले तलब दिन रोकेका थिए । पुसदेखि तलब पाएनौं भनेर पनि सरहरूले उजुरी दिनुभएको छ, थापाले भने । सर्वेक्षणअनुसार ४० प्रतिशत शिक्षकलाई मात्रै नियुक्तिपत्र दिएर काममा लगाइएको छ । कोरोना देखाएर उपदान दिन्छौं भन्दै शिक्षकलाई जागिरबाट हटाउन प्रलोभन देखाइएको छ, उनले भने, सजिलै राजीनामा नदिए जबर्जस्ती गरिएको छ । हटाउन नसके बेतलबी बनाइएको छ । एक तिहाइ मात्रै तलब दिएर काममा लगाइएको छ । संस्थागत विद्यालयमा देशभर डेढ लाखभन्दा बढी शिक्षक र कर्मचारी छन् ।भक्तपुरको महेन्द्र विद्याश्रम, सिरहाको सगरमाथा, देशभर सञ्जाल रहेको समता स्कुल, सुनसरीको मोर्डन पब्लिक स्कुल, जनकपुरको ईटीईआरएनएल लाइभ पब्लिक स्कुल, बाँकेको बुद्ध इंग्लिस स्कुल, सुर्खेतको विद्या निकेतनलगायत बोर्डिङले तलब नदिएको र शिक्षक निष्कासन गरेको भनेर उजुरी परेको शिक्षक युनियनले जनाएको छ । देशैभर शिक्षक निकाल्ने र तलब नदिने क्रम बढेपछि प्याब्सन, एनप्याब्सनका पदाधिकारीसँग हारगुहार गरेका छौं, थापाले भने, चरणचरणमा वार्ता गरेर निष्कासित शिक्षकलाई पुनर्बहाली गराउने र तलब दिलाउने प्रयास भइरहेको छ ।दशकौंदेखि पठनपाठन गराउँदै आएका शिक्षकलाई निजी विद्यालय सञ्चालकहरूले संकटको घडीमा मनोवैज्ञानिक त्रास दिएको उनीहरू गुनासो गर्छन् । कोठाभाडा तिर्न, साधारण दालभात खान तलब माग्छौं, सञ्चालकहरू निष्कासन गरिएको पत्र थमाउन आउँछन्, काठमाडौंका एक निजी विद्यालयका शिक्षकले भने । सँगैको स्टाफले श्रम गरेको ज्याला माग्दा पनि बोल्न नसक्ने अवस्था आएको उनले गुनासो गरे । जति दिन्छन्, हात थापेर अनलाइन कक्षा पढाइराखे जागिर जोगियो, बोल्यो भने झनै निसाना बनाएर जागिरै खोस्छन्, उनले थपे ।शिक्षकलाई तलब दिलाउन र पुनर्बहाली गराउन प्याब्सन, एनप्याब्सनसँग छलफल चलिरहेको इस्टु महासचिव भोलानाथ चालिसेले बताए । मानवअधिकार आयोग र शिक्षक महासंघमा पनि उजुरी गरेका छौं, उनले भने, तलब नपाउने र जागिर गुमाउनुपर्ने अवस्था रहे सञ्चालक र सरकारविरुद्ध आन्दोलनमा जान्छौं ।नियुक्तिपत्र नदिने, सामाजिक सुरक्षा कोषमा रकम नपठाउने, नियमअनुसार मासिक तलब नदिने विद्यालयलाई कोरोना गतिलो बहाना भएको शिक्षकहरूले बताए । अधिकांश निजी विद्यालयमा वैशाखदेखि नै अनलाइन कक्षा सुरु भएको थियो । प्याब्सन, एनप्याब्सनले अनलाइन कक्षाको शुल्क लिन पाउनुपर्ने माग राख्दै आएका छन् । शिक्षा मन्त्रालयले शुल्क लिन पाउने बाटो पनि फुकाइदिएको छ । शिक्षामन्त्री गिरिराजमणि पोखरेलले गत साता स्थानीय तहको अनुमतिमा निजी विद्यालयले शुल्क लिन पाउने बताएका छन् । इस्टुले साउनमा शिक्षकका समस्याबारे शिक्षामन्त्री पोखरेललाई ज्ञापनपत्र बुझाइसकेको छ । सबै महिनाको तलब पाउनुपर्ने, शिक्षक कर्मचारी निष्कासन रोक्नुपर्ने, निष्कासितलाई पुनर्बहाली गर्नुपर्ने, सामाजिक सुरक्षा कोषमा सहभागी हुनुपर्नेलगायत माग ज्ञापनपत्रमा उल्लेख छ ।सरकारले शुल्क उठाउन रोकेको र सहुलियत पनि नदिएको भन्दै प्याब्सन, एनप्याब्सनले साउन १ देखि शिक्षक, कर्मचारीलाई बेतलबी बिदामा राख्ने र अनलाइन कक्षा बन्द गर्ने निर्णय गरेका थिए । त्यसको विरोध भएपछि साउन ७ गते दुई पक्षबीच सम्झौता भएर पठनपाठन सुचारु भएको थियो । इस्टु पदाधिकारीले गरेको त्यही सम्झौताका कारण किस्ताबन्दीमा तलब दिइएको शिक्षकहरूले गुनासो गरे । इस्टुका पदाधिकारीले सञ्चालकहरूसँग अवस्था सहज नभएसम्म ३३ प्रतिशत तलब दिए हुन्छ भन्ने आत्मघाती सम्झौता गरे, एक शिक्षकले भने, सञ्चालकहरूले त्यसैमा टेकेर किस्ताकिस्तामा तलब दिन थाले ।नेपाल शिक्षक महासंघका महासचिव लक्ष्मीकिशोर सुवेदीले कोरोना महामारीका कारण देखाएर तलब रोक्न नहुने बताए । उनले भने, अघिल्लो शैक्षिक सत्रको पनि तलब नपाएको गुनासो छ, पूरा तलब पाउनुपर्छ भनेर लबिइङ गरिरहेका छौं । सामुदायिक विद्यालयमा निजी स्रोतमा पढाउने शिक्षकले पनि तलब नपाएको जानकारी पाएको उनले बताए । नाफा कमाउँदा मुनाफा नबाँड्ने तर अलिकति अप्ठ्यारो अवस्था आउनेबित्तिकै शिक्षकको सेवासुविधा रोक्ने निजी विद्यालयको रवैयाप्रति महासंघका पदाधिकारीले असन्तुष्टि जनाए । ठूला र नाम चलेका स्कुलले पनि शिक्षकको तलब रोक्ने गरेको उनीहरूको भनाइ छ ।निजी विद्यालय पनि धराशायीनिजी विद्यालय सञ्चालकहरूले भने शिक्षण संस्थाहरू धराशायी अवस्थामा पुगेको गुनासो गरेका छन् । एनप्याब्सनका अध्यक्ष ऋतुराज सापकोटाले विशेष गरी घरभाडामा चलेका र साना प्रकृतिका निजी विद्यालयको अवस्था दायनीय रहेको बताए । घरभाडा तिर्न नसक्दा कतिपय स्कुल सञ्चालक घरधनीसँग भागेर हिँड्नुपरेको छ, उनले भने । अभिभावकबाट शुल्क लिन नपाएपछि बैंकको किस्ता तिर्न नसकिएको सञ्चालकहरू गुनासो गर्छन् । असहज परिस्थितिमा शिक्षक निकालिनु अप्रिय कुरा हो, उनले थपे, यही अवस्था रहे, अझै धेरै शिक्षक निष्कासित हुने अवस्था आउँदै छ । प्याब्सन, एनप्याब्सनले चैतसम्मको सबै तलब दिन स्कुलहरूलाई आन्तरिक सर्कुलर गरेका थिए । वैशाखदेखिको सवालमा शिक्षकहरूले पनि सबै तलब पाउनुपर्छ, अहिल्यै पाउनुपर्छ भन्नु हुँदैन, सापकोटाले भने, स्कुलहरूले पनि दिँदैदिन्नौं भन्न मिल्दैन ।प्याब्सन अध्यक्ष टीकाराम पुरीले कोरोना महामारीका कारण करिब ३० प्रतिशत विद्यालय बन्द हुने अवस्थामा पुगेको दाबी गरे । देशभर साढे ६ हजार निजी विद्यालय छन् । तिनको एक मात्र स्रोत अभिभावकबाट लिने शुल्क हो, सरकारले अनलाइन पढाऊ भन्यो तर शुल्क लिन पाउँदैनौं भन्यो, उनले थपे, विद्यार्थी पढ्न नआएपछि, विद्यालय नै बन्द भएपछि तलब दिन नसक्नु र दरबन्दी कटौती हुनु स्वाभाविक हो । यसको जिम्मा सरकारले लिनुपर्ने उनले जनाए । आम्दानीको स्रोत बन्द भएपछि दरबन्दी घटाउनुको विकल्प छैन, उनले भने ।शिक्षा मन्त्रालयले निजी विद्यालयलाई वैकल्पिक पढाइका नाममा शुल्क नउठाउन निर्देशन गरेकाले निजी स्कुल अप्ठ्यारोमा परेका हुन् । अधिकांश निजी स्कुलले अनलाइनबाट पठनपाठन जारी राख्दै शुल्क उठाइरहेका छन् ।"
रोजगारी गुमाउनेमा महिला धेरै,"(काठमाडौं)  कोरोना महामारीका कारण लकडाउन अवधिमा देशभरका ४१ प्रतिशत महिलाले रोजगारी गुमाएका छन् । रोजगारी तथा व्यावसायिक क्षेत्रहरू बन्द हुँदा आयस्रोत गुमाएका महिलाहरूको यो संख्या पुरुषको तुलनामा बढी हो । यूएनडीपीको सहयोगमा इन्स्टिच्युट फर इन्टिग्रेटेड डेभलभमेन्ट स्टडिज (आईआईडीएस) ले तयार पारेको रिपोर्टअनुसार उक्त अवधिमा २८ प्रतिशत पुरुषले रोजगारी गुमाएका छन् ।महिलाहरू कोभिड महामारीले अधिक प्रभावित छन् किनकि उनीहरू काम गर्ने होटल, रेस्टुराँ, आतिथ्य, थोक तथा खुद्रा व्यापारहरूमा कोभिडले प्रभावित पारेको छ, ती सेवा क्षेत्रहरू बन्द छन्, रिपोर्टमा भनिएको छ । आईआईडीएसले नेपालमा सामाजिक तथा आर्थिक क्षेत्रमा कोरोनाले पारेको असरबारे अध्ययन गरेको हो । सर्भेमा देशैभरका हिमाली, पहाडी र तराईका २७ जिल्लाका ११ सय सहभागी थिए । दैनिक ज्याला मजदुरी गर्ने ७ सय र ४ सय साना तथा लघु व्यवसायी र उद्यमीहरूलाई सर्भेमा सहभागी गराइएको थियो । केन्द्रीय तथ्यांक विभागको सन् २०१७१८ को श्रमशक्ति सर्वेक्षणअनुसार नेपालमा काम गर्ने उमेर समूहका (१५ वर्षमाथि) झन्डै २ करोड ७ लाख जनसंख्या छ । जसमध्ये ५५६ प्रतिशत महिला पर्छन् । काम गर्ने उमेर समूहका करिब ७१ लाख जनसंख्या रोजगारी तथा श्रम बजारमा सहभागी छन् । जसमा महिला सहभागिता ४६२ प्रतिशत छ । रोजगारीमा पुरुषको तुलनामा महिलाको संख्या कम भए पनि रोजगारी गुम्नेमा धेरै रहेको अन्तरपुस्ता महिलावादी समूहको प्रतिनिधि एवम् श्रम तथा रोजगारविज्ञ सरु जोशी बताउँछिन् । मैले थुप्रै महिला समूहसँग कुराकानी गरेको छु, बेरोजगार भएर बस्नुपरेको छ, गाह्रो भयो भन्नुहुन्छ, उनले भनिन् ।उनका अनुसार सरकारले यौन व्यवसायलाई वैधानिक रोजगारीका रूपमा स्वीकार नगरेको भए पनि यो क्षेत्रका ५५ हजार महिला बेरोजगार भएर बसेका छन् । मधेसी, मुस्लिमलगायत समुदायमा वैदेशिक रोजगारीमा गएका पुरुषहरू फर्केपछि झनै समस्या बढेको छ । परिवार घरैमा थुनिएर बस्नुपर्दा महिलाहरूलाई हिंसाको जोखिमसमेत बढेको छ । बिनापारिश्रमिक महिलालाई घरायसी खर्च व्यवस्थापन गर्न चुनौती छ, यसले शारीरिक तथा मानसिक हिंसाको जोखिम छ । धेरै महिलाको हिंसा आर्थिक कारण नै हो, यसले दूरगामी असर पार्छ, जोशीले भनिन् । नेपाल ट्रेड युनियन महासंघ (जिफन्ट) का अध्यक्ष विनोद श्रेष्ठले संगठित तथा सरकार नियन्त्रित रोजगार संस्थामा रोजगारी गुमाउनुपर्ने खासै समस्या नभए पनि अनौपचारिक र स्वरोजगार क्षेत्रमा कार्यरत ठूलो संख्याका महिलाले रोजगारी गुमाउनुपरेको छ । घर र रोजगारीको दोहोरो जिम्मेवारी बहन गर्नुपर्ने महिला आर्थिक संकटमा छन्, उनले भने, कोभिडले भन्दा पनि भोकले मर्नुपर्ने अवस्था छ । रोजगारदाताहरूले पुरुषलाई प्राथमिकतामा राख्छन् । श्रम शोषण गर्ने मौका पाउँदा मात्रै महिलालाई राख्छन् । उनीहरू घरपरिवार र समाजबाटै दमित हुनुपर्ने संरचनाले गर्दा रोजगारदाताले सजिलै हटाउँछन् । उनीहरू प्रतिवाद गर्न सक्दैनन् । अध्यक्ष श्रेष्ठका अनुसार श्रृंगार तथा ब्युटिपार्लरमा काम गर्ने ९० प्रतिशत महिला बेरोजगार छन् । टेम्पो चलाएर जीविका धान्नेहरू शतप्रतिशत बेरोजगार छन् । निर्माण क्षेत्रमा पनि उस्तै समस्या छ । स्वरोजगार बनेकाहरूको लगानी डुबेको छ, ऋणको ब्याज र घर भाडा तिर्न नसक्दा रोजगारी क्षेत्र परिवर्तन गर्नुपर्ने अवस्था आइसकेको छ । हालको मन्दी अवस्थाले रोजगारी क्षेत्र परिवर्तन गरिहाल्ने सम्भावना छैन । नेपाल ट्रेड युनियन कांग्रेसका अध्यक्ष पुष्कर आचार्यले पनि असंगठित क्षेत्रमा काम गर्ने महिलाहरूको रोजगारी गुमेको बताए । तत्काल राहत उपलब्ध गराउन सरकारलाई पटकपटक भनेका छौं, तर सरकारले सुनेन, उनले भने ।सरकारले प्रधानमन्त्री रोजगार कार्यक्रम, प्रधानमन्त्री कृषि कार्यक्रम, राष्ट्रपति उत्थान कार्यक्रमहरू कार्यान्वयन गरेको छ । तर गहिरो विश्लेषण नगरिने हुँदा लक्षित वर्गका महिलालाई यी कार्यक्रमले छुँदैन ।"
बेलैमा ध्यान दिए आत्महत्या रोक्न सकिन्छ,"(काठमाडौं)  तारकेश्वर नगरपालिका५ लोलाङका ४७ वर्षीय यदुप्रसाद सापकोटाले गत सोमबार प्रमुख जिल्ला अधिकारीलाई सम्बोधन गर्दै निषेधाज्ञाले गरी खान गाह्रो भएको समस्याबारे सादा कापीमा लेखे र त्यसको फोटो खिचेर फेसबुकमा पोस्ट गरे । स्टाटस पोस्ट गरेकै राति १० बजेतिर उनी आफ्नै घरको भान्सामा झुन्डिएको अवस्थामा फेला परे । घर नजिकै मासिक झन्डै ८० हजार भाडा तिर्ने गरी हार्डवेयर पसल सञ्चालन गरेका सापकोटा ६ महिनायता व्यापार ठप्पै हुँदा र बजारबाट पैसा नउठ्दा आपत्मा थिए । उनका दाइ उद्धवका अनुसार यदुले बजारबाट मात्रै एक करोड ७७ लाखभन्दा धेरै पैसा उठाउन बाँकी छ । लकडाउनअघि मात्रै घर विस्तार गर्न जग्गा किनेका यदु व्यापार ठप्प हुँदा चिन्तामा थिए । आत्महत्याको प्रारम्भिक अनुसन्धानमा खटिएका महानगरीय प्रहरी वृत्त बालाजुका इन्स्पेक्टर गम्भीरजंग थापाले फ्रस्टेसन का कारण उनले आत्महत्या गरेको अनुमान गरे । कोरोना महामारीसँगै सुरु भएको लकडाउन र निषेधाज्ञाबाट सिर्जित आर्थिक, सामाजिक असरको सोझो प्रभाव गरिखाने वर्गको मनोविज्ञानमा परेको छ । त्यसलाई सम्हाल्न नसक्दा कोहीले आत्महत्याकै बाटो रोजेका छन् । प्रहरी प्रधान कार्यालयका अनुसार चैत १० देखि साउन ४ गतेसम्म झन्डै ५ महिनामा २ हजार २ सय १८ जनाले आत्महत्या गरेका छन् । अर्थात् कोरोना संक्रमण बढेपछि दिनमा औसत १९ जनाले आत्महत्या गरिरहेका छन् । मनोचिकित्सकहरू संसारभर नै महामारीका बेला आत्महत्याको दर बढ्ने गरेको बताउँछन् । काठमाडौं विश्वविद्यालयका मनोचिकित्सा विभागका सहप्राध्यापक एवं मनोचिकित्सक अजय रिसालका अनुसार आत्महत्याको दरबाट महामारीका बेला समाजको मनो सामाजिक अवस्था बुझ्न सकिन्छ । उनले विगतमा सार्स, मर्सदेखि हैजाजस्ता महामारीका बेला पनि आत्महत्याको दर बढेको बताए । आत्महत्याबारे खुलेर कुरा गर्दा आत्महत्या बढ्छ भन्ने गलत बुझाइ समाजबाट नहटाएसम्म यसबारे सकारात्मक पहल चाल्न सजिलो हुँदैन, उनले भने, एकअर्कासँग खुलेर कुरा गर्दा मनभित्र गुम्सिएका हीनता प्रस्फुटन भई मन हलुँगो हुन्छ । व्यक्तिभित्र भएका हीनता बाहिर ल्याउन पनि खुलेर कुरा गर्नुपर्छ । यस्तो अभ्यासले हीनता बाहिर आउने भेन्टिलेसनको काम गर्छ ।रिसालले सन् २०१३ मा आत्महत्याको प्रयास गर्ने प्रवृत्तिबारे काभ्रेको धुलिखेल अस्पतालमा आउने घटनाहरूबारे अध्ययन गरेका थिए । ६ महिने त्यो अध्ययनका क्रममा ७३ वटा आत्महत्या प्रयाससम्बन्धी केस अस्पतालमा आएका थिए । सहप्राध्यापक रिसालले आत्महत्याको प्रयास गर्नेको संख्यामा नेपाल दक्षिण एसियामै अगाडि नै रहेको बताउँछन् । आत्महत्याको अन्तिम निर्णय लिनुपूर्व व्यक्तिले कैयन् संकेत छाड्ने गर्छन् । समयमै परिवारका सदस्यले वा नजिकका साथीभाइले त्यसलाई बुझेर गम्भीर पहल गर्ने हो भने आत्महत्या टार्न सकिन्छ । रिसालको भनाइमा गणना हुने आत्महत्याको बढ्दो संख्या मात्रै नभएर आत्महत्याको प्रयाससम्बन्धी घटनालाई पनि गम्भीरताका साथ हेरिनुपर्छ । मनोचिकित्सक रिसालले कोरोना संक्रमणको समयमा मानसिक समस्याका कारण नित्य औषधि सेवन गरिरहेका कैयन्ले औषधि समयमै नपाएर वा फलोअप जाँच गर्न नपाएर पनि थप समस्या बल्झिएको हुन सक्ने बताए । मानसिक समस्यासँग सम्बन्धित कैयन् औषधि चिकित्सकको सिफारिसबिना पनि नपाइँदा आत्महत्याको दर बढ्न सक्ने भएकाले त्यतातिर सचेत हुनुपर्ने उनले बताए । भने, महामारीको अन्त्य भएपछि गतिला दिन आउँछन्, अवस्था सुध्रिनेछ भनेर इतिहासबाट सिक्नुपर्छ ।मनोविज्ञ मधुविलास खनालले अब केही पनि गर्न सकिँदैन कि, बर्बाद भइयो कि भन्ने खालको बैचनीपूर्ण मनोविज्ञानले पनि आत्महत्यातर्फ धकेल्ने गरेको हुन सक्ने बताए । कमाएर खाने र खुवाउने वर्ग मात्रै नभएर बालबालिका र किशोरकिशोरीको मनोविज्ञानमा पनि जारी कोरोना संकट र यससँगै सिर्जित सामाजिक समस्याले गम्भीर असर पार्न सक्ने उनको भनाइ छ । उनले जारी संकट एक व्यक्तिका कारण सिर्जना नभएकाले मनमै कुरा खेलाएर बस्ने बानीले हानि गर्ने बताए । उनले भने, जारी संकटको वास्तविकता स्विकार्ने, विकल्प खोजी गर्ने र आफ्ना समस्या अरूसँग साटासाट गर्ने बानीले पनि तनाव कम गराउन सक्छ ।"
डीएनएको इन्साइक्लोपेडियामा नेपाली वैज्ञानिक,"(काठमाडौं)  विज्ञानका नयाँ खोज, आविष्कार तथा अनुसन्धानका लेख प्रकाशित हुने विश्वप्रसिद्ध विज्ञान जर्नल नेचर ले गत जुलाई महिनाको अन्तिम अंकमा इन्साइक्लोपेडिया अफ डीएनए इलिमेन्ट्स (इन्कोड) प्रोजेक्ट अन्तर्गतका अनुसन्धानलाई महत्त्वपूर्ण स्थान दिएर प्रकाशित गर्यो । नेचरको भोल्युम ५८३ को अंक ७८१८ एक नेपाली वैज्ञानिकका लागि महत्त्वपूर्ण अंक सावित भएको छ । नेचरको ७८१८ औं अंकमा अमेरिकास्थित जोन हप्किन्स विश्वविद्यालयमा अध्ययनरत युवा वैज्ञानिक डा सूर्यबहादुर क्षत्रीले सहलेखन तथा अनुसन्धान गरेका दुई अनुसन्धनात्मक लेख प्रकाशित छन् । सो अंकमा प्रकाशित दुईमध्ये एक लेखमा एउटा मानव कोषिकामा रहेका २०८ अति आवश्यक डीएनए सम्बन्धित प्रोटिनहरूको कार्यनक्सा तयार गरिनुका साथै मानव कोषहरूको काम गर्ने शैलीबारे जानकारी दिइएको छ । अर्को लेखमा भने मानवमा रहेका अनुवांशिक गुणहरूसँग सम्बन्धित जेनेटिक स्विच हरूबारे ज्ञान विस्तार तथा नयाँ विश्लेषण उल्लेख गरिएको छ । डा क्षत्रीसहित विश्वभर छरिएका दर्जनौं वैज्ञानिकको सहकार्यमा गरिएको यस अनुसन्धानले पत्ता लगाएको २०८ डीएनएको सम्बन्धित प्रोटिनहरूको कार्यनक्साले कुन जिनमा समस्या आउँदा के असर गर्छ भन्ने महत्त्वपूर्ण तथ्य जान्नका लागि मार्गप्रशस्त गरेको छ । डा क्षत्रीका अनुसार मानव कोषमा जम्मा २० देखि २५ हजार ज्ञात प्रोटिन हुन्छन्, जसमध्ये कुनै एक समयमा केही मात्र सक्रिय हुने गरेको पाइन्छ, जसले कोषको पहिचान र कार्य विशिष्टताका लागि अत्यन्त महत्त्वपूर्ण भूमिका खेल्छन् । त्यसैले कुनै पनि जिन तथा जिन नियमन गर्ने प्रणालीमा समस्या आउँदा त्यसले कोष विशेषता गुमाउने अथवा कोष क्यान्सरमा परिणत हुनेदेखि विभिन्न विकार तथा अन्य प्रकारका रोग पनि निम्त्याउन सक्छ । मानिसमा देखिएका विभिन्न जटिल रोगको धेरै कारकमध्ये एक प्रमुख कारक जिनमा हुने परिवर्तन पनि हो । कोषिकामा जिन बिग्रियो भने वा जिनको नियमन प्रक्रियामा केही समस्या भयो भने रोग लाग्ने गर्छ । यसका लागि उनले इन्कोड प्रोजेक्टको सदस्य भएर काम गर्ने मौका पाएसँगै अध्ययन र अनुसन्धानमा नयाँ ढोका उघारिएका छन् । संसारका ठूला वैज्ञानिकसँग काम गर्न पाएको छु । त्यसमा निकै गर्व लाग्छ, उनले हौसिँदै सुनाए, नेपालीहरूमा पनि यहाँसम्म आइपुग्ने क्षमता रहेछ भनेर प्रोफेसरहरूले सराहना गर्दा खुसी लाग्छ । भविष्यमा क्यान्सर तथा न्युरो डिजेनेरेटिभ रोगसम्बन्धी अनुसन्धान गर्ने आफ्नो इच्छा रहेको उनले बताए । जीन नियमन प्रणाली कोभिडको बिरामीमा कस्तो हुन्छ भन्ने अध्ययन गर्न सकिन्छ । जस्तैः कोहीमा सामान्य, कोहीमा जटिल लक्षण देखिन्छ । यसमा जिनको भूमिका कत्तिको रहन्छ, त्यसको अध्ययन जारी छ, उनले भने, यसमा मेरो रुचि छ र थप अध्ययन गर्दै छु । उनको भनाइमा नेपालमा पनि अनुसन्धानलाई प्राथमिकता दिएर अध्ययन गर्नेगराउनेतर्फ ध्यान दिने बेला भइसकेको छ । अनुसन्धानको प्राथमिकतालाई नेपालमा बढावा दिलाउन सकूँ भन्ने सोच छ, उनले भने, भविष्य जेनेटिक्स केन्द्रित रिसर्च सेन्टर बनाउने अवधारणा देखेको छु । मेडिसिनको कुरा गर्दा अहिले जेनेटिक्स पनि मुख्य विषय पर्छ । कुनै पनि औषधिले काम गर्छ वा गर्दैन भन्ने धेरै जानकारी जेनेटिक्सले दिन्छ ।इन्टर्नसिपले दिलाएको आँटडा क्षत्री अर्घाखाँचीको बालकोट गाउँमा जन्मिएका हुन् । सानैदेखि विज्ञान विषयमा रुचि भएका उनको प्रारम्भिक अध्ययन बुटवलमा भए पनि कक्षा १० र १२ को पढाइ भारतको नयाँ दिल्लीस्थित सैनिक स्कुलबाट गरेका हुन् । २०११ मा उनले काठमाडौं विश्वविद्यालयबाट बायोटेक्नोलोजी विषयमा स्नातक तहसम्मको अध्ययन गरेका थिए । काठमाडौं विश्वविद्यालयमै अध्ययनरत रहँदा उनले भारतको चर्चित रिसर्च बेस्ड बायो फर्मास्युटिकल कम्पनीमा एस्ट्रजेनिकामा रिसर्च ट्रेनीको रूपमा काम गर्ने अवसरसमेत पाएका थिए । उनी आफूमा अनुसन्धान गर्ने हुटहुटी सोही कम्पनीमा इन्टर्नसिप गर्दा जागृत भएको बताउँछन् । मलाई अनुसन्धानमा प्रेरित गर्ने श्रेय त्यही कम्पनीबाट आएको हो । धेरै कुरा सिक्ने मौका पाइएको थियो, उनले भने । बायोटेक्नोलोजी पास गरेपछि आफ्नो अनुसन्धानप्रतिको रुचिलाई पूरा गर्न उनमा विदेश गएर पढ्ने इच्छा जाग्न थाल्यो । जिन र जेनेटिक्समा अझै गहिरिएर अध्ययन गर्न मन थियो । त्यसैले उनले घरमै यससम्बन्धी स्वअध्ययन गर्न थाले र छात्रवृत्तिका लागि विभिन्न विदेशी विश्वविद्यालयमा आवेदन दिए । उनको क्षमता देखेर युनिभर्सिटी अफ अलाबा इन हन्ट्सभिलले पीएचडीको लागि बोलायो । आफू अमेरिकामा पीएचडीका लागि नै पूर्ण छात्रवृत्तिमा छनोट भएकोमा सुरुमा त विश्वास नै लागेको थिएन, क्षत्रीले आफ्नो सबैभन्दा खुसीको दिन सम्झिए ।"
विदेशमा बिचल्ली परेकाको आवाज सुन,"अक्सर विदेशी भूमिमा आफ्नो सरकारविरुद्धको प्रदर्शन राजनीतिक कारणले हुने गर्छ । साउदी अरबमा हालै नेपाली श्रमिकले गरेको प्रदर्शन भने विशुद्ध नेपाल सरकारको नालायकीविरुद्ध हो । देशले चरम बेवास्ता गरेपछि बाध्य भएर उनीहरू परदेशमा आफ्नै सरकारविरुद्ध नाराबाजीमा उत्रिएका हुन् । विदेशमा अलपत्र परेको महिनौं हुँदा पनि आफूहरूलाई फर्काउन सरकारले संवेदनशीलता नदेखाएको भन्दै त्यहाँ कार्यरत सयौं कामदार आन्दोलित बनेका हुन् । उडानतालिका नियमित भई आफूहरू छिट्टै मुलुक फर्कन पाउनुपर्ने उनीहरूको माग छ । विदेशी भूमिमा बिचल्लीकै हालतमा पुगिसकेका नेपाली कामदारहरूको यो आवाजलाई सरकारले सुन्नुपर्छ । र, आवश्यक व्यवस्थापन मिलाएर अलपत्र परेका सम्पूर्ण नेपालीलाई समयमै स्वदेश ल्याउनुपर्छ ।घरफिर्ती प्रक्रिया सुरु भएको तीन महिनामा साउदी अरबबाट ८ हजार ५ सय २५ नेपाली मात्रै स्वदेश फर्केका छन् । जबकि, घर फर्कने प्रतीक्षामा रहेका थप साढे १४ हजारको नामावली त रियादस्थित नेपाली दूतावासले प्रकाशन नै गरिसकेको छ । यसबाहेक, विभिन्न कम्पनीका तर्फबाट पेस भएका र दूतावासमा आफैं निवेदन दिएका कामदार ४ हजार छन् । घर फर्कने मिति जति अनिश्चित बन्दै छ, उनीहरूको दुःख त्यति थपिँदै छ । विभिन्न कम्पनीका आवासमा बसिरहेका उनीहरूलाई न उचित खानपिनको व्यवस्था छ, न त परामर्शको । पेटभरि खानकै लागि झगडासमेत पर्न थालिसकेकाले परिस्थितिको आफैं अन्दाज लगाउन सकिन्छ ।आफूहरूलाई फर्काउन साउदीमा मात्रै दैनिक पाँचवटा उडान हुनुपर्ने माग त्यहाँका कामदारहरूको छ । सरकारले भने औसत दुई दिनमा एउटा उडान राख्न पनि चाहेको वा सकेको छैन, सेप्टेम्बरका लागि १३ वटा उडानका लागि स्वीकृति दिएर २ हजार ५ सय ८० जनालाई मात्रै ल्याउन चाहेको छ । यही हिसाबले ल्याउँदा त अहिल्यै पालो पर्खिरहेकाले पनि अझै अझै ५६ महिनासम्म कुर्नुपर्ने हुन्छ । सात महिनादेखि कामविहीन बनेकालाई घर फर्कने कुनै टुंगो नहुँदा आतेस लाग्नु स्वाभाविक हो । फेरि यसबीचमा अलपत्र पर्नेहरू झनै थपिने निश्चितजस्तै छ । यस्तो अवस्थामा समस्या गहिरिएर मानवीय संकट नै सिर्जना हुन सक्छ । त्यसैले, सरकार यही गतिमा मात्र अघि बढ्नु असाध्यै अमानवीय र असंवेदनशील बन्नु हो, सम्बन्धित निकायले यसतर्फ बेलैमा विचार पुर्याउनुपर्छ ।काम नभएपछि आवासमा ल्याएर राखिएका श्रमिकले यसबीचको तलब पनि पाएका छैनन् । कथम् बिरामी परेमा उनीहरूसित उपचार गर्ने पैसा पनि छैन । सोधखोज गर्दा र सहयोग माग्दा पनि कहिले दूतावासले कम्पनी देखाउँछ, कहिले कम्पनीले दूतावास, यस्तो घनचक्करमा पर्दा उनीहरूलाई ढाडस दिने कोही छैन । स्थिति कतिसम्म चिन्ताजनक छ भने यस्ता केही कामदारमा मानसिक समस्यासमेत देखिँदै छ, यो परिस्थितिको बोध सरकारले समयमै गर्नुपर्छ । हिजोसम्म विदेशबाट पैसा पठाएर आफ्नो परिवार र देशको भरथेग गरिरहेका श्रमिक आज समस्यामा पर्दा सरकारले थाहा नपाएझैं गरिरहनु हुँदैन ।साउदी अरबमा मात्र होइन, नेपाली कामदारका प्रमुख गन्तव्य मुलुकहरू सबैजसोमा यस्तै समस्या छ । घर फिर्न चाहनेको तुलनामा निकै थोरैलाई मात्र सरकारले ल्याइरहेको छ । विदेशबाट दिनमा आठ सय जना मात्रै यात्रु ल्याउने सरकारी निर्णय नै यसको मूल कारण हो । यसरी थोरै कोटा तोकिँदा विदेशमा अलपत्र पर्नेको संख्या बढ्दै गएको छ । काम नहुने, श्रम स्वीकृति सकिनेजस्ता कारणले उनीहरूलाई स्वदेश आउनैपर्ने हुन्छ । यस्तो अवस्थामा त्यहाँ न्यूनतम आवश्यकताकै अभावमा संकट झन्झन् गहिरिन सक्छ । साउदीजस्तै प्रदर्शर्न अन्यत्र पनि हुन थाल्यो भने त्यसले मुलुककै छविमा आँच आउँछ, यो यथार्थतर्फ पनि सरकारले मनन गर्नुपर्छ ।सुरुमा सरकारले मुलुकमा रोजगारीको माग बढ्छ भनेर विदेशमा भएका नागरिक ल्याउनै चाहेको थिएन । चौतर्फी दबाबपछि ल्याउन सुरु गर्दा पनि अवस्था यस्तो छ । अहिले जो नेपाल आउन चाहेका छन्, ती जसरी पनि आउनैपर्ने अवस्थाका नागरिक हुन् । उनीहरूलाई समयमै मुलुकमा ल्याउनु सरकारको दायित्व हो । अहिले सबै खर्च कामदार संलग्न कम्पनीहरूले बेहोरिरहेका मौकाको लाभ उठाउँदै उनीहरूलाई स्वदेश ल्याउन ढिलाइ गर्नु हुँदैन । त्यसका लागि मागअनुसार उडान गर्ने तारतम्य मिलाउनुपर्छ । मुलुकमा त्यहीअनुसार होल्डिङ सेन्टर र क्वारेन्टिन गृहहरूको संख्या बढाउनुपर्छ । यस्ता स्थलहरू काठमाडौं उपत्यकाबाहेक कामदारहरूका सम्बन्धित जिल्लामा पनि बनाउन सकिन्छ । खालि यातायातलगायतका प्रबन्ध पनि त्यहीअनुसार गर्नुपर्छ ।सरकारले आफ्नोतर्फबाट गर्नुपर्ने व्यवस्थापनका कामहरू पर्याप्त नगरी नागरिकहरूलाई विदेशमा त्यसै अलपत्र छाडिरहनु हुँदैन । सरकारी निकायको अक्षमता, अव्यवस्थापन, असंवदेनशीलता र गैरजिम्मेवारीको मारमा कोही पनि सर्वसाधारण पर्नु हुँदैन । मुलुकभित्र आवश्यक पूर्वाधारहरूको उचित प्रबन्ध गरी निश्चित अवधिमै अलपत्र सबैलाई स्वदेश ल्याउने व्यवस्था मिलाइनुपर्छ । जुनै देशमा भएका नागरिकले पनि आफ्नो मुलुकमा सरकार भएको आभास पाउनुपर्छ ।"
ठूला भ्रष्ट जोगाउने अख्तियार,"अख्तियारको ध्यान सानामा मात्रै समाचारले वास्तविकता उजागर गरेको छ । ३० वर्षसम्म सरकारी उच्च ओहोदामा रहेर आफ्नो हैसियत र पहुँच शक्तिकेन्द्रनजिक बनाउन सफल रहेका व्यक्तिहरू नै पैसा र नाताका माध्यमबाट अख्तियारमा नियुक्त हुने भएकाले यसको विश्वसनीयतामाथि नै गम्भीर प्रश्नचिह्न उठ्ने गरेको छ । राजनीतिक नियुक्ति हुने भएकाले आयुक्तहरू सरकार प्रमुखको इसारामा चल्ने गर्छन् । भ्रष्टाचार गरेर अकुत सम्पत्ति कमाउनेहरूलाई कारबाही गर्नभन्दा विरोधी गुटलाई कज्याउन र तर्साउनमा अख्तियारको भरपूर उपयोग हुने गरेको सत्य कसैबाट छिपेको छैन । साना कर्मचारीहरूलाई एकदुई हजार रुपैयाँसहित रंगेहात पक्डेर मुद्दा चलाएको कुरा गर्वसाथ प्रचारप्रसार गर्ने अख्तियार ठूला भ्रष्टाचारीलाई नदेखेझैं गर्छ । करोड र अर्बमा भ्रष्टाचार गर्नेहरू छाती फुलाएर हिँडिरहेका हुन्छन् भने, एक हजार रुपैयाँ घूसको आरोप लागेका मालपोतका खरदारहरू अपमान सहन नसकेर आत्महत्या गर्न बाध्य हुन्छन् । सुशासन र सुधारका लागि इमानदारीसाथ काम गर्नेभन्दा बार्गेनिङ गर्ने थलो बन्न पुगेको छ अख्तियार । इमानदार र नैतिकतावान् व्यक्तिहरू आयुक्तमा नियुक्त हुन सके देशमा भ्रष्टाचाररूपी धमिरा लाग्ने क्रम घट्दै जाने थियो, ठूला भ्रष्टलाई जोगाउने काम मात्रै गर्ने कलंकलाई अख्तियारले पखाल्न सक्ने थियो । रोशन भट्टराई, इनरुवा३, सुनसरी"
न्यायोचित शुल्क तिर्न तयार,"गत चैतदेखि कोरोना महामारीका कारण सबै विद्यालय बन्द छन् । कतिपय निजी विद्यालयले असारदेखि भर्चुअल कक्षा सञ्चालन गरिरहेका छन् र आन्तरिक परीक्षासमेत अनलाइनबाटै लिइसके । यस्तो कठिन परिवेशमा प्रविधिको प्रयोग गरी शैक्षिक गतिविधिहरू सञ्चालन गर्ने काम प्रशंसनीय छ । पठनपाठन सुचारु गर्न खट्ने शिक्षक कर्मचारीहरूलाई उचित पारिश्रमिक दिनैपर्छ । निजी विद्यालयको आम्दानीको मूलस्रोत विद्यार्थीबाट उठ्ने शुल्क हो । कक्षा सञ्चालन अवधिको उचित शुल्क तिर्नुपर्छ भन्नेमा अभिभावकको कुनै विमति छैन । तर कतिपय निजी विद्यालयका सञ्चालक तथा तिनका संघसंगठनहरूले वैशाखदेखि नै अर्थात् अनलाइन कक्षा नचलेको बेलाको पनि पूरा शुल्क उठाउन पाउनुपर्छ भन्ने माग गरेका छन् । अभिभावककोमा बिल पठाई ताकेतासमेत गरेको भन्ने समाचार सार्वजनिक भइरहेका छन् । गाडी नचल्दाको बेलाको गाडी भाडा, होस्टल नबस्दाको बेलाको भात खर्च र पढाइ नै नचल्दाको मासिक शुल्क सञ्चालकहरूले अभिभावकसँग आस गर्नु हुँदैन । अनलाइन कक्षा चलेको अवधिको न्यायोचित शुल्क (अघिल्लो शैक्षिक वर्षको बढीमा ५० प्रतिशतसम्म) का बारेमा सोच्न सकिन्छ । शिक्षकको तलब र व्यवस्थापकीय खर्च ५० प्रतिशत शुल्क उठाए थेग्छ । अहिले सञ्चालकहरूले नाफा खोज्ने बेला हैन । यो बेला निजी विद्यालय सञ्चालकहरूभन्दा अभिभावकहरू अझ बढी समस्यामा छन् । यस वास्तविकतालाई सबैले मनन गर्नु जरुरी छ । दुवै पक्षका सरोकारलाई विचार गरी यसबारे शिक्षा मन्त्रालयले उचित निर्णय गरी निकास दिन ढिलो भैसकेको छ । रामप्रसाद सुवेदी, धापासी, काठमाडौँआफू बाँचौं, अरूलाई बचाऔंआत्महत्याको शृंखला बढ्न थालेपछि यसलाई रोकथाम गर्न विश्व स्वास्थ्य संगठनको पहलमा हरेक वर्ष सेटेम्बर १० का दिन विश्व आत्महत्या रोकथाम दिवस मनाउन थालियो । केही वर्षदेखि नेपाल मनोचिकित्सक संघले माइतीघर मण्डलामा मैनबत्ती बालेर यो दिवास मनाउँदै आइरहेको छ । शारीरिक असन्तुलित र मानसिक पीडाका कारण आफ्नै जीवन समाप्त पार्नुलाई आत्महत्या भनिन्छ । विश्व स्वास्थ्य संगठनको एक अध्ययनअनुसार प्रत्येक वर्ष विश्वभरि ८ लाखभन्दा बढी मानिसले आत्महत्या गर्छन् । भइपरिआएको दुःख खप्न नसकेर, प्रेमीले प्रेमीका र प्रेमिकाले प्रेमी पाउन नसक्दा वा एकअर्कालाई धोका दिँदाजस्ता कारण आत्महत्या हुने गरेको छ । आत्महत्या जोसुकैले पनि गर्न सक्छन् । हाम्रोमा प्रायः आर्थिक समस्या आत्महत्याको कारक बन्ने गरेको छ । साहुबाट ऋण लिएपछि तोकिएको समयमा ब्याजसाँवा चुक्ता गर्न नसक्दा कोरोना महामारीको बेला धेरैले आत्महत्या गरेको समाचार बाहिर आएको छ । यसो गर्नेमा विपन्न परिवारका सदस्यहरू बढी छन् । आत्मविश्वास र सकारात्मक सोचको कमीका कारण आत्महत्या बढिरहेको छ । कोही पीडामा छन् भने सहयोग गरौं । एक बारको जिन्दगीमा आफू पनि बचौं अरूलाई पनि बचाउने कोसिस गरौं । तिलप्रसाद न्यौपाने, माछापोखरी चोक, काठमाडौं"
सधैं विवादको केन्द्रमा वामदेव,"वामदेव गौतम फेरि एकपटक जिल्लिने सम्भावना देखिएको छ । भदौ १८ मा बसेको पार्टी सचिवालय बैठकले उनलाई राष्ट्रिय सभा सदस्यमा मनोनीत गर्ने गरी पार्टीका तर्फबाट पठाउने निर्णय गरे पनि त्यो निर्णय मन्त्रिपरिषद्को बैठकमा पेस हुन सकेको छैन । विशेषतः प्रधानमन्त्री केपी शर्मा ओलीले गौतमलाई राष्ट्रिय सभामा लैजाने प्रस्ताव सचिवालयमा पेस गरेर पारित गराए पनि त्यो उनको बाध्यता थियो । पार्टी विवाद समाधान गर्न गठित ६ सदस्यीय कार्यदलले भर्खरै मात्र प्रधानमन्त्रीलाई पार्टीको सहमतिबिना कुनै पनि निर्णय नगर्न भनेको हुनाले त्यो प्रस्ताव ल्याउन उनी बाध्य भएका हुन् । यसबाट उनीमाथि लाग्ने गरेको एकलौटी निर्णयको आरोपको दाग मेटिएको छ । प्रधानमन्त्री ओलीले चाहेको भए सोही बैठकबाट गौतमको राष्ट्रिय सभामा प्रवेश गर्ने बाटो खोल्न सक्थे । सचिवालयका बहुमत सदस्यले गौतमलाई राष्ट्रिय सभामा लैजान बल गरेपछि ओली पिछलग्गू हुन पुगेका मात्रै हुन् । यस विषयमा प्रधानमन्त्री ओली अझै पर्ख र हेरको अवस्थामा देखिन्छन् । यसैको उदाहरण हो भदौ १९ को मन्त्रिपरिषद्को बैठकमा ओलीले ६६ महिनादेखि खाली भएको पद अझै २४ दिन खाली हुँदा केही फरक पर्दैन भनेर दिएको अभिव्यक्ति । त्यति मात्रै होइन मन्त्रिपरिषद् पुनर्गठनको कुरा पनि हल्ला मात्रै भएको भन्दै प्रधानमन्त्री ओलीले जिम्मेवार मन्त्रीहरूलाई निर्धक्क भएर आआफ्नो जिम्मेवारी सम्हाल्न पनि निर्देशन दिए । प्रधानमन्त्री ओलीका यी दुई अभिव्यक्तिले उनी अझै केही समय अबको रणनीति कस्तो बनाउने भन्ने सोचविचारमै रहनेछन् भन्ने देखिन्छ ।खासगरी युवराज खतिवडालाई अर्थ मन्त्रालयबाट बिदाइ गर्नुपर्दाको पीडाले प्रधानमन्त्री ओली रन्थनिएका छन् । उनी अझै पनि खतिवडाको पुनर्बहाली गर्न सकिन्छ कि भन्ने बाटो हेर्दै छन् । एकातिर सचिवालय बैठकबाट पार्टीको निर्णय पनि पारित गराउने अर्कोतिर उक्त निर्णयलाई मन्त्रिपरिषद्मा लैजान ढिला गर्नुले प्रधानमन्त्री ओलीले सर्प पनि मर्ने र लौरी पनि नभाँचिने रणनीति अपनाएको देखिन्छ । त्यस्तै उनको रोजाइमा गौतम परेका छैनन् भन्ने पनि प्रस्टसँग बुझिन्छ । अरूले चाहेरभन्दा पनि आफ्नै एकोहोरो हठका कारण गौतम धेरैपटक उचालिँदै र पछारिँदै आइरहेका छन् । २२ औं पटकको प्रयासमा पनि संसद् छिर्ने उनको धोको पूरा हुन नसकेपछि २३ औं पटकमा उनी संसद्को ढोकामा त पुगे तर उनका लागि त्यो ढोका खुल्छ वा खुल्दैन अझै केही दिन हेर्नैपर्ने हुन्छ । सुजन देवकोटा, पालुङटार४, गोरखा"
"मल, भोक र बेरोजगारी","शैलजा आचार्य कृषिमन्त्री हुँदा नेपालमै रासायनिक मलको कारखाना स्थापना गर्ने कुरा चलेको थियो, पछि त्यत्तिकै हरायो । २०६८६९ को बजेट पेस गर्दा तत्कालीन अर्थमन्त्री भरतमोहन अधिकारीले पनि यही विषय उल्लेख गरेका रहेछन् । तर यत्तिका वर्षसम्म पनि मल आयात गरिरहेका छौं । त्यही पनि कहिल्यै समयमा आइपुग्दैन । यो वर्ष पनि अहिलेसम्म मल नआएर हाहाकार छ । मलका लागि हामीभन्दा पनि अविकसित देश बंगलादेशसमक्ष हात पसार्नुपरेको लाजमर्दो अवस्था छ । मुखै फोरेर मागेपछि जसले पनि सकेको दिन्छ नै । तर बंगलादेशले दिने भनिएको ५० हजार मेट्रिक टन मल ल्याउने प्रक्रिया पूरा गरेर आइपुग्ने त कहिले हो कहिले ! कृषिजस्तो आम प्राणरक्षक पेसाका लागि यो हदसम्मको गैरजिम्मेवार कामलाई सह्य मान्न सकिन्न । तर हाम्रो राजनीतिक प्रवृत्ति नै यस्तै कमिसनमुखी भएपछि कसको के लाग्छ ! मल ठेकेदार ठूला मान्छेका मान्छे परेछन् ! जनआक्रोश चुलिएपछि मल नल्याउने कम्पनीको धरौटी जफत गरी कारबाही गर्न थालिएको समाचार सुनाएर जनताको आँखामा छारो हाल्ने कामसम्मचाहिँ भयो । पश्चिमी मुलुकहरूले रासायनिक मल मानिस, माटो र वातावरणका लागि अनुपयुक्त हुने ठानेर जैविक खेतीको सुरुआत गरिसके । हाम्रोमा सजिलो र तत्कालीन फाइदाका लागि रासायनिक मलै प्यारो बन्ने गरेको छ । माटो, पर्यावरण र स्वास्थ्यको ख्याल गरी, अब यस विषयमा हामीले पनि सोच बदल्नैपर्छ । तर ताप्के तात्नुपर्नेमा बिँड तातेर के गर्नु !गाउँले निर्वाहमुखी खेतीपातीमा अझै पनि रासायनिक मलमाथि निर्भर हुने चलन छैन । खासगरी तराई, उपत्यका र यसका छेउछाउतिर व्यावसायिक खेती गर्दा यसको प्रयोग अनिवार्य भएको छ । यद्यपि देशको ४० प्रतिशत भूभाग जंगलले ढाकेको हुँदा हामीकहाँ सबैतिर जैविक खेतीको ठूलो सम्भावना छ । अर्ग्यानिक कृषिउपजको माग र महत्त्व देशविदेशमा पनि बढ्दै गएको छ । जैविक मल बनाउने र प्रयोग गर्ने अनेक विधि र उपायहरू छन् । यस्तोमा स्थानीय जातका बालीनाली लगाई तिनमा प्रांगारिक र कम्पोस्ट मलको प्रयोग गर्न नसकिने होइन । नाफा कमाउन रासायनिक खेती गरेर धेरै उत्पादन गर्नुभन्दा वातावरण र मानिसलाई स्वस्थ बनाउन जैविक खेती गरेर थोरै उत्पादन गर्नु कल्याणकारी तरिका हो । यस्तो सोचलाई कार्यान्वयन गर्ने हो भने बिस्तारै रासायनिक मलको आयात र प्रयोग नै बन्द हुनेछ ।कोरोना महामारी त छँदै थियो, त्योसँगै भोकमरी पनि बढ्यो । मनकारीहरूको सक्रियतामा भोकाहरूलाई खाना ख्वाइँदै छ । कोरोनाबाट बच्न भारतबाट आफ्नै भूमिमा आएका सुदूरपश्चिमेलीहरू भोकका कारण फेरि पनि ज्यानको बाजी लगाई भारततिरै लागेका छन् । भोकाहरूको यो अवस्थाले सरकारको योजना र कार्यशैलीको खिल्ली उडाइरहेछ । धान काट्ने बेलासम्ममा त मल आउला नै । तर त्यो बेला आएको मलले सीमित मात्रामा गरिने गहुँ खेतीलाई मात्र काम दिनेछ । मिहिनेतको प्रतिफल नपाएर पूरै घाटा बेहोरिरहेका किसानले फेरि पनि खेप्ने भनेको ऋण, भोक र बेरोजगारीकै पीडा हो । इन्द्रकुमार श्रेष्ठ, कमलाकुञ्ज, ओखलढुंगा"
प्लास्टिक : प्रयोगदेखि प्रदूषणसम्म,"परित्यक्तदेखि प्रतिबन्धसम्मप्लास्टिकले निम्त्याएको जटिल वातावरणीय र मानव स्वास्थ्य समस्याका कारण प्लास्टिक प्रदूषणलाई अहिले संसारकै मुख्य वातावरणीय समस्या मानिन्छ । त्यसैले प्लास्टिक प्रदूषण कम गर्न विभिन्न देशले विभिन्न कदम चाल्न थालेका छन् । संयुक्त राष्ट्रसंघीय प्रतिवेदनका अनुसार, हालसम्म १२७ देशले प्लास्टिक सम्बन्धी नियमकानुन बनाएका छन् । त्यस्ता पहलकदमीहरूमा कर लगाउने (डेनमार्क) र प्रतिबन्ध लगाउने (बंगलादेश, केन्या) प्रमुख छन् । नेपालमा पनि सन् २००८ मै प्लास्टिकको झोलामाथि प्रतिबन्ध लगाउने प्रयास भएको थियो । पछिल्लो समयमा सन् २०१५ मा उपत्यकाभित्र ४० माइक्रोनभन्दा कम मोटाइ, २५ इन्चभन्दा कम लम्बाइ र २० इन्चभन्दा कम चौडाइका प्लास्टिकका झोला प्रतिबन्धित छन् । यद्यपि त्यसको कार्यान्वयन फितलो छ । नेपालमा हाल केही स्थानीय निकायहरू (जस्तै ः चन्दननाथ नगरपालिका) ले भर्खरै प्लास्टिकलाई प्रतिबन्ध लगाउने घोषणा गरेका छन् । तर नेपालमा मात्रै होइन, बंगलादेश र अन्यत्रसमेत प्लास्टिकमाथिको प्रतिबन्धको नतिजा मिश्रित छ ।नेपालमा विशाल भारद्वाज लगायतले गरेको सर्वेक्षणमा प्लास्टिकका झोला प्रयोग गर्ने ९० प्रतिशत मानिसले यसको नकारात्मक असरबारे आफू जानकार रहेको बताएका थिए । त्यसको अर्थ प्लास्टिक झोला प्रयोगको नकारात्मक असर थाहा हुँदाहुँदै पनि मानिसहरूले त्यसको प्रयोग गरिरहेका छन् । हामीकहाँ ग्राहकले नमागीकनै पसलेले सामान प्लास्टिकको झोलामा हाल्ने र ग्राहकले पनि प्लास्टिकको झोलालाई आफ्नो अधिकार सम्झने चलन छ ।ड्युक विश्वविद्यालयका अनुसन्धानकर्ताका अनुसार, मान्छेले करिब ४० प्रतिशत दैनिक काम ठोस निर्णयबिना स्वचालित हिसाबले गर्छ । जस्तै ः बिहान दाँत माझ्नुभन्दा पहिले ब्रसमा मञ्जन हाल्ने काम । द पावर अफ ह्याबिट पुस्तकका लेखक चार्ल्स डुहिग्गका अनुसार, नसोचीकन स्वचालित रूपमा दिमागले गर्ने कार्य नै बानीआदत (ह्याबिट) हो । कुनै काम निरन्तर गरिरहेपछि निश्चित समयपछि त्यो आदतमा परिणत हुन्छ र दिमागले खराबअसल नछुट्याई त्यस कामलाई स्वतः गर्न थाल्छ । त्यसकारण प्लास्टिक खराब हो भन्ने जान्दाजान्दै त्यसलाई त्याग्न नसक्नु पनि हाम्रो प्लास्टिकको आदत वा लत हो ।डुहिग्गका अनुसार, मानवीय आदतका तीन अवयव हुन्छन् । मानिसको नराम्रो लत सुधार्न वा राम्रो आदत बसाल्न ती अवयवहरूलाई बुझ्न आवश्यक हुन्छ । पहिलो, दिमागले संकेत (क्यू) पाउने अवस्था जसले दिमागलाई उद्वेलित गराउँछ । दोस्रो, संकेत पाएपछि गरिने नैत्य (रुटिन) चरण र तेस्रो नित्यकर्मपछि पाउने आनन्द (रिवार्ड) को महसुस । मानव मस्तिष्कको स्नायुमा संकेत र आनन्दको गठजोडले कुनै विषयप्रतिको लालसा वा भोक (क्रेभिङ) जागृत गराउँछ । जस्तै ः अम्मलीले चुरोट (संकेत) देख्दा, दिमागले चुरोट खाएपछिको आनन्द (रिवार्ड) सम्झन्छ, उसलाई चुरोटको तलतल लाग्छ र चुरोट खाने काम गर्छ । त्यसकारण, डुहिग्ग भन्छन् नराम्रो लतलाई छुटाउन त्यो काम गर्न उद्वेलित गर्ने संकेत (वस्तु, मानिस, परिवेश, ठाउँ आदि) लाई टाढा राख्नुपर्छ भने, राम्रो बानी बसाल्नलाई त्यस्तो संकेतलाई मस्तिष्कसम्म पुर्याउने वातावरण बनाउनुपर्छ । जस्तै ः दौडने जुत्ता आँखाले देख्ने ठाउँमा राख्दा त्यसले दौडने कार्य गर्न उत्प्रेरित गर्छ ।त्यसकारण प्लास्टिक झोलाको आदत बदल्न सुरुमा झोला प्रयोग गर्न उक्साउने संकेत बदल्नुपर्छ । अहिले जसरी प्लास्टिकको झोला सित्तैंमा दिनुभन्दा पसलेले ग्राहकलाई प्लास्टिकको एउटा झोलाको निश्चित रुपैयाँ लाग्छ, लिनुहुन्छ भनेर सोध्ने हो भने त्यो संकेतले दिमागलाई सचेतन निर्णय गर्न उद्वेलित गर्न सक्छ । त्यसले मानिसमा प्लास्टिकले पार्ने नकारात्मक असरको पूर्वजानकारीलाई पुनर्ताजगी गराइदिन्छ र त्यसको विकल्प सोच्न बाध्य गराउँछ । त्यस्तो नयाँ संकेतले नयाँ रुटिन अर्थात् काम गर्न (आफैं झोला बोक्न) प्रेरित गर्न सक्छ । अस्ट्रेलियाका सुपर मार्केटहरूले सित्तैंमा दिने प्लास्टिकको झोलाको ठाउँमा ग्राहकलाई सोधेर पैसा तिराउन थालेको तीन महिनामै प्लास्टिक झोलाको प्रयोगमा ८० प्रतिशतले कमी आएको थियो । त्यस्तै विधि डेनमार्क, बेलायत (लन्डन) आदिमा अपनाउँदा त्यहाँ पनि उल्लेख्य सुधार भएको थियो ।अन्त्यमा, नेपालले हाल वार्षिक ३७० मिलियन डलर बराबरको प्लास्टिकजन्य सामग्रीको आयात गर्छ । यतिखेर कोरोना महामारीका कारण थप प्रयोग गर्नुपरेका पीपीई, मास्क, स्यानिटाइजरका बोतल लगायतका कोभिड१९ जन्य सामग्रीहरूका कारण नेपालसहित संसारभर प्लास्टिकको प्रयोग उल्लेख्य बढेको छ । कोरोनाका कारण मानिसको प्रकृतिप्रतिको संवेदनशीलता बढेको भनिएको अहिलेको मौकामा प्लास्टिकको प्रयोग छुटाउनका लागि प्लास्टिकको झोला सित्तैंमा नदिने नयाँ प्रयोग थाल्ने हो कि ?"
पीडा साटे खुसी,"विश्व आत्महत्या रोकथाम दिवस हरेक वर्ष सेप्टेम्बर १० मा मनाइन्छ । यसपालिको मूल नारा हो आत्महत्या रोक्नका लागि हाम्रो सहकार्य । के हामीले आत्महत्यालाई रोक्न सक्छौं त ? विज्ञहरूका अनुसार, तीव्र पीडा भाव र नकारात्मक विचार रोक्न सके आत्महत्या कम गर्न सकिन्छ ।आत्महत्या शब्द सुनेर मन खिन्न र उकुसमुकुस नहुने व्यक्ति सायदै कोही होला । यो शब्दले जति पीडा बोकेको छ, त्योभन्दा निकै बढी पीडा आत्महत्या गर्ने व्यक्तिहरूले भोग्नुपरेको हुन सक्छ, जुन हामी कल्पना पनि गर्न सक्दैनौं । उनीहरूलाई कहाँबाट आउँछ होला आफ्नै मृत्यु अँगाल्ने सोच ? कहाँबाट आउँछ यस्तो कदम चाल्ने शक्ति ? कति मर्माहत भए होलान् यो बाटो छान्दा ?आत्महत्या गर्ने वा आत्महत्याको प्रयास गर्ने बालकदेखि बृद्धसम्म सबैको आआफ्नै कथा भेटिन्छ । कथा फरकफरक भए पनि त्यसमा एउटै समानता हुन्छ पीडा । यसै भावनासँग जोडिएका हुन्छन् नकारात्मक विचारहरू, जसमध्ये एक आत्महत्या हो । यस्तो विचार र भावना आउनुको कारण व्यक्तिपिच्छे भिन्न हुन सक्छ । कसैलाई उदासीनता, नैराश्यजस्ता मानसिक रोगका कारण आत्महत्याको सोच आउँछ भने कसैलाई क्षणिक पीडा र दुःखद घटनाहरूले गर्दा । उदासीनताले पिरोलिएका व्यक्तिहरूलाई जब आफू निकै निराश, असहाय र बेकम्मा लाग्न थाल्छ, तब आत्महत्याको सोच आउँछ । कुनै घटनाको पश्चात्तापका कारण पनि यस्तो सोच आउन सक्छ । रिस, लाज, ईर्ष्या, इमानदारी वा आत्मसम्मानमा ठेस, धनसम्पत्तिको नाश, शोकजस्ता घटनाले क्षणिक दुःख महसुस गर्नेहरूमा जब आवेगजस्तो अवगुण मिसिन्छ, तब आत्महत्या वा आत्महत्याको विचार निम्तिन सक्छ ।पीडा अभिव्यक्ति गर्ने तरिका हरेक व्यक्तिमा फरकफरक हुन सक्छ । यसमा व्यक्तिविशेषको उमेर, लिंग र व्यक्तित्वजस्ता कारकको भूमिका हुन्छ । कसैले बोलेर पीडा व्यक्त गर्न सक्छन्, कसैले सक्दैनन् । बालबालिका रोएर र कराएर पीडा व्यक्त गर्छन् भने बूढापाकाहरू अनुहार र हाउभाउबाट । बोलेर दुःख व्यक्त गर्ने पुरुषहरू कमै हुन्छन् । महिलाहरू भने शारीरिक लक्षणमार्फत पीडा प्रस्तुत गर्छन् । हेराइ, बोलाइ र कामगराइमा परिवर्तन, खाना अनि निद्रामा कमीजस्ता लक्षण सामान्य रूपमा सबैले देखाइरहेका हुन्छन् । व्यवहारमा उल्लेखनीय वा विशेष परिवर्तन पनि आएको हुन सक्छ । यस्ता लक्षणहरू बेलैमा पहिचान गर्न सके या पहिचान गर्न कोसिस गरेर ठीक समयमा सही भूमिका खेल्न सके आत्महत्याजस्तो अप्रिय घटनालाई कम गर्न सकिन्छ ।आफ्नो अनुभवका आधारमा म आत्महत्याप्रतिको हाम्रो बुझाइमा कमजोरी देख्छु । मित्र, छिमेकी, परिवारको सदस्य वा शिक्षक कुनै न कुनै भूमिकामा रहेका हामी कसैको दुःखको साथी बन्न सक्छौं । कसैले दुःख पोखेका बेला उसको विचार र भावनालाई ध्यान दिएर सुनिदिने मात्र गरे पनि पीडितलाई सजिलो महसुस हुन्छ । सकिन्छ भने अझ उसलाई बोल्न प्रोत्साहन गर्नुपर्छ । उसको विचार तपाईंको विचारसँग मेल नखान सक्छ, तर उसले आफ्नो कुरा भनिरहँदा तर्क गरियो भने उसलाई झनै पीडा हुन सक्छ । राम्रो बोलीव्यवहारले उसको पीडा कम गर्न प्रयास गर्नुपर्छ । धेरै गाह्रो भयो भने भन, हामी छौं, एक्लो नठान आफूलाई भन्ने र मिल्छ भने हात समाइदिने, काँधमा सुमसुम्याउने या अँगालो मार्नेजस्ता व्यवहार उपयोगी हुन्छन् । कसैले आत्महत्याको इच्छा व्यक्त गर्यो भने कहिल्यै ठट्टा नगरिदिने वा त्यसलाई ठट्टा नठान्ने, बरु यसको भित्री पाटो बुझ्न कोसिस गर्नुपर्छ । सहयोग गर्ने विभिन्न माध्यमको जानकारी बटुल्नुपर्छ । हाम्रो समाजमा पुरुष रोयो भने वा दुःख व्यक्त गर्यो भने कातर भन्ने चलन छ । यसबाट पीडा पोख्ने पुरुषहरूमा झन् नकारात्मक असर परिरहेको हुन्छ । अनि त्यस्ता व्यक्ति खुलेर कुरा गर्न वा दुःख पोख्न खोज्दैनन् । यस्तोमा उनीहरूको व्यवहार वा हाउभाउबाट पीडा जतिसक्दो चाँडो चिनेर त्यसलाई हल्का पार्न सके आत्महत्याको घटना कम गर्न सकिन्छ ।जसलाई आत्महत्या गर्ने विचार आउँछ, त्यस्ता व्यक्तिहरूले आफ्नो नजिकको कसै न कसैसँग कुरा गर्दा सोचाइ बदलिन सक्छ । हामीलाई सानैदेखि बोल्न त्यति प्रोत्साहन गरिँदैन । यो हाम्रो समाजको कमजोरी हो । आफ्नो तर्क र भावना खुलेर राख्न दिइँदैन । भावनालाई कसरी व्यक्त गरिन्छ भनेर पनि सिकाइँदैन । कतिपय घरमा कम बोल्ने, आफ्नो विचार नराख्नेलाई धेरै ज्ञानी भनेर चुपचाप रहन प्रोत्साहित गरिन्छ । आफ्नो भावना पोख्नेलाई निन्दा गरिएको पनि पाइएको छ । यस्ता धारणाका कारण कसैले पीडा महसुस गर्दा पनि व्यक्त गर्न सक्दैनन् । आफ्नो कुरा भन्न गाह्रो हुन्छ अनि पीडा झन् थपिँदै जान्छ ।आत्महत्या रोकथाम दिवस मनाइरहँदा अझै पनि विभिन्न स्थानमा धेरै व्यक्ति पीडामा छन् र केही सेकेन्डमै यो पीडा आत्महत्यामा परिवर्तन हुन सक्छ भन्ने बुझ्नुपर्छ । हामी सबै मिलेर यस्ता व्यक्तिहरूको पहिचान गर्नुपर्छ ।तुलाचन त्रिवि शिक्षण अस्पतालकी मनोचिकित्सक हुन् ।"
राष्ट्रसंघमा बीपी कोइराला,"संयुक्त राष्ट्रसंघको पन्ध्रौं महासभा नेपालका अन्तर्राष्ट्रिय सम्बन्धहरूको इतिहासमा एउटा कोसेढुंगा मानिन्छ । १९ नोभेम्बर १९६० मा मुलुकको प्रथम जननिर्वाचित प्रधानमन्त्रीको हैसियतले बीपी कोइरालाले राष्ट्रसंघीय महासभालाई सम्बोधन गर्दै दिनुभएको भाषण र यसबाट परेको प्रभाव हाम्रा परराष्ट्र सम्बन्धहरूमा महत्त्वपूर्ण विषय भएर रहेको छ ।भाषणपश्चात् त्यसै साँझ बीपीले आयोजना गर्नुभएको चियापान कार्यक्रममा विश्वनेताहरूसँगको भेटघाट र सम्पर्क आफैंमा विशिष्ट महत्त्वको थियो । शीतयुद्धकालमा दुई ध्रुवमा विभाजित विश्वराजनीति उत्कर्षमा पुगेका बेला तेस्रो विश्वका गुटनिरपेक्ष राष्ट्रहरूको प्रभावशाली समूह बनेको थियो । त्यस समूहमा विशिष्ट पहिचानसहितको नेपालको सहभागिता धेरैका लागि चाखको विषय थियो । महासभामा बीपीले प्रस्तुत गर्नुभएको साना राष्ट्रहरूको भूमिका बारेको अभिव्यक्तिले एउटा तरङ्ग पैदा गरेको थियो ।उहाँले आफ्नो भाषणमा ठूला शक्तिराष्ट्रहरू महत्ताभाष (बिग पावर कम्प्लेक्स) बाट ग्रसित रहेको र केवल तिनीहरू मात्र नभई ठूलो शक्ति बन्ने महत्त्वाकांक्षा राख्ने अन्य राष्ट्रमा पनि त्यही किसिमको महत्ताभाष रहेको विचार राख्नुभएको थियो, जुन ठोस र निर्भीक थियो । उहाँले नवप्रवेशी सदस्यराष्ट्रहरूको उपस्थितिले विश्वपरिघटनामा एक किसिमको नवीनता ल्याउने र (तिनीहरूको उपस्थितिबाट) त्यस्तो महत्ताभाष को भावना नराखेका राष्ट्रसंघभित्रका शक्तिहरूलाई बल पुर्याउने विश्वाससमेत व्यक्त गर्नुभएको थियो ।त्यसै सन्दर्भमा उहाँले विविध कारणवश अझै औपनिवेशिक दबाबमा रहेका, दोस्रो विश्वयुद्धपछि मुलुक विभाजनका कारण आफ्नो स्वतन्त्र हैसियतमा वञ्चितीकरणमा परेका जर्मनी, कोरिया, भियतनामको समस्या, मध्यपूर्वमा अरबइजरायल द्वन्द्वबाट आहत शान्ति एवं अफ्रिकी महादेशमा जटिल बनेको कंगो र अल्जेरियाको प्रश्नबारे धारणा राख्दै आफ्नो स्वतन्त्र मार्ग अख्तियार गर्ने साना राष्ट्रहरू विश्वशान्तिका लागि एक महत्त्वपूर्ण शक्ति बन्न सक्छन् भन्ने विचारसमेत प्रस्तुत गर्नुभयो ।६३ करोड जनसंख्या भएको चीनले राष्ट्रसंघमा उचित र सम्मानजनक प्रवेश पाउनुपर्नेमा जोड दिँदै बीपीले चीनको प्रवेशले मात्र राष्ट्रसंघ जस्तो विश्वसंस्थाले पूर्णता पाउन सक्नेछ र त्यसको हैसियत पनि बढ्नेछ भन्ने धारणा राख्नुभयो । साना राष्ट्रहरूको भौतिक शक्ति नगण्य हुन सक्छ तर उनीहरूको नैतिक शक्ति बलियो छ भन्दै उहाँले हामी आफैंप्रति इमानदार भयौं भने र जसका लागि बोल्दै छौं, उनीहरूप्रति इमानदार रह्यौं भने हाम्रो शक्ति ठूलो हुनेछ भन्नुभयो ।त्यस साँझको चियापान कार्यक्रममा नवोदित र साना राष्ट्रहरूको उत्साहपूर्ण सहभागिता नेपालका लागि गौरवको विषय थियो । चियापानमा सोभियत संघ जस्ता शक्तिराष्ट्रका प्रधानमन्त्री निकिता सार्गेइभिच ख्रुस्चेभ स्वयम् पूर्वी युरोपका सरकार प्रमुखहरूको जत्थासहित पुगी अन्तिम समयसम्म बस्नुले नेपालप्रतिको ठूलो सम्मान प्रदर्शित भएको थियो । त्यसै वर्ष नेपाल र सोभियत संघबीच मैत्री सम्बन्ध अभिवृद्धि गर्ने उद्देश्यले नै मस्को र काठमाडौंमा आआफ्ना दूतावास स्थापना गर्ने निर्णय (२०१६ वैशाख १०) भएको थियो । राष्ट्रसंघको त्यस सभामा भाग लिन फ्रान्सका राष्ट्रपति जनरल चार्ल्स दे गालबाहेक विश्वका प्रायः चर्चित नेताहरू, बेलायतका प्रधानमन्त्री ह्यारोल्ड विल्सन, युगोस्लाभियाका राष्ट्रपति मार्सल जोसिप ब्रज टिटो, इजिप्टका राष्ट्रपति गमाल अब्देल नासेर, घानाका प्रथम राष्ट्रपति क्वामे यानक्रुमा, कम्बोडियाका राजकुमार (राजा) नरोदम सिंहानुक, इन्डोनेसियाका राष्ट्रपति सुकार्नोसमेत सहभागी थिए । तत्कालीन शीतयुद्धको राजनीतिमा चर्चित क्युबाका प्रधानमन्त्री (पछि राष्ट्रपति) फिडेल क्यास्ट्रो र इजरायलकी परराष्ट्रमन्त्री गोल्डा मायर पनि त्यहाँ थिए । मायर पछि प्रधानमन्त्री भइन् ।तत्कालीन विश्वमा पश्चिमा राष्ट्रहरूको नेतृत्व अमेरिकाले गर्दथ्यो भने साम्यवादी विश्वको नेतृत्व सोभियत रुसले । दुवैबीच प्रतिस्पर्धा थियो । यसै सन्दर्भमा पश्चिमा गुटको नर्थ एटलान्टिक ट्रिटी अर्गनाइजेसन (नाटो) र त्यसको प्रतिस्पर्धामा पूर्वी युरोपेली राष्ट्रहरूको वार्सा सन्धि संगठन बनेको थियो । बीपीले दुवै सुपर पावर अमेरिका र रुसका नेताहरूलाई भेटेर आफ्नो मुलुकको तटस्थ परराष्ट्रनीतिको परिचय दिनुभएको थियो ।त्यतिखेरै न्युयोर्कमा वाल्डोर्फ एस्टोरिया होटलमा अमेरिकी राष्ट्रपति ड्वाइट डी आइजनहावरसँग बीपीको भेट भयो । आफ्नो कार्यकाल सकिन लागेको भए पनि उनमा नेपालबारे स्वाभाविक चासो थियो । त्यसअघि राजा महेन्द्र अमेरिका पुगेको स्मरण गर्दै आइजनहावरले दुवै मिलेर जाँदा नेपालको हित हुने कुरा गरेका थिए । बीपीले त्यतिखेर अमेरिकामा पहिलो पटक थालिएको, राष्ट्रपति निर्वाचनपूर्व उम्मेदवारहरूबीचको टेलिभिजन बहस हेर्ने मौका (पर्दामा) पनि पाउनुभएको थियो । उहाँलाई न्युयोर्कका गभर्नर रकफेलरले खाना खान आमन्त्रण गरेका थिए । उहाँका साथ विश्वबन्धु थापा (प्रमुख सचेतक, प्रतिनिधि सभा) र हृषीकेश शाह (राजदूत) थिए । सुन्दर तालको किनारस्थित लनमा भएको त्यस कार्यक्रममा गभर्नरले त्यहाँको दृश्य देखाउने क्रममा बीपीसँग छुट्टै कुरा गरेका थिए । रकफेलर ठूला धनाढ्य र उद्योगपति थिए । नेपालअमेरिका सम्बन्ध धेरै राम्रो थियो । बीपीकै कार्यकालमा काठमाडौंमा अमेरिकी दूतावास खुल्ने निर्णय (२०१६ असरा १५) भएको थियो । र त्यसको महिनादिनमा अमेरिकी दूतावास उद्घाटनसमेत भएको थियो । वास्तवमा, भारत र चीनबीच रणनीतिक, भूराजनीतिक अवस्थितिमा रहेको नेपालको झनै महत्त्व बढेको थियो ।अमेरिका पुगेपछि राजधानी वासिङ्टन डीसीसमेत जाने बीपीको कार्यक्रम बनेको थियो । आफ्नो देशको दूतावास त्यहाँ भएकाले भ्रमण अझ स्वाभाविक थियो । अझ भन्ने हो भने, अमेरिकी विदेशमन्त्री (सेक्रेटरी अफ स्टेट) क्रिस्चियन हर्टरले उहाँलाई लन्चका लागि आमन्त्रण गरेका थिए । लन्चअघि दुवैबीच स्टेट डिपार्टमेन्ट मा कुराकानी भयो । सो लन्च कार्यक्रम ब्लेयर हाउसमा आयोजना गरिएको थियो । अमेरिकी सरकारले नेपाललाई शिक्षा, स्वास्थ्य र पूर्वाधार विकास, सडक आयोजना निर्माणमा सहयोग गर्ने रुचि देखाएको हर्टरले बताएका थिए । बीपी त्यतिखेर भारत, चीनसहितका राष्ट्रहरूसँग सहयोगको आश्वासन प्राप्त गरी अन्य राष्ट्रसँग पनि दोस्रो पञ्चवर्षीय योजनाका लागि सहयोगको खोजीमा हुनुहुन्थ्यो । त्यसै दिन बीपी वासिङ्टनको आर्ट ग्यालरी हेर्न जानुभएको थियो । कलाकृतिप्रति उहाँको रुचि र गहिरो ज्ञानलाई सम्मान गर्दै ग्यालरीका क्युरेटरले उहाँ अमेरिकाबाट फर्केको डेढ महिनापछि उक्त आर्ट ग्यालरीमा रहेका कलाकृतिहरूको एल्बम पठाइदिएका थिए, जसमा लेखिएको थियो, यो उहाँको लागि, जसले चित्रकलाबारे मभन्दा पनि बढ्ता जानकारी राख्नुहुन्छ भन्ठानेको छु । एक राजनीतिज्ञको कलाकृतिप्रतिको अभिरुचि र ज्ञानप्रतिको सम्मान थियो त्यो अभिव्यक्ति ।भेटघाट, विचार आदानप्रदान र प्रत्येक ससाना घटनालाई पनि महत्त्वका साथ समय दिने र हेर्ने अद्वितीय अभिरुचि र क्षमता थियो बीपीमा । विश्वशक्ति मानिएको सोभियत रुसका प्रधानमन्त्री ख्रुस्चेभले उहाँसँग तीन पटक भेटघाट गरे । नेहरूजीले दुई पटक, मार्सल टिटो र नासेरले एकएक पटक, गोल्डा मायरले तीनचार पटकसम्म त्यतिखेरै भेट गर्नुले उहाँको व्यक्तित्व कस्तो थियो भन्ने झल्काउँछ । न्युयोर्कको फिफ्थ एभेन्युमा भेटघाटपछि बीपीलाई लिएर पाँच तला तलसम्म आई ख्रुस्चेभले मोटरभित्र घाँटी छिर्याईछिर्याई बिदाइ गरेको दृश्यले सञ्चारकर्मीहरूलाई समेत आकर्षित गरेको थियो ।बीपीले न्युयोर्क भेटघाटमा अर्को प्रसंग पनि जोड्नुभयो । प्राइभेट किसिमको एउटा पार्टीमा तेस्रो विश्वबाट पाँच जनाको मात्र उपस्थिति थियो नेहरू, नासेर, सिंहानुक, मोरक्कोका युवराजाधिराज र बीपी । तर पूर्वी युरोपका गोलमुका, कदारसहितको पूरै टिम थियो । यसरी विश्वले नेपाललाई विशेष ध्यान दिन थालेको राम्रो संकेत थियो यो । एउटा विचित्रको प्रसंग के छ भने, ख्रुस्चेभले राखेको एउटा प्रस्तावमा बीपीले ठाडै असहमति जनाउनुभएको थियो । त्यो थियो राष्ट्रसंघमा तीन जना महासचिव राखिनुपर्ने अवधारणाÙ एक पश्चिमा मुलुकका तर्फबाट, अर्को रुसी धुरीसहितका पूर्वी युरोपका मुलुकहरूका तर्फबाट, र तेस्रो, तृतीय विश्व (थर्ड वर्ल्ड) का तर्फबाट । यस्तो गरे राष्ट्रसंघको सचिवालय पूरै प्रभावहीन बन्ने स्थिति आउने बीपीको विचार थियो । यसबाट पश्चिमी राष्ट्रहरू खुसी हुने नै भए, तर यो वास्तविकता थियो । नेपालको असंलग्न परराष्ट्रनीतिसम्बन्धी अडानको एउटा चुरो पनि थियो यो ।राष्ट्रसंघीय महासभामा नेपालबाट बीपीले नेतृत्व गरेको टोलीमा उहाँसहित छ जनाको सहभागिता थियो विश्वबन्धु थापा र अच्युतराज रेग्मी (दुवै सांसद), राजदूत हृषीकेश शाह, प्रो यदुनाथ खनाल र स्वकीय सचिव कुमारमणी दीक्षित । सबै सुयोग्य । बीपीले महासभामा प्रस्तुत गर्नुभएको भाषणको तयारीमा शाह र प्रो खनालको योगदान विशेष रूपमा परेको थियो । सो प्रतिनिधिमण्डल काठमाडौंबाट १६ सेप्टेम्बर १९६० मा कलकत्ता पुगेको थियो । भोलिपल्ट हङकङ र त्यहाँबाट दुई दिनपछि टोकियो, गुआम, होनोलुलु हुँदै न्युयोर्क पुगेको थियो । हङकङमा दुई दिन रहँदा बीपीले त्यहाँका गभर्नरसँग भेटघाट गर्नुभएको थियो ।बीपीले आफू त्यसै वर्ष अर्को चोटि राष्ट्रसंघ नगई गृह, कानुन तथा संसदीय मामिला मन्त्री सूर्यप्रसाद उपाध्यायलाई पठाउनुभयो । त्यसबीच बीपीले भारत र चीनको भ्रमण गरी दुवै देशका प्रधानमन्त्रीलाई नेपाल भ्रमणको निम्तो दिनुभयो र उहाँहरूलाई नेपालमा स्वागत पनि गर्नुभयो । केही महत्त्वपूर्ण सन्धिसम्झौताहरू एवं समझदारी गरिए । त्यस अतिरिक्त उहाँले दुई वटा आँटिला काम गर्नुभयो । पहिलो, पाकिस्तानसँग दौत्य सम्बन्ध स्थापना, र दोस्रो, इजरायललाई मान्यता र दौत्य सम्बन्ध स्थापना । त्यसपछि इजरायलका प्रधानमन्त्रीको निमन्त्रणमा इजरायलको भ्रमणसमेत गर्नुभयो । यस्तै, चीन भ्रमणमा जाँदा उहाँले बर्माको पनि दुईदिने भ्रमण गर्नुभएको थियो । यस अतिरिक्त, अमेरिका, रुस र चीनका दूतावास काठमाडौंमा स्थापना गर्ने निर्णय गरेर उहाँले नेपाललाई दिल्लीबाट हेरिने वर्षौंदेखिको परम्पराको अन्त्य गर्नुभएको विषयसमेत यहाँ उल्लेखनीय छ ।पोखरेल जननायक बीपी कोइराला मेमोरियल ट्रस्टका महासचिव हुन् ।"
अक्सफोर्डको खोप परीक्षण रोकियो,"अस्ट्राजेनेका र अक्सफोर्ड विश्वविद्यालयले कोरोना भाइरसविरुद्ध बनाएको खोप परीक्षणमा सहभागी एक जना स्वयंसेवक बेलायतमा बिरामी परेपछि अन्तिम परीक्षण तत्कालका लागि रोकिएको छ । अस्ट्राजेनेकाले एउटा व्याख्या गर्न नसकिने बिरामी का कारण अन्तिम क्लिनिकल परीक्षणमा नियमित बिराम गरिएको जनाएको बीबीसीले उल्लेख गरेको छ । न्युयोर्क टाइम्स समाचारपत्रले बेलायतको परीक्षणमा सहभागी एक जना स्वयंसेवकमा ट्रान्सभर्स मायालाइटिस (मेरुदण्डको नसा सुन्निने) समस्या देखिएको जनाएको छ । भाइरल संक्रमणका कारण हुने उक्त बिमारीले मानिसको मेरुदण्डमा असर पुर्याउन सक्ने जनाइएको छ । यद्यपि सहभागी स्वयंसेवकमा खोपकै कारण उक्त समस्या देखिएको यकिन नभइसकेको बीबीसीले उल्लेख गरेको छ । यसबारे थप अनुसन्धान गर्न स्वतन्त्र जाँचबुझ गरिने जनाइएको छ । खोपको अन्तिम अर्थात् तेस्रो परीक्षणको नतिजा कस्तो आउँछ भनेर संसारभरका मानिसले चासो व्यक्त गरिरहेका बेला पछिल्लो समाचार सार्वजनिक भएको हो । खोपको तेस्रो परीक्षणमा अमेरिका, बेलायत, ब्राजिल, दक्षिण अफ्रिकालगायत देशका झन्डै ३० हजार स्वयंसेवक सहभागी छन् । तेस्रो चरणको परीक्षणका क्रममा हजारौं जनालाई खोप दिएर यसको प्रभावकारिता, साइड इफेक्ट तथा सबै समूहका मानिसमा सुरक्षित भएनभएको परीक्षण गरिन्छ । वैज्ञानिकहरूका अनुसार यो प्रक्रिया पूरा गर्न लामो समय लाग्न सक्छ ।हाल संसारभर करिब एक दर्जन खोप विकासका क्रममा छन् । तीमध्ये अस्ट्राजेनेका र अक्सफोर्ड विश्वविद्यालयले बनाएको खोप कोरोना भाइरसविरुद्ध प्रभावकारी हुने अपेक्षा गरिएको छ । अस्ट्राजेनेकाले विभिन्न देशमा उक्त खोपका ४० करोडभन्दा बढी डोज आपूर्तिको पहिलो सम्झौता गरिसकेको छ । बेलायतले मात्र यो खोप १० करोड डोज किन्न सम्झौता गरिसकेको छ । अमेरिकी सरकारबाट १ अर्ब डलर बढी सहयोग पाएको कम्पनीले सन् २०२१ भित्रमा खोपको एक अर्ब डोज उत्पादन गर्ने क्षमता राख्छ । खोप परीक्षणमा तत्काल गरिएको स्थगनलाई सामान्य कदम भएको कतिपय जानकारहरूको भनाइ छ । बेलायतको बर्मिङघम विश्वविद्यालयका औषधि विज्ञानका वरिष्ठ उपप्राध्यापक एवं युरोपियन सोसाइटी फर क्लिनिकल फार्मेसीका अनुसन्धान विभाग प्रमुख डा विभु पौड्याल उक्त खोपको परीक्षण केही दिनमा सुचारु हुने बताउँछन् । खोपको मुख्य सामग्री नभई निर्माणका क्रममा प्रयोग भएका अन्य पदार्थ जस्तै तरल झोल तथा केही केमिकलले मानिसको शरीरमा सामान्य प्रतिक्रिया उत्पन्न हुन सक्ने उनको भनाइ छ । बिरामीको अवस्था खोपले हो वा होइन पहिला त्यो पत्ता लगाउनुपर्छ, पौडेलले कान्तिपुरसँग भने, यदि त्यसो हो भने कत्तिको गम्भीर समस्या हो र त्यो अरूमा दोहोरिन सक्छ कि सक्दैन भन्ने हेरिन्छ । उनका अनुसार खोपका कारणले हो भने पनि त्यस्तो प्रतिकूलताप्रति सतर्कता अपनाएर ट्रायल जारी राख्न प्रोटोकल परिवर्तन हुन सक्ने पौडेलले जनाए । उनका अनुसार मानिसले अन्य औषधि सेवन गर्दा जस्तै मधुमेहको औषधि खाँदा पेट दुख्ने, कोलेस्ट्रोलको खाँदा मांसपेशी दुख्नुजस्तै यसलाई सामान्य मान्न सकिन्छ । कहिलेकाहीं यस्तो नकारात्मक लक्षण औषधि खानेबित्तिक्कै भयो भने त्यो औषधिकै कारणले नहुन पनि सक्छ । त्यसैले यसबारे थप अध्ययन गरेर मात्र निष्कर्षमा पुग्न सकिन्छ, पौडेलले भने ।"
मेक्सिकोले रुसी खोप किन्ने,"मस्कोकाराकस (एजेन्सी) मेक्सिकोले रुससँग कोरोना भाइरस (कोभिड१९) विरुद्धको ३ करोड २० लाख डोज खोप किन्ने भएको छ । रुसको सार्वभौम सम्पत्ति कोषले उक्त परिमाणको खोप मेक्सिकोलाई बिक्री गर्ने जनाएको हो । कोषका अनुसार रूसमा निर्माण गरिएको स्पुतनिक५ खोप मेक्सिकोको एक मुख्य फर्मास्युटिकल कम्पनीलाई बिक्री गर्ने सम्झौता भएको समाचार संस्था रोयटर्सले जनाएको छ । यो सम्झौता स्पुतनिक५ खोप निर्यातका लागि गरिएको दोस्रो सम्झौता हो । रोयटर्सका अनुसार यसअघि रुसी प्रत्यक्ष लगानी कोष (आरडीआईएफ) ले पहिलो सम्झौता अगस्टमा काजखस्तानसँग गरेको थियो । रुसले अगस्ट ११ मा कोभिड१९ विरुद्धको खोप निर्माण सफल भएको दाबी गरेको थियो । उक्त खोप कोभिडविरुद्धको विश्वकै पहिलो खोप भएको जनाइएको छ । रुसी राष्ट्रपति भ्लादिमिर पुटिनले कोभिडविरुद्धको खोप सफल दाबी गर्दै उक्त खोप आफ्नी छोरीलाई समेत दिइएको जनाएका थिए तर अमेरिकालगायत पश्चिमा राष्ट्रहरूले उक्त खोप निर्माणका क्रममा सबै प्रक्रिया पूरा गरेकोमा आशंका व्यक्त गरेका छन् । विश्व स्वास्थ्य संगठनले पनि रुसमा निर्मित खोप मापदण्ड पूरा नगरी प्रयोगमा ल्याइएको दाबी गरेको छ । तर रुसले भने ती आरोपहरूको खण्डन गर्दै खोप आपत्कालीन प्रयोगमा आइसकेको जनाएको छ । यसैबीच, भेनेजुएलाका राष्ट्रपति निकोलास मडुरोले कोभिड१९ विरुद्ध रुसले तयार पारेको स्पुतनिक५ खोप क्लिनिकल परीक्षणका लागि सेप्टेम्बर महिनाभित्र भेनेजुएला आइपुग्ने बताएका छन् । भेनेजुएलाको टेलिभिजनबाट सम्बोधन गर्दै राष्ट्रपति मडुरोले राष्ट्रिय सभाको आगामी चुनावमा उम्मेदवार हुने सबैलाई उक्त खोप दिनेबारे निर्वाचन आयोगका पदाधिकारीसँग छलफल भइरहेको समेत जनाएका छन् । चुनावमा करिब १४ हजारभन्दा बढी आकांक्षी छन् । रुसको गामालेया केन्द्रले निर्माण गरेको खोपलाई रुस सरकारले औपचारिक मान्यता प्रदान गरिसकेको छ । उत्पादनकर्ता रुसी प्रत्यक्ष लगानी कोष (आरडीआईएफ) का प्रमुख कार्यकारी किरिल दिमित्रेभले विश्वका २० भन्दा बढी मुलुकले अर्बौं डोजका लागि आवेदन दिइसकेको बताएका छन् । उनका अनुसार उक्त खोप विश्वका पाँच देशमा उत्पादनका लागि रुसले सहमति दिइसकेको छ ।"
ग्रिसको आप्रवासी शिविरमा आगलागी,एथेन्स (एपी) ग्रिसको लेस्बोस द्वीपमा रहेको शिविरमा आगलागी भएपछि एक हजारभन्दा बढी आप्रवासी अन्यत्र भागेका छन् । ग्रिसको मोरिया शिविर र त्यस आसपासको क्षेत्रमा झन्डै १२ हजार ५ सय आप्रवासीले आश्रय लिइरहेका छन् । शिविरमा रहेका सोमाली नागरिकमा कोरोना भाइरस (कोभिड१९) को संक्रमण पुष्टि भएपछि केही दिनअघि उक्त क्षेत्रमा लकडाउन गरिएको थियो । लेस्बोसको प्रमुख सहर माइलिनका मेयर स्ट्राटोस काइटेलिसले शिविरभित्र र वरिपरिका क्षेत्रमा आगो फैलिएको र घरहरू क्षतिग्रस्त भएको जनाए ।
"अफगान उपराष्ट्रपतिलाई लक्षित गरी बम विस्फोट, १० को मृत्यु","काबुल (एजेन्सी) अफगानिस्तानका उपराष्ट्रपति अमरुल्लाह सलेहलाई लक्षित गरी भएको बम विस्फोटमा कम्तीमा १० जनाको मृत्यु भएको छ । विस्फोटमा १५ जना घाइते छन् । राजधानी काबुलमा बुधबार गराइएको विस्फोटमा सलेहको मुख र हात आंशिक रूपमा जलेको छ । बम विस्फोटलगत्तै घटनास्थलमा धूवाँको ठूलो मुस्लो उडेको सामाजिक सञ्जालमा सार्वजनिक भिडियो दृश्यमा देखिन्छ । तालिवान र अफगान अधिकारीबीच पहिलो औपचारिक वार्ताको तयारी भइरहेका बेला विस्फोट गराइएको हो । तालिवान प्रवक्ता जाबिहुल्लाह मुजाहिदले ट्वीटमार्फत घटनामा आफ्नो समूहको संलग्नता नभएको बताएका छन् । यसअघि अफगानिस्तानको गुप्तचर विभागका पूर्वप्रमुखसमेत रहेका सलेह तालिवानको कट्टर विरोधीका रूपमा चिनिन्छन् । यसअघि पनि उनलाई कैयौंपटक मार्ने प्रयास गरिए पनि उनी बाँच्न सफल भएका थिए । गत वर्ष सलेहलक्षित विस्फोटमा २० जनाको ज्यान गएको थियो । अफगानिस्तानको गृह मन्त्रालयका प्रवक्ता तारिक अराइनले अज्ञात समूहले उपराष्ट्रपतिलाई निसाना बनाएर विस्फोट गराएको पुष्टि गरेका छन् । उनले विस्फोटमा मारिएका १० जना सर्वसाधारण रहेको जनाए । तारिकका अनुसार घाइतेमध्ये एक सलेहका अंगरक्षक हुन् । एक प्रत्यक्षदर्शीले समाचार संस्था रोयटर्ससँग कुरा गर्दै सरकारको आलोचना गरेका छन् । विस्फोटमा मैले एक आफन्त गुमाएँ । अर्का एक जना घाइते छन्, उनले भने, यो कस्तो सरकार हो ? न घटनास्थलमा एम्बुलेन्स आउँछ, न त सुरक्षाकर्मी नै ।अफगान राष्ट्रपति असरफ घानीले घटनाको कडा शब्दमा निन्दा गरेका छन् । आतंकवादी र उनीहरूका विदेश समर्थकले अफगान जनताको शान्तिप्रतिको विश्वासलाई नजरअन्दाज गर्न सक्दैनन्, घानीद्वारा जारी विज्ञप्तिमा उल्लेख छ । उनले उपराष्ट्रपति तथा विस्फोटका अन्य घाइतेलाई अस्पताल पुगेर भेटेको जनाइएको छ । त्यसैगरी, अफगानिस्तानमा रहेको युरोपेली संघको प्रतिनिधिमण्डलले पनि घटनाको भर्त्सना गर्दै घटनालाई शान्ति कायम गर्न भइरहेका प्रयासलाई असफल पार्ने षड्यन्त्र भएको बताएको छ । अफगान अधिकारीले आगामी केही दिनभित्र कतारको राजधानी दोहामा तालिवान प्रतिनिधिहरूसँग वार्ता गर्ने बताइएको छ । तालिवानले अफगानिस्तानमा शान्ति स्थापनाका लागि गत फेब्रुअरीमा अमेरिकासँग एक सम्झौता गरेका थिए । उक्त सम्झौतापछि तालिवानले अमेरिकी सुरक्षा फौजलक्षित आक्रमण रोकेका भए पनि विभिन्न विद्रोही समूहले अफगान सेना तथा सरकारविरोधी आक्रमणलाई निरन्तरता दिँदै आएका छन् ।"
"अफगान उपराष्ट्रपतिलाई लक्षित गरी बम विस्फोट, १० को मृत्यु","काबुल (एजेन्सी) अफगानिस्तानका उपराष्ट्रपति अमरुल्लाह सलेहलाई लक्षित गरी भएको बम विस्फोटमा कम्तीमा १० जनाको मृत्यु भएको छ । विस्फोटमा १५ जना घाइते छन् । राजधानी काबुलमा बुधबार गराइएको विस्फोटमा सलेहको मुख र हात आंशिक रूपमा जलेको छ । बम विस्फोटलगत्तै घटनास्थलमा धूवाँको ठूलो मुस्लो उडेको सामाजिक सञ्जालमा सार्वजनिक भिडियो दृश्यमा देखिन्छ । तालिवान र अफगान अधिकारीबीच पहिलो औपचारिक वार्ताको तयारी भइरहेका बेला विस्फोट गराइएको हो । तालिवान प्रवक्ता जाबिहुल्लाह मुजाहिदले ट्वीटमार्फत घटनामा आफ्नो समूहको संलग्नता नभएको बताएका छन् । यसअघि अफगानिस्तानको गुप्तचर विभागका पूर्वप्रमुखसमेत रहेका सलेह तालिवानको कट्टर विरोधीका रूपमा चिनिन्छन् । यसअघि पनि उनलाई कैयौंपटक मार्ने प्रयास गरिए पनि उनी बाँच्न सफल भएका थिए । गत वर्ष सलेहलक्षित विस्फोटमा २० जनाको ज्यान गएको थियो । अफगानिस्तानको गृह मन्त्रालयका प्रवक्ता तारिक अराइनले अज्ञात समूहले उपराष्ट्रपतिलाई निसाना बनाएर विस्फोट गराएको पुष्टि गरेका छन् । उनले विस्फोटमा मारिएका १० जना सर्वसाधारण रहेको जनाए । तारिकका अनुसार घाइतेमध्ये एक सलेहका अंगरक्षक हुन् । एक प्रत्यक्षदर्शीले समाचार संस्था रोयटर्ससँग कुरा गर्दै सरकारको आलोचना गरेका छन् । विस्फोटमा मैले एक आफन्त गुमाएँ । अर्का एक जना घाइते छन्, उनले भने, यो कस्तो सरकार हो ? न घटनास्थलमा एम्बुलेन्स आउँछ, न त सुरक्षाकर्मी नै ।अफगान राष्ट्रपति असरफ घानीले घटनाको कडा शब्दमा निन्दा गरेका छन् । आतंकवादी र उनीहरूका विदेश समर्थकले अफगान जनताको शान्तिप्रतिको विश्वासलाई नजरअन्दाज गर्न सक्दैनन्, घानीद्वारा जारी विज्ञप्तिमा उल्लेख छ । उनले उपराष्ट्रपति तथा विस्फोटका अन्य घाइतेलाई अस्पताल पुगेर भेटेको जनाइएको छ । त्यसैगरी, अफगानिस्तानमा रहेको युरोपेली संघको प्रतिनिधिमण्डलले पनि घटनाको भर्त्सना गर्दै घटनालाई शान्ति कायम गर्न भइरहेका प्रयासलाई असफल पार्ने षड्यन्त्र भएको बताएको छ । अफगान अधिकारीले आगामी केही दिनभित्र कतारको राजधानी दोहामा तालिवान प्रतिनिधिहरूसँग वार्ता गर्ने बताइएको छ । तालिवानले अफगानिस्तानमा शान्ति स्थापनाका लागि गत फेब्रुअरीमा अमेरिकासँग एक सम्झौता गरेका थिए । उक्त सम्झौतापछि तालिवानले अमेरिकी सुरक्षा फौजलक्षित आक्रमण रोकेका भए पनि विभिन्न विद्रोही समूहले अफगान सेना तथा सरकारविरोधी आक्रमणलाई निरन्तरता दिँदै आएका छन् ।"
लोकल एजेन्टको विवादले ईपासपोर्टको ठेक्का रद्द हुँदै,"विद्युतीय राहदानी (ईपासपोर्ट) छपाइका लागि दोस्रोपटक आह्वान गरिएको टेन्डर रद्द हुने भएको छ । ईपासपोर्ट छाप्नका लागि परेको प्रस्तावको प्राविधिक मूल्यांकन गर्न गठित समितिले ठेक्का रद्द गर्नुपर्ने आशयको प्रतिवेदन राहदानी विभागका महानिर्देशक रामकाजी खड्कालाई बुझाउने तयारी गरेको छ । समितिले एकदुई दिनभित्रै आफ्नो प्रतिवेदन राहदानी विभागका महानिर्देशकलाई बुझाउनेछ, परराष्ट्र मन्त्रालय स्रोतले भन्यो, ठेक्कामा सहभागी चारवटै कम्पनीको कागजात राम्रो नभएको कारणसहित ठेक्का रद्द गर्न सिफारिस गर्न लागिएको हो । कागजातलाई कारण देखाएर ठेक्का रद्द गर्ने तयारी भए पनि अन्तर्यमा भने ठेक्कामा सहभागी कम्पनीका नेपालस्थित स्थानीय एजेन्टको आपसी रिसइबी मुख्य कारण हो । विभागले २० लाख प्रति ईपासपोर्ट छपाइका लागि गत फागुन १९ मा टेन्डर आह्वान गरेको थियो । टेन्डर प्रक्रियामा फ्रान्स, अमेरिका, जर्मनी र चिनियाँसहित चार कम्पनीले भाग लिएका थिए ।यसअघि खोलिएको प्रस्तावअनुसार फ्रान्सेली कम्पनी आइडेमिया आइडेन्टिटी एन्ड सेक्युरिटीले २६५९ मिलियन अमेरिकी डलर, अमेरिकी कम्पनी एचआईडी ग्लोबलले २९२७ मिलियन अमेरिकी डलर, जर्मनीको लिबवा आईडी सर्भिसले ३९३२ मिलियन अमेरिकी डलर र चिनियाँ कम्पनी आइसिनो कर्पोरेसनले ३२६५ मिलियनमा पासपोर्ट छाप्ने प्रस्ताव गरेका छन् । आर्थिक प्रस्ताव खोलेपछि विभागले प्राविधिक प्रस्तावको मूल्यांकन गर्न समिति गठन गरेको थियो । समितिको प्रतिवेदनलाई आधार बनाएर दोस्रोपटक पनि पासपोर्टको टेन्डर रद्द गर्न लागिएको हो ।ईपासपोर्ट छपाइका लागि सबैभन्दा कम मूल्य प्रस्ताव गरेको फ्रान्सेली आइडेमिया केही वर्षअघि दुई वटा कम्पनी गाभिएर बनेको हो । यसअघि मेसिन रिडेबल पासपोर्ट (एमआरपी) छाप्ने ठेक्का पाएको फ्रान्सेली कम्पनी ओबर्थर टेक्नोलोजी र सफ्रान आइडेन्टिटी एन्ड सेक्युरिटी (मोर्फो) कम्पनी मिलेर ओटीमोर्फो नामक कम्पनी स्थापना गरेका थिए । पछि यसको पुनः नामकरण गर्दै आइडेमिया राखियो ।आइडेमिया बन्नुअघि ओबर्थर र मोर्फो दुवै कम्पनीका नेपालमा छुट्टाछुट्टै लोकल एजेन्ट थिए, परराष्ट्र मन्त्रालय स्रोतले भन्यो, दुई कम्पनी एक भएपछि दुवै लोकल एजेन्ट पनि एकै कम्पनीअन्तर्गत आए । ठूला प्रोजेक्टमा आफू लोकल एजेन्ट हुन नपाएपछि लोकल एजेन्टबीच नै प्रतिस्पर्धा भएर आफ्नै कम्पनीलाई ठेक्का पर्न नदिन चलखेल भएको परराष्ट्र मन्त्रालय स्रोतले जनाएको छ ।आइडेमियाले अघिल्लो वर्ष गृह मन्त्रालयअन्तर्गतको राष्ट्रिय पञ्जीकरण विभागसँग राष्ट्रिय परिचयपत्र छाप्न आवश्यक उपकरण जडान गर्न करिब ८७ करोड बराबरको ठेक्का हात पारेको थियो । राहदानी छाप्न आइडेमियाले हालेको प्रस्तावमा लोकल एजेन्ट एक व्यक्ति छन् भने राष्ट्रिय परिचयपत्र छपाइका लागि उपकरण जडान गर्न चुनिएको स्थानीय एजेन्ट अर्को कम्पनी छ, परराष्ट्रका एक अधिकारीले भने, फरकफरक व्यक्तिबीच लोकल एजेन्ट बन्ने प्रतिस्पर्धा र आफू बन्न नपाएपछिको रिसइबीका कारण ठेक्का प्रक्रिया विवादित बन्न पुगेको हो ।ओबर्थर र मोर्फो मिलेर आइडेमिया बन्नुअघि मोर्फोले राष्ट्रिय परिचयपत्र छपाइको जिम्मा पाएको थियो । सरकारले ०७३ मा मोर्फोलाई १ लाख १७ हजार परिचयपत्र छाप्न ४९ करोड रुपैयाँ बराबरको नमुना परियोजनाको जिम्मा दिएको थियो । मोर्फोले समयमै काम नगरेपछि परियोजना लामो समयसम्म अलपत्र बन्यो । फ्रान्सेली कम्पनीले कार्ड छाप्न ढिलाइ गरेपछि सरकारले ०७५ मंसिरबाट बल्ल कार्ड बाँड्न सुरु गरेको थियो ।ठेक्का रद्द गर्न पूर्वसञ्चार तथा सूचना प्रविधिमन्त्री गोकुल बाँस्कोटा पनि सक्रिय भएको स्रोतले जनाएको छ । केही दिनअघि प्रधानमन्त्री भेट्न बालुवाटार पुगेका बाँस्कोटाले पासपोर्ट छपाइका लागि परेका प्रस्ताव महँगो भएको भन्दै रद्द गर्न सुझाएका थिए । बाँस्कोटाको सक्रियतापछि मन्त्रिपरिषद् कार्यालयले ठेक्का रद्द गर्न दबाब दिएपछि मूल्यांकन समितिको प्रतिवेदनमा सुझाव राखेर प्रक्रिया रद्द गर्न लागिएको स्रोतले बताएको छ । बास्कोटाले भने पासपोर्टको ठेक्का प्रक्रियाबारे कुनै जानकारी नभएको बताए । विभागले ईपासपोर्ट छपाइका लागि पहिलोपटक ०७६ भदौ १० मा ठेक्का आह्वान गरेको थियो । विभागले ५ वर्षमा ५० लाख ईपासपोर्ट छपाइका लागि गरेको ठेक्का कात्तिक २१ गते बोलपत्र बुझाउने अन्तिम दिन रद्द गरिएको थियो । पहिलोपटक आह्वान गरिएको ठेक्कामा विभिन्न देशका १५ वटा कम्पनीले प्रस्ताव बुझाइसकेका थिए ।मन्त्रिपरिषद्ले आफ्नै देशमा सेक्युरिटी प्रेस स्थापना गर्न लागेको र सोही सेक्युरिटी प्रेसमा राहदानी छाप्न सकिने भन्दै विभागलाई ठेक्का रद्द गर्न निर्देशन दिएको थियो । तर विवादित खरिद प्रक्रिया र तत्कालीन सञ्चारमन्त्री बाँस्कोटाले घूस बार्गेनिङ गरिरहेको अडियो सार्वजनिक भएपछि सेक्युरिटी प्रेस खरिद प्रक्रिया रोकिएको छ । सेक्युरिटी प्रेस स्थापना अनिश्चित बनेपछि पासपोर्ट अभाव टार्न विभागले गत वर्ष दोस्रोपटक टेन्डर आह्वान गरेको हो । विभागका अनुसार हाल झन्डै ५ लाख थान एमआरपी मात्रै बाँकी छ ।ईपासपोर्ट टेन्डरबारेको पछिल्लो स्थितिबारे आफू जानकार नरहेको परराष्ट्र सचिव शंकर बैरागीले बताए ।राहदानी विभागका महानिर्देशकले यसबारेको मूल्यांकन प्रतिवेदन परराष्ट्रमा पेस गरेपछि मात्रै विषयवस्तु थाहा हुने उनको प्रतिक्रिया छ । दोस्रोपटक पनि ठेक्का रद्द गर्ने अवस्था आएपछि विभागका अधिकारी भने पासपोर्ट अभाव हुने चिन्तामा छन् । कोभिड१९ को संक्रमण सकिएपछि पासपोर्ट एक वर्षका लागि पनि पुग्दैन, विभागका एक अधिकारीले भने, अब फेरि तत्काल नयाँ ठेक्का प्रक्रिया सुरु भए पनि पूरा हुन एक वर्षभन्दा बढी लाग्छ ।पटकपटक ठेक्का रद्द हुँदा नेपालको ठेक्का प्रक्रियाप्रति अन्तर्राष्ट्रिय कम्पनीहरूको विश्वास गुम्दै जाने परराष्ट्र मन्त्रालयका एक अधिकारीले बताए । कोही व्यक्तिको रिसइबी र महत्त्वाकांक्षाका कारण पटकपटक ठेक्का प्रक्रिया रद्द हुँदा विश्वसनीयता गुम्छ, ती अधिकारीले भने, पहिलोपटक आह्वान गरिएको ठेक्कामा १५ वटा प्रस्ताव पर्नु र दोस्रोपटक गर्दा चार वटा मात्रै प्रस्ताव पर्नु त्यसैको उदाहरण हो । सरकारले ठेक्का प्रक्रिया ढिला गरेकै कारण अघिल्लोपटक पनि एमआरपी छाप्न तत्कालीन फ्रान्सेली कम्पनी ओबर्थरलाई बिनाप्रतिस्पर्धा जिम्मा दिइएको थियो । महालेखापरीक्षकको कार्यालयले गत वर्ष सार्वजनिक गरेको आफ्नो प्रतिवेदनमा ओबर्थरसँग ५ वर्षे सम्झौता समाप्त हुँदासम्म विभागले नयाँ ठेक्का प्रक्रिया नगरी प्रतिस्पर्धाबिनै छाप्न दिँदा लागत महँगो बनेको जनाइएको छ ।फ्रान्सस्थित कम्पनीसँगको सम्झौता ०७२ मंसिर ८ मा समाप्त हुनुअगावै राहदानी छपाइ प्रक्रिया नबढाई नेपाल सरकारबाट स्वीकृत भेरिएसनबाट करसमेत अमेरिकी डलर ५१४ मा प्रतिराहदानी आपूर्ति तथा पर्सलाइसेजन हुने व्यवस्था गर्दा प्रतिराहदानी अमेरिकी डलर १५५ ले २५ लाख राहदानीको अमेरिकी डलर ३८ लाख ९३ हजार २ सय ५० बढी पर्ने गरी सम्झौता गरेको छ, प्रतिवेदनको निष्कर्ष छ । विभागका महानिर्देशक खड्का हाल जर्मनीका लागि राजदूतमा प्रस्तावित रहेको र बिहीबार संसदीय सुनुवाइमा उपस्थित हुने भएकाले ईपासपोर्टबारेको प्रतिवेदन मन्त्रालयमा बुझाउन ढिलाइ भएको हो ।"
व्यवसायीलाई ब्याज तिर्नै हम्मे,"तर, बस किन्न एनआईसी एसिया बैंकबाट लिएको ४ करोड ऋणको ब्याज बढिरहेको छ । सरकारले दिने भनेको छुट पनि बैंकले दिएको छैन । मोहनलाई अहिले बैंकको ब्याज र किस्ता कसरी चलाउने भन्ने चिन्ता छ । कमाएको सम्पत्ति मात्र होइन, भएको घरसम्पत्ति पनि धितोमा छ, उनले भने, अब त उठ्नै नसक्ने गरी चुर्लुम्म डुबियो । के गर्ने अन्योल छ ? आफैं बाँच्नका लागि पनि विकल्प खोज्नुपर्ने भएको छ । मोहन झन्डै ३ दशकदेखि बस व्यवसायमा छन् । बसबाहेक अन्य काममा नलागेकाले अब के गर्ने भनेर बिलखबन्दमा परेको उनले बताए । नेपाल यातायात व्यवसायी राष्ट्रिय महासंघका अनुसार देशभरमा बस र जिप गरी २ लाख ५० हजार सार्वजनिक सवारी छन् । तिनमा झन्डै साढे १२ खर्बको लगानी भएको छ । व्यवसायीहरू धेरैले बैंक तथा वित्तीय संस्थाबाट ऋण लिएका छन् । अहिले त्यही ऋणको ब्याज र किस्ता बुझाउन नसक्दा उनीहरू बिलखबन्दमा परेका हुन् ।बैंकले किस्ता र ब्याज मागेर दिनको दिन तनाव दिन्छन्, बस व्यवसायी रचना पन्थले भनिन्, कमाउने बस थन्केका छन् । कहाँबाट कसरी बुझाउने उपाय छैन । पन्थका ११ बस छन् । बैंकबाट लिएको ऋणको मासिक ७ लाख ५० हजार किस्ता र ब्याज मात्रै बुझाउनुपर्छ । बस नचलेको ५ महिना भइसक्यो । हामी विकल्पविहीन भएका छौं, उनले भनिन्, व्यवसायीले अबको ६ महिनासम्म बैंकलाई ब्याज र किस्ता तिर्न नसके पनि सरकारले व्यवसायीलाई कालोसूचीमा निकाल्न नहुने बनाइदिनुपर्छ ।सरकारले सार्वजनिक यातायातलाई मध्यम प्रभावितको सूचीमा राखेको छ । त्यही आधारमा अघिल्लो वैशाखदेखि असारसम्मको सार्वजनिक बसको कर्जामा २ प्रतिशत ब्याज घटाउन निर्देशन दिएको छ । यसमा व्यवसायीहरूको चित्तदुखाइ छ । सार्वजनिक सवारी व्यवसायीका दुःख कहिल्यै सरकारले देखेन । लकडाउनसँगै ठ्याक्कै बन्द भएको व्यवसायलाई सरकारले पूर्ण प्रभावित पनि भनेन । त्यो आधारमा छुटको प्राथमिकतामा पनि पछाडि पर्यौं, पश्चिम नेपाल बस व्यवसायी प्रालिका अध्यक्ष दधिराम खरेलले भने, हामी उठ्नै नसक्ने गरी पछारिएका छौं ।"
व्यवसायीलाई ब्याज तिर्नै हम्मे,"तर, बस किन्न एनआईसी एसिया बैंकबाट लिएको ४ करोड ऋणको ब्याज बढिरहेको छ । सरकारले दिने भनेको छुट पनि बैंकले दिएको छैन । मोहनलाई अहिले बैंकको ब्याज र किस्ता कसरी चलाउने भन्ने चिन्ता छ । कमाएको सम्पत्ति मात्र होइन, भएको घरसम्पत्ति पनि धितोमा छ, उनले भने, अब त उठ्नै नसक्ने गरी चुर्लुम्म डुबियो । के गर्ने अन्योल छ ? आफैं बाँच्नका लागि पनि विकल्प खोज्नुपर्ने भएको छ । मोहन झन्डै ३ दशकदेखि बस व्यवसायमा छन् । बसबाहेक अन्य काममा नलागेकाले अब के गर्ने भनेर बिलखबन्दमा परेको उनले बताए । नेपाल यातायात व्यवसायी राष्ट्रिय महासंघका अनुसार देशभरमा बस र जिप गरी २ लाख ५० हजार सार्वजनिक सवारी छन् । तिनमा झन्डै साढे १२ खर्बको लगानी भएको छ । व्यवसायीहरू धेरैले बैंक तथा वित्तीय संस्थाबाट ऋण लिएका छन् । अहिले त्यही ऋणको ब्याज र किस्ता बुझाउन नसक्दा उनीहरू बिलखबन्दमा परेका हुन् ।बैंकले किस्ता र ब्याज मागेर दिनको दिन तनाव दिन्छन्, बस व्यवसायी रचना पन्थले भनिन्, कमाउने बस थन्केका छन् । कहाँबाट कसरी बुझाउने उपाय छैन । पन्थका ११ बस छन् । बैंकबाट लिएको ऋणको मासिक ७ लाख ५० हजार किस्ता र ब्याज मात्रै बुझाउनुपर्छ । बस नचलेको ५ महिना भइसक्यो । हामी विकल्पविहीन भएका छौं, उनले भनिन्, व्यवसायीले अबको ६ महिनासम्म बैंकलाई ब्याज र किस्ता तिर्न नसके पनि सरकारले व्यवसायीलाई कालोसूचीमा निकाल्न नहुने बनाइदिनुपर्छ ।सरकारले सार्वजनिक यातायातलाई मध्यम प्रभावितको सूचीमा राखेको छ । त्यही आधारमा अघिल्लो वैशाखदेखि असारसम्मको सार्वजनिक बसको कर्जामा २ प्रतिशत ब्याज घटाउन निर्देशन दिएको छ । यसमा व्यवसायीहरूको चित्तदुखाइ छ । सार्वजनिक सवारी व्यवसायीका दुःख कहिल्यै सरकारले देखेन । लकडाउनसँगै ठ्याक्कै बन्द भएको व्यवसायलाई सरकारले पूर्ण प्रभावित पनि भनेन । त्यो आधारमा छुटको प्राथमिकतामा पनि पछाडि पर्यौं, पश्चिम नेपाल बस व्यवसायी प्रालिका अध्यक्ष दधिराम खरेलले भने, हामी उठ्नै नसक्ने गरी पछारिएका छौं ।"
अनुमति नदिए पनि असोज १ देखि गाडी चलाउँछौं,"यातायात व्यवसायीले जसरी पनि असोज १ देखि यातायातका साधन सञ्चालनमा ल्याउने बताएका छन् । सरकारले असोज १ बाट लामो दूरीका सवारी सञ्चालन गर्ने निर्णय गरे पनि अन्योलपूर्ण अवस्था कायमै रहेका बेला व्यवसायीले यस्तो दाबी गरेका छन् । कोरोनाका कारण देखाउँदै सरकारले पटकपटक लामो दूरीका सवारी सञ्चालन गर्ने समय सार्दै आएकाले पनि व्यवसायी सरकारको कदममा ढुक्क छैनन् । अब पनि रोक लगाए त्यसलार्ई नमान्ने र जबर्जस्ती सवारी चलाउने व्यवसायीको भनाइ छ । नेपाल यातायात व्यवसायी राष्ट्रिय महासंघ र तीनवटै मजदुर ट्रेड युनियनसहितको टोलीले बुधबार यातायात व्यवस्था विभागका महानिर्देशक गोगनबहादुर हमाललाई भेटेका छन् । भेटमा व्यवसायीले असोज १ बाट सवारी चलाउने वातावरण बनाइदिन माग गरे । ६ महिनादेखि सार्वजनिक सवारी घर, ग्यारेज र बसपार्कमा थन्किएकाले कतिपय सवारी चलाउनै नसकिने गरी बिग्रिएको नेपाल यातायात व्यवसायी राष्ट्रिय महासंघका महासचिव सरोज सिटौलाको दाबी छ । अब गाडी चलाउनैपर्छ, धैर्य गर्न सक्ने अवस्था छैन, उनले भने, स्वास्थ्य मापदण्ड अपनाएर गाडी चलाउन दिनुपर्छ । भोक र रोगले यातायात मजदुर थला पर्दै गएको उनले सुनाए । गाडीको कन्डिसन ठीक छैन, सरकारले असोज १ गतेबाट सवारी सञ्चालन गर्न दिने निर्णय गरिसकेको छ, उनले भने, यसलाई कार्यान्वयन गरियोस् । व्यवसायीलाई बिमा र बैंकले किस्ता तिर्न ताकेता गरिरहेका छन् । चैत ११ देखि सवारी ठप्प भएकाले आम्दानी छैन । जसले गर्दा किस्ता तिर्न सक्ने अवस्था नभएको व्यवसायी बताउँछन् । कतिपय गाडीका इन्जिन बिग्रिएको र टायरसमेत ड्यामेज भएका छन् । कोभिडले गर्दा सरकारले दिएको निर्देशन एकदम अनुशासित भएर पालना गर्यौं, उनले भने, सबै मजदुरले पालना गरे, अब रोगले भन्दा पनि भोकको सामना गर्न गाह्रो हुने भयो । सरकारले केही सहुलियत नदिँदा झन् बढी समस्या भएको उनको भनाइ छ । सरकारले यातायात श्रमिकलाई राहतका नाममा एक गेडो चामल पनि उपलब्ध नगराएको नेपाल यातायात स्वतन्त्र मजदुर संगठनका अध्यक्ष भीमज्वाला राईले गुनासो गरे । यातायात श्रमिकको अवस्था अत्यन्त नाजुक छ, उनले भने, खाद्यान्न संकट त्यत्तिकै छ । दैनिक काम गरेर छाक टार्ने श्रमिक धेरै रहेको उनले बताए । दुईतीन महिना भाडा तिर्न नसकेका यातायात मजदुरलाई घरधनीले पक्राउ गरेर प्रहरीमै बुझाए, उनले भने, त्यसैले अवस्था नाजुक बन्दै गएको छ, यातायात मजदुरलाई ज्वरो आउँदा सिटामोल खान सक्ने अवस्था छैन । सरकारसँग पटकपटक राहतका लागि याचना गरे पनि केही सुनुवाइ नभएको उनको भनाइ छ । मजदुरको चीत्कार सरकारले सुनेन, निरन्तर लकडाउन र निषेधाज्ञा थप्ने काम मात्र भयो, उनले भने, अहिलेसम्म हामीले सरकारलाई साथ दियौं, अब सक्दैनौं । श्रमिकले भोगेका पीडाबारे यातायात व्यवस्था विभागमा जानकारी गराएको उनले बताए । यता विभागका महानिर्देशक हमालले व्यवसायीका माग जायज रहेको प्रतिक्रिया दिए । हामी सवारी सञ्चालन गर्ने पक्षमै छौं, उनले भने, स्वास्थ्य मापदण्ड अपनाएर सवारी चलाउन सकिन्छ, व्यवसायीले राखेका माग सम्बन्धित निकायमा पठाउँछौं । यात्रुवाहक र मालवाहक सवारीमा १० खर्ब रुपैयाँ लगानी छ । बैंकको लगानी मात्र ७० देखि ८० प्रतिशतसम्म रहेको यातायात व्यवसायी बताउँछन् । यस क्षेत्रमा २१ लाख रोजगार छन् । त्यसमध्ये प्रायः यति बेला बेरोजगार छन् । देशभर यात्रुवाहक सवारीको संख्या साढे ३ लाख छ ।"
कर तिर्ने भाखा सारिदेऊ,"निषेधाज्ञा खुलेकै भोलिपल्ट कर तिर भन्नु उचित भएन । राजेन्द्र मल्ल वरिष्ठ उपाध्यक्ष, चेम्बर अफ कमर्स"
विकल्प खोज्दै होमस्टे व्यवसायी,"होमस्टे व्यवसायमा सम्भावना देखेपछि बैजनाथ गाउँपालिकास्थित गाभर भ्यालीका गंगादत्त जैसीले बैंकबाट २० लाख रुपैयाँ ऋण निकालेर लगानी गरे । व्यवसाय फस्टाइरहेको थियो । आम्दानी भएपछि ऋण चुक्ता गर्न सहज थियो । ५ लाख रुपैयाँ बुझाउन बाँकी थियो । आन्तरिक र बाह्य पर्यटक आउँथे । स्वागत सत्कारमा परिवार व्यस्त हुन्थे । पाँच महिनायता उनीहरूको दैनिकी परिवर्तन भएको छ । पाहुना आउँदा डराउनुपर्ने स्थिति छ । गत चैतमा लकडाउन भएपछि मासिक ५ हजार तिर्न पनि मुस्किल परेको जैसीले बताए ।कोभिड१९ को प्रभावपछि यहाँका होमस्टे सञ्चालकले आम्दानीको विकल्प रोज्न थालेका छन् । ५० वर्षे जैसीको पाहुना घर खाली छ । यो समयमा उनी पाहुना कुरेर बस्नुभन्दा आयआर्जनको विकल्पका रूपमा कृषि पेसा अँगाल्न थालेका छन् । यसै महिना उनले ३० वटा बाख्रा खरिद गरे । सँगै भैंसी, कुखुरा पनि पाल्ने योजना बनाएका छन् । भाडामा लिएको तीन बिघा जग्गामा टमाटर खेती गर्न लागेका छन् । ९ जनाको परिवार सबै खेतीपातीमा खटिएका छन् । पाहुनासँग डराउनुपर्ने स्थिति आयो, पेट पाल्न विकल्प रोज्नै पर्यो, उनले भने, होमस्टेलाई एग्रो फार्मका रूपमा विकास गर्दै छु । गाभर भ्याली होमस्टेका प्रायः सञ्चालक अहिले कृषि र पशुपालनतिर मोडिएका छन् । बाँके राष्ट्रिय निकुञ्जसँगै जोडिएको गाभर भ्याली होमस्टे ७ वर्षदेखि सञ्चालनमा छ । खास गरी सुदूरपश्चिमका पर्यटकीय स्थल रारा, खप्तड, धनगढी, कञ्चनपुर, बर्दिया निकुञ्जलगायत स्थलमा घुम्न आउने आन्तरिक र बाह्य पर्यटक विश्राम गर्ने केन्द्र यही हो । १७ घर होमस्टे रहेको यहाँ अहिले पाहुना आउँदा स्वागत त के डराएर राख्ने स्थिति छैन । ऋण गरेर लगानी गरेको व्यवसायमा घाटा खेप्नुपरेपछि अहिले विकल्प खोज्न थालिएको हो । होमस्टे व्यवसायी कर्णराज रोकायले दुई वर्षअघि होमस्टेमा प्रशस्त सम्भावना देखेर लगानी लगाए । उनले सोचेजस्तै राम्रो आम्दानी भएको थियो । थप लगानी लगाएर होमस्टेलाई व्यवस्थित गर्ने सोचसमेत बनाएका थिए । वन डिभिजनमा करारको जागिर छोडेर उनले व्यवसायमा हात हाले । अहिले भने उनी लगानी डुब्ने चिन्तामा छन् । झन्डै २२ हजार रुपैयाँ बैंकको ब्याज तिर्नुपर्दा सकस छ । आम्दानी सुको छैन, उनले भने, अब तरकारी खेती गर्ने सोचमा छु ।बाँकेमा तीन वटा सामुदायिक होमस्टे र ४ वटा निजी होमस्टे सञ्चालित छन् । जसमध्ये गाभर भ्याली होमस्टेमा १७ वटा घर आबद्ध छन् । राप्ती सोनारी गाउँपालिकामा पर्ने नयाँगाउँ होमस्टेको अवस्था पनि उस्तै छ । यहाँका प्रायः व्यवसायी विकल्पका रूपमा कुखुरापालन र तरकारी खेती गर्न थालेका छन् । दुई वर्षदेखि होमस्टे सञ्चालनको अनुभव बटुलेकी नानीकला जैसीले होमस्टे चलाउन नसकेपछि तरकारी खेती गर्न थालेको बताइन् । पहिला पाहुनाकै सत्कारमा समय दिन भ्याइनभ्याइ हुन्थ्यो, उनले भनिन्, तरकारी बेचेर भए पनि घर खर्च चलाउन थालेकी छु ।"
खरिदबिक्री बिल नदिनेलाई जरिवाना,"वीरगन्ज (कास) मूल्यसूची नराखेका तथा खरिदबिक्री बिल उपलब्ध गराउन नसकेका किराना पसललाई जिल्ला अनुगमन समिति पर्साले कारबाही गरेको छ । वाणिज्य आपूर्ति तथा उपभोक्ता संरक्षण कार्यालय, जिल्ला प्रशासन कार्यालय र प्रहरीको संयुक्त अनुगमन टोलीले केही दिनअघि वीरगन्जको पानगली र रानीघाटका विभिन्न खाद्यान्न तथा किराना पसलको अनुगमन गरेको थियो । मूल्यसूची नराखेका तथा खरिदबिक्री बिल उपलब्ध गराउन नसकेका पसललाई उपभोक्ता संरक्षण ऐन, २०७५ को दफा २८ बमोजिम २० हजारदेखि ५० हजार रुपैयाँसम्म जरिवाना गरिएको जिल्ला प्रशासन कार्यालय पर्साका शाखा अधिकृत विनयकुमार श्रीवास्तवले जानकारी दिए । पानगलीस्थित सुमित्रा ट्रेडर्स एन्ड सप्लायर्सलाई ५० हजार, न्यु सन्तोष जनरल स्टोरलाई २० हजार, जय पान पसल सेन्टरलाई २० हजार र न्यु हरिओम किराना पसल, रानीघाटलाई २० हजार रुपैयाँ जरिवाना गरिएको उनले बताए । यसैगरी म्याद गुज्रेका फेन्टालगायतका पेय पदार्थ नष्टसमेत गरिएको थियो ।"
टीसीएल टीभी बन्यो विश्वको दोस्रो ठूलो ब्रान्ड,"काठमाडौं (कास) टीसीएल ब्रान्ड घरायसी सामग्रीका आधारमा टीसीएल टीभी विश्वमा फेरि दोस्रो ठूलो ब्रान्ड भएको छ । कम्पनीले सन् १९८१ देखि आफ्नो टीभी उत्पादन सुरुवात गरेको थियो । यो आईएचएसपछि २०१६ मा उत्कृष्ट तीन स्थानमा आएको थियो । यो सन् २०१८ देखि २०२० सम्म उत्कृष्ट दुई स्थानमा पर्न सफल भएको छ । नेपालमा टीसीएल ब्रान्डका टीभीका साथै वासिङ मेसिन, एयर कन्डिसनर, चेस्टफ्रिजर, वाटर डिस्पेन्सरलगायत उपकरण बिक्री हुने गरेको कम्पनीले जनाएको छ । टीसीएल ब्रान्ड चौधरी ग्रुपअन्तर्गत ईओएलमार्फत नेपाली बजारमा बिक्री हुने गरेको छ ।"
सांग्रिला बैंकनेपाल डेन्टल सेवा साझेदारी,काठमाडौं (कास) सांग्रिला डेभलपमेन्ट बैंक र नेपाल डेन्टल एसोसिएसनबीच बैंकिङ सेवा उपलब्ध गराउनेसम्बन्धी सम्झौता भएको छ । सम्झौताअनुसार एसोसिएसनसँग आबद्ध सदस्य तथा तीसँग आबद्ध संस्थाका कर्मचारीलाई बैंकका विभिन्न सेवा उपलब्ध हुनेछ । साथै एसोसिएसनका सदस्यलाई बिनाधितो १५ लाख रुपैयाँसम्मको प्रोफेसनल कर्जा प्रदान गरिने बैंकले जनाएको छ । यो कर्जाअन्तर्गत कर्जावालालाई एक लाख रुपैयाँसम्मको कोभिड१९ बिमा निःशुल्क प्रदान गरिने जनाइएको छ ।
एनआईसी एसियाको क्विज योजना,काठमाडौं (कास) एनआईसी एसिया बैंकले एनआईसी एसिया क्विज योजना ल्याएको छ । बैंकका ग्राहक र अन्य व्यक्ति बैंकको भाइबर कम्युनिटीमार्फत क्विजका प्रश्नको सही जवाफ दिई यो योजनामा सहभागी हुन सक्छन् । यसका लागि सहभागीले भदौ २५ देखि असोज १५ सम्म हरेक दुई दिनको अन्तरालमा सोधिने प्रश्नको सही उत्तर दिनुपर्नेछ । यसरी सोधिने प्रश्नमा दिइएका चार विकल्पमध्ये सहभागीले आफ्नो सामान्य जानकारीसहित आफूलाई लागेको सही जवाफ दिनुपर्नेछ । सोधिएका प्रश्नमध्ये कुनै एकको मात्रै सही जवाफ दिए पनि विजेता बन्न सकिन्छ । विजेताले रिचार्जरका तर्फबाट स्मार्टफोन र पानासोनिकका तर्फबाट टीभी प्राप्त गर्ने बैंकले जनाएको छ ।
जब कला केन्द्र बन्द भए,"मिर्मिरे नहुँदैबाट झिलमिल तारा उदाउँदासम्म नृत्य सिकाउन व्यस्त बुटवलका लोकेन्द्र शाह फागुनयता खाली छन् । कोरोनाले कला केन्द्र, स्कुल, सांस्कृतिक कार्यक्रम र म्युजिक भिडियो निर्माण सबै ठप्प छ, उनले भने, खाली खाली छु । सबै काम रोकिएका छन् । २५ वर्षदेखि नृत्य सिकाउन थालेका लोकेन्द्र आस्था कला केन्द्रका सञ्चालक हुन् । त्यसमा दैनिक ५० जनाले नृत्य सिक्थे । चैत लागेसँगै केन्द्र बन्द छ । जागिरेका रूपमा बुटवलको न्यु होराइजन माविका नृत्य शिक्षक थिए । त्यहाँबाट पनि वैशाखयता पारिश्रमिक पाएका छैनन् । २ सय बढी म्युजिक भिडियोमा नृत्य निर्देशन गरेका लोकेन्द्रको अर्को नियमित आम्दानी नृत्य निर्देशन थियो । कोरोना त्रासले म्युजिक भिडियो निस्कन छोडेपछि उक्त काम पनि रोकिएको छ । सांस्कृतिक कार्यक्रम भएकै छैनन् । आम्दानीका सबै स्रोत बन्द भए । एक रुपैयाँ कतैबाट आउँदैन, उनले भने, अब त गुजारा चलाउन पनि धौधौ भएको छ । हरेक दिन संगीतको धुनले गुन्जने बुटवल मिलनचोकको बागेश्वरी कला तथा संगीत एकेडेमी अहिले सुनसान छ । केन्द्रमा दैनिक २ सय विद्यार्थीले हरेक खाले नृत्य, गायन र वाद्यवादन सिक्थे । तेरिया मगर, एन्जिला रेग्मी, अर्जुन कौशल, चिरञ्जीवी भण्डारीजस्ता प्रतिभा उत्पादन गरेको यस एकेडेमीमा कला सिक्नकै लागि टाढाटाढाबाट विद्यार्थी आउँथे । १० जना प्रशिक्षकलाई सिकाउन भ्याइनभ्याइ थियो । ६ महिनायता कला केन्द्र ठप्प छ । यससँगै कलाकारको रोजीरोटी खोसिएको छ । कलाकारको रोजगारी र आम्दानीको स्रोत दुवै गुमेको छ, एकेडेमीका सञ्चालक एवं अध्यक्ष सुरेश सेन्चुरीले भने, हामी तनावमा छौं । बागेश्वरीले गत चैतमा रूपन्देहीको तिलोत्तमास्थित मणिग्राममा पनि शाखा विस्तार गरेको थियो । जहाँ ५० विद्यार्थी भर्ना भएका थिए । लकडाउन सुरु भयो । सबै योजना चौपट भयो, सुरेशले भने, सुको आम्दानी नभएपछि अब कसरी घरभाडा तिर्ने भन्ने अर्को समस्या छ । सुरेश शास्त्रीय गायन र तबला बजाउन माहिर छन् । गीत गाउने, म्युजिक भिडियो निर्देशन गर्ने काममा पनि व्यस्त हुन्थे । अहिले सबै काम रोकिएको उनले बताए । बस्दाबस्दा खटपट हुँदो रैछ, सुरेशले भने, पछिल्लो समय युट्युब, जुम र म्यासेन्जरबाट भोलेन्टियर रूपमा सारेगम सिकाउन थालेको छु ।कला केन्द्रका लागि चैतदेखि कात्तिकसम्मको समयअनुकूल मानिन्छ । यसबेला कला सिक्न आउने, म्युजिक भिडियो बनाउने र सांस्कृतिक कार्यक्रम गर्ने बढी हुन्छन् । यसपालि सिजनकै बेलामा कला केन्द्र बन्द भए । दैनिक रोजीरोटी खोसियो । अतिरिक्त कमाउने र आफ्नो कला देखाउने ठाउँ पनि भएन । कलाकारितासँगै कला केन्द्र सञ्चालन गर्नेहरू थप चिन्तामा छन् । त्यसैमध्येका हुन्, बुटवलका चर्चित गायक एवं कला प्रशिक्षक सौगात सायर । यहाँको सबैभन्दा पुरानो न्यु लुम्बिनी कला केन्द्रका सञ्चालक सायरले लकडाउन सुरु भएसँगै बुटवल छोडेका छन् । काम ठप्प भएपछि जन्मघर रूपन्देहीको रुद्रपुर गएर बसेको उनले बताए । कहिलेसम्म यस्तै हुने हो, थाहा छैन । जहिले समयअनुकूल होला, उहिले फर्कनुपर्ला, उनले भने, आफू त बेरोजगार भइयो भइयो । यत्रो महिनाको भाडा कसरी तिर्ने भन्ने अर्को पिरलो पनि थपिएको छ । उनको कला केन्द्रमा दैनिक ८० जनाले नृत्य, गायन, वाद्यवादन र अभिनय सिक्थे । उनीसहित ६ जना प्रशिक्षक त्यसमा खटिएका थिए । केन्द्रबाट अमित बराल, आकांक्षा बस्याल, साहिमा श्रेष्ठ, खेम सेन्चुरीलगायत राम्रा गायक उत्पादन भएका थिए । तिमी फुल्यौ कतै म फुलें कतै लगायत झन्डै २ सय गीत गाएका सौगात आफैं पनि गाउन स्टेजहरूमा व्यस्त हुन्थे । काम नभएपछि मानसिक तनाव हुँदो रैछ, उनले भने, तनाव कम गर्न अहिले युट्युबबाट कसरी गाउने र अभिनय गर्ने भनेर सिकाइरहेको छु ।रूपन्देहीमा २० वटा कला केन्द्र छन् । तिनमा दैनिक १ हजार ७ सयले संगीत सिक्थे । प्रशिक्षकसहित २ सय कलाकारले रोजीरोटी पाएका थिए । ५० जनाले यहाँका निजी विद्यालयमा संगीत पढाउँथे । कोरोना सन्त्रास र बन्दाबन्दीले उनीहरू सबै बेरोजगार भएका छन् । रोजगारी गुमेपछि केही कला प्रशिक्षक वैकल्पिक काममा लागेका छन् । कला प्रशिक्षण तत्काल सुरु नहुने देखेपछि न्यु सत्य साई कला केन्द्र सञ्चालक सुरज गुरुङ व्यापारमा लागेका छन् । कल्चरल डान्स सिकाउने र सांस्कृतिक कार्यक्रम एरेन्ज गर्ने उनले साउनदेखि कल्चरल सामग्री बिक्री केन्द्र खोलेका हुन् । तत्काल कला केन्द्र खुल्लान् र सिकाउँला भन्ने सम्भावना कम भयो, उनले भने, अहिले कल्चरल पोसाक, गहना र नृत्य सामग्री बेच्न थालेको छु ।पछिल्लो समय रूपन्देहीमा कला सिक्नेको संख्या बढ्दै थियो । बालबालिका मात्र होइन, शारीरिक फिटनेसका लागि समेत संगीत सिक्न युवा र पाको पुस्तासमेत आउँथ्यो । राम्रो आम्दानी थियो । यससँगै कला केन्द्र खोल्ने र संगीत सिकाउने महिलासमेत बढेका थिए । कोरोना सन्त्रास र लकडाउनले उनीहरू समस्यामा परेका छन् । मिलन कला केन्द्रकी सञ्चालक मीना बुढाथोकी रोजगारी खोसिएको मात्र होइन, अब कसरी उठ्ने भन्ने समस्यासमेत देखिएको बताउँछिन् । जुम्बा, क्लासिकल, कल्चरलदेखि मोर्डन डान्ससम्म सिकाउने उनी १० वर्षयता प्रशिक्षणमा जमेकी थिइन् । कला केन्द्रसँगै इलिट बोर्डिङ स्कुलमा नृत्य प्रशिक्षण गर्थिन् । चैतयता दुवैतिरको काम र दाम खोसिएको छ, उनले भनिन्, कहिलेसम्म यस्तै हुने हो थाहा छैन ।लुम्बिनी नृत्यकर्मी संघका अध्यक्ष लोकेन्द्र शाहले लकडाउन खुकुलो भए पनि तत्काल कला क्षेत्र खुल्ने अवस्था नरहेको बताए । एकातिर मान्छेलाई संक्रमण सर्ला भन्ने डर छ । अर्कोतिर आर्थिक अवस्था कमजोर भएकाले मनोरञ्जनमा खर्च गर्ने कम हुन सक्छन्, उनले भने, त्यसको असर लामो समयसम्म हाम्रो रोजीरोटीमा परिरहनेछ ।"
अधुरै रहे छेतेनका कथा,"काठमाडौं (कास) कोरोनाले पोस्ट प्रोडक्सनको काम पछाडि धकेलिएको फिल्म प्रेमगीत३ को जसले कथा लेखे, उनैले निर्देशन पनि गरे । यी निर्देशक छेतेन गुरुङको ४२ वर्षको उमेरमा बुधबार निधन भएको छ । कलेजोमा समस्या देखिएपछि उनलाई दुई दिनअघि अस्पताल भर्ना गरिएको थियो । उपचारकै क्रममा बुधबार उनको महाराजगन्जको मेट्रो अस्पतालमा निधन भएको हो । फिल्म निर्माता सन्तोष सेनले भने, एक महिना अगाडि कलेजोमा समस्या थियो । त्यतिबेला स्थिति सामान्य नै थियो । तर एक्कासि धुलिखेलबाट आएको एक दिनपछि उनी बिरामी परे । गुरुङको परिवारमा आमा, भाइ र एक छोरी छन् । श्रीमतीको भने निधन भइसकेको छ । छेतेनले प्रेमगीत३ अघि नोभेम्बर रेन, क्लासिक, र डायरी को स्क्रिप्ट लेखेका थिए । फिल्म ए मेरो हजुर३ का लागि पनि उनले पटकथा लेखेका थिए । निर्देशकीय डेब्यु डमरुको डन्डिबियो बाट गरेका उनलाई कलाकारहरूले स्मरण गरेका छन् । कलाकार खगेन्द्र लामिछाने छेतेनलाई असल व्यक्ति बताए । एकदम अचम्म लागिरहेको छ । छेतेनको डेब्यु फिल्म नै गरेको हो मैले । मनको हिसाबले छेतेन असल मान्छे थिए, उनले भने । निर्माता सन्तोष सेनसँग त छेतेनले नयाँ फिल्म हुतुतु गर्ने घोषणा नै गरेका थिए । फिल्मको स्क्रिप्टका लागि सन्तोष, छेतेन, स्क्रिप्टराइटर अभिमन्यु निरबी केही दिन अगाडि धुलिखेल पुगेका थिए । धुलिखेलबाटै सन्तोषले सामाजिक सञ्जाल फेसबुकबाट भिडियो लाइभ गर्दा उनी मुसुक्क मुस्काएर सबैलाई अभिवादन गरेका थिए । दुई वर्षदेखि संगत गरिरहेका निर्माता सन्तोष छेतेन सिर्जनशील निर्देशक रहेको बताउँछन् ।छेतेन नेपाली फिल्मलाई अन्तर्राष्ट्रिय स्तरमा लानेबारे सोच्थे । उनले यसबीच निर्देशक सबिर श्रेष्ठ र सम्पादक बनिष शाहलाई फिल्मको स्क्रिप्ट पनि दिइसकेको सन्तोष सुनाउँछन् । फिल्म सम्पादक बनिष शाह छेतेन व्यावहारिक रहेको बताउँछन् । निर्देशकभन्दा पनि व्यक्तिगत हिसाबले कसैको नराम्रो नसोच्ने । स्क्रिप्ट पनि राम्रो लेख्थ्यो । निर्देशकमा पनि उत्तिकै राम्रो । एकदमै व्यावहारिक मान्छे, उनले भने ।"
अस्ट्रेलियाली भेगन,"यो सबै सुन्दा उनी धेरै फरक अस्ट्रेलियाली खेलाडी जस्तो लाग्छ । आखिरमा अस्ट्रेलियाली टिमभन्दा हाम्रो अगाडि अनुहार भनेको बुन मात्र होइनन्, एलान बोर्डर र मर्भ ह्युग्स जस्ता खेलाडी हुन्, जसलाई पिउन पिलाउनुमा खुबै मज्जा आउने गर्थ्यो । घरतिर जाम्पाको आफ्नै टिम पनि छ । जसका प्रशिक्षक हुन् जस्टिन ल्याङ्गर । सबैलाई थाहा छ, ल्याङ्गरले गत वर्षको विश्वकपका क्रममा आफ्ना खेलाडीलाई एजबास्टनको मैदानमा नांगो खुट्टा हिँड्न प्रेरित गरेका थिए ।यो टिमका खेलाडीलाई के विश्वास छ भने प्राकृतिक रूपमा वातावरण जे जस्तो छ, त्यसमै खुसी हुनुपर्छ र मज्जा लिनुपर्छ । फेरि यसको अलग्गै रौनकता छ । जाम्पा त अझ के सम्म भन्छन् भने, म त आफूले आफैंलाई क्रिकेट खेलाडी पनि मान्दिनँ, बरू म आफूलाई सक्दो राम्रो मान्छेका रूपमा प्रस्तुत गर्न चाहन्छु । आफ्नो जीवनबारे धेरै फरक सोचेको छु र यो आम मान्छेले सोच्नेभन्दा धेरै फरक छ । यो कथा हो, अस्ट्रेलियाली भेगन एडम जाम्पाको ।"
सन्दीप अन्तिम खेलमा विकेटविहीन,काठमाडौं (कास) नेपाली स्पिनर सन्दीप लामिछानेले अन्तिम खेलमा विकेटविहीन हुँदै क्यारेबियन प्रिमियर लिगमा (सीपीएल) को यात्रा टुंग्याएका छन् । सन्दीपको टोली जमैका तलावाज सेमिफाइनलमा मंगलबार राति ट्रिनबागो नाइट राइडर्ससँग सजिलै ९ विकेटले पराजित भयो ।पहिला ब्याटिङमा बोलाइएको जमैकाले ट्रिनिडाडस्थित ब्रायन लारा रंगशालामा निर्धारित २० ओभरमा ७ विकेट गुमाई १ सय ७ रनमात्र बनाउन सक्यो । ओपनर लेन्डल सिमोन्सले ४४ बलमा ६ चौका र २ छक्का प्रहार गर्दै अविजित ५४ रन बनाएपछि ट्रिबागोले १५ ओभरमा १ सय ११ रन बनाएको थियो । ट्रिबागोले फाइनलमा सेन्ट लुइस जोउक्ससँग प्रतिस्पर्धा गर्नेछ ।सन्दीपले यस सिजनको सीपीएलमा यही खेलमा मात्र विकेट लिन सकेनन् । सेन्ट किट्स एन्ड नेभिस प्याट्रियट्सविरुद्ध रद्द भएको खेलबाहेक सन्दीपले सबैमा विकेट लिँदै आएका थिए । ट्रिबागोविरुद्ध सन्दीपले ४ ओभरमा २९ रन खर्चे । यो यात्रामा सन्दीपले आफ्नो दोस्रो महँगा बलिङ गरेका हुन् । ट्रिबागोसँगै राउन्ड रोबिनको पहिलो खेलमा सन्दीपले ३० रन खर्चेका थिए ।११ खेलमा सन्दीपले कुल १२ विकेट लिए । तेस्रो सिजन खेल्दै गरेका उनले सीपीएलमा एकै सिजनमा सबैभन्दा बढी विकेट लिएका हुन् । सन्दीपले २०१८ मा सेन्ट किट्स एन्ड प्याट्रियट्सबाट खेल्दा ७ र त्यसको अर्को वर्ष बार्बाडोसबाट खेल्दा ९ विकेट लिएका थिए । यसअघिको दुवै संस्करण सन्दीपले नेपालबाट खेल्नुपर्ने भएकाले पूरा खेल खेल्न पाएका थिएनन् । यसपटक भने जमैकाले खेलेका सबै खेल सन्दीपले खेलेका थिए ।जारी सीपीएलमा सन्दीप सर्वाधिक विकेट लिने खेलाडीमा फाइनलअघि छैटौं स्थानमा छन् । जमैकाकै अफगानिस्तानी खेलाडी मुजिब उर रहमान १६ विकेटसाथ सर्वाधिक विकेट लिने सूचीमा शीर्षस्थानमा छन् । सन्दीपले प्रतिओभरमा ५२७ रनमात्र खर्चे । उनी यस सीपीएलमा सबैभन्दा कम रन खर्चने सूचीमा दोस्रो स्थानमा रहे । सर्वाधिक विकेट लिने शीर्ष ६ बलरको सूचीमा सन्दीपभन्दा कम रन खर्चनेमा जोउक्सका मोहम्मद नाबीमात्र थिए । यी अफगानी खेलाडीले प्रतिओभर ५०८ रनले मात्र खर्चेका छन् ।क्यारेबियनबाट सन्दीप इन्डियन प्रिमियर लिग (आईपीएल) खेल्ने यूएई लाग्ने छन् । आईपीएल सेप्टेम्बर १९ बाट सुरु हुँदै छ । भारतमा कोरोना भाइरसको त्रासका कारण आईपीएल यूएई सारिएको छ । सन्दीपको टोली दिल्ली क्यापिटलले सेप्टेम्बर २० मा किंग्स इलेभेन पन्जाबसँग दुबईमा खेल्नेछ ।
अस्ट्रेलियाको सान्त्वना जित,"साउथह्याम्पटन (एएफपी) अस्ट्रेलियाले तेस्रो तथा अन्तिम ट्वान्टी२० मा मंगलबार इंग्ल्यान्डमाथि सान्त्वना जित निकालेको छ । अस्ट्रेलिया ५ विकेटले विजयी रह्यो तर सिरिज भने इंग्ल्यान्डको पक्षमा २१ रह्यो । पहिले ब्याटिङ गरेको इंग्ल्यान्डले जोनी बेरिस्टोको ५५ रन मदतले २० ओभरमा ६ विकेट गुमाएर १ सय ४५ रन बनाएको थियो । जवाफमा अस्ट्रेलियाले १९३ ओभरमा ५ विकेट गुमाई १ सय ४६ रन बनाएको थियो । इंग्ल्यान्डले फिल्डिङका क्रममा धेरै भूल गरेको थियो । घरेलु टिम यो खेलमा विजयी रहेको भए, ट्वान्टी२० वरीयताको शीर्षस्थानमा पुग्ने थियो । इंग्ल्यान्डले सुरुआती दुई खेलमा उत्कृष्ट प्रदर्शन गरेको थियो ।"
डी ब्रुयन भए वर्ष खेलाडी,"महिलातर्फ चेल्सीकी बेथ इंग्ल्यान्डले यो उपाधि हात पारिन् । उनको उत्कृष्ट खेलको मदतमा चेल्सीले महिलाको सुपर लिग र कप दुवै जितेको थियो । लिभरपुलका ट्रेन्ट एलेक्जेन्डर आर्नोल्ड वर्षका युवा खेलाडी घोषित भए । डी ब्रुयनले यो उपाधिका लागि लिभरपुलका भर्जिल भान डाइक, साडियो माने, जोर्डन हेन्डरसन र आफ्नै क्लबका रहिम स्टर्लिङलाई उछिनेका थिए ।"
एन्फाले भर्चुअल अभ्यास गराउने,"पूर्ण रूपमा सुरक्षित खेल अभ्यास र प्रशिक्षणको अवसर तयार पार्न आवाज उठाइरहेका अध्यक्ष एन्फाले अहिलेकै स्थितिमा फुटबल प्रतियोगिता हुने भए त्यसमा खेलाडीको प्रदर्शन कमजोर हुने बताए । अहिलेदेखि नै अभ्यास नगर्ने हो भने फुटबल खेलाडी प्रतियोगिता सुरु हुँदा राम्रोसँग खेल्न सक्ने स्थितिमा नै हुने नसक्ने डर छ, उनले थपे । उनका अनुसार सुरुआती चरणमा एन्फाका प्रशिक्षकले आफ्नो क्षेत्रमा रहेका खेलाडीलाई फिट रहने कार्यक्रमको सूची पठाउने छन् र भर्चुअल रूपमा अभ्यासका लागि तयार पार्नेछन् । अध्यक्ष शेर्पाले नेपाली राष्ट्रिय टिमको तयारीका लागि पनि चाँडै कार्यक्रम तयार पार्ने र त्यसलाई कार्यान्वयनमा ल्याउने बताए ।"
रोनाल्डोको शतकीय गोल पूरा,"लन्डन (एएफपी) पोर्चुगलका क्रिस्टियानो रोनाल्डो आफ्नो देशका लागि १०० गोल गर्ने पहिलो युरोपेली खेलाडी भएका छन् । उनको दुई गोल मद्दतमा पोर्चुगलले मंगलबार स्विडेनलाई यूईएफए नेसन्स कप फुटबलमा २० ले हरायो । युभेन्ट्सका फरवार्ड रोनाल्डो ८१ मिनेट मैदानमा रहे । उनले ४५ औं मिनेटमा देशका लागि व्यक्तिगत सय गोल पूरा गरे । त्यसपछि उनले ७२ औं मिनेटमा दोस्रो गोल थपे । उनले पोर्चुगलबाट गरेको कुल गोलसंख्या १ सय १ पुगेको छ । अब उनी इरानका अली दाइको नाममा रहेको कीर्तिमानभन्दा ८ गोलमात्र टाढा छन् । अलीले सन् १९९३२००६ बीच १ सय ९ गोल गरेका थिए । रोनाल्डोको पछाडि भारतका सुनील क्षेत्रीको ७२ र अर्जेन्टिनाका लियोनल मेसीको ७० गोल रहेको छ । खेलपछि रोनाल्डोले भने, अहिले सय गोलको कोसेढुंगा आँकडा छोएको छु, अब मेरो लक्ष्य कीर्तिमानी गोलमा हुनेछ । म यसका लागि विस्तारै त्यसतर्फ अग्रसर हुनेछु । तर मेरो लागि व्यक्तिगत कीर्तिमान ठूलो होइन ।उनले थपे, खुट्टाको चोटका कारण मैले यसपल्ट पोर्चुगलका लागि खेल्नेमा शंका थियो । तर मलाई लागिरहेको थियो, आजको खेलका लागि म तयार हुनेछु । मलाई सहकर्मी र प्रशिक्षकसँग रहनुमा खुसी लाग्छ । अहिलेको पोर्चुगाली टिम निकै राम्रो छ । पोर्चुगल दुई खेलबाट दुई जितपछि गोल अन्तरको आधारमा समूह थ्री को शीर्षस्थानमा रहेको छ । प्रतियोगिताको यही समूहको अर्को खेलमा ओलिभर जिरुडको ४० औं अन्तर्राष्ट्रिय गोल मद्दतमा फ्रान्सले क्रोएसियालाई ४२ ले हरायो ।यो सन् २०१८ को विश्वकपको पुनरावृत्ति पनि रह्यो । चेल्सीका स्ट्राइकरले फ्रान्सका लागि कीर्तिमानी गोल गरेका हुन् । फ्रान्सका लागि सर्वाधिक गोलको कीर्तिमान भने थिएरी हेनरीको नाममा छ । उनले ५१ गोल गरेका छन् । अक्टोबरमा अब पोर्चुगल र फ्रान्सबीच समूहको निर्णायक साबित हुनसक्ने खेल हुनेछ । मंगलबारको अर्को प्रमुख खेलमा इंग्ल्यान्डले डेनमार्कसँग निराशाजक गोलरहित बराबरी खेल्यो भने बेल्जियमले आइसल्यान्डलाई सजिलै ५१ ले हरायो ।"
ओसाका अन्तिम चारमा,"न्युयोर्क (एएफपी) चौथो वरीयताकी नाओमी ओसाकाले बुधबार यूएस ओपनको सेमिफाइनल यात्रा तय गरेकी छन् । उनले ९३ औं वरीयताक्रमकी सेलबी रोजर्सलाई ६३, ६४ ले हराइन् । अमेरिकाकी २७ वर्षीया रोजर्सले यसअघि चौथो चरणमा छैटौं वरीयताकी पेट्रा भिटोभालाई हराएकी थिइन्, तर सन् २०१८ का विजेता जापानी खेलाडीविरुद्ध भने उनले त्यस्तै प्रदर्शन दोहोर्याउन सकिनन् । ओसाकाको खेलमा भने खोट लगाउने ठाउँ कम थियो ।जापानी २२ वर्षीया खेलाडीले अब सेमिफाइनलमा २८ औं वरीयताकी जेनिफर बार्डीको सामना गर्नेछिन् । बार्डीले भने युलिया पुटिनसेभालाई ६३, ६२ ले हराइन् । ओसाकाले मिडियासँगको कुराकारीमा आफ्नो खेलबारे भनिन्, म अहिले राम्रो महसुस गरिरहेकी छु । आजको खेलको स्कोरले त्यसबारे सबथोक भन्दैन । मलाई लाग्छ, मैले यो जितका लागि मिहिनेत गरेको छु । खेलका क्रममा जातीय विभेदविरुद्ध आवाज उठाइरहेकी ओसाकाले यो चरणको खेलमा जर्ज फ्लोयड नाम अंकित मास्क लगाएकी थिइन् ।पूर्व नम्बर एम खेलाडीका लागि यो जित रोजर्सविरुद्ध बदला पनि रह्यो । यसअघिका तीन खेलमा ओसाका रोजर्ससँग लगातार पराजित रहेकी थिइन्, तर यसपल्टको स्थिति भने यस्तो रहेन । सन् २०१९ को अस्ट्रेलियन ओपन विजेता रहेकी ओसाकाले पूरा खेलमा दुई प्वाइन्ट मात्र गुमाइन् । बार्डीले भने आफ्नो खेल लयमा रहेकोमा खुसी देखाइन् । गत महिना टप सिड ओपन जितेकी बार्डीले भनिन्, म अहिले खुसी छु, किनभने मलाई लाग्छ, अहिले म राम्रो लयमा छु ।पुरुषतर्फ जर्मनीका पाँचौं वरीयताका एलेक्जेन्डर जाभरेभले क्रोएसियाका बोरना क्रोरिचलाई १६, ७६, ७६, ६३ ले हराएर सेमिफाइनल सुरक्षित गरेका छन् । उनी यूएस ओपनको अनितम चार पुगेको यो पहिलोपल्ट हो । खेलपछि उनले भने, मैले पछिल्लो समय केही आक्रामक भएर खेल्न थालेको छु, किनभने मलाई लाग्छ, ग्रान्ड स्लाम प्रतियोगिताको क्वाटरफाइनल पुग्ने हो भने मेरो स्वाभाविक खेल पर्याप्त नहुन सक्छ । अब सुरुआती सेट गुमाएर पनि खेलमा फर्कन सक्ने विश्वास छ ।"
