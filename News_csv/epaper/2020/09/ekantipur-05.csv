शीर्षक,विवरण
बिमा भुक्तानी नदिन बहानाबाजी,"निजी अस्पतालमा गरिएको परीक्षणको रिपोर्टका आधारमा कोरोना बिमाको दाबी भुक्तानी पाइँदैन, उनले भने, हालसम्म कम्पनीले निजी अस्पतालका रिपोर्टका आधारमा बिमितलाई भुक्तानी गरेको छैन । बाहिर हल्ला धेरै भयो, अब हालसम्म भुक्तानी भएका दाबीउपर समितिले निरीक्षण गर्छ । समितिले निजी अस्पतालको रिपोर्टका आधारमा कम्पनीले कोरोना बिमाको दाबी भुक्तानी नभएको बताए पनि त्यसमा सत्यता नभएको एक बिमा कम्पनीका प्रमुख कार्यकारी अधिकृत बताउँछन् । यसअघि कम्पनीले रिपोर्ट सरकारी कि निजी अस्पतालको भनेर हेरेनन्, उनले भने, निजी अस्पतालका रिपोर्ट धेरै आउन थाले, केही रिपोर्ट शंकास्पद पनि देखिए । यसपछि कम्पनी डराएका हुन् । केही कम्पनीले स्थानीय निकायको सिफारिसका आधारमा पनि बिमाबापत भुक्तानी गरेको ती अधिकारीको दाबी छ । बिमा कम्पनीले दाबी भुक्तानीका लागि आनाकानी नगरी मापदण्डमा तोकिएको व्यवस्थाअनुसार गरिरहेको बिमक संघका महासचिव चंकी क्षेत्रीले बताए । मापदण्डअनुसार आएका सबै बिमितले दाबी भुक्तानी पाएका छन्, उनले भने, मापदण्ड नपुगेका दाबीको भुक्तानी रोकिएको छ । सरकारले निजी अस्पताललाई पीसीआर परीक्षण गर्न दिएपछि नाफा बढाउने होडमा विकृति मौलाएको जानकारहरू बताउँछन् । केही प्रयोगशालामा बिमा कम्पनीकै सहभागिता छ, स्रोतले भन्यो, रिपोर्ट नक्कली बनाउने, दाबी लिनेमा कम्पनी, तिनका कर्मचारी र अभिकर्ताको सहभागिता छ । ६ सय लगानी गरेर एक लाख कमाउने मेलो भएको छ, यसकारण विकृति बढ्यो । बिमा समितिको तथ्यांकअनुसार बुधबारसम्म करिब ९ लाख ४० हजार जनाले कोरोना बिमा गरिसकेका छन् । यस अवधिमा १ लाख ८ हजार ६ सय १६ वटा बिमालेख बिक्री भएका छन् । ती बिमालेखबाट ५३ करोड ५ लाख ८३ हजार रुपैयाँ शुल्क संकलन भएको छ । पछिल्ला दिनमा बिमा कम्पनीमा दाबी ह्वात्तै बढेको छ । गत बिहीबारसम्म १ हजार ४ सय ७० जनाको दाबी परेको छ । त्यसमा करिब २ सय ४० जनाले मात्र भुक्तानी पाएका छन् । बाँकी १ हजार २ सय ३० वटा दाबी भुक्तानी भएका छैनन् । तीमध्ये धेरै निजी अस्पतालमा भएको परीक्षणबाट संक्रमित पुष्टि भएको बताइएको छ । यही कारण कम्पनीले दाबी भुक्तानी ढिलो गरेको स्रोतको दाबी छ । कोरोना बिमासम्बन्धी मापदण्डअनुसार कोरोना संक्रमण देखिएको प्रमाण पेस भएको सात दिनभित्र कम्पनीले दाबी भुक्तानी गरिसक्नुपर्छ । कोरोना बिमा गर्नेको संख्या र दाबी बढेसँगै केही कम्पनीले भने बिमालेख बिक्री रोकेका छन् । सिधै बिमालेख बेच्दैनौं नभने पनि विभिन्न किसिमका कागजात मागेर बिमा नगर्ने गरेको स्रोतले बताएको छ ।"
सजिलो छैन पौडेललाई,"(काठमाडौं)  कांग्रेसभित्र पुस्तान्तरणको मुद्दा उठ्दा वरिष्ठ नेता रामचन्द्र पौडेल पार्टी सभापति शेरबहादुर देउवासँग आफ्नो तुलना नहुने तर्क गर्छन् । चार पटक प्रधानमन्त्री र पार्टी सभापतिमा परीक्षण भइसकेको नेतासँग आफूलाई दाँज्न नहुने उनको भनाइ छ । देउवासँगै जोडेर दुवैबाट पार्टी चल्दैन भनेर गरिने टीकाटिप्पणीप्रति उनको चित्तदुखाइ छ । उनी भन्ने गर्छन्, मलाई एक पटक परीक्षण गरेर हेर्नुहोस्, अनि मात्रै सफल र असफलको चित्रण गर्नुहोला ।आफूमाथिको परीक्षणकै लागि पौडेलले आसन्न १४ औं महाधिवेशन ताकिरहेका छन् । पत्रकारसमेत रहेका विश्लेषक राजेन्द्र दाहालको भनाइमा भने पौडेल प्रधानमन्त्रीबाहेक पार्टी र सरकारमा मुख्य पदमा परीक्षण भइसकेका नेता हुन् । प्रधानमन्त्रीका लागि उनी १७ पटकसम्म प्रत्याशी भए । तर निर्वाचित हुन सकेनन् । तत्कालीन सभापति सुशील कोइरालाको निधनपछि उनी छोटै समय भए पनि पार्टीको कार्यवाहक सभापति भए । उनकै नेतृत्वमा १३ औं महाधिवेशन भयो । त्यही महाधिवेशनबाट आफ्नै समकक्षी नेता देउवासँग उनी सभापतिमा पराजित भए । पौडेलको निष्ठा र त्यागमा कुनै खोट छैन, तर उनका पछि आम कार्यकर्ताको पंक्ति लामबद्ध हुन सकेन । थुप्रै अवसर पाए पनि आम नेता तथा कार्यकर्तालाई आशा जगाएर आफ्नो पछि हिँडाउन सकेनन्, पत्रकार दाहालले भने, त्यसैले आसन्न महाधिवेशन पौडेलका लागि सहज हुने स्थिति म देख्दिनँ ।पौडेल अहिले जुन धारमा छन्, त्यहाँ उनको एकल पकड छैन । पूर्वमहामन्त्री कृष्णप्रसाद सिटौला समूहलाई छाड्ने हो भने संस्थापन इतरपक्षभित्रै चारवटा गुट सक्रिय देखिन्छन् । सिटौलाको गुट पौडेलसँग अलग छ । कोइराला परिवारभित्रै महामन्त्री शशांक र केन्द्रीय सदस्य शेखरको कोइराला गुट छ । पूर्वमहामन्त्री प्रकाशमान सिंहको छुट्टै समूह छ । पौडेल यिनै गुटहरूको महासंघका नेता जस्ता देखिएका छन् । इतरपक्षीय नेताहरूकै भनाइअनुसार संगठनमा नेटवर्किङ सहितको पकड जमाएर बसेका देउवासँग जुध्न सबै गुटलाई मिलाएर लैजान सक्ने क्षमता पौडेलले प्रदर्शन गर्न सक्नुपर्छ । तर, उनी आफ्नो समूहको सर्वस्वीकृत नेता हुन चुकिरहेका छन् । अडान र मुद्दामा पनि पौडेल अडिइरहन सकेका छैनन् । उनका अधिकांश अडान सम्झौतामा टुंगिने गर्छन् । पार्टीभित्र सभापति देउवाले विधान र पद्धति मिचेको आरोप सबैभन्दा चर्को स्वरमा पौडेलले उठाउँदै आएका छन् । तर बेलाबखत उनी आफैं विधान मिच्ने बाटोमा देउवालाई सहयोग गर्छन् । जस्तो केही समयअघि नेविसंघको तदर्थ समिति गठन गर्दा भयो । विधानअनुसार ३२ वर्षभन्दा तल्लो उमेरकालाई नेविसंघको अध्यक्षसहितका पदाधिकारी र सदस्यहरूमा ल्याउनुपर्ने थियो । भागबन्डा मिलेपछि विधान बाहिर गएर ५० वर्ष पुग्न लागेकालाई नेतृत्वमा ल्याउने सभापतिको इच्छा पौडेलकै कारण पूरा भयो । त्यस्तै स्थिति संसदीय समिति र केन्द्रीय कार्यसम्पादन समिति गठनमा समेत भएको थियो । भागबन्डा मिल्दा विधान मिच्नसमेत छुट दिने तर नमिल्दा विरोध गर्ने गरेको भन्दै पौडेलमाथि पटकपटक प्रश्न उठ्ने गरेको छ । विगतका तिनै नजिरका कारण सभापति देउवाले अहिले केन्द्रीय विभाग गठनमा विधानको प्रावधानलाई उल्लंघन गर्दै आएका छन् । स्पष्ट अडान राखेर पार्टीभित्र वैकल्पिक नेताका रूपमा आफूलाई उभ्याउनेभन्दा पनि सानोतिनो स्वार्थ हेरेर सम्झौता गर्ने बानी उहाँमा देखिन्छ, पौडेल नजिकका एक नेताले भने, हामी पनि द्वैध मापदण्ड बोकेर नेता बन्न सकिन्न, एउटा अडान र विचारमा अडिन सक्नुपर्छ भनेर सुझाव दिन्छौं । व्यवहारमा त्यही दोहोरिन्छ । त्यही कारण सभापति देउवाले पार्टीमा पेल्दै जानुभएको छ ।पार्टीको आन्तरिक शक्ति संघर्ष र मुद्दामा सिटौलासहितकै इतरपक्षीय नेताहरू एक ठाउँमा छन् । सभापति देउवाको पार्टी सञ्चालनको कार्यशैलीमा उनीहरूको साझा असहमति देखिन्छ । पार्टी र सरकारको नेतृत्वमै देउवा असफल भइसकेको निष्कर्षसमेत यो समूहले बनाएको छ । त्यसका लागि देउवालाई नेतृत्व दोहोर्याउन दिन नहुने पक्षमा मतक्यै छ । तर, नेतृत्व लिन भने आपसी खिचातानी र प्रतिस्पर्धा भित्रैदेखि चलिरहेको छ । पौडेलका लागि मुख्य चुनौती नै कोइराला दाजुभाइ हुन् । महामन्त्री शशांक र केन्द्रीय सदस्य शेखर यसै महाधिवेशनमा सभापतिका प्रत्याशी बन्ने तयारीमा छन् । उम्मेदवार बन्नै दाजुभाइ बीचमै टकराव छ । पार्टी सभापति देउवालाई हराउन आफूबाहेक कसैले नसक्ने भन्दै शशांक आफ्नो पोजिसन बलियो बनाउँदै गएका छन् । उनले हालै सार्वजनिक रूपमा सभापति देउवालाई हराउन पौडेलले समेत नसक्ने प्रतिक्रिया दिएका थिए । शशांकको मुख्य आधार बीपीको विरासत हो । त्यसैका आधारमा आफू बलियो हुने तर्क उनले गर्दै आएका छन् । शेखरको तयारी त तीन वर्षअघिदेखि नै चल्दै आएको छ । उमेरका कारणले अर्को महधिवेशनबाट आफू सक्रिय राजनीतिबाट अलग्गिने उनको घोषणा छ । ७० वर्ष टेकेका शेखरले यसै महाधिवेशनलाई आफ्नो राजनीतिक करिअरको अन्तिम विन्दु ठानेका छन् । आफ्नो पक्षमा सहमतिका लागि शेखरले दोहोर्याएर सभापति नबन्ने, सभापति भएपछि प्रधानमन्त्रीका लागि दाबी नगर्ने तुरुपसमेत अन्य प्रतिस्पर्धीलाई मनाउन प्रयोजनका लागि फालेका छन् । भाइ शशांक उठे पनि पछि नहट्ने सन्देश उनले दिइरहेका छन् । कोइराला परिवारभित्रै देखिएको आपसी प्रतिस्पर्धाका बीच पौडेलका लागि मैदान खाली गरिदिने सम्भावना त झनै कम हुँदै गएको इतरपक्षीय नेताहरूकै दाबी छ । पूर्वमहामन्त्री प्रकाशमान सिंहको निवास चाक्सीबारी इतरपक्षको अर्को शक्ति केन्द्र हो । सिंहले पनि यसै पटक सभापतिमा उठ्ने घोषणा गरिसकेका छन् । केन्द्रीय सदस्य रामशरण महत इतरपक्षमा एक जना मात्रै उम्मेदवार बन्ने अवस्थामा पौडेल उपयुक्त हुन सक्ने बताए । सर्वसम्मतिमा म पनि बन्न सक्छु, तर विगतका त्याग, निष्ठा र वरिष्ठ नेताको हैसियतले मान्न सजिलो पौडेलजीलाई नै हुन्छ, उनले कान्तिपुरसँग भने । महतका अनुसार इतरपक्षबाट संयुक्त रूपमा अघि बढ्ने समझदारी छ । उम्मेदवारीका आपसी प्रतिस्पर्धालाई केही समय सार्वजनिक रूपमा प्रकट नगर्ने समझदारीसमेत यो समूहमा भएको थियो । तर, पछिल्ला अन्तर्वार्तामा उम्मेदवारी घोषणा गर्ने र आफ्नो पोजिसन बलियो भएको दाबी गर्ने होड चलेको छ । महाधिवेशन प्रतिनिधि चयन भएपछि कसको बलियो आधार देखा पर्छ, उसैलाई उम्मेदवार बनाउने पक्षमा हामी छौं, महतले भने, त्यतिबेला एक जना मात्रै उम्मेदवार बनाउने पक्षमा हामी छौं । लाभको सम्भावना नेतृत्वको प्रतिस्पर्धामा रहेका प्रकाशमान, शशांक, शेखरबीच एकले अर्कोलाई नस्विकार्ने परिस्थिति बढ्दै छ । उनीहरू आपसमा मिल्दैनन्, नमिलेपछि मलाई स्विकार्न बाध्य हुन्छन् भन्ने भित्री बुझाइ पौडेलमा छ । यो समूहलाई मिलेर एउटै उम्मेदवार अघि बढाउन चन्द्र भण्डारी, धनराज गुरुङ, गगन थापा, गुरु घिमिरे, प्रदीप पौडेललगायत युवा नेताको दबाबसमेत छ । सर्वसम्मतिमा उम्मेदवार चयन गर्न नसके युवाबाटै सभापतिमा दाबी रहने नेता भण्डारीको चेतावनी छ । उनका अनुसार नेताहरू मिल्न सके त्यसैलाई स्विकार्ने र युवा पुस्ताले १५ औं महधिवेशनमा सभापति बन्ने आधारसहित अघि बढ्ने, मिल्न नसके यसै पटक उम्मेदवार दिने तयारी छ । त्यसका लागि धेरै पटक छलफलसमेत भएको उनले बताए । सत्ताको कचिलोले आफैंले आफैंलाई भुल्दा कम्युनिस्टले ओभरटेक गरेको नेताहरूले यतिबेला बुझ्नुपर्छ । उहाँहरूले विचार, चिन्तन र कार्यक्रमसहित मिलेर एक जना उम्मेदवार सर्वसम्मति गराउनुभयो भने हामी सहयोग गर्छौं, भण्डारीले भने, होइन, मिल्नु हुन्न भने हामी युवा मिलेरै सभापतिमा उम्मेदवार दिन्छौं । युवाको यो दबाबले पनि पौडेललाई सहज बनाउने बुझाइ नेताहरूमा छ । प्रतिकूल परिस्थिति पार्टीभित्र र बाहिरबाट समेत कांग्रेसमा नेतृत्व हस्तान्तरणको मुद्दा प्रबल बन्दै गएको छ । ७५ कटिसकेका देउवा र पौडेल दुवैबाट पार्टी चल्न सक्दैन भन्ने भावना कार्यकर्तामा जागृत गराइएको छ । यही मेसोमा संस्थापन पक्षबाट उपसभापति विमलेन्द्र निधिको उम्मेदवारीको घोषणाले देउवा र पौडेल दुवैलाई धक्का दिएको छ । निधिले खुट्टा टेके त्यसको असर देउवालाई मात्रै पर्दैन, पौडेलले टेकेको जमिनसमेत हल्लिन सक्ने आकलन धेरैको छ । पत्रकार दाहाल पनि निधि उम्मेदवारबाट पछि नहटे कांग्रेसमा धेरै ठूलो परिवर्तनको बाटो खुल्ने दाबी गर्छन् । उनको उम्मेदवारीले शेरबहादुरलाई कि त सच्चिनुपर्ने, कि त हट्नुपर्ने परिस्थिति खडा गर्छ । त्यतिबेला पौडेलका लागि पनि उम्मेदवार हुन अप्ठ्यारो पर्छ, उनका पछि धेरै नेता नबस्ने अवस्था आउन सक्ने देखिन्छ, उनले भने । निधिको उम्मेदवारीले अहिले कायम रहेका गुट र समीकरण पनि भत्कन सक्ने र त्यसले निर्माण गर्ने नयाँ समीकरणमा देउवा र पौडेल दुवैका लागि चुनौती हुने बुझाइ धेरैमा छ । पौडेल निकट केन्द्रीय सदस्य नवीन्द्रराज जोशी दुवै नेतालाई एउटै बास्केटमा हालेर मूल्यांकन गर्दा अन्याय हुने तर्क गर्छन् । रामचन्द्रजी पार्टी सभापति र प्रधानमन्त्रीमा परीक्षण भइसक्नुभएको छैन तर शेरबहादुरजी परीक्षण भइसक्नुभयो । अब फेरि देउवाजीको नेतृत्वबाट पार्टी अघि बढ्ने आशा आम कार्यकर्तामा मरेको छ, उनले भने, अबको चुनावमा पार्टीलाई बहुमतमा पुर्याउन विचार र भिजन भएको र संगठनमा क्रियाशील भएर लाग्न सक्ने नेतृत्वलाई हामीले छान्नुपर्ने हुन्छ । पौडेलका लागि देउवा उम्मेदवार बन्दा सहज हुने बुझाइ कतिपयको छ । देउवा हुँदा पौडेलमाथि किन अन्याय गर्ने भन्ने भावनात्मक प्रश्नसमेत उठ्छ । देउवालाई नेतृत्वमा दोहोर्याउन दिन हुन्न भन्ने संस्थापनइतर पक्षमा साझा मत छ । यस्तो अवस्थामा पौडेललाई नेता मानेर जान सहज हुन सक्ने देखिन्छ, जोशीले थपे, शेरबहादुरजी आफैं उम्मेदवार हुने सम्भावना बढी देख्छु । त्यस्तो बेला इतरपक्ष मिलेर जानुको विकल्प छैन । सिटौला ॅफ्याक्टर१३ औं महधिवेशनमा पूर्वमहामन्त्री कृष्णप्रसाद सिटौलालाई आफ्नो पक्षमा ल्याउन नसक्नु नै पौडेलको हारको मुख्य कारण थियो । यस पटक पनि पौडेल र सिटौलाबीचमा विश्वासभन्दा अविश्वास बढी छ । सिटौला निकट नेताहरूका अनुसार उनी यस पटक देउवासँग मिल्ने सम्भावना कम छ । तर, पौडेलसँग मिल्न सक्ने विश्वास पनि आर्जन हुन सकेको छैन । विश्वासमा ल्याएर सिटौलाको समर्थन लिन पौडेलका लागि ठूलो चुनौती छ । दुई नेताबीच १३ औं महाधिवेशनदेखि हुर्केको अविश्वास अहिलेसम्म कायम रहेको सिटौला निकट केन्द्रीय सदस्य प्रदीप पौडेल बताउँछन् । सिटौलाले आफैं उम्मेदवार हुने या नहुने भन्नेबारे निर्णय लिएका छैनन् । उनले कसलाई सघाउने भन्नेबारे पनि बोलेका छैनन् । उनले महाधिवेशन प्रतिनिधि चयन हुने बेलासम्म पर्खनुपर्ने बताउँदै आएका छन् । परम्परागत समीकरण नै कायम रहे सिटौला फेरि पनि निर्णायक बन्न सक्ने स्थिति छ । त्यस्तो बेला पौडेलसामु सिटौलालाई मिलाउने चुनौती हुनेछ ।"
देउवाद्वारा मनोनयन जारी,"काठमाडौं (कास) कांग्रेसका वरिष्ठ नेता रामचन्द्र पौडेल पक्षले महाधिवेशनको आचारसंहिता र विधानविपरीत गठन गरिएका केन्द्रीय विभागहरू खारेज गर्न माग गरिरहेका बेला सभापति शेरबहादुर देउवाले दुई दिनमा थप ९६ जनालाई मनोनयन गरेका छन् । सभापति देउवाले एनपी सावद प्रमुख रहेको शुभेच्छुक संस्था समन्वय विभाग र पार्टी प्रवक्ता विश्वप्रकाश शर्मा प्रमुख रहेको सूचना सञ्चार तथा प्रचार विभागमा उपप्रमुख, सचिव र सदस्यहरू मनोनयन गरेका हुन् ।अहिलेसम्म २० वटा विभागमा करिब ९ सय स्थानीय नेता, कार्यकर्ता र शुभेच्छुक मनोनयन भएका छन् । पद बाँडेर महाधिवेशन प्रभावित गर्न खोजेको भन्दै पौडेल पक्षले निरन्तर विरोध गर्दै आएको छ । उसले पार्टीको महाधिवेशनको कार्यतालिका घोषणा भइसकेपछि विधानको प्रावधानसमेत ख्याल नगरी गठन भएका विभागहरूको मनोनयन खारेज गर्नुपर्ने माग गर्दै त्यसो नगरे धर्ना र अनशनका कार्यक्रम गर्ने चेतावनी दिँदै आएको छ । पार्टी विधानमा महाधिवेशन भएको ६ महिनाभित्र विभागसहित पार्टीका समितिहरू गठन गरिसक्नुपर्ने व्यवस्था गरिएको छ । देउवाले चार वर्षको कार्यकाल सकिएर महाधिवेशनको मिति घोषणा गरिसकेपछि विभाग गठन गरेका हुन् । अघिल्लो विधानमा त दुई महिनाभित्रै गठन गरिसक्नुपर्ने व्यवस्था थियो । देउवाले भने पौडेल पक्षको विरोधको बाबजुद थप विभागसमेत गठन गर्ने तयारीमा छन् । देउवानिकट एक केन्द्रीय सदस्यका अनुसार उनी विजयकुमार गच्छदारको समूहलाई दिने ३ सहित करिब ९ वटा विभाग गठनको तयारीमा जुटेका हुन् । पौडेल पक्षका लागि ४० प्रतिशत संख्यामा विभाग खाली छाडेर अरू गठन गर्ने तयारीमा सभापतिजी हुनुहुन्छ, ती सदस्यले भने, गच्छदार समूहलाई दिने भनिएका तीन वटा विभाग अब चाँडै गठन हुनेछन् । विभागका सदस्यमा समेत ४० प्रतिशत खाली छाड्ने मापदण्ड बनाइएको थियो । विधानअनुसार एउटा विभागमा ५० जना मनोनयन गर्न पाइन्छ । तर पछिल्ला दुई विभागमा ४० प्रतिशतभन्दा बढी मनोनयन गरिएको छ । पौडेल पक्षबाट सहभागिता नै नहुने निश्चित भएपछि कति कुर्ने भनेर पूर्णता दिन लागिएको हो, शुभेच्छुक संस्था समन्वय विभागका प्रमुख सावदले भने । कार्यकर्ताको ठूलो पंक्तिलाई जोड्नकै लागि देउवाले पार्टी विधानमा व्यवस्था भएको २८ वटा विभागलाई केन्द्रीय कार्यसमितिको बहुमतबाट बढाएर ४७ वटा पुर्याएका थिए । ४० प्रतिशतले हुन आउने १८ जति विभाग खाली राखेर अन्य गठन गर्ने तयारीमा उनी जुटेका छन् । देउवाले शुभेच्छुक संस्था समन्वय विभागको उप्रमुखमा लमजुङका विष्णु धिताल, सचिवमा दोलखाकी विनिता अधिकारीलाई मनोनयन गरेका छन् । सूचना, सञ्चार तथा प्रचार विभागको उपप्रमुखमा पत्रकार सुरेश आचार्य र सचिवमा दिनेश थापालाई मनोनयन गरेका छन् ।"
बस्ती नसार्दा क्षति,"(बागलुङ)  लितपुरस्थित पुल्चोक इन्जिनियरिङ क्याम्पसका विज्ञ र तत्कालीन जिल्ला भूसंरक्षण कार्यालयले ५ वर्षअघि ढोरपाटनको भुजीखोला जलाधार क्षेत्रको अध्ययन गरेका थिए । ०७२ को भूकम्पलगत्तै गरिएको उक्त अध्ययनको प्रतिवेदनमा जोखिम क्षेत्रका रूपमा बुधबार राति बाढीपहिरो प्रभावित क्षेत्र पनि सूचीकृत थियो ।खोला किनारका कतिपय बस्ती सार्नुपर्ने अध्ययनको निष्कर्षमा सुझाइएको थियो । वरिष्ठ जलाधार व्यवस्थापन अधिकृत शेरबहादुर श्रेष्ठले सुझाव दिए पनि कार्यान्वयन गर्ने निकाय अभावमा पूर्वसुरक्षा सतर्कताको कुनै काम हुन नसकेको बताउँछन् । अहिले त्यतिबेलाको प्रतिवेदनलाई अध्ययन गर्ने र जोखिम व्यवस्थापन गर्ने निकाय छैन, उनले भने, नगरपालिकाले चाहेको भए केही पहल गर्न सक्थ्यो, नत्र संघीय सरकारको पहलबिना ठूलो बस्ती सार्न सकिँदैन ।भूसंरक्षण कार्यालय बागलुङका तत्कालीन प्रमुख श्रेष्ठ पनि उक्त अध्ययनमा संलग्न थिए । कोरियाको ग्रिन ग्रोथ नामक संस्थाको सहयोगमा पुल्चोक क्याम्पसका दुर्गाप्रसाद संग्रौला र दिनेश लामिछानेले भुजीखोला जलाधार क्षेत्रको अध्ययन गरेका थिए । तीन हजारदेखि ४ हजार मिटर उचाइको ढोरपाटनको देउरालीको डाँडामा दक्षिणबाट बहेर आउने मनसुन ठोक्किँदा बर्सेनि मुसलधारे वर्षा हुने प्रतिवेदनमा छ । क्याल्सियमयुक्त कमेरेमाटोले अत्यधिक वर्षापछि बाढीको रूप लिने गर्छ, उनले भने, ०७२ सालको भूकम्पपछि पहिरोको जोखिम बढेको हो । दुई वर्षअघि पनि यहाँको चाँमेद्वारमा ठूलो पहिरोले बस्ती पुरेको थियो । समयमै सूचना दिँदा मानवीय क्षति कम भएको थियो । वर्षायाममा जतिबेला पनि जोखिम निम्त्याउन सक्छ भन्दै ढोरपाटन नगरपालिका९ को सुपुर्दुङ र फलियाघर, वडा ६ को चाँमेद्वार र गाडीखोलाका बस्ती सुरक्षित बनाउन प्रतिवेदनले सुझाव दिएको श्रेष्ठले स्मरण गरे ।अध्ययन टोलीले भुजीखोलाको दायाँबायाँ कम्तीमा एक सय मिटरसम्म घरबस्ती नराख्न सुझाव दिइएको थियो । जहिले पनि ठूला रूख, ढुंगासहितको बाढी आएर बस्ती बगाउने खतरा देखेका थियौं, सोहीअनुसारको सुझाव पनि दिएका हौं, हाल कर्णाली प्रदेशको उद्योग, पर्यटन, वन तथा वातावरण मन्त्रालयमा रहेका श्रेष्ठले भने, केही योजना बनाएर कार्यान्वयन गरे पनि कार्यालय नै खारेजीमा परेपछि योजनाको औचित्य पनि सकिँदा बुधबारको विपत्ति आएको हो । हिउँदमा हिउँले खाएको जमिनमा अत्यधिक वर्षा भएपछि सहजै पहिरो खस्ने उनले बताए ।गण्डकी प्रदेशका उद्योग, वन, वातावरण तथा पर्यटनमन्त्री विकास लम्सालले त्यस्ता प्रतिवेदन अध्ययन गरेर संरक्षण गर्ने कार्यालय अभाव भएको बताएका छन् । मैले पटकपटक सबै जिल्लामा जलाधार संरक्षण कार्यालय राख्नुपर्छ भनेको छु । संघीय सरकारमा पनि माग गरेको छु, लम्सालले भने, प्रतिवेदन अध्ययन गरेर सुरक्षाको उपाय गर्न सकेको भए यो विपत्ति आउने थिएन । गण्डकी प्रदेशका तीन सयभन्दा बढी जलाधार क्षेत्र जोखिममा रहेकाले जलाधार मात्रै हेर्ने कार्यालय आवश्यक भएको उनले बताए । स्थानीय तहले पनि खोलैमा बस्ती बस्न दिन नहुने उनको भनाइ छ । ढोरपाटन५ का वडाध्यक्ष लक्ष्मण पुनले स्थलगत अध्ययन गर्दा पनि कमजोर भूमि भएकै कारण बाढीले बढी क्षति गरेको निष्कर्ष निकाले । यो वर्षको अत्यधिक वर्षा र कमजोर भूगोल नै कारक भएको उनको भनाइ छ । गत वर्षदेखि नै यो क्षेत्रमा जमिन चिरा परेको, साना पहिरो खसिरहेको देखेको स्थानीयले बताएका छन् । बस्तीमा जोखिम छ भनेर केही दिनदेखि नै भनेको सुनेको थिएँ, स्थानीय सिर्जना घर्तीमगरले भनिन्, चिराचिरा परेको खण्डबाट पहिरो खसेको रहेछ । देउरालीमा गत असारमा खनिएको केही सडक खण्डको माटोसमेत पहिरोको सहयोगी बनेको उनले बताइन् ।बुधबार राति खसेको पहिरोले ढोरपाटन७, ८ र ९ का ८० घर पूर्ण रूपमा क्षति पुर्याएको छ । अन्य ५१ घर आंशिक क्षति पुर्याएको ढोरपाटन नगरपालिकाका प्रमुख प्रशासकीय अधिकृत धनप्रसाद पोखरेलले बताए । ठूलो परिमाणमा खेतीयोग्य जमिन पनि बगेको र पुरिएको छ । पहिरोपछिको बाढीमा परेर १४ जनाको मृत्यु भएको छ भने ३४ जना बेपत्ता छन् । बेपत्ताको खोजी भइरहेको छ । शव भेटिएकामध्ये १३ जनाको पहिचान खुलेको डीएसपी राजेन्द्र रेग्मीले बताए । बुधबारको बाढीेले सयौं पशुबस्तु मरेका छन् । मानिस र जनावरको शवले दुर्गन्ध र महामारी बढ्ने भन्दै स्थानीय त्रसित छन् । १८ वर्षकी युवती र २२ वर्षका युवक गम्भीर घाइते छन् । घाइतेलाई काठमाडौं लैजाने तयारी छ ।पहिरोले बुर्तिवाङदेखि ढोरपाटन जाने सडकको अधिकांश खण्ड छियाछिया पारेको छ । उक्त सडक अवरुद्ध भएकाले राहत सामग्री लैजानेले पनि पैदलै जानुपरेको छ । बाटै छैन, पाखोबाट जोखिम मोलेर घटनास्थल पुग्यौं, प्रमुख जिल्ला अधिकारी सुरेश न्यौपानेले भने, तत्काल सडकको ट्र्याक खोलेर सहज आउजाउ बनाउनुपर्ने छ । त्यसका लागि सडक निर्माणका योजनामा खबर गरेको उनले बताए । पहिरोले स्थानीयले लगाएको खेतीपाती नष्ट भएको छ । तीनवटा लघु जलविद्युत् आयोजना बगाएकाले अन्धकार छ । अन्य ८ वटा आयोजनामा क्षति पुगेको छ । टेलिफोनको नेटवर्क पनि नभएकाले स्थानीयले पीडा बताउन पाएका छैनन् । स्थानीय स्वास्थ्य चौकी बगाएकाले औषधिसमेत अभाव भएको स्वास्थ्य चौकी इन्चार्ज दीपक थापाले जानकारी दिए । सामान्य उपचारका लागि पनि स्थानीयलाई तीन घण्टा हिँडेर बुर्तिवाङ पुग्नुपर्ने बाध्यता भएको छ ।"
राहत कुर्दै हुम्लाका आगलागीपीडित,"हुम्ला (कास) आगलागीबाट घर जलेपछि सर्केगार्ड गाउँपालिका७, रोडिकोटस्थित ठूलागाउँकी ६० वर्षीया दृष्टिविहीन मसिर जैसीको परिवारले आफन्तको घरमा शरण लिइरहेको छ । उनका छिमेकी जोखे जैसी पनि एकसरो लुगासहित आफन्तको गोठमा बसिरहेका छन् । गाउँमा बुधबार साँझ भएको आगलागी बिहीबार बिहान मात्र नियन्त्रणमा आउँदा ५ घर पूर्ण रूपमा नष्ट भएका छन् भने १५ घरमा क्षति पुगेको छ । न खाने अन्न बच्यो, न लत्ताकपडा नै, जैसीले भनिन्, कसैले राहत दिएनन्, आफन्तको घरमा कति दिन शरण लिएर बस्ने ? उनको पाँच जनाको परिवार छ । प्रहरीका अनुसार अभिभावकहरू नजिकैका सामुदायिक वनमा घाँसदाउरा गर्न गएका बेला बालबालिकाले खाना पकाउने क्रममा आगलागी भएको थियो । वनबाट आउँदा घरमा भएका सबै सामान र नगद जलिसकेको थियो, जैसीले भनिन्, तत्कालका लागि कसैले खाना र अस्थायी बासको व्यवस्था मिलाए पनि पुण्य हुन्थ्यो । आगलागीबाट ११ लाख रुपैयाँबराबर क्षति भएको उनले गुनासो गरिन् । आगलागीपीडित जोखे जैसीले सरकारी राहत नपाउँदा आफूहरूको बिचल्ली भएको बताए । उनको ११ जनाको परिवार छ । एक त परिवारको छाक टार्न समस्या थियो, उनले भने, आगोले भएका सबै सम्पत्ति नष्ट गर्यो, अब कसरी परिवार पाल्ने ? आफन्तको घरमा बास नपाइएपछि ५५ वर्षीय हरिभक्त जैसीले जलेको घरनजिकै त्रिपाल टाँगेका छन् । पहिलेदेखि नै गरिब थियौं, अब त झन् आगोले उठीबास लगायो, उनले भनिन्, राहत लिएर आउँछौं भनेका जनप्रतिनिधि फेरि फर्केर आएनन्, छाक टार्नै समस्या भयो ।ठूलोगाउँमा १ सय २२ घरधुरी छन् । अधिकांश घरहरू जोडिएकाले आगलागीबाट ठूलो क्षति भएको प्रहरीले जनाएको छ । आगलागीबाट करिब ६० लाख रुपैयाँको क्षति भएको प्रहरी निरीक्षक सीताराम विष्टले बताए । उनका अनुसार जोखे जैसी, हरिभक्त जैसी, अपिलाल जैसी, देवीसिंह जैसी, रूपकला जैसी र मथन जैसीको घर पूर्ण रूपमा नष्ट भएको छ ।"
राहत पुगेपछि ढोरपाटनमा गृहमन्त्री,"(काठमाडौं)  प्रतिघण्टा ७ लाख ४४ हजार २ सय ७९ रुपैयाँ भाडा पर्ने नेपाली सेनाको एमआई १७ हेलिकप्टर लिएर गृहमन्त्री रामबहादुर थापा शुक्रबार बागलुङको ढोरपाटनस्थित बाढीले क्षति पुर्याएको ठाउँमा पुगे । बिहीबार नै उक्त ठाउँमा जान काठमाडौंबाट त्यही हेलिकप्टरमा उडे पनि स्याङ्जा पुगेपछि मौसम खराबीका कारण उनी फर्केका थिए । गृह स्रोतका अनुसार बिहीबार र शुक्रबार गरेर कम्तीमा चार घण्टा उडेको हेलिकप्टरको भाडा मात्रै गृह मन्त्रालयले कम्तीमा २८ लाख रुपैयाँ सेनालाई बुझाउनुपर्ने हुन सक्छ । जबकि राहत लिएर गृहमन्त्री पुग्नुअगावै स्थानीय तहले पीडितको उद्धार र स्थानीय संघसंस्थाले तत्काल आवश्यक पर्ने राहत सामग्री पुर्याइसकेका थिए । शुक्रबार दिउँसो १२ बजे ढोरपाटन पुगेका गृहमन्त्रीले राहत बाँड्नुका साथै विपद्पछि पुनर्निर्माण र क्षतिपूर्तिका सम्बन्धमा सरकारले तीन तहको संरचना बनाएको जानकारी दिए । उनले भने, केन्द्रमा विपद् जोखिम न्यूनीकरणसम्बन्धी परिषद् छ, प्रदेश र स्थानीय स्तरमा पनि विपद् व्यवस्थापन समितिहरू छन् । तीनै तहको सरकारको समन्वयमा पुनर्निर्माणको काम अघि बढ्छ । गृहमन्त्रीले भनेजस्तै तीनै तहमा विपद् व्यवस्थापनसम्बन्धी समिति सक्रिय रहेका बेला र कोभिड१९ को संक्रमण उच्च भइरहेका बेला गृहमन्त्री पछिल्ला २० दिनमा मात्रै महँगो शुल्क लाग्ने सेनाको एमआई१७ हेलिकप्टर लिएर बाजुरा, अछामदेखि सिन्धुपाल्चोकसम्म पुगिसकेका छन् । जबकि विपद् जोखिम न्यूनीकरण तथा व्यवस्थापन ऐन, २०७४ ले जिल्लामा हुने विपत्तिमा पुनःस्थापना, राहत र उद्धारको काम गर्ने अधिकार प्रमुख जिल्ला अधिकारीको नेतृत्वमा रहेको जिल्ला विपद् व्यवस्थापन समितिलाई दिएको छ । यस्तो समितिमा जिल्लाभित्रका स्थानीय तहका अध्यक्ष तथा प्रमुख सदस्य रहने गरेका छन् । यही ऐनले स्थानीय तहका गाउँपालिकाको अध्यक्ष वा नगरपालिकाका प्रमुखको अध्यक्षतामा बढीमा १५ जना सदस्य रहेको स्थानीय विपद् व्यवस्थापन समिति गठन गर्नुपर्ने व्यवस्था पनि गरेको छ । त्यसो त गृहमन्त्री पुग्ने भनेकै दिन अर्थात् बिहीबार कांग्रेस क्षेत्रीय सभापति द्रोण कुँवर र अर्का नेता जितबहादुर शेरचनले काठमाडौंबाट हेलिकप्टरमै ढोरपाटन पुगेर पीडितलाई राहत बाँडेका थिए । गृहमन्त्री पुग्नुअगावै पीडितलाई नेपाल रेडक्रस सोसाइटी बागलुङले लत्ताकपडा, त्रिपाल र पकाउने भाँडा सहयोग दिएको थियो । त्यस्तै नेकपा निकट युवा संघका एक दर्जन युवा घटनास्थल पुगेर उद्धारमा खटिएका थिए । जिल्लाकै राधामाधव सेवा समितिले पनि पीडितलाई १ लाख नगद सहयोग गरेको थियो । समितिका अध्यक्ष दीपक कँडेलले वडा नम्बर ९ का अध्यक्षलाई ५० हजार र मृतकका परिवारलाई ५० हजार दिएको बताए । विपत्तिस्थलका छिमेकी गाउँपालिकाहरू ताराखोला, निसीखोला, तमानखोला र बडिगाड गाउँपालिकाका अध्यक्ष र प्रतिनिधिहरूले पनि घटनालगत्तै पीडितलाई नगद र खाद्यसामग्री सहयोग दिएका थिए । गृहमन्त्री थापाले भने शुक्रबार राहतस्वरूप ७६ घरपरिवारलाई २५ केजीका एकएक बोरा चामल, चाउचाउ र त्रिपाल बाँडेका थिए । जिल्ला विपत् व्यवस्थापन समितिले खोजी उद्धार सकेपछि मात्रै राहत दिने योजना बनाएको छ । विपत्तिबाट प्रभावित स्थानीय सुस्मिता विकले पीडितको बास नै खोसिएकाले खान मात्रै नभई दीर्घकालीन व्यवस्थापनकै खाँचो भएको बताइन् । उनले भनिन्, बिहीबारको झरीमा पाल टाँगेर बारीमै रात काट्यौं । परिवारका सबै सदस्य बेपत्ता छन्, अझै खोज्न सकिएको छैन । प्रहरी र सेनाले खोजी जारी राखे पनि बाढीमा परेकामध्ये १४ जनाको शव भेटिए पनि ३४ जना अझै बेपत्ता छन् ।बाढीग्रस्त क्षेत्रमा पुगेका थापाले पीडितलाई तत्कालका लागि अस्थायी बसोबास गराउनेबारे स्पष्ट केही बोलेनन् । बरु वर्षात्पछि पीडितको घर पुनर्निर्माण गरिने आश्वासन दिए । मन्त्री थापासँगै सांसद देवेन्द्र पौडेल, पौडेलकी पत्नी बलावती शर्मा र राष्ट्रिय पुनर्निर्माण प्राधिकरणका सीईओ सुशील ज्ञवाली पनि त्यहाँ पुगेका थिए । बिहीबारै नै प्रमुख जिल्ला अधिकारी सुरेश न्यौपाने कार्यालयका ३ जना कर्मचारी, प्रहरी उपरीक्षक शारदा चौधरी, राष्ट्रिय अनुसन्धानका प्रमुख, सशस्त्र प्रहरीका डीएसपी, नेपाली सेनाका प्रमुख सेनानीसहित २० जना टोली लिएर त्यहाँ पुगेका थिए । हराइरहेकाहरूको खोजी तथा उद्धारमा खटिने टोली अर्कै छ । बिहीबार गृहमन्त्री नआएपछि जिल्लाका सुरक्षा संयन्त्रका प्रमुख र प्रजिअसहितको टोली ढोरपाटन नगरपालिकाका प्रमुख देवकुमार नेपालीको होटलमा बसेको थियो । आइतबार गण्डकी प्रदेशका मुख्यमन्त्री पृथ्वीसुब्बा गुरुङ आउने भएकाले टोली सदरमुकाम फर्किएको छैन ।"
काठमाडौंमा अब रात्रिकालीन सम्पदा यात्रा,"(काठमाडौं)  लामो समयदेखि चर्चा भएको रात्रिकालीन सम्पदा यात्रा अब उपत्यकामा सुरु हुने भएको छ । कोरोनाले ल्याएको असामान्य परिस्थितिपछि आउने सामान्य अवस्था (न्युनर्मल) मा राजधानीका तीनवटै सहरमा नेपाल पर्यटन बोर्डले रात्रिकालीन सम्पदा यात्रा सञ्चालन गर्ने भएको हो । रात्रिकालीन सम्पदा यात्रामा उपत्यकावासी आफूलाई मनपर्ने सम्पदामा परिवारसहित घुम्न जानेछन् । बाटामा रैथाने खान्कीका स्टल हुन्छन्, बोर्डका प्रमुख कार्यकारी अधिकृत (सीईओ) धनञ्जय रेग्मीले भने, कम्तीमा १२ बजेसम्म घुमघाम गर्न पाइनेछ ।सीईओ रेग्मीले कीर्तिपुर, काठमाडौं र ललितपुरमा रुट पहिचान भइसकेको जानकारी दिए । प्रवर्द्धनात्मक सामग्री तयार भइरहेका छन् । डिजिटल प्लेटफर्मबाट एकैसाथ प्रवर्द्धन गरिनेछ, उनले भने । बोर्डका रात्रिकालीन यात्रा भक्तपुरमा सुरु भइसकेको छ ।बोर्डले कोरोना संक्रमण अन्त्यपछि दिनमा ५ लाख आन्तरिक पर्यटकलाई चलायमान बनाउन कार्ययोजना अघि सारेको छ । शनिबार वा अरू बिदाका दिन घरभित्रै बसिरहेका उपत्यकावासीलाई वरिपरि घुम्न प्रेरित गर्न बोर्डले सामग्री तयार गर्दै छ, सीईओ रेग्मीले भने, नजिकैका साइकल गुड्ने ट्रेल, सम्पदा, डाडाको म्यापसहित भिडियो सामग्री उत्पादन गर्दै छौं ।आन्तरिक पर्यटकको चलायमानले आर्थिक गतिविधि हुने, निजी क्षेत्र फस्टाउने र कोरोनाका कारण घरभित्रै महिनौंदेखि बसेका उपत्यकावासीमा मानसिक तथा शारीरिक स्फूर्ति जगाउने भएकाले सम्पदा यात्राको अवधारणा ल्याइएको सीईओ रेग्मीले बताए । पुराना पदयात्राका ट्रेलको पुन खोजी गर्ने, बाटामा संकेत राख्ने, सुधार्नेलगायतका काममा बोर्ड लाग्नेछ उनले भने, काठमाडौं उपत्यकाका चारैतिर अफरोड ड्राइभिङ, साइक्लिङ, पदयात्रा, घुमफिरजस्ता क्रियाकलाप सञ्चालन गरिनेछ । बोर्डको यो अभियानका लागि निजी क्षेत्र र स्थानीय तहले पूर्वाधार विकास गर्नेछन् ।बोर्डले आन्तरिक पर्यटन बजारको विकास गर्न नेपालका सबै जिल्लाको प्रोफाइल बनाएको छ । प्रोफाइलमा पर्यटकीय सम्पदासहित अन्य पहिचान पनि समेटिएको छ । बोर्डले अब देशभरका सबै जिल्ला र पर्यटकीय गन्तव्यको म्यापिङ गरी अनलाइनमा विस्तृत डाटा राख्ने जनाएको छ । पर्यटकको स्वास्थ्यमा ध्यान दिन प्रोटोकल बनाइएको छ । अहिलेसम्म ६ सय जनाले प्रोटोकलबारे तालिम लिइसकेको बोर्डले जनाएको छ । बीबीसी र सीएनएनबाट नेपालको प्रचारबोर्डले चालु वर्ष बीबीसी र सीएनएनबाट नेपालको विज्ञापन गर्ने भएको छ । यसका लागि बोर्डले साढे २ करोड बजेट विनियोजन गरिसकेको छ । बीबीसी र सीएनएनका विज्ञापनसम्बन्धी प्रतिनिधिलाई भेट गरी विस्तृत विवरण माग गरिसकेको बोर्डले जनाएको छ । हालको सार्वजनिक खरिद ऐनमा यसबारे केही बुँदा संशोधन गर्नुपर्ने भएकाले सार्वजनिक खरिद अनुगमन कार्यालयमा लेखिपठाइएको छ । यसअघि बीबीसी, सीएनएनबाट नेपालको प्रचार भएको छैन, सीईओ रेग्मीले भने, यसपटक एउटा टिम नै बनाएर लागिरहेका छौं ।बोर्डले छिमेकी मुलुक चीनको पर्यटन बजारमा सर्वाधिक रुचाइने सीट्रिपमा नेपाल प्रवर्द्धन गर्ने भएको छ । चीनका वायुसेवा, होटल, ट्राभललगायतका कम्पनीहरूको एकीकृत साइटमा नेपाल भम्रणमा आएका राष्ट्रपतिको सामग्री देखाइनेछ । बोर्डले नेपाल प्रवर्द्धन हुने उक्त भिडियो चिनियाँ दूतावासलाई दिइसकेको छ । सीट्रिपमा प्रचार गर्न वैशाखमा स्थगित गरिएको भ्रमण वर्ष सचिवालयले धेरै कार्य सकिसकेको थियो ।नेपालमा पछिल्ला वर्ष चिनियाँ पर्यटक भारतकै हाराहारी छन् । बोर्डले भारतीय पर्यटकलाई पनि आकर्षण गर्न त्यहाँका सञ्चारमाध्यमबाट प्रचार गर्ने कार्यक्रम बजेटबाटै ल्याइसकेको छ । नेपालले विदेशी सञ्चारमाध्यमबाट नेपालमा मात्रै अनुभव गर्न पाइने १२ हाराहारी गतिविधिको प्रचार गर्ने भनेको छ ।अब पर्यटकलाई आकर्षित गर्न बोर्डले आफ्नो वेबपेजलाई चिनियाँ, रसियाली, अंग्रेजी, स्पेनी, फ्रेन्च र जर्मन भाषामा पनि रूपान्तरण गरेको छ । चालु वर्ष बोर्डले पर्यटन प्रवर्द्धन गर्न ८ करोड ३० लाख बजेट विनियोजन गरिसकेको छ ।"
ललितपुरमा कर्फ्यु हट्यो,"मत्स्येन्द्रनाथको रथ तान्न सहमतिललितपुर पुल्चोकमा एकैपटक जात्रा मनाउन पाटनका ज्यापू, ताम्राकार, सिकमी, बाराही, राजोपाध्याय, नापित, कपाली, खड्गीलगायत १८ जातीय खलः बीच सहमति भएको छ । पुजारीहरूले शुक्रबार मत्स्येन्द्रनाथ र ह्यग्रव भैरवको क्षमापूजा गरेका छन् । नरिवल खसाल्ने जात्रा नहुने र भोटो नदेखाइने भएको छ । निषेधाज्ञाका बेला रथ तानेपछि बिहीबार प्रहरीसँग झडप भएको थियो । त्यसपछि जात्रा मनाउने सम्बन्धमा सहमति भएको हो । खलःद्वारा संयुक्त रूपमा जारी विज्ञप्तिअनुसार भदौ २१ गते हाल पुल्चोकमा रहेको मत्स्येन्द्रनाथको रथ त्यहाँबाट अलि पर सोह्रखुट्टेपाटीसम्म तानिने र २२ गते भुःज्या (मत्स्येन्द्रनाथ यात्राका क्रममा मनाइने एक प्रकारको पर्व) मनाइनेछ । त्यसपछि साइत निस्किए २६ गते मत्स्येन्द्रनाथलाई रथबाट ओरालेर सानो खटमा राखेर बुङमती लाने तयारी छ । साइत जुरेकै दिन पाटन टंगलबाट तानेर गाःबहाल पुर्याइएको जट्टाधारी लोकेश्वर नामको मीननाथको रथलाई पनि पुनः साबिककै मन्दिरमा पुर्याइनेछ । यसबारेमा शिल्पकार समाजले भने सहमति जनाएको छैन । पाटनमा १९ जातीय खल छन् । ज्यापू समाजका वरिष्ठ उपाध्यक्ष सन्तमान महर्जनले मास्क, सेनिटाइजर र सामाजिक दूरी कायम गरी सीमित भक्तजनले रथ तान्ने बताए । पुल्चोकमा गरिने जात्रामा गाःबहाल, सुन्धारा, लगनखेल र जावलाखेलबाट प्रतिनिधिका रूपमा एउटाएउटा धिमे बाजा सहभागी गराइनेछ, उनले भने, गुरुजु पल्टन, ललितपुरका १७ औं शताब्दीका राजा सिद्धिनरसिंह मल्लको ऐतिहासिक खड्गलाई भने राजकीय सम्मानका साथ समारोहस्थलमा पुर्याउने सहमति भएको छ ।महर्जनले मूलमूल व्यक्तिहरू मात्र बसेर मत्स्येन्द्रनाथको स्तोत्र पाठ र पूजा गर्ने, अन्न, फलफूल चढाउने र बत्ती बाल्न दिने व्यवस्था मिलाइएको जानकारी दिए । यस तवरले जात्रा गर्न सहमति दिइसकेको ललितपुरका प्रमुख जिल्ला अधिकारी नारायणप्रसाद भट्टले बताए । ललितपुर महानगरपालिकाका प्रमुख चिरीबाबु महर्जनले निषेधाज्ञा कायमै रहेका बेला जबरजस्ती रथ तानेपछि भएको घटनाले आफू दुःखी भएको बताएका छन् ।"
भीड नियन्त्रणमा खटिएका १८ प्रहरीमा संक्रमण,"ललितपुर (कास) रातो मत्स्येन्द्रनाथको रथ तान्न बिहीबार ललितपुरको पुल्चोकमा जम्मा भएको भीड नियन्त्रण गर्न खटिएका प्रहरीमध्ये १८ जनामा कोरोना संक्रमण रहेको पाइएको छ । जिल्ला जनस्वास्थ्य कार्यालय ललितपुरले बुधबार महानगरीय प्रहरी वृत्त सातदोबाटो वृत्तका ६८ प्रहरीको स्वाब संकलन गरेको थियो । तिनैमध्ये ४५ जनाको रिपोर्ट शुक्रबार आएको हो । कन्ट्याक्ट ट्रेसिङमा नपरेका र लक्षण पनि नभएकाको स्याम्पल टेस्टिङका रूपमा स्वाब लिइएको थियो, महानगरीय प्रहरी कार्यालय रानीपोखरीका वरिष्ठ प्रहरी उपरीक्षक किरण वज्रचार्यले भनिन्, रिपोर्ट पोजिटिभ आउला भन्ने सोचेका थिएनौं । भीडले प्रहरीमाथि आक्रमण हुनाका साथै संरचनामा क्षति पुर्याउन थालेपछि उनीहरूलाई पुल्चोक खटाउनुपरेको हो ।रथ तान्न निस्केका युवाले प्रहरीको पानीको फोहोरा हाल्ने गाडीसमेत तोडफोड गरेपछि महानगरीय प्रहरी परिसर जावलाखेलले सातदोबाटो र चापागाउँबाट थप टोली बोलाएको थियो । भीड नियन्त्रणमा लिन स्वाब दिएका प्रहरी पनि अग्रपंक्तिमा खटिएका थिए । त्यस क्रममा सातदोबाटोबाट आएका एक प्रहरी निरीक्षक घाइते भएका थिए । उनलाई पनि कोरोना संक्रमण पुष्टि भएको छ । भीड नियन्त्रणमा खटिएका प्रहरीले स्वास्थ्य सावधानी भने अपनाएका थिए । मास्क सबैले लगाएका थिए भने केहीले पन्जा पनि लगाएका थिए । स्वास्थ्य मन्त्रालयले जारी गरेको मापदण्डअनुसार स्वाब दिएका व्यक्ति रिपोर्ट नआएसम्म आइसोलेसनमा बस्नुपर्छ । स्वाब दिएपछि त अरूसँग भेटघाट गर्दा पनि दूरी कायम गर्नुपर्छ । हाम्रो मापदण्डअनुसार त क्वारेन्टाइनमै बस्नुपर्ने हुन्छ, मन्त्रालयका प्रवक्ता डा जागेश्वर गौतमले भने । ललितपुर प्रहरी परिसरले भने भीड नियन्त्रण गर्न अरू जनशक्ति नभएकैले स्वाब दिएर बसेकालाई पनि परिचालन गर्नुपर्ने बाध्यता आएको तर्क गरेको छ ।"
बोरोबुद्दुर : बिनाव्याख्या,"१ बोरोबुद्दुरको अर्थ के हो भन्ने अहिलेसम्म थाहा पाइएको छैन (नेट) । बोरोबुद्दुरको सोझो नेपाली अर्थ हुन्छ बडाबुद्ध । बोरोबुद्दुर इन्डोनेसियास्थित एक बौद्ध तीर्थस्थल हो । यहाँ निर्मित छन् बौद्ध चैत्यहरू । आयाताकार ठूलो छ ।२ बोरोबुद्दुरका चार कुनामा मकरधारा छन् । मकरधाराको उत्पत्ति नेपालमा भएको हो । (हेरे हुन्छ नलेखिएको एउटा लेखोट असंगति ।)३ बोरोबुद्दुरमा नेपालका मन्दिरहरूमा हुनेजस्तै दिक्पाल छन् । दिक्पालहरू प्रायः सिंहरूपी हुन्छन् । तिनमा एउटा सिंह हुन्छ, एउटा सिंहिनी ।४ बोरोबुद्दुर नेपालको मण्डला शैलीमा निर्मित छ । मण्डला शैलीको सबैभन्दा राम्रो नमुना बौद्धस्थित स्तूपा हो ।५ बोरोबुद्दुर २५ सय स्क्वायर मिटर आयातको छ, जसमा एक वर्गमिटर बराबर चार मानिसको दरले १० हजार मानिस अट्छन् । कैलाशकूटको माथिल्लो तलामा वाङ हुयनत्सेको सातौं शताब्दीको भनाइअनुसार दस हजार मानिस अट्थे । उचाइ र आयातको प्रेरणा त्यतिबेलाको सर्वाकर्षक कैलाशकूटबाट लिइएको देखिन्छ ।६ बोरोबुद्दुर इस्वीको ८०० मा निर्माण गरेको मानिएको छ । तर, सन् ८ सय हचुवाको निर्णय हो । यसमा अझै विवाद छ । कैलाशकूट इस्वीको ७औं शताब्दीमा निर्माण भएको मानिएको छ । दुवैका तह संख्या तीन हुन आउँछन्, देखिएको र अनुमान गरिएको गरी ।७ बोरोबुद्दुरको चैत्य घण्टी (तल्लो भाग) मा माथि र तल चुच्चो भएका घण्टी र प्वाल कुँदिएका छन् । जम्मा ७२ प्वाल परेका चैत्य छन् । जो नेपाली आँखिझ्याल शैलीकै अनुसारका छन् । बज्रयानमा ९ शुभ अंक हो । अष्टमंगलको चलन छ ७२ हुन्छ ।८ बोरोबुद्दुरका स्तूप ठ्याक्कै नेपाली घण्टीका आकारमा कुँदिएका छन् । सीमापारिका घण्टी र नेपाली घण्टी बनोट मिल्दैनन्, ती फरक हुन्छन् । आजभोलि पुराना मन्दिरमा पारितिरका प्रशस्तै घण्टी देखिन्छन् ट्युनिङ नमिलेका र फलाम मिसाइएका । रुचि हुनेहरूले तुलना गरी त्यहीं हेरे हुन्छ ।९ ढुंगाको पूर्ण प्रयोग छ । नेपालका चैत्यहरू पनि प्रस्तरकै बनाइन्छन् । खासगरी पाटन जिल्लामा यस्ता चैत्यहरू जति भने पनि देख्न सकिन्छ ।१० प्रस्तरद्वारको छाना पगोडाकारको छ, नेपाली छानोजस्तै । प्यागोडाकार नेपालको हो । र, यतैबाट उत्तर लागेको हो भन्नेबारे प्रशस्तै लेखिसकिएको छ ।११ छानो बीचमा छेप्व छ । छेप्व नेपाली द्वारकै बीचमा हुन्छ । छेप्वको एउटा ठूलो नमुना नयाँसडकको ढोकामा देखिन्छ ।१२ बुद्ध जन्म चित्रित प्यानेलमा मायादेवीले रूखको हाँगो समातेको शैली ठ्याक्कै सालभञ्जिका शैली हो । नेपालकै हो । मायादेवीको लुम्बिनीस्थित सोही शैलीको मूर्ति निरीक्षण गर्नलाई आठौं शताब्दीका कलाकार नेपाली नभएर इन्डोनेसियन वा भारतीय हुन सक्दैन ।१३ ताराले चमर बोकेकी छन् । तिब्बती वा भारतीय अष्टमंगलमा चमर हुँदैन, नेपालीमा मात्रै हुन्छ । तिब्बतीमा धर्मचक्र हुन्छ ।१४ व्याख्यामा, मायादेवीले प्लक्ष रूखको हाँगा समातेको बताइएको छ । लुम्बिनीमा त्यस्तो प्लक्ष (काब्रो) को रूख अद्यापि छ । ८२ फिट गोलाइको, कोटियामाई भनी पूजा गरिने र सो कोटियाको उल्लेख ललितविस्तरमा छ (नेट) ।१५ पहिला चारपाटे ढुंगा एकमाथि अर्को राख्ने, अनि कुँद्ने चलन छ । यो एक दृष्टान्त हो । यो ठ्याक्कै नेपालकै चलन हो ।१६ (गोपाल राजवंशावलीअनुसार शिवदेव (विसं ६६७६८१) मा बौद्ध बने ले अरू धेरै कुरा संकेत गर्छ ।) यो ठ्याक्कै मण्डलामाथि बसेको छ । बोरोबुद्दुरको कलाकारले यसैको विस्तृत अनुकरण गरेको छ ।१७ बुद्ध मूर्तिहरू खोपामा राखिएका छन् । खोपाको देउता, क्वपा द्यो नेवारहरूको चलन हो । कैयन् पुराना भवनहरूमा देउतै नराखे पनि खाली खोपाहरू पनि हुन्छन् । यो एक विशेषता हो नेपाली वास्तुको ।१८ रक्षक सिंहले दायाँ खुट्टा उठाएको छ । नेपालको मानांकमा ठ्याक्कै त्यस्तै छ, सिंहले दाहिने खुट्टा उठाएको छ ।१९ यसमा जोर्नीमा दाँतीले बाँध्ने प्रविधिको प्रयोग छ । जो नेपालमा खासगरी सिकर्मीहरूको प्रविधि हो । यसलाई अंग्रेजीमा लक भन्ने चलन छ ।२० बज्रलेपको प्रयोग भएको अनुमान छ । पुरानो ढाँचाले घर बनाउँदा १९ औं शताब्दीसम्म पनि नेपालमा बज्रलेपको प्रयोग हुँदै थियो ।२१ यो स्तूपको नाममा मन्दिर हो भन्ने मानिएको छ । नेपालमा बौद्ध मन्दिरहरू स्तूप मात्र हुँदैनन् पनि ।२२ कमलको पत्रदल तलमाथि दुवैतिर हुने चलन नेपालकै हो ।२३ स्तूपमा आयुध (हातहतियार) हुने चलन नेपालकै हो । यसो भन्दा धेरैलाई पत्यार लाग्दैन । तर, लुम्बिनीका स्तूप उत्खननपछि जगमा भेटिएका सामग्रीको तस्बिर हेरे हुन्छ ।२४ ढुंगाको काम पाटनकाहरूले गर्छन् ।२५ स्थानीयहरू बोरोबुद्दुर र जाभा बोरोबुद्दुरबीचको एक मन्दिरलाई नेपालका गुणधर्मले बनाएका भन्दछन् पनि । मन्दिरका बारेमा पुरानो हिमाल मै त्यस्तो भनाइ छापिएको छअरनिको झैं विदेशमा गएर आफ्नो कलाको प्रदर्शन गर्ने नेपाली शिल्पकारहरूमा आक्कलझुक्कल गुणधर्मको नाम पनि आउँछ । उनले आठौं शताब्दीमा इन्डोनेसियाको प्रसिद्ध र विशाल बोरोबुद्दुर बनाएको हुन सक्छ भनेर स्व स्वयम्भूलाल श्रेष्ठले एक लेखमा भारतीय लेखक हरिनन्दन ठाकुरको किताब धर्ती के चारों ओर को उद्धरण दिँदै लेखेका थिए । त्यस किताबमा गुणधर्म नेपालकै कलाकार थिए भनिएको छ (पेज ९, हिमाल, कात्तिकमंसिर २०५३) ।"
आदिकवि,कुनै आदिवासीले नै लेखेको हुनुपर्छपहिलो कविता
अपहरित जिन्दगी !,"रिप भान विङकिल कतिकति अघि पढेर बिर्सिएको पनि कतिकति भएको थियो । कोभिड१९ ले मस्तिष्कको नेपथ्यबाट खिचेर यसलाई स्मृतिको अग्रभागमा ल्याइदियो । लगभग पाँच महिना भयो, रिप भान विङकिल दारी हल्लाउँदै मलाई नित्य पछ्याइरहेछ । घरीघरी गम खान्छु म, जीवनमा आइलागेको यो शब्दातीत उलटपुलटपछि रिप भान विङकिल बढी अस्तव्यस्त कि म ? कालचक्रले उसलाई बढी विपत्को भुमरीमा पार्यो कि मलाई ? अनि बढी अल्छे ऊ कि म ?प्रसंगवश, रिप भान विङकिल हो वासिङ्टन इरभिङ रचित अमेरिकी अमर कथा, प्रथम प्रकाशन वर्ष सन् १८१९ । कथाको मूल पात्र रिप भान विङकिल, डचअमेरिकी गाउँले । अल्छीको पिण्ड, सिकारको सोखिन, अद्भुत कथावाचक । रिप भान बीस वर्ष निदाएर ब्युँझियो, म तीन महिना पातालमा बरालिएर फर्कें । ऊ र म जब आआफ्नो थातथलोमा फर्क्यौं, रैथाने स्थापित व्यवस्था, प्रचलित संस्कृति, अभ्यस्त जीवनशैली र सम्बन्धको सनातनी स्वरूपको लय भंग भएको थियो । र, भएको थियो भयानक उथलपुथल । उथलपुथलको कारण उसकोमा राजनीतिक क्रान्ति थियो, मेरोमा कोभिड१९ सिर्जित महामारी । उसकोमा अग्रगमन, मेरोमा पश्चगमन । उसकोमा मानवीयताको गरिमामय उत्थान, मेरोमा मानवीयताको भयावह ह्रास । कामका नाउँमा वरको सिन्को पर सार्नु छैन, खाने बेलामा टुप्लुक्क, सदाझैँ रिप भानकी पत्नी जंगिइिन् । घरको काममा महाको अल्छी भए पनि इखालु थियो रिप भान विङकिल । जोइ नाथेको कचकच कति सुन्नु भनेर लाग्यो ऊ उकालो काट्सकिल पर्वतमालातिर । अघिअघि आफू, पछिपछि हुँडार नाउँको उसको कुकुर, काँधमा बन्दुक । पर्वत शिखरमा केही रहस्यमयी डच बूढाहरू भेटिए, जो सम्मोहक संगीतमा निमग्न थिए । भोको रिप भानले मदिराको मटिया देख्यो र बूढाहरूका आँखा छलेर लायो मस्तसँत ठाडो घाँटी । टुनामुना भरिएको मदिराको नशै खतरा, रिप भान काजी बीस वर्ष झुम भयो । ब्युँझिँदा त गाँठे दारी एक फुट लामा, बन्दुक खियाले जीर्ण, कुकुर गायब । विस्मित र भयभीत रिप भानले कानसम्म मुख च्यातेर बीस वर्षको सञ्चित हाई एकैचोटि काड्यो ।अब कुरो मेरो । रिप भानको झैँ पत्नीको कचकच म पाताल जानुको कारण थिएन । म त कलिला प्रियजनहरूलाई भेट्न पत्नीको मायालु साथमा उता गएको थिएँ । अल्छी त म पनि हुँ, तर मिस्टर रिप भानजति होइन । तथापि रिप भानले झैँ मैले पनि जीवनमा पत्नीका अनेक खप्की खाएको छु । तर, खप्कीसँगै मैले करुणामयी पत्नीका प्रेमिल हातको भात पनि अटुट खान पाएको छु । काट्सकिल पर्वतमा त्यतिका वर्ष अलप भएर थालतलोमा फर्किंदा आफ्नो कर्मबापत रिप भान न्यूनाधिक दण्डित हुनु अचम्म होइन । तर, पातालबाट तीनै महिनापछि फर्केको म अकारण दण्डित भइरहेछु । दण्ड पनि लर्तरो होइन, कहालीलाग्दो अपमान र सन्तापले जलेर आत्मा नै खाक हुने खालको जब म फर्केँ, मैले छाडेर गएको थातथलोको परिवेश अर्कै भएको रहेछ । बिरानो, अत्यासलाग्दो गरी बिरानो । र, आङै सिरिंग हुने गरी भयकारी । सर्वत्र सन्देह, त्रास र अनिश्चितता व्याप्त छ । जता कान थाप्यो, हरपल केवल हस्तशुद्धिको अविराम रट मात्र सुनिन्छ । मानौँ हात धुनु जीवनको महान्तम ज्ञान हो, र हात धुने अर्ती दिने जीवात् मानौँ जगतैको उदारतम ज्ञानी हो । कोमल संवेदनामाथि पलप्रतिपल उच्चाटलाग्दो सुगा रटानको यो आक्रमण मलाई जीवनफ्रतिकै त्रूर ठट्टाजस्तो लाग्यो । धइत्, त्रिहत्तर हिउँद काटेर जिन्दगीमा नाथे हात धुन पनि जानिएन छ र, जाबो हात धुन पनि नजानी एकबारको जुनी व्यर्थमा खेर फालिएछ उग्र अपमानबोधले त्यसैत्यसै रन्थनिएँ म । मानिसहरूलाई हेर्यो, सबैका नाक र मुख मास्कभित्र भूमिगत छन् । आँखा टिल्ल देखिन्छन्, नाक र मुखबिनाका आँखा चिनिँदैनन् । अहो मान्छेले मान्छे चिन्ने दिन गएछन् पहिचानको तृष्णा मानिसको नैसर्गिक सहजवृत्ति हो । कोरोनाको डरले यो जब्बर तृष्णा भूमिगत नाकमुखसँगै परमधाम भएछ कि कसो यसो हेर्छु, मानिस मानिसजस्तो छैन, जीवन जीवनजस्तो छैन । एक अदृश्य एवं सूक्ष्मतम विषाणुसामु मानिस निस्तेज, असहाय र निरीह भएछ । म कत्ति न ज्ञानवान, म विरल शक्तिमान, म अनुपम शूरवीर र ब्रह्माण्डमै म कत्ति न ठूलो भन्ने मानिसका यावत् दम्भ र दर्पहरू अदृश्य कोरोनाको अदृश्य उपस्थितिमै चुरचुर भएछन् । उता गउँ फर्के रिप भानको अनुभव पनि उति प्रीतिकर भएन । बीस वर्षको लामो अन्तरालमा उसको थातथलोको हर चीज उलटपुलट भएछ । गाउँ हेर्यो, चिनिने केही छैन, चिनेको कोही छैन । न परिवेश, न मानिस, न रीतिथिति, न नाता । रिप भानलाई कसैले सोध्यो, बाजे, भोट कसलाई हालियो ? हँ, भोट ? के भोट ? दीर्घ निद्राबाट उठेर आएको रिप भान जिल पर्यो । उसले भन्यो, बाबु, म त महाराज जर्ज त्रितीयको बफादार प्रजा हुँ भोट म के जानूँ ? तँलाई पश्चगामी मण्डले पत्रु बूढा क्रान्तिकर्मीहरू क्षुव्ध भए । धन्न एउटी वृद्धाले रिप भानलाई चिनिन् र गणतन्त्रवादीहरूको रामधुलाइबाट उसका करङ जोगिए । रिप भान पहिले नित्य एउटा होटलमा जान्थ्यो र चियाको चुस्की लिँदै जादुगरी कथा सुनाउँथ्यो । होटलको भित्तोमा राजा जर्ज तृतीयको विशाल फोटो शानका साथ झुन्डिएको थियो । अहिले उसले देख्यो, महाराज जर्ज तृतीयको फोटो मिल्किएछ, र खाली ठाउँमा झुन्डिएछ प्रजा जर्ज वासिङ्टनको फोटो । अहो, कहाँको ऊ जर्ज, कहाँको यो जर्ज क्षुब्ध रिप भान सात छक् पर्यो । रिप भान विङकिल किंकर्तव्यविमूढ भई बिरानो बस्तीमा निरुद्देश्य लुखुरलुखुर हिँड्दै के थियो, अर्को रिप भान विङकिल भेटियो । र, सुरु भयो दुई रिप भान विङकिलबीच पहिचान र प्रतिष्ठाको चर्को द्वन्द्व । बूढो रिप भान भन्छ आदि रिप भान विङ्किल म हुँ । अधबैंसे रिप भान भन्छ आदि र अन्त्य म जान्दिनँ, यो जगत्मा एक मात्र रिप भान विङ्किल मै हुँ । धन्न भद्रभलाद्मीहरूले बीचबचाउ गरी दुई रिप भान विङ्किलको हात मिसामिस हुन दिएनन् । अधबैँसे रिप भान मुहारको रूपाकृतिमा काट्टीकुटी वृद्ध रिप भानजस्तै थियो । रूपाकृतिको साक्षात् प्रमाण अघि सारेर पञ्चभलाद्मीहरूले बाबुछोराको नाता गाँसिदिन सक्दो यत्न गरे । तर, दम्भी अधबैँसे रिप भान वृद्ध रिप भानलाई बाबुको स्थान र मान दिन मान्दै मानेन । वृद्ध रिप भानका अधिकांश साथीहरूले क्रान्तिको वेदीमा ज्यान आहुति दिएछन् । रिप भानकी पत्नीले जीवन बिसाएको निकै वर्ष भएछ । त्यो दुःखद खबर सुन्दा वृद्ध रिप भानका आँखा रमरम पनि रसाएनन् । नवोदित गणतन्त्रमा वृद्ध रिप भान परित्यक्त अवस्था, भय र भोकले मर्ने खतरा थियो, भाग्यवश, उसलाई छोरीले चिनेर, बाबु मानेर, मायाले शरण दिई । अब मिस्टर वृद्ध रिप भान नानीदेखि लागेको बानीको बाटोमा लागिहाल्यो । हर्दम अल्छ्याइँ, नित्य होटलको हाजिरी, रसिक गफ र सम्मोहक कथा कथन, बस् ।उता बूढो रिप भान छोरीको आश्रयमा थान्को लाग्यो । र, उसले लगभग पूर्ववत् मान र सम्मान, भोजन र सुरक्षा प्राप्त गर्यो । यता मेरो हाल भने बेहाल छ । समस्त परिवेश रहस्यमयी कोरोना भाइरसको एकछत्र कब्जामा छ । मेरा आँखासामु अदृश्य पर्खालका पत्रैपत्र छन् । यी कुचक्री कोरोनासिर्जित मान्छेमान्छेबीचका पीडादायी पर्खाल हुन् । सन्देहका पर्खाल, भयका पर्खाल, अनिश्चयका पर्खाल, छुवाछुतका पर्खाल, छिःछिः दूरदूरका पर्खाल । विभेदकारी हिन्दु जात प्रथामा दुईमध्ये एक जना छुत हुन्छ, र अर्को जना अछुत हुन्छ । तर, कोरोनाको न्यायविधानमा यो र ऊ दुवै अछूत हुन्छन् । छोयो कि ज्यान जोगाउन दुवैले छोइछिटो हाल्नैपर्ने । यस अर्थमा छुवाछुतको वितरणमा कोरोनालाई समानतावादी मान्नुपर्ला । कम से कम यसले हिन्दु जात प्रथामा झैँ दुई मनुष्यमाझ म छुत र तँ अछुतको भेदभाव त गर्दैन कि दुःखमा म तिमीसँग छु, यो परम् करुणामयी मानवीय उद्गार हो । र, यो उद्गार उदात्त मनवीय मूल्यको भ्रूण पनि हो । अन्तरमनका कान थापेर यसो सुन्नु, कोरोनाकालमा अर्कै उद्गारको वर्चस्व छ । म तिमीसँग त्रस्त छु । तसर्थः म तिमीदेखि भाग्न विवश छु । तिम्रो दृष्टिदेखि टाढा, तिम्रो स्पर्शदेखि टाढा, तिम्रो श्वासप्रश्वासदेखि टाढा, तिम्रो सामीप्यको न्यानोपनदेखि टाढा, यो अति आत्मकेन्द्रित र सम्बन्धविच्छेदकारी उद्गार सुन्दैमा आङ सिरिंग हुन्छ । सुमधुर मानव सम्बन्धमा स्पर्शको अर्थ र महत्ता कति ठूलो छ आँखामा स्नेहको चमक र ओठमा प्रसन्नताको मुस्कान लिएर धाप मार्दै गरिने स्पर्शमार्फत स्पर्श गरिने पात्रमा ढाडस, सान्त्वना, आनन्द र स्याबासीको भावना सञ्चार हुन्छ । कोरोनाकालमा दूरीको कठोर उर्दी र छोइछिटोले नास गर्यो त यो सुन्दर भावनालाई पाताललोक जानुअघि जीवनको स्वामित्वमा मेरो केही न केही अंशभाग थियो । म हुनुको निजत्वसहितको केही न केही गरिमा थियो । र, जीवनका अहं सवालहरूमा मेरो भन्नुको केही न केही अर्थ थियो । पातालबाट जब फर्कें, मेरो सर्वस्वहरण भएको पाएँ । मानौँ मेरो जीवनमा मेरो वशमा अब केही रहेन । मानौँ मेरो नियतिको निर्धारणमा अब मेरा सचेत चेष्टाहरूको भूमिका शून्यप्रायः छ । मानौँ म पूरापूर अर्कैका हातको निस्तेज, निरूपाय र असहाय मैनको पुतली भएँ । ककसका हातको ? जीवनभक्षी कोभिड कोरोनाको । र, कोभिड कोरोनाको रोकथामका नाउँमा नागरिकमाथि यो र त्यो सनकी र स्वेच्छाचारी हैकम थोपर्ने शासनतन्त्रको । म पाताल जानुअघि सम्बन्धको सोपानमा वृद्धत्वको सम्मानपूर्ण स्थान थियो । र, मलाई राज्यले ज्येष्ठ नागरिकको प्रमाणपत्र दिएको पनि थियो । अहिले यो सब निर्मम उपहासको विषय भयो । एक दिन जे भयो, अनर्थ भयो । सडकमा लकडाउनका अन्धवेगी लाठाहरू क्रियाशील थिए । अत्यावश्यक औषधि किन्न म बाहिर निस्केँ । सुरक्षाकर्मीले बाटो छेकेर सोध्यो कता ? मैले नढाँटी जता हो त्यतै भनेँ । भोकै र थकित भएर हो कि सुरक्षाकर्मी रौद्र मुद्रामा थियो । तैतै मेरो कपालले किञ्चित् करुणा भाव जलाउला कि भन्ने आशाले कपाल कन्याउने बहानामा मैले क्यापटोपी फुकालेँ । मरो कपाल देखेर सुरक्षा ब्रोले के भन्यो सुन्नुहुन्छ ? हेर, एउटा कपाल सद्दे छैन । उमेर कति भो ? मैले नढाँटी उमेर भनेँ । सातो खान खोज्दै सुरक्षा ब्रोले मलाई थर्कायो, साठी माथिकाले घरबाहिर ननिस्कनू भन्ने माथिको आदेश थाहा छैन ? यस्तोमा म के भनूँ ? हतप्रभ र अवाक् भएँ म । सनकसिं शासक स्वेच्छाचारी मुद्रामा भन्छ कोरोनाकालमा माग्ने स्वतन्त्रता होइन, जीवन हो । गर्ने आज्ञाको अवज्ञा होइन, आज्ञापालन हो । जो स्वतन्त्रता माग्छ र अवज्ञाको धृष्टता गर्छ, त्यो कठोर दण्डको भागी हुन्छहुन्छ ।सहजकाल होस् वा कारोनाकाल, एकबारको यो जुनी बिनाजिज्ञासा, बिनाप्रश्न, बिनाछ्यानविवेक चुपचाप शासकको आज्ञापालन गर्न होइन । आवश्यक, उचित र लोकोपयोगी लागे आज्ञा पालन गरिन्छ, नलागे अवज्ञा गरिन्छ । भयवश शासकको हर स्वेच्छाचारी आदेशको कठपुतली हुनुभन्दा त, सोल्टी, आदेशको अवज्ञा गर्दै मर्नु श्रेयस्कर छ । जीवनको यो द्वन्द्ववादबारे वृद्ध रिप भान विङ्किल के सोच्दो हो ?"
चटर्जी संवाद र नेपाली राजनीति,"राजनीतिक चिन्तक र पहिले सबाल्टर्न अध्ययन समूहका देब्रेढल्कुवा विद्वान् कोलम्बिया विश्वविद्यालयका पार्थ चटर्जीको वेबिनार आयोजना गरे मेरा मित्र र पूर्वविद्यार्थी प्राध्यापक अरुण गुप्तोले । भदौ ६, २०७७ को त्यो साँझ म भर्चुअलदानी खोलेर बसें । चियादानीबाट शब्दरचना गरें । भर्चुअलदानी खोल्दा परिचित र अपरिचित अनेकौं पुस्ताका विद्वान् र युवायुवती देखिए । अरुणले चटर्जीको परिचय दिँदा यिनका सैद्धान्तिक पक्षको चित्र आयो । यसको सञ्चालन गर्ने महिलाहरूमध्ये एक जना अमेरिकी विश्वविद्यालयमा अङ्ग्रेजी साहित्य पढाउने छोरी डा पल्लबी गुप्तो र दक्षिण एसियाली भेकका प्राध्यापक मित्र र लेखकहरू देखेपछि लाग्यो सायद भर्चुअलदानी यो कोभिडकालमा एउटा यथार्थ भैसकेछ । म सामेल हुनुको अर्को कारण म यी चटर्जीका केही किताब र लेखहरूबाट निकै प्रभावित छु । यी चटर्जीलाई मैले व्यक्तिगत रूपमा नभेटे पनि अरुणले यिनलाई भेटेर अनि कुरा गरेर अमूक सूत्र गाँसिदिएका छन् । त्यस्तै पूर्वविद्यार्थी र कलिग डा शिव रिजालले यिनलाई बाहिर सेमिनारमा भेटेका र यिनका विद्वत्देखि रागात्मक व्यक्तित्वका न्यारेटिभ पनि सुनाएका हुनाले मलाई लाग्छ म पार्थ चटर्जीलाई मित्र ठान्न थालिसकेको छु ।यो वेबिनारमा चटर्जीले आफ्नो पछिल्लो किताबको आई एम् द पिपुल् (२०२०) को विषयमा बोले । किताब सानो छ तर जटिल छ । किताब पढिसकेको हुनाले मलाई उनका कुरामा झन् चाख लाग्यो । यो किताब पढेपछि मेरो मनमा अनेकौं तरङ्ग र विचारहरू उठे । यिनले बहस गरेका विषयमा लाग्छ, कहीं न कहीं अन्तरङ्गमा नेपाली राजनीतिको अहिलेको चरित्र पनि भेटिन्छ । इटालेली विद्वान् आन्टोनियो ग्राम्चीको हेजिमोनीको सिद्धान्त, अर्नेस्टो लकलाउ र सन्ताल मुफका हेजिमोनी र पोपुलिज्म (वा आमवाद भनिराख्छु) र फुकोका सिद्वान्तको व्याख्यालाई चटर्जीले आधार राखेका छन् र तिनका आधारमा हेजिमोनी राज्यका पतन र पोपुलिस्ट आन्दोलनका उदयहरूलाई हेरेका छन् । पोपुलिस्ट अथवा आमवादको जन्म विपन्न वर्गलाई शोषण गरेर शासन सत्तामा ढलीमली गरेर बसेका एलिट वर्गविरुद्धको आक्रोशबाट जन्मिएको मानिन्छ । तर, यस्तो आक्रोशित आम जनतालाई चलाक गफबाट अलमल्याएर केही नेताहरूले फाइदा उठाउँछन् । ती चुनावबाट छानिएर आएका भए पनि आफ्नो शक्ति र जसरी भए पनि आफ्नो लोकप्रियता मात्र बढाउने चाहनाले काम गर्छन् । चटर्जी भन्छन्, पश्चिमी उदारवादी प्रजातान्त्रिक प्रणालीले आर्थिक उन्नति, समाजमा शान्ति र राजनीतिक वैधताको खुब उपभोग गरिआए । चटर्जीले किताबको दोस्रो अध्यायमा युरोपमा कसरी आधुनिक उदारवादी प्रजातन्त्र र कल्याणकारी राज्यको उदय भयो भनेर व्याख्या गरेका छन् । भन्छन्, जागिर र घरको व्यवस्था, स्वास्थ्य र शिक्षा सरकारले सबै नागरिकलाई उपलब्ध गरायो । त्यसमा एक मौन सहमतिको अवस्था रचना गर्न राजनीतिक दल र ट्रेड युनियनहरूको सहयोग रह्यो । त्यो एउटा हेजिमोनीको अवस्था थियो, ग्राम्चेली भाष्यमा ।इतिहासलाई समेट्दै चटर्जी संक्षेपमा भन्छन्, उत्तर अमेरिकामा र युरोपमा बुर्जुवाहरूको प्रभुत्व बढ्यो । युरोपेलीहरूको अफ्रिका र एसियामा साम्राज्य फैलियो । तर उपनिवेशमा परेका देशहरूमा राष्ट्रवादको जन्म भयो । अनि युरोपेली साम्राज्य ढल्न थाले । पश्चिमी पुँजीवादी मुलुकहरूका माथि भनिएका कल्याणकारी राज्य समाप्त भए र ती नवउदारवादी तन्त्रमा परिणत भए । उपनिवेशपछिका देशहरूमा राष्ट्र निर्माण र आर्थिक परिवर्तनका शृृङ्खलाहीन प्रयोग भए । ट्रेड युनियन र विचार मिल्ने राजनीतिक दलहरू भङ्ग भए । अब सम्मति बनाउने काम विशेषज्ञहरू र सरकारको टेक्निकल र आर्थिक कामकारबाहीबाट हुने भयो । त्यसपछिको संसार परिवर्तन भयो । माथि भनिएको हेजिमोनीको संरचना भत्कियो । सन् २००१ मा अमेरिकी टावरमाथि प्रहार भयो । अफगानिस्तान, इराक, लिबिया र सिरियाका युद्ध भए । इस्लामी आतङ्कवाद जन्मियो । सन् २००८२००९ को आर्थिक मन्दी जन्मियो । सानो आय भएका मानिसको जीवन झन् कठोर भयो । चटर्जी भन्छन् आज जसलाई पोपुलिज्म भनिन्छ त्यो यही विषाक्त टक्सिक् परिस्थितिहरूको मिश्रणबाट जन्मियो ।चटर्जी भारतीय पोपुलिज्मको उदाहरण दिँदै भन्छन् त्यहाँ नेताहरूले आफूअनुकूलका आदर्श जनता का चित्र बनाएर चुनावमा फाइदा लिन प्रयोग गर्न थाले जसका निम्ति तिनले शत्रुका परिकल्पना गरे । शक्तिको केन्द्रीकरण सुरु भयो । अधिनायकवादी शासनका चरित्र जन्मिए । भारतका पोपुलिस्ट दलहरूका नेताहरू अचम्मसँग परिवर्तन भइबसे । प्रचारले ठूलो ठाउँ लियो । भारतलाई लिएर चटर्जी भन्छन्, जुन देशमा मानिसहरूको किताब पढ्ने बानी छैन, त्यस्तो ठाउँमा टेलिभिजन र सिनेमाको, एकल प्रभाव पर्ने नै भयो । अहिले हामी भारतीय भिजुअल मिडियाले कसरी विचारलाई प्रभावित पार्छन् भन्ने कुरा हेरेर पनि चटर्जीका कुरा बुझ्न सक्छौं । चटर्जीले भारतको सन्दर्भमा भनेका छन्, भारतलाई एक हिन्दु राष्ट्र देखाउँदै ग्राम्चीले भनेजस्तो हेजिमोनिक आमसहमतिको शैलीको शासन शक्तिको रचना भइरहेको छ जसमा अल्पसंख्यक मुस्लिमहरूलाई सही जनता को सूचीबाट हटाएर डरलाग्दा बैरीको रूपमा राखिँदै छ । राजनीतिज्ञ रोशन जनकपुरी आन्तोनियो ग्राम्चीलाई उद्धृत गर्दैे नेपालमा पनि शासकवर्गमा धार्मिक र जातीय रुग्णता देखिँदै छ भन्छन् (नयाँ पत्रिका, १६ भदौ) ।चटर्जी दक्षिणपन्थी र वामपन्थी पोपुलिस्ट आन्दोलनका फरक चरित्र देखाउँछन् । दक्षिणपन्थी पोपुलिज्मले राष्ट्रिय सम्प्रभुतालाई जोड दिन्छ र भन्छ यसमा सही जनता कारक हुन्छन् । यो बहुसंख्यकवादी, जातीयतावादी र विभेदकारी हुन्छ । आशावादका उपाय देखाउँदै चटर्जी भन्छन्, वामपन्थी पोपुलिस्ट आन्दोलनलाई चलाएर भोट जित्नुपर्छ र सरकारमा प्रवेश गर्नुपर्छ । नीतिहरू निर्माण गरेर गरिब जनताको अवस्थामा सुधार गर्नुपर्छ । यस्तो वामपन्थी पोपुलिज्मको प्रयोगद्वारा आम चेतनामा समाज परिवर्तन हुन्छ भन्ने कुरा भरिदिन सक्नुपर्छ । चटर्जी भन्छन् दक्षिणपन्थ उदारवादी संस्थाहरूलाई कुल्चिने उपाय खोजिरहेको हुन्छ । यसलाई सामना गर्नका निम्ति वाम हेजिमोनीमा जनतालाई सही किसिमका भाष्य र भावनाले आबद्ध गर्न सक्नुपर्छ । पार्थ चटर्जी भन्छन् हेजिमोनी, कल्याणकारी राज्य, जातिवादी र विभेदकारी राजनीति अनि त्यसको पनि विरोधमा उठिरहने पोपुलिस्ट आन्दोलनका शृङ्खलामा पश्चिमी मोडलको मात्र प्रयोग गर्नु सत्य होइन । उनी एउटा उदाहरण दिन्छन् । दोस्रो विश्व सकिएपछि युरोपमा नुरेम्बर्ग ट्रायलबाट नात्सीहरूलाई सजाय दिइयो । टोकियोमा १९४६ मा जापानी फासीवादीहरूको त्यस्तै ट्रायल गरियो । भारतमा अझै अंग्रेजी शासन थियो । विश्वयुद्धमा भारतले सैनिक सहयोग गरेको गुन तिर्न भारतका एक राधाविनोद पाल भन्ने कलकत्ता हाइकोर्टका बङ्गाली न्यायाधीशलाई बोलाइयो । इतिहासले भन्छ, त्यो सैनिक सहयोगमा लाखौं गोर्खाली मरेका थिए । यी न्यायाधीशले जापानीहरूलाई युद्धअपराधी होइनन् भनेर मुक्त गरेको फैसला दिए । त्यो निर्णय एउटा नयाँ उत्तरऔपनिवेशिक तरङ्ग थियो भन्ने चटर्जीको विचार छ । चटर्जीले वामपन्थी पोपुलिस्ट आन्दोलनलाई राम्रो सरकार बनाउन र सही राजनीतिक पद्धति बनाउन प्रयोग गर्न सकिन्छ भनेका छन् । तर वामपन्थी नेपालमा आएर उनको प्याराडाइम वा पद्धति अलमलिएको छ । मार्क्सवादी अर्थशास्त्री हरि रोकाले यस विषयमा लेखहरू लेखिआएका छन् । उनको भर्खरै प्रकाशित लेखको निष्कर्ष छ, पुँजीवादले गाउँलाई मजदुर उत्पादन गर्ने कारखानाभन्दा बढी ठान्दैन । नेपालको चित्र पनि अन्यत्रभन्दा भिन्न देखिन्न । सबै सूचकांकहरूले गाउँ निरीह र सहर उत्कृष्ट देखाउँछन् । रोका भन्छन्, नवउदारवादी बजार अर्थराजनीतिको आहालमा पौडी खेलेर रमाइरहेका राजनीतिक दलहरूबाट पुनःसंरचना सम्भव देखिन्न (नयाँ पत्रिका भदौ १२) । प्राध्यापक लोकराज बराल यो चटर्जी, लकलाउ र मुफले देखाएको मोडलले नेपालमा काम नगर्ने देखाउँदै भन्छन्, नेकपाको सैद्धान्तिक र सांगठनिक रूप अझै प्रस्ट छैन । यो एकातिर लेनिनवादी दलीय चरित्रमा हिँड्न खोज्छ भने अर्कातिर उदार लोकतन्त्रको मसिहाका रूपमा (कान्तिपुर, भदौ ११) । अधिवेशनको संघारमा कांग्रेसका चुनौती को छलफलको क्रममा पोपुलिस्ट आन्दोलनका चरित्रलाई दलहरूले पहिलेजस्तै क्याडरमुखी बनाएर प्रयोग गर्न अब सम्भव नहुने देख्छन् प्राध्यापक कृष्ण खनाल (कान्तिपुर, भदौ १३) ।पार्थ चटर्जीका विचारहरूको छलफल नेपालको राजनीतिक परिवेशमा राखेर हेर्दा निकै चाखलाग्दो देखिन्छ । वामपन्थी किसिमको पोपुलिस्ट आन्दोलनका पनि खासै अर्थपूर्ण परिवर्तन नदेखिन सक्छन् । चटर्जीको विचारमा यी पद्धतिले पनि एलिट र निमुखा बहुसंख्यक जनताको बीचमा विभेद बढ्दै गरेको देखिन्छ । कोभिड१९ सँग जुधेको बेला त्यो झन् टड्कारो देखिँदै छ । नेपालमा निमुखा बहुसंख्यक जनता र शासनमा हुने, दल चलाउने र सहरमुखी टाठाबाठाहरूको बीचमा अनेकौं किसिमले दूरी बढेर गइरहेको कुरा खुल्दै गइरहेको छ । नेपालमा सामन्ती, बुर्जुवा र वामपन्थी अनि तिनै वामपन्थीद्वारा नै प्रचार र प्रतिपादन गरिएको पौराणिक संस्कृतिको अनौठो मिश्रित कलेवर रचना भइरहेको छ । सर्वसम्मत राज्य प्रणाली बनाउने योजना भएका दलले चुनावलाई चाहिने धनको जोहो गर्छन् । भारतमा जस्तो सिधै अमुक वर्ग सम्प्रदायका मानिसलाई त्यो हेजिमोनीबाट बाहिर राखेजस्तो नदेखिए पनि नेपालमा दलित र महिलाहरूलाई संविधानविपरीत गएर भयानक विभेद गिंरँदै आएको देखिनु गम्भीर विषय हो । भोलिको पोपुलिस्ट आन्दोलन कस्तो हुन्छ आकलन गर्न सकिँदैन । यो विस्तृत छलफलको विषय हो ।भर्चुअलदानीबाट पार्थ चटर्जी अमेरिकामा निकै राति बिदा भएर गएपछि मलाई उनको यो किताब र उनको व्याख्या निकै समयसम्म मनमा खेलिरह्यो ।"
स्वर्णिम युगको तयारीमा,"झण्डावाल र झण्डाविनाका एक दर्जन जति गाडी १५ मिनटभित्र लगालग दरवारको हातामा दाखिल भए । गेटमा तैनाथ सैनिकले प्रत्येक गाडीलाई गड्याम्म स्यालुट हाने र औपचारिक पोशाकमा सजिएका कर्मचारीले आगन्तुकलाई झुकेर नमस्कार गरे । गाडीबाट ओर्लिएका थिए, सत्तारूढ र विपक्षी दलका वरिष्ठ नेताहरू अनि केही प्रभावशाली मन्त्रीहरू । शुरूमै भनिदिऊँ, यो तपाईंहामी कसैले कहिल्यै भ्रमण नगरेको कखगघ देशको कथा हो, जहाँका चालचलन अलि अनौठा थिए । त्यहाँ प्रधानमन्त्रीलाई प्रभु शब्दले सम्बोधन गरिन्थ्यो र उनको आवासलाई दरवार भनिन्थ्यो । शासनका गौरवशाली परम्पराको पालन गर्न सत्तापक्ष र प्रतिपक्षबीच कहिल्यै मतभेद हुँदैनथ्यो । कसैले बाटो बिरायो भने सबै मिलेर उसलाई मूलबाटोमा ल्याउँथे र भूलचूक लिनेदिने गरिन्थ्यो । यो त्यस्तै एउटा घटनाको कुथुङ्ग्री हो । अघिल्लो दिन प्रभुले एक जनालाई राज्यको एउटा महत्त्वपूर्ण पदमा नियुक्त गरेका थिए, जसले सत्तापक्ष र प्रतिपक्ष दुवैलाई झस्काएको थियो । आफ्नो निर्णय सही ठाउँमा नपरेको महसूस गरेर स्वयं प्रभु समेत चुकचुकाइरहेका थिए । यसैबारे विमर्श गर्न आज दरवारमा निम्त्याइएको थियो, हिजो सरकारको नेतृत्व गरिसकेका र भोलि नेतृत्व गर्न सक्ने सबै पक्षका नेताहरूलाई । कखगघ देशको भाषामा भन्दा त्यो भूतपूर्व, वर्तमान र भावी प्रभु हरूको जमघट थियो । हिजो गरिएको राजनीतिक नियुक्तिले हामीलाई स्तब्ध बनाएको छ, सत्तारूढ पार्टीका वरिष्ठ नेताले विषय प्रवेश गरे, त्यो मान्छे इमान्दार छ, घूस खाँदैन र काम गरेर देखाउने खालको छ । त्यस्ता मान्छे ल्याउन थालेपछि हामी कहाँ पुग्छौं ? पार्टी कसरी चल्छ ?अर्का वरिष्ठले थपे, नियमानुसार काम हुन थाल्यो भने हामीकहाँ काम मिलाइमाग्न कुन व्यापारी, कुन तस्कर, कुन ठेकेदार, कुन बिचौलिया आउला ? घूस नख्वाई काम हुने भएपछि हामीलाई कसले कमीशन देला ? को ब्रीफकेस बोकेर हामीकहाँ धाउला ? अनि हामी सकिएनौं ? हाम्रै हातमा केही नपरेपछि पार्टीलाई के बुझाउने ? राजनीति कसरी गर्ने ?इमान्दार मान्छे आएपछि अर्थोक त कुरै छाड्नोस्, जाबो सयपचास जना कार्यकर्तालाई जागीर ख्वाउन पनि नसकिने रहेछ, एउटा मन्त्रीले अनुभव सुनायो, एकपल्ट म त्यस्तैको फेला परें । दशचोटि जति भनें होला, सुन्दैन त । जहिले पनि अहिले मान्छे चाहिएको छैन, चाहिएपछि राखौंला भनेर टार्यो । न हप्काउँदा हप्किन्छ, न तर्साउँदा तर्सिन्छ । उता कार्यकर्ता रिसाएर छुट्टी । आफ्नो राजनीति नै भाँडिएला जस्तो भयो ।यो इमान्दार मान्छे भनेको डरलाग्दो भाइरस हो, अर्काले भन्यो, मन्त्रालयको एउटा प्रोजेक्टमा एकपल्ट यस्तै घामड आइलागेको थियो । तलब भत्ता बाहेक एक पैसा नखाने । उसको डरले अरूले पनि खान बन्द गरे । न खान्छन्, न मैले भनेको काम गर्छन् । उता व्यापारी र ठेकेदार दंग । आफ्नो हातमा चाहिं सुको पर्या होइन न कुनै खरीदमा, न ठेक्कापट्टामा । केही नलागेपछि दुई लाख जति खर्च गरेर बल्लबल्ल एउटा यौनकाण्डमा फसाइदिएँ र हटाएँ । अहिले आनन्द छ ।एउटा इमान्दार मानिसले सिंगो सिस्टमलाई निकम्मा बनाइदिन्छ, थोत्रो फिल्मी डाइलगमा डाकाजनी गर्दै वरिष्ठ नेताले प्रभुलाई सम्बोधन गरे, वर्तमान परिप्रेक्ष्यमा यस्तो कमजोरी भयो चाहिं कसरी ?म झुक्किएँ । सालीले आफ्नो पुरानो ब्वाइफ्रेन्ड हो, जसरी पनि राखिदिनू भनेर निकै घिडघिडो गरी, मैले हार्नै सकिनँ । तपाईंहरू नै भन्नोस् न, गर्लफ्रेन्ड मार्फत सोर्स लगाउने मान्छे नैतिक र इमान्दार होला भनेर कसरी अनुमान गर्नु ? इमान्दार छ भन्ने अलिकति मात्र पनि सुइँको पाएको भए त्यस्तो अवाञ्छनीय तत्त्वलाई किन नियुक्त गर्थें ? प्रभुले आश्वस्त बनाए, जे भयो, भैगयो । मलाई पनि एकदमै पछुतो छ । अब कान समातें, भविष्यमा यस्तो कमजोरी हुनेछैन । बेइमान छ, घुस्याहा छ, संस्था डुबाएर भए पनि ब्रीफकेस लिएर आउँछ भन्ने सुनिश्चित भएपछि मात्रै कसैलाई पनि नियुक्त गर्नेछु । सबै जना ढुक्क हुनोस् ।तपाईंहरूको सरकार छ, जसलाई मन लाग्छ, के भनेर भन्देखि उसलाई नियुक्ति दिनोस् । हामीलाई कुनै आपत्ति छैन, विपक्षी दलका वरिष्ठले भने, तर करजोरी बिन्ती छ, इमान्दारलाई बिल्कुलै नियुक्ति नदिनुहोला । नत्र भोलि हामीलाई पनि अप्ठ्यारो पर्छ । इमान्दार मान्छे नियुक्त भयो भने चुनावका वेला हामीलाई गाली गर्न नपाइएला भनेर हो कि क्या हो ?, एउटाले जिस्क्यायो । तपाईं चूप लाग्नोस्, नेताजी जंगिए, हामी आजसम्म एउटा पनि इमान्दार मान्छेको पक्षमा उभिएको देख्नुभा छ ? आफ्नै पार्टीका सर्वोच्च नेता, सन्त नेता, त्यागी नेताहरूलाई पाखा लगाएर आएको देख्नुभा छैन ? इमान्दारलाई हामी कसरी हेर्छौं भन्ने कुराको योभन्दा ठूलो प्रमाण के चाहियो ? उनी गम्भीर भए, राजनीति आफ्नो ठाउँमा छ । आज तपाईंहरू सत्तामा हुनुहुन्छ, भोलि हामी पुगौंला । तर सिस्टम त बिगार्न भएन नि । एउटा इमान्दार मानिसले सिंगो सिस्टमलाई निकम्मा बनाइदिन्छ भन्ने हामीलाई थाहा छैन र ?हो त, हाम्रा साना दुःखले आर्ज्याको सिस्टम होइन, ख्याउटे अनुहारका चश्माधारीले गोर्खाली भाका निकाले, सिस्टम भएकै कारणले मैले चलखेल गर्न पाएको छु, श्रीमतीले रजगज गर्न पाएकी छन् । नत्र हामी आज के गर्दै हुन्थ्यौं, के थाहा !कुरो अलिकति गम्भीरै छ, कुम उचाल्दै अर्काले भने, मने, त्यत्रो रक्तपात मच्चाएर आज यहाँ आइपुगिया छ । सबैतिर इमान्दार मान्छे नियुक्त हुन थाले र हामीले तलबभत्ताको मात्र भरमा बस्नुपर्ने भयो भने मरेको जुनी भएन ? हामीले घर, जग्गा, गाडी, टावरहरू कसरी जोड्ने ? स्विस बैंकमा पैसा कसरी जम्मा गर्ने ? त्यत्रो क्रान्ति गरेको के फाइदा भो ? जोगी बन्न राजनीति गर्या हो र ?ठीक भन्नुभो, नियुक्ति भनेको जहिले पनि भ्रष्ट र बेइमानलाई मात्रै दिनुपर्छ, सर्पले झैं जिभ्रो नचाउँदै अर्का वरिष्ठले व्याख्या गरे, त्यसले हामीले भनेको मान्छ । नियम मिचेर काम गर्छ । दलाल, बिचौलियासँग आफैंले कुरा मिलाउँछ । आफू पनि खान्छ र हामीलाई पनि टन्न ख्वाउँछ । पदबाट हटे पनि बफादार भइरहन्छ । बदनाम भए उही हुन्छ । आवश्यकता पर्यो भने उसलाई कार्वाही गरेर आफू पानीमाथिको ओभानो हुन पाइन्छ । भ्रष्टाचारीको कलंक उसलाई लाग्छ, मालामाल चाहिं आफू भइन्छ । योभन्दा बुद्धिमत्तापूर्ण कुरा के हुनसक्छ ?हो नि । इमान्दार चैं हाम्रा लागि बाँदरको पुच्छर लौरो न हतियार हो । त्यसबाट दुई कौडीको फाइदा छैन, एउटा मन्त्री बोल्यो, फेरि कस्तो भने, दुनियाँले उसकै प्रशंसा गर्छ, उही हीरो हुन्छ । उसलाई उदाहरण देखाएर मानिसले हाम्रो निन्दा गर्छन् । यो सब देखेर कसरी बाँच्नु ?त्यही भएर त, हामी सबैले यस्तो वातावरण बनाउनुपर्छ कि इमान्दार शब्द नै गाली जस्तो होस् । मान्छेलाई इमान्दार हुँ भन्दा लाज लागोस् । हीनताबोध होस्, वरिष्ठ नेताले नीतिगत मार्गदर्शन गरे, इमान्दार भनेको कहिल्यै अवसर नपाउने, जिन्दगीभर दरिद्र रहने दुखिया प्राणी हो भन्ने बुझियोस् । त्यस्ताका घरमा कसैले छोरी दिन नचाहोस् । त्यसलाई कसैले साथी बनाउन नचाहोस् । ऊ ईर्ष्याको होइन, सहानुभूतिको पात्र बनोस् । अनि बल्ल हाम्रो सिस्टम बलियो हुन्छ । बल्ल हामीले खुलेर काम गर्न सक्छौं ।हामीले प्रयास त पूरै गरिराख्या छौं, हेरौं त्यो स्वर्णिम युग आउन कति दिन लाग्ने हो, यो प्रभुको वाणी थियो । वरिष्ठ नेताले सतर्क गराए, त्यो त हो, तर एउटा कुरा मलाई रहस्यमय लागिराख्या छ । राज्यले यत्रो प्रयास गर्दागर्दै पनि एउटा न एउटा इमान्दार मान्छे कताकताबाट छिरेर सिस्टममा फुत्त कसरी देखा पर्छ ? किन त्यसैलाई जनताको समर्थन प्राप्त हुन्छ ? कतै यसका पछाडि व्यवस्था उल्टाउन खोज्ने प्रतिगामीहरूको हात त छैन ? विदेशी शक्तिको षड्यन्त्र त छैन ?ठीक भन्नुभो । अवश्य पनि विस्तारवादीको कुनै षड्यन्त्र हुनुपर्छ । हामीले यसको व्यापक भण्डाफोर गर्नुपर्छ, सर्पजिभ्रेले समर्थन गरे । त्यही वेला खाजा आइपुग्यो । मोमो चपाउँदै एउटा मन्त्रीले भन्यो, कति देशमा त प्रभु नै इमान्दार हुन्छन् अरे । त्यहाँका मानिसलाई काम गर्न कति गाह्रो हुँदो हो । कति उकुसमुकुस हुँदो हो । धन्न हाम्रा प्रभु त्यस्तो हुनुहुन्न । उसले मोमो निल्न नभ्याउँदै अर्को मन्त्रीले उकेरा हाल्यो, त्यही भएर त हामी भाग्यमानी नि आफ्नो संवादबाट प्रभु मुसुक्क हाँसेको देखेपछि दुवैलाई पाथी भात खाएजस्तो भयो । खाजापछि प्रभुले सबैलाई धन्यवाद दिंदै विमर्शको बिट मारे, तपाईंहरूको सल्लाहबाट आज मैले ठूलो शक्ति प्राप्त गरेको छु । अब एउटा पनि इमान्दारलाई कहीं रहन दिनेछैन, निश्चिन्त हुनोस् । चाँडै मन्त्रिमण्डल फेरबदल गर्नु छ, त्यहाँ यो नीति झन् कडाइका साथ लागू हुनेछ । एउटा इमान्दार मानिसले सिंगो सिस्टमलाई निकम्मा बनाइदिन्छ भन्ने कुरामा म सधैं सतर्क रहनेछु ।यसप्रकार, तपाईंहामीले कहिल्यै भ्रमण नगरेको कखगघ देशका भूत, भविष्यत् र वर्तमान प्रभुहरूको त्यो भेला उनीहरूको सिस्टम बलियो बनाउने संकल्पका साथ टुंगियो ।अब बाँकी के रह्यो त ? कुथुङ्ग्री पनि टुंगियो ।"
भोकमरी अन्त्यदेखि दैनिक पाँच किलोमिटर कालोपत्रसम्म,"व्यक्तिगत अभीष्टका लागि केही गरिनँप्रधानमन्त्री केपी शर्मा ओलीलाई अर्थमन्त्री खतिवडाले राजीनामा बुझाएपछि अर्थ र सञ्चार तथा सूचना प्रविधि मन्त्रालयका कर्मचारीसँग छुट्टाछुट्टै सम्बोधन गरेका थिए । उनले त्यहाँ पनि आफूले गरेका केही कामको विवरण सुनाउँदै निष्ठाका विषयमा चर्चा गरे । दुवै मन्त्रालयबाट राजीनामा दिएको छु । सरकारबाहिर रहेर पनि राष्ट्रहित, राष्ट्रिय विकास र समृद्धिको अभियानमा कुनै न कुनै रूपमा म जुटिरहनेछु, उनले सञ्चार मन्त्रालयमा आयोजित पत्रकार सम्मेलनमा भने, आधारभूत रूपमा अध्ययन, अध्यापन, अनुसन्धान र नीति निर्माणमा बहस पैरवी गर्न रुचाउने मान्छे हुँ । त्यो काममा लागिरहनेछु ।काम गरिरहँदा सबै कुरा नमिलेको तर त्यसलाई राष्ट्रिय हितका दृष्टिकोणले हेरिदिन उनको अनुरोध थियो । राष्ट्रिय दृष्टिकोणले गर्नुपर्ने कुरा व्यक्तिको हितमा नहुन सक्छन् । आफ्नो ब्यक्तिगत हितमा केही नगरी बृहत्तर राष्ट्रिय हितका कुरा गरिरहँदा कसैलाई चित्त दुखेको रहेछ भने तपाईंहरूले बुझिदिनुपर्छ, उनले भने, किनभने मैले व्यक्तिगत अभीष्टका लागि केही गरिनँ, गरेको पनि छैन । यो मेरो निष्ठा हो । मेरो निष्ठा, ज्ञान र अनुभवले मैले यहाँसम्मको जिम्मेवारी पाएको हुँ । सरकार बाहिर रहेर पनि त्यसलाई निर्वाह गर्ने उनले पत्रकार सम्मेलनमा बताए ।"
भोकमरी अन्त्यदेखि दैनिक पाँच किलोमिटर कालोपत्रसम्म,"व्यक्तिगत अभीष्टका लागि केही गरिनँप्रधानमन्त्री केपी शर्मा ओलीलाई अर्थमन्त्री खतिवडाले राजीनामा बुझाएपछि अर्थ र सञ्चार तथा सूचना प्रविधि मन्त्रालयका कर्मचारीसँग छुट्टाछुट्टै सम्बोधन गरेका थिए । उनले त्यहाँ पनि आफूले गरेका केही कामको विवरण सुनाउँदै निष्ठाका विषयमा चर्चा गरे । दुवै मन्त्रालयबाट राजीनामा दिएको छु । सरकारबाहिर रहेर पनि राष्ट्रहित, राष्ट्रिय विकास र समृद्धिको अभियानमा कुनै न कुनै रूपमा म जुटिरहनेछु, उनले सञ्चार मन्त्रालयमा आयोजित पत्रकार सम्मेलनमा भने, आधारभूत रूपमा अध्ययन, अध्यापन, अनुसन्धान र नीति निर्माणमा बहस पैरवी गर्न रुचाउने मान्छे हुँ । त्यो काममा लागिरहनेछु ।काम गरिरहँदा सबै कुरा नमिलेको तर त्यसलाई राष्ट्रिय हितका दृष्टिकोणले हेरिदिन उनको अनुरोध थियो । राष्ट्रिय दृष्टिकोणले गर्नुपर्ने कुरा व्यक्तिको हितमा नहुन सक्छन् । आफ्नो ब्यक्तिगत हितमा केही नगरी बृहत्तर राष्ट्रिय हितका कुरा गरिरहँदा कसैलाई चित्त दुखेको रहेछ भने तपाईंहरूले बुझिदिनुपर्छ, उनले भने, किनभने मैले व्यक्तिगत अभीष्टका लागि केही गरिनँ, गरेको पनि छैन । यो मेरो निष्ठा हो । मेरो निष्ठा, ज्ञान र अनुभवले मैले यहाँसम्मको जिम्मेवारी पाएको हुँ । सरकार बाहिर रहेर पनि त्यसलाई निर्वाह गर्ने उनले पत्रकार सम्मेलनमा बताए ।"
साल्टको मलले केही राहत,"मल आपूर्तिको जिम्मा पाएका कम्पनीहरूले लापरबाही गरिदिएका कारण यस वर्ष पनि किसानका लागि पुरानै नियति दोहोरिएको छ । हरेक वर्ष कहिले ढुवानी समस्या, कहिले अन्तर्राष्ट्रिय मूल्यमा हुने उतारचढाव त कहिले सरकारी निकायबीचको समन्वय अभावका कारण यस वर्ष पनि किसानले समयमै मल पाएनन् ।कृषि तथा पशुपन्छी विकास मन्त्रालयले मौज्दात नपुग्ने भएपछि थप बजेटको व्यवस्था गर्दै बर्खे बालीका लागि ७५ हजार मेट्रिक टन युरिया र ५० हजार मेट्रिक टन डीएपी आपूर्ति प्रक्रिया अगाडि बढाएको थियो । सोहीअनुरूप कृषि सामग्री कम्पनीले शैलुङ र होनिकोसँग २५२५ हजार र साल्ट ट्रेडिङ कर्पोरेसनले छुट्टै २१ हजार ५ सय टनको ठेक्का सम्झौता गरेको थियो । जुन हिउँदका लागि थियो । साल्टले जसोतसो मल आपूर्ति गरे पनि कृषि सामग्री कम्पनीका तर्फबाट लागेको ठेक्काअन्तर्गतको मलको आपूर्ति भने अझै अनिश्चित बनेको छ ।हाल कोलकाताबाट वीरगन्ज ढुवानी भइरहेको युरिया मल साल्टले खरिद गरेको हो । कोलकातास्थित महावाणिज्य दूतावासका अनुसार बिहीबार साँझ १३ हजार मेट्रिक टन युरिया रेलबाट वीरगन्जका लागि छुटिसकेको छ । सामान्य अवस्थामा कोलकाताबाट छुटेको रेलको र्याक वीरगन्ज पुग्न ३८ देखि ४३ घण्टा लाग्छ । यसबाहेक ट्रकबाट समेत करिब पाँच सय टन बराबरको मल वीरगन्ज र विराटनगरसम्म ढुवानी भइसकेको छ ।हालसम्म करिब १४ हजार टन मेट्रिक टन युरिया मल नेपाल पुर्याइएको छ । अब कोलाकातामा करिब १८ हजार टन बाँकी छ । एक र्याकमा करिब २६ सय टन अर्थात् ५२ हजार बोरा बराबर हुन्छ । जसलाई लोड गर्न करिब १८ घण्टा लाग्ने गरेको छ । कोलकातामा रहेको मललाई चाँडोभन्दा चाँडो नेपाल पठाउन पहल गरिरहेको महावाणिज्यदूत ईश्वर पौडेलले जानकारी दिए । त्यसका लागि पोर्ट अथोरिटी र नेपालका निकायसँग समन्वय भइरहेको उनले बताए । यहाँ आइपुगेको मल नेपाल पठाउन कृषि मन्त्रालय र सबै निकायसँग समन्वय भइरहेको छ, उनले भने ।बाँकी मल आपूर्ति गर्न करिब २० दिन लाग्ने साल्टका नायब महाप्रबन्धक पंकज जोशीले बताए । मौसम धेरै प्रतिकूल नभएको खण्डमा २० दिनसम्म कोलकातामा भएको सबै मल वीरगन्ज पुगिसक्नेछ, उनले भने । कम्पनीले बर्खे बालीका लागि भनेर ल्याएको २१ हजार पाँच सय र आगामी हिउँदे बालीका भनेर ल्याएको ११ हजार टन गरी कुल ३२ हजार पाँच सय टन युरिया कोलकातामा ल्याएको हो ।कृषि सामग्री कम्पनीले ठेक्का लगाएको मलको भने अत्तोपत्तो छैन । शैलुङ इन्टरप्राइजेज र होनिको मल्टिपलसँग गरेको ठेक्का सम्झौताअनुसार ११७ दिनभित्र २५२५ हजार टन युरिया आपूर्ति गर्नुपर्ने थियो । त्यसअनुसार भदौ २० मा आपूर्ति गर्ने म्याद सकिन्छ । कोलकातामै मल आइनपुगेको हुँदा यस वर्ष पनि किसानले चर्को अभाव खेप्नुपर्ने भएको छ । समयमै मल उपलब्ध नहुनुमा साल्ट ट्रेडिङ पनि दोषी देखिन्छ । कम्पनीको लापरबाहीका कारण गत वैशाखमा बर्खे बालीका लागि भनेर मगाएको २१ हजार ५ सय टन मलको आपूर्ति करिब तीन महिना ढिला गएको हो । साल्टले लकडाउन सुरु हुनुअघि नै दुबईस्थित मल्टी कमोडिटिज नामक कम्पनीमार्फत ओमनमा उत्पादित २१ हजार पाँच सय मेटन युरिया खरिद प्रक्रिया अगाडि बढाएको थियो । अरू बेला कोलकातासम्म ल्याउने गरिए पनि यस पटक भने कम्पनीले गुजरातको कान्डला (महारावो खेन्गर्जी) बन्दरगाह पुर्यायो । तर, कान्डला बन्दरगाहबाट नेपाललाई तेस्रो मुलुक व्यापार छुट नभएकाले त्यहाँको पोर्ट अथोरिटीले मललाई यार्डमा अनलोड गर्न दिएन् ।काँगडा पुगेको मल करिब तीन महिना त्यहीं रोकियो । भारतबाट अनुमति नपाउने देखेपछि आपूर्तिकर्ताले बाध्य भएर करिब तीन महिनापछि मललाई कोलकाता नै डाइभर्ट गर्यो । हाल डाइभर्ट गरिएको त्यही मल साल्टले आपूर्ति गरिरहेको छ ।"
सडक नभएको ठाउँमा सुरुङमार्गलाई बजेट,"सरकारले १० वटा सुरुङमार्ग तथा अन्डरपासको प्रारम्भिक अध्ययनका लागि भन्दै ५३ करोड बजेट छुट्याएको छ । तर अहिलेसम्म काम सुरु हुन सकेको छैन । केही सुरुङमार्गलाई यो वर्ष दोहोर्याएर अध्ययनका लागि भनेर बजेट छुट्याइएको छ । सडक नै नभएको ठाउँमा सुरुङमार्ग निर्माण गर्ने भन्दै बजेट छुट्याइएपछि के गर्ने भन्नेबारे अन्योल बढेको छ । गोदावरीकुण्डकाभ्रे मानेचौर जोड्ने सुरुङमार्ग अध्ययनका लागि ०७७७८ मा ५० लाख बजेट छुट्याइएको छ । सडक विभागअन्तर्गत गुणस्तर अनुसन्धान विकास केन्द्रका निर्देशक शिव नेपालका अनुसार उक्त स्थानमा सडक नै छैन । सामान्यतया ट्राफिक जाम, पहिरोको समस्या, सडकको दूरी घटाउन र सहजताका लागि सुरुङ निर्माण गरिन्छ । अध्ययन हुनेबित्तिकै सुरुङ बनिहाल्छ भन्ने होइन, निर्माणमा ठूलो लगानी लाग्छ, उनले भने, तर सुरुङका लागि अध्ययन गर्ने भनिएको काभ्रे मानेचौरमा सडक नै छैन, त्यहाँ सुरुङ कहाँ बनाउने भन्ने पनि छैन । रातो किताबमा राख्ने काम मात्र भएको उनको भनाइ छ । त्यस्तै बीपीनगरखुटियादियापल खण्ड सुरुङमार्गको अध्ययनका लागि भन्दै ५० लाख छुट्याइएको छ । खुटियादिपायलमा सडक नै बनिनसकेको उनले बताए । त्यहाँ सुरुङ बनाएर छिट्टै धनगढीबाट दिपायल पुगिन्छ भन्ने हिसाबले आए जस्तो देखिन्छ, नेपालले भने, सम्भाव्यता अध्ययन गरेर राखेपछि दातासँग कुरा गर्न र लागत निकाल्न सजिलो हुन्छ भन्ने हिसाबले अध्ययन गर्ने कुरा ठीकै हो ।जापानी टोलीले ५ वर्ष लगाएर नागढुंगासिस्नेखोला सुरुङमार्गको डिजाइन तयार गरेका थिए । त्यसपछि मात्र ठेक्का भएको थियो । ५ वर्ष लगाएर डिजाइन गर्नुपर्छ, तर हामी रातो किताबमा आउनासाथ काम भइहाल्छ भन्ने ठान्छौं, उनले भने, पूर्वसम्भाव्यता अध्ययनको काम मात्र हुँदै छ । चालु आर्थिक वर्षमा अन्यत्र अध्ययनको काम भए पनि सिद्धबाबा सुरुङमार्गको भने ठेक्का गर्ने तयारी छ । उक्त सुरुङमार्ग निर्माणका लागि यस वर्ष ३३ करोड रुपैयाँ छुट्याइएको छ । सिद्धबाबामा ११ सय मिटर लामो सुरुङको डिजाइन गरिएको छ । स्विस सरकारको सहयोगमा डिजाइन भएको हो । गत वर्ष डिजाइन सडक विभागमा बुझाइएको थियो । स्विस टोलीले पौने ७ अर्ब रुपैयाँको इस्टिमेट निकालेको छ । यसमा ठेकेदारले नै फाइनल डिजाइन गर्ने गरी ठेक्का गरिने छ । हामीसँग सुरुङको निर्माणबारे मापदण्ड पनि थिएन, भर्खरै मन्त्रिपरिषद्बाट स्वीकृत भएको छ, नेपालले भने, मापदण्ड भएपछि काम अघि बढ्नेछ । स्विस टोलीले लागत अनुमान (एस्टिमेट) पनि दिएका छन् । तर नेपालको कानुनअनुसार गर्नुपर्ने एस्टिमेट फरक प्रकृतिको हुने भयो, उनले भने, अहिले हामीले मापदण्डअनुसार इस्टिमेट बनाउन लगाएका छौं । अर्को ठेक्का निकाल्न बिट डकुमेन्ट तयार गर्न लगाएका छौं । सुरुङको बिट डकुमेन्ट नेपालमा छैन । यो बिट डकुमेन्टले पछि अन्यत्र निर्माण गरिने सुरुङमार्गलाई पनि काम गर्नेछ । सडक पुल बनाएका इन्जिनियर छन् । तर नेपाल सुरुङमा काम जानेको दक्ष जनशक्तिको अभाव छ । एस्टिमेट र बिट डकुमेन्ट बनेपछि हामी ठेक्कामा जानेछौं, नेपालले भने, अन्य सुरुङको डिजाइन भएको छैन । सुरुङ त्यसै बनाउने विषय नभएकाले यसमा ठूलै अध्ययन आवश्यक रहेको उनको भनाइ छ । सुरुङ बनाउँदा सडकको दूरी छोटिनुपर्छ । सुरुङ बन्नुअघि सडकले सवारी चाप धान्न नसक्ने हुनुपर्यो, उनले भने, नत्र सडकले धान्दासम्म किन सुरुङको आवश्यकता पर्छ ? सुरुङ कहाँ बनाउने भन्ने कुरा राजनीतिक निर्णयभन्दा पनि आर्थिक रूपमा हेरेर अघि बढ्नुपर्ने उनको सुझाव छ । यसले अर्थतन्त्रमा कस्तो असर गर्छ भन्ने हेर्नुपर्छ, नेपालले भने ।अरनिको राजमार्गअन्तर्गत कोटेश्वरजडीबुटी खण्ड सुरुङमार्ग र नयाँ बानेश्वरमा अन्डरपासका लागि भन्दै चालु आर्थिक वर्षमा एकएक करोड रुपैयाँ छुट्याइएको छ । कोटेश्वरजडीबुटी खण्डमा जापानी कम्पनीले अध्ययन गर्दै छ । बानेश्वरमा पनि प्रारम्भिक अध्ययन भइरहेको छ । गणेशमानसिंह मार्गको थानकोटचित्लाङ सुरुङमार्गको अध्ययनका लागि २० लाख छुट्याइएको छ । यसमा स्विस सरकारको सहयोगमा अध्ययन भएको छ । तर उनीहरूले लकडाउन एवं निषेधाज्ञाले गर्दा डिजाइन बुझाइसकेका छैनन् । सिद्धबाबाबाहेक अन्य सुरुङमार्ग पूर्वसम्भाव्यता र सम्भाव्यता अध्ययनकै क्रममा छन् । गत वर्ष ५ वटा सुरुङको पूर्वसम्भाव्यता अध्ययन भएको हो । एक महिना लगाएर चिनियाँ टोलीले टोखाछहरेगुर्जुभन्ज्याङ सुरुङमार्गको प्रारम्भिक अध्ययन गरेको थियो । यसका लागि सरकारले १५ करोड १० लाख रुपैयाँ छुट्याएको छ । कुनकुन सडक कताकता जोडिएका छन्, कति ट्राफिक जाम हुन्छ भन्नेलगायत विषयमा टोलीले अध्ययन गरेको थियो, उनले भने, लकडाउनले गर्दा रिपोर्ट आइसकेको छैन । चिनियाँ टोलीले प्रारम्भिक अध्ययनको रिपोर्ट नपठाएको सडक विभागअन्तर्गत विकास सहायता कार्यान्वयन महाशाखा प्रमुख अर्जुनजंग थापाले जानकारी दिए । रिपोर्ट पनि दिने र चिनियाँ विज्ञ टोली पनि नेपाल आएर सम्भाव्यता अध्ययन थाल्ने कुरा भएको थियो, उनले भने, कोभिडले गर्दा टोली आउन सकेको छैन । सुरुङमार्गको प्रारिम्भक अध्ययन गर्न मात्र बजेट छुट्याइएको सडक विभागका उपमहानिर्देशक एवं प्रवक्ता शिवहरि सापकोटा बताउँछन् । सकिने ठाउँमा अध्ययन गर्छौं, उनले भने, नसकिने ठाउँमा गर्न सकेनौं भनेर बाँकी रकम अन्यत्र सारिदिन्छौं । सुरुङका विषयमा विज्ञ व्यक्ति नेपालमा नहुँदा समस्या भएको उनको भनाइ छ । सिद्धार्थ राजमार्गको सिद्धबाबामा पहिरोको जोखिम बढी छ । यो क्षेत्रमा सुरुङमार्ग बनाउने काम प्राथमिकतामा रहेको उनले बताए । गत आर्थिक वर्षमा पनि ५९ करोड रुपैयाँ अध्ययनका लागि छुट्याइएको थियो । थोरै बजेट हुँदा अध्ययन पनि गर्न नपुग्ने अवस्था रहेको सडक विभाग स्रोतले जनायो ।"
महामारीयता बेइजिङमा सबैभन्दा ठूलो व्यापार मेला,"बेइजिङ (कास) कोभिड१९ को महामारीपछि पहिलोपटक चीनको राजधानी बेइजिङमा पाँचदिने अन्तर्राष्ट्रिय सेवा व्यापार मेला (सिफ्टिस)२०२० सुरु भएको छ । चिनियाँ राष्ट्रपति सी चिनफिङले शुक्रबार साँझ मेला उद्घाटन गरे । विश्व सेवा, समृद्धिको बाँडफाँट विषयक सिफ्टिस मेलामा १७ हजार कम्पनीको सहभागितामा १९० गतिविधि समेटिएको छ ।१४८ वटा देश तथा क्षेत्र आकर्षित यो मेलामा नेपालका तर्फबाट बेइजिङस्थित कम्पनीहरूले प्रतिनिधित्व गरेका छन् । बेइजिङस्थित नेपालचीन सांस्कृतिक केन्द्रले नेपालबाट ल्याइएका हस्तकलाका सामग्री प्रदर्शनीमा राखेको छ । त्यस्तै रंगीचंगी बेइजिङ नामक कार्यक्रममा नेपालले एउटा स्टल पाएको छ । जसमा नेपाली दूतावासले हस्तकलाका सामग्री, पर्यटन प्रवर्द्धनसम्बन्धी फोटो तथा भिडियो राखेको दूतावासका मिनिस्टर सुशील लम्सालले जानकारी दिए ।२० अन्तर्राष्ट्रिय संगठनका प्रतिनिधि, १० जना विदेशी मन्त्री, चीनस्थित विभिन्न देशका २५ राजदूत तथा ६४ विदेशी संघसंस्थाका प्रतिनिधिका साथै ५ सय वटा अन्तर्राष्ट्रिय कम्पनीका ८० उच्च अधिकारीहरूले मेलामा भाग लिएका छन् । कोभिड महामारीका कारण हवाई सम्पर्क जटिल भएकाले प्रायः देशले चीनभित्रैका आफ्ना निकायलाई प्रत्यक्ष सहभागी गराएका छन् । शनिबारको कार्यक्रममा दूतावासका इकोनोमिक मिनिस्टर छवीन्द्र पराजुलीले सहभागिता जनाउने कार्यक्रम छ । नेपाली राजदूत बेइजिङमा भए पनि ओहदाको प्रमाणपत्र बुझाउन बाँकी छ । कार्यक्रममा दूतावासले केही गोष्ठीमा पनि भाग लिने र पर्यटनबारे जानकारी बाँड्ने विषयलाई केन्द्रित गरेको मिनिस्टिर लम्सालले बताए । विशेषगरी नेपालसँग सेवा व्यापारसम्बन्धी विषय कम भएकाले पर्यटनमा जोड दिइएको छ, उनले भने । महामारीको झन्डै नौ महिनापछि भएको प्रदर्शनीले विश्वलाई आर्थिक पुनरुत्थान तथा महामारीविरुद्धको लडाइँमा बलियो सहकार्यको सन्देश दिने विश्लेषकहरूले बताएका छन् ।"
किसानको मिहिनेतमा बिचौलियाको रजाइँ,"राहत वितरण नै अवैज्ञानिकमहालक्ष्मी नगरपालिकामा व्यावसायिक र गुजारामुखी (घरमा मात्रै खानका लागि उत्पादन) गरी दुईथरीका किसान छन् । तर उनीहरूको वर्गीकरण गरिएको छैन । यसले राहत वितरण गर्दा व्यावसायिक किसान मर्कामा पर्ने गरेको महालक्ष्मी नगरपालिका किसान मूल समितिकी अध्यक्ष रीता सुनारले बताइन् । किसानलाई आत्मनिर्भर बनाउन वर्गीकरण गरेर वस्तु उत्पादनका आधारमा राहत वितरण गर्ने प्रणालीको विकास गर्नुपर्छ, उनले भनिन्, अहिले व्यावसायिक खेती र घरायसी खेती गर्ने किसानले एउटै राहत पाउने गरेका छन् । महालक्ष्मी नगरपालिकाका कृषि शाखा प्रमुख ब्रह्मदेव साहले अर्को आर्थिक वर्षदेखि व्यावसायिक र घरायसी किसान छुट्याएर राहत वितरण गर्ने गरी छलफल भइरहेको बताए । यस नगरमा चालु आवका लागि २७ लाख रुपैयाँ कृषि बजेट छ । गोदावरीमा ७० लाख रुपैयाँ छुट्याइएको छ । यो रकमले किसानलाई राहत वितरण नभई तालिम, सचेतनाजस्ता कार्यक्रम चलाउन पनि नपुग्ने उनी बताउँछन् । कृषिप्रधान देशमा ७५ प्रतिशत जनता किसान रहेको भनिए पनि सदन र सडकमा जस्तो बजेटले कृषि क्षेत्रमा प्राथमिकता नपाएको उनको भनाइ छ । यो बजेटले वार्षिक कार्यक्रम चलाउनसमेत पुग्दैन, उनले भने, कृषिमा कम्तीमा डेढदुई करोडभन्दा बढी बजेट आवश्यक पर्छ ।उनका अनुसार यहाँ १ सय ३१ जना किसानले यस वर्ष जाप्निज हलुवावेत र नासपति, बदाम, आरुबखडा, किबी, ओखर, सुन्तला, कागती, जुनार, मुन्तला, अम्बा, अनारलगायतका ५ हजार ४ सय ५९ वटा बिरुवा मागेका थिए । बजेट अभावका कारणले कृषि ज्ञान केन्द्रमा माग गर्यौं, उनले भने, त्यहाँबाट ३ हजार ३ सय ६१ वटा मात्र बोट उपलब्ध गराइयो । आत्मनिर्भर हुन कृषि मिटर र सडक सामान्यतः एउटा व्यावसायिक तरकारी फार्मबाट मासिक १ हजार ५ देखि ३ हजार रुपैयाँसम्म बिजुलीको बिल उठ्छ । महालक्ष्मी नगरपालिका किसान मूल समितिका अनुसार यहाँका ४ सय किसानको फार्मबाट कम्तीमा मासिक ६ लाख रुपैयाँ बिल उठ्छ । किसानको संख्या वृद्धि गर्न र पशुपालन, तरकारी तथा फलफूलमा आत्मनिर्भर बनाउन बिजुलीमा सहुलियत दिन कृषि मिटरको अवधारणा ल्याउनुपर्ने बताउँछिन् समितिकी अध्यक्ष सुनार ।कृषिबिना हामी बाँच्न सकिँदैन । यसकारण पनि कृषि क्षेत्रलाई बलियो बनाउन कृषि सडक र मिटरको अवधारणा ल्याउन पहल गर्नुपर्छ, उनले भनिन् । कृषि क्षेत्रको विकास गर्न यसलाई विद्यालय र कलेजका पाठ्यक्रममा पनि समावेश गराउनुपर्ने उनको सुझाव छ ।महालक्ष्मीकी नगर उपप्रमुख थापा र गोदावरीका कृषि शाखा प्रमुख पन्थीले कृषि सडक खन्ने र सहुलियत दरमा मिटर जडान गर्नेबारेमा पनि छलफल भइरहेको बताए । यसका लागि व्यावसायिक किसानको सूची यार पार्ने काम भइरहेको थापाको भनाइ छ । गत आवसम्म महालक्ष्मीमा ५ सय ९० हेक्टर क्षेत्रफलमा खेती हुन्थ्यो भने ११ वटा किसान समूह थिए । ललितपुरको लेले र लामाटार, लाकुरी भन्ज्याङ क्षेत्र लप्सीका लागि प्रख्यात मानिन्छ । तर यहाँ लप्सीका रूख धमाधम काटेर प्लटिङ गरिँदै छ । रैथाने बाली संरक्षणमा कसैले चासो नदिएको ताजा तरकारी सेवा सहकारी संस्था चापागाउँकी अध्यक्ष बोहराको गुनासो छ । पकेट क्षेत्र घोषणा गरेर संरक्षण गर्नुपर्यो, उनले भनिन् । गोदावरी कृषि शाखा प्रमुख पन्थीले लेलेलाई पकेट क्षेत्र घोषणा गरेर रैथाने बाली संरक्षण अभियानमा लागेको दाबी गरे ।"
ओप्पोको फाइभजीका लागि क्वाल्कमसँग सहकार्य,काठमाडौं (कास) ओप्पोले फाइभजी रोलआउटका लागि क्वाल्कमसँग सहकार्य गरेको छ । जर्मनीको बर्लिनमा आयोजित आईएफए२०२० स्पेसल एडिसनमा ओप्पोका प्रमुख कार्यकारी अधिकृत टोनी च्छनले स्मार्टफोन विकासलगायत अन्य क्षेत्रमा सहकार्य गरिएको जानकारी दिए । ओप्पोले उपभोक्ताको फाइभजी सीपीई उत्पादनका साथै स्मार्टफोन युरोपलगायत अन्तर्राष्ट्रिय बजारमा सार्वजनिक गरेको जनाएको छ । ओप्पोले विश्व औद्योगिक चेन पार्टनर्ससँग सहकार्य गर्दै फाइभजी मोबाइल प्रविधिअन्तर्गतका नवप्रवर्तनमा अघि बढ्ने पनि बताएको छ ।
एसईई विद्यार्थीलक्षित सिम,"काठमाडौं (कास) एनसेल आजियाटाले एसईई सकेका विद्यार्थीका लागि अफरसहितको पहिलो सिम ल्याएको छ । यो योजनामा विद्यार्थीहरूले १ रुपैयाँमा प्रिपेड सिम किन्न सक्छन् । सिममा माइफाइभ सेवा बोनस डेटासमेत उपलब्ध हुनेछ । कम्पनीले यो योजना बिहीबारदेखि लागू भएको जनाएको छ । पहिलो सिम लिन विद्यार्थीको एसईई परीक्षा प्रवेशपत्र, नागरिकता अथवा आमा वा बाबुको नागरिकताको फोटोकपी र एक प्रति फोटो चाहिनेछ ।"
विश्व बैंकको थप सवा अर्ब अनुदान,"काठमाडौं (कास) विद्यालय क्षेत्र विकास कार्यक्रमका लागि विश्व बैंकले सरकारलाई थप अनुदान दिने भएको छ । अनुदान सम्झौतामा शुक्रबार हस्ताक्षर भएको हो । सम्झौताअनुसार विश्व बैंकले सरकारलाई विद्यालय क्षेत्र विकास कार्यक्रमका लागि थप १०८५ मिलियन अमेरिकी डलर अर्थात् १ अर्ब २६ करोड बराबर रुपैयाँ अनुदान दिनेछ । विद्यालय क्षेत्र विकास कार्यक्रमले नेपालको प्राथमिक र माध्यमिक तहको शिक्षाको गुणस्तर, समान पहुँच र प्रभावकारिता अभिवृद्धि गर्ने लक्ष्य राखेको छ । थपिएको अनुदानले शिक्षा, विज्ञान तथा प्रविधि मन्त्रालयले कोभिड१९ महामारीका कारण परेको प्रभाव न्यूनीकरण गर्न उपयोग गर्ने विश्व बैंकद्वारा जारी विज्ञप्तिमा जनाइएको छ ।"
घोषणा भए तर बन्ने कहिले ?,"फिल्म बारपाकी मायापुरानै कलाकारहरू विपिन कार्की, नम्रता श्रेष्ठ र निश्चल बस्नेतलाई लिएर निर्माणको तयारीमा रहेको प्रसाद २ पहिलो फिल्मकै सिक्वेल हो । यसअघि निःसन्तान दम्पतीको कथा भनेको फिल्मको सिक्वेलमा श्रीमान् र श्रीमतीको प्रेमयात्रा देखाउने सौरभ बताउँछन् । दीपेन्द्र के खनालले निर्देशन गर्ने चिसो मान्छे मा सामाजिक कथा समेटिनेछ । उनका अनुसार लकडाउनपछिको सेटिङमा फिल्मको कथा समेटिएको छ । चिसो मान्छेचाहिँ बिम्बात्मक रूपले प्रयोग गरेको हो । चिसो मान्छे भनेको मरेको व्यक्तिलाई पनि बुझाउँछ । अर्को त समाज पनि अहिले त्यस्तै चिसो छ । म नै चिसो भएको होला । सबैजना मानिस बाँच्नका लागि चिसो छ । समाजलगायत सबै कुरालाई समेट्छु, उनले सुनाए । उनी निर्देशित पछिल्लो फिल्म आमाले सुखद प्रतिक्रिया बटुलेको थियो भने हिँडेर अमेरिका नामक फिल्म घोषणा गरेर पनि बनाएनन् ।उनी अवस्था सामान्य भएपछि बाजुराको संस्कृति र लवज सिकाउन कलाकारलाई त्यतै राखेर वर्कशप गर्ने योजनामा रहेछन् । यस फिल्ममा अर्पण थापा, स्वस्तिमा खड्का र देशभक्त खनाल पक्कापक्की भइसकेका छन् । यम थापाले बनाउने फिल्ममा दुई सन्तान र आमाको कथा समेटिने बताइएको छ ।"
द ब्याटम्यान लाई कोरोनाको धक्का,"हलिउडको निर्माणाधीन फिल्म द ब्याटम्यान मा शीर्ष भूमिकामा रहेका रोबर्ट पेटिन्सनलाई कोरोना संक्रमण भएको छ । कोरोना संक्रमणको दर बढेर जनजीवन प्रभावित भएपछि गत मार्च दोस्रो साताबाट फिल्म छायांकन रोकिएको थियो । पाँच महिनाको विश्रामपछि गत साता मात्रै लन्डनमा थालिएको छायांकन मुख्य कलाकारलाई नै संक्रमण पाइएपछि पुनः स्थगित भएको हो । अमेरिकी म्यागजिन भेनिटी फेयरले स्रोत उल्लेख नगरी प्रकाशित गरेको समाचारमा पेटिन्सनलाई कोरोना पोजिटिभ भएको दाबी गरेको छ । यद्यपि फिल्म निर्माता कम्पनी वार्नर ब्रोज स्टुडियोले आफ्नो युनिटका कसलाई पोजिटिभ पाइएको भन्ने प्रस्ट रूपमा खुलाएको छैन । वार्नरका प्रवक्ताद्वारा जारी विज्ञप्तिमा भनिएको छ, हाम्रो निर्माण युनिटका सदस्यको कोरोना जाँचको रिपोर्ट पोजिटिभ आयो । त्यसैले केही समयका लागि फिल्म छायांकनको काम स्थगित गरेका छौं । वार्नरकी प्रमुख कार्यकारी अधिकृत एन सर्नोफले सञ्चारमाध्यमहरूसँगको कुराकानीमा संक्रमण जसलाई भए पनि गोपनीयताको सम्मान गर्नुपर्ने बताएकी छन् । उनले भनेकी छन्, यतिबेला उपचार गर्नुको विकल्प छैन । ढिलोचाँडो हामी फेरि छिट्टै काम सुरु गर्नेछौं । ३४ वर्षीय बेलायती अभिनेता पेटिन्सन आइसोलेसनमा रहेको सञ्चारमाध्यमहरूले जनाएका छन् । उनले यसअघि ह्यारीपोर्टर र ट्वाइलाइट सागा का सिरिजहरू लगायतका २८ वटा फिल्ममा अभिनय गरिसकेका छन् । द ब्याटम्यान सन् २००८ मा आएको द डार्क नाइट को अर्को कथा हुने बताइएको छ । यसमा पेटिन्सन नायकको भूमिकामा छन् । पिटर क्रेगसँग मिलेर कथापटकथा लेखेका मेट रिभ्सले निर्देशनको जिम्मेवारी सम्हालेका छन् । सन् २०१४ मा प्रदर्शन भएको डाउन अफ द प्लानेट अफ द एप्स व्यावसायिक रूपमा सफल फिल्म थियो । त्यसबाट चर्चा पाएका रिभ्सले सन् २०१७ मा आएको सिक्वेल वार फर द प्लानेट अफ द एप्स पनि निर्देशन गरेका थिए । ब्याटम्यान बालबालिकाले पढ्ने कमिक्सका लागि कल्पना गरिएको सुपर हिरो हो । यसलाई विषय बनाएर सन् १९४३ देखि हालसम्म १७ वटा फिल्म बनिसकेका छन् । ब्याटम्यान सिरिजका लागि निर्देशक रिभ्स र मुख्य भूमिकामा देखिने तयारीमा रहेका पेटिन्सन दुवै नयाँ हुन् । (एजेन्सी)"
द ब्याटम्यान लाई कोरोनाको धक्का,"हलिउडको निर्माणाधीन फिल्म द ब्याटम्यान मा शीर्ष भूमिकामा रहेका रोबर्ट पेटिन्सनलाई कोरोना संक्रमण भएको छ । कोरोना संक्रमणको दर बढेर जनजीवन प्रभावित भएपछि गत मार्च दोस्रो साताबाट फिल्म छायांकन रोकिएको थियो । पाँच महिनाको विश्रामपछि गत साता मात्रै लन्डनमा थालिएको छायांकन मुख्य कलाकारलाई नै संक्रमण पाइएपछि पुनः स्थगित भएको हो । अमेरिकी म्यागजिन भेनिटी फेयरले स्रोत उल्लेख नगरी प्रकाशित गरेको समाचारमा पेटिन्सनलाई कोरोना पोजिटिभ भएको दाबी गरेको छ । यद्यपि फिल्म निर्माता कम्पनी वार्नर ब्रोज स्टुडियोले आफ्नो युनिटका कसलाई पोजिटिभ पाइएको भन्ने प्रस्ट रूपमा खुलाएको छैन । वार्नरका प्रवक्ताद्वारा जारी विज्ञप्तिमा भनिएको छ, हाम्रो निर्माण युनिटका सदस्यको कोरोना जाँचको रिपोर्ट पोजिटिभ आयो । त्यसैले केही समयका लागि फिल्म छायांकनको काम स्थगित गरेका छौं । वार्नरकी प्रमुख कार्यकारी अधिकृत एन सर्नोफले सञ्चारमाध्यमहरूसँगको कुराकानीमा संक्रमण जसलाई भए पनि गोपनीयताको सम्मान गर्नुपर्ने बताएकी छन् । उनले भनेकी छन्, यतिबेला उपचार गर्नुको विकल्प छैन । ढिलोचाँडो हामी फेरि छिट्टै काम सुरु गर्नेछौं । ३४ वर्षीय बेलायती अभिनेता पेटिन्सन आइसोलेसनमा रहेको सञ्चारमाध्यमहरूले जनाएका छन् । उनले यसअघि ह्यारीपोर्टर र ट्वाइलाइट सागा का सिरिजहरू लगायतका २८ वटा फिल्ममा अभिनय गरिसकेका छन् । द ब्याटम्यान सन् २००८ मा आएको द डार्क नाइट को अर्को कथा हुने बताइएको छ । यसमा पेटिन्सन नायकको भूमिकामा छन् । पिटर क्रेगसँग मिलेर कथापटकथा लेखेका मेट रिभ्सले निर्देशनको जिम्मेवारी सम्हालेका छन् । सन् २०१४ मा प्रदर्शन भएको डाउन अफ द प्लानेट अफ द एप्स व्यावसायिक रूपमा सफल फिल्म थियो । त्यसबाट चर्चा पाएका रिभ्सले सन् २०१७ मा आएको सिक्वेल वार फर द प्लानेट अफ द एप्स पनि निर्देशन गरेका थिए । ब्याटम्यान बालबालिकाले पढ्ने कमिक्सका लागि कल्पना गरिएको सुपर हिरो हो । यसलाई विषय बनाएर सन् १९४३ देखि हालसम्म १७ वटा फिल्म बनिसकेका छन् । ब्याटम्यान सिरिजका लागि निर्देशक रिभ्स र मुख्य भूमिकामा देखिने तयारीमा रहेका पेटिन्सन दुवै नयाँ हुन् । (एजेन्सी)"
पब्जीको ठाउँमा फौजी,"मुम्बई (एजेन्सी) लोकप्रिय मोबाइल गेम पब्जीमाथि भारतमा रोक लगाइएलगत्तै बलिउड कलाकार अक्षय कुमारले फौजी नामको गेम ल्याउने घोषणा गरेका छन् । नरेन्द्र मोदी सरकारले चिनियाँ एप्सका कारण सुरक्षा जोखिम बढेको भन्दै गत बुधबार पब्जीसहित थप १ सय १८ वटा एप्स भारतमा सञ्चालनमा रोक लगाएको थियो । शुक्रबार अक्षयले त्यस्तै गेम ल्याउने बताएका हुन् । उनले यो नयाँ गेमका बारेमा सामाजिक सञ्जालमा लेखेका छन् । गेमको सञ्चालनबाट हुने आम्दानीको २० प्रतिशत भारतीय सेनाको वीर कोषमा जाने पनि खुलाएका छन् । ५२ वर्षीय यी अभिनेताको यो पहिलो गेमिङ भेञ्चर हो । विशाल गोन्दालको इन्डिया गेम्स र बेंगलुरुको एनकोरले मिलेर यो नयाँ गेम तयार पारेको सञ्चारमाध्यमहरूले जनाएका छन् । अक्षयले आफ्नो इन्स्टाग्राम पोस्टमा लेखेका छन्, प्रधानमन्त्री मोदीको आत्मनिर्भर अभियानको समर्थन गर्दै यो एक्सन गेम प्रस्तुत गर्न पाउँदा गर्व लागेको छ । पब्जी भारतका मोबाइल प्रयोगकर्ता युवाहरूमाझ एकदमै लोकप्रिय गेम थियो ।"
नेपाली क्रिकेटको २५ वर्ष,"दुई साताअघि जस्तो नगेन्द्र भट्टराईले वीरगन्जको बन्द प्रशिक्षणक्रममा रहेको एकै खाले दुई फोटो फेसबुकमा हालेका थिए । यो तस्बिर वीरगन्ज क्याम्पको आइकोनिक तस्बिर जस्तै छ । बेलाबखत क्याम्पमा रहेका खेलाडीले यो फोटो पोस्ट गरिरहन्छन् । त्यसमा मलेसिया जान चुकेका खेलाडीहरूसहित प्रशिक्षण टोली छ ।माईस्थानको मन्दिरछेउ धर्मशालामा नेपाली टोली बसेको थियो । बेलुका ९ बजेपछि ब्ल्याक आउट हुन्थ्यो, बत्ती बल्दैनथ्यो । यही नियम बनाइएको थियो । यही नियममा सबै बाँधिएका थिए, सबैले पालना पनि गर्थे । बिहान ६ बजे मैदान जान निस्किसक्थे । जिउ तन्काउँदै, दौडिँदै १५२० मिनेट लगाएर प्रशिक्षणका लागि नारायणी रंगशाला पुग्थे । पानी नभएको अवस्थामा ब्याटिङ र बलिङ प्रशिक्षण पनि हुन्थ्यो । हैन भने हिलोमा डाइभ हानेर क्याचको लिनुको मजा खेलाडीहरूमा अर्कै थियो ।विदेशी प्रशिक्षकद्वय भटनागर र जमाल सम्झना होटलमा बसेका थिए । त्यही होटलमा एउटा अन्तर्राष्ट्रिय म्याच देखाएर प्राविधिक पक्षबारे जानकारी गराइएको थियो । त्यसपछि त्यो फोटो खिचिएको थियो, जुन फोटो आइकोनिकजस्तै बन्यो । त्यो फोटोमा नगेन्द्रसहित, सन्दीप श्रेष्ठ, दीपेन्द्र सिंह, शंकर राना, राजेश पन्त, सर्वजीत पाण्डे, किरण अग्रवाल, भवेश थापा, प्रशन्न पराजुली, राजु केसी पनि देखिन्छन्, जो १४ सदस्यीय अन्तिम टोलीमा परेका थिएनन् । प्रफुल्ल वैद्यलाई नेपालको कप्तानको एक दाबेदारमा हेरिएको थियो । त्यो फोटो सेसनअघि नै उनी पाइलट कोर्सका लागि बन्द प्रशिक्षण छाडेर गए । नगेन्द्र पनि वीरगन्ज क्याम्प सकिएपछि प्रफुल्लकै पथमा लागे । अहिले प्रफुल्ल श्री एयरलाइन्स र नगेन्द्र नेपाल एयरलाइन्समा पाइलट छन् ।कप्तान उत्तमसहित पवन, किरण र एलबी क्यान कार्यसमितिमा रहे । अघिल्लो वर्षसम्म नेपालका पहिलो कप्तान उत्तम क्यानका सचिव थिए । एलबीले १९९८ को एसीसी ट्रफीमा नेपालको नेतृत्व गरे । त्यसै सेरोफेरोमा एलबीले कप्तान ९८ आत्मकथा निकालेका छन्, जसमा १९९६ को नेपालको मलेसिया भ्रमणबारे धेरै पक्ष खुलाइएको छ । यस पुस्तकमा वीरगन्ज क्याम्पका अनेक किस्साहरू समेटिएका छन् । मलेसिया गएको टोलीका चार खेलाडी पछि नेपालका कप्तान भए । उत्तम, एलबी हुँदै हाल बैंकर रहेका पवन अग्रवालले २००० को एसीसी ट्रफी, गणेश शाहीले २००१ मा क्यानडामा आईसीसी ट्रफी र मलेसियामा नेपाली टोलीका सबैभन्दा कान्छा सदस्य राजु खड्काले २००२ देखि २००४ सम्म नेपाली टोलीको कप्तानी गरे । पहिलो एसीसी ट्रफी खेलेको नेपाली टोलीबाट सञ्जय गुरुङ अन्तर्राष्ट्रिय अम्पायर बने । उनी अहिलेसम्म पनि पूर्व राष्ट्रिय खेलाडीको पृष्ठभूमिमा अम्पायर हुने एक्लो हुन् । टमाटा २०१६ देखि २०१९ सम्म नेपालको मुख्य प्रशिक्षक रहे । उनी अहिले राष्ट्रिय खेलकुद परिषद्मा मुख्य प्रशिक्षकका रूपमा रहेका छन् । राजु र वसन्त प्रशिक्षणमै छन् । राजु र मुसरफ खेलाडी छनोट समितिमा रहे । पीएचडी गरेका मनीषराज हाल क्रिकेट खेलाडी संघ नेपालका अध्यक्ष हुन् ।नेपालको खेल हेर्न क्यानका तत्कालीन अध्यक्ष जयकुमार नाथ शाह र विनयराज पाण्डे मलेसिया पुगेका थिए । एउटा संयोग के छ भने नेपालसँग खेलेका बंगलादेशका ब्याट्सम्यान अमिनुल इस्लाम अहिले आईसीसीको एसिया इस्टर्न रिजनको डेभलपमेन्ट अफिसर हुन् । उनले नै नेपाल क्षेत्रको रिपोर्ट आईसीसीमा दिन्छन् ।सन् १९९६ मलेसिया गएको नेपाली टोलीका तीन सदस्य अहिले छैनन् । गणेश शाहीको ८ वर्षअघि नै निधन भइसकेको थियो । नेपालका यी विकेटकिपरको मलेसियामा म्याच रेफ्री रहेको भारतका पूर्व खेलाडी क्रिस श्रीकान्तले निकै तारिफ गरेका थिए । त्यसअघि नेपाली टोलीका सहायक व्यवस्थापक शशिदत्त पाण्डेको पनि निधन भइसकेको थियो । उनी लामो समय क्यानमा कोषाध्यक्ष थिए र अन्तिम समयमा सचिव रहे । नेपाली टोलीको व्यवस्थापक थिए टीबी शाह । उनी लामो समय क्यानमा उपाध्यक्ष र अन्तिम समयमा कार्यबाहक अध्यक्ष थिए । उनले पनि यो संसार छाडेको ५ वर्ष भइसक्यो । शाही, पाण्डे र शाहले सायद माथिबाटै नेपालको यो २५ वर्षे यात्रा स्मरण गर्नेछन् ।"
