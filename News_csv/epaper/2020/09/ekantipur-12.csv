शीर्षक,विवरण
विवादको विसर्जन,"गत वर्ष मंसिर ४ मै अध्यक्षद्वयकै सहमतिमा सचिवालय बैठकले अध्यक्षद्वयको कामको भागबन्डा यसैगरी गरेको थियो । तर महिना दिन पनि नपुग्दै नेताहरूबीच तिक्तता बढेपछि पार्टीले पटकपटक गरेका निर्णय कार्यान्वयन हुन सकेका थिएनन् । ती सहमति र निर्णय क्रमशः पालना गर्दै जाने भन्दै नेकपाले तत्कालका लागि अध्यक्षद्वयको कार्यविभाजनको टुंगो लगाएको छ । पार्टी एकतापछि कायम दुई अध्यक्षतात्मक व्यवस्थालाई समन्वयात्मक ढंगले अघि बढाउन नसक्दा यो हदको विवाद देखापरेको भन्दै अध्यक्षद्वयकै कार्यविभाजनलाई स्पष्ट पारिएको हो । मंसिर ४ मा भागबन्डा भए पनि सरकारको काममा दाहालले र पार्टीको काममा ओलीले भाँजो हालेको आरोपप्रत्यारोप चल्दै आएको थियो । दाहालले सरकारको सामान्य प्रशासनिक काममा समेत असहयोग गर्ने र राम्रा कामको प्रचारप्रसारमा समेत असहयोग गरेको आरोप ओलीको थियो । त्यस्तै दाहालले कार्यकारी अध्यक्ष हुँदाहुँदै पनि आफूलाई ओलीले अधिकार नदिएर अन्याय गरेको बताउँदै आएका थिए । गत चैतयता त पार्टी नेताहरूले आग्रह गर्दासमेत ओलीले बैठक बोलाउनै आनाकानी गरेको गुनासो दाहालसहित ओली इतरका नेताहरूको थियो । उनीहरूले पार्टीमा पटकपटक विधि र पद्धतिको कुरा उठाउँदै आएका थिए । सरकारले एकलौटी गरिरहेको, पार्टी एकताका लागि पहिले नै भएका निर्णय कार्यान्वयन हुन नसकेको गुनासो दाहाल पक्षको थियो । अब भने पार्टी सञ्चालनको सम्पूर्ण जिम्मेवारी पाएका दाहालले पार्टीको सांगठनिक र वैचारिक एकताका लागि भटाभट निर्णय गर्नुपर्ने छ । बैठकपछि प्रवक्ता नारायणकाजी श्रेष्ठले प्रधानमन्त्री ओली सरकारको काममा केन्द्रित हुने र दाहालले कार्यकारी अधिकारसहित पार्टी कामको नेतृत्व गर्ने बताए । पार्टी एकताको महत्त्वलाई आत्मसात् गर्दै एकता रक्षा गर्ने र सुदृढ गरेर अगाडि बढाउने संकल्प बैठकले गरेको छ, उनले भने, सरकार पार्टीको मार्गनिर्देशनमा सञ्चालन हुने, दैनिक काममा पार्टीले हस्तक्षेप नगर्ने, पार्टीको मार्ग निर्देशनलाई केन्द्रमा राखेर सरकारले निर्णय गर्नुपर्ने, राष्ट्रिय निर्णयमा सचिवालयको परामर्श र दुई अध्यक्षको सहमतिमा प्रस्तुत गर्ने निर्णय बैठकले गरेको छ ।बैठकमा अध्यक्ष ओलीले अहिलेसम्मका कमीकमजोरी सच्याउँदै सबै मिलेर जानुपर्ने बताएका थिए । पार्टी ठूलो संकटमा थियो, निकै घुमाउरो निकै चक्कर लाग्दो बाटोबाट हामी आयौं, उनले भने, अब सबै मिलेर पार्टी अघि लगाउनुपर्छ । उनले पार्टीलाई कसरी एकताबद्ध बनाएर जाने भन्नेबारेमा आफूहरूबीच गम्भीर कुराकानी भएको समेत बताएका छन् । देशीविदेशी तत्त्वहरूले पार्टीलाई कमजोर बनाउने र तोडफोड गर्ने चाहना राखेका थिए त्यसलाई असफल बनाउन पार्टी सफल भएको छ, ओलीको भनाइ उद्धृत गर्दै प्रवक्ता श्रेष्ठले भने, यो बैठकले ती प्रयासहरूलाई पनि सटीक जवाफ दिएको छ ।स्वास्थ्यको प्रतिकूलताले धेरैबेर बैठकमा बस्न नसक्ने भन्दै करिब २० मिनेटमै ओली बैठकस्थलबाट निस्किएका थिए । उनले आफूलाई डाक्टरहरूले सामाजिक दूरीमा बस्नु भनेर सुझाएकाले धेरै बेर बस्न नसक्ने बताएका थिए ।अध्यक्ष दाहालले अहिले आफूहरूबीच भएको सहमति र आएको प्रस्ताव नै पार्टी बचाउने सबैभन्दा उत्तम विकल्प भएको बताए । उनले दुई अध्यक्षबीच छलफल नगरेर बैठक बोलाउँदा त्यसले गतिलो परिणाम नदिने पाठ स्थायी कमिटीको यो बैठकले सिकाएको बताए । स्थायी कमिटी बैठक सुरु हुँदा नै दुई अध्यक्षको सहमतिमा लिखित प्रस्ताव ल्याउनुपर्थ्यो, फरक मत भए पनि सहमति गरेर ल्याउनुपर्थ्यो त्यो भएन, उनले भने, नेतृत्वका बीचमा राम्रो समझदारी नबनाई, लिखित प्रस्ताव तयार नगरी र त्यसबारे पर्याप्त छलफल माथिल्लो तहमा नगरी बैठकमा जानु र बैठकबाटै समाधान खोज्छु भन्नु गलत हुँदो रैछ । अध्यक्ष दाहालले बितेका केही महिना पार्टी एकताको कुरा गर्दागर्दै पनि परिस्थितिले टुटफुटको डिलमै पुर्याएको बताए । पार्टी टुटफुटको डिलमा पुग्नै लागेका थियो, एकताको कुरा गर्दागर्दै पनि परिस्थितिले टुटफुटतिर, मध्यावधितिर, संकटकालतिर लान सक्ने खतरा थियो, उनले भने, ती सबै कुराबाट समीक्षा गरेर पार्टीलाई बचायौं । केन्द्रीय कमिटीको बैठकमा गइसकेपछि नयाँ ठाउँमा प्रवेश गर्छौं ।नेकपाले महाधिवेशनको तयारीका लागि भन्दै आउँदो कात्तिक १५ देखि १७ गतेसम्म पार्टी केन्द्रीय कमिटीको बैठक बोलाएको छ । महाधिवेशन गत माघको केन्द्रीय कमिटी बैठकको निर्णयअनुसार आउँदो चैत २५ देखि ३० गतेसम्म काठमाडौंमा गर्ने प्रस्ताव पनि स्थायी कमिटी बैठकले पारित गरेको छ । महाधिवेशनको विषयलाई लिएर वरिष्ठ नेता झलनाथ खनाल लगायतका केही नेताले भने संशय व्यक्त गरेका छन् । खनालले कोरोनाका कारण चैतमै पार्टीको महाधिवेशन हुन्छ भन्नेमा शंका रहेको बताए । महाधिवेशनलाई सहमतिको भन्दा पनि एकता र प्रगतिको महाधिवेशन भन्नुपर्ने प्रस्ताव उनले गरेका छन् ।चैतमा महाधिवेशन सम्पन्न गर्न भने चुनौती छ । एकातिर कोरोना संक्रमणको महामारी छ, अर्कोतिर पार्टी एकतासँग जोडिएका केही काम अझै बाँकी छन् । महाधिवेशनका लागि पार्टी कमिटीहरू तल्लो तहसम्म चलायमान हुनुपर्छ । पार्टी सदस्यको टुंगोदेखि महाधिवेशन प्रतिनिधि छनोटसमेत गर्नुपर्छ । यी सबै काम यो महामारीका बेला कति सम्भव छन् भन्ने नेताहरूको मुख्य प्रश्न छ । पार्टीको वैचारिक लाइन के हुने भन्ने बहस चलाउनुपर्नेछ । वैचारिक लाइनको टुंगो महाधिवेशनमै लगाउने भनिएको छ । त्यसका लागि पर्याप्त समय दिनुपर्ने बाध्यता पनि छ ।नेपालको सत्रबुँदे धारणाअध्यक्षद्वयको प्रस्तावले पार्टीभित्र एक व्यक्ति एक जिम्मेवारीको विषय सम्बोधन नगरेपछि वरिष्ठ नेता माधव नेपालले बैठकमा १७ बुँदे लिखित धारणा राखे । त्यस क्रममा उनले सबै तह र सबै व्यक्तिको हकमा एक व्यक्ति एक प्रमुख जिम्मेवारीको व्यवस्था कार्यान्वयन गर्नुपर्ने बताए । पार्टी विधानको धारा ४६ क अनुसार एक व्यक्ति, एक जिम्मेवारीको व्यवस्था गर्नुपर्नेमा उनको जोड थियो । उनले पार्टी एकतालाई दुई अध्यक्षहरूको जिम्मेवारी बाँडफाँट र समझदारीका आधारमा मात्रै हो भनेर व्याख्या गर्न नहुने बताए ।नेता नेपालले सरकारले पार्टीसँग समन्वय तथा पार्टीले सरकारको कामलाई सहजीकरण गर्नुपर्ने बताएका छन् । त्यसका लागि एउटा अनौपचारिक संयन्त्र बनाउनुपर्ने प्रस्ताव उनको छ । स्थानीय, प्रदेश र केन्द्रमा सम्बन्धित तहका उच्च नेतृत्वको अनौपचारिक चुस्त टिम बनाएर सरकारको कामलाई प्रभावकारी बनाउने, पार्टीको स्वामित्व स्थापित गर्ने र गरेका कामलाई जनस्तरसम्म प्रचार गर्ने गर्नुपर्छ, नेता नेपालको प्रस्ताव छ । पार्टीले सरकार सञ्चालन गर्नुपर्ने मत राख्दै उनले सरकारले गर्ने महत्त्वपूर्ण निर्णय तथा दीर्घकालीन महत्त्वका विषयलाई पार्टीमा छलफल गराउनुपर्ने र आवश्यकताअनुसार विज्ञको राय लिनुपर्ने प्रस्ताव पनि गरेका छन् ।वरिष्ठ नेता खनालले पनि एक व्यक्ति एक मुख्य जिम्मेवारी कार्यान्वयन गरेर जानुपर्ने बताए । उनले नेकपाको यो स्थायी कमिटी बैठकलाई दुई अध्यक्षको लडाइँ र दुई अध्यक्षकै मिलाप भनेर व्याख्या गरिएको भन्दै समाजको वर्गसंघर्षको प्रतिबिम्ब पार्टीमा देखिएको हो भनेर नबिर्सिन चेतावनी दिए । हामी आपसी कटुतालाई शिथिल गर्नेतिर आयौं, तर यो प्रस्तावले पार्टीको भित्री संघर्षलाई परिभाषित गर्न सकेको छैन, खनालले भने, अध्यक्षद्वयको यो प्रस्तावमा सैद्धान्तिक र वैचारिक निरुपणको कुनै लक्षण देखिएको छैन ।स्थायी कमिटी सदस्य रघुजी पन्तले अध्यक्षद्वयको प्रस्तावले समस्या समाधान गर्न नसकेको बताउँदै युद्धविराम मात्रै गरेको प्रतिक्रिया दिए । अहिले देखिएको मिलाप विलापमा परिणत नहोस्, उनले भने, देखावटी र शक्ति विभाजन नहोस् भनेर गरिएको एकता टिकाउ हुँदैन । उनले सरकार पार्टीले चाहेजसरी लोकप्रिय हुन नसकेको र त्यसको कारक नेतृत्व नै भएको टिप्पणी गरे । हामी बाँदर जसरी लड्यौं, एकअर्कालाई कोपराकोपर गर्यौं । रक्ताम्य भएपछि थाकेर युद्धविराम गर्न आइपुगेका छौं, बैठकमा नेता पन्तले भनेका थिए, यसरी संघर्ष गर्न आवश्यक थियो कि थिएन, संघर्षका परिणाम यो हो कि हैन ?स्थायी कमिटी सदस्य लीलामणि पोखरेलले अहिलेको निर्णय टिकाउ हुनेमा शंका गरे । यो प्रस्ताव सिकिस्त बिरामीलाई कोरामिन दिएजस्तै हो, उनले भने, खासमा गर्नुपर्ने त सर्जरी नै थियो । स्थायी कमिटी सदस्य भीम आचार्यले पार्टीको विधिपद्धति नमान्ने प्रवृत्ति मूल नेतामै भएकाले सच्चिनुपर्ने बताए । उनले नेताहरूले गुटबन्दी छाड्नुपर्ने र मदन भण्डारी फाउन्डेसनका नाममा तल्लो तहसम्म भइरहेका कार्यक्रम तत्काल रोकिनुपर्ने धारणा उनले राखे ।स्थायी कमिटी सदस्य देव गुरुङले पार्टी र सकारमा रहेका अन्तरविरोध नसुल्झाई समस्या समाधन नहुने बताउँदै प्रस्ताव टालटुल गर्ने ढंगले मात्रै आएको टिप्पणी गरे । उनले सरकार लोकतान्त्रिक ढंगले नचलेको टिप्पणी गरे । उनले मन्त्रीहरू जगिरेजस्तो भएको र नेताहरूले समेत आलोचना र अरुचि देखाउने गरेको उल्लेख गर्दै त्यसको हल खोज्नुपर्ने बताए । उनले नेतृत्वलाई पदको भागबन्डाका रूपमा मात्रै लिन नहुने बताए । अर्का सदस्य मातृका यादवले अध्यक्षहरूले ल्याएको प्रस्तावमा वर्ग नभएको टिप्प्पणी गरे । उनले पार्टीमा एकता र संघर्ष भए पनि रूपान्तरण हुन नसकेको बताए । यो प्रस्ताव गल्तीको ढाकछोप मात्रै हो, उनले भने, सच्चिएछ भने हेरौंला, यही प्रस्तावबाट समाधान हुन्छ भन्ने मलाई लाग्दैन ।बैठकमा भीम आचार्य, अष्टलक्ष्मी शाक्य, युवराज ज्ञवाली, घनश्याम भुसाल, भीम रावल, अमृत बोहराले पनि प्रतिवदेनमाथि टिप्पणी गरेका थिए । अधिकाशंले पार्टीलाई व्यक्तिभन्दा विचार प्रधान गराउनुपर्ने माग गरेका थिए ।गौतमबारे मौनराष्ट्रिय सभाको मनोनीत एक सिटमा उपाध्यक्ष वामदेव गौतमलाई लैजानेबारे स्थायी कमिटी मौन बसेको छ । बर्दिया१ बाट ०७४ को प्रतिनिधिसभा निर्वाचन हारेका उनलाई मनोनीत कोटामा लैजान लागिएको भन्दै विरोध भइरहेको छ । शुक्रबारको बैठकमा उपाध्यक्ष गौतम बोलेनन् र उनको विषयमा अन्य कुनै सदस्यहरूले प्रसंग नै उप्काएनन् । सचिवालयले फागुन १४ मा गौतमलाई मनोनीत एक सिटमा लैजाने निर्णय गरे पनि प्रधानमन्त्री ओलीले उक्त निर्णय कार्यान्वयन गरेका थिएनन् । गौतम आफैंले ओलीलाई भेटेर निर्णय कार्यान्वयन गर्न माग गरेका थिए । त्यस्तै अध्यक्ष दाहाल, वरिष्ठ नेता नेपाल लगायतका नेताहरूले पनि पार्टीको आन्तरिक विवाद मिलाउने सन्दर्भमा गौतमलाई सांसद बनाउनु उपयुक्त हुने भन्दै फागुन १४ को निर्णय कार्यान्वयन गर्न ओलीलाई दबाब दिएका थिए । गौतमसहितको दबाब बढेपछि गत भदौ १८ गतेको सचिवालय बैठकमा ओलीले निर्णय कार्यान्वयन गर्न तयार रहेको जानकारी अन्य नेताहरूलाई दिएका थिए । राष्ट्रिय सभामा मनोनीत सिट राख्नुको संवैधानिक उद्देश्यसँग मेल नखाने खालका पात्रलाई लैजान लागेको भन्दै बाहिर र पार्टीभित्रकै केही नेताले पनि आपत्ति जनाएका थिए ।कम्युनिस्ट पार्टीको कमिटी प्रणालीअनुसार तल्लो कमिटीले गरेका निर्णयहरू माथिल्लो कमिटीबाट अनुमोदन, परिमार्जन हुने परिपाटी छ । यो पद्धतिअनुसार सचिवालयका निर्णयहरू स्थायी कमिटी र केन्द्रीय कमिटीसम्मले बैठक बसेको बेला अनुमोदन गर्छन् । गौतमको विषयमा मौन रहँदै स्थायी कमिटी बैठक समाप्त भएपछि अब उनलाई सांसद बनाउनेनबनाउने वा कहिले बनाउने भन्ने विषय प्रधानमन्त्रीको विवेकमा मात्र भर पर्नेछ ।कुर्सीबाटै ॅफिलिङ कार्यकारीनेकपाभित्र चर्किएको पछिल्लो विवादमा प्रधानमन्त्रीको राजीनामा, कामको बाँडफाँटदेखि राष्ट्रिय अन्तर्राष्ट्रिय शक्तिकेन्द्रका षड्यन्त्र मात्र होइन, कुर्सी र बसाइको सिट प्लानिङका कुरा पनि उठे । नेताहरूबीच तिक्त सम्बन्ध भएका बेला कुन हदसम्मका विषयमा उनीहरूको मनमुटाव हुन्छ भन्ने देखियो । तर शुक्रबारको बैठकको कुर्सीको व्यस्थापन अलिक फरक थियो । अगाडि पाँचवटा कुर्सी राखिएका थिए । ती पाँचमध्ये बीचको कुर्सीमा अध्यक्ष पुष्पकमल दाहाल थिए । विगतमा यसैगरी कुर्सीको व्यवस्थापन गरिँदा बीचको कुर्सीमा केपी शर्मा ओली बस्थे । शुक्रबारको बैठकबाट अध्यक्ष दाहालले पार्टीको कार्यकारी अध्यक्षको भूमिका निर्वाह गर्ने प्रस्ताव पारित हुदै थियो । त्यसैले यही बैठकबाटै दाहालको सिट पनि बीचमा प्रबन्ध गरिएको थियो ।यसअघि स्थायी कमिटी बैठकमा कहिले ओलीका लागि मात्र सोफा राखेको, अध्यक्षलगायतका नेताहरू मञ्चमाथि र अरू स्थायी कमिटी सदस्य मञ्चबाट तल बस्नुपरेको कुराले नेताहरूबीच विवादै भएको थियो । गत मंसिर ४ मा कार्यकारी अध्यक्षको अधिकार दिने भनेपछि अध्यक्ष दाहाल सुरुमा निकै खुसी भएका थिए । पछि उनले स्थायी कमिटीको एउटा बैठकको अध्यक्षता धुम्बाराहीको पार्टी कार्यालयमै पनि गरे । त्यस बेला उनले आफूलाई बल्ल कार्यकारी फिलिङ भएको बताएका थिए । तर पछि ओलीबाट पूर्ण अधिकार नपाएपछि दाहाल असन्तुष्ट बन्दै गए । यस्तै असन्तुष्टिको शृंखलामा विवादको मसला थप्न बैठकमा राखिने कुर्सी र टेबल पनि विषय बन्ने गरेको थियो ।"
मान्छेका आनीबानीले मासिए दुई तिहाइ जीवजन्तु,"कुनकुन जीवको संख्या घट्यो ?विश्वका १ सय २५ जना विज्ञहरूले तयार पारेको प्रतिवेदनमा कंगोको खहुजीबेइगा निकुञ्जमा संरक्षित गोरिलाहरूको संख्या सन् १९९४ देखि २०१५ को बीचमा ८७ प्रतिशतले घटेको उल्लेख छ । यसको मुख्य कारण चोरी सिकारी नै भएको औंल्याइएको छ । घानामा पाइने अफ्रिकन ग्रे प्यारोट प्रजातिको चराको संख्या ९९ प्रतिशतले घटेको छ । सन् १९९२ देखि २०१४ सम्म अवैध व्यापार र बासस्थानको विनाशले उक्त चराको संख्यामा भारी मात्रामा गिरावट आएको प्रतिवेदनमा उल्लेख छ ।सन् १९८२ देखि २०१५ सम्ममा चीनको याङ्जे नदीमा पाइने चाइनिज स्टग्योन नामक माछा प्रजाति ९७ प्रतिशतले घटेको छ । यसको कारण नदीमा निर्मित बाँधहरूलाई औंल्याइएको छ । बढ्दो वन्यजन्तुको बासस्थान विनाशलाई रोकेर बासस्थान सुधार कार्यक्रम नल्याइने हो भने विश्वको जैविक विविधतामा अझै ह्रास आउने देखिएको प्रतिवेदनमा उल्लेख छ । उक्त सम्मेलनमा विश्वभरका नेता, व्यापारी, सामाजिक अगुवाहरूलाई यसबारे जानकारी गराउँदै दिगो विकासमा सघाउ पुर्याउन भनिने डब्लूडब्लूएफले जनाएको छ ।औद्योगिक क्रान्तिपछि विश्वका अधिकांश महासागर तथा नदीहरू प्रदूषित भएको, ८५ प्रतिशतभन्दा बढी सिमसार क्षेत्रहरू सुकेको पनि जनाइएको छ । वन्यजन्तु संरक्षण र तिनका बासस्थान सुधारका कार्यक्रम नल्याए अझै भयावह अवस्था निम्तिन सक्ने चेतावनी दिइएको छ ।पछिल्लो समय आगलागी, सलहको प्रकोप र कोरोना भाइरसले विश्वको वातावरणीय, जैविक विधिताको क्षेत्रमा तरंग सिर्जना गरेको छ । यसको असर स्वास्थ्य, खाद्य सुरक्षा र सम्पत्ति सबैमा परेको प्रतिवेदनमा उल्लेख छ ।"
'पार्टी एक स्टेप अगाडि बढ्यो,"लामो रस्साकसीपछि पार्टी विवाद समाधान गर्नुभएको छ । के कुराले सहमति गरायो ? पार्टी केही महिना एकदमै गम्भीर संकटबाट गुज्रियो तर नेतृत्वको सुझबुझ, दोस्रो तहका नेताहरूको अग्रसरता, आम कार्यकर्ता र जनताको चाहनाले यो स्थितिलाई सकारात्मक दिशामा फर्काएको छ । टुंग्याउनुपर्ने केही वैचारिक सैद्धान्तिक विषय पनि छन् । सबैभन्दा ठूलो कुरा पार्टीको भावनात्मक सम्बन्धमा पैदा भएको एक खालको दूरीलाई मेटाएर देश र जनताले दिएका दायित्व पूरा गर्न अब हामी केन्द्रित हुनुपर्नेछ ।विवादको समाधान मंसिर ४ मा फर्किएर रोकिएको छ । पुरानै सहमतिमा पुग्नु थियो भने यो यत्रो समय दन्तबजान जरुरी थियो ? यो बहसका बेला पार्टी र सरकारका अन्तरसम्बन्ध, हामीले अगाडि सारेका विकासको दर्शन र दिशालगायतका केही प्रश्नमा पार्टीभित्र अझ गम्भीर बहसको आवश्यकता देखिएको छ । साथीहरूको बुझाइमा एकरूपता ल्याउन धेरै काम गर्न बाँकी छ । तर हामी जुन परिस्थितिमा थियौं, त्यतिबेला यो ढंगले बहस आउनु र बहस असाध्यै तिक्ततापूर्ण रूपमा विकसित हुनु कुनै पनि अर्थमा उचित थिएन । त्यसले पार्टी र नेताहरूको प्रतिष्ठालाई क्षति गरेको छ । त्यो क्षतिपूर्तिका लागि पनि हामीले जनता र कार्यकर्ताको भाँचिएको मन फेरि जगाउने र घाउमा मलम लगाउने गरी काम गर्न जरुरी छ । अध्यक्ष दुई जनाको मात्रै कार्यविभाजन भएपछि सबै ठीकठाक हुँदो रैछ भन्ने सन्देश पनि तपाईंहरूले दिनुभयो हैन ? कार्यविभाजनलाई समग्रमा पुनरावलोकन गरेर आवश्यक कुरा मिलाउने भनिएकै छ । कहिले नमिलेका कार्यविभाजनको सन्दर्भमा अरू कमरेडहरूको पनि सामान्य हेरफेर हुन सक्छ । त्यसो भएर दुई अध्यक्षबीच मात्रै समस्या थियो र त्यो मिल्नेबित्तिकै सबै समाधान भयो भन्ने अर्थमा बुझ्नु हुँदैन । तर नेकपाले महाधिवेशन अगाडिका लागि जुन संक्रमणकालीन व्यवस्था गरेको छ, त्यो व्यवस्थामा दुई अध्यक्षबीचको सम्बन्धले निर्णयको अर्थ राख्छ । त्यसैले दुई जनाले प्रतिनिधित्व गर्ने दुई धारको व्यवस्थापनको अर्थमा यसलाई बुझ्न सकिन्छ । अर्को एउटा धार पनि छँदै छ, बैठकमा माधवकुमार नेपालसहित अधिकांशले विधि, पद्धति र कार्यविभाजनको कुरा उठाउनुभएको छ, उहाँहरूको कुरालाई नजरअन्दाज गरेजस्तो देखियो नि ?बोल्ने सबैले कार्यदलको मिहिनेतलाई प्रशंसा गर्नुभएको छ । अध्यक्षहरूको पहललाई प्रशंसा गर्नुभएको छ । प्रतिवेदनलाई समर्थन गर्नुभएको छ । त्यसमा उहाँहरूका केही पूरक भनाइ छन् । विधि र पद्धति संस्थागत गर्ने कुरा उहाँहरूको छ । पार्टी र सरकारको अन्तरसंघर्षबारे बुझाइमा थप स्पष्टता ल्याउन जरुरी छ । संवैधानिक प्रबन्धभित्र रहेर बहुदलीय प्रतिस्पर्धा भएको हाम्रो जस्तो मुलुकमा पार्टी र सरकारको बीचमा निर्णय र कार्यान्वयनको ठोस परिभाषा के हो भन्नेबारेमा हामीले अलि सिर्जनात्मक तरिकाले छलफल गर्नुपर्नेछ र यस्ता केही प्रश्न उहाँहरूले उठाउनुभएको छ । तर त्यसलाई प्रतिवेदनप्रति कसैको असहमति, असन्तुष्टि भन्ने अर्थमा लिनु हुँदैन । दुई अध्यक्षको कार्यविभाजन गरिरहँदा अरू नेताको भूमिकालाई अवमूल्यन गरिएको छैन । पार्टीको मार्गनिर्देशनमा सरकार चल्ने भन्ने प्रस्ताव पारित गर्नुभएको छ । यो भनेको के हो ?यो सरकार पार्टीकै मार्गदर्शनमै चलेको छ । पार्टीको मार्गदर्शन भनेको पार्टीको विधान र राजनीतिक प्रतिवेदनले तय गरेको दिशा हो । दोस्रो, पार्टीले जनताका बीचमा लगेको आफ्नो चुनावी घोषणापत्र हो । तेस्रो, पार्टीका विभिन्न कमिटीबाट भएका संस्थागत निर्णयहरू हुन् । हामीले व्यक्तिका सुझाव या इच्छालाई पार्टीको निर्णय भनेर बुझ्नु हुँदैन । हामीले संविधानको सर्वोच्चता, विधिको शासन र शक्ति पृथकीकरणको सिद्धान्तलाई आफ्नो महत्त्वपूर्ण मान्यताका रूपमा स्थापित गरेका छौं । हाम्रा आफ्नै अनुभवका आधारमा पार्टीले के के विषयमा निर्णय गर्छ, पार्टीले गरेका निर्णयहरू सरकारले कुन विधिबाट कार्यान्वयन गर्छ भनेर परिभाषित गर्नुपर्नेछ । अहिले पनि सरकार पार्टी निर्णयभन्दा बाहिर गयो, पार्टीले सरकार चलाउन पाएन भन्ने छैन । स्थायी कमिटीले नै निर्णय गरिसकेपछि प्रतिनिधिसभाको यो कार्यकालभरि अब सरकार फेरबदलको बहस हुँदैन होला । तर नागरिकस्तरमा र तपाईंहरूकै मतदाताको नजरमा पनि सरकार त लोकप्रिय छैन नि ?जनताको अपेक्षा असाध्यै ठूलो छ । हाम्रा साधन स्रोतका सीमा छन् । हाम्रो कार्यक्षमताको पनि सीमा छ । विकास निर्माण र सामाजिक रूपान्तरणका विषयमा हामी काम गर्दै छौं । कतिपय कुरामा जनताबाट प्राप्त भएका सुझावलाई गम्भीरतापूर्वक लिएका छौं । यो सरकार एकदमै अलोकप्रिय छ, सरकारले जनताको अपेक्षाअनुसार कामै गर्न सकेन भन्ने कुरा त हामीले सरकार बनेको भोलिपल्टदेखि सुन्दै आएका हौं । गत वर्ष उपनिर्वाचनलाई कांग्रेसलगायत कतिपय दलले सरकारको लोकप्रियता मापन गर्ने जनमतसंग्रह पनि भन्नुभाथ्यो । त्यसको परिणाम देखेकै छौं । अरू विभिन्न संघसंगठनमार्फत पनि लोकप्रियताको स्थिति मापन भई नै रहेको छ । मुलुकको अग्रगति चाहने र सरकारले राम्रो काम गरिदिओस् भनेर रचनात्मक ढंगले आउने आलोचना हाम्रा लागि मार्गदर्शन हुन्, तिनीहरूलाई हामी विनम्रतापूर्वक स्वीकार गर्छौं । अर्को एउटा प्रवृत्ति छ, जसले मुलुकमा सकारात्मक कुरा लेख्नै हुँदैन, चर्चै गर्न चाहँदैन । अब सरकारले गरेका राम्रा काम जनताको बीचमा जालान् । सरकारले कुनै एउटा निर्णय गर्छ र त्यसलाई पार्टीले अपनत्व लिँदैन र त्यसको पक्षमा कोही पनि बोल्दैन भने नकारात्मक कुरा नगए के जान्छ त ?एमसीसी सम्झौता परिमार्जनसहित पारित गर्ने भनिएको छ । के परिमार्जन भन्ने टुंगो लागेको छैन । तपाईं एमसीसी कार्यदलमै पनि हुनुहुन्थ्यो । अब एमसीसी सम्झौताको भविष्य के हो ?केही विषयमा प्रस्ट पार्नुपर्नेछ । योयो विषय प्रस्ट पार्ने भनेर पार्टीले निर्णय गर्ला । त्यसपछि हामी अमेरिकी सरकारसँग बसेर कुराकानी गर्छौं ।"
रानीपोखरी सफाइ,काठमाडौंमा पुनर्निर्माण हुँदै गरेको रानीपोखरीमा शुक्रबार झारपात निकालिँदै । पाँच वर्षअघिको भूकम्पले क्षतिग्रस्त रानीपोखरीको संरचना पुनर्निर्माण बल्ल अन्तिम चरणमा पुगेको छ । पूरै सुकाइएको पानी पुनर्निर्माणसँगै नभरे पनि रानीपोखरीमा वर्षाको पानी जम्मा हुँदै बढ्दै छ । तस्बिर ः दीपक केसीकान्तिपुर
यस्ता छन् अख्तियार चुकेका ठूला अनियमितता,"काठमाडौं (कास) कांग्रेसका वरिष्ठ नेता रामचन्द्र पौडेलले अख्तियार दुरुपयोग अनुसन्धान आयोगका वर्तमान र पूर्वपदाधिकारीमाथि छानबिन गर्नुपर्ने माग गरेका छन् । भ्रष्टाचारका ठूल्ठूला काण्डमा संलग्नहरूलाई जोगाउन अख्तियार नै लाग्न थालेको बताउँदै पौडेलले शुक्रबार विज्ञप्तिमार्फत पूर्वप्रधानन्यायाधीशको अध्यक्षतामा उच्चस्तरीय न्यायिक छानबिन आयोग गठनको माग राखेका हुन् । पौडेलले शुक्रबार कान्तिपुरमा प्रकाशित निगमको जग्गा खरिद फाइल सुटुक्क तामेली शीर्षक समाचारप्रति अख्तियारको ध्यानाकर्षण गराएका छन् । १ अर्ब ३४ करोडको खेल भनिएको उक्त चर्चित प्रकरण यसरी ढिसमिस पार्ने काम सुशासनका लागि त्यत्रो भरोसा गरेर हामीले स्थापना गरेको संस्थाबाट भइरहेको छ, पौडेलले भनेका छन्, माझीले नै डुंगा डुबाउन लागेपछि कसले पार लगाउने ? यस्ता कामकारबाही किन भइरहेका छन् ? पौडेलले वाइडबडी, यति, ओम्नी, बालुवाटार जग्गालगायत काण्डहरूमा समेत अख्तियारको भूमिकाको सन्देहपूर्ण रहेको बताएका छन् । तिनको तदारुकताका साथ छानबिन गरेर दोषीउपर कारबाही चलाउने र राष्ट्रमा भइरहेका ब्रह्मलुट रोक्ने काममा अख्तियारको ढिलासुस्ती र लापरबाही चर्चामा छन्, पौडेलले भनेका छन्, तसर्थ ती लापरबाहीको छानबिन गर्न आवश्यक छ ।"
सञ्चार गृहभित्रै पसेर कुटपिट,"धनगढी (कास) स्थानीय युवाको एक समूहले शुक्रबार धनगढीस्थित दिनेश एफएमको कार्यालयभित्र प्रवेश गरेर पत्रकारहरूमाथि कुटपिट गरेको छ । स्टेसन म्यानेजर अमिता कुँवरका अनुसार धनगढी५ का कुवेर खड्का, प्रमोद खड्का, जीवन बीकेलगायत १५२० जनाको समूहले एक्कासि सञ्चार गृहभित्र प्रवेश गरेर अन्धाधुन्ध कुटपिट गरेको बताइन् । समाचार तुरुन्त डिलिट गर् भन्दै समाचार कक्षभित्र हमला गरे । सुरुमा त हामीले कुरै बुझेनौं, उनले भनिन् । उक्त समूहले स्टेसन म्यानेजर कुँवर, प्राविधिक कल्पना सिंहमाथि दुर्व्यवहार गर्नुका साथै सहायक सम्पादक जनकसिंह विष्टमाथि कुटपिट गरेको समाचार प्रमुख नवराज पनेरुले जानकारी दिए । दिनेश सञ्चार गृहद्वारा सञ्चालित दिनेश एफएम र दिनेश खबर डटकमले शुक्रबार बिहान धनगढीमा थुनुवा कक्षभित्रै १९ वर्षीय युवकले गरे आत्महत्या शीर्षकको समाचारलाई लिएर उक्त समूहको आपत्ति रहेको बुझिएको छ । समूहले प्रहरी हिरासतमा रहेका व्यक्तिले आत्महत्या गरेको नभई हत्या गरिएको दाबी गरेको छ । विकलाई प्रहरीले चार दिनअघि चोरी मुद्दामा पक्राउ गरेको थियो । उनी शुक्रबार बिहान ९ बजेतिर आफ्नै सर्टको पासो लगाएर शौचालयमा झुन्डिएको अवस्थामा फेला परेको जिल्ला प्रहरी कार्यालयले जनाएको छ । घटनाको नेपाल पत्रकार महासंघ जिल्ला शाखा कैलाली, सुदूरपश्चिम प्रदेश समितिलगायत मानवअधिकार संघसंस्थाहरूले आपत्ति जनाएका छन् । उनीहरूले सञ्चार गृह तथा सञ्चारकर्मीमाथि आक्रमणमा संलग्नलाई तत्काल कानुनी कारबाहीको माग गरेका छन् । जिल्ला प्रहरी कार्यालयका एसपी अनुपमशमशेर जबराले घटनामा संलग्नलाई कानुनबमोजिम कारबाही हुने बताएका छन् ।"
'जथाभावी गर्न कित्ताकाट खुलाएको होइन,"(काठमाडौं)  भूमि व्यवस्था, सहकारी तथा गरिबी निवारण मन्त्रालयले कित्ताकाट फुकुवाको निर्णयले कृषियोग्य जमिनको खण्डीकरण नभई भूउपयोग ऐनमार्फत जमिनको उपयोगमा थप व्यवस्थापन हुने जनाएको छ । मन्त्रालयले जमिन वर्गीकरणलाई बेवास्ता गरेर कृषियोग्य भूमिलाई खण्डीकरण गर्ने मनसायले कित्ताकाट खुलाउने निर्णय नगरेको भन्दै यसलाई गलत ढंगले नबुझ्न आग्रह गरेको हो । मन्त्रालयले शुक्रबार पत्रकार सम्मेलनमार्फत भूउपयोगसम्बन्धी ऐन लागू भइसकेको र सर्वोच्च अदालत एवं अख्तियार दुरुपयोग अनुसन्धान आयोगले दिएको निर्देशनसमेतलाई आधार मानेर कित्ताकाट खुलाउने विषयमा नयाँ निर्देशन दिएको जनाएको छ । मन्त्रालयले विगतमा कित्ताकाट रोकिएको बहानामा कुनै समूह वा वर्गले अवाञ्छित लाभ लिने गरेको, सर्वसाधारणले बढी झन्झट व्यहोरेको एवं नक्कली अंशबन्डा र मिलापत्र गरेका गुनासाहरू सार्वजनिक भएकाले त्यसलाई नियन्त्रण गर्न खोजेको प्रस्टीकरण दिएको छ । संसद्ले अघिल्लो साउनमा पारित गरेको भूउपयोग ऐन कार्यान्वयनका सिलसिलामा मन्त्रिपरिषद्मा विचाराधीन नियमावली जारी गर्न छाडेर जमिनको वर्गीकरणबिना तीन वर्षदेखि रोकिएको कित्ताकाट फुकुवा गरेको भन्दै मन्त्रालयको निर्णयको आलोचना भएको थियो । गत भदौ १८ गते भूमि व्यवस्थामन्त्री पद्मा अर्यालले मन्त्रीस्तरीय निर्णयबाट ०७४ साउन २६ र ०७५ पुस २७ गते गरेको खण्डीकरणसम्बन्धी सबै निर्णय बदर गरेकी थिइन् । मन्त्रालयले ऐन बनिसकेको अवस्थामा पुरानो निर्णयलाई लागू गरिरहनु नपर्ने तर्क गरेको छ । भूउपयोग ऐन आइसकेको अवस्थामा तत्काल निकास दिने हेतुले विगतका निर्णय खारेज गरेको भन्दै मन्त्रालयले जारी गरेको विज्ञप्तिमा यसलाई गलत ढंगले व्याख्या गरेर सञ्चारमाध्यमले मन्त्री अर्याल र सरकारमाथि नै प्रहार गरेको उल्लेख छ । मन्त्रालयका सचिव टेकनारायण पाण्डेले भूउपयोग ऐनमा जग्गाको वर्गीकरण गरी कृषियोग्य जमिन अन्य प्रयोजनका लागि खण्डीकरण गर्न नपाउने व्यवस्था गरेकाले यसलाई कित्ताकाट खोलिएको भनेर व्याख्या गर्न नमिल्ने बताए । उनले कान्तिपुरसँग भने, विगतमा भएका विकृतिलाई थप व्यवस्थित गर्न खोजिएको हो । पाण्डेले स्थानीय तहले यसलाई व्यवस्थित गर्ने बताए । ऐनअनुसार कृषि, वन, उद्योग, व्यावसायिक, खानी, नदीनाला, सार्वजनिक उपयोगसमेत १० भागमा जग्गालाई वर्गीकरण गर्नुपर्छ । तर भूउपयोग ऐन पारित गरेर नियमावली मन्त्रिपरिषद्बाट पारित नहुँदै कित्ताकाट खुलाउनुको विश्वासिलो आधार नदेखिएपछि सत्तारूढ पार्टीको भ्रातृसंस्था अखिल नेपाल किसान महासंघबाटै निर्णयको आलोचना सुरु भएको थियो । कित्ताकाट रोकिएपछि सर्वोच्च अदालतले ०७४ फागुन २ गते मन्त्रालयलाई निर्देशनात्मक आदेश दिँदै कानुन बनाएर मात्र जग्गाको वर्गीकरण गर्न भनेको थियो । अख्तियारले गत असारमा भूमि व्यवस्था मन्त्रालयलाई सुझावसहितका १० बुँदे निर्देशन दिएर कित्ताकाट खुलाउन भनेको थियो । मन्त्रालयले भूमि बैंकको स्थापना र सुकुम्बासी समस्याको समाधनलगायत विषयले भूमिको उपयोगसम्बन्धी धेरै विषय समाधान हुने जानकारी दिएको छ । भूमि व्यवस्था तथा अभिलेख विभागका महानिर्देशक शेषनारायण पौडेलले स्थानीय तहबाटै जग्गा प्रशासनसम्बन्धी आधारभूत विषय सम्बोधन गर्ने बताए । उनले मालपोत र नापी कार्यालयबाट हुने सेवा स्थानीय तहलाई हस्तान्तरण गर्दै लैजाने जानकारी दिए । मन्त्रालयले अघिल्लो शुक्रबार मातहतका निकायलाई कृषियोग्य जमिनको खण्डीकरणसम्बन्धी पूर्वनिर्णयहरू बदर गरिएको परिपत्र गरेको थियो । बिहीबार मन्त्रालयले अर्को सूचना जारी गरेर स्थानीय सरकार सञ्चालन ऐनअनुसार जमिनको कित्ताकाट हुने प्रस्टीकरण दिएको छ । भूमिसम्बन्धी ऐनको परिच्छेद नै संशोधन भइसकेको अवस्थामा स्थानीय तहले खण्डीकरण र प्लटिङसम्बन्धी निर्णय गर्न सक्ने अधिकार रहेको छ, मन्त्रालयको विज्ञप्तिमा उल्लेख छ । सरकारले उपलब्ध गराएको नक्सा तथा डाटाको आधारमा स्थानीय तहमा गठित भूउपयोग परिषद्ले जमिनको वर्गीकरण र उपयोग नीति लागू गर्नुपर्ने ऐनमा उल्लेख छ ।"
कोरोनाबाट ८ जनाको मृत्यु,"काठमाडौं (कास) कोरोना संक्रमणबाट शुक्रबार ८ जनाको मृत्यु पुष्टि भएको छ । चितवनको राप्ती नगरपालिका५ का ६१ वर्षीय पुरुषको शुक्रबार साँझ भरतपुर सरकारी अस्पतालमा मृत्यु भएको हो । ज्वरो, श्वासप्रश्वास र खोकीको समस्या बढेपछि भदौ २५ गते उनी अस्पताल भर्ना भएका थिए । आईसीयू र भेन्टिलेटरमा राखेर उपचारका क्रममा मृत्यु भएको अस्पतालका सूचना अधिकारी लीलाधर पौडेलले बताए । बिहीबार भरतपुरको कलेज अफ मेडिकल साइन्सेस (पुरानो मेडिकल कलेज) शिक्षण अस्पतालमा मृत्यु भएकी रत्ननगर नगरपालिका२ की ७८ वर्षीया महिलामा पनि कोरोना पुष्टि भएको छ । मोरङको ग्रामथान गाउँपालिका२ की ७० वर्षीया महिलाको शुक्रबार विराटनगरस्थित कोसी अस्पतालमा मृत्यु भएको छ । बिहीबार बेलुकी विराटनगर महानगरपालिका११ की ४० वर्षीया महिलाको पनि कोसी अस्पतालमै उपचारका क्रममा मृत्यु भएको अस्पतालका निर्देशक डा मनोहर प्रधानले बताए । धनुषाको जनकपुर उपमहानगरपालिका४ मुरलीचोकका ६० वर्षीय पुरुषको शुक्रबार प्रादेशिक कोरोना अस्पताल जनकपुरमा मृत्यु भएको छ । श्वासप्रश्वासमा समस्या आएपछि उनी भदौ १९ गते अस्पताल भर्ना भएका थिए । उनी पूर्वजिल्ला शिक्षा अधिकारी हुन् । नवलपरासी पश्चिमको सुस्ता गाउँपालिका५ का ५५ वर्षीय पुरुषको शुक्रबार बुटवलको कोरोना विशेष अस्पतालमा मृत्यु भएको छ । भदौ १९ गते कोरोना पुष्टि भएका उनको आईसीयूमा उपचाररत अवस्थामा मृत्यु भएको अस्पतालका फोकल पर्सन डा सुदर्शन थापाले बताए । उनमा कलेजो र मधुमेहको समस्या थियो । शुक्रबार साँझ सुनसरीको झुम्कास्थित क्षेत्रीय कारागारमा कैद भोगिरहेका रामधुनी नगरपालिका५ का ४३ वर्षीय पुरुषको धरानस्थित बीपी कोइराला स्वास्थ्य विज्ञान प्रतिष्ठानमा मृत्यु भएको छ । यस्तै, काठमाडौंका ७० वर्षीय पुरुषको पनि कोरोना संक्रमणका कारण ज्यान गएको स्वास्थ्य मन्त्रालयले जनाएको छ ।"
एकै परिवारका ३ को शंकास्पद मृत्यु,"(भक्तपुर)  मध्यपुर थिमि नगरपालिका६ कुन्डोलका सुनील अधिकारी शुक्रबार साँझ वडा ९ को निकोसेरास्थित दाजु सुदीपको घर पुगे । दाजु, भाउजू र भतिजका लागि मासु लिएर गएका उनले भुइँतलाबाटै दाजुलाई बोलाए तर कोही बोलेनन् । घरभित्र छिर्दा दृश्य कहालीलाग्दो थियो । दाइ, भाउजूलाई बोलाएँ, कसैको आवाज सुनिएन, उनले भने, घरको ढोका खुल्लै थियो । पहिलो तलाको भर्याङमा पुग्दा कुकुर लडेको देखें । घरभित्र एक तमासको गन्ध आइरहेको थियो ।घरको पहिलो तलाको ओछ्यानमा भतिज सुशान्त, दोस्रो तलाको ओछ्यानमा भाउजू सम्झना र माथिल्लो तलाको ढोकानजिकै दाइ घोप्टिएको अवस्थामा मृत भेटिएको सुनिलले बताए । आइतबार श्राद्धको दिन भेटिएका थियौं, त्यसपछि भेट्ने मौका मिलेन, उनले भने । दाजु, भाउजू र भतिजको त्यस्तो अवस्था देखेपछि प्रहरीलाई खबर गरेको उनले बताए । प्रहरीका अनुसार तीनै जना घरमा शंकास्पद रूपमा मृत फेला परेका छन् । आफ्नै घरमा किराना पसल सञ्चालन गर्दै आएका ३६ वर्षीय सुदीप अधिकारी, उनकी श्रीमती ३४ वर्षीया सम्झना र १५ वर्षीय छोरा सुशान्त अधिकारीको शव कुहिएको अवस्थामा घरमै फेला परेको महानगरीय प्रहरी वृत्त प्रमुख डीएसपी ऋषिराम कँडेलले बताए । हत्या केही दिनपहिले भएको जस्तो देखिन्छ, कहिले भएको र कसले गरेको भन्ने अनुसन्धान थाल्दै छौं, प्रमुख डीएसपी कँडेलले भने । शुक्रबार साँझ घटनास्थल पुगेका केन्द्रीय अनुसन्धान ब्युरोका प्रमुख डीआईजी सहकुल थापाले एकै परिवारका तीन जनाको शंकास्पद मृत्यु भएको पाइएको बताए । हामीले अनुसन्धान थालेका छौं, छिट्टै सत्यतथ्य पत्ता लगाएर सार्वजनिक गर्नेछौं, उनले भने । मृतक तीनै जनाको शरीरमा नीलडाम देखिएको र घटनास्थलमा केही छिटा रगतको दाग देखिएको प्रहरीले जनाएको छ । मृतकको शव कुहिएको अवस्थामा फेला परेको छ ।घटनाको प्रारम्भिक अनुसन्धानअनुसार मृतकको प्रकृति हेर्दा शंकास्पद रहेको र हत्या भएको हुन सक्ने महानगरीय अपराध महाशाखा प्रमुख एसएसपी दीपक थापाले बताए । घटनास्थलमा तालिम प्राप्त कुकुरको सहायतामा महानगरीय प्रहरी परिसर भक्तपुर, वृत्त थिमि, अपराध महाशाखा र केन्द्रीय अनुसन्धान ब्युरोको टोली पुगेर अनुसन्धान थालेको छ । मृतकको छिमेकीका अनुसार तीन दिनअघिसम्म किराना पसल खोलेको देखिएको थियो । मृतकको घरनजिकै एक खाजा पसल छ । अरू छिमेकीका घर अलि टाढा छन् ।"
रेडक्रसका पूर्वपदाधिकारीले तलब फिर्ता नगर्ने,"काठमाडौं (कास) सरकारको बर्खास्तीमा परेका नेपाल रेडक्रस सोसाइटीका पदाधिकारीले भूकम्पको बेला दातृ निकायमार्फत लिएको तलब फिर्ता नगर्ने अडान लिएका छन् । गृह मन्त्रालयको निर्देशनमा जिल्ला प्रशासनले गठन गरेको छानबिन समितिले रेडक्रसका पदाधिकारीले लिएको भत्ता नियमविपरीत भएको ठहर गरेको थियो । प्रशासनले यही समितिको प्रतिवेदनलाई आधार मानेर ०७२ देखि ०७५ असारसम्म लिएको तलब फिर्ता गराउन रेडक्रसलाई निर्देशन दिएको थियो । प्रशासनको निर्देशनअनुसार रेडक्रसले पूर्वअध्यक्ष सञ्जीव थापा, महामन्त्री देवरन्त धाख्वा, कोषाध्यक्ष देवेन्द्रबहादुर प्रधान, उपमहामन्त्री हरिप्रसाद न्यौपाने, केन्द्रीय सदस्य अजितकुमार शर्मा र भरत खवासलाई मासिक रूपमा लिएको आर्थिक सुविधा फिर्ता गर्न भदौ १७ मा पत्र पठाएको थियो । पत्रमा उनीहरूले ४ वर्षमा लिएको तलब फिर्ता गर्नुपर्ने उल्लेख छ । ०७२ असार २५ मा बसेको रेडक्रसको भूकम्प प्रतिकार्य सञ्चालन समितिको बैठकले बाह्य सहयोगबाट बेहोर्ने गरी तलब लिने निर्णय गरेको थियो । चार वर्षको अवधिमा थापाले सबैभन्दा बढी ४५ लाख ६२ हजार ५ सय रुपैयाँ, धाख्वाले ३३ लाख ६७ हजार ४ सय ६९, प्रधानले २१ लाख ५८ हजार १ सय ७०, न्यौपानेले १९ लाख ५७ हजार, शर्माले १४ लाख ६० हजार र खवासले १३ लाख ४० हजार तलब लिएका थिए ।रेडक्रसले शुक्रबारसम्म आफूले लिएको तलब फिर्ता गर्न पत्राचार गरेकोमा पूर्वपदाधिकारीले नियमअनुसार तलब लिएको भन्दै फिर्ता नगर्ने चेतावनीसहित रेडक्रसलाई नै पत्र पठाएका छन् । भूकम्प प्रतिकार्यका लागि सभापति थापाको अध्यक्षतामा बनेको समितिले आफ्नो तलब आफै स्वीकृत गरेको थियो । सरकारले अनियमितता गरेको आरोपमा थापा नेतृत्वको कार्यसमिति भंग गरेर नेत्र तिम्सिनाको अध्यक्षतामा तदर्थ समिति गठन गरेको छ ।"
'अद्वितीय रिमाल बारे भूगोलविद्को चिठी,"महोदय, व्यक्तिगत रूपमा स्व गोपालप्रसाद रिमाललाई नचिने तापनि मैले उहाँको निधनबाट यस देशलाई र अझ भन्ने नै हो भने मलाई व्यक्तिगत रूपमा क्षति पुगेको अनुभव गरेको छु । कवि र नाटककारका रूपमा रिमाल निःसन्देह नेपालका महान् साहित्यकारहरूमध्येमा हुनुहुन्थ्यो । देवकोटाको झैं सर्वतोमुखी प्रतिभा नभए पनि अथवा लेखनाथका झैं शास्त्रीय विवेकका हृदयबाटै संवाद गर्न सक्ने प्रतिभा नभए पनि रिमाल नेपाली युवाहरूसँग आफ्ना कुनै पनि समकालीनहरूभन्दा बढी हुनुहुन्थ्यो । ठेलीका हिसाबले भलै उहाँको योगदानलाई सजिलै बिर्सन सकिएला, तर उहाँको अपवादजन्य गुणलाई बिर्सन सकिँदैन । उहाँका कवितामा त्यसरी निपुणताका साथ अभिव्यक्त भएका आशा, विचार, निराशा, र अझ त्यसभन्दा माथि उहाँको अति बलियो आशावादलाई आधुनिक नेपाली कविहरूले अनुकरण गर्नुपर्छ । उहाँका हातबाट नेपाली भाषा र नेपालका सामान्य दैनन्दिनीका वस्तुहरूले प्राधान्यता पाएका छन् जसले बहुधा यसअघि वा पछि यस स्तरमा पाएका थिएनन् । उहाँले आफ्नो एउटै कविता आमाको सपना बाट आधुनिक नेपाली कविहरूमा सम्मानित स्थान आर्जन गरेको हुनुपर्थ्यो । उहाँजस्तै उहाँको शैली र उपमा, मुहावरा र व्यंग्य पनि सबै विशिष्ट नेपाली छन् । गद्य कविताका प्रथम प्रयोक्तामध्येका एक उहाँका कविता त्यस परम्परामा उत्कृष्ट श्रेणीमा रहनेछन् । नाटककारका रूपमा उहाँको मसान ले नेपाली नाटकको इतिहासमा विशिष्ट स्थान राख्नेछ । आखिर, यी दशकहरूमा पनि उपयुक्त ढंगले मसान को मञ्चन हुन सकेको छैन र यो नाटक हाम्रो कलाको टाटपल्टाइबारे हामीले जब सोच्ने बेला आउला, त्यसका लागि खुराक बनिरहनेछ ।कविका रूपमा रिमाल पूर्ण रूपमा क्रान्तिकारी हुनुहुन्थ्यो । र, यस अर्थमा उहाँ सदैव इमानदार हुनुहुन्थ्यो । उहाँका कविताले सुन्दर, सरल र क्रान्तिकारी जोसका बलशाली भाषा बोल्छन् । उहाँ खोक्रो प्रचारवादी हुनुहुन्थेन । रिमाल यस्ता कवि हुनुहुन्थ्यो जसले बुद्धि र मुटु दुवैलाई प्रदीप्त तुल्याउनुभयो । मलाई लाग्छ, रिमालले खिचेको आमाको दिमागको चित्र मातृत्वप्रति कुनै पनि मानिसले प्रकट गरेको एक महान् श्रद्धाञ्जलीका रूपमा रहनेछ । कविका रूपमा रिमालका अत्यावश्यक मानवीय गुणहरूले जीवनलाई सिञ्चित तुल्याउँछन् । मानसिक रोगले गर्दा उहाँको साहित्यिक जीवन असमयमै छोटिनु हाम्रो दुर्भाग्य हो । त्यसका लागि पनि आंशिक रूपमा हामी आरोपित हुन सक्छौं । पछिल्ला वर्षहरूमा उहाँ आफ्नै दुनियाँमा सीमित हुनुभयो तथापि कविका रूपमा उहाँको स्वर स्वतन्त्रताका खातिर अद्वितीय थियो । मैले स्वर्गीय रिमालजत्तिकै आफ्नो उद्देश्यप्रति यति गहिरो संवेदनशीलता, नैतिकता र बौद्धिक निष्ठा भएका अन्य कवि देखेको छैन । त्यसैले उहाँ नेपाली युवाहरूको हृदयको स्पन्दनको अति नजिक हुनुहुन्छ । उहाँको काव्यिक र बौद्धिक उडानले देवकोटाका झैं बाटो बिराएन । उहाँले लेखनाथले जस्तो नैतिक विमर्श हराउनुभएन । उहाँका नाटकहरू समका नाटकजस्तो बनिबनाउ विश्वासको बौद्धिक अभ्यासमा रुमल्लिएका छैनन् । देवकोटा, लेखनाथ र समको त्रयी निश्चय नै नेपाली साहित्यका ज्वाजल्यमान नक्षत्र थियो तर एक्ला नक्षत्र रिमाल ज्वाजल्यमान रहनुहुनेछ र हामीलाई बाटो देखाइरहनुहुनेछ । निश्चय नै, भावी दिनमा हाम्रो साहित्यिक परम्पराका उत्तराधिकारीहरूले नेपाली साहित्यलाई योगदान गर्ने रिमालजस्ता कुनै साहित्यकार पनि थिए भनी गर्व गर्नेछन् । हाम्रा कथित कविहरू मध्ये धेरै विस्मृतिमा गइसकेको धेरै कालपछि पनि त्यसरी गर्व गरिनेछ । रिमालको निधनबाट २००७ सालअघिको युगको आत्माको महान् प्रतिपादक सदाका लागि मौन भएको छ । हाम्रा युवा कविहरूले रिमाललाई सुहाउँदो श्रद्धाञ्जली दिने हो भने रिमालले ल्याउन योगदान गरेको पुनर्जागरणको अर्को थालनी गर्नुपर्छ । अहिलेलाई उहाँको स्मृतिमा एक साहित्यिक मञ्चको सिर्जना गर्न सकिन्छ र उहाँको नाममा उहाँको टोलको नाम राख्न सकिन्छ । यसले हामीलाई अझैं यथार्थ नबनिसकेको आमाको सपना लाई सम्झाउनेछ । भवदीय,पीताम्बर शर्मा, त्रिभुवन विश्वविद्यालय, कीर्तिपुरअक्टुबर २५, १९७३"
गणितको गोलचक्कर,"प्रिय सर,मैले जति कोसिस गर्दा पनि दिमागमा यी कुनै प्रश्न घुसेनन् । मलाई केही गर्न आएन । हजुरलाई थाहै छ, मेरो कम्पल्सरी म्याथ नै राम्रो छैन । दुईदुईवटा म्याथको बोझ म कसरी सहन सकूँ ? यही एउटा विषयमा अल्झिरहने हो भने म जिन्दगीमा कहिल्यै पास हुन सक्दिनँ । मेरो अरू विषय पढ्ने र अघि बढ्ने सपना यही अप्सनल म्याथले निर्धारण गर्छ भने ठीकै छ । तर, म यसरी अड्किन सक्दिनँ । मलाई माफ गरिदिनुस् ।यो चिठीले सरलाई भावुक बनायो सायद । दिदीलाई अप्सनल अंग्रेजी विषय छान्न दिइयो । अनि जिन्दगी उसले भनेजस्तै साइन ठिटा र कस ठिटा मा अल्झिएन । कम्पल्सरी म्याथ कनीकनी जसोतसो पास गरी । दुर्भाग्यवश मैले त्यो सुविधा पाइनँ । किनकि दिदीजस्तो उत्तरपुस्तिकामा पत्र लेख्ने हिम्मत ममा थिएन । अगाडि गएर बोल्न पनि कहिल्यै सकिनँ । लाग्छ गणित किताब र विद्यालयभन्दा पनि जीवनले सिकाउने रहेछ । नत्र दिनभरि काम गरेर साँझको जोहो गर्नेले भोकको हिसाब कसरी गर्न सक्थ्यो ? आज यति बचाइयो भने भोलि बिहानका लागि पनि पुग्छ भन्ने हिसाब कसरी गर्न सक्थ्यो ? मध्यम र उच्च वर्गका लागि गणित टाउकोदुखाइ भए पनि निम्न वर्गकहाँ ऊ नरम भइदिँदो रहेछ । विद्यालयको मुख पनि देख्न नपाएका र जीवनले सताएका ती मानिसहरू देख्छु र लाग्छ गणित उनीहरूको टाउकोदुखाइको विषय होइन । भाग र घटाउ नै उनीहरूको गणित हो ।ऐच्छिक (अप्सनल) गणितको कक्षामा को भित्तामा बस्ने भन्ने कुरामा सधैं लडाइँ हुन्थ्यो । भित्तामा बस्दा मलाई अलि सुरक्षित महसुस हुन्थ्यो । कुनामा बसेपछि गणितको गोली वर्षाबाट ओत मिल्छजस्तो लाग्थ्यो । भित्ताले ढाडस दिएजस्तो लाग्थ्यो । भित्ताको कान मात्र होइन, मन पनि हुने रहेछ ।कम्पल्सरी र अप्सनलका कक्षा सुरु भए कि भावन्नै हुन्थ्यो । हाई आउँथ्यो, निद्रा लाग्थ्यो ।पछि बुझ्दै गएँ हरेक विद्यार्थीको एउटा कमजोर विषय हुने रहेछ । तर, अरू विषयमा हुने कमजोरीलाई सामान्य रूपमा लिइन्छ ।बोर्डिङमा पढ्नेको नेपाली कमजोरी त भइहाल्छ नि सरकारीमा पढ्नेको अंग्रेजी कमजोर त भइहाल्छ नि तर, गणितमा फेल हुनेलाई कसैले सहानुभूतिको नजरले हेर्दैन । खासै दिमाग छैन जस्तो छ दिमाग त आलु नै लिएर जन्मेको रहेछ गणितमा कमजोर भए त जीवन बर्बाद हुन्छ गणित यस्तो भाँडो हो, जसको बिर्को खुल्यो भने त्यो जस्तो सजिलो केही हुँदैन (रे) तर, ढक्कन खुलेन भने जे गरे पनि केही साध्य लाग्दैन । स्वयं गणितेश्वर महादेव भगवान् आएर तथास्तु भने पनि यसको ढक्कन खुल्दैन ।कोही एक जना गणितमा कमजोर हुँदैमा पृथ्वीले सूर्य परिक्रमा गर्न ४०० दिन लगाउँदैन ।कोही एक जनाले साइन ठिटा र कस ठिटा का सूत्रहरू कण्ठ नपार्दैमा प्रकाशले सूर्यबाट पृथ्वीमा आइपुग्न १५ मिनेट लगाउँदैन ।कोही एक जनाले ज्यामितिका कोणहरू नमिलाउँदैमा ग्रहहरू आफ्नो कक्षबाट निस्केर एकआपसमा ठोक्किँदैनन् र सौरमण्डल विनाश हुँदैन ।सबै प्रकृतिका नियमहरू गणितीय नै छन् । तर, यसको मतलब यो होइन कि सबै मानिस गणितका धुरन्धर हुनुपर्छ । कमजोरीमा अल्झिएर बस्नुभन्दा आफ्नो क्षमताका अरू चीजमा ध्यान देऊ भनेर कसैले भनिदिए पनि सायद राहत मिल्थ्यो ।अहिले पनि गणितको अवस्था उस्तै छ, जस्तो मेरो स्कुले जीवनमा थियो । हुन त ग्रेडिङ प्रणाली आएपछि फेलको डरबाट अलिकति राहत त मिल्यो होला । धेरै पछि थाहा भयो हामी कमजोर विद्यार्थीलाई किन मन लागेको विषय छान्न दिइएको रहेनछ भनेर । विद्यालयले हामीलाई फेल हुने सूचीमा राखेको रहेछ । अंग्रेजीमा भन्नुपर्दा ब्ल्याकलिस्ट । एउटा विषय बदल्दा विद्यार्थीले पाउने मानसिक राहतबारे विद्यालयले कहिल्यै बुझ्न सकेन ।एक दशक मानसिक यातनाको फाइनल एसएलसी थियो । फाइनलमा साइन ठिटा, कस ठिटा लगायतका बलवान प्रतिद्वन्द्वीहरूसँग लड्नु थियो । फाइनल खेल सोचेजस्तै कठिन र संघर्षमय रह्यो । जसोतसो खेल सकें ।केही वर्षअघि गणितमा शून्य ल्याएको मान्छे एसएलसीमा पास हुन्छु भनेर सोचेकी थिइनँ । म मात्र होइन, परिवार र विद्यालयको पनि मप्रति केही आशा थिएन । म मानसिक रूपमा तयार थिएँ जे पर्ला टर्ला । फेल हुँदैमा असफल भइने होइन भन्दै चित्त बुझाएँ । रिजल्ट नआउँदासम्म भने दिनरात साह्रै कठिनले बिते ।रिजल्ट आयो । गोरखापत्रमा सिम्बोल नम्बर देखियो । म पास भएछु । अचम्म लाग्यो । मेरो उत्तरपुस्तिका जाँच्नेले पक्कै ५१० नम्बर थपिदिएको हुनुपर्छ । त्यही थपिदिएको नम्बरका आडमा म कलेज जान पाएँ । अगाडि पढ्न पाएँ । जिन्दगीले अर्कै मोड लियो । म सफलअसफल के भएँ, थाहा छैन तर फेलचाहिँ भइनँ । नतिजापछि सबै घनघोर अचम्मको दलदलमा जाकिए । एक दशकको फाइनल खेल ड्र भएको रहेछ । पेनाल्टी सुट आउटमा एक गोलले जितेजस्तै लाग्यो ।गणित मेरो अन्तिम रोजाइ भए पनि गणित शिक्षक मन पर्नुहुन्थ्यो । केही वर्षअघि उहाँलाई न्युरोडमा हिँडिरहेका बेला भेटेकी थिएँ ।सर चिन्नुभयो ?अँ चिनें नाम भन्नुस् त शिक्षा । किन नचिन्नु तिमीलाई ?जिन्दगीकै सबभन्दा ल्वाँदे विद्यार्थीलाई कहाँ बिर्सनु सर, होइन ?, मैले हाँस्दै भनेकी थिएँ ।शिक्षकले कि धेरै धुरन्धर विद्यार्थीलाई सम्झिन्छ, कि एकदमै कमजोर । औसतहरूको अस्तित्व मध्यमवर्गीय जस्तै हो न तल झर्न सक्ने, न माथि उक्लिन सक्ने कमजोर र निम्छरो भएर पनि म कसैको सम्झनामा त छु"
देबन काकाको अपहरणकथा,"फेरि अपहरण अर्को वर्ष अर्थात् २०६६ सालमा काका फेरि अपहरणमा पर्नुभयो । घरदेखि करिब एक किलोमिटर पूर्वको खेतमा पानी लगाउँदै गर्दा राति ११ बजेतिर उहाँको अपहरण भएको थियो । काकाकै अनुमानमा यसपटक पनि उहाँको होइन, उहाँकै छोराको अपहरण गर्ने योजना थियो अपहरणकारीको । तर, संयोगले त्यस रात छोरा खेत नजाँदा काका आफैं अपहरणमा परेका थिए । अघिल्लो रात नहरको पानी लाउने क्रममा काकाको जेठो छोरा शंकरको एक केटोसँग भनाभन भएको थियो । केटो छिमेकी गाऊको अर्जी थियो । गाउँमै बसेर सरकारी जागिर, खेती किसानी र राजनीति सबै गर्न भ्याउने केटो खासा चल्तापुर्जा थियो । उसैले काकाको अपहरण गराएको धेरैको अनुमान छ । तर, प्रमाण नजुटेकाले केटोलाई केही कारबाही भएन । भनाभन भएको रातभरि शंकर खेतमै बसेको थियो । भोलिपल्ट शंकरलाई आराम गर्न भनेर काका आफैँ खेतमा गएका थिए । दुई बलिया मान्छे आएर काकालाई नियन्त्रणमा लिनासाथ आँखामा पट्टी बाँधेर दक्षिणतर्फ हिँडाउन थाले ।गोइठीबाट करिब ६७ किलोमिटर सीधा दक्षिणतर्फ हनुमाननगर बजार पर्छ । हनुमाननगरको पूर्वतर्फ कोसी नदीका विभिन्न धार बग्छन् । त्यहाँका विभिन्न घाटबाट गोबरगाढा गाउँ पुग्न सकिन्छ । कोसी ब्यारेजमा उभिएर दक्षिणतर्फ हेर्दा कोसीको पानी एउटै धारमा बगेको देखिन्छ । तर, केही तल पुग्नेबित्तिकै त्यही पानी अनेकौँ धारमा विभाजित भएर बग्छन् । दुइटा तटबन्धको बीच (अर्थात् कोसी नदीको पेट) मा दर्जनौँ गाउँ छन्, जहाँ अहिले पनि लाखौँ जनसंख्याको बसोबास छ । अपहरण गरेकै रात करिब दुई घन्टा हिँडाएपछि काकालाई डुंगा चढाएर कोसी पार गराई गोबरगाढा लगिएको थियो । आँखामा निरन्तर पट्टी बाँधिन्थ्यो । शौचालय जानुपरे कहिलेकाहीं पट्टी खोलिन्थ्यो । कहिले खाना दिइन्थ्यो, कहिले भोकै राखिन्थ्यो । अग्लोअग्लो झाडी भएको चौरमा लगेर हात, खुट्टा बाँधेर मुर्दाजस्तै घन्टौंसम्म दिनैभर घाममा सुताइन्थ्यो । र, त्यसपछि अपहरणकारी गायब हुन्थे । हरेक दुईचार दिनमा अर्को समूहलाई हस्तान्तरण गरिन्थ्यो । रातिचाहिँ घरमै सुत्न दिइन्थ्यो । दुईचार दिनको फरकमा बेस्सरी कुटिन्थ्यो । कहिले कुट्दाकुट्दै त कहिले कुटिसकेपछि छोरासँग मोबाइलमा कुरा गराइन्थ्यो । ठाउँसारी गर्दागर्दै काकालाई भारततर्फको कुनै गाउँमा पुर्याइएको थियो । अन्तिमको आठ दस दिन त्यही ठाउँमा राखिएको थियो । काका भन्नुहुन्छ, त्यस घरकी महिला साह्रै दयालु थिइन् । घरमा एउटा पाँचछ वर्षको बच्चा थियो । बच्चा मलाई दादाजी भन्थ्यो ।अपहरणकारीले कहिले दिनैभरि घरमा, कहिले बाहिर घाममा राख्थे । आयो, कुट्यो, तथानाम गाली गर्यो अनि फेरि कतै गइहाल्यो अपहरणकारीको दिनचर्या थियो । दिनैभरि काकाको पहरा दिने काम ती महिलाकै हुन्थ्यो । एक साँझ महिलाले भनिन्, बाबा आज यिनीहरूले तपाईंलाई मार्ने योजना बनाउँदै छन् । सक्नुहुन्छ भने भाग्नुस् ।मसँगको अनेकौंपटकको संवादमा काकाको यो बयानमा हल्का हेरफेर हुन्छ । लाग्छ, त्यस रात उहाँ निकै विचलित हुनुहुन्थ्यो । एकपटक भन्नुभयो, अपहरणकारीहरू राति खाना खाएर रक्सीको खोजीमा कतै गएका थिए । ती महिलाले मलाई थुनेर राखिएको घरको ढोका खोलिदिइन् र म भागेँ ।अर्कोपटकको संवादमा काकाको भनाइ थियो, खाना खाइसकेपछि अपहरणकारीहरू कतै गएका थिए । मैले हात खोल्ने कोसिस गरेँ । बाँधिएको डोरी सजिलै खुल्यो । आँखाको पट्टी पनि खोलेँ । बिस्तारै ढोका उघारेँ र भागेँ । त्यसपछिका घटनाबारे काका लम्बेतान विवरण सुनाउनुहुन्छ ।रातको समय थियो । २४ दिनपछि मेरा आँखा, हात र खुट्टा एकसाथ खुलेको थिए । जता खुला देख्थेँ उतै दौडिन्थें । १०१५ मिनेट दौडेपछि थाकेँ । अब कता जाने, कहाँ छु गम्दै थिएँ कि मेरो आँखा लहरै बलेका बत्तीहरूमा पुग्यो । धेरै टाढा लहरै बत्तीहरू बलिरहेको देखिन्थ्यो । कोसी ब्यारेजको बत्ती हो कि जस्तो लाग्यो तर, भरोसा भइरहेको थिएन । तैपनि त्यही बत्ती बलेकोतर्फ जाने सोच बनाएँ । अलिक बेर हिँडेपछि फेरि एउटा सानो नदी आयो । पानी स्थिर थियो । बत्ती बलेको ठाउँ कुन दिशामा छ मलाई जान्नु थियो । बाटोको थोरै घाँसपात उखेलेर नदीमा फालिदिएँ । घाँसपात बिस्तारै बगेर गयो । बत्ती बलेभन्दा ठीक उल्टो दिसामा घाँसपात बगेको थियो । मनले भन्यो उत्तर दिशामा बलेको बत्ती कोसी ब्यारेजकै हुनुपर्छ । किनभने नदी त उत्तरबाट दक्षिणतर्फ बग्छ । बत्ती बलेतर्फ हिँडियो भने घरतिर पुगिने आशा पलायो । रातभरि हिँडिरहेँ । बिहानीपख एउटा गाउँमा पुगियो । एउटा दरबाजामा घुर बालिएको थियो । तीन जना बूढाहरू आगो तापिरहेका थिए । म त्यहीँ गएर बसेँ । अब बाँच्छुजस्तो लाग्यो ।एउटाले सोध्यो, तपाईं को, कहाँबाट आएको ?काकाले वृत्तान्त बताउनुभयो । एक बूढाले घुरमा पराल थपिदिए । अचानक तेस्रो मान्छे त्यहाँबाट उठेर गयो ।काका भन्नुहुन्छ, घरबेटी बूढा गम्भीर भए । उनले तुरुन्तै एउटा घरको आँगनमा लिएर गए । सानो फुसको घर थियो । घरको चौकठमा गुइठाको आगो बालिएको थियो । माछा मार्ने जालको टुकडा झुन्ड्याइएको थियो । त्यहाँ बहिंगां (बाँसको लाठो) पनि गाडिएको थियो । घरभित्र प्रसूति महिला बसेकी थिइन् । उनले मलाई घरको एककुनामा बसाएर कम्मलले छोपिदिए ।केही बेरमै एक हूल मानिस आइपुगे । वरपरका सबै घरमा खोजतलास गरिसकेपछि आँगनमा आएर हल्ला गर्न थाले । घरमुलीलाई धम्क्याउन थाले । आँगनका रहेका सबैको घरको खानतलासी लिइयो । तर, उनीहरू प्रसूति बसेको घरमा पसेनन् । बच्चा जन्मेको छ दिनमा छठी गरिन्छ । छठी नभएसम्म प्रसूति बसेको घरमा पुरुष पस्न नहुने मान्यताले त्यस घरको तलासी लिइएन । त्यस घरमुलीको नाम अधिकलाल यादव थियो । गाउँको नाम दुबियाही थियो । कोसीको पेटमा बसेको दुबियाही भारततर्फको टापुजस्तै थियो । गाउँमा घाट बनाइएको थियो । डुंगा चल्ने निश्चित समय तोकिएको थियो । जहाँ लुके पनि गाउँबाट निस्किन र डुंगा चढ्न घाट पुग्नैपर्थ्यो । अपहरणकारी घाटमा पनि ढुकेर बसेका थिए रे अधिकलालको छोराले लुकीछिपी गएर प्रहरीलाई खबर गरेका थिए । केही घण्टापछि करिब दुई दर्जन भारतीय प्रहरी आएर काकालाई उद्धार गरेको थियो । नेपालको प्रहरीलाई हस्तान्तरण गरेपछि बल्ल काका अपहरण मुक्त हुनुभएको थियो । अर्को वर्ष काकाले फेरि कंकालिनी मन्दिरमा राँगा र बोकाको बलि प्रदान गर्नुभयो ।"
आफ्नै विरोधाभासहरूमा,"आफू हिँडेको बाटोलाई कहिलेकाहीँ फर्केर हेर्नुपर्छ । एकोहोरो हिँडी मात्रै रहँदा धेरै कुरा छुट्छ । शिक्षाविद् पाओलो फ्रेरेले रोकिँदै र फर्केर हेर्ने विधिलाई स्टेपिङ ब्याक भनेका थिए । कर्म समीक्षा, कर्म समीक्षा र कर्म समीक्षाको यो चक्र (एक्सन रिफ्लेक्सन साइकल) वास्तवमै उपयोगी विधि छ । आफू हिँडेको साहित्यिक यात्रालाई कहिलेकाहीँ मैले पनि फर्केर हेर्ने गरेको छु । कोभिड १९ ले आक्रान्तसमयमा त्यसो गर्न झन् सुविधा छ । ज्ञान आर्जन, समीक्षा र परिमार्जनको शृंखला डुंगा चलाएजस्तो हिँड्दै छ, पाइला मेट्दै छ, हुनु हुँदैन । जोडिँदै थपिँदै जानुपर्छ । हजार माइलको यात्रा पहिलो पाइलाबाट प्रारम्भ हुन्छ भन्ने वाक्यांश हामीले यति धेरैपटक सुन्यौँ कि, त्यो सामान्य लाग्छ । सामान्य सुनिए पनि त्यो सामान्य होइन, अन्तरदृष्टि हो भनेर म आफैंलाई सम्झाइराख्छु । विगतमा सत्य मानेका आफ्नै विचार समयक्रममा असत्य र अधुरा लाग्न सक्छन् । केन्द्रीय कुरा छुटेको तर परिधिको कुरा मात्रै समातिरहेको लाग्न सक्छ । अहिले ती लेख पुनः लेख्नुपरे, त्यसरी लेख्दिनथेँ, यसरी लेख्थेँ भन्ने मनमा विचार उठ्ने गर्छ । मेरा पनि केही त्यस्ता अनुभव छन् । पहिलो कवितासंग्रहलाई आधार मान्दा मेरो लेखनयात्राले पच्चीस बर्ष नाघेछ । विगतका आफ्ना पुस्तकहरूका चारवटा प्रसंग (दर्जनौं छन् तर यहाँ चारवटा मात्र) छन्, जसलाई पढ्दा मलाई असहज लाग्छ । हाँसो उठ्छ । अचम्म लाग्छ । मानौं त्यो अरू कसैले लेखेको हो, मैले होइन । मनोविश्लेषक कार्ल युंगले अटल गहिराइमा आफूभित्र रहने त्यस्ता पुरानो सत्त्वलाई (सेल्फ) स्याडो भनेका छन् । यो छोटो लेख, त्यो स्याडोलाई समयको यो विन्दुबाट नियाल्ने यत्न हो । स्याडोसँगको संघर्षको संक्षिप्त लेखोट । यहाँ किताबको नाम, लेखको शीर्षक र पृष्ठ संख्या उल्लेख गर्दै, आफ्ना धारणा राखेको छु । १ कविताको समाप्ति संसारको समाप्ति हो । संसारको समाप्तिको विचार अस्वस्थ छ यद्यपि विश्वास तर्क पर छ तसर्थ जीवन विसंगत छ । (कविताको समाप्ति संसारको समाप्ति हो, पृष्ठ ४०, मस्तिष्कहरूको मृत्यु, २०५८)मस्तिष्कहरूको मृत्यु, मेरो पहिलो निबन्ध संगालो । प्रकाशित भएको २० वर्ष पुगेछ । कविताको समाप्ति संसारको समाप्ति हो शीर्षकको लेख आजभोलि पढ्दा, कसरी त्यस्तो अति (एक्स्ट्रिम) लेखेछु भन्ने लाग्छ । कुन मनोविज्ञानबाट डोहोरिएर त्यस्तो लेखेँ ? विसं २०५० तिर कवितासँग अत्यन्त लगाव थियो । अभिभूतै थिएँ । कुनै वस्तु वा घटनासँग एकाकार हुँदा त्यस्तै धारणा लेखिने रहेछ । एकाकार हुँदा वस्तुगत दूरी बन्दैन र त्यो विशाल ठूलो हुँदै विश्वरूपजस्तो बन्दो हो । अहिले अलिक परबाट (उचाइबाट ?) हेर्ने कोसिस गर्दै छु । धारणा अत्यन्त मनोगत भएकाले विज्ञानसम्मत दृष्टि थोरै उघ्रँदा पनि त्यस्ता धारणा गर्ल्यामगुर्लुम्म भत्कँदो रहेछ । इतिहास साक्षी छ, अतिशय भावुकताको परिणति त्यस्तै हुन्छ । कवितालाई नै संसारको दर्जामा राखेर बराबरी मान्नु कदाचित परिपक्व विचार थिएन । फर्केर हेर्दा, अतीव लगावको कारण अनुपातमा हेर्ने (सेन्स अफ प्रोपर्सन) क्षमता गुमेको रहेछ । मेरो कविताको समाप्ति, संसारको समाप्ति हो मा निहित कमजोरी देख्न विश्वव्यापी कोरोना महामारीले थप सघाएको छ । कोभिड१९ ले विश्वलाई थिलोथिलो बनाएको छ । आर्थिक क्रियाकलाप धराशायी बनाउँदै त्राहिमाम् मच्चाइरहेको छ । लाखौंको ज्यान लिँदै, समुदायमा प्रवेश गरेर प्रत्येक मान्छेको जीवनको लय नै भत्काइदिँदा त संसारको समाप्ति भएको छैन । केही हजार कविले आस्था राख्ने कविता समाप्त हुँदा, सात अर्बभन्दा बढी मानिस बसोबास गर्ने संसार समाप्त भएको कसरी मान्ने ? त्यो अनुपातमा हेर्ने क्षमता गुमाउँदा निकालेको निष्कर्ष लाग्छ अहिले फर्किहेर्दा । मान्छेको आशावादिता सजिलै कहाँ निभेको छ र अब निभ्नलाई ? मान्छे विश्वयुद्ध, अनिकाल, महाभूकम्प र कारोनाजस्ता हरेक विपत्मा आशावादितालाई जोगाउँदै पर्खिबस्छ । ऊ सुदूर भविष्यतिर हेर्दै पर्खन्छ तर रोकिँदैन । यस्तोमा कविताको समाप्तिलाई संसारकै समाप्ति मान्नु एक कविताप्रेमीको भावुक अभिव्यक्तिभन्दा बढी केही होइन । संसार छ र त कविताको महत्त्व छ । फर्केर हेर्दा, त्यो बेअर्थको विचार भेट्छु । २ जीवनका पाठशालाहरूका गुरुहरू अनुभवहरू, भोगाइहरू हुन् भने पाठ्यक्रमका पाठशालाहरूका गुरु, ज्ञान र विचारहरू हुन् । ज्ञान र विचारका अनुभवहरूका सापेक्षमा जहिलेसुकै सेकेन्ड ह्यान्ड हुन्छन् । सेकेन्ड ह्यान्ड कुरालाई लिएर लामो समयसम्म लड्न सकिन्न । (जीवनका पाठशालाहरू, पृष्ठ ५९, मस्तिष्कहरूको मृत्यु) । मस्तिष्कहरूको मृत्यु निबन्धसंग्रहमै जीवनका पाठशालाहरू निबन्धमा यस्तो लेखेको थिएँ । अन्य स्रोतबाट प्राप्त ज्ञान र आफ्नै अनुभवबाट प्राप्त ज्ञानको तुलना गर्ने क्रममा अनुभवप्रदत्त ज्ञानलाई श्रेष्ठ र त्यसैले भरपर्दो भनेको रहेछु । अनुभवमा आफैं संलग्न हुने भएकाले त्यो फस्ट ह््यान्ड हुन्छ र त्यसैले भरपर्दो भन्ने निष्कर्ष निकालेको रहेछु । अन्य ज्ञानहरू सेकेन्ड ह्यान्ड भएकाले भर पर्न सकिन्न भनेको रहेछु ।लामो समयसम्म लड्न सकिन्न भन्नाले जीवनलाई युद्ध नै मानेको रहेछु । पुस्तकबाट प्राप्त ज्ञान भर पर्नयोग्य छैन, कारण त्यो आफ्नो अनुभव होइन, साह्रै मनोगत तर्क लाग्छ अहिले । भरपूर सतही । अनुभवबाट प्राप्त ज्ञान मात्र भरपर्दो हुन्छ भन्ने मान्दा, मान्छेको ज्ञानको सीमा धेरै खुम्चन्छ, कारण मान्छेको अनुभवको सीमा छ । आर्थिक, सामाजिक, सांस्कृतिक र राजनीतिक यथार्थले (मटेरियल कन्डिसन) प्रभावित गर्ने भएकाले मान्छेले खासखाले अनुभव मात्र गर्न सक्छ । सबै अनुभव गर्न सम्भव हुँदैन । मध्यमवर्गीय ठिटोले उच्चवर्गको अनुभव गर्न सक्दैन ? गैरदलितले दलितको । पुरुषले महिलाको । अध्ययनको हकमा त्यस्तो सीमा हुँदैन । गैरदलित युवाले दलितको अनुभव पढेर समानुभूति राख्न सक्छ । नेपालको पाठक अफगानी लेखकसँग उनको काल्पनिक यात्रामा निस्कन सक्छ । थरीथरीका लेखकको, विभिन्न कालखण्डमा लेखिएका विविध विषयको पुस्तक पढेर जानकारी, ज्ञान र अन्तरदृष्टि पाउन सकिन्छ । मान्छेको छोटो जीवनमा ज्ञान लिने पुस्तकभन्दा सजिलो माध्यम सायदै अर्को छ । बित्थामै फस्ट ह्यान्ड र सेकेन्ड ह्यान्डको रस्साकस्सीमा अल्झेछु । महत्त्वपूर्ण कुरो बरु कति अलोचनात्मक चेत वा वस्तुगत भएर पढ्न सकेँ, त्यो पो रहेछ । यी हरफलाई अहिले लेख्न परे, यसरी लेख्नेछु अनुभवभन्दा बुद्धि (तर्कपद्धति) सधैँ उच्च छ । अनुभवबाट आउने ज्ञानलाई पनि तर्कको कसीमा नघोटेसम्म त्यसमा भर पर्नु हुँदैन । इतिहास पढ्दा बुझ्छौं, तर्क पद्धतिले सधैं जितेको छ । ३ मैले दोस्रो प्रश्न गरेँ, आर्थिक दृष्टिले चीनले विकास त धेरै गर्यो तर गरिब र धनीबीचको खाडल पनि बढ्दै गएको छ नि ? नेपालमै अत्यन्त सोधिने तर चित्तबुझ्दो जवाफ नभेटिएकाले म उक्त प्रश्नको जवाफ अनुभव भोगेका चिनियाँबाट सुन्न चाहन्थेँ । जवाफमा उनले भनिन्, गरिब र धनीबीचको खाडल त बढ्दो छ । तर, अहिलेका गरिब उहिलेका गरिबभन्दा धनी छन् (वेटर अफ, उनले प्रयोग गरेको शब्द)। (देङ सियाओपिङ्को आत्मा, अन्नपूर्ण पोस्ट, १६ पुस, २०७३) ।चीनको आर्थिक प्रगतिबारे बुझ्न नचाहने कमै होलान् । आर्थिक प्रगतिले निम्त्याउने गरिब र धनीवीचको खाडल (इनकम इनइक्वालिटी) पनि उत्तिकै चासोको विषय हो । एक अध्ययनअनुसार, सन् २०१९ मा चीनको कुल गार्हस्थ्य उत्पादन करिब १४१ ट्रिलियन हाराहारी छ । चीनको विगतको ३१ वर्षको (१९७९२०१०) कुल गार्हस्थ्य उत्पादन नै वार्षिक ९९ प्रतिशत छ, जुन आश्चर्यजनक आँकडा हो । सन् २०७३ मा बेइजिङ भ्रमणमा मैले एक जना चिनियाँलाई यसै सेरोफेरोमा प्रश्न गरेको थिएँ । देङ सियाओपिङ्को नीतिकै कारण धेरै चिनियाँ गरिबीबाट मुक्त भएको र विगतका गरिबभन्दा अहिलेको गरिब राम्रो (वेटर अफ) रहेको भन्दै उनले देङको प्रशंसा गरेका थिए । सन् ८० को दशकबाट सुरु भएको चीनको आयअसमानता विश्वकै अग्रपङ्क्तिमा पर्छ । सन् २०१३ मा, चीनको जिनी कोफिसियन्ट ५० अंक रहेको थियो । अघिल्लो नेतृत्वको पालामा (१९८०२००८) चीनको उपल्लो २०, ३० प्रतिशतले अधिकांश लाभ लिएको देखिन्छ । यद्यपि वर्तमान सरकारले थालेको संरचनागत सुधार, ग्रामीण कृषि योजना, न्यूनतम तलब वृद्धि र कर प्रणालीमा सुधारजस्ता कार्यक्रमले सन् २००८ बाट भने आयअसमानता घटेको तथ्याङ्कले देखाउँछ । आर्थिक वृद्धि मात्र हेरेर नहुने रहेछ । त्यसको पुनर्वितरण कसरी भएको छ ? त्यस वृद्धिले धनी र गरिबको खाडल कम गरेको छ, छैन ? विपन्न समुदायलाई सामाजिक सुरक्षा उपलब्ध गराएको छ, छैन ? शिक्षा, स्वास्थ्य र सार्वजनिक यातायातमा सरकारको लगानी र स्वामित्व छ, छैन ? प्रगतिशील कर प्रणाली लागू छ, छैन ? कर उन्मुक्ति पो छ कि ? जस्ता प्रश्न महत्त्वपूर्ण रहेछन् । ऐतिहासिक विश्लेषणको निचोड नै छ असन्तोष र विद्रोह जन्मने एक प्रमुख कारण नै विपन्न र धनी वर्गबीचको खाडलमा हो । सीमित वर्गकहाँ अथाह पुँजी थुपि्रँदै जाने र तर अर्कोतिर श्रमजीवी वर्गको ठूलो हिस्सा बाँच्नकै लागि जीवनभर लडिरहनुपर्नेजस्तो खराब व्यवस्था कुनै छैन । अर्थशास्त्री ब्रान्को मिलानोभिजका लेखहरू पढेपछि असमानताको गुरुत्वबारे केही थाहा पाएँ । चिनियाँको जवाफबाट धेरै प्रभावित बनेछु । आजको दिनमा त्यो हरफ लेख्न परे, म चीनको आय असमानताबारे थप सोध्ने थिएँ । त्यो लेख निकै अधुरो लाग्छ । ४ सरुभक्तहरूदर्शनका अनुयायीहरू मात्रै भएकाहरूको देशकोसायद एक दार्शनिक हुन् (सरुभक्तहरू, लामो कविता, पृष्ठ ५७) । विसं २०५६ सालमा प्रकाशित सरुभक्तहरू, मेरो लामो कवितासंग्रह हो । मनमा उठेकै भरमा, कुनै सर्वेक्षणबिना नै, नेपालमा दर्शनका अनुयायीहरू मात्रै छन् भन्ने निष्कर्ष लेखेँ । त्यतिविधि निश्चित कसरी हुन सकेछु ? दर्शन मेरो प्रिय विषय हो । ओशो, यूजी कृष्णमूर्ति, जे कृष्णमूर्ति हुँदै अघि बढेको पठनमा पछिल्लो समयमा विविध विषयका दार्शनिक, चिन्तक र वैज्ञानिकहरू थपिएकै छन् । ओशोजस्ता रहस्यमयी द्रष्टा र बाबाहरूलाई छाडेको दुई दशक नाघेको छ । पछिल्लो समय स्टोइक दार्शनिक मार्कस एरिलिअस्, सेनेका, एपिकटिटसमा रुचि बढेको छ । कोरोनाकालमा एरिलिअस्को मेडिटेसन्स्, सेनेकाको अन द सर्टनेस अफ लाइफ र एपिकटिटसको डिस्कोर्स अफ एपिकटिटस र इनकारिडियन पढेपछि चमत्कृत भएँ । मानव जातिको नैसर्गिक जिज्ञासा र ज्ञानप्रतिको भोक कुनै कालखण्डको मात्र रहेनछ । त्यो अनन्तदेखि बग्दै आएको नदीजस्तै रहेछ । जीव वैज्ञानिकहरू चार्ल्स डार्विन, रिचर्ड डकिन्स, एल्डो लिओपल्ड र एडवर्ड इ विलसन मेरा प्रिय लेखक भइगए । भौतिकशास्त्री रिचार्ड फेमेन, फ्रिमन डायसनका अन्तर्वार्ता सुन्दा म अवाक बन्छु । बहुविधात्मक ज्ञानप्रणालीमा (मल्टी डिसिप्लिनरी) विश्वास गर्ने चार्ली मंगरले जहिल्यै छक्क पार्छ । दार्शनिक शब्दले धेरै विशद (सीमित क्षेत्रमा तर गहिरो) आयाम समेटेको पाउँछु । सरुभक्तहरू सायद एक दार्शनिक हुन्, लेखेको थिएँ । शब्द चयन उपयुक्त भएन भन्ने लाग्छ । दार्शनिक शब्दको महत्त्व, २२ वर्ष अघि सोच्न सकेभन्दा, धेरै विशद पाउँछु । संग्रहमै लेखेको थिएँ, सरुभक्तहरू व्यक्तिभन्दा पनि संरचना हुन् । कुनै एक संवेग (यहाँ अहम्) लाई सर्वोच्च (प्राथमिक) मान्ने र सृजनात्मक लेखनमार्फत त्यसको सत्ता स्थापित गर्न उद्यत रहने संरचना (प्याटर्न) हुन् । सरुभक्तहरूलाई विचारक (अहम्केन्द्रित मानवतावाद अवधारणाको सापेक्षमा) भन्नु उपयुक्त हुन्छ । आजभोलि आफैंलाई प्रश्न गर्छु, दार्शनिक को हो ? को होइन ? भनेर मूल्याङ्न गर्ने तिम्रो क्षमता पुग्छ ? वैधानिकता के ? त्यो तहको दुस्साहसले आफ्नै मूढताको कथा भन्दैन ? नाजवाफ हुन्छु । विगततिर फर्केर हेर्दा माथि उल्लिखित चार प्रसंगले असहजभाव, अल्लारेपन र हाँसो उत्पन्न गराउँछ । तर, पश्चत्ताप छैन । बुझ्ने, सिक्ने क्रममा गरिएका कमीकमजोरीमा (आफूले भेटेभरिको) हाँस्ने हो, ग्लानि अनुभव गर्ने होइन । विगतबाट धेरै प्रभावित हुने होइन, बरु त्यसलाई शिक्षक (मेन्टर) बनाउँदै भविष्ययात्रामा थप ऊर्जासाथ अघि बढ्ने हो । रिद्म देसाई सही भन्छन् मान्छे मूलतः भविष्यउन्मुख (फरवार्ड लुकिङ) जीव हो ।"
चिनिमा : ज्ञानकी आदिम नेतृ,"मलाई सुरुसुरुमा लाग्थ्यो मुन्दुम भनेको धामीहरूको रातो भाले खाने मन्त्र हो । यो धारणा मैले लामो समयसम्म आफूमा जोगाएर राखेँ । तर, यो मेरो अवधारणा त्यतिखेर भत्कियो जब मैले इमानसिंह चेम्जोङ र बैरागी काइँलाले सङ्कलनसम्पादन गरेको लिम्बू मुन्धुमका पुस्तक पढेँ । किताब पढेपछि मलाई जिज्ञासा पैदा भयो लिम्बूको मुन्धुम मा यस्तो हुँदो रछ, राईको मुन्दुम मा चाहिँ के हुँदो रछ ? यही जिज्ञासाले म किरात राईहरूको मुन्दुम सङ्कलन र अध्ययनमा आकर्षित भएँ । अहिले त लगभग मुन्दुमको नशा लागेजस्तै भएको छु । अहिले पो थाहा भयो मुन्दुम खासमा किराती पुर्खाहरूको प्राग्ऐतिहासिक यात्राको कथा हो उनीहरूका अनेकौं तीतामीठा अनुभव, सिकेका ज्ञान र दृष्टिकोणको मौखिक अभिलेखीकरण हो । अनि हो, समाज सञ्चालनार्थ विकास गरेका सामाजिकसांस्कृतिक नियमहरूको भण्डारण । अहिले पो थाहा भयो खासमा धामी भनेको त किराती समाजका प्रथम बौद्धिक हुन् । उनीहरू ज्ञानका व्याख्याता र पुस्ता हस्तान्तरक हुन् । र, धामीहरूले पनि श्रद्धापूर्वक मुन्दुममा उद्धृत गर्ने एउटा नाम छ चिनिमा । चिनिमा जो किरात राई समाजका लागि ज्ञानकी आदिम नेतृ हुन् । यो साउनभदौ महिनाभरि किरात राई समाजलाई पितृ र प्रकृतिलाई नयाँ अन्न चढाइने छौवा, ढ्वाङ्कुमो इत्यादि संस्कारले खुबै सक्रिय बनाउँछ । प्रकृतिलाई अन्न उब्जाइदिएकोमा धन्यवाद दिइन्छ । पितृले अन्न फलाउन सिकाएकोमा आभार प्रकट गर्दै नयाँ अन्न चढाइन्छ । नयाँ अदुवा चढाइन्छ । अनेकथरि कन्दमूल र सिकारहरू चढाइन्छ । यही मेसोमा आदिम मातृ चिनिमाको नाम पुकार हुने गर्छ । मुन्दुमअनुसार, उहिले आकाश भत्किझर्यो र धरती बन्यो (राति ताराहरू खसेको देखेर यस्तो सोचे होलान्) । फेरि त्यो धरती च्यातियो र खाल्डो भयो । धरतीले पानी उब्जायो, हावा उब्जायो, रुखपात उब्जायो । खाल्डोमा पानी जमेर तलाऊ भयो, जहाँ लेउ उब्ज्यो । लेउ बढ्दै, कक्रिँदै गयो । कक्रिएको लेउमाथि निगुरो र दुवो उब्जियो । दुवो पाँजिएर तलाउबाट बाहिर भूमि टेकेर झ्याँगियो । निगुरोचाहिँ पानीमै बस्यो र आकाशतर्फ झ्यांगियो । अनि उँधो पानीभित्र जरा झार्यो र बूढो भएर मर्यो । मरेको निगुरोको फेदमा धमिरा उब्जियो । धमिराले फेदबाट जरा पहिल्याएर खाँदै जाँदा भूमि (माटो) भेट्टायो । धमिराले भूमि खाँदै पानीमाथि माटोको देवल उठायो (सायद धमिराका ठूल्ठूला देवल देखेर यस्तो सोचे होलान्) । त्यसलाई माथिबाट घामको तापले ततायो, तलबाट चिसो पानीले भिजायो । तातोचिसो भेट भएको ठाउँमा प्रकृतिले नाभी बनायो । नाभिमा चिनिमा उब्जियो । नाभि फुट्यो, देवल उघ्य्रो र माता चिनिमा देखियो । भूमिप्रकृतिले हावा चलायो । हावाले भेट्नासाथ चिनिमाको सास लाग्यो (जितराज राई, मुन्दुम पाण्डुलिपि) । यसरी पृथ्वीमा पहिलो मानव सृष्टि भयो । मानव उत्पत्तिसम्बन्धी मुन्दुममा वर्णित कथामध्ये यो एउटा हो । वैज्ञानिक खोजीले मानव उत्पत्तिसम्बन्धी खास निचोड दिइसकेको अवस्थामा यो कथा समातेर धेरै दाबी गरिरहनु जरुरी छैन । तर, यो कथाको महत्त्व केमा छ भने किरातीहरूमा समग्र सृष्टिलाई कुनै अलौकिक परिघटनाभन्दा पनि भौतिक प्रक्रियाको उपज मान्ने दृष्टिकोण पाइन्छ । त्यसैले उनीहरूको चिन्तन प्राकृतिक भौतिकवाद हो । निश्चय नै उहिलेउहिले यसरी सोच्नु महत्त्वपूर्ण हो । किरात राई समाजमा ज्ञानको नेतृत्व गर्ने कोही छन् कि छैनन् भन्ने विषयमा किरात राई प्रज्ञा परिषद्को आयोजनामा थुप्रै चरण अन्तर्क्रिया भएको थियो । त्यो अन्तर्क्रियाले निचोड दिएको थियोचिनिमा ज्ञानकी आदिम नेतृ हुन् । मेरो अहिलेको हाइपोथेसिस (आँकलन) के हो भने सबै भाषी राईहरूमा चिनिमाको अवधारणा पाइन्छ । केही सङ्कलित मुन्दुम, चिनिमासम्बन्धी अन्तर्क्रियामा प्राप्त जानकारी र सङ्कलित मुन्दुमका आधारमा यस्तो आकलन गरिएको हो । मैले नै २०७५ सालमा सोलुखुम्बु जिल्लाको सोताङगौरीटारका नाछिरिङ धामी भोटुधन राईबाट सङ्कलन गरेको मुन्दुममा प्रस्टसँग चिनिमाको उल्लेख छ । अन्तर्क्रियामा विष्णुभक्त राईले पनि नाछिरिङ राईमा चिनिमासम्बन्धी अवधारणा रहेको बताएका थिए । मैले नै २०७६ सालमा सोलुखुम्बुको मुक्लीबाट सरेर उदयपुर जिल्लाको कटारी नगरपालिकामा बसोबास गरिरहनुभएको थुलुङ धामी (सेलेमी) तुलबहादुर राई (वर्ष ८४) ले मामाबुङ चिनिबुङ भनेर सम्बोधन गर्नुभएको मुन्दुम सङ्कलन गरेको छु । उहाँकै शब्दमा भन्दा चिनिबुङ भनेको आमा पनि उही हो, बाबु पनि उही हो । त्यस्तै मैले नै चाम्लिङ धामीहरूबाट पनि मामा (आमा) चिनिमा र मामा चिनिबुङ भनेर सम्बोधन गरेको मुन्दुम सङ्कलन गरेको छु । मुन्दुमी भाषामा आदरपूर्वक सम्बोधन गर्नुपर्दा बुङ शब्द प्रयोग हुन्छ । बुद्धिकुमार ह्वङ्गुका अनुसार, बाहिङहरूले सेग्रो गर्दा मुन्दुममा चुनिमो भनेर रिसिया गायन गर्छन् । बाहिङहरू जन्म दिने आमालाई चुनिमो भन्छन् । बुद्धिकुमार ह्वङ्गुले नै सङ्कलन गरेर प्रकाशन गर्नुभएको मुन्दुममा पनि मामा चुनिमो (किरात बाहिङबायुङ तुम्लो, २०६९, पृष्ठ १५६) भनेर उल्लेख छ । खालिङ मुन्दुममा म्याम्या च्युन्यु (बुद्धिकिरण खालिङ, ख्याल् तम्र ः खालिङ मुन्धुम, पृष्ठ १६) भनेर सम्बोधन गरिन्छ । खालिङ संस्कृतिबारे मानवशास्त्रीय अध्ययन गरिरहेका जंग राईका अनुसार खालिङ राईमा अ ऽऽऽ म्यम्य च्युन्यु बव कुचेवी गो अर्थात् आमा चुन्युको काखमा पो हामी यसरी बोल्दै छौं, खाँदै छौं भनेर सम्बोधन गरिन्छ (फेसबुक संवाद, २०७५ असोज ७) । चिनिमासम्बन्धी अन्तर्क्रियामा भीम राईले बताएअनुसार, दुमीहरू राईहरूले पनि मुन्दुममा चुनुमा, चुनुम्मा भनेर सम्बोधन गर्छन् । त्यस्तै कुलुङ राईहरूमा चुनुमा भनेको आफूभन्दा माथिको महिलालाई आदरपूर्वक सम्बोधनप्रयोग गर्ने शब्द हो (भूपध्वज थोमरोस्, कुलुनेपाली रिङबउ, २०६२, पृष्ठ ४८) । किरात राईहरूका लागि चिनिमा आमा पनि हुन् र गुरुआमा पनि । आफूले थुप्रै कुरा सिकेर सिकाएका कारण नै आदिम मातृ चिनिमालाई चिनिमा भनिएको हो । किरात राई भाषामा सिक्नु, सिकाउनुजस्ता ज्ञानसँग सम्बन्धित शब्दहरूबाट पनि यही निचोड निस्किन्छ । जस्तो कि कोयू राई भाषामा सिकाउनुलाई चेन्मु भनिन्छ । जस्तो कि खालिङ राई भाषामा सिक्नुलाई चेइसिने र सिकाउनुलाई चेइन्या भनिन्छ । जस्तो कि चाम्लिङ राई भाषामा सिक्नु, सिकाउनुलाई चिन्मा, चिःमा, चैमा भनिन्छ । जस्तो कि दुमी राई भाषामा थाहा पाउनुलाई चुनो भनिन्छ । (नेत्रमणि राई, दुमीनेपालीअङ्ग्रेजी शब्दकोश, २०६८, पृष्ठ ६३, ६५) । जस्तो कि वाम्बुले राई भाषामा एउटा उखान छ चिमा ना पामा अर्थात् जान्नु न तान्नु, बुझ्नु न सुझ्नु (अविनाथ राई, वाम्बुले राई शब्दकोश, २०५७, पृष्ठ १०४) । चिमा भनेको जान्नु, बुझ्नु हो वाम्बुले राई भाषामा । त्यस्तै सिकाउनु, प्रशिक्षण दिनुलाई चेईचाम भनिन्छ जस्तो कि थुलुङ राई भाषामा जान्नुबुझ्नुलाई चमु सिकाउनु, तालिम दिनुलाई चेमु भनिन्छ (पाँचवीर थुलुङ र अन्य, थुलुनेपाली लेम्वाखाजेप ः थुलुङनेपाली शब्दकोश, २०६७, पृष्ठ ५१, ५६, ५७) । जस्तो कि बान्तावा राई भाषामा सिक्नुलाई चिन्माचिन् भनिन्छ (सहरमान देशामुन माङ्फाङ, वान्तावा भाषा शब्द संग्रह, २०७२, पृष्ठ ११४११५) । जस्तो कि बाहिङ राई भाषामा सिक्नुलाई चेँस्सो र शिक्षकलाई चेना भनिन्छ । जस्तो कि याम्फू राई भाषामा सिक्नु र सिकाउनुलाई चिन्मा भनिन्छ । चिनिमासम्बन्धी अवधारणा सबै भाषी किरात राईहरूमा छ भन्ने बलियो भाषिक तथ्य हुन् यी । तर, थप खोजी भने जरुर आवश्यक छ । भाषाशास्त्री डा तारामणि राईका अनुसार, सिक्नुसिकाउनुसँग सम्बन्धित यी थुप्रै शब्दहरूको मूल अर्थात् आद्य (प्रोटो) रूप चिन्मा हो जुन अहिले बान्तावा र याम्फू भाषामा प्रयोग भइरहेको छ । चिन्मा शब्दमा बीचको न् मा स्वर वर्ण इ थपिएर चिनिमा बनेको हो । यही प्रक्रियाबाट कुलुङ भाषामा चुनुमा भयो । दुमी र बाहिङमा चुनिमो भयो । खालिङमा चाहिँ च्युन्यु भयो । चाम्लिङ र थुलुङमा चिनिबुङ पनि भयो । यसरी भाषिक भेदका कारण निकटत्तम भिन्नता निर्माण भए पनि चिनिमा नाम सिक्नु, जान्नु र सिकाउनु जस्ता ज्ञानसँग सम्बन्धित छ । यस अर्थमा चिनिमा किरात राईहरूका लागि ज्ञानकी आदिम नेतृ हुन् । त्यसो भए चिनिमाले किरातीहरूलाई हस्तान्तरण गरेको ज्ञानचाहिँ के हो त ? मैले आजसम्म थाहा पाएअनुसार, किरात राईहरू चार तरिकाले ज्ञान प्राप्त हुन्छ भन्छन् हेरेर, सुनेर, सिकेर र गरेर । चिनिमाले यही चार तरिकाले ज्ञान आर्जन गरेको व्याख्या मुन्दुममा पाइन्छ । धामीहरूले आफ्ना गुरुहरूको पुकार गर्दा सुरुमा कोकुमापिरिमा (बजुबराजुनी) को पुकार गर्छन् । यस आधारमा मुन्दुमको रचना पनि महिलाबाटै भयो कि भन्न सकिन्छ । मुन्दुमी मिथकमा त चिनिमाले नै मुन्दुम गर्न सिकाइन् भन्ने प्रस्टै उल्लेख भएको पाइन्छ । मुन्दुमअनुसार, चिनिमाको ज्ञानको प्रथम स्रोतचाहिँ प्रकृति र पशुपन्छी हो । चिनिमाका गुरुहरू चरा स्वरूपका कोकुमापिरिमा (बजुबराजुनी), प्रकृतिका रूपमा हैखामा (धरती) र नियामा (आदिम थलो) हुन् । यो अवधारणालाई एडवार्ड बी टाइलरले प्रिमिटिब कल्चर पुस्तकमा जीवात्मवाद (एनिमिजम्) भनेर नामकरण गरेका छन् । यो आदिम अवधारणामा सजीवनिर्जीव प्रकृति, प्राकृतिक वस्तु र पशुपन्छीमा आत्मा हुन्छ भन्ने मान्यता राख्छ र तिनलाई मानव समान या मानव स्वरूप मानेर मानवीकरण गर्छ । के पनि भनिन्छ भने माता चिनिमाले आगोको प्रयोग गर्न जानिन् । मुन्दुमअनुसार, उनी बसेको ठाउँमा डाला जोडिएका रूख मरे । हावाले ती रूखहरू हल्लाउँदा डाला घोटिएर आगोको फिलिङ्गो निस्कियो र डढेलो लाग्यो । चिनिमा आगोको नजिक गइन् तर तातो भएपछि डराएर पछि हटिन् । फेरि आगो ताप्न मन भएर बलेको आगो पछ्याइन् र आगो प्रयोग गर्न सिकिन् । मुन्दुमअनुसार, चिनिमाले सुरुमा जंगली अन्न सायुङ्मा (सामा) टिपेर खाइन् । उनले कालीकागुनी पनि यसरी नै खाइन् । असर नगरेपछि खेती गर्न सुरु गरिन् । यसको प्रभावस्वरूप किरात राईहरूमा सायुङ्मा र कागुनीलाई पितृलाई चढाउने पवित्र अन्नका रूपमा लिइन्छ । धेरैले मुन्दुममा मात्रै उल्लेख गर्ने यी अन्न वाम्बुले राईहरूले अहिले पनि ढ्वाङ्कुमो संस्कार गर्दा प्रयोग गरिरहेकै छन् । मुन्दुमअनुसार, माता चिनिमाले चितुको जरा पिसेर कालिकागुनीको पिठोमा मुछेर मर्चा (खाबै) बनाइन् । मर्चाबाट जाँड बनाइन् । शिवराज राई (खोटाङ) ले गायन गर्ने मुन्दुमको रिसियामा यसो भनिन्छ हय नाइम्माचिनिमावाहय खामाहों लिस्यु कुन्योउखामावा चादिम् लिस्यु कुन्योउ अर्थात् नाइम्माचिनिमाले मर्चा बनाए हैमर्चाले जाँड बनियो है (मुन्दुम : सृष्टिकथा, पृष्ठ ७९) । त्यस्तै कम्पध्वज राई (खोटाङ) ले गायन गर्ने मुन्दुमकै रिसियामा यसो पनि भनिन्छ नियामाडा धिरिचामो खामाटो लिसानो, मामा चिनिमावा लिस्युन खामाटोवा चिस्युको अर्थात् नियामा भन्ने ठाउँमा सायुङ्माको मर्चा बनियो, माता चिनिमाले मर्चा प्रयोग गरेर (जाँड) बनाइन् । स्वाभाविकै हो कि अन्न बटुल्ने, खेती गर्ने महिलाले नै खानेकुरा पनि बनाइन् । र, त्यही क्रममा जाँड आविष्कार भयो । जाँड पनि मानव जीवनका लागि सानो आविष्कार होइन । मुन्दुमअनुसार, चिनिमाले पत्करहरू जम्मा गरेर बस्ने ठाउँ बनाइन् । कपास छरेर तान लगाएर कपडा तयार गर्न सुरु गरिन्् । उनले नै चिन्डो सच्याएर प्रयोग गर्न सुरु गरिन् । सुरुमा चिन्डो पानी भर्ने भाँडोका रूपमा प्रयोग हुन्थ्यो, अहिले संस्कारको अभिन्न अंग बन्न पुगेको छ र किरात राईहरूको सांस्कृतिक प्रतीक पनि । फेरि पनि भनौं, त्यसैले त माता चिनिमा ज्ञानकी आदिम नेतृ हुन् ।"
हजूरबासँग आधा दिन,"सोह्र श्राद्ध लागेको पाँच दिन भएको थियो । बिहान मर्निङ वाक भ्याएर मृगस्थलीबाट पशुपतितिर फर्कंदै थिएँ, वाग्मती तर्नासाथ कसैले बोलायो, ए बाबु !फर्केर हेरें । ८० वर्ष नाघेका बूढा मान्छे । कताकता देखेजस्तो लाग्यो । नजीकै गएँ । फिस्स हाँस्तै उनले भने, बिर्सियौ कि क्या हो, बाबु ?हाँसेपछि पो झल्याँस्स भएँ । उनी मेरा साथीका हजूरबा थिए । मलाई सारै माया गर्ने । नमस्कार गर्दै भनें, ओहो हजूरबा, तपाईं ?भन्न त भनिहालें, भनिसक्ता नसक्तै आफैं आश्चर्यचकित भएँ । उनलाई मैले देखेको ५० वर्ष अघि हो । त्यसवेला जाँघे लगाएर दगुर्ने फुच्चे थिएँ म, आज जागीरबाट रिटायर्ड भइसकेको छु । उनी भने उसवेला जस्ता थिए, ठ्याक्कै उस्तै । यो कसरी सम्भव छ ?झ्वाट्ट दिमागमा झड्का हान्यो, उनी त उहिल्यै दिवंगत भइसकेका हुन् । म स्वयं पनि मलामी गएको थिएँ । ऊ त्यहीं, दश पाइला पर आर्यघाटमा उनको दाहसंस्कार गरेको । यिनका त छोरा पनि चार वर्ष अघि बितिसकेका हुन् । त्यसो भए यिनी के हुन् ? भूतप्रेत कि दिव्यात्मा ?अरूवेला भए डरले सातो जाँदो हो । तर त्यसवेला, उनको मायालु भावभंगिमाले होला, फिटिक्कै डर लागेन । सोधें, तपाईं आज कसरी यहाँ ?आज तिथि हो । सोह्र श्राद्धको पिण्डपानी खान आएको । नाति तयारी गर्दै होला, उनले बताए, म पशुपतिको दर्शन गर्नुपर्यो भनेर यता लागेको । तिमीलाई देखेर बोलाउन मन लाग्यो ।आजै आउनुभएको, पितृलोकबाट ?वर्षमा यही एक दिन त हो नि आउन पाउने । त्यो पनि श्राद्ध सकिएपछि नातिलाई आसिक दिएर फर्किहाल्नुपर्छ ।कस्तो लाग्यो त यसपालि काठमाडौं ?निकै सफा भएछ । धूलोधूवाँ नभएर आकाश छ्यांगै देखिने । रूखबिरुवाका पात पनि धूलोले नछोपिएका, टिलिक्क टल्कने । कताकताबाट फूलको बास्ना आउने, बूढा दंग थिए, पोहोर एकैछिनमा नाक पोलेर सिंगान चुहुन थालेको थियो, यसपालि त आनन्द छ । सास फेर्न पनि कति सजिलो हामी उभिएर कुरा गर्दैथियौं । एकछिनमा एउटा मान्छे ड्याम्म बूढासँग ठोकिउँला जस्तो गर्दै हुत्तिएर आयो । बूढा पनि तर्किन खोजेनन् । उनी ढल्ने भए भनेर डराएको थिएँ, त्यो मान्छे त बूढाको जीउबाट स्वात्तै पार भएर गयो । मानौं त्यहाँ केही छँदै थिएन । म जिल्ल परेको देखेर हजूरबाले भने, अचम्म नमान । हाम्रो शरीर शून्यमा हुन्छ । अरूले देख्न, छुन, सुन्न सक्तैनन् । जसका अगाडि प्रकट हुन चाहन्छौं, उसले मात्र देख्न सक्छ । मेरो देब्रे काँधमा हात राख्तै उनले थपे, अब अलिक बेरका लागि मैले तिमीलाई पनि आफूजस्तै बनाइदिएको छु । यसको मजा लेऊ । आऊ, एक छिन घुमौं । अदृश्य भएर पितृसँगै घुम्ने मौका म किन गुमाउँथें ? हामी गफ गर्दै अघि बढ्यौं । बूढाको गुनासो थियो, मानिसहरू बिग्रिए । धर्म, संस्कार सब छोडे । नमस्कार गर्न छोडे । जोसुकैसँग च्याप्प हात मिलाउँछन्, गम्म अँगालो मार्छन् । जोसुकैसँग बसेर खान्छन् । जुत्ता लगाएरै भान्सा कोठामा पस्छन् । मलामी गएर, लाश राखेको घरमा पसेर आएपछि पनि नुहाउँदैनन्, लुगा फेर्दैनन् यस्तै यस्तै । एक छिन हिंडेपछि बूढा छक्क परे । भन्न थाले, जसले पनि मुख छोपेर हिंड्या देख्छु, के भएको यो ? यिनीहरूले अरूलाई मुखै देखाउन नमिल्ने त्यस्तो के अनैतिक काम गरे बाबु ?आजभोलि अनैतिक काम गर्नेले मुख छोप्तैनन् हजूरबा, मैले कुरा बुझाएँ, कोरोना भन्ने महामारी आएको छ, त्यसैको डरले मास्क लगाएर हिंडेका ।केटीहरूको अनुहारै नदेखिएपछि तिनलाई जिस्क्याउन पनि बन्द भएको होला, होइन ? उनले ठट्टा गरे । मैले जवाफ दिइनँ ।दोबाटोमा पुगेपछि रमाइलो दृश्य देखियो । दुईतिरबाट आएका दुईजना मध्ये एउटाले हात मिलाउन अघि बढाउँदा अर्को तर्सेर पछि हट्यो र हतारहतार हात जोड्यो । बूढा प्रसन्न भए, अघिदेखि ख्याल गरिराख्या छु, कसैले हात मिलाएको देख्तिनँ । सबले नमस्कार गर्न थालेछन् । कति राम्रो संस्कार बसेछ ।केको संस्कार बस्नु ? रोग सर्ला भनेर नि, मैले भनें ।पाँच मिनेट पछि चोकमा पुगेर हामी एक छिन उभियौं । निषेधाज्ञाका कारण गाडी फाट्टफुट्ट मात्र चलेका थिए । बूढा फेरि दंग परे, यो अफिस टाइम होइन ? यसवेला पनि सडक कति शान्त ? न गाडीको घुइँचो छ, न हर्नले कान खाएको छ । काठमाडौं त झन्डैझन्डै हाम्रै वेलाको जस्तो भएछ ।पसल पनि बन्द छन् नि हजूरबा, मैले देखाएँ, हेर्नोस् त, होटल, रेस्टुराँ केही खुलेको देख्नुभा छ ?हो त नि, हगि ? जहिलेसुकै, जोसुकैसँग बसेर भक्ष्यअभक्ष्य जेसुकै खाने मेलो नै हराएछ, बूढा गद्गद भए, अब सबैले आफ्नै घरमा पकाएको शुद्ध र ताजा खान थाल्या होलान्, होइन ? कोरोनाले त साँच्चै राम्रो गरेछ ।मैले केही बोलिनँ । दुई सय कदम परको घर देखाउँदै उनले भने, त्यो मेरो मामाघर हो । एकचोटि पसौं न ।मलाई के आपत्ति हुन्थ्यो र ? हामी त्यहाँ छिर्यौं । सबैजना बेसारपानी खाइरहेका थिए । बूढा भन्दा पहिले मैले मुख खोलें, छक्क नपर्नोस् । आजभोलि सबले चियाको सट्टा अदुवा, लसुन, ज्वानो, गुर्जो, तुलसी, मरीच पकाएर, बेसारपानी बनाएर खान थाल्या छन् ।बल्ल हाम्रा जडीबुटीको महत्त्व बुझेछन्, उनको अनुहार उज्यालो भयो, अब यिनलाई चानचुने रोगले छुँदैन ।घरमूलीले कसैलाई अह्राए, माथि कोठामा माइलोलाई पनि लगेर देऊ न एक कप । छुन हुँदैन नि, ढोकामा राखेर आउनू ।यिनले माइलो भनेका कि माइली ? हजूरबा अलमल्ल परे । मैले अर्थ्याएँ, माइलो नै भनेका हुन् । कोरोनाले छोएको शंका लागेर छुट्टै बस्या होला, दुई हप्ताका लागि ।ए, त्यसो पो ? बूढा हाँसे, अब केटाहरू पनि नछुने भएर पर सर्न थालेछन् ।यसैबीच ढोकामा घण्टी बज्यो । घरबूढीले झ्यालबाट चियाइन् र भनिन्, अस्पताल पुगेर आएको होइनस् कान्छा ? नुहाएर मात्र भित्र पस् नि । फेर्ने लुगा म पठाइदिन्छु । आहा, पवित्रताको कस्तो ख्याल गरेको लाश राखेको घरबाट फर्केपछि हामी पनि यसै गर्थ्यौं, हजूरबाका आँखा चम्किए, मान्छेको बुद्धि फिरेजस्तो छ । अब हाम्रो धर्म, संस्कार, परम्परा सब जाग्ने भो ।बूढा फुर्केको देखेर मलाई हाँस उठ्यो । भनें, यो सब महामारीको डरले हो हजूरबा । कसैको बुद्धि फिरेको छैन । कोरोना जानेबित्तिकै फेरि उस्तै हुन्छ । तपाईंले पोहोर देखेजस्तै ।कोरोना जाओस्, तर कोरोनाले ल्याएको राम्रो बानी नजाओस्, उनको भनाइ थियो । मैले केही बोलिनँ । ल अब उतै जाऊँ । वेला हुन लाग्यो, हजूरबाले भनेपछि हामी उनको नातिकहाँ पुग्यौं । पितृहरू जम्मा भइसकेका रहेछन् । पिण्ड ग्रहण गर्न आएका मात्र बूढा समेत १२ जना । नाति सारा सर्जाम सजाएर, कानमा एयरफोन घुसाएर कम्प्युटरमा हेर्दै श्राद्धको काम गरिरहेको थियो । केही वेरपछि टाउको भुइँमा राखेर ढोग्यो र अर्को कोठामा पसेर मोबाइल चलाउन थाल्यो । केटाकेटी खेलेजस्तो के गरिराख्या हो यसले ? श्राद्ध कहिले शुरू गर्ने होला ? एकजना पितृले भने । अब गर्ला नि, अर्कीले भनिन् । यत्तिकैमा खाना पस्किएको खबर आयो । ऊ भान्साकोठामा पस्यो, खपाखप खायो र ओछ्यानमा गई पल्टियो । लौ मार्यो, यसपालि हिस्स पार्यो बेकूफले, एकजनाले सुस्केरा हाले । अब यहाँ बसेर के काम ? अर्काले खुइय गरे र सबै पितृ तत्काल गायब भए । त्यसले भर्चुअल श्राद्ध गरेको हो । आजभोलि धेरैले त्यसै गर्न थाल्या छन् । पिण्डपानी इमेलबाट सेन्ड गरिदियो होला, तपाईंले रिसीभ गर्नुभएन र ? मैले हजूरबालाई सोधें । श्राद्ध भनेको ख्यालठट्टा होइन बाबु बूढाले यति मात्र भने । उनको अनुहार किञ्चित् मलिन थियो । हामी बाहिर निस्क्यौं । १२ बज्न लागेको थियो । चर्को घाम । सुनसान सडक । चरोमूसो नाइँ । न एउटा पसल खुला थियो, न गाडी नै चलेको ।बूढाले भने, म सानो छँदा पनि यतिवेला यस्तै चकमन्न हुन्थ्यो । दिउसो भूत लाग्छ भन्थे । मान्छे बाहिर निस्कन डराउँथे । फेरि त्यस्तै दिन आएछन् ।यसैबीच पर सडकमा एउटा मान्छे देखा पर्यो । पुलिसले लठ्ठी उजाएर लखेटेपछि दगुर्दै एउटा गल्लीमा छिर्यो । त्यो देखेर बूढाले भने, अब तिमी पनि घर जाऊ । बाटोभरि अदृश्य नै रहनेछौ । घरको गेट छोएपछि मात्र देखिन थाल्नेछौ ।हवस्, हजूरबा मैले हात जोडें । उनले मेरो शिरमा हात राखे । र, शून्यमा बिलाए । म फटाफट घर पुगें । गेट खोलेर भित्र पसेपछि श्रीमतीले भनिन्, एकैचोटि कताबाट आइपुग्नुभो ? म अघिदेखि झ्यालबाट हेरिराखेकी छु, बाटोमा त तपाईं आएको देखिनँ ?राम्ररी हेर्नुपर्छ नि, म मुसुक्क हाँसें र भनें, भोक लाग्या छ । खाना पस्क ।"
कोरोनापछि सामूहिक खेतीमा युवा,"कोरोना संकट बढ्दै जाँदा चैत ११ गतेदेखि सरकारले लकडाउन लगायो । गाडी नचल्दा र बजार सुनसान हुँदा तरकारीको खपत पनि ठप्प भयो । यसबाट ठूलो नोक्सानी बेहोर्ने किसान हुन् लेखनाथ भुसाल ।भरतपुर महानरपालिका२५ कृषि चोकका उनका बुबाआमाले २० वर्षदेखि तरकारी खेती गर्दै आएका थिए । दुई वर्षदेखि उनी यसमा प्रत्यक्ष संलग्न भए ।पाँच बिघामा तरकारी खेती गर्ने भुसाल लकडाउनका कारण भएको नोक्सानी सम्झँदा दिग्दार लाग्ने बताउँछन् । बिक्री नभएर छिप्पिएका उनको बारीका लौकाको फोटो सञ्चार माध्यमहरूमा धेरै नै आयो । आफ्नो बारीको तरकारी उनले निःशुल्क बाँडे पनि । पाँच बिघाको तरकारी राम्रोसँग बेच्न पाएको भए २० लाख रुपैयाँको कारोबार हुन्थ्यो । यसमा पाँच लाख रुपैयाँ खर्च कटाएर १५ लाख बचत हुन्थ्यो ।तर २० हजार जतिको तरकारी बिक्री भयो कि, भुसालले भने । खेतीको यस्तो दुर्दशा हुँदा विरक्त नचल्ने होइन । विज्ञानमा स्नातकोत्तर गरेका ३० वर्षीय भुसाल यत्रो नोक्सानी हुँदा पनि निराश भएर बसेका छैनन् । अहिले उनको जमिनमा बोडी फल्न सुरु भएको छ । लौका सुकेर फालेको बारीमा धान झुलेको छ । धान काटेपछि त्यहाँ भेडे खुर्सानी र गोलभेंडा लगाउने योजना उनले बनाइसकेका छन् ।कोरोना संकट कहिले साम्य हुने हो थाहा छैन । पहिलेको जस्तै बिग्रिन बेर लाग्दैन । तर अब आउने खराब समयको पनि सामना कसरी गर्ने ? उनले त्यसको तरिका निकालेका छन् । अब आउने संकट टार्न सामूहिक खेतीमा जुटेका छन् । उनको टोलमा तरकारी खेती गर्ने २२ जनाको समूह बनेको छ । समूहको नाम छ युवा आधुनिक कृषि सामूहिक खेती । २२ जनामा अधिकांश ३०३२ वर्षे युवा नै छन् । भुसाल समूहका संयोजक हुन् । २२ जनाको ८० बिघा जमिन छ । प्रत्येकलाई चारपाँच बिघा जमिन भाग लगाउने । केके लगाउँदा बजारको मागसँग सन्तुलन मिलाउन सकिन्छ, त्यही तरकारी लगाउने र रेखदेखको जिम्मा दिने, उनले सुनाए । सबैले एकै पटक एकै खाले तरकारी लगाउँदा बजारमा बिक्री गर्न र मूल्य पाउन समस्या हुन्छ । त्यसैले २२ जनाले फरक खालका तरकारी मिलाएर लगाउने छन् । भुसाल अध्यक्ष रहेको समूहका सचिव हुन् सुमन सुवेदी । त्यसैगरी आर्थिक समितिका संयोजक हुन्, सुजनबाबु भण्डारी । सँगै विद्यालय पढेका यी युवाहरूले कोरोना संकटसँग जुधेर तरकारी खेतीलाई जोगाउने जिम्मेवारी उठाएका छन् । सबैलाई कोरोना संकट परेको छ । किसानलाई मात्रै होइन । तर अघि बढ्न पनि पर्यो । कसरी अगाडि जानेभन्दा सामूहिक तरिकाले खेती गरौं भन्ने निधो गर्यौं, सचिव सुवेदीले भने । प्लटमा फरकफरक तरकारी लगाउने, उत्पादन भएको तरकारीको बजार पनि सामूहिक रूपमा खोज्ने अभिभारा समूहले लिनेछ । हामीलाई चाहिने मलबीउ पनि सामूहिक रूपमा नै किन्दा सस्तो पर्दो रहेछ । सबै मिलेर जमिन जोत्न ट्र्याक्टर किन्ने भएका छौं । तरकारी बोक्ने बोलेरो पनि सामूहिक लगानीमा किन्नेछौं । बजार बुझेर व्यापार पनि गर्नेछौं, सचिव सुवेदीले भने ।विज्ञानको विद्यार्थी भएका कारण आफूले बीउको प्रभावकारिता अध्ययन गर्ने र मलको प्रयोग पनि उपयुक्त ढंगले गर्ने संयोजक भुसाल बताउँछन् । मेरो सम्पर्कमा कृषिमै पीएचडी गरेकागर्न लागेका साथी छन् । मलाई पनि केही आइडिया छ । तरकारी कसरी राम्रो बनाउन सकिन्छ भन्ने ज्ञान लिन सकिन्छ । समूहमा त्यसलाई उपयोग गर्न पाइयो, उनले भने । उनीहरूको गाउँ तरकारी खेतीका लागि कहलिएको ठाउँ हो । २५ नम्बर वडामा दुई सय बिघा जमिनमा तरकारी खेती हुने भुसालले बताए । आफूहरू टोलका मिलेर सामूहिक खेतीमा लागेका कारण अन्यत्र पनि यस्तै प्रयास हुन सक्ने उनको भनाइ छ । आउने संकटलाई सामूहिक रूपमा मिलेर टारौं, लगानी एकीकृत गरौं भनेर मिलेका हौं । संकटले जुराएको हो । नभए पहिला दुई वर्षअघि सहकारी खोलौं भन्दा भयो भन्ने यही थिए, भुसालले भने ।ध्रुव रानाभाट पनि यही समूहमा आबद्ध छन् । उनी तरकारी खेती गर्दा नाफा नदेखेर साउदी अरब गए । त्यहाँ ११ वर्ष बसेर फर्के । चार वर्षअघि फेरि तरकारी खेती सुरु गरे । १५ कट्ठाबाट सुरु गर्दै आठ बिघामा तरकारी लगाउन थालेका थिए । एकाएक कोरोना महामारी आयो । तरकारी नबिकेर बारीमै कुहियो । २५ लाख रुपैयाँ बराबरको तरकारी बारीमै जोत्नुपर्दा उनको होसहवास उडेको थियो । भाइहरू आउनुभयो । जानेको यही खेती हो । मिलेर गरौं भन्नुभयो । त्यसपछि आँट आयो । म त केही सोच्नै नसक्ने अवस्थामा पुगेको थिएँ । सामूहिक रूपमा खेती गरौं, मिलेरै बेचौं भनेपछि मैले अढाई बिघामा तरकारी लगाइसकेको छु । हेर्दै जाउँ मिलेर काम गर्दा मिहिनेतको फल पाइएला भन्ने आशा छ, रानाभाटले भने । कसको प्लटमा के लगाउने, कसले के के जिम्मा लिने ? बजार कसले खोज्ने ? व्यापारीसँग कसरी सम्पर्क गर्ने भनेर समूहले निर्देशिका नै बनाएको छ । सबै सोहीअनुसार खेतीमा जुट्ने छन् । फलेको तरकारी बजार पठाउने छन् । ८० बिघामा एक करोडको हाराहारीमा लगानी गर्नुपर्छ । राम्रोसँग फलेर मूल्य पाए एक करोड रुपैयाँ नै आम्दानी हुन्छ । हामी संकट टार्न मिलेर लागेका कारण आशावादी छौं, भुसालले भने ।"
सवा अर्ब ठगेको भन्दै एनसेललाई स्पष्टीकरण,"सेवाग्राहीको स्वीकृतिबेगर नियोजित रुपमा सेवाहरु स्वतः नवीकरण गरेर शुल्क असुली गरेको देखियो । पुरुषोत्तम खनाल अध्यक्ष, नेपाल दूरसञ्चार प्राधिकरण"
दूध र दहीमा कोलिफर्मबारे तर्किंदै उद्योगी,"यी डेरीलाई बयानका लागि पत्र पठाए पनि अटेरी गरिरहेका छन् । व्यवसायीले बयान नदिँदा फाइल अगाडि बढाउन सकिएको छैन । साथै मुद्दासमेत चलाउन नसकेको विभाग स्रोतले बतायो । बयानका लागि अटेरी गरेपछि ती उद्योगको नवीकरण रोक्का गरिएको खाद्य प्रविधि तथा गुण नियन्त्रण विभागले जनाएको छ । खाद्य ऐनमा हद म्याद नहुँदा समस्या भएको विभागका प्रवक्ता मोहनकृष्ण महर्जनले बताए । परीक्षणमा कैफियत आएपछि सम्बन्धित निकायसँग बयान लिएर कानुनी प्रक्रियामा जानुपर्छ । तर ऐनअनुसार हद म्याद छैन, उनले भने, बयान नलिई कारबाही गर्न पनि अप्ठ्यारो छ । यद्यपि, कैफियत आएपछि ढिलोचाँडो कारबाही हुने उनले दाबी गरे । विभागले खाद्य ऐनअनुसार जिल्ला अदालतमा मुद्दा दायर गर्छ । सम्बन्धित शाखासँग बुझेर प्रक्रिया अघि बढाइने विभागका महानिर्देशक उपेन्द्र रायले जानकारी दिए । आइतबारदेखि काम देखिने गरी बजारमा अनुगमन टोली पनि खटाउँछौं, उनले भने ।"
उद्योगमा स्थानीय कामदारलाई अवसर,"प्राविधिक सीप नभएका कामदारका लागि पनि यहाँका सिमेन्ट, स्टिललगायत उद्योग भारतीय कामदारमाथि निर्भर थिए । आफ्नै गाउँघरनजिकै सञ्चालित उद्योगमा काम गर्नुभन्दा ज्यान जोखिममा राखेर भए पनि यहाँका सर्वसाधारण रोजगारीका लागि विदेशतर्फ पलायन हुने गरेका थिए । रूपन्देहीमा औद्योगिक रोजगारीको ठूलो हिस्सा भारतीय कामदारले ओगटेका थिए । कोभिड१९ महामारी सुरु भएपछि यहाँको रोजगारीको अवस्था फेरिन थालेको छ । अहिले भारतीय कामदारको स्थान स्थानीयले लिन थालेका छन् । भारतको उत्तरप्रदेश, बिहारलगायत राज्यबाट ठूलो संख्यामा आउने भारतीयको साटो नेपाली कामदारले काम पाउन थालेका छन् । कोभिड१९ का कारण विदेशमा रोजगारी गुमाएर ठूलो संख्यामा नेपाली घर फर्कन बाध्य भएपछि यस क्षेत्रको रोजगारीको अवस्थामा परिवर्तन आउन थालेको हो । पहिला बढी शारीरिक श्रम गर्नुपर्ने अदक्ष कामदारका लागि पनि हामी ठूलो धनराशि खर्चेर भारतीय मजदुरमाथि निर्भर हुन बाध्य थियौं, पश्चिमाञ्चल सिमेन्ट उत्पादक संघका महासचिव तथा जगदम्बा सिमेन्ट उद्योगका महाप्रबन्धक विदुर ढुंगानाले भने, यस खालको कामका लागि अहिले स्थानीय र टाढाटाढादेखि नेपाली कामदार आउन थालेका छन् ।उद्योग सञ्चालनका लागि मेकानिकल एवं प्राविधिक जनशक्ति भने भारतीय नागरिकमाथि नै निर्भर हुनुपरेको उनले बताए । उनका अनुसार प्राविधिक सीप नभएका स्थानीय अदक्ष कामदार आफ्नो गाउँघर नजिकको उद्योगमा काम गर्न पहिला हिचकिचाउँथे । आफूले मजदुरी गर्ने गरेको गाउँछिमेकमा थाहा हुने र आफ्नो मानप्रतिष्ठा कम हुने भन्दै यस खालको काम गर्न तयार हुँदैनथे । बरु विदेश गए, समाजले थाहा नपाउने भन्दै ज्यान जोखिममा राखेर खाडी मुलुक र मलेसियामा पसिना बगाउन पुग्थे ।उद्योगका लागि अनुकूल वातावरण भएकाले रूपन्देही, पश्चिम नवलपरासी र कपिलवस्तु जिल्लामा औद्योगिकीकरण बढ्दो छ । विशेषगरी यस क्षेत्रमा सिमेन्ट, स्टिल, खाद्यान्न, इँटा उद्योगमा ठूलो संख्यामा अदक्ष कामदार छन् । अदक्ष कामदारसमेत नेपालमा नपाइने भएकाले व्यवसायीले अग्रिम पेस्की तिरेर ठेकेदारमार्फत भारतीय कामदार ल्याउँथे । कोरोनाका कारण चैत ११ गतेदेखि पहिलोपटक मुलुकमा लकडाउन सुरु भएपछि सम्पूर्ण उद्योग २ महिनाका लागि पूर्णरूपमा बन्द भए । यस अवधिमा अधिकांश भारतीय कामदार घर फर्केकाले उद्योग कामदारविहीन थिए । दुई महिनापछि सुरक्षा सतर्कता अपनाएर उद्योग सञ्चालन गर्न पाइने प्रावधान ल्याएर सरकारले उद्योग सञ्चालनमा सहजीकरण गरेको थियो । यस्तै अवस्थामा भारतीय कामदारको स्थान विदेशबाट घर फर्केका र घरमै बेरोजगार रहेका नेपालीले लिन थालेका हुन् । उद्योग सञ्चालनका लागि मेकानिकललगायत प्राविधिक कामदारबाहेक अन्य कामदार सबै स्थानीय नै राखेका छौं, ढुंगानाले भने, अब नेपाली कामदारबाट नै उद्योगधन्दा सञ्चालन गर्न सकिने संकेत देखिएको छ । ११ वटा सिमेन्टसहित डेढ दर्जनभन्दा बढी उद्योग रहेको लुम्बिनी करिडोरमा मात्रै प्रत्यक्ष र अप्रत्यक्ष गरी झन्डै ५ हजार कामदार कार्यरत रहेको उनले बताए । लकडाउनका कारण माग कम भएकाले सबै उद्योग पूर्ण क्षमतामा सञ्चालनमा आएका छैनन् । ५० देखि ६० प्रतिशत क्षमतामा मात्रै उद्योग सञ्चालनमा छन् । यसका लागि आवश्यक पर्ने करिब ३ हजार नेपाली कामदार लुम्बिनी औद्योगिक करिडोरमा मात्रै कार्यरत छन् । यसैगरी रूपन्देही, नवलपरासी र कपिलवस्तुमा गरी ११ वटा स्टिल उद्योग सञ्चालनमा छन् । सिमेन्ट उद्योगमा भन्दा स्टिल उद्योगमा अत्यधिक तापक्रम खेपेर काम गर्नुपर्ने भएकाले कामदारले कडा परिश्रम गर्नुपर्ने हुन्छ । कडा मिहिनेत गर्नुपर्ने भएकाले स्टिल उद्योगमा पनि भारतीय कामदार खोज्नु पर्थ्यो, रूपन्देहीको मदौलियास्थित एसआर स्टिल उद्योगका सञ्चालक सुरज उप्रेतीले भने, कोभिड१९ को कारणले धेरै जना बेरोजगार र कामविहीन हुन थालेपछि अहिले कडा मिहिनेत गर्नुपर्ने कामका लागि पनि नेपाली कामदार आउन थालेका छन् । एउटा स्टिल उद्योगमा ३ सयदेखि ४ सय जनासम्म कामदार आवश्यक पर्ने भए पनि अहिले भने सबै स्टिल उद्योग ५० प्रतिशत क्षमतामा चलेकाले यसका लागि कामदार पनि आधा संख्यामा मात्रै राखेको उनले बताए । रूपन्देहीका सिमेन्ट र स्टिल उद्योगमा यतिबेला धकधही, मर्चवार, सूर्यपुरा र लुम्बिनी क्षेत्रबाट स्थानीय कामदार आउन थालेका हुन् । यसबाहेक पाल्पा, डडेलधुरा, भोजपुर, धनगढीलगायत स्थानबाट पनि कामदार आउन थालेको व्यवसायीले बताए । भारतको हिमाचल क्षेत्रमा स्याउ टिप्न जाने र कोइलाखानीमा काम गर्न जाने गरेका नेपाली कामदार यतिबेला कामको खोजीमा यता आउन थालेका छन्, लुम्बिनी करिडोरस्थित जगदम्बा सेन्थेटिक्स उद्योगका व्यवस्थापक रतन आचार्यले भने, नेपालको पहाडी क्षेत्रका कामदार अझ मिहिनेती देखिएका छन् । उनका अनुसार नेपालमा उद्योग सञ्चालनमा आउन थालेपछि पहिला काम गरेका भारतीय कामदार पनि आउन इच्छुक देखिएको तर तीव्र गतिमा भारतमा कोरोनाको संक्रमण बढेकाले नेपाली व्यवसायीले यतिबेला नेपाली कामदारलाई नै बढी प्राथमिकता दिन थालेका छन् । घरबाटै आउजाउ गर्ने गरेका नेपाली कामदारलाई कोरोना संक्रमणको सुरक्षा अपनाउँदै कारखानामै राखेर काम गराउन थालिएको र नेपाली कामदारले पनि मेसिन चलाउन सिक्न थालेको बृज सिमेन्टका महाप्रबन्धक रविरञ्जन गुप्ताले जानकारी दिए । यस क्षेत्रको ठूलो उद्योग अर्घाखाँची सिमेन्टले पनि उद्योग परिसर रहेको सियारी गाउँपालिका र लुम्बिनी क्षेत्रबाट स्थानीय कामदार ल्याएर उद्योग सञ्चालन गरिरहेको बताएको छ । सियारी गाउँपालिका क्षेत्रमा बेरोजगार युवालाई काममा लगाउनका लागि गाउँपालिका अध्यक्षसँग सम्पर्कर् गरी विवरण लिने काम भइरहेको उद्योगका महाप्रबन्धक उद्धवबहादुर कार्कीले जनाए ।"
बजारमा हुन्डाई औरा,"काठमाडौं (कास) नेपालका लागि हुन्डाई मोटर्सको आधिकारिक बिक्रेता लक्ष्मी इन्टरकन्टिनेन्टल प्रालिले नयाँ हुन्डाई औरा सार्वजनिक गरेको छ । सेडान सेगमेन्टमा शक्तिशाली एवं सुविधायुक्त ट्रेन्डसेटरका रूपमा यो सवारी स्थापित हुने कम्पनीको विश्वास छ । नयाँ हुन्डाई औरा आकर्षक सेडानका लागि विकसित गरिएको कम्पनीले जनाएको छ । यसको उत्कृष्ट ड्राइभिङ पर्फमेन्स एवं गतिशीलताले ड्राइभरलाई आनन्द प्रदान गर्नेछ । स्टाइल, वास्तुकला र टेक्नोलोजीको उत्तम मिश्रण यो गाडी रहेको कम्पनीले बताएको छ । यसमा फ्रन्ट डुअल एयरब्याग्स, एन्टिलक ब्रेकिङ सिस्टम विथ इलेक्ट्रोनिक ब्रेकफोर्स डिस्ट्रिब्युसन, रियल पार्किङ सेन्सर एन्ड इमर्जेन्सी स्टप सिग्नललगायत सुरक्षा सुविधा पनि रहेको कम्पनीले जानकारी दिएको छ । रातो, खैरो, सिल्भर र सेतो रङमा उपलब्ध यो गाडीको सुरुवाती मूल्य ३३ लाख ९६ हजार रुपैयाँ रहेको कम्पनीले बताएको छ ।"
चाँगुनारायणमा छोरीको बचत खाता,"भक्तपुर (कास) चाँगुनारायण नगरपालिकाले सामुदायिक विद्यालयमा अध्ययनरत छात्राका लागि बचत खाता छोरीको, सुरक्षा जीवनभरिको कार्यक्रम सुरु गरेको छ । नगरले नेपाल बैंक लिमिटेडसँग सम्झौता गरेर बुधबारबाट कार्यक्रम सुरु गरेको हो । कार्यक्रम सञ्चालनका लागि कार्यविधि पारित गरिसकेको नगर प्रमुख सोमप्रसाद मिश्रले जानकारी दिए । छात्राहरूको नाममा बैंक खाता खोलिदिने र नगरले प्रत्येक वर्ष ४ हजार रुपैयाँ जम्मा गरिदिने उनले बताए । खातामा जम्मा भएको रकम छात्राहरूले सामुदायिक विद्यालयबाटै माध्यमिक तह पास गरेपछि झिक्न पाउनेछन् । त्यसका लागि २० वर्ष कटेको र अध्ययनलाई निरन्तरता दिएको हुनुपर्ने नगरपालिकाको भनाइ छ । नगर क्षेत्रमा बालविवाह नियन्त्रण, स्कुल ड्रपआउट संख्या रोक्न र सामुदायिक विद्यालयप्रतिको आकर्षण बढाउन कार्यक्रम थालिएको हो । कार्यक्रमका लागि नगरपालिकाले चालु आर्थिक वर्षमा ५० लाख रुपैयाँ विनियोजन गरेको छ । नगरमा सामुदायिक विद्यालयमा अध्ययनरत छात्राको संख्या १ हजार ३ सय १२ रहेको अनुमान छ । नगरले कोभिड१९ का कारण रोजगारी गुमाएर विदेशबाट फर्किएका र नगरभित्रका बेरोजगार युवालाई लक्षित गरेर मेयर उद्यमशीलता विकास कार्यक्रम पनि कार्यान्वयनमा ल्याएको छ ।"
मल नपाउँदा उत्पादन घट्ने चिन्ता,"वीरेन्द्रनगर (कास) कर्णालीमा गत असारदेखि नै रासायनिक मल (युरिया) अभाव भएपछि वीरेन्द्रनगर नगरपालिका११ का किसान कलवीर चौधरीलाई उत्पादन घट्ने चिन्ताले सताएको छ । रोपाइँ गर्ने बेलादेखि नै मलको अभाव झेलेका उनले यसपटक वर्षभरि पुग्ने खाद्यान्न उत्पादन नहुने गुनासो गरे ।अधियाँमा धान खेती गरेका वीरेन्द्रनगर३ का कमल रिजालले गोडमेल गर्नुपर्ने बेलाको धान पहेंलिँदा पनि मल पाएनन् । अहिलेको जस्तो दुःख त कहिल्यै भएन, उनले भने, रोप्ने बेलामा पनि मल थिएन, गोडमेल गर्ने बेलामा पनि मल छैन । चौधरी र रिजाल जस्तै सुर्खेतका किसान अहिले मल नपाउँदा कृषि सामग्री केन्द्र, जिल्ला कृषि कार्यालय र अघिल्ला वर्षहरूमा मल वितरण गर्दै आएका सहकारीमा दैनिक धाइरहन्छन् । तर मल नपाउँदा रित्तो हात फर्कनुपरेको छ । जताततै अभाव भएपछि स्थानीयस्तरमा मल बिक्रीका लागि अनुमति पाएका सहकारी संस्थाले मल उपलब्ध गराउन नसकेका हुन् । धान गोडमेल गर्ने सिजन सुरु भए पनि मलबिनै खेत गोडमेल गर्नुपरेपछि किसानलाई उब्जनी कम हुने चिन्ता छ । कोरोना भाइरसका कारण सरकारले ४ महिना लामो लकडाउन गरेपछि मलको अभाव भएको कृषि सामग्री कम्पनी लिमिटेडले जनाएको छ । देशभर रासायनिक मलको अभाव भएकाले कर्णालीमा पनि प्रभाव परेको लिमिटेडको प्रादेशिक कार्यालयका प्रमुख टोपाराम गौतमले बताए । युरिया त असारदेखि नै छैन, उनले भने, डीएपी र पोटास मल भैरहवा आइपुगेको छ ।उनका अनुसार वीरेन्द्रनगरस्थित मंगलगढी चोकबाट बसपार्क हुँदै गोदामसम्म आइपुग्ने बाटो कालोपत्र हुन लागेकाले भैरहवाबाट मल ल्याउन समस्या भएको छ । अघिल्ला वर्षहरूमा यतिबेला कम्पनीमा करिब डेढ सय टन मल ढुवानी हुन्थ्यो ।"
गौतम बुद्ध विमानस्थल डिसेम्बरसम्म बन्छ,"भैरहवा (कास) पर्यटन तथा नागरिक उड्डयनमन्त्री योगेश भट्टराईले गौतम बुद्ध अन्तर्राष्ट्रिय विमानस्थल आयोजना आगामी डिसेम्बरसम्म पूरा हुने बताएका छन् । भैरहवामा शुक्रबार स्थलगत अवलोकन गरेका उनले कोरोना संक्रमणका कारण प्रतिकूल अवस्थामा पनि आयोजनाको काम नरोकिएको जानकारी दिए । मुलुकमा सञ्चालित २१ वटा राष्ट्रिय गौरवका आयोजनामध्ये सबैभन्दा पहिला गौतम बुद्ध विमानस्थल निर्माण सकिने उनको दाबी छ । मन्त्री भट्टराई, नागरिक उड्डयन प्रधिकरणका महानिर्देशक राजन पोखरेल, राष्ट्रिय गौरव आयोजनाका निर्देशक प्रदीप पोखरेललगायतको टोली शुक्रबार दिउँसो चार्टर विमानबाट भैरहवा आएका थिए । कोभिड१९ ले विश्वव्यापी असर नपारेको भए यतिबेलासम्म यहाँबाट अन्तर्राष्ट्रिय उडान सुरु भइसक्थ्यो, उनले भने, उडान अवरुद्ध भएका कारण बाहिरी मुलुकबाट प्राविधिक जनशक्ति ल्याउन नसकेकाले ढिलाइ भयो ।एसियाली विकास बैंकसँगको सहमतिमा आयोजनाको म्याद आउँदो डिसेम्बरसम्म थपिएको र निर्धारित समयमै सकिनेमा आफू आशावादी रहेको उनले बताए । आयोजनाको भौतिक संरचना करिब बनिसकेकाले उपकरण जडानका लागि सक्दो छिटो विदेशी प्राविधिक ल्याउनुपर्ने आयोजना प्रमुख प्रवेश अधिकारीले जानकारी दिए । आयोजनाको हालको भौतिक प्रगति ९३ प्रतिशत पुगेको उनको भनाइ छ । प्राविधिक आएपछि उपकरण जडान गर्न ३ महिना समय लाग्ने उनले बताए ।"
हिमालयलाई आईएसओ,"काठमाडौं (कास) हिमालय एयरलाइन्सले क्वालिटी म्यानेजमेन्ट सिस्टम (क्यूएमएस) सँग सम्बन्धित आईएसओ ९००१२०१५ प्राप्त गरेको छ । यो प्रमाणीकरणले हिमालयको सम्पूर्ण अपरेसन क्षेत्रमा उच्चतम सम्भावित मापदण्ड कायम गर्दै वायुयान मर्मत तथा इन्जिनियरिङ सेवा प्रदान गर्न सक्ने दक्षता पुष्टि गर्छ । अन्तर्राष्ट्रिय मानकीकरण संगठन (आईएसओ) ले विकास गरेको विश्वव्यापी मान्यता प्राप्त गुणस्तरको स्तर हो, आईएसओ ९००१२०१५ ।"
बुद्धलाई ट्रिपएड्भाइजरको अवार्ड,काठमाडौं (कास) बुद्ध एयरले सन् २०२० को पर्वतीय उडानतर्फको ट्रिपएड्भाइजर ट्राभलर्स च्वाइस २०२० अवार्ड पाएको छ । पर्वतीय उडानमा गएका यात्रुहरूको छनोटका आधारमा बुद्धलाई ट्रिपएड्भाइजरले यो अवार्ड प्रदान गरेको कम्पनीले जानकारी दिएको छ ।
सुरु भयो रोलिङ नेक्सस डटकम,"काठमाडौं (कास) व्यावसायिक सामाजिक सञ्जाल रोलिङ नेक्सस डटकमको औपचारिक सुरुवात गरिएको छ । एक वर्षअघि स्थापना भए पनि यसको औपचारिक सुरुवात बिहीबार भएको हो । जसको उद्देश्य दक्षता अभिवृद्धि, रोजगारी सिर्जना, प्रवर्द्धन एवं पियर टू पियर सेयर्ड इकोनोमीको अवधारणामा रहेर अवसर र सम्भावनाको खोजी गर्ने, उद्यमशीलता प्रवर्द्धन गर्ने र व्यावसायिक वृद्धि गर्नु रहेको रोलिङ नेक्सस कम्पनीले बताएको छ । यो सञ्जालको प्लेटफर्म प्रयोग गर्न व्यक्ति र व्यवसायीले यसमा लगइन गरी आफ्नो प्रोफाइल बनाउनुपर्छ । त्यसपछि आफूले खोजेअनुसारको सेवा प्राप्त गर्न सहज हुने छ ।"
भारतचीन पाँचबुँदे सहमति,"भारत र चीनबीच उत्तरी लद्दाख क्षेत्रको सीमा विवादका कारण सिर्जित तनाव कम गर्न पाँचबुँदे सहमति भएको छ । भारतीय विदेशमन्त्री एस जयशंकर र चिनियाँ समकक्षी वाङ यीबीच रुसको राजधानी मस्कोमा भएको बैठकमा यस्तो सहमति भएको हो । संघाई सहयोग संगठनको बैठकमा सहभागी हुन दुवै देशका विदेशमन्त्री मस्को पुगेका हुन् । बैठकपछि भारतको विदेश मन्त्रालयद्वारा जारी विज्ञप्तिमा पछिल्लो सहमतिअनुसार दुई देशबीचको सम्बन्धलाई अगाडि बढाउन नेतृत्वको मार्गदर्शन लिने र आपसी असमझदारीलाई विवादमा परिणत हुन नदिने सहमति भएको उल्लेख छ । त्यसैगरी सहमतिको तेस्रो बुँदामा सीमामा हाल देखिएको परिस्थिति दुवै देशको हितमा नभएकाले विवाद समाधान र सेनालाई पछाडि हट्न र तनाव कम गर्नका लागि सैन्यस्तरमा वार्ता जारी राख्ने भनिएको छ । सीमा विवाद सुल्झाउनका लागि विशेष प्रतिनिधि संयन्त्रको बैठकलाई निरन्तरता दिइनेछ, सहमतिको चौथो बुँदामा भनिएको छ । भारत र चीनबीच सीमा विवाद सुल्झाउनका लागि सन् २००३ मा त्यस्तो संयन्त्रको गठन गरिएको थियो । जसको नेतृत्व हाल भारतका तर्फबाट प्रमुख राष्ट्रिय सुरक्षा सल्लाहकार अजित डोभल र चीनका तर्फबाट विदेशमन्त्री वाङ यीले गर्ने गरेका छन् । त्यसैगरी जयशंकर र यीबीचको बैठकमा परिस्थिति सामान्य हुनासाथ दुवै देशबीच नयाँ विश्वास जगाउन र सीमा क्षेत्रमा शान्ति बहाल गर्न पनि सहमति भएको छ । उक्त बैठक बिहीबार करिब तीन घण्टा चलेको थियो ।बैठकमा चिनियाँ विदेशमन्त्रीले पनि चीन र भारत एकअर्काका लागि प्रतिस्पर्धी र खतरा नभएको बरु साझेदार मित्र र एकअर्काका लागि विकासको अवसर भएको उल्लेख गरेका थिए । दुई विकासशील ठूला मुलुक तीव्र रूपमा उदाउने क्रममा छन्, त्यसैले अहिलेको समय चीन र भारतबीच द्वन्द्व र अविश्वास नभएर सहकार्य र आपसी विश्वासको खाँचो छ, चिनियाँ विदेश मन्त्रालयद्वारा जारी विज्ञप्तिमा भनिएको छ । त्यसैगरी विज्ञप्तिमा विदेशमन्त्री यीले जबसम्म दुवै पक्ष सम्बन्धलाई सही दिशामा डोर्याइरहन्छन् त्यतिबेलासम्म जुनसुकै अप्ठ्यारा र चुनौतीलाई पार पाउन सकिनेमा जोड दिएको उल्लेख छ । यसअघि मस्कोमै भारत र चीनका रक्षामन्त्रीहरूको बैठकसमेत बसेको थियो । तर, उक्त बैठक भएको दुई दिन नबित्दै भारत र चीनबीच सीमा क्षेत्रकै फेरि तनाव चर्किएको छ । गत सोमबार राति पूर्वी लद्दाखकै पाङगोङ छो ताल किनारको रेजाङ लास्थित सीमा क्षेत्रमा भएको फायरिङका कारण फेरि दुई देशबीच तनावपूर्ण स्थिति बनेको हो । उक्त घटनालाई लिएर दुवै देशबीच आरोपप्रत्यारोप पनि सुरु भएको थियो । दुवै देशले आफ्नोतर्फबाट गोली नचलाएको दाबी गरेका छन् । सीमा क्षेत्रमा गोली चलेको पछिल्लो घटना भने ४५ वर्षपछिको पहिलो भनिएको छ । दुई देशबीच करिब ३५ सय किलोमिटर सीमाको विभिन्न खण्डमा तनाव हुँदै आए पनि गोली भने चलेको थिएन । सीमा विवादलाई नै लिएर सन् १९६२ मा दुई मुलुकबीच युद्धसमेत भएको थियो । चार महिनादेखि कायम विवाद भनेको पूर्वी लद्दाख सीमा क्षेत्रमा हो । चीन र भारतबीचको विवादास्पद क्षेत्रलगायत केही सीमा क्षेत्रलाई लाइन अफ एक्चुअल कन्ट्रोल (एलएसी) बाट छुट्याइएको छ । दुवै मुलुकले समयसमयमा एकअर्कालाई एलएसीको उल्लंघनको आरोप लगाउँदै आएका छन् । गत जुनको दोस्रो सातादेखि गलवान उपत्यका, तातोपानी र पाङगोङ ताल क्षेत्रको त्यही एलएसीमा भएको अतिक्रमणलाई लिएर तनाव चर्किएको हो । १५ जुनको राति गलवान उपत्यकाको एलएसी क्षेत्रमा दुई देशका सैनिकहरूबीच हिंसात्मक झडप नै भएको थियो । उक्त झडपमा २० भारतीय सैनिक मारिएका थिए ।"
तालिवानसँग शान्तिवार्ता दोहामा,"काबुल (राससएएफपी) लामो समयदेखि हिंसात्मक द्वन्द्वबाट आजित अफगानिस्थान शान्तिको बाटोमा अघि बढेको छ । सरकार र तालिवानी विद्रोहीबीच कतारमा अमेरिकाको मध्यस्थतामा वार्ता हुने भएपछि शान्तिको बाटोमा अघि बढ्ने संकेत देखिएको हो । वार्ता टोली तालिवान समूहसँगको शान्तिवार्ता गर्न कतारको दोहातर्फ गएको छ । दुई दशक लामो द्वन्द्व अन्त्य गर्ने उद्देश्यले तालिवान समूहसँग सरकारले वार्ता गर्न लागेको हो । मूलतः मार्चमा सुरु हुने भनिएको वार्ता दुवैतर्फका कैदीहरूको आदानप्रदानको विवादका कारण बारम्बारपछि धकेलिएको थियो । अफगानिस्तान द्वन्द्वमा कम्तीमा दसौं हजार नागरिकको मृत्यु भइसकेको छ । तालिवानसँग प्रत्यक्ष वार्ता सुरु गर्न सरकारी टोली अफगानिस्तानतर्फ हिँडेको छ, वार्ता टोलीका एक सदस्य नादेर नादेरीले ट्वीट गरेका छन् ।अब मेलमिलापको लागि समय तयार छ । हामी एक अर्कासँग कुरा गरेर हाम्रा समस्याहरू समाधान गर्न सक्छौं, अफगानिस्तानको सरकारी टोलीका सदस्यमध्येका अब्दुल हफिज मन्सुरले भने । काबुलमा यसै साता उपराष्ट्रपति आरुल्लाह सालेहलाई लक्षित गरी भएको ध्वंसात्मक घटनामा आफन्त गुमाएका व्यापारी अब्दुल्लाहले वार्ताको हुने खबरले अफगानिस्तानभरि आशा जगाएको बताए । हामी शान्तिका लागि आतुर छौं । अब हत्याहिंसा रोकिनुपर्छ, उनले भने, म भविष्यको बारेमा धेरै आशावादी छैन, तर हिंसा कम गर्न कम्तीमा शान्तिवार्ता एउटा राम्रो र पहिलो कदम हो । अफगानिस्तानको कञ्जुद प्रान्तका बासिन्दा तथा शिक्षिका अमिनउल्लाले स्कुल खुल्नुपर्ने बताए । दुई दशकमा भएका उपलब्धिहरूलाई संरक्षण गर्दै वार्ता अघि बढ्नेमा नागरिक विश्वस्त छन् । वार्ताका लागि नागरिकको मूल सन्देश नै यही हो । हामी जति शान्ति चाहन्छौं, उनले भने, म मेरो स्कुल बन्द भएको देख्न चाहन्न । शान्ति अहिलेको प्राथमिकता हो । नोभेम्बर ४ मा अमेरिकाको राष्ट्रपतीय निर्वाचन छ । अनिश्चित सम्भावनाहरूको सामना गरिरहेका अमेरिकी राष्ट्रपति डोनाल्ड ट्रम्पले अफगानिस्तानको युद्ध अन्त्य गर्न र आफ्ना सेनालाई स्वदेश फिर्ता लैजाने नीतिलाई प्राथमिकता दिँदै आएका छन् । यसका लागि अफगानिस्तानमा तालिवानसँग सरकारको वार्ता सफल नभई सहज छैन । वार्ताको मध्यस्थताका लागि अमेरिकी विदेशमन्त्री माइक पोम्पेओ पनि कतार पुगेका छन् । उनले कतारका लागि हिँड्नुअघि सञ्चारकर्मीसँग कुरा गर्दै अफगानिस्तान सरकार र तालिवानबीचको वार्ता अमेरिकाको सबैभन्दा लामो युद्ध अन्त्य गर्ने ऐतिहासिक अवसर भएको बताएका छन् । बिहीबार बिहान अमेरिकी राष्ट्रपतिको कार्यालय ह्वाइटहाउसमा आयोजित पत्रकार सम्मेलनमा ट्रम्पले भनेका थिए दोहामा हुन लागेको अफगान सरकार र तालिवानबीचको शान्तिवार्ताका लागि विदेशमन्त्री पोम्पेओ जाँदै हुनुहुन्छ । अमेरिकाले अफगानिस्तानमा रहेका आफ्ना सेनाको संख्या कटौती गरेर ४ हजारमा ल्याउने योजना पनि उनले सुनाएका थिए । त्यस्तै उनले इराकमा पनि अमेरिकी सेनाको संख्यामा कटौती गर्ने जानकारी गराएका थिए । अफगानिस्तानमा विगत लामो समयदेखि सशस्त्र संघर्ष गरिरहेको मुख्य विद्रोही समूह तालिवानले पनि एक उच्चस्तरीय प्रतिनिधिमण्डल दोहा पठाएको जनाएको छ । गत फेब्रुअरी महिनामा तालिवान र अमेरिकी प्रतिनिधिबीच दोहामा भएको सम्झौतापछि वार्ताको तयारी सुरु भएको थियो । गत शनिबार मात्र अफगानिस्तानको राष्ट्रिय मेलमिलाप परिषद्का प्रवक्ता फराइदुन ख्वाजुनले अफगान सरकार प्रत्यक्ष वार्ता गर्न तयार रहेको बताएका थिए । तालिवानले आफ्नो समूहका मुख्य न्यायाधीश अब्दुल हकिमलाई वार्ता टोलीको प्रमुखमा नियुक्त गरिएको बताएको थियो । अमेरिकासँग सम्झौता हुनुअघि तालिवान समूहले अफगान सरकारसँग वार्ता नगर्ने अडान राखेको थियो । पछिल्ला केही हप्तामा अमेरिकी सरकारले तालिवानहरूका मागहरू सम्बोधन गरेपछि उनीहरू वार्ताका लागि तयार भएका हुन् । अफगान सरकारले वार्ताका लागि सरकारी र विपक्षीसमेत समावेश गरेर वार्ता टोली बनाएको छ । अमेरिकी विदेश मन्त्रालयले वक्तव्य प्रकाशित गर्दै अफगानिस्तानका लागि अमेरिकी विशेषदूत जाल्मे खलिलजाद पनि वार्ताको प्रगतिका बारेमा दुवै पक्षलाई मनाउन दोहा पुगेको जनाएको थियो ।"
हराए संस्थानका भलिबल टिम,"नेपालको खेलकुद क्षेत्रमा तीन विभागीय टोलीहरू त्रिभुवन आर्मी, नेपाल पुलिस र नेपाल एपीएफ क्लबकै रजगज छ । चाहे त्यो घरेलु उपाधिमा होस् या राष्ट्रिय टोलीमा पर्न । स्तरीय र अन्तर्राष्ट्रिय खेलाडीहरूलाई उनीहरूको स्तरोन्नति र रोजगारी दिनमा यी सुरक्षा संगठनको योगदान अतुलनीय छ ।करिब तीन दशकअघिसम्म ठ्याक्कै यस्तै जिम्मेवारी सार्वजनिक संस्थानहरूले सम्हालेका थिए । खेलकुदमा जनकपुर चुरोट कारखाना, नेपाल विद्युत् प्राधिकरण, नेपाल आयल निगम, शाही नेपाल वायुसेवा निगम, हिमाल सिमेन्टजस्ता संस्थानको नाम आउँथ्यो ।ती संस्थाहरूले राष्ट्रिय टिमका खेलाडीहरूलाई अनुबन्ध गरी रोजगारीको व्यवस्था गरिदिएका थिए । वास्तवमा भन्नुपर्दा नेपाली खेलकुदमा व्यावसायिकताको सुरुआत नै संस्थानहरूले गरेका थिए । क्रिकेटका उत्तम कर्माचार्यले जनकपुर चुरोट कारखानामै जागिरे जीवन सकाए । आफू खेलाडी हुँदा जागिरमा छिरेका फिफा रेफ्री सुरेन्द्र सिख्राकार अहिले पनि नेपाल एयरलाइन्समा कार्यरत छन् ।२०७४ जेठमा सरकारले भलिबललाई नेपालको राष्ट्रिय खेल घोषणा गर्नु भन्दा धेरैअघि देशभर भलिबलको लोकप्रियता चरम थियो । कठिन भौगोलिक बनावट भएको ठाउँमा पनि सहजै खेल्न सकिने यो खेलको राष्ट्रिय प्रतियोगिता २०३० सालदेखि सुरु भएको हो । पहिलो राष्ट्रिय प्रतियोगितामै १४ मध्ये १३ अञ्चलको टिम समावेश हुनु आश्चर्यजनक थियो ।भलिबलको लोकप्रियताकै कारण संस्थानहरूले भलिबल टिम बनाउन चासो दिएका हुन् । तत्कालीन राखेप सदस्यसचिव शरदचन्द्र शाहको पहुँचले पनि संस्थानहरूले उत्कृष्ट खेलाडी समावेश गरी टिम बनाउनुका साथै उनीहरूलाई रोजगारी दिन थालेको हो । चोभारमा अवस्थित हिमाल सिमेन्ट कारखानाले त्यतिबेला राष्ट्रिय टिमका सबै सदस्यलाई अनुबन्ध गरी टिम बनाएको थियो । त्यतिबेलाका उत्कृष्ट खेलाडी दीपक सापकोटालगायत लिएर कृषि विकास बैंकले टिम बनायो । राष्ट्रिय टोलीका कप्तान र पछि संघका महासचिवसमेत बनेका सुनील चौधरी, विष्णु मास्केलगायत सम्मिलित नेपाल विद्युत् प्राधिकरणको टिम थियो ।दीपक सापकोटा र सुनील चौधरी अहिलेको क्रिकेटको भाषामा भन्नुपर्दा पारस खड्का र सन्दीप लामिछानेजस्तै । उनीहरूको लोकप्रियता निकै थियो । बाँकी युवा र जुनियर खेलाडीहरू समावेश गरी नेपाल आयल निगम पछि भलिबलको प्रतिस्पर्धामा होमियो । नेपाल प्रहरीका नायब महानिरीक्षकबाट सेवानिवृत्त भएका रमेश खरेल आयल निगमको टिमका जल्दाबल्दा खेलाडी थिए । यीबाहेक जनकपुर चुरोट कारखाना, शाही नेपाल वायुसेवा निगम, राष्ट्र बैंकको पनि टिम थियो । जनकपुर र शानेवानि विशेषतः फुटबलमा केन्द्रित थियो ।अहिलेको विभागीय टिमहरूको अवस्था जे छ त्यतिबेला संस्थानको टिम पनि त्यस्तै थियो । स्तरीय खेलाडीको जमघट अनि हार्न कहिल्यै नजान्ने । संस्थानबीचको प्रतिस्पर्धा निकै रोचक हुन्थ्यो, तत्कालीन आयल निगम टिमको प्रशिक्षण सम्हालेका कपिलकिशोर श्रेष्ठले कान्तिपुरसँग भने, संस्थानले खेलाडीहरूलाई रोजगारी दिएको थियो । स्थायी अनुबन्ध पाएकाहरू अहिले पनि त्यहाँ काम गरिरहेका छन् । आर्थिक रूपमा सवल भएपछि उनीहरूको प्रदर्शन पनि एकरुपको हुन्थ्यो ।२०३५ सालपछिका डेढ दशक नेपाली भलिबलमा संस्थानकै टिमहरूको राज रह्यो । राष्ट्रिय टोलीको छनोट पनि यस्तै टिमको प्रतिस्पर्धाबाट हुने गरेको थियो । त्यतिबेला प्रतियोगिताहरू कम हुने, राजधानीबाहिर नगन्य प्रतियोगिता हुनुका साथसाथै संस्थानहरू आर्थिक संकटमा जाने र नेतृत्व परिवर्तन भएसँगै खेलकुदलाईहेर्ने दृष्टिकोणमा परिवर्तन आउँदै जानुले बहुदलीय व्यवस्थाको सुरुआतपछि संस्थानले भलिबल टिमलाई निरन्तरता दिन सकेनन् ।त्यतिबेला वर्षको ४५ वटा प्रतियोगिता हुन्थ्यो । ती सबै काठमाडौं केन्द्रित थिए । वर्षमा एकपल्ट विराटनगरमा भारतीय टिमसहितको प्रतियोगिता आयोजना हुन्थ्यो, राष्ट्रिय टोलीका प्रशिक्षक रहिसकेका श्रेष्ठले भने, संस्थानको टिमले संघको आधिकारिक प्रतियोगिता खेल्न पाउँदैनथे, बृहत राष्ट्रिय खेलकुदमा पनि उनीहरूलाई समावेश गराइएन । अहिलेजस्तो विभागीय टिमले राष्ट्रिय खेलकुदमा सहभागिता जनाउन पाउने व्यवस्था गरिदिएको भए सायद संस्थानको टिम अहिलेसम्म रहन्थे कि राष्ट्रिय प्रतियोगिता भनेको त्यतिबेला गौरवको कुरा हुन्थ्यो । वर्षभरि संस्थानबाट खेल्ने, राष्ट्रिय प्रतियोगितामा चाहिँ अञ्चलको टिमबाट खेल्नुपर्ने अवस्था थियो ।करिब १२ वर्ष राष्ट्रिय भलिबल टिमबाट अन्तर्राष्ट्रिय प्रतिनिधित्व गरेका विष्णु मास्केले नेपाल विद्युत्प्राधिकरणको टिमबाट क्लबस्तरको प्रतियोगिता खेले । राष्ट्रिय खेलकुदमा समावेश गरिदिएको भए संस्थानको टिमले निरन्तरता पाउँथ्यो कि जस्तो उनलाई लागेको छ । मैले सुरुमा आयल निगमबाट खेलें । हामीले वर्षमा ४५ प्रतियोगिता खेल्थ्यौं, ती काठमाडौंमै आयोजना हुन्थे । पछि विद्युत् प्राधिकरणमा स्थायी नियुक्तिसहित अनुबन्ध भएँ, प्राधिकरणमा लेखापालको रूपमा कार्यरत मास्केले भने, अहिलेको आर्मीपुलिसको टिमजस्तै राम्रो खेल्नेबित्तिकै संस्थानले टिममा बोलाइहाल्थ्यो ।सशस्त्र प्रहरीका महानिरीक्षक बनेका दुर्जकुमार राई लामो समय अन्तर्राष्ट्रिय भलिबल खेलाडीको रूपमा रहे । कोसी अञ्चलको टिमबाट राष्ट्रिय प्रतियोगिता खेलेका उनले संस्थानको टिमबाट खेलेनन् । संस्थानले खेलकुद क्षेत्रमा लगानी निरन्तरता दिन नसक्नुमा सम्बन्धित संस्थानकै आर्थिक संकट जिम्मेबार रहेको उनको अनुभव छ । सार्वजनिक संस्थानहरू कालान्तरमा घाटामा जान थाले । हिमाल सिमेन्टको हविगत हामी सबैले देखिहाल्यौं । त्यसबाहेक संस्थानको नेतृत्व परिवर्तन भइराख्दा नेतृत्वअनुसार खेलकुद रणनीति बन्ने गर्दथ्यो । खेलकुद नबुझेका नेतृत्वले टिमलाई निरन्तरता दिनु भनेको खर्च बढाउनु हो भन्ने मानसिकता राख्न थाले र खेलकुदमा लगानी हट्यो, राईले भने ।पूर्वखेलाडी मास्केले संस्थानलाई खेलकुदमा आकर्षित गर्न सरोकारवाला निकायजस्तै नेपाल भलिबल संघ र राष्ट्रिय खेलकुद परिषद् (राखेप) असमर्थ भएको गुनासो गरे । नेपाल भलिबल संघका महासचिव जितेन्द्रबहादुर चन्दको पनि यो भनाइमा आंशिक स्वीकारोक्ति छ । यसमा केही राजनीतिक कुराहरूले पनि असर गरेको जस्तो लाग्छ । त्यसबाहेक त्यतिबेला संस्थानहरू आर्थिक रूपमा धराशायी बनेका थिए र खेलाडीहरू पनि अधिक महत्त्वाकांक्षी भएका थिए । संस्थानको जागिरमा रहेका केही खेलाडीहरू विदेश पलायन भए । कतिसम्म भने भलिबल संघका तत्कालीन अध्यक्ष नै पलायन भए, चन्दले भने, तत्कालीन सदस्यसचिव शरदचन्द्र शाहले आफ्नो पहुँचसमेतको प्रयोग गरी संस्थानमार्फत भलिबलमा लगानी भित्र्याएका हुन् । तर भलिबल संघका तत्कालीन नेतृत्वले त्यसलाई दिगो राख्न सकेन । उनीहरूले राष्ट्रिय खेलकुदमा संस्थानको टिम समावेश गर्ने पहल गर्नुपर्थ्यो ।त्यतिबेला धराशायी भएका भनिएका संस्थानमध्ये केही संस्थानहरू अहिले आर्थिक रूपमा सुदृढ छ । त्यसो भए उनीहरूलाई पुनः भलिबलमा आकर्षित गरी घरेलु भलिबललाई प्रतिस्पर्धात्मक र खेलाडीको आर्थिक सुरक्षाका लागि पहल गर्न सकिन्छ त ? महासचिव चन्द भन्छन्, सकिन्छ । तर अहिलेसम्म संघले त्यस्तो पहल चाहिँ गरिसकेको छैन । नेपाल विद्युत् प्राधिकरण, राष्ट्र बैंक, आयल निगम, कृषि विकास बैंकलगायतको आर्थिक अवस्था अहिले सुदृढ छ । भलिबल राष्ट्रिय खेल भइसकेको अहिलेको स्थितिमा उनीहरूलाई यो खेलमा पुनः लगानी गर्न पहल गर्न सकिन्छ । तर अहिलेसम भएको छैन, उनले थपे । यद्यपि राष्ट्रिय वाणिज्य बैंकको प्रायोजनमा राष्ट्रियस्तरको भलिबल प्रतियोगिता भइरहेको छ ।"
क्रिकेट सम्राट सँगको त्यो साइनो,"विश्व स्वास्थ्य संगठनले कोभिड१९ बाट पाठ सिकेर अर्को महामारीका लागि तयार हुनुपर्ने बताउनुअघि नै भारतीय क्रिकेट म्यागेजिन क्रिकेट सम्राट बोल्ड भइसकेको थियो । ४२ वर्षदेखि प्रकाशित निकै लोकप्रिय यो म्यागेजिन कोरोनाले उग्र रूप लिँदै गर्दा प्रकाशन बन्द गर्ने निर्णय गरेको थियो ।सन् ८०९० को दशकमा पाठकसामु क्रान्ति गरेको क्रिकेट सम्राटको उचाइ १० वर्षयता तल झर्न सुरु भइसकेको थियो । विश्व इन्टरनेटमा प्रवेश गरेपछि यसको प्रभाव विस्तारै कम हुँदै गयो । २१ औं शताब्दीमा घस्रिँदै संघर्ष गरिरहेको क्रिकेट सम्राट कोरोनाको कहर सुरु हुँदै गर्दा ढल्यो । क्रिकेटमा तथ्यांकको ठूलो खेल हुन्छ । क्रिकेट सम्राट अर्धशतक बनाउन ८ अंकले चुके पनि महत्त्वपूर्ण इनिङ्स खेल्न सफल भयो । भारतीय क्रिकेटले यो इनिङ्स भुल्ने छैन । मुम्बईबाट दसैंमा चुरामणि दाइ नवलपरासी घर आउँदा मैले पहिलो पटक सन् १९९२ मा क्रिकेट सम्राटको स्वाद पाएको थिएँ । भारतीय मिडियामा अहिलेजस्तो एकद्वार प्रणालीको समाचार त्यतिखेर पटक्कै थिएन, कम्तीमा क्रिकेट सम्राट हेरेर त्यो बुझ्न सकिन्थ्यो । पाकिस्तानले विश्वकप जितेको वर्ष थियो त्यो । क्रिकेट सम्राटमा पाकिस्तानी क्रिकेट ग्ल्यामर्स टोलीको रूपमा थियो । पाकिस्तानी खेलाडी क्रिकेट सम्राटको क्यापले सजिएका देखिन्थे । सायद क्रिकेट सम्राटले उनीहरूलाई प्रायोजन गरेको थियो । यस्तो लाग्थ्यो, राष्ट्रिय टोलीको क्यापभन्दा क्रिकेट सम्राटकै क्यापको धेरै महत्त्व थियो ।नेपालमा पनि यसको ठूलै प्रभाव थियो भन्न सकिन्छ । काठमाडौंको आरएनएसीदेखि जनकपुरको रामानन्द चोकसम्म र झापाको मेची रंगशालादेखि नेपालगन्जको मंगलप्रसाद माविको क्रिकेट मैदानसम्म क्रिकेटका व्यक्तिलाई क्रिकेट सम्राट ले तानेको थियो । सुनील गावस्करको १० हजार १ सय २२ रनको टेस्ट कीर्तिमान होस् या कपिल देवको ४ सय ३४ टेस्ट विकेट या जावेद मियादादले शारजहाँमा अन्तिम बलमा चेतन शर्मालाई छक्का प्रहार गर्दै बटुलेको विजयी रन । क्रिकेट सम्राटले सबै तथ्य, तथ्यांक हुबहु समेटेको हुन्थ्यो ।इन्डियन एक्सप्रेसको पोडकास्टमा गौरव भाटियासँग पत्रकार दक्ष पनवरले तत्कालीन भारतीय राष्ट्रिय दैनिकहरूले क्रिकेटको समाचार सामान्य तरिकाले दिने र क्रिकेट सम्राटको फरक लेखाइ नै लोकप्रियताको आधार भएको जनाएका छन् । पनवरले पोडकास्टमा भनेका छन्, हिन्दी भाषाको पत्रिकामा त्यस्तो कवितात्मक लेखाई नै हुँदैनथ्यो । राष्ट्रिय दैनिकले नदिएका वा दिन बिर्सेका समाचार मासिक क्रिकेट सम्राटमा एक्सक्लुसिभ बनेर आउँथ्यो । विनोद काम्बलीले माइनर काउन्टीमा एकै ओभरमा प्रहार गरेको ६ छक्का राष्ट्रिय दैनिकका लागि बासी र महत्त्वहीन समाचारले पाठकलाई लठ्याउन क्रिकेट सम्राट माहिर थियो । क्रिकेटर जे अरुण कुमारले सर्प घाँटीमा बेरेर हिँड्ने गरेको समाचार क्रिकेट सम्राटबाहेक अरू कतै आएको देखिँदैनथ्यो । भारतका तत्कालीन कप्तान मोहम्मद अजहरुद्दिनको यो म्यागेजिन सर्वाधिक आलोचक थियो । भारतले कम जित्ने भएर होला अजहरुद्दिनलाई लखेट्न छाड्दैनथ्यो । तर त्योसँगै उनी जत्तिको कलात्मक ब्याट्सम्यान नरहेको भनी फुरुङ्ग उचाल्न पनि पछाडि पर्दैनथ्यो सम्राट ।रणजी र दिलीप ट्रफीमा के प्रतिस्पर्धा हुन्थ्यो र ? त्योभन्दा बढी प्रतिस्पर्धा क्रिकेट सम्राटले मुम्बई, दिल्ली र कर्णाटक क्षेत्रमा कस्को बढी वर्चस्व भनेर लेखेका कथाले पाठकबीच गराउँथ्यो । कहिले महाराष्ट्रका ६ खेलाडी भारतीय टोलीमा त कहिले कर्णाटक क्षेत्रका ५ खेलाडी राष्ट्रिय टोलीमा भनेर पाठकलाई जिज्ञासु बनाउने लेख क्रिकेट सम्राटमै छापिन्थ्यो । सचिन तेन्दुलकर र ब्रायन लारामा को उत्कृष्ट भन्ने बहस यी दुई खेलाडी शीर्ष लयमा हुँदा प्रत्येक अंक जस्तोमा आउँथ्यो । तेन्दुलकरले लाराको समकक्षमा पुग्न त्यो भन्दा अगाडि आफ्नै बालसखा विनोद काम्बलीसँग प्रतिस्पर्धा गर्नुपरेको थियो, क्रिकेट सम्राटकै लेखहरूका कारण । १९९२९३ मा इंग्ल्यान्ड र जिम्बावेविरुद्ध टेस्टमा लगातार दुई दोहोरो शतक बनाएपछि क्रिकेट सम्राटले काम्बलीलाई रन मेसिन को उपनाम दिँदै चार तस्बिरसहित पहिलो पृष्ठमा छाप्यो । क्रिकेट सम्राटको लेखाइ हुन्थ्यो, काम्बलीले तेन्दुलकरलाई धेरै पछाडि पारिसकेका छन् । अहिले अटोग्राफ लिन आउने तेन्दुलकरसँग भन्दा काम्बलीसँग भीड हुन्छ । त्यही लहलहैमा क्रिकेट सम्राटले दिएको ठेगानामा काम्बलीलाई पत्र पठाउन पनि पछि परिएन ।विश्व क्रिकेटको कुनै खेल छुट्यो भने एक महिनापछि आउने क्रिकेट सम्राटले त्यसलाई ताजगी गरिदिन्थ्यो । अहिलेको सन्दर्भमा भन्ने हो भने कुनै खेल टेलिभिजनमा प्रत्यक्ष प्रशारण छुटेर हाइलाइट्स हेरेजस्तै । मध्यपृष्ठमा आउने भारतका मात्र नभई अन्य देशका खेलाडीको पोस्टरले धेरै क्रिकेटप्रेमीको घरका भित्ता सजिएको हुन्थ्यो । त्यही पोस्टर देखेर कति क्रिकेटतर्फ आकर्षित भए होलान् भनेर सहजै अनुमान लगाउन सकिन्छ । क्रिकेट सम्राट त्यतिखेरको क्रिकेट आवाज थियो, जतिखेर सबैको घरमा टेलिभिजनको पहुँच हुन्थेन । क्रिकेट सम्राटको कसैसँग प्रतिस्पर्धा हुन्थ्यो भने त्यो अल इन्डिया रेडियोको कमेन्ट्रीसँग ।क्रिकेट सम्राटको एउटै ठूलो कमजोरी इन्टरनेटमा नआउनु थियो । यो ठूलो फ्याक्टर थियो । यसका लोकप्रिय पत्रकार चरणपाल सिंह सोबती पनि क्रिकेट सम्राटजस्तै रहे । इन्टरनेटमा कहींकतै उनको प्रोफाइल भेटिन्न । अहिले उनी कहाँ छन्, कस्तो अवस्थामा छन् धेरैले पत्ता लगाउन सकेका छैनन् । आइफोन आएपछि ब्ल्याकबेरी फोन कहाँ छ भनेर तुलना गरेजस्तै छ, इन्टरनेट आउनुअघि र पछिको क्रिकेट सम्राट ।खेलकुद पत्रकार साथीहरूमाझ एक पटक सोबतीको नाम आयो । जसतर्फ इंगित गर्न खोजिँदै थियो उही पत्रकार साथीले फ्याट्ट भनिहाले, यो नाम त मैले कताकता सुने जस्तो लाग्यो । उनको यो अभिव्यक्तिपछि हामी केही साथी मजाले हाँस्यौं । भएको के थियो भने ती साथीले क्रिकेट सम्राटको लेख हुबहु सारेर छापेका थिए आफ्नो बाइलाइनमा । उनले न क्रिकेट सम्राट, न त लेखका लेखेका सोबतीलाई त्यसको श्रेय दिएका थिए । त्यो हामी केहीले थाहा पाइसकेका थियौं । एकछिनमै यसको पोल खुल्दा उनी रातोपिरो भइहाले ।ती साथीलाई मलगायत जसले गिज्याएका थियौं, सबै प्रत्यक्ष अप्रत्यक्ष रूपमा नै क्रिकेट सम्राट र सोबतीको लेखबाट प्रभावित थियौं । क्रिकेट सम्राट आएलगत्तै राम्रो क्रिकेट आर्टिकल त पढिहाल्थ्यौं, त्यसबाहेक सोबतीको कति लेख आएका छन् भनेर गन्दै पढ्नुको मज्जा नै अर्को हुन्थ्यो । त्यतिखेरसम्म बाइलाइन को अर्थ त के थाहा हुनु, जे थियो सोबतीको लेख कतिवटा आएको छ भनेर सुरु हुन्थ्यो । भारतमै राष्ट्रिय दैनिकमा आफ्नो बाइलाइन हालेर सोबतीको लेख छाप्दा धेरै समातिएको पनि सुन्न पाइन्थ्यो ।धेरै खेलाडीमात्र नभएर धेरै पत्रकारका लागि पनि आदर्श व्यक्तित्व थिए सोबिती । पोडकास्टमा भाटियासँग पनवरले सोबितीको लेखाइ असाधारण भएको बताउँदै क्रिकेट लेखनमा उनी रकस्टार नै भएको बताएका छन् । क्रिकेट सम्राटको प्रभाव आफूमा परेको सहज स्वीकार्दै पनवर भन्छन्, यो म्यागेजिन हाम्रो बाल्यकालको एउटा टुक्रा थियो भने वयस्क भएपछि पत्रकारिता क्षेत्रमा प्रवेश गर्न यो एउटा आधार बन्यो । पहिला यो निकै लोकप्रिय म्यागेजिन हो र अहिलेको भर्जनमा भाइरलजस्तै । १० वर्षअघिदेखि यो म्यागेजिन ओरालो लागेको थियो, त्यतिखेर पनि यो १ लाख प्रति बिक्री हुन्थ्यो । पढ्ने हिसाबमा हेर्ने हो भने यसको प्रभाव दस गुणा बढी हुन्थ्यो । भारतको शीर्ष १० म्यागेजिनमा यो पर्थ्यो । हिन्दी भाषामा तेस्रो नम्बरमा थियो । प्रतियोगिता दर्पण, सरल सलील, निरोग धाम यस म्यागेजिनको वरिपरि थिए सर्वाधिक बिक्री हुनेमा ।भारतले सन् १९८३ को विश्वकप जितेको ५ वर्षअगाडि क्रिकेट सम्राटको पहिलो संस्करण बजारमा आएको थियो । यस म्यागेजिनले भारतीय क्रिकेटलाई एउटा ब्रान्ड बनाइदियो । हक्कीको हकमा यस्तो केही भएन । भारतले ओलम्पिकमा आठ पटक हक्कीको स्वर्ण जितेको छ । पनवर भन्छन्, हक्की सम्राट भनेर कुनै म्यागेजिन निस्किन्थ्यो भने भारतीय हक्कीको यस्तो दुर्दशा हुँदैनथ्यो । १९८० मा भारतले पछिल्लो पटक ओलम्पिकमा हक्कीको स्वर्ण जितेको थियो । त्यसयता हक्कीको पतन रोकिएको छैन ।सन् २०१६ को हाम्रो लन्डन यात्रा क्रिकेटकै लागि थियो । त्यहाँ पनि हामीलाई नेपाली क्रिकेट र क्रिकेट सम्राटको भूतले छाडेन । ग्रिनविचतिर लाग्दै गर्दा म, आदर्श ढकाल र कौशल अधिकारीबीच राष्ट्रिय टोलीमा सिद्धान्त लोहनीले पर्याप्त नपाउनुको कारणबारे बहस चल्दैथियो । कौशलले आफ्नो भनाइ राखिहाले, नेपाली क्रिकेटले सिद्धान्तलाई नजरअन्दाज गर्यो । मेरो कान नजरअन्दाज शब्दले एक्कासि ठाडो भएर आयो र कौशललाई सोधिहाले, क्रिकेट सम्राट खुबै पढेका रहेछौं । कौशलले मेरो प्रश्नलाई लुकाउन खोजेनन्, बरु उल्टै भने, जे जति क्रिकेट बुझेको छु, त्यसको सुरुआत क्रिकेट सम्राटले नै गरेको हो ।क्रिकेट सम्राटमा क्रिकेटबाहेक अरू कुनै शब्द बढी आएको छ भने त्यो सम्भवतः नजरअन्दाज नै थियो होला । क्रिकेट सम्राटले खेलाडी छनोटको विषय सम्भवतः सबैभन्दा बढी उठान गरेको थियो । आकाश मल्होत्रा, अमोल मजुमदार, आशिष कपुरदेखि विक्रमसिंह राठौरले भारतीय टोलीबाट मौका पाउँदै नपाएको वा धेरै पाइरहेको स्टोरीमा नजरअन्दाज शब्द भरिपूर्ण हुन्थ्यो । यसैबाट प्रभावित भएर पत्रकारिताको सुरुआतमा मेरो खेलाडी छनोटमै पहिला आँखा जान्थ्यो र नजरअन्दाज शब्द प्रयोग गर्ने गर्दथें । तर त्यो शब्द छापिँदैनथ्यो, त्यो आयातित शब्द रहेछ । अर्थात हिन्दी भाषाको शब्द ।अहिलेको क्रिकइन्फो डटकमको प्रभाव जे छ त्यो पहिला क्रिकेट सम्राटमै हुन्थ्यो । ग्रिनविचको भूमध्यरेखाले विश्वलाई दुई भागमा विभाजन गरेजस्तै क्रिकेट सम्राट र क्रिकइन्फोलाई दुई पाटामा राख्न सकिन्छ । अहिलेको क्रिकेट सम्राट भनौं क्रिकइन्फोमा के छैन, १८७७ मा खेलिएको विश्वको पहिलो टेस्टदेखि नेपाली महिला क्रिकेट खेलाडी अप्सरी बेगमको सबै तथ्यांक यसैमा छ । क्रिकेट सम्राटको प्रभाव नेपाली क्रिकेटमा पनि धेरै छ । गुल्मीमा जन्मेपछि सोमपाल कामी तीन वर्षको उमेरदेखि आफ्नो परिवारसँग पन्जाबमा बस्दै आएका थिए । नेपालले २०१३ मा बर्मुडामा आश्चर्यजनक ढंगले विश्व क्रिकेट लिग डिभिजन ३ को उपाधि उचालेको समाचार क्रिकेट सम्राटमा थियो । त्यही पढेर सोमपाल क्रिकेट खेल्न ७ वर्षअघि नेपाल आएका थिए । एकदिवसीय अन्तर्राष्ट्रियमा नेपालको पहिलो विकेटसँगै सोमपालले प्रमुख तीब्र बलरका रूपमा आफूलाई उभ्याइसकेका छन् ।एसएलसी दिएर फुर्सदका बेला विशेषगरी म र साथी प्रसिद्धका लागि क्रिकेट सम्राट एउटा परिवारजस्तै थियो । माघमा एसएलसी परीक्षा दिएर साउनभदौसम्म नतिजा पर्खदा क्रिकेट सम्राटले प्रत्येक महिना हामीलाई राम्रै खुराक दिन्थ्यो । खल्ती टक्टकाएर २५ रुपैयाँ जम्मा गरेर क्रिकेट सम्राट किन्नु बाध्यता हामी दुवैको थियो । प्रत्येक संस्करणका लागि हामी दुवैको संयुक्त लगानी हुन्थ्यो । एक जनाले मात्र किन्नुपरे स्कुले हामी दुवै ठिटालाई अप्ठ्यारो हुन्थ्यो । जसोतसो २५ रुपैयाँ जुटाएपछि हामी बसेको ठाउँबाट १८ किलोमिटर बस चढेर जनकपुर गई पत्रिका किन्नलाई भाडा जुटाउनुपर्ने अर्को समस्या थियो । त्यसैले पालैपालो गरेर म र प्रसिद्धमध्ये एक जनकपुर जान्थ्यौं । अझ बस भाडा नतिर्न अनेक चाल चल्नु र जोखिम मोल्नुपर्थ्यो । बस गुड्ने बेलामा पछाडिबाट छतमा गएर चढ्यो अनि जनकपुर पुगेर रोकिनु ठीकअगाडि फुत्त झरिहाल्थ्यौं ।क्रिकेट सम्राटको लोकप्रियता चुलिँदै गर्दा यसले मेरो र बालसखासँगको सम्बन्धमा विखण्डन ल्याइदियो । भारतले सन् १९९३ मा पाँच राष्ट्रसम्मिलित हिरो कप आयोजना गर्दै थियो । क्रिकेट सम्राटले त्यसमा विशेषांक निकालेको थियो, अझ भारतका सबै खेलाडीको हस्ताक्षरसहितको अटोग्राफ पनि थियो । विशेषांक भएकाले त्यो केही महँगो बनाएर नेपाली ४० रुपैयाँ पुर्याइएको थियो । जसोतसो यसपटक पनि क्रिकेट सम्राट किनेर ल्याइयो, झन् विशेषांक भएकाले छाड्ने कुरै थिएन । पढ्न त पालैपालो भएकाले कुनै समस्या थिएन । त्यो भारतीय खेलाडीको हस्ताक्षर रहेको अटोग्राफ कसले राख्ने भनेर किचलो सुरु भयो । प्रसिद्ध भने पाकिस्तानी क्रिकेट समर्थक थिए, उनले त्यही पनि भारतीय खेलाडीको त्यो अटोग्राफ आफैं राख्ने भए ।हाम्रो बोलचाल बन्द भयो । क्रिकेट सम्राटमा आएको त्यही अटोग्राफ नपाएका कारण । त्यसयता म काठमाडौं आएँ । उनी पनि काठमाडौं आइसकेका रहेछन् । मलाई उनी काठमाडौंमा कता बसेका छन् र के गर्दैछन् केही थाहा थिएन, सायद उनको हकमा पनि यही लागू भएको थियो । दुवैले एकअर्कालाई मतलब गर्न छाडेका थियौं । म कुन कलेजमा पढिरहेको प्रसिद्धलाई थाहा थिएन । एक दिन आश्चर्य भयो । उनी मलाई भेट्न टुप्लुक्क कलेज नै आइपुगे । हाम्रो बिग्रिएको सम्बन्ध आइसब्रेक गर्न क्रिकेट सम्राटको नयाँ अंक उनको हातमा थियो ।"
