शीर्षक,विवरण
गुजारा नचलेपछि फेरि भारततिरै,"उनका अनुसार घर फर्कनेहरूले रोजगारी गुमाएर आउनु परेको र जानेहरूले रोजगारी खोज्न भन्ने गरेका छन् । गौरीफन्टा नाकामा खटिएका सशस्त्र प्रहरी बलका इन्स्पेक्टर राजेन्द्र कुँवरका अनुसार पछिल्लो एक सातामा १ हजार ३ सय ५ जना नेपाली भारत पसेका छन् । भदौ १ देखि १० सम्ममा भारत जानेको संख्या ८ सय ४४ थियो । नेपालीहरू ठूलो संख्यामा महाराष्ट्रको मुम्बई, गुजरातको सुरत र पञ्जाबका सहर पनि जाने गरेका छन् । कामका लागि भारत पस्ने केहीसँग रासन (आधार) कार्ड छ, कसैसँग छैन । भारतीय सुरक्षाकर्मीले आधार कार्ड बोकेका परिवार वा भारतीय कम्पनीले मजदुरका लागि पास पठाएकालाई मात्र प्रवेश गर्न दिएको छ । रासन कार्ड नभएकाहरू कार्ड भएका परिवारको सदस्य भएर भारत पस्ने गरेका छन् । उनीहरूले आफूहरूलाई काम गर्न जाने ठाउँबाट गाडी बुकिङ गरेर नाकासम्म मगाएको बताएका छन् ।कोरोना त्रासले गत जेठमा परिवारसहित घर आएका कैलालीको लम्कीचुहा नगरपालिका२ बगौराका प्रेम सन्ज्याल फेरि सुरत फर्केका छन् । लामो समयदेखि भारतमा परिवारसहित बस्दै आएका उनीसँग उतैको रासन कार्ड छ । उता सम्पर्क गरी गाडी बुकिङ गरेर पठाउन लगाएका हौं, सन्ज्यालले भने, यतै बसेर कसरी धान्ने ? उनकै हूलमा परिवारसहित सुरत जान लागेका लम्कीकै देवीराम खनाल पनि थिए । कोरोनाको डरले घर फर्कियौं, उनले भने, यहाँ के खाने ? काम केही पाइँदैन, आफैं केही गर्न सकिने अवस्था पनि छैन । मरे उतै मरौंला ।उनले वर्षौंदेखि भारतमा आधार कार्ड बनाएर परिवारसहित बसिरहेका आफूजस्तै धेरै परिवार कोरोनाका कारण नेपाल आए पनि यहाँ भोकले मर्ने डरले फर्कन लागेको बताए । गाउँमा बेरोजगार भएका गरिब परिवारका अरूलाई पनि उतै लगिरहेको उनले बताए । घरमा बालबच्चा भोकै मर्ने अवस्था आएपछि बाहिर निस्कनु परेको लम्कीकै भरत बिष्टले बताए । परिवारलाई रोगको डर छैन, उनले भने, परिवार कसरी पाल्ने चिन्ता मात्रै हुन्छ ।"
घन्टौं लाम बस्दा १० किलो,"सुदूरपश्चिममा पनि हाहाकारधनगढी सुदूरपश्चिममा युरिया मल नपाउँदा किसानले धानमा टप ड्रेसिङ गर्न पाएका छैनन् । धान हुर्केर बाला निस्कन लागेका बेला टप ड्रेसिङका लागि युरिया मल चाहिन्छ । मल आपूर्ति गर्ने कृषि सामग्री कम्पनी र साल्ट ट्रेडिङ कर्पोरेसनका गोदाम रित्ता छन् ।कैलालीको थापापुरका गंगा चौधरीले धान रोप्ने बेला डीएपी मलको अभाव पनि खेप्नुपरेको बताए । सधैं रासायनिक मल प्रयोग गर्दै आएको जमिन हो, मल नहाले उत्पादन नै हुँदैन, उनले भने, चाहिएका बेला कहिल्यै मल पाइँदैन । सरकारले हामीलाई मल मात्रै उपलब्ध गराउन सके पनि धन्य हुने थियौं ।कम्पनीको प्रदेश कार्यालयका स्टोरकिपर रूपबहादुर कुँवरले कोरोना महामारीका बेला ढुवानीकर्ताले विदेशबाट ल्याउन नसक्ने जनाएकाले असोजअघि युरिया आपूर्ति हुन नसक्ने केन्द्रीय कार्यालयबाट जानकारी आएको बताए । उनका अनुसार यतिबेला कम्पनीले सुदूरपश्चिमका किसानका लागि १५ हजार टन युरिया, ५ हजार टन डीएपी र १ हजार टन पोटास माग गरेको छ । भैरहवा केन्द्रीय डिपोमा डीएपी २ सय ५० टन जति आइरहे पनि युरियाको तत्काल सम्भावना नभएको कुँवरले बताए ।"
२२ अस्पतालमा रेमडेसिभिर निःशुल्क,"ॅतलब खुवाउनै गाह्रो छ, रेमडेसिभिर कसरी निःशुल्क दिने ?सरकारी अस्पतालका चिकित्सकहरूले भने बिरामीलाई रेमडेसिभिर निःशुल्क दिन नसकिने बताएका छन् । सरकारीस्तरमा पहिलो पटक रेमडेसिभिर औषधि प्रयोग गरेको टेकुस्थित सहिद शुक्रराज ट्रपिकल तथा सरुवा रोग अस्पतालका निर्देशक डा सागर राजभण्डारीले हालसम्म बिरामीले नै यस औषधिको पैसा तिर्दै आइरहेको बताए । औषधि प्रयोग गर्न स्वीकृति दिइएकोबारे सुनेको हुँ तर आधिकारिक पत्र आएको छैन, उनले भने, त्यसमाथि व्यवस्थापन कसरी सहज बनाउने भन्ने प्रक्रियामा लगिएको छैन । मुख्य कुरा त अस्पतालमा बजेट छैन, कर्मचारीले तलब खान पाएका छैनन् । उनका अनुसार टेकु अस्पतालमा हाल ४० देखि ५० भाइल रेमडेसिभिर मौज्दात छ । बिरामीका लागि आवश्यक पर्यो भने चिकित्सकको आग्रहअनुसार औषधि व्यवस्था गरिने पनि उनले बताए । हाल बजारमा यो औषधिलाई न्यूनतम ६ हजार ४ सय रुपैयाँ पर्छ । उनका अनुसार एक बिरामीलाई ६ देखि ११ वटा भाइल आवश्यक पर्छ । तर, औषधि महँगो रहेको र तत्कालै अस्पतालले बिरामीलाई निःशुल्क दिन सक्ने अवस्था नरहेको उनले बताए ।हालसम्म टेकु अस्पतालमा करिब १२ जनाको यस औषधिबाट उपचार भइसकेको छ ।त्रिवि शिक्षण अस्पतालका कोभिड व्यवस्थापन समिति संयोजक डा सन्तकुमार दासले अहिले औषधि किनेर बिरामीलाई निःशुल्क दिने र पछि सरकारले यसको पैसा तिर्ला भनेर विश्वास गर्न नसकिने बताए । जोखिम भत्ता त पाइएको छैन, तलब खुवाउन गाह्रो भइरहेको छ, यस्तो अवस्थामा कसरी औषधि किनेर बिरामीहरूलाई निःशुल्क दिनु ?, उनले प्रश्न गरे ।वीरगन्जस्थित नारायणी अस्पतालका मेसु डासञ्जय ठाकुरले यो निर्णयबारे जानकारी नभएको बताए । उनका अनुसार अहिलेसम्म अस्पतालमा उपचाररत कसैबाट पनि यो औषधिका लागि पैसा लिइएको छैन । सीडीओ कार्यालयबाट हामीले माग गरेपछि पाउने गरेका छौं, उनले भने, सरकारले यसबापत पैसा दिए पनिनदिए पनि पछिको कुरा हो । आज मात्रै ५० वटा स्टक राखेका छौं ।विराटनगरको कोसी अस्पतालमा संक्रमितको उपचारका लागि रेमडेसिभिरको हालसम्म प्रयोग भएको छैन । अहिलेसम्म प्रयोग गरेका छैनौं । छलफलको विषय भने हो । यो औषधि नै चलाउनुपर्ने केसमा चलाइन्छ पनि, अस्पतालका कोभिड इन्चार्ज डाज्ञानबहादुर बस्नेतले भने ।पाटन अस्पतालका निर्देशक डारवि शाक्यले यो औषधि पाउनै गाह्रो भएको बताए । उनका अनुसार हालसम्म मन्त्रालयबाट संक्रमितहरूलाई उक्त औषधि दिन मौखिक सूचना मात्रै आएको छ । भर्पाइ सम्बन्धमा मन्त्रालयले मौखिक सूचना मात्रै दिएको छ, उनले भने, यद्यपि अहिलेसम्म बिरामीलाई निःशुल्क दिएका छौं ।"
उपत्यकामा निषेधाज्ञा २४ गतेसम्म तर केही खुकुलो,"कतै खुकुलो, कतै थपियोजिल्ला प्रशासन कार्यालय मोरङले बुधबारदेखि निषेधाज्ञालाई भदौ २२ सम्म खुकुलो बनाएको छ । प्रमुख जिल्ला अधिकारी कोषहरि निरौलाद्वारा जारी निषेधाज्ञा आदेशमा खाद्यवस्तु, इन्धन, खाना पकाउने ग्यास, तरकारी, फलफूल, दुध, डेरी, हार्डवेयर र कपडा पसललगायतलाई बिहानदेखि बेलुकी ४ दिनसम्म खोल्ने दिने उल्लेख छ ।जिल्ला विपद् व्यवस्थापन समितिले सुनसरीमा जारी निषेधाज्ञा केही खुकुलो गर्ने निर्णय गरेको छ । राति ९ बजेदेखि बिहान ५ बजेसम्म हिँडडुलमा भने प्रतिबन्ध लगाएको छ ।जिल्ला प्रशासन कार्यालय सिरहाले साउन ३२ देखि जारी गरेको निषेधाज्ञा भदौ २७ सम्मका लागि बढाएको छ । कोरोना जोखिम बढेपछि गोरखाको गोरखा नगरपालिकाका५ र पालुङटारका २ वटा वडा सिल गरिएको छ । बझाङमा पनि बुधबार रातिदेखि एक साताका लागि जिल्लाभर निषेधाज्ञा जारी गरेको छ ।"
कोरोनाले थप १० जनाको मृत्यु,"चार दिनको फरकमा आमाछोराको मृत्युभक्तपुरको मध्यपुर थिमि नगरपालिका७ नगदेशका कोरोना संक्रमित ४० वर्षीय पुरुषको पाटन अस्पतालमा मृत्यु भएको छ । नगरप्रमुख मदनसुन्दर श्रेष्ठका अनुसार भदौ २ गतेदेखि उपचाररत उनको मंगलबार राति मृत्यु भएको हो । गत शनिबार उनकी ६२ वर्षीया आमाको पनि कोरोना संक्रमणकै कारण पाटन अस्पतालमा मृत्यु भएको थियो । मृतक पुरुषकी गर्भवती श्रीमती, बुबा, बहिनी, छोराछोरी र सहयोगी गरी ६ जनामा कोरोना संक्रमण देखिएको छ ।यस्तै, काठमाडौं उपत्यकामा बुधबार ३ सय ८८ जनामा संक्रमण देखिएको छ । काठमाडौंका ३ सय ५०, भक्तपुरका ९ र ललितपुरका २९ जना संक्रमित थप भएका हुन् । देशभर २४ घण्टामा ११ सय २० जना थपिएसँगै कुल संक्रमितको संख्या ४१ हजार ६ सय ४९ पुगेको छ । हालसम्म ७ लाख १८ हजार ४ सय ३९ नमुनाको पीसीआर परीक्षण भएको मन्त्रालयले जनाएको छ ।"
कोरोना रोकथाममा ३४ करोड खर्च,"बुटवल (कास) प्रदेश ५ सरकारले कोरोना रोकथाम र नियन्त्रणमा हालसम्म ३४ करोड ३८ लाख रुपैयाँ खर्च गरेको छ । उक्त रकम प्रदेशअन्तर्गतका अस्पताल, प्रयोगशाला र स्वास्थ्य कार्यालयमा उपकरण, औषधि एवं स्वास्थ्यकर्मीको जोखिम भत्तामा खर्च भएको हो । प्रदेशमा चारवटा कोरोना विशेष अस्पताल, प्रदेशअन्तर्गतका १३ अस्पताल, १२ जिल्ला स्वास्थ्य कार्यालय र १२ वटा आयुर्वेद अस्पताल छन् । चारवटा कोरोना अस्पताल व्यवस्थापन र सञ्चालनमा अहिलेसम्म १५ करोड ७५ लाख ५० हजार रुपैयाँ खर्च भएको छ । ती अस्पतालमा बेड, आईसीयू र भेन्टिलेटरसहितका उपकरण, औषधि तथा जनशक्ति व्यवस्थापन गरेको सामाजिक विकास मन्त्रालयका सूचना अधिकारी डा पुष्पराज पौडेलले बताए । प्रदेश प्रयोगशाला व्यवस्थापन र सञ्चालनमा मात्रै ३ करोड २० लाख रुपैयाँ खर्च भएको छ । चैत १० मा प्रदेश सरकारले बुटवलको लुम्बिनी प्रादेशिक अस्पताल, रूपन्देहीकै भैरहवाको भीम अस्पताल, दाङको राप्ती प्रादेशिक अस्पताल र बाँकेको भेरी अस्पताललाई २२ करोड रकम विनियोजन गरेर कोरोना विशेष अस्पतालका लागि उपकरण र जनशक्ति व्यवस्थापन गर्न निर्देशन दिएको थियो । लुम्बिनी प्रादेशिक अस्पतालले सबैभन्दा धेरै ७ करोड ९१ लाख ९० हजार रुपैयाँ लगेको छ । प्रदेश सरकारले गत असारसम्म स्वास्थ्यकर्मीको जोखिम भत्तामा ७ करोड २३ लाख ४० हजार रुपैयाँ खर्च गरेको छ । तर जोखिममा खटेका आधारमा दिने भत्ता दुरुपयोग भएको गुनासो आएपछि सामाजिक विकास मन्त्रालयले छानबिन थालेको छ । लुम्बिनी प्रादेशिक अस्पताल बुटवलमा भएको छानबिनमा कोरोना अस्पतालमा खटेका स्वास्थ्यकर्मीको साटो प्रशासनमा खटेका कर्मचारीलाई सय प्रतिशत भत्ता दिएको भेटिएको छ । ३७ जना स्वास्थ्यकर्मी जोखिम भत्ता लिनबाट छुटेका तर नयमले नपाउने प्रशासन फाँटका कर्मचारीले भत्ता बुझेका छन् । अस्पतालका मेसु डा राजेन्द्र खनालले संघीय स्वास्थ्य मन्त्रालयले लेभल २ कोरोना विशेष अस्पतालको मान्यता दिएकाले त्यसअनुसार जोखिम भत्ता वितरण गरिएको बताए । मेडिकल काउन्सिलका सदस्य डा कृष्ण खरेलले सरकारले उपचारका नाममा उपकरण थुपारे पनि दक्ष जनशक्ति भर्ना गर्न नसकेको बताए ।"
जहाज कुर्दाकुर्दै गयो प्राण,"(काठमाडौं)  रामसजीवन केवटको आयु लामो थिएन । यो कुरा क्याम्ब्रिज मेडिकल तथा रिह्याबिलिटेसन सेन्टरका केस म्यानेजर आस्मा मोहम्मद अली असस्लेहलाई थाहा थियो । उनी जतिसक्दो छिटो केवटलाई आफ्ना परिवारसँग भेटाउन चाहन्थे ।ओमसतिया गाउँपालिका२, रूपन्देहीका ३८ वर्षीय केवट मे २७ मा तवाम अस्पतालमा भर्ना भएका थिए । फोक्सोको क्यान्सर पहिचान भएपछि थप उपचारका लागि जुन ६ देखि क्याम्ब्रिज मेडिकलमा ल्याइएको थियो । त्यहाँ उनले निःशुल्क रूपमा किमो र फिजियोथेरापी पाइरहेका थिए । क्याम्ब्रिज संयुक्त अरब इमिरेट्स (यूएई) को राजधानी आबुधाबीबाट १ सय ८० किमि टाढा अलएनमा पर्छ । अस्पताल प्रशासनको आबुधाबीस्थित नेपाली दूतावाससँग सम्पर्क थिएन । अस्पताल प्रशासनलाई दूतावासमा सिधै सम्पर्क राख्ने अख्तियारी पनि थिएन । लम्बेतान प्रक्रिया पार गर्नुपर्थ्यो । असस्लेह केवटलाई जतिसक्दो छिटो नेपाल पठाउन आवश्यक सहजीकरण गरिदिने व्यक्ति खोजिरहेका थिए । एक स्थानीय व्यक्तिले तीन वर्षदेखि अलएनमै कार्यरत काठमाडौं बूढानीलकण्ठका राजन अधिकारीलाई अगस्ट ११ मा अस्पताल लिएर गए । अधिकारी गैरआवासीय नेपाली संघ यूएईका केन्द्रीय सदस्य हुन् । अधिकारीले अस्पताल प्रशासन र केवटलाई भेटे । उनलाई भुइँतलाको ए ००४ नम्बरको कोठामा राखिएको थियो । केवट सुकेर बाँसजस्तै भइसकेका थिए । अनुहार डढिसकेको थियो । राम्रोसँग आवाज निस्किएको थिएन । मलाई धेरै रहर छ, घर जान, छोराछोरी ससाना छन् । आऊ आऊ भनेर बोलाइछन्, अधिकारीसमक्ष उनले धोद्रो आवाजमा भने, मलाई बच्चाबच्ची भेट्न ठूलो मन छ ।केवट २३ डिसेम्बर २०१८ मा कृषि श्रमिकका रूपमा यूएई पुगेका थिए । मवारिद सर्भिसेस कम्पनी एसएलसीमा गार्डेनर थिए । हरेक महिना ८ सय दिराम (झन्डै २४ हजार रुपैयाँ) तलब आउँथ्यो । त्यही पैसाले ओमसतियामा रहेको घर धानेका थिए । ४ देखि १८ वर्षसम्म रहेका दुई छोरा र तीन छोरीको जीवन चलाएका थिए । अस्पतालले केवटलाई क्यान्सरले पूरै फोक्सो खाइसकेको जानकारी दिएको थिएन । किमोले उनी ह्वीलचियरमा बस्न सक्ने भएका थिए । म बाँकी जीवन परिवारसँग बिताउन चाहन्छु, त्यतिन्जेल मेरी श्रीमतीले मलाई भाँडा माझेर भए पनि पाल्छ, उनले भनेका थिए, मर्नै परे, गाउँमै मरौंला । उनी भन्थे, मलाई नेपाल भने पठाइदिनुपर्यो । एयरपोर्टमा लिन दाइ एम्बुलेन्स लिएर आउनुहुन्छ । दाइसँग मेरो बात भइसक्यो । असस्लेहले यात्राका लागि फिट रहेको भन्दै अगस्ट १० मै मेडिकल रिपोर्ट तयार गरिदिए । उडानमा अक्सिजनको पनि जरुरी थिएन । उनलाई पठाउन लाग्ने खर्च ब्यहोर्न मवारिद सर्भिसेस कम्पनी तयार देखियो । अधिकारीले श्रम काउन्सिलर निर्मला थापालाई तत्काल केवटलाई पठाउनुपर्ने भन्दै सहजीकरण गर्न आग्रह गरे । बिरामीलाई स्ट्रेचरमा लैजानुपर्ने भएकाले हिमालयन, एयर अरेबिया र फ्लाई दुबईमा सम्भव थिएन । नेपाल एयरलाइन्सको वाइडबडीमा मात्रै सम्भव थियो । त्यसका लागि एयरलाइन्ससँग अनुमति लिनुपर्थ्यो ।अगस्ट १८ गते नेपाल एयरलाइन्स वाइडबडी एयरबस काठमाडौंबाट यात्रु लिएर राति यूएई आइपुग्ने खबर आयो । दूतावासले त्यसमै केवटलाई पठाउने तयारी गर्यो । दुर्भाग्य, त्यही दिन दिउँसो कोभिड१९ संकट व्यवस्थापन सञ्चालन केन्द्र (सीसीएमसी) ले यसअघि जारी उडान अनुमति स्थगित गरिएको भन्दै दूतावासलाई पत्र पठायो । नेपालबाट यात्रु लिएर गएको नेपाल एयरलाइन्स झन्डै २ सय ६५ यात्रुलाई दुबई विमानस्थलमै छाडेर रित्तै फर्क्यो । विमानस्थलमा अलपत्र यात्रुलाई लिन अगस्ट २३ तारिखमा नेपाल एयरलाइन्स गयो तर केवट आउन पाएनन् । त्यसपछि अगस्ट ३१ मा अर्को उडान आउने निश्चित भएपछि कम्पनीले १० हजार ६ सय ६० दिराम (झन्डै तीन लाख ३० हजार रुपैयाँ) को स्ट्रेचरसहितको टिकट काट्यो । मेडिकल रिपोर्टका लागि क्याम्ब्रिजले २७ अगस्टमा तवाम अस्पताल लग्यो । मस्तिष्कमा रगत जमेको देखिएपछि अस्पतालले रिकभर नभएसम्म नपठाउने भनेर रोकिदियो । उडानको टिकट होल्ड भयो । ३१ अगस्ट बिहान केवटले संसारबाट बिदा लिए । जुन दिन पठाउने योजना थियो, त्यही दिन मृत्यु भयो, अधिकारीले भने, उनको अन्तिम इच्छा पनि पूरा गर्न सकेनौं ।बिरामी भाइलाई जीवितै काठमाडौंमा भेट्न आतुर जेठा दाइ राम उनको शवको प्रतीक्षामा छन् । अनेक प्रयासको बाबजुद जिउँदो मान्छे ल्याउन सकिएन, शवको पर्खाइमा छौं, केवटका जेठा दाइ रामले कान्तिपुरसँग भने, उसलाई भदौ १ गतेको उडानबाट मात्रै ल्याउन दिएको भए परिवारसँग भेट्न पाउँथ्यो । हामीले भेट्न पाउँथ्यौं ।"
अख्तियारलाई फाइल टुंग्याउनै हतारो,"(काठमाडौं)  अख्तियार दुरुपयोग अनुसन्धान आयोगले पूर्वमन्त्री गोकुल बाँस्कोटा मुछिएको अडियो टेपसँग सम्बन्धित फाइल तामेलीमा राख्न प्रचलित कानुनको गम्भीर उल्लंघन गरेको भेटिएको छ । अडियो फाइल सनाखत हुन नसकेको भन्ने आधार देखाएर फाइल तामेलीमा राख्न अख्तियारले बुधबार गोरखापत्रमा सातदिने सूचना निकालेको हो । अख्तियार दुरुपयोग अनुसन्धान आयोग ऐनअनुसार घरठेगाना खुलेको र नियमित सम्पर्कमा रहेको व्यक्तिका नाममा त्यसरी सार्वजनिक सूचना निकाल्न मिल्दैन ।अख्तियारले बुधबार सार्वजनिक गरेको सूचनामा सेक्युरिटी प्रिन्टिङ प्रेस खरिदको उजुरीमा छानबिन गर्न विजयप्रकाश मिश्रलाई बोलाइएको व्यहोरा उल्लेख छ । सूचनामा सेक्युरिटी प्रिन्टिङ प्रेस खरिद प्रक्रियामा स्विस कम्पनीका एजेन्टसँग ७० करोड कमिसनका लागि मोलमोलाइ गरेको भन्नेसमेत विषयको अनुसन्धानको सिलसिलामा केही बुझ्नुपर्ने भएकाले बोलाइएको उल्लेख छ । अख्तियारले प्रहरी महाशाखालाई सम्पर्क स्थान तोकेको छ । अनुसन्धान अधिकृत तोकिएकामध्ये एक जनाको हालै सरुवा भएको छ । अख्तियारका प्रवक्ता तारानाथ अधिकारीले अनुसन्धान सिलसिलामा बुझ्नुपर्ने मानिस सम्पर्कमा नआएमा सूचना निकाल्ने कानुनी व्यवस्था रहेको भन्दै भ्रष्टाचार निवारण ऐनको दफा ४३ को व्यवस्था हेर्न आग्रह गरे । उक्त कानुनी व्यवस्थामा ठेगाना पत्ता नलागेमा वा सूचना बुझाउन नसकेमा मात्रै सार्वजनिक सूचना निकाल्नुपर्ने उल्लेख छ । सम्पर्कमा रहेकालाई सूचना अख्तियार उच्च स्रोतले कान्तिपुरलाई उपलब्ध गराएको केही कागजात हेर्दा, मिश्र अख्तियारका अनुसन्धान अधिकृतको नियमित सम्पर्कमा रहेको र पत्राचारसमेत भइरहेको देखिन्छ । हाल जापानमा रहेका मिश्रले कान्तिपुरसँगको प्रतिक्रियामा आफू नियमित रूपमा अख्तियारको सम्पर्कमा रहेको दाबी गरे । उनका अनुसार अख्तियारले केही सोधपुछ गरेपछि जेठ १३ गते जवाफ लेखेका थिए । उनले जवाफमा आफूसँग भएको अडियो फाइलका बारेमा बताउँदै कोरोना महामारीको परिस्थिति सहज भएपछि उपस्थित भएर अनुसन्धानमा सहयोग गर्ने लेखेका थिए । अख्तियारसँग बयानका लागि तयार भएको अवस्थामा अनुसन्धान अधिकृतको टोलीले अडियो रेकर्ड गरेको उपकरण र त्यसमा रहेको अडियोको सक्कल फाइल चाहिने भनी अनुरोधमात्रै गरेन, पत्रसमेत काट्यो । अडियो रेकर्ड गर्दाको फोन आफूले जापानमा रहेकी छोरीलाई दिएको भन्दै उनले त्यो लिन जापान आएको बताए । त्यसपछि उहाँहरूले भिडियोमै भए पनि बयान गरौं भन्नुभयो, मैले दुई सातापछि नेपाल आउँदै छु, त्यहीं आएर गरौंला भनेपछि हुन्छ भन्ने कुरा भएको हो । मिश्रको दाबीअनुसार त्यसपछि पनि उनी प्रहरीबाट खटिएका अनुसन्धान अधिकृतको नियमित भाइबर सम्पर्कमा थिए । आउने तयारी हुँदा विश्वव्यापी महामारी र अन्तर्राष्ट्रिय उडान प्रभावित भएकाले नेपाल फर्कन सकेनन् । यही बीचमा अख्तियारले एकाएक असार १ गते टोखा नगरपालिकाको वैकुण्ठनगरीस्थित मिश्रको घरमा श्रीमतीको हातमा पत्र थमायो । अख्तियार स्रोतबाट प्राप्त पत्रमा रेकर्ड गरिएको कन्टेन्ट रहेको सक्कली उपकरणसहित हाजिर हुनु भन्ने उल्लेख छ । नियमित सम्पर्कमै रहेका बेलामा घरमा सूचना पठाएपछि आफू झस्किएको मिश्र बताउँछन् । केही कानुन व्यवसायीसँग सल्लाहपछि उनले असार १९ गते अख्तियारमा पत्र लेखे । असार २२ गते अख्तियारमा एल३६३४७ दर्ता नम्बर रहेको पत्रमा आफू जापान आएको र परिस्थिति सहज भएर फर्कनासाथ अनुसन्धानमा सहयोग गर्ने उल्लेख छ । त्यो पत्र मिश्रकी आमा आफैं टंगालस्थित कार्यालय आएर दर्ता गरेको समेत अख्तियार स्रोतले बतायो । त्यसको केही दिनमै अख्तियारमा रहेका सुरक्षाकर्मीहरूमा कोरोना संक्रमण देखिएपछि कामकारबाही ठप्पप्रायः भयो । कानुनले नमिल्ने काम अख्तियारले सूचनामा उद्धृत गरेको भ्रष्टाचार निवारण ऐनको दफा ४३ कै व्यवस्था हेर्ने हो भने कुनै व्यक्तिका बारेमा सार्वजनिक सूचना निकाल्नुअघि निश्चित आधार चाहिन्छ । व्यक्तिको ठेगाना पत्ता नलागेमा, सूचना बुझाउन नसकेमा वा म्याद तामेल हुन नसकेमा सार्वजनिक सूचना निकाल्नुपर्छ । अख्तियारले पठाएको सूचना मिश्रको घरकै ठेगानामा उनकी श्रीमतीले बुझेको अख्तियार स्रोतले बतायो । त्यसको प्रतिउत्तरमा आफू जापान भएको भन्दै मिश्रले फर्कनासाथ उपस्थित हुने जवाफ लेखेका थिए । ३० दिनसम्म सम्पर्कमा आउनु भनी सूचना निकाल्न सकिने व्यवस्था रहेकामा अख्तियारले एक साताको छोटो सूचना निकालेको हो । अहिलेको अवस्थामा त विदेशमात्रै होइन, कोरोना संक्रमणको उच्च जोखिमयुक्त जिल्लाबाट आएका व्यक्तिसमेत १४ दिन अनिवार्य क्वारेन्टाइनमा बस्नुपर्छ । कार्यविधि कानुनका ज्ञाता एवं अधिवक्ता लेखनाथ भट्टराईको विचारमा कि राज्यले नै सबै सुविधा दिएर मिश्रलाई जापानबाट झिकाउनुपर्छ । त्यसो गर्दा पनि नआएमा प्रचलित कानुनअनुसार कारवाही हुन्छ । तर अहिले आउन नसक्ने बाध्यात्मक अवस्था हो, भट्टराईले कान्तिपुरसित भने, अहिले एक साताको छोटो सूचनाका आधारमा आएनन् भन्ने बहानामा अनुसन्धान टुंग्याउन खोज्नु नियोजित खेल हो । यसो भए अख्तियारको बदनियत रहेछ भन्ने देखिन्छ । सूचनामा तोकिएको म्याद आगामी बुधबार टुंगिनेछ । त्यसको एक सातापछि अख्तियारका प्रमुख आयुक्त नवीन घिमिरेसमेत अवकाश हुनेछन् । यही बेलामा सरकार पुनर्गठनसँगै बाँस्कोटा फेरि सरकारमा जाने हल्लासमेत चलेको छ । उनी एक साताभित्र कुनै पनि हालतमा नेपाल आएर हाजिर हुन सक्दैनन् भन्ने अख्तियारका पदाधिकारीले नबुझेका होइनन्, अख्तियार उच्च स्रोतले कान्तिपुरसँग भन्यो, उनी आउन नसकेपछि अडियो टेप प्रकरणको फाइल बन्द गरेर तामेलीमा राख्नसमेत सहज हुन्छ । कोरोना संक्रमणका बेला, गम्भीर अपराधका आरोपितलाई बाहेक अरूलाई धरौटीमा छाड्न भनी महान्यायाधिवक्ता कार्यालयले सरकारी वकिल कार्यालयहरूलाई परिपत्र गरेको छ । तर अख्तियारले अनुसन्धानमा सहयोग गर्ने साक्षीलाई एक साताको म्याद दिएर पत्र काटेको हो । अडियो सार्वजनिक गरेका मिश्रले अनुसन्धानमा सहयोग गरे उनी अख्तियारका साक्षीसमेत बन्नेछन् । साक्षीको संरक्षण फौजदारी न्यायप्रणालीको महत्त्वपूर्ण पाटो हो । अख्तियार स्रोतले भन्यो, तर यो घटनामा मिश्रलाई भड्काउन र तर्साउन खोजेको देखिन्छ ।तामेलीमा राख्ने जुक्तिघूस लेनदेन, भ्रष्टाचारका विवादमा अदालतहरूले श्रव्यदृश्य सामग्रीलाई पनि अचेल प्रमाणको रूपमा लिन थालेका छन् । तर त्यसका लागि श्रव्यदृश्य रेकर्ड गर्ने व्यक्तिले त्यो मैले रेकर्ड गरेको हुँ भनी सनाखत गर्नुपर्छ र उपकरणहरूसमेत पेस भएको हुनुपर्छ । सम्बन्धित सरोकारवालाले सनाखत नगरेको श्रव्यदृश्य सामग्री कानुनी रूपमा ग्राह्य हुँदैन । अख्तियारले मिश्र सम्पर्कमा नआएको, त्यही कारणले घूसको मोलमोलाइ गरेको अडियो टेप सनाखत हुन नसकेको भन्ने आधारमा उक्त अडियो टेपलाई कानुनी रूपमा ग्राह्य नभएको व्याख्या गर्न सक्छ । अख्तियारमा परेका उजुरीमध्ये कानुनी आधार र प्रमाण नभएकालाई तामेलीमा राख्न मिल्ने व्यवस्था छ । अख्तियार स्रोतले भन्यो, अब एक सातामा मिश्र आउने सम्भावना छैन, उनी नआएकाले अडियो टेप सनाखत भएन भनेर तामेलीमा लैजान सजिलो पर्नेछ । तर अख्तियारका प्रवक्ता तारानाथ अधिकारीले ऐनले दिएको अधिकार प्रयोग भएको बताए । सम्बन्धित व्यक्ति सम्पर्कमै नभएपछि सम्पर्कमा आऊ त भन्नुपर्यो नि, उनले भने, त्यसैले सूचना निकालिएको हो । सेक्युरिटी प्रिन्टिङ प्रेस खरिदपछि प्राप्त हुने कमिसनको मोलमोलाइ गर्दैको अडियो रेकर्ड सार्वजनिक भएपछि सूचना तथा सञ्चारमन्त्री गोकुल बाँस्कोटाले ०७६ फागुन ८ मा पदबाट राजीनामा दिएका थिए । त्यही प्रकरणमा अख्तियारले बाँस्कोटामाथि छानविन थालेको थियो । अनुसन्धान थालेको करिब ६ महिनापछि अख्तियारले उजुरी तामेलीमा राख्ने प्रयास थालेको थियो । कोरोना संक्रमणको जोखिमका कारण अरू उजुरी र छानबिन हाल ठप्पजस्तै छ । अख्तियार प्रमुख घिमिरे तीन सातादेखि बिदामा छन् भने आयुक्त गणेश जोशीले निमित्त प्रमुखका रूपमा अख्तियार चलाएका छन् । केही सीमित फाइलमाथि मात्रै छानबिन चलेको अवस्थामा अख्तियारले पूर्वमन्त्री बाँस्कोटा जोडिएको फाइल टुंग्याउन हतारो देखाएको हो । तर प्रवक्ता तारानाथ अधिकारीले अख्तियारले आफ्नो नियमित काम नरोकेको भन्दै बुधबारको सूचनालाई पनि त्यसकै निरन्तरताका रूपमा बुझ्न आग्रह गरे । अख्तियारले बाँस्कोटा टेप प्रकरणमा फाइलमाथिकै अनुसन्धानलाई भने मिहिन रूपमा अघि बढाउन नचाहेको स्रोत बताउँछ । घूसको मोलमोलाइका दौरान भेटिन सक्ने केही महत्त्वपूर्ण प्रमाणबारे अनुसन्धान भएको छैन । सनाखत हुन नसकेमा भ्वाइस स्पेक्ट्रम बाट समेत उक्त अडियो सम्बन्धित व्यक्तिको हो, होइन अनि त्यसको सम्पादन भएनभएको निक्योल गर्न सकिन्छ । भ्याइस स्पेक्ट्रमबाट परीक्षण गर्दा शंकास्पद व्यक्तिको बोली, लजब र उतारचढावलाई परीक्षण गर्नुपर्ने अडियो क्लिपसँग तुलना गरेर त्यसको विश्वसनीयता हेरिन्छ । बाँस्कोटाले टेप प्रकरणपछि अडियो आफ्नै भए पनि त्यसलाई सम्पादन गरी तोडमोड गरिएको दाबी गरेका थिए । संसद्को सार्वजनिक लेखा समितिले त्यतिबेला सेक्युरिटी प्रिन्टिङसँग सम्बन्धित प्रमाण संकलन गरेको थियो । मन्त्री बाँस्कोटाको युरोप भ्रमण, सेक्युरिटी प्रिन्टिङ अनि स्याटेलाइट खरिद योजनाबारे विभिन्न उजुरीसमेत अख्तियारमा थिए ।मिश्रले विज्ञप्ति निकालेर आफूले अख्तियारलाई सहयोग गर्ने बताएका थिए । आफू अख्तियारको दायराबाट नभागेको भन्दै उनले थप प्रमाण आयोगमा उपलब्ध गराउने बताएका थिए । उनले विज्ञप्तिमार्फत भनेका छन्, राजनीतिक आवरणमा भएको सेक्युरिटी प्रेस खरिद प्रकरणको छानबिनका लागि सहयोग गर्नेछु । अख्तियारले आवश्यक सहयोगका लागि भनी आफूलाई पत्र पठाएको तर आफू काम विशेषले जापान आएको मिश्रले बताए । उक्त डिभाइस जापानमै रहेकाले आफूले त्यसलाई लिएर फर्कने मिश्रले बताए । अख्तियार स्रोतको दाबी ठीक उल्टो छ । नाम उल्लेख गर्न नचाहने उच्च अधिकारीको दाबी अनुसार मिश्र सुरुदेखि नै अख्तियारको सम्पर्कमा छैनन् । घूसको मोलमोलाइको अडियो टेप रेकर्ड गरेका व्यक्तिले नै त्यसको सनाखत नगरेपछि प्रमाण र कानुन आधार पुर्याउन कठिनाइ हुने भन्दै अख्तियारले सूचना निकालेको हो । मिश्रविरुद्ध पूर्वमन्त्री बाँस्कोटाले दायर गरेको छुट्टै गाली बेइज्जती मुद्दा जिल्ला अदालत काठमाडौंमा विचाराधीन अवस्थामा छ ।"
'कम कबोल्नेलाई ठेक्का दिँदा समस्या भयो,"बंगलादेशसँग मल पैंचो माग्नुभएको थियो । त्यसको भोलिपल्टै जताततै मल माग्ने किसानको घुइँचो देखियो । के कारणले यस्तो समस्या आयो ?किसानले करिब २० दिनदेखि मल पाएका छैनन् । अहिले सबैलाई मल चाहिएको छ । हामी कसरी मल ल्याउने भनेर लागिपरिरहेका छौं । कोलकातादेखि वीरगन्जसम्म ४५ दिनको फरकमा आउने ट्रेन हिजोआज साढे २ दिनमा आइरहेका छन् । कोलकाताको महावाणिज्य दूतावास, हामी र यहाँको ठेकेदार निरन्तर लागिपरिरहेका छौं । हिजोआज अलि चाँडै मल आउन थालेको छ । किसान एकैपटक मल लिन आए । मागभन्दा बढी पूर्ति गर्न नसक्दा यो भीड देखा परेको छ ।एकदुई साताभित्र कति मल आउला ? १५ दिनभित्रमा ३२ हजार टन मल भित्र्याउने कोसिस गरिरहेका छौं । त्यसपछि बंगलादेशबाट पैंचो मल भित्र्याउन लागिपर्छौं । सधैं मल अभाव हुनाको कारण के हो ?म विद्यार्थी हुँदादेखि नै मल अभाव भनेर सुन्ने गरेको थिएँ । कोभिड१९ को संक्रमणकै कारण मल अभाव भयो भन्दा सामान्य मान्छेले पत्याउने अवस्था छैन । यसपटक हामीले ५ लाख टन मल ल्याउने योजना बनायौं । पुसमै नै टेन्डर प्रक्रिया सुरु गरियो । असारभित्र करिब १ लाख टन मलका लागि बन्दोबस्त भएको थियो । साढे ३ लाख टन आउनुपर्थ्यो । त्यहीअनुसार टेन्डर पनि सुरु भयो । तर टेन्डर सुरु भएसँगै कोभिड१९ पनि सुरु भयो । मल कारखाना, जहाज, बन्दरगाह बन्द भए । प्रतीतपत्र (एलसी) खोलिदिने बैंकहरू बन्द भए । सम्झौता भएपछि मल आउँछ भन्ने लाग्यो । अब ठेकेदारले ल्याउँछन् भन्ने सोचेका थियौं । ठेकेदारहरूले त्यो अपेक्षा पूरा गरिदिएनन् ।अघिल्लो वर्ष मल नल्याउने कम्पनी शैलुङ इन्टरप्राइजेजलाई नै यसपालि पनि किन ठेक्का दिनुभयो ?बोलकबोलमा सबैभन्दा कम प्रस्ताव गर्ने कम्पनीसँग ठेक्का सम्झौता गर्नु भन्ने हाम्रो कानुनी व्यवस्था छ । बढी कबोल्नेलाई दिनु हुँदैन भन्ने छ । शैलुङ र होनिको भन्ने दुई कम्पनीले कम कबोल गरे । ती कम्पनीहरू मल ल्याउन ठेक्का हाल्ने पहिलो नेपाली सप्लायर्स हुन् । अहिलेसम्म विदेशी कम्पनीले ठेक्का पाउने गरेका थिए । नेपाली कम्पनी हुन्, ल्याउलान् भन्ने लागेको थियो, ल्याइदिएनन् ।शैलुङ कम्पनीका सञ्चालक शारदाप्रसाद अधिकारी नेकपा अध्यक्ष पुष्पकमल दाहालका घरबेटी हुन् । उनको राजनीतिक पहुँच छ । त्यसका आधारमा ठेक्का पाएको र समयमा नल्याउँदा कारबाही नभएको भन्ने टिप्पणी छ नि ?उहाँ कसको घरबेटी हो या होइन भन्ने कुरा नियमकानुनले चिन्दैन । हाम्रो नियमअनुसार जसले सबैभन्दा कम कबुल गर्छ, त्यसैलाई ठेक्का दिनुपर्छ । साउनको सुरुमै मल ल्याउने आश्वासन शैलुङ र होनिकोले दिएका पनि हुन् । उनीहरूलाई मल ल्याउन दिएको समय भदौ २० गतेसम्म छ । त्यतिबेलासम्म मैले केही भन्न मिल्दैन ।ल्याउने छाँटकाँट त देखिँदैन नि ? हो, ल्याउने छाँटकाँट छैन । सम्झौताबमोजिम ठेकेदारहरूले मल कोलकातामा कहिले आइपुग्छ, वीरगन्ज कहिले आइपुग्छ, पहिले नै बताउनुपर्ने थियो । कुनै सूचना दिनुभएको छैन । तर पनि वीरगन्जमा मल दिने अन्तिम समय भदौ २० गते हो । त्यति बेलासम्म पर्खिनुपर्छ । त्यसपश्चात् जतिसुकै आलोचना भए पनि म केही कदम चाल्नेछु । कोभिड१९ को असहज परिस्थितिले ल्याउन सकिएन भनेर निवेदन हाले समय थपिएला ? त्यस्तो समय उहाँहरूले पर्याप्त लिइसक्नुभएको छ । अदालतले समय दिएको छ । कोभिड सुरु हुनेबित्तिकै सरकारले पनि समय दिएको छ । कृषि सामग्री संस्थानले पनि समय दिइसकेको छ । त्यसो भए २० गतेपछि के हुन्छ ?समय थप गर्न सम्भव छैन । मन्त्रीहरू विवादमा पर्नुको एक प्रमुख कारण ठेकेदारहरूलाई अनावश्यक समय थपिदिने विषय पनि रहेछ । अनुचित तरिकाले समय थपेर विवादमा परिन्छ भन्ने बुझेको छु । विवादमा पर्ने कुरा म गर्दिनँ । किसान र कृषि कर्ममा देखिएको यत्रो संकटमा म अन्यथा सोच्न सक्दिनँ । मलचाहिँ कहिलेबाट किसानले सहजै पाउलान् ?हरेक गाँज धानसँग किसानको भावना जोडिएको हुन्छ । जुन कुरा म आफैंले किशोर अवस्थासम्म अनुभव गरेको छु । मल नपाएर किसानले दुःख पाउनुभएको छ । मन्त्रीले बन्दोबस्त गरेन भन्ने कुरालाई म हार्दिकतापूर्वक बुझ्छु । आलोचनात्मक रूपमा टिप्पणी गर्नेहरूले पनि व्यवस्थामा सुधारको अपेक्षा राख्नुभएको हो । अहिले पर्यटन, उद्योग, व्यापारमा ठूलो समस्या आएको छ । साना किराना पसल, काम गरेर खाने सबै क्षेत्र बन्द छन् । सबैको अपेक्षा कृषिमा छ । आग्रहभन्दा माथि उठेर गरिएका कुरा, माग, दाबीलाई मैले सम्मान गर्नुपर्छ । यो परिस्थितिले समाजमा अनेक खालका कुण्ठा पनि जन्माएको छ । आफूले भनेजस्तो व्यापार व्यवसाय भइरहेको छैन । त्यसकारण ती कुण्ठा सबै कृषिमा पोखिएका छन् । सबैतिर मरेका आशाहरू यहाँ केही हुन्छ कि भनेर ठोक्किएका छन् । तर बुझ्नुपर्ने कुरा अहिले महामारी छ । समस्या संसारले भोगिरहेको छ । यसलाई हामीले झेलेर जानुपर्छ । हामीले आगामी १५ दिनभित्रमा ३२ हजार टन मल भित्र्याउने छौं । त्यसको १५ दिनपछि बंगलादेशको मल ल्याउँछौं । केही कम्पनीले समेत मल ल्याउँदै छन् । त्यसपछि सहज हुनेछ ।जनअपेक्षाअनुसार काम गर्न सकिन भन्नेचाहिँ कहिलेकाहीँ लाग्छ कि लाग्दैन ?हामीसँग ठेकेदारहरूले मल ल्याउँछौं भनेर कबुल गरे । असार अन्तिमसम्म, साउनको पहिलो सातासम्म पनि मैले आशा गरिरहें । त्यो मेरो अलि अव्यावहारिक र भ्रम थियो भन्ने लाग्छ । म पनि कहीँ मेरो गल्ती त भएन भन्ने हिसाबले समीक्षा गर्छु । बंगलादेशबाट मल ल्याउनेबारे अलि अगाडि सोचेको भए समस्या हुन्थेन होला भन्नेचाहिँ कताकता लाग्छ । भारतबाटै ल्याउन सकिन्छ कि भनेर हेर्दाहेर्दै १५२० दिन ढिला भयो । मलका लागि यस वर्षबाट बजेट बढाएका छौं । करिब दुई अर्ब रुपैयाँ बढाएका छौं । टेन्डर सबै समयमा नै गरेका छौं ।"
अनुसन्धान अधिकृतलाई नै 'बाइपास,"(रौतहट)  निरञ्जन रामको घाँटी रेटी हत्या भएको घटनाको अनुसन्धान गर्न तोकिएका अधिकृतलाई बाइपास गरी जिल्लाबाट खटिएका क्राइम ब्रान्च को टोलीले हिरासतबाट विजय महरा र सिकेन्द्र पासवानलाई जिम्मामा लिँदै घटना स्वीकार गराउन चरम कुटपिट गरेको पाइएको छ ।गरुडा८ जिंगडियाका २० वर्षीय रामको हत्या घटनामा इलाका प्रहरी कार्यालय गरुडाका प्रहरी निरीक्षक (इन्स्पेक्टर) केदारमान दोङलाई अनुसन्धान अधिकृत तोकिएको थियो । तर जिल्ला प्रहरी प्रमुख प्रहरी उपरीक्षक (एसपी) रविराज खड्काको निर्देशनमा इन्स्पेक्टरको नेतृत्वमा क्राइम ब्रान्चको टोली पनि अनुसन्धानका लागि गरुडा पुगेको थियो । तर उक्त टोलीले गरुडा प्रहरीको हिरासतमा रहेका विजय र सिकेन्द्रलाई जिम्मामा लिएर चरम यातना दिँदा विजयको मृत्यु भएको थियो । क्राइम ब्रान्चका इन्स्पेक्टर नवीनकुमार सिंह र हवल्दारद्वय हिरोजमिया धुनिया र मन्नुकुमार सिंहलाई निलम्बन गरिसकिएको छ । पीडित परिवारले एसपी खड्कालाई समेत कारबाही हुनुपर्ने माग गरेका छन् ।के थियो घटना ?गत साउन ३१ को राति निरञ्जनको हत्या भएको स्थानीयबाट खबर पाएपश्चात् इलाका प्रहरी कार्यालय गरुडाका तत्कालीन डीएसपी ज्ञानकुमार महतो कमान्डको टोली घटनास्थल पुग्यो । घटनामा बीभत्स तरिकाले हत्या गरिएका निरञ्जनसित जोडिएका केही प्रमाण फेला परे र अनुसन्धान गाउँकै शेख आजादतिर सोझियो । प्रहरीले खोजी गर्ने क्रममा घटनाको भोलिपल्ट आजादसहित ११ जनालाई पक्राउ गर्यो । तीमध्ये घटनामा संलग्न पुष्टि नभएको भन्दै ४ जना भोलिपल्टै छुटे । विजयलगायत ७ जनामाथि अनुसन्धान सुरु भयो ।अनुसन्धान अधिकृत तोकिएर इन्स्पेक्टर दोङले सोधपुछ सुरु गरे पनि यहीबीच एसपी खड्काका विश्वासिला पात्र भनिएका इन्स्पेक्टर सिंहको टोली गरुडा आयो र सोधपुछका नाममा यातना दिन थाल्यो । इन्स्पेक्टर दोङ भने यस विषयमा आफू केही नबोल्ने बताउँछन् । डीएसपीसाबलाई नै सोध्नुस्, उनले भने, अहिले म केही भन्न सक्ने अवस्थामा छैन । प्रहरीले त्यतिबेलै आरोपित ७ जनाकै नाममा जाहेरी दिन भन्यो । पीडित परिवारले घटनामा विजयलगायत ५ जना निर्दोषलाई फसाउन खोजिएको भन्दै जाहेरी दिएन । त्यसपछि प्रहरीले अनुसन्धान प्रतिवेदनका आधारमा ७ जनाविरुद्ध कर्तव्य ज्यानको मुद्दा चलायो । त्यसपछि पीडित परिवार र दलित समुदायका अगुवाहरू आक्रोशित बनेका थिए । नाम मात्रका अनुसन्धान अधिकृत तोकेर जिल्लाबाट खटिएको टोलीले हिरासतबाट आरोपितलाई लगेर यातना दिने काम गरेपछि गरुडा प्रहरीसमेत विवादमा तानिएको हो । विजयका बुबा पनिलाल महराले गरुडा प्रहरीका तत्कालीन डीएसपी महतोलाई समेत कारबाही गर्नुपर्ने माग गरे । उनलाई प्रदेश प्रहरी कार्यालय जनकपुर तानिए पनि पीडित र स्थानीयको विरोध प्रदर्शन मत्थर भएको छैन ।कुटपिट र यातनाबाट घाइते १९ वर्षीय विजयको उपचारका क्रममा गत बिहीबार मृत्यु भएको थियो । उनले मृत्यु हुनु केही समयअघि अस्पतालको शय्यामै खिचिएको भिडियोमा सादा पोसाकमा रहेका प्रहरीले आफूलाई रड, बाँसको फराठा र बुटले हानेर चरम यातना दिएको बताएका छन् ।लगातार प्रदर्शन, पूर्वसांसद अनशनमाघटनापछि निरञ्जन राम र विजय महरा हत्याकाण्ड संघर्ष समिति नै गठन गरेर प्रहरीविरुद्ध चरणबद्ध आन्दोलन भइरहेको छ । पीडित परिवारलाई न्याय दिलाउन गठित संघर्ष समितिले घटनाको छानबिन, दोषीलाई कारबाही, पीडितलाई क्षतिपूर्तिसहित १० बुँदे माग राखी एक सातादेखि गरुडामा प्रदर्शन गरिरहेको छ । प्रहरीले विजयसँगै पक्राउ गरेका सिकेन्द्र पासवान, अजय राम, विवेक राय र अर्जुन रामलाई तत्काल रिहा गर्नुपर्ने, मृतक निरञ्जन र विजयलाई सहिद घोषणा गर्नुपर्नेसमेत समितिको माग छ । माग पूरा नभएसम्म आन्दोलन जारी राख्ने संघर्ष समितिका संयोजक सोनेलाल रामले बताए । विजयका बुबा पनिलालले पनि प्रहरीले यातना दिएकैले छोराको मृत्यु भएको भन्दै संलग्न प्रहरीलाई कारबाहीको माग गरेका छन् । संघर्ष समितिले बुधबार पत्रकार सम्मेलन गरी प्रहरीले जाहेरी दर्ता गर्न नमानेको आरोप लगाएको छ । समितिले कालोपट्टी जुलुस, जिल्ला प्रशासन घेराउ, लाठी, झाडु जुलुस, गरुडा प्रहरी कार्यालय घेराउ, पूर्वपश्चिम राजमार्गदेखि गौरसम्म हडिया, खपडी, चालना, बेलना, हसुवा, खुर्पी जुलुस र जनकपुरमा प्रदर्शन गर्दै मुख्यमन्त्रीे कार्यालय घेराउ गर्नेलगायत चरणबद्ध आन्दोलनका कार्यक्रम घोषणासमेत गरेको छ ।यसैबीच पीडित परिवारलाई न्यायको माग गर्दै पूर्वसांसद विश्वेन्द्र पासवान आमरण अनशन बसेका छन् । मंगलबार रातिबाट इलाका प्रहरी गरुडाको मुख्य गेटकै आडमा अनशन बसेका हुन् । उनको स्वास्थ्य अवस्था बिग्रन थालेपछि स्लाइन दिन थलिएको छ । पासवानलाई राष्ट्रिय सभाका पूर्वसदस्य रामप्रित पासवानले साथ दिएका छन् । प्रशासनले उनीहरूलाई वार्तामा आउन आग्रह गरिरहेको छ । प्रजिअ इन्द्रदेव यादवले कुनै पनि समस्याको समाधान वार्ताकै माध्यमबाट हुने भएकाले पीडित परिवारलाई मागसहित छलफलमा आउन भनेको बताए । हामीले पटकपटक आन्दोलनरत पक्षलाई छलफलमा बसौं भनेका छौं, उनले भने, तर उहाँहरू मान्नुभएको छैन ।"
पुजारी हत्या आरोपित सार्वजनिक,"रौतहट (कास) माधवनारायण नगरपालिका२ खेसरहिया टोलस्थित हनुमान मन्दिरका पुजारी ६५ वर्षीय श्रीराम साहको हत्यामा संलग्न आरोपमा पक्राउ परेका दुई जनालाई प्रहरीले बुधबार सार्वजनिक गरेको छ । हत्याको दुई सातापछि संलग्नहरू पक्राउ परेका हुन् । गत भदौ ३ गते राति खाना खान बसेका पुजारी साहको कञ्चटमा गोली प्रहार गरी हत्या गरिएको थियो । पुजारी हत्यामा संलग्न देवाही गोनाही नगरपालिका१ करुनियाका ३६ वर्षीय रामनरेश राउत पटेल र २८ वर्षीय बालकुमार पटेललाई पक्राउ गरेको प्रदेश २ प्रहरी कार्यालय जनकपुरका प्रवक्ता डीएसपी अंशुकुमार सिंहले बताए । दुवै जनालाई प्रदेश २ प्रहरी र जिल्ला प्रहरी कार्यालय रौतहटबाट खटिएको विशेष टोलीले बौधिमाई नगरपालिका७ स्थित बंकुल एरियाबाट बुधबार बिहान पक्राउ गरेको हो । पक्राउपछिको प्रारम्भिक अनुसन्धानबाट राम नरेशले कटुवा पेस्तोल प्रयोग गरी हत्या गरेको स्विकारेका छन् । गोली हान्ने बेला बालकुमार घटनास्थलनजिक मानिसको आवतजावत निगरानीमा खटेका थिए । राम नरेशका बुवाले पुजारीसँग केही रकम ब्याजमा लिएको र माग्ने बेला विवाद भएपछि हत्याको योजना बुनेको प्रहरीसमक्ष बताएका छन् । उक्त मन्दिरनजिक तीनवटा रक्सी पसल रहेको र रक्सी सेवनपछि मन्दिरको धारामा आएर खुट्टा धुने, पानी खाने गर्दा घटना हुनुभन्दा तीन दिनअघि राम नरेश र पुजारीबीच विवाद भएको थियो । हत्या हुनुमा प्रहरीले यसलाई पनि कारण मानेको छ । गाउँमा विभिन्न विषयमा छलफल हुँदा पुजारीले फरक मत राख्ने गर्थे । यही क्रममा पुजारीसित धेरै पटक विवाद भएको थियो । त्यसपछि हत्याको योजना रचेका हौं, राम नरेशले प्रहरीसमक्ष भनेको डीएसपी सिंहले बताए । घटनामा अन्य केही संलग्न रहे पनि प्रहरीले नाम गोप्य राखेको छ । घटनामा संलग्न अन्य व्यक्ति फरार रहेकाले खोजी भइरहेको प्रहरीले जनायो । पक्राउ परेका दुवैलाई जिल्ला अदालत गौरबाट १० दिनको म्याद थपेर अनुसन्धान सुरु गरेको डीएसपी सिंहले जनाए । उक्त घटनामा देबाही गोनाही१ का वडाध्यक्ष शेख नुरुल्लाहलाई शंकाको घेरामा राखेको छ । उनको संलग्नता पुष्टि हुन बाँकी छ । घटनापछि नुरुल्लाह फरार छन् । उनी अहिले भारतमा लुकेर बसेको प्रहरी उच्च स्रोतको दाबी छ । एक दशकअघि तिनै नुरुल्लाह प्रहरीको सुराकी सहयोगको भूमिकामा थिए ।"
कतारमा निःशुल्क कम्पनी बदल्न पाइने,"पूर्वसूचित समयअगावै छोडे जरिवानानयाँ व्यवस्थाअनुसार नेपालबाट भर्ना गरी लगिएको श्रमिकको काम सुरु भएदेखि ६ महिनासम्मको अवधिलाई परीक्षणकाल तोकिएको छ । एउटा रोजगारदातामा एक पटक मात्रै परीक्षणकाल हुन्छ । यदि कामको जिम्मेवारी पूरा नभएमा रोजगारदाताले एक महिनाको सूचना दिएर परीक्षणकालमै करारपत्र रद्द गर्न सक्छ । त्यसरी करारपत्र रद्द भएका श्रमिकले स्वदेश फिर्न चाहेमा घर फिर्ती टिकट भने रोजगारदाताले नै उपलब्ध गराउनुपर्छ । रोजगारदाताले एक महिनाअगाडि नै सूचना नदिई करारपत्र रद्द गर्न भने पाउने छैनन् । यदि रोजगारदाताले बिना जानकारी करारपत्र रद्द गरेमा श्रमिकलाई एक महिना बराबरको न्यूनतम तलब भुक्तानी गर्नुपर्नेछ ।परीक्षणकालमै श्रमिकले पनि करारपत्र रद्द गर्न सक्नेछन् । यसका लागि पनि श्रम मन्त्रालयको विद्युतीय प्रणालीमार्फत रोजगारदातालाई सूचना दिनुपर्नेछ । उक्त सूचनाको अवधि बढीमा दुई महिनाको हुनुपर्नेछ । श्रमिकले परीक्षणकालमै करारपत्र रद्द गरेमा नयाँ रोजगारदाताले पुरानो रोजगारदातालाई श्रमिक भर्ना खर्चबापत बढीमा दुई महिना बराबरको न्यूनतम तलब र एकतर्फी हवाई टिकटको रकम भुक्तानी गर्नुपर्ने प्रावधान राखिएको छ । यदि श्रमिकले पूर्वसूचित समयअगावै काम छोड्न चाहेमा रोजगारदातालाई बाँकी दिनको क्षतिपूर्तिबापतको रकम व्यहोर्नुपर्नेछ । जस्तो कि श्रमिकको न्यूनतम तलब १५ सय रियाल छ र दुई साताअगाडि नै काम छोड्न चाहेमा रोजगारदातालाई ७ सय ५० रियाल क्षतिपूर्ति तिर्नुपर्छ । तर, नियमित तलब दिन रोजगारदाता असफल भएमा बिनासूचना रोजगारदाता परिवर्तन गर्नसमेत पाइने भएको छ ।"
"स्वदेशी कलेजलाई रोक, विदेशीलाई सम्बन्धन तयारी","(काठमाडौं)  मुलुकका ११ वटै विश्वविद्यालयलाई सम्बन्धन दिन रोक लगाएको शिक्षा मन्त्रालयले विदेशी विश्वविद्यालयका सम्बन्धनमा यहाँ खुलेका कलेजलाई भने अनुमति दिने तयारी अघि बढाएको छ । मन्त्रालयका अधिकारीहरूले शिक्षण संस्थाको अनुगमनसमेत गरिसकेका छन् । मन्त्रालय स्रोतका अनुसार २५ कलेजलाई विषयको सम्बन्धन दिन लागिएको छ । २५ मध्ये अधिकांश कलेज काठमाडौं उपत्यकामा र केही बाहिर सञ्चालित हुन् । नेपालमा विदेशी विश्वविद्यालयको सम्बन्धनमा खुलेका ८५ वटा शिक्षण संस्था छन् । तीमध्ये २५ कलेजलाई विभिन्न विषयको पठनपाठन गराउन अनुमति दिन लागिएको हो । ती कुनकुन कलेज हुन् र केके विषयमा सम्बन्धन दिन लागिएको हो भन्ने गोप्य राखिएको छ । अनुगमनमा संलग्न स्रोतका अनुसार आईटी र म्यानेजमेन्ट विषय स्नातक र स्नातकोत्तर तहमा थपका लागि अनुमति दिन लागिएको हो । स्रोतका अनुसार शिक्षामन्त्री गिरिराजमणि पोखरेल र उनको सचिवालयको दबाबमा मन्त्रालयको उच्च शिक्षा महाशाखाले विषय थपका लागि ती कलेजहरूको अनुगमन सकेर सम्बन्धन प्रक्रिया अघि बढाइसकेको छ । दुईतीन पटक विश्वविद्यालयका एजेन्ट र कलेजका सञ्चालकबीच बैठक पनि बसिसकेको छ । निजी कलेज सञ्चालकहरूले विषय थपका लागि मन्त्रालयमा लबिइङ गर्दै आएका थिए ।मन्त्रालयले दुई वर्षदेखि स्वदेशी विश्वविद्यालयहरूलाई सम्बन्धन दिन रोक लगाएको छ । विदेशी विश्वविद्यालयको सम्बन्धनमा चलेका कलेजहरूलाई भने केही विषयमा अनुमति दिन लागिएकामा मन्त्रालयका अधिकारीहरू नै आश्चर्य व्यक्त गर्छन् । शिक्षा मन्त्रालयले स्वदेशी विश्वविद्यालयहरूलाई सम्बन्धन बाँड्न रोक लगाएपछि मन्त्रिपरिषद्ले हस्तक्षेप गरेर केही शिक्षण संस्थालाई सम्बन्धन बाँड्दै आएको छ । त्रिभुवन विश्वविद्यालयबाट सम्बन्धन लिएर निजी कलेज सञ्चालन गरिरहेका एक सञ्चालकले विदेशी सम्बन्धनमा खुलेका कलेज सञ्चालकको चलखेलमा मन्त्रालयले विषयगत सम्बन्धन बाँड्न लागेको दाबी गरे । उच्च शिक्षा महाशाखाका सहसचिव रामशरण सापकोटाले विदेशी सम्बन्धनमा चलेका केही कलेजहरूको अनुगमन गरेको जनाए । सम्बन्धन दिन मात्रभन्दा पनि के कसरी चलेका छन्, त्यसको अनुगमन गर्ने भनेका हौं, उनले भने । यस्ता कलेजहरूले कार्यक्रम थपका लागि दुईतीन वर्षअघि नै मन्त्रालयमा आवेदन दिएका थिए । अहिले कोरोनाको मौका पारेर स्वीकृति दिन लागिएको मन्त्रालय स्रोतले जनाएको छ । सहसचिव सापकोटाले विदेशी सम्बन्धनमा चलेका शिक्षण संस्थाको नियमित कार्यतालिकाअनुसार अनुगमन गर्ने बेला भएको जनाए । अनुमति दिने नदिने निचोडमा पुगिसकेका छैनौं, नियमित अनुगमनचाहिँ गर्नुपर्ने बेला भएको हो, निषेधाज्ञाका कारण हुन सकेको छैन, उनले भने, अनुगमन भइसकेको मलाई थाहा छैन ।कोरोना महाव्याधिले ६ महिनादेखि विश्वविद्यालयसहितका शिक्षण संस्था ठप्प छन् । पठनपाठन र परीक्षा कसरी अघि बढाउने अनिश्चित छ । यस्तो बेला विदेशी शिक्षण संस्थालाई सम्बन्धन दिन लागिएको भन्दै मन्त्रालयका केही अधिकारीहरूले असन्तुष्टि जनाएका छन् । त्रिविको अनुमतिमा कलेज चलाएका ती सञ्चालकले सबै विद्यार्थी पास गराएर विद्यार्थी आकर्षण गर्ने विदेशी कलेजलाई सम्बन्धन दिन लागिएकामा आपत्ति जनाए । त्यही विषयमा हामीलाई त्रिविले कोटा तोकेर निश्चित विद्यार्थी पढाउन भन्छ, उनीहरूलाई जति विद्यार्थी पढाउन पनि छुट छ, उनले भने, विदेशीले सम्बन्धन पाउँछन् भने हामीले मापदण्ड पूरा गर्दा किन नपाउने ?विश्वविद्यालय अनुदान आयोगका पूर्वअध्यक्ष परासर कोइरालाले विदेशी विश्वविद्यालयका सम्बन्धनमा खुलेका कलेजहरू मापदण्डबिनै चलेको जनाए । यस्ता कलेज ट्युसन सेन्टर जस्ता छन्, प्रमाणपत्र बेच्नेबाहेक यिनको कुनै काम छैन, उनले भने, यिनीहरूलाई नै विषय थप गर्न मन्त्रालयले अनुमति दिनु गलत छ । मन्त्रालयले यस्ता कलेजको अनुगमन गर्न र अनुमति दिन नसक्नेसमेत उनले दाबी गरे । विश्वविद्यालय र कलेजको अनुगमन गर्ने काम विश्वविद्यालय अनुदान आयोगको हो, उनले भने, मन्त्रालयसँग अनुगमन गर्न सक्ने जनशक्ति नै हुँदैन, नीति बनाउने काम मात्र मन्त्रालयको हो । क्याम्पसहरूलाई सम्बन्धन दिन अनुदान आयोगलाई सोध्ने परम्परासमेत हराउँदै गएकामा उनले असन्तुष्टि जनाए । विदेशी विश्वविद्यालयको गुणस्तर कस्तो छ भनेर बुझ्दै नबुझी सञ्चालन अनुमति दिनु गलत रहेको प्राध्यापकहरू औंल्याउँछन् । ती कलेजहरू नेपालमा आवश्यक छन् कि छैनन्, तिनले कस्तो शिक्षा दिन्छन्, कुनै लेखाजोखा छैन, भटाभट स्वीकृति दिने काम भइरहेका छ, यो उच्च शिक्षाको विकृतिमध्येको एक हो, कोइरालाले भने । विदेशी सम्बन्धनमा खुलेका कलेजमा करिब १० हजार विद्यार्थी अध्ययन गर्ने अनुमान गरिएको छ । ०५९ देखि नेपालमा उच्च शिक्षामा विदेशी शिक्षण संस्था स्थापना र सञ्चालन हुँदै आएको छ । कुल ८५ मध्ये स्नातक तहभन्दा माथिको पठनपाठन हुने शिक्षण संस्था ५९ वटा छन् । अन्यमा कक्षा १२ सरह एलेभलको पठनपाठन हुन्छ । ५९ मध्ये पनि ४५ वटा कलेज काठमाडौंमा मात्र छन् । यिनको प्रभावकारी नियमन हुन नसकेको उच्चस्तरीय शिक्षा आयोगले पनि औंल्याएको थियो । आयोगले यस्ता शिक्षण संस्थाको मापदण्ड निर्धारण गर्न सरकारलाई सुझाव दिएको थियो । विदेशी सम्बन्धनमा खुलेका कलेजमा कम्तीमा २५ प्रतिशत विद्यार्थी अध्ययन गर्ने व्यवस्था मिलाउनुपर्ने र यिनको मापदण्डको अनुगमन गर्ने जिम्मा उच्च शिक्षा आयोगलाई दिनुपर्ने विज्ञहरूले बताएका छन् ।यसअघि पनि प्रधानमन्त्री केपी शर्मा ओलीको लिखित निर्देशनमा त्रिविले निजी शिक्षण संस्थालाई फाइदा पुग्ने गरी सम्बन्धन दिएको थियो । मन्त्रिपरिषद्ले समेत भक्तपुरस्थित ख्वपः कलेज अफ इन्जियिरिङलगायत केही कलेजलाई नयाँ कार्यक्रम अध्ययन गराउन स्वीकृति दिएको थियो । मन्त्रिपरिषद्ले विश्वविद्यालयको कार्यक्षेत्रमा हस्तक्षेप गरेकामा पदाधिकारीहरूले गुनासो गर्दै आएका छन् ।"
कक्षा १२ को परीक्षाको विकल्प खोजी,"काठमाडौं (कास) लकडाउन वा निषेधाज्ञा कायमै रहे वैकल्पिक माध्यमबाट पनि कक्षा १२ को परीक्षा सञ्चालन गर्न नसकिने राष्ट्रिय परीक्षा बोर्डले जनाएको छ ।देशभर लकडाउन खुकुलो भए मात्र वैकल्पिक विधिबाट परीक्षा सञ्चालन गर्न सकिने बोर्डका अध्यक्ष चन्द्रमणि पौडेलले बताए । कक्षा १२ को परीक्षा नभए विश्वविद्यालयको आगामी शैक्षिकसत्र संकटमा पर्ने चिन्ता व्यक्त हुन थालेको छ । बोर्डले कोरोना संक्रमणको अवस्था अलिक सहज भए अन्य विधिबाट परीक्षा गर्ने गृहकार्य गरिरहेको जनाएको छ । वैशाखमा हुनुपर्ने कक्षा १२ को परीक्षा अहिलेसम्म हुन सकेको छैन । परीक्षा कहिले हुने भन्ने पनि अनिश्चित छ । कोरोनाको अहिलेको जस्तै अवस्था रहे, कुनै पनि माध्यमबाट परीक्षा लिन सकिँदैन, अध्यक्ष पौडेलले भने, अलि अवस्था सहज भए नयाँ तरिकाबाट परीक्षा चलाउने छलफल भइरहेको छ तर टुंगो लागेको छैन ।कक्षा १२ मा ४ लाख ३१ हजार परीक्षार्थी छन् । पाँच महिनादेखि परीक्षा रोकिएपछि बोर्डले विकल्पहरूको खोजी गर्न थालेको हो । सार्वजनिक यातायात सञ्चालन नभएसम्म परम्परागत विधिबाट परीक्षा लिन सम्भव छैन, उनले भने, महामारी कायमै रहँदा पनि कसरी विद्यार्थीको मूल्यांकन गर्न सकिन्छ भनेर अध्ययन थालेका छौं । नयाँ मोडलका विकल्पबारे सरोकारवालाहरूसँग छलफल गरेर शिक्षा मन्त्रालयमा पेस गर्ने बोर्डका अधिकारीहरूले बताए । परीक्षाको कुरा हाम्रो हातमा मात्रै छैन, सीसीएमसी र सरकारले सहमति दिनुपर्छ, उनले भने ।विषय विज्ञ, शिक्षक, अभिभावक, शिक्षाविद्, विद्यार्थीलगायत सरोकारवाला पक्षको रायसुझावसहित मन्त्रालयलाई सुझाव दिने सदस्य सचिव दुर्गाप्रसाद अर्यालले जानकारी दिए । शिक्षामन्त्री गिरिराजमणि पोखरेलले पनि कक्षा १२ को परीक्षाको सम्बन्धमा रायसुझाव दिन बोर्डलाई निर्देशन दिएका थिए । सरकारले कक्षा १० र ११ को परीक्षा आन्तरिक मूल्यांकनका आधारमा गर्ने निर्णय गरेको थियो । कक्षा १० को विद्यालयले सञ्चालन गरेको परीक्षाका आधारमा नतिजा प्रकाशन भइसकेको छ । कोरोना संक्रमण झन्झन् फैलिएकाले नतिजा प्रकाशन भए पनि विद्यार्थीलाई प्रमाणपत्र वितरण हुन सकेको छैन । परीक्षा नियन्त्रण कार्यालयले निषेधाज्ञाका कारण करिब साढे ४ लाख विद्यार्थीको ग्रेडसिट पनि प्रिन्ट गरेको छैन । कक्षा ११ को परीक्षा विद्यालयले नै सञ्चालन गर्ने भने पनि रोकिएको छ । अवस्था अनुकूल नभएसम्म परीक्षा नगर्न बोर्डले निर्देशन दिएको छ ।अवस्था सहज भए सम्पूर्ण तयारी पूरा भइसकेका कारण सूचना प्रकाशित गरेर परम्परागत विधिबाटै परीक्षा सञ्चालन गर्न सकिने अवस्था छ । प्रश्नपत्र र उत्तरपुस्तिका परीक्षा केन्द्रहरूमा पुगिसकेका छन् । प्रतिकूल अवस्थामा पनि परीक्षा सञ्चालन गर्ने विधिहरू सरकारलाई सिफारिस गर्ने गृहकार्य भइरहेको उनले जनाए । सरोकारवालाको रायसुझाव प्राप्त भइसकेपछि विकल्प १, २, ३ भनेर सरकारलाई बुझाउँछौं, उनले भने । विज्ञहरूले कक्षा ११ को नतिजा, विद्यार्थीको आन्तरिक मूल्यांकन, कक्षा कार्य, हाजिरीलगायत विषयलाई मापदण्ड बनाएर कक्षा १२ को मूल्यांकन गर्न सकिने सुझाव दिएका छन् । बोर्ड स्रोतका अनुसार अनलाइन परीक्षा चलाउन भने सम्भव नहुने धेरै विज्ञको सुझाव छ । लाखौं परीक्षार्थी रहेको र उनीहरू इन्टरनेटको पहुँचमा नभएको निष्कर्ष निकालिएको छ ।कतिपय सरोकारवालाले होम सेन्टर कायम गरेर पनि परीक्षा दिन सुझाव दिएको बोर्डले जनाएको छ । घरपायक परीक्षा केन्द्र कायम गरेर पनि परीक्षा सञ्चालन गर्न सकिने विकल्पहरू आएका छन् । कोरोना महामारी उच्च र कम रहेका जिल्लामा दुई चरणमा परीक्षा लिने विषयमा पनि छलफल चलिरहेको छ । संक्रमण कायमै रहे पनि अब परीक्षा रोक्नु हुँदैन भनेर तयारी अघि बढाएका छौं, सदस्य सचिव अर्यालले भने, दसैंअघि नै परीक्षा गर्ने सम्भावना भने ज्यादै न्यून छ ।"
कहिलेदेखि 'अब भोकै बस्नु पर्दैन ?,"यो राजधानी सहरको कथा हो, जहाँ हिजोआज दिनहुँ कैयौं चोकमा सयौं मान्छे एक छाक खानाको पर्खाइमा हुन्छन् । उनीहरू कोही पनि कति घरमा खानु भनेर कुनै साँझ मनाउन बाहिर निस्किएका होइनन् । यी सबै घरमा खाना नभएर भोको पेट बोकेर भौंतारिरहेका हुन्् । अब कोही भोको बस्नु पर्दैन भनिएको मुलुकमा यी नागरिकका लागि यो बेला न कुनै तहको सरकारले घरडेरामै राहत पुर्याइदिएको छ, न कतै निःशुल्क वा सस्तो क्यान्टिन नै चलाएको छ । त्यही भएर, भोको पेटको बाध्यताले यिनीहरू सरकारी निषेधाज्ञा नाघ्दै त्यतै पुगिरहेका छन्, जता कोही मनकारी व्यक्ति, समूह वा संस्थाले खाना बाँडिरहेका हुन्छन् ।सरकारी निषेधाज्ञाका कारण यतिबेला अधिकांश नागरिकको जीविकोपार्जनका सारा ढोका थुनिएका छन् । राजधानी मात्रै होइन, देशका अधिकांश भूभागमा कतै लकडाउन छ, कतै निषेधाज्ञा त कतै एरिया सिल । र, यो हालैको मात्र परिघटना होइन । झन्डै चार महिना मुलुकभर लगाइएको लकडाउन खोलिएको केहीपछि नै फेरि यो उपक्रम दोहोरिएको हो । यस्तो निरन्तरका बीच आम्दानीका स्रोत सुक्दै गएपछि न्यूनमध्यम तथा मध्यम वर्गलाई समेत गुजारा चलाउन हम्मेहम्मे पर्न थालिसकेको छ । यही वर्गको माथिल्लो तहमा भएकाहरूमा पनि यो त्रास बढ्दो छ । दिउँसो कमाएर साँझबिहान छाक टार्नेहरूको हालत अहिले कस्तो होला, सहजै अनुमान गर्न सकिन्छ । रोजीरोटी गुमाएका न्यूनमध्यम वर्गका व्यक्तिहरूले नै सामाजिक सञ्जालमा भन्न थालिसके अब त सरसापट गर्ने ठाउँ पनि सकिइसक्यो, के खाने, के गर्ने होला ? झन् विपन्न तहको अवस्था कस्तो होला ?खानाको खोजीमा हिँडेका यिनीहरूमध्ये कतिलाई आफ््नो एकपेटको मात्र चिन्ता छैन, घरमा कुरिरहेका जहान छोराछोरीका लागि पनि जुटाउनु छ । नभए आफैंले पाएको एक प्याकेट खाना बाँडेर खानु छ । यो पिरलोमा देखिएको उनीहरूको उदास, थकित र गलित अनुहारमा अहिले हाम्रो सरकारको कार्यशैलीको प्रतिविम्ब झल्किरहेको छ । सरकारले वैकल्पिक व्यवस्था नगरी संक्रमण बिथोल्ने कदम चाल्दा जनजीविका नै नराम्ररी बिथोलिएको हो । हालको निषेधाज्ञाको समयको पनि सदुपयोग गर्न सकिएकोमा सन्देह छ, तर नागरिकको अरू हालत चौपट बनिसकेकोमा कुनै शंका छैन । खानै नपाई मरिने भयमा मानिसहरू भौतिक दूरी भुलेर कसैले बाँडेको खानेकुरा खान तँछाडमछाड गर्नुपर्ने अवस्था नै यसको दृष्टान्त हो ।नारामा सुनिनेजस्तै सरकार काममा देखिन्थ्यो भने सायद अवस्था यस्तो हुँदैनथ्यो । प्रधानमन्त्री केपी शर्मा ओलीले झन्डै दुई वर्षअघि भनेको अब कोही भोकै बस्नु पर्दैन, भोकै मर्नु पर्दैन, कसैलाई पनि भोकै मर्न दिइँदैन र राष्ट्रपति विद्यादेवी भण्डारीले संघीय संसद्को संयुक्त बैठकमा सरकारका तर्फबाट यस वर्षको नीति तथा कार्यक्रम प्रस्तुत गर्दा उल्लेख गरेको अब गरिबीका कारण कोही भोकै नमर्ने वाक्यांश फगत नारा मात्र बन्न पुगेका छन् । लकडाउनयता मात्रै सप्तरीका मलर सदा र कीर्तिपुरमा भारी बोक्दै आएका सूर्यबहादुर तामाङले भोककै कारण ज्यान गुमाएका घटना सार्वजनिक चर्चामै आए । यस्ता गुमनाम मृत्यु अरू कति भए होलान् π अहिले राजधानीमा खाना खान निस्किएकाहरूको जुन भीड बढ्दै गएको छ, यसले पनि सुखद संकेत गर्दैन । तसर्थ, सरकार आफ्नो काम, भनाइ र गराइमा गम्भीर हुनुपर्छ ।कोभिड१९ को महामारी निकट भविष्यमै अन्त्य नहुने निश्चितजस्तै छ । यस्तो अवस्थामा सरकारी निकायहरू बढी प्रस्ट हुनुपर्छ कसरी नागरिकलाई भोकै मर्न नदिने ? लकडाउनअगावै मुलुकका १८७ प्रतिशत अर्थात् ५४ लाख २३ हजार नागरिक गरिबीको रेखामुनि थिए । बहुआयामिक गरिबीको सूचकांक अनुसार त यस्ता नागरिक ८३ लाख थिए । निरन्तरको लकडाउनले यो संख्या निकै बढाइसकेको छ, किनभने यसबीचमा दसौं लाखले रोजगारी गुमाइसकेका छन् । तैपनि कुन टोलका कोकोचाहिँ विपन्न हुन् भन्ने यकिन विवरण सरकारसित छैन । लकडाउनयता कसकसको रोजीरोटी खोसिएको छ, त्यसको पनि विवरण कसैसित छैन । रैथानेबारे नै यकिन तथ्यांक नभएका बेला देशका विभिन्न भागबाट सहरमा आएका आप्रवासी कामदारको हरहालत राख्नुपर्ने दरकार सरकारले देखेकै छैन । भोलिका दिनमा नागरिकलाई भोकै मर्न नदिन राज्यले यस्तो तथ्यांक बटुल्नैपर्छ । हाललाई राहत वितरण प्रयोजनकै लागि मात्रै पनि स्थानीय सरकारका वडा तहहरूले यो व्यवस्था गर्नुपर्छ । र, निःशुल्क हटलाइन नम्बरमा फोन गर्ने व्यवस्था मिलाएर भए पनि पालिकाहरूले आपत्मा परेकाहरूलाई हेर्नुपर्छ । महामारीसँगै नागरिकहरूलाई भोकै मर्न दिनु हुँदैन ।सधैं व्यक्ति वा संघसंस्थाले खाना खुवाएर सम्भव हुँदैन । फेरि, संकटमा परेका अरू कैयौं जनता सडकमा खाना खोज्न निस्किएमा पनि हुँदैनन् । त्यसैले, सरकारले नै व्यवस्थित पहल थाल्नुपर्छ । अहिले मान्छेहरूले भन्न थालिसकेका छन् नेताले खाएर, नागरिक अघाउँदैनन् । यसको आशय मुलुकको नेतृत्वले बुझ्नुपर्छ । क्रान्तिकारीहरूका लागि पनि प्रिय विश्वचर्चित गायक बब मार्लीको एउटा गीतले भनेकै छ, देम बेली फुल, बट वी हंग्रीअ हंग्री मब इज अ एंग्री मब । अर्थात्, तिनको पेट भरी छ, तर हामी भोकैएउटा भोको भीड क्रोधित भीड हो । यो केवल कोरा गीत होइन, विश्वभर देखिएको यथार्थ हो । नागरिकहरूमा त्यस्तो क्रोधले उचाइ नउक्लिँदै सरकारले उनीहरूको भोक मेट्न सक्नुपर्छ ।"
शैक्षिक गतिविधि ठप्प,"दैनिक एक हजारको हाराहारीमा दुःखद मृत्यु बेहोरिरहेको भारत यतिखेर, कोरोनाको दैनिक संक्रमण दरमा पनि विश्वकै अग्रस्थानमा देखिएको छ । र पनि त्यहाँ यस्तै माहोलबीच कक्षा १२ को परीक्षा मूल्यांकन सकिएको छ । हालै, इन्जिनियरिङ क्षेत्रको पढाइमा जान पार गर्नुपर्ने छदिने प्रवेशिका परीक्षा पनि सुरु भएको छ । यसअघि बर्सेनि नेपालबाट पनि धेरै विद्यार्थी यो प्रवेशिका परीक्षामा सहभागी हुन्थे तर यसपालि त्यत्तिकै भयो । त्यहाँ, शैक्षिक सत्र खेर जान नदिनका लागि अपनाइएका सबैखाले शैक्षिक कार्यक्रमहरू निरन्तर चलिरहेका छन् । ९ देखि १२ कक्षाका विद्यार्थीहरू विद्यालयमा गई आफूले नजानेको कुरा शिक्षकसँग सिक्न पाउँछन् ।यता हाम्रोमा भने, असार १ बाट थालिएको वैकल्पिक सिकाइ विधिबारे सुरुका दिनमा सबैतिर हल्ला भए पनि अहिले त्यो सहरी तथा सुविधासम्पन्न क्षेत्रमा मात्र खुम्चिएको छ । तैपनि सञ्चालन र प्रयोगबारे अनिवार्यता र अनुगमनको व्यवस्था गरिएको छैन । परीक्षा दिएर पास भैसक्नुपर्ने कक्षा ११ र १२ का विद्यार्थीहरू तनाव बेहोर्दै जहाँका तहीं छन् । दसैंतिहारअघि परीक्षा होलाजस्तो पनि छैन । विश्वविद्यालयका विद्यार्थीहरूको गति पनि उही छ । सहरतिरका विद्यार्थीहरू फेसबुक इत्यादिले आँखाका कमजोर र झगडालु भैसके । कक्षा चढेर भर्ना पनि भई नयाँ किताब पाएका १९ का गाउँघरका विद्यार्थीहरूले किताबै मुसालाई ख्वाइसके होलान् । यो अवस्थामा पनि, शैक्षिक गतिविधि सञ्चालन गर्ने वैकल्पिक विधिका विषयमा तीन तहका सरकारका बीच समन्वय छैन । न त मन्त्रालयविभागले नै कुनै ठोस योजना र निष्कर्ष निकालेको छ । कोरोना संक्रमण भएको ठाउँमा त छँदै छ, नभएको ठाउँमा पनि अब भाइरस फैलिहाल्छ भन्ने सन्त्रास फैलाइएको छ । पठनपाठनका कुरा गर्यो भने जो पनि जान्ने भएर एक वर्ष ढिला भएर केही हुँदैन, पढाइभन्दा ठूलो ज्यान हो र ! भनिहाल्छन् । यस्तै भनाइ व्याप्त भएका कारण कोरोना नपुगेको हिमालीपहाडी भेगका विद्यालय पनि सुनसान छन् । कतिपय शिक्षक फागुनदेखि नै सहरस्थित आफ्नो बासस्थान गइसके । कतिपय टाढाका शिक्षकहरू विद्यालयमा बोलाइए पनि पठनपाठन सञ्चालन नभएर अलपत्र परेका छन् । शैक्षिक गतिविधि सञ्चालनसम्बन्धी थरीथरीका सूचनाले कसैलाई मस्ती र कसैलाई सास्ती भएको छ । कोरोना बिमा भैसक्दा पनि शिक्षकहरू कार्यस्थल आउन सकेका छैनन् । कतिपय विद्यालयमा भने शैक्षिक प्रशासन खोल्ने क्रममा खुसुखुसु बिल भरपाई मिलाउने र अनुमोदन गर्ने कामचाहिँ अनधिकृत रूपमा भइरहेकै छ । कोरोनाका निहुँमा अल्छेलाई सुविधा र अनियमिततालाई छुट दिएर शैक्षिक गतिविधि ठप्प पार्नुको सट्टा ठोस योजना बनाएर सम्भव भएसम्मका शैक्षिक गतिविधि सञ्चालन गर्न सके बेस हुने थियो । इन्द्रकुमार श्रेष्ठ, कमलाकुञ्ज, ओखलढुंगा"
वामदेव फेरि राजनीति तताउँदै,"उपनिर्वाचनमार्फत प्रतिनिधिसभामै जाने बाटो कतैबाट नखुलेपछि थन्किएर बसेका नेकपा उपाध्यक्ष वामदेव गौतम फेरि तातेका छन् । युवराज खतिवडाको कार्यकाल सकिएसँगै गत फागुनदेखि राष्ट्रिय सभामा एक सदस्यको कोटा रिक्त छ । संविधानमा उल्लेख भएबमोजिम प्रधानमन्त्रीको सिफारिसमा राष्ट्रपतिबाट नियुक्त भएका खतिवडाको कार्यकाल सकिएसँगै अब त्यो ठाउँमा पुनः खतिवडालाई नै पठाउने कि नयाँ व्यक्तिलाई नियुक्ति दिने भन्ने विषयले नेकपाभित्र प्रवेश पाएको छ । मुख्यतः प्रधानमन्त्री केपी शर्मा ओली खतिवडालाई दोहोर्याउन चाहन्छन् । २०७४ को प्रतिनिधिसभाको निर्वाचनमा हारेदेखि कुनै न कुनै माध्यमबाट संसद्मा प्रवेश गर्ने बाटो ढुकेर बसिरहेका गौतमलाई संसद्मा पुर्याउन पार्टीका अन्य नेताले पनि जोडबल नगरेका होइनन् । सचिवालयमा बहुमत पुर्याउन कहिले ओली त कहिले दाहाल पक्षले धेरैपटक गौतमलाई ललिपप खुवाइसकेका छन् । आफ्नो वजनको हेक्का नराखी जसको हत्केलामा पनि नाच्ने गौतम धेरैपटक पछारिइसकेका पनि छन् । कहिले उपनिर्वाचनबाट प्रतिनिधिसभामै जान्छु भन्ने त कहिले राष्ट्रिय सभा सदस्य पनि प्रधानमन्त्री हुने गरी संविधान संशोधन भए मात्रै राष्ट्रिय सभामा जान्छु भन्ने गौतमले पछिल्लो समय आफूले पहिले भनेका कुरालाई नकार्दै आइरहेका छन् । उनका पछिल्ला तर्कहरूबाट के बुझिन्छ भने उनी बिनार्सत संसद्मा जान तयार छन् ।पार्टीभित्र गुटगत राजनीतिमा बहुमत पुर्याउन मुख्य भूमिकामा रहेका गौतमले पछिल्लो समय आफू कुनै पनि गुटमा नरहेको भनेर सार्वजनिक रूपमै भन्दै आइरहेका छन् । राष्ट्रिय सभामा लैजान अब ओली वा दाहाल कुन पक्षले सहयोग गर्छ उनी त्यतै लाग्नेछन् । गएको फागुनमै सचिवालय बैठकले गौतमलाई उपयुक्त समयमा संसद्मा लैजाने निर्णय गरिसकेको थियो । अहिले ६ महिना बितिसक्दा पनि पार्टीको उक्त निर्णय कार्यान्वयन नभएको भनेर गौतम आक्रोशित बनेका छन् । प्रधानमन्त्रीले राष्ट्रिय सभामा तीन जना सदस्य पठाउन सक्ने संवैधानिक व्यवस्थालाई गौतमले गलत हो भनी व्याख्या गरेका छन् । यसअघि पार्टी विवाद दुई अध्यक्षको सेफ ल्यान्डिङका लागि मात्रै भएको र आफूलाई त्यसैको घानमा हालिएको आरोप गौतमको छ । पार्टीले ६ महिनाअघि गरेको निर्णय यथावत् छ, यदि राष्ट्रिय सभामा नलैजाने हो भने त्यसलाई पुनः पार्टीले निर्णय गर्नुपर्ने तर प्रधानमन्त्रीको एकल निर्णयका आधारमा आफूलाई त्यसबाट वञ्चित गराउन नपाइने अडान गौतमको छ । २०७४ को निर्वाचनमा तत्कालीन एमाले र माओवादी केन्द्रको गठबन्धन हुँदासमेत गौतम र नारायणकाजी श्रेष्ठ पराजित भएका थिए । निर्वाचनमा पराजय बेहोरिसकेपछि आफू यही संसदीय कार्यकालभित्र संसद्मा नजाने उद्घोष गरेका श्रेष्ठ यसअघि नै राष्ट्रिय सभामा पुगिसकेका छन् । आफ्ना पूर्ववत् अडान सबै बिर्सिएर अहिले बिनासर्त राष्ट्रिय सभामा पुग्न गौतम हतारिएको देख्दा उनमा पनि बिनापदको राजनीति गरेर बस्ने धैर्य छैन भन्ने बुझिन्छ । सुजन देवकोटा, पालुङटार४, गोरखाकसैलाई मन परोस् या नपरोस नेपालको सन्दर्भमा नेकपा सबैभन्दा ठूलो दल हो । देशकै सर्वाधिक विशाल र बलशाली दलका नेताहरूको शक्ति र हैसियत पनि कता हो कता ठूलो हुनु अस्वाभाविक रहेन । त्यही भएकाले होला यो दलमा भूकम्प पनि पहाड नै खसाल्ने गरी पटकपटक आइरहन्छ र भित्रभित्र सल्किएको भुसको आगो हत्तपत्त निभ्दा पनि निभ्दैन । हिजोआजकै विषयमा केही चर्चा गर्ने हो भने पनि ओलीदाहाल द्वन्द्व, नेपाल ओली द्वन्द्व, खनालओली द्वन्द्व, गौतमओलीबीच भएका द्वन्द्वहरू शिखरमा पुगेर सेलाउन नपाउँदै फेरि गौतमले आफू राष्ट्रिय सभामा जान पाउनुपर्ने पुरानो कुरा कोट्याइदिएर जब्बर नेता ओलीको निद हराम गरिदिएका छन । एकातिर टाल्न खोज्दा अर्कोतिर समाल्नै नसक्ने गरी च्यातिने क्रम बढ्दै जानुले प्रधानमन्त्री ओली पनि दिक्दारै भइसके होलान् भन्ने आम नागरिकको अनुमान जहिल्यै गलत साबित भइरहेको छ । पार्टीमा कडाकडा नेता धेरै भएपछि अचाक्ली हल्लिने र त्यही बाझाबाझले थल्लिने अवस्था आउनु नेपाली राजनीतिको पुरानै रोग हो । इतिहासका पानाहरूबाट हाम्रा नेताहरूले यो पेचिलो विषयबाट सिक्न नचाहेको किन होला ? जनताले सर्वाधिक आशा र अपेक्षा गरेको दुई तिहाइ सरकारवाला वाम पार्टीका नेताहरूले गम्भीर भएर चिन्तन गर्न ढिलाइ नगरून् । कार्यदल बनाएरै विगतका केही झगडालाई साम्य पारेको भनिए पनि फेरि उपाध्यक्ष गौतम रिसाउन थालेकै कारण ओली सरकारमा बलियो देखिएको खम्बाहरूले काम गर्न छाड्ने र अस्थिरता निम्तिने हो भने यही ऐनमौकामा अर्थमन्त्री खतिवडालाई बिदा दिएर लगभग रित्तो भण्डारमा परिणत भएको अर्थ मन्त्रालयको जिम्मा गौतमलाई लगाए हुन्न ? देशलाई समृद्धिमा लान्छन् कि भित्तामा फोटो टाँसेर फर्कन्छन्, मूल्यांकन त भविष्यमा भैहाल्छ । कृष्ण कुम्पुरे, आदमटार, धादिङ"
भाइरससम्बन्धी भ्रम नफैलाऔं,"पछिल्लो समय भारतमा दैनिक ८० हजार हाराहारीमा कोरोना संक्रमित भेटिन थालेका छन् । हाम्रो देशमा पनि दैनिक रूपमा लगभग एक हजार संक्रमित थपिन्छन् । संक्रमण फैलिएसँगै विभिन्न किसिमका आक्रोशयुक्त जनभावना सार्वजनिक हुन थालेका छन् । नागरिकले पत्रपत्रिका र सामाजिक सञ्जालमार्फत कोरोना भाइरसका बारे आआफ्ना धारणा सार्वजनिक गरिरहेका छन् । कतिपय व्यक्तिको बुझाइ र धारणाले कोरोनासम्बन्धी भ्रम पनि पैदा गरेको छ । कोही मास्क लगाउन पर्दैन भन्छन् त, कोही हस्पिटलमा स्वास्थ्यकर्मीले पीपीई लगाउन नपर्ने बताउँछन् । यस्ता भ्रमलाई चिर्न महामारीमा सरकारले आधिकारिक धारणा सार्वजनिक गरिरहनुपर्छ । अन्यथा यस्ता हल्लाले आमनागरिकलाई भ्रमित गरिरहनेछ । महामारीले संसारलाई नै त्रसित बनाइरहेको छ । यदि सामाजिक सञ्जालमा भनिएजस्तो कोरोना हल्काफुल्का खालको भाइरस भएको भए आज लाखौं मानिसले किन ज्यान गुमाइरहेका छन् ? कोरोनाले आज संसारभरिको जीवनलाई बन्धक बनाइरहेको छ । यसैका कारण मानिसले रोजगारी गुमाइरहेका छन् । नजिकका व्यक्तिको मृत्यु देख्नु वा भोग्नुपरेको छ । सम्पूर्ण विश्व यसको नियन्त्रणमा लागि रहेको बेला हाम्रा सामाजिक सञ्जाल भने भ्रमयुक्त खबर फैलाउन व्यस्त छ । कोरोनाको औषधि पत्ता लागेको छैन । औषधि पत्ता लागिहाले पनि हामीसम्म कहिले आइपुग्ने हो टुङ्गो छैन । त्यसैले अहिलेको हाम्रो प्राथमिकता सावधानी नै हो । सावधानीबाटै हामी सुरक्षित रहन्छौं । रामकृष्ण बराल, जोरपाटी५, काठमाडौं"
निषेधाज्ञा विकल्प होइन,"देश कतै पूर्ण लकडाउनमा छ त कतै आंशिक । तर कोरोना कहर घट्ने होइन बढ्ने क्रममा छ । यसको भ्याक्सिन बन्न अझै महिनौं लाग्ने देखिन्छ । अहिलेसम्म सरकारले कोरोना नियन्त्रणका लागि केही काम गरे पनि ती प्रभावकारी र परिणाममुखी हुन सकिरहेका छैनन् । सरकारको निर्णय क्षमतामा कमजोर भएका कारण अपेक्षित कामहरू भएनन् । विश्वमा के भइरहेको छ, कुन देशमा कसरी समस्या समाधानका प्रयास भएका छन्, ती कति प्रभावकारी छन् भन्ने विषयको सही मूल्यांकन सरकारले गर्न सकिरहेको छैन । लामो समयसम्म हामीबीच रहिरहने देखिएको यस भाइरसबाट बच्न जनतालाई सधैं घरभित्र थुनेर हुन्न । देश नै ठप्प पारेर अर्थतन्त्रलाई धराशायी बनाउनतर्फ राज्य अग्रसर हुनु निकै निराशाजनक छ । विदेशवाट वायु सेवामार्फत मानिसलाई नेपाल भित्र्याउन सकिन्छ भने देशभित्रै अत्यावश्यक कामका लागि सोही विधि तथा प्रक्रिया अपनाएर आवतजावत सुचारु गर्न किन सकिँदैन ?सरकारले तत्काल देशभित्र पनि पीसीआर रिपोर्टको आधारमा यात्राका लागि स्वीकृति दिनुपर्छ । लामो दूरीका यातायात सञ्चालन गर्नुपर्छ । यसो गर्दा यात्रा नगरिनहुने जनताले राहत पाउँछन् । सर्तसहित सेवा सुचारु गर्दा यातायात व्यवसायीहरू पनि लाभान्वित हुन्थे । बैंक, अदालतजस्ता सार्वजनिक सेवा प्रदान गर्ने कार्यालयहरू कोरोना सुरक्षाका मापदण्डको पालना गरी सीमित कर्मचारीबाट आंशिक रूपमा सञ्चालित हुनुपर्छ । आगामी दिनमा कोरोना पोजिटिभको संख्या बढ्ने भएकाले आइसोलेसन, कोरोना डेडिकेटेड अस्पताल र आईसीयूको संख्या तत्काल उल्लेखनीय रूपमा वृद्धि गर्नु अपरिहार्य छ । भौतिक दूरी, मास्कको प्रयोगजस्ता स्वास्थ्य सुरक्षाका विधि भित्री गल्लीहरूमा पालना गरेको देखिँदैन । यस नियमको पालना गराउन तथा नियम उल्लंघन गर्नेहरूलाई कारबाहीको दायरामा ल्याउन वडा कार्यालयहरूलाई परिचालन गर्नुपर्छ । यसका लागि वडा कार्यालयहरूमा थप स्रोतको व्यवस्था गर्नु जरुरी छ । सन्जोग शर्मा, बालाजु, काठमाडौं"
प्रमत्त प्रधानमन्त्रीको मध्यावधि आकांक्षा,"प्रधानमन्त्री खड्गप्रसाद शर्मा ओलीलाई सत्तासँग प्रमत्त व्यक्ति भन्दा एकदमै सुहाउँछ । सत्ताले सबैलाई अलिकति मात र उन्मादको अवस्थामा ल्याउँछ । यो अस्वाभाविक होइन । तर, प्रधानमन्त्री ओलीको सत्तासँगको सम्मोहन लरतरो छैन । जापानका ६५ वर्षीय प्रधानमन्त्री सिन्जो आबेले स्वास्थ्यका कारण राजीनामा गरेको समाचारले प्रधानमन्त्री ओलीलाई पटक्कै प्रेरित गरेन । उनको अहिलेको स्वास्थ्यस्थितिमा सत्तासँग निरन्तरको संसर्गबिना उनी चलहल नै गर्न नसक्ने देखिएको छ । प्रधानमन्त्री ओलीका लागि देशमा सधैं केही न केही भइरहनुपर्छ । नत्र भने, सत्तामा बसेको स्वाद नै आउँदैन । यो तथ्यसँग जानिफकार उनका सहयोगी र विरोधीहरू उनलाई यो वा त्यो बहानामा गिजोलिरहन्छन् । यो उनका लागि पीडादायी कुरा हो ।अहिलेको सन्दर्भ अर्थमन्त्री युवराज खतिवडाको पुनर्नियुक्तिसँग जोडिएको छ । आजका दिनमा नेपालको अर्थतन्त्रलाई गति दिन सक्ने युवराज खतिवडाको टक्करको अर्को व्यक्ति प्रधानमन्त्री ओलीले भेटेका छैनन् । अर्थमन्त्रीका रूपमा खतिवडाले जति प्रभावकारी भूमिका निर्वाह गरेका छन्, त्यो अहिलेसम्मका कुनै पनि अर्थमन्त्रीले गरेका छैनन् । कुनै अर्थमन्त्री सरकारप्रमुखको रक्षाकवच भएर खडा नभएसम्म सरकारप्रमुखले संसद्लाई समेत छायामा पारेर आफ्नो प्रतिरक्षा गर्नै सक्दैन । खतिवडाको मन्त्री हुने म्याद सकिएको छ । प्रधानमन्त्री उनलाई निरन्तरता दिन चाहन्छन् । तर, पार्टीमा अर्घेलो खडा गर्नेको कमी छैन । वामदेव एकपटक फेरि बुर्लुक्क उफ्रेर रंगमञ्चमा आएका छन् र भन्दै छन्, म जाने हो राष्ट्रिय सभामा ।वामदेवको मनसाय राष्ट्रिय सभामा अड्किएर बस्ने छैन । उनी आननफाननमा राष्ट्रिय सभाका सदस्य पनि प्रधानमन्त्री बन्न सक्छन् भन्ने आशयमा संविधान संशोधन गराउने मानसिक तयारीमा छन् । यो सबैले बुझेको कुरा हो । संविधान संशोधन वामदेवले सोचेजति सजिलो छ कि छैन ? त्यो बेग्लै प्रश्न हो । उनलाई प्रधानमन्त्री बनाउनकै लागि संविधान संशोधन गर्न उनको आफ्नै पार्टी तयार होला ? यो अर्को जटिल प्रश्न हो । वामदेवजी एकै दशकमा नेपाललाई चीनभन्दा विकसित देश बनाउन चाहन्छन्, तर कसरी ? देश बनाउनु त्यति सजिलो भएको भए राजा महेन्द्र र राजा वीरेन्द्रले आफ्नो सत्ताको पकड खुकुलो पार्ने थिएनन् । यो कुरा उनले बुझेकै होलान्, चुनावमा हारेपछि व्यक्तिको महत्त्व स्वाट्टै घट्छ ।प्रधानमन्त्री ओलीलाई ठीक बेलामा आएर यो अनुभूति भएको छ, एमाले र माओवादी मिलेर यो जुन नेपाल कम्युनिस्ट पार्टी बनेको छ, त्यो एमालेको भन्दा माओवादीको आवश्यकताले बनेको थियो । प्रधानमन्त्री ओलीलाई गद्दीबाट उतारेर कांग्रेससँग गठबन्धन गर्न पुगेका माओवादी अध्यक्ष प्रचण्ड प्रधानमन्त्री ओलीको लोकप्रियता देखेर आत्तिएका थिए । त्यो अत्त्याहटले प्रचण्डलाई एमालेसँग नजिक ल्याएको थियो । प्रचण्डमा एक प्रकारको हुटहुटी थियो नेपालमा एउटै बृहत् कम्युनिस्ट पार्टी बनाउने । तर, प्रधानमन्त्री ओली र उनका निकटवर्तीहरू प्रचण्डको यो हुटहुटीको खिल्ली उडाउँछन् । उनीहरू जनयुद्धको प्रारम्भकालीन दिनमा माओवादीलाई जुन दृष्टिले हेर्थे, त्यो दृष्टि अहिले पनि बदलिएको छैन । त्यति बेला एमालेभित्रको बहुदलीय जनवादी पक्ष, राप्रपा र कांग्रेसको बोली एउटै थियो । अहिले पनि त्यो बोलीमा खासै भिन्नता आएको छैन ।अहिले पार्टी एकताको नाममा पार्टीभित्र सचिवालय र स्थायी समितिका माध्यमबाट आफ्ना विरुद्ध जुन मुहिम छेडिएको छ, प्रधानमन्त्री ओलीको विचारमा, त्यो पनि माओवादीको आवश्यकता हो । माओवादीको आडमा पार्टीभित्रका उनका विरोधी अहिले उनीसँग पौंठेजोरी खेल्न उतर्सिएका छन् । पार्टीभित्र एमाले पक्षका असन्तोकी नेताहरूलाई बटुलेर माओवादी पक्षकाले प्रधानमन्त्री ओलीलाई जति दुःख दिएका छन्, त्यसको हिसाबकिताब नै छैन । तर, उनले त्यसको निवारक औषधि तयार पारिसकेका छन् । त्यो, पक्कै पनि, कोरोना भाइरसको भ्याक्सिनजस्तो परीक्षणको प्रतीक्षामा रहेको छैन । तीन दशकअघि नेपालकै प्रयोगशालामा बनेको त्यो औषधिको अचूक प्रयोग भैसकेको छ । हो, प्रधानमन्त्री ओली मध्यावधि चुनाव घोषणाको तयारीमा छन् । स्रोतहरूका अनुसार, मध्यावधि चुनावका सन्दर्भमा प्रधानमन्त्री ओलीको राष्ट्रपति विद्यादेवी भण्डारीसँग नियमित वार्ता भैरहेको छ । यसबाहेक, नेपाली सेनाका अधिकारीहरूसँग पनि प्रधानमन्त्री ओलीको वार्ता भैरहेको छ ।प्रधानमन्त्री ओली मध्यावधि निर्वाचनमा जानुपर्ने पक्षमा सार्वजनिक तहमा छलफल भएको पाइएको छैन । तर, आन्तरिक रूपमा जनमत बुझ्ने काम भइरहेको छ । जनमत बुझ्नेभन्दा पनि, मध्यावधिको समर्थनमा कसरी जनमत तयार पार्ने भन्नेमा छलफल केन्द्रित छ । एमाले पक्षका केहीले मध्यावधि चुनावको घोषणा आत्मघाती हुने बताए पनि धेरैले प्रधानमन्त्री ओलीको पक्षमा जनता टड्कारो उभिने निष्कर्ष निकालेका छन् । सरकार झन्डै दुईतिहाइको भएकाले प्रस्तावित मध्यावधि चुनावलाई २०५१ मा नेपाली कांग्रेसका प्रधानमन्त्री गिरिजाप्रसाद कोइरालाले गराएको मध्यावधि चुनावसँग तुलना गर्न नमिल्ने निष्कर्ष प्रधानमन्त्री ओलीका सहयोगीहरूको छ । प्रधानमन्त्री ओलीका एक निकटवर्तीले बताएअनुसार, समकालीन राजनीतिमा प्रधानमन्त्री ओली लोकप्रियताको जुन शिखरमा हुनुहुन्छ त्यहाँ अहिलेसम्म कोही पुगेकै छैन । उहाँमाथि जनताको चरम विश्वास छ । २०५१ मा गिरिजाप्रसाद कोइरालाले मध्यावधि चुनावको घोषणा गर्दा कांग्रेस पार्टी पूरै विभाजित थियो । हाम्रोमा त्यो समस्या छैन । माओवादी बाहिरिए पनि बहुमत प्रधानमन्त्री ओलीको नाममा आएकाले चुनाव परिणाम उहाँकै नेतृत्वको पक्षमा आउनेछ ।प्रधानमन्त्री ओलीले पार्टीका अरू महत्त्वपूर्ण नेताहरूसम्म कुरा पुर्याउने हेतुले आफ्ना सहकर्मीहरूसँग पार्टीको बृहत् रूपमा विकास गर्नेबाहेक आफ्नो अर्को अभीष्ट नभएको बताउने गरेका छन् । उनले बाँचुन्जेल देश र पार्टीको सेवामा लाग्ने आफ्नो लक्ष्यमा साथी हरूले अवरोध गरेकामा गुनासो गर्ने गरेका छन् । साथीहरूले पदोचित सम्मान नदिएकामा पनि प्रधानमन्त्री ओलीको चित्तदुखाइ छ । प्रधानमन्त्री ओलीको विश्लेषणमा, उनका एक सहयोगीका अनुसार, अहिले पार्टीलाई शिखरमा पुर्याउने सुनौलो मौका छ । प्रमुख प्रतिपक्षी नेपाली कांग्रेस इतिहासकै खतरनाक मोडमा रहेको छ । जनताले कम्युनिस्ट पार्टीमाथि विश्वास गरेका छन् । अहिले पार्टीलाई विशाल आकारमा लैजाने यो अवसर गुम्न दिनु हुँदैन ।प्रधानमन्त्री ओलीले पार्टीका बैठकहरूलाई अलिकति पनि महत्त्व दिएको देखिँदैन । पार्टीका प्रमुख भनिने नेताहरूसँग उनी नियमित विचारविमर्श पनि गर्दैनन् । सरसल्लाह पनि आफ्ना कनिष्ठहरूसँग गर्ने स्वभाव छ उनको । एकातिर, पार्टीका वरिष्ठ नेता माधव नेपालका आफ्नै राजनीतिक समस्या छन् । पार्टीमा अनुयायीहरूको राम्रै संख्या भए पनि उनी आफूलाई सुरक्षित ठान्न सक्ने अवस्थामा छैनन् । प्रधानमन्त्री ओलीसँगको लभहेट सम्बन्ध लामो समय पार्टी नेतृत्वमा रहेका माधव नेपालका लागि महाभारतमा वर्णित धृतराष्ट्रभीम अंकमाल समान भएको छ । माधव नेपालले प्रधानमन्त्री ओलीका अगाडि आफूलाई स्टिलजस्तो दह्रो नपारिनहुने बाध्यता छ । यही अवस्थामा छन् अर्का वरिष्ठ नेता झलनाथ खनाल । उनको नाममा खुलेको झलनाथ खनाल फाउन्डेसनलाई सरकारले बहत्तर करोड उपलब्ध गराएको छ । तर, राजनीतिमा खनाल त्यत्तिकै चुप लागेर बस्नेवाला देखिँदैनन् । प्रधानमन्त्री ओलीलाई नेता खनाल पनि चुनौती हुन् । यसबाहेक, माओवादी पक्षका केही राम्रा मानिसलाई आफ्नो पक्षमा तानेर प्रचण्डको मानमर्दन गर्नमा पनि प्रधानमन्त्री ओली लागेका छन् । प्रचण्डका निकै तेजिला र महत्त्वाकांक्षी सहयोगीलाई तान्ने प्रयत्नमा लागेका छन् प्रधानमन्त्री ओली । प्रधानमन्त्री ओलीको पक्षमा जाने अर्को कुरा एमाले भित्रका उनका विपक्षी हुन् । ती विपक्षीहरू, जो अहिले पावरमा छन् वा पावरको लाइनमा छन्, ती प्रधानमन्त्री ओलीलाई छाड्ने मुडमा देखिँदैनन् । पावरको तेजमा परेपछि जो कसैको पनि सहयोगी जतिसुकै आत्मीय भए पनि त्यसले धोका दिन्छ । राजनीतिमा यस्तो सम्भावना शून्य हुँदैन ।मध्यावधि चुनावमा गएर प्रधानमन्त्री ओलीले बिनाकसैको सहयोग, आफ्नो पार्टीको बलबुतामा मात्र, दुईतिहाइ मत ल्याउलान् ? प्रतिपक्षी दल साह्रै कमजोर र गलित भएको अवस्थामा यो प्रश्नको जवाफ दिनु सजिलो छैन । प्रतिपक्षभित्र जस्तो अस्वस्थ प्रतिद्वन्द्विता देखिएको छ, त्यसको सन्दर्भमा जे पनि हुन सक्छ । राष्ट्रवादको नारामा चल्ने देशमा मध्यावधि चुनावका यस्ता घटना भइरहेकै देखिन्छन् । यो नवीन प्रयोग पनि होइन । प्रधानमन्त्री ओली पार्टी लाई अत्यधिक समृद्ध बनाउन अलिकति पनि चुकेका छैनन् । तर, कुन पार्टीको समृद्धि हो यो ? नेपाल कम्युनिस्ट पार्टी वा प्रस्तावित नेपाल कम्युनिस्ट पार्टी (एकीकृत मार्क्सवादीलेनिनवादी) ? यो कुराको निर्क्योल भएको छैन । नेकपामा प्रधानमन्त्रीलाई निष्कासित गर्ने क्षमता देखिँदैन भने, नयाँ एमालेमा नेताहरूलाई समेट्ने क्षमता देखिँदैन । दुवै पक्षका आआफ्नै बाध्यता छन् ।खास गरेर, नेपालमा एउटै कम्युनिस्ट पार्टी गठनको हुटहुटी भएका माओवादी जनयुद्धका नेता प्रचण्डका लागि यो निकै जटिल र कठिन अवस्था हुनेछ । प्रधानमन्त्री ओलीले सिक्काका दुवै पाटा आफ्नो पक्षमा पल्टाउने रणनीति लिएको देखिन्छ । यसले कम्युनिस्ट राजनीतिको हित गर्छ कि उसलाई थप भ्रष्टीकरणमा पुर्याउँछ, यसै भन्न सकिँदैन ।"
कांग्रेस महाधिवेशन र वैचारिक पुनर्जागरण,"नेपाल आन्तरिक र बाह्य दोहोरो रूपमा बहुपक्षीय द्वन्द्व र शीतयुद्धतिर उन्मुख छ । कोरोना महामारीका साथै आफैंभित्रका अनेकौं चुनौती र दुश्चक्रमा फस्दै गएको छ नेपाल । यो परिवेशमा नेपाली कांग्रेस महाधिवेशन र नयाँ नेतृत्वको प्रसववेदना र छटपटीमा छ । नारा होइन निष्ठा, विकल्प होइन संकल्प, आश्वासन होइन कटिबद्धता, बासी विचार होइन नवीन मार्गदर्शन, छिपछिपे ज्ञान र टालटुले समाधान होइन, निःस्वार्थ संकल्पका साथ अहिलेको रुग्ण अवस्थाबाट सशक्तताको काँचुली फेर्न जीवन्त र दूरदर्शी नेतृत्वको आवश्यकता छ । त्यसैले, एकल नेतृत्व होइन सामूहिक नेतृत्व, व्यक्तिप्रधान होइन विधिप्रधान, नेताप्रधान होइन नीतिप्रधान, गुटप्रधान होइन संस्थाप्रधान पार्टी बनाउने दृढ अठोटले मात्र हामी आगामी चौधौं महाधिवेशनका लागि मार्गदर्शन गर्न सक्छौं ।२००७ सालको युगान्तकारी परिवर्तन र लोकतान्त्रिक नवयुग, २०४६ सालको प्रजातन्त्रको पुनःस्थापनाको जनआन्दोलन वा २०६२६३ सालको लोकतान्त्रिक गणतन्त्रको जनआन्दोलन, बीचका अनेकौं संघर्ष तथा बलिदानमा कांग्रेसले नै निर्णायक भूमिका निर्वाह गर्दै आयो । हामी परिवर्तनकारी राष्ट्रिय शक्तिको मियो, जनविश्वास र भरोसाकेन्द्रका रूपमा रहँदै आयौं । विगतमा कांग्रेस बाटो र गन्तव्य पहिल्याउने पार्टी थियो भने, अरू पछ्याउने पार्टी थिए । तर आज काङ्ग्रेस प्रतिरक्षात्मक अवस्थामा पुग्नु र हाम्रो त्यो हैसियत क्रमशः लुप्त भएर कम्युनिस्टका हातमा पुग्नुको कारक के हो ? हाम्रा शाश्वत नीति, सिद्धान्त, कार्यक्रम, लक्ष्य, जनाधार, इतिहासको कमजोरीले त पक्कै होइनÙ नेतृत्वको नीतिगत अस्पष्टता र दुर्बलता, संकीर्णता, गुटगत कार्यशैली र अलोकतान्त्रिक आचरणजस्ता शृङ्खलाबद्ध कमजोरी नै यसमा दोषी छन् । तसर्थ, हाम्रा जिम्मेवारीअनुरूपको कमजोरी स्विकार्दै यसका कारक तत्त्वबारे गम्भीर तथा निर्मम गवेषणा र सुधार गर्दै जानु प्रथम दायित्व हो ।दुई छिमेकीबीच बढ्दो वैमनस्य र युद्धोन्मुख खतरा, सो खतरामा अन्य शक्तिको चलखेलले पार्न सक्ने थप जटिलताका कारण हाम्रोजस्तो सानो, निर्धन र भूपरिवेष्टित मुलुकको राष्ट्रिय स्वाभिमान तथा अस्तित्व, राजनीति र लोकतन्त्रमाथि नै जटिल र गम्भीर चुनौती देखिँदै छ । यो जटिलतम परिस्थितिमा राष्ट्रिय विविधताको संवर्धन, छिमेकी र अन्तर्राष्ट्रिय जगत्सँग सन्तुलन तथा संयोजनको पहुँच, क्षमता तथा लोकतान्त्रिक छविका हिसाबले कांग्रेस नै भरोसायोग्य छ ।कोरा नारा र निरपेक्ष जपनाले लोकतन्त्रवादी बनिँदैन । लोकतन्त्र जनताको स्वामित्व र चाहनामा चल्नुपर्छ । पार्टीहरू जनताको सोही स्वामित्व र चाहनाका संवाहक हुन्, मनपरी गर्ने अखडा होइनन् । पार्टीमा सभापति, उपसभापति, महामन्त्रीजस्ता महत्त्वपूर्ण पदाधिकारी बन्ने आकांक्षीको कमी छैन । तर कांग्रेसलाई परिवर्तन, सुसंगठित र जागरुक बनाएर आफ्नो कार्यकालमा कहाँ पुर्याउने भन्ने एजेन्डा, योजना, संकल्प र लक्ष्यको ब्लुप्रिन्टसहित प्रस्तुत हुने विषयमा सर्वत्र सन्नाटा छ । यो ह्रासोन्मुख अवस्थामा अबको नेतृत्व असफलताउन्मुख राष्ट्र र जनतालाई त्राण र भरोसालायक खोजिनुपर्छ ।कृषि, पर्यटन, मजदुरी, वस्तु तथा सेवा उद्योग, शैक्षिक क्षेत्र, बौद्धिक पेसा, ऊर्जा, बैंकिङ, व्यापार तथा व्यवसाय यावत् क्षेत्र संकटमा छन्, जो जिम्मेवार र ठूला पार्टीबाट वैकल्पिक उपायको अपेक्षा गरिरहेका छन् । तर यसतर्फ हाम्रो निरुत्तरता र मौनता यथावत् छ । यस्तो भजमने तालले चल्दैन ।नेकपाभन्दा फरक र जनउपयोगी कांग्रेसका सैद्धान्तिक तथा व्यावहारिक एजेन्डा, त्यसको विश्वसनीय आधार, मतदाताबीच बढिरहेको आक्रोश र निराशालाई चिरेर लोकतान्त्रिक संस्कार, संस्कृति र पद्धतिको विकास गर्नु जरुरी छ । जनता र नयाँ पुस्ताको चासो र जिज्ञासालाई सम्बोधन गर्दै आजको पुस्तामा देखिएका विविध चिन्तन र वैचारिक पक्षमा व्यावहारिक संयोजनकुशलता नेतृत्वको आवश्यकता हो ।खास गरी २०६३ सालयता हाम्रो संस्कृति, पहिचान र भूमिका युगसापेक्ष चिन्तन, रणनीति र नेतृत्वभन्दा पनि कम्युनिस्टको सहायक वा उसको बैसाखीको सहारामा टिकेजस्तो, कांग्रेस र कम्युनिस्टका बीच आधारभूत सिद्धान्त, दर्शन, नीति, संगठन र कार्यक्रम मौलिक भिन्नता हुँदाहुँदै पनि यी दुवै उस्तै हुन् भन्ने खालको भ्रम छ । वैचारिक पुनर्जागरणको उद्देश्य कम्युनिस्टहरूसँग हाम्रो सम्बन्धमा नीतिगत पुनर्विचार गर्दै आलोचनात्मक सम्बन्धको यथार्थ पुनःस्थापित गर्नु पनि हो ।सुदृढ विचार, लोकतान्त्रिक विधि, प्रक्रिया र प्रवृत्तिमा प्रतिबद्ध, राष्ट्रिय संकल्पसहितको सामूहिक नेतृत्वबाट मात्र लोकतन्त्रले पद्धतिको रूप लिन सक्छ । सिद्धान्तहीन संकीर्ण गुटबाट उठेको नेतृत्वबाट पार्टी, समर्थक समाज र राष्ट्रले अपेक्षा गर्न सक्दैनन् । सिद्धान्त र नैतिकता बिर्सेको पार्टी विचारहीन र स्वार्थीहरूको झुन्ड मात्र हुन्छ । वैचारिक विविधता, जनचासो, राष्ट्रिय सरोकार र महत्त्वपूर्ण एजेन्डामा बहस हुनु र विचारसमूह बन्नु स्वाभाविकै हो । तर विचार र लक्ष्यविहीन स्वार्थको गुटबाजी पार्टी जीवनलाई रुग्ण र मरणासन्न बनाउने चरित्र हो । गुटबन्दी र विगतमा ६० र ४० को भागबन्डाले हामीलाई थप स्खलित तुल्यायो ।अबको नेतृत्वले गुटबाजी र भागबन्डालाई अन्त्य गर्दै योग्यताको कदर गर्ने परम्परा बसाउनैपर्छ । नत्र कार्यक्षेत्रमा मरिमेटेर काम गर्ने पराक्रमी कार्यकर्ता सधैं उपेक्षा र अन्यायमा पिल्सिइरहने, परिक्रमा गर्ने चाकरीकर्ताले हालीमुहाली गर्ने विकृतिको कहिल्यै अन्त्य हुँदैन । काम गर्नेभन्दा कुरा गर्ने ठीक, कुरा गर्नेभन्दा कुरा लगाउने (मन्थरावृत्ति) झन् ठीक ठान्ने विकृति नै आजको संकटको मूलजड हो । समाजको आख्यान नै छ, सय भारी खर काट्नेभन्दा सय भारी खर पोल्ने प्रिय हुने ठाउँमा न्याय पोलिएको हुन्छ ।राज्यले गरिमा र लोकतान्त्रिक छवि गुमाउँदै गएको छ । स्वतन्त्र न्यायपालिका, संवैधानिक अंग, कर्मचारी संयन्त्र, प्रेस स्वतन्त्रता, नागरिकको शान्तिसुरक्षाको नैसर्गिक हकमाथि निरन्तर चुनौती छ । सत्तामा गएपछि जिउँदै स्वर्ग जाने पुल हालिदिने खालका भ्रामक आश्वासन बाँडेर विपन्न र सीधासादा जनताको मत पाएको नेकपाले सत्ताको हटसिटबाट आफ्नो सबै कुकृत्य र सक्कली रूपको परिचय दिइसकेको छ । संकट चर्काएर विवश बनाइएको राज्यमा सम्पूर्ण सत्ता कब्जा गर्नु कम्युनिस्टको रणनीति नै हो । अधिनायकवादी नियत र गतिविधिले लोकतान्त्रिक पद्धति चल्दैन । यस्तै हो भने कम्युनिस्ट सरकारको नेतृत्वबाट २०७९ सालमा आम निर्वाचन नहुन पनि सक्छ ! भए पनि लोकतन्त्रका सारा मूल्यमान्यता त्यही चुनावमा ध्वस्त पनि हुन सक्छन् । एकदलीय अधिनायकवादको मानसिकता लिएर बहुदलीय लोकतन्त्रको अभ्यासमा सामेल हुनु आफैंमा अनमेल कुरा हो । जटिल समस्या यहीँनेर छ ।पार्टी बुद्धिविवेक, सिद्धान्त, नैतिकता, साख र जनविश्वासले चल्ने हो । फगत अनुहारले होइन, पुस्तान्तरको समावेशिताले नै पार्टीले पूर्णता पाउँछ । कांग्रेसको समस्या नेतृत्वमा उमेरको हिसाब होइन, वैचारिक जागरुकता र न्यायोचित व्यवहारकुशलताको हो । पार्टीका संस्थापक नेताहरूमा रामायण प्रवृत्ति थियो, राजा बन्न भाइहरूबीच झगडा नगर्ने । तर आजको नेतृत्वमा महाभारत प्रवृत्ति छ, राजा हुन दाजुभाइकै बीच नलडी नछोड्ने । तसर्थ विधि, पद्धति र सामूहिक मन्थनद्वारा नै समस्या समाधान गर्ने कार्यशैली जरुरी छ ।सुशासन र पारदर्शिताको पहिलो पाठशाला नै पार्टी हो । दण्डहीनता र भ्रष्टाचारविरुद्ध निर्णायक अभियानको उत्साह र उत्प्रेरणा अबको कांग्रेस नेतृत्वको प्रतिबद्धता हुनुपर्छ र देशव्यापी अभियान चलाउने प्रमुख एजेन्डा हुनुपर्छ । हावादारी गफ, आडम्बरी र नाटकीय भाषा होइन, निष्ठापूर्ण क्रियाशीलता आवश्यक छ । जनता कांग्रेसलाई व्यवहारको कसीबाटै लोकतान्त्रिक समाजवादी पार्टीका रूपमा देख्न चाहन्छन् । कांग्रेसप्रति विगतको सहज विश्वास र भरोसा जगाउन, सीमान्तीकृत र वञ्चितीकरणमा परेका समुदायबीच आयको सुनिश्चितता, सामाजिक न्याय तथा सुरक्षाको प्रत्याभूति दिने सैद्धान्तिक र व्यावहारिक राजनीतिक कटिबद्धता जरुरी छ ।मुलुक तहसनहस बनाइरहेको वर्तमान अस्तव्यस्तता, कुशासन, दण्डहीनता र भ्रष्टाचारलाई दीर्घायु बनाउन मूकदर्शक वा सहायक हुने, यसविरुद्ध संघर्षको हिम्मत नै नगर्ने, यसैमा आफ्नो सुअवसर को सम्भावना देख्ने, एउटा कांग्रेसको अवसानमा अर्को कांग्रेसले जीवन देख्ने, सिंगो पार्टीलाई छलेर अँध्यारो कोठामा सीमित गिरोहको स्वार्थ, रुचि र लहडमा चल्ने, त्यसको मूल्य र असरचाहिँ लोकतन्त्र र पार्टीले बेहोर्नुपर्नेजस्ता असंगति र विकृतिलाई प्रश्रय दिने प्रवृत्तिको निर्ममताका साथ अन्त्य अनि नयाँ शक्ति र ऊर्जासहितको कांग्रेस निर्माण चौधौं महाधिवेशनको लक्ष्य हुनुपर्छ ।आज पार्टीका केन्द्रीय विभागहरू, भ्रातृ संस्थाहरू, जिल्ला र स्थानीय स्तरमा विधिविहीन नियुक्ति, सक्रिय सदस्यताको मनपरी वितरण हुँदै छ । अर्कातिर, सडक र संसद्मा प्रतिपक्षी भूमिकामा पनि पार्टी अकर्मण्य देखिएको छ । वडासदस्यको छनोटमा समेत जिल्ला सभापतिहरूलाई संलग्न नगराउनेजस्ता नेतृत्वको कुकृत्यबाट लोकतान्त्रिक पार्टीको हुर्मत लिने काम भयो । त्यसैले, गाउँस्तरदेखि केन्द्रसम्म पार्टीका भ्रातृ संस्थाहरूको वैधानिक स्वायत्तता, सशक्तीकरण र अधिकार प्रत्यायोजन जरुरी छ । कम्प्युटर तथा सूचना प्रविधिसँग पार्टीका सबै निकाय र पदाधिकारीहरूलाई आबद्ध र दक्ष बनाउनुपर्छ ।पार्टीको विधान प्रत्येक कार्यकर्ताको मार्गदर्शन र अनिवार्य संहिता हो । यसको उपेक्षा र उल्लङ्घन स्वीकार्य हुँदैन । पार्टीको बरबादी उसको विधान उपेक्षित, तिरस्कृत र मरणासन्न बनाउने हर्कतबाट प्रारम्भ हुन्छ भन्ने तत्त्वज्ञान पार्टीका प्रत्येक सदस्यले लिनुपर्छ । चौधौं महाधिवेशनमा प्रवेश गराउने र त्यसअघि जनता र कार्यकर्ता तहमा उठाइरहनुपर्ने नेतृत्वका परीक्षक र महत्त्वपूर्ण एजेन्डा यिनै हुन् । अनुहार, गुटगत घेरा, स्वार्थ, व्यक्ति र विरासतभन्दा माथि उठेर वैचारिक प्रतिबद्धतायुक्त नेतृत्वको खोजी जरुरी छ । यसका लागि दृढ विचार, सशक्ततता र संयोजन क्षमतायुक्त नेतृत्वको छनोट गरी को वा कुन गुटको भन्दा पनि निःस्वार्थ संकल्पका साथ अघि बढौं भन्ने मेरो कामना हो एवं नवकांग्रेसको निर्माणका लागि वैचारिक पुनर्जागरणको प्रारम्भविन्दु पनि यही हो ।"
महामारी न्यूनीकरणमा महिला,"यसपालिको तीज कसैको आयु बढाउनभन्दा घटाउन उद्यत देखियो । काठमाडौंको कागेश्वरी मनहरा नगरपालिकामा पचास जनालाई दर खुवाउने महिला कोरोना संक्रमित देखिएपछि दर खाने सबैलाई क्वारेन्टिन गर्नुपर्यो । महामारीको सम्भावित जोखिमभन्दा पनि तीज र दरलाई प्राथमिकता दिने नारी मानसिकतालाई सायद कुनै परिवर्तनले छोएको रहेनछ π बाहिर गएर नाच्न नपाएको गुनासो गर्दै घरआँगन र कोठाभित्रै नाचेका तस्बिरहरू फेसबुकमा हालेका महिलासमूहमध्ये कसैले पनि संक्रमणमा ज्यान गुमाएका तथा मृत्युसँग जुधिरहेका आफ्नै बन्धुहरूको चिन्ता गरेको देखिएन । घिरौंले तिलहरीसहितको एक अँगालो हरियो पोतेको सप्को हालेर रत्यौली शैलीमा नाच्दैमा पतिको आयु लम्बिने विश्वासका साथ यस्तो विषम परिस्थितिमा पनि गहनाकपडा प्रदर्शनको होडबाजी गर्नुले हामी कहाँ रहेछौं भन्ने देखाएको छ ।जीवन महत्त्वपूर्ण हो कि पर्व ? स्वास्थ्य ठूलो हो कि सम्पन्नताको प्रदर्शन ? छिमेकीको झुप्रोमा डढेलो लागेपछि आफ्नो महल पनि सुरक्षित रहँदैन । आफ्नै देश, आफ्नै समाज अनि आफ्नै परिवेशमा महामारी फैलिइरहेका बेला आफू मात्र सुरक्षित छु भन्नु भ्रम हो । संस्कार, संस्कृति, चाडपर्व आदि त समाजनिर्मित हुन् । समाजको स्वरूप, अवस्था र आवश्यकताअनुसार ती परिवर्तित र परिमार्जित हुन सक्छन् । जस्तोसुकै प्रतिकूलतामा पनि सांस्कृतिक पर्वलाई निरन्तरता दिइनुपर्छ भन्ने मान्यताबाट मुक्त हुन सकेमा पनि हालको विषम परिस्थिति न्यूनीकरणमा सघाउ पुग्न सक्छ । नजिकिँदै गरेका दसैंतिहार, इद, छठ आदि पर्वहरू साबिकमा जस्तै मनाइने हो भने सामाजिक दूरी केवल नारामा सीमित रहनेछ । यी पर्वहरूलाई पनि मनाउनैपर्ने तथा आर्थिक हैसियत प्रदर्शनकै माध्यम बनाइने हो भने महामारी नियन्त्रणबाहिर हुनेछ । हरेक व्यक्ति तथा परिवार अहिलेदेखि नै यसतर्फ सचेत हुनुपर्छ ।परिवारमा महिलाको सर्वाधिक भूमिका हुन्छ । हरेक विपत्मा सर्वाधिक पीडा महिलाले नै खेप्नुपर्ने हुन्छ । विपत् न्यूनीकरणमा पनि सर्वाधिक दायित्व महिलाकै हुने गर्छ । पारिवारिक व्यवस्थापन तथा सामाजिक सम्बन्धको सन्तुलनमा महिलाकै सक्रियता हुन्छ । अहिलेकै अवस्थामा हेर्ने हो भने हात धुनेधुवाउनेदेखि घरपरिवारलाई संक्रमणमुक्त गराउने दायित्व पनि महिलाकै काँधमा देखिन्छ । परिवारजनको बाहिरी सम्पर्कको हेक्का राख्नुका साथै घरमा पाहुना ल्याउनेनल्याउने आदिमा समेत महिलाको निर्णय अन्तिम हुने गर्छ । चाडपर्व तथा सामाजिक व्यवहार कसरी चलाउने, फजुल खर्च गर्ने या मितव्ययिता अपनाउने, यो पनि महिलामै निर्भर गर्छ । त्यसैले हरेक क्षेत्रमा बराबरी अधिकारको दाबा गरिरहेका हामी दायित्व निर्वाह गर्न पनि त्यति नै सक्षम छौं भनेर साबित गर्नुपर्ने बेला हो यो । व्यक्ति र परिवारको घेराबाहिर निस्केर, देश र समाजको सापेक्षतामा आफूलाई प्रस्तुत गर्न सके मात्र हामी यो परीक्षामा सफल बन्नेछौं ।यो कठिन परिस्थितिमा हाम्रासामु मुख्य दुई चुनौती उभिएका छन् । पहिलो, परिवार तथा समाजमा सामाजिक दूरी प्रभावकारी बनाएर सम्भावित जोखिमको न्यूनीकरण गर्नु । दोस्रो, चाडपर्वका नाममा हुने फजुल खर्च र तडकभडक नियन्त्रण गरी सामुदायिक तहबाट महामारीविरुद्ध अभियान सञ्चालन गर्नु । म स्वस्थ छु, मेरो परिवार सजग छ, अतः हामी खतरामुक्त छौं भन्ने भ्रमबाट आफू र आफ्नो परिवारलाई मुक्त गराएर सही अर्थको सामाजिक दूरी बनाइराख्नमा पनि महिलाकै सक्रियता प्रभावकारी हुने गर्छ । अहिले भनिएको सामाजिक दूरी आफैंमा हास्यास्पद देखिन्छ किनभने आफूलाई संक्रमणरहित घोषित गरेर समूहमा आबद्ध भई भलाकुसारी, मनोरञ्जन गरिएकै देखिन्छ । पाका तथा केटाकेटीहरू पनि एकैसाथ जम्मा हुने, खेल्ने गरेका छन् । अहिलेको अवस्थामा बिनापरीक्षण कसैले पनि आफूलाई सुरक्षित मान्नु आत्मरतिबाहेक केही हुँदैन । अतः एकै स्थानमा धेरै परिवारको बसोबास हुने सहरी परिवेशमा महिलाहरूले नै परिवारजनलाई अनावश्यक जमघटमा जानबाट रोक्दै घरभित्रै सुरक्षित राख्न सक्छन् ।परिवारमा आर्थिक स्रोत जसले जुटाए पनि त्यसको परिचालनको जिम्मा भने प्रायः महिलावर्गको हुन्छ । आफ्नो आर्थिक स्रोत साधनलाई केमा र कसरी खर्च गर्ने भन्ने अधिकार पनि उनीहरूकै हुन्छ । राष्ट्रमा यत्रो संकट आएका बेला हामी भने चाडपर्व, संस्कारसंस्कृति अनि परिवारको मानप्रतिष्ठा भन्दै फजुल खर्च गरिरहेका छौं । जसरी सरकारले हालको अवस्थामा संस्कृतिपरम्परा, मठमन्दिर, सम्पदा, कलासाहित्य आदिका लागि विनियोजन गरेको बजेट महामारी व्यवस्थापनमा खर्चिनुपर्ने देखिएको छ, त्यसरी नै आम नागरिकले पनि अनुत्पादक तथा अनावश्यक खर्च कटौती गर्नुपर्छ । यसका लागि परिवार तथा समुदायका महिलाहरूको भूमिका प्रभावकारी हुन्छ । हरेक पालिकामा प्रतिनिधित्व गरिरहेका महिलाहरूको अगुवाइमा सामुदायिक कोष बनाएर आम नागरिकबाट स्वैच्छिक दान संकलन गर्न सके त्यसबाट सम्बन्धित वडामा पीसीआर परीक्षणको दायरा बढाउन सकिन्छ । हाल सरकारी स्तरबाट भइरहेको यस्तो परीक्षण तीव्र गतिमा फैलिरहेको संक्रमण नियन्त्रणका लागि यथेष्ट देखिँदैन । महँगो भएकाले सरकारी स्तरबाट सबै नागरिकको परीक्षण हुने आशा केवल आकाशको फल हुनेछ । जटिल अवस्थामा भएका बाहेक अन्य संक्रमितको उपचार गर्न नसक्ने भन्दै सरकारले हात उठाइसकेको छ । चार महिनाको बन्दाबन्दीमा पनि सम्भावित विपत् व्यवस्थापनका लागि ठोस कार्य गर्न नसकेको सरकारका हामी नागरिक अब आफ्ना लागि आफैंले केही गर्नुपर्ने अवस्थामा छौं ।सरकारसँग बन्द बाहेक कुनै विकल्प छैन । यही बन्दले आर्थिक क्षेत्र नराम्ररी प्रभावित भएको हुँदा निकट भविष्यमा सर्वसाधारणका चुलाचौकासमेत बन्द नहोलान् भन्न सकिँदैन । हालकै अवस्थामा त विपन्न वर्गको कुरै छोडौं, मध्यमवर्गीय श्रमजीवीहरूमध्ये कतिले चारपाँच महिनादेखि तलब पाएका छैनन् भने कतिपयले आधा तलबका भरमा परिवार धान्नुपरिरहेछ । दैनिक बढ्दो संक्रमितको संख्याले भविष्यमा थप जटिलता सिर्जना हुने संकेत गरिरहेको छ । यस्तोमा उपभोग्य वस्तुमा मितव्ययिता अपनाउनुले पनि समस्या समाधानमा सघाउ पुर्याउँछ । आर्थिक क्षमता हुनेहरूले भोजभतेरका नाममा गर्ने उपभोगले समग्र रूपमा उपभोग्य वस्तुको अभाव तथा मूल्यवृद्धि गराउँछ । यसमा पनि महिलावर्गकै भूमिका अग्रणी देखिन्छ । सबैभन्दा ठूलो कुरा जीवन हो, जीवन रहे रमाइलो आउँदै गर्छ । हिमालपहाडतराई अनि सम्पन्नविपन्न सबैको साझा समस्याका रूपमा देखिएको विपत्मा एउटाको चुलो चिसिएका बेला अर्काको चुलोमा चौरासी व्यञ्जन पाक्नु अनि एउटाको आँगनमा शोकधुन बजिरहँदा अर्काको आँगनमा खुसीयाली मनाइरहनुको औचित्य होला र ? त्यसैले यो विषम परिस्थितिमा हामी त्यस्तो केही गरौं जसले कोरोना संक्रमण न्यूनीकरणमा सघाउ पुर्याउनुका साथै दैनिक गुजारा गर्न नसक्नेहरूको जीवनरक्षा पनि गर्न सकोस् ।"
बिहारको राजनीतिमा विकल्प,"विकल्परहित विपक्षपटनाका समाजशास्त्री डीएम दिवाकरका अनुसार कोरोनासँग लड्नु थियो भने स्वास्थ्य व्यवस्थाले प्राथमिकता पाउँथ्यो । त्यसैले चुनाव गराउन खोजिएको छ, जुन जनताको होइन सत्ताको चिन्ता हो । पत्रकार पुष्यमित्रका अनुसार, नीतीशको बहुप्रचारित विकासयात्रामा ससाना नोकरी, स्नातकको शिक्षा र गतिलो उपचारका लागि समेत अर्को राज्य छिर्नुपरेको छ । सार्वजनिक शिक्षा र स्वास्थ्य क्षेत्र चौपट छ । बिहारमा राम्रो जीवनको मतलब पलायन हो । तर बिहारका जनता कहिल्यै सरकारसमक्ष गुनासो गर्दैनन्, न त बदलावको कोसिसै गर्छन् ।मूलधारका मिडिया, खास गरी टीभी च्यानलहरूले नन इस्यु लाई इस्यु बनाइदिन्छन् । नन इस्यु डिबेट का कारण जनता आफ्ना सवाललाई आफैं इग्नोर गर्न थाल्छन् । बाढी, कोरोनाजस्ता भुइँतहका सवाल छाडेर गोदी मिडिया बिहारका बलिउड अभिनेता सुशान्त सिंहको मृत्युमा फोकस हुनु भनेको चुनावी राजनीतिलाई नन इस्यु तर्फ मोड्नु हो ।बीपी कोइराला सेन्टर फर नेपाल स्टडिज, पटनाका नवलकिशोर चौधरी नीतीशले यसभन्दा बढी डेलिभर गर्न नसक्ने भएकाले बिहारमा साम्प्रदायिक शक्तिलाई बलियो बनाउनुपर्ने तर्क गर्छन् । विपक्षसँग नीतीशको टक्करको अनुहार छैन । यो विकल्पहीनता उनका लागि राजनीतिक पुँजी भएको छ । बिहारले जहिले पनि भारतीय लोकतन्त्रमा विकल्प दिएको छ । यस्तोमा कतिपयले यशवन्त सिन्हालाई विपक्षको साझा अनुहारका रूपमा हेरेका छन्, तर उनीसँग बलियो संगठन छैन । सन् १९६७ को यस्तै परिस्थितिमा महामाया प्रसाद सिंहले नेतृत्व लिई तत्कालीन संस्थापनलाई धक्का दिएका थिए । इतिहासको पुनरावृत्ति होला ? यसअघि भाजपासँग बिहारका लागि अन्तिम कार्ड के छ, हेर्नुपर्छ ।"
एयर अरेबियाद्वारा चार्टर उडान नियम उल्लंघन,"परिवर्तित नियमबारे ढिलो जानकारी दिइनु कमजोरीछानबिन समितिले उद्धार उडानमार्फत आएका यात्रुलाई होटल क्वारेन्टाइनमा राख्ने सम्बन्धमा कोभिड१९ संकट व्यवस्थापन केन्द्र (सीसीएमसी) बाट छिटोछिटो निर्णय परिवर्तन हुनुलाई पनि कमजोरी भनेको छ । यसरी भएका निर्णयहरू सम्बन्धित वायुसेवा कम्पनी र नेपाली कूटनीतिक नियोगहरूमा स्पष्ट रूपले समयमै नपुग्दा यात्रुहरूले पर्याप्त सूचना पाउन नसकेको देखियो, उच्च स्रोतले उपलब्ध गराएको प्रतिवेदनमा उल्लेख छ । समितिले आगामी दिनमा उडान अनुमति दिँदा नै पीसीआर परीक्षणबारेका सर्तहरू समयमै जानकारी गराउन पनि सबै निकायलाई सुझाएको छ । समितिले पर्यटन मन्त्रालयको सूचनाअनुसार परराष्ट्र मन्त्रालयमार्फत आबुधाबीस्थित नेपाली दूताबासबीच पनि समन्वय अभाव रहेको जनाएको छ । त्यस्तै, पर्यटन मन्त्रालय र दूतावासले प्रकाशन गरेको सूचनामा पनि एकरूपता नभएको पाइएको प्रतिवेदनमा उल्लेख छ ।मन्त्रिपरिषद्, सीसीएमसी, पर्यटन मन्त्रालय, परराष्ट्र मन्त्रालय, सम्बन्धित दूतावास, वायुसेवाबीच प्रभावकारी सूचना सम्प्रेषण नभएकै कारण यूएईको शारजाहबाट आएका सबै १ सय ६१ यात्रु ९ दिनदेखि काठमाडौंका विभिन्न होटलमा बसेका थिए । उनीहरू काठमाडौं उत्रिएको ७ दिनमै घर जान पाउनुपर्ने थियो । तर बुधबार राति मात्र उनीहरूलाई पठाइएको छ ।"
चीनको हवाई क्षेत्रमा सतर्कता,"बेइजिङ (कास) कोरोना भाइरस (कोभिड१९) महामारी नियन्त्रण उन्मुख रहे पनि अन्य मुलुकबाट भित्रिनेको संख्या यथावत् रहेपछि चीनको नागरिक उड्डयन ब्युरोले अन्तर्राष्ट्रिय हवाई उडानमा झन् कडाइ गर्न थालेको छ ।ब्युरोले अन्तर्राष्ट्रिय हवाई उड्डयनका प्रतिउडानमा यात्रु संख्या ७५ प्रतिशतभन्दा कम हुनुपर्ने नियम जारी गरेको हो । साथै हरेक विमान सेवा कम्पनीले सबै यात्रुको कडाइका साथ स्वास्थ्य परीक्षण गर्नुपर्ने पनि ब्युरोले आदेश दिएको छ ।गत अगस्टदेखि बाह्य मुलुकमा कोभिड१९ को जोखिम पुनः बढेको चीनको ठहर छ । अन्तर्राष्ट्रिय हवाई उड्डयन बढ्दै गइरहेकाले विदेशबाट संक्रमित भित्रिने क्रम बढिरहेको निष्कर्ष चीनको छ । चिनियाँ राष्ट्रिय स्वास्थ्य आयोगका अनुसार मंगलबार कुल ८ जना संक्रमित भेटिएका छन् । ती सबै आयातित संक्रमित हुन् ।चीनमा महामारी फैलिएलगत्तै हरेक प्रान्तले आआफ्नो वस्तुस्थितिअनुसार कोरोना नियन्त्रणको नीति अख्तियार गरेका थिए । हाल कोरोना शून्य भएका क्षेत्रले होसियारीपूर्वक पर्यटकीय स्थलहरू खोल्नेदेखि जनजीवन सामान्य बनाउँदै लगेका छन् ।चीनले सोमबारदेखि नयाँ शैक्षिक सत्रका कक्षाहरूसमेत सुचारु गरिसकेको छ । राजधानी बेइजिङका सडकमा निस्किँदा अनिवार्य मास्क लगाउनुपर्ने नियम हटाइएको छ । यद्यपि, सार्वजनिक यातायात, कार्यालय वा भीड हुने सार्वजनिक स्थानहरूमा भने मास्क लगाउनुपर्ने नियम यथावत् छ । कूटनीतिक तथा अन्तर्राष्ट्रिय सभासम्मेलनका पूर्वनिर्धारित कार्यक्रमहरू भिडियो कन्फरेन्सबाट चलाइएका छन् ।"
भारतमा पब्जीसहित ११८ चिनियाँ एपमाथि प्रतिबन्ध,"नयाँदिल्ली (एजेन्सी) भारतले पब्जीसहित १ सय १८ वटा चिनियाँ एपमाथि प्रतिबन्ध लगाएको छ । द्विदेशीय सीमा क्षेत्र लद्दाखमा केही समयदेखि जारी तनावबीच भारतको सूचना तथा प्रविधि मन्त्रालयले थप एक सयभन्दा बढी एपमाथि प्रतिबन्ध लगाएको हो । भारतले यसअघि जून महिनामा सुरक्षाका कारण देखाउँदै टिकटक, युसी ब्राउजर, वी च्याटलगायत ५९ वटा मोबाइल एपमाथि प्रतिबन्ध लगाएको थियो । पूर्वी लद्दाखमा दुई देशबीच पुनः विवाद हुन थालेपछि भारतले तथ्यांक सुरक्षाका कारण देखाउँदै एपमाथि प्रतिबन्ध लगाएको हो । भारतको सूचना तथा प्रविधि मन्त्रालयद्वारा बुधबार जारी विज्ञप्तिमा प्रतिबन्धित एपहरूले मुलुकको सार्वभौमसत्ता, राष्ट्रिय अखण्डता र भारतको सुरक्षामाथि खतरा उत्पन्न भएको जनाएको छ ।मोबाइल फोन र एपका लागि विश्वकै ठूलो बजार मानिने भारतमा चिनियाँ फोन र एपहरूको प्रयोग लोकप्रिय छ । मोबाइल एपमार्फत चीनले सूचना संकलन गरेको आरोप भारतले लामो समयदेखि लगाउँदै आएको छ ।"
भारतमा पब्जीसहित ११८ चिनियाँ एपमाथि प्रतिबन्ध,"नयाँदिल्ली (एजेन्सी) भारतले पब्जीसहित १ सय १८ वटा चिनियाँ एपमाथि प्रतिबन्ध लगाएको छ । द्विदेशीय सीमा क्षेत्र लद्दाखमा केही समयदेखि जारी तनावबीच भारतको सूचना तथा प्रविधि मन्त्रालयले थप एक सयभन्दा बढी एपमाथि प्रतिबन्ध लगाएको हो । भारतले यसअघि जून महिनामा सुरक्षाका कारण देखाउँदै टिकटक, युसी ब्राउजर, वी च्याटलगायत ५९ वटा मोबाइल एपमाथि प्रतिबन्ध लगाएको थियो । पूर्वी लद्दाखमा दुई देशबीच पुनः विवाद हुन थालेपछि भारतले तथ्यांक सुरक्षाका कारण देखाउँदै एपमाथि प्रतिबन्ध लगाएको हो । भारतको सूचना तथा प्रविधि मन्त्रालयद्वारा बुधबार जारी विज्ञप्तिमा प्रतिबन्धित एपहरूले मुलुकको सार्वभौमसत्ता, राष्ट्रिय अखण्डता र भारतको सुरक्षामाथि खतरा उत्पन्न भएको जनाएको छ ।मोबाइल फोन र एपका लागि विश्वकै ठूलो बजार मानिने भारतमा चिनियाँ फोन र एपहरूको प्रयोग लोकप्रिय छ । मोबाइल एपमार्फत चीनले सूचना संकलन गरेको आरोप भारतले लामो समयदेखि लगाउँदै आएको छ ।"
आठतले भवनबाट खसेर नेपाली चिकित्सकको मृत्यु,"भारतको हरियाणास्थित मेदान्त अस्पतालमा कार्यरत ३९ वर्षीय नेपाली चिकित्सक सुजितकुमार साहको मंगलबार एउटा अपार्टमेन्टको आठौं तलाबाट खसेर मृत्यु भएको छ । विराटनगर निवासी डासाह ४ वर्षदेखि मेदान्तमा लिभर ट्रान्सप्लान्ट युनिटमा कन्सल्ट्यान्टका रूपमा कार्यरत थिए ।डासाह मंगलबार बिहान सेक्टर ४७ स्थित उनी बस्दै आएको अपार्टमेन्टको आठौं तलाको कौसीबाट खसेका थिए । गम्भीर घाइते उनलाई तत्कालै मेदान्त अस्पताल पुर्याइएको थियो । तर चिकित्सकले उनलाई मृत घोषित गरेका थिए । पारिवारिक स्रोतका अनुसार प्र्रहरीले प्रारम्भिक छानबिनमा उनले आत्महत्या गरेको देखिएको जनाएको छ । यद्यपि शवको पोस्टमार्टम हुन बाँकी छ । डासाह अपार्टमेन्टमा एक्लै बस्दै आएका थिए । उनको पश्चिम बंगालकी एक चिकित्सकसँग विवाह भएको थियो । उनीहरूबाट एक ६ वर्षीया छोरी छिन् । डासाह सोमबार साँझसम्म मेदान्त अस्पतालमा ड्युटीमा थिए । सहकर्मीहरूका अनुसार त्यस दिन पनि उनी अन्य दिनजस्तै सामान्य अवस्थामा थिए । तर मंगलबार एकाएक साहले आफू बस्ने अपार्टमेन्टबाट हाम फालेको खबरले सबैलाई स्तब्ध बनाएको छ । मेदान्तमा डासाहसँगै कार्यरत नेपाली चिकित्सक डा सञ्जयकुमार यादवले घटनाबाट आफू स्तब्ध भएको बताए । सुजित दाइसँग सोमबार दिनभर नै सँगै थियौं । अरू दिन जस्तै रमाइलोसँग समय बितेको थियो, खै के भयो अचानक विश्वास नै गर्न कठिन भइरहेको छ, डायादवले भने । पारिवारिक स्रोतका अनुसार पछिल्लो समय दुईबीच राम्रो सम्बन्ध नभएको र साहलाई श्रीमतीले छोडपत्रका लागि दबाब दिँदै आएकी थिइन् । त्यही दबाबले उनलाई आत्महत्या गर्ने परिस्थितिमा पुर्याएको आशंका साह परिवारले गरेको छ । मृतक साहको परिवारले उनलाई आत्महत्या गर्न बाध्य पारिएको भन्दै छानबिनको माग गरेको छ । अघिल्लो दिनसम्म ड्युटीमा खटिएको र सबै हिसाबले सामान्य अवस्थामा रहेको व्यक्तिले कसरी आफैं आत्महत्या गर्न सक्छ, त्यसैले ऊमाथि अन्तिम समयमा ठूलो दबाब परेको निश्चित छ, साहका बुबा नरेन्द्रप्रसाद साहले भने । नरेन्द्रका अनुसार सुजितमाथि श्रीमतीले सम्बन्धविच्छेदका लागि दबाब दिइरहेकी थिइन् । तर सुजितले भने सानी छोरी पनि भएकी हुँदा छोडपत्र गर्न अस्वीकार गरिरहेका थिए । तर अन्तिम समयमा दबाब थेग्न नसकेर सुजित आत्महत्या गर्न बाध्य भएको परिवारको भनाइ छ । आत्महत्या गर्न बाध्य पारिएको भन्दै परिवारका तर्फबाट आत्महत्या दुरुत्साहनको मुद्दा दायर गर्ने तयारी गरिरहेको साहले कान्तिपुरलाई बताए ।साह परिवारका कान्छा छोरा सुजितले पोखराको मणिपाल कलेजबाट एमबीबीएस गरेका थिए । पछि भारतको चण्डीगढस्थित पीजीआईबाट मास्टर इन सर्जरी र पछि दिल्लीको एम्सबाट सर्जरीमा सुपर स्पेसलाइजेसन गरे । साहले छोटो समयमै लिभर ट्रान्सप्लान्ट (कलेजो प्रत्यारोपण) का लागि कुशल चिकित्सकको परिचय बनाएका थिए । उनलाई रोबोटिक लिभर ट्रान्सप्लान्टको विशेषज्ञका रूपमा चिनिन्थ्यो । सहकर्मीबीच डासाहको परिचय निकै मिलनसार र सरल व्यक्तिका रूपमा रहेको थियो । ४ वर्ष सँगै काम गरियो, कहिल्यै पनि उहाँको अनुहार अँध्यारो देखिएन, सबैलाई माया गर्ने अति नै सरल हुनुहुन्थ्यो, डायादवले बताए ।"
राज्य सरकारको अधिकार कटौती गर्दै अस्ट्रेलिया,"अस्ट्रेलिया सरकारले अन्य देशसँग गरिने विकास तथा रणनीतिक परियोजनासम्बन्धी सम्झौता गर्न राज्य सरकारलाई दिइएको अधिकार खारेज गर्न नयाँ विधेयक ल्याउने भएको छ । हाल अस्ट्रेलियाका राज्यहरूले विदेशी सरकारसँग आफ्नो विकास र रणनीतिक परियोजनाबारे आफैं सम्झौता गर्न सक्ने व्यवस्था छ । प्रधानमन्त्री मरिसनले केही दिनअघि उक्त अधिकार केन्द्र मातहत ल्याउने घोषणा औपचारिक रूपमै गरिसकेका छन् । प्रधानमन्त्रीले घोषणा गरेको नयाँ विधेयकअनुसार विदेशमन्त्रीले राज्य सरकार, स्थानीय सरकार र विश्वविद्यालयद्वारा गरिएका सहमति तथा सम्झौताहरू राष्ट्रिय हितविपरीत देखिए खारेज गर्न सक्नेछन् । भिक्टोरिया सरकारले केही समयपहिले चीन सरकारको अत्यन्तै महत्त्वाकांक्षी बेल्ट एन्ड रोड इनिसिएटिभ (बीआरआई) सम्झौता गरेको छ । भिक्टोरियाले गरेको उक्त सम्झौताबारे प्रधानमन्त्री मरिसनले प्रस्ट नबताएका भए पनि राज्य सरकारले गरेका कुनै पनि सहमति तथा सम्झौता केन्द्र सरकारले सोचेजस्तो अस्ट्रेलियाको राष्ट्रिय चासो तथा हितमा नरहेमा खारेज हुने बताएका छन् । यो नयाँ परिवर्तन तथा कानुनले अस्ट्रेलिया सरकारको कुनै पनि तहबाट हुने सम्झौता केन्द्रले आफ्नो राष्ट्रिय चासोलाई प्रोत्साहन र सुरक्षाका लागि गरिरहेको प्रयासअन्तर्गत रहनेछ, प्रधानमन्त्रीले भनेका छन् । यद्यपि, प्रधानमन्त्रीले घोषणा गरेको नयाँ विधेयक भने संसद्बाट पारित भएपछि मात्र लागू हुनेछ । विधेयकमा विदेशी मुलुकसँग गरिने पूर्वाधार, सांस्कृतिक सहकार्य, शिक्षा, वातावरण व्यवस्थापन, विज्ञान, पर्यटन, व्यवसायलगायत सम्झौता समेटिएका स्थानीय सञ्चारमाध्यमले जनाएका छन् । प्रधानमन्त्री मरिसनले अस्ट्रेलियाको राष्ट्रिय चासोलाई प्रवर्द्धन र सुरक्षा गर्ने महत्त्वपूर्णमध्येको कार्य केन्द्र सरकारको भएको बताएका छन् । अस्ट्रेलियाली राजनीतिमा दख्खल राख्ने सञ्चारविद् डा भरतराज पौडेलले पछिल्लो समय चीनसँग सम्बन्ध बिग्रँदै गएपछि अस्ट्रेलिया सरकारले वैकल्पिक रणनीति अपनाउँदै दक्षिण एसियालगायत अन्य देशसँग सम्बन्ध थप सुदृढ पार्ने उद्देश्यले नयाँ घोषणा गरिएको बताउँछन् । यसअघिका प्रधानमन्त्री टोनी अबटकै पालादेखि चीनसँग चिसिएको सम्बन्ध माल्कम टर्नबुल र उनकै विदेशमन्त्री जुली विसपसम्म आइपुग्दा झन् बिग्रिएको उनको विश्लेषण छ । पछिल्लो समय मरिसनले गरेको घोषणासमेत यही पृष्ठभूमिमा आएको र यसले विश्व शक्तिराष्ट्रबीच थप खिचातानी बढ्ने चिन्ता छाएको छ, उनले भने । हाल विश्वव्यापी महामारीका रूपमा देखिएको कारोना भाइरसको उत्पत्ति चीनबाट भएको विषयमा अन्तर्राष्ट्रिय अनुसन्धान गर्नुपर्ने अस्ट्रेलियाको भनाइपछि दुई देशबीचको सम्बन्धमा थप चिसोपन आएको हो । क्विन्सल्यान्डस्थित गिफ्रिथ विश्वविद्यालयबाट अन्तर्राष्ट्रिय सम्बन्धमा विद्यावारिधि गरिरहेका विक्रम तिमिल्सिना चीनसँग बढ्दो अन्तर्राष्ट्रिय सम्बन्धको टकराव र चीनलाई अस्ट्रेलियाले आफ्नो रणनीतिक सुरक्षामा थ्रेट का रूपमा लिइरहेकाले समेत नयाँ घोषणा आएको बताउँछन् ।विभिन्न राज्य सरकार, विश्वविद्यालय र काउन्सिलले विभिन्न ३० देशसँग गरेका १ सय ३० सम्झौतासमेत केन्द्र सरकारले पुनरावलोकन गर्न खोजिरहेको तिमिल्सिनाको भनाइ छ । अस्ट्रेलिया सरकारले विदेशी मुलुकसँग हुने हरेक किसिमका सम्बन्ध तथा सम्झौता केन्द्रको नियन्त्रणमा हुनुपर्छ भन्ने मुख्य उद्देश्यका साथ नयाँ कानुन ल्याउन लागेको मान्न सकिन्छ । तिमिल्सिना नयाँ घोषणा चीनलक्षित भए पनि यसले चीनसँग मात्र नभएर भविष्यमा अन्य विदेशी सरकारसँग गरिने सम्झौतामा नै असर पर्ने दाबी गर्छन् । पछिल्लो समयमा चीन र अस्ट्रेलियाको व्यावसायिक सम्बन्धमा समेत तिक्तता आइरहेको छ । चीनले जौ तथा मासुलगायत खाद्यपदार्थको आयातमा समेत केही महिनाअघिदेखि कडाइ गरेको छ । अस्ट्रेलियाले हरेक वर्ष चीनमा अर्बौं डलर बराबरको मासु, दूध, जौलगायत खाद्यपदार्थ निर्यात गर्दै आएको छ । यसैगरी, अस्ट्रेलियाले समेत केही महिनापहिले न्यु साउथ वेल्सका विद्यालयमा चीनको कन्फुसियस इन्स्टिच्युटबाट सञ्चालन भएका विद्यालय बन्द गर्ने निर्णय गरेको थियो ।अर्थतन्त्रमा व्यापक गिरावटकोरोना भाइरसको महामारीका कारण अस्ट्रेलियाको अर्थतन्त्रमा यस वर्षको दोस्रो त्रैमासिक अवधिमा व्यापक गिरावट आएको छ । बुधबार सार्वजनिक विवरणअनुसार अस्ट्रेलियाको अर्थतन्त्र विगत २८ वर्षयता पहिलोपटक मन्दी छाएको हो । सन् १९५९ यता पहिलोपटक अप्रिलदेखि जुन महिनाको अवधिमा अस्ट्रेलियाको अर्थतन्त्र ७ प्रतिशत खुम्चिएको छ । यसअघि सन् १९७४ मा २ प्रतिशतले अर्थतन्त्र न्यून भएको थियो । अर्थशास्त्रीहरूका अनुसार यसअघि सन् १९३० को महामन्दीको अवस्थामा अर्थतन्त्र ९५ प्रतिशतले खुम्चिएको थियो । मार्च महिनामा अस्ट्रेलिया अर्थतन्त्रमा ०३ प्रतिशतको संकुचन देखिएको थियो । प्राविधिक रुपमा लगातार दुई महिना अर्थतन्त्र खुम्चिए मन्दी आएको मानिन्छ । अस्ट्रेलियाली अर्थमन्त्री जस फ्राइडेनबर्गले कोभिड१९ का कारण मुलुकको अर्थतन्त्रमा गम्भीर असर परेको बताएका छन् । फ्राइडेनबर्गले २८ वर्षदेखि लगातार हुदै आएको आर्थिक वृद्धि यसपटक कोभिड१९ का कारण पहिलोपटक रोकिएको जनाए । प्रधानमन्त्री स्कट मरिसनले संसद्मा सम्बोधन गर्दै अस्ट्रेलियाका लागि यो निकै संकटपूर्ण अवस्था रहेको बताए । अस्ट्रेलिया सन् २००८ को विश्वव्यापी मन्दीबाट बच्न सफल भएको थियो । त्यसका लागि चीनसँगको प्राकृतिक स्रोतसाधनको व्यापारलाई प्रमुख ठानिएको थियो । तर पछिल्लो समय चीनसँगको तनावपूर्ण सम्बन्धका कारण पनि अस्ट्रेलियाली अर्थतन्त्रमा थप असर परेको हो । त्यसका साथै यस वर्षको सुरुमा डढेलोको महामारी र कोरोना भाइसको असरका कारण अस्ट्रेलियाको अर्थव्यवस्थामाथि क्षति पुगेको हो । आर्थिक सहयोग तथा विकास संगठनले जुन महिनामा संगठनमा आबद्ध मुलुकको अर्थतन्त्र अप्रिलजुन महिनामा ९८ प्रतिशतको हाराहारीमा खुम्चिने पूर्वानुमान गरेको थियो । संगठनले बेलायतको अर्थतन्त्र २० प्रतिशत, फ्रान्सको १४ प्रतिशत तथा अमेरिकाको ९१ प्रतिशतले गिरावट आउने जनाएको छ ।"
विस्तृत अध्ययन सुरु गर्न भारतले माग्यो अनुमति,"केरुङकाठमाडौं रेलवेको डीपीआर गर्न चीन तयारकेरुङकाठमाडौं प्रस्तावित रेलमार्गको काम तत्काल अघि बढाउन पनि चिनियाँ टोली सकारात्मक देखिएको छ । दुई देशका उच्च अधिकारीबीच एक साताअघि भएको भिडियो कन्फ्रेन्समा अन्तरदेशीय रेलमार्ग, सुरुङमार्गसहित चिनियाँ सहयोगको परियोजना निर्माण सुरु गर्न चिनियाँ टोलीले प्रतिबद्धता जनाएको हो ।अर्थ मन्त्रालयका सचिव शिशिरकुमार ढुंगानाका अनुसार केरुङकाठमाडौं रेलमार्गको अध्ययन अघि बढाउन चिनियाँ टोलीले प्रस्ताव गरेका हुन् । उक्त काम चाँडै नै सुरु हुने उनको भनाइ छ । चिनियाँ टोली आएर विस्तृत सम्भाव्यता अध्ययन थाल्नेछ । कोभिडको त्रास कायमै रहेकाले कहिले आउने भन्नेबारे निर्क्योल भइसकेको छैन । यो चीन जोड्ने रेलमार्ग हो । रसुवागढीदेखि काठमाडौंसम्म ७२ किमि दूरी रहने उक्त रेलमार्गमा ९८ प्रतिशत पहाड पर्छ, जसलाई छेडेर रेलमार्ग बनाउनुपर्ने हुन्छ । अहिलेसम्म कुनै पत्राचार भएको छैन, महानिर्देशक मिश्रले भने, अर्थसचिवले कुरा गरेकाले अर्थबाट केही जानकारी आउला भन्नेछ । चिनियाँ राष्ट्रपति सी चिनफिङ ०७६ असोजमा नेपाल भ्रमणमा आएका बेला रेलमार्गको डीपीआर सरहको विस्तृत अध्ययन गर्ने गरी समझदारीपत्रमा हस्ताक्षर भएको थियो ।"
घट्न थाल्यो कर्जा,"आर्थिक वर्षको सुरुका महिना बैंक तथा वित्तीय संस्थाले लगानीका नयाँ अवसर खोजी गरी कर्जा विस्तार बढाउने समय हो । तर अहिले परिस्थिति उल्टो भइदियो । कोभिड१९ ले ल्याएको असहज परिस्थितिका कारण बैंक तथा वित्तीय संस्थाले न त नयाँ कर्जा विस्तार गर्न पाए, न पुरानो कर्जा टिकाउनै । बरु हरेक दिनजसो बैंक तथा वित्तीय संस्थाको लगानीमा रहेको कर्जा घट्दो छ । राष्ट्र बैंकको तथ्यांकअनुसार गत साउन मसान्तसम्म बैंक तथा वित्तीय संस्थाको लगानीमा रहेको कुल कर्जा ३२ खर्ब ४४ अर्ब रुपैयाँ छ । साउन १ गते यस्तो कर्जा ३२ खर्ब ४७ अर्ब रुपैयाँ थियो । यो तथ्यांकले पनि एक महिनाकै अवधिमा बैंक तथा वित्तीय संस्थाका लगानीमा रहेको कर्जा ३ अर्ब रुपैयाँले घटेको देखाउँछ । पछिल्ला केही महिनायता वित्तीय प्रणालीमा यही अवस्था देखिएको छ । हरेक साताजसो लगानीमा रहेको कर्जा घटिरहेको छ । गत आर्थिक वर्षको अन्त्यमा वाणिज्य बैंकहरूको लगानीमा रहेको कर्जा २९ खर्ब ३ अर्ब रुपैयाँ थियो । साउन मसान्तमा यस्तो कर्जा कुल २८ खर्ब ७८ अर्ब रुपैयाँ छ । यसले पनि लगानीमा रहेको कर्जा घटेको पुष्टि हुन्छ । लकडाउननिषेधाज्ञाका कारण उद्योग व्यवसाय सञ्चालन हुन नसकेपछि खोजखाज गरेर ऋण तिर्ने बढेको जानकारहरू बताउँछन् । व्यवसाय सञ्चालन गर्ने अवस्था भएन, जसोतसो गरी केही पैसा जोहो भएपछि ग्राहकले ऋण तिर्न थाले, सिभिल बैंकका प्रमुख कार्यकारी अधिकृत गोविन्द गुरुङले भने, व्यवसाय ठप्प भएको अवस्थामा ऋणको भारी कति बोकिरहनु भन्ने भए होलान् । लकडाउनका कारण बैंकिङ कारोबार १५ देखि २० प्रतिशतमा सीमित भएको उनले बताए । नयाँ कर्जा माग छैन, उनले भने, सबै जोड्दा वित्तीय प्रणालीमा ५ खर्ब रुपैयाँभन्दा बढी लगानीयोग्य रकम छ, उनले भने, यो रकम दिनानु दिन बढ्दो छ । कोरोनाको जोखिम लामो समयसम्म रहिरहे बैंकहरूको अवस्था झन् भयावह हुने उनको अनुमान छ । नयाँ कर्जा माग नभएपछि बैंकहरूबीच अस्वस्थ प्रतिस्पर्धा बढेको नबिल बैंकका प्रमुख कार्यकारी अधिकृत एवं बैंकर्स संघका पूर्वअध्यक्ष अनिलकेशरी शाहको भनाइ छ । बैंकहरूबीच स्वच्छ प्रतिस्पर्धा राम्रो हो, उनले भने, अस्वस्थ प्रतिस्पर्धाले भने कसैलाई राम्रो गर्दैन । कोभिड१९ को जोखिमबाट बच्न सरकारले यसअघि गरेको लकडाउनले भन्दा पनि अहिलेको निषेधाज्ञाले अर्थतन्त्रमा नकारात्मक असर पारेको उनले बताए । अहिले नयाँ कर्जा विस्तारभन्दा पनि पुराना कर्जा (ऋणी) को अवस्था कस्तो छ भनेर बुझ्न लागेका छौं, उनले भने, यतिखेर बैंकहरूलाई पुरानो वासलात (वित्तीय अवस्था) जोगाउन धौधौ परेको छ । चालु आर्थिक वर्षको बजेटले तय गरेको ७ प्रतिशत आर्थिक वृद्धिको लक्ष्य र सोही लक्ष्यलाई सहयोग पुर्याउने गरी मौद्रिक नीति आए पनि परिस्थिति अनुकूल नभएकाले व्यवसाय विस्तारमा अप्ठ्यारो भएको उनको भनाइ छ । कोभिडले सिर्जना भएको असहज परिस्थितिबाट अर्थतन्त्रका अन्य क्षेत्र जस्तै बैंकिङ क्षेत्र पनि अछुतो नरहेको बैंकर्स संघका अध्यक्ष एवं सानिमा बैंकका प्रमुख कार्यकारी अधिकृत भुवन दाहालले बताए । कोभिडको जोखिम बढ्दो छ, सर्वसाधारणलाई हिँडडुलमा अवरोध छ, उद्योग व्यवसाय ठप्प छन्, उनले भने, यसकारण कर्जाको माग भएन । कर्जा प्रवाह नभए पनि निक्षेप थुप्रिएको छ, त्यसले खर्च बढाएको छ । यसकारण बैंकहरूबीच पुरानो कर्जा खोसाखोसको अवस्था आएको उनको भनाइ छ । राष्ट्र बैंकका अनुसार हाल वित्तीय प्रणालीमा करिब २ खर्ब रुपैयाँ अधिक तरलता छ । यो अनिवार्य नगद मौज्दात (सीआरआर) बाहेकको रकम भएकाले बैंक तथा वित्तीय संस्थाले आवश्यक परे सबै उपयोग गर्न सक्छन् । तर अहिले कर्जा माग नभइरहेकाले उक्त रकम उपयोग नभएको बैंकहरूले जनाएका छन् । अधिक तरलता धेरै भएपछि वाणिज्य बैंकबीच अन्तरबैंक कारोबार शून्य छ । वाणिज्य बैंक र विकास बैंकबीचको अन्तरबैंक कारोबार नगन्य मात्र छ भने त्यसको ब्याजदर ०३ प्रतिशत मात्र छ । यो अवस्थामा राज्यस्तरबाटै अधिक तरलता व्यवस्थापनका लागि नीति आउनुपर्ने जानकारहरू बताउँछन् । रिभर्स रिपोमार्फत राष्ट्र बैंकले बजारबाट धेरै रकम लिन सक्छ, सरकारले सस्तो ब्याजदरमा आन्तरिक ऋण उठाउन सक्छ, दाहालले भने । कर्जाको ब्याजदर सस्तो भएकाले यसअघि महँगो दरमा कर्जा लिएका ऋणीले बैंक परिवर्तन गरी नयाँ बैंकमा जाने प्रवृत्ति बढेको सिटिजन्स बैंक इन्टरनेसनलका प्रमुख कार्यकारी अधिकृत गणेशराज पोखरेलले बताए । ग्राहकका लागि सस्तो दरमा कर्जा पाउनु राम्रो हो, उनले भने, तर समग्र सिस्टममा नयाँ कर्जाको माग भएन । वित्तीय प्रणालीमा अधिक तरलता थुप्रिएपछि निक्षेपको ब्याजदर पनि घटेको छ । अर्थतन्त्रका अन्य क्षेत्र ठप्प जस्तै रहेकाले बैंकमा नयाँ कर्जा माग नभएको उनले बताए । कर्जा नबढे पनि गत साउनमा निक्षेप भने बढेको छ । साउन १ मा बैंक तथा वित्तीय संस्थामा रहेको कुल निक्षेप ३९ खर्ब १८ अर्ब रुपैयाँ थियो । साउन मसान्तसम्म आउँदा यो बढेर ३९ खर्ब ३१ अर्ब पुगेको राष्ट्र बैंकको तथ्यांक छ । कुल निक्षेपको तथ्यांकमा एउटा वित्तीय संस्थाले अर्को वित्तीय संस्थामा जम्मा गरेको अन्तर बैंक निक्षेप पनि समावेश हुन्छ । यस्तो निक्षेप करिब १ खर्ब २० अर्ब रुपैयाँ रहेको राष्ट्र बैंकले बताएको छ । यसकारण वास्तविक निक्षेप पत्ता लगाउन कुल निक्षेपबाट अन्तरबैंक निक्षेप घटाउनुपर्छ । वित्तीय प्रणालीमा रहेको अधिक तरलतालाई राष्ट्र बैंकले सूक्ष्म रूपमा नियालिरहेको र आवश्यकताअनुसार व्यवस्थापन पनि गरिरहेको राष्ट्र बैंकका प्रवक्ता गुणाकर भट्टले बताए ।"
सेयर बजारमा उत्साह,"कोभिड१९ को असरले अर्थतन्त्रका अघिकांश क्षेत्र सुस्ताएको समयमा सेयर बजारमा भने उत्साह देखिएको छ । सेयर बजार हरेक दिनजसो दोहोरो अंकले उकालो लागेको छ भने कारोबार रकममा पनि बढोत्तरी आएको छ । वित्तीय क्षेत्रमा अधिक तरलता रहेकाले ब्याजदर घटेको, लगानीका अन्य क्षेत्र ठप्प रहेको, अनलाइनबाटै कारोबार गर्न सकिनेलगायत कारण अहिले दोस्रो बजार निरन्तर उकालो लागेको हो । सेयर कारोबार मापक नेप्से परिसूचक बुधबार करिब साढे २५ अंकले बढेको छ । अघिल्लो कारोबार दिनको तुलनामा १७२ प्रतिशतले बढेपछि समग्र नेप्से १५ सय माथि (१ हजार ५ सय १०५७ अंक) पुगेको छ । अघिल्लो कारोबार दिन पनि नेप्से २२३१ अंकले बढेको थियो । बैंक तथा वित्तीय संस्थाले सस्तोमा कर्जा दिन थालेकाले नयाँ लगानीकर्ता भित्रिएको इन्भेस्टर्स फोरमका पूर्वअध्यक्ष अम्बिका पौडेलले बताए । निषेधाज्ञाका कारण अर्थतन्त्रका अन्य क्षेत्रमा काम हुन सकेको छैन, उनले भने, बैंकबाट सस्तोमा कर्जा पाइन्छ, घरमै बस्यो सेयर कारोबार गर्यो, यही कारण नेप्सेमा सकारात्मक प्रभाव परेको छ । वाणिज्य बैंकबाट पनि अहिले करिब ७ प्रतिशत ब्याजदरमा कर्जा पाइने भएकाले सेयर बजारमा उत्साह देखिएको उनको भनाइ छ । बजार बढ्न थालेपछि उद्योगी व्यवसायी पनि सेयर बजारमा भित्रिएको स्टक ब्रोकर्स एसोसिएसनका अध्यक्ष भरत रानाभाटले बताए । व्यापारिक क्षेत्रबाट पनि राम्रो लगानी आएको देखिन्छ, उनले भने, आफूहरूले गरिरहेको मुख्य व्यवसायमा बन्द भएपछि उनीहरू सेयर बजारमा आएको देखिन्छ । अहिले बैंक तथा वित्तीय संस्था र बिमा कम्पनीले पनि सेयर बजारमा लगानी बढाएको उनको बुझाइ छ । सस्तो ब्याजदरमा कर्जा पाइन्छ, घरैबाट सेयर कारोबार गर्न सकिन्छ, बजार बढिरहेको छ, उनले भने, यसबाहेक के चाहियो बजार वृद्धिका लागि ? पुराना लगानीकर्ताले पनि लगानी बढाएका र नयाँको पनि प्रवेश भएकाले बजारमा निरन्तर सुधार भएको रानाभाटको भनाइ छ । व्यवसाय थप्प भए पनि सो प्रयोजनका लागि जुटाइएको पुँजी पनि सेयर बजारमा आएको देखिन्छ, उनले भने, त्यत्तिकै ब्याज मात्र तिरेर बसिरहनुभन्दा यता राम्रो प्रतिफल लिन सकिन्छ ।अहिले बजारमा हरेक दिनजसो कारोबार रकममा बढोत्तरी आएको छ । यसकारण पैसाको स्रोतबारे पनि प्रश्न उठ्न थालेको छ । अहिले सेयर बजारमा भित्रिएको पुँजीको स्रोतमा शंका गर्नुपर्ने अवस्था नरहेको रानाभाटको दाबी छ । सबै भुक्तानी बैकिङ प्रणालीबाट हुने हो, उनले भने, तोकिएको व्यवस्थाअनुसार स्रोत खुलाएर मात्र कारोबार गर्न पाइन्छ । बजारमा बुधबार ४ अर्ब १८ करोड रुपैयाँबराबरको सेयर कारोबार भएको छ । करिब ४५ हजार कारोबारबाट १ सय ८६ कम्पनीका ९६ लाख ८६ हजार ९ कित्ता सेयर किनबेच भएको छ । सो दिन कुल बजार पुँजीकरण पनि बढेर १९ खर्ब ९८ अर्ब रुपैयाँ कायम भएको छ । अहिले बजारमा व्यक्तिगत र संस्थागत लगानीकर्ताले लगानी बढाइरहेका छन्, एक ब्रोकरले भने, निषेधाज्ञाले बाहिर हिँड्न पाइँदैन, घरमै बस्यो । मज्जाले सेयर किनबेच गर्यो । यसकारण पनि बजारमा नयाँ लगानीकर्ता बढेका हुन् । बुधबार निर्जीवन बीमा र जीवन बिमा समूहबाहेक सबै उपसमूहका परिसूचक घटे । लकडाउनयता सेयर बजार (दोस्रो बजार) मा अनलाइन कारोबारका लागि करिब ४० हजार लगानीकर्ता थपिनुले पनि सो पुष्टि हुन्छ । लकडाउनले सर्वसाधारणलाई हिँडडुलमा अवरोध भएको, लगानीका अन्य क्षेत्र सञ्चालन हुन नसकेको, धितोपत्र बोर्ड र नेपाल स्टक एक्सचेन्ज (नेप्से)ले अनलाइन कारोबारका लागि प्रोत्साहन गरेकोलगायत कारण अनलाइन कारोबारका लागि युजर नेम र पासवर्ड लिने संख्या बढेको हो । नेप्सेको तथ्यांकअनुसार गत बिहीबारसम्म ६४ हजार ६ सय १६ जनाले अनलाइन कारोबारका लागि युजर नेम र पासवर्ड लिएका छन् । लकडाउन सुरु हुनुभन्दा अघि (गत चैत ११ अघि) यस्तो संख्या करिब २६ हजार ६ सय मात्र थियो । यो तथ्यांकले पछिल्लो ५ महिनामा अनलाइन कारोबार गर्ने लगानीकर्ताको संख्या करिब १ सय ५० प्रतिशतले बढेको छ ।"
"बारीमा कुहिन्छ, बजारमा छोइनसक्नु","रूपन्देहीको देवदहकी दीपा भट्टराईले १० हजार गोला (डल्ला) रहेको च्याउ खेती विस्तार गरेर १५ हजार पुर्याउने लक्ष्य लिएकी थिइन् । लामो लकडाउन र निषेधाज्ञाले आवश्यक कच्चा सामग्री ल्याउन नपाएकाले खेती विस्तार गर्न पाइनन् । ९ कट्ठामा लगाएको तरकारी बाँडेर सकियो, उनले भनिन्, अलिकति थोरै मूल्यमा बिक्यो । आपत्का बेला किसान मारमा पर्ने उनले बताइन् । हामीले सस्तोमा बेचेको तरकारी बजारमा पुग्दा छोइनसक्नु हुने रहेछ, उनले भनिन्, दुःख गर्नेलाई सधैं नोक्सान । घिरौंला प्रतिकिलो ३० रुपैयाँमा बिक्री गरेको उनले बताइन् । सिजनमा च्याउ किलोको १ सय ३० रुपैयाँ र भिन्डी १५ रुपैयाँमा बेचेको उनको भनाइ छ । लकडाउनअघि ६ महिनामा तरकारी बेचेर ७ लाख रुपैयाँ कमाइ गरेकी उनले अहिले घाटा परेको गुनासो गरिन् । अब च्याउ खेती बढाउने र थोक विक्रेता बन्ने उनको योजना छ । उनीजस्तै शुद्धोधनका नारदमुनि यादव पनि यसपटक निराश छन् । बन्दाबन्दीले घाटा बेहोर्नुपर्यो । उनले तीन बिघामा तरकारी खेती गर्न थालेको ८ वर्ष बित्यो । हरियो तरकारी खेर जान थालेपछि आलु र प्याजबाहेक नलगाउने निर्णयमा पुगेको उनको भनाइ छ । बजार खुल्दैन, खुले पनि मूल्य पर्दैन, धेरै त कुहिएर जान्छ, उनले भने, गाईभैंसी र माछालाई आहारा बनाउन किन तरकारी लगाउने ? आलु र प्याज भण्डारण गरी बीउ बनाएर बिक्री गर्न मिल्ने भएकाले उपयोगी हुने उनले बताए । खेतमा रहेको बन्दा १० रुपैयाँ गोटा बिक्री गरेको र बचेको माछालाई खुवाएको उनले जानकारी दिए । टमाटर लटरम्म फले पनि १५ देखि २० रुपैयाँ प्रतिकिलो बेचेको उनको दुःखेसो छ । स्थानीय बजारमा अहिले टमाटरको खुद्रा मूल्य १ सय ४० रुपैयाँ प्रतिकिलो छ । फर्सी प्रतिकिलो १८ रुपैयाँमा बिक्री नभएपछि गाईभैंसीलाई खुवाएको यादवले सुनाए । कोरोनाले निम्त्याएको आपत्ति कहिलेसम्म झेल्नुपर्ने हो निश्चित नभएकाले खेती गर्ने कि नगर्ने दोधार भएको उनको भनाइ छ । कोरोनाको जोखिम भएपछि स्थानीय प्रशासनले हाट र थोक बजार बन्द गरेका छन् । त्यसले आफूहरू थप मारमा परेको किसान बताउँछन् । व्यापारीमा कोरोना देखिएपछि बुटवल उपमहानगरस्थित कृषि उपज तथा थोक बजार केन्द्र बन्द गरिएको छ । उक्त मन्डीबाट तरकारी खरिदबिक्रीमा उपमहानगरले सूचना निकालेर रोक लगाएको छ । अहिले थोक बजार बन्द भएकाले बाहिरबाट तरकारी ल्याएर महँगो मूल्यमा बिक्री भइरहेको थोक बजार केन्द्रका अध्यक्ष बाबुराम भुसालले बताए । थोक बजारमा लकडाउन भएयता तरकारीको मूल्य तोक्ने, दररेट राख्ने काम भएकै छैन, उनले भने, अब कहिलेसम्म उपभोक्ताले महँगोमा तरकारी किन्न बाध्य हुने हुन् भन्ने निश्चित पनि छैन । कहिले बन्द, कहिले चाडपर्व र कहिले अफसिजन भन्दै उपभोक्तालाई व्यापारीले ठग्ने गरेको बुटवल८ सुक्खानगरकी युनिशा पोख्रेलले बताइन् । बजार खुलेको बेलामा यति साह्रै महँगो नपर्ने उनको अनुभव छ । टोलटोलमा अटोरिक्सा र गाडीमा तरकारी आउने गरे पनि पछिल्ला दिनमा भने नआएको उनले बताइन् । कृषि विकास निर्देशनालयका अनुसार प्रदेश ५ मा सबैभन्दा बढी रूपन्देहीमा वार्षिक १ लाख ५ हजार ९ सय ७७, अर्घाखाँचीमा २२ हजार ८१ मेट्रिक टन तरकारी उत्पादन हुन्छ । बाँकेमा ९५ हजार ५ सय ५० मेट्रिक टन, दाङमा ८० हजार ५९ मेट्रिक टन विभिन्न तरकारी उत्पादन हुने गर्छ । बर्दियामा ८१ हजार १ सय ९९, रुकुम पूर्वमा १४ हजार ३ सय ९७, गुल्मीमा ८ हजार ७ सय ३० मेट्रिक टन तरकारी उत्पादन हुने गरेको आर्थिक वर्ष ०७५७६ को तथ्यांकमा उल्लेख छ । कपिलवस्तुमा ५५ हजार ९ सय ८४, पाल्पामा ३३ हजार १ सय ६५ मेट्रिक टन, पश्चिम नवलपरासीमा ३० हजार ५ सय २६, रोल्पामा १७ हजार ६ सय ६७ र प्यूठानमा ११ हजार ६ सय ७ मेट्रिक टन तराकरी उत्पादन हुने गरेको छ । प्रदेशमा फुलगोभी, टमाटर, बन्दा, सिमी, बोडी, गाँजर, मुला, लौका, घिरौंला, भिन्डी, खुर्सानी आदि तरकारी फल्ने गर्छ । बारीबाट तरकारी बजारसम्म ल्याउन कृषि एम्बुलेन्स सञ्चालनलाई निरन्तरता दिएको निर्देशनालयका सहायक सूचना अधिकारी अनिलकुमार कानु बानियाँले बताए । अत्यावश्यक वस्तु भएकाले निषेधाज्ञाका बेला पनि ढुवानी भइरहेको छ, उनले भने, बाँके, बर्दियातिर सहकारीमार्फत एम्बुलेन्सले एक ठाउँबाट अर्को ठाउँसम्म लैजाने गरेको छ । जिल्लामा समस्या नरहेको उनले दाबी गरे । व्यापारीले तोक्छन् मूल्यकोरोना संक्रमण त्रासले बजार गएर तरकारी बेच्ने अवस्था नरहेको कपिलवस्तुको बुद्धभूमि नगरपालिका१०, लोहरौलाका कृष्णमोहन केवटले गुनासो गरे । बारीमा घिरौंला र काँक्रा प्रशस्त छ्न्, उनले भने, व्यापारीले घरमै आएर लैजान्छन् । पहिलेजस्तो बजार गएर बेच्ने हिम्मत नभएको उनले बताए । अहिले व्यापारीले भाउ तय गर्छन् । किसानले चित्त नबुझाए खरिद गर्दैनन् । खेर फाल्नुभन्दा कम मूल्यमा दिनु बेस भएको उनको भनाइ छ ।बजारमा बिक्री भइरहेको मूल्यको ५० देखि ६० प्रतिशत मात्र पाउँछौं, उनले भने, यसरी लगानी उठाउन धौ हुन्छ । आगामी दिनमा संक्रमणको अवस्था कस्तो हुन्छ, थाहा छैन । भारतबाट फर्किनेका कारण कपिलवस्तु गत जेठबाट कोरोना हटस्पटका रूपमा छ । अहिले पनि संक्रमण तीव्र छ । त्यसैले तरकारी लगाउने जाँगर छैन, केवटले भने, खेर फाल्नलाई किन खेती गर्नु ? गत वर्ष यही सिजनमा २ बिघाभन्दा बढीमा तरकारी लगाएको उनले बताए । यसपालि उनले एक बिघामा खुर्सानी, बन्दागोभी र काउली लगाएका छन् । उनीजस्तै झलवाका शुखराम केवटले पनि दिक्क भएको बताए । भाउ पाउँदैनौं, उनले भने, यहाँबाट लैजाने बिचौलिया व्यापारी मालामाल छन् । बिनालगानी बिचौलियाले राम्रो आम्दानी गरिरहेको उनको भनाइ छ । कोरोना संक्रमणको डरत्रास हुँदा कृत्रिम अभाव सिर्जना गरिएकाले मूल्य अचाक्ली बढेको उपभोक्ताको गुनासो छ । यहाँ एक महिनायता १ सय २० प्रतिशतसम्म भाउ बढेको छ । ३० रुपैयाँ प्रतिकिलो पाइने भिन्डी ६० रुपैयाँ पुगेको छ । २५ रुपैयाँ किलो रहेको भान्टा ८० पुगेको छ । ८० रुपैयाँ किलोको खुर्सार्नी १ सय ६० रुपैयाँ पुगेको छ । २० रुपैयाँको घिरौंला ५० रुपैयाँ पुगेको छ । ८० रुपैयाँ प्रतिकिलोको बोडी १ सय ४० मा बिक्री भइरहेको छ । ३० रुपैयाँको करेला ७० पुगेको छ । २५ रुपैयाँको लौका ४० पुगेको छ । ३० रुपैयाँको काँक्रो र तोराय ६० पुगेको छ । निषेधाज्ञाले आपूर्तिमा पूर्ण रोक नभए पनि झन्झटिलो र डरत्रास हुँदा भारतबाट कम तरकारी भित्रिरहेको तौलिहवाका व्यवसायी मदन केवटले बताए । नियमनकारी निकायले प्रभावकारी अनुगमन नगर्दा व्यवसायीले मनोमानी भाउ लिइरहेको अधिकारकर्मी पशुपतिमणि त्रिपाठीले बताए ।"
"घरछेउमै काम, छैनन् दक्ष कामदार","प्राथमिक स्वास्थ्य केन्द्रको भवन बनाउन २५ दक्ष कामदारको आवश्यकता छ । कास्कीको मादी गाउँपालिका१० थुम्सिकोटमा निर्माणाधीन उक्त भवन कामदारकै अभावमा समयमा पूरा हुने छाँटकाँट छैन । ठेकेदारले तराईबाट कामदार ल्याइदिन गाउँपालिकासँग आग्रह गरेका छन् । तर तराईबाट कामदार ल्याउँदा कोरोना पनि सँगै आउने डरले गाउँपालिकाले कामदार ल्याउन अनुमति दिन सकेको छैन । गाउँमा दक्ष कामदार भेट्नै मुस्किल छ । गाउँका अधिकांश युवा विदेशमा रहेको गाउँपालिकाका प्रमुख प्रशासकीय अधिकृत नारायणप्रसाद सापकोटाले बताए । विदेशबाट फर्किएका र गाउँमै भएकामा पनि सीप छैन । भवनको गारो लगाउने, प्लास्टर, ढलान, विद्युत् वायरिङ, फर्निसिङलगायत काममा स्थानीय दक्ष छैनन् । यी कामका लागि अधिकांश कामदार तराईका जिल्ला र भारतबाट आउँछन् । अदक्ष कामदार केही मात्रामा स्थानीयबाट पूर्ति हुन्छ । बरु विदेशै जाने, यहीँ सीप सिकेर काम गर्न नखोज्ने परिपाटी छ, उनी भन्छन्, घर नजिकैको कामलाई हेला गर्ने प्रवृत्ति देखियो ।लकडाउनका कारण अघिल्लो आर्थिक वर्षमा निर्माण सम्पन्न हुन नसकेका विकास निर्माणका योजना यस वर्ष पनि सुरु हुन सकेका छैनन् । म्याद थपिए पनि कामदार अभावले ती योजना सुरु हुन नसकेको उनको भनाइ छ । उनका अनुसार गाउँपालिका केन्द्रबाट १२ वटै वडा जोड्ने सडक निर्माणको काम स्थगित छ । तप्राङमा वन्यजन्तु पार्क बनाउन १ करोड ४३ लाख रुपैयाँमा टेन्डर स्वीकृत भई असारमा सम्झौता भए पनि काम सुरु हुन सकेको छैन । यी योजनाका लागि झन्डै ३ सय कामदार आवश्यक पर्छ । जुन स्थानीय तहबाटै पूर्ति हुने सम्भावना छैन । उपभोक्ता समितिमार्फत बनिरहेका विद्यालय, वडा र स्वास्थ्यचौकी भवन निर्माणमा भने स्थानीय कामदार प्रयोग भएका छन् । बाहिरबाट कामदार ल्याउँदा पनि १४ दिन क्वारेन्टाइनमा राख्नुपर्यो । यसअघि ल्याएर राखेको पनि हो तर केही फर्के, उनले भने, अब ल्याउँदा पनि स्थानीयले त्यति नस्विकार्ने समस्या भयो । अहिले कोरोनालाई प्राथमिकता दिएर जनजीवन सामान्य बनाउन बढी जोड दिएका छौं । कामदार अभावले गत आवमा चाहेजति उपलब्धि हासिल हुन नसकेको उनको भनाइ छ । चालु आवमा भने भदौ अन्तिमसम्म टेन्डर आह्वान गर्ने गरी इस्टिमेट, नक्सा डिजाइनलगायतको काम भइरहेको उनले बताए ।जिल्लाकै माछापुच्छ्रे गाउँपालिकाको प्रमुख प्रशासकीय भवन टेन्डर भएर सम्झौता हुने अन्तिम चरणमा थियो । कास्कीमा निषेधाज्ञा जारी भएपछि कामदार आउन पाएनन् । यहाँ पूर्वाधार निर्माणका अन्य काम पनि सुरु हुनै पाएको छैन । संघीय सरकारको विषेध अनुदानमा वडा५ र ६ मा बनिरहेको खानेपानी आयोजनाको काम कामदार अभावमै रोकिएको छ । २ करोड ३२ लाख रुपैयाँको लागतमा निर्माणाधीन गाउँपालिका केन्द्र लाहाचोकबाट धिताल जोड्ने सडक बनाउने पनि कामदार छैनन् । गाउँपालिका अध्यक्ष कर्णबहादुर गुरुङका अनुसार तराईका विभिन्न जिल्ला, ताप्लेजुङ, धनकुटा, खोटाङ, धादिङ, सल्यान, रोल्पा, रुकुम, जाजरकोटसम्मका कामदार गाउँपालिकामा मजदुरी गर्थे । लकडाउनअघि घर गएका ती कामदार नफर्कंदा गाउँपालिकामा विकास निर्माणका काम रोकिएका हुन् । सिकर्मी, डकर्मीलगायत दक्षसहित अदक्ष कामदारको पनि अभाव भएको उनले बताए । जिल्लामा बेरोजगारी पनि छ, उनले भने, यहाँ काम हुँदा पनि कामदार बाहिरबाट ल्याउनुपर्छ । आफ्नै ठाउँका काम गर्न कोही तम्सिँदैनन् ।पोखरा महानगरपालिकाले आधुनिक मानिएको अस्फाल्ट प्रविधिबाट सडक कालोपत्र गर्न डेढ वर्षअघि टेन्डर गर्यो । पोखराभित्र १३ किलोमिटर अस्फाल्ट कालोपत्र गर्न सम्झौतामा उल्लेख भएको दुई वर्षको अवधि सकिन करिब ९ महिना मात्रै बाँकी छ ।"
विद्युत् खेर जाँदैन : ऊर्जामन्त्री,"काठमाडौं (कास) ऊर्जा, जलस्रोत तथा सिँचाइमन्त्री वर्षमान पुनले सरकारले विद्युत् खेर जान नदिने दाबी गरेका छन् । आगामी वर्षदेखि उत्पादित विद्युत् खपत् नभई खेर जाने भन्दै निजी क्षेत्रले चिन्ता गरिरहेका बेला ऊर्जामन्त्री पुनले सरकारले विद्युत् खेर जान नदिने पूर्ण तयारी गरेको प्रतिक्रिया दिए ।सरकारले तीन वर्षमा ३ हजार मेगावाट र ५ वर्षमा ५ हजार मेगावाट उत्पादन गर्ने लक्ष्य लिएको थियो, सोहीअनुसार विद्युत् खपत गराउन सरकार प्रतिबद्ध छ, ऊर्जामन्त्री पुनले कान्तिपुरसँग भने, विद्युत् खेर जाँदैन । देशभित्रै विद्युत् खपत् बढाउन र निर्यातका लागि पनि सरकारले तयारी गरिरहेको उनको दाबी छ ।सरकारले यो वर्षको बजेटमार्फत यो आर्थिक वर्षभित्र १ हजार ३ सय मेगावाट विद्युत् राष्ट्रिय प्रणालीमा जोड्ने घोषणा गरेको छ । ठूलो परिमाणमा विद्युत् राष्ट्रिय प्रणालीमा जोडिने अवस्थामा भए पनि आन्तरिक विद्युत् खपत नबढेको र निर्यातका लागि पनि तयारी नभएको भन्दै निजी क्षेत्रले चिन्ता जनाइरहेको छ । ऊर्जा मन्त्रालयले जारी गरेको श्वेतपत्रमा ३ वर्षमा ३ हजार मेगावाट, ५ वर्षमा ५ हजार मेगावाट र १० वर्षमा १५ हजार मेगावाट विद्युत् उत्पादन गर्ने लक्ष्य छ । ४ सय ५६ मेगावाटको माथिल्लो तामाकोसीसहितका केही आयोजना सम्पन्न हुने चरणमा रहेकाले यही वर्ष १ हजार मेगावाट भन्दा बढी विद्युत् राष्ट्रिय प्रणालीमा जोडिँदै छन् ।विद्युत् उत्पादनमा प्रोत्साहन गर्न हामीले टेक अर पेमा पीपीए गर्ने परिमाण बढाएका छौं, मन्त्री पुनले भने, सरकारले निजी क्षेत्रको लगानी डुब्न दिन्न । विद्युत् विकास विभागको तथ्यांकअनुसार १५ हजार ८ सय ३० मेगावाट क्षमताका २ सय ४१ वटा आयोजनालाई सर्वेक्षण अनुमतिपत्र जारी गरिएको छ । विभागले १ सय ९९ वटा विद्युत् आयोजनाको उत्पादन अनुमति जारी गरेको छ । कुल जडित क्षमता ६ हजार ९ सय ६७ मेगावाट छ ।"
साओमीको रेडमी इयरफोन,"काठमाडौं (कास) साओमीले नयाँ उत्पादन रेडमी इयरफोन सार्वजनिक गरेको छ । साओमीको रेडमी अडियो श्रेणी लाइनअपमा नेपालमा सार्वजनिक भएको दोस्रो उत्पादन हो । रेडमी इयरफोनमा हाईरेस अडियोद्वारा प्रमाणित छ । यसमा १० एमएम साउन्ड ड्राइभर र ह्यान्ड्सफ्री कलिङ सुविधाका लागि इनलाइनमाइकसमेत छ । यो ३५ एमएम मापदण्डमा आधारित र १२५ मिटर लामो केबल जस्ता विशेषता छन् । रेडमी इयरफोन कालो, नीलो र रातो रङमा उपलब्ध हुनेछ । यसको मूल्य ७ सय ४९ रुपैयाँ छ । रेडमी लाइनअपको दोस्रो अडियो उत्पादन सार्वजनिक गर्न पाएकोमा उत्साहित भएको सोओमी नेपालका कन्ट्री जनरल म्यानेजर सौरभ कोठारीले बताए ।"
रिलायन्सको सेयर रजिस्ट्रारमा सनराइज क्यापिटल,"काठमाडौं (कास) रिलायन्स लाइफ इन्स्योरेन्स लिमिटेडको सेयर रजिस्ट्रारमा सनराइज क्यापिटल लिमिटेड नियुक्त भएको छ । हालै ६३ लाख कित्ता सेयर सर्वसाधारणमा जारी गरेको रिलायन्सले कम्पनीको सेयर रजिस्ट्रारका रूपमा सनराइज क्यापिटललाई नियुक्त गरेको हो । रिलायन्सको धितोपत्र कारोबार अभिलेख राख्ने, सेयर दाखिला खारेज गर्ने, नामसारी गर्नेलगायत सेयरधनीको लगत अद्यावधिक राख्नेसम्बन्धी कामकारबाही सनराइज क्यापिटलले गर्ने कम्पनीले जनाएको छ ।"
महालक्ष्मीडाक्टर अन कलबीच सहकार्य,"काठमाडौं (कास) महालक्ष्मी विकास बैंक र डाक्टर अन कल प्रालिबीच बैंकका सेवाग्राहीलाई छुट उपलब्ध गराउनेसम्बन्धी सम्झौता भएको छ । सम्झौतापछि बैंकका ग्राहक, कर्मचारी र बैंकका संस्थापकसेयरधनीले डाक्टर अन कलमार्फत घरमै उपचार गराउन सक्छन् । यसरी उपचार गराउँदा सेवा शुल्कमा छुट पाउनेछन् । सम्झौताअनुसार बैंकको डेबिट कार्ड प्रयोग गर्ने ग्राहक, संस्थापकसेयरधनीहरू र कर्मचारीले ३० प्रतिशतसम्म छुट प्राप्त गर्नेछन् । बैंकका कुमारीपाटी शाखा प्रमुख अनिशसिंह सिजापति र डाक्टर अन कलका प्रबन्ध निर्देशक डा सुमन न्यौपानेले सम्झौतापत्रमा हस्ताक्षर गरे ।"
क्वारेन्टाइनमा कन्सर्ट,"गलबन्दी च्यातियो तिम्ले तानेर,बोलाउन खोजेको आफ्नै ठानेरसुर्खेत क्याम्पसको शिक्षा संकाय भवनको क्वारेन्टाइनमा युवाहरूले आयोजना गरेको कन्सर्टमा यो गीतले उत्साह नै छायो । भारत तथा देशभित्रैका विभिन्न ठाउँबाट आएर क्वारेन्टाइनमा बसेकाहरूको अनुहारमा निराशापन, दिक्दारी र चिन्ता प्रस्ट देखिन्थ्यो । कन्सर्टको अन्तिम क्षणमा बजेको गलबन्दी गीतले ज्येष्ठ नागरिकलाई समेत उठेर नाच्न बाध्य नै बनायो । त्यो खुसी र उमंगसहितको नाचले कन्सर्टका युवाहरूको आँखामा खुसीका आँसुहरू आए । जिन्दगीको सबैभन्दा ठूलो खुसी निराश मनलाई खुसी बनाउँदा पाइने रहेछ, टिमको नेतृत्व गरिरहेकी सामाजिक अभियन्ता सजना सुनारले भनिन्, सुरुमा कोही पनि उत्साही देखिनु भएन, तर एकाएक क्वारेन्टाइनको माहोल नै बदलियो । कोरोना भाइरसका कारण विश्व नै आक्रान्त भइरहेका बेला जोखिम मोलेरै कन्सर्ट गर्ने आँट निकालेको उनी बताउँछिन् । प्रतिकूल अवस्थालाई सहज बनाउन उनीसहित सुर्खेतका अन्य युवाले उत्प्रेरणात्मक तथा सांगीतिक उपचारात्मक अभियान सुरु गरेका हुन् । अभियानमा सजनासँगै अशु सिंह, सुरज लाम्गादे, प्रशान्त लाम्गादे, अन्जना सुनार, एसके गौतम, इन्द्रजित सुनार, विक्रम नेपाली र सुरिल सुनार संलग्न छन् । क्वारेन्टाइनमा गएर प्रेरणादायी कथा सुनायौं, देशभक्ति गीत पनि गायौंनाच्यौं, सिंहले भनिन्, सुरुमा कसैले पनि हामीले गरेको रमाइलोमा साथ दिनुभएन, तर अन्तिममा बूढापाकाहरू उठेर नाच्न थालेपछि क्वारेन्टाइन रोमाञ्चक बन्यो । विभिन्न ठाउँका क्वारेन्टाइनमा बसेकाहरू भागेको, क्वारेन्टाइनबाट निस्किएर आत्महत्या गरेको, झडप भएकाजस्ता समाचारले अभियान सुरु गर्न प्रेरणा दिएको उनको भनाइ छ । क्वारेन्टाइनले गर्दा समाजमा कोरोनाभन्दा पनि डरलाग्दो मानसिक रोग सिर्जना नहोस् भनेर युवाहरूले यो अभियान सुरु गरेका हुन् । क्वारेन्टाइनमा बस्दा धेरैलाई मानसिक रूपमा नराम्रो असर परेको रहेछ, सजनाले भनिन्, मनोरञ्जनात्मक रूपले कसैका प्रेरणादायी कथा सुनाएर, गीत गाएर, नाचेर र कुराकानी गरेर खुसी बनाउन अभियान थालेका हौं । सुरुमा स्वयंसेवकका रूपमा युवाहरू काम गर्न तयार भए पनि सांगीतिक कार्यक्रमका लागि आवश्यक पर्ने सामान जुटाउन निकै समस्या पर्यो । कार्यक्रम गर्नका लागि तयार भए पनि सुरुसुरुमा क्वारेन्टाइनमा पस्न डर लागेको पनि सुनारले सम्झिइन् । तर जोखिम मोलेरै भए पनि क्वारेन्टाइनमा बसेकाहरूको दिक्दारपनलाई हटाउन पहल गरियो, उनले भनिन्, सामान्य व्यायामदेखि सफलताका कथा र गीतसंगीतले क्वारेन्टाइनमा बसेकाको मन छोयो । रातो र चन्द्र सूर्य देखि गलबन्दी च्यातियो बोलका गीतसँगै आफ्नै देशमा गरिखानुपर्छ भन्ने सन्देश गर्न सफल भएको उनीहरू बताउँछन् । हाम्रो माहोलले एकै स्थानमा गुम्सिएर बसेका क्वारेन्टाइनका व्यक्तिहरूलाई ऊर्जा र खुसी पनि दिलाएको छ, सुनारले भनिन् । क्वारेन्टाइनमा केही घण्टा सांगीतिक माहोल सिर्जना गरी जब युवाहरूको टिम बाहिर निस्कन्थ्यो तब बाहिरका व्यक्तिहरूले हेर्ने दृष्टिकोण नै फरक हुन्थ्यो । निकै भोक लागेको हुन्थ्यो, सजनाले भनिन्, क्वारेन्टाइनबाट निस्केको देखेर त्यहीं नजिकैका कुनै नास्ता पसलमा पनि पस्न दिँदैनथे । क्वारेन्टाइन नजिकैका पसलमा पस्न नै नदिएपछि उनीहरू त्यहाँबाट केही टाढाको दूरीमा रहेका पसलहरूमा पुगेर नास्ता खान्थे । क्वारेन्टाइनबाट कोरोना संक्रमित नै भएर बाहिर निस्कँदा डर पैदा हुनु पनि ठिकै हो, उनले भनिन्, यी कुराको दुःखभन्दा पनि क्वारेन्टाइनमा निराश बनेर बसेकाहरूमा आफ्ना कारण देखिएको ऊर्जा देख्दा खुसी लाग्थ्यो । आठ जनाको स्वयंसेवक युवाहरूको टिम क्वारेन्टाइनमा मात्रै पुगेन । उनीहरूले सुरु गरेको सांगीतिक तथा उत्प्रेरणात्मक कार्यक्रम कोरोना संक्रमितहरू बसेको आइसोलेसन भवनसम्म पनि पुग्यो । भेरीगंगा नगरपालिकाको छिन्चुस्थित शारदा माविमा रहेको आइसोलेसनमा गत असार ११ गते जाँदा त्यहाँका व्यक्तिमा निकै चिन्ता देखिएको सजनाले बताइन् । सुरुमा कोही पनि बाहिरै निस्कनुभएन, उनले भनिन्, तर अन्तिम समयमा भने बाहिर आएर हामीसँगै रमाइलो गर्नुभयो, यो देख्दा हामीले निकै पुण्यको काम गरेका रहेछौं भन्ने लाग्यो । घरमा बसेको भए यो खुसीको अनुभव गर्न नपाउने भन्दै उनले धेरै निराश मनलाई खुसी बनाउन पाएकोमा गर्व गरिन् । छिन्चुस्थित आइसोलेसनबाट फर्किएपछि पनि केही दिनसम्म युवाहरूको टिमले अन्य क्वारेन्टाइनमा कार्यक्रमलाई निरन्तरता दियो । समुदायस्तरमा पनि कोरोना परीक्षण सुरु भएपछि सजनाले असार २० गते पीसीआर परीक्षणका लागि स्वाब दिइन् । अन्ततः असार २६ गते उनीमा कोरोना संक्रमण पुष्टि भयो । उनको रिजल्ट पोजिटिभ आएपछि अन्य युवाहरूको पनि परीक्षण भयो । अभियानमा संलग्न तीन युवामा संक्रमण देखिएको उनले बताइन् । कोरोना संक्रमण देखिएपछि सजना होम आइसोलेसनमै बसिन् । संक्रमण देखिएपछि उनीहरूले सञ्चालन गरिरहेको अभियान पनि स्थगित भयो । होम आइसोलेसनमा रहँदा सजना र उनको परिवारले सामाजिक दुर्व्यवहार सहनुपर्यो । उनको परिवारका कसैलाई पनि समुदायका व्यक्तिहरूले सार्वजनिक धारा पनि छुन पनि दिएनन् । यतिसम्म कि फोहोर उठाउने निकायले उनको घरको फोहोर उठाउन पनि आनाकानी गर्यो । कोरोनालाई जितेर पुनर्जीवन पाएका उनका साथी र सजनाले दुर्व्यवहारका बीच नै संक्रमित हुनुअघि आफूहरूले सञ्चालन गरेको कार्यक्रम पुनः सुरु गर्ने सोच बनाए । तर संक्रमित भएपछि कार्यक्रम सञ्चालनको अनुमति क्वारेन्टाइनस्थलमा अहिलेसम्म पाएका छैनन् । धेरै स्थानमा हामीले कार्यक्रम गर्छौं भनेर अनुमति माग्यौं, उनले भनिन्, एक पटक संक्रमित भइसकेको भएर पनि होला हामीलाई सहजै स्वीकृत दिइएन त्यसैले अहिले अभियानलाई रोकेका छौं । अहिले सरकारले पनि धेरै भीड जम्मा नगर्न भनेकाले पनि आफूहरूले कार्यक्रम नगरेको सजना बताउँछिन् । हामीले दूरी कायम गरेर कार्यक्रम गरिरहेका थियौं, उनले भनिन्, सरकारले नै १५ जनाभन्दा बढी नबस्ने भनेकाले पनि कार्यक्रम गर्न सकिरहेका छैनौं, तर परिस्थिति मिलेपछि अभियान फेरि सुचारु हुनेछ ।स्वयंसेवकका रूपमा युवाहरूले सञ्चालन गरेको अभियानमा ब्लुम्स् ब्यान्ड, ज्यापर्स ब्यान्ड, नेपाल युवा परिषद् र आइडिया नेपालले पनि सहयोग गरेका थिए । जेठअसारमा चलाइएको अभियान सोमबार र शुक्रबारबाहेक हरेक दिन सुर्खेतमा रहेका विभिन्न क्वारेन्टाइनमा सञ्चालन भएको थियो ।"
क्वारेन्टाइनमा कन्सर्ट,"गलबन्दी च्यातियो तिम्ले तानेर,बोलाउन खोजेको आफ्नै ठानेरसुर्खेत क्याम्पसको शिक्षा संकाय भवनको क्वारेन्टाइनमा युवाहरूले आयोजना गरेको कन्सर्टमा यो गीतले उत्साह नै छायो । भारत तथा देशभित्रैका विभिन्न ठाउँबाट आएर क्वारेन्टाइनमा बसेकाहरूको अनुहारमा निराशापन, दिक्दारी र चिन्ता प्रस्ट देखिन्थ्यो । कन्सर्टको अन्तिम क्षणमा बजेको गलबन्दी गीतले ज्येष्ठ नागरिकलाई समेत उठेर नाच्न बाध्य नै बनायो । त्यो खुसी र उमंगसहितको नाचले कन्सर्टका युवाहरूको आँखामा खुसीका आँसुहरू आए । जिन्दगीको सबैभन्दा ठूलो खुसी निराश मनलाई खुसी बनाउँदा पाइने रहेछ, टिमको नेतृत्व गरिरहेकी सामाजिक अभियन्ता सजना सुनारले भनिन्, सुरुमा कोही पनि उत्साही देखिनु भएन, तर एकाएक क्वारेन्टाइनको माहोल नै बदलियो । कोरोना भाइरसका कारण विश्व नै आक्रान्त भइरहेका बेला जोखिम मोलेरै कन्सर्ट गर्ने आँट निकालेको उनी बताउँछिन् । प्रतिकूल अवस्थालाई सहज बनाउन उनीसहित सुर्खेतका अन्य युवाले उत्प्रेरणात्मक तथा सांगीतिक उपचारात्मक अभियान सुरु गरेका हुन् । अभियानमा सजनासँगै अशु सिंह, सुरज लाम्गादे, प्रशान्त लाम्गादे, अन्जना सुनार, एसके गौतम, इन्द्रजित सुनार, विक्रम नेपाली र सुरिल सुनार संलग्न छन् । क्वारेन्टाइनमा गएर प्रेरणादायी कथा सुनायौं, देशभक्ति गीत पनि गायौंनाच्यौं, सिंहले भनिन्, सुरुमा कसैले पनि हामीले गरेको रमाइलोमा साथ दिनुभएन, तर अन्तिममा बूढापाकाहरू उठेर नाच्न थालेपछि क्वारेन्टाइन रोमाञ्चक बन्यो । विभिन्न ठाउँका क्वारेन्टाइनमा बसेकाहरू भागेको, क्वारेन्टाइनबाट निस्किएर आत्महत्या गरेको, झडप भएकाजस्ता समाचारले अभियान सुरु गर्न प्रेरणा दिएको उनको भनाइ छ । क्वारेन्टाइनले गर्दा समाजमा कोरोनाभन्दा पनि डरलाग्दो मानसिक रोग सिर्जना नहोस् भनेर युवाहरूले यो अभियान सुरु गरेका हुन् । क्वारेन्टाइनमा बस्दा धेरैलाई मानसिक रूपमा नराम्रो असर परेको रहेछ, सजनाले भनिन्, मनोरञ्जनात्मक रूपले कसैका प्रेरणादायी कथा सुनाएर, गीत गाएर, नाचेर र कुराकानी गरेर खुसी बनाउन अभियान थालेका हौं । सुरुमा स्वयंसेवकका रूपमा युवाहरू काम गर्न तयार भए पनि सांगीतिक कार्यक्रमका लागि आवश्यक पर्ने सामान जुटाउन निकै समस्या पर्यो । कार्यक्रम गर्नका लागि तयार भए पनि सुरुसुरुमा क्वारेन्टाइनमा पस्न डर लागेको पनि सुनारले सम्झिइन् । तर जोखिम मोलेरै भए पनि क्वारेन्टाइनमा बसेकाहरूको दिक्दारपनलाई हटाउन पहल गरियो, उनले भनिन्, सामान्य व्यायामदेखि सफलताका कथा र गीतसंगीतले क्वारेन्टाइनमा बसेकाको मन छोयो । रातो र चन्द्र सूर्य देखि गलबन्दी च्यातियो बोलका गीतसँगै आफ्नै देशमा गरिखानुपर्छ भन्ने सन्देश गर्न सफल भएको उनीहरू बताउँछन् । हाम्रो माहोलले एकै स्थानमा गुम्सिएर बसेका क्वारेन्टाइनका व्यक्तिहरूलाई ऊर्जा र खुसी पनि दिलाएको छ, सुनारले भनिन् । क्वारेन्टाइनमा केही घण्टा सांगीतिक माहोल सिर्जना गरी जब युवाहरूको टिम बाहिर निस्कन्थ्यो तब बाहिरका व्यक्तिहरूले हेर्ने दृष्टिकोण नै फरक हुन्थ्यो । निकै भोक लागेको हुन्थ्यो, सजनाले भनिन्, क्वारेन्टाइनबाट निस्केको देखेर त्यहीं नजिकैका कुनै नास्ता पसलमा पनि पस्न दिँदैनथे । क्वारेन्टाइन नजिकैका पसलमा पस्न नै नदिएपछि उनीहरू त्यहाँबाट केही टाढाको दूरीमा रहेका पसलहरूमा पुगेर नास्ता खान्थे । क्वारेन्टाइनबाट कोरोना संक्रमित नै भएर बाहिर निस्कँदा डर पैदा हुनु पनि ठिकै हो, उनले भनिन्, यी कुराको दुःखभन्दा पनि क्वारेन्टाइनमा निराश बनेर बसेकाहरूमा आफ्ना कारण देखिएको ऊर्जा देख्दा खुसी लाग्थ्यो । आठ जनाको स्वयंसेवक युवाहरूको टिम क्वारेन्टाइनमा मात्रै पुगेन । उनीहरूले सुरु गरेको सांगीतिक तथा उत्प्रेरणात्मक कार्यक्रम कोरोना संक्रमितहरू बसेको आइसोलेसन भवनसम्म पनि पुग्यो । भेरीगंगा नगरपालिकाको छिन्चुस्थित शारदा माविमा रहेको आइसोलेसनमा गत असार ११ गते जाँदा त्यहाँका व्यक्तिमा निकै चिन्ता देखिएको सजनाले बताइन् । सुरुमा कोही पनि बाहिरै निस्कनुभएन, उनले भनिन्, तर अन्तिम समयमा भने बाहिर आएर हामीसँगै रमाइलो गर्नुभयो, यो देख्दा हामीले निकै पुण्यको काम गरेका रहेछौं भन्ने लाग्यो । घरमा बसेको भए यो खुसीको अनुभव गर्न नपाउने भन्दै उनले धेरै निराश मनलाई खुसी बनाउन पाएकोमा गर्व गरिन् । छिन्चुस्थित आइसोलेसनबाट फर्किएपछि पनि केही दिनसम्म युवाहरूको टिमले अन्य क्वारेन्टाइनमा कार्यक्रमलाई निरन्तरता दियो । समुदायस्तरमा पनि कोरोना परीक्षण सुरु भएपछि सजनाले असार २० गते पीसीआर परीक्षणका लागि स्वाब दिइन् । अन्ततः असार २६ गते उनीमा कोरोना संक्रमण पुष्टि भयो । उनको रिजल्ट पोजिटिभ आएपछि अन्य युवाहरूको पनि परीक्षण भयो । अभियानमा संलग्न तीन युवामा संक्रमण देखिएको उनले बताइन् । कोरोना संक्रमण देखिएपछि सजना होम आइसोलेसनमै बसिन् । संक्रमण देखिएपछि उनीहरूले सञ्चालन गरिरहेको अभियान पनि स्थगित भयो । होम आइसोलेसनमा रहँदा सजना र उनको परिवारले सामाजिक दुर्व्यवहार सहनुपर्यो । उनको परिवारका कसैलाई पनि समुदायका व्यक्तिहरूले सार्वजनिक धारा पनि छुन पनि दिएनन् । यतिसम्म कि फोहोर उठाउने निकायले उनको घरको फोहोर उठाउन पनि आनाकानी गर्यो । कोरोनालाई जितेर पुनर्जीवन पाएका उनका साथी र सजनाले दुर्व्यवहारका बीच नै संक्रमित हुनुअघि आफूहरूले सञ्चालन गरेको कार्यक्रम पुनः सुरु गर्ने सोच बनाए । तर संक्रमित भएपछि कार्यक्रम सञ्चालनको अनुमति क्वारेन्टाइनस्थलमा अहिलेसम्म पाएका छैनन् । धेरै स्थानमा हामीले कार्यक्रम गर्छौं भनेर अनुमति माग्यौं, उनले भनिन्, एक पटक संक्रमित भइसकेको भएर पनि होला हामीलाई सहजै स्वीकृत दिइएन त्यसैले अहिले अभियानलाई रोकेका छौं । अहिले सरकारले पनि धेरै भीड जम्मा नगर्न भनेकाले पनि आफूहरूले कार्यक्रम नगरेको सजना बताउँछिन् । हामीले दूरी कायम गरेर कार्यक्रम गरिरहेका थियौं, उनले भनिन्, सरकारले नै १५ जनाभन्दा बढी नबस्ने भनेकाले पनि कार्यक्रम गर्न सकिरहेका छैनौं, तर परिस्थिति मिलेपछि अभियान फेरि सुचारु हुनेछ ।स्वयंसेवकका रूपमा युवाहरूले सञ्चालन गरेको अभियानमा ब्लुम्स् ब्यान्ड, ज्यापर्स ब्यान्ड, नेपाल युवा परिषद् र आइडिया नेपालले पनि सहयोग गरेका थिए । जेठअसारमा चलाइएको अभियान सोमबार र शुक्रबारबाहेक हरेक दिन सुर्खेतमा रहेका विभिन्न क्वारेन्टाइनमा सञ्चालन भएको थियो ।"
चीनदक्षिण एसिया साहित्यिक गतिविधि सुरु,"बेइजिङ (कास) नवौं चीनदक्षिण एसिया अन्तर्राष्ट्रिय सांस्कृतिक मञ्चअन्तर्गत साहित्यिक गतिविधि सुरु गरिएको छ । विविध सौन्दर्य विषयक चिनियाँ र दक्षिण एसियाली युवाहरूको साहित्यिक वाचनको पहिलो शृंखला गत सोमबारदेखि सुरु भएको हो । कोभिड१९ का कारण अनलाइनबाट गरिएको यस गतिविधिको पहिलो चरणमा चीन, भारत र बंगलादेशका युवाहरूले भाग लिएका छन भने क्रमशः नेपाल, श्रीलंका, पाकिस्तानलगायत दक्षिण एसियाली युवाहरूले यो गतिविधिमा भाग लिने कार्यक्रम छ ।सुरुवाती कार्यक्रममा भारतको विश्वभारती विश्वविद्यालय र बंगलादेशको ढाका विश्वविद्यालयका विद्यार्थीहरूले प्रसिद्ध चिनियाँ स्रष्टा लु सुन, पा चिन, हाई चीलगायत लेखकका रचनाहरू वाचन गरेका छन् भने चिनियाँ युवाहरूले भारतीय कवि रवीन्द्रनाथ टैगोर, बंगाली कवि ललन फकीरका कविता तथा साहित्यिक सिर्जना वाचन गरेका छन् । आयोजकका तर्फबाट वैदेशिक मित्रताका लागि चिनियाँ जनमैत्री संघका अध्यक्ष लिन सोङ्थ्येनले चीन र दक्षिण एसियाबीच सांस्कृतिक जिन, प्राचीन इतिहास र विकासको लक्ष्य समान रहेको बताए । २१ औं शताब्दी एसियाली शताब्दी भएको बताउँदै उनले प्राचीन रेशमी मार्गको प्रचारप्रसार गर्दै प्राचीन सभ्यता आदानप्रदानमा युवाहरूले योगदान गर्ने अपेक्षा गरे । चिनियाँ तथा दक्षिण एसियाली युवाहरूले वेभभिडियोद्वारा क्लासिक कविता वाचनको तरिकाबाट अन्तरदेशीय मित्रता बढाउनुका साथै जारी कोभिड१९ महामारी परास्त गर्न आपसी हातेमालो र आत्मविश्वासलाई प्रवर्द्धन गरेका छन् । वैदेशिक मित्रताका लागि चिनियाँ जनमैत्री संघ र युन्नान प्रान्त सरकारले आयोजना गरेको नवौं चीनदक्षिण एशिया अन्तर्राष्ट्रिय सांस्कृतिक मञ्चअन्तर्गत गत मध्य अगस्टदेखि डिसेम्बरसम्मका लागि फोटो प्रदर्शनी चलिरहेको छ । नेपालका तर्फबाट वर्ल्ड कल्चर नेटको संयोजनमा आधा दर्जन फोटोग्राफरले नेपालको परम्परा तथा अमूर्त संस्कृति झल्किने फोटोहरूसहित प्रदर्शनीमा भाग लिइरहेका छन् ।"
अति भयो अति,"काठमाडौंलगायत देशका विभिन्न सहरमा जब इनफ इज इनफ समूहको नारा घन्किरहेकै थियो । कोरोना कहरकै बीचमा अनेकन घटना क्रम विकसित भए । यसमा सबैका आआफ्नै कथाव्यथा थिए । अझ यो बेला सबैभन्दा बढी मारमा परेका गरिब, निमुखा, विपन्न समुदायलाई सम्बोधन गर्ने गरी राज्यका तर्फबाट उच्चतम व्यवस्था केही गरिएन ।विदेशमा रहेर पनि देशका सबै घटनाक्रमसँग जानकार थिए सर्जक शिव सुवेदी । स्वदेशको अवस्था देखेर अध्ययनको सिलसिलामा स्विट्जरल्यान्डमा रहेका उनको मन बेचैन बन्यो । मनमा उठेका भावनालाई शब्दमा उतारे र संगीत भरे । चर्चित १० कलाकारको स्वरमा तयार भयो गीत अति भयो अति । गीतमा उनले उपचार नपाएर गरिब कहिलेसम्म मरिराख्नुपर्ने हो भन्दै प्रश्न गरेका छन् । उनी यसलाई गरिबको गीत भन्न रुचाउँछन् । विकटमा जनता रुन्छन्, उपचार नपाईमार्छ बरै गरिबीले तिनलाई धपाईधपाईअति भयो अति, इनफ इज इनफए सरकार सुन सरकार, अति भयो अतिअस्पताल बन्न गाउँमा निमुखा मर्नुपर्छ कति ? कहिले चीन र कहिले भारतसँग शिर झुकाउनुपर्ने, देश विकास गर्न अर्कैको शरण लिनुपर्ने तर राजनीति गर्नेले अकुत सम्पत्ति कमाउन नछोड्ने प्रवृत्तिप्रति गीतमा व्यंग्य छ । नेपालमा बग्ने पानीको तालाचाबी अर्कैसँग हुने गरी नदीनाला बेच्ने सम्झौताप्रति गीतमा तिखो प्रहार छ । स्वदेशमै इलम गर्ने वातावरण नहुँदा विदेशमा आफ्ना सन्तान बेचिनुपरेको पीडा पनि उनले गीतमा उतारेका छन् । देश विधिविधानमा नचली व्यक्तिले चलाएकाले जनता विकल्प खोज्न बाध्य हुने प्रसंग गीतमा छ । देशमा भइरहेको विकृति र विसंगति तथा घटेका घटनालाई हेर्दा जोसुकैलाई पनि लाग्न सक्छ अब त अति भयो, उनी भन्छन्, हामीलाई पनि यस्तै लागेकाले समसामयिक गीतको परिकल्पना गरिएको हो । यो गीतको उद्देश्य कुनै पनि वर्ग समुदाय तथा राजनीतिक दल विशेषको पक्ष वा विपक्षमा सन्देश प्रवाह गर्नु हुँदै होइन । हामी समग्र गलत प्रवृत्ति र पद्धतिका बारेमा केही बोल्ने जमर्को गरेका छौं ।छिमेकीलाई खुसी पार्न अत्यधिक विषादी हालिएको भारतीय तरकारीलाई कुनै रोकतोक नगरिँदा नेपालका किसानले उब्जाएको तरकारी नबिक्ने समस्यालाई उनले गीतमा उजागर गरेका छन् । श्रीमती हत्यामा जेल परेका सशस्त्र प्रहरीका पूर्वडीआईजी रञ्जन कोइराला जेलमुक्त हुनु तर निर्मला पन्तलगायतले न्याय नपाउनुलाई उनले गीतमा सम्बोधन गरेका छन् । गीतमा उनले पञ्चायत, राजतन्त्र, प्रजातन्त्र, गणतन्त्र जेसुकै आए पनि ठूलाबडाकै मनोमानी चल्ने व्यवस्थाप्रति आक्रोश पोखेका छन् । प्रकृतिले धनी देश गरिब राष्ट्रको सूचीमा छ । जनता गरिबीको रेखामुनि छन् । यसको कारण खोज्ने हो भने सरकार र पद्धतिमा प्रश्न उठ्छ, उनी भन्छन्, त्यो स्वाभाविक पनि हो । किनकि देशको मूल नीति राजनीतिले नै निर्धारण गर्दछ ।कलाकार कुलेन्द्र विक, सम्झना भण्डारी, खेम सेन्चुरी, सुनीता बुढा क्षेत्री, सूर्य खड्का, मञ्जु पौडेल, विक्रम परियार, कमला पोखरेल, नरेश खाती र टीका सानुले गीतमा स्वर दिएका छन् । संगीत संयोजन अर्जुन पोखरेलले गरेका हुन् । विनोद भण्डारीको निर्देशनमा तयार भएको गीतको म्युजिक भिडियोमा इनफ इज इनफको आन्दोलन, एमसीसी, गुठी विधेयकविरुद्धको प्रदर्शन, निर्मला पन्तको बलात्कारपछि हत्या गर्नेलाई कारबाहीको माग गर्दै गरिएको प्रदर्शनका दृश्य समेटिएको छ ।"
नरगिसको तेस्रो डेट,"मुम्बई (एजेन्सी) इम्तियाज अलीद्वारा निर्देशित फिल्म रकस्टार बाट बलिउडमा पहिचान बनाएकी कलाकार नरगिस फाखरी प्रेम प्रसंगका कारण चर्चामा छिन् । हिजोआज अमेरिकी सेफ जस्टिन संटोजसँग डेट गरिरहेको उनले आफैं इन्स्टाग्राममा पोस्ट गरेकी छन् । उदय चोपडा र मेट अलोन्जोसँग अफेयरका खबर सेलाएपछि उनको तेस्रो डेटिङले बलिउडमा चर्चा पाएको हो । संटोजसँगका उनले तीन भिडियो र केही तस्बिर सेयर गरेकी छन् । उनले एउटा पोस्टमा लेखेकी छन् जब तपाईं सुटिङका लागि जानुहुन्छ, सुटिङ गन चलाउन सिक्नुस् ।"
कोरोनाभन्दा छिमेकीको व्यवहारले हतोत्साही बनायो,"कुनै लक्षण नदेखिएको र पूर्ण स्वास्थ्य सुरक्षा अपनाएर बसेकाले मलाई यसबीचमा कहिल्यै पनि गाह्रो भएन । म नियमित व्यायाम र वर्कआउट गरिरहन्थें । संक्रमित भएपछि पनि घरको छतमा गएर व्यायाम गर्दा छिमेकीले हातको इशाराले कोरोना लागेको यसैलाई हो भन्ने व्यवहार गर्ने, बोल्दा पनि सर्छजस्तो गर्ने, तरकारी खाद्यान्न पसलेले त्यस्तै व्यवहार गर्दा नराम्रो लाग्यो, उनले दुःखेसो पोखे ।त्यसो त एरिकमा संक्रमण देखिएको भनेर केही सञ्चारमाध्यममा समाचार पनि आएको थियो । स्वास्थ्य मन्त्रालयले नै संक्रमितको नाम गोप्य राखिरहेकोमा नामै उल्लेख गरी समाचार आउँदा सबैतिर हल्ला भएकोमा उनलाई नराम्रो लागेको रहेछ । खासमा मैले सामाजिक सन्जालबाटै आफू संक्रमित भएको थाहा पाएको हो । टेकुबाट त बेलुकामात्र फोन आयो । त्यसबीचमा फोन कल, म्यासेज धेरै आएर यसले मानसिक रूपमा कमजोर बनाउँदो रहेछ, उनले थपे ।कोरोनालाई परास्त गर्ने सबैभन्दा उत्कृष्ट तरिका भनेकै उच्च मनोबल हो । एरिकले आफूलाई परिवार टिममेट र आफन्त साथीभाइको साथले आत्मविश्वास बनाउन सहयोग गरेको अनुभव सुनाए । उनले भने, यसबीचमा सबैले हौसला दिनुभयो । सन्तुलित आहारका अतिरिक्त गीत सुन्ने, वेब सिरिजहरू गर्ने गरेर आफूलाई व्यस्त बनाएँ ।एरिकले उमेर समूहको राष्ट्रिय टिम यू१८, यू१९ र यू२३ मा नेपालको प्रतिनिधित्व गरिसकेका छन् । सिनियर टिमका लागि उनलाई पहिलोपल्ट बोलाइएको थियो । घरेलु फुटबलमा एनआरटीबाट ए डिभिजन लिग खेलेका उनले अघिल्लो वर्ष त्रिभुवन आर्मीबाट खेलेका थिए ।"
नेपाली क्रिकेटको आवश्यकताः व्यवस्थापन र प्रशासनको सुदृढीकरण,"खेलाडी चयन, प्रशिक्षण, अम्पायर व्यवस्थापन जस्ता क्रिकेटसँग प्रत्यक्ष सरोकार राख्ने प्राविधिक विषयवस्तुलाई सहज र प्रभावकारी तुल्याउन कार्य समितिले आवश्यकताअनुसार गठन गर्ने समितिहरूको कार्य सम्पादन शैली वा सम्भावित हस्तक्षेप वा झन्झटिलो प्रक्रिया अबको दिनमा सरलीकरण गरिएन भने यो क्रिकेट व्यवस्थापनको लागि प्रत्युत्पादक हुनसक्छ । कार्यसमितिको सुपरिवेक्षणको भूमिका र कार्य सञ्चालन, प्राविधिक, मानव संशाधन, अर्थ र संचारको उचित व्यवस्थापन गर्दै व्यवस्थापकीय कार्य सम्पादनका वैधानिक प्रावधानलाई संस्थागत गर्ने कार्यमा सम्बन्धित सबै लागेमा मात्र कार्यसमिति र प्रशासनबीचको पातलो रेखाले छुट्याउने गरेको असमझदारी र अविश्वासको वातावरण हटाउन सकिन्छ । अन्यथा नयाँ परिवेशमा पनि यो संस्थागत विकासको एक बाधकका रूपमा रहिरहने छ । क्यानमा देखिएको अस्थिरताले निम्त्याएको अन्योलताले नेपाली क्रिकेटको व्यवस्थापकीय पाटोको अदूरदर्शितालाई सतहमा ल्याइदिएको नै हो । पद्धतिमुखी भन्दा व्यक्तिपरक भई सिद्धान्त र विधि कुनामा थन्क्याएर स्वेच्छाचारी प्रवृत्ति हाबी गराई व्यवस्थापनको मर्ममाथि प्रहार हुँदै आएको नेपालमा अन्य क्षेत्रमा थुप्रै उदाहरण छन् । यसमा पनि क्यान अपवादमा पर्न सकेन । तर अबको प्रयास भने यस्ता प्रवृत्तिलाई निरुत्साहित गर्नुपर्छ भन्ने नै हो ।क्रिकेट व्यवस्थापनका लागि आवश्यक पर्ने नेतृत्वदायी भूमिका र कार्य सम्पादन शैलीमा खिया लाग्न नदिन पदाधिकारीदेखि सम्बद्ध सबैले वैधानिक सर्वोच्चता र सुशासनको सिद्धान्त आत्मसात गर्ने अठोट लिनैपर्छ ।क्रिकेटको स्तर उकास्नमा व्यावसायिक प्रशासन व्यवस्थापन बलियो भयो भने मात्र यसको दीर्घकालीन लाभ नेपाली क्रिकेटले हासिल गर्नसक्छ । योग्यता, व्यावसायिक विज्ञता र कार्यदक्षता क्रिकेट व्यवस्थापन र कार्य सम्पादनका लागि उपयुक्त व्यक्ति चयनको प्रमुख आधार हुन् । क्रिकेट प्रशासनलाई सही रूपमा परिचालन गर्नका लागि क्यानलाई निश्चित लक्ष्य, उद्देश्य तथा सिद्धान्त आत्मसात गर्ने असल नैतिक आचरण, व्यवहार र अनुशासनमा चल्न सक्ने विशिष्ट चरित्र भएको जिम्मेवार मानव स्रोतको खाँचो पर्दछ । जसले आफ्नै क्षमताबाट व्यवस्थापकीय जिम्मेवारीबोध गरी यिनै सेरोफेरोमा रहेर कार्यसम्पादन गरी क्यानको लक्ष्य र उद्देश्य प्राप्तिमा योगदान पुर्याउनुपर्ने हुन्छ । अर्को अर्थमा यिनीहरूको मापन कतिको सक्षम, सबल, दक्ष र प्रतिफलमुखी छ भन्नेबाट गर्न सकिन्छ भने असल आचरणलाई अनुशासन, व्यावसायिक आदर्श, लगनशीलता, निष्पक्षता, तटस्थता र जवाफदेहिताको लेन्सबाट हेर्नुपर्ने हुन्छ ।अबको दिनमा क्यानले गुणात्मक उपलब्धि हासिल गर्न मानव संसाधन वा जनशक्ति व्यवस्थापनमा नवीन एवं आधुनिक मान्यता र शैलीलाई अवलम्बन गर्नैपर्छ । यसमा जोड दिनु किन आवश्यक छ भने क्यानको कार्यक्षमता र नेटवर्किङ वृद्धिमा यसले महत्त्वपूर्ण भूमिका खेलेको हुन्छ । आईसीसीलगायत विभिन्न देशका क्रिकेट नियन्त्रण बोर्ड, सरोकालवाला निकायहरू तथा निजी क्षेत्रसित समन्वय गर्ने भूमिका एकातिर छँदै छ भने अर्कोतिर आर्थिक तथा प्राविधिक स्रोतसाधनलाई सबल बनाउनका लागि वित्तीय तथा विविध सहयोग भित्र्याउन सक्ने र परिचालन गर्नसक्ने क्षमता पनि आवश्यक पर्छ ।खेलाडी, प्राविधिक र व्यवस्थापनको स्वरूप, स्वभाव र व्यवहार एकअर्कामा अन्तरसम्बन्धित छन् जुन क्रिकेटको सर्वाङ्गीण विकासको निर्धारक पनि हो । यसैका लागि क्रिकेट विकास अबको दिनमा तबमात्र सम्भव हुनेछ जब हामी सुदृढ कार्यप्रणालीको विकास गर्न सक्षम हुनेछौं । कार्यप्रणाली पनि वस्तुनिष्ठ र वैज्ञानिक हुनैपर्छ । जुन कुरामा नेतृत्ववर्ग या त उदासीन देखिन्छन् वा त्यति ध्यान दिने गरेको जस्तो क्रिकेटका सरोकारवालाले अनुभूत गर्न सकिरहेको देखिँदैन । हामीकहाँ अर्को कमजोर पक्ष भनेको संस्थागत सम्झना प्रणालीको कमी पनि हो । यसको प्रमुख कारण भनेकै सामूहिक कार्यको प्रबर्द्धन गर्ने परिपाटीको कमीभन्दा अत्युक्ति नहोला । अनि यो सामूहिक अन्तर्क्रियालाई बेवास्ता गर्ने व्यक्तिवादी तथा आत्मकेन्द्रित सोच र व्यवहारको उपज पनि हो । यस्तो सोचले वञ्चितीकरणलाई प्रश्रय पनि दिइरहेको हुन्छ । साथै स्वार्थ समूहको चपेटामा पर्नसक्ने सम्भावना सधैं रहन्छ । जसले संस्थागत विकासमा अवरोध सिर्जना गर्दछ ।अब क्यानको ध्यान पनि संस्थागत संस्कृति, संस्कार, सिद्धान्त र आदर्शलाई विकसित तथा मर्यादित बनाउनमा केन्द्रित गर्नैपर्छ । यसका लागि क्यानले उपलब्ध मानवीय स्रोतको योग्यता र क्षमताको पूरापूर सदुपयोग गर्न सक्नुपर्छ । फेरि योग्य हुनु भनेको नै कार्य सम्पादनमा दक्ष हुनु भन्ने भ्रम त्याग्न पनि जरुरी हुन्छ । पक्कै पनि अन्य क्षेत्रमा निर्णय क्षमताको कमजोर स्थिति एक प्रमुख चुनौतीको रूपमा रहने गरेको छ । अहिलेको अपेक्षा भनेको क्यानले यसमा सुधारात्मक प्रयासको थालनीको प्रत्याभूति उच्च इच्छाशक्तिका साथ व्यवस्थापन तथा प्रशासनिक संयन्त्रलाई एक साधनको रूपमा लिई सही तथा उचित तबरले परिचालन र सदुपयोग गर्न सकोस् भन्ने नै हो ।परम्परागत ढंगको सोच, व्यवहार र कार्यशैलीबाट अब नेपाली क्रिकेटले अपेक्षाकृत निकास दिन सक्दैन । तसर्थ नेपाली क्रिकेटको विकास प्रक्रियालाई व्यवस्थित गर्न र प्रभावकारितामा वृद्धि गर्न अब यिनीहरूमा परिवर्तन र रूपान्तरण हुनु आवश्यक छ । जसबाट मात्रै खस्केको साख उठाउन सकिने सम्भावना छ ।(लेखक पूर्वराष्ट्रिय खेलाडी एवं क्रिकेट खेलाडी संघ नेपालका अध्यक्ष हुन्)"
सेरेना र मुरेको संघर्षपूर्ण यात्रा,"क्लाइस्टर्सको पुनरागमनमा धक्काकिम क्लाइस्टर्सको योजना थियो, विश्व टेनिसमा पुनरागमन रच्ने, तर यो यूएस ओपनको पहिलो चरणमै रोकिएको छ । मंगलबार रातिको खेलमा उनी रुसी खेलाडी एकटेरिना एलेक्जान्ड्रोभासँग पराजित रहिन् । तीनपल्टकी यूएस ओपन विजेताको हार अन्तर रह्यो, ३६, ७५, ६१ को सेट । सन् २०१२ यता उनी पहिलो ग्रान्ड स्लाम खेल खेलिरहेकी थिइन् । त्यतिबेला बेल्जियमकी यी खेलाडीले संन्यासको घोषणा गरेकी थिइन् । अहिले उनी ३७ वर्षकी भइसकिन् ।अन्तर्राष्ट्रिय टेनिस हल अफ फेममा समेत प्रवेश पाइसकेकी क्लाइस्टर्स तीन सन्तानकी आमा भइसकिन् । यसपल्ट पुनरागमन रच्ने क्रममा तीन खेल खेलिन्, तीनैमा पराजित रहिन् । खेलपछि उनले भनिन्, मैले फेरि एकपल्ट टेनिस खेल्ने निर्णय गर्दा नै भनेकी थिएँ, यो काम सजिलो छैन भनेर । यसका लागि कडा परिश्रम आवश्यक पर्छ नै, त्यसमाथि हारको सम्भावना बढी हुन्छ । उनले आफू परिवक्व खेलाडी रहेको र हार स्विकार्न सक्ने रहेको बताइन् ।"
पाकिस्तानको सान्त्वना जित,म्यानचेस्टर (एएफपी) पाकिस्तानले तेस्रो तथा अन्तिम ट्वान्टी२० मा मंगलबार इंग्ल्यान्डलाई ५ रनले पराजित गरेको छ । अन्तिम बलमा सम्भव पाकिस्तानको यो जितपछि तीन खेलको शृंखला ११ को बराबरीमा टुंगेको छ । जितका लागि १ सय ९१ रन पछ्याएको इंग्ल्यान्डलाई अन्तिम दुई बलमा १२ रन आवश्यक थियो । टम कुरानले अन्तिम दोस्रो बलमा छक्का प्रहार गरे । अन्तिम बलमा छक्का नै आवश्यक परेकोमा ह्यारिस रौफको योर्कर बलमा कुरान रन जोड्न असफल रहे ।इंग्ल्यान्डले एक समय ६९ रन बनाउँदासम्म ४ विकेट गुमाइसकेको थियो । तर मोइन अलीले ३३ बलमा ६१ रन बनाएर टिमको सम्भावना बढाए । यसअघि मोहम्मद हफिजले पाकिस्तानका लागि ५२ बलमा ८६ रन बनाए । यस्तै डेब्यु गरिरहेका १९ वर्षीय हैदर अलीले ३३ बलमा ५३ रन प्रहार गरे । यो नतिजासँगै इंग्ल्यान्डको ट्वान्टी२० क्रिकेटमा लगातार ५ खेलको जित यात्रा टुंगिएको छ । पाकिस्तान भने इंग्ल्यान्ड भ्रमणको अन्तिम खेलमा पहिलो जित निकाल्न सफल रह्यो ।
सन्दीपको जमैका फेरि पराजित,काठमाडौं (कास) सन्दीप लामिछाने सम्मिलित जमैका तलावाजले क्यारेबियन प्रिमियर लिगमा मंगलबार राति चौथो हार बेहोरेको छ । ट्रिनबागो नाइट राइडर्सले जमैकालाई १९ रनले हराएको हो । जितका लागि १ सय ८५ रन पछ्याइरहेको जमैकाले २० ओभरमा ६ विकेट गुमाएर १ सय ६५ रनमात्र जोड्न सक्यो । एन्ड्र्यु रसेलले नटआउट ५० रन बनाए पनि त्यो जितसम्म पुग्न पर्याप्त रहेन । यसअघि पहिले ब्याटिङको निम्तो पाएको ट्रिनबागोले २० ओभरमा ४ विकेट गुमाई १ सय ८४ रन बनाएको थियो । सन्दीपले त्यसमा ४ ओभरमा २० रन खर्चेर एक विकेट लिए । उनले लेन्डल सिमोन्सको विकेट लिएका हुन् ।
