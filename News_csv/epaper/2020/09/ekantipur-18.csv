शीर्षक,विवरण
प्रहरीले नै डाक्यो पञ्चायती,"(सप्तरी)  छिमेकीको कुटपिटबाट गर्भ तुहिएपछि न्याय माग्दा प्रहरीले नै पञ्चायती बोलाएर कुरा मिलाउन खोजेपछि सप्तरी लौनियाकी एक महिला विलखबन्दमा परेकी छन् ।मेरो गर्भमा रहेको बच्चाको के दोष ?, सप्तरीको तिलाठी कोइलाडी२ लौनियाकी २५ वर्षीया सञ्जुदेवी मण्डलले बिहीबार दिउँसो भक्कानिँदै भनिन्, मेरो तुहिएको बच्चा कसले ल्याइदिन सक्छ ?गत साउन १९ को बिहान स्थानीय सफिद मन्सुरी र उनका छोरा सदिकले खेतमा गएका बेला कुटपिट गरेका कारण आफ्नो गर्भ तुहिएको उनको दाबी छ । टोलभन्दा पश्चिम नहरको छेउमा रहेको खेतमा लगाइएको धान बालीमा पशुचौपाया चराएको तथा बाली मासिने गरी माछा मारेको देखेपछि आफूले धान क्षति हुने गरी किन माछा मारेको भन्दा बाबुछोराले आफूलाई निर्घात कुटपिट गरेको उनको भनाइ छ । जेनतेन खेतमा रोपाइँ गरेको थिएँ, धानको बोट भर्खर चलेको थियो, त्यो बेला बोट मडारिने गरी माछा मारेको देख्दा मन रोयो, उनले भनिन्, त्यही विषयमा भन्दा मलाई कुटपिट गरियो ।कुटपिटपछि आफू घर आउँदा अत्यधिक रक्तस्राव भएको उनले सुनाइन् । धेरै रगत बगेपछि म उपचारका लागि गजेन्द्रनारायण सिंह अस्पताल राजविराज गएँ तर कोरोना संक्रमणका कारणले अस्पताल बन्द थियो, उनले भनिन्, त्यसपछि म माइती गएँ, त्यहाँ स्थानीय औषधि पसलबाट औषधि किनेर खाएँ । अस्पताल खुलेपछि जाँच गराउँदा आफ्नो गर्भ तुहिएको स्वास्थ्यकर्मीले बताएको उनले सुनाइन् । अस्पतालमा मलाई भिडियो एक्सरे गर्न भने, उनले भनिन्, रिपोर्टमा गर्भ तुहिएको देखियो ।उपचार गरेर फर्केपछि वडाध्यक्षलगायत समाजका अगुवाहरूलाई आफूमाथि भएको अन्यायबारे सुनाइन् । वडाध्यक्षले कानुनी उपचार खोज्न सुझाए । तर गाउँका अन्य केहीले भने पञ्चायती डाकेर गाउँमै समस्या समाधान गर्न भने । पञ्चायतीले निसाफ दिलाउला भन्ने आशा सञ्जुलाई भएन । मेरो गर्भको बच्चा संसारमा आँखा नखोल्दै मारियो, उनले भनिन्, यो अपराधलाई पञ्चायतीले कहाँ न्याय दिन सक्छ ?गाउँमा भएका अपराध गाउँमै मिलाउन खोज्ने पञ्चायतीलाई जोड बलले छल्दै सञ्जुले जिल्ला प्रहरी कार्यालय सप्तरीमा पीडकमाथि कारबाही होस् भनी उजुरी दिएकी थिइन् । त्यसउपर प्रहरीले कानुनी कारबाही चलाउला भन्ने सञ्जुलाई लागेको थियो । तर, त्यसविपरीत प्रहरीले नै पञ्चायती गुहारेपछि न्याय पाउने उनको आसमा बज्रपात भएको छ । तिलाठी भन्सारस्थित प्रहरी चौकीबाट पञ्चायती बस्न आउन मलाई भनियो, उनले भनिन्, त्यहाँ पुग्दा मलाई कुट्ने र अरू पाँचसात जना पुरुषहरू पनि थिए । सुरुमा कुटपिट गरेको उनीहरूले स्विकारेनन्, पछि एकदुई थप्पड हानेपछि हो भने । आफू कानुनी कारबाही हुनुपर्ने पक्षमा रहेको भन्दै सञ्जुले मिल्न अस्वीकार गरिन् ।आरोपित सफिदले भने कुटपिट गरेको स्विकारेका छन् । धान खेतमा आएर ती महिलाले जथाभावी गालीगलौज गर्न थालेपछि मैले एक थप्पड हानेको हुँ, उनले भने, गर्भ तुहिएको कुरा झूटो हो ।वडाध्यक्ष खगेन्द्रप्रसाद मण्डलले घटनाबारे आफूलाई सञ्जुले जानकारी गराएको बताए । कुटपिट भएको हो, मैले कानुनी बाटो रोज्न सल्लाह दिएको थिएँ, उनले भने । प्रहरी चौकी तिलाठी भन्सारका प्रहरी नायब निरीक्षक सिकेन्द्रप्रसाद कानुले घटनाबारे जिल्ला प्रहरी कार्यालयबाट दुवै पक्षलाई राखी छलफल गराउनू भन्ने पत्र आएकाले एक दिन दुवै पक्षलाई राखी छलफल गराइएको र त्यसपछि पीडित पनि सम्पर्कमा नआएको बताए ।सञ्जुका पति प्रेमकुमार मण्डल सुस्त मनस्थितिका छन् । अब मलाई प्रमाण जुटाएर आउन भन्छन्, गर्भ तुहिएको बारेको रिपोर्टमा समयसहित धरान, विराटनगर गएर रिपोर्ट ल्याउन भन्छन्, सञ्जुले भनिन्, न त मसँग त्यति पैसा छ, न त जान सक्छु, कसरी प्रमाण जुटाएर ल्याउने ? मलाई न्याय चाहिएको छ तर न्याय खोज्न मसँग पैसा छैन । त्यसमाथि प्रमाण जुटाउने काम मेरो हो कि प्रहरीको ? सप्तरी प्रहरी कार्यालयका प्रहरी निरीक्षक सन्तोष खड्काले घटनाबारे बुझ्ने बताए ।"
आईएनजीओले टेरेनन् सरकारको आग्रह,"(काठमाडौं)  कोभिड१९ रोकथाम तथा नियन्त्रणका लागि सरकारले समाज कल्याण परिषद्मार्फत गरेको आग्रह निकै कम अन्तर्राष्ट्रिय गैरसरकारी संस्था (आईएनजीओ) ले मानेका छन् । सम्भव भएसम्म चालु कार्यक्रमबाट करिब २० प्रतिशतसम्म रकम कोभिडका लागि छुट्याउन सरकारले आग्रह गरेको थियो । तर, सीमित संस्थाले मात्र सहयोग रकम विनियोजन गरेका छन् ।उनीहरूको कार्यक्रम सञ्चालन भइरहेको छ । आफूले भ्याएसम्म कोभिड१९ का लागि रकम विनियोजन गर्न अनुरोध गरेका हौं, परिषद्का सदस्य सचिव पुष्कर खातीले भने, तर कम मात्रामा सहयोग रकम जुटेको छ । आईएनजीओहरूले आफ्नो चाहनाअनुसार सहयोग गर्ने र यसमा कुनै पनि कानुनी दबाब नभएको उनले बताए । परिषद्मा दर्ता भएका २ सय ५४ आईएनजीओमध्ये ४२ वटाले मात्र रकम छुट्याउन चालु परियोजनालाई संशोधन गरेका छन् । ती आईएनजीओले ९४ करोड ८२ लाख ६६ हजार २ सय ८५ रुपैयाँ कोरोना भाइरस रोकथाम र नियन्त्रणका लागि छुट्याएका छन् । मेडेसिन्स डुमान्डेफ्रान्सले ८४ लाख ७७ हजार ८ सय ६७ रुपैयाँको बजेट स्वीकृत गरेको छ । जसमा स्वास्थ्य सामग्री, खाना र अन्य सामग्रीको सहयोग गरिने उल्लेख छ । उक्त सहयोग कार्यक्रम काठमाडौं र नुवाकोटको ककनीमा लागू हुनेछ । यस्तै, टियर फन्डयूकेले एक करोड १७ लाख ३८ हजार ५ सय ५७ रुपैयाँको बजेट स्वीकृत गराएको छ । सो रकमले बाजुरा, मकवानपुर, सिन्धुपाल्चोकमा कोरोना रोकथामका परियोजना सञ्चालन हुनेछ । यसैगरी, एक्सन एड इन्टरनेसनलयूकेले ९ करोड ३ लाख २९ हजार ९ सय ९७ रुपैयाँ काठमाडौं, ललितपुर, बर्दिया, डोटी, बाजुरा र सिरहाका लागि खर्च गर्ने परिषद्ले जनाएको छ ।पुरानो संशोधन र नयाँ परियोजनामा गरी परिषद्मा जम्मा एक अर्ब ५ करोड ८८ लाख १२ हजार ७ सय ६ रुपैयाँ जम्मा भएको छ । तर कोरोना भाइरस संक्रमणकै बीचमा परिषद्बाट आठ आईएनजीओले एक अर्ब ४० करोड ३६ लाख ४४ हजार ५ सय रुपैयाँको कार्यक्रम स्वीकृत गराएका छन् । परिषद्का अनुसार हाल २ सय ५४ आईएनजीओ दर्ता भए पनि करिब २ सय १२ मात्र सक्रिय छन् । परिषद्का सूचना अधिकृतका दुर्गाप्रसाद भट्टराईका अनुसार सुरुआतमा सरकारले सोचेअनुसार सहयोग आएको भए करिब ३० अर्बभन्दा बढी रकम उठ्ने थियो ।"
७२ प्रतिशत संक्रमित निको,"काठमाडौं (कास) कोरोना संक्रमणबाट हालसम्म ७२ प्रतिशतभन्दा बढी निको भएका छन् । कुल संक्रमित ५९ हजार ५ सय ७३ मध्ये ४२ हजार ९ सय ४९ निको भएका हुन् । यो भनेको ७२०९ प्रतिशत हो ।स्वास्थ्य तथा जनसंख्या मन्त्रालयका अनुसार बिहीबार १ हजार २ सय ४६ नयाँ संक्रमित थपिएका छन् । २४ घण्टामा कोरोना संक्रमणबाट मुक्त भई घर फर्किनेको संख्या १ हजार २ सय ४३ रहेको छ । हालसम्म सक्रिय संक्रमितको संख्या १६ हजार २ सय ४१ जना रहेको छ । काठमाडौं उपत्यकामा भने बिहीबार ६ सय १८ संक्रमित थपिएका छन् ।थप पाँच जनाको मृत्युकोरोना संक्रमणबाट बिहीबार थप पाँच जनाको मृत्यु पुष्टि भएको छ । पाल्पाको तानसेन नगरपालिका७ का ५२ वर्षीय पुरुषको मिसन अस्पतालमा बिहीबार बिहान मृत्यु भएको छ । उनी कलेजोका समेत बिरामी रहेको स्वास्थ्य कार्यालयका सूचना अधिकारी ओमप्रकाश पन्थीले जानकारी दिए । बाँकेको नेपालगन्ज उपमहानगरपालिका१ का ४५ वर्षीय पुरुषको बिहीबार साँझ भेरी अस्पतालमा मृत्यु भएको छ । बुधबार कोरोना पुष्टि भएपछि उनलाई अस्पताल भर्ना गरिएको थियो । मोरङको विराटनगर महानगरपालिका६ का ६६ वर्षीय पुरुषको कोसी अस्पतालमा बुधबार राति मृत्यु भएको छ । मृत्युपछि उनको स्वाब परीक्षण गराउँदा बिहीबार बिहान कोरोना पुष्टि भएको अस्पतालका प्रवक्ता डा लक्ष्मीनारायण यादवले बताए ।यस्तै, चितवनकी ३६ वर्षीया महिला र काठमाडौंका ८७ वर्षीय पुरुषको पनि कोरोना संक्रमणबाट ज्यान गएको मन्त्रालयले जनाएको छ ।"
कोभिड अस्पताल बनाउँदै पालिका,"खोटाङ (कास) दिप्रुङ चुइचुम्मा गाउँपालिकाले कोभिड १९ अस्पताल बनाउने भएको छ । उक्त पालिकाकै वडा नं १ याम्खाको स्वास्थ्य चौकी भवनमा पाँच शय्याको अस्थायी कोरोना अस्पताल बनाउने भएको हो ।संक्रमण बढ्दै गएकाले कोरोना अस्पताल बनाउन लागिएको गाउँपालिका अध्यक्ष भूपेन्द्र राईले बताए । उनका अनुसार संघीय सरकारको १० लाख र गाउँपालिकाको ३५ लाख रुपैयाँको लागतमा अस्पताल बनाइनेछ । कोरोना संक्रमण तीव्र रूपमा बढिरहेकोले यसलाई मध्यनजर गर्दै कोरोना अस्पताल बनाउन लागिएको हो, उनले भने, अब छिट्टै सञ्चालनमा आउने छ ।अध्यक्ष राईका अनुसार एक जना डाक्टर, दुई जना स्टाफ नर्स, एक जना ल्याब टेक्निसियन र एक जना कार्यालय सहयोगी हुने छन् । यसका लागि सूचना जारी गरिसकेको अध्यक्ष राईले सुनाए । यो अस्पताल बनेपछि कोरोना संक्रमितलाई अन्यत्र लान नपर्ने राईको दाबी छ । आवश्यक जनशक्तिका लागि सूचना पनि जारी गरिसकिएको छ, उनले भने, जनशक्तिको व्यवस्था हुनासाथ अस्पताल सञ्चालनमा आउनेछ ।"
देउवाविरुद्ध पौडेल पक्षको हस्ताक्षर,"यस्ता छन् पौडेल पक्षका आरोप पौडेल पक्षले वैधानिक कार्यकाल सकिएपछि र महाधिवेशनको घोषणा भइसकेपछि विभाग गठन कसरी गर्न मिल्छ भन्ने प्रश्न उठाएको छ । केन्द्रीय विभागको गठन र सदस्य मनोनयनको विषय पार्टीको विधानविपरीतसमेत रहेको पौडेल पक्षको भनाइ छ । विधानमा महाधिवेशनबाट चुनिएर आएको सभापतिले काम सुरु गरेको ६ महिनाभित्रै विभाग र समितिहरूलाई पूर्णता दिनुपर्ने व्यवस्था छ । पहिला त उनले २८ वटा विभागलाई बढाएर ४७ वटा पुर्याइदिएका छन् । ठूलो संख्यामा कार्यकर्तालाई समेट्न सकिने आधारमा देउवाले विभाग फुटाएर संख्या बढाएपछि नै पौडेल पक्षले आशंका गरेको थियो । एउटा विभागमा ५० जना सदस्य राख्न मिल्छ । देउवाले अहिले २० वटा विभाग गठन गरेका छन् । तिनमा करिब ९ सय कार्यकर्ताले पद पाएका छन् । यी विभागहरू स्थानीय, प्रादेशिक र संघीय निर्वाचनअघि गरिएको भए पार्टीलाई महत्त्वपूर्ण योगदान पुग्न सक्थ्यो, पौडेल पक्षले भनेको छ, तर पार्टीको बृहत्तर हितलाई चरम उपेक्षा गरी, महाधिवेशनको प्रक्रिया सुरु भइसकेपछि गरिएको विभाग गठन गुटगत र व्यक्तिगत स्वार्थमा मात्र केन्द्रित छ भन्ने स्वतः स्पष्ट छ । विरोधका बाबजुद देउवाले थप ९ वटा विभाग गठनको तयारी अघि बढाएको देउवा पक्षीय एक केन्द्रीय सदस्यले बताए । सहमतिका लागि स्थान, ठाउँ राख्न पौडेलजीहरूलाई करिब ४० प्रतिशत संख्या खाली राखिनेछ, उनले भने, अरू गठनको तयारीमा छन् ।क्रियाशील सदस्यता वितरणमा पनि पारदर्शिता नअपनाएको पौडेल पक्षको आरोप छ । महाधिवेशनका सुरुका मतदाता क्रियाशील सदस्यता लिने कार्यकर्ता नै हुन्छन् । उनीहरूबाटै क्षेत्रीय प्रतिनिधि चयन गर्ने र क्षेत्रीय प्रतिनिधिहरूले महाधिवेशन प्रतिनिधि चयन गर्ने व्यवस्था छ । केन्द्रको नेतृत्व चयनमा समेत क्रियाशील सदस्यताको भूमिका रहेकाले दुवै पक्षले यसलाई प्रतिष्ठाको सवाल बनाएका छन् ।पौडेल पक्षले नेतृत्वले पार्टीको स्रोत र साधन दुरुपयोग गर्दै विधानविपरीत आफ्नो स्वार्थका लागि क्रियाशील सदस्यता वितरणमा धाँधली गरेको आरोप लगाएको छ । पौडेल समूहका अनुसार रसुवा, सोलुखुम्बु, डडेलधुरालगायतका जिल्लामा क्रियाशील सदस्यता वितरणमै धाँधली देखिएको छ । डडेलधुरा र सोलुखुम्बुमा समायोजनको काम सकिएपछि पनि त्यहाँका जिल्ला सभापतिलाई क्रियाशील सदस्यता दिइएको छैन । अन्य राजनीतिक दलबाट आएकाहरूमध्ये केन्द्रीय हैसियतका नेताहरूलाई केन्द्रबाट सिधै र अन्य स्थानीय कार्यकर्तालाई पार्टीको वडा तहकै संरचनाबाट सदस्यता दिइनुपर्ने माग पौडेल पक्षको छ । डडेलधुरामा तत्कालीन माओवादी केन्द्र, रसुवामा तत्कालीन नयाँ शक्ति, तत्कालीन अखण्ड नेपाल, सर्लाही, कैलाली र कपिलवस्तुबाट आएका तत्कालीन नेकपा, राजपा र समाजवादी पार्टीका नेता तथा कार्यकर्तालाई कांग्रेस प्रवेश गरेका नाममा जथाभावी क्रियाशील सदस्यता दिइएको आरोप पौडेल पक्षको छ । तत्कालीन राप्रपाबाट कांग्रेस प्रवेश गरेका सुनीलबहादुर थापा र उनीसँगै आएका अन्य नेताहरूलाई सहमहामन्त्रीसहित ५ केन्द्रीय र २ आमन्त्रित सदस्य दिने निर्णयप्रति पनि पौडेल पक्षको असन्तुष्टि छ । यी काम सभापतिको एकल निर्णय र निर्देशनबाट भएको आरोप यो समूहको छ ।पार्टीको समायोजनमा ढिलाइ गरेर तोकिएकै मितिमा महाधिवेशन नगराउने योजना सभापतिले गरेको आरोप पौडेल पक्षले लगाएको छ । ०७६ साउन २६ गतेको बैठकले पार्टीको पुराना संरचना समायोजनका लागि राधेश्याम अधिकारीको संयोजकत्वको समितिलाई जिम्मेवारी दिएको थियो । समितिलाई म्याद थप्दै पछिल्लो पटक ०७७ साउन १० गतेसम्म समय दिइएको थियो । तर, अहिले पनि प्रदेश २ का ८ वटै जिल्लाको समायोजन रोकिएका छन् । जसका कारण महाधिवेशनको प्रक्रियासमेत सुरु हुन सकेको छैन । केन्द्रीय नेतृत्वकै इसारामा महाधिवेशन समयमा नगर्ने गम्भीर षड्यन्त्र भएको अनुभूति हुन थालेको छ, पौडेल पक्षको विरोधपत्रमा उल्लेख गरिएको छ । पार्टीको निर्वाचन समितिसमेत केन्द्रीय नेतृत्वको इसारामा चलेको पौडेल पक्षको आरोप छ । कोरोना संक्रमणका कारण महाधिवेशनका सबै गतिविधि रोकिएकाले तोकिएकै मितिमा महाधिवेशन हुनेमा आशंका बढिरहेका बेला पौडेल पक्ष कार्यतालिका सार्न नहुने पक्षमा उभिएको छ ।"
अन्ततः सांसद बने गौतम,काठमाडौं (कास) लामो रस्साकसीपछि नेकपा उपाध्यक्ष वामदेव गौतम राष्ट्रिय सभा सदस्य भएका छन् । ०७४ मंसिरमा भएको प्रतिनिधिसभा चुनावमा बर्दिया१ मा पराजित भएका गौतमलाई राष्ट्रपति विद्यादेवी भण्डारीले राष्ट्रिय सभा सदस्यमा मनोनीत गरेकी हुन् । संविधानको धारा ८६ उपधारा २ (ख) बमोजिम गौतम मनोनीत कोटाबाट राष्ट्रिय सभा सदस्य भएका हुन् । मनोनीत कोटामा विभिन्न क्षेत्रमा विज्ञता हासिल गरेका र सर्वस्विकार्य व्यक्तिलाई पठाउने संविधानको भावना भए पनि प्रतिनिधिसभामा पराजित भएका गौतमलाई पठाउन लागिएको भन्दै सर्वत्र विरोध भइरहेको थियो । गत सोमबारको मन्त्रिपरिषद् बैठकले गौतमलाई राष्ट्रिय सभा सदस्यमा मनोनीत गर्नका लागि राष्ट्रपतिसमक्ष सिफारिस गर्ने निर्णय गरेको थियो । बुधबार सरकारले सिफारिस गरेसँगै बिहीबार उनी राष्ट्रपतिबाट मनोनीत भएका हुन् ।गौतमले बिहीबार नै राष्ट्रिय सभा सदस्यको शपथ लिए । उनको कार्यकाल बाँकी साढे ५ वर्षका लागि हुनेछ । यद्यपि उनले यसअघि नै साढे दुई वर्षपछि हुने प्रतिनिधिसभा चुनावमा आफू उम्मेदवार बन्ने र राष्ट्रिय सभामा पूरै कार्यकाल नबस्ने सार्वजनिक अभिव्यक्ति दिएका छन् । गौतमलाई राष्ट्रिय सभा सदस्यमा मनोनीत गर्ने निर्णय गत फागुन १४ को नेकपा सचिवालय बैठकले गरेको थियो । तर प्रधानमन्त्री केपी शर्मा ओलीले तत्कालीन अर्थमन्त्री युवराज खतिवडालाई नै निरन्तरता दिन चाहेकाले उक्त निर्णय कार्यान्वयनमा लगेका थिएनन् ।बरु गत वैशाख २० गतेको सचिवालय बैठकमा गौतमलाई उपयुक्त समयमा प्रतिनिधिसभा सदस्यका लागि उम्मेदवार बनाउने निर्णय भएको थियो । पछिल्लो समय गौतम स्वयंले राष्ट्रिय सभा सदस्य बन्ने मनसाय व्यक्त गरेका थिए । गौतमकै अनुसार अब उनको टार्गेट सरकारमा सहभागी हुने हुनेछ । उनले प्रधानमन्त्रीले अवसर दिए आफूले सरकारलाई लोकप्रिय बनाउने दाबी यसअघि नै कान्तिपुरसँग गरिसकेका छन् ।
डाकेसीको स्वास्थ्य अवस्था बिग्रँदै,"जुम्ला (कास) डा गोविन्द केसीको स्वास्थ्य अवस्था बिग्रँदै गएको छ । चिकित्सा शिक्षामा सुधारको माग गर्दै रानीचौरस्थित बाबिरामष्टो मन्दिरमा १९ औं अनशन थालेका उनले स्लाइनसमेत लगाउन मानेका छैनन् । अनशनको चौथो दिन स्वास्थ्यकर्मीको टोलीले आएर जाँच गर्दै डा केसीको समर्थनमा भेला भएकाहरूलाई स्वास्थ्य अवस्थाबारे संवेदनशील हुन आग्रह गरे ।स्वास्थ्य अवस्था खस्किँदै गएको पाइयो, कर्णाली स्वास्थ्य विज्ञान प्रतिष्ठानका डाप्रवीन गिरीले बताए । प्रतिष्ठानको टोलीले बिहीबार केसीको स्वास्थ्य जाँच गरेको हो । स्लाइन लगाउन पनि दिनुभएन, उनले भने, शरीरका अंगहरूमा कमजोरी देखिएको छ ।प्रतिष्ठानमा एमबीबीएसलगायत कार्यक्रम सञ्चालन गर्नुपर्ने, गेटा मेडिकल कलेज र राप्ती स्वास्थ्य विज्ञान प्रतिष्ठानमा पठनपाठन सुरु गरिनुपर्ने, प्रदेश २, गण्डकी तथा डोटी, डडेलधुरा, उदयपुर, इलाम र पाँचथरमा सरकारी मेडिकल कलेज तथा अस्पताल सञ्चालनका लागि प्रक्रिया अघि बढाइनुपर्ने माग राख्दै केसी अनशनमा बसेका हुन् । २०७५ साउन १० मा भएको सम्झौता कार्यान्वयन हुनुपर्ने माग उनको छ । सास रहुन्जेलसम्म लडिरहन्छु, डा केसीले भने, मेडिकल माफियाको अन्त्य र गरिब जनताको छोराछोरीले डाक्टरी पढ्न पाउने एजेन्डासहित पवित्र बाबिरामष्टो मन्दिरमा सत्याग्रहमा बसेको हुँ । मन्दिर नजिकैको डुडुलचैत्यमा उनी अनशन बस्न खोजेका थिए तर प्रहरीले त्यहाँ जान नदिएपछि मन्दिरमै बसेका हुन् । उनको अनशनप्रति जुम्लाका मुगाली समुदायले समर्थन जनाएका छन् । अनशनस्थलमा बिहीबार उनलाई भेट्न पुगेका मुगाली समुदायका झन्डै एक सय जनाभन्दा बढी अगुवाले उनको अभियानप्रति ऐक्यबद्धता जनाएका हुन् । डाकेसीका मागहरू जायज छन्, हाम्रो अधिकारका लागि उहाँ लडिरहनुभएको छ, समुदायका अगुवा महेन्द्र कार्कीले भने, आवश्यक परे हामी पनि सडकमा आउन तयार छौं । डाकेसीको मागलाई सम्बोधन गरिनुपर्ने भन्दै युथ कांग्रेस, जुम्ला र राष्ट्रिय प्रजातान्त्रिक विद्यार्थी संगठनले पनि सरकारको ध्यानाकर्षण गराएका छन् । कर्णालीजस्तो दुर्गम ठाउँमा डाक्टरी पढाइ गरिनुपर्ने कर्णालीबासीको माग डा केसीले गरिरहेको स्थानीय विद्यार्थी अनिल थापाले बताए । हामी आफैं अनशन बस्नुपर्ने हो, उनले भने, उहाँ अनशन बस्नुभएको छ । उहाँको जीवनरक्षाका लागि जस्तोसुकै कदम लिन पनि हामी तयार छौं । माग समयमै पूरा गर्न सरकार तयार नभए युवाहरू आन्दोलनमा उत्रिने स्थानीय प्रज्वल महतले बताए ।"
प्रशासनमा अब बारअनुसार सेवा,"काठमाडौं (कास) उपत्यकाका काठमाडौं, भक्तपुर र ललितपुर जिल्ला प्रशासनले एक महिनाभन्दा बढी समयदेखि बन्द भएका सेवा बारअनुसार सञ्चालन गर्ने भएका छन् । आइतबार (असोज ४) देखि स्थानीय तह र बारअनुसार सेवा प्रवाह हुनेछन् । त्यसका लागि टोकन प्रणाली लागू गरिनेछ । हरेक सेवा दैनिक २० जनासम्मलाई मात्र दिइनेछ । त्यसभन्दा बढी भएमा अर्को दिन तोकिएको बारअनुसार सेवा लिन आउनुपर्ने प्रशासनको तालिकामा उल्लेख छ ।काठमाडौं प्रशासनले जिल्लामा रहेका ११ स्थानीय तहमध्ये आइतबार, मंगलबार र बिहीबार काठमाडौं महानगर क्षेत्रका लागि नागरिकताको प्रमाणपत्रप्रतिलिपि, नाबालिग परिचयपत्र, राहदानी, हातहतियार दर्ता तथा नवीकरणलगायत सेवा प्रवाह गरिने जनाएको छ । त्यस्तै सोमबार कीर्तिपुर, नागार्जुन र चन्द्रागिरि, बुधबार बूढानीलकण्ठ, टोखा र कागेश्वरी र शुक्रबार गोकर्णेश्वर, दक्षिणकाली, शंखरापुर र तारकेश्वर नगरपालिकाका लागि सेवा प्रवाह गरिनेछ । त्यस्तै, आइतबार भक्तपुर नगरपालिका, सोमबार चाँगुनारायण, बुधबार सूर्यविनायक र बिहीबार मध्यपुर थिमि नगरपालिकाअन्तर्गतका नागरिकलाई मात्रै सेवा प्रवाह गरिनेछ । मंगलबार र शुक्रबार आन्तरिक प्रशासनिक, विकासनिर्माण सहजीकरण तथा बजार अनुगमनसम्बन्धी कार्यका लागि छुट्याइएको भक्तपुर प्रशासनले जनाएको छ । जिल्ला प्रशासन कार्यालय ललितपुरले ललितपुर महानगरअन्तर्गतका सेवाग्राहीका लागि आइतबार र सोमबार, महांकाल, वाग्मती र कोन्ज्योसोम गाउँपालिकाका लागि मंगलबार र बुधबार तथा गोदावरी र महालक्ष्मी नगरपालिका क्षेत्रका बासिन्दालाई बिहीबार र शुक्रबार सेवा प्रवाह गर्ने गरी तालिका सार्वजनिक गरेको छ । यसबाहेक काठमाडौं र ललितपुर प्रशासनले संघसंस्था दर्ता सोमबार र बुधबार, संस्था नवीकरण आइतबार, मंगलबार र बिहीबार तथा पत्रपत्रिका, छापाखाना दर्ता र विधान संशोधनसम्बन्धी सेवा शुक्रबार मात्र दिइने जनाएका छन् । शान्तिसुरक्षा, मुद्दा मामिला, विपद् व्यवस्थापनलगायत यसअघि पनि अत्यावश्यक सूचीमा रहेका सेवा दैनिक रूपमा प्रवाह गरिने उल्लेख छ ।"
विस्थापितको विद्यालयमा बास,"पर्वत (कास) अविरल वर्षापछि फलेबास४ मुडिकुवाको बस्ती पहिरोको जोखिममा परेको छ । करिब तीन दर्जन परिवार डरले घर छाडेर विद्यालयमा रात कटाइरहेका छन् । बस्ती फेदीमा छ । भीरमाथि जंगलको जमिन धस्सिनुका साथै गाउँलेले डराएर घर छाडेका हुन् । बस्तीमा ढुंगासहितको लेदो पसेको छ ।स्थानीय सुमन गौडेलका अनुसार हरेक परिवार साँझ नपर्दै खाना खाएर विद्यालयमा जम्मा हुन्छन् । माटेदेवल जनसहयोगी प्राविधिक माविको निर्माणाधीन भवनमा उनीहरू बस्न थालेका हुन् । आइतबारको वर्षाले फलेबास नगरपालिकाका अधिकांश बस्तीमा क्षति पुर्याएको छ । नगरपालिकाका प्रवक्ता टीकाराम गौडेलका अनुसार नगरका ११ वटै वडामा नोक्सान पुगेको छ । दर्जनौं घर जोखिममा छन् । बढीजसो नोक्सान मुडिकुवामै भयो, यसका वडाध्यक्षसमेत रहेका उनले भने, चुरीमा मात्रै २५ घर सार्नुपर्नेछ । सोही रातको पहिरोले मुडिकुवाकै नवीन विककी ४ वर्षीया छोरीको मृत्यु भएको थियो । विकको घर पुरिएको छ ।"
२५ वर्षपछि बल्ल लालपुर्जा,"(पाटापुर, इलाम)  इलामको रोङ गाउँपालिका३ पाटापुरका सुकुम्बासी ६० वर्षीय लालसिंह राईको हर्षको सीमा थिएन । करिब २५ वर्ष लामो प्रयत्नपछि बुधबार उनले आफू बसेको जग्गाको लालपुर्जा हात पारे । आज मलाई ठूलै युद्ध जितेझैं लागेको छ, उनले गहभरि आँसु पार्दै भने । उनका बुबा लालबहादुर राईले पनि धेरै संघर्ष गरे तर लालपुर्जाविहीन भएरै बिते । मैले पनि बल्ल पाएँ । सपना पूरा भयो, राईले भने । रोङ गाउँपालिका६ पाटापुरका ८९ परिवार २०२० सालदेखि जंगल फँडानी गरेर बसोबास गर्दै आएका हुन् । उनीहरूको जमिन थियो तर हातमा लालपुर्जा थिएन । यो वडाका १९ परिवारले बुधबार लालपुर्जा पाए । २०५२ मा तत्कालीन सरकारले गठन गरेको सुकुम्बासी आयोगले लालपुर्जा वितरणका लागि प्रक्रिया थालेको थियो । तर सरकार ढलेसँगै उनीहरूको आशा गुम्यो । त्यसयता यो सुकुम्बासी बस्तीमा धेरै राजनीतिक नेता भोट माग्दै पुगे । कतिपय चुनाव जितेर सत्तामै पुगे । तर पनि उनीहरूको लालपुर्जाको समस्या ज्युँका त्युँ रह्यो । चुनावका बेला भोलि नै लालपुर्जा दिइहाल्छौं जस्तो गरे नेताहरूले, राईले सुनाए, जितेर गएपछि फर्किएर कहिल्यै आएनन् । विनीताकुमारीलाई त लालपुर्जा पाइँदैन होला भन्ने नै थियो । बुधबार गाउँपालिकाका अध्यक्ष शमशेर राईले हातमा लालपुर्जा थमाउँदा पनि उनलाई विश्वासै लागेन । लालपुर्जा ओल्टाइपल्टाइ गरेर निकैबेर नियालेपछि बल्ल विश्वस्त भइन् । गाउँपालिकाले सुकुम्बासी तथा अव्यवस्थित बसोबासलाई व्यवस्थित गर्न समिति बनाएर काम सुरु गरेको अध्यक्ष राईले जनाए । बाँकी ७० परिवारलाई पनि चाँडै लालपुर्जा दिइने उनको भनाइ छ । गाउँपालिकामा ३ सय ६२ परिवार लालपुर्जाविहीन छन् ।"
बुद्धिमानले पाए बैंकमा जागिर,"काठमाडौं (कास) आर्थिक विपन्नताले थलिएका बुद्धिमान माझीलाई मनकारीहरूको साथ मिलेको छ । भदौ २६ को कान्तिपुर दैनिकमा उनीबारे छाकैपिच्छे भोकको डायरी फिचर प्रकाशित भएको थियो । सोही दिनबाट आफूलाई विभिन्न क्षेत्रका व्यक्तिबाट सहयोग आइरहेको उनले बताए । यसबीच उनले करिब एक लाख रुपैयाँ नगद सहयोग पाएका छन् । यसमध्ये अस्ट्रेलियाबाट कुसुम मगरले ४० हजार, राजनीतिकर्मी रवीन्द्र मिश्रले २५ हजार, अन्जना पौडेलले १० हजार उपलब्ध गराएका हुन् । देशविदेशबाट आर्थिक सहयोग आउने क्रम जारी रहेको उनले बताए । डिना बुढाथोकीले सुविधानगरस्थित ट्रिटन स्कुलको होस्टलमा राख्नुभएको छ, माझीले भने, खाना र बस्न निःशुल्क छ । उहाँकै पहलमा बस्नका लागि कोठाको खोजी भइरहेको छ । बुढाथोकीले उनका तीन भाइको १० कक्षासम्म निःशुल्क अध्ययन गर्ने व्यवस्था मिलाएकी छन् । १, ४ र ६ कक्षामा अध्ययनरत भाइहरू सिन्धुलीबाट काठमाडौं आउने भएका छन् । कोटेश्वर बहुमुखी क्याम्पसले उनलाई बीबीएस अध्ययनका लागि चार वर्ष पूर्ण छात्रवृत्तिको व्यवस्था गरेको छ । समाचार प्रकाशित भएपछि क्याम्पसका प्रिन्सिपल गोविन्द कार्कीले निःशुल्क अध्ययनको सुनिश्चितता गरेका हुन् । त्यस्तै, मुक्तिनाथ विकास बैंकमा बुद्धिमानको रोजगारी पक्का भएको छ । उनले बैंकमा आइतबारबाट काम सुरु गर्नेछन् । समाचार प्रकाशित भएपछि झन्डै २० ठाउँबाट जागिरका लागि अफर आएको र आफ्नो अध्ययनको विषय पनि मिल्ने भएकाले बैंक रोजेको उनले बताए । मेरो दुःखबारे कान्तिपुरमा छापिएपछि नयाँ जीवन सुरुवात भएको महसुस गरेको छु । बुबाआमा पनि खुसी हुनुभएको छ, माझीले भावुक हुँदै भने, अब जागिरसँगै पढाइलाई निरन्तरता दिन्छु । मप्रतिको माया र विश्वासलाई कहिल्यै मर्न दिन्नँ ।"
अल्ताफको फैसला पुनरावलोकनका लागि निवेदन,"(काठमाडौं)  प्रहरीको केन्द्रीय अनुसन्धान ब्युरो (सीआईबी) ले नक्कली नोट र सुन तस्करीमा संलग्न भनिएका बारा भवानीपुर३ का अल्ताफ अन्सारीको फैसला पुनरावलोकनको माग गर्दै सर्वोच्च अदालतमा निवेदन दिएको छ । नक्कली नोट तस्करीको आरोपमा दोषी ठहर भएका अल्ताफ हुसेन अन्सारीलाई रिहा गर्ने आदेश दिँदा सर्वोच्च अदालत आफैंले प्रतिपादन गरेको नजिर उल्लंघन भएकाले त्यसको पुनरावलोकन हुनुपर्ने दाबी निवेदनमा छ ।मुद्दाको एउटा पक्ष प्रहरी प्रधान कार्यालय र त्यसअन्तर्गतको केन्द्रीय अनुसन्धान ब्युरो हो, त्यही भएर उहाँहरूले नै पुनरावलोकनको निवेदन दर्ता गर्नुभएको हो, महान्यायाधिवक्ता कार्यालयका प्रवक्ता सञ्जीव रेग्मीले कान्तिपुरसँग भने, निवेदन दिने क्रममा महान्यायाधिवक्ता कार्यालयसँग पनि सल्लाह र परामर्श भएको थियो । पुनरावलोकन भएमा हामीले नै निवेदनको कानुनी प्रतिरक्षा गर्ने हो । गत भदौ २९ गते दर्ता भएको निवेदन सर्वोच्च अदालतको तीन सदस्यीय इजलासले हेर्नेछ । कानुनी भाषामा निस्सा हुने भनिने पुनरावलोकनको आदेश भएमा फैसलाको फेरि पुनरावलोकन हुनेछ । निस्सा नहुने भएमा निवेदन खारेज हुन्छ । सहन्यायाधिवक्ता लोकराज पराजुलीका अनुसार यसअघिको नजिरसँग फैसला बाझिएको भन्ने आधारमा फैसला पुनरावलोकनको माग भएको हो । थप प्रमाण र तथ्यले पनि अल्ताफ हुसेन अन्सारी र इल्ताफ अन्सारी एउटै व्यक्ति रहेको पुष्टि हुने प्रहरीको निवेदनमा दाबी छ । ब्युरोका प्रमुख डीआईजी सहकुल थापाले अल्ताफ अन्सारी नाम उल्लेख गरे पनि इल्ताफ हुसेन अन्सारी नै अल्ताफ रहेको भन्ने पर्याप्त प्रमाणका आधारमा सर्वोच्च अदालतमा निवेदन दर्ता गरिएको बताए ।फुत्किएका थिए इल्ताफजिल्ला अदालत ललितपुरले २०६७ साल जेठ २६ गते नक्कली नोटको कारोबार गरेको आरोपमा दोषी ठहर्याउँदै बारा भवानीपुर३ का अल्ताफ अन्सारीलाई ३ वर्ष कैद र दुई करोड ६१ लाख रुपैयाँ जरिवाना हुने ठहर गरेको थियो । त्यसैका आधारमा प्रहरीले २०७२ जेठ ३० गते ललितपुरको सातदोबाटोबाट इल्ताफ हुसेन अन्सारीलाई पक्राउ गर्यो । आफ्नो नाम इल्ताफ भएको उल्लेख गर्दै उनले अदालतबाट दोषी ठहर भएको व्यक्ति अल्ताफ भएको र त्यो आफू नभई अर्कै भएको भन्दै पुनरावेदन अदालत पाटन र त्यसपछि सर्वोच्च अदालतमा मुद्दा हालेका थिए ।२०७५ साल असार २१ गते सर्वोच्च अदालतले अल्ताफ र इल्ताफ फरक व्यक्ति भएको ठहर गर्यो । फैसलामा व्यक्ति पक्राउ परेपछि सनाखत गर्ने काम गलत भएको भन्दै त्यो गलत हुने ठम्यायो । फैसलामा भनिएको छ, सजाय कार्यान्वयन गरिसकेपछि औपचारिकता पूरा गर्ने हिसाबले सजाय पाएको व्यक्ति यही हो भन्ने पुष्टि गर्न सर्जिमिन मुचुल्का गरेको देखियो । तर सर्वोच्च अदालतको तीन सदस्यीय पूर्ण इजलासले २०७१ मंसिर २५ गते गरेको एउटा फैसलामा कैद ठहर भएको व्यक्तिले ढाँटी अर्कै नाम, थर र ठेगाना देखाएर नागरिकता लिएकै आधारमा सजायबाट उन्मुक्ति नपाउने भन्ने व्याख्या भएको छ । त्यसरी व्यक्तिले झुक्याउन खोजेमा सनाखत गर्नुपर्ने र त्यो अत्यावश्यक हुने भनी पुरानो फैसलामै उल्लेख छ । प्रहरीले व्यक्तिलाई पक्राउ गर्दा चिन्न दुविधा भएमा यकिन गर्न चिने, जानेको पीडितलगायतका मानिसहरूबाट सनाखत गराउन सक्ने नेपाल कानुन पत्रिकामा प्रकाशित फैसलामा भनिएको छ, व्यक्ति चिन्नका लागि फैसला कार्यान्वयनका क्रममा सनाखतलगायतका आवश्यक कागजात तयार पर्ने काम अन्यथा नभई अत्यावश्यक हुने । न्यायाधीशहरू कल्याण श्रेष्ठ, गोपाल पराजुली र जगदीश शर्मा पौडेलको इजलासले यस्तो नजिर प्रतिपादन गरेको थियो । अघिल्लो मुद्दाले नै पक्राउ हुनुपर्ने कैदी वा फरार आरोपितले आफू अर्कै व्यक्ति हो भन्ने दुविधा गराएमा पछि पनि सनाखत गराउन सकिने मान्यता स्थापित गरेको थियो । तर सर्वोच्चको पछिल्लो फैसलाले भने त्यसको उल्लंघन गरी व्यक्ति पक्राउ गरेपछि सनाखतलगायतका प्रमाण जुटाउने काम गलत भएको भन्दै पक्राउ परेका इल्ताफलाई नक्कली नोटको मुद्दामा दोषी ठहर भएका अल्ताफ नै हुन् भन्न नसकिने भनी व्याख्या गरेको हो । तीन सदस्यीय पूर्ण इजलासले प्रतिपादन गरेको नजिर संयुक्त इजलासका लागि पालना गर्नुपर्ने बाध्यकारी हुन्छ ।मुद्दा दर्ता भएसँग त्यतिबेलाका न्यायाधीश ओमप्रकाश मिश्रले उक्त मुद्दामा रुचि देखाइरहेका थिए । २०७३ भदौ ६ गते उनीसहित न्यायाधीश सपना प्रधान मल्लको इजलासमा उक्त मुद्दा सुनुवाइका लागि पेस भयो । त्यो दिन मिश्रले जसरी पनि इल्ताफलाई छाड्ने आदेश गर्ने तयारी गरेपछि प्रधानले फरक मत राख्न खोजिन् । राय नै बाझिने अवस्था आएपछि तल्लो तहबाट कागज मगाउने आदेश गरेर त्यो दिनको सुनुवाइ स्थगित भएको थियो । पटकपटक सर्दै आएको त्यो मुद्दा २०७५ जेठ ३१ गते फेरि मिश्रसहित न्यायाधीश केदारप्रसाद चालिसेको इजलासमा पर्यो । दीपकराज जोशी कामु प्रधानन्यायाधीश भएका बेलामा त्यसरी मिश्रलाई नै इजलास तोकिएपछि महान्यायाधिवक्ता कार्यालयले मुद्दा स्थगितका लागि पत्र पठायो । फेरि असार २१ गते मिश्रसहितको इजलासमै मुद्दाको पेसी तोकियो र इल्ताफलाई रिहा गर्न बन्दीप्रत्यक्षीकरणको आदेश जारी भयो । जेठ मसान्तमा स्थगित भएको मुद्दा तीन साता नबित्दै फेरि सुनुवाइका लागि पेसीमा चढाइएको थियो । सर्वोच्च अदालत स्रोतले भन्यो, इल्ताफको मुद्दाभन्दा अगाडि अरू चारवटा मुद्दा थिए, सबैलाई स्थगित गराएर त्यही मुद्दा टुंग्याएको देखिन्छ ।िििप्रहरीले गत साउन १३ गते राजधानीको सुन्धाराबाट साढे १४ केजी चाँदी, ७ सय ५० ग्राम सुन र २ थान पेस्तोल बरामद गरेको थियो । अनुसन्धानका क्रममा त्यसका योजनाकारमध्येका एक इल्ताफ रहेको खुल्यो र घटनाको दुई सातापछि बाराको जितपुरबाट पक्राउ परे । उनी पक्राउ परेपछि केरकार हुँदा पुरानो मुद्दाको रहस्य खुलेको हो । अदालतबाट बन्दीप्रत्यक्षीकरणको आदेशमार्फत पुरानो मुद्दाका कसुरदार उनी नभएको भन्ने फैसलाका आधारमा उन्मुक्ति पाएका थिए । इल्ताफले सुरुमा पुनरावेदन अदालत पाटनमा मुद्दा हालेका थिए । पाटनले उनको सनाखती मुचुल्कालाई सही ठहर्याएको थियो । मिसिल संलग्न प्रमाणहरूका आधारमा आफूलाई इल्ताफ भन्ने निवेदक र अल्ताफ अन्सारी भनिएका व्यक्ति अलगअलग नभई एउटै भएको देखिँदा पुनरावेदन अदालत पाटनको फैसलामा भनिएको छ, उनलाई दिइएको कैदी पुर्जी कानुनबमोजिमको देखिएकाले गैरकानुनी थुनामा राखिएको भनी दिएको निवेदन खारेज हुने ठहर्छ । त्यसपछि उनले सर्वोच्च अदालतमा पुनरावेदन दिएका थिए । अन्सारीले आफू इल्ताफ हुसेन अन्सारी भएको भन्दै अल्ताफलाई गरिएको सजायमा आफूलाई भागीदार गर्न नपाइने भन्दै अल्मल्याएका थिए । त्यसपछि प्रहरीले स्थलगत रूपमा गएर अल्ताफ र इल्ताफ एकै भएको मुचुल्का गराएको थियो । कसुरदारको पहिचान नखुलेमा त्यस्तो मुचुल्का अत्यावश्यक हुने भनी यसअघि नै सर्वोच्च अदालतको पूर्ण इजलासले गरेको व्याख्याको बेवास्ता गरी संयुक्त इजलासले त्यसलाई वस्तुपरक र निष्पक्षतामा शंका रहेको भन्दै प्रमाणका रूपमा लिन अस्वीकार गरेको हो । उनी पक्राउ परेपछि थप प्रमाण जुटाएको दाबी गर्दै प्रहरीको केन्द्रीय अनुसन्धान ब्युरोले सर्वोच्चमा निवेदन दिएको हो ।"
एसिडपीडितलाई रोजगारीको ग्यारेन्टी गर्न सुझाव,"(काठमाडौं)  एसिड आक्रमणबाट घाइते व्यक्तिलाई सरकारले नै जीवन निर्वाहका लागि रोजगारीको ग्यारेन्टी, आजीवन निःशुल्क उपचारलगायत कानुनी संरचना बनाउनुपर्ने सरकारी अध्ययन प्रतिवेदनले निष्कर्ष निकालेको छ । साउन २३ गते नायब महान्यायाधिवक्ता विश्वराज कोइरालाको संयोजकत्वमा गठित गृह, कानुन, स्वास्थ्य, उद्योग वाणिज्य तथा आपूर्ति र महिला, बालबालिका तथा ज्येष्ठ नागरिक मन्त्रालयका अधिकारी सम्मिलित समितिले पीडितमैत्री कानुन आवश्यक रहेको र त्यसअनुसार संरचना बनाउन सुझाव दिएको हो । पीडितलाई व्यवसाय गर्न सहुलियत कर्जाका साथै एसिड बिक्रीवितरण र नियमनमा कडा नीति अख्तियार गर्न पनि सुझाइएको छ । एसिड तथा यस्तै प्रकारका रासायनिक पदार्थहरूको नियमन गर्न आवश्यक पर्ने कानुनी तथा संस्थागत संरचना निर्माणसम्बन्धी अध्ययन प्रतिवेदन०७७ मा पीडितको जीवन निर्वाह, शिक्षा, स्वास्थ्यलगायत सबै दायित्व सरकारले नै व्यहोर्नुपर्ने गरी कानुनी संरचना बनाउनुपर्ने उल्लेख छ । प्रतिवेदन बुधबार महान्यायाधिवक्ता अग्नि खरेललाई बुझाएको छ । ५२ पृष्ठ लामो प्रतिवेदनको १३ बुँदे निष्कर्ष खण्डमा उपचार खर्च राज्यले नै व्यहोर्नुपर्ने भनिएको छ । तेजाब आक्रमणबाट पीडित व्यक्तिलाई योग्यताअनुसारको रोजगारी, शिक्षा र व्यवसायका लागि आवश्यक तालिम, प्रशिक्षण तथा व्यवसायमा लगानी गर्न सहुलियतपूर्ण ऋणको आवश्यक व्यवस्थापन नेपाल सरकारले गर्नुपर्ने देखिन्छ, प्रतिवेदनमा भनिएको छ । तेजाब खरिद, उत्पादन, भण्डारण, बिक्रीमा नियमन गर्न अधिकारसम्पन्न नेसनल केमिकल एजेन्सी (एनसीए) को स्थापना गर्न पनि सुझाव दिइएको छ । नेपाल कानुन आयोगले पनि तेजाब आक्रमणबाट सिर्जित अपराधसम्बन्धी दण्डजरिवाना र तेजाब बिक्रीउत्पादन एवं भण्डारणलगायतको नियमनसम्बन्धी कानुनको मस्यौदा बनाइरहेको छ । अध्ययन प्रतिवेदनमा समवेश विषयलाई मस्यौदामा समावेश गर्न आयोगमा पठाइने कानुन मन्त्रालयका एक अधिकारीले जानकारी दिए । केही दिनअघि बसेको मन्त्रिपरिषद् बैठकले घाइते भएकालाई निःशुल्क उपचार गर्ने निर्णय पनि गरेको थियो । मन्त्रिपरिषद्ले एसिड बिक्री वितरणलगायत नियमन र यसबाट सिर्जित अपराधसम्बन्धी दुई छुट्टाछुट्टै अध्यादेशका मस्यौदा १५ दिनभित्र पेस गर्न कानुन आयोगलाई निर्देशन दिइएको मंगलबार सरकारका प्रवक्तासमेत रहेका परराष्ट्रमन्त्री प्रदीप ज्ञवालीले जानकारी दिएका थिए ।अदालतबाट अपराधीविरुद्ध जरिवाना असुलको फैसला नभएसम्म राहत तथा क्षतिपूर्तिसम्बन्धी कोषबाट खर्च हुने र पछि दोषी ठहर व्यक्तिबाट फैसलाअनुसार भराउनुपर्ने पनि प्रतिवेदनमा उल्लेख छ । पीडितको स्वास्थ्य उपचारको व्यवस्थालाई सहज र सुलभ बनाउन सुविधासम्पन्न अस्पतालहरूलाई बर्न युनिट र प्लास्टिक सर्जरी युनिटका रूपमा तोकी उपचारको व्यवस्था गर्न पनि सुझाइएको छ । प्रदेश र स्थानीय तहमा मनोसामाजिक तथा पुनःस्थापना केन्द्र स्थापनामा पनि जोड दिइएको छ । ओखलढुंगाकी पवित्रा कार्कीमाथि बाफलमा साउन ८ गते एसिड आक्रमण भएपछि सरकारले त्यसलाई गम्भीर रूपमा लिँदै मौजुदा कानुनी प्रावधानलाई पीडितमैत्री बनाउन अग्रसरता देखाएको थियो । त्यही क्रममा सुझाव समिति गठन भएको थियो । यो अपराध नियन्त्रण गर्न अर्को छुट्टै कानुन बनाउने गरी महान्यायाधिवक्तालाई अध्ययन प्रतिवेदन बुझाएका छौं, समितिका एक सदस्यले कान्तिपुरसँग भने, कानुन जतिसक्दो छिटो अध्यादेशबाट जारी गर्नुपर्ने र सुझाव खण्डका विषय अध्यादेशमा राख्न भनेका छौं । कानुन आयोगमा एसिड र एसिडजन्य पदार्थको बिक्रीवितरण, प्रयोग र ओसारपसारलाई व्यवस्थित गर्न र एसिड र एसिडजन्य पदार्थको कसुर सम्बन्धी दुई अध्यादेशको मस्यौदा निर्माणको क्रममा छ । एसिड आक्रमणबाट कसैको ज्यान गएमा २५ वर्ष कैद र घाइते तथा अंगभंग भएमा २० वर्ष कैद र जरिवानासहितको व्यवस्था समावेश गरेर आयोगले अध्यादेशको खाका बनाउँदै छ । संसद् अधिवेशन बन्द रहेकाले सरकार छिट्टै यससम्बन्धी कानुन निर्माण गर्न अध्यादेश ल्याउने तयारीमा छ । बिहीबार मात्रै प्रधानमन्त्री केपी शर्मा ओलीले एसिड आक्रमणमा परेकालाई भेटेर अब पीडितलाई राज्यले जिम्मा लिने वचन दिएका थिए ।"
विदेश पुर्याइएका मूर्तिबारे सरकार मूर्तिजस्तै,"नेपालबाट हाकाहाकी चोरिएका वा संयोगवश हराएका मूर्तिसम्पदाहरूको खोजबिन तथा अभिलेखीकरण गर्ने क्रममा पुरातत्त्वविद् लैनसिंह बाङ्देलले सन् ८० को दशकमा भन्ने गरेको एउटा उक्ति छ, नेपाली मूर्तिहरू हराउँछन्, कहींकतै देखिन्छन् पनि तर हत्तपत्त भेटिन्नन् । बाङ्देलले भनेझैं नेपाली कला, मूर्ति र अन्य पुरातात्त्विक महत्त्वका चीजबिज हराउने क्रम इतिहासदेखि अनवरत छ, मूर्ति चोरीको समाचार नियमित आकस्मिकताझैं भैसकेको छ । कहिले मुलुकमा छाएको राजनीतिक अस्थिरतालाई अवसर बनाएर त कहिले प्राकृतिक विपत्तिको तरल अवस्थालाई मौका मानेर सम्पदा तस्करी हुनु त नौलो रहेन । यी हराइरहेका मूर्तिहरू कुनै अमुक पुरातात्त्विक सम्पदा मात्रै होइनन्, बरु लाखौं आस्थावान्ले हृदयदेखि मानेका विश्वासका भगवान् पनि हुन् । तैपनि यिनको उचित खोजबिन र स्वदेश ल्याउने पहल नहुनु दुःखलाग्दो छ ।कलासम्पदा र यसमै उनिएको संस्कृतिका कारण नेपाली समाजको पहिचान विशिष्ट छ, अलग छ । हरेक मठमन्दिर र मूर्तिका पछाडि एउटा यस्तो अमिट कथा लुकेको हुन्छ, जसको चर्चा आजको समाजमा पनि उत्तिकै हुने गर्छ । राजधानी काठमाडौं उपत्यका आफैंमा मन्दिरैमन्दिरको सहर हो । कतिपय यसलाई तपोभूमि नै मान्छन् । तर इतिहासदेखिको यो आस्था त्यस बेला विचलित बन्ने अवस्था आउँछ, जुन बेला भगवान् मानिएका यी सम्पदाको चोरी र तस्करी खुलेयाम भैरहेको देखिन्छ । यो भन्दा अनौठो त, चोरिएका सम्पदा यसरी यो ठाउँमा पुगेका छन् भन्ने स्पष्ट प्रमाण र हकदाबीको अवस्था आइरहे पनि सम्बद्ध निकायले तिनलाई फर्काउन चाहिरहेको देखिन्न । यो लाचारी हो अथवा अकर्मण्यता, बुझिनसक्नु छ ।विश्व सम्पदा सूचीमा रहेका र पर्ने क्रममा रहेका काठमाडौं उपत्यकाका विभिन्न भाग तथा सम्पदा क्षेत्रहरूमा चाहेजति सेवा, सुरक्षा र व्यवस्थापन नभएको पनि होइन । तर, आँखैसामुका सार्वजनिक स्थलबाट समेत मूर्तिहरू चोरिएकै छन् । त्यसबारे पत्रपत्रिकामा आउने ससाना समाचारले मूर्तिचोरीको अभिलेखीकरण गरेका छन्, त्यसबाहेक अरू कुनै निकायबाट खास केही काम भएको देखिँदैन । जस्तो, गत मंसिर पहिलो साता भक्तपुरको चाँगुनारायण मन्दिर परिसरमा रहेको अष्टबाहुनारायणको मूर्ति चोरिएपछि त्यसबारे खोजीनितीको कामसम्म हुन सकेको छैन, जबकि त्यो मूर्ति सशस्त्र सुरक्षा प्रहरीकै घेराभित्र थियो ।पाटनको नारायण मन्दिरबाट ३६ वर्षअघि चोरिएको वासुदेवकमलाजा मूर्ति अमेरिकाको डल्लास म्युजियम अफ आर्टमा डिस्प्ले मा राखिएको समाचार बाहिर आएको पनि एक वर्ष हुनै लाग्यो । तर, त्यो मूर्तिबारे हकदाबी गर्ने र आफ्नो सम्पदा फर्काउनेबारेको लाचारीपना हामीले पत्राचार गरेका छौं, जवाफ आएको छैन भनेर ओठेजवाफ फर्काउनुभन्दा पर्तिर जान सकेको छैन । यो मात्रै होइन, बेलायतमा पुगेर थन्किएका पुरातात्त्विक महत्त्वका १४ वटा मूर्ति फर्काउन पहल सुरु भनेर ५ वर्षअघि समाचारमा छाएको पुरातत्त्व विभाग अहिले आएर यी सम्पदाबारे बेखबर बनेको देखिन्छ । यी त केही प्रतिनिधि उदाहरण मात्रै हुन् । यो ढिलासुस्तीबारे जवाफ दिने क्रममा सरकारी अधिकारीहरू भूकम्प र कोरोनाका कारण सबै प्रक्रियामा ढिलाइ भैरहेको भन्छन् ।नेपालमा ५ वर्षअघि आएको भूकम्प र संसारले आज बेहोरेको कोरोना कहरलाई कारण देखाउने पुरातत्त्व विभाग मात्रै होइन, परराष्ट्रदेखि विदेशस्थित कूटनीतिक नियोगहरू पनि प्रक्रिया अघि बढाउन नसकिएको उही तर्क दोहोर्याउँछन् । चोरिएर विदेश पुगेका पुरातात्त्विक सम्पदाहरू उत्पत्ति मुलुक फर्काउनेबारे को राष्ट्रसंघीय प्रस्तावना र युनेस्को व्यवस्थामा समेत सिंगो विश्व सचेत भैसकेका बेला हाम्रा सरकारी निकाय भने पर्ख र हेर कै अवस्थामा छन् ।पुरातत्त्वविद् बाङ्देलको सन् १९८९ मा प्रकाशित स्टोलन इमेजेज अफ नेपाल शोध पुस्तकमा २ सय ७७ वटा मूर्तिसम्पदा नेपालबाट चोरिएको विवरण उल्लिखित छ । यसमा मुस्किलले १५२० वटा मूर्ति आज घर फिरेका छन् । ती फर्किएका पनि छाउनी म्युजियम वा कुनै प्रहरी चौकीको स्टोरमा भण्डारण अवस्थामै छन् । यही विकृति र विडम्बनाजन्य स्थितिका कारणले समेत विश्व सम्पदा सूचीमा रहेका स्थानहरू अघिल्लो वर्ष खतराको सूचीमा परेका हुन्छन्, फेरि अर्को वर्ष हारगुहारकै भरमा त्यस्तो सूचीबाट बाहिर निकालिएका हुन्छन् । यसरी हाम्रो पहिचान, संस्कृति र सभ्यताको समग्र चिनारी अहिलेझैं स्टोलन इमेजेज अफ नेपाल कै रूपमा रहिरहने हो अथवा यो अस्तित्वगतसाख फर्केर आउने हो, आउने दिनमा सम्बद्ध सरकारी निकायको तदारुकता र अग्रसरताले मात्रै स्पष्ट पार्न सक्नेछ ।"
पठनपाठन इन्टरनेटमा निर्भर,"कोरोना महामारीका कारण शौक्षिक संस्थाहरू बन्द छन् । लाखौं विद्यार्थीको भविष्य संकटमा छ । बन्दाबन्दीमा सहर केन्द्रित केही निजी विद्यालयमा अनलाइन कक्षा सञ्चालन गरियो । इन्टरनेटको पहुँच नभएका ग्रामीण भेगका समुदायिक विद्यालयहरूलाई अनलाइन कक्षा चलाउन सम्भव छैन । यदि वैकल्पिक तरिकाले शौक्षिक गतिविधि अघि बढाउने हो भने सरकारको ध्यान इन्टरनेटसँग कसरी धेरैभन्दा धेरै विद्यार्थीलाई जोड्न सकिन्छ भन्नेतिर हुनुपर्छ । अनलाइनमार्फत पठनपाठन गराउन प्रेरित गर्ने तर त्यसका लागि पूर्वाधार नबनाउने हो भने शिक्षा क्षेत्र अघि बढ्दैन । हामीलाई यो वर्षको शैक्षिक सत्र खेर जान्छ कि भन्ने चिन्ता छ । विद्यालय खोल्ने परिस्थिति बनेको छैन र अझै केही महिना भौतिक कक्षा सञ्चालन गर्ने सम्भावना देखिँदैन । भ्याक्सिन उपलब्ध नभएसम्म अभिभावकले बालबच्चालाई विद्यालय पढाउँदैनन् पनि । अनलाइन कक्षा चलाउँदा कति शुल्क लिने भन्ने विवाद सतहमा आएको छ । सरकारले निजी शैक्षिक संस्थासँग समन्वय गरेरे अनलाइन कक्षाको न्यूनतम मासिक शुल्क तोकिदिएको भए अभिभावकलाई सजिलो हुन्थ्यो । श्यामसुन्दर कुइँकेल, हाँडीगाउँ, काठमाडौं"
सरकारको बिग्रँदो इमेज,"४ महिना लामो कलहपछि कार्यकारी अध्यक्ष पद पाएका पुष्पकमल दाहालले पहिलोपटक उनको चाहनाअनुरूप पेरिसडाँडाको पूर्वमाओवादी हेडक्वाटरमा सचिवालय बैठक डाकेका छन् । पार्टीको निर्णयअनुसार सरकार चल्ने भनी हालै स्थायी कमिटीले गरेको निर्णयअनुरूप बस्न लागेको सचिवालय बैठकप्रति यसबेला सबै नेपालीको ध्यान तानिएको छ । अख्तियारको प्रमुख आयुक्त र विद्युत् प्राधिकरणको कर्यकारी निर्देशक कसलाई बनाउने भन्नेबारे निर्णय हुने भएकाले पनि सबैको ध्यान तानेको हो । मुख्य सचिव पदका लागि को योग्य छ अनि संघ र प्रदेशका मन्त्री र मुख्यमन्त्रीमा कुनकुन नयाँ अनुहार ल्याउनु उपयुक्त होला भन्नेबारे पनि यो बैठकमा गहन छलफल होला । नयाँ आउने पात्रहरू सक्षम इमानदार भए सरकार र पार्टी दुवैको इमेज राम्रो बन्नेछ भने सुशील भट्ट, दिगम्बर झाजस्ता खराब पात्रहरूले अवसर पाए पार्टीको भोट बैंक घट्नेछ । सरकार जनभावनाअनुरूप नहिँडे त्यसको क्षति पार्टीले चुनावमा भोग्नुपर्ने हुन्छ नै । जब नेताहरूमा लोकलाज र नैतिकताको खडेरी पर्छ तब देशमा राम्रा पात्रहरू पाखा लाग्ने अनि खराब पात्रहरू सतहमा आउने गर्छन् । गोपाल देवकोटा, जोरपाटी, काठमाडौं"
लोकतान्त्रिक संस्कार खोइ ?,"गौतमको बाटो अझै खुलेन समाचार पढेपछि टिप्पणी गर्न मन लाग्यो । तीन दशकअघिको पञ्चायत व्यवस्था ढलेर बहुदलीय प्रजातान्त्रिक व्यवस्था हुँदै लोकतन्त्र स्थापना भएको पनि चौध वर्ष पुगिसकेको छ । दलहरू भर्खरै आएको शिशु लोकतन्त्रको संस्थागत विकास गर्दै वयस्क बनाउनु नयाँ संविधानको मूल मर्म हो भन्छन् । तर व्यवहारमा लोकतान्त्रिक संस्कार खोइ ? संविधानतः सांसद मन्त्री बन्नुपर्ने हो, तर संसद् सदस्यको हैसियतले दुई वर्ष मन्त्री भइसकेपछि संसद् सदस्य नरहेको व्यक्ति छ महिना मन्त्री बन्न सक्ने संविधानमा भएको अपवाद व्यवस्थालाई टेकेर निवर्तमान अर्थमन्त्री युवराज खतिवडाले मन्त्री पद समाइरहे । बाँकी प्रतिनिधिसभाका २७५ र राष्ट्रिय सभाका ५९ सांसदले टुलुटुलु हेर्नेबाहेक चुइँक्क बोल्न सकेनन् । गत भदौ २१ देखि फेरि अर्थमन्त्री पद खाली भयो, ती सांसदहरू कोही योग्य देखिएनन् अनि सरकारको विशेष आर्थिक सल्लाहकारको रूपमा मन्त्रीसरह सुविधा पाउने गरी पुनः खतिवडालाई बालुवाटारमा रातो कार्पेट ओछ्याइयो ।घुमाउरो बाटोबाट अर्थ मन्त्रालय चलाउन खोज्नु लोकतान्त्रिक संस्कार हो र ? फेरि पनि प्रतिनिधि र राष्ट्रिय सभाका सांसद कोही किन बोल्दैनन् ? के प्रधानमन्त्रीले आफ्नै नाममा मन्त्रालय राखेर विशेष आर्थिक सल्लाहकार नियुक्ति गर्दै मन्त्रालय चलाउने मूल मर्म हो संविधानको ? संविधानले कहाँ व्यवस्था गरेको छ यस्तो लोकतान्त्रिक संस्कार ? संविधानमा भएका अपवादहरूलाई मात्र प्राथमिकतामा राखेर कार्यान्वयन गर्नेतर्फ सरकार र सरकारको नेतृत्व अगाडि बढ्छ भने कसरी लोकतन्त्रको संस्थागत विकास सम्भव होला ? प्रधानमन्त्रीय पद्धति भनेर प्रधानमन्त्रीलाई स्वेच्छाचारी बन्न दिने हो र ? त्यसो भए सबै मन्त्रालयमा किन चाहियो मन्त्रीहरू ? सबै विशेष सल्लाहकार नियुक्ति गर्दै देश चलाउने व्यक्तिगत इच्छा प्रधानमन्त्रीलाई लाग्यो भने संसद् टुलुटुलु हेरेर बस्ने हो ? अरू दलले खोइ खबरदारी गरेको ? प्रमुख प्रतिपक्षी के हेरेर बसेको छ यस विषयमा ? अनि यस्तै अपवादमध्ये अर्को वामदेव गौतमलाई राष्ट्रिय सभामा मनोनीत गर्ने विषय पनि लोकतान्त्रिक संस्कार हुन सक्ला ? संविधानमै स्पष्ट रूपमा प्रतिनिधिसभा सदस्यमा पराजित व्यक्ति त्यो कार्यकाल अवधिमा संसद् सदस्य हुन नसक्ने व्यवस्था हुँदाहुँदै कुन राजनीतिक संस्कारले सरकारको सिफारिसमा गौतमलाई राष्ट्रपतिले सांसद मनोनीत गर्न आटेको ? धैर्य नभएका तैपनि संसद् हुनुपरेको लोभी नेतालाई लाज लाग्नुपर्ने होइन र ? अनि सिफारिस गर्ने सरकार र नियुक्ति गर्ने निकायको पनि नैतिकताको विषय होइन हो ? संविधानमा यति स्पष्ट लेखिएको विषयमा त दलहरू प्रतिबद्ध हुँदैनन्, अपवादहरू खोजी गर्छन् भने पर्दापछाडि कस्ता खेलहरू भइरहेका होलान् ? त्यसै राजनीतिलाई फोहोरी खेल भनिएको होइन रहेछ ।तीन दशकसम्म पनि लोकतान्त्रिक संस्कार स्थापना हुन नसक्नुमा पञ्चायतकालीन संस्कारमा हुर्किएका पहिलो पुस्ताका नेताहरूको राज्यसत्तामा हालीमुहाली रहनु, उनीहरूको पुरातन सोच र व्यवहारमा परिवर्तन हुन नसक्नु, पुस्ता हस्तान्तरण नहुनु र दलको स्वार्थ केन्द्रित राजनीति हाबी हुनु प्रमुख कारण हुन सक्छन् । देश र जनताको हितलाई केन्द्रमा राखेर सरकारले काम गर्नुपर्नेमा अहिले ठीक उल्टो भइरहेको छ । नयाँ संविधानका व्यवस्थाहरूबमोजिम देश अगाडि बढ्नुपर्नेमा त्यसभित्रका अपवाद व्यवस्थाबाट देश चलिरहेको थाहा पाउँदा पनि टुलुटुलु हेरेर बस्नुपरिरहेको छ । आम जनतामाझ प्रश्न उठिरहेछ ः लोकतान्त्रिक संस्कार खोइ ? देशको मूल धारको राजनीतिमा योभन्दा विडम्बनापूर्ण अवस्था अरू के हुन सक्ला र ? अनि लोकतन्त्रको संस्थागत विकास कहिले होला ? नोदनाथ त्रिताल, चौबिसे गाउँपालिका३, धनकुटा"
दिशाहीन समाजवादको पटकथा,"अधिकांश असफल सरकारका नाइकेहरू भन्ने गर्छन् हाम्रो समयमा धेरै राम्रो काम भएको थियो तर सञ्चारक्षेत्र र आलोचकहरूले यसलाई देख्न कन्जुस्याइँ गरे । यस्तो दाबी गर्नेमा प्रधानमन्त्री केपी शर्मा ओली विशेष स्थानमा पर्नुहुन्छ । दाबीकर्ताहरूको जनसङ्ख्यामाझ उहाँको शारीरिक भाषा र भावनात्मक आवेग विशिष्ट र मौलिक किसिमको देखिन्छ । मेरो आकाङ्क्षा भाग२ भाषणसँगालोमा उहाँको एउटा भाषणको शीर्षक छ मार्क्सवादको सिर्जनात्मक प्रयोगले समाजवादतर्फ डोर्याउँछ । तर विडम्बना, आफ्नो कार्यकालको अढाई वर्ष बितिसक्दा पनि समाजवादतिर जाने उहाँको यो दाबीमा विश्वास गर्न सकिने एउटा पनि आधार बनेको छैन । अहिले उहाँको यात्राको मूल्याङ्कन गर्न खोज्दा राज्यको गन्तव्य कता हो, मूर्त रूपमा भन्न कठिन हुन्छ । तर पनि उहाँ अति विश्वासका साथ आफ्ना आधारहीन दाबीहरूलाई बारबार दोहोर्याइरहनुहुन्छ समाजवादको विकल्प पुँजीवाद हुन सक्दैन (मेरो आकाङ्क्षा भाग२ को अर्को शीर्षक) ।यस्ता दाबीहरूको विश्वसनीयता थाहा पाउने एउटै मानक हुन्छ आवधिक निर्वाचन । त्यस बखत जनताले दाबीकर्तालाई कुन स्थान दिन्छन्, त्यो नै एक मात्र सत्य हुन्छ । आवधिक निर्वाचन लोकतन्त्रको महत्त्वपूर्ण आधारशिला हो । यस्तो निर्वाचनपछि त्यसको जगमा बन्ने सरकार तथा राज्यले अवलम्बन गर्ने जनमुखी नीति र अनेकन् पेसेवर दक्षताले ओतप्रोत संस्थाहरूको समुच्चयबाट यो प्रणालीको स्थिरता, परिपक्वता, लोकवैधता र आयुको योग्यता निर्माण हुन्छ । जसरी नीतिबिनाको यात्रा दृष्टिविहीन हुन्छ, त्यसरी नै पोख्तहरूबिना नीतिको रथ गुडाउन गाह्रो पर्छ । अन्ततः सही नीति र कुशल व्यवस्थापकीय योग्यताले नै लोकतन्त्रको सबल स्वास्थ्य र दीर्घायुको रक्षाकवच बनाउँछ । यसैले भनिन्छ समाजवादी लोकतन्त्र बलियो हुन समाजवादी नीति र त्यसको कार्यान्वयन मजबुत हुनुपर्छ ।निर्वाचन आउनुभन्दा अघि पनि जनमतमापनका विशेष विधिहरू हुन्छन् । यसमा राज्यको चौथो अङ्ग भनिने सञ्चारजगत्ले सरकारप्रति कस्तो मूल्याङ्कन गरिरहेको छ, त्यो महत्त्वपूर्ण रहन्छ । त्यसबाहेक केही दशकयता विकसित भएको सामाजिक सञ्जाल पनि सरकारको लोकप्रियताअलोकप्रियता वा कार्यकुशलताअदक्षता नाप्ने अर्को एउटा सूचक बन्न सक्छ । पर्दाभित्र कुनै षड्यन्त्रको खेल भएको छैन भने सामाजिक सञ्जाल नामक यो निकायले प्रतिपक्षको हैसियतमा सकारात्मक भूमिका खेलेका कैयौं उदाहरण छन् । तर यी संकायहरूको दाबीको अन्तिम सत्य पनि अन्ततः निर्वाचनमा प्रकट हुने जनमतद्वारा मात्र प्रमाणीकरण हुन्छ ।दोस्रोपटक प्रधामन्त्रीको मेचमा बस्नासाथ प्रधानमन्त्री ओलीले आफ्नो कार्यालयलाई बलियो बनाउन शक्ति केन्द्रीकरणको विशेष अभ्यास थाल्नुभएको थियो । त्यो एक प्रकारले नेपाली राजनीतिमा नयाँ पाइलो थियो । त्यो धेरै हिसाबले आलोचित पनि भयो र अर्को हिसाबले उहाँले केही गर्नुहुन्छ कि भन्ने पनि भयो । संसद्बाट दुईतिहाइ समर्थन पाएको सरकार हाम्रो इतिहासको दोस्रो महत्त्वपूर्ण घटना थियो । बीपी कोइरालालाई २०१५ सालमा एकपटक यस्तो मौका आएको थियो तर राजा महेन्द्रले १८ महिनामै त्यो मौका अपहरण गरे र प्रजातन्त्रविरोधी बाटो समाते । यसपटक जनताले त्यो मौका अध्यक्ष ओलीलाई दिएका थिए । यही कारणले गर्दा ओलीको नेतृत्वमा सरकार निर्माण हुनासाथ अब राष्ट्रियता, जनवाद र जनजीविकामा नयाँ प्रस्थानविन्दु बन्छन् र देशले काँचुली फेर्छ भनेर जनता उत्साहित भएका थिए । सबैको आशा थियो शिक्षा, स्वास्थ्य, रोजगारी र सामाजिक न्यायका क्षेत्रमा निहित सामाजिक न्यायविरुद्धका विसंगतिहरू हटाउन सरकारले दायित्व लिन्छ । तर, त्यस्तो केही पनि गरिएन । इतिहासको विडम्बना, प्रधानमन्त्री ओलीले समाजवादको ठाउँमा ठीक उल्टो लोकरञ्जनवाद (पपुलिजम) को कार्यदिशा समात्नुभयो ।लोकरञ्जनवाद भनेको समाजवाद र लोकतन्त्रविरोधी प्रवृत्ति हो । यो प्रवृत्तिले संस्थागत प्रक्रिया र प्रणालीमा विश्वास राख्दैन । जनतालाई लोभ्याउने सतही खेललाई प्रोत्साहन दिन्छ र यस्तो खेलको खेलाडीलाई सर्वद्रष्टा वा सर्वज्ञाता हुनुपर्ने मात लाग्छ । भोक लाग्दा खान नपाउने, ज्वरो आउँदा सिटामोलसम्म नपाउने र सरकारी पाठशालाको मुखै देख्न कठिन भएका नेपालीलाई रेल यातायातको युगमा लाने, पानीजहाजमा नेपाली झन्डा हाल्ने, घरघरमा ग्यासको पाइप जोड्ने, समृद्ध नेपाल र सुखी नेपाली बनाउनेजस्ता हावादारी सपना बाँड्नु यही प्रवृत्तिका केही नमुना हुन् । अझ यो रोगको विकृति त्यस बखत भद्दा प्रहसनका रूपमा आउँछ जब प्रधानमन्त्रीले पुरातत्त्व विभाग र माडी नगरपालिकालाई बोलाएर रामकथाको अयोध्या खोज्न निर्देशन दिनुहुन्छ । उहाँका यस्ता बालसुलभ, सतही र हास्यास्पद व्यवहारका थुप्रै दृष्टान्त छन् ।जे गर्नुपर्ने हो, त्यस्ता विषयमा प्रधानमन्त्री ओलीको त्यत्ति रुचि देखिँदैनÙ तर जे नगर्नुपर्ने हो, त्यसमा उहाँको प्राणै झुन्डिएको देखिन्छ । उहाँको स्वभाव र शैली अजब खालको छ, तुकबन्दीमा कुरा हाल्ने र स्वयम्भूशैलीमा आत्मप्रलाप गर्ने । उहाँमा ज्ञानका सबै क्षेत्रको गहन जानकारी रहेको आत्मविश्वास छ जुन आत्मविश्वास कि त मानसिक रोगका बिरामीमा पाइन्छ या तानाशाहमा । असाधारण प्रतिभासम्पन्न मानिस पनि आफ्नो विषयमा बाहेक अरू धेरै विषयमा कमजोर हुन्छन् । तर प्रधानमन्त्री ओलीको हकमा यो मान्यता लागू हुँदैन । उहाँ काव्य, विज्ञान, दर्शन र अध्यात्मका विषयमा समेत प्राधिकारझैं बोल्न हिचकिचाउनुहुन्न । यही मानसिक अहङ्कारले गर्दा उहाँ स्वतन्त्र प्रेस र बुद्धिजीवीको आलोचनाप्रति कहिल्यै स्वाभाविक बन्न सक्नुभएन । उहाँको धेरैजसो राजकीय समय आफ्नो आलोचना गर्ने प्रेस, सञ्चारमाध्यम र प्रतिपक्षको अनावश्यक खण्डनमा बित्नुको मुख्य कारण पनि यही हो ।प्रधानमन्त्रित्वको पहिलो कालखण्डमा भारतीय नाकाबन्दीको विपक्षमा उभिएर कमाएको साख र अहिलेको दोस्रो कार्यकालमा नेपालको चुच्चे नक्सालाई संविधानमा राख्न गरेको पहलले उहाँको राष्ट्रवादी छविमा केही मात्रामा निखार ल्याएको छ, जुन कुनै पनि देशभक्त नेपालीलाई मन पर्ने विषय हो । तर उहाँको यो लोकप्रियतालाई महाकाली नदीको कन्यादानमा उहाँले खेलेको खलनायक भूमिकाले सधैं क्षयीकरण गर्छ । उहाँ महाकाली सन्धिका एक जब्बर प्रवक्ता हुनुहुन्थ्यो भन्ने सबैलाई थाहा छ । सत्तामा नरहेका भए पनि राजनीतिक रूपले सबैभन्दा अग्रगामी । तर उपर्युक्त सन्धिबाट नेपाललाई हुने फाइदाको विषयमा उहाँको दाबीको के हविगत भयो ? अहिले पनि जनताको न्यायिक कठघराबाट यो प्रश्न हटेको छैन । त्यसैले उहाँले इतिहासमा गरेको त्यो जघन्य विचलन नधोएसम्म नाकाबन्दी र नक्सा प्रकरणमा कमाएको राष्ट्रवादी ख्यातिको पक्षमा विश्वसनीय धरातल बन्न सक्दैन ।प्रधानमन्त्री ओलीको काम गर्ने शैली र भङ्गिमा गत शताब्दीको सत्तरीको दशककी भारतीय प्रधानमन्त्री इन्दिरा गान्धीको भद्दा नक्कलजस्तो देखिन्छ । इन्दिरा गान्धीले सन् १९७१ मा ल्याएको गरिबी हटाओ नारा लोकरञ्जनवादको एउटा नमुना थियो । लोकतान्त्रिक संस्थाहरूलाई आफ्नो सुसङ्गत प्रणालीमा काम गर्न नदिई ल्याइएको त्यो नारा गफमा तुहिने भएपछि उनले १९ महिना लामो संकटकाल लागू गरिन् । भारतीय काङ्ग्रेसको इतिहासका लागि त्यो बाटो कति कलङ्कपूर्ण र खतरनाक साबित भयो भन्ने कुरा सन् १९८९ पछि काङ्ग्रेस प्रणालीको पतनसँगै भारतीय राजनीतिमा आएको नयाँ मोडले दर्साउँछ । विडम्बना, अहिले भारतीय मूलधारको राजनीतिमा लोकरञ्जनवादका जराहरू निकै गहिरोसँग गाडिएका छन् जसले विश्वमा लोकतन्त्रको ठूलो नक्सा भएको एउटा प्रणालीमा संकटका काला बादल मडारिने आधार प्रदान गरेका छन् ।राजनीतिका केही प्राज्ञिक जानिफकारहरू भारतीय लोकतन्त्रका मुख्यतया तीनवटा मोडलाई इङ्गित गर्ने गर्छन् । सन् १९४७ देखि सन् १९६७ को आमचुनावसम्म काङ्ग्रेस प्रणाली, त्यसपछि १९८९ सम्मको युगान्तर र सन् १९९० पछि तीन म अर्थात् मण्डल, मन्दिर र मार्केटको नयाँ दौर । काङ्ग्रेस प्रणालीले सुकेनासग्रस्त रूपको भए पनि समाजवादी नीतिलाई अङ्गीकार गरेको थियो । तर, युगान्तर कालमा त्यो नीति लडखडाउन थाल्यो र मृत्युको मुखमा पुग्यो । यो अर्को मोड थियो जसमा काङ्ग्रेसको पतनोन्मुख कथा निहित छ । समाजवादी नीतिलाई तिलाञ्जलि दिएर मार्केट अर्थात् बजारवादको बाटो खोल्ने कामको सुरुआत काङ्ग्रेस आफैंले गरेको हो । त्यो बजारवादले अहिले मन्दिरवादीसँग एकाकार भएर भारतीय लोकतन्त्रका कैयौं सकारात्मक मूल्यहरूमाथि धावा बोलिरहेको छ । त्यहाँ अहिले धर्मनिरपेक्षता, अभिव्यक्ति स्वतन्त्रता र स्वतन्त्र प्रेसहरूले एकपछि अर्को गरी ठूलठूला धक्का र समस्या भोगिरहेका छन् ।प्रधानमन्त्री ओलीको राजनीतिक गन्तव्य दुब्लो कायामा भए पनि इतिहासमा कलङ्कित तिनै आवेशतिर लक्षित देखिन्छ । उहाँको कार्यदिशाले साठीको दशकको उत्कर्षमा भारतीय राष्ट्रिय काङ्ग्रेसमा आएको फुटअघिको दृश्यपटलाई धेरै सम्झाउँछ । एक्लै हिँड्न खोज्ने उहाँको यो सोच केही समयअघि दुर्घटनाग्रस्त भएको दल विभाजनसम्बन्धी विधेयकको आकस्मिक जन्म र मृत्युले स्पष्ट देखाउँछ । यो दुस्साहसमा उहाँले आफ्नो दलको संस्थागत जीवनलाई पूर्ण रूपमा तिलाञ्जलि दिनुभएको थियो । यस्तो कामले उहाँ अझै पनि सिङ्गो नेकपाको अध्यक्ष नभएर त्यहाँभित्रको एउटा गुटको मात्र नेता बनेको सत्यलाई साबित गर्छ ।सङ्कटतिर बढ्दै गएको आजको परिस्थितिका निम्ति प्रधानमन्त्री ओलीबाहेक नेकपाका अन्य नेता पनि थोरबहुत जिम्मेवार छन् । जसरी प्रधानमन्त्री ओली रङ्गीबिरङ्गी स्वार्थ समूह र बिचौलियाहरूको फन्दामा देखिनुभएको छ, त्यसरी नै नेकपाका अर्का अध्यक्ष प्रचण्ड अथवा वरिष्ठ नेताद्वय माधवकुमार नेपाल र झलनाथ खनाल अथवा नेता वामदेव गौतमहरूको अलग्ग आदर्श र छवि छैन । बेलाबेलामा मतमतान्तर हुँदा प्रधानमन्त्री ओलीको विपक्षमा प्रकट हुने उनीहरूका कुनै पनि अभिव्यक्तिमा न वैचारिक र नैतिक शक्ति पाइन्छ न त सही कार्यदिशा नै । लोकतन्त्रका लाभहरूलाई भागबन्डा गर्नु नै त्यहाँभित्रको द्वन्द्व र एकताको सारांश हो । त्यसबाहेक दोस्रो तहका नेताहरूको हालत पनि खासै अनुकरणीय देखिँदैन । जम्माजम्मी एकदुई नेताले सङ्कटको समाधानमा विधि र पद्धतिमा सुधार, नवउदारवादतिरको यात्रामा रोक र समाजवादोन्मुख मूलबाटोको नुस्खा ल्याए पनि त्यो विषयले दलभित्रको समग्र अवयवमा हस्तक्षेप गर्न सक्ने अवस्था छैन ।नेपालको राजनीतिक इतिहास बाङ्गाटिङ्गा बाटा र उतारचढावको योगफल हो । अग्रगमन, प्रतिगमन, स्थिरता र अस्थिरताका दृष्टिले यो लगभग फ्रान्सेली राज्यक्रान्तिलगत्तैको फ्रान्सजस्तो देखिन्छ । हुन त तत्कालीन फ्रान्स र नेपालका सामाजिक, राजनीतिक र आर्थिक विकासको इतिहास एवं भूराजनीतिक बाध्यताहरूको तुलना उपयुक्त हुन्न, तर अलगअलग कालखण्ड र अलगअलग विशेषताका भए पनि दुवै देशमा क्रान्ति र प्रतिगमनको तेलकासालाई सतहबाट हेर्दा यस्तो समानता फेला पर्छ । उदाहरणको कुरा गर्दा, २०६२६३ को परिवर्तन चानचुने थिएन । तर त्यो परिवर्तनले हाम्रा सत्र हजार सहिदहरूको रगतको सम्मान गर्न सकेन । यसको मूल कारण हो हाम्रा प्रमुख राजनीतिक पात्रहरूको बेइमानी । उनीहरूले देश र जनतालाई होइन, आफू र आफ्नो स्वार्थलाई केन्द्रमा राखे । वामदेव गौतम, नारायणकाजी श्रेष्ठजस्ता अभिनेताहरूको अनैतिक ढोकाबाट संसद् पस्न खोज्ने महत्त्वाकांक्षा र त्यसलाई अनुमोदन गर्ने समग्र दलको क्रियाकर्म यसको प्रतिनिधि उदाहरण हो ।यस्ता विकृत कर्महरूले ल्याउने असर भनेको फेरि पनि लोकतन्त्रमा सङ्कट र अस्थिरता नै हो । अब फेरि यस्तो दुर्घटना कहिले आउला, अहिले नै किटान गर्न नसकिए पनि हाम्रो राजनीतिमा जारी अव्यवस्था र दिशाहीनताको यो पटकथाले विकराल अशुभ भविष्यको सङ्केत गरेको छ ।"
संविधानका पाँच वर्ष,"संविधान जारी भएको पाँच पुगेर अब छ वर्ष टेक्दै छ ।नेपालबाट राजा, राजशाहीको अन्त्यसँगै लेखन प्रारम्भ भएको वर्तमान संविधान पाँच वर्षपूर्व २०७२ असोज ३ मा जारी भएको थियो । देशको सर्वतोमुखी उन्नति हुन नसक्नामा राजाको उपस्थिति र उनीसित आबद्ध यावत् परिपाटीको चरित्र नै एक प्रमुख कारक मानिएको थियो । मुलुकको एउटा ठूलो तप्काको सक्रियतामा त्यसैअनुसारको जनमत बनेका कारण देश गणतन्त्र भएको थियो । मुख्यतः गणतन्त्रलाई संस्थागत गर्ने तथा तत्कालीन राज्यको एकात्मक र केन्द्रीकृत संरचना बदल्ने हेतुले नयाँ संविधान लेखिएको थियो । निश्चय नै यो संविधान र यसले गरेका व्यवस्थालाई लिएर केही मानिस अझै असन्तुष्ट छन् । उनीहरू यी दुवै विषय नेपाली उत्पत्तिका होइनन् र मनका माग पनि होइनन् भन्ने गर्छन् । त्यति मात्र होइन, यिनको औचित्य र वैधानिकतामाथि नै प्रश्न गर्ने गर्छन् । प्रश्न अरू पनि उठ्ने गर्छन् तर यी दुईचाहिँ कतै स्वतःस्फूर्त, कतै नियोजित र प्रायोजित अनेक तरहले उठ्ने गरेका छन् ।लोकतन्त्रमा प्रश्न वर्जित हुँदैन । लोकतान्त्रिक पद्धतिमा सबैको प्रश्न गर्ने अधिकार सुरक्षित हुन्छ र प्रश्न उठेपछि त्यसको उत्तर दिनुपर्छ सम्बन्धितले, नेतृत्वले, राज्य सञ्चालकहरूले । मात्र भावनात्मक, लच्छेदार भाषण र प्रवचनले पुग्दैन । शब्द र व्यवहार दुवैले उठेका प्रश्नको जवाफ दिनुपर्छ ।तथापि प्रश्नहरू कतिपय जायज र कतिपय पूर्वाग्रह प्रेरित हुन्छन् । हुनु स्वाभाविक हो । पूर्वाग्रह प्रेरित हुँदैमा उत्तर दिनु हुँदैन र पर्दैन भन्ने छैन । हरेक प्रकारका प्रश्न र बहसका लागि लोकतन्त्र खुला हुन्छ, यसका मञ्चहरू खुला हुन्छन् र यो मात्र यस्तो पद्धति हो जसले आफैं आफ्नो आलोचना आमन्त्रण गर्छ, प्रश्नहरूको स्वागत गर्छ । त्यसैले गणतन्त्र र संघीयतामाथि उठाइएका प्रश्नहरूको जवाफ दिनैपर्छ । निश्चय नै, धेरैजसो प्रश्नमा कतिपयचाहिं विषयको अनभिज्ञताबाट उत्पन्न भएका हुन् भने कतिपय पूर्वाग्रहवश र पछिल्लो समयमा व्यवस्थाकै मान्यता र मर्मविपरीत काम हुँदै गएकाले समेत परिवर्तनबाट असन्तुष्टहरू सलबलाएका छन् र कुनै अदृश्य भाग्यविधाता प्रकट हुने, हुनुपर्ने कामना गरिरहेका छन् । जब परिवर्तनको मान्यता र मर्म खण्डित हुन्छ, परिवर्तनप्रति असन्तुष्ट मात्र होइन, व्यवस्थाका पक्षधर पनि छटपटाउन थाल्छन् ।जहाँसम्म गणतन्त्र स्थापनाको औचित्यमाथि शंका र यसको वैधानिकतामाथिका प्रश्न छन्, यी आफैंमा पूर्वाग्रह प्रेरित हुन् किनभने संविधानसभाको पहिलो बैठक अर्थात् २०६५ जेठ १५ मा जनप्रतिनिधिको मतदानद्वारा गणतन्त्रको घोषणा गर्दै राजा, राजशाहीलाई विधिवत् बिदा दिइएको र त्यसैबाट गणतान्त्रिक संविधानका लागि मार्गप्रशस्त भएको हो । यसर्थ संविधानमा समाविष्ट कतिपय विषयहरू जस्तै ः शासकीय स्वरूप, प्रतिनिधित्व प्रणालीमाथि प्रश्न र संशोधनको माग अनुचित नभए पनि गणतन्त्र स्थापनाको वैधानिकतामाथि प्रश्न गर्नु आफैंमा तर्कसंगत होइन । कसैकसैले भन्ने गर्छन्, तत्कालीन राजालाई अपमानजनक र अशोभनीय तरिकाले हटाइयो, जनादेशबेगरै हटाइयो, विदेशीको योजनामा हटाइयो इत्यादि । निश्चय नै यसमा विभिन्न पक्षको भूमिका रह्यो र त्यो रहनु स्वाभाविक पनि हो । तर राजा, राजशाही उनीहरूले भन्ने गरेजस्तो अपमानजनक र अशोभनीय ढंगले हटाइएको होइन ।यथार्थमा त्यसका लागि तत्कालीन राजा स्वयंले २०५९ असोज १८ र २०६१ माघ १९ जस्ता आत्मघाती कदम चालेर आफ्नो बहिर्गमनको सम्पूर्ण पूर्वाधार तयार गरेका थिए । २०५८ जेठ १९ मा राजा वीरेन्द्रको सवंश विनाशपछि राजा बनेका ज्ञानेन्द्रले लोकतान्त्रिक संस्थाको समर्थनद्वारा आफ्नो वैधता स्थापित गर्नुपर्थ्यो तर त्यसो गर्नु सट्टा उनले लोकतन्त्रमाथि नै प्रहार गरेका थिए । आफ्नो वैधता स्थापित गर्न उनी पद्धतिको सहयोगी बन्नुपर्थ्यो, तर संहारक बने । तत्कालीन विद्रोहीहरूको मूलप्रवाहीकरण र शान्ति स्थापनासँग जोडिएका प्रयत्न र प्रक्रियालाई सहज बनाउने भूमिका निर्वाह गर्नुपर्थ्यो, तर बाधक बने । फलस्वरूप उनी स्वयंसहितै राजसंस्थाकै विसर्जनमा सहायक बन्न पुगेका थिए ।यी यावत् विषयप्रसंगबाट के पुष्टि हुन्छ भने, राजसंस्थालाई अपमानजनक र अशोभनीय तरिकाले बिदा गरिएको नभएर बरु जनअधिकार अतिक्रमणजस्तो कृत्य गर्ने पात्रलाई समेत जनादेशद्वारा अत्यन्त आदरपूर्वक बिदा गरिएको हो भन्नु यथार्थसंगत हुन्छ । यसलाई यसरी पनि भन्न सकिन्छ जननिर्वाचित संस्थाद्वारा गणतन्त्रको घोषणा विधिवत् रूपमै भएको र विधिवत् गणतन्त्रको घोषणा भन्नु नै यथार्थमा राजसंस्थाको अपमानजनक र अशोभनीय बिदाइ होइन । त्यसलाई यथोचित र विधिवत् बिदाइ भनेर बुझ्नुपर्छ ।पूर्वाग्रहवश नहेर्दा यावत् परिवेश र परिस्थितिका सापेक्ष गणतन्त्र अनिवार्य बनेको थियो र हो पनि । यसलाई साकार रूप दिनु, राष्ट्र नवोदयको संवाहक बनाउनुको विकल्प थिएन र छैन । यसका लागि उनकै क्रियाकलापका कारण प्रकारान्तरमा तत्कालीन राजाले नै मार्गप्रशस्त गरेका थिए । मैले यहाँ यो विषय किन उठाएको भने, राजसंस्थाको बिदाइ र गणतन्त्र स्थापनाको तात्पर्य व्यक्तिविशेषप्रति रिसराग नभएर पूर्ववर्ती शासनको पुनरावृत्ति नहोस् भन्नलाई थियो । साथै बारम्बार राजाबाटै लोकतन्त्रको हरण भइरहेकाले त्यसको पुनरावृत्ति नहोस् भनेर गणतन्त्रलाई लोकतन्त्रको सुरक्षाकवचका रूपमा स्थापना गरिएको हो, लोकतन्त्र र राजा सँगसँगै चल्न नसक्ने रहेछन् भन्ने निष्कर्षस्वरूप ।साथै गणतन्त्र स्थापना भनेकै हुकुमी, हैकमी र ठालु प्रवृत्तिको पनि बिदाइ हो भन्ने भाव सन्निहित थियो । जसले गणतन्त्रका पक्षमा मतअभिमत जाहेर गर्ने गर्थे, तिनीहरूले गणतन्त्रमा समेत राजाशाहीकै नक्कल गरिनेछ भनेर पक्कै सोचेका थिएनन् र सोचिने कुरा पनि थिएन । तर यस गणतन्त्रकालका नेता र नेतृवृन्दले नवस्थापित प्रणालीमा आफैं राजा बन्न पुगेकोजस्तो व्यवहार गरिरहँदा राजा हटाएर पनि शासकीय प्रवृत्तिमा परिवर्तन नभएको सन्देश गएको सत्य हो । शासकीय र आलंकारिक निकायहरूमा राजाकालीन शासकीय प्रवृत्तिकै निरन्तरताको प्राकट्य भइरहेको छ । फलस्वरूप, जनस्तरमै एउटा राजाका ठाउँमा धेरै राजा पाल्नुपरेको भन्ने चर्चा हुने गरेको र गणतन्त्रप्रति असन्तुष्ट कित्ताले देख्यौ त तिम्रो गणतन्त्र भन्ने मौका पाएको छ ।मौका पाएको छ किनभने गणतन्त्र संस्थागत रूपमा प्रतिविम्बित हुने भनेको राष्ट्रपतिमा हो । तर राष्ट्रपतिलाई जनताका दिलनजिकको आफ्नै संस्था नभएर राजैजस्तै रूपमा प्रस्तुत गर्न खोजिएको छ । राष्ट्रपतिले राजाहरूले गर्ने क्रियाकलापै गर्नुपर्ने, यात्रा भ्रमण नभनेर सवारी चलाउनुपर्ने एवं दरबारिया भाषा र भावभंगिमालाई नै निरन्तरता दिइएपछि भिन्नता के, फरक के भयो त भन्ने विषय स्वतः उठेका छन् । राष्ट्रपतीय संस्थाको प्रबन्धनलाई किफायती बनाउनुपर्नेमा खर्चिलो र ऐयासीपूर्ण बनाउने उत्ताउलो कार्यकर्म गरिएको छ । जबकि नेपालमा गणतन्त्र स्थापनाको मागमा निहित तात्पर्य त्यस्तो थिएन । गणतन्त्रमै अर्का राजा, तिनका रजौटा खडा गर्नु भन्ने किमार्थ थिएन । साँच्चैचाहिँ गणतन्त्र आएपछि बन्ने राष्ट्रपतीय संस्थासम्बन्धी अवधारणा जनताका दिलनजिकै, भावनात्मक सामीप्य भएको, जनताका मन र वाणीमा आदरको केन्द्र र एकताको प्रतीक बनोस् भन्ने भावद्वारा अभिप्रेरित थियो । यहाँ संविधान र संविधान दिवसका सन्दर्भमा राष्ट्रपतिकै प्रसंग किनभने राष्ट्रपति भनेको गणतन्त्रको अनुहार देखिने ऐना हो र आलंकारिक नै सही यही ऐनामा राज्यको चरित्र प्रतिविम्बित हुन्छ ।गणतन्त्रसँगै संविधानले संस्थाबद्ध गरेको छ संघीयता । कतिपयद्वारा संघीयता पनि थोपरिएको त भनिएकै छ । त्यति मात्र होइन, विदेशीका इसारामा लादिएको भन्ने आरोपसमेत लाग्ने गरेको छ । जबकि संघीयतामा प्रवेश गर्नुपरेको कारण देशभित्र विद्यमान विविधताको व्यवस्थापन गर्दै राष्ट्रप्रति सबैको अपनत्व होस् भन्ना खातिर थियो र हो । स्वशासन सुनिश्चित होस्, प्रशासनिक विकेन्द्रीकरण हुन सकोस् र राज्य सञ्चालनमा सुगमताका साथै राज्यको सेवा र राज्य हुनाको प्रतिफल जनजनसम्म वितरण होस् भन्नलाई हो । संघीयता देश तोड्न नभएर जोड्नलाई हो । हृदय र व्यवहार दुवै जोड्नलाई हो । यो सोच हो संघीयताको, सिद्धान्त हो, दर्शन हो तर यसलाई कार्यरूपमा रूपान्तरण गर्ने भनेका त संस्थाहरूले हुन् र संस्थाहरूलाई जीवन्तता दिने भनेका प्रमुखतः राजनीतिक पात्रहरूले हुन् । राजनीतिक पात्रहरूकै नेतृत्वमा अरू निकाय सञ्चालित र व्यवस्था परिचालित हुन्छन् । संघीयता उच्चारण गर्दैमा यसले प्रतिफल दिने होइन । काम त पात्रहरू इमानदार भएर गर्ने एवं संविधानले निर्धारण गरेका संस्थाबाटै हुनुपर्छ ।शासन सञ्चालन गर्ने कुर्सीमा बसेका मान्छे इमानदार भएनन्, संस्थाहरू क्रियाशील हुन सकेनन् भनेर त्यसको दोष संघीयतालाई दिने होइन भन्नु प्राज्ञिक तर्क हो । तर दोष पाइरहेको यसैले छ र पाउँछ किनभने संघीयताको प्रभावकारिताको पुष्टि प्रवचनबाट होइन, कार्यकौशल र सम्पादनबाट हुन्छ । जनस्तरका दैनन्दिनीलाई सहज बनाउन राज्यका एकाइहरू कति सक्रिय रहे, पहिलेका तुलनामा नयाँ संरचना बनेपछि जनतालाई आपूर्ति सुनिश्चित गर्न, सेवासुविधा पुग्नपुर्याउनमा के भिन्नता आयो र जनस्तरले के यसप्रति साँच्चै अपनत्व महसुस गरे भन्नेजस्ता विषयले यसको प्रभावकारिताको मापन गर्छ । बाढी, पहिरोजस्ता प्राकृतिक विपत्तिमा एकाइहरूको भूमिका कस्तो रह्यो भन्ने विषयले निश्चय नै जनस्तरमा सन्तोषअसन्तोषको मापन गर्छ नै र स्मरण रहोस्, कोभिड१९ महामारी नियन्त्रणमा संघ र एकाइका बीच समन्वय नभएका थुप्रै घटना र प्रसंगले व्यवस्थामाथि प्रश्न गर्ने ठाउँ दिएका छन् ।गणतन्त्रको अनुहारमा जनता प्रतिविम्बित हुनुपर्छ र संघीयताले जनताको मुहार हँसिलो बनाउन सक्यो भने बल्ल जनताका प्रतिनिधिहरूद्वारा लेखिएको संविधान भन्ने कथन व्यावहारिक रूपमै सत्यसिद्ध हुन्छ । अन्यथा, जनताका प्रतिनिधिहरूद्वारा लेखिएको भन्ने कथन तथ्य भए पनि सार्थक हुँदैन र केही व्यक्तिको लहडलाई आकार दिन र उनीहरूको निहित स्वार्थमा संविधानसभाद्वारा वैधानिकताको जलप लगाइएको हो भन्ने आरोप नै नयाँ संकथन बन्न सक्छ । देशलाई त्यस्तो संकथनतर्फ जान नदिन गणतन्त्रको अनुहार परिष्कृत गर्दै संघीयतामार्फत जनआकांक्षा इमानदारीपूर्वक सम्बोधन गर्नुपर्छ, गर्न सक्नुपर्छ र यस व्यवस्थाका सञ्चालकहरूले संस्थाहरूको कार्यकौशलमै संविधानको सफलता निहित छ भन्ने मन्त्र नित्य निरन्तर मनन गर्नुपर्छ । मननसँगै उनीहरूले आफ्नै आचरण र व्यवहारद्वारा पुष्टि गर्नुपर्छ ।"
विकल्पको बहस,"निर्विकल्प विकल्पनेपालका दुई प्रमुख दल प्राविधिक रूपले मात्र होइन, दर्शनका आधारमा पनि एकअर्काका विकल्प हुन् । तर ती दलले आफूलाई अझै गणतन्त्रीकरण र नेतृत्व हस्तान्तरण गर्नु जरुरी छ । अहिले दुवै दल पुस्तान्तरणको प्रसव वेदनामा छन् । ती दलको केन्द्र भागमा रहेका नेतृत्वदायी व्यक्तिहरू उमेर, स्वास्थ्य र क्षमताका कारणसमेत अधिकतम अरू पाँच वर्ष क्रियाशील रहलान् । तत्पश्चात् प्राकृतिक रूपमै पुस्तान्तरण अनिवार्य छ ।दुई प्रमुख दलमा देखिएको अर्को प्रमुख समस्या भनेको, तिनका सबै तहका नेतृत्वलाई दलाल पुँजीवादले नराम्रोसँग गाँजेको छ । हामी अहिले सामन्तवादी राजनीतिक व्यवस्थालाई परास्त गरेर पुँजीवादको शैशवावस्थामै छौं । पुरानो मानसिकताको उपजस्वरूप यस बेला पुँजीवादले नातापाता र आसेपासेलाई संरक्षण गर्छ । अलि वयस्क हुँदै गएपछि पुँजीवादले क्षमता र योग्यतालाई हेर्नु अनिवार्य छ । किनकि त्यस बेला उसले प्रतिस्पर्धाका आधारमा टिक्नुपर्ने बाध्यता हुन्छ । राजनीतिमा पनि योग्य र चरित्रवान् व्यक्तिहरू मात्र टिक्ने नयाँ गुणको विकास हुन्छ । युरोप वा अमेरिका वा अन्य विकसित मुलुकको प्रजातन्त्र प्राप्तिपछिको पचासौं वर्ष हाम्रोभन्दा पनि खराब थियो । यसर्थ हामी आत्तिइहाल्नुपर्ने अवस्थाचाहिँ छैन । तर यही रूपमा दलाल पुँजीवादसँग गठजोड गरेर यी दलहरूलाई टिक्न र चल्नबाट हरहालतमा रोक्नुपर्छ । कम्तीमा वैध आम्दानी नभएका नेताको सम्पत्तिको स्रोत खोज्ने, उत्पादनसँग नजोडिएका नेताकार्यकर्तालाई जिम्मेवारी नदिने, श्रमबिनाको पुँजी आर्जन गर्नेलाई प्रोत्साहन गर्नेहरूलाई पार्टी संयन्त्रबाटै निगरानी र कारबाही गर्ने, संविधानद्वारा स्थापित निगरानी संयन्त्रहरू (अदालत, अख्तियार, लोकसेवा आयोग) लाई राजनीतिक भर्ती केन्द्र नबनाउने, दलमा सदस्यता र अवसरको वितरणमा निश्चित मापदण्ड बनाउने अनि अन्तरपार्टी लोकतन्त्र वा जनवादमा सम्झौता नगर्ने हो भने दुई पुराना दल प्रभावकारी नै रहिरहनेछन् । जति निराशा र आक्रोश व्यक्त गरे पनि अहिलेको निर्विकल्प विकल्प यही हो ।"
"चुनावको होइन, पुस्ताको चिन्ता","नेपालको प्रजातान्त्रिक आन्दोलनका एक योद्धा गणेशमान सिंह त्यस्तो संघर्षशील नेता हुनुहुन्थ्यो, जसको इतिहास पढ्दा आजको पुस्ताले नेपालको नागरिक हुनुमा गौरव गर्छ । उहाँले प्रजातन्त्रका लागि १९९७ सालदेखि निरन्तर संघर्ष गर्नुभयो । १५१६ वर्ष निरन्तर जेल जीवन व्यतीत गर्नुभएका उहाँ धेरै वर्ष निर्वासनमा बसेर संघर्षमा होमिनुभयो । धेरैले उहाँलाई प्रधानमन्त्री पद त्याग गरेकामा त्यागी नेताका रूपमा सम्झन्छन् भने कतिपयले पीडा सहन सक्ने नेताका रूपमा । उहाँले धेरै दिन अनशन बस्न सक्ने रेकर्ड पनि राख्नुभएको थियो । २००७ सालको क्रान्तिताका उहाँ राणा शासकहरूबाट जोगिन वनकालीको जंगलमा २१ दिनसम्म भोकै लुक्नुभएको थियो । त्यस्तै, एक हजार कोर्रा खाएर पनि चुप बस्न सक्नुभएको थियो उहाँ ।यस्तो बहादुरी र निडरताको उच्च मूल्यांकन गर्दै गणेशमान सिंहलाई मिडिया, लेखक, नागरिक समाज र राजनीतिक वर्गले वीर गणेशमान, लौह पुरुष, सर्वमान्य नेता, सर्वोच्च नेता, प्रजातन्त्रका पिता जस्ता उहाँको योग्यता र चरित्र सुहाउँदा उपमाहरूले सम्बोधन गर्ने गरेका छन् । त्यसो भए गणेशमान सिंहबारे जान्नका लागि उपर्युक्त विषय मात्र पर्याप्त हुन् त ? अवश्य होइनन् । उहाँको राजनीतिक चरित्रका अझै धेरै पक्षबारे नयाँ पुस्ता जानकार छैन । गणेशमान सिंहले नेपाली राजनीतिमा कहिल्यै कुखुराको जस्तो छाती देखाउनुभएन । उहाँले ठूलो छाती देखाएका कारण २०४२ सालको सत्याग्रह र २०४६ सालको जनआन्दोलनमा कम्युनिस्टहरूले पनि भाग लिएका थिए । त्यति मात्र होइन, तितरबितर भएका नेपाली कम्युनिस्टहरूलाई उहाँले नै वाममोर्चामा रूपान्तरित हुन प्रोत्साहन गर्नुभएको थियो । त्यसरी एक हुने वामपन्थीहरूले आफ्नो पार्टी नेपाली कांग्रेसलाई नै चुनौती दिन सक्छन् भनेर उहाँले चिन्ता गर्नुभएन । यही कारण कम्युनिस्टहरू प्रजातान्त्रिक संघर्षमा पहिलोपटक नेपाली कांग्रेसलाई गाली नगरीकन सामेल भएका थिए । कम्युनिस्टहरूका लागि त्यो नै एउटा राजनीतिक अमृत साबित भएको छ, आजको दिनसम्म । नत्र दुनियाँमा अन्यत्रका कम्युनिस्टहरूले प्रजातन्त्रका लागि लडेको दाबी गर्ने अवसर विरलै पाउँछन् । नेपालमा कम्युनिस्टहरूले त्यो गौरव गर्न पाइरहेका छन् ब्यालेटबाट सत्तामा पुगेर, त्यसलाई उनीहरूले चाहे बहुदलीय जनवाद नै किन नभनून् ।गणेशमान सिंह अरूका कमजोरी, विशेषता र महत्त्व पनि बुझ्ने गर्नुहुन्थ्यो । उहाँले जसरी कम्युनिस्टहरूलाई महत्त्व दिएर प्रजातान्त्रिक आन्दोलनमा भाग लिन उक्साउनुभयो, त्यसरी नै अरू नेतालाई पनि निराश नहुन निरन्तर प्रेरित गरिरहनुहुन्थ्यो । बौद्धिक व्यक्तित्व एवं नेपाली कांग्रेसका नेता प्रदीप गिरिले हालै एक अन्तर्वार्तामा भन्नुभएको छ, गणेशमानजीले मेरो काका रुद्रप्रसाद गिरिलाई लेखेको एउटा पत्रमा लेख्नुभएको छ गिरिजी, यो डिल्लीरमण रेग्मीले बीपीलाई धेरै दुःख दियो भने, उहाँलाई भारतका ठूलाबडा नेताहरूले राजदूत बन्न भनिरहेका छन्, उहाँ राजदूत बनेर लन्डन गइदिन बेर छैन । त्यसैले हामीले बीपीलाई फकाईफुल्याई हाम्रो नेता बनाइराख्नुपर्छ ।गणेशमान सिंह दूरदर्शी हुनुहुन्थ्यो । त्यही क्षमताका कारण उहाँले नेपाली कांग्रेसलाई संघर्षशील र गतिशील मात्रै होइन, जीवन्त पार्टीका रूपमा स्थापित गर्न सफलता पाउनुभयो । उहाँकै दूरदृृृष्टिका कारण नेपाली कांग्रेसले पहिलो संसदीय चुनावमा दुईतिहाइ बहुमत ल्याउन सकेको थियो । तर, कांग्रेस सभापति बीपी कोइरालाले प्रधानमन्त्री भएर लोकप्रिय शासन चलाइरहेकै बेला राजा महेन्द्रले प्रजातन्त्रको हत्या गरिदिए । बीपीको निधनपछि नेपाली कांग्रेसको कमान्ड गणेशमान सिंहले सम्हाल्नुभयो र त्यसको सातआठ वर्षमा राजा महेन्द्रले खोसेको जनताको नासो प्रजातन्त्र जनतालाई नै फिर्ता गर्न सफल हुनुभयो ।गणेशमान सिंह सच्चा सोसल डेमोक्र्याट हुनुहुन्थ्यो । उहाँ विशेष गरेर पिछडिएका वर्गबारे नेपाली कांग्रेसको सरकारले निरन्तर आवाज उठाउनुपर्नेमा जोड दिनुहुन्थ्यो । पिछडिएका जनतालाई टेवा पुग्ने गरी जातीय र क्षेत्रीय सन्तुलन मिलाएर ती सबैलाई देश विकासमा सक्रिय रूपमा सहभागी गराई सम्मानित जीवन बाँच्न पाउने अवस्था आउन सके मात्र प्रजातन्त्रको सुन्दरता झल्किने धारणा उहाँको थियो । देशमा जातीय सन्तुलन हुनुपर्छ भनी वकालत गर्ने उहाँ पहिलो राजनेता हुनुहुन्थ्यो, जसले देखाएको बाटामा नहिँडी अहिलेका नेताहरूलाई सुखै भएन । साँचो अर्थमा उहाँ अर्को चुनावको चिन्ता गर्ने होइन, अर्को पुस्ताको चिन्ता गर्ने राजनेता हुनुहुन्थ्यो । गणेशमान सिंहले जातीय सन्तुलनको कुरा ल्याउँदा केही अवसरवादी बौद्धिक, पत्रकार, लेखक र तथाकथित नागरिक समाजका स्वघोषित केही व्यक्तिले ब्राह्मणवादविरुद्ध गणेशमानको जेहाद भनेर सम्पूर्ण नेपालीलाई राष्ट्रिय एकताको सूत्रमा बाँध्ने उहाँको राष्ट्रवादी भावनामाथि प्रहार गरेका थिए । त्यो प्रकरणमा नेपाली कांग्रेसका केही मानिसको योग्यता देखेर उहाँ निकै दुःखी बन्नुभएको थियो । उहाँ भन्नुहुन्थ्यो, प्रजातन्त्र बलियो हुन समाजवादले काम गर्न पाउनुपर्छ । तर, देशमा समाजवाद आउनका लागि सबै जातजातिको सांस्कृतिक पहिचानसहित दलित, मजदुर, किसान, मधेसी, जनजाति र महिलासमेतको समान सहभागिता हुनुपर्छ ।उहाँको निरन्तर एउटै अडान थियो समाजलाई सन्तुलनमा ल्याउन आर्थिक क्रान्ति हुनुपर्छ । उहाँले सोचेको आर्थिक क्रान्तिको अपेक्षित व्याख्या अझैसम्म कसैले गरेको छैन । हुन त म न अर्थविद् हुँ न त राजनीतिज्ञ, तैपनि उहाँकी छोरी भई निकटमा बस्ने मौका पाएको नाताले त्यसबारे केही भन्नु सान्दर्भिक सम्झेकी छु । आर्थिक उदारीकरणको नीतिलाई अगाडि बढाउँदा, निजीकरणमा जाँदा जनताको सामाजिक सुरक्षालाई ध्यान दिनुपर्नेमा उहाँ स्पष्ट हुनुहुन्थ्यो । निजीकरण विकसित देशको मोडलमा अन्धाधुन्ध होइन, विभिन्न चरणमा गरिनुपर्ने धारणा उहाँको थियो । अन्धाधुन्ध निजीकरणबाट केही सीमित वर्ग छोडी कमजोर तप्काले त्यसको फाइदा नपाउने चिन्ता उहाँमा थियो । धेरै चरणमा गरिने निजीकरण र वितरण प्रणालीको सन्तुलनको फाइदा सबै वर्गले पाउन सक्छन् र पिछडिएकाहरूले पनि आफ्नो जीवनमा परिवर्तन महसुस गर्नेछन् भन्ने उहाँंको मनसाय थियो । जुन बेला सबै वर्गको अनुहार हँसिलो हुनेछ त्यो बेला नेपाल पनि सुन्दर बन्नेछ भन्ने उहाँको सदाशय थियो । पुँजीका लागि हाम्रो देशलाई प्रकृतिले दिएका उपहार नदीनालाबाट उत्पादन हुने जलविद्युत्लाई समान रूपमा वितरण गरिनुपर्छ । त्यसलाई सबै राजनीतिक पार्टर्हीरूको सहमति र समझदारीमा एवं सामूहिक प्रतिबद्धताका साथ प्रयोग गरिनुपर्छ । हाम्रोजस्तो देशमा जलविद्युत्ले कृषि क्रान्तिका लागि पनि ठूलो योगदान दिन्छ, सानो औद्योगिक क्रान्तिमा र राष्ट्रिय स्वाभिमानलाई उचो पार्न सहयोग पुग्छ । त्यसले पर्यटन उद्योगलाई समेत योगदान दिन्छ । मैले बुझेको उहाँको आर्थिक नीति यही नै हो ।आज उहाँको २३ औं स्मृति दिवस । यस दिन उहाँसमेत अनगिन्ती प्रजातान्त्रिक योद्धाहरूलाई स्मरण गरौं । आजको दिनले नेपाली जनतालाई प्रजातन्त्रको रक्षा गर्न सक्ने आत्मबल निरन्तर दिइरहोस् ।"
ईयू र आफ्नै दलको चेपुवामा जोन्सन,"ब्रेक्जिट मुद्दामा बेलायत र ईयूबीच सम्बन्ध चिसिइरहेका बेला देशभित्रै बेलायती प्रधानमन्त्री बोरिस जोन्सन आफ्नै पार्टीको समेत चेपुवामा परेका छन् । बेलायतले युरोपेली संघबाट बाहिरिन गत जनवरीमा आफैंले गरेको सम्झौता प्रतिकूल हुने गरी नयाँ विधेयक ल्याउने सरकारी कदमको बेलायतका जीवित सबै ५ जना भूतपूर्व प्रधानमन्त्रीहरूले समेत आलोचना गरेका छन् । सरकारको त्यस्तो कदमको आलोचना गर्ने डेभिड क्यामरुन बेलायतका पाँचौं पूर्वप्रधानमन्त्री हुन् । बीबीसीका अनुसार यसअघि बेलायती पूर्वप्रधानमन्त्रीहरू सत्तारूढ कन्जरभेटिभ दलकी टेरेजा मे र सर जोन मेजर एवं विपक्षी दल लेबरका टोनी ब्लेयर तथा गोर्डन ब्राउनले पनि विधेयकको निन्दा गरेका छन् । क्यामरुनले केही उपाय नभएपछि मात्र अन्तर्राष्ट्रिय सन्धि भंग गर्ने कुरा सोच्न सकिने बताएका छन् ।त्यसका साथै जोन्सनको कदमप्रति सत्तारूढ पार्टीकै ब्रेक्जिट पक्षधर कैयौं सांसदहरू पनि रुष्ट छन् । पूर्वमहान्यायाधिवक्ता जेफ्री कोक्सले विधेयकले बेलायतको अन्तर्राष्ट्रिय प्रतिष्ठामा क्षति पुर्याएको भन्दै यस्तो अवस्थामा प्रधानमन्त्री जोन्सनलाई समर्थन गर्न नसकिने बताएका छन् । उक्त विषयलाई लिएर सरकारका एक जना कानुनी सल्लाहकार स्कटल्यान्डका महाधिवक्ता लर्ड किनले आफ्नो पदबाट राजीनामा दिएका छन् । फ्रिडम अफ रिलिजन अर बिलिफ सम्बन्धी प्रधानमन्त्रीका विशेष दूत टोरी सांसद रेमन चिस्थीले पनि राजीनामा दिएका छन् । आफू सधैं कानुनी शासनको सम्मान गर्ने भन्दै उनले विधेयकको पक्षमा मत दिँदा यसको मूल्य मान्यताविरुद्ध हुने बताएका छन् ।प्रधानमन्त्री कार्यालयले युरोपेली संघबाट बेलायत बाहिरिने विषयमा पारित सम्झौताका केही बुँदा निष्क्रिय पार्ने सरकारी योजनासँग सहमत नरहेका सत्तारूढ टोरी पार्टीका केही सांसदहरूसँग एउटा सहमतिमा पुगेको छ । प्रधानमन्त्री जोन्सन आन्तरिक बजारसम्बन्धी विधेयकलाई संशोधन गर्नुअघि सांसदहरूबाट त्यसमाथि मतदान गराउन सहमत भएका छन् । तर प्रमुख विपक्षी दल लेबरले बेलायत सरकारले विगतमा आफैंले गरेको सम्झौता उल्लंघन गर्न लागेको आरोप लगाएको छ । युरोपेली संघबाट बेलायत बाहिरिने सम्झौतामा उत्तरी आयरल्यान्डसँगको व्यापारमा युरोपेली संघको नियम लागू हुने उल्लेख छ । तर, बेलायत सरकारले अहिले त्यो प्रावधान बदल्न चाहिरहेको छ । बेलायत आाफैंले अन्तर्राष्ट्रिय कानुनविपरीत भन्ने स्विकारेको आन्तरिक बजार विधेयक संसद्मा लगेपछि युरोपेली संघले यदि ब्रिटेनले यो महिनाको अन्त्यसम्ममा विधेयकमा रहेका विवादास्पद बुँदा नहटाए कानुनी कारबाही गर्ने चेतावनी दिइसकेको छ । तर, बेलायती प्रधानमन्त्रीको कार्यालयले भने आन्तरिक बजार विधेयक देशका लागि कानुनको महत्त्वपूर्ण अंश भएको दाबी गर्दै आएको छ । विधेयकले अन्तर्राष्ट्रिय कानुन उल्लंघन हुन सक्ने भए पनि उत्तरी आयरल्यान्डबाट बेलायतका अन्य भागमा समानको सहज आपूर्तिका लागि यो महत्त्वपूर्ण हुने जिकिर सरकारको छ । प्रधानमन्त्री जोन्सनका प्रवक्ताले प्रस्तावित विधेयकले महत्त्वपूर्ण कानुनी सुरक्षा अवलम्बन गरेको बताउँदै यसबाट सरकारले बेलायतको आन्तरिक बजारको अखण्डता सुनिश्चित गर्न आवश्यक कदम चाल्न सक्ने बताएका छन् । बेलायती संसद्मा उक्त विधेयक पारित भए पनि यसका अरू चरण झन् बढी कठिन हुन सक्छन् । विशेष गरी विधेयक बहसका लागि हाउस अफ लर्ड्ससमक्ष पुगेपछि यो झन् जटिल बन्ने बताइएको छ ।अन्तर्राष्ट्रिय कानुनका ज्ञाता एवं बेलायतको लिड्स विश्वविद्यालयका प्राध्यापक डा सूर्य सुवेदीको बुझाइमा अहिले ब्रेक्जिटसम्बन्धी विवाद अन्तर्राष्ट्रिय कानुनी प्रश्न मात्र नभई बेलायतको राष्ट्रिय र प्रादेशिक क्षेत्रीय अखण्डता जस्तो महत्त्वपूर्ण विषयसँग पनि सम्बन्धित छ । ईयूले बेलायतलाई वार्ताका क्रममा कठोर र अस्वाभाविक माग तेर्स्याएको सुवेदी बताउँछन् । बेलायतजस्तो कानुनबमोजिम शासनको सूत्रधार र अन्तर्राष्ट्रिय कानुनको हिमायती मुलुकले पनि राष्ट्रको क्षेत्रीय अखण्डता कायम राख्न विभिन्न विकल्प सोचेको छ, उनले भने, अहिलेको विवाद तिनै विकल्पमध्येको एक अन्तर्राष्ट्रिय कानुनी प्रश्नमा केन्द्रित छ । युनिभर्सिटी कलेज लन्डनका सहप्राध्यापक डा तेजेन्द्र फेराली बेलायत सरकारको वार्ता रणनीति मान्छन् पछिल्लो घटनाक्रम । बेलायतले पटकपटक बिनाव्यापार सम्झौता हामी बाहिरिन्छौं भनिरहँदा उसले ईयूलाई पेलेर जान खोजेको देखिन्छ, फेराली भन्छन्, तर दुवै पक्ष अन्तिममा मिल्नुको विकल्प छैन । कोभिड१९ महामारीले विश्व अर्थतन्त्र संकटोन्मुख हुँदा आपसी समझदारीको बढी खाँचो छ । मानव अधिकारकर्मी एवं अन्तर्राष्ट्रिय कानुनका जानकार डा कृष्ण उपाध्याय बेलायतको आर्थिक सीमानाको रक्षा गर्ने भन्दै ल्याइएको विधेयकले संयुक्त अधिराज्यको वर्तमान सरकारका दुइटा पक्ष उजागर गरेको बताउँछन् । बेलायत सरकारले यो विधेयक ल्याएर आफैंले हस्ताक्षर गरेको सम्झौता उल्लंघन गरेको उनको भनाइ छ । अमेरिका, बेलायतलगायत केही मुलुकले अहिले अन्तर्राष्ट्रिय कानुन र सम्झौता राष्ट्रिय स्वार्थ का कारणले गरिरहेका उपाध्यायको बुझाइ छ ।"
चुनावी फाइदाका लागि गोर्खाल्यान्ड मुद्दा उठाएको आरोप,"दार्जिलिङको मुख्य दल गोर्खा जनमुक्ति मोर्चाले भारतको मेघालय राज्यका मुख्यमन्त्री कनराड के साङ्माले चुनावी फाइदाका लागि गोर्खाल्यान्डको मुद्दा उठाएको आरोप लगाएको छ । मुख्यमन्त्री साङ्माले दार्जिलिङमा छुट्टै गोर्खाल्यान्ड राज्य गठनका लागि प्रक्रिया सुरु गर्न माग गर्दै बुधबार केन्द्रीय गृहमन्त्री अमित शाहलाई पत्राचार गरेका थिए । जुन राज्यमा गोर्खा नै प्रताडित छन्, जुन राज्यमा गोर्खालाई दोस्रो नागरिकको दर्जा दिइएको छ, त्यही राज्यका मुख्यमन्त्रीले छुट्टै गोर्खाल्यान्ड राज्यको माग गर्नुको के अर्थ ? मोर्चाले भनेको छ । उत्तर बंगाल नेसनल पिपल्स पार्टी (एनपीपी) प्रति गोर्खाहरूलाई आकर्षित गराउन साङ्माले त्यस्तो चाल चलेको मोर्चाको आरोप छ । साङ्माले उत्तर बंगालमा दल विस्तार गर्न प्रतिनिधिहरूसमेत नियुक्त गरिसकेका छन् । मोर्चाका प्रवक्ता केशवराज पोखरेलले मेघालयमा गोर्खाहरू पीडित रहेका आरोपसमेत लगाएका छन् । मेघालय सरकारले त्यहाँका गोर्खाहरूलाई दोस्रो दर्जाको नागरिकको रूपमा हेर्ने गर्छ । त्यहाँ आजसम्म पनि गोर्खाहरूले जग्गाजमिन किन्न सक्दैनन्, पोखरेलले भने, मेघालयमा आफ्नो पिताको जमिन छोराको नाममा समेत हस्तान्तरण हुँदैन । यसबाहेक मेघालयमा गोर्खाहरूलाई सरकारी नोकरी गर्ने अधिकारसमेत छैन ।विभिन्न राजनीतिक दाउपेच अनि कानुनहरू लगाएर मेघालयबाट गोर्खाहरूलाई खेद्ने षड्यन्त्र अझै पनि उत्तिकै रहेको पोखरेलको दाबी छ । साङ्माको पत्राचारप्रति सन्देह व्यक्त गर्दै पोखरेलले उनकै पार्टी एनपीपीले नै मेघालयका गोर्खाहरूमाथि थिचोमिचो गरिरहेको दाबी गरे । मुख्यमन्त्री कनराडकै पिता पीए साङ्माले आफू मुख्यमन्त्री छँदा १९८० को दशकमा लाखौं गोर्खाहरूलाई मेघालयबाट लखेटेका हुन्, पोखरेलले भने, त्यतिबेला आधा बाटोमा ज्यान गुमाएका गोर्खाको दाहसंस्कारसमेत गर्न दिइएको थिएन । उक्त ज्यादतीका कारण नै गोर्खाको हक अधिकारका लागि दार्जिलिङबाट सुवास घिसिङले गोर्खाल्यान्ड आन्दोलन सुरु गरेको पोखरेलले बताए । मेघालयमा गोर्खाहरूमाथि भएको अत्याचारले नै गोर्खाहरूको छातीमा गोर्खाल्यान्डको आगो सल्किएको हो, पोखरेलले भने, मुख्यमन्त्री साङ्माले साँच्चै गोर्खाहरूको हित चाहन्छन् भने पहिले मेघालयका गोर्खाहरूलाई सम्मानको साथ बाँच्ने अधिकार प्रदान गर्नुपर्छ ।"
अफगानिस्तानमा सैनिक र तालिवानबीच झडप,"काबुल (एजेन्सी) अफगानिस्तानको पूर्वी नान्गाहर र पश्चिमी बाग्गिस प्रान्तमा बुधबार रातको समयमा भएका झडपमा कम्तीमा २३ सैनिक र ३१ लडाकुको मृत्यु भएको छ । घटनामा दर्जनौं तालिवान लडाकुहरू घाइते भएका छन् ।अफगानिस्तानमा शान्ति स्थापनाका लागि सरकारी तथा तालिवान प्रतिनिधिहरूबीच कतारको राजधानी दोहामा वार्ता भइरहेका बेला दुवै पक्षबीच ठूलो भिडन्त भएको हो । प्रान्तीय सरकारका प्रवक्ता अत्ताउल्लाह खोगियानीले दिएको जानकारीअनुसार नान्गाहर प्रान्तमा २० सैनिक र २९ तालिवान लडाकुको मृत्यु भएको छ । घटनामा कम्तीमा १५ सैनिक र २० लडाकु घाइते छन् ।पश्चिमी बग्गिस प्रान्तमा कादिसको जिल्ला प्रशासन कार्यालयमा हमला गर्ने आक्रमणकारीविरुद्ध सुरक्षा फौजले गरेको कारबाहीमा ३ जना सैनिक र २ जना विद्रोहीको मृत्यु भएको थियो । घटनामा ६ सैनिक र ५ विद्रोही घाइते भएका छन् । जिल्ला प्रमुख हैदर सरिफीले सिन्ह्वासँग भने, प्रशासन कार्यालयलाई लडाकु समूहले कब्जा गर्न खोजेपछि सुरक्षा कार्यालयमा तैनाथ सैनिक तथा प्रहरीले जवाफी कारबाही चलाएका हुन् । भिडन्तका क्रममा जिल्ला कार्यालय भवनका केही भाग र एउटा सशस्त्र सेनाको गाडीमा विद्रोहीले आगो लगाएको जनाइएको छ ।"
सवारी खुले पनि छैनन् यात्रु,"लामो दूरीका सवारी ६ महिनापछि सञ्चालनमा आए पनि बिहीबार यात्रुको चहलपहल त्यति देखिएन । गोंगबुस्थित नयाँ बसपार्क यो दिन सुनसान जस्तै बन्यो । यहाँ गाडी कम थिए । यात्रुको चाप पनि खासै थिएन । कोभिड१९ का कारण चैत ११ देखि लकडाउन भएपछि प्रायः यात्रु बस उपत्यकाबाहिर नै रोकिएका थिए । पहिलो दिन बिहीबार कुल सिट क्षमताको आधा मात्र यात्रु राखेर गाडी पठाइएको नयाँ बसपार्क सञ्चालन गर्दै आएको ल्होत्से बहुउद्देश्यीय प्रालिका महाप्रबन्धक सुनील कुँवरले जानकारी दिए । नयाँ बसपार्कबाट पहिलो दिन १५ वटा गाडी मात्र छुटे, उनले भने, पूर्वका गाडी पूर्वमै र पश्चिमका गाडी उतै रहेकाले पुरानो अवस्थामा पुग्न अझै एकदुई दिन लाग्छ । पहिला सामान्य अवस्था हुँदा दैनिक ४ सयदेखि ६ सयसम्म गाडी छुट्थे । अहिले सबै गाडी बाहिर छन् । गाडी बिस्तारै भित्रिँदै जान्छन्, कुँवरले भने, कोभिडको जोखिम कम गर्न कम्प्युटर प्रणालीमार्फत टिकट बिक्री थालेका छौं । यसका लागि यात्रुले भौतिक दूरी कायम गरेर लाइन बस्नुपर्नेछ । यात्रुको संख्या बढेपछि टोकनको व्यवस्था गरिनेछ । अब सधैंका लागि कम्प्युटर प्रणाली सुरु गरिएको उनले बताए । कोभिडको जोखिम कहिलेसम्म कायम रहन्छ थाहा छैन, उनले भने, त्यसैले अब चाँडै नै अनलाइनमार्फत टिकट बुकिङ गर्ने व्यवस्था गर्दै छौं, यसबारे सबै यातायात व्यवसायीसँग छलफल भइरहेको छ । दसैंपछि अनलाइनबाट सेवा दिने तयारी भइरहेको उनको भनाइ छ ।पहिलो दिन सबै गाडी सेनिटाइज गरेर पठाइएको छ । खासै यात्रु भएनन्, भोलिपर्सिका लागि टिकट सोध्न पनि एकदुई जना मात्र यात्रु आए, उनले भने, सुरुमा गाडी ५ गते खुल्छ भन्ने कुरा आयो, पछि १ गते खुलेकाले टिकट बुक गर्नेहरू कम भएका हुन् । उनका अनुसार बिस्तारै गाडीको संख्या बढ्दै जानेछ । कोरोनाको जोखिम दिन प्रतिदिन बढ्दै गएकाले यात्रु अझै गाडी चढ्न डराइरहेका छन् ।देशभर विश्वकर्मा पूजा गरेर सवारी सञ्चालनमा ल्याइएको नेपाल यातायात व्यवसायी राष्ट्रिय महासंघका महासचिव सरोज सिटौलाले जानकारी दिए । जहाँ प्रारम्भिक रूपमा मात्र सञ्चालनमा आएका छन्, त्यहाँ पनि बिस्तारै संख्या बढ्दै जानेछ, उनले भने । लामो दूरीका गाडी काठमाडौंमा कम थिए । धेरै गाडी बाहिरै छन्, उनले भने, पहिला यताबाट जाने र उताबाट आउने हुन्छ, त्यसपछि बिस्तारै भित्रिने र बाहिरिने सवारीको संख्या बढ्छ । पहिलो दिन करिब २० प्रतिशत गाडी मात्र सञ्चालनमा आएको उनको भनाइ छ । यात्रु पनि पर्ख र हेरको अवस्थामा छन्, त्यसैले चहलपहल कम रह्यो, उनले भने, गाडी खुलेकै दिन विश्वकर्मा पूजा भनेर पनि यात्रु कम निस्किए । पहिलो दिन यात्रुको भीडभाड नदेखिएको महानगरीय ट्राफिक प्रहरी महाशाखा प्रमुख एसएसपी भीमप्रसाद ढकालले बताए । बिहीबार साँझसम्म ७९ वटा यात्रुबस काठमाडौं भित्रिए । र, ५६ वटा बाहिरिए । पहिलो दिन स्वास्थ्य मापदण्ड पूरा गरेरै गाडी चलाएको पाइयो, उनले भने । सरकारले आवश्यक स्वास्थ्य मापदण्ड अपनाएर छोटा, मध्यम र लामा दूरीका सवारी असोज १ बाट सञ्चालन गर्न दिएको हो । यसरी सञ्चालनमा आएका बसले सरकारले तोकेको भाडादरमा ५० प्रतिशत बढी रकम लिन पाउनेछन् । साथै कुल सिट संख्याको आधा मात्र यात्रु बोक्न पाउनेछन् । यातायात व्यवसायीले स्वास्थ्य मापदण्ड अनिवार्य पालना गर्नुपर्नेछ । स्वास्थ्य मन्त्रालयको हेल्थ प्रोटोकललाई कडाइका साथ पालना गर्ने गरी व्यवसायीले आफ्ना सवारी चलाउनेछन् । देशभर करिब साढे ३ लाख गाडी सञ्चालनमा छन् ।"
रूपन्देहीमा चल्दै चलेनन्,"हामी स्थानीय प्रशासनको निर्णय कुर्दै छौं, उनले भने, निर्णय हुनासाथ सवारी चलाउन व्यवसायी तयारी छन् । लामो दूरीका सवारीसाधन भने शुक्रबारबाट चल्ने उनले जानकारी दिए । लामो समय बन्द रहेका सवारीसाधन व्यवसायीले बिहीबार विश्वकर्मा पूजाकै अवसरमा सरसफाइ र मर्मत गरिरहेका छन् । यसअघि बस मर्मतका लागि ग्यारेज पनि लकडाउनकै कारण बन्द थिए । बुटवलको मैनाबगरमा रहेको अटो व्यवसाय क्षेत्र मंगलबारदेखि पूर्ण रूपमा खुलेको छ । ग्यारेज ढिला खोलिएकाले बस मर्मतमा समय लागेको व्यवसायी विष्णु खनालले बताए ।"
सेवा प्रदायकको स्वार्थमा जरिवाना २५ मा झारियो,"उल्लिखित विनियम १० र ११ (३) मा उल्लेख भएको जरिवानासम्बन्धी व्यवस्था फौजदारी कानुनको उल्लंघनबाट उत्पन्न हुने परिणामका रूपमा दिइने सजाय नभई रकम जम्मा गर्न विलम्ब गर्ने सेवा प्रदायक संस्थालाई विलम्ब गरेबापत लगाइएको थप दस्तुर वा विलम्ब शुल्क मात्र देखिएकाले, सर्वोच्चको फैसलामा भनिएको छ, निवेदकको मागबमोजिमको आदेश जारी हुने अवस्था भएन । प्रस्तुत रिट निवेदन खारेज हुने ठहर्छ ।जरिवाना कम गर्ने निर्णय प्राधिकरण स्वयंले सर्वोच्च अदालतमा दिएको लिखित जवाफविपरीत पनि छ । विनियमावलीको जरिवाना बढी भएको भन्दै परेको उक्त मुद्दाका लागि लिखित जवाफ दिने क्रममा प्राधिकरणले रकम अड्काएर व्यापारमा लगाउने बदनियतसाथ अदालतमा आएको आरोप लगाएको थियो । रिट निवेदकबाट अनुमतिपत्र प्राप्त गरी सेवा प्रदान गरेबापत ग्राहकबाट शुल्क उठाएपछि आफूले समेत त्यस्तो शुल्क तिर्ने बुझाउने र कानुन पालना गर्नुपर्ने दायित्वबाट भाग्न उम्कन पाउने गरी संवैधानिक व्यवस्थाले समेत कुनै पनि उन्मुक्ति प्रदान गरेको छैन, प्राधिकरणले अदालतमा दिएको लिखित जवाफमा भनिएको छ, त्यस्तो दायित्वबाट उन्मुक्ति पाउन तिर्नु बुझाउनुपर्ने दायित्वबाट रकम अड्काएर व्यापारमा लगाउने बदनियतसाथ अदालतमा आएकाले रिट निवेदन खारेजभागी छ ।प्राधिकरण आफैंले कम जरिवाना राखे सेवा प्रदायकले रकम अड्काएर व्यापार व्यवसायमा लगाउने गरेको भन्दै अदालतलाई जवाफ लेखेको भए पनि अहिले आएर सेवा प्रदायकलाई त्यस्तै अवसर प्रदान गर्न विनियमावलीमा रहेको जरिवानासम्बन्धी प्रावधान सच्याएको हो ।सेवाप्रदायकहरूले तिर्नुपर्ने रोयल्टी र फ्रिक्वेन्सी दस्तुर तिर्न ढिलाइ हुँदा मासिक २ प्रतिशत मात्रै जरिवाना तिर्नुपर्ने व्यवस्था रहेकाले त्यसैअनुसार समायोजन गर्न जरिवाना घटाइएको प्राधिकरणका प्रवक्ता मीनप्रसाद अर्यालले बताए । यो विनियमावली प्राधिकरणले बनाएको हो । विनियमावली संशोधनको अधिकार पनि प्राधिकरणलाई छ । सोही अधिकारअनुसार प्राधिकरणले जरिवाना घटाएको उनले दाबी गरे ।"
असोजभित्र स्थिर ब्याजदर तोक्न राष्ट्र बैंकको निर्देशन,"काठमाडौं (कास) घर, गाडीलगायत आवधिक प्रकृतिका कर्जामा बैंक तथा वित्तीय संस्थाले यही असोजभित्रै स्थिर ब्याजदर तोक्नुपर्ने भएको छ । एकीकृत निर्देशिकाको व्यवस्था भन्दै पहिलो चरणका लागि स्थिर ब्याजदर निर्धारण तथा प्रसारण गर्न राष्ट्र बैंकले निर्देशन दिएको छ । यसअघिको निर्देशनकै आधारमा केही बैंक तथा वित्तीय संस्थाले स्थिर दर प्रकाशन गरिसकेका छन् । कर्जा अवधिभर परिर्वतन नहुने गरी तोकिने स्थिर ब्याजदर पहिलो पटकमा लागि ०७७ असोज मसान्तभित्र निर्धारण तथा प्रकाशन गर्नुपर्ने बेहोरा सम्बन्धित सबैका लागि जानकारी गराइन्छ, निर्देशनमा भनिएको छ । भुक्तानी अवधि एक वर्षभन्दा बढी भएका व्यक्तिगत आवधिक कर्जा (घर, गाडीलगायत) मा बैंक तथा वित्तीय संस्थाले स्थिर ब्याजदर लागू गर्नुपर्नेछ । अब त्यस्ता कर्जामा सुरुमा कर्जा लिँदा तय भएको ब्याजदरमा परिवर्तन गर्न पाइनेछैन । एक वर्षभन्दा बढी भुक्तानी अवधि भएका व्यक्तिगत आवधिक कर्जाको ब्याजदर परिवर्तन नहुने गरी स्थिर ब्याजदर कायम गर्नुपर्नेछ, निर्देशनमा उल्लेख छ, यस प्रयोजनका लागि इजाजतपत्र प्राप्त संस्थाले एक वर्षभन्दा बढी भुक्तानी अवधि भएका प्रत्येक व्यक्तिगत आवधिक कर्जाको ब्याजदर भुक्तानी अवधिभर परिवर्तन नहुने गरी स्थिर ब्याजदर निर्धारण गर्नुपर्नेछ । तर ग्राहक स्वयंले इजाजतपत्र प्राप्त संस्थाको आधार दर परिवर्तन हुँदा परिवर्तन हुने परिवर्तनीय ब्याजदरमा कर्जा लिन चाहे ग्राहकको अनुरोधमा परिवर्तनीय ब्याजदर कायम गर्न पाउनेछन् । यसरी तोकिएको स्थिर ब्याजदर बैंकले ६६ महिनामा मात्र परिवर्तन गर्न प्रकाशित गर्नुपर्नेछ । यो व्यवस्था व्यक्तिको नाममा प्रवाह भएकाहुने घर कर्जा, गाडी कर्जालगायत मासिक वा कुनै पनि आवधिक किस्तामा भुक्तानी हुने गरी प्रवाह गरिएकाहुने एक वर्षभन्दा बढी भुक्तानी अवधि भएका कर्जामा लागू हुने राष्ट्र बैंकको निर्देशन छ ।"
एलपी ग्यास सिलिन्डरको धरौटी २१००,"खाना पकाउने एलपी ग्यास सिलिन्डरको धरौटी रकम अब २१ सय रुपैयाँ भएको छ । सिलिन्डरको मूल्यमा एकरूपता ल्याउन नेपाल एलपी ग्यास उद्योग संघले असोज २ देखि उक्त मूल्य निर्धारण गरेको हो । हाल मुलुकभर ५८ ग्यास उद्योग छन् । ती उद्योगको सिलिन्डर मूल्य रकम फरकफरक छ । डिलरले २४ सयदेखि ३ हजार रुपैयाँसम्ममा बिक्री गर्दै आएको संघका अध्यक्ष गोकुल भण्डारीले जानकारी दिए । सिलिन्डरको धरौटी रकममा भइरहेको अन्योल चिर्न २१ सय रुपैयाँ निर्धारण गरिएको उनले बताए । सिलिन्डरको मूल्य (धरौटी मूल्य) फरकफरक हुँदा अभावका बेला सर्वसाधारण ठगिँदै आएका थिए, उनले भने, अब बजार व्यवस्थित हुन्छ । सिलिन्डर बिक्री गर्दा धरौटी रकम २१ सयभन्दा बढी लिए कारबाही हुन्छ । गुणस्तर तथा नापतौल विभाग र वाणिज्य, आपूर्ति तथा उपभोक्ता हित संरक्षण विभागसँग छलफल गरेरै धरौटी रकम निर्धारण गरिएको भण्डारीले बताए । नेपाल आयल निगमले १४ किलो ग्यासको मूल्य १३ सय ७५ रुपैयाँ तोकेको छ । अब ग्याससहितको सिलिन्डर किन्दा ३४ सय ७५ रुपैयाँ पर्छ । यसअघि मूल्यमा मनोमानी थियो । सर्वसाधारणले यसअघि ४ हजारदेखि ४५ सय रुपैयाँसम्ममा खरिद गर्ने गरेका थिए, भण्डारीले भने, अब रेटभन्दा बढी लिए कारबाही हुन्छ । बढी मूल्यमा बिक्री गरे डिलर खारेजीदेखि थप कारबाहीका लागि सरकारलाई आग्रह गरिने उनले जनाए । संघले पहिलो चरणमा वाग्मती प्रदेशमा यो नयाँ नियम लागू गर्ने भएको छ । त्यसपछि क्रमशः नेपालभर कार्यान्वयन गरिने संघका निवर्तमान अध्यक्ष शिवप्रसाद घिमिरेले बताए । बजार व्यवस्थित बनाउन एउटै सिलिन्डरमा ३ सय रुपैयाँ घाटा खाएर मूल्य तोकिएको उनको दाबी छ । संघले निर्धारण गरेको २१ सय रुपैयाँ परल मूल्य पनि होइन, एउटै सिलिन्डरमा ३ सय रुपैयाँ घाटा छ । धरौटी रकममा एकरूपता हुँदा सर्वसाधारणसँगै उद्योगी व्यवसायीलाई पनि सहज हुन्छ, घिमिरेले भने, वाग्मती प्रदेशपछि चरणबद्ध रूपमा नेपालभर नै लागू गर्छौं । ५८ ग्यास उद्योगीमध्ये २९ वटा वाग्मतीमा छन् । ती ग्यास उद्योगले उपत्यकालाई केन्द्रित गरी मार्केटिङ गरिरहेका छन् । सिलिन्डरको मूल्यसँगै बिल पनि अनिवार्य गरिएको छ । यसले पनि धरौटी फिर्ता गर्न सहज हुने संघले जनाएको छ । ग्यास सिलिन्डर खरिद (धरौटी) गर्दा रसिद नलिएका उद्योगको जवाफदेहिता नहुने संघले जारी गरेको विज्ञप्तिमा जनाइएको छ । भनिएको छ, उपभोक्ताले सिलिन्डर खरिद गर्दा अनिवार्य रूपमा सम्बन्धित उद्योगको धरौटी रसिद बिक्रेता (डिलर) मार्फत लिन अनुरोध छ । रसिद नलिएका सिलिन्डरको दायित्व उद्योगले नलिने जानकारी गराइन्छ । कुनै उद्योगकार्यालय बन्द भए वा उपभोक्ता बसाइँ सराइ गरे सिलिन्डरको धरौटी रकम फिर्ता हुने अध्यक्ष भण्डारीले बताए । तर त्यसका लागि रसिद अनिवार्य चाहिन्छ । रसिदबिना उद्योग जवाफदेही हुन्न, उनले भने । ग्यास उद्योगीकै आपसी प्रतिस्पर्धामा सिलिन्डरको मूल्य मनलाग्दी भएको ग्यास बिक्रेता महासंघ नेपालका वरिष्ठ उपाध्यक्ष चन्द्र थापाले बताए । अहिले कतिपय कम्पनीले सिलिन्डर फिर्ता लिँदैनन् । जसका कारण सर्वसाधारणको घरमा सिलिन्डर डम्प भएको उनको भनाइ छ । सिलिन्डरको मूल्य तोक्नु आवश्यक भए पनि धरौटी रकम अझै केही कम भए राम्रो हुने उनले बताए । उपभोक्ताले ग्यास प्रयोग गर्न नचाहेको अवस्थामा सजिलैसँग धरौटी फिर्ता पाउनुपर्ने उनको भनाइ छ । यस क्षेत्रलाई व्यवस्थित गर्न डिलर प्रमाणीकरणमा पनि जोड दिनुपर्ने उनले बताए । संघका अनुसार मुलुकभर करिब ४ हजार डिलर छन् । तर ती डिलर प्रमाणीकरणबिनै सञ्चालनमा छन् । प्रमाणीकरण भए अनुगमन गर्न सजिलो हुने अध्यक्ष भण्डारीको भनाइ छ । प्रमाणीकरण भए डिलरको संख्या कति छ, कुनकुन क्षेत्रमा छन् भन्ने अवस्था थाहा हुन्छ, सरकारलाई अनुगमन गर्न पनि सजिलो हुन्छ, उनले भने, थप व्यवस्थित बनाउन प्रमाणीकरणमा जानैपर्छ । यसमा संघले पनि सहयोग गर्छ । यसअघि वाणिज्य विभागले ग्यास डिलर प्रमाणीकरण सुरु गरेको थियो । यसका लागि विभागले पटकपटक सूचना प्रकाशन गरे पनि अधिकाश बिक्रेताले प्रमाणीकरण गर्न चाहेनन् ।"
कोरोना बिमा मापदण्डविरुद्ध सर्वोच्चमा मुद्दा,"कोरोना बिमा मापदण्डविरुद्ध सर्वोच्च अदालतमा मुद्दा परेको छ । प्रधानमन्त्री तथा मन्त्रिपरिषद्को कार्यालय, अर्थ मन्त्रालय र बिमा समितिलाई विपक्षी बनाएर परेको रिटमा सर्वोच्चले असोज ८ मा छलफल गर्दै छ । अधिवक्ताद्वय भाइराजा राई र दावा तामाङले रिट दायर गरेका हुन् । कोरोना बिमाका नाममा बिमा कम्पनीले शुल्क (प्रिमियम) संकलन गर्ने तर १ अर्ब रुपैयाँभन्दा बढी दायित्व बिमा कम्पनीले व्यहोर्नु नपर्ने व्यवस्था उचित नभएको भन्दै रिट परेको हो । यसकारण बिमा समिति र सरकारले लिनुपर्ने बिमाको आर्थिक दायित्व उत्प्रेषणको आदेशले बदर गर्न रिटमा माग गरिएको छ । कोरोना बिमा मापदण्ड०७७ लाई परिमार्जन गरी बिमाको सम्पूर्ण दायित्व बिमक कम्पनी, नेपाल पुनर्बिमा कम्पनी र बिमक महाविपत्ति पुलबाट व्यहोर्ने गरी परमादेश जारी गरी पाऊँ, रिटमा भनिएको छ । यो रिट किनारा नलाग्दासम्मका लागि बिमा समिति र सरकारले व्यहोर्नुपर्ने कोरोना बिमा रकमको दायित्व यथास्थितिमा राख्न भन्दै अन्तरिम आदेश जारी गर्न पनि माग गरिएको छ ।गत वैशाख ७ देखि ल्याइएको कोरोना बिमा मापदण्डमा जेठ २२ मा परिमार्जन गरी दायित्व बाँडफाँट गरिएको हो । बिमा गर्ने धेरै भएपछि त्यसको दायित्व बहन गर्न नसक्ने भन्दै बिमा कम्पनीले बिमालेख बिक्री रोकेका थिए । त्यसपछि सरकार, बिमा समिति र पुनर्बिमा कम्पनीले आपसमा सहमति गरी दायित्य बाँडफाँट गरेका थिए । जसअनुसार कोरोना बिमामा परेका दाबीमध्ये पहिलो १० हजार जनाको दाबी भुक्तानी बिमा कम्पनीले नै भुक्तान गर्नेछन् । त्यसपछिको थप १० हजार दाबी भुक्तानी नेपाल पुनर्बिमा कम्पनीले, थप ५ हजार दाबी भुक्तानी बिमा कम्पनीहरूको महाविपत्ति कोषबाट व्यहोरिनेछ । उल्लिखित २५ हजारपछिको थप १० हजार दाबी भुक्तानी बिमा समितिले व्यहोर्नेछ । त्यसभन्दा माथिको दाबी भुक्तानीबापतको सबै दायित्व (रकम) सरकारले व्यहोर्ने सहमति भएको छ । यही व्यवस्था कोरोना मापदण्डमा पनि उल्लेख छ । मापदण्डअनुसार सरकार र बिमा समितिले व्यहोर्नुपर्ने दायित्व बदर गर्न माग गर्दै रिट परेको हो ।बिमा समितिले भने सो मापदण्ड फेरि परिमार्जन गरी गत भदौ २८ देखि विगतमा बिमालेख प्रतिव्यक्ति एक लाख र ५० हजार रुपैयाँ बिमांक भएको बिमालेख बन्द गरेको छ । नयाँ व्यवस्थामा कम्पनीले एक लाख रुपैयाँको मात्र बिमालेख जारी गरेका छन् । एक लाख रुपैयाँ बिमांक भए पनि बिमित संक्रमित भई घरमै आइसोलेसनमा बसेको अवस्थामा २५ हजार र अस्पतालमा उपचार गराएको अवस्थामा औषधोपचार खर्चका आधारमा बढीमा ७५ हजार रुपैयाँसम्म मात्र दाबी भुक्तानी पाउने व्यवस्था छ । गत भदौ २८ अघि बिमा गरेका बिमितले भने बिमालेखमा तोकिएकै सुविधा पाउने बिमा समितिले जनाएको छ ।"
सेयर बजारको आकार २१ खर्ब,"काठमाडौं (कास) सेयर बजारको आकार (कुल बजार पुँजीकरण) बिहीबार झन्डै २१ खर्ब रुपैयाँ पुगेको छ । यो दिन नेप्से करिब ३१ अंकले बढेको छ । यो वृद्धिसँगै समग्र नेप्से परिसूचक १ हजार ५ सय ७२१८ बिन्दुमा उक्लेको छ भने कुल बजार पुँजीकरण २० खर्ब ९० अर्ब २० करोड रुपैयाँ छ । यसअघि ०७३ साउन १२ मा कुल बजार पुँजीकरण २० खर्ब ७० अर्ब ९९ करोड रुपैयाँ थियो । बजार पुँजीकरण हालसम्मकै उच्च भए पनि समग्र नेप्से भने हालसम्मकै उच्च विन्दुभन्दा अझै ३ सय ९ अंकले कम हो । ०७३ साउनमै नेप्से हालसम्मकै उच्च १ हजार ८ सय ८१ बिन्दुमा पुगेको थियो । यस्तै बिहीबार ५३ हजार २ सय ४० वटा कारोबार भएको छ । यो पनि हालसम्मकै उच्च हो । यसअघि दैनिक ५२ हजार हाराहारीमा कारोबार भएको थियो । यो दिन १ सय ९१ कम्पनीका १ करोड ३२ लाख १६ हजार कित्ता सेयर किनबेच भए । सो दिन व्यापार भएको सेयर संख्या पनि दैनिक कारोबारमा हालसम्मकै उच्च भएको नेप्सेले जनाएको छ । अघिल्लो दिनको तुलनामा बिहीबार नेप्से परिसूचक २ प्रतिशत बढेको छ । सो दिन ३ अर्ब ७२ करोड रुपैयाँ बराबरको सेयर कारोबार भएको छ । अघिल्लो दिनको तुलनामा कारोबार रकम पनि बढी हो । सो दिन निर्जीवन बिमा समूहबाहेकका सबै परिसूचक बढे । यस दिन होटल, जलविद्युत् र वित्त समूहको सेयरप्रति लगानीकर्ताको आकर्षण उच्च देखिएको छ । होटल समूहको परिसूचक ९३७, जलविद्युत् समूहको ७३६ र वित्त समूहको ६१३ प्रतिशत बढ्यो । बैंकिङ समूहको २३ व्यापारिकको ०६५, विकास बैंकको ३७३, उत्पादन तथा प्रशोधन समूहको ०४४, अन्यको ०८६ र लघुवित्तको ०४७ प्रतिशतले सकारात्मक रहे ।"
डिजेल र मट्टीतेलको मूल्य घट्यो,काठमाडौ (कास) नेपाल आयल निगमले डिजेल र मट्टीतेलको मूल्यमा प्रतिलिटर १ रुपैयाँ घटाएको छ । इन्डियन आयल कर्पोरेसनले सेप्टेम्बर १६ मा पठाएको मूल्यअनुसार डिजेल र मट्टीतेलको मूल्य घटेको निगमले जनाएको छ । नयाँ मूल्य बुधबार राति १२ बजेदेखि लागू भएको निगमका प्रवक्ता विनीतमणि उपाध्यायले जानकारी दिए ।
"सामसङको जोड्दै खुसी, सजाऔं जिन्दगी योजना","काठमाडौं (कास) इलेक्ट्रोनिक्स ब्रान्ड सामसङले नजिकिँदै गरेका चाडपर्वलाई लक्ष्य गरी जोड्दै खुसी, सजाऔं जिन्दगी अफर ल्याएको छ । कम्पनीले आफ्ना उत्पादन ग्राहकसम्म पुर्याउन यो योजना ल्याएको हो । योजनाअनुसार कम्पनीका उत्पादनमा ३५ प्रतिशतसम्मको छुट प्राप्त गर्न सकिन्छ । यो छुट सामसङको टेलिभिजन, रेफ्रिजेरेटर र वासिङ मेसिनको खरिदमा पाइने कम्पनीले जनाएको छ । यो योजना असोज १ देखि कात्तिक ३० गतेसम्म रहनेछ ।"
बीएस ६ केटीएमको अपग्रेड नयाँ मोडल,"काठमाडौं (कास) मोटरसाइकल ब्रान्ड केटीएमले आफ्नो उत्पादन बीएस ६ को मोडल २०२० रेन्ज लन्च गर्ने घोषणा गरेको छ । २०२० केटीएम २०० ड्युक अपग्रेड गर्दा १२९० सुपर ड्युकबाट प्रेरित भएको कम्पनीले जनाएको छ । हलुका स्प्लिट ट्रेलिस फ्रेम, ट्यांक र हेडल्याम्पका साथ यसको अपग्रेड गरिएको छ । यसमा अल्ट्रा कम्प्याक्ट, लिक्विडकुल्ड, डीओएचसी र ४भल्भ इन्जिन छ । साथै १०२ लिटरबाट बढाएर १३५ लिटर फ्युल क्षमता विकास गरिएको छ । २०२० केटीएम ३९० ड्युकको ८ लाख ४९ हजार ९ सय रुपैयाँ मूल्य रहेको कम्पनीले जनाएको छ । यो सिल्भर मेटालिक र सेरेमिक ह्वाइट गरी दुई रङमा उपलब्ध हुने कम्पनीले जानकारी दिएको छ ।"
रेनो क्विडको बिक्री सुरु,"भैरहवा (कास) रेनल्ड कम्पनीको भैरहवाका लागि आधिकारिक बिक्रेता भैरहवा अटो कम्पनीले रेनो २०२० क्विड गाडीको बिक्री थालेको छ । उत्पादन भएको लामो समय भए पनि कोभिड१९ को विश्वव्यापी संक्रमण र आर्थिक मन्दीका कारण यसलाई बजारमा ल्याउन नसकिएको भैरहवा अटो कम्पनीका सञ्चालक सुन्दर पाठकले बताए । क्विड गाडी एक हजार सीसीको रहेको र यसमा ३ सिलिन्डर, बीएस ६ पेट्रोल इन्जिन भएको कम्पनीले जनाएको छ । गाडीको ग्राउन्ड क्लिरेन्स १ सय ८४ एमएस छ । यसको मूल्य २४ लाख ९९ हजार रुपैयाँ छ ।"
रेनो क्विडको बिक्री सुरु,"भैरहवा (कास) रेनल्ड कम्पनीको भैरहवाका लागि आधिकारिक बिक्रेता भैरहवा अटो कम्पनीले रेनो २०२० क्विड गाडीको बिक्री थालेको छ । उत्पादन भएको लामो समय भए पनि कोभिड१९ को विश्वव्यापी संक्रमण र आर्थिक मन्दीका कारण यसलाई बजारमा ल्याउन नसकिएको भैरहवा अटो कम्पनीका सञ्चालक सुन्दर पाठकले बताए । क्विड गाडी एक हजार सीसीको रहेको र यसमा ३ सिलिन्डर, बीएस ६ पेट्रोल इन्जिन भएको कम्पनीले जनाएको छ । गाडीको ग्राउन्ड क्लिरेन्स १ सय ८४ एमएस छ । यसको मूल्य २४ लाख ९९ हजार रुपैयाँ छ ।"
सीजीको दसैं अफरमा ३० प्रतिशत छुट,"काठमाडौं (कास) इलेक्ट्रोनिक्स ब्रान्ड सीजीले नजिकिँदै गरेका चाडपर्वका लागि कुशल स्वास्थ्य असल पर्व अफर ल्याएको छ । यो योजनाअनुसार सीजीले आफ्ना ग्राहकलाई कम्पनीका कुनै पनि घरायसी सामग्रीको खरिदमा ३० प्रतिशतसम्मको नगद छुटका साथै हात खाली नजाने पक्का उपहार दिने जनाएको छ । त्यस्तै साइड बाई साइड मल्टिडोर रेफ्रिजेरेटर, फ्रन्ट लोड वासिङ मेसिनमा पिजनको मिक्चर र डबल डोर रेफ्रिजेरेटरमा ३ लिटरको भिन्टेज प्रेसर कुकरका साथै उपहार छन् ।"
ताप्लेजुङ र कोहलपुरमा सानिमाका शाखा,"काठमाडौं (कास) सानिमा बैंकले ताप्लेजुङ र कोहलपुरमा नयाँ शाखा सञ्चालनमा ल्याएको छ । बैंकले ताप्लेजुङको फुङलिङ नगरपालिका५ र बाँके, कोहलपुर नगरपालिका११ मा नयाँ शाखा सञ्चालनमा ल्याएको हो । यी शाखा सञ्चालनपछि त्यस क्षेत्रका स्थानीयलाई बैंकिङ सेवामा सुविधा पुग्ने बैंकको विश्वास छ ।"
ओप्पोको वार्षिकोत्सव,"काठमाडौं (कास) ओप्पोले स्थापनाको १६औं वार्षिकोत्सव मनाएको छ । यो अवधिसम्म कम्पनीले विशेष उचाइ हासिल गरेको ओप्पोका सहसंस्थापक तथा प्रमुख कार्यकारी अधिकृत टोन चनले बताए । ओप्पोको यो यात्रामा साथ दिई सफल बनाउने उपभोक्ता, पार्टनर र कर्मचारीप्रति कृतज्ञ छौं, उनले भने । ओप्पोले फाइभजी, एआई, इमेजिङ र भोक फ्ल्यास चार्जिङ तथा कन्जुमर टेक्नोलोजीका क्षेत्रमा सफलता प्राप्त गरेको कम्पनीले बताएको छ । साथै आफ्ना उत्पादनलाई अगस्टमा नयाँ पुस्ताको हाइब्रिड जुम प्रविधि सार्वजनिक गर्दै तस्बिरको गुणस्तरलाई नयाँ उचाइ प्रदान गरेको जनाएको छ ।"
काम खोज्दै तनावग्रस्त लद्दाखमा नेपाली,"भारत र चीनबीचको सीमा विवादका कारण जम्मुकश्मीरको लद्दाख तनावग्रस्त क्षेत्र मानिन्छ । पछिल्लो समय त्यहाँ दुई देशका सैनिकबीच भिडन्त भएको खबर पनि आउने गरेको छ । तर, कामको खोजीमा त्यही तनावग्रस्त क्षेत्रमा पुग्ने नेपालीहरूको संख्या भने बढिरहेको छ । कैलालीको गौरीफन्टा नाकामा बुधबार १५१६ जना युवाको समूह सीमा पार गर्ने क्रममा थियो । उनीहरू कामको खोजीमा लद्दाख जाँदै थिए । भारतको सीमा सडक निर्माण कम्पनीका प्रतिनिधि गाडी लिएरै सीमाक्षेत्रमा पुगेको उनीहरूले बताए । भारतचीन सीमामा सडक निर्माण र त्यहा तैनाथ भारतीय सेनाका लागि रासनलगायतका सामान बोक्ने भरियाको काम गर्न नेपालीहरू लद्दाख जान लागेका हुन । यतिबेला भारत सरकारले लद्दाखसँग जोडिएको चीनको सीमासम्म सडक निर्माणलाई तीव्र पारेको छ । चार महिनायता चीनसँगको सीमा तनाव बढेपछि भारतले लद्दाख सीमाक्षेत्रमा ठूला संख्यामा सेना परिचालन गरेको छ । भारतीय सेना १५ हजार फिटभन्दा अग्ला पहाडी क्षेत्रमा तैनाथ गरिएका छन् ।भारतका अन्य ठाउँभन्दा लद्दाख क्षेत्रमा सडक निर्माण वा सेनाको बन्दोबस्तीका सामान बोक्न राम्रो आम्दानी हुने भएकाले त्यतै जान लागेको कैलालीको टीकापुरका जगत चौधरीले बताए । लद्दाखका अग्ला पहाडमा हिउँ पर्न सुरु भइसकेको छ, चौधरीले भने, हिउँदमा पनि बोर्डरमा सडक निर्माणको काम चलिरहने भएकाले त्यहाॅ जति पनि मजदुर चाहिएको छ । उनका अनुसार मौसमी कठिनाइ र भरियाको काम भारतीय मजदुरले नसक्ने भएकाले नेपाली कामदारको माग बढेको छ । पैसा राम्रो पाएपछि नेपाली जुनसुकै कठिन काम पनि गर्न मञ्जुर हुन्छन्, उनले भने, पाकिस्तान बोर्डर कश्मीरसँगै चीनसँगको सीमाक्षेत्र लेह र लद्दाखलगायतका ठाउँमा पहिलादेखि नैं नेपाली कामदारहरू विभिन्न खाले कामका लागि पुग्ने गरेका छन् ।चौधरी उताबाट मजदुर खोज्न केही दिन अघि मात्रै टीकापुरस्थित घर फर्केका हुन् । आफ्नै आग्रहमा ३५ जना नेपाली मजदुर लद्दाख पुगिसकेको उनले बताए ।उनका अनुसार कञ्चनपुरको गड्डाचौकी, कैलालीको गौरीफन्टा र बाँकेको रुपैडिया नाकाबाट ठेकेदार कम्पनीले ५ सयभन्दा बढी नेपाली लद्दाख लगिसकेको छ । भदौ २६ गते रोल्पाका १२ जना नेपाली भारत पाकिस्तान सीमाको अर्को तनावग्रस्त क्षेत्र कारगिलमा गएका थिए । भारतका अन्य सहरमा होटल र चौकीदारीमा अहिले काम पाउन मुस्किल भएकाले जोखिम मोलेर तनावग्रस्त क्षेत्रमै जान लागेको रोल्पाकै दिलबहादुर घर्तीले बताए । घरमा खाली बसेर के गर्ने ? उनले भने, यतिबेला भारतका अन्य सहरमा होटल कलकारखाना र चौकीदार जस्तो काम पनि कमैं पाइन्छ । त्यसैले जोखिम मोलेर उतै जान लागेका हौं । टीकापुरका हर्कबहादुर परियारलगायतको २५ जनाको समूह भारतको अल्मोडा चौखुट्टेमा सडक निर्माणकै कामका लागि जान लागेका थिए । हर्कबहादुरले स्वदेशमा कुनै पनि खालको रोजगारी नपाएर भारत जानुपर्ने बाध्यता रहेको बताए । सरकारलाई भनिदिनु हामी कामको खोजीमा भारत पस्यौं, भोकैं मर्न घरमा धेरै बस्न सकेनौं, भारत उत्तराखण्डको गडवाल जान लागेका बर्दिया बबईका अर्जुन नेपालीले भने । उनले भारतको कठिन भूगोल र मौसममा काम गर्नु रहर नभएर बाध्यता भएको बताए ।गौरीफन्टा नाकामा खटिएका सशस्त्र प्रहरी निरीक्षक राजेन्द्र कुँवरका अनुसार भदौ १० यता बिहीबार बिहानसम्म ९ हजार ६ सय १७ नेपाली कामको खोजीमा भारत पसेका छन् । हिमाचल, पन्जाब कश्मीर, पाकिस्तान बोर्डर कारगिल र उत्तरप्रदेशमा खेतीपातीका लागि जानेको सख्या धेरै रहेको उनले बताए ।"
सिलखाना मास्न रातारात काम,"काठमाडौं (कास) सर्वोच्च अदालतले ऐतिहासिक सिलखाना मासेर कुनै पनि संरचना नबनाउन दिएको अन्तरिम आदेशको अवज्ञा गर्दै काठमाडौं महानगरपालिकाले रातिसमेत काम गराइरहेको छ । सिलखाना मासेर पार्क बनाउन लागेपछि त्यसलाई रोक्न माग गर्दै सर्वोच्च अदालतमा परेको रिटको सुनुवाइ गर्दै न्यायाधीश सुष्मालता माथेमाको एकल इजलासले कुनै पनि किसिमको निर्माण कार्य गरी स्वरूप बिगार्ने र भग्नावशेष हटाउने कार्य नगर्ननगरी सुरक्षित राख्न अन्तरिम आदेश दिएको थियो । अदालतले काम रोकेर १५ दिनभित्रमा जवाफ दिन विपक्षीलाई म्यादसमेत दिएको थियो । म्याद दिएको समयसम्म संरचना बनाइसक्ने गरी महानगर अघि बढिरहेको रिट निवेदक सञ्जय अधिकारीले बताए । सर्वोच्च अदालतबाट आदेश जारी भई म्याद तामेली भएपछि समेत अटेरी गरेर रातारात सिलखाना मासिँदै छ, उनले भने ।राष्ट्रिय विभूति भीमसेन थापाको समयको अर्थात् दुई सय वर्षअघिको सिलखानामा मासेर काठमाडौं महानगरपालिकाले पार्क बनाउन लागेको हो । काठमाडौं लगटोलस्थित सिलखाना महानगरपालिकाले दुई वर्षअघि नै भत्काएको थियो । त्यसलाई भत्काएर पुनर्निर्माण गर्न पुरातत्त्व विभागले नक्सासमेत बनाएर महानगरलाई दिएको थियो । महानगरले भने पुरातत्त्व विभागको नक्सालाई बेवास्ता गरेर पार्क बनाउन सुरु गरेको थियो । प्राचीन स्मारक संरक्षण ऐनअनुसार ऐतिहासिक सम्पदा संरक्षण गर्नुपर्नेमा उल्टै मास्न लागेको भन्दै वरिष्ठ अधिवक्ता प्रकाशमणि शर्मा, भीमसेन थापा स्मृति प्रतिष्ठानका कोषाध्यक्ष सुशील विक्रम थापा, कानुनका विद्यार्थी सञ्जय अधिकारीले सर्वोच्चमा रिट दर्ता गरेका थिए । साढे तीनतले सिलखाना भवन ०७२ सालको भुइँचालोले सामान्य क्षति पुर्याएको थियो । प्रबलीकरण गरेर जोगाउन सकिने सम्पदा भत्काएको भन्दै महानगरको चौतर्फी विरोध हुँदै आएको थियो । सिलखाना भएको क्षेत्रमा पार्क, पोखरी, सभाहललगायत निर्माण भइरहेको छ । सर्वोच्चले जग जोगाउनु मात्र भनेको हो, काम रोक्नु भनेको होइन, महानगरका प्रवक्ता ईश्वरमान डंगोलले भने, पार्क बनाउने काम रोक्न जरुरी छैन ।"
सतर्क नभए दसैंमा झन् जोखिम,"सरकारले सार्वजनिक यातायात र व्यापार व्यवसायमा लगाएको अधिकांश प्रतिबन्ध फुकुवा गर्यो । सीसीएमसीमा बसेर हेर्दा कोरोना संक्रमण नियन्त्रणमा आजसम्म हासिल गरिएका मुख्य उपलब्धि के हुन् ?संक्रमणको संख्या पहिलाभन्दा बढेको छ । संक्रमण नियन्त्रण गर्न बीचमा केही समय लकडाउन र निषेधाज्ञा जारी भयो । पहिलेदेखि नै खुला राखिराखेको भए योभन्दा बढी मृत्यु हुन सक्थ्यो भन्ने हाम्रो अनुमान हो । देशभरि स्वाब संकलन केन्द्रको विस्तार यही बीचमा भयो । उपचारका निम्ति सामान बीचमा केही समय अभाव भए पनि अहिले त्यस्तो अवस्था छैन ।धेरैजसो आदेश फुकुवा भएसँगै संक्रमण नियन्त्रणमा सीसीएमसीका प्राथमिकता पनि अब बदलिन्छन् ? अबका दिनमा संक्रमण कसरी देखिन्छ भन्नेबारे अध्ययन त हामीले गरिराख्छौं । थप जटिलतातर्फ गयो भने फेरि ब्रेक लगाउनुपर्ने हुन सक्छ । स्वास्थ्य मन्त्रालयले विज्ञसँग बसेर तथ्यांक विश्लेषण गरेपछि केही निर्णय लेला । भोलि अरू जिल्ला खुल्ने तर काठमाडौं नखुल्ने पनि हुन सक्छ । लामो द्रूीका यातायातलाई हाईवेमा गुड्न दिने तर बीचमा कतै रोक्न नदिने व्यवस्था हुन सक्छ अथवा निषेध गरिएका जिल्लामा यात्रु लैजान नपाइने खालको नियम पनि बन्न सक्छ । स्थिति विश्लेषण गर्दै अगाडि बढ्नुपर्ने अवस्था आउन सक्छ । हामीले केकेमा सतर्कता अपनाउँदै अगाडि बढ्नुपर्छ ? स्वास्थ्य मन्त्रालयले भनेकै कुरा हुन् । एसएमएस अर्थात् सेनिटाइजर प्रयोग गर्ने वा हात धुने, मास्क लगाउने र सामाजिक द्रूी कायम गर्ने व्यवहार अपनाउनुपर्यो । अर्को भनेको तीनवटा भ अर्थात् भीडभाडमा नजाने, भेन्टिलेसन नभएको कोठामा धेरैबेर नबस्ने र भौतिक द्रूी कायम गर्ने भनिएको छ । सीसीएमसीले देखेका आसन्न जोखिम केके हुन् ?जोखिमहरू स्थान विशेषमा फरक हुने देखिन्छ । भारतमा संक्रमणको दर धेरै बढेको हुनाले उताबाट आउने मानिसलाई नियन्त्रण गर्ने भन्ने छ । बोर्डर क्षेत्रमा होल्ड गराएर, उनीहरूको पीसीआर परीक्षणपछि मात्रै गन्तव्यमा जान दिने भन्ने कुरा छ । त्यसलाई प्रभावकारी ढंगले व्यवस्थापन गर्नुपर्ने देखिन्छ । खुला नाका भएकाले मानिस छिरिरहेका छन् भनिन्छ । त्यसलाई नियन्त्रण गर्न सशस्त्र प्रहरीले मात्रै सकेन भने नाकामा गाउँपालिकाहरूले पनि समन्वयको भ्मूिका गर्नुपर्ने हुन्छ । भारतबाट आउनेहरू जोखिमको मुख्य स्रोत हुन सक्छन् । दसैंमा ब्ढूापाकासँग टीका थाप्ने चलन छ । टीका लगाउने अभ्यासले पनि जोखिम बढाउने देखिन्छ । चाडबाडका बेला बाहिर रहेका परिवारका सदस्य र आफन्त पनि घरमा पुग्छन् । यसले संक्रमण बढाउन सक्छ ।त्यसलाई कसरी नियन्त्रण गर्ने भन्ने हाम्रो सचेतनामा भर पर्छ । पछिल्ला दिन राजधानीमा संक्रमण व्यापक भएको देखिन्छ । यसलाई कसरी हेर्नुभएको छ ?उपत्यकाको हकमा इपिडिमियोलोजी तथा रोग नियन्त्रण महाशाखाले कन्ट्याक्ट ट्रेसिङ गर्ने भनिरहेको छ । स्वास्थ्य मन्त्रालयले थोरै मोडालिटी चेन्ज गरेको हुनाले यसबारे मन्त्रालयमा नै सोध्नुपर्ला । लक्षण भयो भने मात्रै परीक्षण गर्ने र निजी खर्चमा पीसीआर गर्नेजस्ता प्रोटोकलका विषय स्वास्थ्य मन्त्रालयले बनाएको छ । त्यो कुन योजनाअनुसार कसरी भनिएको हो, जानकारी भएन ।अहिले सीसीएमसीले के काम गरिरहेको छ त ? सीसीएमसीले सबै काम गर्दैन तर सबै कुरा हेर्छ र संयोजनको काम गर्छ । सबै मन्त्री सम्मिलित निर्देशक समितिको बैठकमा तथ्यांक विश्लेषण गरेर देखिएका कुरा बताउँछौं । त्यसैका आधारमा केही गर्नुपर्ने भए मन्त्रिपरिषद्बाट निर्णय गर्ने अहिलेको अभ्यास हो । सीसीएमसी सोझै अपरेसनमा गएको छ । हामीले ठ्याक्कै यही गर्ने भन्नेमा छैनौं । अहिले कहाँकहाँ बिरामीको स्थिति कस्तो छ, संक्रमणको संख्या कति पुग्यो, कतिको स्वाब संकलन भयो भन्नेजस्ता तथ्यांक जिल्लाबाट सोझै आउने व्यवस्था मिलाएका छौं । भेन्टिलेटर, आईसीयू र अक्सिजनको पर्याप्तताबारे पनि प्रश्न उठ्ने गरेको छ नि ?म त स्वास्थ्यको मान्छे परिनँ । भेन्टिलेटरभन्दा पनि आईसीयू र अक्सिजनमा बढी प्राथमिकता दिनुपर्ने रहेछ यो रोगमा । अक्सिजनको पर्याप्तताका लागि स्वास्थ्य मन्त्रालयले सबै प्रदेशमा प्लान्ट राख्ने योजना बनाइरहेको छ । भेन्टिलेटर भनेको त अन्तिम अवस्थामा मात्रै प्रयोग गर्ने हो । भेन्टिलेटरमा चढाइसकेपछि निको हुने साह्रै कम हुँदा रहेछन् । तर अहिले जति छन्, त्यति भेन्टिलेटर पुगेको स्वास्थ्य मन्त्रालयले बताएको छ ।सीसीएमसीले गरेको एउटा अध्ययनले भारतबाट फर्किएका नेपाली जुनजुन गन्तव्यमा पुगेका छन्, तिनै ठाउँमा संक्रमणको दर उच्च भएको देखाएको रहेछ । यसबारे केही बताइदिनुहुन्छ कि ?त्यो स्वाभाविक पनि हो । भारतका विभिन्न स्थानबाट आएकाहरूबाटै यता संक्रमण सर्ने जोखिम रहन्छ । सुरुमा संक्रमण उच्च देखिएका पर्सा, बाँके, महोत्तरीजस्ता जिल्लामा संक्रमण घटेको छ । अहिले संक्रमण काठमाडौंमा बढिरहेको छ । तराईका जिल्लामा संक्रमण बढेका बेला त्यहाँबाट मानिस काठमाडौं आए अनि यहाँ पनि संक्रमण बढ्यो । निषेधाज्ञा भएर पसल बन्द गरे पनि वल्लो घर पल्लो घरको मान्छे जम्मा हुने क्रम रोकिएन । मास्क लगाएको छ तर त्यो घाँटीमा झुन्डिएको छ । बन्द गरे पनि मानिसहरू समूहमा बस्ने काम भइराख्यो । तपाईंहरूले उपत्यकामा सर्वसाधारणले मास्क प्रयोग गर्ने, द्रूी कायम गर्नेजस्ता गतिविधि कत्तिको गरेको देख्नुहुन्छ ? हामी त त्यसरी बाहिर हिँड्दैनौं । अफिसघर आउजाउ मात्रै हुन्छ । गाडीमा हिँड्दा बाहिर त्यति भीडभाड देखिँदैन । मिलेकै जस्तो देखिन्छ ।तपाईंहरूलाई विभिन्न निकायबाट यसबारे रिपोर्टिङ हुन्छ होला नि त ? गल्ली सडकहरूको गतिविधिको डिटेल रिपोर्ट छैन । गल्ली सडक त काठमाडौंमा कति छन् कति नि ! भित्री सडकमा न हामी पुगेका छौं, न त्यहाँको रिपोर्ट ल्याउने मेकानिज्म हुन्छ । कहीं जोखिम देखियो भने स्वास्थ्य विभागअन्तर्गतको ईडीसीडीले कन्ट्याक्ट ट्रेसिङ गरिहाल्छ । कतिपयले आशंका व्यक्त गरेजस्तो कोरोना नियन्त्रण सरकारको बुताभन्दा बाहिर गएको हो ?त्यस्तो त होइन । काठमाडौंमा औसतमा दैनिक ६ सयजति संक्रमित पुष्टि हुनु भनेको संक्रमणको फैलावटका हिसाबले धेरै भए पनि कुल जनसंख्याका हिसाबले धेरै होइन । यो कन्ट्रोलबाहिरको कुरा होइन ।"
"टोटेनहम फर्किंदै बेल, लिभरपुल आउँदै थिएगो",नेयमर
क्रिकेटर ललितको शल्यक्रिया,"काठमाडौं (कास) दुर्घटनामा परेका क्रिकेटर ललितसिंह भण्डारीको बिहीबार प्रमुख शल्यक्रिया गरिएको छ । आइतबार साँझ उनी गृहनगर कञ्चनपुरमा सवारी दुर्घटनामा परेका थिए । उनी सबार मोटरसाइकल र विपरीत दिशाबाट आएको ट्रकमा ठोक्किएपछि गम्भीर भएका उनलाई धनगढी, बाँकेको कोहलपुर हुँदै हेलिकप्टरबाट सोमबार काठमाडौं ल्याइएको थियो ।ललितको बिहीबार ग्रान्डी अस्पतालमा शल्यक्रिया भएको हो । उनलाई हात र खुट्टामा गहिरो चोट लागेको छ । उनको फोक्सोमा पनि चोट देखिएको थियो । प्रमुख शल्यक्रिया गरिए पनि उनको हाल अवस्था स्थिर रहेको क्रिकेट खेलाडी संघ नेपाल (सीप्यान) ले जनाएको छ । ग्रान्डीमा वरिष्ठ चिकित्सक चक्रराज पाण्डेसम्मिलित टोलीले ललितको शल्यक्रिया गरेको थियो । ललितको उपचारमा १५ देखि २० लाख खर्च लाग्ने जनाइएको छ । नेपालले २०१८ को अगस्टमा गरेको नेदरल्यान्ड्स भ्रमण एकदिवसीय अन्तर्राष्ट्रियमा पहिलो थियो । नेदरल्यान्ड्ससँगको उक्त शृंखलाको दोस्रो खेलमा देब्रहाते तीब्र बलर ललितले घरेलु टोलीका प्रमुख खेलाडी बेन कुपरसहित विकेटकिपर ब्याट्सम्यान स्कट इडवार्डसलाई आउट गरेका थिए । सोमपाल कामीसँग नयाँ बल लिएर आएका ललितले सोक्रममा ९ ओभरमा ४३ रन खर्चेका थिए । उनले गत वर्ष लडर््समा मेरिलेबोन क्रिकेट क्लबसँगको ट्वान्टी२० खेलमा १ ओभरमात्र बलिङ गर्न पाएका थिए । त्यसबाहेक उनले लिस्ट ए मा दुई खेल खेलेका छन्, दुवै २०१७ मा यूएईविरुद्ध अबुधाबीमा थियो । यही खेलबाट ललितले राष्ट्रिय टोलीमा डेब्यु गरेका थिए ।इन स्विङ योर्कर विशेषता भएका ललित धनगढी प्रिमियर लिग २ मा सर्वाधिक १४ विकेट लिँदै टिम चौराह धनगढीलाई उपाधि दिलाएका थिए । उनले काठमाडौं गोल्डेन्ससँगको फाइनलमा सुबोध भाटी र कप्तान ज्ञानेन्द्र मल्लसहित ३ विकेट लिएका थिए । नेपाल पुलिस क्लबसँग आबद्ध ललित एभरेस्ट प्रिमियर लिगमा चितवन टाइगर्स र पोखरा प्रिमियर लिगमा बुटवल ब्लास्टर्सबाट खेल्दै आएका छन् ।कुनै बिमा नभएको र उनको उपचारमा लाग्ने खर्च स्वयं खेलाडी आफैंले बेहोर्नुपर्ने अवस्था आएपछि सीप्यानले ललितको उपचारमा सहयोग गर्न अपिल गरेको थियो । ट्रकमालिकले कञ्चनपुर जिल्ला क्रिकेट संघमार्फत बुधबार तत्काल सहयोगका लागि २ लाख उपलब्ध गराएको थियो । यसैबीच सिड्नीमा अवस्थित द नेक्स्ट राइजिङ क्रिकेट क्लबले सीप्यानको खातामा ललितको उपचारका लागि १७ हजार सहयोग गरेको छ । क्लबका खेलाडी प्रतीक क्षेत्रीले राष्ट्रिय क्रिकेट टोलीका पूर्व कप्तान एलबी क्षेत्रीमार्फत उक्त रकम सीप्यानको खातामा जम्मा गरेका थिए ।"
गौतम बुद्ध रंगशालालाई ३ करोड अनुदान,"मकवानपुर (कास) वाग्मती प्रदेश सरकारले चितवनमा निर्माणाधीन अवस्थामा रहेको गौतम बुद्ध अन्तर्राष्ट्रिय क्रिकेट रंगशालाका लागि तत्काल तीन करोड रुपैयाँ उपलब्ध गराउने भएको छ । बुधबार बसेको मन्त्रिपरिषद् बैठकले धुर्मुससुन्तली फाउन्डेसनलाई रंगशाला निर्माणका लागि तीन करोड रुपैयाँ उपलब्ध गराउने भएको हो ।प्रदेश सरकारको ससर्त अनुदानअन्तर्गत आर्थिक वर्ष २०७७०७८ को अनुदान रकम उपलब्ध गराउन लागिएको सरकारका प्रवक्ता आर्थिक मामिला तथा योजनामन्त्री कैलाश ढुंगेलले जानकारी दिए । उनका अनुसार कोरोना भाइरसको महामारीको अवस्थामा पनि निरन्तर निर्माण गरिरहेको भन्दै काम सहज होस् भनेर सहयोग गर्न लागिएको हो । लकडाउनको समयमा समेत धमाधम काम भइरहेको छ । रंगशालाको काम अगाडि बढाउन आर्थिक अभाव नहोस् भनेर तत्काल सहयोग रकम उपलब्ध गराउन लागेका हौं, ढुंगेलले यसै आर्थिक वर्षमा थप रकमसमेत सहयोग गर्ने गरी बजेट विनियोजन गरेको बताए ।फाउन्डेसनले धेरै स्वयंसेवक परिचालन गरेर रंगशाला निर्माण कार्य सम्पन्न गर्ने कोसिस गरिरहेको छ । करिब ३ अर्ब लागत अनुमान रंगशाला निर्माण लागि गरिएको छ । नेपाललाई खेलकुद हबको रूपमा विकास गर्ने योजनासाथ सो रंगशाला निर्माण कार्य लकडाउनको समयमा पनि अगाडि बढाइरहेको फाउन्डेसनले जनाएको छ । फाउन्डेसन र भरतपुर महानगरपालिकाबीच २ वर्षभित्र रंगशाला निर्माण सम्पन्न गर्ने गरी २०७५ माघ २० गते सम्झौता भएको थियो । २० बिघा ८ कठ्ठा क्षेत्रफलमा फैलिएको यस क्रिकेट रंगशाला कमलको फूल आकारको हुने र करिब २५ हजार दर्शक क्षमताको रहने बताइएको छ । रंगशाला निर्माणका लागि पूर्वराष्ट्रिय खेलाडीहरूले विभिन्न अभियान सञ्चालन गरिरहेका छन् भने विभिन्न स्थानीय तहले नगद तथा जिन्सी सहयोगसमेत उपलब्ध गराउँदै आएका छन् ।"
अस्ट्रेलियाको पक्षमा शृंखला,म्यानचेस्टर (एएफपी) ग्लेन म्याक्सवेल र एलेक्स केरी दुवैले उत्कृष्ट शतक बनाएपछि अस्ट्रेलियाले तेस्रो तथा निर्णायक एकदिवसीय खेलमा बुधबार इंग्ल्यान्डलाई ३ विकेटले हराएको छ । यो जितसँगै अस्ट्रेलियाले नाटकीय रूपमा एकदिवसीय शृंखला २१ ले जित्यो । जितका लागि ३ सय ३ रन पछ्याइरहेको अस्ट्रेलिया एक समय ७५ रन बनाउँदासम्म ५ विकेट गुमाइसकेको स्थितिमा थियो ।त्यतिबेला म्याक्सवेल क्रिजमा अए । उनले केरीसँग मिलेर छैटौं विकेटमा २ सय १२ रनको साझेदारी गरे । म्याक्सवेलले १ सय ८ रन बनाए भने केरीको खातामा १ सय ६ रन रह्यो । विश्व च्याम्पियन इंग्ल्यान्डले ५ वर्षयता घरमा एकदिवसीय शृंखला गुमाएको यो पहिलोपल्ट हो । अस्ट्रेलियाका लागि १ सय १३ खेलेका म्याक्सवेलको यो दोस्रो शतकमात्र हो ।यस्तै विकेटकिपर केरीले आफ्नो खेलजीवनको पहिलो एकदिवसीय शतक बनाए । अस्ट्रेलिया जितसम्म पुग्दा दुई बलको खेल बाँकी थियो । यसअघि बिनारन २ दुई विकेट गुमाएको इंग्ल्यान्डले जोनी बेरिस्टोको शतकमा ३ सय २ रन जोडेको थियो । सुरुआती दुई बलमा इंग्ल्यान्डका दुई विकेट झरेको थियो ।
कोहलीले गलत खेलाडी रोजे,"नयाँदिल्ली (एजेन्सी) टेस्ट क्रिकेटमा विराट कोहलीको सफलता प्रतिशत ६० प्रतिशत छ । यस्तोमा उनी भारतीय टेस्ट इतिहासकै सबैभन्दा सफल कप्तान हुन् । सेतो बलमा उनको सफलता कम्तीको छैन, तर उनले यही सफलता भने रोयल च्यालेन्जर्स बेंग्लोरका लागि इन्डियन प्रिमियर लिग (आईपीएल) मा दोहोर्याउन सकेका छैनन् । यसको कारण के हुनसक्छ त ? बेंग्लोरेका पूर्व प्रशिक्षक रे जेनिङ्सले यसको कारण खोज्ने प्रयास गरेका छन् ।उनका अनुसार कोहलीले निर्णायक अवसरमा गलत खेलाडी रोजे र तिनको समर्थन गरे । यसै कारण उनी अहिलेसम्म आईपीएलको उपाधि सुखबाट टाढा नै छन् । जेनिङ्सले सन् २००९ देखि २०१४ सम्म बेंग्लोर टिमलाई प्रशिक्षण दिएका थिए । प्रशिक्षकका रूपमा उनको कप्तानसँग खेलाडी रोज्ने बेला विमति हुने गर्थ्यो । कोहली आफ्नो बेग्लै योजना बनाइरहेका हुन्थे ।जेनिङ्स भन्छन्, मैले टिम सम्हाल्दा पनि त्यतिबेला २५ देखि ३० खेलाडी उपलब्ध हुने गर्थ्यो । प्रशिक्षकको काम यिनै खेलाडीलाई तयार पार्ने हुन्थ्यो । धेरै खेलाडी हुँदा प्लेइङ ११ को टिम बनाउँदा धेरै विचार गर्नुपर्ने हुन्छ । कोहली यही बेला माथ खान्छन् र गलत खेलाडी रोज्छन् । तर, यसका लागि उनलाई दोष दिन मिल्दैन । मेरो र उनको मत प्रायः मिल्दैनथ्यो ।उनको नेतृत्वमा बेंग्लोरले प्रतियोगितामै सबैभन्दा राम्रो खेलेको थियो । दुई अवसरमा फाइनल प्रवेश गरेको थियो । उनी आईपीएल टिमको नेतृत्व सम्हाल्ने धेरै अर्थमा फरक अनुभव रहेको मान्छन् । दक्षिण अफ्रिकी प्रशिक्षक भन्छन्, आईपीएल सर्वथा फरक प्रतियोगिता हो, यो खाली ६ सातामात्र चल्छ, यसबीच धेरै थोक हुनसक्छ । कसैले यो कम समयमा खेल्न नै सक्दैनन् ।अब भने कोहली परिपक्व भएको मान्छन्, जेनिङ्स । भन्छन्, अब कप्तानका रूपमा उनको प्रदर्शनमा धेरै सुधार आएको छ । विश्वास छ, उनले ढिलोचाँडो उपाधि जित्ने छन् । उनी यसपल्टको संस्करणमा सहभागी भएको बेंग्लोर यसअघिका टिमभन्दा राम्रो भएको मान्छन् र दाबी गर्छन्, यसपल्ट बेंग्लोरले आईपीएल जित्ने सम्भावना धेरै छ ।"
दिल्लीमा स्थान पाउन चर्को प्रतिस्पर्धा,"दुबई (पीटीआई) दिल्ली क्यापिटल्सका प्रशिक्षक रिकी पोन्टिङले आफ्नो टिममा खेलाडीबीच सुरुआती ११ स्थानका लागि चर्को प्रतिस्पर्धा रहेको बुधबार बताएका छन् । इन्डियन प्रिमियर लिग २०२० को आफ्नो पहिलो खेलमा दिल्लीले किंग्स इलेभेन पन्जाबको सामना गर्नेछ । यो खेल आइतबार दुबईमा हुनेछ र दिल्लीले यसको तयारी गरिरहेको छ ।कोरोना भाइरस संक्रमणको महामारीका कारण भारतबाहिर हुन लागेको यसपल्टको आईपीएल सेप्टेम्बर १९ देखि नोभेम्बर १० सम्म दुबई, अबुधाबी र शारजहाँका रंगशालामा हुनेछन् । सन् २००८ देखि अहिलेसम्म आईपीएलको उपाधि चुम्न असफल रहँदै आएको दिल्ली यसपालि शीर्ष चारका लागि बलियो प्रत्याशी रहेको छ ।पोन्टिङले प्रतियोगिताको पूर्वसन्ध्यामा ट्वीट गरेका छन्, सबै प्रतियोगिताको व्यग्र प्रतीक्षामा छन् । हाम्रो पहिलो खेल आइतबार छ । अभ्यासमा सबै खेलाडी उत्कृष्ट देखिएका छन् र सुरुआती ११ खेलाडीमा पर्न यी खेलाडीबीच चर्को प्रतिस्पर्धा हुने निश्चित छ । यो यस्तो गाह्रो स्थिति हो, जसको अपेक्षा भने प्रशिक्षकले गरेको हुन्छ, प्रशिक्षकले चाहने यस्तै हो ।अस्ट्रेलियाली लिजेन्डको नेतृत्वमा दिल्लीले गत सिजन प्लेअफ खेलेको थियो । यसपल्ट त्योभन्दा राम्रो प्रदर्शनका आस उनले गरेका छन् । शनिबार हुने प्रतियोगिताको पहिलो खेलमा डिफेन्डिङ च्याम्पियन मुम्बई इन्डियन्सले गत वर्षको उपविजेता चेन्नई सुपर किंग्सको सामना गर्नेछ । त्यसलगत्तै आइतबार दिल्लीले आफ्नो चुनौती पेस गर्नेछ ।"
विदेशी बक्सिङ प्रशिक्षकको बिदाइ,"काठमाडौं (कास) नेपाल बक्सिङ संघले बक्सिङका विदेशी प्रशिक्षक अलिशेर रहिमुभलाई बिहीबार बिदाइ गरेको छ । बक्सिङ संघका वरिष्ठ उपाध्यक्ष तथा राष्ट्रिय खेलकुद परिषद्का सदस्य अर्जुनबहादुर केसी, अध्यक्ष राम अवाले, प्रशिक्षक, खेलाडीलगायतले उनलाई बिदाइ गरे । रहिमुभ बिहीबारै स्वदेश (उज्वेकिस्तान) फर्कंदै छन् । रहिमुभ गत अक्टोबरमा एक वर्षका लागि नेपाल आएका थिए । कोरोना भाइरसका कारण निर्धारित समयअघि नै उनी स्वदेश फर्कन लागेको बक्सिङ संघका प्रवक्ता श्याम अवालेले जनाएका छन् । रहिमुभको प्रशिक्षणमा नेपालले बक्सिङको दुई अन्तर्राष्ट्रिय प्रतियोगितामा सहभागिता जनाएको थियो । उनको प्रशिक्षणमा नेपालले नेपालमै भएको १३ औं साग र जोर्डनमा भएको ओलम्पिक क्वालिफाइङमा सहभागिता जनाएको थियो । १३ औं सागमा नेपालले ३ स्वर्ण, ६ रजत र ६ कांस्य जितेको थियो । ओलम्पिक क्वालिफाइङमा सनिल शाहीले १ बाउट जितेका थिए ।"
श्रमिकलाई गौचन टोलीको सहयोग,"काठमाडौं (कास) नेपाली राष्ट्रिय टोलीका पूर्व स्टार खेलाडी वसन्त गौचनको पहलमा आर्थिक संकटमा रहेका बूढानीलकण्ठ नगरपालिकाका अशक्त परिवार र श्रमिकलाई खाद्यान्न सहयोग गरिएको छ । जापानमा रहेका गौचनले उनकै सक्रियतामा रहेको नेपाएज संस्थाको तर्फबाट फुड बैंकमार्फत सहयोग गरेका हुन् । वसन्त अध्यक्ष र प्रकाश तुलाचन उपाध्यक्ष रहेको नेपाल युथ सकर प्रोजेक्टमार्फत सहयोग उपलब्ध गराइएको हो । बूढानीलकण्ठ युवा समाजका अध्यक्ष बिजेन्द्र पुडासैनीका अनुसार मंगलबार फुड बैंकमार्फत ६३ अशक्त परिवार र ६५ श्रमिकसहित कुल १ सय ३५ परिवारलाई खाद्यान्न सहयोग गरिएको हो । बूढानीलकण्ठ५ मा दैनिक मजदुरी गर्ने श्रमिक र वडा४ शारीरिक अशक्त भएकालाई खाद्य सामग्री वितरण गरिएको हो । खाद्यान्नमा चामल, तेल, दाल, नुन, मस्यौरा, चाउचाउलगायत सामग्री छन् । एक परिवारलाई एक सातासम्म पुग्ने गरी सामग्री वितरण गरिएको पुडासैनीले बताए । सहयोग वितरणमा परिवर्तनका लागि जोडिएका हात र बूढानीलकण्ठ युवा समाजले सहकार्य गरेका थिए ।"
श्रमिकलाई गौचन टोलीको सहयोग,"काठमाडौं (कास) नेपाली राष्ट्रिय टोलीका पूर्व स्टार खेलाडी वसन्त गौचनको पहलमा आर्थिक संकटमा रहेका बूढानीलकण्ठ नगरपालिकाका अशक्त परिवार र श्रमिकलाई खाद्यान्न सहयोग गरिएको छ । जापानमा रहेका गौचनले उनकै सक्रियतामा रहेको नेपाएज संस्थाको तर्फबाट फुड बैंकमार्फत सहयोग गरेका हुन् । वसन्त अध्यक्ष र प्रकाश तुलाचन उपाध्यक्ष रहेको नेपाल युथ सकर प्रोजेक्टमार्फत सहयोग उपलब्ध गराइएको हो । बूढानीलकण्ठ युवा समाजका अध्यक्ष बिजेन्द्र पुडासैनीका अनुसार मंगलबार फुड बैंकमार्फत ६३ अशक्त परिवार र ६५ श्रमिकसहित कुल १ सय ३५ परिवारलाई खाद्यान्न सहयोग गरिएको हो । बूढानीलकण्ठ५ मा दैनिक मजदुरी गर्ने श्रमिक र वडा४ शारीरिक अशक्त भएकालाई खाद्य सामग्री वितरण गरिएको हो । खाद्यान्नमा चामल, तेल, दाल, नुन, मस्यौरा, चाउचाउलगायत सामग्री छन् । एक परिवारलाई एक सातासम्म पुग्ने गरी सामग्री वितरण गरिएको पुडासैनीले बताए । सहयोग वितरणमा परिवर्तनका लागि जोडिएका हात र बूढानीलकण्ठ युवा समाजले सहकार्य गरेका थिए ।"
राखेपमा जिम्मेवारी हेरफेर,काठमाडौं (कास) राष्ट्रिय खेलकुद परिषद् (राखेप) मा कार्यरत चार कर्मचारीको जिम्मेवारी हेरफेर गरिएको छ । आपूर्ति तथा भण्डार शाखाका प्रमुख वज्र केसीलाई विद्यालय खेलकुद विकास विभाग र सुजन खतिवडालाई भण्डार शाखा प्रमुखको जिम्मेवारी दिइएको छ । इन्द्रबहादुर कार्की संघ संस्था समन्वय शाखा प्रमुख बनेका छन् । त्यस्तै शारदा दाहालले सामान्य प्रशासन शाखाको प्रमुखको जिम्मेवारी पाएकी छन् ।
