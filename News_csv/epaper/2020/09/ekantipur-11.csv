शीर्षक,विवरण
संक्रमित ५० हजार नाघे,"थप ६ को मृत्युकोरोना संक्रमणबाट बिहीबार ६ जनाको मृत्यु पुष्टि भएको छ । चितवनको भरतपुर महानगरपालिका११ का ६२ वर्षीय पुरुषको चितवन मेडिकल कलेजको शिक्षण अस्पतालमा मृत्यु भएको छ । श्वासप्रश्वासमा समस्या आएपछि भदौ १८ मा अस्पताल भर्ना उनलाई भेन्टिलेटरमा राख्नुका साथै रेमडेसिभिरको प्रयोगबाट उपचार गरिएको थियो । उनको बिहीबार दिउँसो मृत्यु भएको अस्पतालले जनाएको छ । जनकपुरस्थित प्रादेशिक अस्पतालमा बुधबार मृत्यु भएका धनुषाको औरही गाउँपालिका१ पुरनदैयाका ६० वर्षीय रामपरीक्षण सहनीमा कोरोना पुष्टि भएको छ । यस्तै, कपिलवस्तुका २९ वर्षीय पुरुष, काठमाडौंमा ५५ वर्षीया महिला, ५९ र ८३ वर्षीय पुरुषको पनि कोरोना संक्रमणबाट ज्यान गएको मन्त्रालयले जनाएको छ । हालसम्म ३५ हजार ७ सय निको भइसकेका छन् भने ८ लाख १० हजार ४ सय ८५ को पीसीआर परीक्षण गरिएको छ ।"
निगमको जग्गा खरिद फाइल सुटुक्क तामेली,"किन यो खेल ? आयल निगमको जग्गा खरिद प्रकरणविरुद्धको प्रमाणका लागि सरकारका आधा दर्जन निकायहरूको राय र छानबिन पर्याप्त थियो । तर दुई वर्षका दौरान चुपचाप बसेको अख्तियारले किन एकाएक कोरोना कहरका बेलामा फाइल गुपचुप तामेलीमा पठायो त ? अख्तियारका केही आयुक्त र आयल निगमका कार्यकारी निर्देशक खड्काको नियुक्तिमा जोडिने एकै पात्रहरूका कारण तत्काल कारबाहीको सम्भावना थिएन, अख्तियारका एक पूर्वमहाशाखा प्रमुखले कान्तिपुरसित भने, अहिले पनि तिनै पात्र आयोगका सम्भावित पदाधिकारीलाई बोकेर शक्ति केन्द्र धाइरहेका छन् । त्यसैले आयल निगमको फाइल तामेलीमा जानु अनौठो भएन । केही बिचौलियाले जुन कामका लागि खड्कालाई नियुक्त गरेका थिए, त्यसमा व्यवधान नहोस् भन्न अख्तियारमा समेत आफूअनुकूलको व्यक्ति नियुक्तिमा दौडधुप गरेका थिए । तिनै सूत्रधारका कारण अख्तियारले खड्कामाथि कारबाही गर्न चाहेको थिएन, हाल निजामती सेवामै रहेका ती सहसचिवले भने ।"
एसिडपीडितलाई मलम,"एसिड प्रहार गर्नेको तत्काल सम्पत्ति रोक्का गरी क्षतिपूर्ति भराउने, जरिवाना असुल गराउने र उनीहरूलाई जेल सजाय गराउने कानुनी प्रबन्ध गर्ने पनि उनले जानकारी दिए । एसिड आक्रमण गर्नेबाट भराइएको जरिवानालाई राजस्वमा दाखिला नगरी सिधै पीडितलाई भराउने र अपराधीलाई उम्किन नदिन तत्काल उसको सम्पत्ति रोक्का गर्ने कानुनी प्रबन्ध गर्नु आवश्यक छ, प्रधानमन्त्री ओलीले अन्तर्क्रियामा व्यक्त गरेको भनाइ उद्धृत गर्दै प्रधानमन्त्रीको स्वकीय सचिवालयद्वारा प्रेसित प्र्रेस नोटमा भनिएको छ । एसिडसँग जोडिएका विषयमा थप व्यवस्था मन्त्रिपरिषद्को आगामी बैठकले गर्ने प्रधानमन्त्री ओलीको भनाइ थियो । उनले भदौ २५ लाई एसिड आक्रमणविरुद्धको जागरण दिवसका रूपमा मनाउने र सम्भव रहेसम्म सेप्टेम्बर १० लाई एसिड आक्रमणविरुद्धको अन्तर्राष्ट्रिय दिवसका रूपमा प्रस्ताव अघि बढाउनेसमेत उल्लेख गरे । प्रधानमन्त्री ओलीले एक साताअघि गत वर्ष एसिड आक्रमणमा परेकी मुस्कान खातुनलगायतलाई बालुवाटारमै बोलाएर भेटेका थिए । पीडितहरूले पीडकहरूलाई सजाय कम भएको, पीडितहरूको जीवनयापनकै समस्या भएको, उपचारमा सरकारी प्रबन्ध नभएको लगायतका समस्या उठाउँदै आएका छन् । गत साउन दोस्रो सातासम्मको तथ्यांकअनुसार पछिल्ला ७ वर्षमा १९ युवती र ३ पुरुषमाथि एसिड प्रहारका २१ घटना भएका छन् । तिनमा छ्यापिएको एसिड सुनचाँदी पसल, हार्डवेयर र ब्याट्री मर्मत केन्द्रबाट सस्तो मूल्यमा सजिलै किन्न पाउँदा दुरुपयोग भएको पाइन्छ । गत फागुन ८ मा एमनेस्टी इन्टरनेसनल नेपालले खुलेआम एसिड बिक्री वितरणलाई रोक्नुपर्ने माग गर्दै ३३ हजार हस्ताक्षर संकलन गरेर गृह मन्त्रालयलाई बुझाएको थियो । तर त्यस्तो हस्ताक्षर बुझ्ने बेलामा कडाइ गर्छौं भनेका गृहका अधिकारीको वचन कार्यान्वयनमा आएन । घटना ह्वात्तै बढेपछि बंगलादेशले सन् २००२ मा एसिडको खुला बिक्री वितरणलाई रोक्ने र प्रहार गर्नेमाथि जन्मकैद हुने गरी कानुन बनाएको थियो ।घातक मानिएका हाइड्रोक्लोरिक र सल्फ्युरिक एसिडको बिक्रीलाई नियमन गरी कडाइ गर्न ०७६ साउन २६ मा सर्वोच्च अदालतले पनि सरकारलाई आदेश गरेको थियो । हाल सल्फ्युरिक एसिड हार्डवेयरमा र नाइट्रिक एसिड सुन पसलमा सजिलै पाइन्छ ।"
कोरोनाबाट कसरी बच्ने ?,"ब्यारेक बसाइबाट छुटाएर समूहमा विभाजन नेपाल प्रहरीका पूर्व एआईजी नवराज ढकालले सुरक्षा निकायमा भइरहेको संक्रमण रोक्न ब्यारेकको बस्ने, खाने र काम गर्ने तरिका नै बदल्नुपर्ने बताए । ब्यारेकको सामूहिक बसाइबाट हटाएर उनीहरूलाई समूहसमूहमा टेन्टमा राखेर भए पनि संक्रमण हुनबाट जोगाउनुपर्ने उनको सुझाव छ । अहिले सामूहिक खाना खाने, साँघुरो ठाउँमा सबै जना सुत्ने र एउटै गाडीमा यात्रा गर्ने गरिरहेका छन्, यसकै कारण संक्रमण सिंगै ब्यारेकमा फैलिएको हो, ढकालले भने, अब ब्यारेकमा साँघुरो गरी बस्ने अव्यवस्थित बसाइलाई सुधार गरेर समूह समूहमा राख्नु जरुरी छ । एकै ठाउँमा बस्ने प्रहरीलाई पाटी प्यालेस वा खाली भवनमा समूहसमूह बनाएर फराकिलो ठाउँमा राख्नुपर्ने उनको सुझाव छ । एउटा इकाईमा १ सय जना छन् भने एउटा पार्टी प्यालेसमा १० वटा समूह बनाएर राख्न सकिन्छ, उनले भने, पार्टी प्यालेस वा फराकिलो ठाउँमा टेन्ट बनाउने र खाना एकै ठाउँमा पकाए पनि फरक फरक ठाउँमा बसेर खाना खुवाउने व्यवस्था गर्न सकिन्छ । स्वास्थ्य सुरक्षाको सामग्री मास्क, पन्जा, पीपीईसमेत सरकारले नदिएपछि प्रहरीले मागेको भरमा चलाइरहेको उनले बताए । अन्य मुलुकमा सुरक्षाकर्मी संक्रमित हुँदा पनि हाम्रोमा सावधानी अपनाइएन, उनले भने, हाम्रोमा खासगरी प्रहरीभित्र सावधानीको शिक्षा दिन सकेनौं । अपराध अनुसन्धानदेखि सडकमा हुने सरकारको बिरोध र समर्थनको जुलुसमा पनि प्रहरी नै खटिनुपरेको छ । यसरी खटिँदा एक जनामा संक्रमण भयो भने ब्यारेकका सबै जना संक्रमित भए । ब्यारेकमा एउटै भान्सा, धारा, शौचालय प्रयोग हुन्छ । सामूहिक बसाइकै कारण सुरक्षाकर्मीमा संक्रमण फैलिएको सशस्त्र प्रहरी अस्पतालका चिकित्सक नेपालले बताए । सुरक्षाकर्मीभित्र संक्रमण फैलिएकोले समुदायमा जानबाट रोक्न उसको परिवारबीचको सम्बन्धलाई सीमित गर्नुपर्ने, संक्रमण न्यून नभएसम्म सरुवा रोक्नुपर्ने, प्रहरी युनिटमा पर्याप्त स्वास्थ्य सुरक्षाका सामग्रीको प्रबन्ध गर्नुपर्ने उनको सुझाव छ । यो बेलाको सरुवाले संक्रमण झन् बढाउँछ, उनले भने । सशस्त्र प्रहरी अस्तपालका कोरोना उपचारमा संलग्न कोर्डिनेटर डा नेपालले सुरक्षा निकायको इकाईमा रहेका सुरक्षाकर्मीलाई समूह समूहमा विभाजन गरेर राख्नुपर्ने सुझाव दिए । यसरी समूहमा रहेका प्रहरीलाई निश्चित क्षेत्रको जिम्मेवारी दिन सकिने उनले बताए । कुनै पनि सुरक्षा इकाईमा रहेका प्रहरीलाई समूह समूहमा विभाजन गरेर खाना खाँदा होस वा ड्युटीमा खटिँदा भेटसमेत गराउनु हुँदैन, उनले भने, संक्रमण हुँदा पनि एउटा समूहमा मात्रै देखिन्छ । अर्को समूहलाई नहुन पनि सक्छ ।"
सुरक्षा निकायमा समूहगत संक्रमण,"(काठमाडौं)  कोभिड१९ महामारी रोकथाम तथा नियन्त्रण, अपराध अनुसन्धान, नियमित शान्तिसुरक्षा व्यवस्थापनलगायतमा खटिएका सुरक्षा निकायमा समूहगत संक्रमण देखिन थालेको छ ।नागरिकसँग प्रत्यक्ष सम्पर्कमा रहेर काम गरिरहेका प्रहरी र सशस्त्रमा संक्रमणको दर दिनहुँ बढ्दो छ । जसका कारण नियमित कामकारबाहीमै नकारात्मक असर पर्ने जोखिम पनि छ । बिहीबार बिहानसम्मको अभिलेखअनुसार नेपाल प्रहरी, सशस्त्र प्रहरी र नेपाली सेनाका ४ हजार २ सय १० जनामा संक्रमण देखिएकामा २ हजार ३ सय ९१ जना उपचाररत छन् । १ हजार ८ सय १९ सुरक्षाकर्मी संक्रमणमुक्त भएका छन् । सवारी व्यवस्थापनमा खटिएका प्रहरीमा संक्रमणको ग्राफ ह्वात्तै बढेपछि महानगरीय ट्राफिक प्रहरी महाशाखाले ट्राफिकसम्बन्धी जनचेतनामूलक सन्देशसहित डमी ट्राफिकलाई चोकचोकमा राखेको छ । समूहगत र व्यक्तिगत संक्रमणको दर पनि प्रहरीमै बढी देखिएको छ । पछिल्लो २० दिनको तथ्यांक केलाउँदा प्रहरीमा संक्रमणको अनुपात झन्डै तेब्बर भएको छ । भदौ ५ गते प्रहरीमा ५ सय ८३ सक्रिय संक्रमित रहेकामा यो संख्या बिहीबार बिहान ६ बजेसम्म १४ सय ३० पुगेको छ । संक्रमित प्रहरीको सबैभन्दा ठूलो संख्या राजधानीका तीन जिल्ला काठमाडौं, भक्तपुर र ललितपुरमा देखिन्छ । भदौ ५ सम्म उपत्यकामा सक्रिय संक्रमित प्रहरीको संख्या २ सय ३७ थियो, जुन पछिल्लो २० दिनमा बढेर ९ सय ७ पुगेको छ । गत भदौ ५ सम्म औसतमा प्रत्येक दिन २३ प्रहरीमा संक्रमण देखिएको थियो भने भदौ २५ गते बिहानसम्म आइपुग्दा दिनहुँ ४५ जनामा संक्रमण देखिएको छ । कोरोना संक्रमण समुदायसम्म फैलिँदै गएको र त्यसको प्रत्यक्ष असर नागरिकसँग दैनिक सम्पर्कमा रहेर काम गर्ने प्रहरीमा बढी देखिएको छ ।कोरोना संक्रमण रोकथाम तथा नियन्त्रणका लागि जारी गरिएका सरकारी आदेशविपरीतका क्रियाकलाप प्रहरीबाटै हुनु र समूहगत शैलीमा काम गर्ने प्रहरीको पुरानै शैली संक्रमण बढ्नुका कारक देखिन्छ । गत शुक्रबार महानगरीय प्रहरी वृत्त कालीमाटीका डीएसपी रुगम कुँवर र नगर प्रहरी कार्यालय भृकुटीमण्डपका डीएसपी पवन भट्टराईलाई प्रहरी परिसर काठमाडौंका एसएसपी श्याम ज्ञवालीले आफ्नै कार्यकक्षमा बिदाइ गरे । अनौपचारिक भनिए पनि उक्त बिदाइमा प्रहरीहरूको भेलाजस्तै देखिएको थियो । बिदाइ भएर फर्केको केही दिनमा डीएसपी भट्टराईमा कोरोना संक्रमण पुष्टि भयो । ज्वरो, रुघाखोकी र श्वासप्रश्वासलगायत समस्या देखिएपछि उनको आईसीयू कक्षमै राखेर उपचार भइरहेको छ । परिसरबाट बिदा भएलगत्तै महानगरीय प्रहरी वृत्त कालीमाटीमा डीएसपी कुँवरको गएको आइतबार बिदाइ कार्यक्रम भयो । कार्यक्रम अनौपचारिक भनिए पनि मातहतका प्रहरी र केही स्थानीयसमेत सहभागी भए । परिसर र वृत्त दुवैको बिदाइमा सहभागी भएका कुँवरमा बुधबार संक्रमण पुष्टि भयो । उपत्यकाका तीनैवटा जिल्ला प्रशासन कार्यालयले कुनै जमघट, जात्रा, भेला, भीडभाडलगायत समूहगत कार्यक्रमलाई समेत निषेध गरे पनि प्रहरीभित्र सरुवा र बढुवाका अनौपचारिक जमघट हुने क्रम रोकिएको छैन । त्यसैको पछिल्लो दृष्टान्त कालीमाटी वृत्त र प्रहरी परिसर काठमाडौं हुन् । त्यसो त सीमित संरचना र सुविधामा काम गर्न बाध्य प्रहरीमा ब्यारेकभित्र पनि सामूहिक मेसमै खाने, सीमित शौचालयबाथरुम धेरैले प्रयोग गर्नुपर्ने बाध्यता हटेको छैन । कोरोना संक्रमण देखिएपछि हाल उपचाररत एक प्रहरी हवल्दारले साँघुरो संरचनाको ब्यारेक, धेरैले एउटै ट्वाइलेट प्रयोग गर्नुपर्ने बाध्यता, फिल्ड र ब्यारेकमा भएका रिजर्भ फोर्सको बसाइमा घुलमिललगायत कारणले ब्यारेकभित्रका एक जनामा संक्रमण देखिनेबित्तिकै ठूलो संख्या त्यसबाट जोखिममा पर्ने अवस्था रहेको बताए । व्यक्तिमा देखिएको संक्रमण समुदायमा फैलिएकै शैलीमा प्रहरीभित्र पनि निश्चित व्यक्तिमा देखिएको संक्रमण समूहगत स्वरूपमा विस्तार हुन थालेको छ । बुधबार महानगरीय ट्राफिक प्रहरी महाशाखामा कार्यरत १६ जनामा एकैचोटि संक्रमण पुष्टि भयो । त्यस्तै प्रवृत्ति केही दिनअघि कोटेश्वरस्थित ट्राफिक प्रहरी र महानगरीय प्रहरी वृत्त सातदोबाटोमा देखिएको थियो । रातो मत्स्येन्द्रनाथको जात्रा सञ्चालनमा विवाद हुँदा ड्युटीमा खटिएका १८ प्रहरीमा पनि त्यसैगरी संक्रमण देखिएको थियो । टंगालस्थित अख्तियार दुरुपयोग अनुसन्धान आयोगको केन्द्रीय कार्यालयमा कार्यरत प्रहरीमध्ये ३६ जना सक्रिय संक्रमित छन् । जबकि यहीं कार्यरत ७ प्रहरी संक्रमणपछि निको भएर फर्किसकेका छन् । त्यस्तै प्रहरी अस्पतालमा कार्यरतमध्ये ४४ प्रहरी सक्रिय संक्रमित छन् भने ३१ जना निको भएर फर्किसकेका छन् । प्रहरी प्रधान कार्यालयमा कार्यरतमध्ये ३ सय १७ जना सक्रिय संक्रमित छन् । ६७ जना निको भएर फर्किसकेका छन् । उपत्यकाभित्र कार्यरत विभिन्न युनिटमा देखिएको संक्रमणको यो अवस्था प्रहरीभित्र समूहगत संक्रमण सुरु भएको अर्को संकेत हो । २० दिनअघिसम्म पनि फिल्डमा खटिने र कनिष्ठ प्रहरी अधिकारीमा बढी संक्रमण देखिएकामा पछिल्लो समय फिल्डमा कम खटिने माथिल्लो दर्जाका प्रहरीमा पनि संक्रमण देखिन थालेको छ । अहिले प्रदेश १ र गण्डकी प्रदेशका डीआईजी कोरोना संक्रमणपछि उपचाररत छन् । प्रहरी अस्पतालमा दुई डीआईजीमा पनि संक्रमण देखिएको थियो ।दैनन्दिनको सुरक्षामा खटिने प्रहरीहरू ठूलो संख्यामा संक्रमित हुँदै जाँदा उनीहरूलाई उपचारका लागि अस्पतालमा राख्ने बेडको समेत अभाव हुन थालिसकेको छ । उपत्यकाभित्र संक्रमित भएका प्रहरीलाई अहिले प्रहरी अस्पताल, कीर्तिपुरस्थित आयुर्वेदिक अस्पताल र भक्तपुरको दुवाकोटस्थित काठमाडौं मेडिकल कलेजमा राखिएको छ । प्रहरी प्रधान कार्यालयका एक उच्च प्रहरी अधिकारीले प्रहरीलाई चिकित्सकीय निगरानीमा आइसोलेसनमा राख्न र उपचार चाहिनेलाई अस्पतालमै राख्न पनि समस्या पर्न सक्ने बताए । प्रहरी प्रवक्ता एसएसपी कुवेर कडायतले नागरिकसँग घुलमिल भएर दैनिक शान्तिसुरक्षा र अपराध अनुसन्धानमा खटिनुपर्ने भएकाले पछिल्ला दिनमा संक्रमण ब्लकब्लकमा देखिन थालेको बताए । संक्रमणसँगै निको हुनेहरूको संख्या पनि बढिरहेको उनले जनाए । कडायतले कामको प्रकृतिका कारण पनि विश्व स्वास्थ्य संगठनले भनेजस्तै प्रोटोकल पालना गर्न कतिपय अवस्थामा असम्भव देखिएको बताए । भीडभाड र विरोध जुलुस नियन्त्रणमा प्रहरीसँगै खटिने सशस्त्र प्रहरी पनि संक्रमणको उच्च जोखिममा छ । भदौ ५ मा सशस्त्र प्रहरीमा सक्रिय संक्रमितको संख्या २ सय २४ रहेको थियो । जुन पछिल्लो २० दिनमा बढेर ३ सय ८५ पुगेको छ । सशस्त्रमा पनि ब्यारेकभित्रै ठूलो संख्यामा संक्रमितहरू देखा पर्ने प्रवृत्ति देखिएको छ । करिब दुई साताअघि भक्तपुरको दुवाकोटस्थित गुह्येश्वरी गणमा एकैचोटि ३१ जनालाई संक्रमण देखियो । त्यस्तै कीर्तिपुरको नीलबाराही गणमा एकै पटकको परीक्षणमा २४ जनालाई, वाग्मती प्रदेशको गढीमाई बाहिनीभित्र कार्यरत ५३ जनालाई र इलामस्थित सशस्त्र प्रहरी गणको ब्यारेकमा ४५ जनामा संक्रमण देखियो । सशस्त्र प्रहरी प्रवक्ता डीआईजी राजु अर्यालका अनुसार जोखिमको मात्रा बढ्दो छ । उनले भने, जोखिम बढेपछि दीर्घरोगी र नियमित औषधि सेवन गर्नेहरूलाई फिल्डमा नखटाउन देशभर सर्कुलर गरिएको छ । हेडक्वार्टरमा बाहिरी मानिस प्रवेशमा निषेध गरिएको छ । डीआईजी अर्यालका अनुसार संक्रमण फैलिन नदिन ब्यारेकभित्र जोखिमको अनुपात हेरेर रातो, पहेँलो र हरियो क्षेत्रमा छुट्याइएको छ । हरियो क्षेत्रमा राखिएकालाई फिल्डमा खटिने र संक्रमणको लक्षण नदेखिएकालाई राखिएको छ । त्यस्तै घरबिदाबाट फर्किएका र कन्ट्याक्ट ट्रेसिङमा परेर क्वारेन्टाइनमा परेकालाई पहेँलो र संक्रमण पछाडि आइसोलेसनमा बसेकालाई रातो क्षेत्रमा राखिएको छ । समूहगत संक्रमणको प्रवृत्ति नेपाली सेनामा तीव्र गतिमा नदेखिए पनि त्यस्तो प्रवृत्ति बढ्दो क्रममा छ । यद्यपि नेपाली सेनाले पनि मातहत जनशक्तिको वृत्ति विकासका तालिम तथा सेमिनारहरूलाई यथावत् राखेको छ । सेनाले शिवपुरीको स्टाफ कलेज र नगरकोटमा हाइअर कमान्ड कोर्स (वार कलेज) मा समूहगत शैलीका तालिमहरू जारी राखेको छ । कोभिड१९ रोकथाम तथा नियन्त्रणका लागि केन्द्रीय कमान्डका रूपमा उपप्रधान तथा रक्षामन्त्री ईश्वर पोखरेल सीसीएमसीको संयोजकमा छन् । तर उनै मातहत रहेको सुरक्षा निकायले सीसीएमसीदेखि स्थानीय प्रशासनसम्म जारी गरेका आदेश तथा निर्देशन पालना हुन सकेको छैन । बढुवामा नभई नहुने मात्रै तालिमलाई आवश्यक स्वास्थ्य सावधानी अपनाएर सञ्चालन गरिएको सेनाको दाबी छ । तर समूहगत बसाइ र तालिमसेमिनार संक्रमणको जोखिमको अर्को कारण बन्न सक्छ । कतिपयमा संक्रमणको लक्षण नै नदेखिने र त्यस्ता मानिस निर्बाध आउजाउ गर्दा संक्रमण अर्को व्यक्तिमा सर्न सक्छ ।नेपाली सेनाका प्रवक्ता सहायक रथी सन्तोष बल्लभ पौडेलले सेनामा संक्रमित हुनेभन्दा निको हुनेको संख्या पछिल्ला दिन बढ्दै गएको बताए । उनका अनुसार कारागार, आइसोलेसन र क्वारेन्टाइन सुरक्षा व्यवस्थापनमा खटिएकाहरू धेरै संक्रमित भएका छन् । उनले बाहिरबाट आएर क्वारेन्टाइनमा बसेकाहरूलाई व्यवस्थापन गर्दागर्दै कतिपय सेनाबाट अन्यमा समेत फैलिएको बताए । त्यसलाई समेत सुधारेर आन्तरिक व्यवस्थापनलाई कडाइ गरिएको पौडेलको भनाइ छ । उनले भने, ठूलो संख्यामा संक्रमित भएका ब्यारेक र स्थानमा त्यहीअनुसारको सावधानी अपनाइएको छ । अत्यावश्यक बिदा चाहिने काजकिरिया र सुत्केरीबाहेकमा फौजलाई बिदा दिइएको छैन । बाहिरबाट आउनेलाई अनिवार्य क्वारेन्टाइनमा राखिएको छ ।"
"ओलीदाहाल एकातिर, नेपाल अर्कोतिर","(काठमाडौं)  अध्यक्षद्वय केपी शर्मा ओली र पुष्पकमल दाहाललाई गत भदौ ६ गते अध्ययन प्रतिवेदन बुझाउनुअघि नेकपा कार्यदलका सदस्यबीच एउटा विषयमा निकै लामो समय मन्थन भयो । पाँच दिनको कार्यादेश पाए पनि सातौं दिनमा प्रतिवेदन बुझाएको कार्यदलका सदस्यबीच लामो समय बहस भएको विषय थियो एक व्यक्ति, एक मुख्य जिम्मेवारी । पार्टी विधानअनुसार नै एक व्यक्ति एक मुख्य जिम्मेवारीको प्रावधानलाई कार्यान्वयन गर्नुपर्नेमा कार्यदलका अरू सदस्य र शंकर पोखरेलको मत नमिलेपछि यो विषयलाई मौखिक रूपमै राख्ने र प्रतिवेदनको अंगका रूपमा अघि बढाउने सहमति भएको थियो । हामीले त्यतिखेरै एक व्यक्ति एक मुख्य जिम्मेवारीको कुरा प्रतिवेदनमा समेट्नुपर्छ भनेका थियौं, कार्यदलका एक सदस्यले कान्तिपुरसँग भने, तर शंकरजीले त्यो प्रावधान राख्ने हो भने मैले प्रतिवेदनमा हस्ताक्षर गर्न मिल्दैन भनेपछि मौखिक रूपमै प्रस्तुत गरेर त्यसलाई प्रतिवेदनको अंग बनाएर लैजान सहमत भएका हौं । पछि अध्यक्षहरूलाई प्रतिवेदन बुझाउँदा यो विषय पनि भनिएको हो । पोखरेल प्रदेश ५ का मुख्यमन्त्री र पार्टीको प्रदेश इन्चार्ज भएकाले आफैंमाथि प्रश्न उठाएर प्रतिवेदन तयार पार्न सहमत नभएका हुन् ।गत १८ गतेको सचिवालय बैठकमा वरिष्ठ नेता माधवकुमार नेपालले नेकपा विधानको धारा ४६ (ख) को व्यवस्थाअनुसार एक व्यक्ति एक मुख्य जिम्मेवारीको विषयमा कार्यदलको प्रतिवेदनले नजरअन्दाज गरेको भन्दै अध्यक्षद्वयले ल्याउने प्रस्तावमा समेटिनुपर्ने माग गरेका थिए । तर शुक्रबारदेखि सुरु हुने पार्टी स्थायी कमिटी बैठकमा पेस गर्न भनेर अध्यक्षद्वयले तयार पारेको प्रस्तावमा समेत नेपालले उठाएको योसहित अरू थुप्रै विषयलाई सम्बोधन नगरिएकाले नेपालसहित उनी पक्षधर नेताहरू फरक मत राख्ने योजनामा छन् । नेपाल पक्षका नेताहरूले फरक मत राखे गत असार १० गते स्थायी कमिटी बैठक सुरु भएयता नेकपामा जुन दृश्य देखिएको थियो, त्यो बदलिनेछ । कस्तो थियो दृश्य ? लामो रस्साकसी, वादविवाद र आरोपप्रत्यारोपबीच नेकपा नेतृत्वले असार १० गते स्थायी कमिटी बैठक बोलाएको थियो । यद्यपि उक्त निर्णयमा प्रधानमन्त्री ओली सुरुदेखि नै सकारात्मक थिएनन् । बैठकमा पनि उनी उति उपस्थित भएनन् । बरु असार १४ गते मदन भण्डारी स्मृति दिवसको कार्यक्रममा उनले लिम्पियाधुरासहितको भूभाग समेटेर नक्सा जारी गरेबापत आफूलाई भारतले सरकारबाट हटाउन खोजेको र त्यसमा नेकपाकै नेताहरूको साथ रहेको अभिव्यक्ति दिए । त्यसले नेकपामा अर्को तरंग ल्याइदियो ।असार १६ गतेको बैठकमा अध्यक्ष दाहालले छलफलकै चरणमा रहेका एजेन्डाहरूलाई स्थगित गरेर ओलीले सरकार र पार्टी दुवैबाट राजीनामा दिनुपर्ने बहसको नेतृत्व गरे । त्यो दिन उनलाई सचिवालयका झलनाथ खनाल, नेपाल, वामदेव गौतम र नारायणकाजी श्रेष्ठसहित १८ जना स्थायी कमिटी सदस्यले साथ दिएका थिए । अधिकांश सदस्यहरू नेपाल पक्षधर थिए । त्यो दिन आफ्ना पक्षका कोही बोल्छन् कि भनेर प्रचण्ड कमरेडले यताउता हेर्नुभएको थियो तर कोही तयार भएनन् । पछि जनार्दन शर्मा, पम्फा भुसाल र गणेश साहले बोल्नुभयो, पूर्वमाओवादी निकट एक स्थायी कमिटी सदस्यले कान्तिपुरसँग भने, अहिले उहाँको पछि लागेर के गर्नु, पछि दुई अध्यक्ष मिलिहाल्छन् । हाम्रो विरोध रेकर्डमा रहिरहन्छ ।नभन्दै स्थायी कमिटी बैठक सुरु भएको झन्डै साढे दुई र स्थगित भएको डेढ महिनापछि शुक्रबारबाट बैठक सुरु हुन लाग्दा दाहाल आफैंले उठाएका मुद्दा नेपालको मात्रै जिम्मा लगाएर ओलीसँग एकीकृत भइसकेका छन् । उनले गत वर्ष मंसिर ४ मा अध्यक्षद्वयकै बीचमा भएको भागबन्डालाई आधार मानेर तयार पारिएको प्रस्तावमा सहमति जनाएका छन् र आफ्नो आधिकारिक प्रस्तावका रूपमा पनि त्यही कुरालाई आत्मसात् गरेका छन् । योसँगै पूर्वमाओवादीका बहुमत स्थायी कमिटी सदस्यहरू र ओली पक्षधर शतप्रतिशत स्थायी कमिटी सदस्यहरूको मत प्रस्तावकै पक्षमा हुनेछ । यसो हुँदा दाहालपक्षीय नेताहरूले विधिवत् रूपमै आफ्नो क्याम्प फेरेर ओली पक्षसँग मेलमिलाप गर्नेछन्, नेपाल पक्षीय नेताहरू एक्लिने निश्चित छ । किनभने प्रस्तावका थुप्रै विषयमा नेपालको असन्तुष्टि कायमै छ ।नेपालसहित उनी निकटका अधिकांश र केही दाहाल पक्षीय नेताहरूको बुझाइमा अहिले अध्यक्षद्वयले ल्याएको प्रस्ताव समस्या समाधानको अल्पकालीन उपायमात्रै हो । नेपाल पक्षको साथ पाएको बेलामा ढक्कै निर्णय गरौं भन्ने हामीलाई पनि लागेको थियो, दाहालनिकट एक स्थायी कमिटी सदस्यले कान्तिपुरसँग भने, तर त्यसो गरेको भए पार्टी फुट्न सक्थ्यो, पार्टी फुटबाट जोगाउन हामी ओलीसँग सम्झौता गर्नैपर्ने निष्कर्षमा पुगेका हौं । ती नेताका अनुसार यो प्रस्ताव तयार पार्दा वरिष्ठ नेता नेपालको समेत समर्थन थियो । तर नेपाल पक्षधर नेताहरू भने त्यो स्वीकार गर्न तयार छैनन् । माधव कमरेडले प्रतिवेदनका सम्बन्धमा सचिवालयमै आफ्नो मत राखिसक्नुभएको छ, त्यसका अधिकांश कुरा अध्यक्षहरूको प्रस्तावमा परेको छैन, नेपालनिकट नेताले भने, हामी बैठकमा उहाँहरू कसरी प्रस्तुत हुनुहुन्छ, त्यो हेरेर सकेसम्म लिखित, नभए पनि मौखिक फरक मत राख्ने तयारीमा छौं । उनले आफूहरूको सबैभन्दा ठूलो असहमति नै एक व्यक्ति एक मुख्य जिम्मेवारीका बारेमा प्रस्तावले सम्बोधन नगर्नुमा हो । स्थायी कमिटी सदस्य युवराज ज्ञवालीले प्रस्ताव पार्टी नेताहरूको भावना समेट्ने सन्दर्भमा अधुरो रहेको बताए । यद्यपि अध्यक्षद्वयले परिभाषित कामको मूल्यांकनमा आधारित भएर केन्द्रीय कमिटीका पदाधिकारी तथा सदस्यहरूको कार्यविभाजनको पुनरावलोकन गर्ने प्रस्ताव भने गरेका छन् । स्थायी कमिटी सदस्य वेदुराम भुसाल पार्टीभित्रका यावत समस्या यथावत् रहेको र अहिले बैठकले समस्याको व्यवस्थापन मात्रै गर्ने बताउँछन् । समस्याहरू नसकिने, छलफल पनि नसकिने भुसालको भनाइ छ । अध्यक्षद्वयको सहमतिमा आएको प्रस्ताव भएकाले पारित नहुने त कुरै छैन, उनले भने, बहुमतको निर्णय पार्टी निर्णय हुने भनेर विधानमै उल्लेख भएकाले त्यसमा थप टिप्पणी गर्न परेन तर प्रस्तावमा चित्त नबुझेको कुरामा फरकमत त राखिहालिन्छ नि १नेकपाभित्र विधि, पद्धति र विधानको कुरा पार्टी एकीकरण भएको चार महिनापछिबाटै सुरु भएको हो । ०७५ असोज ५ मा जिल्ला इन्चार्ज र सहइन्चार्ज तोक्ने विषयमा नेता नेपालले फरक मत दर्ता गराएका थिए । मुख्यमन्त्रीसमेत रहेका पृथ्वीसुब्बा गुरुङ र शंकर पोखरेललाई क्रमशः गण्डकी प्रदेश र प्रदेश ५ को समेत इन्चार्ज तोकिएपछि विधानविपरीत भएको भन्दै नेता नेपालले फरक मत दर्ता गरेका थिए । त्यसयता पोहोर भदौ ३ मा वरीयता घटुवा र कात्तिक १८ मा प्रदेश प्रमुखहरू छनोटको निर्णयमा पनि नेपालको फरक मत थियो । नेपालसँग दाहालले भने ः ॅम तपाईंसँगै छु, साथ दिनुस्नेकपा अध्यक्ष दाहालले प्रस्ताव पारित गरेर बैठक छोट्याउनका लागि आफूलाई साथ दिन वरिष्ठ नेता नेपालसँग आग्रह गरेका छन् । बिहीबार बिहान आफ्नै निवास खुमलटारमा नेपालसँग संवाद गरेका दाहालले अहिले ओलीसँग मिलेर यस्तो प्रस्ताव नल्याएको भए पार्टी फुट्ने सम्भावना रहेको भन्दै साथ दिन आग्रह गरेका हुन् । मैले तपाईंले भनेअनुसार प्रस्तावका केही बुँदा परिमार्जनको कोसिस पनि गरेको छु, दाहालको भनाइ उद्धृत गर्दै स्रोतले कान्तिपुरसँग भन्यो, मुद्दामा मैले तपाईंको साथ छोडेको छैन, तपाईंको पनि मलाई साथ चाहिन्छ । दाहालले आफूलाई अविश्वास नगर्न पनि नेता नेपालसँग आग्रह गरेका थिए । जवाफमा नेपालले आफूले राखेका १५ बुँदे मतका केही कुरा प्रतिवेदनमा आएको र केही कुरा नआएको भन्दै नसमेटिएका विषयमा आफ्नो धारणा राख्ने बताएका थिए । दाहाल र अर्का अध्यक्ष ओलीबीच शुक्रबारको बैठकको तयारीबारे बिहीबार साँझ पनि संवाद भएको थियो । बैठक आजै सक्ने तयारी नेकपाले असार १० देखि सुरु बैठक शुक्रबारै विधिवत् रूपमा टुंग्याउने तयारी गरेको छ । कोरोना संक्रमणका कारण धेरै समय भेला हुन नहुने र अध्यक्षद्वयकै बीचमा विवाद मिलिसकेकाले बैठक सकेसम्म छोटो बनाउने तयारी नेकपाले गरेको हो । अहिले नै भन्न त सकिन्न, महासचिव विष्णु पौडेलले भने, सामान्यतया स्थायी कमिटी सदस्यहरूलाई पहिले नै डकुमेन्ट पठाइसकिएको हुनाले शुक्रबारै सकिने अपेक्षा गरिएको छ । अध्यक्षद्वयले तयार पारेको प्रस्ताव बुधबारै स्थायी कमिटी सदस्यहरूलाई इमेलमार्फत पठाइसकिएको छ ।"
मनोनयन गर्ने व्यक्ति पार्टीले तोक्नु गलत,"(काठमाडौं)  राष्ट्रिय सभाको मनोनीत सिटमा पार्टीको निर्णय कार्यान्वयन गर्दै नेकपा उपाध्यक्ष वामदेव गौतमलाई पठाइए राष्ट्रपतिसमेत विवादमा तानिन सक्ने संविधानका मस्यौदाकार र विज्ञहरूले बताएका छन् । राष्ट्रपतिले गौतमको नियुक्ति गर्दा घुमाउरो पाराले पार्टीको निर्णय कार्यान्वयनमा ल्याएको अर्थ लाग्ने र त्यसले राष्ट्रपतिको साझा चरित्रमाथि प्रश्न उठ्ने उनीहरूको भनाइ छ । गौतमको छनोट मनोनीत कोटामा सक्रिय राजनीतिमा नलागेका, चुनावमा प्रतिस्पर्धा गर्न नचाहने तथा प्रतिनिधित्व हुन छुटेको समूहका साथै विज्ञ वर्गबाट व्यक्ति छानिनुपर्ने संविधानको भावनाविपरीत हुने भएकाले पनि राष्ट्रपति विवादमा तानिने चिन्ता उनीहरूले गरेका छन् । राष्ट्रपतिले मनोनीत गर्ने व्यक्तिका विषयमा पार्टीले निर्णय लिने र त्यसलाई सरकार हुँदै राष्ट्रपतिले कार्यान्वयन गर्नुपर्ने बाध्यात्मक परिस्थिति निर्माण गर्न खोज्नुलाई विज्ञहरूले संविधानको मर्मविपरीत हुन सक्ने भनेका छन् । त्यसले मनोनीत सिटको मर्यादा घटाउने मात्रै होइन, राष्ट्रपति जस्तो सम्मानित संस्था पनि विवादमा आउने संविधानविद् वरिष्ठ अधिवक्ता पूर्णमान शाक्य बताउँछन् । संविधानको धारा ८६ को उपधारा २ (ख) मा नेपाल सरकारको सिफारिसमा राष्ट्रपतिबाट मनोनीत कम्तीमा एक जना महिलासहित तीन जना राष्ट्रिय सभाको सदस्य हुने भनिएको छ । संविधानविद् शाक्यले मनोनीतको सन्दर्भ संविधानले राजनीतिक दललाई औपचारिक ठाउँ कहीँ कतै नदिएको बताए । सरकारले मनोनीतका लागि राष्ट्रपतिसमक्ष नाम पठाउनुपूर्व व्यक्तिका सन्दर्भमा दलका नेताहरूसँग अनौपचारिक परामर्श गर्नु एउटा कुरा हो, त्यो स्वाभाविक मान्न सकिन्छ, उनले भने, तर, मनोनयन गरिने व्यक्तिका सन्दर्भमा पार्टीले नाम तोकेर निर्णय गरी सरकारलाई ह्विप जस्तो लगाएर त्यही कुरा राष्ट्रपतिबाट कार्यान्वयन गराइनु संविधानको भावना र लोकतान्त्रिक अभ्यासविपरीत हो । यसअघि सरकारको सिफारिसमा राष्ट्रपतिबाट मनोनीत तीन जनामध्ये अर्थविद् युवराज खतिवडाको दुईवर्षे कार्यकाल गत फागुन २० गते सकिएको थियो । त्यसपछि रिक्त हुने उक्त सिटमा सत्तारूढ नेकपाको सचिवालय बैठकले फागुन १४ गते उपाध्यक्ष गौतमलाई पठाउने निर्णय गरेको थियो । प्रधानमन्त्री केपी शर्मा ओलीले उक्त निर्णय त्यही बेला अस्वीकार गरेका थिए । तर उनले ६ महिना गुज्रिसक्दासम्म पनि कसैलाई सिफारिस गरेनन् । पार्टीभित्रको सत्ता र शक्ति संघर्षको दबाबबीच गत साता भएको सचिवालय बैठकमा प्रधानमन्त्री ओलीले फागुन १४ को निर्णय कार्यान्वयनमा ल्याउने प्रतिबद्धता जनाएका छन् । त्यसले राष्ट्रिय सभाको मनोनीत सिटमा गौतमको जाने सम्भावना बढेको छ । गौतम प्रतिनिधिसभा निर्वाचनमा बर्दिया १ निर्वाचन क्षेत्रबाट पराजित भएका थिए । संविधान मस्यौदा समितिका सदस्य रहेका तत्कालीन संविधानसभाका सभासद रेवतीरमण भण्डारी राष्ट्रपतिले मनोनीत गर्ने विषयमा पार्टीले औपचारिक निर्णय लिनु गलत भएको बताउँछन् । प्रदेश १ को कानुन आयोगका अध्यक्षसमेत रहेका उनले मनोनीतका सन्दर्भमा पार्टीले सरकारलाई सल्लाहसम्म दिन पाउने बताए । औपचारिक बैठकबाट निर्णय गरी फलानो व्यक्तिलाई नै मनोनीत गर भनेर पार्टीले भन्नु गलत हो, उनले भने, सरकारले त्यही निर्णय पालना गर्नुपर्ने र राष्ट्रपतिले पनि मान्नुपर्ने स्थिति निर्माण गरिनु राष्ट्रपति जस्तो सम्मानित संस्थालाई पनि विवादमा पार्नु हो । भण्डारी संविधानसभामा तत्कालीन नेकपा एमालेबाट सभासद थिए । मस्यौदा समितिमा सक्रिय रूपले काम गरेका अर्का तत्कालीन सभासद अइन्द्रसुन्दर नेम्वाङले पनि मनोनीतमा कसलाई पठाउने भनेर पार्टीले निर्णय गरेकामा सन्तुष्ट छैनन् । मनोनीतका लागि सिफारिस गर्ने विषय सरकारको स्वतन्त्र अधिकार हो । त्यसमा पार्टीको हस्तक्षेप रहनु हुँदैन, उनले भने, कहिलेकाहीँ पार्टीलाई उपयुक्त लागेका व्यक्तिलाई प्रधानमन्त्रीसँग अनौपचारिक सरसल्लाह गरी पठाउन नसकिने होइन । तर, पार्टीले औपचारिक निर्णय गरेर बढी होहल्ला गरियो । त्यसले राष्ट्रपतिबाट मनोनीत हुने प्रक्रिया नै बढी राजनीतीकरण हुन पुगेको छ जुन ठीक होइन । तत्कालीन संविधानसभामा नेकपा मालेबाट प्रतिनिधित्व गरेका उनी अहिले सत्तारूढ दल नेकपाका केन्द्रीय सदस्य हुन् । मनोनीत कोटामा विषय विज्ञ वा सबैले मान्न सक्ने साझा व्यक्ति छनोट गरिनुपर्नेमा प्रस्तावित गौतम सक्रिय राजनीतिक क्याडर रहेकाले पनि राष्ट्रपतिको काममाथि प्रश्न उठ्ने उनीहरूले तर्क गरेका छन् । मनोनीत कोटामा विज्ञ, सक्रिय राजनीतिमा नलागेका व्यक्तिको प्रतिनिधित्व होस भनेरै तीन सिट छुट्याइएको नेम्वाङले बताए । भण्डारीको पनि त्यस्तै बुझाइ छ । राष्ट्रपति सबैको साझा भएजस्तै उनले मनोनीत गरेर पठाउने व्यक्ति सबैले स्वीकार गर्ने खालको हुनुपर्ने बताए । कसैलाई पद पुगेन वा कसैलाई व्यवस्थापन गर्न आवश्यक भयो वा पार्टीको भागबन्डाबाट व्यक्ति पठाउन मनोनीत सिटको व्यवस्था संविधानमा गरिएको होइन, उनले भने, मनोनीत सिटका लागि पार्टी वा सक्रिय राजनीतिमा नलागेका स्वतन्त्र बौद्धिक, विज्ञहरूको समूहबाट व्यक्ति छानिनुपर्छ ।तत्कालीन संविधान मस्यौदा समितिका सभापति एवं नेपाली कांग्रेसका नेता कृष्ण सिटौलाले पनि संविधान बनाउने बेलाको छलफल र स्पिरिट अनुसार राष्ट्रिय सभा तथा मनोनीत सिटको मान राख्ने गरी छलफल नबढेको बताए । उनले प्रारम्भमै संविधानको मर्म र भावनाबमोजिम मनोनीतको विषय अगाडि बढाउन नसकिएको बताए । राष्ट्र निर्माणमा विशेष योगदान पुर्याएका, विशेष कामले ख्याति कमाएका वा सम्बन्धित विषय विज्ञलाई मनोनीत कोटामा ल्याइनुपर्थ्यो, उनले भने, त्यसमा पनि कुनै दलमा नलागेका साझा व्यक्ति छनोट गरिनुपर्थ्यो । उनले ०७४ को चुनावलगत्तै तत्कालीन शेरबहादुर देउवाले मनोनीतका लागि तीन जना सिफारिस गर्दा नै गल्ती गरेको बताए । ओलीले पनि त्यही गल्तीलाई निरन्तरता दिएको उनको भनाइ छ । साझा व्यक्ति छान्दा अरू दलसँग परामर्श गर्दा पनि राम्रो हुन्थ्यो । त्यसले थिति बसाउँथ्यो, उनले भने, मैले त्यतिबेला शेरबहादुरजीलाई मनोनीतका लागि पार्टीको मानिस नखोज्नुस्, एकलौटी नगर्नुस्, एमाले र माओवादीका नेताहरूसँग परामर्श गरेर साझा व्यक्ति छान्नुहोस् भनेको थिएँ तर, उहाँले सुन्नुभएन । देउवाले ०७४ सालमा राष्ट्रिय सभाका तीन जनाको मनोनीत सिटमा कांग्रेसका मुख्य सचिव कृष्णप्रसाद पौडेल, कांग्रेस झापाका पूर्वसचिव गोपाल बस्नेत र पद्मकन्या क्याम्पसमा प्राध्यापन अनुभव भएकी चाँदनी जोशीलाई सिफारिस गरेका थिए । देउवाले सिफारिस गरेका नाम ओलीले प्रधानमन्त्री भएपछि फिर्ता लिएर युवराज खतिवडा, रामनारायण बिडारी र विमला राई पौड्याललाई सिफारिस गरे । दलको निर्णय वा दलीय भागबन्डाबाट होइन, सरकारले पनि अन्य दलसँगको परामर्शमा साझा व्यक्ति छानोस् भन्ने नै संविधानको मूल भावना रहेको उनले उल्लेख गरे । प्रधानमन्त्री पार्टी विशेषप्रति मात्रै जिम्मेवार हुँदैन, प्रधानमन्त्री देशको नेता हुन्छ, देशको नेतृत्व गर्ने व्यक्तिले कानुन निर्माणको थलोमा छुटेको समूहबाट प्रतिनिधित्व गराउने हो, उनले भने, राजनीतिक दलहरूले प्रतिनिधित्व गराउन छुटाएका व्यक्ति, जो चुनाव लड्न चाहँदैन त्यस्तो व्यक्तिलाई मनोनीतमा लैजाने हो । पार्टीको सिट बढाउन वा प्रधानमन्त्रीले आफ्ना सहयोगी पठाउनलाई मनोनीत कोटा राखिएको होइन । संविधान मस्यौदा समितिलाई विज्ञका रूपमा सघाएका संविधानविद् शाक्य सबै कुरा संविधानमै नसमेटिने बताउँछन् । मनोनीत सिटमा चुनावको प्रक्रियाबाट प्रतिनिधित्व नभएका, चुनावमा सहभागी हुन नचाहेका, पछाडि पारिएका वा बौद्धिक वर्गलाई ल्याउनुपर्ने अन्डरस्टुड कुरा रहेको उनले उल्लेख गरे । धाराहरूको थप व्याख्या संविधानको मस्यौदा गर्दाको छलफल र अवधारणाहरूको रेकर्डमा भेटिने उनले बताए । संविधानमा प्रस्ट लेखिएन भन्दै पार्टीले निर्णय गरेर सक्रिय राजनीतिक व्यक्तिलाई मनोनीत सिटमा पठाउन खोज्नु संविधानको दुरुपयोग हो, उनले भने, राष्ट्रपति संविधानको संरक्षक भएको नाताले त्यसको स्पिरिटअनुसार काम भएन भने आफ्नो कुरा प्रधानमन्त्रीसमक्ष राख्न सक्नुपर्छ । संविधानमा लेखिएका कुराबाट मात्रै त्यसको आशय छ्याङ्गै नभए पनि मनोनीत कोटामा सक्रिय राजनीतिज्ञभन्दा फरक व्यक्तिकै प्रतिनिधित्व होस् भन्ने दिशामै संविधान बनाउँदाताका छलफल भएको मस्यौदा समितिका सदस्य नेम्वाङले बताए । यस्तै अन्योलग्रस्त अवस्थाका लागि संविधानका प्रत्येक धाराको टिप्पणी पनि पारित गरियोस् भन्ने आवाज त्यतिबेला आफूले उठाएको उनले स्मरण गरे । थप विद्वत, क्षमता र विषयको जानकारी राख्ने व्यक्तिको प्रतिनिधित्व राष्ट्रिय सभामा हुन्छ भन्ने सामान्य बुझाइ छ, प्रदेश १ कानुन आयोगका अध्यक्ष भण्डारीले भने, दलहरूले चुनावी प्रक्रियाबाट होस् वा सरकारले मनोनयन गरेर पठाउँदा, त्यो विषयलाई ख्याल गर्नुपर्छ । कानुन निर्माणमा कहीँ कतै गल्ती नहोस् भनेर क्रस चेक गर्ने क्षमताका मानिस राष्ट्रिय सभामा हुनुपर्छ ।"
खाडीबाट दैनिक ४ हजारसम्म श्रमिक ल्याइने,"(काठमाडौं)  सरकारले खाडी तथा मलेसियाबाट दिनमा चार हजारसम्म नेपाली श्रमिकलाई ल्याउने भएको छ । रोजगार कटौतीमा परेर र करार अवधि सकिएर पनि महिनौंदेखि कुरिरहेका नेपालीले प्रवासी भूमिमा सरकारविरुद्ध नारा लगाउन थालेपछि बिहीबार उडान संख्या थप गर्न अनुमति दिइएको हो । यसअघि सरकारले दिनमा ८ सय जना मात्रै कोटा तोकेको थियो ।उपप्रधान तथा रक्षामन्त्री ईश्वर पोखरेल, परराष्ट्रमन्त्री प्रदीप ज्ञवाली, पर्यटनमन्त्री योगेश भट्टराई र श्रममन्त्री रामेश्वर राय यादवबीच भएको छलफलपछि प्रधानमन्त्री केपी शर्मा ओली र उपप्रधानमन्त्री पोखरेलबीचको उच्चस्तरीय परामर्शबाट अन्तर्राष्ट्रिय उडान संख्या थप गर्ने समझदारी भएको छ । श्रममन्त्री यादवले नयाँ नीतिलाई बिहीबारबाटै कार्यान्वयनमा ल्याएको बताए । तत्कालका लागि पीसीआर रिपोर्ट नेगेटिभ भएकालाई मात्रै विमानले बोक्ने मन्त्री यादवले बताए । एउटै विमानमा पीसीआरको नेगेटिभ रिपोर्ट भएका र नभएकालाई मिसाएर ल्याउन पाइएन । नेगेटिभ मात्रै विमानमा आए होटलमा वस्नुपर्दैन । सिधै होम क्वारेन्टाइनमा बस्न मिल्ने गरी घर जान पाउँछन्, उनले भने ।मन्त्री यादवले कम्पनीले आफ्नै खर्चमा चार्टर गरी श्रमिक पठाउन पाउने प्रबन्ध पनि मिलाइएको बताए । हजारौं नेपालीलाई रोजगार दिने कम्पनीले आफ्नै खर्चमा चार्टर विमानमार्फत श्रमिकलाई पठाउन नेपाली दूतावाससँग अनुमति मागेका थिए । रोजगारी समाप्त वा लामो बिदामा राखिएका श्रमिकलाई खाना र बस्नेको प्रबन्ध महिनौं मिलाउनुपर्दा ठूलो खर्च हुने भएकाले कम्पनीले चार्टर विमान माग गरेका थिए । पर्यटनमन्त्री भट्टराईले कुनै कम्पनीले आफ्नै खर्चमा श्रमिकलाई नेपाल फर्काउन तयारी गरे त्यसलाई प्राथमिकतामा राखेर उडान अनुमति दिइने बताए । श्रम कल्याणकारी कोषबाट उद्धार गर्नुपर्नेका लागि श्रम मन्त्रालयले सम्बन्धित देशको नियोगसँग समन्वय गरेर उडानको व्यवस्था गरिनेछ, उनले आफ्नो फेसबुकमा लेखेका छन्, नियमित उडान नभएका मुलुकमा पीसीआर नेगेटिभ भएका यात्रुका लागि मागका आधारमा उडान संख्या थप गरिनेछ । उनले विदेशी भूमिमा अप्ठ्यारो अवस्थामा रहेका नेपाली ल्याउन सरकार संवेदनशील रहेको बताए । स्वदेश फिर्तीका लागि सरकारले सक्दो कोसिस गरिरहेको छ । सरकारले आफ्नो प्रयत्न बढाउँदै लानेछ, उनले भने । खाडीसहित ३० देशबाट बुधबारसम्ममा ६० हजार २ सय ७२ जना नेपाली आइपुगेका छन् । खाडी तथा मलेसियाबाट स्वदेश फिर्न इच्छुकको संख्या अझै ९३ हजार छ । सबैभन्दा बढी यूएईमा ४० हजार, साउदी अरबमा १८ हजार, कतारमा १५ हजार, मलेसियामा १५ हजार र कुवेतमा ५ हजार जना स्वदेश फिर्तीको प्रतीक्षामा छन् । नेपाली राजदूतहरूले सीमित कोटाअनुसार नेपाली लैजाँदा मानवीय संकट आउने भन्दै परराष्ट्र मन्त्रालयसहित उच्च तहमा ध्यानाकर्षण गराएका छन् । घर पठाउन तयार श्रमिकलाई चैतदेखि नै खाना खुवाएर राखिएको छ । कम्पनीले कहिलेसम्म अनुत्पादकशील श्रमिकलाई पालेर बस्ने भन्दै प्रश्न गर्छन् । ती कम्पनीबाट श्रमिक बाहिर आए के हुन्छ भन्ने डर छ । बाहिरको तापक्रम ४६ डिग्री छ । अन्यतिर बस्ने ठाउँ छैन । सार्वजनिक स्थानमा पिउने पानीको धारा भेटिँदैन, कतारका लागि नेपाली राजदूत नारदनाथ भारद्वाजले भने, श्रमिकको मागअनुसार उडान गरिदिनुपर्छ । हरेक दिन एउटा उडान हुनैपर्छ ।खाडीको समस्या दिनहुँ हुने उडानले मात्रै हल गर्न सक्ने दूतावासहरूको भनाइ छ । हाम्रो मुख्य माग भनेकै दिनहुँ नियमित उडान उपलब्ध हुनुपर्छ भन्ने हो, साउदीका लागि नेपाली राजदूत महेन्द्रसिंह राजपुतले भने, उडान भए पीसीआर रिपोर्टको प्रबन्ध मिलाउँछौं । खाडी मुलुक तथा मलेसियाले पछिल्लो समय निजी क्षेत्रलाई पनि पीसीआर गर्न पाउने गरी छुट दिएका छन् । कतारमा सरकारीले निःशुल्क र निजी स्वास्थ्य संस्थाले शुल्क लिएर पीसीआर परीक्षण गर्न थालेका छन् । स्वदेश फर्कने प्रतीक्षामा रहेका श्रमिकलाई पीसीआर परीक्षणको समस्या नहुने कतारका लागि नेपाली राजदूत भारद्वाजले बताए । पर्याप्त उडान भए टिकटको कालोबजारीसमेत बन्द हुने राजदूतहरूको भनाइ छ । तोकिएको ट्राभल एजेन्सीमा जाँदा टिकट पाइँदैन । म्यासेन्जरमा महँगोमा टिकट छ भन्दै दलाल आइपुग्छन्, संयुक्त अरब इमिरेट्सस्थित ट्रान्सगार्ड कम्पनीमा कार्यरत जयराम नेपालले भने, कम्पनीले दलालसँग करोबार गर्दैन । उनले पीसीआर नेगेटिभ रिपोर्ट भएकालाई जति पनि लैजाने प्रबन्ध मिलाउनुपर्ने बताए ।नेपाल पत्रकार महासंघ यूएई शाखाका उपाध्यक्ष मेघराज सापकोटाले समयमा नेपालीको घरफिर्ती प्रक्रिया सहज नपारिँदा सरकारविरुद्ध विद्रोहको वातावरण बनिरहेको बताए । मलाई उद्धार गरिदेऊ, कोठामा बसेको महिनौं भयो, म पीसीआर गर्न तयार छु, ऋण नै गरेर पनि टिकट काट्छु भन्ने धेरै भेटिन्छन् । सरकारले वास्ता गरेको छैन, उनले भने ।"
पत्रकार हत्याका अभियुक्त १३ वर्षपछि पक्राउ,बारा (कास) बाराका पत्रकार वीरेन्द्रकुमार साह हत्याका अभियुक्त हरेराम पटेल १३ वर्षपछि पक्राउ परेका छन् । बाराको महागढीमाई२ का ४५ वर्षीय पटेललाई कोल्हवी४ सपही टोलबाट बिहीबार पक्राउ गरिएको प्रहरी उपरीक्षक कृष्ण पंगेनीले बताए । यसअघि अन्य तीन अभियुक्त पक्राउ परेका थिए । घटनामा संलग्न एक जना अझै फरार छन् । तत्कालीन माओवादीका वाईसीएल जिल्ला इन्चार्ज पटेल राजनीतिक पहुँचका कारण जोगिँदै आएका थिए । अहिले उनी मोहन वैद्यको नेकपा (क्रान्तिकारीे) का केन्द्रीय सदस्य र सोही पार्टीका क्रान्तिकारी मधेसी राष्ट्रिय मुक्ति मोर्चाका केन्द्रीय उपाध्यक्षको जिम्मेवारीमा छन् । उनको मुद्दा मुलतबीमा भएकाले जिल्ला सरकारी वकिलको कार्यालयमा जिल्ला न्यायाधिवक्तासामु बयानपछि अदालत पेस गरिने पंगेनीले बताए । गत फागुनमा अर्का अभियुक्त कुन्दन फौज्दार पक्राउ परेका थिए । अर्का अभियुक्त लालबहादुर चौधरी अझै फरार छन् । तत्कालीन माओवादी कार्यकर्ताको समूहले पत्रकार साहलाई ०६४ असोज १८ मा बाराकै डोढियापिपरा बजारबाट अपहरण गरेर हत्या गरी जंगलमा गाडेका थिए । अपहरण गरेको ३५ दिनपछि उनको शव फेला परेको थियो । साह एभिन्युज टेलिभिजन र हिमाल खबरपत्रिकालगायतमा आबद्ध थिए । पत्रकार साहकी पत्नी उमरावतीदेवीले हत्यामा संलग्नलाई सजाय मिनाहा नदिन आग्रह गरेकी छन् । दुई सन्तानकी आमा उनले अभियुक्त पक्राउ पर्नुले न्याय मिलेको महसुस भए पनि सजायमा मिनाहा हुने हुँदा पीडा हुने गरेको बताइन् ।
बिमाकै विश्वास घटाउने काम,"जुन जोखिम होला भनेर बिमा गरिएको हो, त्यही घटना हुँदा पनि भुक्तानी पाइएन भने त्यसको के काम ? हिजोआज बिमा कम्पनीहरूले बिमाकै मर्मविपरीतको झमेला सिर्जना गरिरहेका छन् । कोभिड१९ को संक्रमण बढेसँगै बिमालेख बिक्री सुरु गरेका नेपाली बिमा कम्पनीहरू आफ्नो सम्झौतामा पूर्ण इमानदार देखिएका छैनन् । कोरोना संक्रमण देखिएमा ५० हजार र १ लाख रुपैयाँसम्म भुक्तानी दिने सर्तमा गरिएको बिमा रकममा अहिले नयाँ बखेडा झिकिएको छ । कहिले निजी प्रयोगशालामा गरिएको परीक्षणको भुक्तानी दिँदैनौं भन्ने कम्पनीहरूले कहिले कागज पुगेन भन्दै संक्रमितलाई समेत झमेला दिइरहेका छन् । गत सोमबारसम्म परेका दाबीमध्ये १७ प्रतिशतले मात्रै कोरोना बिमाको रकम भुक्तानी पाएका छन्, ८३ प्रतिशतले पाउन बाँकी नै छ । यसरी पाँचमध्ये चार जनाको दाबी भुक्तानी नहुँदा बिमितले सुविधा नपाउने मात्रै होइन, आम नागरिकहरूमा बिमाप्रतिकै विश्वसनीयतामा कमी आउँछ ।आवश्यक कागजात नभएको बहानामा भुक्तानी दिन नसकेको भन्दै कम्पनीहरू पन्छिन खोज्दा कतै उनीहरूले पारदर्शी सेवाव्यवसाय नभएर अव्यावसायिक व्यापार त गरिरहेका छैनन् भन्ने बुझाइ स्थापित हुँदै छ । कोरोना बिमा मापदण्ड२०७७ मा दाबी परेको बढीमा सात दिनभित्र भुक्तानी दिइसक्नुपर्ने व्यवस्था छ । सिद्धान्ततः महामारीको कुनै बिमा हुँदैन, तर नेपालमा यो बिमालाई भिन्नै प्रकृतिको रूपमा चित्रण गरी वैशाख ७ गतेदेखि बिमा समितिले कोरोना बिमालेख जारी गर्ने व्यवस्था मिलाएको हो । यदि कसैलाई कोरोना लागेर बिमाको दाबी परेमा त्यसको भुक्तानी रकम बिमा कम्पनीले मात्र बेहोर्नु पर्दैन । यसको दायित्व सरकार, नियामक निकाय बिमा समिति, निर्जीवन बिमा कम्पनीहरू र पुनर्बिमा कम्पनीबीच बाँडफाँट भइसकेको छ । यसैले पनि, भुक्तानीमा एकपछि अर्को बहाना झिकिरहनु गलत हो । यसले बिमा कम्पनीहरूको नियतमै प्रश्न उठेको छ । सबै कम्पनीले मापदण्ड पुगेका सबै दाबीलाई सहज तरिकाले निर्धारित समयमै भुक्तानी दिनुपर्छ ।गत सोमबारसम्म १ हजार ६ सय २२ जनाले कोरोना संक्रमित भएको भन्दै बिमा रकम दाबी गरेकोमा २ सय ७१ जनाले मात्र भुक्तानी पाएको तथ्यांक छ । बाँकी सबैले नक्कली रिपोर्ट पेस गरेको त पक्कै हैन होला । यसरी ठूलो संख्याको दाबीलाई त्यसै अल्झाउँदा पनि नियामक निकाय बिमा समितिको मौनता आश्चर्यजनक छ । उसले मात्रै आफ्नो उपस्थिति देखाउन सकेको भए कम्पनीहरूले यसरी मनपरी गर्न सक्दैनथे । लकडाउन र निषेधाज्ञाका कारण सर्वसाधारणले सहज आवतजावत गर्न पाएका छैनन् । यस्तो अवस्थामा उनीहरूलाई कसरी छिटोभन्दा छिटो दाबी भुक्तानी गर्न सकिन्छ भन्नुपर्नेमा बिमा समिति र बिमा कम्पनीहरूले कागज नपुगेको बहानामा अल्झाउनु उचित होइन ।कोरोना बिमालेख जारी गर्दा संक्रमित संख्या कम थियो । बिमा पनि थोरैले गरे । संक्रमण बढ्दै जाँदा बिमित पनि बढे । दाबी पनि बढ्यो । दाबी बढेसँगै बिमा कम्पनीहरूको एकपछि अर्को बहानाबाजीलाई बिमा समितिले झन् सघाएर बसिरहेको छ । बिमा कम्पनीहरूले गरेको लबिइङ अनुसारै निजी प्रयोगशालामा गरिएको रिपोर्टको भुक्तानी नदिनू भन्ने निर्देशन दिइएपछि उनीहरूको मनोबल झनै बढेको हो । यतिबेला सरकारको प्रतिनिधित्व गर्ने बिमा समिति र व्यवसाय गर्न स्थापित बिमा कम्पनीहरू दुवैले आफ्नो इमान र सामाजिक दायित्व बिर्सिनु हुँदैन ।यो बिमाले कम्पनीहरू पूरै जोखिममा पनि छैनन् । चालु आर्थिक वर्षदेखि कोरोना बिमा कार्यक्रममा सरकार पनि सहभागी छ । सरकारले कोरोना बिमाको बिमा शुल्कमा सर्वसाधारणलाई ५० प्रतिशत अनुदान दिएको छ भने सरकारी कर्मचारीको निःशुल्क कोरोना बिमा गरिदिने व्यवस्था गरेको छ । यसैको प्रभावस्वरूप गत सोमबारसम्म करिब १२ लाख ६७ हजारले कोरोना बिमा गरिसकेका छन् । उक्त अवधिमा १ लाख २८ हजार ५ सय १३ वटा बिमालेख बिक्रीबाट ७२ करोड ४२ लाख ५८ हजार रुपैयाँ बिमा शुल्क संकलन भएको छ । जबकि, सोमबारसम्म परेको दाबी १५ करोड ७१ लाख रुपैयाँ बराबरमात्रै हो, जसमध्ये २ करोड ६१ लाख रुपैयाँ मात्र कम्पनीले भुक्तानी गरेका छन् । अहिलेसम्मको दाबीभन्दा झन्डै ५ गुणा बढी रकम बिमा कम्पनीले बिमालेख बिक्रीबाट उठाइसकेका छन् ।अनेकन बहानामा बिमा कम्पनीहरूले दाबी भुक्तानी नदिएर कोरोना संक्रमितलाई सान्त्वनाको सट्टा निरुत्साहित गरिरहेका छन् । अहिले कोरोना संक्रमणको जोखिमविरुद्ध सबै पक्ष संयुक्त रूपमा लाग्नुपर्ने अवस्था छ, जसको एक अंश कोरोना बिमा योजना पनि हो । यो कार्यक्रमलाई प्रभावकारी बनाउन सके संक्रमितले ठूलो राहत पाउनेछन् । ५० हजार वा एक लाख रुपैयाँको बिमांक रकम कोरोना संक्रमित भएका बिरामीका लागि ठूलो राहत हुन सक्छ । यसबाट बिरामी परेर घरमा बस्दा गुजारा चलाउन पनि मद्दत पुग्नेछ ।सरकारले मान्यता दिएका निजी प्रयोगशालाको रिपोर्ट बिमा कम्पनीहरूलाई मान्य नहुँदा दुई सरकारी निकायबीच आवश्यक समन्वय नभएको स्पष्ट देखिन्छ । एकातिर स्वास्थ्य मन्त्रालयले निजी प्रयोगशालाहरूलाई कोरोनाको परीक्षण गर्न दिने तर सरकारी संस्थान बिमा समितिले भने त्यसलाई मान्यता नदिने व्यहोरा विरोधाभासपूर्ण छ । यसमा एकरूपताका लागि समेत बिमा समितिले निजी प्रयोगशालाको परीक्षणलाई पनि बिमा भुक्तानी दिने भन्ने व्यवस्था तत्काल मिलाउनुपर्छ । नियमन र सुपरिवेक्षणको पाटोमा चुकिसकेको बिमा समिति अब सच्चिनुपर्छ । यो बिमा अनुदान व्यवस्थापन गर्न समितिका कार्यकारी निर्देशकको संयोजकत्वमा अर्थ मन्त्रालय र स्वास्थ्य मन्त्रालयका प्रतिनिधि सम्मिलित समितिले पनि आफ्नो काम प्रभावकारी ढंगले गर्नुपर्छ । हाल नियमअनुसार दाबी भुक्तानी दिँदा बिमा कम्पनीले अपेक्षा गरेअनुसार आम्दानी गर्न नसक्लान्, तर यसबाट उनीहरूले बिमाप्रति आम विश्वसनीयता कमाउनेछन् । फेरि, बिमा गर्नुको उद्देश्य नै परेको बेला जोखिम सुरक्षण होस् भन्ने हो । भोलि पनि यही भनेरै बिमा कम्पनीहरूले आफ्नो सेवा बिक्री गर्नुपर्छ । आज झमेला गरेर बद्नामी कमाउने कि भोलिलाई व्यापारको बाटो कायमै राख्ने, बिमा कम्पनीहरूले अहिल्यै सोच्नुपर्छ ।"
दृष्टिविहीनका लागि सरकार खोइ ?,"साइपालको अँध्यारो संसार समाचारमा बझाङ सदरमुकाम चैनपुरदेखि तीस कोष टाढाको साइपाल गाउँपालिकाको विभिन्न वडामा तीन सयभन्दा बढी दृष्टिविहीन रहेको खबरले अत्यन्त दुःखित बनायो । काठमाडौंमा बस्ने र सत्ताको स्वाद पाएका शासकहरूलाई यी दृष्टिविहीनहरूको अँध्यारो संसारबारेको समाचारले छुन्छ कि छुँदैन होला ? सामान्य उपचार नपाएर दृष्टिविहीन भएर कहिलेसम्म बस्नुपर्ने हो ? भोटको भर्याङ चढेर सत्तामा पुगेका नेताहरूलाई जनताको दुःखमा पीडा महसुस हुन्छ कि हुँदैन ? जनताले तिरेको करबाट जनताकै लागि खर्च गर्नुपर्दा राज्यको ढिकुटी चलाउन मिल्ने कि नमिल्ने ? संविधानले ग्यारेन्टी गरेको गाँस, बास, आवास, स्वास्थ्य, शिक्षा, रोजगारी जनताका मौलिक अधिकार होइनन् र ?दुर्गमका नागरिकहरूको संविधानप्रदत्त स्वास्थ्य अधिकार संरक्षणमा सरकारको भूमिका खोइ ? ठूला ठेला रेल, पानीजहाज प्रोजेक्टको ठेक्का बाँडीचुँडी गर्न बजेट हुने अनि जनताको आधारभूत स्वास्थ्य अधिकारपूर्तिका लागि खर्च गर्न नमिल्ने भन्ने हुन्छ र ? काठमाडौंको केन्द्रीकृत संघीय सरकार, प्रदेश अनि स्थानीय तहलाई जनताप्रति अलिकति पनि उत्तरदायित्व बोध हुन्छ भने साइपाल गाउँका लागि विशेष स्वास्थ्य प्याकेज घोषणा गर्नु पर्दैन ? के साइपालका तीन सयभन्दा बढी नागरिकले आफ्नो स्वास्थ्य उपचारका लागि काठमाडौं टेक्न नपाउने ? जनताको भोटले पदमा पुगेका राष्ट्रपति, प्रधानमन्त्री, गृहमन्त्री, मन्त्री, नेताहरूलाई बोक्ने सरकारी हेलिकोप्टरहरूले साइपालका दृष्टिविहीन बोक्न मिल्ने कि नमिल्ने ? बाढीपहिरोपीडितहरूको अनुगमनका लागि भन्दै सभामुख, प्रधानमन्त्री, गृहमन्त्रीलगायत नेता, कर्मचारी लाखौं भाडा तिरेर आकाशमा घुमेर काठमाडौं फर्किंदा हुन्छ भने त्यही हेलिकोप्टर बझाङ पुगेर दृष्टिविहीनहरूलाई काठमाडौं ल्याई उपचार गरी फेरि गाउँमै पुर्याइदिँदा के बिग्रन्छ ? राज्यको ढिकुटी यस्ता दृष्टिविहीन जनताको हितमा हेलिकोप्टर उडाएरै खर्च गर्दा सरकारमा बस्नेहरूको आत्मले मान्ला कि नमान्ला ? कर्मको फल भन्दै बसेका जनताको चेतनाको स्तर माथि उकास्न कसले पहल गर्ने ? दुर्गम र खर्च अभावकै कारण उनीहरूले उपचार नपाएर कष्टकर जीवन बिताइरहेको खबरले झन् सरकारमा बस्नेहरूलाई दुख्नुपर्ने होइन र ? आजभोलि नै आँखा शिविरका लागि स्वास्थ्यमन्त्रीसहित विशेषज्ञ स्वास्थ्यकर्मीको टोली लिएर सरकारी हेलिकोप्टर साइपालका लागि उड्यो भनेर समाचार पढ्न पाए कति अनौठो लाग्दो होला । गोविन्द केसीले त्यसै जुम्लामा अनशन बस्न खोजेका होइनन् ।भौगोलिक विविधताका कारण नेपालमा धेरै दुर्गम गाउँ छन् । कति गाउँलेहरूले काठमाडौंमा पाइलै टेक्न नपाई जीवन बिताउनुपरिरहेको छ । काठमाडौं बस्नेहरूले बनाएका विकासका योजनाहरूले ती दुर्गम गाउँमा बस्ने नागरिकहरूलाई कहिल्यै सम्बोधन गर्न सकेन । बीपी कोइरालाले महलमा बसेर विकासका योजना निर्माण गरिरहँदा किसानले हलो जोत्दै गरेको फोटो अगाडि राख्नुपर्छ भन्थे । उनै बीपीको जन्मजयन्तीकै दिन सार्वजनिक भएको यो समाचारले नेपालको समाजवादको वास्तविक स्वरूप झल्काइदिएको छ । यो समाचारले शासक वर्गलाई घच्घच्याउनुपर्ने होइन र ? केन्द्रीयताले देश विकास भएन भनेर जनआन्दोलन गरी संघीयता ल्याएको होइन ? लोकतन्त्र र संघीयता आएको बाह्र वर्ष बितिसक्दा पनि साइपालजस्ता गाउँहरूमा त्यसको प्रभाव नपरेपछि संघीयता, प्रदेश र स्थानीय सरकारको औचित्य के ? साइपालका नागरिकका लागि लोकतन्त्र आउनुअगाडि र पछाडिमा के फरक भयो र ? कसैले गम्भीरतापूर्वक समस्या समाधान नगर्ने भएपछि उनीहरूले सरकारको अनुभूति कसरी गर्लान् ? समाचार सुन्दा काठमाडौं तिलगंगा आँखा अस्पतालका निर्देशक प्रा सन्दुक रुइतलाई पीडा महसुस भएको छ तर जिल्ला अस्पताल बझाङका प्रमुख भन्छन्, दुर्गम भएका कारण अप्ठेरा छन्, त्यसैले कुरा मिलेको छैन । कस्तो विडम्बना ? साँच्चै जनताका लागि परेको बेला गर्नेचाहिँ कसले होला ? हेक्का रहोस्, जनताको संविधानप्रदत्त मौलिक हकको संरक्षण गर्ने दायित्व र कर्तव्यबाट सरकार कहिल्यै भाग्न मिल्दैन । नोदनाथ त्रिताल, चौबिसे गाउँपालिका३, धनकुटा"
जनजीविकाका सवालमा काम गर,"सरकार गठन हुनेबित्तिकै प्रधानमन्त्री केपी शर्मा ओलीले समृद्ध नेपाल सुखी नेपाली को नारासँगै आमनागरिकलाई पटकपटक भन्थे अब कोही भोको बस्नु पर्दैन । कसैले उपचार नपाएर मर्नु पर्दैन । तर आज सरकार गठन भएको ३० महिना बित्न लाग्दा पनि खासै जनजीविकामा केही परिवर्तन आएको छैन । महामारीका कारण राजधानीमै खाना नपाएर भौंतारिरहेका सयौं नागरिक सडकमा भेटिन्छन् । सुदूरपश्चिम र कर्णालीका बासिन्दा रोजगारीका लागि भारत जान थालिसके । उनीहरूलाई किन यहाँ भोकै मर्नुभन्दा भारतमै मरौंला भन्ने लाग्यो ? उनीहरू लस्करै भारत गइरहेका फोटो सञ्चारमाध्यममा आउन थालेका छन् । सिंहदरबारभित्रको सरकारलाई भोकानांगा नागरिकको पीडाले कहिल्यै छोएन । इतिहासकै बलियो भनिएको सरकार दिनप्रतिदिन किन आमनागरिकका समस्याबाट टाढा भइरहेको छ ? सत्तामा पुगेपछि किन नेताहरू गैरजिम्मेवार बन्दै जान्छन् ? दलहरू गुटगत राजनीतिभन्दा पर सोच्नै नसक्ने भए । जनताका जीवन परिवर्तन गर्ने खालको राजनीति हाम्रोमा कहिल्यै भएन । अतः सरकार देश महामारीको चपेटामा फसिरहेछ । कम्तीमा भोटको राजनीति र भागबन्डाको संस्कारलाई छाडेर जनजीविका सवालमा काम गर । रामकृष्ण बराल, जोरपाटी५ काठमाडौंकोरोना महामारीको चपेटामा देश डुबिरहँदा विपक्षी दलले सरकारलाई सही दिशामा लग्न खबरदारी गर्नुपर्ने हो तर आन्तरिक किचलोमै रुमलिएका छन् । केही साना दल कोरोना महामारी बढिरहे पार्टीको काम कसरी बढाउने भन्ने चिन्तामा छन् । उनीहरूको ध्यान आगामी चुनावमा कसरी बढी सिट जित्न सकिन्छ भन्ने रणनीति बुन्नमा छ । जनजीविकालाई कसरी सहज बनाउने भन्नेमा छैन । प्रविन देवकोटा, भरतपुर८, चितवन"
के उपकुलपति दलका गुलाम हुन् ?,"१ उपकुलपति हुने रहर हो कि काम गरेर देखाउने अवसर ? अधिकांश उपकुलपतिहरू आफ्नो शैक्षिक सत्र कसरी सुचारु गर्ने भन्ने कुरामा यो साढे पाँच महिनाको अन्तरालमा अझै अन्योलमै देखिए ।२ राष्ट्रिय युवा परिषद्ले सबै उपकुलपति जम्मा गरेर चलाएको अनलाइन अन्तरक्रिया सुन्दा त विश्वविद्यालयका उपकुलपतिहरू आफैं केही गरेर अगाडि बढ्ने हैसियतमा देखिएनन् । यतिसम्म कि आफ्ना विद्यार्थी कुन अवस्थामा कहाँ छन् भन्ने अभिलेखसमेत नभएका विश्वविद्यालय देखिए ।३ विश्वविद्यालयले अनुसन्धान गरेर यस्तो महामारीमा कसरी शैक्षिक सत्र सुचारु गरेर अघि बढ्न सकिन्छ भन्ने बुद्धि नेपाल सरकारलाई दिनुपर्ने होइन र ? उल्टै सरकारको मुख ताकेर निर्णय कुरेर बस्ने उपकुलपति के काम ? ६ महिनाको कार्ययोजना बनाएर देऊ भनेर शिक्षा मन्त्रालयले चिठी लेख्नुपर्ने ? हेर बेइज्जत !४ बरु विद्यालय शिक्षा अहिले तातेको अवस्था छ । कम से कम वैकल्पिक शिक्षा निर्देशिका तयार पारेर अब पाठ्यक्रमको नयाँ स्वरूप निर्माण गरी असोज १ बाट अगाडि कसरी बढ्ने र शैक्षिक सत्र कसरी जोगाउने भन्ने गृहकार्य अन्तिम चरणमा पुगेको छ । विश्वविद्यालयले यसैबाट पनि पाठ सिके हुन्न र ?५ विश्वविद्यालयका क्याम्पस अझै निदाएको अवस्थामा छन् । सम्बन्धन प्राप्त क्याम्पसहरू आफ्ना सम्बन्धित विश्वविद्यालयको निर्देशन कुरेर बसेका छन् भने आंगिक क्याम्पसहरू सरकारी ढुकुटीबाट उपलब्ध तलबभत्ता खाएर उग्राइरहेछन् ।६ सम्बन्धन प्राप्त हुन् वा आंगिक, आफ्ना विद्यार्थीलाई कम से कम वैकल्पिक शिक्षाको माध्यम खोजी गरेर नियमित रूपमा विद्यार्थीसँग सम्पर्क गर्ने कार्ययोजनासहितको निर्देशन दिन उपकुलपतिलाई केले रोक्छ र ?७ यो देशका सबै विश्वविद्यालयका शिक्षकको संगठन हामी हौं भनेर फुर्ती लडाउने नेपाल प्राध्यापक संघले केही पहल गर्नु नपर्ने ? कि सहकुलपति र कुलपतिको वा दलको चाकडी गरेर भोलिको आफ्नो पद सुरक्षित गर्ने पहल मात्रै गर्ने ? अलिकति लाज हुनु पर्दैन ?८ विश्वविद्यालयको सम्पूर्ण नेतृत्व लिन अघि सर्ने तर अर्थपूर्ण काम गर्न नसक्ने उपकुलपति के काम ? कतिन्जेल परीक्षा र पढाइलाई बन्धक बनाइराख्ने ?९ आखिर विश्विद्यालय स्वायत्त संस्था हुन् नै र सबै विश्वविद्यालयको ऐनमै यो कुरा लेखिएको छ । के उपकुलपति भनेका शिक्षामन्त्री वा प्रधानमन्त्रीका वा दलका गुलाम हुन् ? होइन भने परीक्षा र कक्षा सञ्चालनको निर्णयमा किन क्षमता देखाउन नसकेको ?१० अहिले विश्वविद्यालयका उपकुलपतिले काम गर्न नसक्नुको कारण होला । उनीहरूलाई नियुक्त गर्ने दलको स्वीकृति कुर्नुपर्ने बाध्यता होला । स्वतन्त्र रूपले काम गर्ने आँट नभए किन रहर भयो त उपकुलपति बन्नमा ? आफ्नो अक्षमता स्वीकार गरेर खुरुक्क हटे हुन्न ? मनप्रसाद वाग्ले, मीनभवन, काठमाडौं"
विकल्पको चुनौती र पाल्सी गफ,"समृद्धिको उपभोगवादी कथानकसमृद्धिको प्रचलित संकथनमा सबैभन्दा प्रभावशाली तत्त्व उपभोक्तावाद हो । बजारमा अतिरिक्त वस्तु र सेवाको उपलब्धता सहज बनाउने । श्रमिकको ठूलो संख्यालाई विदेश निर्यात गर्ने, तिनले पठाएको रकमलाई मूलतः उपभोगमा खर्च गराउने । प्याट्रोनेज नेटवर्क लाई चुस्त राखिरहन शक्ति र सत्ताको आडमा विकास र पूर्वाधारका ठूला परियोजनाहरू सञ्चालन गर्ने । प्राकृतिक स्रोतको बेपर्बाह दोहन, करमार्फत उठेको रकम र अन्तर्राष्ट्रिय वित्तीय संस्थाबाट ल्याएका अनुदान र ऋणले यस्तै परियोजनामार्फत दलाल संयन्त्र परिचालन गर्ने । विश्व बैंकले कृषिमा लगानीका लागि गरेको सहयोगमा भ्रष्टाचार भएको आन्तरिक प्रतिवेदन त्यसै ल्याएको होइन ।चाहे त्यो एसियाकै ठूलो विमानस्थल बनाउने गफ होस् वा लाइफलाइन भन्दै हौवा पिटिएको रेलका किस्सा हुन्, यी सबैको मूल उद्देश्य दोहन र दलाली हुन् । अग्ला भ्युटावर र सपिङ मलसहितका बहत्तरफिटे धुरीको कुरै गर्नुपरेन ।कथित राष्ट्रिय गौरवका ठूला परियोजनाको असलियत खोतल्न सक्नेले मात्रै राजनीति बदल्न सक्छ । पर्यावरणका मुद्दालाई तपसिल होइन, प्रमुख मानेर परियोजनाले पुर्याउने दिगो क्षतिको उचित आकलन गर्न नचाहने पार्टी वा नेताले मौजुदा राजनीतिको सारलाई चुनौती दिन सक्दैन । समृद्धिको कथानकमा उपभोक्तावादको कर्कश नगरा बजेको सुन्न नसक्ने वा नचाहनेले दुईचार पाल्सी कुरा गर्नुलाई नै विकल्पको राजनीति भनिरहन्छ । साँचो अर्थमा बदल्ने हो भने, विकल्पको साँचो चुनौतीको सामना गर्न सक्नुपर्छ ।"
भारतका लागि सुरु भएन उडान,"कोरोना महामारीका कारण विभिन्न देशमा रहेका नेपालीलाई सरकारले स्वदेश फिर्ता गर्ने निर्णय गरेको भए पनि भारतस्थित नेपाली भने अलपत्र परेका छन् । भदौ १६ देखि असोज १४ सम्म एक सय ४२ नियमित र चार्टर उडानका लागि तोकिएका २० वटा गन्तव्यमा भारत भने परेको छैन । जसका कारण रोजगारी, अध्ययन, उपचार तथा अन्य प्रयोजनका लागि भारत आइपुगेका नेपाली यहीं रोकिन बाध्य भएका हुन् । रोजगारी, अध्ययन, उपचारलगायत विभिन्न प्रयोजनका लागि भारतमा रहेका हजारौं नेपालीहरू लामो समयसम्म भारतमै छन् । उडान सुरु होला र घर फर्कन पाइएला भनेर दिन पर्खेर बसेका नेपालीहरू निराश मात्र बनेका छैनन् आफूहरूलाई गरेको बेवास्ताका कारण सरकारप्रति आक्रोशित पनि देखिएका छन् । तिनैमध्येमा पर्छन् विश्व खाद्य कार्यक्रमका भारत प्रतिनिधि विश्व पराजुली । हाल भारतको राजधानी नयाँदिल्लीमा रहेका पराजुलीले काठमाडौंका लागि उडान कुरेको ६ महिनाभन्दा बढी भयो । अन्य देशमा उडान सुरु गर्दा पनि भारतमा रहेका नेपालीका लागि सरकारले बेवास्ता गरेको भन्दै पराजुलीले केही दिनअघि सामाजिक सञ्जाल ट्वीटरमार्फत आक्रोश व्यक्त गरे । सरकारले फेरि एक पटक आफ्ना नागरिकहरूप्रतिको जिम्मेवारीबाट पन्छिन खोजेको उनको आरोप छ । सीमाबाट आउजाउ गर्न दिने, अनि उडानचाहिँ सुचारु नगर्नुका पछाडि कुनै पनि जायज तर्क देखिँदैन । यो त सिधै नागरिकहरूप्रतिको चरम बेवास्ता हो, पराजुलीले भने । त्यस्तै आक्रोश छ, प्रभु मनी ट्रान्सफरको भारत शाखाका प्रमुख सुनील मिश्रको । उडान नभएको ६ महिना भइसक्दा पनि सरकारले चासो नदेखाएकोमा मिश्र आश्चर्य व्यक्त गर्छन् । त्यसैगरी दिल्लीकै एक बहुराष्ट्रिय कम्पनीमा कार्यरत दिपाली राणा दसैंमा समेत घर जान नपाउने हो भनेर चिन्तित छिन् । राणाले नेपालमा लकडाउन खुलेपछि दिल्ली उडान सुरु हुनेमा ढुक्क थिइन् । तर सरकारले अन्य मुलुकमा उडान खुला गरे पनि भारत उक्त सूचीमा नपर्दा उनी निराश छन् । एक घण्टाको उडान सुचारु गर्न सरकारले चासो नदेखाउनु चरम बेवास्ता भएको राणाको भनाइ छ । घण्टौं लाग्ने अन्य देशमा सुरु गर्दा हुने, अनि यति नजिकलाई बेवास्ता गर्नु । यो त भारतमा रोकिएका नेपालीहरूलाई नागरिक नै नठानेको देखियो, राणाले आक्रोशित हुँदै भनिन् ।सरकारको बेवास्ताले काम गर्ने र बिरामी मात्र नभएर विद्यार्थीहरू पनि समस्यामा परेका छन् । हजारौंको संख्यामा नेपालीहरू अध्ययनका लागि भारत आउने गर्छन् । दिल्ली, मुम्बई, बैंग्लोर, चेन्नईलगायत प्रमुख सहरमा नेपालीहरू ठूलो संख्यामा अध्ययनका लागि पुग्ने गरेका छन् । सडकमार्गबाट जाँदा संक्रमणको त्रास हुने भन्दै अझै पनि थुप्रै नेपालीहरू यतै रोकिएका छन् । तिनैमध्येका हुन् दिल्लीको साउथ एसियन विश्वविद्यालय (साउ) मा पीएचडी गरिरहेका काठमाडौंका महेश्वर गिरी । गिरीले उडान सुचारु हुने दिन पर्खेको लामो समय भयो । दसैं नजिकिँदै जाँदासमेत सरकारले उडान सुरु गर्न चासो नदेखाएपछि गिरीको छटपटी बढेको छ । उडान नहुँदा उपचारका लागि भारतका दिल्लीलगायत विभिन्न सहर पुगेका बिरामीहरूको पनि बिचल्ली भएको छ । सरकारले उडानका बारेमा चासो नदिँदा धेरै बिरामी ऋण गरेर भए पनि एम्बुलेन्सलाई महँगो भाडा तिरेर नेपाल फर्कन बाध्य भएका छन् । खै किन हो सरकारले चासो नदिएको । बाटो हेर्दाहेर्दा धेरै जना सकिनसकी सडकमार्गबाट गएका छन्, नेपालीहरू क्यान्सर उपचारका लागि आउने गरेको राजीव गान्धी अस्पताल नजिकैको सोमबजारमा ट्राभल एजेन्सी चलाउँदै आएका विष्णु शाहीले भने ।बैंग्लोरमा अध्ययनरत विद्यार्थीहरू अलपत्र परेपछि सरकारले साउनको दोस्रो साता नेपाली वायु सेवा निगमको एउटा चार्टर विमानका लागि अनुमति दिएको थियो । त्यसका लागि पनि सरकार र दिल्ली दूतावासले राम्ररी समन्वय नगर्दा निगमको विमान आधा यात्रु लिएर काठमाडौंका लागि उडेको थियो । लकडाउनअघि निगमले दिल्लीका लागि सातामा १४ तथा मुम्बई र बैंग्लोरमा साताका तीन उडान गर्दै आएको थियो । निगमबाहेक भारतका एयर इन्डिया, इन्डिगोलगायतले पनि काठमाडौं उडान गर्दै आएका थिए । सरकारले उडानका लागि चासो नदेखाएपछि दिल्लीमा रहेका निगमका सबै कर्मचारी काठमाडौं पुगेका छन् । र, आफूहरू सरकारको निर्णयको पर्खाइमा रहेको निगमका एक अधिकारीले बताए । हामीहरूले दूतावासलाई अनौपचारिक रूपमा भनेको पनि हो । आवश्यक मापदण्ड पूरा गरेर उडान गर्नका लागि जहाज तयारी अवस्थामा छ । तर, कुनै चासो देखाइएन, ती अधिकारीले कान्तिपुरसँग भने । उडान सुरु नहुनुमा सरकारसँगै दिल्लीस्थित दूतावासको बेवास्तालाई जिम्मेवार ठान्छन् भारतमा रोकिएका नेपालीहरू । दूतावासले गम्भीर रूपमा पहल नगरेका कारण उडान सुरु गर्न सरकारले चासो नदेखाएको उनीहरूको आरोप छ । दूतावासले कहिल्यै पनि नेपालीहरूका बारेमा चासो देखाएको छैन । नत्र भारतमा कोरोनाको संक्रमण यति धेरै बढिरहँदा आफ्ना नागरिकलाई जोखिम हुन्छ भनेर दूतावास तात्नुपर्ने हो, राणाले भनिन् ।सरकारका मन्त्रीदेखि अन्य उच्च अधिकारीले भने भारतका लागि उडान खुला नगर्नु पछाडि संक्रमण उच्च रहेको तर्क दिँदै आएका छन् । तर, यता रोकिएका नेपालीहरू भने उक्त तर्कलाई हास्यास्पद भन्छन् । त्यसले भारतमा रहेका नेपालीहरू सबैलाई संक्रमण छ भन्ने बुझाउने उनीहरूको भनाइ छ ।नेपालीहरूको यी आरोप र आक्रोशप्रति दिल्लीस्थित नेपाली दूतावाससँग सधैंको जस्तै रेडिमेड प्रतिक्रिया छ, प्रयास भइरहेको छ । जबकि दिल्लीकाठमाडौं उडानका लागि भारत सरकारले नै प्रस्ताव गरिसकेको छ । भारत सरकारले नेपालसमक्ष अन्य मुलुकसँग गरेजस्तो कोभिड महामारीको समयका लागि भनेर एयर बबल सम्झौताका लागि प्रस्तावसमेत गरेको हो । जसअन्तर्गत दुई देशबीच उडान संख्या तोकेर उडान गरिन्छ । उक्त प्रस्तावबारे भारतका नागरिक उड्डयन मन्त्री हरदीप सिंह पुरीले केही दिनअघि सार्वजनिक रूपमै खुलासा गरेका थिए । त्यसैगरी दिल्ली एयरपोर्ट अथोरिटीले पनि दूतावासलाई सबै तयारी पूरा भएकाले उडान सुचारु गर्न अनुरोध गरेको स्रोतको दाबी छ । तर, यी दुवै प्रस्तावका सम्बन्धमा नेपालतर्फबाट कुनै जवाफ गएको छैन । भारतका लागि नेपाली राजदूत नीलाम्बर आचार्यले उडानका लागि आग्रह भएको स्विकार्दै कम्तीमा पनि सातामा एउटा उडानका लागि प्रयास गरिरहेको बताए । उनले भारत सरकारका तर्फबाट उडान सुचारु गर्न प्रस्ताव आएको समेत स्विकारे । सातामा एउटा उडान भए पनि हुनुपर्छ भन्ने मेरो भनाइ हो, यसका लागि मैले काठमाडौंमा जानकारीसमेत गराएको छु, आचार्यले कान्तिपुरसँग भने । साथै उनले टिकट काटेर जान सक्नेका लागि उडान सुचारु हुनुपर्छ भन्नेमा आफू पनि रहेको बताए ।"
एक हजार चिनियाँ विद्यार्थीको भिसा रद्द,"वासिङ्टन (एजेन्सी) अमेरिकाले एक हजारभन्दा बढी चिनियाँ विद्यार्थीको भिसा खारेज गरेको छ । अनुसन्धानकर्ताहरूले अमेरिकाका लागि खतरा ठानिएका ती विद्यार्थीहरूको भिसा खारेज गरिएको जनाएका छन् । अमेरिकी राष्ट्रपति डोनाल्ड ट्रम्पले गत मे महिनामा चिनियाँ सेनासँग सम्बन्ध भएका चिनियाँ नागरिकलाई लक्षित गरी गरेको एउटा घोषणाअनुसार यो निर्णय गरिएको जनाइएको छ ।केही चिनियाँ नागरिकले अमेरिकामा महत्त्वपूर्ण तथ्यांक र बौद्धिक सम्पत्ति चोरेको राष्ट्रपति ट्रम्पको दाबी छ । अमेरिकी सरकारले यस विषयमा थप जानकारी भने सार्वजनिक गरेको छैन । अमेरिकी निर्णयप्रति चीनले हालसम्म भने कुनै टिप्पणी गरिसकेको छैन ।अमेरिकी विश्वविद्यालयहरूमा बर्सेनि हजारौं चिनियाँ विद्यार्थी भर्ना हुने गर्छन् । गत शैक्षिक सत्रमा झन्डै ३ लाख ७० हजार चिनियाँ विद्यार्थीहरू अध्ययनका लागि अमेरिका पुगेका थिए । एक अमेरिकी अधिकारीका अनुसार भिसा स्थगित गरिएकाहरू देशका लागि ठूलो खतरा मानिएकाहरू हुन् । ती विद्यार्थीहरूले विभिन्न विश्वविद्यालयमा स्नातक गरिरहेका र अनुसन्धाताहरू छन् । उनीहरू चिनियाँ विद्यार्थीहरूको एउटा सानो उपसमूह भएको ती अधिकारीलाई उद्धृत गर्दै बीबीसीले जनाएको छ । हामी चिनियाँ कम्युनिस्ट पार्टीको सैन्य प्रभुत्व जमाउने लक्ष्यलाई समर्थन नगर्ने चिनियाँ विद्यार्थी र विद्वान्लाई अमेरिका आउन रोक लगाउने छैनौं, अमेरिकी विदेश मन्त्रालयकी एक प्रवक्ताले भनेकी छन् । राष्ट्रपति ट्रम्पको मे २९ को घोषणामा चीनले अमेरिकाबाट संवेदनशील प्रविधि र बौद्धिक सम्पत्ति हात पार्न एउटा अभियान नै सञ्चालन गरेको आरोप लगाइएको थियो ।"
अमेरिकामा डढेलोले ४ जनाको मृत्यु,"क्यालिफोर्नियावासिङ्टन (एपी) अमेरिकाका विभिन्न राज्यमा फैलिएको डढेलो अनियन्त्रित भएको छ । अधिकारीका अनुसार डढेलोमा परी क्यालिफोर्निया र वासिङ्टन राज्यमा चार जनाको मृत्यु भएको छ । मृत्यु हुनेमध्ये तीन जना क्यालिफोर्नियाका छन् । अग्नि नियन्त्रण निकायका अनुसार तीव्र गतिमा फैलिएको डढेलोका कारण वन छेउका बस्तीमा रहेका हजारौं विस्थापित भएका छन् । केही दिनयता तीव्र हावासँगै फैलिएको डढेलो पहाडी क्षेत्रबाट बस्ती भएको समथर भूभागसम्म आइपुगेको जनाइएको छ । क्यालिफोर्नियाको राजमार्ग गस्ती प्रहरी बेन ड्रापरका अनुसार डढेलोको चपेटामा परेका एकजना कारभित्र घाइते अवस्थामा भेटिएका छन् । सान फ्रान्सिस्कोको उत्तरपूर्वी क्षेत्रमा हजारौं घरमा डढेलोले क्षति पुर्याएको अग्नि नियन्त्रकहरूले बताएका छन् । डढेलोले प्याराडाइज क्षेत्रमा पनि विनाश निम्त्याउने खतरा बढाएको छ । यो क्षेत्रमा विनाशकारी डढेलोका कारण गत वर्ष पनि ठूलो क्षति पुगेको थियो । केही दिनभित्र मौसममा सामान्य सुधार आएसँगै डढेलोको प्रभाव कम हुने मौसम पूर्वानुमान अधिकारीहरूका अनुमान छ । त्यस्तै, ओरिगन राज्यमा पनि डढेलो फैलिएको छ । ओरिगनका गभर्नर केट ब्राउनले डढेलोका कारण हजारौं मानिसहरू प्रभावित भएको जनाए । यो हाम्रो राज्यमा डढेलोका कारण भएको इतिहासकै ठूलो क्षति हो, ब्राउनले भने । आपत्कालीन निकायका अधिकारीले राज्यको ४ लाख ७० हजार एकड क्षेत्रमा डढेलो फैलिएको जनाएका छन् । वासिङ्टन राज्यको उत्तरी क्षेत्रमा फैलिएको डढेलोमा परी एक बालकको मृत्यु भएको सीएनएनले जनाएको छ । अधिकारीका अनुसार बालकका दुई जना आफन्त गम्भीर घाइते भएका छन् ।"
नेप्सेको सिस्टममा फेरि समस्या,"दोस्रो बजारमा लगानीकर्ताले बिहीबार पनि सहज रूपमा कारोबार गर्न पाएनन् । नेप्सेको कारोबार प्रणालीमा समस्या भएपछि दिउँसो सवा २ बजेसम्म लगानीकर्ताले सेयर किनबेच गर्न पाएनन् । धितोपत्र ब्रोकरमार्फत भएका खरिदबिक्री अर्डर नेप्सेको मुख्य कारोबार प्रणाली (म्याचिङ सिस्टम) मा पुर्याउने सिस्टम टीएमएसमा समस्या भएपछि निर्धारित समयमा लगानीकर्ताले सेयर किनबेच गर्न नपाएका हुन् । बिहान बजार खुल्दादेखि नै केही समस्या देखिएको थियो, एक ब्रोकरले भने, सुरुमा केही ब्रोकरको मात्र अर्डर प्लेसमेन्ट भएको थिएन । त्यसको १०१५ मिनेटपछि त कुनै पनि अर्डर प्लेसमेन्ट हुन सकेन । त्यसपछि नेप्सेले सूचना निकालेर कारोबार बन्द गरेको थियो । समस्या समाधान भएको भन्दै सवा २ बाट पुनः बजार खुला गर्यो । बजार खुलेपछि पनि १०१५ मिनेट सिस्टमले काम गरेन, त्यसपछि भने नियमित रुपमा कारोबार भयो । बिहानदेखि कारोबार हुन नपाएपछि नेप्सेले समय बढाएर ५ बजेसम्म पुर्याएको थियो ।नेप्सेको कारोबार प्रणालीको समस्या नयाँ भने होइन । एक साताअघि पनि कारोबार प्रणालीमा यस्तै समस्या दोहोरिएको थियो । यसअघि भदौ १४ मा पनि सोही समस्याका कारण बजारमा निर्धारित समयमा कारोबार हुन पाएको थिएन । त्यति बेला पनि नेप्सेले कारोबार अवधि बढाएको थियो । टीएमएसमा समस्या आउँदा दिनभर लगानीकर्ताले कारोबार गर्न नपाएको स्टक ब्रोकर्स एसोसिएसनका अध्यक्ष भरत रानाभाटले जानकारी दिए । बिहीबार पनि ब्रोकरका अर्डर प्लेसमेन्ट हुन पाएनन्, उनले भने, अचेल टीएमएस सिस्टममा पटकपटक समस्या आउने गरेको छ । समस्या ब्रोकरहरूका तर्फबाट नभई नेप्सेको सिस्टममा रहेको उनको दाबी छ । विगतमा ब्रोकरको डाटा सेन्टरमा कहिलेकाहीँ समस्या आउँथ्यो, धेरै पहिलेदेखि नै त्यो समस्या समाधान भएको छ । ब्रोकरको साइडमा समस्या देखाएर नेप्से तर्किन खोजेको रानाभाटको भनाइ छ । नेप्सेले भने सुरुमा टीएमएस सिस्टममा समस्या भए पनि दिउँसो नै समाधान भएसकेको दाबी गरेको छ । सुरुमा केही ब्रोकरले अर्डर हाल्न पाएनन्, स्रोतले भन्यो, त्यसपछि सबै कारोबार बन्द गरियो । पछि समस्या समाधान भएपछि समय थप गरी कारोबार सुरु गरिएको हो । नेप्सेको कारोबार प्रणालीमा निरन्तरजसो समस्या आउन थालेपछि लगानीकर्ताले सिस्टम अद्यावधिक गरी समस्या सधैंका लागि न्यूनीकरण गर्न लगानीकर्ताले माग गरेका छन । पटकपटक समस्या दोहोर्याएर नेप्सेले लगानीकर्तालाई मर्कामा पारेको उनीहरूको गुनासो छ । अब त सुधार होला भन्यो, अहँ फेरि त्यही समस्या कति सहनु, एक लगानीकर्ताले भने, अति भो । पूर्ण रूपमा अनलाइन कारोबार प्रणालीलाई प्रोत्साहन गरिरहेको समयमा पटकपटक देखिने यस्ता समस्या बाधक हुने भएकाले तिनको दीर्घकालीन समाधान खोज्नुपर्ने उनीहरूको माग छ ।कारोबार प्रणालीमा समस्याबीच पनि बिहीबार करिब २ अर्ब २१ करोडबराबरको सेयर किनबेच भएको छ । सो दिन नेप्से १२४९ अंकले बढेर १ हजार ५ सय २०६९ बिन्दुमा उक्लेको छ । उक्त दिन कारोबारमा आएका १२ समूहमध्ये निर्जीवन बिमा र जीवन बिमा उपसमूहको परिसूचकमा उच्च वृद्धि भएको छ । निर्जीवन बिमा समूहको परिसूचक करिब ४ प्रतिशत र जीवन बिमाको परिसूचक २१९ प्रतिशत बढेको हो । करिब ३० हजार कारोबारबाट १ सय ८९ कम्पनीका ४३ लाख २९ हजार ६ सय ६५ कित्ता सेयर खरिदबिक्री भए । ती किनबेचबाट करिब सवा २ अर्ब रुपैयाँबराबरको सेयर किनबेच भयो । सो दिन नेप्सेको वर्गीकरणमा क वर्गमा परेका कम्पनीको सेयर कारोबार मापक सेन्सेटिभ परिसूचक ०५७ प्रतिशत र व्यापारमा रहेका सबै कम्पनीको कारोबार मापक फ्लोट परिसूचक ०७३ प्रतिशत बढेको छ । यससँगै सेयर बजारको आधार कुल बजार पुँजीकरण २० खर्ब २१ अर्ब रुपैयाँ कायम भएको छ ।"
ऐन तत्काल संशोधन गर्नू,"ऐनको दफा १६ को उपदफा १ को नेपालमा उत्पादन नहुने वस्तुको हकमा यो व्यवस्था लागू हुने छैन भनी स्वदेशी वस्तु उत्पादन तथा बिक्रीवितरण गर्नुपर्ने अवस्थाबाट उन्मुक्ति लिन सकिने सम्भावना देखिएकाले ऐनको सो दफा आवश्यक प्रक्रिया पूरा गरी तत्काल संशोधन गर्नुपर्ने सिफारिस गरिएको छ । ऐनअनुसार इजाजतप्राप्त कम्पनीहरूले स्वदेशमै सहज उत्पादन हुने वस्तुसमेत स्वदेशमा उत्पादन हुन नसक्ने भनी विदेशबाट आयात गरी बिक्रीवितरण गर्न सक्ने देखिएको अध्ययनमा बताइएको छ । यस सम्बन्धमा छानबिन गरी त्यस्तो गरेको पाइए त्यस्ता कम्पनीको इजाजतसमेत खारेज गर्नुपर्ने सिफारिस गरिएको एक सांसदले जानकारी दिए । ऐनको मूल मर्मबमोजिम कम्तीमा ५० प्रतिशत स्वदेशी वस्तु बिक्री गर्ने प्रतिबद्धता लिने, बढीमा २ वर्षभित्र इजाजतपत्र प्राप्त कम्पनीले स्वदेशी वस्तुको उत्पादन तथा बिक्रीवितरण अनिवार्य गर्नुपर्ने र सोअनुसार नगर्ने कम्पनीको इजाजतपत्र रद्द गर्ने व्यवस्था गर्न पनि सिफारिस गरेका छौं, ती सांसदले भने । कानुनबमोजिम स्थापना भई इजाजतप्राप्त कम्पनी जुन उद्देश्यका लागि स्थापना भएका हुन्, जुन कार्यका लागि इजाजत प्रदान गरिएको हो, सोहीअनुरूप काम गरेनगरेको विषयमा अनुगमन गर्न निर्देशक समितिले विज्ञसमेत राखी अनुगमन समिति गठन गरी नियमित अनुगमन गर्न पनि सुझाइएको उनले जानकारी दिए । कम्पनीको प्रबन्धपत्र तथा नियमावलीमा पिरामिड व्यवसाय सञ्चालन गर्न सक्ने कुनै प्रावधान रहेको पाइए त्यसलाई तत्काल संशोधन गर्न सिफारिस गरिएको उनले जानकारी दिए । वस्तुको प्रत्यक्ष बिक्री गर्ने कम्पनीको न्यूनतम चुक्ता पुँजी ३ करोड पुर्याउन र हाल इजाजत लिइरहेका कम्पनीलाई समेत ६ महिनाभित्र सोहीबमोजिमको पुँजी वृद्धि गर्न लगाउने सिफारिस गरिएको छ । कुनै कारणवश उपभोक्ता ठगिन पुगे भने उनीहरूलाई क्षतिपूर्ति उपलब्ध गराउन सकियोस् भन्ने मनसायले पुँजी बढाउन भनेका छौं, ती सांसदले भने, कानुनको बर्खिलाप हुने गरी कुनै पनि इजाजतप्राप्त कम्पनीले उपभोक्ता ठगेको प्रमाणित भए तत्काल बैंक ग्यारेन्टी जफत गरी कारोबार रोक्का गर्ने र ठगिएको रकम अपुग भए सञ्चालकहरूको घरघरानाबाट समेत असुलउपर गर्नुपर्ने सिफारिस छ । उपसमितिले उद्योग तथा वाणिज्य र श्रम तथा उपभोक्ता हित समितिका सभापति विमल श्रीवास्तवलाई प्रतिवेदन बुझाइसकेको छ । निषेधाज्ञाका कारण समितिमा छलफल हुन सकेको छैन, एक सांसदले भने, अवस्था यस्तै रहे यसैलाई अन्तिम रूप दिन सकिन्छ । कार्यान्वयन गर्न निर्देशन दिन पनि सकिन्छ ।"
आलुको मूल्य अकासियो,"आलुले जगायो आशाव्यावसायिक उत्पादन गर्ने गरे पनि मूल्य नपाउँदा निराश बन्ने गरेका किसान यो पटक कोरोना कहरमा पनि आलुले आशालाग्दो कमाइ गरेकामा दंग छन् । विगतमा लागत पनि नउठेको भन्दै खेती घटाउँदै लगेका इलामका लेकाली क्षेत्रका किसानले यो पटक अपेक्षा गरेअनुसार मूल्य पाए । अन्य तरकारी बिक्री नभएर बारीमै सडेको अवस्थामा भित्री गाउँमा उत्पादित आलु खरिद गर्न व्यवसायी घरघर पुगे ।यो पटक आलुले राम्रो मूल्य पाउनुपर्ने कारण पनि कोरोना सन्त्रास नै रह्यो । बर्खे आलु उत्पादन सुरु हुँदै गर्दा कोरोना महामारीबाट जोगिन भन्दै सरकारले लकडाउन गर्यो । भारतबाट आयात हुने आलु पनि रोकियो । जसका कारण यहाँको चिसो मौसममा फलेको गुणस्तरीय र विषादीरहित आलु तराईका बजारमा छ्यापछ्याप्ती पुग्ने मौका पायो ।चैत ११ देखि लकडाउन सुरु भएपछि पनि उपभोग्य सामग्री निर्यात गर्ने गाडीलाई छुट दिइयो । सोही मौकामा अघिल्लो वर्ष मुस्किलले प्रतिमन ७८ सय रुपैयाँमा बिक्री गर्नुपर्ने आलु सदरमुकामसहित तराईका बजारसम्म पुर्याउँदा किसानले १ हजार ५ सय रुपैयाँभन्दा धेरै मूल्य पाए ।विगतमा यहाँ उत्पादित आलु भारतीय बजारमा सस्तो मूल्यमा बिक्री हुने गरेको थियो । तर ठूला बजारमा भारतबाटै आएको आलु महँगोमा उपभोक्ताले खरिद गर्नुपर्ने बाध्यता थियो । यो पटक गुणस्तरीय आलु किसानबाट सिधै उपभोक्तासम्म पुगेको हो । छिमेकी जिल्लामा उत्पादित यति स्वादिलो आलु यसअघि उपभोग गर्न पाइएकै थिएन, झापा धुलाबारीका दीपक खनालले भने, यसको स्वाद मीठो हुने र गुणस्तरीय भएको थाहा पाएपछि उपभोक्ताले खोजीखोजी प्रयोग गरे । यो पटक नेपालकै उपभोक्ताले यहाँको आलुको स्वाद चाखेकाले आगामी वर्षमा पनि माग हुने किसानको विश्वास छ ।अहिले एक मन आलु बेचेको पैसाले एक मन चामल आउने गरेको प्याङका रघु राई बताउँछन् । खुद्रा बजारमा प्रतिकिलो ७० रुपैयाँसम्ममा आलु बिक्री भइरहेको छ । व्यवसायी भने भारतीय आलु नआउँदा महँगिएको गुनासो गर्छन् । आलुको भाउ आए पनि उत्पादन कम भएकाले बजारको माग पूरा गर्न नसकिएको इलामका व्यापारी पासाङ शेर्पाको भनाइ छ ।"
हुलाकी सडक २२ किमि कालोपत्र,पर्सा (कास) लामो लकडाउन र वर्षाका कारण अवरुद्ध वीरगन्जठोरी हुलाकी सडक खण्डअन्तर्गत करिब २२ किमि सडक कालोपत्र भएको छ । निषेधाज्ञाका समयमा पनि काम भइरहेकाले हुलाकी सडकको कामले गति लिएको हो । भारतीय अनुदानमा वीरगन्जदेखि ठोरीसम्म ६० किमि हुलाकी सडक निर्माण भइरहेको छ । वीरगन्जदेखि चमरी टोलसम्म ३० किमि लामो सडक कालोपत्र गर्ने पहिलो प्याकेज पप्पुअमरकन्टेक कम्पनीले ज्वाइन्ट भेन्चरमा पाएका छन् । चमरी टोलदेखि ठोरीसम्मको ३० किमि लामो दोस्रो प्याकेजको ठेक्का कालिकाबानियाँ ज्वाइन्ट भेन्चरका कम्पनीले पाएका छन् ।
साओमीको रेडमी ९ सी र मी स्मार्टब्यान्ड ५,"काठमाडौं (कास) साओमीले बिहीबार रेडमी ९ सी र मी स्मार्टब्यान्ड ५ नेपालमा सार्वजनिक गरेको छ । डमी ९ सीमा एआई ट्रिपल क्यामेरा, ६५३ इन्च डट ड्रप डिस्प्ले, ५ हजार एमएएच क्षमताको ब्याट्री, मिडियाटेक हेलियो जी ३५ र अक्टा कोर गेमिङ चिपसेट जस्ता विशेषता छन् । मी स्मार्टब्यान्ड ५ मा ११ इन्च कलर एमोलेड डिस्प्ले, ६५ भन्दा बढी विभिन्न डिस्प्ले र ६ स्लिक ब्यान्ड कलरलगायत फिचर छन् । भाइब्रेन्ट डिस्प्ले र स्पोर्टी डिजाइन यसमा छ । रेडमी ९ सी सनराइज ओरेन्ज, ट्विलाइट ब्लू र मिडनाइट ग्रे गरी तीन रङमा उपलब्ध हुनेछ । यो २ जीबीका साथ ३२ जीबीको मूल्य १२ हजार ९ सय ९९ रुपैयाँ र ३ जीबीका साथ ६४ जीबीको मूल्य १४ हजार ९ सय ९९ रुपैयाँमा पाइने कम्पनीले जनाएको छ । मी स्मार्ट ब्यान्ड ५ को मूल्य ४ हजार ४ सय ९९ रुपैयाँ छ ।"
दिगोको विद्युतीय गाडी,"काठमाडौं (कास) दिगो ग्रुप अफ कम्पनिजले नेपालमा आफ्ना तीन वटा विद्युतीय सवारी सार्वजनिक गरेको छ । दिगोले विश्व विद्युतीय सवारीसाधन दिवसका अवसर पारेर आफ्ना तीन वटा गाडी सार्वजनिक गरेको हो । कम्पनीले दिगो ईबस, दिगो ई ६मिनीबस र दिगो डाँफेमाइक्रोबस गाडी सार्वजनिक गरेको हो । दिगो ईबस १ करोड २६ लाख ५० हजार, दिगो ई ६मिनीबसको ९० लाख र दिगो डाँफेमाइक्रोबसको ४४ लाख रुपैयाँ पर्नेछ । दिगो ईबसमा १२९ किलोवाट आवरको लिथिअम आइरन फस्फेट ब्याट्री र १४० किलोवाटको मोटर छ । दिगो ई ६मिनीबसमा २० जनासम्म यात्रु अटाउन सक्छन् । यो प्रदूषण र आवाजरहित तथा आरामदायी यात्राको अनुभव दिलाउँछ ।"
भेरीलाई सांग्रिलाको ३ लाख,काठमाडौं (कास) सांग्रिला डेभलपमेन्ट बैंकले नेपालगन्जस्थित भेरी अञ्चल अस्पताललाई तीन लाख रुपैयाँ सहयोग गरेको छ । बैंकले आफ्नो सामाजिक उत्तरदायित्वअन्तर्गत ७२ शय्याको कोभिड अस्पताल बनाउन उक्त सहयोग गरेको हो । कोभिडका लक्षण देखिएका बिरामीको उपचारमा यसले अस्पताललाई सहयोग पुग्ने बैंकले बताएको छ । बैंकका नेपालगन्ज क्लस्टर प्रमुख जयन्द्र खड्काले अस्पतालका प्रमुख श्याम सुन्दर यादवलाई उक्त रकमको चेक हस्तान्तरण गरे ।
डीजेहरूको ब्रेकअप,"डीजे पुनीतविक्रम शाहलाई भने राति निद्रा नपरेर समस्या छ अहिले । १० वर्ष भयो उनले राति डीजेको काम थालेको । रातको ११ बजेदेखि बिहानको ५ बजेसम्म डिजेइङ मा समय बिताउँथे उनी । सधैं बिहान भएपछि घर पुगेर सुत्थे । तर, १० वर्षको यो अन्तरालपछि उनको जीवनशैली फेरिएको छ । लकडाउनयता पुनीत राति सुत्न थालेका छन् । पहिला त बिहान भएपछि सुतिन्थ्यो । बानी नभएर राति सुत्न गाह्रो हुन्छ । पहिलाको बानी छुटेको छैन । घर बसेरै बोरिङ भइसकें, उनले सुनाए ।डीजे पुनीत लकडाउन अगाडि प्लेब्वाई लाउन्ज एन्ड क्लबमा डिजेइङ गर्थे । अहिले उनी आफ्नो काम मिस हुन थालेको बताउँछन् । अहिले पनि उनी संगीतकै काम गरिरहेका हुन्छन् । म्युजिक प्रोडक्सन गर्नतिर समय लगाइरहेका छन् । उनी यो वर्ष आफ्नो काम सुरु नहुने बताउँछन् । अहिले अरू कुरा खोले पनि नाइट लाइफ चाँडै खुल्छ जस्तो लाग्दैन । अन्तिम अवस्थामा खुल्ने भनेको यही इभेन्टहरू हो, जहाँ धेरै जना भेला हुनुपर्छ । २०२० मा त सम्भव छैन । अब २०२१ मा चाहिँ खुल्छ भन्ने आशा गरौं, उनले भने । डीजे अमन केसीले भने यसबीच विक्कीले झैं कामको तलतल मेट्न लाइभ डिजेइङ गरे । ६ महिनादेखि कामविहीन भएका अमन लकडाउनअघि इभिजा लाउन्ज र लेभल थ्रीमा काम गर्थे । उनको काम पनि रातको ११ बजेबाट नै सुरु हुन्थ्यो । लकडाउनबीच उनले साथीहरूको बर्थ डे र प्राइभेट पार्टीमा समेत डीजेको काम गरे । उनले सन् २०१४ मा एसएलसी सक्नासाथ डीजे पेसा अँगालेका थिए ।"
सहयोग जुटाउने संगीत,"कसरी जुट्छ सहयोग ?कँडेलको सहयोग जुटाउने प्रमुख माध्यम सांगीतिक कार्यक्रम इन्द्रेणी हो । साप्ताहिक रूपमा एउटा टेलिभिजनमा समेत प्रसारण हुने उक्त कार्यक्रमको युट्युबमा मात्र १७ लाख ४० हजार सब्सक्राइबर छन् । सुख, दुःखका कथालाई सांगीतिक शैलीमा हेरेर रुचाउनेहरूले नै कार्यक्रममार्फत सहयोग पठाउने गरेको कँडेल बताउँछन् । धेरै जनाले सहयोग गर्न खोजेको व्यक्तिको नामै तोकेर रकम पठाउनुहुन्छ, हामीले सम्बन्धित व्यक्तिलाई भेटेर हस्तान्तरण गर्छौं, उनले भने, कतिपयले आवश्यकताअनुसार सहयोग गर्नुहोला भनेर रकम दिनुहुन्छ । लकडाउनअघिको कार्यक्रम हेरेर विभिन्न व्यक्तिलाई हस्तान्तरण गर्न दाताहरूले पठाएको करिब ८० लाख रुपैयाँ बैंकमा थन्किएको उनले बताए । अहिलेको प्राथमिकता लकडाउनबाट प्रभावित बिरामी, अपांगता भएका व्यक्ति र काम गुमाएका मजदुरहरू रहेकाले सहयोग कार्यक्रम त्यसमै केन्द्रित गरिएको उनको भनाइ छ ।असार पहिलो साता कँडेल बुलबुले गेटमा सहयोग लिनका लागि जम्मा भएका केही मान्छेसँग कुरा गर्दै थिए । हिँड्ने बेला स्थानीय एक महिलाले कँडेलको हातमा चेक थमाउँदै भनिन्, मेरोतर्फबाट दीनदुःखीलाई सहयोग गर्नुहोला, कृपया मेरो नाम उल्लेख नगर्नुहोला, भिडियो पनि नखिच्नुहोला । बुलबुले गेटबाट उनी सहयोग वितरण गर्दै देउतीबज्यै चोकमा पुगे । त्यहाँ पनि सहयोगको अपेक्षामा मान्छेहरू लस्करै लागेका थिए । एक महिलासहित दुई पुरुषले उही शैलीमा कृष्णलाई सहयोग रकम हस्तान्तरण गरे । हुन त उहाँहरूले आफैं सहयोग गरे पनि हुन्थ्यो, तर हामीप्रतिको विश्वासले कार्यक्रममार्फत सहयोग गर्न चाहनुहुन्छ, कृष्णले भने, हामी दान दिने र लिनेलाई जोड्ने सेतुको भूमिका निर्वाह गरिरहेका छौं ।कँडेलको अनुभवमा नेपालीहरू कोमल मनका हुन्छन् । विदेशमा बस्नेहरू त अझ बढी भावुक हुन्छन् । गाउँघरका लोकभाका, कलासंस्कृति, रीतिरिवाजलाई जस्ताको तस्तै टिपेर प्रसारण गर्दा विदेशमा बस्नेहरू निकै प्रभावित हुने गरेका उनले बताए । संगीतसँग जोडेर दुःखका कथा प्रसारण गरेपछि सहयोगको ओइरो नै लाग्छ, उनले भने, यस्तै सहयोगका कारण कतिले नयाँ जीवन पाए, कतिको जीवन फेरियो भनेर सम्भव छैन । ३ वर्षअघि करेन्ट लागेर हातखुट्टा काट्नुपरेका रुकुमका कृष्ण ओलीको कथा प्रसारण गर्दा ८४ लाख रुपैयाँ संकलन भएको उनले बताए । त्यस्तै साउदी अरबमा मृत्युदण्डको सजाय तोकिएका काभ्रेका रामचन्द्र तिमिल्सिनालाई इन्द्रेणीमार्फत ५० लाख जुटेको उनको भनाइ छ ।"
सिनेमा हल सम्झना बिर्सना,"दशकअघि जस्ता सिनेमा हल अब रहेनन् । हेर्दै सफासुग्घर, टिकट पनि अनलाइनबाट किन्न मिल्ने र फिल्म हेर्न जाँदा पनि बेग्लै आनन्द अनुभव गर्थे दर्शक । संसारभर टेलिभजन र अनलाइन कन्टेन्टले चुनौती दिएपछि सिनेमा घरहरूको स्वरूपमा मात्रै परिवर्तन आएन, प्रविधि धेरै फरक परिसक्यो । सिनेमा घर सञ्चालकको लगानी पनि निकै थपियो । यतिबेला हल सञ्चालक टाउकोमा हात लगाइरहेका छन्, दर्शकचाहिँ कोरोना हटेर फेरि भीडभाडका साथ फिल्म हेर्न जाने दिनको प्रतीक्षामा छन् ।तिलोत्तमा२ शंकरनगरकी रिया मल्ल प्रत्येक साताको सोमबार सपरिवारसँगै हलमा फिल्म हेर्न जान्थिन् । लकडाउनयता धेरै परिवर्तन आयो । फन मिस भएको छ, उनी भन्छिन्, रिफ्रेसमेन्टको माध्यम नै भएन । हलको वातावरण नपाए पनि मकै भुटेर खाँदै टीभी हेरेर समय बिताइरहेको उनले सुनाइन् । युट्युबबाट फिल्म हेर्दा न क्वालिटी लाग्छ, न हलमा जस्तो आवाज नै दमदार, उनले भनिन्, कहिले खुला र जाम्लाजस्तो भइसक्यो । पपकर्न र चिप्स खान रुचाउने उनले हलमा हेर्नुको मजै बेग्लै हुने गरेको बताइन् । अहिलेका डिजिटल हलमा पर्दाबाट कलाकार नै आँखाअगाडि आएजस्तो हुने, उनले भनिन्, जताबाट सुने पनि आवाजै एउटै । यस्तो टेक्नोलोजीले लोभ्याउने गरेको छ ।उनीजस्तै साथीभाइको जमघटमा बस्न रुचाउने देवदह१० भलुहीकी आँचल खनालले हलभित्रको हाँसो साह्रै मिस गरेको बताइन् । नेपाली फिल्म लाग्नेबित्तिकै हल जान्थ्यौं, उनले सुनाइन्, भेला भएर हेर्न पाउँदा रमाइलो लाग्थ्यो । कोरोनाका कारण मनोरञ्जन सबै छुटेको उनले बताइन् । देवदहबाट बुटवल आई हलमा फिल्म हेर्दा खुसी नै बेग्लै हुने उनको अनुभव छ । हलबाट निस्कनेबित्तिकै फोटो खिच्ने, फिल्मका डाइलग सामाजिक सञ्जालमा स्टाटसका रूपमा राख्ने कुरा पनि हराएको खनालले बताइन् । रूपन्देहीमा मल्टिप्लेक्स हल कासी सिने कम्प्लेक्स छ । यसमा साढे दुई करोड रुपैयाँ लगानी गरेको सञ्चालक ओम जैसीले बताए । सीमावर्ती भारतबाट पनि दर्शकको ओइरो लाग्ने सिनेमा घर गत चैतदेखि बन्द छ । उनले भने, सेनिटाइज गरी, ज्वरो नापेर ४० प्रतिशत मात्र दर्शक राखेर भए पनि सिनेमा हल खोल्न पाउने वातावरण भए केही सन्तोष गर्ने बाटो हुन्थ्यो ।मुलुकभर शाखा विस्तार गरिरहेको क्यूएफएक्स सिनेमाजको मल्टिप्लेक्स हल बुटवलमा खुलेपछि दर्शकको ध्यान केन्द्रित गरेको थियो । सीटमा सुतेरै हेर्न पाइने भएपछि बरु अलि महँगै भए पनि केही हुँदैन भन्ने सोचले दर्शककको ओइरो लाग्न थालेको थियो, क्यूएफएक्सका सीईओ रोशन अडिगाले भने, बुटवलमा हल खुलेको २ महिनामै बन्दाबन्दी सुरु भयो, त्यसले धेरै असर गर्यो । विश्वमै समस्या रहेकाले दसैंसम्म खुल्ने आशा गरेको भन्दै अडिगाले दैनिक करिब साढे २ लाख रुपैयाँ घाटा व्यहोर्नुपरेको बताए । बुटवलको भाटभटेनीमा क्यूएफएक्सले नयाँ प्रविधिसहित फिल्म देखाउन थालेको थियो । क्यूएफएक्सका अपरेसन म्यानेजर सुशील मानन्धरले भने काठमाडौंमा बस्नेहरूले मात्रै क्वालिटीको हलमा फिल्म हेर्छन् भन्ने सोचाइ परिवर्तन गर्न बुटवलमा सुरु गरेका हौं, उनले भने, युवा र बालबालिकाले बढी रुचाएको पाएका थियौं ।बुटवलमा क्यूएफएक्सका १ सय ९६ र १ सय ७६ सिट क्षमताका दुईवटा पर्दा छन् । ७ करोडभन्दा बढी लगानी रहेको बुटवलको भ्यु सिनेमा हल २ सयभन्दा बढी सिट क्षमताको छ । बुटवलका अधिकांश व्यवसायी र जागिरेको बिदाको दिन भरिभराउ रहने यो हलले दैनिक डेढ लाख बढीको नोक्सानी व्यहोरिरहेको प्रबन्धक कृष्ण श्रेष्ठले बताए । सरकारले केही मापदण्ड तोकिदिएर खोल्न भने हुन्थ्यो, उनले भने, हल नचल्दाको समस्या एकातिर छ भने उपकरण प्रयोग नहुँदा बिग्रिने डर छ ।"
"कोरोनाको प्रभाव, बलिया ठूला टिम नै","उल्भस । व्यवस्थापक : नुनो इस्पिरिटो सान्टोदुई सिजनअगाडि उल्भस फेरि प्रिमियर लिगमा खेलेको थियो र त्यसको पहिलो सिजनमै क्लबले अपेक्षाभन्दा धेरै राम्रो गर्न सक्यो । गत सिजन त थप अझ राम्रो भयो र अंकतालिकाको माथिल्लो आधामै रहने क्लब साबित भयो । उल्भसका लागि गत सिजन निकै लामो पनि रह्यो किनभने उसले युरोपा लिगमा पनि आफ्नो चुनौती पेस गरेको थियो । क्लबले भर्खरै १८ वर्षका पोर्चुगाली स्ट्राइकर फाबियो सिल्भामा ४ करोड ५४ लाख डलर लगानी गरेको छ । यसमा धेरैले प्रश्न गरेका छन् । तर अहिलेको टिममै त्यस्ता धेरै खेलाडी छन्, जोसँग अनुभव छ अनि खेल स्तर । त्यसैले उल्भसले यसपल्ट पनि युरोपेली फुटबलका लागि खेल्नेछ ।"
