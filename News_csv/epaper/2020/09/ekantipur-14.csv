शीर्षक,विवरण
३ महिनामा २५ बाढीपहिरो,"पुराना ठूल्ठूला पहिरोले बनाएका तुलनात्मक रूपमा कम भिरालो भागमा धेरैजसो बस्ती बसेका छन्, उनले भने, विगतमा आएका पहिरोले ल्याएको ढुंगा, माटोको समिश्रण तुलनात्मक रूपमा कम खँदिलो हुने भएकाले धेरै पानी पर्दा छिट्टै गलेर बग्ने सम्भावना हुन्छ, शनिबारको पहिरो त्यहीभित्र पर्छ ।ढकालका अनुसार २०७२ सालको भूकम्पले हल्लाएर भित्री भागसम्मै धाँजा पारेको क्षेत्र भएकाले पनि लगातारको वर्षाले पहिरो निम्त्याएको छ । सतहमा माटो र चट्टानको जोर्नीसमेत रहेको र कतिपय स्थानमा उत्तरबाट कुनै बेला हिमताल विस्फोटपछि आएको बाढीले ल्याएको कम खँदिला ढुंगा, माटोले बनेकाले संवेदनशील देखिन्छ, उनले भने, भौगर्भिक सिमाना र जोर्नीहरू अन्य स्थानभन्दा कमजोर हुन्छन् । पानीले यस्तै ठाउँमा आफ्नो बल बढी लगाउनाले पनि धेरै पहिरो जाने गरेको छ ।भूगर्भविद्का अनुसार पहिरोका कारण अलि तल्लो सतहमा रहेको चट्टान रगडिने क्रममा ढुंगामा रहेका खनिज पदार्थहरूसमेत पिसिँदा खेतीपातीका लागि आवश्यक लवण र खनिज प्राप्त हुने भएकाले खेतीपाती राम्रो हुन्छ र त्यसले जीविकोपार्जन सजिलो हुन्छ । त्यही कारण सुनकोसी र भोटेकोसी क्षेत्रका अधिकांश बस्ती पुराना पहिरोमाथि बसेका छन् । त्यस्तो भूगोलमा मानवीय क्रियाकलाप बढ्दा पहिरोको जोखिम उत्तिकै हुन्छ, ढकालले थपे, पानीले बनाएका सिजनल अथवा ससाना गल्लीहरूकै नजिक बस्ती हुँदा डेब्रिस फ्लोको जोखिम हुन्छ र क्षति हुन्छ । विगतका अध्ययनहरूले बाह्रबिसे क्षेत्र पहिरोजन्य विपद्का हिसाबले जहिल्यै उच्च जोखिममा रहेको देखाएका छन् । उक्त क्षेत्र पहिरो र हिमताल विस्फोटपछि आउने बाढी (जीएलओएफ) का हिसाबले हटस्पट समेत हो । भोटेकोसी र सुनकोसी क्षेत्रका सबैजसो बस्ती नदीसँगै जोडिएर बनेकाले अकस्मात् आउने बाढी र पहिरोका हिसाबले जोखिममा रहेको भूगर्भविद् ढकालले बताए । भूगोल नै धेरै भिरालो भए पनि तल्लो क्षेत्रमा बाक्लो बस्ती भएकाले ती क्षेत्र जोखिममा छन्, उनले भने, खहरे खोलाकै दायाँबायाँ पनि बस्ती छन्, ती सबै जोखिमयुक्त हुन् । ढकाल एकपटक पहिरो आएर समथर बनेको भाग (डेब्रिजको थुम्को) मा बस्ती बसाउनु नै गलत भएको तर्क गर्छन् । सन् २०१४ मा जुरे क्षेत्रमा भीषण पहिरो गएको थियो । ७० वर्षअघि पनि त्यही क्षेत्रमा पहिरो गएको थियो । ठूलो पहिरो गएको क्षेत्रको भूबनोट जहिल्यै कमजोर हुने र पुनः डेब्रिज आएर क्षति गर्ने उच्च सम्भावना रहने ढकालले बताए । ३५ वर्षको मनसुनमा भोटेकोसी र सुनकोसी आसपास क्षेत्रमा भीषण पहिरोहरू गएको देखिन्छ । भोटेकोसी र सुनकोसी आसपासको भूबनोट अत्यधिक कमजोर छ, भूगर्भविद् मेघराज धितालले भने, यो वर्षको मनसुनमा धेरै वर्षा भएकाले पहिरोजन्य विपद्का घटना बढेको छ । जुरेको भीषण पहिरोपछि विज्ञहरूले उक्त क्षेत्रको भौगर्भिक अध्ययन गरेका थिए । उनीहरूले भोटेकोसी र सुनकोसी जलाधारसहितको समग्र क्षेत्रलाई पहिरोजन्य जोखिमयुक्त भनेर सूचीकरणसमेत गरेका थिए । लगातार वर्षा (क्लाउड ब्रस्ट) भयो भने त्यो क्षेत्रमा पहिरोजन्य विपद्को सम्भावना उच्च हुन्छ, धितालले भने, यो वर्ष भीषण वर्षापछि धेरै पहिरोजन्य विपद्का घटना भएको देखिन्छ ।राष्ट्रिय विपद् जोखिम न्यूनीकरण तथा व्यवस्थापन प्राधिकरणका कार्यकारी प्रमुख अनिल पोखरेल भने शनिबार पहिरो गएको क्षेत्र पहिरोजन्य विपद्का हिसाबले कम जोखिमयुक्त भएको तर्क गर्छन् । पहिरोका हिसाबले नसोचेको क्षेत्र हो, उनले भने, क्लाउड ब्रस्टका कारण एकाएक भेल पहिरो आएर क्षति गरेको देखिन्छ । यो घटनालाई जलवायुजन्य विपद्सँग जोडेर हेर्नुपर्ने उनको भनाइ छ । पुल्चोक इन्जिनियरिङ कलेजका सहप्राध्यापक भूगर्भविद् वसन्तराज अधिकारीले रूख बिरुवाले पहिरो रोक्न सक्छ भन्ने पुरानो मान्यतालाई यो वर्ष मुलुकका विभिन्न भागमा आएका पहिरोले गलत सावित गरिदिएको विश्लेषण गर्छन् । यो वर्ष धेरै स्थानमा जंगल भएको क्षेत्रबाटै पहिरो सुरु भएको देखिन्छ, उनले भने । सिन्धुपाल्चोकको घुम्थाङमा पनि रूख बिरुवा भएकै ठाउँबाट पहिरो सुरु भएको छ ।"
दुई हजारमै पीसीआर,"शुल्क घटाउँदा गुणस्तर घट्छ ?राष्ट्रिय जनस्वास्थ्य प्रयोगशालाकी निर्देशक डा रुणा झाको भनाइमा निजी प्रयोगशालाहरूले शुल्क घटाउँदैमा परीक्षणको गुणस्तर घट्ने होइन । राष्ट्रिय जनस्वास्थ्य प्रयोगशालाले गुणस्तर कायम राख्न बनाएका नियमहरूले पनि प्रयोगशालाहरूको गुणस्तरलाई खस्किन नदिने उनी बताउँछिन् । उनका अनुसार हरेक प्रयोगशालाले राष्ट्रिय जनस्वास्थ्य प्रयोगशालामा महिनामा ५ वटा नेगेटिभ र ५ वटा पोजिटिभ रिपोर्ट पठाउनुपर्ने हुन्छ । राष्ट्रिय जनस्वास्थ्य प्रयोगशालाले पठाएको क्वालिटी कन्ट्रोल (क्यूसी) नमुना पनि परीक्षण गरेर रिपोर्ट गर्नुपर्ने हुन्छ । यो सबै ल्याबले पालना गर्नुपर्ने नियम हो । त्यसैले शुल्क घटाउँदैमा परीक्षणको गुणस्तर घटिहाल्छ भन्ने हुँदैन, उनले भनिन् ।"
दैलोदैलोमै परीक्षा,"विद्यार्थीको सहजताका लागि विद्यार्थीले मागेको स्थानमा परीक्षा केन्द्र तोकेको रजिस्ट्रार आचार्यले बताए । परीक्षा सञ्चालनका लागि कतै आफैं त कतै अन्य क्याम्पसको सहयोग लिएको छ । बीए एलएलबीका एक जना विद्यार्थी हुम्लामा छन् । उनको परीक्षा हुम्ला क्याम्पसमार्फत दिलाइएको विश्वविद्यालयले जनाएको छ । क्याम्पसका प्राध्यापक वसन्त रोकायालाई परीक्षा नियन्त्रक तोकेर उहाँलाई इमेलमार्फत प्रश्न पठायौं, रजिस्ट्रार आचार्यले भने, उहाँले परीक्षा लिएर स्क्यान गरेर उत्तरपुस्तिका पठाउनुहुन्छ । बीए एलएलबीको परीक्षा लिन बुटवलमा मात्रै ८ स्थानमा परीक्षा केन्द्र छन् । पायकमै परीक्षा केन्द्र तोकिएपछि सबै विद्यार्थी खुसी भई परीक्षामा सामेल भएका छन् । एलएलबीकी विद्यार्थी अमिशा लम्सालले धेरै समयदेखि रोकिएको परीक्षा आफ्नै पायकबाट दिन पाउँदा खुसी लागेको बताइन् । परीक्षा रोकिएको रोकियै गर्दा निकै टर्चर फिल भएको थियो, उनले भनिन्, परीक्षा दिन पाउँदा बोझ कम भएको छ ।परीक्षार्थीलाई सुरक्षित बनाउन २२ मिटरको दूरीमा राखिएको छ । विश्वविद्यालयबाटै मास्क, पन्जा र सेनिटाइजर दिने व्यवस्था गरिएको छ । हरेक दिन परीक्षा हल सेनिटाइज गर्ने, ज्वरो नाप्ने र स्वास्थ्यकर्मी खटाउने गरिएको छ । विद्यार्थी आश्मा पाण्डेले कोरोना भाइरसका कारण डराइडराइ परीक्षा दिन आए पनि परीक्षा केन्द्रको सुरक्षाले ढुक्क भएको बताइन् । स्वास्थ्य सुरक्षाका सबै प्रक्रिया अपनाइएको रहेछ, उनले भनिन्, परीक्षा दिँदा कुनै खालको मनमा त्रास भएन । धेरै विद्यार्थी भएका संकायमा डोर टु डोर परीक्षा लिएको विश्वविद्यालयले कम विद्यार्थी हुने संकायका परीक्षा भने अनलाइनमार्फत सुरु गरेको छ । जसमा विद्यार्थीलाई पूर्ण निगरानीमा राख्ने र उत्तरपुस्तिका तत्काल लिने गरिएको छ । काठमाडौं, बुटवल र लुम्बिनीमा स्नातक र स्नातकोत्तर तह सञ्चालन गरेको लुम्बिनी विश्वविद्यालयमा ७ सय विद्यार्थी छन् । सात क्याम्पसले सम्बन्धन लिएका छन् । यसपालि करिब ४ सय विद्यार्थीले परीक्षा दिँदै छन् । निर्धारित तालिकाअनुसार चैतमा हुने परीक्षा कोरोना भाइरसका कारण सरेको थियो । दोस्रो पटक विश्वविद्यालयले भदौ २ देखि परीक्षा सञ्चालनको तयारी गरेको थियो । अन्तिम समयमा जिल्लाहरूमा निषेधाज्ञा भएपछि स्थगित गरेको थियो ।"
वैज्ञानिक अनुसन्धान नहुँदा जडिबुटीले मान्यता पाएनन्,"(काठमाडौं)  सरकारी एक संस्थाले आयुर्वेद औषधिबाट एक सातामा कोरोनामुक्त गरेको दाबी गरे पनि वैज्ञानिक विधि अपनाएर अनुसन्धान नगर्दा त्यो केवल दाबीमा मात्रै सीमित हुन पुगेको छ । वैज्ञानिक विधि अपनाएर अनुसन्धान नहुँदा रोग प्रतिरोधात्मक क्षमता बढाउन नेपालले प्रयोग गरेका जडिबुटीले अन्तर्राष्ट्रिय मान्यता पाउन नसकेको विज्ञहरू बताउँछन् ।स्वास्थ्य मन्त्रालयअन्तर्गतको आयुर्वेद अनुसन्धान तथा तालिम केन्द्र कीर्तिपुरले शरीरमा रोग प्रतिरोधात्मक क्षमता बढाउन कोरोना संक्रमितलाई गुर्जो, सुठो, पिप्ला, मरिच र अन्य रसायन मिलाएर ट्याब्लेट बनाएर खुवाइरहेको छ । विभिन्न जडिबुटीको मिश्रणबाट बनाएको ट्याब्लेट दुईवटाको दरले दिनमा तीनपटक खुवाएर एक सातामा पीसीआर गरेर हेर्दा संक्रमितको परीक्षण रिपोर्ट निगेटिभ आएको दाबी गरिए पनि अनुसन्धानको वैज्ञानिक विधि अपनाइएको छैन । आयुर्वेद औषधिले निको भएको हो कि होइन भनेर प्रमाणित गर्न र्यान्डमाइज्ड कन्ट्रोल ट्रायल (औषधि खुवाइएका र नखुवाइएका संक्रमितको पनि सँगै अध्ययन) गर्नुका साथै औषधिको प्रभावबारे पनि अध्ययन गर्नुपर्ने हुन्छ । जुन कार्य केन्द्रले गरेको छैन । कीर्तिपुरमा जस्तै आयुर्वेदका आइसोलेसन सेन्टरमा राखिएका कोरोना संक्रमितलाई आयुर्वेदिक औषधि खुवाउने गरिन्छ । तर उक्त औषधि कोरोना संक्रमितमा रोग प्रतिरोधात्मक क्षमता बढाउन उपयोगी छछैन भन्ने वैज्ञानिक रूपमा अनुसन्धान भएको भने छैन । हामीले व्यवस्थापन गरेको आइसोलेसनमा लक्षण नभएका जति पनि संक्रमित आउँछन्, उनीहरूलाई हामीले तयार पारेको जडिबुटी मिसाएर तयार गरेको ट्याब्लेट खुवाउने गरेका छौं, तालिम केन्द्रका कार्यकारी निर्देशक डा रामआधार यादवले भने, हामीले गरेको काम पेपरमा देखाउनेभन्दा पनि वास्तविकतामा देखाइरहेका छौं । राष्ट्रिय तथा अन्तर्राष्ट्रिय मान्यता पाउन नेपाल स्वास्थ्य अनुसन्धान परिषद्बाट अनुमति लिएर अनुसन्धान गर्नुपर्ने हुन्छ । तालिम केन्द्रले भने परिषद्बाट अनुमति लिएको छैन ।तालिम केन्द्रले कोरोना पोजिटिभ भएर आइसोलेसनमा आएका ५ सय १० जनालाई जडिबुटी मिश्रित ट्याब्लेट खुवाएर एक सातामा पीसीआर गर्दा ४ सय १७ जनाको रिपोर्ट नेगेटिभ आएको यादवले दाबीसमेत गरे । तालिम केन्द्र आफैं आयुर्वेदको अनुसन्धान गर्ने स्वायत्त निकाय भएकाले अनुमति नलिएको उनको तर्क थियो । हाम्रो काम राम्रो भएकाले परिषद्ले बाहिर ल्याइदिए हुन्थ्यो, उनले भने, हामीले प्रयोग गरेको औषधिले काम गरेको हुँदा परिषद्लाई प्रमाणित गरिदिन आग्रह गर्छौं । स्वास्थ्य मन्त्रालय मातहतको निकायले आफूले गरेको प्रयासले सफलता पाएको दाबी गरिरहँदा यसलाई वैज्ञानिक रूपमा अनुसन्धान गराएर मुलुकको उत्पादन चिनाउने कुनै पहल भएको छैन । परिषद्का सदस्यसचिव डा प्रदीप ज्ञवालीले केन्द्रले के गरिरहेको छ भन्ने जानकारी नआएको बताए । नेपालको जडिबुटीको शक्ति के हो भन्ने प्रमाणित गर्न हामीले पनि अनुसन्धान अघि बढाएका हौं, उनले भने, अब हुने अनुसन्धानले नेपालको जडिबुटीलाई अन्तर्राष्ट्रिय रूपमा चिनाउन सहयोग पुग्नेछ । अनुसन्धानमा जडिबुटीयुक्त औषधि खुवाउँदा र नखुवाउँदा के हुन्छ ? दुवैको असर पत्ता लगाउने उनले बताए । परिषद्ले कोरोनाको उपचारमा जडिबुटीको प्रभावबारे एक सय जनामा अध्ययन गर्न लागेको हो । अध्ययनमा सहभागी ५० जनालाई जेठीमधु र त्रिकुट (सुठो, पिप्ला र मरिच) मिश्रण गरी तयार पारिएको आयुर्वेदिक औषधि पानीमा पकाएर झोल खुवाइने अध्ययनको नेतृत्व गरिरहेका त्रिभुवन विश्वविद्यालयको आयुर्वेद कलेज द्रव्यगुण विभागमा कार्यरत डा विशुनदयाल पटेलले बताए । कीर्तिपुरको तालिम केन्द्रले लक्षण नभएका संक्रमितलाई मात्रै जडिबुटीमा रसायन मिसाएर तयार गरेको ट्याब्लेट खुवाउने गरेको छ । परिषद्को अध्ययनमा भने सामान्य लक्षण भएका संक्रमित ५० जनालाई औषधि खुवाएर र अरू ५० जनालाई औषधि नखुवाई अध्ययन गर्न लागेको पटलेले बताए । यी औषधि सेवन गर्ने र नगर्नेलाई के असर पर्छ भन्ने अध्ययन नहुने हो भने अनुसन्धानले पूर्णता पाउँदैन, उनले भने, पहिलो अनुसन्धानबाट सफलता पाएमा कसलाई कति मात्रामा खुवाउने ? त्यसको असरको बारेमा अर्को चरणको अनुसन्धान हुनेछ । बजेट अभावकै कारण केन्द्रले गरेको कामलाई अनुसन्धानको रुपमा अघि बढाउन नसकिएको कार्यकारी निर्देशक यादवले बताए । साथीहरूले पनि हामीले गरेको कामको नतिजालाई प्रकाशन गरौं भनिरहनुभएको छ, उनले भने, मलाई चाहिँ के लाग्यो भने प्रचारभन्दा पनि काम गरेर देखाउने हो भन्ने भयो । जसरी हुन्छ संक्रमितलाई निको पार्ने भन्नेमा मात्रै ध्यान गयो । यो कामलाई आफ्नै वार्षिक रिपोर्टमा प्रकाशित गर्छौं ।आयुर्वेदसम्बन्धी अनुसन्धान गर्न केन्द्रसँग जनशक्ति र साधन भएकाले मिलेर गर्न सकिने यादवले बताए । आयुर्वेदिकसम्बन्धी अनुसन्धान हामीसँग मिलेर गरेको भए राम्रो हुन्थ्यो, हामीसँग आयुर्वेदकै विषयमा पीएचडी गरिरहेका, एमबीबीएस सकेका आयुर्वेद चिकित्सकहरू र स्रोत साधन पनि छ, यादवले भने, जसले गरे पनि आयुर्वेदसम्बन्धी केही न केही नयाँ कुरा आउने हुँदा हामी खुसी नै छौं ।"
कोरोनाबाट थप ९ को मृत्यु,"काठमाडौं (कास) कोरोना संक्रमणबाट आइतबार उपत्यकामा ६ सहित ९ जनाको मृत्यु पुष्टि भएको छ । सुनसरीको धरानस्थित बीपी कोइराला स्वास्थ्य विज्ञान प्रतिष्ठानमा उपचाररत विराटनगर महानगरपालिका१२ का ७० वर्षीय पुरुषको आइतबार मृत्यु भएको छ । ज्वरो, खोकीसँगै श्वासप्रश्वासमा कठिनाइ भएपछि स्वाब परीक्षण गर्दा भदौ १६ गते कोरोना पुष्टि भई उनलाई प्रतिष्ठान ल्याइएको थियो । उच्च रक्तचापका बिरामीसमेत रहेका उनको आईसीयूमा उपचार गर्दागर्दै मृत्यु भएको प्रतिष्ठानका प्रवक्ता प्राडा निदेश सापकोटाले बताए । होम आइसोलेसनमा रहेकी चितवनको भरतपुर५ की ८५ वर्षीया महिलाको पनि आइतबार मृत्यु भएको छ । क्यान्सरपीडित उनमा भदौ १५ गते संक्रमण पुष्टि भएको स्वास्थ्य कार्यालय चितवनका प्रमुख दीपक तिवारीले बताए । यस्तै, सिन्धुपाल्चोकका ५९ वर्षीय पुरुषको पनि कोरोना संक्रमणबाट मृत्यु भएको छ । काठमाडौंमा भने चौबीस घण्टाभित्र ६ जनाको ज्यान गएको छ । ६५६५ वर्षका दुई महिला तथा ७०, ६४ र ५९५९ वर्षका पुरुषको मृत्यु भएको स्वास्थ्य मन्त्रालयले जनाएको छ । आइतबार देशभर १ हजार ३९ जना थपिएसँगै कुल संक्रमितको संख्या ५४ हजार १५९ पुगेको छ । ३८ हजार ६९७ निको भएका छन् भने ८ लाख ४० हजार ५२७ पीसीआर परीक्षण गरिएको छ । काठमाडौंमा ४८३, ललितपुरमा ३३ र भक्तपुरमा ८१ जना संक्रमित थपिएका छन् ।"
सेनाका संक्रमित स्वास्थ्यकर्मीहरू नै उपचारमा संलग्न,"(काठमाडौं)  कोरोना भाइरस संक्रमित स्वास्थ्यकर्मीहरूले नै अन्य संक्रमितलाई स्वास्थ्य उपचार गरिरहेको सुन्दा अचम्म लाग्न सक्छ । संक्रमितले संक्रमितलाई नै कसरी उपचार गर्न सक्छन् भन्ने प्रश्न पनि उठ्छ । तर नेपाली सेनामा त्यसै भइरहेको छ । सेनाका संक्रमित स्वास्थ्यकर्मीहरूले आइसोलेसनमा बस्दासमेत अन्य संक्रमितलाई सेवा दिइरहेका छन् । उनीहरूले कोभिड१९ पोजिटिभ भएर आइसोलेसनमा गए पनि त्यहाँ आएका अन्य संक्रमितलाई सेवा दिइरहेका हुन् । सेनामा आइतबारसम्म ५६ जना स्वास्थ्यकर्मी कोरोना भाइरसबाट संक्रमित भइसकेका छन् । सैनिक प्रवक्ता तथा सहायक रथी सन्तोषबल्लभ पौडेलका अनुसार डाक्टर र नर्समा संक्रमण देखिएको छ । उनले स्वास्थ्यकर्मीमा सेनाका स्थायीका साथै सम्झौता गरेकाहरू पनि रहेको बताए । वीरेन्द्र सैनिक अस्पतालमा ८० जना क्षमताको आइसोलेसन कक्ष छ । त्यहाँ अहिले करिब ६५ जना संक्रमित छन् । त्यहाँ स्वास्थ्यकर्मी पनि छन् र आइसोलेसनमै बसेर उपचार गरिरहेका छन् । यस्तै, सूर्य विनायकस्थित नेपाली सेनाको ब्यारेकमा रहेको आइसोलेसनमा पनि सोही मोडलमा काम भइरहेको छ । त्यहाँ ७५ जनाका लागि आइसोलेसन कक्ष छ । आइसोलेसनमा संक्रमित स्वास्थ्यकर्मी पनि छन् । वीरेन्द्र सैनिक आवासीय महाविद्यालय सल्लाघारीमा रहेको आइसोलेसन कक्षमा पनि सेनाका स्वास्थ्यकर्मीहरू छन् । प्रवक्ता पौडेलले यसलाई राम्रो वा नराम्रो जसरी व्याख्या गरे पनि सेनामा संक्रमित भएर आइसोलेसनमा बसेका स्वास्थ्यकर्मीले अन्य संक्रमितलाई उपचार गरिरहेको बताए । हाम्रा आइसोलेसनमा बसेका चिकित्सकले अन्य संक्रमितलाई उपचार गर्न सहयोग गरिरहेका छन् । आइसोलेसनमा भएकाहरूको रक्तचाप, ज्वरोलगायत हेर्न सकिने र मिल्ने कुराहरूमा चिकित्सकहरू आफू आइसोलेसनमा भए पनि काम गरिरहेका छन्, उनले भने, स्वास्थ्यकर्मीहरूले कुराकानी गर्ने, स्वास्थ्यका अन्य कुराको जानकारी दिने गर्छन् । के खाने, के नखाने भन्नेबारेमा पनि जानकारी दिन्छन् । प्रवक्ता पौडेलका अनुसार आइसोलेसनमा रहेका सैनिक स्वास्थ्यकर्मीहरूले अन्य संक्रमितलाई भित्रैबाट उपचार गरेर रिपोर्ट बाहिर अन्य चिकित्सकलाई दिँदा काममा सहज भएको छ । जसले गर्दा आइसोलेसनमा भएकालाई छुट्टै पीपीई सुई लगाएर जानु नपर्ने हुन्छ, उनले भने । उनले सेनामा ७ दिनको अन्तरालमा ५६ जना स्वास्थ्यकर्मीहरूलाई कोरोना भाइरसको संक्रमण भएको र अब एक साताभित्र सबै आइसोलेसनको अवधि पूरा गरेर बाहिर निस्कने अनुमान गरिएको बताए । सेनामा पछिल्लो समय कोरोना संक्रमण ह्वात्तै बढेको छ । जेठ ३ गतेदेखि आइतबारसम्म सेनामा एक हजार ३ सय ८३ जना संक्रमित छन् । २ सय ९४ जना निको भएका छन् । एक हजार ८९ चाहिँ उपचारत छन् । लिबिया उड्न लागेको टोली रोकियोनेपाली सेनाका केही जवानमा कोरोना भाइरस भेटिएपछि संयुक्त राष्ट्रसंघ (यूएन) को लिबियास्थित शान्ति मिसनका लागि जान लागेको टोलीको यात्रा स्थगित भएको छ । सेनाका अनुसार उक्त टोली रोटेसनका लागि त्यसतर्फ जान लागेको थियो । काभ्रेपलाञ्चोकको पाँचखालस्थित वीरेन्द्र शान्ति कार्य तालिम केन्द्रमा तालिम समाप्त गरी क्वारेन्टाइनमा रहेका फौजमध्ये उडानपूर्व गरिएको परीक्षणमा केहीमा संक्रमण पुष्टि भएको सेनाले जनाएको छ । सेनाले अब पोजिटिभ देखिएका व्यक्तिहरूको कन्ट्याक ट्रेसिङ गरी सबै जनाको फेरि स्वास्थ्य परीक्षणपछि मात्रै रोटेसन फ्लाइटको मिति तय गर्ने जनाएको छ ।"
लक्षणसहितका संक्रमित थपिए,"वीरेन्द्रनगर (कास) कर्णालीमा लक्षणसहितका बिरामी देखिन थालेका छन् । भदौयता लक्षणसहितका संक्रमित बढ्दै गएको प्रदेश अस्पतालस्थित कोरोना विशेष अस्पतालका फोकल पर्सन डा प्रदीप न्यौपानेले बताए । उनका अनुसार प्रदेश अस्पतालको आइसोलेसनमा रहेका संक्रमितमध्ये २१ जनालाई सघन उपचार कक्ष (आईसीयू) मा राखेर उपचार गरिएको छ । आईसीयूमा ५ वर्षका बच्चादेखि वृद्धसम्मकालाई राखिएको उनले बताए ।कोरोना विशेष अस्पतालमा आइतबार ६६ जना संक्रमित उपचाररत छन्, जसमध्ये ११ जनामा लक्षण देखिएको छ । कर्णाली स्वास्थ्य विज्ञान प्रतिष्ठान (शिक्षण अस्पताल) जुम्लामा पनि निको भएर फर्किएका १ सय १४ जनामध्ये १५ जनामा लक्षण देखिएको थियो । अस्पताल निर्देशक डा मंगल रावलका अहिले आइसोलेसनमा रहेका ५ जना संक्रमितलाई भने कुनै पनि लक्षण देखिएको छैन । प्रदेश अस्पतालका कोरोना फोकल पर्सन डा न्यौपानेले यसअघि करिब ३ प्रतिशत संक्रमितमा मात्रै लक्षण देखिएकामा साउन अन्तिम सातायता १० प्रतिशतभन्दा बढी बिरामीमा लक्षण देखिएको बताए । यसअघि देशबाहिरबाट आएकाहरूमा लक्षण देखिएको थियो, उनले भने, तर केही सातायता समुदायमै फेला परेका संक्रमितमा पनि लक्षण देखिन थालेको छ । अहिलेसम्म केही संक्रमितलाई आईसीयूमा राख्नुपरे पनि भेन्टिलेटरमा भने राख्नुपर्ने अवस्था नआएको डा न्यौपानेको भनाइ छ । कोरोना संक्रमित ६ जनाको मृत्यु भएको कर्णालीमा असार ९ गतेयता मृत्यु भएको छैन । सुर्खेतका एक संक्रमितको भने काठमाडौंमा भदौ १७ गते मृत्यु भएको थियो ।कर्णालीमा हालसम्म २ हजार ७ सय ७६ कोरोना संक्रमित फेला परेका छन् । तीमध्ये २ हजार ३ सय ९५ (८६ दशमलव २७ प्रतिशत) निको भएका छन् । कर्णालीका विभिन्न आइसोलेसनमा अहिले ३ सय ७५ जना संक्रमित उपचाररत रहेको सामाजिक विकास मन्त्रालयको स्वास्थ्य सेवा महाशाखाले जनाएको छ । सक्रिय संक्रमितमध्ये अहिलेसम्म ९२ जना होम आइसोलेसनमा रहेको स्वास्थ्य शिक्षा अधिकृत नवराज कँडेलले जानकारी दिए । होटल आइसोलेसनमा सुर्खेतका ४ जना छन् ।"
नेतृत्व पुस्तान्तरण कति सम्भव ?,"(काठमाडौं)  कांग्रेस महाधिवेशनको संघारमा नेतृत्व पुस्तान्तरणको बहस चर्चामा छ । ७६ वर्षका वरिष्ठ नेता रामचन्द्र पौडेलदेखि ४४ वर्षका गगन थापासम्मको उमेर समूहका नेताहरू पार्टी केन्द्रीय कार्यसमितिमा छन् । यो उमेर समूहले पार्टीमा हजुरबा देखि नाति पुस्तासम्मको प्रतिनिधित्व गर्छ । हजुरबा पुस्ताका ७५ वर्षीय सभापति शेरबहादुर देउवा र उनीभन्दा एक वर्ष जेठा पौडेलसमेत आसन्न महाधिवेशनमा पनि पार्टी नेतृत्व लिनमै संघर्षरत छन् । यी दुई नेताभन्दा तलको दोस्रो पुस्ताका नेताहरू छन् । उनीहरू पहिलो पुस्ताबाट नेतृत्व खोस्न सकिन्छ कि भन्ने कसरतमा छन् । यो पुस्ताका ६२ वर्षका महामन्त्री शशांक कोइरालादेखि ७० वर्ष उमेरका शेखर कोइरालासम्मले आफ्नो उम्मेदवारीको तयारी गरिरहेका छन् । तेस्रो पुस्तालाई यसै पटक नेतृत्व लिन सकिने विश्वास छैन । त्यसै कारण उनीहरूको लक्ष्य अहिले पदाधिकारीसम्ममा देखिन्छ । यसपालि पदाधिकारीमा ठाउँ सुरक्षित बनाउने र १५ औं महाधिवेशनमा नेतृत्वमै पुग्ने योजना युवा नेतृत्वमा देखिन्छ । यो पुस्तामा कान्छा सदस्य ४४ वर्षका गगन थापादेखि ५९ वर्षका चन्द्र भण्डारीसम्म छन् । आम कार्यकर्ता पंक्ति र बाहिरी पंक्तिको चाहना तेस्रो पुस्ताले नेतृत्व लिइदिए केही हुन्थ्यो कि भन्ने देखिन्छ । पार्टीभित्र वैचारिक बहस गर्ने, समाजको एजेन्डा बोक्ने र त्यसलाई आम जनमानसमा सञ्चार र अन्तर्क्रिया गर्न सक्ने क्षमता यही कान्छो पुस्तासँग छ । तर पार्टीको परम्परागत गुट र सोचाइ भत्काएर यसै पटक नेतृत्वका लागि अघि बढ्ने साहस भने यो पुस्तामा देखिँदैन । पुस्तान्तरणको मुद्दा उठाउँदै आएका प्रजातान्त्रिक विचार समाजका अध्यक्ष केदारनरसिंह केसीका अनुसार पछिल्लो पुस्ताले यसै पटक नेतृत्वमा दाबा नगर्नुका पछि पार्टीभित्रको परम्परागत संरचना र सोच मुख्य कारण हो । उनका अनुसार कांग्रेस परम्परागत सोचाइ र मानसिकताबाट निर्देशित सनातनी नेताहरूको वर्चस्व भएको पार्टी हो । पार्टीको वरीयतामा जुनियर लाई सिनियर ले नेता स्विकार्ने संस्कृति छैन । केन्द्रीय कार्यसमितिमा करिब २० प्रतिशत युवा छन् । उनीहरूबीच पनि एकता छैन । नेतृत्वको सवालमा मात्रै होइन, बेलाबखत वैचारिक एजेन्डामा समेत मतक्यै छैन । व्यक्तिगत प्रयत्नले पार्टीका परम्परागत संरचना र गुट भत्काएर आउन सकिने आत्मविश्वास युवामा देखिँदैन । अझै पनि गुटको छाहारीबिना पद प्राप्त गर्न सकिन्छ भन्ने विश्वास युवामा छैन । पदका लागि विवेक बन्दक राख्नुपर्ने अवस्था अहिले पनि छ, केसीले भने, एउटा दाइको पछि नलागी भविष्य सुरक्षित नहुने भएपछि यसै पटक तेस्रो पुस्ताका युवा नेतृत्वमा आउने सम्भावना म देख्दिनँ ।नेतृत्व लिन पार्टीको परम्परागत संरचनाको जालो कति शक्तिशाली छ भन्नेमा गगन थापा भुक्तभोगी छन् । समाजमा थापाको क्रेज अहिलेभन्दा पाँच वर्षअघि बढी थियो । समाजको एजेन्डा उनले बोक्थे । समाजले उनलाई बोक्थ्यो । पार्टीको युवा जनमत पनि उनकै पछि बढी थियो । तर पार्टीको नेतृत्व तहको नेताहरूका आँखामा उनी केटाले ठहरिए । सस्थापन र इतरपक्ष दुवैले उनलाई नेता बनाउन चाहेनन् । त्यति नै बेला पूर्वमहामन्त्री कृष्णप्रसाद सिटौलाले सभापतिमा प्रतिस्पर्धा गर्ने घोषणा गरे । अन्ततः सिटौला र थापा मिले । थापा सिटौला नेतृत्वको तेस्रो समूहसँग जोडिएर महामन्त्रीमा लडे । तर परम्परागत गुटभित्रै प्रतिस्पर्धा भयो । तेस्रो समूहको परिणाम पनि तेस्रो नै भयो । त्यतिबेला थापा आफैं परीक्षणमा थिए । पाँच वर्षपछि त्यही जोखिम मोलेर आफ्नो राजनीतिक भविष्यलाई दाउमा लगाउन उनी चाहँदैनन् । व्यक्तिगत प्रयत्नले मात्रै नेतृत्वमा पुग्न नसकिने निष्कर्षमा उनी पुगेका छन् । अहिलेकै संरचनामा नेतृत्वमा पुग्न दुईवटा विकल्प मात्रै पार्टीमा रहेको उनी बताउँछन् । कि त पालो कुरेर तलैबाट प्रमोसन हुँदै आउनुपर्यो, कि त आफैंले समूह निर्माण गरेर अघि बढ्नुपर्यो, थापाले भने, समूहबिना नेता बन्न सकिन्नँ । आफूले समूह बनाउन नसके कान्छो सदस्यले पालो कुर्नुबाहेक विकल्प छैन । थापाले भनेको भन्दा फरक विकल्प पनि छ, नेतृत्वको आशीर्वाद । पार्टीमा सिन्डिकेट चलाएर बसेको नेतृत्वले क्षमता र समाजले आशा गरेका युवालाई अघि बढाउन सके नेतृत्वमा आउने सम्भावना हुन्छ । देउवा र पौडेल नै नेतृत्वका लागि संघर्षको मैदानमा उत्रिरहेका बेला अहिले त्यो विकल्प कमजोर छ । नेता मीनेन्द्र रिजाल सभापतिका जति धेरै उम्मेदवार यस पटक भए उति नै अर्को पटक युवालाई नेतृत्वमा पुग्न सहज हुने बताउँछन् । कांग्रेसमा थुप्रै नेता छन् । सभापति, उपसभापति र महामन्त्रीका पाँच मुख्य पदमा २५ जना उम्मेदवार भए भने २० जना रिटायर्ड हुने अवस्था बन्छ, रिजालले केही दिनदेखि सामाजिक सञ्जालमा भन्दै आएका छन्, त्यस्तो बेला युवालाई नेतृत्व लिन सजिलो हुन्छ भने कांग्रेसको संगठन पनि छरितो बन्न सक्छ । १२ औं महाधिवेशनसम्म केन्द्रीय कार्यसमितिमै युवाको उपस्थिति नगण्य थियो । त्यस्तो हुनुमा पार्टीको प्रतिनिधित्व प्रणाली मुख्य कारण थियो । महाधिवेशन प्रतिनिधि चयन गर्दा पार्टीमा लामो जेलनेल भोगेका, पाका उमेरकालाई हेरिन्थ्यो । त्यस्ता प्रतिनिधिहरूले केन्द्रमा समेत प्रभाव पार्थे । पार्टीको परम्परागत संरचनाबाट युवा माथि आउन नसक्ने भएपछि बेलाबखत नेताहरूले टिपेर नेतृत्वमा ल्याउने पनि गरे । गिरिजाप्रसाद कोइरालाले आफू नेतृत्वमा रहेका बेला धेरै युवालाई त्यसरी नै नेतृत्व तहमा ल्याएका थिए । सुशील कोइरालाले पनि आखिरी समयतिर केही हदमा युवालाई अघि बढाउन प्रयास गरे । जस्तो, नेविसंघ र तरुण दलको नेतृत्व लिएकाहरूलाई केन्द्रीय कार्यसमितिमा उनले ल्याएका थिए । गोविन्द भट्टराई, गुरुराज घिमिरे, प्रदीप पौडेललाई केन्द्रीय सदस्य र केशव सिंह, महेन्द्र शर्मा र कल्याण गुरुङलाई आमन्त्रित सदस्यका रूपमा उनले पहिलो पटक केन्द्रीय कार्यसमितिमा प्रवेश गराएका हुन् । अहिले उनीहरूमध्ये धेरैको दाउ पदाधिकारीमा छ । सुशील दाइले नेविसंघ र तरुणदलमा रहेका युवालाई केन्द्रीय कार्यसमितिमा ल्याएर जसरी युवालाई नेतृत्वका लागि अघि बढाउनु खोज्नुभयो, त्यस खालको वातवरण अहिले नेतृत्वबाट बनेको छैन, तरुण दलका पूर्वअध्यक्षसमेत रहेका संस्थापन पक्षीय नेता उदयशमशेर राणाले भने, सभापति शेरबहादुर देउवाले उमेर पुगेका र त्याग गरेकालाई प्राथमिकता दिनुभयो तर हामीजस्ता युवालाई प्रोत्साहन गर्नुभएको छैन । १३ औं महाधिवेशनमा सदस्यता वितरणमा अपनाइएको उदारता र प्रतिनिधि प्रणालीमा अपनाइएको समावेशी व्यवस्थाले धेरै युवाको प्रवेश तलदेखि नै भयो । केन्द्रमा पनि त्यसको प्रभाव पर्न थाल्यो । केन्द्रीय सदस्यमै भए पनि युवाको उपस्थिति बाक्लियो । युवा नेता गुरुराज घिमिरे केन्द्रीय कार्यसमितिमा रहेका युवा नेताको राजनीतिक संघर्षको ३०३५ वर्ष हाराहारी पुगीसकेकाले अब केन्द्रीय सदस्यमै चित्त बुझाएर बस्ने अवस्था नभएको बताउँछन् । कति समय केन्द्रीय सदस्यमै चित्त बुझाएर बस्ने ? एउटा व्यक्ति कति अवधिका लागि केन्द्रीय सदस्य हुने ? सधैं एउटै अनुहारले केन्द्रीय कार्यसमिति ओगेटेर बस्ने हो भने तलका नयाँ युवापिढी कहिले आउने ? उनले भने, यस वर्ष पदाधिकारीमा उल्लेखनीय सहभागिता बढाएर अर्को वर्ष नेतृत्व तहमा युवा जाने गरी हस्तक्षेप गर्नुपर्छ । केन्द्रीय कार्यसमितिमा रहेका एनपी सावद, दीपक गिरी, सुरेन्द्र पाण्डे, नवीन्द्रराज जोशी, चन्द्र भण्डारी, गगन थापा, विश्वप्रकाश शर्मा, गुरुराज घिमिरे, धनराज गुरुङ, प्रदीप पौडेल, बद्री पाण्डे, गोविन्द भट्टराई, किशोरसिंह राठौर, जीवन परियार, कल्याण गुरुङलगायतका युवाले अहिले पदाधिकारी ताकिरहेका छन् । तर उनीहरू सबै मिल्न भने सकिरहेका छैनन् । संस्थापन र इतरपक्षीय गुटमा उनीहरू विभाजित छन् । आआफ्नो गुटको लाभहानि हेरेर काम गर्छन् । एउटै समूहभित्र पनि युवाबीचमा प्रतिस्पर्धा छ । पार्टीका चौध पदाधिकारीमा कोषाध्यक्षबाहेक सबै निर्वाचित भएर आउनुपर्ने नयाँ व्यवस्था चौधौ महाधिवेशनबाट लागू हुँदै छ । जसमा सभापति, दुई उपसभापति, दुई महामन्त्री र आठ सहमहान्त्री छन् । समावेशिताका आधारमा सहमहामन्त्रीको व्यवस्था भएकाले यसमा धेरै युवा आउने सम्भावना छ । घिमिरे सहमहामन्त्रीमा मात्रै युवाले चित्त नबुझाउने बताउँछन् । उनका अनुसार उपसभापति र महामन्त्रीमै युवाको मुख्य दाबी रहन्छ । पूर्वअर्थ राज्यमन्त्री भइसकेका नेता राणा केन्द्रीय कार्यसमितिमा प्रतिनिधित्व गर्ने युवाले नेतृत्व र एजेन्डालाई नै प्रभावकारी बनाउन नसकेको गुनासो गर्छन् । स्वाभाविक रूपमा केन्द्रीय कार्यसमितिमा रहेका सदस्य साथीहरू अबको महाधिवेशनमा पदाधिकारीमा आउने अवस्था छ । तर, उनीहरूले पनि युवाको हितमा केन्द्रीय कार्यसमितिमा प्रभावकारी भूमिका निर्वाह गर्न सकेका छैनन्, उनले भने, आफूहरू माथि कसरी अघि बढ्ने भन्ने होइन, केन्द्रीय कार्यसमिति बाहिर रहेका युवालाई समेत नेतृत्वमा कसरी ल्याउने भन्ने भूमिका खेल्नुपर्ने हुन्छ । वैचारिक रूपमा समेत युवाप्रति आम आकर्षण बढाउने काम गर्नुपर्छ । त्यसमा अहिले भइरहेका साथीहरू धेरै चुक्नुभएको छ । घिमिरेले शुक्रबार सामाजिक सञ्जालमार्फत नै पहिलो पुस्ताका नेताहरूलाई नेतृत्वका लागि मार्गप्रशस्त गर्न अनुरोध गरेका छन् । परम्परागत गुटहरूमा नै अल्झिरहने हो भने कांग्रेसको नवजीवन कोरा कल्पना मात्रै हुनेछ, उनको ठम्याइ छ, गत संसदीय निर्वाचन लगत्तै चार वर्षको कार्ययोजना बनाएर अघि बढ्न सकेको भए अहिलेसम्म पार्टी तंग्रिसक्थ्यो, अबको अन्तिम मौका भनेकै पार्टी नेतृत्वको पुस्तान्तरण हो ।पहिलो पुस्ताबाट दोस्रोमा नेतृत्व हस्तान्तरण भए १५ औं महाधिवेशनका लागि नेतृत्वमा पुग्न बाटो सहज हुने बुझाइ घिमिरे जस्तै धेरै युवामा छ । नेतृत्व हस्तान्तरणका लागि संस्थापन इतरपक्षका एक दर्जन युवाले केही समयदेखि दबाबको रणनीति बनाएका छन् । भण्डारीका अनुसार पहिलो प्रयत्न पहिलो पुस्ताबाट नेतृत्व हस्तान्तरण गर्ने दिशामा केन्द्रित हुनेछ । सम्भव नभए सभापति देउवाको विकल्प खोज्नेमा केन्द्रित हुनेछ । त्यतिबेला इतरपक्षका नेताहरूलाई सहमतिमा एक उम्मेदवार बनाउन पहलकदमी गरिने भण्डारीले बताए । पहिलो र दोस्रो पुस्ताका आकांक्षीहरू मिलेर एक जना उम्मेदवार भए भने त्यसपछिको पुस्तालाई अधिकतम पदाधिकारीमा राख्नुपर्ने दबाब आफूहरूले दिने उनको भनाइ छ । अहिले युवा पदाधिकारीमा आए भने अर्को पटक नेतृत्व लिनबाट कसैले रोक्न सक्दैन, उनले भने, इतरपक्षमा एउटा मात्रै उम्मेदवार बन्न सकेनन् भने त्यतिबेला युवाले मिलेरै सामूहिक उम्मेदवार दिने योजना समेत बनाएका छौं । हामीबाटै सभापति र पदाधिकारीको उम्मेदवारीसमेत पर्न सक्ने परिस्थिति आउन सक्छ । संस्थापन पक्षमा आबद्ध युवा भने देउवाको विकल्प खोज्ने पक्षमा छैनन् । उनीहरू देउवाबाट नेतृत्व हस्तान्तरण हुनुपर्छ भन्ने मुद्दामा पनि सहमत छैनन् । घिमिरेले नेतृत्व पुस्तान्तरणको मुद्दामा संस्थापन पक्षीय युवा नेताहरूलाई समेत जोड्न खोजेको बताए । पुस्तान्तरणको मुद्दालाई अझै फराकिलो बनाउने सोच हाम्रो हो, उनले भने, शेरबहादुर देउवाको अपरिहार्यता छाडेर आउने हो भने हामी सामूहिक रूपमा अघि बढ्न सक्छौं । सभापति र प्रधानमन्त्री बन्न नसके पनि वरिष्ठ नेता पौडेलले समेत प्रशस्त अवसर पाएको घिमिरे बताउँछन् । पौडेल दाइले पनि प्रशस्त अवसर पाउनु भएको हो । उहाँले पनि पार्टीलाई सुधार गरेर लैजान सक्ने कुनै झलक दिन सक्नुभएको छैन । कि त उहाँले हामीलाई कन्भिन्स गराउन सक्नुपर्छ, कि त संगठन सुधारका लागि स्वेतपत्र जारी गरेर आउनुपर्छ, उनले भने, नत्र पार्टीको नेतृत्व पहिलोबाट नयाँ पुस्तामा आउनुपर्छ । ०७४ को संसदीय निर्वाचनमा पार्टी हारेपछि इतरपक्षका सात युवा केन्द्रीय सदस्यले नेतृत्व परिवर्तन हुनुपर्ने निष्कर्षसहित संगठन सुधारको दस्ताबेज केन्द्रीय कार्यसमितिमा प्रस्तुत गरेका थिए । त्यही प्रस्तावलाई परिमार्जन गरेर पछि महासमिति बैठकमा समेत उनीहरूले अघि बढाए । महासमितिसम्म पुर्याउँदा केही सदस्य संख्या बढे । अहिले यो समूहमा १४ जना केन्द्रीय सदस्य छन् । संसदीय निर्वाचनपछि युवाको सामूहिक प्रयास भएको छ । केन्द्रीय कार्यसमितिमा वैचारिक हस्तक्षेप गर्ने र प्रस्ताव ल्याउने काम भएका छन् । त्यसले कतिपय निर्णय प्रक्रियामा समेत परिवर्तन गराएको छ, थापाले भने, पार्टीभित्रका विषय र मुद्दामा अब युवालाई बाइपास गरेर जान सक्ने अवस्था नेतृत्वसँग छैन । अब हामीले पनि आफ्नो क्षमता र योग्यता पुष्टि गर्ने बेला आएको छ । उनले पार्टीलाई नवीन ढंगले सुधार गर्ने योजना र कार्यक्रमसहितको एजेन्डा दिएर अघि बढ्ने बताए । पार्टी विभाजित अवस्थामा कांग्रेस (प्रजातान्त्रिक) अन्तर्गत नेविसंघका अध्यक्ष बनेका युवा नेता कल्याण गुरुङको बुझाइमा धेरै युवाले पदाधिकारीका लागि बार्गेनिङ गरिरहेका छन् । यसै पटक नेतृत्वका लागि युवाले हस्तक्षेप गर्नुपर्ने उनी बताउँछन् । नेतृत्वमा आउनका लागि उनले चारवटा विकल्प पनि दिने गरेका छन् । पहिलो, युवा पुस्ताले सभापतिमा प्रतिस्पर्धा गर्नुपर्ने, दोस्रोमा सभापतिसहित पूरै प्यानल युवा पुस्ताले बनाउनुपर्ने विकल्प छ । तेस्रोमा नयाँ पुस्ताको नेतृत्वमा पुरानो पुस्ता समाहित गरेर टिम बनाउने र अन्तिममा केही लागेन भने मात्रै पुरानो पुस्ताको नेतृत्वमा सबै पदाधिकारीमा युवा राखेर अघि बढ्नुपर्ने उनी बताउँछन् । यी विकल्पमा जान युवाबीच सहमति नबने आफैं सभापतिको प्रत्यासी बन्ने अठोट उनको छ । हामीले अब मतको परिणाम हेरेर अघि बढ्ने होइन । आँट गरेर अघि बढ्न सक्नुपर्छ । चुनावमा हारेर केन्द्रीय कार्यसमिति बाहिर रहँदा पनि नेता बन्ने अवस्था हामीले किन खडा नगर्ने ? उनले भने, यसमा कोही तयार नभए वैचारिक, राजनीतिक र सामाजिक एजेन्डासहित म आफैंले सभापतिमा चुनाव लड्ने अठोट गरेको छु । मेरो यो अठोट बार्गेनिङका लागि हुने छैन । उनले तलदेखि केन्द्रसम्मै ४० वर्ष हाराहारीका युवाको सहभागिता बढाउन ३३ प्रतिशत युवा आरक्षणको व्यवस्था गर्नुपर्ने माग गरेका छन् ।"
यसरी खुल्यो लागूऔषध तस्करीको पोल,"(काठमाडौं)  सर, दुर्घटना भएको मालवाहक गाडीबाट केही सामान झोलामा झिकेर दुई जना मानिस ट्रकमा काठमाडौंतर्फ जाँदै छन्, मंगलबार महानगरीय अपराध महाशाखामा कार्यरत एक प्रहरीलाई यस्तो सूचना आयो । अपरिचित व्यक्तिबाट झिसमिसेमै पाएको यस्तो सूचनाले प्रहरीलाई झस्कायो । फोन गर्ने व्यक्तिसँग प्रहरीले थप जानकारी लियो ।रक्सौलबाट वीरगन्ज हुँदै काठमाडौंका लागि हर्लिक्स बोकेर आएको ना३ख १११३ नम्बरको कन्टेनर (ट्रक) सोमबार राति धादिङको मच्छेडीखोला सडकखण्डबाट चिप्लिएर डिलमुनि धसिएको थियो । तत्काल ट्रक सडकमा निकाल्ने अवस्था थिएन । ट्रक चालक थिए सिन्धुपाल्चोक बाह्रबिसेका ३७ वर्षीय डम्बरबहादुर प्रधान । ट्रक चिप्लिएपछि डम्बरबहादुरले भक्तपुर सल्लाघारी बस्ने बाह्रबिसेकै विष्णु प्रधानलाई सम्पर्क गरे र आफूसँग भएको कन्टेनर (ट्रक) लिएर आउन आग्रह गरे । ना३ख ९८९ नम्बरको खाली ट्रक लिएर विष्णु राति नै मच्छेडीखोलामा पुगे ।विष्णु र डम्बरबहादुर पहिलेदेखि चिनजानका साथी रहेछन् । ट्रक दुर्घटना भएपछि डम्बरबहादुरले अर्का एक व्यक्तिलाई त्यहींबाट कल गरे । ती व्यक्तिकै योजनाअनुसार सामान अर्को गाडीमा राखेर काठमाडौं भित्र्याउने योजना बनेको रहेछ । दुर्घटना भएदेखि भक्तपुरबाट ट्रक मच्छेडीखोला पुग्दाको बीचको कहानी प्रहरीलाई सूचना दिने ती व्यक्तिलाई पत्तै थिएन । जब दुर्घटना भएको ट्रकको क्याबिनबाट डम्बरबहादुरले चारवटा जेब्रा झोलामा सामान निकाले, त्यसलगत्तै मच्छेडीबाट अपराध महाशाखाका प्रहरीलाई सूचना पुगेको थियो ।सूचना दिने व्यक्तिले दुर्घटना भएको र मच्छेडीबाट झोलामा सामान लिएर काठमाडौं लागेको गाडी नम्बर टिपाएका थिए । अपराध महाशाखाको टोली बिहानैबाट त्यस घटनाको अपरेसनमा जुटिसकेको थियो । मच्छेडीबाट छुटेको ९८९ नम्बरको ट्रकलाई पिछा गर्दै सादा पोसाकमा प्रहरी टोली सल्लाघारीसम्म पुग्यो । वीरगन्ज भन्सारबाट जाँचपास भएको ट्रकमा ल्याएको सामान धादिङबाट अर्को ट्रकमा राखेर सल्लाघारी पुर्याइएको थियो । त्यसबेलासम्म ट्रकमा के सामान छ भन्ने प्रहरीलाई थाहा थिएन । ट्रकबाट चालक विष्णु र डम्बरबहादुर ओर्लिएपछि प्रहरीले नियन्त्रणमा लिएर ट्रक खानतलासी गर्दा क्याबिनको सिटमुनि राखिएको अवस्थामा चिकित्सकको प्रेस्क्रिप्सन (चिकित्सकको अनुमति) मा मात्रै बिक्री गर्न पाइने फर्मास्युटिकल्स ड्रग्सका झोला फेला परे । सामान खानतलासी गर्ने क्रममा २ हजार ९ सय ५० डाइजेपाम, ३ हजार नाइट्रोभेट, २ हजार ९ सय ५० प्रोमाथाजिन, १ हजार ५ सय ब्रुपिनर्फिन र १ हजार ४ सय एम्पुल नोफिन फेला पर्यो । यी औषधि सिरिन्जबाट प्रयोग गरिन्छ । महाशाखा प्रमुख एसएसपी दीपक थापाका अनुसार बरामद औषधि ५ हजार डोजसम्मको भएको बताए । लागूऔषध दुर्व्यसनीले भारतबाट तस्करी गरेर ल्याउने र नेपालमा विभिन्न स्थानमा लगेर कुलतमा फसेका व्यक्तिलाई बिक्री गर्ने गरेका छन् । त्यसपछि प्रहरीले सामान्य सोधपुछ गर्दा पक्राउ परेका आरोपितले उक्त सामान सिन्धुपाल्चोकको भोटेकोसी५ का ३२ वर्षीय शंकर खड्काको भएको बयान दिए । त्यहींबाट महाशाखाको टोली बूढानीलकण्ठ पुगेर खड्कालाई पक्राउ गर्यो । उनले सामान आफ्नो भएको स्विकारे । खड्का पनि ट्रक चालक नै हुन् । तीनै जनाले आफूहरू पनि दुर्व्यसनीमा लाग्दालाग्दै यस्तो धन्दामा सक्रिय हुन पुगेको स्वीकार गरेका छन् ।महाशाखाले तीनै जनामाथि सूक्ष्म अनुसन्धान गर्दा नेपालमा फर्मास्युटिकल्स ड्रग्स सप्लाई गर्ने मुख्य गिरोह भारतको रक्सौलमा भएको खुल्यो । मंगलबार बरामद औषधि पनि रक्सौलस्थित राहुल फार्मेसीबाट ल्याइएको रहेछ । राहुल फार्मेसीको आवरणमा भारतीय गिरोहले नेपालमा तस्करीबाट औषधि पठाउने गरेको पाइएको छ ।नेपालका कतिपय फार्मेसीमा पनि तस्करीबाट यसैगरी औषधि आएको आशंकामा प्रहरीले सूक्ष्म अनुसन्धान गरिरहेको छ । एकातिर खुला नाका, अर्कातिर भन्सार जाँचमा हुने गरेका लापरबाही यसअघिका तस्करी नियन्त्रणका प्रमुख चुनौती त छँदै थिए, कोभिड१९ को संक्रमण रोकथाम तथा नियन्त्रणमा सुरक्षाकर्मी केन्द्रित भएका बेला तस्करीको मौका छोप्ने गरेको तथ्य पनि यसले उजागर गरिदिएको छ । पक्राउ परेका व्यक्तिलाई रक्सौलदेखि काठमाडौंसम्म यसरी सामान ल्याइदिएबापत प्रतिट्रिप ७० हजार रुपैयाँसम्म दिने गरेको पनि खुल्यो । प्रतिडोज बढीमा १ सय ५० रुपैयाँमा किनेर काठमाडौंलगायत विभिन्न जिल्लाका दुर्व्यसनीसम्म पुर्याउँदा गिरोहले १ हजार ५ सयदेखि व्यक्तिको हैसियत हेरेर ३ हजार रुपैयाँसम्म लिने गरेको खुल्यो । अझ भन्सार जाँचपास गाडीबाटै कसरी यतिधेरै गैरकानुनी रूपमा औषधि भित्रियो भन्नेमा अनुसन्धान भइरहेको प्रहरीले जनाएको छ । योसहित ४ पटक भयो यसैगरी सामान ल्याएको, खै कताबाट कुरो फुत्कियो, अहिले फन्दामा पर्यौं, पक्राउ परेका एक अभियुक्तले प्रहरीसँग भनेका छन् । सल्लाघारीबाट पक्राउ परेका दुई जनाले पटकपटक सामान ल्याएको बयान दिए पनि अर्का आरोपित खड्काले इन्कार गरिरहेका छन् । त्यसको कारण तस्करीको नेटवर्क खुल्ने डरले सहजै कसुर अस्वीकार गरेको प्रहरी अधिकारी बताउँछन् ।राहुल फार्मेसीसँग आबद्ध कोको यसरी तस्करीमा संलग्न छन् भन्ने प्रहरीले खुलाएको छैन । तर प्रहरी हिरासतमा रहेका डम्बरबहादुरले जति ट्रक लिन आए पनि हामी तयार छौं भनेर राहुल फार्मेसीका एक व्यक्तिले आफूलाई भनेको बयान दिएका छन् । हामीलाई काठमाडौंबाट रक्सौलको फर्मेसीको लोकेसन दिएर पठाइन्थ्यो, त्यहीअनुसार जान्थ्यौं, सधैं अरूले दिएको लोकेसनमा जाँदा अप्ठेरो पर्न सक्ने भएर हामी आफैंले तपाईंको नम्बर दिनुस् भनेर कति पटक आग्रह गर्यौं, डम्बरबहादुरले प्रहरीसँग भनेका छन्, तर तिमीहरूलाई किन नम्बर चाहियो, माल (सामान) भए पुगेन भन्दै उल्टै थर्काउँथे ।महाशाखा प्रमुख एसएसपी दीपक थापाले कोभिड महामारीको मौका छोपी गिरोहले तस्करीको धन्दा चलाइरहेको हुन सक्ने बताए । पक्राउ परेका आरोपितलाई महानगरीय प्रहरी परिसर भक्तपुरले अदालतबाट म्याद थप गरी अनुसन्धान जारी राखेको छ । फन्दामा अफिम कारोबारीप्रहरीको ध्यान संक्रमण रोकथाम र नियन्त्रणमा भएको मौका छोपेर अफिम कारोबार गर्ने गिरोह पनि यसबीच पक्राउ परेका छन् । यस्तो गिरोहका चारवटा समूह भिन्नाभिन्दै स्थानबाट पक्राउ परेका छन् । प्रहरीले काठमाडौं, रुकुमपूर्व र पश्चिम तथा जाजरकोटबाट करिब ३५ केजी अफिम बरामद गरेको छ । बरामद अफिम हेरोइन बनाउनका लागि ओसारपसार गरिएको थियो ।संक्रमणको सामना र अनुसन्धान सँगैकोरोना संक्रमणका कारण देशभरका युनिटमा रहेका प्रहरी कर्मचारी जोखिममा छन् । तैपनि अपराध अनुसन्धान र मुद्दा दर्ताको ग्राफमा भने खासै असर परेको छैन । संक्रमणको जोखिम सामना गर्दै अपराधी पक्राउ गर्न प्रहरीले देखाएको सक्रियता साउन महिनाको तथ्यांकले नै देखाउँछ ।०७६ चैत ११ गतेबाट लकडाउन घोषणा भएपछि प्रहरीका कतिपय कामकारबाही प्रभावित बने । भर्ना र वृत्ति विकासका गतिविधि अत्यावश्यकबाहेकमा रोकिएको छ । तर अपराधी पक्राउ गर्न र मुद्दा दर्ताको चापमा भने कमी आएको छैन । लकडाउनपछिको चार महिना (असार) सम्म संक्रमणको त्रास अहिले जस्तो थिएन । मुद्दाको चाप पनि त्यति थिएन । तर साउन र भदौमा संक्रमितको संख्या ह्वात्तै बढेको छ । यसका बाबजुत अनुसन्धान र मुद्दा दर्ताको चाप पनि बढ्दै गएको छ ।०७६ चैत ११ देखि ०७७ वैशाख ११ सम्म एक महिनामा १ हजार ५ सय १२ वटा मुद्दा दर्ता भएका थिए । पछिल्लो पटक ०७७ साउन १ देखि भदौ १ सम्म भने ३ हजार ६ सय ४२ वटा मुद्दा दर्ता भएका छन् । प्रहरीको तथ्यांकअनुसार साउनमा केन्द्रीय अनुसन्धान ब्युरोले २, उपत्यकाका तीन जिल्लामा ६ सय ३५, प्रदेश १ मा ५ सय ८२, प्रदेश २ मा ६ सय ३, वाग्मती प्रदेशमा ४ सय २, गण्डकीमा ३ सय ९३, प्रदेश ५ मा ५ सय ७७, कर्णाली प्रदेशमा १ सय ८० र सुदूरपश्चिम प्रदेशमा ३ सय ४८ वटा मुद्दा दर्ता भएका छन् । यो संख्यालाई आधार मान्ने हो भने हरेक दिन १ सय २२ वटा मुद्दा प्रहरीमा दर्ता हुन्छन् । प्रहरी प्रवक्ता एसएसपी कुबेर कडायत प्रहरी सक्रियताकै कारण अपराधका मुद्दा दर्ताको चाप बढेको बताउँछन् । हामी कोरोनाको सामना गर्दै नियमित कामकारबाही र जिम्मेवारीलाई पनि निर्वाह गरिरहेका छौं, उनले भने, जोखिमकै बेला हो फौजले जस्तोसुकै अवस्थामा पनि कामकारबाही गर्न सक्छ भनेर देखाउने, यसलाई आत्मसात् गरेर अघि बढिरहेका छौं ।"
"वडाले सिफारिस दिन्छ, पारि गाडीले पर्खिन्छ","(बर्दिया)  कोरोना संक्रमणको डरले घर आए । स्थानीयस्तरमा रोजगारी पाउने अवस्था नहुँदा हातमुख जोर्नै गाह्रो पर्यो । बर्दियाका गाउँहरूबाट अब फेरि भारत जानेको लर्को लागेको छ । आफ्नो बस्तीको वडा कार्यालयबाट सिफारिस लिएर जानेहरूलाई सीमा पारि लैजान गाडीले पर्खिने भएकाले फेरि पुरानो रोजगारीमा जान थालेका हुन् । विभिन्न जिल्लामा निषेधाज्ञा र नाकामा पनि आवागमन औपचारिक रूपमा नखुलेकाले भारत जानेलाई स्थानीय तहले सिफारिसपत्र बनाइदिन थालेका छन् । बढैयातालका केही वडा कार्यालयले भारतमा मजदुरीका लागि जानेका निम्ति सिफारिसपत्र दिने गरेको छ । घर आएर १४ दिन क्वारेन्टाइनमा बिताएकाहरू महिना पनि नबित्दै वडाबाट सिफारिस लिएर भारततर्फ गइरहेका छन् । यसरी जानेलाई लिन सीमावर्ती भारतीय बलैगाउँ र रुपैडिहा बजारमा बसको सुविधा रहेको उनीहरूले बताएका छन् । बेरोजगार बस्दा छाक टार्न समस्या भएपछि भारत जान सिफारिस मागेको बढैयाताल५ का लक्ष्मण थारूले बताए । स्थानीय लखना थारूलाई स्थानीयस्तरमै रोजगारी पाए परदेश जान मन छैन । गाउँपालिकाले रोजगारी दिन नसक्ने भन्दै फर्काएको उनले गुनासो गरे । भोकको चिन्ताले घर छाड्न बाध्य छौं, उनले भने । उनी भारतमा दुई वर्षदेखि कारखानामा काम गर्दै थिए । कोरोना महामारीको त्रास बढ्दा घर आए । अब फेरि पुरानै रोजगारीमा फर्कनुपर्ने बाध्यता रहेको उनले बताए । एक महिनाअघि उनीसहित एक दर्जन वडावासी घर फर्केका थिए । करिब दुई सातायता ५ नम्बर वडा कार्यालयले २४ जनालाई भारतमा काम गर्न अनुमतिसहितको सिफारिस दिएको छ । वडाध्यक्ष रामहर्ष थारूले भारतमा आधार कार्डसहित काम गर्दै आएकालाई सिफारिस गरी पठाएको बताए । केही दिनयता बढैयाताल१ का ४० जना सिफारिसका लागि आएका थिए । तीमध्ये २५ जनाले भारतमा काम गर्न सिफारिस लिएको वडाध्यक्ष शेरबहादुर थापाले बताए । सिफारिस नदिए झगडा गर्न आउँछन्, उनले भने, हामीले रोजगारी दिन पनि सक्दैनौं । सिफारिस नपाएका रोजगारीको माग गर्दै वडा कार्यालयमा दिनहुँ आउने गरेका छन् । सीमावर्ती वडा ४ को हालत पनि उस्तै छ । यहाँ दिनहुँ भारत जान सिफारिस माग्नेको भीड लाग्छ । वडाध्यक्ष काजीमान सुनारले यहाँ रोजगारी दिने अवस्था नभएको बताए । हरेक वडामा प्रधानमन्त्री स्वरोजगार कार्यक्रमको बजेट २ लाख ५० हजार छुट्याइएको छ । ५ हजार बढीको आवेदन परेको छ, उनले भने, सबैलाई प्रधानमन्त्री स्वरोजगार कार्यक्रममा सहभागी गराउन सकिँदैन । भारतमा रोजगारी गर्नेले मासिक २० हजार बढी भारु तलब पाउँछन् । यहाँ त्यस्तो अवस्था नभएको स्थानीय नरबहादुर खत्रीले बताए । भारतमा रोजगारीमा गएकाहरू यहाँ कृषि काम गर्न मान्दैनन् । कृषिबाट खासै आम्दानी नभएपछि भारतमा राम्रो कमाइ हुने भएकाले उतै आकर्षण भएको स्थानीय शंकर बीसीले बताए । निर्वाचनका समय जनप्रतिनिधिले पालिकामा कारखाना खोलेर सयौंलाई रोजगारी दिने आश्वासन दिने गर्छन्, उनले भने, कारखाना स्थापना गर्नु त टाढैको कुरा, महामारीका समय भारतमा रोजगारीका लागि पठाउनु भनेको दुर्भाग्य हो । करिब दुई सातायता यस पालिकाका विभिन्न वडाबाट करिब १ सय ५० जनाले सिफारिस लिइसकेका छन् । बढैयातालको जनसंख्या ७० हजार बढी छ । गाउँपालिका अध्यक्ष लालबहादुर श्रेष्ठका अनुसार गाउँपालिकामा १८ देखि ५० वर्ष उमेर समूहका १० हजारभन्दा बढी बेरोजगार छन् । एउटै घरमा २३ जनासम्म बेरोजगार छन्, उनले भने, सबैलाई रोजगारी दिन सम्भव छैन ।"
मुसहरलाई ३५५ घर,"सिन्धुली (कास) छाप्रोमा जीवनयापन गरिरहेका सिन्धुलीको दुधौली नगरपालिकाका मुसहरका लागि एकीकृत नमुना मुसहर बस्ती निर्माण सकिएको छ । दुधौलीका आठवटा वडामा तीन सय ५५ घर निर्माण गरिएको हो । सहरी विकास तथा भवन डिभिजन कार्यालयका अनुसार एकीकृत बस्तीका सबैभन्दा बढी वडा ९ मा १ सय ७३ वटा घर बनाइएको छ । त्यस्तै वडा ११ मा ८६, वडा १० मा ५०, वडा ७ मा ३१ र वडा ४, ५, ६ मा १५१५ वटा घर बनेर हस्तान्तरणको तयारीमा रहेको भवन डिभिजन कार्यालयका प्रमुख दुर्गाप्रसाद घिमिरेले बताए । दुई कोठे प्रत्येक घरमा दुई ढोका र दुई झ्याल छन् । रंगीन जस्तापाताको लहरै बनेका घरले मुसहरको नमुना बस्ती यतिखेर उज्यालिएको छ । ती सबै भवन निर्माण दुई वर्षअघिदेखि थालिएका हुन् । भवन निर्माणमा प्रदेश सरकारको सहरी विकास तथा भवन कार्यालयमार्फत १० करोड ६५ लाख खर्च भएको कार्यालय प्रमुख घिमिरेले जानकारी दिए ।"
अख्तियार : संवैधानिक संस्था कि शक्तिकेन्द्रको सुरक्षाकवच ?,"यतिबेला राज्यको संवैधानिक अंग अख्तियार दुरुपयोग अनुसन्धान आयोगका दुईखाले प्रवृत्तिबारे चर्चा छ । एउटा, गर्नुपर्ने गतिला काम खासै केही नगरी यो संस्था आफ्नो संवैधानिक र कानुनी दायित्वबाट च्युत भएकैले मुलुकमा सत्तासीनहरूको आर्थिक मनपरी बढेको आरोप छ । अर्को, केही गरेकोझैं देखाउन र मुद्दाको संख्या बढाउन यसले सानातिना कर्मचारीको झिनामसिना कसुरलाई पनि झिंगालाई तोप पड्काएझैं ठूलै प्रकरण बनाइरहेको देखिन्छ । दोस्रो प्रवृत्ति त कतिसम्म घातक र प्रत्युत्पादक हुने रहेछ भन्ने त हजार रुपैयाँ घूस प्रकरणमा ४१ दिन थुनामा बसेर एक सातापछि आत्महत्या गरेका एक खरिदारको प्रकरणले पुष्टि गरिसकेको छ । ती कर्मचारीले संसार त्यागेको १० महिनापछि विशेष अदालतले उनी निर्दोष रहेको भन्दै सफाइ दिएको यस घटनाले अख्तियारको कार्यशैलीमाथि ठूलो प्रश्न तेर्स्याएको छ ।वास्तवमा अधिकारबमोजिमका खास काम गर्न नसक्ने वा नचाहने तर केही गरेजस्तो देखाउन लालायित हुने प्रवृत्तिकै कारण अख्तियारका अधिकारीहरू यसरी ससाना प्रकरणहरूमा रुमल्लिएका हुन् । यी सबै कमजोरीको एउटै उपचार छ अख्तियारले आफूलाई संवैधानिक प्रबन्धबमोजिम नै स्वतन्त्र र स्वायत्त राखी तोकिएका कामकारबाही निर्धक्क गर्नु । त्यसका लागि यस संस्थामा पुग्ने आयुक्तहरूमा त्यहीअनुसार हिम्मत र विवेक आवश्यक पर्छ । अख्तियारका प्रमुख आयुक्त नवीन घिमिरेले आइतबार अवकाश पाउँदै गर्दा उनको कार्यकालको समीक्षाका साथ यो संवैधानिक संस्थाबारे विमर्श गर्नु यतिबेला सान्दर्भिक हुन्छ । किनभने, अख्तियारले शासकीय चौघेराबाट बाहिर निस्किएर आफ्नो कार्यशैलीमा सुधार ल्याएन भने यो संस्थाको औचित्यमाथि नै प्रश्न गर्नुपर्ने अवस्था आइसकेको छ । खासगरी केही अपेक्षा गरिएका घिमिरेको कार्यकाल जसरी विवादास्पद ढंगले व्यतीत भयो, यसले मुलुकको सुशासनप्रतिको आशा र यो संस्थाप्रतिको भरोसा नै डगमगाएको छ ।घिमिरेको कार्यकाल गोजीमा पैसा बोकेका कर्मचारीलाई पक्रिनेदेखि सय रुपैयाँको रसिद काट्न भुलेकालाई पनि मुद्दा चलाउनेमै बढी केन्द्रित भयो । रंगेहातका मुद्दा र नक्कली प्रमाणपत्रलाई ठूलो प्राथमिकतामा दिइयो । गत मंसिरमा यातायात कार्यालयका ३८ कर्मचारीविरुद्ध मुद्दा चलेकामा २९ जना ५ हजारभन्दा कम बिगोका आरोपित हुनु र गत आर्थिक वर्षमा अख्तियारले हालसम्मकै बढी ४ सय ४१ मुद्दा दायर गरेकोमा तीमध्ये दुई तिहाइ मुद्दा घूस र प्रमाणपत्रकै हुनु यसका दृष्टान्त हुन् । अख्तियारको सफलता मुद्दा र प्रतिवादीको संख्यामा होइन, तिनको गहनता र मुलुकमा भ्रष्टाचार घटाउन र सुशासन कायम गर्न तिनले दिने योगदानमा हुन्छ । यसको मतलब सेवाग्राही कार्यालयमा हुने सानातिना घूसखोरीप्रति आँखा चिम्लिनुपर्छ भन्ने होइन, यति मात्रैले अख्तियारको दायित्वको सानो हिस्सा पनि पूरा हुँदैन भनिएको हो । मुहानलाई फोहोरै रहन दिएर धाराको टुटी जति सफा गरे पनि सङ्लो पानी झर्दैन, त्यसैले अख्तियारको ध्याउन्न पनि टुटी सफा गर्नेमा मात्रै केन्द्रित हुनु हुँदैन ।खासगरी सत्ताको अनियमितता र बेथितिमाथि प्रहार गर्न घिमिरेकाल सर्वथा विफल रह्यो । पूर्वसेनापति राजेन्द्र क्षत्रीविरुद्ध गैरकानुनी सम्पत्ति आर्जनको आरोपमा परेको उजुरी अघि नबढ्नु, स्वास्थ्य सामग्री खरिद प्रक्रियादेखि, वाइडबडीन्यारोबडी काण्ड, सत्ता जोडिएका यति समूहको स्वार्थ, दरबारमार्गको जग्गा, टेलिकमको फोरजी प्रकरण, रेलको ठेक्कालगायतका अनियमिततामा अख्तियारले देशलाई परेको क्षति देख्नै सकेन । ललिता निवासको फाइलमा सदर शब्द लेखेबापत भ्रष्टाचार मुद्दा चलाउन सकेको अख्तियारले ओम्नी समूहसँगको स्वास्थ्य सामग्री खरिदमा तत्काल सामान किन्नू भनी निर्णय लिने उच्चस्तरीय समितिको नेतृत्व गर्ने उपप्रधानमन्त्री ईश्वर पोखरेललगायतलाई बयान लिनसमेत हिच्किचायो ।यस्तै, चमेलिया जलविद्युत् आयोजना, तारागाउँ विकास समितिसम्बन्धी मामिला, नेपाल राष्ट्र बैंकका डेपुटी गभर्नर शिवराज श्रेष्ठ प्रकरण, एनसेलको लाभ विदेश पठाउने क्रममा भएको अनियमिततामा पनि अख्तियारले आफ्नो उचित भूमिका बहन गरेन । कतिसम्म भने, सत्ताको प्रतिशोध साध्न पनि यसबीचमा अख्तियारको दुरुपयोग भयो, प्रधानमन्त्री र मन्त्रीहरूको आलोचना गरेका उपसचिव प्रेमप्रसाद सञ्जेललाई बयानमा बोलाइनु यसैको दृष्टान्त थियो । घिमिरेका साढुदाइ उपेन्द्र कोइराला मध्यपश्चिम विश्वविद्यालयमा उपकुलपति हुँदा उनीविरुद्ध परेको उजुरीमाथि कारबाही अघि नबढाउनु नातावादको अर्को उदाहरण बन्यो ।त्यसो त, पूर्वआयुक्त राजनारायण पाठकविरुद्ध भ्रष्टाचार मुद्दा चलाएर भ्रष्टाचार अभियोगमा अख्तियारकै पूर्वपदाधिकारीमाथिसमेत मुद्दा चल्न सक्छ भनेर नजिर बसाउनु र आफूभन्दा अघिका पूर्वप्रमुख दीप बस्न्यातमाथि समेत भ्रष्टाचार मुद्दा चलाउनु अनि पूर्वउपप्रधानमन्त्री एवं कांग्रेस उपसभापति विजयकुमार गच्छदारमाथि मुद्दा चलाउने निर्णय लिनु घिमिरेका केही उपलब्धि हुन् । तर यस अवधिमा उनले आँखा चिम्लिएका अनेकौं प्रकरणका अगाडि केही राम्रा कामका आधारमा मात्रै उनको उच्च मूल्यांकन हुन सक्दैन । जब खासखास काण्डमा अख्तियारका पदाधिकारी सत्तासीनहरूको इसारामा चल्छन् वा सत्तासीनको आडमा गडबढी गर्न उद्यत हुन्छन्, तब अरू कुनै उल्लेख गर्नलायक मुद्दा पनि तपसिलका विषय बनिदिन्छन् । घिमिरेको कार्यकालमा पनि यस्तै यथार्थ आकर्षित भएको छ ।ठूला र शक्तिशालीलाई केही नगर्ने वा गर्न नसक्ने तर सानालाई मात्रै पेल्ने हो भने छुट्टै स्वायत्त संवैधानिक संस्थाको औचित्य स्थापित हुँदैन । राज्यसत्तामा हालीमुहाली भएकाहरूको संलग्नता र संरक्षणमा भएका भ्रष्टाचारमा मौन बस्ने हो भने यो संस्थाको आवश्यकतै पर्दैन । तसर्थ अख्तियारले आफू हुनुको अर्थात् आफ्नो अस्तित्वकै औचित्य पुष्टि गर्न ढिलाइ भइसकेको छ । प्रमुख आयुक्तआयुक्तहरूको दलनिकटताका आधारमा हुने नियुक्ति र उनीहरू आफूलाई पदमा पुर्याउनेप्रति नै बढी अनुगृहीत भइरहने परिपाटीका कारण यो संस्थाले संविधानले प्रत्याभूति दिलाएअनुसार स्वतन्त्र र स्वायत्त अंगको आकार ग्रहण गर्नै सकेकै छैन । संवैधानिक अंग सत्ताको राजनीतिक औजार हुनु विधि र व्यवस्थामाथिकै धोका हो, अख्तियारमा पुग्ने आयुक्तहरूले यो तथ्य ख्याल राख्नुपर्छ । अख्तियार भ्रष्टाचारविरुद्धको खम्बा बन्नुपर्छ, शक्तिकेन्द्रको सुरक्षाकवच होइन ।"
विवाद टालटुल पारियो,"करिब पाँच महिनापछि नेकपा विवाद तत्कालका लागि टुङ्गिएको छ । नेताहरूकै भनाइमा यो विवाद समाधान भएको होइन बरु केही समयका लागि युद्धविरामजस्तो मात्रै हो । विवाद दुई अध्यक्षका बीचमा थियो र समाधान पनि उनीहरूको कार्यविभाजन मिलेपछि भयो । यसलाई पार्टीको विवाद नभनेर दुई अध्यक्षबीचको पदीय किचलो भन्दा खासै फरक पर्दैन । स्थायी कमिटी बैठक हात्तीको देखाउने दाँतजस्तो मात्रै बनाइएको छ । बैठकमा उठेका मुद्दाको सुनुवाइ हुँदैन भने त्यो बैठकको औचित्य के ? हिजो केपी शर्मा ओलीविरुद्ध माधवकुमार नेपाललाई सँगै लिएर हिँडेका पुष्पकमल दाहालले आज कार्यकारीको भूमिका पाएपछि नेपालको गुन बिर्सिएका छन् । ओलीलाई पाँच वर्ष प्रधानमन्त्री बन्नु थियो दाहाललाई ओलीको राजीनामा मागेरै भए पनि पार्टीको पूर्ण कार्यकारिणी अधिकार आफ्नो हातमा लिनु थियो । उनीहरू दुवैको मनोकांक्षा पूरा भएको छ र पार्टी अघि बढेको छ । जसको साथ लागेर नेपाल हिँडे उनले साथ छोडेपछि १७ बुँदे असमझदारीपत्र पेस गर्नुपरेको छ । दलभित्रका विवाद पार्टीको विषयलाई लिएर भन्दा पनि कुनै न कुनै व्यक्तिका बारे हुन्छ । अहिले देखिदै गरेको नेपाली कांग्रेसको विवाद पनि व्यक्तिगत स्वार्थका कारण हो । नेकपामा पछिल्ला केही महिना विधि र विधानका विषय निकै चर्को गरी उठेका थिए । गत शुक्रबारको स्थायी कमिटी बैठकमा पार्टी विधानको कुन बुँदाअन्तर्गत विवाद सुल्झिएको हो भन्ने कतै उल्लेख गरिएको छैन । गत मंसिरको समझदारी नवीकरण गर्न यत्रो महाभारत रच्नुपरेको हो ? यतिको विवाद उत्पन्न भइसकेपछि पक्कै पनि पार्टीले एउटा बाटो समात्छ होला भन्ने धेरैलाई लागेको थियो । पटकपटक उप्किरहने विवाद अब उन्मूलनै पो हुन्छ कि भन्ने आस पनि थियो । यसपटक पनि पुरानै टालोमाथि अर्को टालो हालेर छोपियो । यसको आयु कति दिनको हो र कुन दिन फेरि छ्याङ्गै देखिने गरी फाट्ने हो, थाहा छैन । सुजन देवकोटा, पालुङटार४, गोरखा"
अख्तियारको औचित्यमाथि प्रश्न,"असल प्रशासकको एउटै मुख्य ध्येय हुन्छ । त्यो हो अवकाशपछि ए त्यो त निकै असल मान्छे थियो त्यसले राष्ट्र र जनतालाई ठूलै देन दियो भनेर समाजले सम्झिदेओस् । के अख्तियार दुरुपयोग अनुसन्धान आयोगका प्रमुख आयुत्त नवीन घिमिरेको पनि यस्तै चाहना थियो त ? थियो भने उनले त्यस्तो शक्तिशाली पदमा बसेर कस्तो मानक बनाए ? आम जनताले सराहना गर्ने कस्तो काम गरे ? कतिवटा ठूला माछालाई कारबाही गरेर भ्रष्टाचार र बेथिति कम गरे ? १ हजार घूस खाएको भनेर निर्दोषलाई समात्ने कि ७० करोड घूस खान तम्सिने गोकुल बाँस्कोटाजस्तोलाई ? उनी आफैं विफल र निरीह बनेका हुन् कि सरकार प्रमुखको इसारा मान्दा यस्तो देखिएको हो ? यसको जवाफ अहिले नदिए नि हुन्छ तर आत्मवृत्तान्तमा खुलाउनुहोला । अरूलाई ढाँटे पनि आफूलाई ढाँट्न सकिन्न । असल प्रशासकको छवि बोकेको राष्ट्रसेवक कर्मचारीको ४ वर्षमै नैराश्यपूर्ण बहिर्गमन होला भनेर सोचिएको थिएन । घिमिरे अख्तियार आउनुअघि सरकारी पदमा रहुन्जेल एकदमै इमानदार निर्भीक र सक्षम प्रशासक थिए । पर्सामा सीडीओ भएकामध्ये अब्दुल रहिस खा, अम्बिका केसीहरू विवादमा परे तर घिमिरे, दोलखबहादुर गुरुङ र उषा नेपाललाई इमानदार मानिन्थ्यो । घिमिरे पर्साबाट अध्यागमन विभाग हुँदै रक्षासचिव बन्दा पनि त्यो इमानदारको टयाग हटेको थिएन । सरकारी सेवाबाट पेन्सन पकाई संवैधानिक पदमा आएपछि उनले पूर्वअनुभव, इमानदारी र सक्षमता प्रदर्शन गर्न सकेनन् । उनको सक्षमता र इमानदारीमा प्रश्न उठेको छ । जसको उत्तर उनैबाटै आओस् भन्ने चाहन्छु ।सर्वप्रथम त्यै टेपको कारण अख्तियार आयुक्तमाथि अनुसन्धान भई मुद्दा दायर भयो तर त्यै टेप जसमा तत्कालीन सञ्चारमन्त्री गोकुल बाँस्कोटाले बार्गेनिङ गरिरहेको आवाज सुन्दा पनि किन छानबिन गरिएन ? प्रदेश ३ का एक जना सांसदले स्वास्थ्य सामग्री खरिदमा अनयमितता भएको भनी प्रमाणसहित उजुरी दिँदा अख्तियारले आजसम्म किन छानबिन गरेन ? रेल विभागले केही ठेकेदारलाई मात्र फाइदा पुग्ने गरी कोटेसनमा गरिएको परिवर्तनलाई किन छानबिन गर्न चाहेन ? सरकारले हालै राष्ट्रिय वाणिज्य बैंकको सञ्चालक सदस्य बनाएको उपेन्द्र कोइरालाले यसअघि कार्यरत संस्थामा गरेको भ्रष्टाचारजन्य काममा कारबाही गर्नू भनी दिएको प्रतिवेदनलाई तपाईंले आफ्नो साढुभाइ भनेर उन्मुक्ति किन दिनुभयो ? किन आयल निगमको जग्गा खरिद काण्डमा छानबिन भएन ? अनि किन वाइडबडीको अनियमिततामा छानबिन गर्ने तत्परता देखाइएन ? घिमिरेको अकर्मण्यताले आज पूरै अख्तियारको औचित्यमाथि प्रश्न उठेको छ । गोपाल देवकोटा, जोरपाटी, काठमाडौं"
बालश्रम बन्द गरौं,"सोह्र वर्षमुनिका बालबालिकालाई काममा लगाउनु कानुनविपरीत छ । कतिपय कलकारखानाबाहिरै बालश्रममुक्त उद्योग भनेर बोर्ड राखिन्छ । तर भनाइअनुसारको गराइ छैन । गरिब परिवारमा जन्मिएका बालबालिका आमाबाबुले पैसाको जोहो गर्न सके मात्रै विद्यालय जाने हो । अहिले पनि सहरभित्रका सानोतिनो कलकारखाना, होटल र घरहरूमा बालबालिका श्रमिकको रूपमा काम गरिरहेका छन् । भक्तपुरका इँटाभट्टाहरूमा पश्चिम रोल्पा, रुकुम, दाङलगायतका जिल्लाबाट मजदुरहरू आउँछन् । यहाँ स्कुल ड्रेसमै पनि मजदुरी गरिरहेको भेटिन्छ । गरिबीका कारण अशक्त आमाबाबुलाई चटक्क छोडेर आएकाहरू पनि निकै छन् । त्यस्तै काठमाडौं पनि हेर्ने र काम पनि गर्ने रहरले बालकालिका मजदुर भएका छन् । फोहोर बोतल टिप्दै हिँड्ने या गाडीको ढोका ठटाउँदै कराउने बालबालिकाका लागि केको बालअधिकार ? बालबालिकाको नाममा बालगृह र एनजीओ पनि प्रशस्तै छन् । यिनीहरूले पैसा मात्र असुल्ने काम गर्छन् । बालबालिकाका सरोकारलाई सरकारले पनि वास्ता गरेको छैन । यसमा सम्बन्धित निकायको ध्यान जान जरुरी छ । रामेश्वर बासी, चाँगुनारायण९, भक्तपुर"
परीक्षणै औषधि,"उपत्यकामा निषेधाज्ञा केही खुकुलो बनाइए पनि समुदायस्तरमा परीक्षण नबढाइँदा र कोरोना प्रभावित क्षेत्रको पहिचान गर्न नसक्दा जोखिम झन् बढेको छ । कोरोनाको मार, पीडा र वेदना कम हुनुको सट्टा दिनदिनै उकालो लागिरहेको छ । सुरुआती चरणमा संक्रमितको संख्या कम थियो तैपनि हामीले ४ महिना लकडाउनमा बितायौं । अहिले दिनकै हजारभन्दा बढी संक्रमित थपिँदै गर्दा निषेधाज्ञालाई नरम बनाएर जनजीविका चलाउनुपरेको छ । राज्य र आमनागरिक दुवैको आर्थिक अवस्था कमजोर हुँदै छ । निषेधाज्ञा मात्रै लागू गरेर संक्रमणको जोखिम कम हुन्छ भन्ने सरकारी चिन्तन उल्टो साबित भएको छ । यहीबीच कोरोना केही पनि होइन भन्ने अफबाह फैलिरहेको छ । कोरोनाका कारण हाम्रोमा ३ सय ३६ जनाको मृत्यु भइसक्यो । अस्पताल संक्रमितहरूले भरिएका छन् । होम आइसोलेसनमा बस्नेहरू पनि बढिरहेका छन् । घरमै बस्ने संक्रमितहरूलाई सम्बन्धित निकायले नियमन नगर्दा उनीहरू निर्धक्क घुमिरहेका छन् । यसले संक्रमण बढाइरहेको छ । निषेधाज्ञा खुकुलो वा कसिलो पार्नु मात्रै कोरोना नियन्त्रणको अचुक अस्त्र हुँदै होइन । मास्क लगाउनु र एकआपसमा भौतिक दूरी राख्नु सबैभन्दा सर्वोत्तम औषधि हो । रोग लागेपछि ओखतीमुलो गर्न चहार्नुभन्दा रोग लाग्न नदिनु बेस । रोग प्रतिरोधात्मक क्षमता स्वस्थ आनीबानीले बढाउँछ । बाजा बजाएर कोरोना आउँदैन । को संक्रमित हो, को होइन भन्ने संकेत पाइँदैन । तसर्थ नजिक आउने जोकोहीसँग दूरी कायम गर्नुपर्छ । राज्यले परीक्षणको दायरा, स्वास्थ्य पूर्वाधारको विकास, होम आइसोलेसनमा बसेकाहरूलाई नियमन र राहतको व्यवस्था गर्नुपर्छ । राज्य र नागरिक दुवै मिले मात्र कोरोना नियन्त्रण गर्न सकिन्छ । श्यामसुन्दर कुइँकेल, हाँडीगाउँ, काठमाडौँिकोरोना भाइरस देखिएको ८ महिना भइसक्यो । पहिलो तीन महिनासम्म सरकारले कोरोनालाई महामारीको रूपमा स्वीकारै गरेन । त्यसपछिका दिनमा लकडाउनबाहेक अन्य रोकथामका विकल्प पनि प्रभावकारी रूपमा लागू गरिएन । ५० हजारभन्दा बढी संक्रमित भइसक्दा पनि दैनिक १० हजारको हाराहारीमा मात्र परीक्षण गरेर बसेको छ सरकार । के यसरी महामारीबाट देशलाई मुक्त गर्न सक्छौं ? सरकार पूर्ण बहुमतको छ, सबै मन्त्रालयलाई काम गर्न कसैले रोकेको छैन तैपनि भनेजस्तो गरी काम हुन सकेको छैन । यस्तै गतिमा काम गरे कहिले महामारीलाई नियन्त्रण गर्दै अर्थतन्त्रलाई चलायमान बनाउने ? लामो लकडाउनले आमनागरिकको जनजीवन अस्तव्यस्त छ । एकछाक पेटभरि खान पनि नसक्ने अवस्था आइसक्यो । आत्महत्या, चोरी, झैझगडाका घटना वृद्धि हुँदै गएको छ । अतः सरकार परीक्षणको दायरा बढाउँदै र अथतन्त्र जोगाउँदै महामारी नियन्त्रणतर्फ अगाडि बढ्न अत्यन्तै जरुरी छ । अन्यथा अब आउने भयावह स्थितिको कल्पनासम्म गर्न सकिन्न । रामकृष्ण बराल, जोरपाटी५, काठमाडौं"
कोरोनाको राजनीतिक बाछिटा,"विश्वभरि फैलिएको कोरोना संक्रमण र संकटले तीनवटा कुरा उजागर गरिदियो । पहिलो, कस्तो विकास मोडल यस्ता संकटलाई सम्बोधन गर्न सफल हुन्छ । दोस्रो, कस्तो खालको शासन प्रणाली प्रभावकारी हुन्छ । र तेस्रो, कस्तो खालको राजनीतिक चरित्रले समाज, अर्थतन्त्र र संकटलाई उचित दिशा दिन सक्छ ।विकासका कुरा गर्दा, वर्षौंदेखि पूर्व मौजुदा हालत (प्रिएक्जिस्टिङ कन्डिसन) का कारण कोरोना रोकथाम र नियन्त्रणमा असर परेको देखियो । जस्तो कि, सापेक्षित रूपमा स्वास्थ्यमा धेरै लगानी गरिरहेका देशहरू, सार्वभौमिक र सर्वसुलभ स्वास्थ्य (युनिभर्सल हेल्थ केयर) को प्रत्याभूति भएको समाज र मानवीय संकटलाई सम्बोधन गर्न बलियो सामाजिक सुरक्षाको अधिकार सुनिश्चित भएका देशहरूले कोरोना संकटलाई अरूभन्दा प्रभावकारी रूपले सम्बोधन गर्न सकेको देखिन्छ । अर्कातिर, विद्यमान गरिबी र असमानताले कोरोना संक्रमण र रोकथामको अवस्थालाई अझ जटिल बनाएको देखियो ।भारत र चीन दुवै विश्वका उदाउँदा शक्ति हुन् भने जनसंख्या, अर्थतन्त्रको आकार अनि सामरिक क्षमता र कूटनीतिको प्रभावका हिसाबले यी दुवै देश एक्काइसौं शताब्दीको विश्वराजनीतिका प्रमुख खेलाडीका रूपमा दर्ज हुने निश्चित छ । तर, कोरोना भाइरस नियन्त्रणको हिसाबले हेर्दा, भारत र चीन दुई देशको विकासमा रहेको कमजोरी उजागर भयो । चीनमा अहिलेसम्म देखिएका कुल कोरोनाका बिरामीजतिको संख्या (८४ हजारभन्दा बढी) भारतमा एकै दिन देखिन थालेको छ । यद्यपि चीन र भारतको जनसंख्या बराबरीजस्तै छ ।महामारी नियन्त्रणमा शासकीय प्रभावकारिताको चर्चा गर्नुअघि के सम्झनुपर्छ भने, सन् २०१८ मा भारतका प्रधानमन्त्री मोदीले सन् २०२५ सम्म देशको कुल गार्हस्थ्य उत्पादन (जीडीपी) को २५ प्रतिशत सार्वजनिक स्वास्थ्यमा खर्च गर्ने घोषणा गरेका थिए, जबकि सन् २००८ देखि २०१८ सम्म चीनले आफ्नो जीडीपीको ६५ प्रतिशतभन्दा बढी खर्च सार्वजनिक स्वास्थ्यमा गरिरहेको थियो । बिरामीका लागि अस्पतालमा उपलब्ध बेडलाई नै हेर्ने हो भने पनि चीनको स्वास्थ्यमा लगानी भारतको भन्दा कैयौं गुणा अगाडि देखिन्छ । हरेक १ हजार जनसंख्यामा चीनमा झन्डै चारभन्दा बढी बेड उपलब्ध हुँदा भारतमा एउटा बेड पाउन पनि मुस्किल छ ।कोरोनाजस्तो महामारी नियन्त्रणका लागि केन्द्रीकृत वा विकेन्द्रित, नियन्त्रणकारी वा खुला प्रजान्त्रवादी कस्तो खालको शासन प्रणाली प्रभावकारी हुन्छ भनेर केलाउँदा, शासन प्रणालीको चरित्रभन्दा बढी शासकीय नेतृत्व र शासकीय संरचनाको प्रभावकारिता र जवाफदेही बढी महत्त्वपूर्ण भएको देखियो ।चीन र भियतनामलाई सरसर्ती हेर्दा नियन्त्रित शासन प्रणाली प्रभावकारी एवं अमेरिकाको कोरोना नियन्त्रणलाई हेर्दा प्रजातान्त्रिक प्रणाली असफल भएजस्तो देखिए पनि सिंगापुर, ताइवान, थाइल्यान्ड, न्युजिल्यान्ड, दक्षिण कोरिया, जर्मनी र नर्डिक देशहरू आदिलाई हेर्दा प्रजातन्त्र वा अधिनायकवादभन्दा बढी महत्त्वपूर्ण बहस राज्यको प्रशासनिक र शासकीय क्षमता कति बलियो छ भन्ने हो । जस्तो कि, अमेरिका प्रजातान्त्रिक मुलुक हो तर गत ४०५० वर्षको इतिहासमा जनताले देशलाई अति माया गर्ने तर देशको सरकार अक्षम, अप्रभावी र फजुल खर्चवाला हो भन्ने कुरा हावी भएका कारण सुरक्षाबाहेकका अन्य क्षेत्रको राज्य प्रणाली र शासकीय क्षमतामा अमेरिकाले लगानी घटाउँदै गएका कारणसमेत अहिले कोरोना नियन्त्रणमा सफलता मिल्न नसकेको भन्नेहरू छन् ।कोरोना नियन्त्रणमा राजनीतिक चरित्रको कुरा गर्दा, विश्वका विभिन्न खाले राजनीतिक नेतृत्वले दुई किसिमको चरित्र प्रदर्शन गरेको देखियो । एक खाले चरित्र कोरोना समस्या केही ठूलो होइन, हाम्रो सरकारले राम्रो काम गरेको छ, त्यसैले आफैं ठीक हुन्छ, बरु कोरोनाभन्दा अरू समस्या ठूला हुन् भन्ने । देशको आर्थिक अवस्था खस्किए आफ्नो लोकप्रियता घट्ने भएकाले कोरोनालाई कुनै ठूलो समस्या होइन भनेर जनतालाई आश्वस्त पार्ने धेरै नेता देखिए । तर, समयअनुसार जब कोरोनाको संकट बढ्दै गयो, यही राजनीतिक नेतृत्वले यसलाई अरू राजनीतिक मुद्दातिर मोड्न कोसिस गरेको भेटियो । ब्राजिलदेखि अमेरिकासम्म, बेलारुसदेखि मेक्सिको र बेलायतसम्म यस्तै देखियो ।अर्को खालको चरित्र (जर्मनी, न्युजिल्यान्ड, सिंगापुर आदि) ले कोरोना संक्रमण देखिएसँगै देशमा यस्तो संक्रमणले अप्ठेरो अवस्था ल्याउनेछ, त्यसैले विज्ञानले देखाएको बाटो र आँकडाले प्रक्षेपण गरेअनुसार समाज र सरकारले तयारी नगरे ठूलो मूल्य चुकाउनुपर्छ भन्ने खालको रह्यो । यस्तो नेतृत्वले यसको गम्भीरतालाई महसुस गरी समाजलाई सजग बनाउने र त्यहीअनुसारको तयारी गर्ने काम गर्यो ।जस्तो कि, सुरुका दिनमा विश्वका धेरै नेताले कोरोना कुनै ठूलो समस्या होइन भनिरहेका बेला जर्मन चान्सलर अंगेला मर्केलले देशको जनसंख्याको ६० देखि ७० प्रतिशतसम्म संक्रमित हुन सक्नेबारे समाजलाई सचेत मात्र गराइरहेकी थिइनन्, उनले सरकारको तयारी पनि त्यसैअनुसार गरिरहेकी थिइन् । यसैका कारण अहिले जर्मनी संक्रमणका हिसाबले अरू युरोपेली देशको हाराहारीमा भए पनि कोरोनाले मर्नेको संख्याका आधारमा हेर्ने हो भने धेरै सफल देश मानिन्छ ।कोरोनाको राजनीतिक बाछिटाका बारे चर्चा गर्दा, संक्रमणलाई निहुँ बनाएर सत्ता लम्ब्याउने, चुनाव सार्ने वा नयाँ चुनावी प्रक्रिया अपनाउने आदि कुराहरू विश्वभरि देखिएका छन् । एकातिर कोरोना संक्रमणका कारण सरकारविरुद्ध प्रदर्शन गर्न सकिने अवस्था त्यति सजिलो छैन भने, अर्कातिर केही देशमा सरकार बेकामे भएको टुलुटुलु हेर्नुभन्दा सडकमै निस्केर विरोध गर्नु जायज छ भन्नेहरू पनि छन् । बेलारुस, थाइल्यान्ड, लेबनान लगायतमा भएका प्रदर्शनले यही जनाउ दिन्छन् । इलेक्टोरल इन्स्टिच्युट अफ डेमोक्रेसी एन्ड इलेक्टोरल एसिस्ट्यान्स का अनुसार, अहिले कम्तीमा ५६ देशले राष्ट्रिय वा प्रादेशिक चुनाव स्थगित गरेका छन् ।माथिको पृष्ठभूमिमा अबको ६ महिनादेखि २ वर्षभित्रको नेपालको राजनीतिक परिदृश्यलाई हेर्ने हो भने, कोरोनामाथिको राजनीति र कोरोनाको सामाजिकआर्थिक असर केलाउन जरुरी छ । धेरै देशमा जब संक्रमण बढिरहेको थियो, नेपाललाई रोकथाम र नियन्त्रणका लागि तयारी गर्ने प्रशस्त समय थियो । देशको राजनीतिक नेतृत्वबाटै समाजलाई सजग बनाएर राज्यको सम्पूर्ण शक्ति कोरोनाले ल्याउने संकट सम्बोधन गर्नमा लगाउनुपर्ने बेला कोरोनासोरोना कुनै ठूलो रोग होइन, हाम्रो रोग प्रतिरोधात्मक क्षमता धेरै छ, बरु हल्दीपानी खाऔं भनी हल्का रूपमा लिएको पाइयो । नेपाल कोरोनामुक्त देश घोषणा गरेर पर्यटन भित्र्याउनुपर्छ भन्ने तर्क पनि दिइयो ।धेरै देशमा प्रधानमन्त्री र राष्ट्रपति आफैं कोरोनाविरुद्ध लड्न लागिपरेका थिए भने, नेपालमा संकटलाई सम्बोधन गर्न तयारीमा लाग्नुपर्ने महत्त्वपूर्ण समय सत्तारूढ पार्टीले आन्तरिक शक्ति संघर्ष र विवादमा खेर फाल्यो । कि वर्तमान सरकार कोरोना संकट समाधान गर्न असफल भयो, त्यसैले सरकारको नेतृत्व फेरिनुपर्छ भन्ने तर्क दिन सक्नुपर्थ्यो, होइन भने घुमीफिरी रुम्जाटार भनेजस्तो महिनौंको विवादपछि नेकपा पहिलेकै शक्ति बाँडफाँटमा फर्किनुले देशले कोरोनाविरुद्धको लडाइँमा दिनुपर्ने अमूल्य समय खेर फालेको देखियो ।अक्षमता वा कमजोरीलाई ढाकछोप गर्न विश्वका मै हुँ भन्ने देशहरूले समेत कोरोना नियन्त्रण गर्न सकेका छैनन्, हामीले सकिरहेका छौं भन्ने तर्क पनि दिइयो । आफ्नो स्रोत र साधनअनुसार व्यापक टेस्टिङ गरेर, कन्ट्याक्ट ट्रेसिङ अनि क्वारेन्टिन र आइसोलेसन लाई प्रभावकारी बनाएर भुटान, थाइल्यान्ड, भियतनाम लगायतले कोरोना संक्रमणलाई नियन्त्रणमा लिन सकेका छन् । देशको सबै शक्ति, स्रोत र ध्यान लगाए नेपालले पनि नसक्ने भन्ने होइन ।कोरोनाको समग्र असरबारे कुरा गर्दा, नेपाल संक्रमणको सुरुआती अवस्थामा छ जस्तो देखिन्छ । मानवीय र आर्थिक संकट अब गहिरिँदै जानेछ । तर मानवीय र आर्थिक क्षतिबारेको भरपर्दो अध्ययन र अनुसन्धान सरकारले गर्न सकेको छैन, जसका कारण संकट व्यवस्थापनको अल्पकालीन र दीर्घकालीन रणनीति के हो भन्ने प्रस्ट छैन ।छिमेकी भारतमा एकै दिन ९० हजारसम्म संक्रमण बढिरहेको छ । हाम्रो सीमा भारतसँग जोडिएको र हाम्रो नजिकको सामाजिक, आर्थिक र सांस्कृतिक सम्बन्धका कारणले भारतको संक्रमणको प्रभाव नेपालमा पर्छ नै, तर अर्को महत्त्वपूर्ण कुरा के भने, विश्वमा भ्याक्सिन आइहाले पनि नेपालले तत्काल पाउने अवस्था देखिँदैन । आर्थिक संकटलाई नेपालको हालसालैको मौद्रिक नीतिले केही हदसम्म भए पनि सम्बोधन गर्ने कोसिस गर्यो तर नेपालको वित्तीय नीति वा बजेटले अर्थतन्त्र उकास्ने गरी खासै राहतको प्याकेज ल्याएको देखिँदैन ।बेरोजगारी २० लाखसम्म बढेको भनिएको छ । एकातिर वैदेशिक रोजगारी गुमाएकाहरू फर्किंदै छन् भने, अर्कातिर नेपालमा बेरोजगारीका कारण भारततिरै फेरि फर्केर जानेको संख्या दिनानुदिन बढ्दै छ । लामो समयको पूर्ण र आंशिक बन्दाबन्दीका कारण हातमुख जोर्ने संकट गहिरिँदै छ । यही अवस्था रहिरहे आगामी दिनमा देशमा संकट झन् गहिरिने पक्का छ, तर सत्तारूढ दल दुई अध्यक्षबीच भएको मेलमिलापलाई नै ठूलो उपलब्धि ठानेर बसेको जस्तो देखिन्छ । सरकारलाई दबाब दिने प्रमुख प्रतिपक्ष आफ्नो महाधिवेशनको तयारी तथा आन्तरिक राजनीतिको खिचलोमै अल्झेको छ ।मानवीय, सामाजिक र आर्थिक संकट गहिरिँदै गए, देशका धेरै युवा बेरोजगारीका कारण हातमुख जोर्ने समस्याले पिरोलिँदै गए, धेरै जनतामा सरकारले पारदर्शी भएर सक्नेजति कोसिस गरी संकटलाई सम्बोधन गर्नुको साटो केही सीमित व्यक्तिको स्वार्थसिद्धिमा लागेर सत्ता ओगटिरहेको छ भन्ने अनुभूति (फ्रस्टेसन) गहिरिँदै गए, ती एक्कासि सडकमा ओर्लिन अवस्था नआउला भन्न सकिन्न । अरू देशलाई हेर्दा, एकातिर कोरोनाका कारण चुनाव स्थगित गरेर शासकहरूले आफ्नो कार्यकाल लम्ब्याई चैन महसुस गरिरहेका छन् भने, अर्कातिर कोरोना संकटसँग जुट्न सत्ताको एकपछि अर्को असफलताले जनमानसमा सरकारप्रतिको भरोसा टुट्दै गएको पनि देखिन्छ । स्मरणीय रहोस्, आन्दोलनहरू एकै दिन वा एउटा कारणले मात्रै सफल हुँदैनन् । धेरै समस्या एकपछि अर्को गर्दै थुप्रिँदै गए र जनमानसमा अब त अति भयो भन्ने परे सडकमा जनसागर उर्लिने हो ।नेपालमा मन्त्रिमण्डल हेरफेर गरेर हुन्छ वा प्रधानमन्त्री आफैंले नेतृत्व गरेर हुन्छ, संवेदनशील भई कोरोनाको मानवीय र आर्थिक संकटलाई सम्बोधन गर्नका लागि तत्काल अल्पकालीन र दीर्घकालीन योजना बनाउन र यिनको प्रभावकारी कार्यान्वयन र अनुगमन गर्न आवश्यक छ । आवश्यक रणनीति, योजना र तिनको कार्यान्वयन अनिवार्य पहिलो सर्त हो । तर, जनताको भरोसा बचाइराख्न सरकारले सफा नियतका साथ सकेजति गरेको छ भन्ने कुरा जनमानसमा जान आवश्यक छ ।स्रोत र साधनले नसकिने कुरा, भूमण्डलीकरणको चुनौती अनि हाम्रो भौगोलिक अवस्थिति आदि आफ्ना ठाउँमा होलान्, तर सत्तामा बस्ने वा नीतिनिर्माण गर्नेहरूले आफ्नो मन, वचन र कर्ममा कत्तिको इमानदारी देखाएका छन् त भन्ने कुरा महत्त्वपूर्ण हुन्छ । कालान्तरमा के नेपाल यसरी नै चल्दै जाला त भन्ने कुराले जति धेरैलाई नियास्रो बनाउँछ, उति धेरै जनतामा सरकार र व्यवस्थामाथि निराशा र विद्रोहको भाव बढ्ने हो ।लोकतन्त्र भन्यौं, लोकतन्त्र पनि ल्यायौं । स्थिरता चाहियो भन्यौं, झन्डै दुईतिहाइको सरकार पनि ल्यायौं । तर समग्र राजनीति, शासनसत्ता र राज्यको चरित्र जस्ताको तस्तै रहे, देशभित्र र बाहिर रहेको गलतलाई गलत र राम्रोलाई राम्रो भन्न सक्ने एउटा ठूलो जमात लामो समय चुप लागेर यथास्थितिवाद वा पुरानै राजनीतिक चरित्रलाई अनुमोदन गरेर धेरै समय मौन बस्लाजस्तो लाग्दैन । सरकार, सत्ता वा प्रतिपक्षमा रहनेको पारदर्शिता, जवाफदेही र जनताप्रतिको सेवाभावको झलकभन्दा बढी सत्ता चलाउने र शासन हाँक्ने हामी हौं भन्ने छवि गहिरिँदै गयो भने हिजोको व्यवस्था र अहिलेको व्यवस्थामा के तात्त्विक फरक पर्यो त भन्ने विद्रोहको आवाज बलियो हुँदै जाने देखिन्छ । केवल कति समय लाग्ला र यो विद्रोहको भावलाई कुन शक्तिले क्यास गर्ला त भन्ने कुरा हो ।नोट ः यी विचारसँग लेखकसम्बद्ध संस्थाको सम्बन्ध छैन ।"
जलविद्युत्मा केही अधुरा काम,"होफ्टनको बुटवलनेपालमा विद्युत् क्षेत्रको विकास गर्न खोज्दा केही न केही विवाद सुरुदेखि नै भएको छ । चन्द्रशमशेरले फर्पिङमा जलविद्युत् बनाउन सुरु गर्दा किशोरनरसिंह राणाले ब्रिटिस इन्जिनियर ल्याएर बनाएकामा विरोध गरेका थिए । निजी क्षेत्रको बुटवल पावर कम्पनी (बीपीसी) बनाउँदाको इतिहास त झन् अविश्वसनीय छ । युनाइटेड मिसन टु नेपालमा आबद्ध एक मिसनरी ओड होफ्टनले बुटवलमा बिजुली बनाउने काम सुरु गर्ने विचार गर्दा न उनलाई बिजुली बनाउने कुनै ट्रेनिङ थियो, न अनुभव । त्यस बेला अहिलेजस्तो इमेल नभएकाले सरसल्लाह लिनुपरे चिट्ठी पठाएर युरोपका इन्जिनियरको प्रतिक्रिया कुर्नुपर्थ्यो । निर्माण सामग्री लगभग सबै विदेशबाट मगाउनुपर्थ्यो । तर त्योभन्दा महत्त्वपूर्ण बीपीसी खोल्दाका केही निर्णय थिए । न मिसनले यहाँ पहिला यसरी व्यापार गरेको थियो, न त सरकारले मिसनसँग मिलेर सेयर हाल्ने काम गरेको थियो । तर पनि भर्खर खुलेको एनआईडीसीका अध्यक्ष र पछिका अर्थमन्त्री भरतबहादुर प्रधानले मिसनलाई बिजुली कम्पनी बनाउने हो भने सरकारी कम्पनीहरू (एनआईडीसी र एनईसी) सँग आर्थिक साझेदारीमा बनाउनू तर मिसनको आफ्नै बहुमत सेयर राखेर गर्नू भन्ने सल्लाह दिएका थिए । पिटर स्वाल्हेमको किताब पावर फर पिपल मा उल्लेख भएअनुसार, त्यो नै सन् १९६५ मा मुलुकमा बीपीसी खुल्नु र नर्वेलीहरूको नेपालको जलविद्युत् क्षेत्रमा चाख जगाउनुपछाडिको एक महत्त्वपूर्ण निर्णय थियो ।अहिलेको अवस्थामा भएको भए यस्ता दूरगामी महत्त्वका निर्णयहरू गर्न सकिन्नथे । हामी तर्क गर्दागर्दै मुख्य लक्ष्य जनताको जीवनस्तरमा सुधार ल्याउनु हो भन्ने कुरालाई बिर्सन्छौं, कुनै आधारबिना कुतर्कको जाल बुन्छौं र त्यसमा आफैं फस्छौं ।अहिले पनि हामीलाई भएका जलविद्युत्हरूलाई कसरी लामो समयसम्म चल्ने बनाउने, कसरी मुलुकभित्र विद्युत् खपत बढाउने, कसरी भारत र बंगलादेशसम्म बजारको पहुँच सुनिश्चित गर्ने र विदेशी मुद्रा आर्जन गर्नेजस्ता विषयमा भरतबहादुर प्रधानको जस्तो नयाँ सोच राख्ने र त्यसलाई लागू गर्ने व्यक्तिहरू चाहिएका छन् । भारतसँगको सम्बन्ध सबैभन्दा ट्रिकी भएको छ । मुलुकको जलविद्युत्को विकास गर्न भारतसँग इनर्जी बैंकिङमा जानुपर्छ भन्नेमा विज्ञहरूमा लगभग एकमत छ, त्यो भनेको वर्षामा हाम्रो बचत बिजुली भारत पठाउने र हिउँदमा उनीहरूसँग हामीले लिने हो । यो हाम्रोजस्तो रन अफ द रिभर विद्युत् आयोजना भएको मुलुकका लागि अपरिहार्य कुरा हो । यसमा प्रगति हुँदै छ, तर यस प्रगतिलाई अझै ठूलो गुणात्मक फड्को दिने नेतृत्व र वार्ताकार मुलुकले खोजेको छ । त्यस्तै, नेपाललाई बढी फाइदा हुने गरी बंगलादेशमा बिजुली बेच्ने कुरामा झनै भिजनरी नेतृत्व चाहिनेछ जसले निर्णय गर्न आँट गरोस् ।दुःखको कुरा, सरकारको गएको केही समय मुलुकको निजी क्षेत्र र भारत दुवैसँग अविश्वासको वातावरणमा बित्यो । सत्तारूढ दलभित्रको किचलोले गर्दा एमसीसीसँग सरकारको समन्वयमा बन्न लागेको ट्रान्समिसन लाइन परियोजनामा पनि ढिलाइ भयो । ठूला योजनाहरूमा विवाद हुनु सामान्य भए पनि त्यसलाई समाधान गर्ने र पर्दा मुलुकको विकासका लागि सरकारले जोखिम मोलेर भए पनि अघि बढ्नुपर्ने हुन्छ, नयाँ बाटो कोर्नुपर्ने हुन्छ, चन्द्रशमशेरदेखि बीपीसी सुरु गर्दासम्मका अनुभवले यही भन्छन् ।"
बालबालिकालाई परिवार,"आज राष्ट्रिय बाल दिवस । २०४७ भदौ २९ गते बाल अधिकारसम्बन्धी महासन्धि१९४९ नेपालले अनुमोदन गरेको दिन । सरकारी निकायद्वारा राष्ट्रियस्तरमा, विभिन्न संघसंस्थामा र विद्यालयमा बालबालिकाको सहभागितामा बाल अधिकारकेन्द्रित विभिन्न कार्यक्रम गर्ने प्रचलन छ यस दिन । तर कोरोना महामारीसिर्जित प्रतिकूल परिस्थितिका कारण यसपालि त्यस्तो नहोला । महामारीबाट सुरक्षित हुनका लागि बन्दाबन्दीकै अवस्थामा बस्नु उचित हुन्छ । गत चैत महिनादेखि बालबालिका घरभित्रै समेटिएका छन् । कठिन अवस्थाका बालबालिकामध्ये कोही अनाथ आश्रममा, कोही बाल संरक्षणगृहमा, कोही सडकमा हुन सक्छन् । फौजदारी कानुन उल्लंघन गरेका बालबालिका बाल सुधारगृहमा बसेका छन् ।प्रायः राष्ट्र अहिले कोरोना महामारीबाट आक्रान्त छन् । बालबालिकामा पनि शारीरिक तथा मनोवैज्ञानिक गम्भीर प्रभाव परिरहेको हुन सक्छ, पर्न सक्छ । तिनले पनि सञ्चारका विभिन्न माध्यमबाट कोरोना संक्रमण र मृत्युसम्बन्धी अनेक किसिमका खबरहरू सुनिरहेका हुन सक्छन् । मृत्यु भनेको के हो, मृत्युपश्चात् जीवनको अस्तित्व के रहन्छ भन्ने कुरा बुझ्न ज्यादै रुचि राख्छन् प्रायः बालबालिका । मृत्यु भनेको जीवनको अन्त्य हो र मृत्युपछि व्यक्ति कहिल्यै नफर्कने तथ्य बुझेका हुन सक्छन् । तर विछोडको सामना कसरी गर्ने भन्नेबारे उनीहरूले बुझ्न सक्दैनन् । अनेक कुरा कल्पेर त्रस्त हुन्छन् । डरत्रासले आफूलाई अस्वस्थ अनुभूति गर्न सक्छन् ।बालबालिका अपरिपक्व, निर्दोष, अबोध हुन्छन् एवं वयस्कप्रति परनिर्भर हुन्छन् । तिनीहरूको शारीरिक तथा मनोवैज्ञानिक व्यवहार र संवेगात्मक अवस्था कमजोर हुन्छ । बाल अधिकार भनेको जन्मपूर्व र जन्मिसकेपछि बालबालिकाको आधारभूत आवश्यकता एवं मौलिक हकको व्यवस्था हुनु हो । उक्त महासन्धिमा भेदभावरहित, सर्वोत्तम हित, दीर्घजीवन तथा विकास र भावनाको कदर गरी चार सिद्धान्तमा आधारित व्यापक अधिकारहरूको व्यवस्था गरिएको छ । बालबालिकालाई विपत्तिबाट जोगाउनु, जीवनरक्षा गर्नु, स्वास्थ्य र शिक्षा सुनिश्चित गर्नु राज्यको प्रमुख दायित्व हो । महिला, बालबालिका तथा ज्येष्ठ नागरिक मन्त्रालय र विशेष गरी राष्ट्रिय बाल अधिकार परिषद् उत्तरदायी अंगका रूपमा क्रियाशील छन् । जीवनरक्षाको हकमा बन्दाबन्दी घोषणापछि जोखिममा रहेका कैयौं बालबालिकालाई उद्धार गरी सुरक्षित र संरक्षण गरिएको छ । शिक्षाको अधिकार सुनिश्चिताको हकमा औपचारिक शिक्षालाई भर्चुअल (अनलाइन) कक्षा शिक्षण तथा रेडियो दूर शिक्षामा विस्तारित गरिनु सर्वोत्तम पहल हो । खासगरी बालबालिकाको विकास र कल्याणका लागि प्राकृतिक वातावरणका रूपमा रहेको परिवारलाई राज्यले आवश्यक संरक्षण तथा सहयोग गर्नुपर्छ ताकि त्यसले समुदायभित्र आफ्नो जिम्मेवारी पूर्ण रूपले वहन गर्न सकोस् ।बाल अधिकारसम्बन्धी महासन्धिलाई कार्यान्वयन गर्नु निकै गम्भीर र संवेदनशील विषय हो । यही मर्मलाई ध्यानमा राखी संयुक्त राज्य अमेरिकाको सरकारले भनेको छ जबसम्म कुनै एउटा बालक मात्र अधिकारबाट वञ्चित हुन्छ, महासन्धि अनुमोदन गर्नुको कुनै अर्थ हुँदैन । त्यसैले अमेरिकाले हालसम्म आफूले उक्त महासन्धि अनुमोदन नगरेको बताउँदै आएको छ । हाम्रो देशमा बाल अधिकारसम्बन्धी नीति, कार्यक्रम तथा संयन्त्रमा विडम्बनाका पाटाहरू अनगिन्ती छन् । असंख्य बालबालिका आधारभूत अधिकारबाटै वञ्चित छन् । राज्यले कतिपय विषयमा ध्यान पुर्याउनै सकेको छैन ।महामारीको कहरमा धेरैजसो परिवारको आयस्रोत ठप्पै छ । दैनिक गुजारा चलाउन पनि सोच्नुपर्ने अवस्था छ । अभिभावकलाई आफ्नोभन्दा बढी बालबालिकाको पीर लाग्ने गर्छ । हरेक बुबाआमाका लागि आफ्ना छोराछोरी आकांक्षा र अपेक्षाको केन्द्र हुन् । त्यसैले त बुबाआमाले सन्तानका लागि जीवनभरि संघर्ष गर्छन्, जसमा उक्त महासन्धिका धेरै पक्ष कार्यान्वयन भइरहेका हुन्छन् । हाम्रो समाजमा गर्भवती महिलालाई जन्मपूर्वको शिशुप्रति सद्भाव देखाउन दहीचिउरा खुवाउने, अचेल बेबी सावर गर्ने चलन छ, जसलाई बाल अधिकारको सम्मानका रूपमा लिइन्छ । खुसी र प्रसन्न वातावरणमा न्वारन, अन्नप्राशन, छेवर, व्रतबन्ध, गुन्युचोलो, बेलविवाहजस्ता परम्परा निर्वाह गर्दै बालबालिकाको पहिचानको अधिकारलाई सम्मान गरिन्छ । बन्दाबन्दीले अभिभावकहरूलाई बालबालिकासम्बन्धी यी विषयको तात्पर्यबारे चिन्तन गर्ने अवसर दिएको छ ।उक्त महासन्धिको प्रस्तावनामा भनिएको छ आफ्नो पूर्ण तथा सामञ्जस्यपूर्ण विकासका लागि बालबालिका पारिवारिक वातावरण, प्रसन्नता, माया, ममता र परिवेशमा हुर्कनुपर्छ । कोरोना संक्रमणयता बालबालिकालाई जोगाउन र तिनको रोग प्रतिरोधात्मक क्षमता बढाउन हामीमध्ये सबैजसोले पौष्टिक र सफा खानेकुरा अनि शुद्ध पानी दिने गरेका छौं । तिनले स्कुलको गृहकार्यको तनाव र थकान अहिले खेप्नुपरेको छैन । त्यसैले धेरै अभिभावकले आफ्ना छोराछोरी पहिलाभन्दा शारीरिक र मनोवैज्ञानिक रूपमा स्वस्थ रहेको बताउने गर्छन् । तर, यो पूर्ण सत्य होइन । अभिभावकहरू बालबालिका सानैदेखि डे केयर सेन्टरमा तथा मन्टेसोरीमा राखिदिन्छन् । व्यस्त दिनचर्याले गर्दा तिनलाई बालबालिकाका मनोभावना सुन्न र तिनलाई काखमा खेलाउनेबारे सोच्नसम्म फुर्सद हुन्न । अरूको लाख, आमाबुबाको काख भन्ने उक्तिलाई उनीहरूले बिर्सिरहेका हुन्छन् । यस्तो परिपाटीले बालबालिकालाई भित्रभित्रै असर गरिरहेको हुन्छ ।अहिलेको समयले अभिभावकलाई बालबालिकासँग र बालबालिकालाई प्रकृतिसँग नजिकिने अवसर दिएको छ । चैतअघिसम्म सहरबजारमा डेरा बस्दै आएका धेरै परिवार अहिले गाउँ फर्किसकेका छन् । सहरबजारमा एकदुई कोठामा मात्र खेल्न बाध्य बालबालिका अहिले आफ्नै गाउँघरमा खोलानाला र उकालोओरालोमा रमाइरहेका छन्, ढुंगामाटोसँग खेलिरहेका छन् । महँगो शुल्क तिरेर स्विमिङ पुलमा पौडी खेल्न अनि स्यान्ड प्ले भनी एक छिन बालुवा छुन पाएका बालबालिका अहिले प्राकृतिक वातावरणमा उफ्रीउफ्री खेलेर रमाउन पाइरहेका छन् । हामीले के बिर्सनु हुन्न भने, चकचक गर्न र चुलबुल हुन पाउनु पनि बालबालिकाको अधिकार हो ।अमेरिकी मनोवैज्ञानिक इरिक एच इरिक्सनद्वारा प्रतिपादित मनोसामाजिक विकास सिद्धान्तअनुसार, यदि शिशु अवस्थामा गुणस्तरीय पालनपोषण एवं स्याहारसुसार नभए सन्तान र आमाबाबुबीच जीवनभर प्रगाढ, आत्मीय र विश्वासिलो सम्बन्ध कायम हुन गाह्रो हुन्छ । त्यस्ता बालबालिकामा वयस्क हुन्जेल आत्मविश्वास हुन्न, तिनले अरूप्रति पनि विश्वास र भरोसा गर्न सक्दैनन् । विचलित मनस्थितिमा पुग्न सक्छन् । यस तथ्यलाई इरिक्सनले ट्रस्ट भर्सेस मिस ट्रस्ट भनी नामकरण गरेका छन् । प्रख्यात वैज्ञानिक अल्बर्ट आइन्स्टाइनका माइला छोरा एडुआर्ड सन् १९१० जन्मेका थिए । सन् १९१४ मा आइन्स्टाइन र उनकी श्रीमतीबीच सम्बन्धविच्छेद भयो । त्यसको असर एडुआर्डमा पर्यो, उनी सिजोफ्रेनिया भन्ने मानसिक रोगबाट समेत ग्रसित भए । मनोविज्ञानका पिता मानिने सिग्मन्ड फ्रायडका अनुसार, बाल्यावस्थामा छोरा आमाप्रति र छोरी बाबुप्रति नजिक हुन चाहन्छन् । आफ्ना भावना व्यक्त गर्न र सँगै हिँडडुल गर्न मन पराउँछन् । शारीरिक बनावट, कार्यक्षमता र शैलीप्रति आकर्षित हुन्छन् । बुबाआमासँग भावनात्मक सम्बन्ध र सामीप्यबाट छोराछोरीलाई सन्तुष्टि प्राप्त हुन्छ । जीवनमा अरूसँग विश्वासिलो सम्बन्ध स्थापना गर्ने आधार यही बन्छ ।यो समयमा बालबालिकाले परिवारका सबै सदस्यसँग सामीप्य कायम गर्न पाउनु जीवनको महत्त्वपूर्ण पुँजी हो । अभिभावकले छोराछोरीलाई बल खेल्न, व्यायाम गर्न, विभिन्न वैज्ञानिक आविष्कारका कुराकानी गर्न, चंगा उडाउनेजस्ता क्रियाकलापमा साथ दिनु राम्रो हुन्छ । बालबालिका स्वभावैले साहसिक काममा रुचि राख्ने हुन्छन् । छोरीहरूलाई विशेष गरी उनीहरूकै रुचिअनुसार सिँगारपटार गरी नाच्नगाउन, गुडियासँग खेल्न जस्ता काम रमाउँदै सिकाउन सकिन्छ । कपडाका टालाटुलीबाट गुडिया बनाइदिने, माटो र काठका विभिन्न खेल सामग्री बनाइदिने र भाँडाकुटी खेल्न वातावरण बनाइदिन सके तिनलाई मनोभावना व्यक्त गर्ने अवसर मिल्छ । सिकाइ भनेको अंक र अक्षर पढ्न र लेख्न जान्नु मात्र होइन । तिनले दैनिक घरव्यवहारमा भिज्न पाउनु, प्रकृतिसँग स्वच्छन्द भई खेल्न पाउनु र सामाजिक सम्बन्धलाई बुझ्न तथा सिक्न पाउनु पनि सिकाइको महत्त्वपूर्ण पक्ष हो । यो समयले अभिभावकलाई आफ्ना सन्तानहरूको विशिष्ट प्रतिभाबारे बुझ्ने अवसर दिएको छ । इन्टरनेटको सुविधालाई मनोरञ्जनका लागि मात्र नभई व्यापक कुरा सिक्न सकिने साइटहरूका बारेमा दिशाबोध गर्न सकिन्छ । आफ्ना छोराछोरीलाई पारिवारिक क्षमता, आर्थिक हैसियतको बोध पनि गराउनुपर्छ ।कासुला मनोविज्ञानकी सहायक प्राध्यापक हुन् ।"
अमेरिकामा डढेलोले मारिने ३२ पुगे,"क्यालिफोर्निया (एजेन्सी) अमेरिकाको पश्चिम तटीय राज्यमा डढेलोका कारण मृत्यु हुनेको संख्या ३२ पुगेको छ । अधिकारीहरूका अनुसार ओरिगन राज्यमा मात्रै दर्जनौं सम्पर्कविहीन छन् । क्यालिफोर्निया, ओरिगन र वासिङ्टन राज्यमा तीन सातादेखि फैलिएको डढेलोका कारण दसौं लाख एकड वन क्षेत्र नष्ट भएको छ ।डढेलोका कारण हजारौं घर ध्वस्त भएका छन् भने दसौं हजार मानिस घर छाड्न बाध्य भएको बीबीसीले उल्लेख गरेको छ । डेमोक्र्याटिक पार्टीका तर्फबाट राष्ट्रपतिका उम्मेदवार जो बाइडेनले फितलो वन व्यवस्थापनका कारण डढेलोको क्षति बढी भएको बताएका छन् । अधिकारीका अनुसार हाल न्यु जर्सी बराबरको भूभागमा डढेलो फैलिइरहेको छ । डढेलोसँगैको धूवाँका कारण ओरिगनको पोर्टल्यान्ड, क्यालिफोर्नियाको सान फ्रान्सिस्कोको वायुको गुणस्तर निकै घटेको जनाइएको छ । ओरिगन राज्यमा मात्रै कम्तीमा १६ स्थानमा डढेलो फैलिएको छ । आपत्कालीन व्यवस्थापन कार्यालयका अनुसार कम्तीमा ४० हजार जनालाई सुरक्षित स्थानमा सर्न आदेश दिइएको छ । मृतकमध्ये १० जना ओरिगन राज्यका हुन् । त्यस्तै, क्यालिफोर्नियामा अगस्ट दोस्रो सातादेखिको डढेलोका कारण हालसम्म २२ जनाको मृत्यु भइसकेको छ । राज्यका विभिन्न २८ स्थानमा फैलिएको डढेलो नियन्त्रणका लागि १४ हजार ८ सय अग्नि नियन्त्रक खटिएका छन् ।"
तेल ट्यांकरबाट ४० दिनपछि ओर्लन पाए आप्रवासी,"रोम (एजेन्सी) डेनमार्कको एउटा तेल ट्यांकरले उद्धार गरेका आप्रवासीहरूको एक समूहलाई ४० दिनपछि इटालीले आफ्नो भूभागमा ओर्लन दिएको छ ।एक गर्भवती महिलासहित २७ जना आप्रवासीले अगस्ट २ मा लिबियाबाट युरोपको यात्रा तय गरेका थिए । उनीहरू चढेको डुंगा डुब्न लागेपछि डेनिस ट्यांकर मेयर्स्क एटिएन्नले उनीहरूको उद्धार गरेको थियो । तर उक्त पानीजहाजमा रहेका आप्रवासीलाई एक महिनाभन्दा लामो समयसम्म कुनै पनि देशले ओर्लने अनुमति दिएनन् । तर आप्रवासीहरूको उक्त समूहलाई एउटा गैरसरकारी संस्था मेडिटेरानिया सेभिङ ह्युमन्सले सञ्चालन गरेको डुंगामा राखेर शुक्रबार पोजालो बन्दरगाह लगिएको बीबीसीले उल्लेख गरेको छ । यससँगै युरोपेली सामुद्रिक यात्राको इतिहासमा सबैभन्दा लामो र लज्जास्पद अन्योल सकिएको छ, संस्थाले ट्वीटरमा लेखेको छ ।तेल बोक्ने पानीजहाजका क्याप्टेन भोलोदिमिर एरोस्किनका अनुसार माल्टाका अधिकारीहरूले ज्यान जोखिममा परेका आप्रवासीको उद्धार गर्न आग्रह गरेको थियो । तर माल्टाले भने त्यस्तो आग्रह नगरिएको तर उनीहरूलाई आफ्नो जलक्षेत्रभन्दा बाहिरबाट उद्धार गरिएको जनाएको छ । चालक दलले उनीहरूको उद्धारका लागि सक्दो प्रयास गरेको क्याप्टेन एरोस्किनको भनाइ छ । तर कुनै पनि देशले आप्रवासीलाई ओर्लन अनुमति नदिएपछि चालक दल र आप्रवासीमा नैराश्यता उत्पन्न भएको थियो । करिब ६ साताको अवधिमा आप्रवासीहरू समुद्रमा हाम नफालुन् भन्नेमा चालक दल चनाखो हुनुपर्ने बाध्यता आइपर्यो । किनकि केही साताअघि एक आप्रवासीले समुद्रमा हामफाल्ने धम्की दिएका थिए । तर पछिल्लो दिनमा तीन जनाले साच्चै नै समुद्रमा हाम फाले । चालकदल तत्काल खटेका कारण उनीहरूको फेरि उद्धार गरियो । क्याप्टेन एरोस्किनले ती आप्रवासीलाई पानीजहाजबाट ओर्लिन दिने बन्दरगाह भेट्न नसकेका कारण आफूलाई निकै पीर परेको जनाएका थिए । हामी पानीजहाज रोकेर बसेका छौं । हालका लागि हाम्रो गन्तव्य कुनै छैन । यी मानिसलाई ओराल्न दिने कुनै ठाउँ भेटिएको छैन, एरोस्किनले केही दिनअघि भनेका थिए । क्याप्टेन एरोस्कनले तेल बोक्ने पानीजहाजमा मानिस राख्नका लागि ठाउँ नभएको र चालकदल उद्धारका लागि पनि तालिमप्राप्त नभएकाले अवस्था गम्भीर रहेको बताएका थिए । औषधोपचारमा सहायता गर्न सक्ने कर्मचारीको अभाव हुनुका साथै मानिसहरूका दिनदिनै नैराश्यता बढ्दै गएको उनले बताएका थिए । आप्रवासीहरूको उद्धार गर्ने क्रममा व्यापारिक पानीजहाजले भूमध्य सागरमा अड्किएको यो पहिलो पटक भने होइन । बीबीसीका अनुसार यस वर्षमात्रै भूमध्यसागरमा रोकिएका तीनवटा जहाजमध्ये यो सबैभन्दा लामो समय अड्केको हो । यसअघिका दुइटा पानीजहाज एक साताभित्रै बन्दरगाह पुग्न सफल भएका थिए । चार वर्षअघि आप्रवासी संकट उच्च रहेका बेला प्रत्येक महिना सयौंले समुद्रमा ज्यान गुमाउने गर्थे । त्यतिबेला पनि भूमध्य सागरमा जहाज चलाउने मेयर्स्कका क्याप्टेन एरोस्किनले सयौं आप्रवासीको उद्धार गरेका थिए ।यस वर्षको ८ महिनामा मात्रै ५ सय ५४ जना आप्रवासीले समुद्रमा ज्यान गुमाइसकेका छन् । कार्गो जहाजले मात्रै यो वर्ष भूमध्य सागरमा ३ सय जनाभन्दा बढी मानिसको उद्धार गरिसकेको छ । तर पछिल्लो समय उद्धार गरिएका आप्रवासीलाई ओराल्न समस्या भएपछि एरोस्किनले भने आफू उद्धारका लागि अघि नसर्ने बताएको बीबीसीले उल्लेख गरेको छ ।"
"घिसिङको कार्यकाल सकियो, पुनर्नियुक्ति अन्योलमा","(काठमाडौं)  नेपाल विद्युत् प्राधिकरणका कार्यकारी निर्देशक कुलमान घिसिङको कार्यकाल आइतबार सकिएको छ । सरकारले घिसिङलाई चारवर्षे कार्यकालका लागि ०७३ भदौ २९ मा नियुक्ति दिएको थियो । ऊर्जा मन्त्रालय र घिसिङबीच भएको कार्यसम्पादन सम्झौताअनुसार उनको कार्यकाल ०७३ भदौ ३१ देखि ०७७ भदौ ३० सम्म हो । घिसिङले भने आफ्नो सचिवालयलाई सोमबारदेखि कार्यालय नआउने जानकारी गराएको प्राधिकरण स्रोतले बताएको छ । प्राधिकरणको कार्यकारी निर्देशक नियुक्त भएपछि लोडसेडिङ अन्त्य, घाटामा रहेको संस्थालाई नाफामा लगेको र चुहावट नियन्त्रणको जस पाएका घिसिङ सर्वसाधारणमाझ लोकप्रिय मानिन्छन् । उनको पुनर्नियुक्तिका विषयमा भने सरकार हालसम्म मौन छ । सम्भवतः सोमबार मन्त्रिपरिषद् बैठक बस्दै छ । बैठकमा सोमबारै घिसिङको कार्यकाल दोहोर्याउने निर्णय नभए निमित्तको जिम्मेवारी तोकिने सम्भावना रहेको ऊर्जा मन्त्रालय स्रोत बताउँछ । आइतबार साँझसम्म पनि घिसिङलाई पुनर्नियुक्ति दिने कि नदिने भन्ने विषयमा प्रधानमन्त्री केपी शर्मा ओली र सत्तारूढ नेकपाका अर्का अध्यक्ष पुष्पकमल दाहालबीच छलफल भएको थियो । केही गरी बालुवाटारबाट ग्रिन सिग्नल आए तत्काल लैजाने गरी प्रस्ताव भने तयारी अवस्थामा छ, मन्त्रालय स्रोतले भन्यो ।नेकपाका कार्यकारी अध्यक्ष दाहालले घिसिङलाई पुनर्नियुक्ति दिन प्रधानमन्त्री ओलीसँग आग्रह गरिरहेको स्रोतको दाबी छ । प्रधानमन्त्री ओली र कार्यकारी अध्यक्ष दाहालबीच प्राधिकरणको कार्यकारी निर्देशकको पद सकिने दिनसम्म नियुक्तिबारे छलफल चलिरहेपछि मन्त्रालयले प्रस्ताव अघि बढाइहाल्ने तयारी गरेको छैन । शनिबारसम्म पनि घिसिङको पुनर्नियुक्ति हुने सम्भावना जीवित थियो, मन्त्रालय स्रोतले भन्यो । घिसिङको कार्यकाल सकिनु अन्तिम दिन आइतबार मन्त्रालयमा भएको भेटमा ऊर्जामन्त्री वर्षमान पुनले घिसिङलाई कार्यकारी नियुक्तिका लागि हुने प्रतिस्पर्धामा सहभागी हुन आग्रह गरेका थिए ।नेकपाका कार्यकारी अध्यक्ष दाहाल घिसिङलाई पुनर्नियुक्ति दिने पक्षमा भए पनि बालुवाटारले सहमति नजनाएपछि उनी दोहोरिने सम्भावना कम हुँदै गएको छ, मन्त्रालय स्रोतले भन्यो, अब प्रतिस्पर्धाबाट नयाँ कार्यकारी निर्देशक नियुक्त हुने सम्भावना बढी छ । दाहाल नेतृत्वको सरकार भएका बेला तत्कालीन ऊर्जामन्त्री जनार्दन शर्माको प्रस्तावमा घिसिङ प्राधिकरणको कार्यकारी निर्देशक बनेका थिए । कार्यकारी निर्देशक हुनुअघि घिसिङलाई चिलिमे जलविद्युत् आयोजनाबाट प्राधिकरण मुख्यालय तानेर जिम्मेवारविहीन बनाइएको थियो । तर लोडसेडिङ अन्त्यको जस आफैंले लिएको, सरकारले नीति तथा कार्यक्रम र बजेटमार्फत अघि सारेका कार्यक्रमको जस पनि आफैंले लिने गरेको भन्दै घिसिङसँग प्रधानमन्त्री निकटको समूह रुष्ट बनेको स्रोतको दाबी छ । प्रधानमन्त्री निकट समूहले घिसिङलाई नेकपाका अर्का कार्यकारी अध्यक्ष दाहाल निकट ठान्ने गरेको छ । आफूसँग बालुवाटार चिढिएपछि घिसिङले आफ्नो सचिवालयमार्फत विज्ञप्ति जारी गर्दै लोडसेडिङ अन्त्य, प्राधिकरणलाई नाफामा लगेको सफलता र अन्य उपलब्धि राजनीतिक नेतृत्व र सरकारको निर्देशनमा भएको भन्दै विज्ञप्ति नै जारी गर्नुपरेको थियो । आइतबार अबेर बालुवाटार पुगेर कार्यकारी अध्यक्ष दाहालले अझै पनि घिसिङलाई पुनर्नियुक्ति दिन प्रधानमन्त्री ओलीलाई मनाउने प्रयास गरेको बालुवाटार स्रोतले जानकारी दिएको छ । प्रधानमन्त्री ओलीले केही साताअघि नै ऊर्जामन्त्री पुनलाई बालुवाटार बोलाएर घिसिङबारे छलफल गरेका थिए । घिसिङले प्राधिकरणअन्तर्गत हुने सबै कामको जस आफूले लिने गरेको र राजनीतिक नेतृत्वले भनेको कुरा नमान्ने गरेको भन्दै उनले असन्तुष्टि जनाएका थिए ।"
"लोडसेडिङ अन्त्य, घाटामा",रहेको संस्थालाई नाफामा लगेको र चुहावट नियन्त्रणको जस पाएका घिसिङ सर्वसाधारणमाझ लोकप्रिय छन्
खाद्यान्नको भाउ किलोमै ३७ रुपैयाँ बढ्यो,"अब चाडपर्व लक्षित विशेष अपरेसन वाणिज्य विभागले खाद्य प्रविधि तथा गुण नियन्त्रण विभाग, नापतौल विभाग, पशु सेवा विभागसहितको सहकार्यमा चाडपर्व लक्षित विशेष अपरेसन (अनुगमन) गर्ने भएको छ । यसमा खाद्य, फलफूल, तरकारी, माछमासु, औषधिसहित कपडामा पनि अनुगमन गरिने प्रवक्ता आचार्यले जानकारी दिए । विभिन्न विभागबाट अनुगमनमा जाने कर्मचारीको नाम, नम्बर मागेका छौं, प्राविधिक सहयोग मागेका छौं, उनले भने, वाणिज्यको आवश्यकता परे हामी पनि उपलब्ध गराउँछौं । प्रदेश र स्थानीय तहमा पनि अनुगमनबारे तोकेता गरिरहेको उनले बताए ।"
सुक्न थालेपछि धान काटेर भैंसीलाई,"(बाँके)नरैनापुर गाउँपालिका५ मटैयाका करियाती धोबीले असारमा रोपेका धानमा यतिबेला बाला लागिसक्नुपर्ने थियो । तर यस वर्ष उनलाई प्रकृतिले साथ दिएन । पानीको अभावमा बाला लाग्न नपाउँदै खेतमै धान सुक्न थाल्यो । अहिले उनले त्यही धान काटेर भैंसीलाई घाँस बनाउँदै आएका छन् । एकातिर कोरोनाले भारत गएर रोगजारी गर्ने अवसर गुमेको छ । अर्कोतिर गाउँमै गरिखाने थलो कतै छैन । बल्लतल्ल लगाएको धान पनि खेतमै सुकेपछि उनी निराश छन् । ससाना छोराछोरी र नातिनातिनासहित १० जनाको संयुक्त परिवार पाल्नुपर्ने बाध्यताले उनलाई झनै पिरलो पारेको छ । २० कट्ठा खेतमा धान लगाउँदा गत वर्ष १३ क्विन्टल धान उत्पादन भएको उनले सम्झिए । परिवार ठूलो छ, पुरानो धान सबै खाएर सकियो, उनले भने, यस वर्ष धान भित्रिनै मुस्किल छ । २० कट्ठा खेतमा लगाएको सबै धान बाला नलाउँदै सुकेको उनले गुनासो गरे । नरैनापुर गाउँपालिकाको मटैया गाउँमा झन्डै १५ हजार किसान खेती गर्छन् । यीमध्ये आधाजसोको खेती सिँचाइ अभावले सुक्खा परेको स्थानीय किसान बताउँछन् । ६५ वर्षे किसान कृपाराम धोबीले २४ कट्ठा खेतमा धान रोपेका थिए । रोपाइँमा मल नपाएर भौंतारिनुको पीडा नभुल्दै दुई महिनायता पानीको अभावमा बाली नष्ट भएको उनले सुनाए । राप्ती नदी छेउमा केही खेतीयोग्य जमिन थियो उनको । बाढीले बगर बनाएपछि उत्पादनको एउटै थलो २४ कट्ठा जमिन थियो । नरैनापुरको उचाइमा पर्ने यो क्षेत्रमा आएर बस्नुको कारण वर्षात्मा डुबानबाट जोगिनु भएको उनले सुनाए । डुबानदेखि जोगिए पनि खेती भने सुक्खा हुँदा यहाँका किसान चिन्तित छन् । एक वर्षअघि किनेको बोरिङ बिग्रिएकाले मर्मत गर्न नसकिएको उनले जानकारी दिए ।चार कट्ठा खेतमा धान लगाएकी कुस्मा धोबीको आयआर्जनको विकल्प छैन । खेताला र जोत्दा ३० हजार रुपैयाँ लगानी गरेकी उनले उत्पादनमा हात लाग्यो शून्य जस्तै भएको बताइन् । आकाशे पानीको भर पर्दा किसानले अन्न उत्पादनमा धोका खानुपरेको उनको भनाइ छ । गत वर्ष तारावती धोबीले धान बेचेर घर खर्च चलाएकी थिइन् । चार कट्ठा खेतमा राम्रै धान फलेको थियो । भदौसम्मै प्रशस्त पानी परेकाले सिँचाइमा समस्या थिएन । यस पटक सोचेजस्तो पानी नपरेको उनले बताइन् । खासै बर्खा लागेन यसपालि, उनले भनिन्, धान नफुल्दै सुक्यो । नरैनापुर गाउँपालिका कृषिको उर्वर क्षेत्र मानिन्छ । यद्यपि राप्ती नदीको छेउछाउ पर्ने खेतीयोग्य जमिन बाढीले बगर बनेका छन् । उचाइ भएका ठाउँमा पानी टिक्दैन । मोतीपुर, मटैया, कालिमाटियालगायत गाउँमा सिँचाइ अभाव रहेको नरैनापुर५ का वडाध्यक्ष कृष्णचन्द्र मौर्यले बताए । कतिपय किसानका घरमा बोरिङ छैन, उनले भने, भएकाहरूले चलाउन जान्दैनन् । गाउँपालिकाका कृषि शाखा प्रमुख सदन भण्डारीले किसानले बेलैमा शाखालाई समस्या बताएको भए सिँचाइको व्यवस्था गर्न सकिने सुनाए । किसान मौन बसिदिन्छन्, उनले भने, समस्या आइपरेपछि समाधान खोज्न गाह्रो पर्छ ।"
विभेदकारी प्रावधान हटाउन माग,"काठमाडौं (कास) नेपाल अडिटर्स एसोसिएसन (अडान) ले नेपाल चार्टर्ड एकाउन्टेन्ट्स ऐनमा रहेका विभेदकारी प्रावधान हटाउन माग गरेको छ । अडानको केन्द्रीय कार्यसमितिको पाँचौं राष्ट्रिय महाधिवेशनपछिको चौथो पूर्ण बैठकले उक्त माग गरेको हो । नेपाल चार्टर्ड एकाउन्टेन्ट्स ऐन, २०५३ मा भएका विद्यमान सबै विभेद अन्त्य गरी समान हक कायम हुने व्यवस्था गर्न, अडानले जारी गरेको विज्ञप्तिमा भनिएको छ, संघीयताको मर्म अनुसार ऐनमा आइक्यानको क्षेत्रीय, प्रादेशिक परिषद्को समेत व्यवस्था गर्न नेपाल चार्टर्ड एकाउन्टेन्ट्स संस्थासँग यो बैठक जोडदार माग गर्दछ ।यस्तै सहकारी ऐन, २०७४ मा कुनै एक सहकारीमा सञ्चालक सदस्य रहेको लेखापरीक्षकले देशभरका अन्य कुनै पनि सहकारीमा समेत लेखापरीक्षण गर्न नपाउने व्यवस्था छ । उक्त व्यवस्थाले स्वतन्त्र रूपमा पेसा व्यवसाय गर्न पाउने व्यक्तिगत नैसर्गिक अधिकारसमेत कुण्ठित भएको र अन्य कुनै पेसामा यस्तो प्रकारको व्यवस्था नरहेको विषयलाई समेत दृष्टिगत गरी उक्त बन्देज तत्काल खारेज गर्न पनि अडानले आग्रह गरेको छ । गैरलेखा व्यवसायीहरूले कार्यालय खोली वा नखोली लेखापरीक्षणसँग सम्बन्धित काम अनधिकृत रूपमा गरिरहेको अडानको भनाइ छ । यो अवस्थालाई अडान एक्लैले मात्र नियन्त्रण गर्न सक्ने अवस्था नरहेकाले सरकारका सम्बन्धित निकाय तथा प्रशासनसमेतले त्यस्ता कार्यलाई रोक्न र कारबाही गर्ने कुरामा लाग्न यो बैठक माग गर्दछ, विज्ञप्तिमा भनिएको छ ।"
"पहिरोमा २ को मृत्यु, ७ घाइते",बागलुङ (कास) अत्यधिक वर्षाका कारण घरमाथिबाट आएको पहिरोमा पुरिएर जैमिनी नगरपालिकाका दुई छुट्टाछुट्टै स्थानमा दुई जनाको मृत्यु भएको छ । शनिबार रातिदेखिको वर्षापछि खसेको पहिरोले घर पुरिँदा अन्य ७ घाइते भएका छन् ।जैमिनी१ कुश्मीसेराकी ६० वर्षीया लक्ष्मी पौडेल र वडा ५ को बिनामारेकी ७० वर्षकी जालपादेवी पौडेलको मृत्यु भएको प्रहरीले जनाएको छ । दुवै ठाउँमा आइतबार बिहान ७ बजेतिर पहिरो खसेको थियो । लक्ष्मीका ७० वर्षीय श्रीमान् मणिभद्र उपाध्याय गम्भीर घाइते भएका छन् । सडक निर्माणका क्रममा बनाइएको नाली र ग्याबिन जाली भत्केर उनीहरूको घर पुरेको हो । बिहान चिया पिउने समयमा भत्केकाले घरका अन्य सदस्यले भागेर ज्यान बचाएको वडाध्यक्ष भूपेन्द्र थापाले बताए । पहिरोले वडा १ टुनीबोटका ३ घरमा क्षति पुगेकाले तत्कालका लागि छिमेकीको आश्रयमा बस्न लगाइएको थापाको भनाइ छ ।
चार सय घर डुबानमा,पूर्वी नवलपरासी (कास) लगातारको झरीले गैंडाकोट२ र ४ का चार सय घर डुबानमा परेका छन । शुक्रबारदेखि परेको पानीले निकास नपाउँदा महेन्द्र राजमार्गदेखि उत्तरतर्फको झपर्दी र बाल विकास बोर्डिङभन्दा पश्चिमतर्फका क्षेत्र डुबानमा परेको हो । यहाँका अधिकांश घरको भुइँतलामा बाढी पसेको छ । उद्योग वाणिज्य संघ गैंडाकोटका उपाध्यक्ष एकदेव रिमालका अनुसार बाढीले निकास नपाउँदा त्यहाँ वर्षौंदेखि डुबानको समस्या छ । राजमार्गको सतह अग्लो भएकाले वर्षाको पानीले निकास नपाएको हो ।
ओडारमा बसेकालाई सारियो,"नुवाकोट (कास) पहिरोको उच्च जोखिममा परी ओडारमा बस्दै आएका दुप्चेश्वर गाउँपालिका१ घ्याङफेदीस्थित सिसिबुका बासिन्दालाई सुरक्षित स्थानमा सारिएको छ । गत मंगलबार बिहान गाउँमाथिको छोम्बरडाँडाबाट झरेको पहिरोले दुई घरसहित पशुचौपाया बगाएपछि १ सय १३ परिवार ओडारमा बस्दै आएका थिए ।विस्थापित परिवारलाई पहिरोग्रस्त क्षेत्रभन्दा दुई किलोमिटर वर घ्याङडाँडा, बोल्जु र घ्युल्डुङमा राखिएको छ । उनीहरूलाई अस्थायी बासस्थानका लागि जिल्ला विपद् व्यवस्थापन समितिले टेन्ट उपलब्ध गराएको छ । अहिले पहिरो रोकिएको छ, गाउँपालिका अध्यक्ष योविन्द्रसिं तामाङले भने, स्थानीयवासीलाई सुरक्षित ठाउँमा राखेका छौं । अब खाद्यान्न सहयोग दिने तयारी छ । उनका अनुसार पहिरोपीडित परिवारलाई सोमबार खाद्यान्न वितरण गरिनेछ ।"
"ओसाका, फेरिएकी जापानी अनुहार","नाओमी ओसाकाले फ्लेसिङ मेडोजमा के यूएस ओपन जितिन्, टोकियोवासीको खुसी सीमा रहेन । समग्रमा सबै जापानिजलाई के तथ्यमा खुसी थियो भने ओसाकाले देशका लागि खेल मात्र खेलिनन्, सामाजिक अन्यायविरुद्ध लगातार आवाज उठाइन् । आफ्नो तेस्रो ग्रान्ड स्लाम जित्ने क्रममा ओसाकाले बेलारुसकी भिक्टोरिया अजारेन्कालाई पराजित गरिन् । जतिबेलासम्म उनी प्रतियोगितामा रहिन्, प्रत्येक चरणलाई उनले अवसरका रूपमा लिइन् अनि विभेदबारे जनचेतना बढाइन् ।बीएमडब्लू अर्थात ब्ल्याक लाइभ्स म्याटर का प्रखर समर्थक ओसाकाले प्रत्येक खेलमा फरक फरक नाम अंकित मास्क लगाएर आवाज उठाइन् । फाइनलसम्मको यात्रामा उनले कुल सात खेल खेलिन् । मास्कमा सात फरक नाम लेखिन् । ती सबै ती अश्वेत अमेरिकीको नाम थियो, जसले सामाजिक अन्याय बेहोर्नुपरेको थियो । ओसाकाकी आमा जापानी हुन् भने बुबा हाइटीका । उनी तीन वर्षकी छँदा उनको परिवार अमेरिकामा आएको हो ।जापानी समाचार फेरिँदै छ भन्नेको सबैभन्दा राम्रो उदाहरण बनिन्, यिनै ओसाका । जापानतिर सामाजिक विभेदबारे बिरलै आवाज राख्ने गरिन्छ । ओसाकाले कम्तीमा सुरुआत त गरेकी छन् । उनको यो प्रयासलाई सारा जापानीले स्वागत गरेका छन् । टोकियो निवासी काजुयोसी होसोया आफ्ना प्रिय खेलाडीले जितेको समाचार पढ्न पत्रिका किन्न आएका थिए र उनी भन्थे, ओसाकाले जितेपछि त म खुसीले नाच्न थालें । मलाई पनि के राम्रोसँग थाहा छ भने उनले सामाजिक विभेदको विरोध गरिरहेकी थिइन् र यसक्रममा मास्कमा विभेदको सिकार भएका सात जनाको नाम लेखेकी थिइन् । उनले फाइनलमा तमिर राइसको नाम अंकित मास्क लगाइन् । १२ वर्षे यी अश्वेत किशोरलाई सन् २०१४ मा ओहियोमा पुलिसले मारेको थियो ।ओसाकाको यो कामले उनी अधिकांश युवा जापानीका लागि प्रेरणास्रोत बनेकी छन् । उनका प्रशंसक १६ वर्षीया मारी माएडा भन्छिन्, म उनका लागि निकै खुसी छु, उनी प्रभावशाली व्यक्तित्व हुन् र उनले जातीय विभेदविरुद्ध आवाज उठाइरहेकी छन् । उनले प्रतियोगिताका क्रममा दिन खोजेको सन्देश अमेरिकामै मात्र सीमित रहेन, बरु पूरा विश्वले थाहा पाएको छ । जापानीले पनि अब विस्तारै यसबारे थाहा पाउँदै छन् र यो आन्दोलनको समर्थक भएका छन् ।जापानी पत्रिका मिनिचीले आफ्नो स्रोतलाई उद्धृत गर्दै के पनि समाचार छापेको छ भने ओसाकाका एक प्रायोजकले उनलाई खेलमा बढी केन्द्रित हुन र राजनीति मुद्दामा नफस्न भनेको छ । तर जातीय विभेदको आवाज उठाउँदै उनले न्युयोर्कमा जसरी खेलिन्, कम्तीमा त्यसले उनको खेलमा कुनै प्रकारको कमी आएको भने देखिन्न । पत्रिकाको के दाबी छ भने सम्भवतः त्यस प्रायोजकले आममानिसको संवेदनशीलता बुझ्न सकेको छैन ।कामदार रहेका मासतेरु तनिमोतो भन्छन्, जापानमा म जस्ता धेरै छन्, जसलाई जातीय विभेद जस्तो मुद्दामा कुनै प्रकारको रूचि छैन । तर ओसाकाले गर्दा यो सार्वजनिक बहसको विषय भएको छ । ओसाकाले जे जस्तो काम गरिन्, त्यसको समर्थक हुनेछन्, विरोधी पनि हुनेछन् तर सामाजिक मुद्दाबारे आवाज उठाउने काम खेलाडी र खेल क्षेत्रको पनि हो । ओसाका जापानमा निकै लोकप्रिय छिन् र उनकै कारणले जापानमा टेनिस पनि उत्तिकै लोकप्रिय भएको छ । २२ वर्षीया ओसाकाको यो दोस्रो यूएस ओपन उपाधि हो । यसअघि उनले २०१८ मा यो उपाधि जितेकी थिइन् । समग्रमा उनको तेस्रो ग्रान्ड स्लाम उपाधि हो । सन् २०१९ मा उनले अस्ट्रेलियन ओपन जितेकी थिइन् । फ्रेन्च ओपन र विम्बल्डनमा तेस्रो चरणभन्दा माथि जान नसेकी ओसाकालाई ग्रान्ड स्लाम फाइनलमा हार्न नजानेकी खेलाडीमा हेरिएको छ । तीनपल्ट फाइनल पुगिन्, तीनैपल्ट उपाधि जितिन् । यसपालि फाइनलमा अनुभवी अजारेन्कासँग एक सेट गुमाएर पनि खेल जितिन् । उनले १६, ६३, ६३ ले खेल आफ्नो पक्षमा पारेकी थिइन् ।"
लिड्सले खेल होइन मन जित्यो,प्रिमियर लिगमा लिड्सविरुद्ध निर्णायक गोल गर्ने क्रममा लिभरपुलका मोहम्मद सलाह । खेलपछि व्यवस्थापकद्वय लिड्सका मार्सेलो बिएल्सा र लिभरपुलका योर्गन क्लोप । तस्बिर ः रोयटर्सएपी
अमेरिकी मोर्गनको इंग्ल्यान्डमा परीक्षा,"लन्डन (एपी) इंग्ल्यान्डविरुद्ध गोल गरेपछि एलेक्स मोर्गनले एकपल्ट कपबाट चिया खाएको प्रतीक देखाउँदै खुसियाली मनाएकी थिइन् । अब तिनै खेलाडी इंग्ल्यान्ड पुगेकी छन् । उनलाई थाहा हुनेछ, वास्तवमा यहाँको फुटबल कस्तो छ भनेर । टोटेनहमले भर्खरै एक सिजनका लागि भनेर यी अमेरिकी खेलाडीलाई अनुबन्ध गरेको छ ।यो समाचार बाहिर आउनेबित्तिकै इंग्ल्यान्डको महिला फुटबलको आधिकारिक ट्वीटमा लेखिएको थियो, के उनलाई टीब्याग पनि चाहिने हो त ? अहिले इंग्ल्यान्डमा वुमेन्स सुपर लिगको खुबै चहलपहल छ । टोटेनहमले पनि आफ्नो इतिहासमै सबैभन्दा ठूलो अनुबन्ध गरेको छ । खासमा यसलाई इंग्ल्यान्डको मात्र नभएर पूरा इंग्लिस महिला फुटबलकै सबैभन्दा सनसनीपूर्ण अनुबन्ध भनिएको छ ।सन् २०१९ मा उनी विश्वका उत्कृष्ट खेलाडीको मतदानमा तेस्रो स्थानमा आइन् । उनले अमेरिकाका लागि १ सय ६९ खेलमा १ सय ७ गोल गरिसकेकी छन् । सन् २०१२ मा लन्डनमा ओलम्पिक हुँदा उनीसम्मिलित अमेरिकी टिमले स्वर्ण जितेको थियो । सन् २०१५ र २०१९ को विश्वकप विजेता टिमकी सदस्य पनि हुन् उनी । सन् २०१९ को त्यही विश्वकपमा त हो, मोर्गनले चिया खाएको नक्कल गर्दै गोलको खुसी मनाएको । इंग्ल्यान्डमा उनी एक्ली अमेरिकी खेलाडी हुने छैनन् । धेरै अमेरिकी खेलाडीले यसपल्ट इंग्ल्यान्डमा खेल्दैछन् । जस्तो, रोज लाभेली र साम मेविस म्यानचेस्टर सिटीका लागि खेल्दैछन् । टोबिन हिथ र क्रिस्टेन प्रेसले म्यानचेस्टर युनाइटेडबाट खेल्नेछन् ।अनि सबैको उद्देश्य हुनेछ, अर्को वर्षको टोकियो ओलम्पिकका लागि उच्च लयमा रहने । इंग्ल्यान्डमा ३१ वर्षीया मोर्गनले खेल्न लागेको यो पहिलोपल्ट हो । त्यो पनि आफ्नो पहिलो सन्तानका रूपमा चार्ली जन्मेको चार महिनापछि । मोर्गनको ट्वीटमा पछ्याउने ३९ लाख छन् । त्यसमै उनले लेखेकी छन्, सन् २०२० वर्ष मेरा लागि निकै अविश्वसनीय रहेको छ । तर अब के हुने हो, त्यो कसैलाई थाहा छैन ।उनले युरोपमै खेल्न लागेको भने यो दोस्रोपल्ट हो । यसअघि उनले लियोनबाट खेलेकी थिइन् । त्यसै क्लबबाट खेल्दै उनले सन् २०१७ मा युरोपेली च्याम्पियन्स लिग जितेकी थिइन् । अहिले उनी टोटेनहम पुगेकी छन् । रमाइलो के भने टोटेनहमले महिला लिगमा खेल्न लागेको यो दोस्रो सिजनमात्र हो ।"
क्रिकेटमा भविष्य खोज्दै नेपाली बालबालिका,"(अस्ट्रेलिया)  दिव्यांसा पाण्डे अभिभावकसँग शनिबार बिहानै खेलमैदानमा पुग्छिन् । तीन सातादेखि ७ वर्षीया उनको दिनचर्या करिब डेढ घण्टा अभ्यास गर्नमै बित्छ । ९ वर्षे प्रेरित जोशीको समेत दिनचर्या उस्तै छ । एकाबिहानै आधा घण्टा दूरीमा रहेको खेलमैदान पुग्ने र आफूले सकेजति अभ्यास गर्ने र खेलकौशल देखाउने उनीहरूको दैनिकी हो । दक्षिण अस्ट्रेलियाका करिब १ सय नेपाली बालबालिकाको दिनचर्या अहिले हरेक साता क्रिकेट अभ्यास गर्न र आफूले जानेको खेलकौशल देखाउनमा बित्ने गरेको छ । यहाँको क्रिकेट एसोसिएसनले जुटाइदिएको बहुसांस्कृतिक विश्वकपको तयारीलाई लागिपरेका उनीहरूमध्ये जम्मा २० जनाले छनोट हुन पाउनेछन् । जसका कारण उनीहरू आवश्यकभन्दा बढी नै ध्यानपूर्वक खेलिरहेका देखिन्छन् । यहाँस्थित साउथ अस्ट्रेलियन क्रिकेट एसोसिएसन (साका) ले हरेक वर्ष नेपाल, भारत, पाकिस्तान, मलेसिया, बंगलादेशलगायतका आधा दर्जन देशका बालबालिकालाई राज्यस्तरीय टिममा ल्याउने योजनासहित तीन वर्षदेखि यो कार्यक्रम आयोजना गर्दै आएको छ । यही अक्टोबरमा आयोजना हुन गइरहेको उक्त विश्वकपमा नेपालीले दुइटा टिम निर्माण गर्दैछ । यू१० र यू१२ । त्यसका लागि तीन सातादेखि निरन्तर अभ्यास चलिरहेको छ ।नेपाली बालबालिकालाई यो अवसर दिलाउन यहाँस्थित नेपालीको क्रिकेट संघले ठूलै कसरत गरेको छ । अस्ट्रेलियननेप्लिज क्रिकेट एसोसिएसन (एन्का) का अध्यक्ष विजय जोशी यो प्रतियोगिता कला र जोस भएका बालबालिकाका लागि क्रिकेटमै भविष्य बनाउने पहिलो खुड्किलो भएको दाबी गर्छन् । अस्ट्रेलियामा क्रिकेट खेललाई अत्यन्तै महत्त्व दिइन्छ र यो खेलमा उत्कृष्ट हुनसके भविष्यमा अन्य प्रतियोगितामा छनोट हुने अवसर प्राप्त हुन्छ । जोशी आफैं सहभागी भएर विगत केही वर्षदेखि नेपाली क्रिकेटलाई अघि बढाउन लागिपरेको दाबी गर्छन् । लामो समयको मिहिनेतपछि पछिल्लो समयमा नेपाली क्रिकेटले समेत अस्ट्रेलियामा आफ्नो छाप दह्रो बनाउँदै लगेको उनको ठम्याइ छ । बालबालिकाको यो खेल प्रतियोगितालाई स्थानीयस्तरमा समेत ठूलो सहयोग प्राप्त छ । अस्ट्रेलियाको ठूलोमध्येको व्यापारिक संस्था वुलवर्थ ले सहभागी सबै नेपाली बालबालिकालाई निःशुल्क टिसर्ट, टोपी, ब्याट र बल उपलब्ध गराइदिएको छ । वुलवर्थ क्रिकेट ब्लास्ट नाम दिएर सुरु गरिएको यो कार्यक्रमअन्तर्गत बालबालिकालाई निःशुल्क तालिम, खेलपछि खाजा र साकाका अधिकारीले अनुगमन र निरीक्षण गर्ने गरेका छन् । हरेक शनिबार हुने यो अभ्यासबाट चार सातापछि टिम छनोट गरिने र छनोट भएकालाई तालिम दिएर प्रतियोगितामा सहभागी गराइने छ । साउथ अस्ट्रेलियन क्रिकेट एसोसिएसनकी अधिकारी जेसिका ब्राइसले बहुसांस्कृतिक देश भएकाले अन्य देशका प्रतिभालाई समेत अवसर दिने उद्देश्यले यो कार्यक्रम आयोजना गरिएको बताइन् । अभिभावक जुन देशबाट आएका भए पनि प्रतिभा भएका बालबालिकालाई समान अवसर प्रदान गर्ने र सफल क्रिकेटरको खोजी गर्नु नै यो प्रतियोगिताको लक्ष्य हो, ब्राइसले कान्तिपुरसँग भनिन् । नेपाली बालबालिकाको हौसला बढाउनका लागि अस्ट्रेलियाली महिला टिमकी अलराउन्डर ताहिला म्याकग्रा र एडिलेड स्ट्राइकरका ओपनिङ ब्याट्सम्यान जेक वेदराल्ड शनिबार बिहानै अभ्यासस्थल पुगेका थिए । मैदानमा बालबालिकालाई क्रिकेट सिकाउँदै समय बिताएका उनीहरूले मिहिनेत र लगनशीलतासाथ खेल्न सुझाए । क्रिकेटर वेदराल्डले नेपाली समुदायबाट दुई जनासम्म बालबालिकालाई राज्यस्तरीय टिममा ल्याउन सके त्यो नै ठूलो हुने बताए । उनी यस किसिमका कार्यक्रमले बालबालिकालाई खेलमा अघि बढ्न प्रोत्साहन गर्ने बताउँछन् ।"
