शीर्षक,विवरण
महानगरमा बढ्दै भोकाहरू,"रात छिप्पिसकेका बेला त्यहाँ पनि निःशुल्क खाना बाँडिने गरेको उनले बताए । भने, मैले घरमा खाइनँ भने बच्चाबच्चाले अलि धेरै खान पाउँछन्, म त हिँड्न सक्छु, त्यसैले बिहानै निस्कन्छु । अर्थात् निषेधाज्ञा भए पनि भोककै कारण शंकर बिहानदेखि साँझसम्मै निःशुल्क खान पाइने आसमा कैयन् ठाउँ चहार्छन् ।स्वयंसेवकहरूका अनुसार शंकरजस्तै घरको चामल जोगाउने वा प्याकेटको खाना पाए घरका सदस्यको पनि भोक मार्न सकिन्छ भनेर खाना खोज्दै दिनभर काठमाडौंका अनेक कुना चहार्नेहरूको संख्या बढ्दै जान थालेको छ । शंकरको छेवैमा बसेर खाना खाइरहेका सेताम्मे दाह्री भएका एक वृद्धको व्यथा भने शंकरको भन्दा पृथक् रहेछ । कहाँ बस्नुहुन्छ ? भनेर सोध्दा एकछिन रोकिएर उनले भने, जहाँ पुग्दा निद्रा लाग्छ, त्यहीं सुत्छु । अर्थात् उनी सडकमै सुत्दा रहेछन् ।गत वर्षको मंसिर २९ मा काठमाडौं महानगरपालिकाले सडक मानवमुक्त सहर अभियान घोषणा गरेको थियो । ०७६ कात्तिक ४ मा त प्रधानमन्त्री केपी शर्मा ओलीले नागढुंगानौबिसे सुरुङमार्गको शिलान्यास कार्यक्रममा बोल्दै सडकका पेटीमा सडक मानिस देख्न नपर्ने बताएका थिए । अब सडकमा कोही पनि सुतेको, जिग्रिङ्ग भएर बसेको देख्नु पर्दैन । सडकमा मान्छे हुनै सक्दैन । हरेकको व्यवस्था गरिन्छ । आवास दिइन्छ । अब नो स्ट्रिट पिपुल, उनले भनेका थिए । गत जेठ २ मा राष्ट्रपति विद्यादेवी भण्डारीले संघीय संसद्को संयुक्त बैठकमा सरकारका तर्फबाट आगामी वर्षको नीति तथा कार्यक्रम प्रस्तुत गर्ने क्रममा अब गरिबीका कारणले कोही भोकै नमर्ने बताएकी थिइन् । उसो त त्यसअघि पनि प्रधानमन्त्री ओलीले ०७५ पुस १३ मा संयुक्त ट्रेड युनियन समन्वय केन्द्रको कार्यक्रममा योगदानमा आधारित सामाजिक सुरक्षा कार्यक्रमले धेरै श्रमिकलाई गरिबीबाट मुक्त गर्ने बताउँदै भनेका थिए, अब कोही भोकै बस्नै पर्दर्नै, भोकै मर्नुपर्दैन, कसैलाई पनि भोकै मर्न दिइँदैन, जाडोले कठ्यांग्रिएर कोही पनि मर्नुपर्दैन, अहिलेको सरकार जनताको सरकार हो । जनताको चाहना सम्बोधन गर्न सरकार तयार छ ।राष्ट्रपति र प्रधानमन्त्रीले गरेको वाचा चटक्कै भुलाउने गरी खुलामञ्चको एकछेउमा ६ बजेतिर खाना पाइने आसमा लाइनमा उभिएकाहरूले कल्याङमल्याङ गरे । उनीहरू आमा आउनुभयो भन्दै कराए । विद्युत् प्राधिकरण भएतिरबाट एउटा ट्याक्सी खुलामञ्चमा छिर्यो । त्यसमा थिइन्, प्याकेटको खाना लिएर आएकी इन्दिरा रानामगर । लकडाउनको तेस्रो दिनबाट निःशुल्क खाना खुवाउन थालेकी इन्दिराको अभियान आजसम्म निरन्तर छ । उनले भनिन्, सुरुसुरुमा सडकमा आश्रितहरूलाई खाना खुवाएको थिएँ । हिजोआज त डेरा भएर पनि खाना खानै नसक्नेहरूको संख्या बढ्दै गएको छ । औसतमा दिनहुँ पाँच सय प्याकेट खाना बाँड्ने इन्दिराले लकडाउनको सुरुवाती दिनतिर ठमेलको सञ्चयकोष भवन र सरस्वती क्याम्पसछेउमा खाना बाँडिन् । तर होहल्ला र फोहोर भएको भन्दै स्थानीयले विरोध गरेपछि उनी विभिन्न ठाउँमा खाना बाँड्दै हिँड्छिन् । रत्नपार्कमा बाँडेर इन्दिरा लैनचौर, विष्णुमती, बसपार्क, बालाजु र शोभाभगवतीमा खाना पर्खेर बसेकालाई खाना खुवाउँछिन् । दिनभर आफैं खटिएर खाना बनाउने र साँझ ट्याक्सी भाडामा लिएर भोकाहरू खोज्दै हिँड्ने उनले भनिन्, कसैको पेट भोको नहोस् भनेर सकेसम्म दौडने गर्छु ।अहिलेसम्म सरकारी निकायबाट कुनै सहयोग नपाएको बताउने इन्दिरालाई खाद्यान्न सरसामग्री किन्न विदेशमा रहेका, विद्यार्थी र आफन्ती मनकारीहरूले सघाइरहेका छन् । भात, मिक्स तरकारी अनि सागसहितको खानाको प्याकेट बाँड्दै आएकी उनले शनिबार भने मासुभात नै खुवाउँछिन् । भनिन्, कतैबाट सहयोग आयो भने फलफूल, सलाद पनि प्याकेटमा राख्छु ।इन्दिराभन्दा अघि खुलामञ्चमा खाना खुवाउने हन्ड्रेड समूहका संस्थापक बब्लु गुप्ताका अनुसार लकडाउनलगत्तै समूहले निःशुल्क खाना खुवाउन थालेको हो । पहिले अनामनगर, शान्तिनगर, जडीबुटीमा खाना पकाएर विभिन्न ठाउँमा खुवाउने समूहले हिजोआज भने खुलामञ्चमा मात्रै खुवाइरहेको छ । हामी अनुदान जति छ, त्यति खाना बनाएर खुवाउने गर्छौं । अहिले घटेको छ, त्यसैले खुलामञ्चमा मात्र खुवाइरहेका छौं, गुप्ताले भने । यही समूहका अन्य स्वयंसेवकहरू तीनवटा मोटरसाइकलमा खाना बोकेर चक्रपथ चहार्छन् । अनि जहाँ भोको मान्छे देख्यो, त्यहीं खुवाउँछन् ।गुप्ताका अनुसार खुलामञ्चमा दैनिक साढे तीन सयदेखि साढे पाँच सयसम्मले खाना खाइरहेका छन् । त्यसरी खाना खानेमध्ये सहचालक, भरिया, रिक्सावाला, ज्यामी काम गर्ने र अपांगता भएका व्यक्तिहरूसम्म छन् । उनले कहिले दाल, भात, तरकारी खुवाउने त कहिले स्रोत नभएका बेला दालमोठ र चिउरा मात्रै भए पनि खुवाउने गरेको बताए । यद्यपि सोमबार त्यहाँ आउने अधिकांशले खाना नमिठो भएको र समूहका सदस्यहरूले रुखो व्यवहार गरेको गुनासो पोखे । कति जनासँग त स्वयंसेवकको भनाभन परिरहेको थियो । गुप्ताले भने रक्सी खाएर होहल्ला गर्ने भएकाले सम्झाउनुपरेको बताए । रत्नपार्कमै नियमित बस्ने केटाहरूले पैसा मागेर हैरान गर्छन्, कोही मातेर आउँछन्, भौतिक दूरी कायम गर्दैनन्, त्यसैले कहिलेकाहीं अलि ठूलो स्वरमा बोल्नुपर्ने हुँदो रहेछ, उनले भने, त्यस्तै, हाम्रा कतिपय नयाँ स्वयंसेवक साथीहरूले परिस्थति सम्हाल्न नसकेको पनि हुन सक्छ । हामी सहज बनाउँदै छौं । खाना खाने ठाउँमा स्प्रे छर्केको, सेता घेरामा बस्ने ठाउँ बनाएको, नियमित त्यहाँ पुग्ने स्वयंसेवकलाई पीपीईको व्यवस्था गरेको तर मान्छेको भीड बढ्दै गएपछि ज्वरो नाप्न नसकेको उनले जानकारी दिए । खुलामञ्चमा खाना खोज्दै पुग्नेमा अर्का थिए, धादिङ खानीखोलाका राजेश राई । खानाको प्याकेट हातमा बोकेका उनले भने, भारी बोकेर खान्छु भन्दा पनि पाइएन । यसरी अरूले दिएको खानुपर्यो । एक दशकयता असन क्षेत्रमा भारी बोक्ने काम गर्दै आएका उनले अरू बेला पसिना बगाएर जसोतसो पेट भरे पनि लकडाउन र निषेधाज्ञापछि थाप्लो र नाम्लोको नाता टुटेकाले भोको पेट हुन थालेको सुनाए । लकडाउनको सुरुवाती दिनमा जस्तो स्थानीय तहले चामलसहितको खाद्यान्न सहायता नबाँड्दा र निषेधाज्ञाको १४ दिन पुगिसक्दा विभिन्न व्यक्ति र सामाजिक संघसंस्थाले बाँड्ने निःशुल्क खाना खान आउनेहरूको भीड उपत्यकामा बढ्दै गएको छ । एक्सन फर सोसल चेन्ज नामक अभियानका विनयजंग बस्नेतले लकडाउनको दसौं दिनयता निरन्तर काठमाडौंका विभिन्न स्थानमा भोकाहरूलाई निःशुल्क खाना खुवाइरहेका छन् । औसतमा दैनिक ५ सय हाराहारीलाई खाना खुवाउँदै आएका विनयले पछिल्ला दिनमा सडकमा आश्रित मात्र नभएर ज्यामी र दैनिक ज्यालादारीमा काम गर्ने डेरावालाहरू पनि खाना खोज्दै आउनुपर्ने अवस्था रहेको बताए । उनले भने, काम पाए काम गर्थेम्, नपाएर सडकमा खाना खोज्दै आएको भन्नेहरू पनि हिजोआज भेट्न थालेको छु ।पाटन, मंगलबजार, बालकुमारी, कौशलटार र पशुपति क्षेत्रमा नियमित दैनिक एक छाक खाना खुवाउँदै आएका विनयले पछिल्ला दिनमा बाटोछेउमा खानाको आसमा बस्ने एकै परिवारका चारपाँच सदस्य पनि आफूले देख्न थालेको बताए । उनले निषेधाज्ञा लम्बिँदै जाँदा गरिखाने वर्ग साँच्चिकै मर्कामा परेको सुनाउँदै भने, सडकमा देखिनेहरू त सानो संख्या मात्रै हो । राजधानीमा मात्रै खान नपाउनेको संख्या हजारौं छ ।सामाजिक अभियन्ता पुकार बमसहितले लकडाउन सुरु भएयता हाम्रो सानो प्रयास नामक अभियानबाट करिब ६० हजारभन्दा धेरैलाई निःशुल्क खाना खुवाइसके । लकडाउनको सुरुवाती दिनमा दैनिक एक हजारसम्मलाई खाना खुवाएको यो समूहले पछिल्ला दिनमा २३ सयलाई खुवाएको थियो । हाम्रो सानो प्रयासले सातै प्रदेशका विभिन्न स्थानीय समूह र साथीहरूसँगको सहकार्यमा खाना खुवाइरहेका छौं । पछिल्लो दिनमा संक्रमण बढ्दै गएपछि सार्वजनिक रूपमा खाना खुवाउन समस्या पर्न थालेको तर खानाको खोजीमा बाटो छेउछाउ आउनेहरूको संख्या बढेको पुकारले बताए । पछिल्लो १ सय ३४ दिनयता सयौं साथीहरूसँगको सहकार्यमा भोकाहरूलाई खाना खुवाउँदाको अनुभव साट्दै पुकारले भने, लकडाउन खुलेपछि ज्यालादारी काम गर्ने धेरै मान्छे काठमाडौं फर्के तर तिनीहरूले काम पाएनन् । बरु उल्टै निषेधाज्ञामा बस्नुपर्यो । अहिले त्यो समूह सबैभन्दा धेरै भोकै पर्न थालेको छ ।जुजुकाजी महर्जनसहितको समूहले बालाजुस्थित मिर्गौला अस्पतालका बिरामी, कुरुवा र कर्मचारी गरेर करिब सय जनाजतिलाई निःशुल्क खाना खुवाउँदै आएको छ । महर्जनले आफूहरू खाना लिएर अस्पताल जाँदै गर्दा बाटो छेउछाउमा खान पाइने आसमा उभिएका मान्छेहरू देख्न थालेको बताए । उनीसहितको समूहले केही दिनअघि ठमेल, छेत्रपाटी र वसन्तपुर क्षेत्रका २० रिक्सा चालकलाई निःशुल्क खाना खुवाएको थियो । महर्जनले भने, बिस्तारै भोकै पर्नेहरूको संख्या बढ्दै जान थालेको छ । उनले अघिल्लो लकडाउनमा निःशुल्क खाना बाँड्ने धेरै समूह सक्रिय रहेको तर अहिले भोकाहरूको संख्या बढ्दै जाँदा त्यस्ता समूहको अभाव भएको र सरकारीस्तरबाट पनि प्रयास हुन नसकेको बताए । सडकमा आश्रित र परिवारविहीनहरूको उद्धार गर्दै आइरहेको मानव सेवा आश्रमले लकडाउनयता देशैभरिबाट १ सय ७० जनालाई उद्धार गर्यो । आश्रमले केही दिनअघि कालीमाटीबाट सडकमा आश्रित चार जनालाई उद्धार गरेको थियो । जसमा दुई जना कोरोना संक्रमित थिए । आश्रमका अनुसार ती दुवै संक्रमित कैयन् दिनयता काठमाडौंका विभिन्न ठाउँमा निःशुल्क बाँडिने खाना खाइरहेका थिए । आश्रमले केही दिनअघि ललितपुरका विभिन्न स्थानबाट सडक आश्रित ६ जनालाई उद्धार गरेको थियो । जसमा ५ जनामा कोरोना संक्रमण पुष्टि भयो ।"
निधिको घोषणाले कांग्रेसमा कम्पन,"(काठमाडौं)  कांग्रेस उपसभापति बिमलेन्द्र निधि यतिबेला पार्टीभित्र चर्चाको केन्द्रमा छन् । सभापति शेरबहादुर देउवाको दाबीका बीच आफूले पनि सभापतिमा प्रतिस्पर्धा गर्ने घोषणा गरेपछि उनी चर्चामा आएका हुन् । उनको उम्मेदवारी घोषणाले पार्टीभित्र संस्थापन र इतरपक्ष दुवैतिरको समूहमा कम्पन गराएको छ । यसबाट पार्टीभित्र कायम रहेको परम्परागत समीकरण नै बदलिने अनुमान दुवै पक्षका नेताहरूले गर्न थालेका छन् । संस्थापन पक्षमा पार्टी सभापति शेरबहादुर देउवालाई एकल उम्मेदवार ठानिएको थियो । नेतृत्वमा दोहोरिन देउवाले आफ्नो तयारी अघि बढाइरहेकै थिए । निधिले भदौ ४ गते भेटेरै आफ्नो उम्मेदवारीबारे जानकारी गराएपछि भने देउवा सक मा परेका छन् । तर उनमा अझै आफ् ूउठेपछि निधि पछि हट्छन् भन्ने बुझाइ रहेको निकट नेताहरू बताउँछन् । देउवाले छाडेनन् भने निधि के गर्लान्, निधि साँच्चै पछि हटेनन् भने देउवा के गर्लान् जस्ता सवालहरू अहिले कांग्रेसको अनौपचारिक बैठकका बहस बनेका छन् । निधिले देउवासँग भेटेर उम्मेदवारीको जानकारी मात्रै गराएनन्, तपाईंको उम्मेदवार नै म हुन चाहन्छु भनेर सहयोगको आग्रह गरेका थिए । देउवाले १५ औं महाधिवेशनसम्म कुर्न आग्रह गरे तर निधि सहमत भएनन् । असहमतिबीच बूढानीलकण्ठबाट निस्केका निधिले आफ्नो तयारीको गियर बढाएका छन् । उनको उम्मेदवारी घोषणा र अहिले गरिरहेको तयारीले पार्टीमा कायम रहेको परम्परागत पोखरीमा छाल आएको छ । अब सबैलाई निधि उम्मेदवार हो भन्ने परिसकेको छ, तर पार्टी सभापतिलाई नै अझै परेको जस्तो लागेको छैन, निधिनिकट एक नेताले भने, उहाँले फेरि एकपटक सभापतिलाई भेटेर दिमागमा पर्ने गरी नै उम्मेदवार हो र पछि हट्दिनँ भन्ने गरी प्रभाव पार्न खोज्नुभएको छ, त्यसका लागि केही दिनमै सभापतिसँग भेट्ने तयारीमा हुनुहुन्छ । निधिको स्वभावबारे जानकार नेताहरूले उनको उम्मेदवारी घोषणालाई गम्भीरताका साथ लिएका छन् । आफूलाई लागेको विषयमा अडान राख्ने र कुरा नमिले हस्तक्षेपसमेत गर्न सक्ने स्वभाव उनमा छ । यही स्वभावका कारण कतिपय मुद्दामा सभापति देउवासँग समेत उनको चर्काचर्की पर्ने गर्छ । जस्तो गत असार तेस्रो साता केन्द्रीय कार्यसमितिकै बैठक लम्बिने भएपछि देउवा सबै निर्णय एकैसाथ गर्ने पक्षमा थिए । तर, निधि नागरिकता विधेयकमा पार्टीको धारणा ल्याइहाल्नुपर्ने पक्षमा उभिए । यो विवादमा दुई नेताबीचको चर्काचर्की भयो । नेविसंघमा निधि अध्यक्ष रहँदा उपाध्यक्ष रहेका नेता मीनेन्द्र रिजालले उनको उम्मेदवारी घोषणा हल्का रूपमा प्रस्तुत र बार्गेनिङ का लागि नभएको दाबीसमेत गरे । रिजालका अनुसार उपसभापति, उपप्रधानमन्त्री, महामन्त्री भइसकेका नेताका लागि सभापतिको प्रतिस्पर्धा प्राकृतिक दाबी हो । शेरबहादुरजीलाई जिताउँदा पनि उहाँका लागि कुनै राजनीतिक फाइदा हुने देखिँदैन, रिजालले भने, बरु विकल्प खोज्दा एउटा शक्ति केन्द्र बन्न सकिन्छ भन्ने उहाँलाई लागेको हुन सक्छ ।१३ औं महाधिवेशनमा पूर्वमहामन्त्री कृष्णप्रसाद सिटौलाको नेतृत्वमा तेस्रो धारको जन्म भएको थियो । त्यतिबेला उनले ३ सय २४ मत ल्याएका थिए । तर पार्टीमा उनी तेस्रो शक्ति केन्द्रका रूपमा उदाए । कतिपय नेताहरूले अहिले निधिको प्रतिस्पर्धालाई पनि त्यही ढंगले दाँज्ने गर्छन् । उनीहरूका अनुसार चुनाव जित्न नसके पनि पार्टीभित्र शक्ति केन्द्रको अभ्यास गर्न सकिने मनसुवा देखेरै निधिले उम्मेदवारी घोषणा गरेको हुन सक्छ । संस्थापन पक्षका केही नेताहरू भने देउवा र निधिबीचको सम्बन्ध उम्मेदवारी घोषणाले तोडिने विश्वास गर्दैनन् । संस्थापन पक्षमा रहेका केन्द्रीय सदस्य श्याम घिमिरेले देउवा र निधिबीचको सम्बन्ध कति गहिरो छ भन्ने साक्षी एकपटक आफैंसमेत भएको खुलाए । पोखरामा भएको दसौं महाधिवेशनमा गिरिजाप्रसाद कोइरालाविरुद्ध शेरबहादुर देउवा सभापतिका प्रत्याशी थिए । निधि केन्द्रीय सदस्यमा उठेका थिए । त्यतिबेला घिमिरे कोइराला परिवारसँग निकट थिए । निधिले बोलाएर सहयोग गर्न आग्रह गरे । घिमिरेले सम्झिए, केन्द्रीय सदस्यमा म तपाईंलाई एक भोट दिन्छु भनें । तर, बिमल दाइले म जितेर शेरबहादुरजी हारेर काम छैन । दिने भए शेरबहादुरजीलाई पनि दिनुहोस्, नत्र मलाई पनि नदिनु भन्नुभएको थियो ।त्यतिबेलादेखि जोडिएको गहिरो सम्बन्ध अहिले आएर एकाएक तोडिने विश्वास आफूमा नभएको उनले बताए । संस्थापन पक्षबाट सभापति देउवाकै उम्मेदवार भए निधिले उम्मेदवारी दिने कि नदिने, निधि उठ्दा देउवाले उम्मेदवारी दिने कि नदिने भन्ने सवालमा दुवै नेता मानसिक तयारीमा पुगिनसकेको दाबी उनको छ । अपवाद सबै क्षेत्रमा हुन्छ । अझ राजनीतिमा त बढी नै हुन्छ । पार्टीभित्रै एउटै फ्याक्टर ले मात्रै काम नगर्ने भएकाले अन्तिम घडीमा यसै भन्न नसकिने स्थिति रहने उनी सुनाउँछन् । ०५२ सालसम्म स्वयं शेरबहादुर दाइ नै कोइरालाहरूसँग निकट हुनुहुन्थ्यो । पछि छाड्नुभयो । गिरिजाप्रसाद कोइरालाका दाहिने हात मानिएका खुमबहादुर खड्का, विजयकुमार गच्छदारसमेत रहेनन् । महन्थ ठाकुर, जयप्रकाश गुप्ता पार्टी नै छाडेर गए, घिमिरेले भने, राजनीतिमा सम्बन्धका यस्ता धागाहरू चुँडिन नसक्ने होइनन्, सक्छन् । धेरै ठूला सम्बन्धको धागोसमेत चुँडिएका छन् । तर शेरबहादुर दाइ र बिमल दाइको सम्बन्धबारे अहिल्यै ठ्याक्कै भन्ने परिपक्व अवस्था बनिसकेको छैन । निधि उम्मेदवार हुँदा के फरक पार्छ ? निधि सभापति देउवाका प्रमुख पिलर हुन् । तराईमधेस त्यसमा पनि प्रदेश २ को एकछत्र प्रभाव उनकै छ । निधिलाई गुमाउनुपर्दा देउवा स्वतः कमजोर हुनेछन् । मधेसमा उनको प्रतिनिधित्व निकै कमजोर बन्ने छ । त्यतिबेला देउवालाई संकट पर्नेछ । संस्थापनपक्षीय एक नेताका अनुसार यसबीचमा देउवाको पहिलो प्रयास त निधिलाई फकाउनमै केन्द्रित हुनेछ । निधिले आफूलाई साथ नदिए त्यसको क्षतिपूर्तिका लागि उनले इतरपक्षका नेताहरूलाई तान्न खोज्नेछन् । रोजाइमा महामन्त्री शशांक कोइराला, पूर्वमहामन्त्री प्रकाशमान सिंह र शेखर कोइरालामध्ये जोकोही नै पर्न सक्छ । घटनाक्रमले नयाँ मोड नलिए सभापतिका आकांक्षी रहेका कोइरालाद्वय र सिंहले देउवालाई साथ दिने सम्भावना देखिँदैन । चौतर्फी प्रतिकूल परिस्थिति खडा भए देउवा अन्तिम घडीमा आफैं पछि हट्न सक्नेछन् । त्यस्तो बेला उनले निधिलाई सघाउने सम्भावना पनि नहुने धेरैको बुझाइ छ । त्यतिबेला देउवाका लागि दुई विकल्प हुनेछन् वरिष्ठ नेता रामचन्द्र पौडेल र महामन्त्री शंशाक कोइरालालाई सघाउने । देउवाको पहिलो विकल्प शशांक हुन् । शशांकलाई लिँदा देउवा पत्नी आरजु राणा देउवाको महत्त्वाकांक्षा सम्बोधन गर्न सहज हुने बुझाइ धेरैमा छ । देउवा सभापतिको उम्मेदवार नबने आरजुमा महामन्त्री बन्ने आकांक्षा छ । वरिष्ठ नेता पौडेललाई पनि इतरपक्षमा उम्मेदवार बन्न संकट पर्नेछ । त्यतिबेला एकैसाथ दुवै नेता प्रतिस्पर्धाको रिङ बाहिर पुग्न सक्नेछन् । दोस्रो पुस्ताका धेरै नेताहरूबीच प्रतिस्पर्धाको सम्भावना रहन सक्छ । सभापतिमा रहेर हार्ने चुनाव लड्नका लागि हामी सुझाव पनि दिँदैनौं, हार्ने परिस्थिति भए उहाँले आफ्नो उत्तराधिकारी खोज्नुहुन्छ, त्यतिबेला संस्थापनबाट एउटा मात्रै उम्मेदवार नहुन सक्छन्, देउवाका निकट सहयोगी एक नेताले भने, निधिबाहेक अरू पनि संस्थापन पक्षबाट उम्मेदवार बन्न सक्छन् । नेता रिजाल पनि निधिको उम्मेदवारीले पार्टीभित्र परम्परागत गुटहरू भत्काएर नयाँ खालको समीकरण निर्माण गर्न सक्ने बताउँछन् । निधिको उम्मेदवारीले परम्परागत गुटबन्दी नहुने भएकाले पार्टीले गुणात्मक फड्को मार्न सक्ने तर्कसमेत रिजाल गर्छन् । देउवा र पौडेल दुवै प्रतिस्पर्धाबाहिर पुगेको खण्डमा सभापतिको प्रत्याशीको संख्या स्वतः बढ्छ । यसले पदाधिकारीमा उम्मेदवारीको संख्या धेरै हुन्छ । पदाधिकारीमा चुनाव हार्ने र उमेरसमेत ढल्केका कतिपय दोस्रो पुस्ताका नेताहरूले महाधिवेशनपछि विश्राम लिनुपर्ने अवस्थासमेत खडा हुन सक्छ । बिमलजी उठेको खण्डमा शेरबहादुरजीलाई धेरै कारणले चुनाव हार्ने जोखिम बढ्छ । सिटिङ सभापतिले जोखिम मोलेर उम्मेदवार हुनुहुन्छ भन्ने मलाई लाग्दैन । आफू नउठेर विकल्प खोज्नुपर्ने हुन सक्छ, रिजालले थपे, शेरबहादुरजी उम्मेदवार नहुनासाथ पार्टीमा नयाँ खालको समीकरण देखा पर्छन् । अहिले कायम रहेका गुटहरू पनि रहन्नन् । गुटबन्दी हट्छन् । महाधिवेशनपछि दोस्रो पुस्ताका धेरै नेताहरू राजनीतिक विश्राम लिने ठाउँमा पुग्न बाध्य हुनेछन् । देउवानिधि ॅकेमेस्ट्रीदेउवा र निधिको चिनजान विद्यार्थी कालदेखिकै हो । देउवा नेविसंघको दुई कार्यकाल अध्यक्ष बनेका बेला निधि केन्द्रीय सदस्य थिए । संघमा देउवाका उत्तराधिकारी निधि नै भए । ०३६ सालमा देउवापछि निधि अध्यक्ष बनेका हुन् । प्रतिबन्धित अवस्थामा देउवा र निधि नख्खु जेलमा सँगै बसेका थिए । यी दुईबीचको राजनीतिक स्कुलिङ भने फरक धारबाट निर्माण थियो । देउवा तत्कालीन गिरिजाप्रसाद कोइरालाको छत्रछायामा थिए । निधि सन्त नेता कृष्णप्रसाद भट्टराईको स्कुलिङमा हुर्किएका थिए । बुबा महेन्द्रनारायण निधिको मुख्य प्रभाव उनमा थियो । देउवा र निधिबीच राजनीतिबाट हार्दिक सम्बन्धमा परिणत भएको भनेको ०५२ सालदेखि हो । तत्कालीन एमालेको अल्पमतको सरकार ढलेपछि ०५२ सालमा देउवा पहिलोपटक प्रधानमन्त्री बने । गिरिजाप्रसाद कोइरालाकै सहयोगमा उनी प्रधानमन्त्री भए । प्रधानमन्त्री बनेपछि कोइराला र देउवाबीच सम्बन्ध लामो समय टिक्न सकेन । आपसी अविश्वास बढ्दै जाँदा देउवाले क्याम्प फेरे । त्यही मेसोमा देउवाले निधिलाई पहिलोपटक सामान्य प्रशासनमन्त्री बनाए । कोइराला र देउवाबीच सम्बन्ध बिगि्रँदै जाँदा देउवा र निधिबीचको सम्बन्ध गहिरिँदै गयो । तीन ठूला नेता गणेशमान सिंह, कृष्णप्रसाद भट्टराई र गिरिजाप्रसाद कोइरालाबीच आपसी द्वन्द्वको लाभ देउवाले पाउँदै गए । ०५८ मंसिरमा तत्कालीन माओवादी द्वन्द्व नियन्त्रणका लागि घोषित संकटकाल लम्ब्याउने कि नलम्ब्याउने भन्नेमा पार्टीभित्र मतान्तर बढ्यो । पार्टीको निर्णयविपरीत संकटकालीन आदेश लम्ब्याएपछि देउवा कारबाहीमा परे । त्यसैलाई मुद्दा बनाएर उनले पार्टी विभाजन गरे । पार्टी विभाजितपछि बनेको कांग्रेस (प्रजातान्त्रिक) मा देउवा अध्यक्ष भए । ११ औं महाधिवेशनपछि निधि महामन्त्री बने । १३ औं महाधिवेशनमा सभापति बनेपछि देउवाले निधिलाई उपसभापति बनाए । देउवा र निधिबीचको सम्बन्ध पछिल्लो कालखण्डमा भने उतारचढावपूर्ण छ । तत्कालीन माओवादी केन्द्रका अध्यक्ष पुष्पकमल दाहाल नेतृत्वको सरकार छँदा प्रहरी महानिरीक्षक बनाउने सवालबाटै देउवा र निधिको सम्बन्धमा खटपट सुरु भएको हो । निधि त्यतिबेला उपप्रधानसहित गृहमन्त्रीमा थिए । देउवा वेटिङ प्रधानमन्त्री । तत्कालीन दुई डीआईजी नवराज सिलवाल र जयबहादुर चन्दबीच कसलाई आईजीपी बनाउने भन्ने विषयले देउवा र निधिबीच चर्को विवाद भएको थियो । देउवा चन्दको पक्षमा र निधि सिलवालको पक्षमा उभिए । पछि आफ्नो कार्यक्षेत्रमा बढ्ता हस्तक्षेप भएको भन्दै निधिले राजीनामासमेत दिएका थिए । राजीनामाले राम्रो सन्देश नजाने र पार्टीभित्रसमेत असर पर्ने भन्दै सुझाएपछि उनले राजीनामा फिर्ता लिएका थिए । त्यस घटनापछि निधिलाई विश्वासमा लिन देउवाले पार्टीको उपसभापति बनाए । त्यसपछि पनि मुद्दा विशेषमा दुई नेताबीच असमझदारी बढ्दै गएको थियो । देउवा पनि निधिप्रति फरक व्यवहार देखाउँदै जान थालेका थिए । सभापति घोषणापछि निधिले बदलिन सक्ने समीकरणबारे आकलन गरेर दुवै पक्षका नेताहरूसँग परामर्श बढाएका छन् । उनी संस्थापन र इतरपक्षीय नेताहरूसँग निरन्तर संवादमा छन् । निधिले सभापति देउवाकै समर्थनमा आफू उम्मेदवार हुने बताउँदै आएका छन् । शेरबहादुरजीले सहयोग गर्नुभएन भने कसरी अघि बढ्ने भन्नेबारे निर्णय म त्यतिबेलै गर्छु, निधिका निकट रहेका एक नेताले उनको पछिल्लो भनाइ उद्धृृत गर्दै भने, १३ औं महाधिवेशनका बेला सहयोग गर्छु भन्नुभएकै हो, अहिले गर्नुभएन भने पनि उम्मेदवारी रोक्न सक्नुहुन्न ।"
उम्मेदवार हुन पेसाव्यवसाय छाड्नुपर्ने !,"(काठमाडौं)  निर्वाचन आयोगले निजी स्वार्थका पेसाव्यवसायमा संलग्न व्यक्तिले निर्वाचनमा उम्मेदवार हुनुपूर्व आफू त्यसबाट अलग भएको घोषणा गर्नुपर्ने तथा हरेक उम्मेदवारले निर्वाचनसम्बन्धी आयव्यय बैंकिङ प्रणालीबाट गर्नुपर्ने प्रस्ताव गर्दैछ । आयोगले निर्वाचनसम्बन्धी कानुन संशोधन गरेर ती प्रावधान थप्ने गृहकार्य गर्दैछ । उद्योग सञ्चालक, निर्माण व्यवसायी, विद्यालय, मेडिकल कलेजका सञ्चालक, आयातनिर्यात व्यापारमा संलग्नजस्ता व्यक्तिहरू पछिल्लो समय सहजै सांसद र त्यसपछि मन्त्री बनेका उदाहरण छन् । सांसद भएपछि उनीहरूले आफ्नो स्वार्थअनुकूल कानुन बनाउने समेत गरेका छन् । आयोग स्रोतका अनुसार पैसा र प्रभावका बलमा राजनीतिमा सहजै अवसर लिइरहेका व्यक्तिहरूको प्रवेशलाई निरुत्साहित गर्न कानुनमा संशोधनको तयारी गरिएको हो । उनीहरूलाई उम्मेदवार बन्नबाटै रोक लगाउन सकिँदैन तर उम्मेदवार हुनुपूर्व तिनले आफू संलग्न रहेको पेसाव्यवसायबाट अलग भएको घोषणासहितको प्रमाण ल्याउनुपर्नेछ, स्रोतले भन्यो, त्यसो हुँदा निर्माण व्यवसायी वा उद्योगीकै रूपमा कुनै व्यक्तिले संसद्मा प्रवेश पाउने छैन । अर्कोतिर, संलग्न पेसाव्यवसायबाट अलग हुनुपर्ने अवस्थामा उम्मेदवार बन्न अनिच्छा पनि पैदा हुनेछ । ठेक्कापट्टामा संलग्न वा उद्योगी व्यवसायी चुनावमा प्रतिस्पर्धी हुन थालेपछि लामो राजनीतिक जीवन व्यतीत गरेका व्यक्तिलाई चुनाव जित्न मुस्किल हुन थालेको छ । आयोगले निर्वाचनसम्बन्धी छरिएर रहेका ९ वटा कानुनलाई एकीकृत गरेर तीनवटा बनाउने तयारी गरेको छ । निर्वाचन आयोग, राजनीतिक दलसम्बन्धी र निर्वाचन सञ्चालन तथा व्यवस्थापनसम्बन्धी एकीकृत कानुन गरी तीनवटा कानुन मात्रै राख्ने आयोगको प्रस्ताव छ । मस्यौदा तयारीका लागि आयोगले सरकारसँग सैद्धान्तिक सहमति मागिसकेको छ । आयोगले एकीकृत विधेयकको मस्यौदा तयार गर्ने गृहकार्य बढाइसकेको छ तर सरकारबाट सैद्धान्तिक सहमति आइनसकेकाले त्यसलाई अन्तिम रूप दिन सकेको छैन । आयोगले तयार पारेको प्रारम्भिक मस्यौदामा निजी पेसाव्यवसायमा संलग्न रहेको व्यक्तिमाथि सरकारी बेरुजु वा बाँकी बक्यौता रहे उम्मेदवारी दिन नपाउने प्रस्ताव गरिएको छ । त्यस्तै, मनोनयनका बेला उम्मेदवारले निर्वाचन प्रयोजनका लागि प्रयोग गरिने बैंक खाताको विवरणसमेत पेस गर्नुपर्ने उल्लेख छ । उम्मेदवारले सोही खातामा भएको रकमबाट चुनावमा खर्च गर्नुपर्नेछ । चन्दा सहयोग गर्नेको नामनामेसी उल्लेख हुनुपर्ने तथा प्राप्त चन्दादाताको वैध आम्दानीबाट हुनुपर्नेलगायतका विषय पनि विधेयकको मस्यौदामा राखिएका छन् । राजनीतिक दलले चन्दादाताबाट लिने सहयोगको सीमितता पनि आयोगले तोक्न खोजेको छ । उम्मेदवार वा राजनीतिक दलले कुनै व्यक्तिबाट ५० हजारभन्दा बढी सहयोग लिँदा त्यसको स्रोतसमेत खुलाएर लिनुपर्ने आयोगको प्रस्ताव छ ।उम्मेदवारले मनोनयनका बेला सम्पत्ति विवरण बुझाउनुपर्ने र जितेका उम्मेदवारको सम्पत्ति विवरण आयोगले सार्वजनिक गर्ने प्रवाधानसमेत कानुनमा गर्न खोजिएको छ । आचारसंहिताको पालनालाई कडाइ गर्न त्यसका कतिपय प्रावधानलाई कानुनमै राख्न खोजिएको छ । आयोगले राजनीतिक दललाई स्टेट फन्डिङ को प्रस्तावसमेत गर्न खोजेको छ । निर्वाचनमा भाग लिने राष्ट्रिय मान्यताप्राप्त राजनीतिक दललाई प्रतिनिधिसभाको अघिल्लो निर्वाचनमा समानुपातिक निर्वाचन प्रणालीतर्फ प्राप्त गरेको मतका आधारमा सरकारले तोकिएबमोजिमको निर्वाचन खर्च उपलब्ध गराउनुपर्ने मस्यौदामा उल्लेख छ । कति रकम उपलब्ध गराउन सकिने भन्ने सरकारको सरोकारको विषय रहेकाले रकमबारे आयोगले बोलेको छैन । राज्यकोषबाट दललाई बजेट दिइनुपर्ने विषय बहसमा आएको धेरै भए पनि कार्यान्वयनमा आउन सकेको छैन । तत्कालीन अर्थमन्त्री प्रकाशचन्द्र लोहनीले १७ वर्षअगाडि ०६०६१ कै बजेटमा दललाई स्टेट फन्डिङ को प्रस्ताव गरेका थिए । आयोगले राज्यकोषबाट सहयोग पाउने दलको आयव्ययको लेखापरीक्षण महालेखापरीक्षकको कार्यालयबाट हुनुपर्ने प्रस्ताव गरेको छ । आयोगले गत वर्ष ल्याएको तेस्रो पञ्चवर्षीय योजनामा राजनीतिक दलको आर्थिक व्यवस्थापनको पक्षलाई प्राथमिकतासाथ समेटेको छ । प्रमुख निर्वाचन आयुक्त दिनेशकुमार थपलियाले निर्वाचन खर्चिलो बन्दै गएको विषयलाई लिएर सबैतिरबाट चिन्ता जाहेर भइरहेकामा निर्वाचनलाई मितव्ययी तथा खर्चलाई पारदर्शी बनाउन कानुनमा सुधारको आवश्यकता महसुस गरिएको बताए । २०७४ को आमनिर्वाचनपछि आयोगले चरणबद्ध रूपमा गरेको समीक्षा, राष्ट्रपति कार्यालयमा गत वर्ष असार ९ गते आयोगले गरेको उच्चस्तरीय राजनीतिक छलफल, प्रतिनिधिसभाको राज्यव्यवस्था तथा सुशासन समितिमा भएका छलफल तथा समितिले दिएका निर्देशनहरूका आधारमा निर्वाचनसम्बन्धी कानुनहरूमा संशोधनको आवश्यकता महसुस गरिएको उनले उल्लेख गरे । सर्वोच्च अदालतका कतिपय निर्देशात्मक आदेशले पनि ऐनमा संशोधन अपरिहार्य रहेको उनले बताए । स्थानीय तह, प्रदेशसभा, प्रतिनिधिसभा, राष्ट्रिय सभा, राष्ट्रपतिउपराष्ट्रपतिसम्बन्धी निर्वाचन कानुनहरू अलगअलग छन् । त्यसबाहेक मतदाता नामावली, निर्वाचन कसुर तथा सजायसम्बन्धी कानुनहरू पनि छन् । तिनका नियमावली र निर्देशिकाहरूको संख्या ठूलो छ । निर्वाचन सञ्चालनसम्बन्धी अलगअलग कानुनका प्रावधानमा एकरूपता छैन । त्यसलाई एकरूपता दिएर एउटै छाता कानुनमा सबै विषय समेट्ने आयोगको तयारी छ । प्रमुख आयुक्त थपलियाले संसद्को आगामी अधिवेशनबाट एकीकृत कानुन पारित गराउने लक्ष्य राखिएको बताए । आगामी अधिवेशनबाट पारित भए आउँदो निर्वाचनमा प्रभावकारी ढंगले कार्यान्वयनमा ल्याउन सकिने उनले उल्लेख गरे । आयोगले निर्वाचनको सम्भावित मिति कानुनले नै निर्दिष्ट गर्नुपर्ने प्रस्ताव गर्न लागेको छ । पदावधि सकिनुभन्दा दुई महिनाअगाडि सम्बन्धित पदको निर्वाचन हुनुपर्ने र त्यसैअनुसार आयोगले निर्वाचन क्यालेन्डर तयार पार्नेछ । राष्ट्रिय सभा सदस्य निर्वाचनमा त्यस्तो अभ्यास भएको छ । स्थानीय तह, प्रदेशसभा र प्रतिनिधिसभाको हकमा पदावधि सकिनुभन्दा दुई महिनाअगाडिको मतदानका लागि उपयुक्त मिति भने आयोगले सरकारको परामर्शमा तोक्नुपर्ने प्रस्तावित निर्वाचन कानुनको मस्यौदामा उल्लेख छ । अहिलेको कानुनमा आयोगको परामर्शमा सरकारले निर्वाचनको मिति तोक्ने व्यवस्था छ । आयोगले लामो समयदेखि निर्वाचनको मिति तोक्न पाउनुपर्ने अधिकारको माग गर्दै आएको छ ।चुनावको अघिल्लो दिन १८ वर्ष उमेर पूरा गरेका व्यक्तिलाई मतदानको अधिकार दिने, विदेशमा रहेका व्यक्तिको मतदाता नामावली तयार गर्न, उनीहरूलाई सम्बन्धित मुलुकबाटै मतदानको व्यवस्था मिलाउने, मतगणनास्थलमै मतगणना गर्न सकिने, मतपत्रमा निर्वाचन चिह्नबाहेक उम्मेदवारको फोटो र नामसमेत राख्न सकिने, मतपत्रमा नो भोट को समेत ठाउँ राख्ने जस्ता नयाँ प्रस्ताव आयोगले मस्यौदामा समेटेको छ ।"
१२ जिल्लामा सक्रिय संक्रमित ५०० भन्दा बढी,"सरकार के गर्दै छ ? सीसीएमसीका सचिव महेन्द्र गुरागाइँले निषेधाज्ञाले संक्रमितको संख्या घटाउनेभन्दा पनि अरूलाई सार्नबाट रोक्न सहयोग गरिरहेको बताए । निषेधाज्ञाको नतिजा तत्कालै पाउन गाह्रो छ । अझै केही समय लाग्छ । संक्रमितको संख्या नघटेसम्म काम देखिँदैन, उनले भने, निषेधाज्ञा नगरेको भए अलि जतिलाई देखिएको छ, उनीहरूले अरूलाई सारिरहेको हुन्थे । अहिले कम्तीमा यो अवस्था छैन । सर्वसाधारणको आवतजातव नभएका बेला संक्रमण थप बढ्न नदिन कन्ट्याक्ट टेसिङ भइरहेको उनले बताए । कन्ट्याक्ट ट्रेसिङ पनि सबै ठाउँमा त हुन सकेको छैन, उनले भने, कतिपयले परिवारका सदस्यमा कोरोना देखिएपछि आफ्नै खर्चमा समेत पीसीआर गराएका छन् । निषेधाज्ञाको अवधिमा तयारी गर्नेभन्दा पनि बढ्न नदिने होसियारीमा जोड दिइएको उनको भनाइ थियो । स्वास्थ्य मन्त्रालयका कोरोना रोकथाम, नियन्त्रण, पहिचान र उपचारका फोकल पर्सन महेन्द्र श्रेष्ठले पनि काठमाडौं उपत्यकाजस्तै संक्रमण बढी भएको क्षेत्रमा केन्द्रीयस्तरबाट समेत निगरानी भइरहेको बताए । भेन्टिलेटर र आईसीयू खरिद गर्न ३८ करोड रुपैयाँ प्रदेशमा पठाइसकेको उनले जानकारी दिए । स्वास्थ्य मन्त्रालयका प्रमुख बिशेषज्ञ डा रोशन पोखरेलले समुदायमा कोरोनाको अवस्था पत्ता लगाउन हटस्पटमा एन्टिबडी परीक्षणको तयारीका लागि अध्ययन भइरहेको बताए ।"
थप ११ को मृत्यु,"काठमाडौं (कास) कोरोना संक्रमणबाट मंगलबार थप ११ जनाको मृत्यु पुष्टि भएको छ । जसमध्ये चितवनमा उपचाररत चार जना छन् । चितवन मेडिकल कलेज (सीएमसी) को शिक्षण अस्पतालमा मकवानपुरको हेटौंडा उपमहानगरपालिका१५ का ५८ वर्षीय पुरुषको मंगलबार बिहान मृत्यु भएको हो । कडा निमोनियाबाट ग्रसित उनी आइतबार अस्पताल आएका थिए । सोमबार संक्रमण पुष्टि भएका उनको बिहान ३ बजेतिर मृत्यु भएको अस्पतालका निर्देशक डादयाराम लम्सालले बताए ।सोमबार दिउँसो अन्य निजी अस्पतालबाट भरतपुरको सरकारी अस्पताल आएका तीन जना बिरामीको दुई घण्टाको बीचमा ज्यान गएको छ । आकस्मिक कक्षमै मृत्यु भएकी चितवनको भरतपुर महानगरपालिका११ की १८ वर्षीया युवती, भरतपुर११ कै ६५ वर्षीय पुरुष र खैरहनी नगरपालिका१३ की ५५ वर्षीया महिलाको मृत्यु भएको हो । वीरगन्जस्थित नारायणी अस्थायी गण्डक कोरोना अस्पतालमा ६ दिनदेखि उपचाररत बाराको कोल्भीका ६० वर्षीय कोरोना संक्रमितको पनि मंगलबार बिहान मृत्यु भएको छ । मधुमेहका रोगी ती पुरुषमा पछिल्लो समय श्वासप्रश्वासको समेत समस्या देखिएको अस्पतालका प्रवक्ता डाअतुलेश चौरसियाले बताए । यसैगरी, नारायणी अस्पतालमा सोमबार राति पहिचान नखुलेका एक ६० वर्षीय पुरुषको पनि मृत्यु भएको छ । मृृत्युपछि गरिएको जिन एक्सपर्ट टेस्टमा उनमा कोरोना पोजिटिभ देखिएको थियो । बेवारिस अवस्थामा सडकमा रहेका ती व्यक्तिलाई स्थानीय युवाले गत शनिबार अस्पतालको आकस्मिक कक्षमा भर्ना गरेका थिए । हालसम्म मृतकको पहिचान खुलेको छैन्, डाचौरसियाले भने ।कोरोना अस्पतालमा १७ दिनदेखि उपचाररत पर्साको वीरगन्ज महानगरपालिका२० हरपतगन्जका ५३ वर्षीय पुरुषको सोमबार राति मृत्यु भएको छ । मधुमेह र मिर्गौलाका बिरामी उनमा पछिल्लो समय श्वासप्रश्वासको समेत समस्या देखिएको थियो ।सिरहाको मिर्चैया नगरपालिका६ का ६५ वर्षीय पुरुषको धरानस्थित बीपी कोइराला स्वास्थ्य विज्ञान प्रतिष्ठानमा सोमबार राति मृत्यु भएको छ । मधुमेह र उच्च रक्तचापका बिरामी उनी ज्वरो, खोकी, श्वास फेर्न कठिन र अत्यधिक टाउको दुख्नुका साथै शरीरका महत्त्वपूर्ण अंगहरू निष्क्रिय भएको अवस्थामा प्रतिष्ठानमा आएको प्रवक्ता प्राडा निदेश सापकोटाले बताए । सोमबार साँझ मृत्यु भएका सुनसरीको धरान उपमहानगरपालिका११ मंगलबारेका ६५ वर्षीय पुरुषमा पनि कोरोना पुष्टि भएको छ । एक सातादेखि ज्वरो, खोकी र श्वासप्रश्वासमा समस्या देखिए पनि सामान्य उपचार गरेर उनी घरमै बसेका थिए ।यस्तै, काठमाडौंमा ३५ र ७० वर्षका पुरुषको पनि कोरोना संक्रमणबाट ज्यान गएको स्वास्थ्य मन्त्रालयले जनाएको छ । मंगलबार १ हजार ६९ संक्रमित थपिएसँगै कुल संक्रमितको संख्या ४० हजार ५ सय २९ पुगेको छ ।"
वीरको ओपीडी बन्द,"(काठमाडौं)  उपत्यकाका ठूला सरकारी अस्पतालहरूमा स्वास्थ्यकर्मी संक्रमित हुन थालेपछि सेवा प्रभावित भएका छन् । संक्रमण फैलिएपछि वीर अस्पतालले मंगलबार सूचना जारी गर्दै ओपीडी सेवा दुई दिनका लागि बन्द गर्ने जानकारी दिएको छ । वीरका ११ चिकित्सकसहित ३९ जना स्वास्थ्यकर्मी संक्रमित छन् भने ७५ जना क्वारेन्टाइनमा छन् । जसले गर्दा बिरामीको उपचारमा खटिने जनशक्ति अभाव भएको छ । संक्रमित स्वास्थ्यकर्मी सबैको वीरमै उपचार भइरहेको अस्पतालका निर्देशक डा केदारप्रसाद सेञ्चुरीले बताए । लक्षण नभएकालाई पनि अस्पतालमै राख्नुपर्ने अवस्था छ, उनले भने, कोही भाडामा छन्, कोहीको घरमा आइसोलेट भएर बस्ने वातावरण छैन । संक्रमितको उपचारका लागि अहिले सरकारले ५२ अस्पताललाई कोभिड अस्पताल तोकेको छ । तर, सबै अस्पतालले कोरोनाका बिरामी हेर्नैपर्छ । यद्यपि सुरक्षा सामग्री पर्याप्त नहुँदा स्वास्थ्यकर्मी नै संक्रमित हुँदै गइरहेको उनले बताए ।कोरोना संक्रमणकै कारण जनशक्ति अभाव हुँदा वीरमा अहिले चारवटा वार्ड सञ्चालनमा छैनन् । ल्याबका ६ कर्मचारीमा कोरोना पोजिटिभ देखिएपछि ल्याब सेवा बन्द छ । कार्डियोलोजी (मुटुरोग विभाग) खुला छैन । सोमबार न्युरो र क्यान्सर वार्डका बिरामीमा पनि कोरोना पुष्टि भएपछि ती वार्ड पनि बन्द भएका छन् । फार्मेसीका कर्मचारीलाई पनि संक्रमण देखिएपछि त्योसमेत बन्द छ । अस्पताल भर्ना भएका बिरामीलाई औषधि किन्न बाहिरै जानुपर्ने अवस्था छ । कोभिड र ननकोभिडका बिरामी एकै ठाउँमा उपचार गर्नुपर्छ, डा सेन्चुरीले भने, एउटै पञ्जाको भरमा दिनैभर सबै वार्डमा बिरामी हेर्नुपर्छ । यसरी स्वास्थ्यकर्मी र बिरामी दुवै जोखिममा परिरहेका छन् । उनका अनुसार लेखाका कर्मचारी संक्रमित भएपछि त्यो पनि बन्द छ । आकस्मिक कक्षकै तीन जना चिकित्सक पनि संक्रमित भएपछि आकस्मिक सेवा प्रभावित भएको छ । बिरामीसँग संगत नै नगरेका लेखा कर्मचारी पनि कसरी संक्रमित भए ? अस्पतालबाट भन्दा पनि समुदायबाट अस्पतालमा संक्रमण छिरेको जस्तो देखियो, उनले भने, लकडाउन खुलेपछि कति कर्मचारी सार्वजनिक सवारीमा आएका थिए । रेस्टुरेन्ट घुमेका थिए होलान् । त्यहाँबाट संक्रमण बढी भित्रियो कि जस्तो लाग्छ । भदौ ३ गते मध्यरातदेखि निषेधाज्ञा जारी भएपछि भने अधिकांश कर्मचारी अस्पतालकै गाडी चढ्छन् । सबै स्वास्थ्यकर्मी एकैचोटि खटिँदा एकै पटक धेरैलाई संक्रमण सर्ने जोखिम भएपछि हाल आलोपालो ड्युटी राखिएको छ । एक साता काम गर्ने, अर्को साता घरमा बस्ने । यस्तो प्रणालीले पनि जनशक्ति घटेको छ । दैनिक दुई हजार बिरामीको लाइन लाग्ने यो अस्पतालमा अहिले मुस्किलले दुई सय जना मात्रै पुग्छन् । दैनिक ५० वटासम्म शल्यक्रिया हुने गरेकोमा हाल १० वटा पनि शल्यक्रिया हुन पाएका छैनन् ।स्वास्थ्यकर्मी संक्रमित हुन थालेपछि उपत्यकामा रहेको अर्को ठूलो पाटन अस्पतालको सेवामा पनि उत्तिकै प्रभाव परेको छ । यो अस्पतालमा अहिले १७ जना स्वास्थ्यकर्मी आइसोलेसनमा छन् भने उनीहरूको कन्ट्याक ट्रेसिङमा परेका २५ जना क्वारेन्टाइनमा छन् । सहकर्मीहरू संक्रमित हुने, क्वारेन्टाइन बस्नुपर्ने भएपछि अन्य स्वास्थ्यकर्मी पनि मानसिक तनावमा परेको अस्पतालका निर्देशक डा रवि शाक्यले बताए । कति जनाले त यस्तो अवस्थामा काम गर्दिन भनेर राजीनामा नै दिन आइसक्नुभएको छ, उनले भने, यस्तो अवस्थामा अस्पतालको सेवा प्रभावित हुने नै भयो । एउटै चिकित्सक र स्वास्थ्यकर्मी लगातार दुईतीन सिफ्टको काम गर्नुपर्ने अवस्था छ । वीर अस्पताल छेउकै राष्ट्रिय ट्रमा सेन्टरको अवस्था पनि अन्य सरकारी अस्पतालभन्दा फरक छैन । लकडाउन खुलेपछि यहाँका चिकित्सक र स्वास्थ्यकर्मी संक्रमित हुन थालेका छन् । उनीहरूको कन्ट्याक्टमा आएकाहरू क्वारेन्टाइनमा छन् । हालसम्म ट्रमाका १२ जना स्वास्थ्यकर्मी संक्रमित भइसके भने २३ जना क्वारेन्टाइनमा छन् । शल्यक्रिया कक्षमा कार्यरत स्वास्थ्यकर्मीलाई पनि संक्रमण देखिएपछि तीन दिन शल्यक्रिया रोकिएको अस्पतालका निर्देशक डा सन्तोष पौडेलले बताए । ननकोभिड अस्पताल भनिएको छ, तर यहाँ भर्ना भएका बिरामीमै संक्रमण छ, उनले भने, उनीहरूको उपचारमा खटिने स्वास्थ्यकर्मी संक्रमित भए । सुरक्षा बलियो छैन । सामग्री पाउन पनि छाडिसक्यो ।"
उपत्यकाका ९० प्रतिशत संक्रमित स्थानीय,"(काठमाडौं) उपत्यकामा मंगलबार साँझसम्म कोरोना भाइरसका ५ सय ६० नयाँ संक्रमित फेला परेका छन् । स्वास्थ्य मन्त्रालयले अपराह्न ४ बजे भने उपत्यकामा ४ सय ८१ संक्रमित थपिएको जनाएको थियो । मंगलबार अबेर साँझसम्म उपत्यकामा ५ सय ६० जना संक्रमित फेला परेका छन् । नयाँ संक्रमितमा ९० प्रतिशतभन्दा बढी स्थानीय छन्, इपिडिमियोलोजी तथा रोग नियन्त्रण महाशाखा (ईडीसीडी) का वरिष्ठ जनस्वास्थ्य अधिकृत उत्तमकुमार कोइरालाले भने । उपत्यकामा निषेधाज्ञा जारी भएको दुई साता भए पनि यसको प्रभाव केही समयपछि मात्रै देखिने विज्ञहरूले बताएका छन् । उपत्यकामा अझै केही दिन देखिने संक्रमितको संख्याको विश्लेषणपछि मात्र जनस्वास्थ्यको दृष्टिले जनजीवन खुकुलो बनाउने विकल्पबारे सोच्न सकिने उनीहरूको भनाइ छ । स्वास्थ्य मन्त्रालयका अनुसार काठमाडौंमा ४ हजार ९ सय १७, भक्तपुरमा ५ सय ४८ र ललितपुरमा ७ सय ४२ जना गरी उपत्यकामा ६ हजार २ सय ७ जनामा कोरोना संक्रमण भइसकेको छ । काठमाडौंमा २३, भक्तपुरमा ८ र ललितपुरमा ६ गरी उपत्यकामा ३७ जनाको संक्रमणले मृत्यु भइसकेको छ । केही दिनयता मुलुकमा दिनहुँ देखिने संक्रमितमा आधा जति काठमाडौं उपत्यकाकै हुने गरेका छन् । मंगलबार देशभरिमा ३ सय ४४ महिला र ७ सय २५ पुरुष गरेर १ हजार ६९ जनामा संक्रमण देखिएको स्वास्थ्य मन्त्रालयको तथ्यांक छ । उपत्यकामा निषेधाज्ञा जारी भएको २ साता भए पनि संक्रमित देखिने क्रम बढी नै रहेको छ, ईडीसीडीका निर्देशक एवं भाइरोलजिस्ट डा वासुदेव पाण्डेले भने, निषेधाज्ञा नगरेको भए संक्रमण देखिने दर अझ धेरै हुन्थ्यो । डा पाण्डेले साउन ६ गते लकडाउन खुलेसँगै मानिसको गतिविधि बढेकाले अहिले असर देखिएको बताए । उनका अनुसार साउन ६ गतेपछि उपत्यकामा भित्रभित्रै संक्रमण व्यापक विस्तार भइरहेको थियो । जनस्वास्थ्यको न्यूनतम मापदण्ड पूरा नगरी बाहिर निस्किने जमातले संक्रमण चारैतिर तीव्र गतिले फैलिएको हो । नेपाल स्वास्थ्य अनुसन्धान परिषद्ले हालै गरेको अवलोकन अध्ययनले काठमाडौंमा करिब ७० प्रतिशतले मास्क प्रयोग गरेको पाइएको थियो । त्यसमध्ये ७० प्रतिशतले मात्र राम्ररी मास्क लगाएका थिए । उपत्यकाका अस्पतालमा प्रसूति, शल्यक्रियालगायतका स्वास्थ्य समस्या भएर उपचारका लागि जानेहरूमा संक्रमण देखिएको डा पाण्डेले बताए । उपत्यकामा सरदर करिब एक तिहाइ महिलामा संक्रमण देखिनुले संक्रमण समुदायतिर फैलिन लागेको संकेत गर्ने उनको भनाइ छ । हाल मुलुकभरका संक्रमितमध्ये ८० प्रतिशत पुरुष र २० प्रतिशत महिला छन् । निषेधाज्ञामा कोभिड संक्रमण सार्ने १४ दिनको एउटा चक्र लगभग पूरा भयो । केही दिनपछि संक्रमण कम हुँदै गए लकडाउन अर्को मोडालिटीमा गर्न सकिन्छ, ईडीसीडीका निर्देशक डा पाण्डेले भने । उनले संक्रमण रोक्न जनस्वास्थ्यको अधिकतम मापदण्ड उपत्यकावासीले कडाइका साथ पालना गर्नुपर्नेमा जोड दिए । हाल उपत्यकालगायत देशभरमा सबै व्यक्तिका लागि मास्कको अधिकतम र सही उपयोग संक्रमणको विस्तार रोक्ने पहिलो सर्त हो, उनले भने, सही रूपमा मास्कको उपयोग, दुई मिटरको भौतिक दूरी, नियमित हातको सफाइ साबुनपानीले गरे मात्र हाल संक्रमणको सम्भावनालाई रोक्न सकिन्छ । निषेधाज्ञा खुलिहाले पनि अनावश्यक रूपमा जनस्वास्थ्यको मापदण्ड नअपनाई घरबाहिर नहिँड्न उनले सुझाव दिए । हाल काठमाडौंमा ४ हजार ४ सय ८५, भक्तपुरमा ४ सय १० र ललितपुरमा ६ सय ६३ गरी उपत्यकामा ५ हजार ५ सय ५८ संक्रमित उपचाररत छन् । यस्तै उपत्यकाका अस्पतालहरूका आइसोलेसनमा १ हजार ३ सय ७५ जना, आईसीयूमा ६४ जना र भेन्टिलेटरमा १४ जना छन् ।"
निषेधाज्ञाको निर्णय गृहसँग छलफल गरेर मात्रै,"काठमाडौं, भक्तपुर र ललितपुरका प्रमुख जिल्ला अधिकारी निषेधाज्ञाका केही प्रावधान खुकुलो बनाउन सहमत देखिएका छन् । अन्तर्राष्ट्रिय उडान सुरु भएकाले आउजाउ गर्ने यात्रुका लागि कस्तो नीति अपनाउने भन्नेमा प्रशासनले पर्यटन मन्त्रालयबाट आएको राय गृहमा जानकारी गराइसकेको छ । पर्यटनले अन्तर्राष्ट्रिय उडानका बेला विमानस्थल आउजाउ गर्न सीमित सवारीसाधनलाई अनुमति दिइनुपर्ने माग अघि सारेको छ । उद्योग वाणिज्य तथा आपूर्ति मन्त्रालयले दैनिक उपभोग्य वस्तुको किनमेल अवधि विहान ९ः१५ बाट बढाउन माग गरेको छ । भौतिक पूर्वाधार तथा यातायात मन्त्रालयले स्वास्थ्य मापदण्ड अपनाएर विकास निर्माणका काम गर्न पाउनुपर्ने माग राखेको छ । स्वास्थ्य मन्त्रालय र उपत्यकाका स्थानीय तहहरूले भने निषेधाज्ञा थप कडा बनाउन प्रस्ताव गरेका छन् ।"
"संक्रमण बढ्यो, कैदीबन्दी घटेनन्","(काठमाडौं)  प्रतिनिधिसभाको राज्यव्यवस्था समितिले आइतबार कारागारमा कैदीबन्दी व्यवस्थापनसम्बन्धी चार महत्त्वपूर्ण निर्णय गर्यो । देशभरका कारागारमा संक्रमितको संख्या बढ्दै गएको र त्यसले भयावह रूपमा जोखिम निम्त्याउने आकलनपछि समितिले खुला कारागारको अवधारणा अधिकतम रूपमा कार्यान्वयन गर्न निर्देशन दियो । केही सांसदले त बैठकमा पछि फर्किने सम्झौता गरेर कैदीबन्दीलाई घर पठाउन प्रस्तावसमेत गरेका थिए ।सीमित भौतिक पूर्वाधार अनि कैदीबन्दीलाई सामाजिक पुनःस्थापनाको कानुनी पूर्वाधार नबन्दा पाँच महिनादेखिका ती प्रयासहरू असफल बनेको देखिन्छ । छोटो अवधिमा कैदीबन्दीलाई भवन बनाएर आधारभूत भौतिक सुविधा दिन र मापदण्डअनुसार राख्न सम्भव छैन । अहिलेको कानुनी व्यवस्था संशोधन नभई उनीहरूलाई घर पठाएर कारागारको जोखिम घटाउन पनि सम्भव छैन । महान्यायाधिवक्ता अग्नि खरेलले संक्रमणको जोखिम बढेको यथार्थ भए पनि कानुनी व्यवस्थाको अभावमा कैदीबन्दी छाड्न नसकिने बताए । अहिले जति छुटेका छन्, कानुनी आधारमा सहुलित पाएका हुन्, कानुनमै व्यवस्था नभएको अवस्थामा त्यसै छाड्न त मिल्दैन, उनले भने, कारागारहरूमा चाप घटाउन कानुनी व्यवस्था संशोधन गर्न आवश्यक छ । अन्यथा सम्भव देखिँदैन । तर कानुन संशोधन प्रक्रिया गृह मन्त्रालयले अघि बढाउन सकेको छैन । फैलँदै छ संक्रमणसामान्य अवस्थामा समेत कारागारमा आफन्त र भेट्न चाहनेका लागि प्रशासनको अनुमति चाहिन्छ । कोरोना संक्रमणको जोखिम बढेपछि कारागार प्रशासनले गत चैतदेखि नै कैदीलाई बाहिरी भेटघाट बन्द गरेको थियो । तर मुद्दा परेपछि पुर्पक्ष थुनामा आउने, एउटा जेलबाट अर्कोमा सर्ने, बाहिर घुलमिल गरिरहने सुरक्षाकर्मीहरूका कारण जोखिम बढेको छ । अनि कारागारमा नियमित खाद्यान्न, तरकारीलगायतका सामान आपूर्ति गर्दा हुने आउजाउले पनि जोखिम बढाएको छ । केही दिनअघि जनकपुरबाट सुनसरीको झुम्का पठाइएका कैदीमा संक्रमण देखियो । पक्राउ परेका, अदालतको आदेशमा पुर्पक्षमा पठाइएका र स्थानान्तरण गरिएकामा संक्रमण देखिएको छ ।कारागार व्यवस्थापन विभागका अनुसार हालसम्म केन्द्रीय कारागारसहित पर्सा, बाँके (नेपालगन्ज), सिरहा, सुनसरीको झुम्का, स्याङ्जा र सिन्धुपाल्चोक गरी ७ वटा कारागारमा रहेका १ सय ११ जना कैदीबन्दीमा कोरोना संक्रमण देखिएको छ । पछिल्लो पाँच दिनमा कारागारमा खटिएका कर्मचारी र सुरक्षाकर्मी तथा कैदीबन्दी गरी थप ८३ जनामा संक्रमण देखिएको छ । संक्रमणको फैलावट बढ्दो छ । कुल संक्रमित कैदीबन्दीमध्ये ४९ जना संक्रमणमुक्त भइसकेका छन् भने ६२ जना कारागारकै आइसोलेसन र विभिन्न अस्पतालमा उपचाररत छन् । कारागारमा खटिएका ८५ जना सुरक्षाकर्मी र कर्मचारीमा संक्रमण देखिएकामा २४ जना मात्रै निको भएका छन् । बाँकी ६१ सुरक्षाकर्मी र कर्मचारी विभिन्न आइसोलेसन केन्द्रमा उपचार क्रममा छन् । समितिले अघिल्लो आइतबार समेत संक्रमणको जोखिम भएका र नभएका कैदीबन्दीलाई निर्धारित भौतिक दूरीसहित अलगअलग स्थानमा राख्ने व्यवस्था गर्न निर्देशन दिएको थियो । तर कोचाकोच अवस्थामा कैदीबन्दी रहने कागागारमा यस्तो प्रयास असम्भवजस्तै छ । संक्रमणबाट जोगिन सामाजिक दूरी कायम गर्नुपर्ने बाध्यता लागू गरिए पनि कारागारभित्रको पूर्वाधार जीर्ण र अपर्याप्त हुँदा त्यो सम्भव नभएको जेलरहरू स्विकार्छन् ।गत असार मसान्तमै राज्य व्यवस्था समितिले कारागारहरूको विकास र विस्तार गरी स्रोतसम्पन्न बनाउन निर्देशन दिएको थियो । भौतिक पूर्वाधार तयार गर्ने यस्ता विषय सामान्य अवस्थामा समेत कार्यान्वयन हुन समय लाग्छ भने कोरोना संक्रमणको यो परिस्थितिमा झनै प्रतिकूल हो । भवन तथा संरचनाहरू पर्याप्त छैनन्, क्षमताभन्दा बढी कैदीबन्दीहरू राख्नुपरेको छ, केन्द्रीय कारागारका जेलर लक्ष्मीप्रसाद बाँस्कोटाले भने, जोखिम न्यूनीकरण तथा सावधानीलाई भने ख्याल गरिएको छ । कानुन संशोधन विकल्प महान्यायाधिवक्ता कार्यालयले कैद कट्टाको व्यवस्था गर्न गृह मन्त्रालयलाई निर्देशन दिएको थियो । फौजदारी सजाय निर्धारण तथा कार्यान्वयन ऐनको दफा ३७ मा कैद कट्टाको व्यवस्था छ । सोही व्यवस्थाअनुसार चालचलनमा सुधार गरेका अनि ५० प्रतिशत कैद सजाय भुक्तान गरेका कैदीहरूको कैद कट्टा गरी मिनाहा हुन सक्छ । तर जन्मकैद भएकाको हकमा यो व्यवस्था लागू हुँदैन । अनि बलात्कार, भ्रष्टाचार, मानव बेचविखन, अपहरण, शरीर बन्धक, लागूऔषध, संगठित अपराध, सम्पत्ति शुद्धीकरण अनि यातना, क्रूर अपराध अनि मानवताविरुद्धको अपराधमा सजाय भोगिरहेकाले यो छुट पाउने छैनन् । ज्यान मुद्दामा कैद बिताइरहेका कैदीबारे निर्णय गर्न अहिलेकै अवस्थामा कि त ऐन संशोधन हुनुपर्छ कि सरकारले अध्यादेश जारी गर्नुपर्छ । कारागारको सीमित क्षमताका कारण बढ्दो कैदीबन्दीका कारण यसै पनि कारागार प्रशासन देशभरबाट कैदीबन्दीको संख्या कटौतीको राणनीतिमा थियो । कोरोना संक्रमणको जोखिमपछि महान्यायाधिवक्ता कार्यालयले यसमा अग्रसरता पनि लियो । महान्यायाधिवक्ता अग्नि खरेलको भनाइमा संविधान जारी हुनुअघि ४० प्रतिशत अवधि भुक्तान गरेका ज्यान मुद्दाका कैदी रिहा हुन पाउँथे । जन्मकैदको फैसला भएकाहरूलाई अहिले त्यो सीमा ७५ प्रतिशतमा पुर्याइएको छ । कैद छुट दिन नमिल्ने नकारात्मक मुद्दाको सूची लामो छ । अहिलेको प्रयासले मात्रै दीर्घकालीन समाधान नदिने भन्दै महान्यायाधिवक्ता कार्यालयले केहीको हकमा कानुन संशोधनका लागि कानुन मन्त्रालयमा राय पठाएको थियो, त्योसमेत हाल अलपत्र छ । गत असार मसान्तमै पनि प्रतिनिधिसभाको राज्यव्यवस्था समितिले देशभरका कारागारमा कैदीबन्दीको संख्या घटाउन ताकेता गरेको थियो । समितिले कैदीहरूलाई सामाजिक पुनःस्थापना गर्न, कसुरको मात्राअनुसार कैदीबन्दीको वर्गीकरण गर्न अनि जोखिममा रहेका कैदीबन्दीको मुद्दा सुनुवाइको व्यवस्था गर्न आदेश दिएको थियो । ती सबै निर्देशन कार्यान्वयन गर्न कठिनाइ भएको छ । निर्णय भयो, काम भएनकोरोना संक्रमण फैलिने क्रममा रहेका बेला महान्यायाधिवक्ता कार्यालयले गत चैत ७ गते देशभर कैदीबन्दीको संख्या कटौती गर्ने रणनीति लियो । मुद्दाको अनुसन्धानदेखि सजाय सकाउन लागेका कैदीहरूले यो सुविधा पाउने भनियो । गम्भीरबाहेकका अनुसन्धानक्रममा आरोपित नथुन्ने, थुनामा रहेकालाई धरौटी वा हाजिरी जमानी छाड्ने, एक वर्षभन्दा कम सजाय पाएकालाई नगद बुझाउन छुट दिने योजना बने पनि करिब पाँच महिनाको अवधिमा कैदीबन्दीको संख्या घटेको देखिन्न । महालेखा परीक्षकको पछिल्लो प्रतिवेदनअनुसार ११ हजार ७ सय जनाको क्षमता भएका ७४ वटा कारागारमा १९ हजारभन्दा बढी कैदी छन् । कैलाली र बाँकेको कारागारमा क्षमताभन्दा ३ गुणा बढी कैदी राखिएको छ । खासगरी केन्द्रीय, डिल्लीबजार, पर्सा, महोत्तरी, झापा, मकवानपुर (भीमफेदी) लगायत ठूला र मझौला कारागारमा कैदीको बढी चाप छ । नुवाकोट, बाँके र धनकुटामा व्यवस्थित र ठूला कारागार निर्माणको क्रममा भए पनि कहिले बनिसक्ने भन्ने यकिन छैन ।महान्यायाधिवक्ताको कार्यालयले कैदबापत रकम लिई कैद छाडिदिनसक्ने व्यवस्था कार्यान्वयन गर्न सर्वोच्च अदालतलाई अनुरोध गरेको थियो । मुलुकी फौजदारी कार्यविधि ऐनको दफा १५५ अनुसार पहिलोपटक कसुरदार ठहर गरी एक वर्ष वा त्योभन्दा कम कैद सजाय पाएका व्यक्तिले नगद बुझाएर कैदमुक्त हुन पाउँछन् । कसुरदारको उमेर, कसुरको गम्भीरता, कसुर गरेको तरिकालगायत आधारमा कारागारमा राख्नु उपयुक्त नदेखिएमा कैदबापतको रकम तिरी कैद बस्नुनपर्ने गरी आदेश हुन सक्छ । सर्वोच्च अदालतले पनि चैतमै रकम बुझाएर कैदबाट छुटकारा पाउन दिइने निवेदनमाथिको सुनुवाइ चालु रहने निर्णय गरेको हो । महान्यायाधिवक्ता कार्यालयले कैद भुक्तान गरिरहेका व्यक्तिहरूलाई पनि मापदण्ड पुगेमा माफी मिनाहा दिन गृह मन्त्रालयलाई निर्देशन दिने निर्णय गरेको छ । कैदीले निवेदन दिएमा गृहले कैद माफी गर्ने, मुल्तवी राख्ने, परिवर्तन गर्ने वा कम गर्नेबारे निर्णयको प्रस्ताव सरकारलाई पेस गर्न सक्नेछ । गृह मन्त्रालयका प्रवक्ता चक्रबहादुर बूढाले कारागार नियमावली र कैद कट्टासम्बन्धी नियमावली संशोधनका क्रममा रहेको बताए । मुलुकी फौजदारी सजाय निर्धारण तथा कार्यान्वयन ऐन र अन्य कानुनी व्यवस्थासँग मिलाउन दुवै नियमावली संशोधनका क्रममा छौं, प्रवक्ता बूढाले भने, कोरोना संक्रमणका कारण संशोधनको मस्यौदालाई अन्तिम रूप दिन सकिएको छैन ।बाहिरिनेभन्दा भित्रिने बढीकैदीबन्दीलाई थुनेरै तह लगाउने कि सुधार्ने भन्ने बहसमा पछिल्ला वर्षहरूमा उनीहरूलाई सुधार्ने र समाजमा पुनर्स्थापित गर्ने मान्यतालाई बढी महत्त्व दिएको देखिन्छ । कारागार र कन्दीबन्दीसम्बन्धी नीति तथा कानुनले पनि केही गम्भीर अपराधबाहेकका कैदीबन्दीलाई केही समय कारागारमा राखेर उनीहरूलाई समाजमा पुनर्स्थापित गर्ने नीति लिएका छन् । तीन वर्षभन्दा बढी कैद सजाय ठहर भई कम्तीमा एक तिहाइ कैदको अवधि भुक्तान गरिसकेका कैदीले खुला कारागारमा बस्न चाहेमा सहुलियत दिने व्यवस्था छ । चालचलन सुधार गरेका कैदीहरूलाई सजाय छुट दिँदा उनीहरू समाजमा पुनर्स्थापित हुने अवसर हुन्छ भने उनीहरूमाथि अनावश्यक लगानी गर्नुपर्ने राज्यको बाध्यता हट्छ । यी कानुनी व्यवस्था कार्यान्वयन भएनन् र कारागारमा कैदीबन्दीको भीड बढ्दो छ । यसैलाई दृष्टिगत गरी कैद छुटको सुविधा दिने सम्बन्धमा एकरूपता कायम गर्ने र त्यसबारेमा समयमै निर्णय हुनुपर्ने भनी कारागार सुधारसम्बन्धी पछिल्लो प्रतिवेदनमा सुझाव छ । त्यसमा भनिएको छ, कैद छुट हुने मुद्दाको प्रकृति र सीमाका बारेमा स्पष्ट आधारसहित कानुनी व्यवस्थाको पुनरावलोकन हुनुपर्ने देखिन्छ ।२०७५ भदौ १ देखि फौजदारी कसुर (सजाय निर्धारण तथा कार्यान्वयन) ऐन लागू भयो । उक्त ऐनले कसुर, उमेर, आचरण, कसुर गर्दाको परिस्थिति, कसुर गर्दा अपनाएको तरिका समेतलाई विचार गरी ६ महिनासम्म कैद सजाय भएकालाई सामुदायिक सेवा गर्न आदेश दिनसक्ने व्यवस्था गर्यो । दुई वर्ष वा कम कैदको सजाय भएकालाई सुधार गृहमा पठाउन सकिने व्यवस्था भयो । कैद सजाय निलम्बन गर्न सकिने, सुधारगृहमा पठाउन सकिने, सप्ताहको अन्तिम दिन वा रात्रिकालीन समयमा मात्र कारागारमा बसी कैद भुक्तान गर्न सकिने, खुला कारागारमा राख्न सकिनेजस्ता व्यवस्था ऐनमा राखिए पनि कारागार प्रशासनले त्यसको कार्यान्वयनमा रुचि देखाएन । फलस्वरूप कारागारमा कैदीबन्दीको भीड बढ्दो छ । कोरोना संक्रमणको त्रासपछि, सरकारी वकिल र अदालतले समेत गम्भीर प्रकृतिका कसुरमा बाहेक आरोपितहरूलाई धरौटीमा छाड्ने कानुनी व्यवस्थाको अधिकतम प्रयोग गरे । सर्वोच्च अदालतले गत चैत ७ गते पूर्ण इजलासबाट गरेको आदेशपछि एक वर्षभन्दा कम कैद ठहर भएका २ सय ९ जना धरौटीमा रिहा भएको कारागार व्यवस्था विभागको तथ्यांक छ । बालसुधार गृहबाट २ सय १९ जनालाई अभिभावकको जिम्मा लगाइएको छ । लकडाउनका कारण न्यायिक प्रक्रियाबाट सहुलियत पाएर ४ सय २८ जनाले कारागारबाट घर फर्केका छन् । कोरोना संक्रमणको त्रासका कारण देशभर सामान्य अवस्थामा भन्दा अपराधको प्रवृतिमा निकै कमी आउँदा पनि कारागारमा कैदीबन्दीको संख्या घटेको छैन । तर पछिल्लो पाँच महिनाको तथ्यांक हेर्ने हो भने देशभरका कारागारमा कैदीबन्दीहरूको संख्या ज्युँकात्युँ देखिन्छ । यसले कारागारहरूमा भय अझै बढाएको छ । कारागार व्यवस्था विभागका महानिर्देशक द्रोण पोखरेलका अनुसार, साउनको पछिल्लो अद्यावधिक विवरण अनुसार, देशभरका कारागारमा २४ हजार १ सय ६३ कैदीबन्दी छन् । यो गत फागुनको भन्दा करिब ४ सयले कमी हो । देशभरका कारागारमा कैदीबन्दीको क्षमता करिब १६ हजार छ ।कैदीबन्दीहरूले कैद मिनाहा र सामाजिक पुनर्स्थापनाको सुविधा छिटो दिलाउन माग गर्दै विभिन्न निकायमा माग राखेका छन् । कारागार व्यवस्थापन विभाग, राष्ट्रिय मानवअधिकार आयोग, संसद्को राज्य व्यवस्था तथा सुशासन समितिमा उनीहरूले निवेदन दिएका छन् । सरोकारवालाहरूमध्ये मानवअधिकार आयोग, महान्यायाधिवक्ता कार्यालय, राज्य व्यवस्था समितिलगायतले कैदीसम्बन्धी कानुनी व्यवस्था कार्यान्वयन गर्न र आवश्यक निर्णय लिन सरकारको ध्यानाकर्षण गराइसकेका छन् । तर पनि सरकारले कानुन संशोधनमा सक्रियता देखाएको छैन ।"
संक्रमित एकसहित ४ कैदीको मृत्यु,"काठमाडौं (कास) केन्द्रीय कारागारमा सजाय भुक्तान गरिरहेका ४ जना कैदीको मृत्यु भएको छ । तीमध्ये एक जना कोरोना संक्रमित हुन् । कञ्चनपुर घर भएका उनको मेगा अस्पतालमा उपचारका क्रममा मृत्यु भएको केन्द्रीय कारागारका जेलर लक्ष्मीप्रसाद बाँस्कोटाले जानकारी दिए । कोरोना संक्रमणबाट ज्यान गुमाउने उनी पहिलो कैदी पनि हुन् । सोमबार रातिबाट मंगलबार बिहानसम्म अन्य तीन कैदीको वीर अस्पतालमा उपचारका क्रममा निधन भएको हो । मृतक तीनै जनामा कोरोना संक्रमण भएनभएको जाँच गर्न स्वाब संकलन गरी प्रयोगशालामा पठाइएको छ । मृतक चारै जना कैदी दीर्घरोगी हुन् । उनीहरूले नियमित औषधि सेवन गर्दै आएका थिए । गृह मन्त्रालयका एक उच्च अधिकारीले १२ घण्टामा एउटै कारागारमा ४ कैदीको मृत्यु भएको विषयलाई गम्भीर रूपमा लिइएको बताए । जुनसुकै कारण कैदीको मृत्यु भए पनि यो निकै गम्भीर र संवेदनशील विषय हो, ती अधिकारीले कान्तिपुरसँग भने, कोरोना संक्रमणको उच्च जोखिममा कारागार छ भन्ने कुरा यसबाट पनि पुष्टि हुन्छ । कर्तव्य ज्यान मुद्दामा २०६८ साउन ३१ गते पक्राउ परेका कैदीको संक्रमणले मृत्यु भएको हो । उनी आमा, श्रीमती र छोराको हत्या गरेको कसुरमा सर्वस्वसहित जन्मकैद सजाय भुक्तान गरिरहेका थिए । उनी क्षयरोगका बिरामीसमेत थिए । मृत्यु भएका अर्का कैदीको घर बझाङ हो । मुटु र दमरोगबाट पीडित उनी २०७६ असार ६ गते बझाङबाट स्थानान्तरण गरी केन्द्रीय कारागार आएका थिए । उनी २०६९ जेठ ३१ गतेदेखि व्यक्ति हत्या अभियोगमा कारागारमा थिए ।जबर्जस्ती करण उद्योगको कसुरमा २०७१ जेठ २० गतेदेखि बन्दी जीवन बिताइरहेका सिरहाका ६४ वर्षीय कैदीको पनि मृत्यु भएको हो । उनी मधुमेहका बिरामी थिए । व्यक्ति हत्या आरोपमै सजाय भुक्तान गरिरहेका ५८ वर्षीय अर्का मृतक कैदी पेट, मिर्गौला, खुट्टा र प्रेसरका रोगी थिए । २०६७ असर १६ गते पक्राउ परेका उनी कैद भुक्तान गरिरहेकै बेला पाल्पा कारागारबाट २०७७ साउन २९ गते मात्रै उपचारका लागि केन्द्रीय कारागार स्थानान्तरण भएका थिए ।"
संक्रमितका लागि निःशुल्क अक्सिजन बैंक,"(काठमाडौं)  सिनामंगल बस्ने कृष्णबहादुर थापाकी ६६ वर्षीया श्रीमतीलाई साउन १६ गते नर्भिक अस्पतालमा कोरोना पुष्टि भयो । थापाले त्यसको भोलिपल्ट श्रीमतीलाई उपचारका लागि पाटन अस्पताल लगे । उनकी श्रीमती मुटु, दम र निमोनियाका बिरामी हुन् । २५ दिनमा कोरोनामुक्त भएपछि उनलाई घरमा ल्याइयो ।कोरोनामुक्त भए पनि विभिन्न रोगका कारण उनलाई श्वासप्रश्वासमा समस्या हुन थाल्यो । टेलिभिजनमा लाइन्स क्लब अफ काठमान्डु समर्पणले सुरु गरेको अक्सिजन बैंकका बारेमा थाहा पाएपछि थापाले सम्पर्क गरे । श्रीमतीको अवस्थाबारे बताएपछि बैंकका कर्मचारीले पनि अक्सिजन सिलिन्डर लिने प्रक्रियाबारे बताए । थापाले आफू बस्ने वडाबाट सिफारिस लिएर फर्म भरेपछि अक्सिजन बैंककै कर्मचारीले सिलिन्डर घरमा ल्याई प्रयोग गर्ने विधि पनि सिकाए । अहिले थापाकी श्रीमती श्वास फेर्न गाह्रो हुनासाथ उक्त अक्सिजन प्रयोग गर्छिन् ।कोभिड१९ संक्रमित बिरामीको उपचारका लागि आवश्यक अक्सिजन निःशुल्क प्रदान गर्ने उद्देश्यले क्लबले साउन ३१ गतेदेखि सानेपामा अक्सिजन बैंक सुरु गरेको छ । क्लबको फन्डबाट करिब ३० लाख रुपैयाँ खर्चेर सानाठूला गरी २ सय वटा अक्सिजन सिलिन्डर खरिद गरी अक्सिजन बैंकको सुरुवात गरेको हो । होम आइसोलेसनमा बस्ने विपन्न वर्गका बिरामीहरूलाई लक्षित गरी बैंक स्थापना गरेको क्लबका अध्यक्ष दीपक बंशलले बताए । गम्भीर बिरामी परेका संक्रमितलाई अस्पताल र सामान्य बिरामीलाई घरमा राखेर उपचार गर्न सके अस्पतालमा बिरामीको भीडभाड कम हुने उनी बताउँछन् ।अक्सिजन बैंकको सेवा विशेषगरी असहाय तथा आर्थिक अवस्था कमजोर भएका कोभिड संक्रमितहरूका लागि भए पनि अत्यावश्यक भएमा अन्य व्यक्तिहरूलाई पनि उपलब्ध गराउने उनको भनाइ छ । अक्सिजन उपलब्ध गराउनुअघि आफूहरूले ती व्यक्तिहरूको सम्पूर्ण विवरण लिने गरेको अक्सिजन बैंक का अध्यक्ष विवेक शर्माले बताए । कुनै व्यक्तिलाई अक्सिजनको आवश्यकता भएको खण्डमा सम्बन्धित वडाध्यक्षबाट सिफारिस ल्याउनुपर्ने हुन्छ, शर्माले भने । त्यसपछि उक्त व्यक्तिलाई सिलिन्डर पठाउने गरेको उनले जानकारी दिए । वडाध्यक्षको सिफारिस ल्याउन नसकेको खण्डमा क्लबले ती व्यक्तिका बारेमा सबै बुझेर मात्र अक्सिजन दिने गरेको उनले बताए ।अक्सिजन निःशुल्क उपलब्ध गराए पनि सिलिन्डर पछि फिर्ता लिन्छौं, उनले भने, सिलिन्डर फिर्ता गरून् भनेर चेक जम्मा गर्छौं । कतिपय मानिसले आफ्नो काम पूरा भएपछि वा फ्रिमा आएको भन्दै नपुर्याउने गर्छन्, त्यसैले यस्तो प्रक्रिया अपनाएको उनले बताए । बैंकमा तीनपुस्ते विवरण दिएको हुँदा चेकका आधारमा पत्ता लगाएर सिलिन्डर फिर्ता ल्याउन सकिने उनको भनाइ छ ।"
इराकअफगानमा कार्यरत नेपालीबारे सरकारी मौनता,"इराकमा १२ नेपालीको घाँटी रेटी बीभत्स हत्या गरिएको १६ वर्ष पुग्दा पनि उक्त मुलुक नेपालीको वैदेशिक रोजगारीको एउटा गन्तव्य बनिरहेकै छ । सरकारी प्रतिबन्धका बाबजुद द्वन्द्वबाट बाहिर निस्की नसकेका इराक र त्यस्तै अर्को देश अफगानिस्तानमा अवैध बाटो हुँदै नेपाली पुग्ने क्रम रोकिएको छैन । जानकारहरूका अनुसार इराकमा १५ हजारभन्दा धेरै नेपाली विभिन्न श्रम क्षेत्रमा काम गर्छन्, तीमध्ये ५ हजारभन्दा धेरै अमेरिकी सैनिकको सहयोगी भूमिकामा अमेरिकी बेसहरूमा काम गरिरहेका छन् । अफगानिस्तानमा पछिल्लो युद्ध सुरु भएयता ५० हजार नेपालीले काम गरिसकेका छन् ।इराक हत्याकाण्डलगत्तै तत्कालीन सरकारले २०६१ भदौ १६ बाट उक्त देश जान प्रतिबन्ध लगाएको थियो । २०६७ साउन १२ मा तत्कालीन श्रम तथा यातायात व्यवस्था मन्त्रालयले उक्त प्रतिबन्ध केही समयका लागि फुकुवा गरे पनि फेरि लगत्तै प्रतिबन्ध लगाइयो, जुन औपचारिक रूपमा आजसम्म जारी छ । अफगानिस्तानका लागि २०७३ असारमा सरकारले लगाएको प्रतिबन्ध पनि कायमै छ । तैपनि नेपालीहरू भारतका विभिन्न सहर हुँदै संगठित मानव तस्करहरूको सहयोगमा दुबई पुग्ने र त्यहाँबाट इराक वा अफगानिस्तान जाने क्रम रोकिएको छैन । प्रतिबन्ध कायमै छ भनेर सरकार चुपचाप बस्ने, तर श्रमको खोजीमा भौंतारिएका नेपाली जस्तोसुकै जोखिम मोलेर पनि प्रतिबन्धित गन्तव्यमा पुगिछाड्ने प्रवृत्ति आजपर्यन्त छ । प्रतिबन्धको घोषणालाई नै अन्तिम र एक मात्र समाधान ठान्ने सरकारी शैलीका कारण मानव तस्करहरू संगठित भई अवैध बाटो हुँदै जोखिमपूर्ण तरिकाले नेपालीलाई इराक र अफगानिस्तान पठाएर मनग्गे अवैध आर्जन गरिरहेका छन्, यो एउटा प्रणालीकै रूपमा स्थापित भएको छ ।प्रतिबन्ध घोषणा गरेपछि दायित्वबाट पन्छिएजस्तो देखिने सरकारी व्यवहारले गर्दा नेपालीहरू श्रम शोषणमा पर्ने, दुर्घटना हुँदा तत्काल उद्धार नहुने, मृत्यु हुँदा पनि समयमै शव ल्याउन झमेला हुने र मृतकका परिवारले कानुनबमोजिम पाउनुपर्ने क्षतिपूर्ति नपाउने समस्या देखिएका छन् । सरकारी कमजोरीका कारण अमेरिकी सरकारसँग पेटी ठेक्का लिएका इराकी र अफगानी कम्पनीले निकै सस्तो मूल्यमा नेपालीहरूलाई काममा लगाएका मात्रै छैनन्, यिनको श्रम अधिकारसमेत संकुचन गरेर फाइदा उठाइरहेका छन् । सरकारी निगरानीको अभावमा युद्ध क्षेत्रमा कार्यरत नेपालीलाई काममा लगाउनुपूर्व ठेकेदार कम्पनीहरूले अमेरिकी कानुन डिफेन्स बेस एक्ट को सर्तबमोजिम डीबीए बिमा समेत नगरिदिएको देखिन्छ । यस्तो बिमाको अभावमा नेपालीहरू अंगभंग वा घाइते भए उनीहरूले उक्त कानुनअनुसार क्षतिपूर्ति नपाइरहेको देखिन्छ ।उक्त अमेरिकी कानुनले घाइतेको अवस्थाअनुसार सुविधा र मृत्यु भएको खण्डमा तिनीहरूका आश्रित परिवारलाई क्षतिपूर्तिको व्यवस्था गरेको छ । तर अमेरिकी सरकारअन्तर्गत ठेक्का लिने कम्पनीहरूमाथि अमेरिकी सरकारको कमजोर निगरानी र त्यहाँ कार्यरत आफ्ना नागरिकबारे नेपाल सरकारकै अनौठो मौनताका कारण हजारौं नेपाली श्रम शोषणमा परिरहेका छन् र कानुनी क्षतिपूर्तिको हिस्सेदारीबाट वञ्चित छन् । प्रतिबन्धित गन्तव्य भएकै कारण हजारौं नेपाली श्रमिकहरूले न नेपाल सरकारबाट श्रम गन्तव्य देशमा उनीहरूले पाउने सेवासुविधा र कानुनी उपचारको विषयमा जानकारी पाइरहेका छन्, न त कानुन छलेर मुनाफा मात्रै आर्जन गर्न लालायित अफगानी र इराकी ठेकेदार कम्पनीहरू यसमा जिम्मेवार छन् ।अमेरिकी सरकारअन्तर्गतका ठेकदार र पेटी ठेकेदारले पालना गर्नुपर्ने अमेरिकी श्रम कानुनको विषयमा पनि अमेरिकी सरकारको निगरानी कमजोर देखिन्छ । यो सबैको मार नेपालजस्तै तेस्रो देशबाट इराक र अफगानिस्तानका सैन्य बेसमा कार्यरत कामदारहरूले बेहोरिरहेका छन् । केही अमेरिकी वकिलले इराक र अफगानिस्तानस्थित अमेरिकी परियोजनामा विभिन्न ठेकेदार कम्पनीबाट कार्यरत नेपालीमाथि विभेद भएको, क्षतिपूर्तिको अधिकार नदिइएको भनेर अमेरिकी श्रम विभागमा मुद्दासमेत लडिदिएर नेपालीलाई कानुनतः क्षतिपूर्ति दिलाइदिएको देखिन्छ । तर यस्तो कानुनी लडाइँबारे सबैजसो पीडित नेपाली न जानकार देखिन्छन्, न त सरकारले नै यसबारे मुख खोलेको पाइन्छ । परिणामस्वरूप यी दुई मुलुकका सैन्य बेसमा काम गर्दा ज्यान गुमाएका वा अंगभंग भएका नेपालीहरू क्षतिपूर्तिको अधिकारबाट त वञ्चित छन्, कतिपय घाइते उपचारसमेत गराउन नसकेर छट्पटाइरहेका छन् ।अमेरिकी श्रम विभागको तथ्यांकअनुसार अहिलेसम्म इराक र अफगानस्तान युद्धमा घाइते वा मृत्यु भएका करिब तीन सय नेपालीले क्षतिपूर्ति माग गरेका छन् । तर त्यहाँ मारिएका वा घाइते भएका ठूलो संख्याका अरू नेपालीबारे अझै कुनै जानकारी छैन । कानुनी प्रावधानअनुसार, कामदार लिने ठेकेदार कम्पनीले अमेरिकी सरकारले तय गरेको मापदण्ड पूरा गर्ने गरी डीबीए बिमा किन्नुपर्ने हुन्छ । यसको प्रमाण सम्बन्धित कम्पनीबाट ठेक्काबापतको रकम निकासा गर्नुअघि अमेरिकी सरकारसमक्ष ठेकेदार कम्पनीले अनिवार्य रूपमा पेस गर्नुपर्छ । यसपछि कार्यस्थलमा कार्यरत कुनै कामदार घाइते वा मृत्यु भयो भने रोजगारदाताले त्यसको सूचना अमेरिकी श्रम विभागलाई दिनुपर्छ । त्यसपछि मात्रै श्रम विभागले घटनाका विषयमा चासो राख्छ र बिमा कम्पनीले घाइते वा मृतक कामदारको परिवारलाई क्षतिपूर्ति भुक्तानी गर्छ ।यो सबै प्रक्रियामा आफ्ना देशका नागरिकको हक जोडिएको भए पनि नेपाल सरकारको चासो भने शून्य देखिन्छ । यही उदासीनताबाट फाइदा उठाउँदै दुर्घटनामा नेपाली नागरिक मारिए वा घाइते भए भने कतिपय ठेकेदार कम्पनीका प्रतिनिधि हतारहतार नेपाल आउने र कामदारपरिवारलाई केही हजार डलर मात्र थमाइदिएर मुद्दा सामसुम पार्ने गरेको समेत देखिन्छ । आफ्नो अधिकारबारे बेखबर पीडितहरू कम्पनीका प्रतिनिधिले भनेको मानेर कानुनतः पाउनुपर्ने क्षतिपूर्तिभन्दा निकै कम रकममै चित्त बुझाइरहेका छन् । नेपालीको यस्तो सस्तो मृत्युबाट अफगानिस्तान र इराक युद्धमा अमेरिकी सैनिकलाई प्रत्यक्षअप्रत्यक्ष सहायता उपलब्ध गराउने कम्पनीहरूले करोडौं डलर मुनाफा कमाइरहेका छन् । कम्तीमा नेपालले अमेरिकी सरकारसँग कूटनीतिक माध्यमबाट यस विषयमा सरोकार राख्ने हो भने पनि सयौं नेपालीले उचित क्षतिपूर्ति पाउन सक्छन्, यसबारे सम्बन्धित सरकारी निकायको ध्यान जानुपर्छ ।"
कृषिमन्त्रीलाई सुझाव,"अहिले देखिएको मल अभावलाई टार्न बंगलादेशबाट पचास हजार टन युरिया मल पैंचो ल्याइने समाचार सार्वजनिक भएको छ । डीएपी मल रोपाइँको बेला र युरिया मल त्यसपछि प्रयोग गरिन्छ । नेपालको सन्दर्भमा धान खेतीमा युरिया मल साउनभदौभित्रै प्रयोग गरिन्छ । तर अहिले कृषि मन्त्रालयले सुरु गर्न खोजेको सम्झौता बमोजिमको युरिया नेपाल आइपुग्न कम्तीमा दुई महिना लाग्छ । यस्तोमा ल्याइएको युरियाको प्रयोगको सम्भावना हुँदैन र कालाबजारियाका गोदाम भरिने निश्चित छ । युरियाको मौजदात शून्य भइसकेको कृषि सामग्री व्यवस्थापन तथा प्रविधि शाखाले बताइरहँदा समयमै खरिद या सापटीको प्रक्रिया किन अगाडि बढाइएन ? विदेशतिर युरियाको ठाउँमा नोस्टक र औलोशिरा नामका सूक्ष्म जीवीहरूको प्रयोग बढ्न थालेको छ । तिनीहरू पूर्ण प्रांगारिक तथा जैविक स्रोत हुन् । तिनीहरूको सही प्रयोग गरेर युरियाको अभावलाई व्यवस्थापन गर्नेतिर सोच विकास गर्नु जरुरी छैन र ? बायोफर्टिलाइजर तथा ग्रिन मेनुरको सम्भावना तथा वैज्ञानिक उत्पादन र प्रयोगमा ध्यान दिन हाम्रा कृषि वैज्ञानिकहरूलाई उत्साहित गर्नुपर्यो । सधैं मल अभावको सामना गरिरहने हो भने हाम्रो मौलिक खेती प्रणाली र आधुनिक प्रांगारिक खेतीको सम्भावना दुवैबाट हामी टाढा पुगिसकेका हुनेछौं । तुलसीराम खरेल, बिर्तामोड, झापा"
कृषिमन्त्रीलाई सुझाव,"अहिले देखिएको मल अभावलाई टार्न बंगलादेशबाट पचास हजार टन युरिया मल पैंचो ल्याइने समाचार सार्वजनिक भएको छ । डीएपी मल रोपाइँको बेला र युरिया मल त्यसपछि प्रयोग गरिन्छ । नेपालको सन्दर्भमा धान खेतीमा युरिया मल साउनभदौभित्रै प्रयोग गरिन्छ । तर अहिले कृषि मन्त्रालयले सुरु गर्न खोजेको सम्झौता बमोजिमको युरिया नेपाल आइपुग्न कम्तीमा दुई महिना लाग्छ । यस्तोमा ल्याइएको युरियाको प्रयोगको सम्भावना हुँदैन र कालाबजारियाका गोदाम भरिने निश्चित छ । युरियाको मौजदात शून्य भइसकेको कृषि सामग्री व्यवस्थापन तथा प्रविधि शाखाले बताइरहँदा समयमै खरिद या सापटीको प्रक्रिया किन अगाडि बढाइएन ? विदेशतिर युरियाको ठाउँमा नोस्टक र औलोशिरा नामका सूक्ष्म जीवीहरूको प्रयोग बढ्न थालेको छ । तिनीहरू पूर्ण प्रांगारिक तथा जैविक स्रोत हुन् । तिनीहरूको सही प्रयोग गरेर युरियाको अभावलाई व्यवस्थापन गर्नेतिर सोच विकास गर्नु जरुरी छैन र ? बायोफर्टिलाइजर तथा ग्रिन मेनुरको सम्भावना तथा वैज्ञानिक उत्पादन र प्रयोगमा ध्यान दिन हाम्रा कृषि वैज्ञानिकहरूलाई उत्साहित गर्नुपर्यो । सधैं मल अभावको सामना गरिरहने हो भने हाम्रो मौलिक खेती प्रणाली र आधुनिक प्रांगारिक खेतीको सम्भावना दुवैबाट हामी टाढा पुगिसकेका हुनेछौं । तुलसीराम खरेल, बिर्तामोड, झापा"
अनलाइन श्राद्ध नगरेकै बेस,"अनलाइनबाटै श्राद्ध ! समाचारले अच्चममा पार्यो । रूपन्देहीको तिलोत्तमा नगरपालिकाले भर्चुअल प्रविधिबाट सोह्रश्राद्ध गराउन नगरवासीलाई आग्रह गर्नर् ुस्थानीय सरकारको कार्यक्षेत्र र मर्मविपरीत छ । घरपार्लर संस्थाले सुरु गरेको घरपण्डित सेवा र हाम्रो पात्रोको अनलाइनबाट सिधा दानको प्रक्रिया अनि अनलाइनबाटै पण्डितलाई दक्षिणा उपलब्ध गराउन सकिने कुराले समाजमा चल्दै आएको पैतृक कर्मलाई कस्तो स्वरूपमा लैजाने हो भन्ने चिन्ता लागेको छ । अति श्रद्धा र भक्तिभावले गरिने सोह्रश्राद्ध वा यस्तै खालका अरू पर्वलाई प्रविधिसँग जोड्दा यसको के अर्थ रहला ? गरिस् भन्दा गरें त होला । शास्त्रीय पद्धतिअनुरूपको मर्यादालाई यति धेरै अवमूल्यन गर्नु ठीक होइन । महामारीमा गर्न सम्भव नभएका पैतृक या दैविक कार्यहरूलाई अनुकूल समयमा गर्न सकिन्छ । यसो गर्दा कार्यहरू फलदायी हुने निश्चित छ । माधव भट्टराईले भनेजस्तो संकटको घडीमा सूर्यलाई एक अञ्जुली पानी चढाउँदा पनि पितृले आशीर्वाद दिने कुरा सही लाग्यो । यसैलाई हामीले मनन गर्नुपर्छ । महेशप्रशाद ढुंगाना, नयाँ वानेश्वर, काठमाडौं"
रेडक्रसको प्रतिष्ठा,"रेडक्रस पदाधिकारीका कर्तुतै कर्तुत समाचार पढेपछि रेडक्रसभित्र ऐंजेरुझैं भ्रष्टाचारले नराम्ररी जरा गाडेको रहेछ भन्ने तथ्य उजागर भएको छ । यसअघि पनि कान्तिपुरले विभिन्न समयमा प्रकाशन गर्दै आएका रेडक्रसमाथि छानबिन हुन्छ, कारबाही हुँदैन, रेडक्रसमा अनियमितता ः झूटो विवरण पेस गरी उन्मुक्ति पाउने दाउ, रेडक्रसमा अनियमितता ः वैदेशिक अनुदान १६ अर्ब, स्वीकृत ७ करोड मात्रै आदि समाचारले रेडक्रसभित्रको भ्रष्टाचारलाई बाहिर ल्याएको थियो । मानवीय सहायतामा विश्वमै अग्रणी संस्था हो रेडक्रस तर नेपालमा भने रेडक्रसले आफ्नो साख जोगाउन नसक्दा भ्रष्टाचारका कर्तुतहरू छताछुल्ल भएका छन् । यसले नेपाल रेडक्रस सोसाइटीको अन्तर्राष्ट्र्रिय छविसमेत धमिलो भएको छ । त्यस्तै सामाजिक छविमा पनि नराम्रो धक्का लागेको छ । यो संस्थाले गरेका हरेक काममाथि प्रश्न खडा भएको छ । स्वयम्सेवी संस्थाभित्र यति ठूलो भ्रष्टाचार भएको सार्वजनिक हुनु कल्पनाबाहिरको विषय होइन र ? २०७२ सालको महाभूकम्पका कारण खुला आकाशमुनि त्रिपालभित्र दिनरात बिताउन बाध्य जनताको नाममा आएको अनुदान सहयोग रेडक्रसको खोल ओढेर त्यसका नेतृत्वमा बसेका भ्रष्टहरूले निजी खातामा हाल्दासमेत किन रेडक्रसभित्रबाटै कसैले बोल्ने आँट गरेन ? रेडक्रसको आन्तरिक सुशासन खोइ ? दातृ निकाय र आम सरोकारवालाहरूले खोइ खबरदारी गरेको ? प्रशासनबाट किन समयमै यस्ता भ्रष्ट क्रियाकलाप रोक्न पहल भएन ? भ्रष्टाचार नियन्त्रण गर्ने निकायहरू किन मौन बसिरहे ? यस संस्थामाथि अपार भरोसा गर्ने जनताले अब रेडक्रसलाई किन माया गर्ने ? के अब रेडक्रसको मानवीय सेवाभाव सम्झेर रक्तदान गर्न व्यक्तिहरू तयार होलान् ? रक्तदान जीवनदानको नारालाई यस्तै भ्रष्टहरूले बेचेर नखालान् भनेर कसरी विश्वास गर्ने ? मानवीय सेवामा समर्पित संस्थाको सार्वजनिक छविमा कालो दाग लाग्ने अवस्था किन र कसरी आयो ?रेडक्रसको कर्तुत सार्वजनिक भएसँगै अरू गैरसरकारी संस्थाभित्रको पारदर्शितामाथि पनि प्रश्न उठेको छ । नियम कानुनविपरीत ठेक्कापट्टाको खेलबाट मोटो कमिसन लिने, भूकम्पपीडितका नाममा आएको बजेटबाट स्वघोषित तलबभत्ता खाने अनि स्वयम्सेवी रेडक्रसकर्मी भन्दै ज्याकेट लगाएर हिँड्ने यी संस्थाभित्रका राजामहाराजाहरूलाई अब समाजले बहिष्कार गर्ने कि नगर्ने ? समाजका लागि सेता हात्ती साबित भइरहेका यसका भ्रष्ट प्रतिनिधिलाई चुलाचौका बार्ने कि नबार्ने ? अन्तर्राष्ट्रिय स्तरमा समेत मुख देखाउन नमिल्ने गरी देशकै बेइज्जत गर्ने भ्रष्टाचारीहरूले अनियमितताबाट आर्जन गरेको सबै रकम साँवाब्याजसहित असुलउपर गर्ने कि नगर्ने ? यस्ता भ्रष्टहरूले सिंगो संस्था र आमजनतालाई कहिलेसम्म धोका दिइरहने ? कानुनबमोजिम स्थापित संस्थाहरू आफैंमा खराब हुँदैनन् तर नेतृत्वकर्ताहरूले गर्ने आर्थिक अनियमितता र व्यक्तिगत स्वार्थकेन्द्रित कामकारबाहीले संस्थाहरूलाई फोहोरको डंगुरजस्तै गन्हाउने बनाएका उदाहरण थुप्रै छन् । त्यसको सबभन्दा गतिलो उदाहरण हो नेपाल रेडक्रस सोसाइटी ।रेडक्रसको केन्द्रीय नेतृत्वका भ्रष्टाचारजन्य कर्तुतहरू विकेन्द्रीकरण हुँदै जिल्ला रेडक्रस सोसाइटी र रेडक्रसका शाखा, उपशाखाहरूमा पनि पुगेका त छैनन् ? यसबारे पनि खोजी गर्नुपर्ने भएको छ । संघसंस्थाहरू सुधार गर्ने हो भने पहिले त्यसमा भएको फोहोरी संस्कारलाई पर्दाफास गरी भत्काउनुपर्छ । अनि मात्र नयाँ संस्कारसहित संस्थालाई पुनर्जीवन दिन सकिन्छ । जुनसुकै संस्थालाई भ्रष्टाचारीको पन्जाबाट छुटकारा दिलाउन जवाफदेह र पारदर्शी संस्कारसहितको नेतृत्वको खोजी हुनु जरुरी छ । समाजमा भइरहेका भ्रष्टाचारका स्वरूपहरू बुझ्न रेडक्रससँग सम्बन्धित समाचार पढे पुग्छ । सरकारी निकायमा मात्र होइन, गैरसरकारी संघसंस्थाले पनि दिनप्रतिदिन सूचनाको हकको महत्त्व, सार्वजनिक सुनुवाइ अनि सार्वजनिक र सामाजिक परीक्षणको सार्थकता बुझेका छैनन् । संस्थाका कामकारबाहीमा पारदर्शिता नभए यसरी नै भ्रष्टाचार हुन्छ र त्यो सार्वजनिक पनि ढिलोचाँडो हुन्छ नै । जुन दिन पोल खुल्छ त्यही दिनदेखि संस्थाको अनि भ्रष्टहरूको सामाजिक प्रतिष्ठा समाप्त हुन्छ । भ्रष्टाचारको ढाकछोप नगरौं, सार्वजनिक भएका गल्ती सच्चिन सक्छ, लुकाए कुहिन थाल्छ । नोदनाथ त्रिताल, चौबिसे गापा३, धनकुटा"
मदन भण्डारीसँग तर्सिएको नेकपा,"अन्त्यमानेपाली कम्युनिस्ट आन्दोलन इतिहासमा आफ्ना कार्यभारबाट विचलित हुनुको प्रमुख कारण सिद्धान्त नभएर कुण्ठा हो । राणा शासनविरुद्ध क्रान्तिमा सहभागी भएको तर दिल्ली सम्झौतामा हिस्सेदारी नपाएर कुण्ठित भएको नेकपाले दिल्ली सम्झौता धोका हो भन्ने नारा मात्र दिएन, त्यसैको प्रतिशोधस्वरूप दस वर्ष नपुग्दै कम्युनिस्ट पार्टीलाई दरबारमा विसर्जन गर्यो ।पुष्पलाल र मनमोहन अधिकारीले जसोतसो त्यसबाट जोगिएर आन्दोलन पुनःसंगठित गर्ने प्रयास गरे । फेरि २०३६ सालमा इतिहास दोहोरियो । राजालाई जनमत संग्रहमा जान बाध्य पार्ने विद्यार्थी आन्दोलन उठाउन नेकपा माले र वाम विद्यार्थी संगठनको मुख्य भूमिका थियो । आखिरमा उही नेकपा माले र मनमोहन अधिकारी समेतले जनमत संग्रहको नीतिगत बहिष्कार गरे, कांग्रेस नेता बीपी कोइरालाप्रतिको कुण्ठाका कारण । नेकपाको सैद्धान्तिक र राजनीतिक बाटो प्रस्ट पार्ने मदन भण्डारी यसपटक नेकपाभित्र हुर्किंदै गरेको कुण्ठाको सिकार बन्ने देखिँदै छ, जसले नेकपालाई यस बेला दोबाटोमा उभ्याएको छ । परिचित बाटोले अधिकतम गणतान्त्रिकसंसदीय सुधारबाट समाजवादउन्मुख कोर्स पूरा गर्छ । अर्को बाटो अनिश्चयतिरको रुमानी यात्रा हो ।"
परिवर्तित परिस्थिति र कांग्रेस,"इतिहास र अबको कार्यनीतिकांग्रेस यति बेला चौधौं महाधिवेशनको संघारमा छ । पछिल्लोपटक सशस्त्र द्वन्द्वरत शक्तिलाई शान्तिपूर्ण र प्रतिस्पर्धात्मक राजनीतिको मूलधारमा ल्याएर लोकतान्त्रिक संविधान जारी गर्ने अहम् ऐतिहासिक जिम्मेवारी वहन गरेको पार्टीको महाधिवेशनप्रति राष्ट्रिय र अन्तर्राष्ट्रिय चासो छ । राष्ट्रियता, लोकतन्त्र र समाजवादको मूल मर्मबाट निर्देशित कांग्रेसको विचार सबैभन्दा उत्तम, सन्तुलित र मुलुकको भूराजनीतिक अवस्थितिअनुसार वस्तुनिष्ठ छ भन्ने तथ्य कम्युनिस्ट सरकारको सत्ता सञ्चालनको रबैयाबाट सबैलाई स्पष्ट भएको हुनुपर्छ ।यो पार्टीको बोली र व्यवहारमा सधैं एकरूपता र समानता छ । मानवअधिकार, अभिव्यक्ति स्वतन्त्रता, पारदर्शिता, विधिको शासनजस्ता जनाधिकारका विषयमा कांग्रेसको जति प्रतिबद्धता अरू राजनीतिक शक्ति, खासगरी कम्युनिस्ट दर्शनबाट निर्देशित राजनीतिक दलहरूबाट अपेक्षा गर्नु व्यर्थ छ भन्ने प्रमाणित भैसकेको छ । तसर्थ, यति बेला प्रमुख प्रतिपक्षी भूमिकामा रहेको कांग्रेसले आफ्ना सांगठानिक जिम्मेवारी र आफैंभित्रको अन्तरक्रियालाई सघन बनाउँदै महाधिवेशनबाट आगामी दिनका लागि आफ्नो स्पष्ट दृष्टिकोण र मार्ग तय गर्नुपर्नेछ ।आसन्न महाधिवेशन केवल नेतृत्व छनोटमा सीमित नभई नेपाली कांग्रेसले आफैंलाई सुन्ने, पर्गेल्ने, परिवर्तित परिस्थितिबारे आफ्नो स्पष्ट दृष्टिकोण बनाउने दिशामा केन्द्रित हुनुपर्छ । कांग्रेस पार्टीरूपी शरीरको नसानसामा रक्तसञ्चार गराउने समय हो यो । संघीय संरचनाको हरेक तहमा पार्टीको सशक्त उपस्थिति अर्थात् केन्द्रदेखि गाउँसम्म पार्टीको लहर सिर्जना गर्न सार्थक पहल आवश्यक छ । मुलुकको पुरानो र वस्तुपरक विचारको अग्रणी दल हुनुको नाताले कांग्रेसको जिम्मेवारी अन्य राजनीतिक शक्तिहरूको तुलनामा बढी छ । तर पार्टीले आगामी दिनमा त्यस्तो जिम्मेवारी वहन गर्न सक्दैन कि भन्ने शंका र त्रास युवा पुस्तामाझ स्पष्ट देख्न सकिन्छ । यो शंकालाई आसन्न महाधिवेशनबाट शब्दमा होइन व्यवहारमै चिर्नु कांग्रेसको चुनौती हो ।जनसंख्याका दृष्टिले संसारको ४९ औं ठूलो नेपाल युवाहरूको मुलुक हो । जनसंख्याको औसत मध्यम उमेर २४६ वर्ष छ । यो उत्पादक युवा शक्तिलाई कांग्रेसले आर्थिक विकासका लागि सदुपयोग गर्ने रणनीति बनाउनुपर्छ । आगामी महाधिवेशनमा युवा र आर्थिक समृद्धि सम्बन्धित सिद्धान्त, विचार र दृष्टिकोण निर्माण गर्दै यो पुस्तालाई पार्टीमा आबद्ध गराउनुपर्छ । र, नागरिक अधिकार, सुशासन, समृद्धि र विकासलाई मुख्य एजेन्डाका रूपमा देशव्यापी बनाउनुपर्छ । नाराले मात्रै न सुशासन हुन्छ, न समृद्धि आउँछ । सूचना र प्रविधिको क्रान्तिका कारण आज कुनै नागरिकलाई कुनै शासकका फोस्रा र आडम्बरी नाराले उद्वेलित गर्न सक्दैनन् । आम जनताको विकास र समृद्धिप्रतिको मत र आकांक्षालाई तिनको विवेकशून्यता ठानेर उपहास गर्नु हुँदैन ।विकास नाराले हुँदैन । त्यसका लागि नागरिक अधिकार, स्वतन्त्रता (काम गर्ने, आफ्ना विचार अभिव्यक्त गर्ने), सुदृढ संस्थाहरू, विधिको शासन, सहजीकरण, उत्प्रेरणा, पूर्वाधार विकास, लगानी आकर्षण र त्यसका लागि वातावरण निर्माणले महत्त्वपूर्ण अर्थ राख्छन् । विकासको तीव्र रफ्तारमा रहेका या विकसित भैसकेका कुनै पनि मुलुकमा गफ र फोस्रा नाराले समृद्धि ल्याएको होइन । जनताप्रतिको सामान्य उत्तरदायित्वसम्म बिर्सेर सत्तास्वार्थमा लिप्त हुनेहरूले समृद्धि अभियानको नेतृत्व गर्नेछन् भन्ने भ्रम अब सायदै कसैले पालेको होला ।वास्तवमा समृद्धि र विकास नागरिकको पहलबाट हुने हो । राज्यले त्यसको सहजीकरण गर्ने हो, अनुकूल वातावरण निर्माण गर्ने हो । हाम्रो संसद्, अदालत, संवैधानिक निकाय र कार्यकारी अधिकार प्रयोग गर्ने भएकाले सबैभन्दा बढी सरकार त्यसका लागि जिम्मेवार छन् । हामी कसैले पनि खुलस्त भन्न कुनै द्विविधा मान्नुपर्दैन जबसम्म आम नागरिक आर्थिक रूपले सम्पन्न हुँदैनन् तबसम्म कुनै पनि व्यवस्था र प्रणालीले उनीहरूमाथि न्याय गर्न सक्दैन । कुनै राजनीतिक परिवर्तन संस्थागत हुनका लागि त्यसले आम जनताको जीवनमा के परिवर्तन ल्यायो भन्ने विषय सबैभन्दा महत्त्वपूर्ण हुन्छ । कांग्रेसले यही विषयलाई सधैं वकालत गर्नुपर्छ । बीपी कोइरालाले त्यही भएर नागरिकको जीवनस्तर हेरेर योजना बनाउन भन्नुहुन्थ्यो । आम नागरिकको सम्पन्नतालाई महत्त्व दिँदा मात्रै कांग्रेस सधैं जनताको पार्टीका रूपमा स्थापित हुन सक्छ । कांग्रेससँग जनता यसबारे स्पष्ट हुन चाहेका छन् ।हाम्रो परराष्ट्र नीति र परराष्ट्र सम्बन्धलाई नचाहिँदो ढंगले गिजोलिएको छ । राष्ट्रियताका सवालमा नेपाली कांग्रेसविरुद्ध बदनियतपूर्वक दुष्प्रचार भइरहेका छन् । यी सवालमा कांग्रेसले आफ्नो स्पष्ट दृष्टिकोण आम जनतामाझ राख्नुपर्छ । कांग्रेसको दृष्टिकोण स्पष्ट छ भनेर मात्र पुग्दैन, त्यसलाई बताउनु पनि पर्छ । केन्द्रदेखि गाउँसम्म हाम्रा धारणा, विचार र दृष्टिकोणहरू पार्टीको संयन्त्रमार्फत पुर्याउने जीवन्त अभ्यास अघि बढाउँदै हामी मूलभूत राष्ट्रिय लक्ष्यप्राप्तिमा मुखर हुनुपर्छ ।"
नागरिक मरिरहून् सत्ता अमर रहोस् !,"प्राचीन भारतको बिहारस्थित नालन्दा विश्वविद्यालय भर्ना पाउन विद्यार्थीले प्रवेश परीक्षा दिनुपर्थ्यो । १,५०० वर्षअगाडि नै त्यहाँ उत्कृष्टले मात्र भर्ना पाउँथे । करिब ८,५०० विद्यार्थी अध्ययन गर्ने विश्वविद्यालयका तीन फरक पुस्तकालय थिए । वेद, बौद्ध अध्ययनका सुत्त, विनय र अभिधम्म पिटक, व्याकरण, मानव र चिकित्सा विज्ञानका पुस्तकहरूले पुस्तकालय गुलजार थिए । मध्यएसियाकै अब्बल अध्ययन केन्द्र मानिने नालन्दा तेह्रौं शताब्दीमा ध्वस्त भयो । पुस्तकालयहरू जलाएर खरानी पारिए ।सो विश्वविद्यालयका छात्र एवं चिनियाँ इतिहासकार ह्वेन साङले लेखेका छन्, तीनवटै पुस्तकालयका पुस्तक जलेर खरानी हुन छ महिना लाग्यो । त्यो बेला त्यहाँ लाखौं पाण्डुलिपि र हजारौं पुस्तक थिए । नालन्दामा आक्रमण गरेका माम्लिक साम्राज्यका सैनिक जनरल मोहम्मद बख्तियार खिलजीको फर्मान थियो, सबै पुस्तक ध्वस्त पार्नू । कुरान पढे पुग्छ, अरू आवश्यक छैन ।सैनिक जनरलको आदेशबाट स्पष्ट छ ः मानव सभ्यता र चेतनासम्पन्न समाज सत्तालाई खतरा हुन् । शासन चलाउन भारदार, आफ्ना आस्थावान् भए पुग्छÙ अरू चाहिँदैनन् ।प्राचीन नालन्दाका तीन पुस्तकालयहरू रत्नोदधि, रत्नसागर र रत्नरञ्जक खरानी भएयताका ८०० वर्षमा विश्वभर उत्कृष्ट शासकीय मोडल खोज गरिए, अपनाइए । कोशीको धेरै पानी बगेर गंगामा पुग्यो । नागरिकलाई स्वतन्त्रता र शासकलाई जिम्मेवार एकैसाथ बनाउने शासकीय मोडल यहाँ पनि अपनाइए । सम्राट्, राजा, महाराजा हुँदै शासकहरू प्रधानमन्त्री, राष्ट्रपतिमा बदलिए । तिनको नियुक्ति प्रक्रियामा ठूलै छलाङ भयो । तर यति बेला फेरि शासकीय शैलीले भनिरहेछ ः सत्ता अमर राख्न भारदार, कार्यकर्ता भए पुग्छ । नागरिक मरिरहून् तर अमुक भगवान् अमर रहून् ।यस्तो किन ? युनिभर्सिटी अफ न्यु हाम्सफारमा मिसेल डिलन र मेगन हेनलीले गरेको एउटा अनुसन्धानले भन्छ, वैज्ञानिक सूचनाको पहुँचभन्दा टाढा हुनेहरू आफू आस्थावान् रहेको सम्प्रदायको नेताबाट छिटो प्रभावित हुन्छन् । यसलाई दलहरूले चुनावी फाइदाका लागि प्रयोग गर्छन् । यो अमेरिकी सन्दर्भको कुरा हो । नेपालको यथार्थ अलि भयावह र फरक देखिँदै छ ः सत्ता नागरिकलाई उपचार दिन नसकेको कमजोरी ठोरीमा निर्माण गरिने राम मन्दिरको गजुरले छोप्ने प्रयास गर्दै छ ।निश्चय नै, धर्महरूले मानव अस्तित्वको व्याख्या गरेर अनुशासित जीवनको अवधारणा बुझाउन प्रयास गरेका छन् । र, अर्को तथ्य हो ः धर्महरूको निरन्तरतालाई मानव अस्तित्व अनिवार्य सर्त हो । पैसा र सत्ताका लागि प्रभावशाली लयमा झुटो बोल्नु एउटा फरक क्षमता हो । यति बेला यो देशका नागरिकले भोगेको यथार्थ हो शासक धार्मिक आस्थामा सवार भएर सत्ता दिगो बनाउन काम गरिरहेछन्, नागरिक बचाउनु सेकेन्डरी हो ।यदि त्यस्तो हुँदैनथ्यो भने माम्लिक साम्राज्य अन्त्यको ७३० वर्षपछि वीरगन्जमा उपचार नपाएर विष्णु लामाहरूले अल्पायुमै जीवन अन्त्य गर्नुपर्ने थिएन । आधा दर्जन अस्पतालले उपचार गर्न अस्वीकार गरेर विष्णु मृत्युवेदनामा छटपटाइरहँदा नेपालका प्रधानमन्त्री केपी शर्मा ओली अस्पतालमा शय्या, आईसीयू, भेन्टिलेटर र अक्सिजन थप्न चासो नदिएर ठोरी र आसपासका जनप्रतिनिधिलाई फर्मान गरिरहेथे, राम जन्मस्थल अयोध्या नेपालमै हो । ठोरीमा भव्य मन्दिर बनाऊ । ७८ सालमा त्यो उद्घाटन गर्नुपर्छ । बालुवाटारबाट प्रधानमन्त्रीको फर्मान त्यति बेला भइरहेथ्यो, जतिखेर उपचार नपाएर नागरिकहरू काठमाडौंका कोठामा खोक्दै एक्लै छटपटाइरहेथे ।समाजवाद स्थापनाको राजनीतिक दर्शन अँगालेका शासकको महामारी समयको यो फर्मान सैनिक जनरल खिलजीको भन्दा कति फरक छ ? सिद्धान्तमा आधारित भएर त्यसको शोध राजनीतिशास्त्रका विद्यार्थीहरूले बिस्तारै गर्लान् । अहिलेको मुख्य सवाल हो यो समयमा शासकको प्राथमिकता के हुनुपर्छ ः मन्दिर, मस्जिद, स्तूप वा मृत्युसँग संघर्ष गरिरहेका नागरिक ? महामारीलाई सत्ता, कमाइ र राजनीतिक दाउपेचको साधन नबनाउने हो भने जवाफ सहज छ ः पहिलो कर्तव्य नागरिकको जीवन होÙ उपचार, औषधि र अस्पताल व्यवस्थापन हो ।महामारीमा २२८ नागरिकले ज्यान गुमाइसकेपछि अस्पतालमा स्वास्थ्यकर्मी र सेवा अभावको विषय फेरि सतहमा आएको छ । सरकारले प्रश्न गर्ने नागरिकप्रति जति ठूलो द्वेष देखाए पनि यो अवस्था बिनाकारण आएको होइन । कोभिड१९ संक्रमित ५० जना नपुग्दै अनुसन्धान संस्था ग्लोबल इन्स्टिच्युट फर इन्टरडिसिप्लिनरी स्टडिज (जीआईआईएस) ले सातै प्रदेशका ११० अस्पतालको सेवा स्थिति अध्ययन गरेथ्यो । वैशाखमा सार्वजनिक रूपमै जीआईआईएस प्रतिवेदनले भनेथ्यो, सानामध्ये ८१ प्रतिशत, मध्यममध्ये ३९ प्रतिशत र ठूलामध्ये ३३ प्रतिशत अस्पतालमा एउटा पनि आइसोलेसन बेड छैन । ठूला अस्पतालका ५० प्रतिशत आईसीयू सञ्चालनमा छैनन् ।हुन त अहिले देखिएको चिकित्सक, भेन्टिलेटर, आईसीयू र बेड अभावको बीउ सरकारले ७ महिनाअघि नै रोपेको हो । तथ्यले देखाउँछ ः २०७६ पुसमा चीनमा देखिएको कोभिड१९ एक महिनाको यात्रापछि मात्र नेपाल आइपुगेको हो । त्यहाँदेखि अहिलेसम्म सरकारले ककसका लागि काम गर्यो ? प्रधानमन्त्री र भारदारहरू नागरिकप्रति रिएक्ट (रेस्पोन्स होइन) गरिरहेछन् ः सरकारले गजब गरेको हो, मिडियाले बिगारे, आलोचकको मति सप्रियोस् । मानौं ओम्नी, सांसद अपहरण आलोचककै उपज हुन् । र, पीसीआर टेस्ट गर भन्नु अक्कल बिग्रनु हो ।तथ्य हो, शासकले बोलेको झुट कार्यकर्ता वा भुइँमान्छेले पत्याए पनि कोभिड१९ ले औषधिउपचारबाहेक अरू भाषा बुझ्न सकेन । तैपनि नेपाल र भारत दुई देशका शासक वीरतापूर्वक ८०० वर्षपछाडिको शासकीय शैली अभ्यास गर्न प्रतिस्पर्धा गरिरहेछन् ः राम र बुद्ध हाम्रै हुन्, नागरिकको जीवन तपसिलको कुरा हो ।शक्तिशाली सरकार स्वयंले मस्यौदा गर्ने नीति, कानुनबाट महामारीमा भएका अनियमितता र भ्रष्टाचारबाट शासक र तिनका मतियारले डराउनैपर्दैन । बकस दिएर राज्य अंगमा पठाइएका नातेदार, दास वा भेटी बुझाएर गएकाहरूले प्रभुको खातिरदारी नगर्ने कुरै छैन । १ लाख वर्ष लामो इतिहासमा सबैमाथि जित हासिल गर्ने आखिर मानव नै त हो । यति शक्तिशाली प्रधानमन्त्री ओलीसामु एउटा सामान्य सवाल छ ः उपचार नपाएर नागरिक मरिरहँदा प्राथमिकता मठमन्दिर बनाएको विषय मानव विकास इतिहासमा कस्तो रङले लेख्ने ? सुनौलो वा कालो अक्षरले ?"
जहाँको बजार नेपालीले धान्छन्,"रोल्पा पाखापानीका तिलकराम ओली लकडाउनकै बीच भारतको सिमला फर्किए । उनी हिमाचल प्रदेशस्थित सिमलाको तरकारी मन्डीमा काम गर्छन् । विगत १३ वर्षदेखि सिमलामा काम गर्दै आएका ओलीले दैनिक ज्यालादारीमा ७ सय भारतीय रुपैयाँ कमाउने गरेको बताए । लकडाउनका कारण रोल्पामै रोकिएका उनी सिमलाबाट कागज बनाइदिएपछि दाजु र अन्य दुई आफन्तसँगै फर्कन पाए । त्यसपछि दुई साता क्वारेन्टाइनमा बसे । पछि काममा लागेको ओलीले कान्तिपुरलाई बताए । बर्दिया ठाकुरद्वाराका सुनिल खड्का चार वर्षदेखि सिमलामा छन् । उनका बुबा त करिब तीन दशकदेखि त्यहीं छन् । कान्तिपुरसँगको कुराकानीमा खड्कालाई भर्खर टिपिएका स्याउ कार्टुनमा राख्न भ्याइनभ्याइ थियो । उनले १२ घण्टा काम गरेबापत ८ सय भारतीय रुपैयाँ पाउँछन् । खड्का र ओली त प्रतिनिधि पात्र मात्र हुन् । रोजगारीका लागि भारतको हिमाचल पुग्ने नेपालीको संख्या गनिसाध्य छैन । प्रवासी नेपालीका अनुसार हिमाचलमा मात्र ३ लाखको हाराहारीमा नेपाली कामदार छन् । त्यसबाहेक स्याउ उत्पादनको मौसममा थप करिब एक लाखको हाराहारीमा नेपालीहरू आउने उनीहरूको दाबी छ । स्याउ उत्पादनका हिसाबले भारतको हिमाचल राज्य जम्मुकश्मीरपछि दोस्रो स्थानमा पर्छ । रोजगारीका लागि हिमाचल आउनेमा अधिकांश जुम्ला, रुकुम, रोल्पा, सल्यान, हुम्ला, जाजकरकोट र कैलाली जिल्लाका हुन्छन् । नेपालीहरू प्रायः भरिया तथा निर्माण क्षेत्रमा संलग्न छन् । त्यसबाहेक तरकारी खेती, स्याउ बगैंचा, घरायसी काम र होटल तथा रेस्टुराँमा काम गर्छन् । हिमाचलमा स्याउ टिप्ने मौसम अगस्ट दोस्रो साता सुरु भएर नोभेम्बरसम्म चल्छ । सामान्यतः भरिया र बगानमा मजदुरी गर्नेको सयदेखि ८ सय भारतीय रुपैयाँ ज्याला छ । डकर्मीको काम गर्नेहरूले भने हजारभन्दा बढी कमाउँछन् । स्याउको मौसममा आउनेहरू स्याउ टिप्ने, ग्रेडिङ गर्ने, कार्टुनमा राख्ने तथा बोक्ने काम गर्छन् । सामान्यतः एक सिजनमा स्याउ भरानी (पेटी भर्ने) ले ७० हजारदेखि १ लाख भारतीय रुपैयाँसम्म बचाउने दैलेखका प्रताप खड्का बताउँछन् ।हिमाचलमा पनि विशेषगरी सिमला, रुड, मन्डी, कुलुमनाली, उना, किन्नौरमा नेपालीहरू बढी जाने गरेका छन् । स्याउको मौसमका बेला स्थानीय बजारका ग्राहक नै नेपाली कामदारहरू नै हुने गरेको साइँला लामाले बताए । एउटा स्याउ बगानमा कम्तीमा पनि ४५ जना नेपाली काम गर्छन् । लामाका अनुसार उकालोओरालो गर्न सक्ने भएकाले स्थानीय व्यापारीहरूले स्याउ बोक्न नेपालीलाई रोज्ने गरेका हुन् । मजदुरी गर्नेबाहेक पनि स्याउ बगान नै केही वर्षका लागि ठेक्कामा लिने नेपाली पनि थुप्रै छन् । तिनैमध्येका एक हुन् जाजरकोटका काशीराम भट्टराई । भट्टराईले बगान भाडा लिएर स्याउको कारोबार गर्न थालेको ३ वर्ष बित्यो । उनले स्याउ प्याकिङका लागि ३ जनालाई काममा लगाएका छन् । त्यसैगरी स्याउ बगानको जिम्मा लिने नेपाली पनि छन् । तिनैमध्येका हुन् रुकुम खाराका भीमसेन ओली । उनी सिमला छेउको ठियोगमा स्याउ बगानको रखवाली गर्छन् । उनी २४ वर्षदेखि ठियोगमा बस्दै आएका छन् । बगैंचामा भएका १४ सयभन्दा बढी स्याउका बोटको हेरचाह गर्नेदेखि लिएर स्याउ टिप्ने, प्याकिङ गर्नेसम्मको जिम्मा उनकै छ । हिमाचलकै पनि कुलुमनालीमा नेपाली कामदारहरूको बाक्लो उपस्थिति छ । त्यस क्षेत्रमा नेपालीहरूको बोलवाला यति छ कि प्रवासी नेपाली संगठनहरूको सिफारिसबिना कुनै पनि नेपालीले काम गर्ने स्वीकृति पाउँदैन । सरकारी काममा नेपाली संगठनको सिफारिस अनिवार्य छ । लकडाउनका कारण नेपालीहरू नफर्कने हुन् कि भनेर स्थानीय व्यवसायीहरू चिन्तित भएको अखिल भारतीय नेपाली मूलप्रवाह एकता समाज कुल्लु जिल्लाका अध्यक्ष साइँला लामाले कान्तिपुरलाई बताए । लामा कुल्लु क्षेत्रमा नेपालीहरूका अगुवा मानिन्छन् । उनी नेपालीहरूलाई समस्या परेको खण्डमा राज्य सरकारलाई आवश्यक सल्लाह र सुझाव दिने हैसियतसमेत राख्छन् । लकडाउनका बेला घर जान चाहनेहरूका लागि आवश्यक समन्वय लामाले नै गरेका थिए । त्यहीं अलपत्र परेका नेपाली कामदारलाई रासनपानी उपलब्ध गराउन पनि लामाको संगठन सक्रिय भएर लागेको थियो । लामाका अनुसार उनको संगठनमा मात्र १४ हजारभन्दा बढी प्रत्यक्ष रूपमा आबद्ध छन् । प्रवासी संगठनहरूको प्रभावका कारण अन्य राज्यमा जस्तो नेपाली कामदारप्रति विभेद छैन । कुनै नेपाली मजदुरको कामको सिलसिलामा दुर्घटनामा परेर मृत्यु भएको खण्डमा राज्य सरकारले तत्काल ४ लाख भारतीय रुपैयाँ राहत दिने गरेको छ । हिमाचलका सिमलालगायत अन्य स्थानमा नेपालीहरूको साइनो धेरै पुरानो हो । राज्य विस्तारका क्रममा गोर्खाली फौज काँगडासम्म पुगेदेखि नै त्यस क्षेत्रमा नेपालीको आउजाउ हुन थालेको हो । रणजित सिंहको सेनामा गौर्खाली फौज भर्ना हुन थालेपछि त्यो क्रम झन् बढेर गयो । पछि तत्कालीन इस्ट इन्डिया सरकारले सिमलालाई ग्रीष्मकालीन राजधानी नै घोषणा गरेपछि हिमाचलको महत्त्व थप बढेर गयो । राम्रा स्कुलहरू खुले । शिक्षा, स्वास्थ्यलगायत अन्य सुविधा पनि उपलब्ध भएका कारण नेपालबाट केही राणा परिवार पनि सिमला र अन्य क्षेत्रमा बस्न पुगे । पछि स्याउको खेती सुरु भएपछि मजदुरहरूको माग बढ्न थाल्यो । त्यसका साथै स्याउको बढ्दो उत्पादनले आर्थिक गतिविधि बढेसँगै रोजगारीका लागि नेपालीको आउने क्रम थप बढ्यो । माओवादी सशस्त्र द्वन्द्वका कारण नेपालीको संख्या अझै थपियो । हिमाचलका हरेक क्षेत्रमा बाक्लो उपस्थितिका कारण नेपाली कामदार त्यहाँको आर्थिक गतिविधिको महत्त्वपूर्ण पक्ष बनेका छन् । अझ स्याउको मौसममा त नेपाली कामदारहरू अनिवार्य नै मानिन्छन् । राज्यका करिब डेढ लाख परिवार प्रत्यक्ष रूपमा स्याउको उत्पादन र व्यवसायसँग आबद्ध छन् । स्याउ उत्पादन र कारोबारमा हुने उतारचढावले राज्यको पुरै आर्थिक अवस्थामै असर पर्ने गर्छ । त्यही भएर नै हिमाचलका मुख्यमन्त्री जयराम ठाकुरले जुन पहिलो साता नेपाली कामदार फर्कने वातावरण सहज बनाइदिन केन्द्र सरकारलाई पत्र नै लेखेका थिए । नेपालीहरू मिहिनेती र इमानदार छन् भन्ने छाप परेको छ, स्याउको बगान र अन्य काममा त नेपाली अरूभन्दा निकै सिपालु मानिन्छन् त्यही भएर राज्य सरकारदेखि व्यवसायीहरूसम्मले नै नेपालीहरू चाहिन्छ भनेर भन्छ, लामा भन्छन् । तर, यस वर्ष लकडाउन र सीमा विवादका कारण नेपालभारत सम्बन्ध चिसिएपछि धेरै नेपालीहरू घर फर्केका सिमलामा रहेका एक नेपाली ठेकेदार किरण आोलीले बताए । प्रायः सबैजसो वर्षको एकपटक दसैंतिहारको छेको पारेर नेपाल जाने गरेको त्यहाँ रहेका नेपालीको भनाइ छ । पछिल्लो समय कोरोना महामारी नियन्त्रणका लागि दुवै देशले सीमा क्षेत्रमा कडाइ गरेका कारण हिमाचल आउन सहज नभएको किरणको भनाइ छ । भारतमा कोरोना भाइरसको महामारी देखिएपछि आआफ्नो गाउँ गएकाहरू पनि फेरि रोजगारीका लागि फर्कन चाहन्छन्, उनले भने । तर, मनालीमा रहेका लामा पनि मुख्यमन्त्रीले नै नेपालीलाई ल्याउन आग्रह गरेपछि पछिल्लो समय ठेकेदार र साहुहरूले नेपालीलाई ल्याउने क्रम सुरु भएको बताउँछन् । स्थानीय प्रशासनले पनि नेपाली कामदार ल्याउन स्थानीय व्यवसायी र ठेकेदारलाई सघाउँदै आएका लामाको भनाइ छ । सीमामा कडाइ भए पनि कतिपय नेपालीले उपचारको बहाना बनाएरसमेत हिमाचल पुग्ने गरेका छन् । त्यसबाहेक कतिपयलाई लिन मालिकहरू नै गाडी लिएर सीमासम्म पुग्ने गरेका छन् । विशेषगरी उनीहरू गौरीफन्टा, नेपालगन्जदेखि कृष्णनगर नाकाबाट आउने गरेका छन् । त्यसरी आउने नेपालीलाई १४ दिन क्वारेन्टाइनमा राख्ने गरिएको छ । क्वारेन्टाइन खर्च भने ठेकेदार वा साहुले नै व्यहोर्ने गरेका छन् ।"
छानबिनमा सघाउन मिश्र तयार,"काठमाडौं (कास) सेक्युरिटी प्रेस खरिद प्रकरणमा जोडिएका विजयप्रकाश मिश्रले आफूले अख्तियारलाई सहयोग गर्ने बताएका छन् । पूर्वमन्त्री गोकुल बाँस्कोटाको अडियो टेप रेकर्ड गरेका मिश्रले आफू अख्तियारको दायराबाट नभागेको भन्दै थप प्रमाण आयोगमा उपलब्ध गराउने बताएका हुन् ।मिश्रले विज्ञप्तिमार्फत भनेका छन्, राजनीतिक आवरणमा भएको सेक्युरिटी प्रेस खरिद प्रकरणको छानबिनका लागि सहयोग गर्छु । अख्तियारले आवश्यक सहयोगका लागि भनी आफूलाई पत्र पठाएको तर काम विशेषले जापान आएको मिश्रले बताए । अख्तियारले पत्रमार्फत आफूलाई बाँस्कोटाको अडियो रेकर्ड गर्दाको रेकर्डिङ डिभाइस बुझाउन भनेको थियो । उक्त डिभाइस जापानबाट लिएर फर्कने मिश्रले बताए । अख्तियारको अनुसन्धान अधिकृत र आफूबीच नियमित कुराकानी भइरहेको भन्दै उनले भ्रष्टाचारबाट कोही पनि उम्किन नहुने बताए । संसद्मा प्रतिपक्षीले समेत आफूमाथि आक्रमण गरेको भन्दै मिश्रले यो प्रकरणमा आफूले सत्य बाहिर ल्याउने उनको भनाइ थियो । मिश्रले सार्वजनिक गरेको अडियो टेपमा तत्कालीन सञ्चारमन्त्री बाँस्कोटाले ७० करोड रुपैयाँ कमिसन सुनिश्चित गर्न खोजेका थिए । प्रिन्टिङ मेसिनको लागत एक अर्ब रुपैयाँ बढाउन उनले आग्रह गरेका थिए । अडियो टेप सार्वजनिक भएपछि बाँस्कोटाले पदबाट राजीनामा गरेका थिए ।"
१६४ दिनपछि अन्तर्राष्ट्रिय उडान,"काठमाडौं (कास) कोरोना संक्रमण फैलिन नदिन २०७६ चैत ९ गतेदेखि रोक लगाइएको व्यावसायिक अन्तर्राष्ट्रिय उडान १ सय ६४ दिनपछि मंगलबारदेखि सञ्चालनमा आएको छ । त्रिभुवन अन्तर्राष्ट्रिय विमानस्थलका महाप्रबन्धक देवेन्द्र केसीका अनुसार पहिलो दिन नियमित उडानमा नेपाल वायुसेवा निगमको एउटा मात्रै उडानको तालिका रहेको छ । लकडाउनको ५ महिनापछि यो नै पहिलो व्यावसायिक उडान हो । राति जापानको नारिता उड्ने निगमको वाइडबडीमा १ सय ७१ जना जाँदै छन् भने नारिताबाट २ सय २० जना यात्रु बुधबार दिउँसो काठमाडौं आउँदै छन् । मंगलबार चार्टर तथा कार्गोतर्फ ५ वटा उडान भए । निगमले दोहाबाट १ सय ३८ जना र हिमालय एयरलायन्सले १ सय २६ यात्रु ल्याएका थिए । त्यसैगरी निगमको एउटा विमान कुवेत गएको थियो । कार्गो चार्टर उडानतर्फ एयर अरेबियाले सारजहाबाट ६ हजार ६ सय ५० केजी कार्गो ल्याएर आएको थियो भने कार्गो लिन हिमालयको जहाज साँझ कुन्मिङका लागि उडेको थियो । विमानस्थलमा चार्टर र नियमित उडानबाट आउने यात्रुलाई छाउनीस्थित कोभिड१९ संकट व्यवस्थापन केन्द्र (सीसीएमसी) मातहतको सैनिक टोलीले काठमाडौंका चार स्थानमा बनाइएका होल्डिङ सेन्टरमा लैजाने गरेको छ । ती सेन्टरमा यात्रुको विवरण लिइसकेपछि मात्रै छाडिने गरेको छ । त्यसपछि आइसोलेसनमा राख्नुपर्नेलाई होटलमा ७ दिनका लागि पठाइन्छ । पीसीआर नेगेटिभ भएकालाई स्थानीय तहसँगको समन्वयमा जिल्ला पठाइन्छ । तर नियमित उडानमा काठमाडौं आउने यात्रुले घरसम्म जाने व्यवस्था आफैं गर्नुपर्ने सीसीएमसीले जनाएको छ । चार्टर उडानमा आएका यात्रुलाई भने सवारीसाधन खोजेर पठाइन्छ । सरकारले भदौ १६ देखि असोज १४ सम्मको अन्तर्राष्ट्रियतर्फ उडान खुला गरेपछि संस्कृति, पर्यटन तथा नागरिक उड्डयन मन्त्रालयले ६० वटा नियमित उडानलाई अनुमति दिएको छ । त्यसताका दैनिक ५ सय यात्रु मात्रै ल्याउन दिने भनिएको थियो । आइतबार सरकारले ३ सय थप गर्दै दैनिक ८ सय यात्रु ल्याउन दिने निर्णय गरेपछि मन्त्रालयले चार्टर र नियमित उडानको संख्या थप्न मंगलबार नागरिक उड्डयन प्राधिकरणमा छलफल गरेको थियो । मन्त्रालयले बुधबार नयाँ तालिका निकाल्ने जनाएको छ ।"
इन्स्पेक्टरसहित ३ प्रहरी निलम्बित,"रौतहट (कास) हिरासतमा लिइएकालाई चरम यातना दिँदा मृत्यु भएको आरोप लागेपछि रौतहटका तीन प्रहरी निलम्बनमा परेका छन् । गरुडा८ जिंगडियाका २० वर्षीय विजय महराको मृत्यु भएको घटनाको अनुसन्धानका लागि प्रहरी निरीक्षक नवीनकुमार सिंह र हवल्दारद्वय हिरोजमिया धुनिया र मन्नुकुमार सिंह निलम्बनमा परेका हुन् । जिंगडियाकै १७ वर्षीय निरञ्जन रामको साउन ३१ को राति हत्या भएको थियो । घटनाको भोलिपल्ट अनुसन्धानका लागि महरालाई इलाका प्रहरी कार्यालय गरुडाले पक्राउ गरेको थियो । हत्या गरेको स्वीकार गर्न उनलाई हिरासतमा यातना दिइएको प्रहरीमाथि आरोप छ । भदौ ३ मा स्वास्थ्य स्थिति बिग्रेपछि महरालाई प्रहरीले वीरगन्जको नेसनल मेडिकल कलेज पुर्याएको थियो । उपचारका क्रममा गत बिहीबार उनको मृत्यु भयो ।मृत्युपछि सार्वजनिक भिडियोमा महराले प्रहरीले आफूलाई हत्यामा संलग्नता स्विकार्न यातना दिएको बताएका छन् । प्रहरीलाई अनुसन्धानको दायरामा ल्याउनुपर्ने माग उठेपछि उनीहरू निलम्बनमा परेका हुन् । गृह मन्त्रालयको निर्णयअनुसार निलम्बन गरिएको प्रदेश २ प्रहरी प्रवक्ता डीएसपी अन्सु सिंहले बताए । ६ महिनाका लागि निलम्बन गरिएको हो, उनले भने ।"
प्रधानमन्त्रीले बंगलादेशसँग पैंचो मागे मल,"नेपालमा आवश्यक रासायनिक युरिया मल पैंचो (सापटी) दिनका लागि प्रधानमन्त्री केपी शर्मा ओलीले बंगलादेशकी प्रधानमन्त्री शेख हसिनासँग आग्रह गरेका छन् । ओली र हसिनाबीच मंगलबार टेलिफोन संवाद भएको थियो । संवादमा ओलीले ५० हजार टन युरिया मल पैंचोमा दिन गरेको आग्रहलाई समकक्षी हसिनाले सकारात्मक रूपमा लिएको बताइएको छ । खेतीपातीको मुख्य समयमै रासायनिक मल अभाव भएपछि सरकारले बंगलादेशसँग पैंचोमा मल लिन लागेको हो । त्यसका लागि कृषि मन्त्रालयले केही समयअघिदेखि नै गृहकार्य गर्दै आएको थियो । प्रधानमन्त्री ओलीको आग्रहलाई समकक्षी हसिनाले सकारात्मक रूपमा लिएको दुई देशका प्रधानमन्त्रीबीचको वार्तापछि परराष्ट्र मन्त्रालयले जारी गरेको विज्ञप्तिमा उल्लेख गरिएको छ । प्रधानमन्त्री ओलीले पनि ट्वीटरमार्फत संवादका दौरान यो सिजनमा आवश्यक रासायनिक मल निर्यात सम्बन्धमा आफूले गरेको आग्रहलाई समकक्षी हसिना सकारात्मक देखिएको बताएका छन् । परराष्ट्र मन्त्रालयमार्फत बंगलादेशका लागि नेपालका राजदूत डा वंशीधर मिश्रले पनि ढाकामा बंगलादेश सरकारसँग अनौपचारिक रूपमा मलका विषयमा छलफल गरिरहेको स्रोतले जनायो । बंगलादेशले आफूलाई चाहिने करिब १० लाख टन मल मौज्दात राखेको कृषि तथा पशुपन्छी विकास मन्त्रालय स्रोतको भनाइ छ । खरिद गर्न खोज्दा बंगलादेश बेच्न तयार भएन, त्यही भएर पैंचो मागेका हौं, कृषि तथा पशुपन्छी विकास मन्त्रालयका एक अधिकारीले भने । आवश्यक मलका लागि बंगलादेशसँग उच्च तहमै पहल गर्नुपर्ने औंल्याउँदै कृषिमन्त्री धनश्याम भुसालले प्रधानमन्त्री ओलीलाई नै भेटेर सहयोग गरिदिन आग्रह गरेका थिए । त्यसैलाई ध्यानमा राखेर ओलीले बंगलादेशकी प्रधानमन्त्री हसिनासँग संवाद गरेका हुन् । हालका लागि बंगलादेशबाट नेपाललाई आवश्यक रासायनिक मल ल्याउने र पछि ग्लोबल टेन्डर गरेर बंगलादेशलाई फिर्ता गरिदिने कृषि मन्त्रालयको योजना छ । त्यही आधारमा नेपाल सरकारले बंगलादेश सरकारसँग कुरा गरेर गृहकार्य अघि बढाएको हो । बंगलादेशले मल सापटीका लागि औपचारिक रूपमा पत्र लेख्न यसअघि नै भनिसकेको छ । दुई मुलुकका प्रधानमन्त्रीबीच कुराकानी भएपछि उक्त काम छिट्टै अघि बढ्ने कृषि मन्त्रालयले जनाएको छ । आयातका लागि मुख्य समस्या बन्दरगाहकै हो । बंगलादेशबाट मल आयात गर्दा भारतले रुट दिनेनदिने विषय छँदै छ । त्यहाँबाट ल्याउनै आफ्नै सीमा छ, कृषि मन्त्रालयका ती अधिकारीले भने, ५० हजार टन भनेको धेरै हो । आजकै दिनबाट ढुवानी गरे पनि नेपाल आइपुग्न कम्तीमा एक सय दिन लाग्छ । त्यही भएर सक्दो छिटो ल्याउने तयारीमा छौं । मन्त्रालयका अनुसार मुख्य समस्या कोलकता बन्दरगाहको हो । ठूलो जहाजले पालो पाउँदैन । ससाना जहाजमा ढुवानी गर्नुपर्ने बाध्यता छ । एक लटमा २५ सय टन मात्रै ल्याउन सकिन्छ । समयमै टेन्डर नहुने र टेन्डरको सम्झौताअनुसार ठेकेदारहरूले मल नल्याइदिँदा हरेक वर्ष सिजनमै मल अभाव हुने गरेको छ । युरिया मल मौज्दात छैन । साल्ट ट्रेडिङ कर्पोरेसनले आयात गरेको साढे ६ हजार टन युरिया मल बिक्री भइसकेको छ । बंगलादेशबाट ल्याइने मलले गहुँ लगाउने समयसम्मलाई पुग्ने कृषि मन्त्रालयको अनुमान छ । मन्त्रालयले सुरुमा भारत, चीन र बंगलादेशबाट मल ल्याउने प्रारम्भिक तयारी गरे पनि अन्त्यमा बंगलादेशबाट पैंचोमा ल्याउन लागेको हो । चीन, भारतसँग पनि कुरा गरेका थियौं, तर दिनेनदिने कुनै टुंगो भएन, मन्त्रालयका ती अधिकारीले भने, बंगलादेशले समस्या बुझ्यो । संकटमा केही आशा पलाएको छ । मलको समस्या दीर्घकालीन रूपमा समाधन गर्न कोलकाताबाहेक अर्को बन्दरगाहको पनि व्यवस्था हुनुपर्ने मन्त्रालयले जनाएको छ । मल ढुवानीका लागि अर्को बन्दरगाहको व्यवस्था नभए सधैंलाई समस्या हुने ती अधिकारीको भनाइ छ । हरेक दिन दुईवटा रेलले ढुवानी गरे पनि ५ लाख टनभन्दा बढी आउँदैन । अहिलेको व्यवस्थापनले वर्षमा ३४ लाख मात्रै ल्याउन सकिन्छ, ती अधिकारीले भने, मलका लागि भारतले एउटै मात्रै बन्दरगाह दिएको छ । त्यहाँबाट रक्सौलसम्म मात्रै ल्याउन सकिन्छ । जसले गर्दा समयमै आपूर्ति हुन सकेन । यसका लागि कृषिसँगै उद्योग वाणिज्य तथा आपूर्ति मन्त्रालय र परराष्ट्र मन्त्रालय पनि सक्रिय हुनुपर्ने उनले बताए ।ओलीले संवादमा नेपाललाई आवश्यक औषधि र स्वास्थ्य सामग्री सहयोग गरेकोमा बंगलादेशलाई धन्यवाद दिएका थिए । दुवै प्रधानमन्त्रीले कोभिड१९ का लागि आआफ्ना सरकारले गरेका कामबारे एकअर्कालाई जानकारी दिएका थिए । वार्तामा दुई मुलुकबीच व्यापार, ऊर्जा र पारवहनलगायत विषयमा सहकार्य थप मजबुत हुनुपर्नेमा दुवै प्रधानमन्त्रीले जोड दिएको परराष्ट्रको विज्ञप्तिमा उल्लेख छ ।"
डराईडराई डेलिभरी,"निषेधाज्ञाको अवधिमा उपत्यकामा प्रशासनले सेवा रोक्न निर्देशन दिए पनि व्यवसायीले भने मंगलबारदेखि अत्यावश्यक सेवाको होम डेलिभरी निरन्तर राखेका छन् । गत बुधबार र बिहीबार होम डेलिभरी सेवामा खटिएका व्यक्तिलाई प्रहरीले पक्राउ गरेको थियो । जिल्ला प्रशासन कार्यालयले पनि निषेधाज्ञाभर यस्तो सेवा रोक्न निर्देशन दिएको थियो ।सेवा पुनः सुरु गर्न मापदण्ड तयार गर्ने भन्दै जिल्ला प्रशासन कार्यालयले आइतबार सहायक जिल्ला अधिकारी जनक भट्टको संयोजकत्वमा समिति गठन गरेको थियो । समितिमा नेपाल प्रहरीसहित स्वास्थ्य मन्त्रालय र वाणिज्य तथा आपूर्ति मन्त्रालयका प्रतिनिधि सदस्य छन् । समितिलाई तत्कालै मापदण्ड तयार गर्ने जिम्मेवारी दिइएको छ ।यता नेपाल ईकमर्स तथा अनलाइन डेलिभरी सेवा सञ्चालकहरूको साझा फोरमले विज्ञप्ति जारी गर्दै मंगलबारदेखि अत्यावश्यक सामग्रीको होम डेलिभरी निरन्तर गर्ने जनाएको हो । उपत्यकामा तीनैवटा जिल्ला प्रशासन कार्यालयले भदौ ३ मा जारी गरेको निषेधाज्ञाको निर्णयका बुँदा नम्बर ६ मा अत्यावश्यक सेवाको ढुवानीमा अवरोध नगर्ने व्यहोरा भएकाले सोहीअनुसार होम डेलिभरी सुरु गर्ने निर्णय भएको फोरमका संयोजक सागरदेव भट्टले बतए । प्रशासनको निर्णयमै अत्यावश्यक वस्तुको ढुवानीमा बाधा नपर्ने भनिएको छ, उनले भने, सोही व्यवस्थालाई आधार मानेर ढुवानी सुरु गरिएको हो । फोरममा ३० भन्दा बढी ईकमर्स र होम डेलिभरी सेवा दिने कम्पनी आबद्ध छन् । फोरमको निर्णयअनुसार मंगलबारदेखि होम डेलिभरी आंशिक रूपमा सुरु भए पनि प्रहरी अवरोध भने कायमै छ । मंगलबार होम डेलिभरीमा खटिएका ईकमर्स साइट दराजका दुईवटा बाइक प्रहरीले रोकेर ४ बजेपछि लिन आउनू भनेको छ, भट्टले भने, धेरै जना होम डेलिभरी गर्न गराइरहेका छन् । केही कम्पनीले डराईडराई भए पनि होम डेलिभरी सुरु गरेको उनले जानकारी दिए ।होम डेलिभरीका लागि मापदण्ड तयार गर्ने समिति गठनका लागि आइतबार काठमाडौं जिल्ला प्रशासन कार्यालयमा भएको बैठकमा सरकारी निकायसहित ईकमर्स कम्पनीका सञ्चालक पनि सहभागी थिए । हामीले पटकपटक अत्यावश्यक सामानको होम डेलिभरी सुरु गर्न दिन आग्रह गर्यौं, भट्टले भने, तर सरकारी निकायका प्रतिनिधिले भने १८ गतेसम्म कुर्न भन्नुभएको थियो ।सरकारी निकायले १८ गतेपछि मापदण्ड लागू गर्दै अत्यावश्यक सामग्रीसहित रेस्टुरेन्टका लागि समेत होम डेलिभरी खोल्न दिने आश्वासन व्यवसायीलाई दिएको छ । हामीले रेस्टुरेन्टको होम डेलिभरी पछि खोले पनि हुन्छ तर अत्यावश्यक सामग्रीको होम डेलिभरी एक दिन पनि नरोक्न भनेका थियौं, भट्टले भने, अहिले नुन, तेल, दाल, चामल, पाउरोटीसहित स्वास्थ्य र सरसफाइका सामग्री डेलिभरी गर्ने निर्णय गरेका हौं ।निषेधाज्ञाको अवधिमा अनलाइन डेलिभरी सेवा दिन नपाइने भन्दै यस्तो सेवामा संलग्नलाई प्रहरीले बुधबार र बिहीबार पक्राउ गरेको थियो । प्रशासन र प्रहरीको यो कदमको सर्वत्र आलोचना भएपछि जिल्ला प्रशासन कार्यालय काठमाडौंले मापदण्ड बनाउन समिति गठन गरेको हो । होम डेलिभरीमा संलग्नलाई प्रहरीले पक्राउ गरेपछि उपत्यकामा शुक्रबारदेखि सोमबारसम्म होम डेलिभरी सेवा ठप्प छ ।प्रहरी हस्तक्षेपपछि व्यवसाय निरन्तर राख्न माग गर्दै काठमाडौंका प्रमुख जिल्ला अधिकारी जनकराज दाहाललाई व्यवसायीले ज्ञापन बुझाएका थिए । भदौ १७ गते राति १२ बजेसम्म लागू हुने निषेधाज्ञाको अवधिमा उपत्यकामा सर्वसाधारणलाई बिहान सवा ९ बजेसम्म मात्रै किनमेल गर्ने सुविधा दिइएको छ ।"
जब एप्पलका सहसंस्थापकले स्विकारे नेपाली विद्यार्थीको निम्तो,"संसारको सबैभन्दा मूल्यवान् अमेरिकी कम्पनी एप्पलको सफलताका लागि जति चर्चा स्टिभ जब्सले पाएका छन्, त्यति चर्चा स्टिभ वोज्नियाकले पाएका छैनन् । एप्पलसँग नाम जोडेर स्टिभ जब्सको चर्चा बढी हुने गरेको छ । कम्पनीका सुरुवातकालका कर्मचारी वोज्नियाकलाई प्रमुख आविष्कारक र जब्सलाई मार्केटिङ गर्ने व्यक्तिका रूपमा चित्रण गरिन्छ । वोज्नियाक सहसंस्थापक भएर सन् १९७६ मा खोलिएको एप्पल इन्कर्पोरेसन अहिले बजार पुँजी र आम्दानीका हिसाबले विश्वको सबैभन्दा ठूलो सूचना प्रविधिसम्बन्धी कम्पनी हो ।यिनै वोज्नियाक नेपाली समयअनुसार शनिबार दिउँसो ६ बजे नेपालमा सञ्चालित अन्तर्राष्ट्रिय ह्याकाथनका अवसरमा आफ्नो मन्तव्य दिइरहेका थिए । संसारभरका सूचना प्रविधिसम्बन्धी कार्यक्रममा प्रमुख वक्ता र मेन्टरका रूपमा सहभागी भइरहने वोज्नियाकले दक्षिण एसियामा भएको कुनै पनि कार्यक्रममा पहिलोपटक मन्तव्य दिएका थिए । आफ्नो मन्तव्यकै क्रममा वोज्नियाकले यसलाई स्विकारे ।यस्ता ह्याकाथनले इन्नोभेसनलाई सहयोग गर्ने भएकाले ह्याकाथन आफ्ना लागि प्रिय भएको वोज्नियाकले सुनाए । अनलाइनमार्फत २ हजार ५ सयभन्दा बढीले सहभागिता जनाएको ह्याकाथनमा वोज्नियाकले सन् १९७६ मा एप्पल कम्पनी स्थापना गर्दाको अनुभव सुनाउँदै कहिल्यै पनि कम्पनी यति ठूलो बन्ला भनेर कल्पना नगरेको बताए ।नेपालका कम्प्युटर इन्जिनियरिङ तथा सूचना प्रविधिका विद्यार्थीहरूमा प्रतिस्पर्धा गराई उनीहरूको प्रतिभा उजागर गर्न सघाउ पुर्याउने उद्देश्यले भदौ १२ देखि १४ सम्म नेपालमा क्वान्टम ह्याक अन्तर्राष्टिय ह्याकाथन कार्यक्रम आयोजना गरिएको थियो । धेरै मानिस एक ठाउँमा भेला भएर सूचना प्रविधिका माध्यमबाट कुनै समस्याको समाधान खोज्ने कार्यक्रमलाई अनौपचारिक भाषामा ह्याकाथन भनिन्छ ।कार्यक्रम आयोजक नेक्स्टजेनका अध्यक्ष तथा आयोजक समितिका लिड अर्गनाइजर जयकिसन पञ्जियारले वोज्नियाकलाई कार्यक्रममा सहभागिताका लागि इमेल गरेको दुई घण्टामै रिप्लाई गरेर सहभागिताका लागि इच्छुक रहेको बताएका थिए । मलाई दक्षिण एसियाबाट कसैले पनि यस्तो निम्तो दिएको थिएन, दक्षिण एसियामै यो मेरो पहिलो मन्तव्य हो भनेर भन्नुभयो, पञ्जियारले भने, उहाँले आफूलाई ह्याकाथन एकदमै मन पर्ने आफ्नो मन्तव्यको क्रममा सुनाउनुभयो ।वोज्नियाकले आफ्नो मन्तव्यका क्रममा स्टिभ जब्स र आफूले आफ्नो रुचि पछ्याएकै कारण सफलता प्राप्त गरेको भन्दै सहभागीलाई आफ्नो रुचिअनुसारको काम गर्न अनुरोध गरे । आफ्नो १५ मिनेटको मन्तव्यका क्रममा वोज्नियाकले अन्य देशमा भएका ह्याकाथनलाई पनि आफूले सहयोग गरिरहेको अनुभव सुनाए ।वोज्नियाक एप्पलले पहिलोपटक सार्वजनिक गरेको एप्पल १ र एप्पल २ माइक्रो कम्प्युटरका डिजाइनर हुन् । त्यसपछि एप्पलले सार्वजनिक गरेको एप्पल म्याकिन्टोस कम्प्युटरको प्रारम्भिक डिजाइन पनि उनैले गरेका थिए । सन् १९८५ मा एप्पल छाडेका उनी हालसम्म पनि कम्पनीको सेरोमोनियल कर्मचारी हुन् । एप्पल छाडेपछि सीएल नाइन नामक कम्पनी स्थापना गरी उनले युनिभर्सल रिमोटको डिजाइन गरेका थिए ।भारतको डेभ्फोलियोको सहयोगमा पुल्चोक क्याम्पसको नेक्स्टजेन संस्थाले कार्यक्रम आयोजना गरेको हो । ह्याकाथनमा प्रकोप व्यवस्थापन, सबैका लागि आधुनिक वित्तीय व्यवस्थापन, शिक्षा, स्वास्थ्य तथा सहरी जनसंख्या व्यवस्थापन, वातावरणलगायत ६ विधामा प्रविधिको प्रयोग तथा त्यसको माध्यमद्वारा समस्याको समाधान पत्ता लगाउने प्रयास गरिएको थियो । कार्यक्रममा ७० भन्दा बढी समूहका २ सय ५० जनाले विभिन्न प्रतियोगितात्मक परियोजना तथा अवधारणा प्रस्तुत गरेका थिए । कार्यक्रममा वोज्नियाकले विशेष अतिथिक रूपमा सम्बोधन गरेका थिए । आईबीएमका वरिष्ठ प्रोग्रामर तथा इन्जिनियर जो सेपी तथा डेभ्फोलियोका कम्युनिटी लिड व्यवस्थापक डेनभर डी सुजा मुख्य वक्ता थिए । कार्यक्रममा नासा, अमेजन वेब सर्भिस आदिका वरिष्ठ प्रतिनिधिले मेन्टर्सका रूपमा काम गरेका थिए । ३६ घण्टासम्म लगातार चलेको ह्याकाथनमा युरोप, सिंगापुरलगायतका ३० भन्दा बढी अन्तर्राष्ट्रिय संस्थाले साझेदारी गरेका थिए ।"
विद्युत् निर्यात नभए १० खर्ब रुपैयाँ जोखिममा,"काठमाडौं (कास) स्वतन्त्र ऊर्जा उत्पादकहरूको संस्था (इप्पान) का उपाध्यक्ष आशिष गर्गले बिजुली बेच्न नसके १० खर्ब रुपैयाँ जोखिममा पर्ने बताएका छन् । हाल १३ सय ६० मेगावाट रहेको नेपालको विद्युत् उत्पादन क्षमता आगामी तीन वर्षभित्र ६ हजार मेगावाट पुग्ने उनको भनाइ छ । उत्पादन बढे पनि खपत नबढ्दा बिजुली खेर गएर १० खर्ब रुपैयाँ लगानी जोखिममा पर्ने अवस्था आउन सक्नेमा उनले चिन्ता व्यक्त गरे । माग भने तत्काल बढ्न नसक्ने अवस्था रहेको उनको गुनासो छ । नेपाल आर्थिक पत्रकार समाज (सेजन) ले मंगलबार आयोजना गरेको सेजन अर्थनीति बहसअन्तर्गत आयोजित ऊर्जा व्यापारसम्बन्धी कार्यक्रममा उनले भने, अहिलेको विद्युत् खपतको अवस्था र तत्काल धेरै विद्युत् खपत गर्ने गरी औद्योगिकीकरण नहुने अवस्थाले अबको तीन वर्षमा विद्युत् माग १७१८ सय मेगावाटभन्दा बढी पुग्ने अवस्था छैन, उनले भने, अहिलेको अवस्थाले चालु आर्थिक वर्षमा १ हजार, अर्को वर्ष २ हजार र तेस्रो वर्ष कम्तीमा एक हजार पाँच सय मेगावाटभन्दा बढी गरी तीन वर्षभित्र झन्डै ४५ सय मेगावाट बराबरको विद्युत् उत्पादन बढ्ने अवस्था छ, त्यो अवस्थामा बिजुली बेच्न नसके चार हजार मेगावाट विद्युत् खेर जान्छ ।गत चैतमा रातिको समयमा दुई सय मेगावाट विद्युत् खेर गएको नेपाल विद्युत् प्राधिकरणले जानकारी दिएको बताउँदै आगामी वर्षको वर्षामा खेर जाने बिजुलीको परिमाण बढ्दै जाने उनले दाबी गरे । चीनसँग अन्तरदेशीय प्रसारण लाइन निर्माण प्रक्रिया अघि बढे पनि त्यो निर्माण हुन कम्तीमा पाँच वर्ष लाग्ने, बनेपछि पनि पाँच सय किलोमिटरभन्दा बढीको प्रसारण लाइनमा बिजुली लैजानुपर्ने भएकाले विद्युत् व्यापार कठिन रहेको तथा बंगलादेशमा बिक्री गर्न पनि २३ किलोमिटर भारतीय भूमि प्रयोग गर्नुपर्ने कारण भारत अहिलेका लागि नेपालको बिजुलीको मुख्य बजार रहेको उनको तर्क छ ।बंगलादेश, म्यानमार जस्ता देशमा बिजुली बेच्न पनि भारतको स्वीकृत चाहिन्छ, केही वर्षका लागि भारत नै हाम्रो मुख्य बजार हो, बेच्न तत्काल पहल गर्नुपर्छ, पहल भएन भने जलविद्युत्का लगानीकर्ताका लागि मात्र देशकै अर्थतन्त्रमा गम्भीर संकलन आइलाग्छ, उनले भने ।"
पेट्रोलको मूल्य २ रुपैयाँ बढ्यो,"काठमाडौं (कास) नेपाल आयल निगमले पेट्रोलको मूल्य २ रुपैयाँ बढाएको छ । इन्डियन आयल कर्पोरेसनले सेप्टेम्बर १ मा पठाएको मूल्यसूचीअनुसार खरिद मूल्यमा हेरफेर गरिएको निगमले जानकारी दिएको छ । मूल्य हेरफेर भएर आएकाले पेट्रोलको साबिक खुद्रा मूल्यमा २ रुपैयाँ बढाउने निर्णय गरेका छौं, निगमका प्रवक्ता विनीतमणि उपाध्यायले भने । नयाँ मूल्यसूचीअनुसार पेट्रोलको मूल्य १ सय ७ रुपैयाँ पर्नेछ । डिजेल, मट्टीतेल, हवाई इन्धन र खाना पकाउने एलपी ग्यासको मूल्य भने यथावत् राखिएको निगमले जनाएको छ ।"
१७ औं वर्षमा सुविधा सेवा,"काठमाडौं (कास) सुविधा सेवा प्रालि सोमबार आफ्नो सेवाको १७ औं वर्षमा प्रवेश गरेको छ । नेपालको रोजगारी क्षेत्रमा सहयोग पुर्याएको १६ वर्ष पूरा भई १७ औं वर्षमा प्रवेश गरेको अवसरमा कम्पनीले खुसी व्यक्त गरेको छ । कम्पनीले हालसम्म ३२ हजारभन्दा बढी श्रमिकलाई देशभरका विभिन्न ८ सय उद्योगमा औपचारिक रोजगारीको अवसर प्रदान गरिसकेको बताएको छ । कोभिड१९ को असरले विश्वका साथै नेपालमा समेत औपचारिक रोजगारीको आवश्यकता सिर्जना गरेकाले सुविधा सेवा यसमा श्रमिकलाई आधारभूत पारिश्रमिक र सामाजिक सुरक्षा सुनिश्चित गराउन प्रतिबद्ध रहेको उल्लेख गरेको छ । सुविधा सेवा ०६० सालमा दर्ता भई श्रम कानुनअनुसार श्रमिक आपूर्तिकर्ताको इजाजत प्राप्त गरी यससम्बन्धी सेवा प्रदान गर्दै आएको कम्पनी हो । स्थापनादेखि सुविधा सेवाले देशमा निजी, सार्वजनिक तथा सरकारी संघसंस्थालाई आवश्यक दक्ष तथा अदक्ष श्रमिक आपूर्ति गरी रोजगारदाता र श्रमिकबीचको सम्बन्ध स्थापित गरिरहेको जनाएको छ ।"
वैकल्पिक शिक्षा प्रदान गर्न टेलिकमसँग प्याब्सनको सहकार्य,काठमाडौं (कास) कोभिड१९ महामारीका कारण प्रचलित शैक्षिक प्रणालीबाट विमुख विद्यार्थीलाई वैकल्पिक शिक्षा प्रदान गर्न नेपाल टेलिकम र निजी तथा आवासीय विद्यालय अर्गनाइजेसन नेपाल (प्याब्सन) बीच सम्झौता भएको छ । टेलिकमले न्यूनतम मूल्यमा उपलब्ध गराइरहेको इन्टरनेट सेवा प्रयोगका सम्बन्धमा मंगलबार प्याब्सनसँग सम्झौता भएको हो । सम्झौताअनुसार देशभरका विद्यालयस्तरका विद्यार्थीले कम्पनीले उपलब्ध गराइरहेको न्यूनतम मूल्यको ह्याप्पी लर्निङ प्याक प्रयोग गर्न सक्छन् । टेलिकमका प्रमुख व्यावसायिक अधिकृत भानुराज श्रेष्ठ र प्याब्सनका उपाध्यक्ष एवं ईलर्निङ संयोजक दीपिका थापा रिमालले सम्झौतापत्रमा हस्ताक्षर गरे । प्याकेजका प्रयोगकर्ताले ३ सय १५ रुपैयाँमा २४ जीबी र ५ सय रुपैयाँमा ३५ जीबी डाटा प्राप्त गर्न सक्छन् ।
पञ्चकन्याको ४८ वर्ष पूरा,"काठमाडौं (कास) पञ्चकन्या ग्रुपले आफ्नो स्थापनाको ४८ औं वर्ष पूरा गरेको छ । ग्रुपका अध्यक्ष प्रेमबहादुर श्रेष्ठको ९० औं जन्मोत्सवको अवसर पारेर ग्रुपले भदौ १५ मा पञ्चकन्या डे मनाउँदै आएको छ । कम्पनीले हरेक वर्ष आफ्ना डिलर तथा कर्मचारीलाई सम्मान गर्ने कार्यक्रम यसपालि कोभिड१९ ले गरेर भर्चुअलमार्फत आयोजना गरेको जनाएको छ । कम्पनीले स्टिल, प्लास्टिक, स्टेनलेस स्टिल ट्यांकी, प्रोफाइल, बिटुमिन, स्ट्रेक्चरल स्टिल, आरएमसीलगायतका विभिन्न व्यापारिक क्षेत्रमा अटोमोबाइलदेखि भारी उपकरणको दायरा विस्तार गरेको उल्लेख गरेको छ ।"
दराज र भिसाको छुट योजना,"काठमाडौं (कास) दराज र भिसाले आफ्ना ग्राहकलाई भिसा कार्ड प्रिप्रिन्टमा १५ प्रतिशत छुट उपलब्ध गराएका छन् । दराज र भिसाले सम्झौता गर्दै ग्राहकलाई असोज १४ सम्म भिसा कार्ड प्रिप्रिन्टमा छुट दिने भएका हुन् । दराजमा ५ हजारझन्दा बढी वित्रेता र उनीहरूले बेच्ने ४ लाख ५० हजारभन्दा बढी उत्पादन रहेको जनाइएको छ । ग्राहकहरूले यीमध्ये कुनै पनि सामान छनोट गरी भिसा कार्डमार्फत पूर्वभुक्तानीमा ५ सय रुपैयाँसम्म छुट पाउनेछन् । यो छुट एक पटकका लागि मात्र भिसा क्रेडिट, भिसा डेबिट र प्रिपेड कार्डमा लागू हुने दराजले जनाएको छ ।"
चार्टर्ड एकाउन्टेन्टका सदस्यलाई छुट,काठमाडौं (कास) नेपाल चार्टर्ड एकाउन्टेन्ट्स संघ र बिजहब आईटी सर्भिस प्रालिसँग संघका सदस्यलाई छुट दिनेसम्बन्धी सम्झौता भएको छ । सम्झौताअनुसार संघका सदस्यलाई अनलाइन प्लेटफर्ममार्फत कक्षा लिने व्यवस्थाअनुसार २० प्रतिशतसम्म छुट उपलब्ध गराइनेछ । संघले कलेज अफ बिजनेस म्यानेजमेन्टबीच संघका सदस्य तथा नातेदारका छोराछोरीहरूलाई प्लस २ को व्यवस्थापन संकायको मासिक शुल्कमा शतप्रतिशत छात्रवृत्ति दिने सम्झौता पनि भएको छ ।
सिद्धार्थ बैंकको ग्रिन पिन प्रविधि,काठमाडौं (कास) सिद्धार्थ बैंकले सोमबारदेखि ग्रिन पिन प्रविधि सेवा सञ्चालनमा ल्याएको छ । बैंकले आफ्नो सेवालाई थप सहज बनाउन कार्डको पिन कोड प्राप्त गर्न यो सेवा ल्याएको हो । यो सेवा सञ्चालनपछि बैंकको डेबिट र क्रेडिट कार्डको ग्रिन पिन ग्राहकले आफ्नो मोबाइल नम्बरमा प्राप्त गरी कार्डको पिन निर्धारण गर्न सक्छन् ।
आशा लघुवित्त पाँचौं वर्षमा,काठमाडौं (कास) आशा लघुवित्त वित्तीय संस्था सोमबारदेखि पाँचौं वर्षमा प्रवेश गरेको छ । चौथो वार्षिकोत्सवका अवसरमा संस्थाका प्रमुख कार्यकारी अधिकृत बद्रीप्रसाद दुलालले संस्थालाई सहयोग पुर्याउने सबैलाई धन्यवाद व्यक्त गरे । नुवाकोटको ककनी६ मा केन्द्रीय कार्यालय रहेको हालसम्म संस्थाले २ अर्ब ३९ करोड रुपैयाँ बराबर कर्जा प्रवाह र ८१ करोड रुपैयाँ बराबर निक्षेप संकलन गरेको जनाएको छ ।
"ठडिएन यः सिं, तानिएन रथ","इन्द्रजात्रा व्यवस्थापन समितिका अध्यक्ष गौतम शाक्यले भाद्र शुक्ल चतुर्दशीका दिन वसन्तपुर यति सुनसान पहिले कहिल्यै देखेका थिएनन् । इन्द्रजात्राको मुख्य जात्रा सुरु हुने यो दिनमा उत्सवमय हुने यो सहर अघि कहिल्यै सुनसान नभएको बुबाहजुरबाले सुनाउने गरेको ५१ वर्षीय शाक्यले सम्झिए । आज मूल जात्रा हुने दिन हो, उनले भने, तर रथयात्रा रोकिएको छ । कोरोनाको महामारीले गर्दा सरकारले गरेको कर्फ्युको सम्मान गर्दै यो वर्ष इन्द्रजात्रा रोकेका छौं ।काठमाडौं उपत्यकाको मुख्य जात्रामध्येमा पर्ने इन्द्रजात्रा भाद्र शुक्ल द्वादशी तिथिमा ३३ फिट अग्लो यः सिं ठड्याएपछि विधिवत् रूपमा सुरु हुन्छ । तर हनुमानढोका दरबार छेउको कालभैरव मन्दिर नजिक यो वर्ष यः सिं ठड्याइएन । हिजो बिहान ९ बजेको साइतमा यः सिं ठड्याउने ठाउँमा विधि पूजा गरियो, उनले भने, यः सिं भने ठड्याइएन । ठड्याइएको यः सिंलाई इन्द्रध्वजोत्सव पनि भनिन्छ । संस्कृतिविद् यज्ञमानपति बज्राचार्यका अनुसार इन्द्रजात्रा पर्व सुरु भयो भन्ने संकेतका रूपमा यः सिं ठड्याउने गरिन्छ । साइत निकालेर काठ लिन गएपछि इन्द्रजात्रा प्रारम्भ भएको मानिन्छ । हनुमानढोका दरबारभित्रको नासलचोकमा मानन्धर समुदायले विधिवत् पूजा गरेर काठ लिन जाने चलन छ । टाउकोमा सेतो फेटा बाँधेर जम्मा भएका मानन्धर समुदायलाई पण्डितले टीका लगाएर बिदा गरेपछि मानन्धर सुूदाय गुरुजी पल्टनका सेना कालो पोसाक लगाएका सेनाको पछि लाग्छन् । हनुमानढोका दरबारको पश्चिमतिर पञ्चमुखी हनुमानको मूर्ति भएको ढोकाबाट एक एक गरेर निस्केर काठ काट्न निस्केपछि नल्याएसम्म मानन्धर समुदाय भित्र छिर्न नहुने परम्परा छ । यहाँबाट गएका समूहले काभ्रे नालाको जंगलमा साइत जुराएर काठ काट्ने चलन छ । शिवरात्रि तिथिमै राम्रो काठ छान्ने विधि पूरा गरिन्छ । पहिलो हनुमानढोकाबाट हिँडेरै जाने चलन भए पनि पछि गाडीबाट जान थालियो । यो वर्ष यी सबै परम्परा रोकिए, मानन्धर समाजका अध्यक्ष गजेन्द्रमान मानन्धरले भने, यसरी यो महान् पर्व रोक्नु परेको अनुभव थिएन । दुःख लागेको छ । तृतीया तिथिको बिहानबाटै दुई दिन यः सिं तान्दै भोटाहिटीमा राख्ने चलन छ । अष्टमी तिथिमा भोटाहिटीबाट हनुमानढोका दरबार पुर्याएको यः सिंलाई एकादशीमा डोरीले बाँधेर द्वादशीमा उठाइन्छ । यः सिं उठाएपछि इन्द्रजात्राको रौनक सुरु हुन्थ्यो, मानन्धरले भने ।यः सिं ठड्याएको भोलिपल्ट कुमारी रथयात्रा गरिने भएकाले यो दिन विशेष उत्सवमय हुन्थ्यो । साँझ वसन्तपुर गद्दी बैठकबाट राष्ट्रप्रमुखले कुमारी दर्शन गरेपछि वसन्तपुर क्षेत्रको तल्लो टोलमा कुमारी रथयात्रा गराइन्छ । कुमारीघरमा बस्ने कुमारी वर्षमा १३ पटक मात्र बाहिर निकालिन्छ । त्यसमध्ये इन्द्रजात्राका बेलामा भाद्र द्वादशी तिथिदेखि आश्विन चौथी तिथिसम्म मनाइने इन्द्रजात्राको अवसरमा तीन पटक बाहिर निकालेर रथयात्रा गरिने परम्परा छ । टोलवासीले जीवित देवी कुमारीको दर्शन गरून् भन्ने उद्देश्यले टोल टोलमा रथयात्रा गर्ने परम्परा रहेको हो । तल्लो टोलमा वसन्तपुर, मरु, चिकंमुगल, जैसीदेवल, ब्रह्मटोल, ह्युमत, कोहिटी, भीमसेनस्थान, मरु हुँदै रथयात्रा वसन्तपुर आएर टुंगिन्छ । भोलिपल्ट माथिल्लो टोलमा रथयात्रा हुन्छ । माथिल्लो टोलको पनि परम्परादेखि चल्दै आएको रुट वसन्तपुरबाट निकालेर प्याफल, यट्खा, नरदेवी, तेंगल, न्ह्योखा, न्हेकतला, असन, मच्छिन्द्रबहाल, इन्द्रचोक, मखन, हनुमानढोका हुँदै फेरि वसन्तपुरमै ल्याइन्छ । इतिहासकार बज्राचार्यका अनुसार इन्द्रध्वज उठाएर उत्सव गर्ने परम्परा धेरै पुरानो हो । भारतमा भाद्र शुक्ल एकादशीको दिन इन्द्रध्वजा ठड्याइन्थ्यो । मल्ल राजाको पालामा भने एकादशी तिथिमै ठड्याइन्थ्यो । यः सिं ठड्याउने बेलाको निकै रौनक हुने गर्थ्यो । वैदिक कालदेखि नै देवताको राजाका रूपमा विशेष सम्मान थियो इन्द्रको । नेपालको इतिहासको प्रारम्भदेखि नै इन्द्रको पूजा गर्ने प्रचलन रहेको बज्राचार्य बताउँछन् । लिच्छविकालीन अभिलेखमा पनि इन्द्रयात्राको उल्लेख छ । त्यस हिसाबले इन्द्रजात्रा प्राचीन हो । बज्राचार्यका अनुसार पन्ध्रौं शताब्दीमा इन्द्रजात्रा निकै लोकप्रिय भइसकेको थियो । इन्द्रजात्रा परापूर्वकालदेखि थियो, इन्द्रजात्रा व्यवस्थापन समितिका वरिष्ठ उपाध्यक्ष शरदकुमार डंगोल भन्छन्, कुमारी यात्राचाहिँ मल्लकालमा थपियो । अहिले इन्द्रजात्राको मुख्य आकर्षणका रूपमा यही कुमारी यात्रालाई लिइन्छ । कुमारीको पूजाको चलन भने छैटौं शताब्दीदेखि नै सुरु भएको मानिन्छ । यः सिं ठड्याइएकै दिनबाट देगुतलेजु मन्दिरमा रहेको श्वेत भैरव प्रदर्शन गर्ने चलन छ । श्वेत भैरव प्रदर्शन गर्ने परम्परा रणबहादुर शाहको पालामा भएको मानिन्छ । यहाँ हरेक साँझे श्वेत भैरवको मुखमा टुटिराखेर बनाइएको ठाउँबाट प्रसादका रूपमा जाँड बगाइन्छ । जाँड मुखमा पार्न भीड लाग्छ । वसन्तपुर क्षेत्रका प्रत्येक टोल उत्सवमय भएका हुन्थे यो बेला । टोलटोलमा माटो, काठ र धातुबाट बनेका भैरवका मूर्ति राखिएका हुन्थे । प्रदर्शनीमा राखिने भैरवमध्ये इन्द्रचोकको आकाश भैरव प्रसिद्ध छन् । मन्दिरभित्र राखिएका भैरवलाई बाहिर खटमा राखेर इन्द्रजात्राभरि प्रदर्शन गरिन्थ्यो । दर्शन गर्न भक्तजनको भीड लाग्थ्यो यहाँ । शिवपार्वती डबली छेउकै कडेलचोक भगवती मन्दिरमा पनि भैरव प्रदर्शन गर्ने चलन छ । यहाँ प्रदर्शन गरिने मूर्ति आनन्द भैरवको हो । रथयात्रालगायत बाहिरी परम्परा रोकिए पनि भित्रका पूजा भने विधिपूर्वक भइरहेको अध्यक्ष शाक्यले बताए । कुमारी घरभित्र, पुलुकिशी घर, लाखे घरलगायतमा सम्बन्धित गुठियारले पूजा जारी राखेका छन् । रथयात्रा सुरु हुनुभन्दा अघि कुमारीको आगमन घरमा तान्त्रिक विधिबाट हुने कुमारी पूजा सम्पन्न भएको छ । त्रयोदशीमा गरिने पूजामा कुमारीको रथयात्रामा संलग्न हुने सबैलाई कुमारी घर बोलाइन्छ । भोज खुवाइन्छ । भोज खर्च गुठीले व्यहोर्छ । यही दिन तलेजु भवानीका पुजारीको घरमा पनि भोज खाने चलन छ । चतुर्दशी तिथिमा गरिने पूजालाई क्वः नेयाः भनिन्छ । यो दिन रथयात्रा गराउने दिन हो । तल्लो टोलमा रथयात्रा गराउने भएकाले यो दिनलाई क्वः नेयाः भनिएको हो । यो वर्ष साधारण पूजा बाहेक अरू केही गर्न सकेनौं, शाक्यले भने, अर्को वर्ष यही अवस्था पक्कै रहँदैन । भव्य गरी मनाउनेछौं । यो महासंकटबाट मुक्तिको कामना गर्दै क्षमापूजा गर्नेछौं ।"
देखिन थाले नयाँनयाँ चरा,"सन् २०१८ अक्टोबर महिनाको एक बिहान करण गिरी आफूले काम गर्ने चितवनको मेघौलीस्थित पर्यटकीय होटलको बगैंचामा थिए । सिमलको रूखमा चरा देखे । त्यो पहिले उनले देखेका थिएनन् । क्यामेरा ल्याएर फटाफट फोटो पनि खिच्न भ्याए । उनले त्यसबेला देखेको स्ट्राइलाटेड बन्टिङ त्यसअघि नेपालमा कतै देखा परेको रेकर्ड नभएको चराको प्रजाति रहेछ ।नेपालका चराहरूको विवरण राख्ने पन्छीविद् क्यारोल इन्सकिपलगायत स्वदेशी विज्ञहरूलाई उनले फोटो देखाए । त्यसपछि उक्त चरा नेपालका लागि नयाँ भएको पक्का भयो । पन्छीविद्हरूले नेपालमा पहिलो पटक देखिएको भनेर पक्का गरेको चरालाई सरकारी निकायले पनि प्रमाणित गर्नुपर्ने हुन्छ । यसका लागि गिरीले राष्ट्रिय निकुञ्ज तथा वन्यजन्तु संरक्षण विभागमा आवश्यक प्रमाणहरू पठाइसकेका छन् ।चरासम्बन्धी विज्ञहरूले आफ्नो पक्ष राखेका छन् । त्यसलाई अब विभागले औपचारिक मान्यता दिँदै नेपालमा नयाँ चरा भेटिएको सार्वजनिक गर्नुपर्ने हुन्छ, विभागका इकोलोजिस्टसमेत रहेका सूचना अधिकारी हरिभद्र आचार्यले भने, केही प्रक्रिया बाँकी रहेकाले औपचारिक घोषणा हुन बाँकी छ ।चराका बारेमा जानकार गिरी घोषणाको प्रतीक्षामा छन् । नेपालमा अहिलेसम्म देखिएको रेकर्ड नभएको स्ट्राइलाटेड बन्टिङ भारतको राजस्थानतिर भने देखिने उनले बताए । गिरीले देखेर फोटो खिच्न भ्याएको त्यो भाले थियो । क्यामेरा बोकेर चरा हेर्दै हिँड्नेहरूले यस्ता नौला चराहरू देख्दा आफूहरूलाई भाग्यशाली ठान्छन् । सौराहाका लजिककृष्ण श्रेष्ठ पनि वाइल्डलाइफ फोटोग्राफीमा रुचि राख्छन् । चरा खिच्न रमाउँछन् । लकडाउनयताको अवधिमा उनले नौलो चरा नभेटे पनि चितवनमा धेरै वर्षदेखि देखा पर्न छाडेका प्रजातिहरू पुनः देख्न पाएको बताए । उनले खर बट्टाई र गंगा चिल र ठुँडे फ्यालफ्याले फेला पारेको सुनाए । फ्यालफ्याले चितवनमा देखिन छाडेको ३७ वर्ष भएको थियो । त्यसैगरी खर बट्टाई पनि १९ वर्षपछि चितवनमा देखिएको थियो । नेपालमा खर बट्टाई अति दुर्लभ चरा भएको श्रेष्ठ बताउँछन् । चरा हेर्दै हिँडेका लजिकसहित राधाकृष्ण श्रेष्ठ, चूडामणि चौधरी, राजु तामाङ र मिलन तामाङको टोलीले साउन १ मा पूर्वी चितवन सौराहा नजिकको कुमरोज मध्यवर्ती सामुदायिक वनका घाँसे मैदानमा बट्टाई फेला पारेको थियो । यो चरा बर्खायाममा सक्रिय हुन्छन् । घाँस र अन्नका ससाना दाना खान्छ । कमिला, कीराफट्यांग्रा पनि खान्छन् । उपयुक्त बासस्थल नहुँदा यो चरा देखिन छाडेको हो, बर्ड एजुकेसन सोसाइटी सौराहाका सदस्यसमेत रहेका श्रेष्ठले भने । त्यसैगरी फ्यालफ्याले ठूला नदी किनारमा देखिने चरा हो । खर बट्टाई देखेकै टोलीले मेघौली नजिक सिसुवार गाउँको धान खेतमा त्यो चरा भेटाएको हो । सिसुवारदेखि नारायणी नदी नजिकै छ ।श्रेष्ठका अनुसार यो चराको मुख्य बसोबास समुद्र नजिकको क्षेत्र हो । तर यी चराहरू गर्मी बढेसँगै शीतल क्षेत्रमा बसाइँ सर्न थाल्छन् । नेपालका नदी आसपासमा यात्राका बेला थकाइ मार्न बसेझैं गर्ने हुन् । आहारा भए बस्ने न हुन् । चितवनमा उनीहरूलाई भने जस्तो आहार नपाएर नै यत्रो वर्ष देखिएनन् कि, श्रेष्ठको तर्क गर्छन् । धान खेतको हिलोमा भेटिने कीराहरू यी चराले खाने उनले बताए । यो वर्ष लकडाउनका कारणले पनि विघ्नबाधा घटेर चितवनमा चराको चहलपहल राम्रो भएको बर्ड एजुकेसन सोसाइटीका पूर्वअध्यक्ष वासु बिडारी बताउँछन् । चराका गुँड र संख्या बढेका छन् । मान्छे र गाडीको चहलपहल कम हुँदा चरालाई राम्रो भएको उनको अनुमान छ । यस्तो बेलामा केही वर्षदेखि देखिन छाडेका र संख्या पनि कमैमात्र देखिने चराहरू फेरि देखिन थालेको उनले बताए । चराको चहलपहलले वातावरण स्वच्छ छ भन्ने कुरा जनाउने उनी सुनाउँछन् । चरा पर्यटनको पनि राम्रो आधार हो, बर्डवाचर संसारका विभिन्न मुलुक घुमिरहेका हुन्छन्, बिडारी भन्छन् । चितवन राष्ट्रिय निकुञ्ज क्षेत्रमा मात्रै हालसम्म देखिएको रेकर्ड भएका चराका प्रजातिको संख्या ६ सय ४१ पुगेको उनले बताए । नेपाल आउने पर्यटकमध्ये ५ देखि १० प्रतिशत चरा हेर्न भनेर आउने गर्छन् । उनीहरूले राम्रो खर्च पनि गर्छन् । चरा देखिनु वातावरण र पर्यटन दुवैका लागि फाइदाजनक हो, टुरिस्ट गाइड पनि रहेका बिडारीले भने । यस पटक कोरोना संक्रमणले आवागमन बन्द छ । मानवीय गतिविधि घट्दा चराका विभिन्न प्रजाति फेरि चितवनका विभिन्न भागमा देखा पर्ने क्रम बढेको छ ।"
रहरै भए च्याब्रुङका धुन,"किराँतलिम्बू संस्कार संस्कृति संरक्षणकी अध्यक्ष हाङमाया लेछर्बो पाँच दिनदेखि च्याब्रुङको ढोल घाममा सुकाउने प्रयास गरिरहेकी छन् । घरबाट बाहिर निकाल्छिन, झ्यार्रर्र पानी पर्छ । अनि उठाएर कोठामा पुर्याउँछिन् । दोस्रो दिन आकाश खुल्छ र बाजागाजा निकाल्छिन् फेरि सिमसिम गर्न थाल्छ र कोठामै थन्क्याउँछिन् । बाजामा त ढुसी लाग्न थाल्यो, उनले भनिन्, जोगाउनलाई घाममा सुकाउन खोज्छु कहिले मौममले साथ दिँदैन कहिले आफूले भ्याइँदैन, गाह्रो पो भयो । हाङमायाका अनुसार ढोललाई सुरक्षित गर्न कपडा पानीमा भिजाउनुपर्छ । भिजाएको कपडालाई ताल लाग्ने खरीको वरिपरि मिलाएर राख्नुपर्छ । त्यसलाई घाममा तताउनुपर्छ । छोराछोरीको रहरले उनीहरूका लागि र बजाउन माग्नेलाई दिन हाङमायासँग चारवटा च्याब्रुङ बाजा छ । योबाहेक संस्कार, संस्कृति संरक्षण समाजको पनि आधा दर्जन बाजा उनकै घरमा छ । सबैको अवस्था त्यस्तै छ । संस्कृति संरक्षणका सल्लाहकार लक्ष्मी फुरुम्बो लिम्बूका अनुसार बाजालाई सुरक्षित राख्न बजाइराख्नुपर्छ । त्यसका तानाहरू मज्जाले तन्काउनुपर्छ । जति तन्काउन सक्यो त्यति नै राम्रो रहन्छ र मज्जाले आवाज दिएर बज्छ । चैतयता च्याब्रुङका ढोल, झ्याम्टा केही पनि नबजेको उनले बताए । बजाऔं भने के पो भयो भन्ने हुन्छ, उनले भने, फेरि कोरोनाको डरले एकापसमा भेला पनि नहुनु भन्ने भएकाले भेला भएर बजाउने कुरा पनि भएन । यस्तो बाजा काठको ढुंग्रोमा बाख्राको छाला मोडेर बनाइएको हुन्छ । पहाडी जिल्लामा बाह्रै महिनाजसो च्याब्रुङ बज्छ । विवाह, उत्सव, मेला, भेलामा च्याब्रुङ बजाइन्छ । अझ साउन, भदौको बेला त अधिक बजाउने गरिएको थियो । यो बेला सदरमुकाम फुङलिङमा लाखेजात्रा मेला चल्थ्यो । केलाङ, पालामलगायतका प्रतियोगिता हुन्थ्यो । बर्सेनि लाग्ने लाखेजात्रामा रक्षाबन्धनको दिनदेखि कृष्णजन्माष्टमीको भोलिपल्टसम्म नै च्याब्रुङ बज्थ्यो । सदरमुकामको पुरानो बैंक लाइनमा सयौं व्यक्तिहरू आफ्नो बाजा लिएर भेला हुन्थे । यो वर्ष यहाँ एउटा पनि बाजा बजेन । नेपालभाषा तथा संस्कृति समाजले भने केही दिन लाखेनाच निकाले ।"
बीटीएसको फड्को,"काठमाडौं (कास) बीटीएसको डाइनामाइट यो साताको बिलबोर्ड हट १०० को शीर्ष स्थानमा पुगेको छ । बिक्रीवितरण, रेडियो प्रसारण र अनलाइन स्ट्रिमिङका आधारमा तयार पारिने चर्चित गीतहरूको सूचीमा शीर्ष स्थानमा पुग्ने बीटीएस पहिलो दक्षिण कोरियाली सांगीतिक समूह भएको छ ।कार्डी बीको तीनपटक शीर्ष स्थानमा परिसकेको वाप लाई पछि पार्दै मंगलबार केपप ब्यान्ड बीटीएसको डाइनामाइट चार्टको शीर्ष स्थानमा पुगेको हो । प्रिमियरमै सर्वाधिक हेरिएको उक्त गीतले युट्युबमा अपलोड भएको १२ दिनमा २७ करोड ६ लाख भ्युज प्राप्त गरिसकेको छ । यसअघि यो सांगीतिक समूहको अन बोलको गीत बिलबोर्ड चार्टको चौथो स्थानसम्म पुगेको थियो । डायनामाइट ले बीटीएसलाई चौथौपटक बिलबोर्डको शीर्ष १० को सूचीमा ल्याएको हो । गत आइतबार राति न्युयोर्कमा भएको एमटीभी भिडियो म्युजिक अवार्डमा सात सदस्यसहितको यो ब्यान्डले यही गीतमा दिएको प्रस्तुति धेरै दर्शकले मन पराएका थिए । समारोहमा बीटीएसले बेस्ट पप, बेस्ट केपप र बेस्ट ग्रुपको अवार्ड जितेको थियो । अन बोलको गीतका लागि बेस्ट कोरियोग्राफीको अवार्डसमेत प्राप्त गरेको थियो । कोरियाली सांगीतिक जगतमा सन् २०१३ जुन १२ मा डेब्यु एल्बम टु कुल फोर स्कुल ल्याएको यो समूह त्यसयता निरन्तर सक्रिय छ । (एजेन्सीको सहयोगमा)"
देवनारायण जो थिए हेडिङ किङ,"कहिले भोगटेको दाना त कहिले मोजामा कपडाका झुत्रा हालेर बनाएको डल्लोलाई लात्ताले हान्दै फुटबल खेल्न सुरु गरेका मोरङ सिधराकाका देवनारायण चौधरी नेपाली फुटबल इतिहासमा किङ अफ द हेडर को उपनामले चिनिन्छन ।विपन्न परिवारमा जन्मेहुर्केका उनी बाल्यकालमा पिता ठकनलाल र आमा गोडीदेवी मजदुरी गर्न जहाँ पुग्थे, शरीरमा लँगौटीमात्र लगाएर भोगटेको दाना र झुम्राको बल लात्ती हान्दै पछिपछि हिँड्थे । नातामा मामा पर्ने पूर्वराष्ट्रिय फुटबल खेलाडी प्रदीप भगतबाट प्रेरित उनै देवनारायण अहिलेसम्म चर्चामा रहेका नेपाली फुटबल खेलाडीको सूचीमा पर्छन् । दुई दशक नेपाली फुटबलमा बिताएका उनी अहिले अमेरिकामा आफ्नो भविष्य खोजिरहेका छन् ।परिवारमा बिहान खाए, बेलुका के खाने भन्ने आर्थिक समस्या थियो । त्यस्तो अवस्थामा देवनारायणले परिवारबाट छालाको बल पाउने सम्भावनै थिएन । भगतले भने, जब उनका मावली हजुरबा नन्टु मोदी मेरोमा कम्तीया बसे, त्यसपछि देवनारायणको छालाको बलसँग साइनो जोडियो ।आर्थिक रूपमा सम्पन्न र तत्कालीन जमिनदारमा गनिने भगतका पिता गोरेलाल पनि फुटबल खेल्थे । उनको टिमका गोलरक्षक देवनारायणका पिता ठगनलाल थिए । भगत सम्झिन्छन्, मेरो घरमा सधैं छालाको फुटबल हुन्थ्यो । देवको मावली हजुरबा कम्तीया बसेपछि ऊ मेरो घरमा आएर छालाको फुटबलसँग रमाउन थाल्यो । त्यतिबेलै उनको बललाई लात्ती हान्ने र हेडिङ गर्ने शैली अनौठो र गज्जब थियो । बाबा र मेरोबीच उसको शैलीबारे चर्चा हुन्थ्यो ।त्यसपछि देवनारायणलाई हामीले सिधराको चन्द्रसूर्य स्पोर्टिङ क्लबको सी टोलीबाट खेलाउन थालेको भगतले सुनाए । उनले स्मरण गरे, त्यो टिमबाट फुटबल खेल्न थालेपछि देवनारायणको फुटबल कला अझै निखारियो । त्यसपछि उनलाई सिनियर टिमबाट खेलाउन थाल्यौं । अग्लो कद र शारीरिक रूपमा तन्दुरुस्त देवनारायणले सिनियर टिमबाट खेल्न थालेपछि बल अगाडि बढाउने र हेडिङबाट गोल गर्ने चमत्कार नै देखाउन थाले । देवनारायणको खुट्टा भन्दा बढी टाउको चल्थ्यो । उनले गरेका अधिकांश गोल हेडबाट भएका छन् ।त्यसपछि देवनारायण विराटनगरको युनाइटेड र दुहबीको एलेभेन एरोज क्लबको आँखामा परे । दुई क्लबबाट खेल्न सुरु गरेपछि उनले एकपछि अर्को सफलता चुम्न थाले । तत्कालीन राष्ट्रिय फुटबल खेलाडी रहेका रूपकराज शर्मा मोरङमा प्रहरी नायब उपरीक्षक (डीएसपी) भएर आएपछि देवनारायणको फुटवल भविष्य खुलेको भगतको भनाइ छ । देवनारायणको फुटबल प्रेरणास्रोत भगतसहित पूर्वका फुटबल हस्ती सन्तोष बानियाँ र दिलीप राई नै हुन् । अमेरिकामा रहेका देवनारायण भन्छन्, उहाँहरूले त्यतिबेला बाटो नदेखाइदिएको र सहयोग नगरेको भए आज म यो अवस्थामा पुग्ने थिइनँ । यसको सम्पूर्ण श्रेय उहाँहरूलाई जान्छ ।आफू खेलाडी भएको नाताले रूपकराजले फुटबलमा लागेका २० जना युवा उपलब्ध गराउन आग्रह गरे । देवनारायणसहित मोरङका २० युवा खेलाडीको लिस्ट हामीले उपलब्ध गरायौं, थारु कल्याणकारिणी सभा मोरङका अध्यक्ष रहेका भगतले विगतको स्मरण गरे, उनीहरूलाई रूपकराजले नेपाल प्रहरीको प्रशिक्षण क्याम्पमा लगे । ६ महिना प्रशिक्षण गरेपछि देवनारायण भागेर घर आए । तर हामीले फेरि उनलाई प्रहरीकै जिम्मा लगायौं ।देवनारायण २०४४ सालदेखि नेपाल प्रहरीमा आबद्ध भएका हुन् । देवनारायण पुलिस टिममा आएपछि टिमको स्वरुप नै परिवर्तन भएको पूर्वराष्ट्रिय खेलाडी तथा अवकाशप्राप्त एआईजी विज्ञानराज शर्माको बुझाइ छ । देवनारायणलाई पूर्वएआईजी शर्मा नेपाली फुटबलका हेडिङ किङ मान्छन् । देवनारायण खासमा रक्षापंक्तिमा खेल्थे । तर उनको धुन जसरी पनि आफूले टाउकाले गोल गर्नेतर्फ हुने शर्माको अनुभव छ । उनी दर्शकका मनपर्ने खेलाडीमा पर्थे । पुलिस टिमलाई दर्शकले कहिल्यै माया गर्दैनथ्यो । तर देवनारायण भने दर्शकका प्रिय थिए । उनले कहिल्यै दर्शकबाट गाली खानुपरेन । पूर्व फुटबलर शर्माका अनुसार देवनारायण मैदानमा चौतर्फी खेटेर खेल्थे । उनी आफ्नो बेलाका अब्बल फुटबलर नै थिए । तर उनमा प्राविधिक पक्ष केही कमजोर रहेको शर्माको बुझाइ छ । उनी खेलकै कारण प्रहरीको विभागमा २०४८ सालमा हबल्दार, २०५२ सालमा असई र २०५८ सालमा सईमा बढुवा भएका थिए । प्रहरीमा नियुक्त भएपछि नेपाल पुलिस क्लबबाट खेल्न थालेपछि देवनारायणको खेलले फड्को मारेको अर्का पूर्वखेलाडी तथा अखिल नेपाल फुटबल संघ (एन्फा) का सहायक महासचिव वसन्त अर्याल मान्छन् । पुलिस टिमबाट खेल्न सुरु गरेपछि देवनारायणले यू१९ को राष्ट्रिय टोलीबाट भारतको मद्रासमा खेलेर अन्तर्राष्ट्रिय यात्राको सुरुआत गरेका थिए । उनी २०४६ सालमा राष्ट्रिय टोलीको क्याम्पमा परे पनि टिममा छनोट भएनन् । तर एक वर्षपछि उनले राष्ट्रिय टोलीमा स्थान बनाए । देवनारायण २०४८ सालमा यू२३ टोलीमा परेर ओलम्पिक छनोट खेल्नका लागि उत्तर कोरिया गएका थिए । तर उक्त प्रतियोगिताबाट उनी घुँडाको लिगामेन्ट च्यातिएर चोट बोक्दै फर्किएका थिए ।देवनारायणले चौथो, पाँचौं, छैटौं र सातौं दक्षिण एसियाली खेलकुदमा खेले । छैटौंमा स्वर्ण पदक जित्दा टोलीका महत्त्वपूर्ण सदस्य रहे । राजुकाजी शाक्यको कप्तानीमा नेपालले स्वर्ण जितेको थियो । तत्कालीन राष्ट्रिय टोलीका कप्तान शाक्यका अनुसार देवनारायण् अत्यन्तै मिहिनेती र अनुशासित खेलाडी थिए । शाक्यले भने, हेडिङ स्पेलिस्ट देव जसरी भए पनि टिमले जित्नुपर्छ भन्ने भावनामा मैदान उत्रन्थे । यसले गर्दा टिमको मनोबल बढ्थ्यो । देवनारायण उत्कृष्ट डिफेन्डर थिए । टिमलाई आवश्यक पर्दा फ्रिकिक हान्दा वा कर्नर हान्दा हेडिङका लागि विपक्षी डीबक्समा देवलाई प्रयोग गर्ने गरेको शाक्यले सुनाए । उनले साफ खेलकुदमा हेडबाट गोल गरेका छन् । राष्ट्रिय टोलीमा १४ वर्षसहित दुई दशक नेपाली फुटबलमा बिताएका देवनारायणले त्यस अवधिमा विभिन्न पाँच विदेशी क्लबबाट पनि व्यावसायिक फुटबल खेले । मलेसियाको परलिस्ट एफसी, भारतको इस्ट बंगाल र मोहमडन स्पोर्टिङ क्लव, बंगलादेशको वारिक र फराहगन्ज क्लबमा उनले खेलेका थिए । देवनारायणले स्वदेशमा भएका राष्ट्रिय र क्लब स्तरका प्रतियोगितामा गरेका गोलसंख्या यकिन छैन । तर उनले मुलुकका लागि दुई अन्तर्राष्ट्रिय गोल गरेका छन् । त्यो दुवै हेडिङबाट थिए ।देवनारायणले २०६१ सालमा फुटबलबाट संन्यास लिएका हुन् । खेलजीवनमा विभिन्न पदकले छोपिएका उनी राजा वीरेन्द्रको हातबाट गोर्खा दक्षिणबाहुबाट पनि सम्मानित भएका थिए । फुटबलबाट संन्यास लिँदा तत्कालीन युवराज पारसले उनलाई कोट पहिर्याइदिएका थिए ।खेलाडी जीवनबाट संन्यास लिएछि उनी नेपाल प्रहरीको शान्ति मिसनमा सहभागी हुन ६ महिना हाइटी पुगे । त्यहाँबाट फर्किएपछि उनी अमेरिकाको सिकागोतिर लागेका थिए । आफ्नो पढाइ नै फुटबल मान्ने देवनारायण परिवारको आर्थिक अवस्थाकै कारण अमेरिका भासिनुपरेको बताउँछन् । आर्थिक अभावले मैले पढन पाइनँ, उनले भने, छोरालाई उच्च शिक्षा दिन र परिवारको आर्थिक अवस्थामा सुधार ल्याउन म अमेरिका आएको हुँ । अब चाँडै स्वदेश फर्केर फुटबलमै समय बिताउने सोच छ । अमेरिकामा रहेका उनले सुनाए, मैले अहिले दुःखजिलो गरेर केही कमाएको छु, सबैको साथ र सहयोग रह्यो भने आफैं क्लब खोलेर (एकेडेमी चलाएर) नेपाली खेलाडीलाई प्रशिक्षण दिने उद्देश्य छ ।"
जोकोभिच सजिलै दोस्रो चरणमा,"जातीय अन्यायविरुद्ध ओसाकाको आवाजन्युयोर्क (रोयटर्स) जापानकी नाओमी ओसाकाले यूएस ओपनका क्रममा आफूले जातीय अन्यायविरुद्ध आवाज उठाउन चाहेको बताएकी छन् । त्यसै क्रममा पूर्वविजेताले कोर्टमा प्रवेश गर्ने क्रममा सोमबार ब्रेयोना टेलरको नाम अंकित मास्क लगाएकी थिइन् । अमेरिकामा तीन वर्षको उमेरमा छिरेकी ओसाकासँग फाइनल पुग्ने विश्वाससँगै सात फरक मास्क रहेका छन् र प्रत्येकमा फरक नाम रहेको छ ।मिसाकी डोइविरुद्ध पहिलो चरणको खेल अगाडि ओसाकाले लगाएको मास्कमा नाम अंकित टेलर अश्वेत महिला हुन् । टेलरको मार्चमा प्रहरीद्वारा उनकै अपार्टमेन्टमा प्रवेश गरेर हत्या भएको थियो । चौथो वरीयताकी ओसाकाले खेलपछि मिडियासामु भनिन्, मेरो उद्देश्य सामाजिक जागरण ल्याउनु मात्र हो ।उनले थपिन्, मलाई राम्रोसँग थाहा छ, टेनिसलाई पूरा विश्वमा हेरिन्छ । धेरैलाई ब्रेओना टेलर र उनीमाथि भएको दुःखद घटनाबारे थाहा नहुन सक्छ । सायद केहीले यो नाम सुनेर गुगल गर्नेछन् र धेरैभन्दा धेरैलाई यसबारे थाहा हुनेछ अनि यसै क्रममा धेरैभन्दा धेरै जातीय अन्यायविरुद्धको आन्दोलनमा जोडिने छन् ।अमेरिकामा जातीय अन्यायविरुद्ध चलिरहेको आन्दोलनमा टेनिसबाट सबैभन्दा बढी चर्को आवाज उठाउनेमा ओसाका नै अगाडि छन् । पूर्व नम्बर एक खेलाडी ओसाका महिला टेनिसको शीर्ष वरीयतामा पुग्ने पहिलो एसियाली हुन् । उनकी आमा जापानी भने बुबा हाइटीका हुन् । सन् २०१८ मा उनले यूएस ओपन जितेकी थिइन् ।"
नेयमर पीएसजीमै रहने,"पेरिस (एएफपी) पेरिस सेन्ट जर्मेन (पीएसजी) का स्टार खेलाडी नेयमरले अर्को सिजन पनि आफू पेरिसमै रहने बताएका छन् । युरोपेली च्याम्पियन्स लिगको फाइनलमा बायर्न म्युनिकसँग पराजित भएयता उनलाई मैदानमा रोएको देखिएको थियो । कोरोना भाइरस संक्रमणको महामारी फैलिनु अगाडि उनलाई बार्सिलोना जानसक्ने बताइएको थियो ।तर नेयमरले पीएसजी छोड्ने सबै सम्भावना हल्लामात्र भएको दाबी गर्दै आफू पेरिस क्लबका लेजेन्डरी खेलाडी हुन चाहेको प्रष्ट पारे । क्लबको आधिकारिक पत्रिकासँगको कुराकानीमा उनले अबको च्याम्पियन्स लिगमा अझ राम्रो गर्न चाहेका दाबी गरे । उनले भनेका छन्, अर्को सिजन पनि म पीएसजीमै रहने छु ।उनले थपेका छन्, मेरो उद्देश्य पीएसजीका लागि च्याम्पियन्स लिगमा फाइनल खेल्ने हो र त्यतिबेला हामी पक्कै पनि जित्नेछौं । क्लबमा मेरो नाम सबैले सधैंका लागि लिओस् भन्ने उद्देश्यले म आफूले सक्दो राम्रो गर्न चाहन्छु । अहिले फ्रान्समा बार्सिलोनाबाट लियोनेल मेसीलाई ल्याउन प्रयासरत रहेको समाचार छाइरहेको छ । अर्जेन्टिनी खेलाडीले गत सात्रा मात्रै आफूले बार्सिलोना छोड्न चाहेको बताएका थिए र त्यसयता उनी जाने सम्भावित क्लबमध्ये पीएसजीलाई एक मानिएको छ । त्यसलगत्तै नेयमर र नाइकबीच १५ वर्ष पुरानो अनुबन्ध टुंगिएको समाचार पनि बाहिर आएको थियो । पीएसजीको एक प्रायोजकमध्ये नाइक पनि हो ।अब नेयमरले जर्मन कम्पनी पुमासँग अनुबन्ध गर्नसक्ने बताइएको छ । पुमा नाइकको प्रतिस्पर्धी संस्था हो । पुमाको म्यानचेस्टर सिटी र एसी मिलानसँग पनि अनुबन्ध रहेको छ । नाइकले ब्राजिली स्टारलाई १३ वर्षको उमेरदेखि अनुबन्ध गर्दै आएको थियो । त्यतिबेला उनी व्यावसायिक खेलाडीसमेत भइसकेका थिएनन्"
ज्लाटन र मिलानबीच नयाँ अनुबन्ध,"मिलान (एएफपी) ज्लाटन इब्राहिमोभिचले एसी मिलानसँग सोमबार थप एक वर्षको अनुबन्ध गरेका छन् । स्विडेनका ३८ वर्षीय फरवार्डले गत सिजन मिलान फर्केयता सबै प्रतियोगितामा गरेर ११ गोल गरेका थिए । सन् २०१० मा पहिलोपल्ट मिलान आएका ज्लाटनले त्यही सिजन सिरी ए उपाधि जिते । नयाँ अनुबन्ध गरेयता उनी टिमको अभ्यासमा पनि सहभागी भइसकेका छन् । ज्लाटनले आफ्नो लामो खेलजीवनमा युभेन्ट्स, इन्टर मिलान, पेरिस सेन्ट जर्मेन (पीएसजी), म्यानचेस्टर युनाइटेड र एलए ग्यालेक्सीका लागि पनि खेलेका छन् ।"
सिल्भालाई कोरोना संक्रमण,सोसिडाड (एएफपी) रियल सोसिडाडका मिडफिल्डर डेविड सिल्भालाई कोरोना भाइरसको संक्रमण भएको सोमबार पुष्टि भएको छ । म्यानचेस्टर सिटीमा १० वर्ष बिताएयता उनी यसै सिजन मात्र ला लिगा क्लब गएका थिए । गत महिना मात्रै ३४ वर्षीय सिल्भाले सोसिडाडसँग अनुबन्ध गरेका थिए । संक्रमण भएपछि उनी आइसोलेसनमा बसेका छन् । उनको स्वास्थ्य स्थितिमा कुनै खराबी नभएको बताइएको छ । स्पेनी क्लबले सिल्भालाई मिडियासामु आफ्नो रंगशालामा प्रस्तुत गरेकै दिन उनलाई कोरोना भाइरसले छोएको निश्चित भएको थियो ।
