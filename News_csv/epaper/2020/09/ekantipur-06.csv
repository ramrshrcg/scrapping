शीर्षक,विवरण
अख्तियारको ध्यान 'साना मा मात्रै,"नक्कली प्रमाणपत्र ः देखाउने दाँतरंगेहातपछि सबैभन्दा बढी भ्रष्टाचार मुद्दा दायर भएको विधा नक्कली प्रमाणपत्र हो । पदमा पुग्न आफूसँग नभएको शैक्षिक योग्यताको प्रमाणपत्र किनेर पेस गरेको पुष्टि भए अख्तियारले यो मुद्दा चलाउँछ । खासगरी भारतको विहारमा सहजै किन्न पाइने प्रमाणपत्र पेस गरेर जागिर खाने निजामतीभन्दा पनि अन्य क्षेत्रमा बढी छन् । नक्कली प्रमाणपत्रको उजुरीमाथि छानबिन गर्न अख्तियारलाई पनि सजिलो छ । कसैको नक्कली प्रमाणपत्रमाथि उजुरी परे अख्तियारले शैक्षिक योग्यताका प्रमाणपत्र झिकाएर हेर्छ । शंका लागे विभिन्न विश्वविद्यालय वा नियामक निकायमा गएर अभिलेख भिडाइन्छ । नेपालमा सार्वजनिक जागिरका सिलसिलामा पेस भएका प्रमाणपत्रमध्ये केही अपवाद बाहेक सबैजसो भारतको विहारमा रहेका विश्वविद्यालयका नामबाट जारी भएका हुन् । अभिलेखमा उक्त व्यक्तिका नाम नभए त्यो प्रमाणपत्र नक्कली भएको ठानी भ्रष्टाचार मुद्दा दायर गर्ने चलन छ । भारतका सम्बन्धित विश्वविद्यालयमा एउटा पत्राचारको भरमा प्रमाण जुट्ने भएकाले नक्कली प्रमाणपत्रको मुद्दा अख्तियारका लागि सजिलो हतियार हो । सहजै मुद्दा तयार हुने र अदालतबाट ठहर पनि हुने भएकाले नक्कली प्रमाणपत्रको मुद्दालाई अख्तियारले निरन्तर प्राथमिकता दिँदै आएको देखिन्छ । आर्थिक वर्ष ०७०७१ मा ८० वटा नक्कली प्रमाणपत्रको मुद्दा दायर भएकामा गत आर्थिक वर्षमा त्यो संख्या ८५ पुग्यो । सात वर्षयताको आँकडा हरेक वर्ष त्यही सेरोफेरोमा देखिन्छ । यो अवधिमा बढीमा ९६ थान र कममा ४० वटा मुद्दा दर्ता भएका छन् । पूर्वसचिव सापकोटाका अनुसार, नक्कली प्रमाणपत्रको मुद्दामा आरोपितले अदालतमा आरोप स्विकारे उही दिन मुद्दा फैसला भएका उदाहरणसमेत छन् । यस्तो मुद्दा स्टिङ अपरेसनभन्दा पनि सजिलोसँग अभियोजन गर्न सकिने हुन्छन्, परीक्षण गर्दा अभिलेखमा नभेटिएपछि त अभियोजन हुने भइहाल्यो, सापकोटाले भने, भ्रष्टाचारका संगीन अभियोगमा केन्द्रित हुनुपर्ने अख्तियारले स्टिङ अपरेसन र नक्कली प्रमाणपत्रका मुद्दामा आफ्नो जनशक्ति केन्द्रित गरेपछि उसको सार्थकता देखिन कठिन हुन्छ । यस्ता कामभन्दा पनि राज्यलाई सुशासनतिर लान मद्दत मुद्दा दायर हुनुपर्छ । जहाँ सजिलो, त्यही प्रहार भ्रष्टाचारको सामाजिक आयाममाथि कलम चलाइरहने समाजशास्त्री दीपेश घिमिरेको विचारमा, नियुक्ति प्रक्रियादेखि राजनीतिक सम्बन्धका कारण अख्तियारका पदाधिकारीहरू यस्ता मुद्दामा केन्द्रित भइरहेका छन् । विभिन्न अध्ययन र अनुसन्धानले नेपालमा भ्रष्टाचारको जरो राजनीतिसँग जोडिएको छ भनी निष्कर्ष निकालेका छन् । अख्तियारका पदाधिकारी नियुक्त गर्ने संवैधानिक परिषद्मा प्रधानन्यायाधीशबाहेक सबै राजनीतिक पदाधिकारी छन्, त्रिभुवन विश्वविद्यालयका अध्यापकसमेत रहेका घिमिरेले कान्तिपुरसित भने, आफ्नो स्वार्थको संरक्षण सुनिश्चित भएपछि मात्रै यस्ता पदाधिकारी नियुक्त हुन्छन् । नियुक्त गर्नेहरूमाथि प्रहार गर्ने कुरै भएन । अनि काम देखाउन यसरी तल्लो तहमा प्रहार गरेर सफलताको आँकडा प्रस्तुत गरिन्छ । हुन पनि सधैँ माघ मसान्त सेरोफेरोमा वार्षिक प्रतिवेदन सार्वजनिक गर्ने अख्तियारले गत साउन १ गते अघिल्लो आर्थिक वर्षको प्रगति विवरण सार्वजनिक गरेर मुद्दा दायरको हिसाबले ऐतिहासिक रेकर्ड कायम राखेको फेहरिस्त प्रस्तुत गर्यो । अख्तियारले ४ सय ४१ मुद्दा दायर गर्यो । तीमध्ये दुई तिहाइ मुद्दा घूस र प्रमाणपत्रकै छन् । यो वर्ष अख्तियारले घूस र प्रमाणपत्र बाहेकका १ सय ५० मुद्दा दायर गरेर रेकर्ड राख्यो । साउन १ गते अख्तियारले हल्लाखल्लाका साथ वक्तव्यबाजीसमेत गर्यो । अख्तियारले हरेक वर्ष वार्षिक प्रतिवेदनमा आफ्लो सफलता दर पनि प्रतिशतमा निकालेर प्रस्तुत गर्छ । विशेष अदालतमा दायर मुद्दा र ती मुद्दा ठहर हुने आधारमा अख्तियारले प्रतिशतमा त्यस्तो दर निकाल्छ । पछिल्ला आँकडा हेर्दा, यो सफलतासमेत तिनै रंगेहात र प्रमाणपत्रका मुद्दाको आडमा तयार भएको देखिन्छ । गणतन्त्र स्थापनापछि र कार्की अख्तियार जानुभन्दा अघि कर्मचारीको नेतृत्वले अख्तियार सञ्चालन गरेको थियो । त्यो बेला सुडान भ्रष्टाचार काण्डलाई अपवाद मान्ने हो भने नक्कली प्रमाणपत्रको मुद्दाले अख्तियारको इज्जत धानिदिएको थियो । त्यसैले ०७०७१ सालमा अख्तियारको सफलता दर ८० प्रतिशत थियो । त्यसपछिका वर्षहरूमा अख्तियारको सफलता दर ६० प्रतिशतभन्दा माथि नै छ भने अघिल्लो आर्थिक वर्ष ०७५७६ मा ८८ दशमलब २४ प्रतिशत पुगेको छ । त्यसरी किन बढ्यो त ? दुई वर्षअघिको तथ्यांक केलाउनुपर्ने हुन्छ । ०७२ सालदेखि ०७५ सालसम्म अरू मुद्दा करिव ४०५० वटा मात्रै दायर भएका छन् भने घूस र प्रमाणपत्रको मुख्य सयदेखि डेढ सय हाराहारी छन् । विशेष अदालतले मुद्दा दायर भएपछि सामान्यतया डेढदुई वर्षपछि फैसला गर्ने भएकाले रंगेहात र प्रमाणपत्रको मुद्दाका कारण सफलताको ग्राफ माथि पुगेको देखिन्छ । आफ्नो कार्यकाललाई अघोषित रूपमा सबैभन्दा बढी मुद्दा दायर गरेको रेकर्ड अख्तियार प्रमुख नवीन घिमिरेले यो वर्ष राखे । तर गत आर्थिक वर्षमा दायर मुद्दामध्ये एक करोडभन्दा बढी बिगो कायम भएको मुद्दाको संख्या २८ वटा मात्रै छ । बाँकी ४ सय १३ मुद्दा एक करोडभन्दा कम बिगोका हुन् । अझ रंगेहातका मुद्दा त लाख होइन, १० हजार रुपैयाँको सेरोफेरोका हुने गरेका छन् । अख्तियार स्रोतका अनुसार, संख्या देखाउन पछिल्ला केही महिना जस्ता मुद्दा पनि दायर गर्ने प्रवृत्ति बढ्दो छ । यातायातको खुद्रे मुद्दा त्यसैको उदाहरण हो, अख्तियार स्रोतले भन्यो, पछिल्ला साता स्रोत नखुलेको भन्दै धमाधम स्टिङ अपरेसनको शैलीमा कर्मचारी पक्राउ गर्न थालिएको छ । गैरकानुनी सम्पत्ति आर्जन, मन्त्रिपरिषद् र मन्त्रालय स्तरका निर्णयहरू, राजनीतिक पात्र जोडिएका भ्रष्टाचारमाथि अनुसन्धान गर्दा तानिने पनि माथिल्लै स्तरका कर्मचारी र राजनीतिज्ञ हुन्छन् । त्यस्ता फाइल छानबिन गर्दा राजनीतिक दबाब पनि चर्को हुन्छ । तर तिनको तुलनामा रंगेहात मुद्दामा निम्नस्तरका कर्मचारीहरू मुछिन्छन् । हालसम्म रंगेहातका मुद्दामा मुछिएका माथिल्ला कर्मचारी भनेको धरानको बीपी कोइराला स्वास्थ्य विज्ञान प्रतिष्ठानका उपकुलपति र तत्कालीन उच्च माध्यमिक शिक्षा परिषद्का सहसचिव हुन् । नक्कली प्रमाणपत्रको मुद्दामा पनि यसैगरी निजामती बाहेकका र सहायकस्तरका कर्मचारी बढी परेका छन् । भ्रष्टाचारको अनुसन्धानमा अख्तियारले आफ्नो दायरा र कार्यक्षमता बढाउन नसकेको देखिन्छ । सात वर्षमा रंगेहात घूस र नक्कली प्रमाणपत्रबाहेक अख्तियारले दायर गरेका मुद्दा वार्षिक एकडेढ सय हाराहारी छ । तीमध्ये पनि सबैजसो मुद्दा सामान्य प्रकृतिका छन् । राजनीतिक पात्र जोडिएका भ्रष्टाचार मुद्दाको संख्या औंलामा गन्न सकिने मात्रै छ । पूर्वअर्थ राज्यमन्त्री ल्ह्यारक्याल लामा, ठेकेदारसमेत रहेका राप्रपा नेता विक्रम पाण्डे, ललिता निवास प्रकरणमा विजयकुमार गच्छदारबाहेक अरू कसैलाई पनि अख्तियारले भ्रष्टाचार मुद्दा चलाउन सकेको देखिँदैन । समाजशास्त्री घिमिरे भ्रष्टाचार नियन्त्रण गर्ने अख्तियारको नेतृत्व र उनीहरूका गतिविधिसमेत वर्गीय भएको टिप्पणी गर्छन् । अख्तियारका पदाधिकारीहरू सम्भ्रान्त र उच्च वर्गको पृष्ठभूमिका छन् । अहिलेको अवस्थामा पहुँच र प्रभाव नभएकाहरू राजनीतिज्ञको नजरमा छनोट भएर अख्तियारमा नियुक्त हुँदैनन्, उनले भने, एलिटको ज्यादा स्वार्थ एलिटसँगै गाँसिएको हुन्छ । तिनलाई प्रहार गर्दा आफैंलाई नियुक्त गर्नेहरू रिसाउलान् भन्ने डर भयो । साना खालका भ्रष्टाचारमाथि प्रहार गर्दा न कसैको स्वार्थ जोडिन्छ न कसैले अप्ठेरो पार्छन् । त्यसैले खुद्रे मुद्दामा अख्तियारको रुचि गयो । अख्तियारका प्रवक्ता तारानाथ अधिकारी भ्रष्टाचारजस्तो विषयलाई सानोठूलो भनी हेर्न नहुने बताउँछन् । सार्वजनिक क्षेत्रमा हुने घुसखोरीका कारण निम्न वर्गका मानिस पीडित भएका छन्, अख्तियारमा त्यससम्बन्धी उजुरी पनि पर्याप्त आएकाले कारबाही भएको हो, उनले भने, घूसरिसवतमै भएको कारबाही र मुद्दा दायरका कारण सार्वजनिक क्षेत्रमा त्यसको मात्रामा केही कमी आएको छ । त्यो कुरा भ्रष्टाचार अवधारणा सूचकांकमा समेत प्रतिविम्बित भएको देखिन्छ । प्रवक्ता अधिकारीको भनाइमा गैरकानुनी सम्पत्ति आर्जनका मुद्दा उल्लेख्य रूपमा दर्ता भएका छन् । नक्कली प्रमाणपत्रधारीका कारण शिक्षित र योग्य व्यक्तिले अवसर नपाएको उल्लेख गर्दै उनले त्यसको असर समाजमा अदृश्य रूपमा फैलिएको बताए ।"
कारागारमा परीक्षण न ट्रेसिङ,"सबैखालका बिरामीको एकैसाथ उपचारकैदीबन्दीको उपचारका लागि कारागारभित्रै ३० शय्याको अस्पताल छ । देशभरिका कैदीबन्दीलाई उपचारका लागि यहीँ ल्याइन्छ । शय्या अभावका कारण संक्रमित, शंकास्पद र अन्य बिरामीलाई समेत एकैसाथ राख्नुपर्ने बाध्यता रहेको उनले सुनाए । उनका अनुसार शंकास्पद बिरामीका लागि दुई सय ६० शय्याको आइसोलेन केन्द्र बनाउने भनेर कारागारभित्रको कारखाना भवन खाली गरिएको थियो । तर, त्यसका लागि न शय्या नै छन्, न आवश्यक स्वास्थ्य सामग्री ।परीक्षण हुन्छ, संक्रमित भेटिन्छन् तर उनीहरूको सम्पर्कमा आएका शंकास्पदलाई छुट्टै राख्ने ठाउँ छैन, उनले भने, यसरी परीक्षणको अर्थ पनि छैन, सधैं यस्तै रह्यो भने यहाँभित्र बस्ने जोखिम वर्गका कैदीबन्दी बचाउन हाम्रो तह र क्षमताले भ्याउँदैन । गम्भीर बिरामीका लागि यो अस्पतालमा आईसीयूको सुविधा पनि छैन । एकै स्वास्थ्यकर्मीले दुवैखाले बिरामी हेर्नुपर्दा अन्य बिरामी र स्वास्थ्यकर्मीसमेत संक्रमणको जोखिममा छन् । स्वास्थ्यकर्मीका लागि बस्ने छुट्टै क्वारेन्टाइन पनि छैन, उनीहरू अस्पतालमै बस्छन् । अस्पतालमा कोरोना शंकास्पद कुनै बिरामीको मृत्यु भइहाले स्वाब परीक्षण नहुने गरेको र यसले अस्पतालमा संक्रमणको अवस्था के छ भनेर थाहा नहुने एक स्वास्थ्यकर्मीले बताए । गत साता ६ जना शंकास्पद कैदीबन्दीको मृत्यु भयो तर स्वाब परीक्षण भएन, यसले संक्रमणको जोखिम बढाएको भन्दै उनले भने, ट्रेसिङमा परेका सबैको परीक्षण गर्ने हो भने यहाँका सयौं कैदीबन्दीहरूको रिपोर्ट पोजिटिभ आउने सम्भावना छ ।गम्भीर भएर अस्पताल भर्ना भएका बाहेक अन्य कसैको पनि परीक्षण नभएको उनले दाबी गरे । ट्रेसिङ गरौं, परीक्षण गरौं भन्ने आवाजहरू उठ्दा परीक्षण धेरै गरे संक्रमित धेरै भेटिन्छन् र व्यवस्थापन नगरेको जस्तो देखिन्छ भन्ने गरिएको अर्का स्वास्थ्यकर्मी सुनाउँछन् । दैनिक २० देखि २५ जना ज्वरोका बिरामी आए पनि उनीहरूको कोरोना परीक्षण नगरी पठाइने र उनीहरूलाई अन्य कैदीबन्दीहरूसँगै मिसाएर राख्ने गरिएको उनले बताए । यस्तोमा के गर्नेगर्ने ? हामी आफैं मानसिक तनावमा छौं, उनले दुःखेसो पोखे ।उनका अनुसार अस्पतालमा हालसम्म ७ सय जना कोरोनाका लक्षण पनि भएका शंकास्पद बिरामी पीसीआर परीक्षणबिनै फर्काइएको छ । गम्भीर संक्रमित भए यो उपचार गर्न अस्पतालमा एक जना मात्रै विशेषज्ञ चिकित्सक छन्, आईसीयू छैन, बिरामी अन्तै रेफर गर्नुपर्छ । तर बेड छैन भनेर कसैले लिन मान्दैनन्, उनले भने, ननकोभिड अस्पतालले त झन् यहाँको बिरामी बेड भए पनि लिँदैनन् । भदौ १५ मा एक जनाको अस्पताल चहार्दाचहार्दै मृत्यु पनि भयो, झगडा गरेर एउटा अस्पतालमा भर्ना गरेका थियौं तर धेरै ढिला भइसकेकाले बचाउन सकिएन ।कारागार अस्पताल गृह मन्त्रालयअन्तर्गत सञ्चालन हुने भएकाले समन्वय नै नभएको बताउँछन् स्वास्थ्य तथा जनसंख्या मन्त्रालयका प्रवक्ता डा जागेश्वर गौतम । कारागारभित्रको संक्रमण व्यवस्थापनका समस्याबारे आफूलाई थाहा नभएको पनि उनले बताए । उहाँहरू समन्वय गर्न आउनु भएको छैन, हामीले कसरी समस्या थाहा पाउने ?, उनले भने, भोलि नै त्यहाँको स्थितिबारे बुझेर समस्या समाधानमा पहल गर्छु ।"
सांसद सुवाललाई संक्रमण,"भक्तपुर (कास) प्रतिनिधिसभा सदस्य एवं नेपाल मजदुर किसान पार्टीका सचिव प्रेम सुवाललाई कोभिड१९ संक्रमण पुष्टि भएको छ । कन्ट्याक्ट ट्रेसिङमा परेर भदौ १५ गते पीसीआर परीक्षणका लागि स्वाब दिएका सांसद सुवालको शनिबार रिपोर्ट पोजिटिभ आएको हो । परीक्षणसँगै होम आइसोलेसनमा बसेको, कोरोना भाइरसको कुनै लक्षण नदेखिएको र स्वास्थ्य अवस्था सामान्य भएको सांसद सुवालले बताए । सोमबारदेखि घरको छुट्टै कोठामा बस्दै आएको छु, उनले भने, दुई सातादेखि कुनै कार्यक्रममा सहभागी भएको छैन । भक्तपुर नगरपालिकाद्वारा सञ्चालित जनस्वास्थ्य केन्द्र च्यामासिंहमा पीसीआर परीक्षण गराएको उनले जनाए ।"
कांग्रेसका पुरानै प्रतिनिधिबाट महाधिवेशन गर्ने पौडेलको प्रस्ताव,"(काठमाडौं)  कोभिड१९ संक्रमणका कारण महाधिवेशनको तालिका प्रभावित हुन सक्ने भएपछि वरिष्ठ नेता रामचन्द्र पौडेलले पुरानै प्रतिनिधिबाट महाधिवेशन सम्पन्न गराउने विकल्प अघि सारेका छन् । पौडेलले शनिबार आफ्नो पक्षका केन्द्रीय सदस्यहरूको भर्चुअल बैठकमा यस्तो विकल्प सारेका हुन् । लगत्तै केन्द्रीय सदस्य महेश आचार्यले असहमति जनाएपछि पौडेलको प्रस्तावमा विस्तृत छलफल भएन तर पौडेलले केही दिनअघिदेखि यस्तो विकल्प छलफलका लागि अघि बढाइरहेका छन् । कोरोना महामारी बढ्दै जाँदा यतिबेला क्रियाशील सदस्यता वितरण कार्यसमेत रोकिएको छ । करिब ११ जिल्लामा पार्टीका पुराना संरचनाका समायोजनसमेत सकिएको छैन । समायोजनका काम नसक्दा ती जिल्लाले केन्द्रबाट क्रियाशील सदस्यतासमेत पाएका छैनन् । समायोजन सकिएका डडेलधुराबाहेकका जिल्लाले क्रियाशील सदस्यता पाएका छन् । तर, वितरण कार्य रोकिएको छ । डडेलधुरामा समायोजन सकिए पनि सभापति शेरबहादुर देउवाकै निर्देशनमा क्रियाशील सदस्यता दिइएको छैन ।केन्द्रीय महाधिवेशन आगामी फागुन ७१० सम्म तोकिएको छ । तल्ला तहका अधिवेशन पुस ६ बाट सुरु भई माघ ६ गतेसम्म सक्ने तालिका छ । क्रियाशील सदस्यता वितरण र नवीकरण चुनौतीपूर्ण भएकाले पूर्वनिर्धारित मितिमै महाधिवेशनका लागि समयको दबाब पर्दै गएको छ । आगामी फागुनमा सभापति शेरबहादुर देउवा नेतृत्वको कार्यसमितिको कार्यकाल पाँच वर्ष पुग्छ । पाँच वर्षभित्र पनि महाधिवेशन गर्न नसकेमा थप ६ महिना बढाउन पाइने संवैधानिक सुविधा छ । त्यसपछि भने संवैधानिक संकट निम्तिन सक्छ । संवैधानिक संकट खडा गरेर अहिलेकै कार्यसमितिलाई निरन्तरता दिने बाटो लिन सक्ने आशंका पौडेललाई छ । यस्तो विकल्प ल्याउनुका पछि पनि त्यही आशंकाले काम गरेको पौडेल निकटस्थ नेताहरू बताउँछन् । पार्टी उपसभापति विमलेन्द्र निधिले भने पुराना प्रतिनिधि र क्रियाशील सदस्यहरूबाट मात्रै महाधिवेशन गराउने तर्कमा सहमत हुन नसकिने बताए । ०७४ को निर्वाचनअघि र त्यसपछिसमेत विभिन्न पार्टीबाट प्रवेश गर्नेहरूको ठूलो जमात कांग्रेसमा जोडिएको छ । १३ औं महाधिवेशनमा १३ वर्ष उमेर समूहका युवा आगामी निर्वाचनमा मतदाता भइसकेका हुन्छन् । लाखौं युवालाई पार्टीसँग जोड्नका लागि महाधिवेशनमा युवा प्रतिनिधित्वलाई प्राथमिकतामा राख्नुपर्छ, निधिले भने, पुरानै प्रतिनिधि र सदस्यले पार्टीभित्र कुनै ऊर्जा दिन सक्दैन । निधिले महामारी बहानाबाजी नभएर यथार्थ भएकाले महाधिवेशनका कामलाई अघि बढाउने विषयमा विकल्प सोच्न सकिने बताए । त्यस्तो अन्य विकल्प के हुन सक्छन् ? निधिले भने, क्रियाशील सदस्यता वितरण कसरी कुन माध्यमबाट गर्ने विकल्पमा छलफल गर्न सकिन्छ तर पुरानै प्रतिनिधि या क्रियाशील सदस्यताबाट महाधिवेशन गराउन सकिन्न ।पुरानै महाधिवेशन प्रतिनिधिहरूबाट अधिवेशन गराउने विकल्प मान्न पौडेल पक्षकै नेताहरू पनि तयार छैनन् । यसले केन्द्र र स्थानीय तहका नेता तथा कार्यकर्ताबीच दूरी बढाउने काम गर्न सक्ने बुझाइ धेरैको छ । त्यस्तो विकल्पबाट केन्द्रको महाधिवेशन गर्न सकिने भए पनि स्थानीय तहका अधिवेशनहरू गर्न असम्भव हुने नेताहरू बताउँछन् । केन्द्रीय सदस्य अर्जुननरसिंह केसीले अहिल्यै यो विकल्प अघि नसारिएको बताए । कोरोना महामारीका बीच महाधिवेशन फागुनमै गराउन नसकिने हो भने केही समय सारौं भनेर हामीले भनेका हौं तर संस्थापनपक्षले तोकिएकै मितिमा गराउन सकिन्छ भनेर सर्वसम्मतिबाट निर्णय लिएपछि समयमै महाधिवेशन गराउन सक्नुपर्छ, केसीले भने, अहिल्यै हामीले पुरानै प्रतिनिधिबाट महाधिवेशन गराउनुपर्छ भनेर भनिरहेका छैनौं ।पौडेलपक्षीय केन्द्रीय सदस्य गुरुराज घिमिरे विभिन्न विचारमध्ये पुरानै प्रतिनिधिबाट निर्वाचन गराउने खराब विकल्प रहेको बताए । उनले यस्तो विकल्प सामान्य छलफलमा मात्रै आएको बताए । पुरानै प्रतिनिधिबाट महाधिवेशन गराउने, जिल्लाजिल्लामा मतदान केन्द्र राख्ने, १ सय ६५ निर्वाचन क्षेत्रलाई मतदान केन्द्र बनाउनेजस्ता धेरै विकल्पमा छलफल भएका हुन्, घिमिरेले भने, पुरानै महाधिवेशन प्रतिनिधिबाट केन्द्रीय महाधिवेशन गर्ने कुरा भने सम्भव हुन्न ।पार्टीको १३ औं महाधिवेशनमा करिब साढे ३२ सय महाधिवेशन प्रतिनिधि थिए । निर्वाचन क्षेत्र कटौती भए पनि कांग्रेसले महाधिवेशन प्रतिनिधिको संख्या भने झनै बढाएको छ । अबको महाधिवेशनमा १ सय ६५ निर्वाचन क्षेत्रबाट चुनिने संख्या मात्रै ४ हजार १ सय २५ जना हुनेछन् । जनसम्पर्क समिति, भ्रातृ तथा शुभेच्छुक संस्थाबाट आउनेसमेत गर्दा करिब ४३ सय महाधिवेशन प्रतिनिधि हुनेछन् ।कांग्रेस नेता शेखर कोइरालाले परिस्थिति तत्कालअनुकूल बन्न नसके १ सय ६५ निर्वाचन क्षेत्रमै बाकस राखेर निर्वाचन गराउन सकिने बताए । उनले क्रियाशील सदस्यताको वितरणसमेत अनलाइनका माध्यमबाट गर्न सकिने सुझाए । महामारीका बीचमा पनि महाधिवेशनलाई कसरी गर्न सकिन्छ भन्नेबारे अहिल्यै पार्टीले गम्भीर भएर छलफल चलाउनुपर्छर्, कोइरालाले भने, अहिल्यै सोचेनौं भने महाधिवेशन गराउन नसकेर संवैधानिक संकट निम्तिन सक्छ ।केन्द्रीय सदस्य प्रदीप पौडेलले पुरानो प्रतिनिधिबाट महाधिवेशन गराउन असम्भव भए पनि क्रियाशील सदस्यतालाई भने १३ औं महाधिवेशनकै सूची मान्न सकिने विकल्प रहेको बताए । क्रियाशील सदस्यता वितरण र नवीकरण नै कांग्रेस महाधिवेशनका लागि चुनौतीपूर्ण कार्य हो । सुरुवातमै सदस्यता वितरणमा पार्टीभित्र विवाद देखिएको छ । विवाद सुल्झाउन लामो समय लाग्ने भएकाले १३ औं महाधिवेशनकै क्रियाशील सदस्यहरूबाट प्रतिनिधि चयन प्रक्रिया अघि बढाउन सकिने पौडेलको तर्क छ । १३ औं महाधिवेशनका क्रियाशील सदस्यतालाई मानेर नयाँ क्रियाशील सदस्यता लिएकालाई १५ औं महाधिवेशनबाट मतदानमा भाग लिने गरी स्वीकृत गराउन सकिन्छ, पौडेलले भने, यसो गर्दा तोकिएकै मितिमा महाधिवेशन हुने सम्भावना पनि बढ्छ ।"
देउवालाई सातदिने अल्टिमेटम,"पौडेल पक्षले सभापति देउवाले विधानविपरीत गरेका निर्णयहरू खारेज गर्नका लागि सात दिनको अल्टिमेटम दिँदै पार्टी केन्द्रीय कार्यालय सानेपामा पत्र दर्ता गर्ने भएको छ । विवादका बीच सभापति देउवाले पार्टीका केन्द्रीय विभागहरूको मनोनयन नरोकेपछि के गर्ने भन्ने सल्लाह गर्न पौडेल पक्षीय केन्द्रीय सदस्यहरूको भर्चुअल बैठक शनिबार बसेको थियो । केन्द्रीय सदस्य केसीका अनुसार संवाद र सहमतिमा देउवा नआउने निष्कर्षमा बैठक पुगेको छ । विधानविपरीत काम रोक्नका लागि धेरै प्रयास गर्यौं तर सभापतिजीले मान्नुभएन, अब संवाद र सहमतिमा आउने देखिएन, उनले भने, अब एक्सनमा जान लागेका हौं ।केसीका अनुसार एकदुई दिनमा विधानविपरीतका कार्यहरू सच्चाउन केन्द्रीय कार्यालय सानेपामा पत्र दर्ता गरिने भएको छ । त्यति गर्दा पनि अटेर गरेमा पार्टी कार्यालय घेराउ, रिले अनशन, आमरण अनशनलगायतका दबाबमूलक कार्यक्रम सुरु गर्ने उनले बताए । पौडेल पक्षले विधानविपरीतका निर्णय र कामहरूको विवरण तयार पारी विरोधका कार्यक्रम तय गर्न गुरुराज घिमिरे, बद्री पाण्डे र जीवन परियार सदस्य रहेको समिति बनाएको थियो । तीन सदस्यीय समितिले आफ्नो प्रतिवेदन आफ्ना समूहका शीर्ष नेताहरूलाई बुझाइसकेको छ । जुम बैठकको सुरुवातमै महामन्त्री शशांक कोइरालाले विधानविपरीतका कार्य रोक्न अल्टिमेटम, घेराउ, अनशनलगायतका दबाबमूलक कार्ययोजना प्रस्तुत गरेका थिए । बैठकमा विधानविपरीतका केन्द्रीय विभागमा भइरहेका मनोनयन, क्रियाशील सदस्यता वितरण र समायोजनसँग सम्बन्धित विषयमाथि छलफल केन्द्रित भएको केन्द्रीय सदस्य चन्द्र भण्डारीले बताए ।पौडेल पक्षको भर्चुअल बैठकमा संस्थापन इतरसमूहमै रहेका पूर्वमहामन्त्री कृष्णप्रसाद सिटौला सहभागी नभए पनि उनको पक्षमा रहँदै आएका गगन थापा र प्रदीप पौडेल भने सहभागी थिए । थापाले सभापति देउवाबाट निष्पक्ष महाधिवेशन हुने आशा नभएको भन्दै सशक्त दबाबका लागि सिटौलालाई पनि सँगै लिएर हिँड्नुपर्ने माग गरेका थिए । नेता सिटौला जोडिनसाथ देउवालाई थप दबाब पुग्ने उनको तर्क थियो । देउवाले विधान र महाधिवेशनको आचारसंहिताविपरीत केन्द्रीय विभागमा गरिरहेको मनोनयनप्रति पौडेल पक्ष आक्रोशित भएको छ । बिहीबार र शुक्रबार पनि देउवाले थप ९६ नेता तथा कार्यकर्तालाई मनोनयन गरेका छन् । संस्थापन पक्षीय एक नेताका अनुसार देउवाले अझै ९ वटा विभाग गठनको तयारी अघि बढाएका छन् । तीमध्ये तीनवटा तत्कालीन फोरम लोकतान्त्रिकबाट प्रवेश गरेका उपसभापति विजयकुमार गच्छदारको समूहलाई दिने तय भएको छ । बाँकी छ वटा विभागमा आफ्नो पक्षलाई ल्याउने तयारी देउवाको छ । केन्द्रीय विभागको प्रमुख बनाउँदा सांसद नभएकालाई बनाउने मापदण्ड तय गरिएको छ । त्यसो गर्दा देउवा समूहका ९ जना हुनेछन् । तीमध्ये नरहरि आचार्य, सुरेन्द्र पाण्डे र महालक्ष्मी उपाध्याय डिना विभाग प्रमुख बस्न मानेका छैनन् । गच्छदार समूहसहित ११ वटा गठन गर्ने तयारी थियो, तीन जना बस्न नमानेपछि ९ वटा गठनको तयारी भएको छ, देउवा निकट स्रोतले भन्यो ।पौडेल पक्षले कतिपय विभागमा आफ्नो पक्षकालाई समेत मनोनयन गरेको भन्दै उनीहरूलाई फिर्ता बोलाउने कोसिसमा छन् । पौडेल पक्षीय अधिकांश सदस्यहरूले भने पार्टीको कार्यकारी भूमिकामा रहेका महामन्त्रीले विधानविपरीत सबै कामलाई नमान्न आग्रह गर्दै सर्कुलर सार्वजनिक गर्न सुझाएका थिए ।पौडेल पक्षले तत्कालीन सभापति सुशील कोइरालाका पालामा देउवाले गरेको दबावकै रणनीतिलाई अघि सार्न योजना अघि बढाएको छ । त्यतिबेला पनि देउवाले केन्द्रीय कार्यसमितिबाट आफैंले राजीनामा दिने, विभागमा परेका आफ्नो समूहकालाई राजीनामा दिन लगाउने, केन्द्रीय कार्यसमितिको बैठक बहिष्कार गर्ने, रिले र आमरण अनशन बस्नेजस्ता दबाबका कार्यक्रम गराएका थिए ।"
'अस्पताल जाँदा उचित स्वास्थ्य सुरक्षा अपनाऔं',"(काठमाडौं)  देशभरका अस्पताल र स्वास्थ्य संस्थाहरू कोभिड१९ संक्रमणको हटस्पट बन्न थालेकाले आकस्मिक (एक्युट इमर्जेन्सी) उपचार र कामका लागि अस्पताल जाँदा विशेष सावधानी अपनाउन विज्ञहरूले सुझाएका छन् ।व्यक्तिगत सुरक्षा उपकरण लगाएर सुरक्षित रूपमा स्वास्थ्य उपचार प्रक्रियामा सरिक हुँदासमेत धेरै स्वास्थ्यकर्मी कोभिड संक्रमित भएका छन् । स्वास्थ्य मन्त्रालयको पछिल्लो तथ्यांकअनुसार देशभरिमा ५ सय २९ जना चिकित्सकलगायतका स्वास्थ्यकर्मी संक्रमित भइसकेका छन् । स्वास्थ्यकर्मीमा देखिएको यो संक्रमण शनिबारसम्म मुलुकमा देखिएको कुल ४५,२७७ संक्रमितको ११६ प्रतिशत हो । यस्तो स्थितिमा सामान्य समस्याले गर्दा अस्पताल जाने वा बिरामीको कुरुवा बस्नुपर्ने बाध्यता भएकाहरू कोभिडको थप जोखिममा पर्ने गरेका छन् ।अहिले अस्पताल अत्यावश्यक काम, आकस्मिक स्वास्थ्य जटिलता वा पेसागत कामले मात्र जाने हो, स्वास्थ्य मन्त्रालयका सहप्रवक्ता डासमीरकुमार अधिकारी भन्छन्, सामान्य स्वास्थ्य समस्यामा प्रविधिको प्रयोग गरेर फोन वा भर्चुअल माध्यमले चिकित्साकर्मीको सल्लाहअनुसार गर्ने हो । अहिले अनावश्यक अस्पताल जाने कामलाई हतोत्साहित गर्ने सरकारको समेत नीति छ । अहिले अस्पतालमा गएका सबै संक्रमितजस्तो देखिएको औंल्याउँदै स्वास्थ्य मन्त्रालय इपिडिमियोलोजी तथा रोग नियन्त्रण महाशाखाका निर्देशक एवं भाइरोलजिस्ट डावासुदेव पाण्डेले भने, अस्पतालमा प्रसूति, शल्यक्रियालगायतका अन्य विभिन्न स्वास्थ्य समस्याका लागि पुग्नेहरूमा कोभिड पोजिटिभ देखिएको छ । केही महिनाअघिसम्म खुट्टा दुखे, जीउ चिलाए, बिमिरा आए, सामान्य टाउको दुखे, हल्का ढाड दुखाइ भए, कालोपोतो, कपाल झर्न थाले र होलबडी चेकअपमा समेत अस्पताल पुग्नेहरूको संख्या उल्लेख्य हुने गरेको शुक्रराज ट्रपिकल तथा सरुवा रोग अस्पताल टेकुका प्रमुख कन्सलटेन्ट डाअनुप बाँस्तोला औंल्याउँछन् । अहिलेको जटिल परिस्थितिमा एक्युट इमर्जेन्सी (ठूलो आकस्मिक अवस्था) बाहेक अस्पताल आउनु आवश्यक छैन, उनले भने, हाल अस्पतालबाट कोभिड संक्रमण फैलिन सक्ने देखिएकाले घरबाटै व्यवस्थापन गर्न सकिने स्वास्थ्य समस्याका लागि स्वास्थ्य निकाय पुग्नु अत्यन्त जोखिमपूर्ण हो ।जुनसुकै कारणले भए पनि आफन्त अस्पतालमा भर्ना भएका बेला वा घरमै बिरामी भएमा भर्चर्अुल प्रक्रियाले वा फोन सम्पर्क गरेर हालखबर बुझ्न चिकित्सकको सुझाव छ । अस्पतालले सामान्य कोभिड संक्रमित बिरामीका कुरुवा राखेका छैनन्, डाअधिकारीले भने, कोभिड बिरामीलाई सघन उपचारमा राख्नुपर्यो भने मात्र एक जना औषधि आदि ल्याएर सहयोग गर्न सक्ने कुरुवा चाहिन्छ ।यसअन्तर्गत उपचारका लागि हस्पिटल जानै परेमा सार्वजनिक र अनावश्यक वस्तुलाई छुनु हुँदैन । अस्पतालमा भीडबाट टाढा रहने र बिरामीले सम्भव भएसम्म आफूसँग एक जना मात्र स्वस्थ युवा लिएर जानु उचित हुने मन्त्रालयको सुझाव छ । कुरुवा आवश्यक भएको अवस्थामा ज्येष्ठ नागरिक, बालबालिका, दीर्घ रोगी, मोटोघाटो व्यक्ति कुरुवा बस्नुभएन, डाअधिकारीले भने, स्वस्थ युवालाई कुरुवाको रूपमा लान सकिन्छ । बिरामी स्वास्थ्य जाँचका लागि अस्पताल जाँदा आफूसँग भएका सबै चिकित्सकीय दस्तावेज, पुर्जाहरू साथै लिएर जानुपर्छ, यसले गर्दा चिकित्सकले छिटो जाँच गर्न सहज हुन्छ । अस्पतालमा बस्दा बिरामी र कुरुवासमेतले सरसफाइको विशेष ध्यान राख्नुपर्छ । बिरामीले नियमित मास्क लगाउने आफ्नो छेउछाउमा भएका अन्य बिरामीबाट संक्रमण हुन सक्ने भएकाले विशेष सावधानी अपनाउनुपर्छ । विज्ञका अनुसार अस्पतालमा बिरामीले विशेषगरी शौचालय जाँदा, ढोकाको ह्यान्डल छुँदा संक्रमणबाट जोगिन विशेष सावधानी अपनाउनुपर्छ । अस्पतालमा भएका सामग्री सम्भव भएसम्म हातले छुनुहुँदैन । छुनै परे तुरुन्त सेनिटाइजरले हात संक्रमणमुक्त गर्नुपर्छ । स्वास्थ्य निकायमा ढोका ह्यान्डल, चुकुल, कुनै सतह वा वस्तु छुनुपरे तुरुन्त हातलाई सेनिटाइज गर्न उनीहरूले सुझाएका छन् । विशेष गरी अस्पतालमा बिरामी र कुरुवाले निरन्तर मास्कको समुचित प्रयोगसँगै हातको स्वच्छता र भौतिक दूरी कायम राख्नुपर्छ, डाबाँस्तोलाको भनाइ छ ।अस्पताल जाँदा आफूसँग कोभिड सुरक्षा किट राख्नु फाइदाजनक हुने इपिडिमियोलोजी तथा रोग नियन्त्रण महाशाखाका पूर्वनिर्देशक डाजीडी ठाकुरले बताए । यसअन्तर्गत सर्जिकल वा तीन तह भएको कपडाको मास्क, पर्याप्त सेनिटाइजर, टिस्यु पेपर, चस्मा र आफैं कलम बोकेर जानुपर्ने उनको भनाइ छ । स्वास्थ्य निकायबाट बिरामी निको भएर फर्किंदा कुरुवासहित उनी र उनको परिवारमा थप स्वास्थ्य जिम्मेवारी थपिन्छ । अस्पतालबाट घर आउनेबित्तिकै अस्पतालमा उपयोग गरिएका सामग्री बाहिरै राखेर सफा गर्नुपर्छ । अस्पतालबाट फर्किएपछि आफूलाई सेनिटाइज गर्नुका साथै जुत्ता, चप्पललाई विशेष रूपले सेनिटाइज गर्नुपर्छ । कोरोना निको भएर आएको बिरामी र कुरुवाले अस्पतालबाट घर फर्केको दुई सातासम्म परिवार र आफन्तबाट अलग्गिएर बस्नुपर्ने औंल्याउँदै डाअधिकारीले भने, घरमा आइसोलेसनमा बस्दासमेत परिवारसँग धेरै नजिक भएर संक्रमण सर्ने गरी व्यवहार गर्नुभएन ।"
विस्फोटको जोखिममा ४७ हिमताल,"(काठमाडौं)  वैज्ञानिकहरूले अन्नपूर्ण, लाङटाङ र खुम्बु क्षेत्रका हिमनदी (ग्ल्यासियर) सुक्दै गएको निष्कर्ष निकालेका बेला भर्खरै सकिएको अध्ययनले चीनको तिब्बत स्वायत्त क्षेत्र (टीएआर), नेपाल र भारतका ४७ वटा हिमताल (ग्ल्यासियल लेक) विस्फोटको उच्च जोखिममा रहेको देखाएको छ । अन्तर्राष्ट्रिय एकीकृत पर्वतीय विकास केन्द्र (इसिमोड) र संयुक्त राष्ट्रसंघीय विकास कार्यक्रम (यूएनडीपी) को अध्ययनले तीन देशका ३ हजार ६ सय २४ वटा हिमताल पहिचान गरेको छ । हिमनदी पग्लिने क्रम बढ्दा नयाँ हिमताल बनिरहेको र पुराना ताल विस्तार हुँदा विस्फोटको जोखिम बढेको अध्ययन प्रतिवेदनमा उल्लेख छ । विगतमा छुट्टाछुट्टै अध्ययन हुने गरेकामा तीन देशका हिमतालबारे गरिएको यो पहिलो एकीकृत अध्ययन हो । प्रतिवेदन आगामी सोमबार भर्चुअल कार्यक्रम गरी सार्वजनिक गरिने जनाइएको छ । यो अध्ययनमा विज्ञहरू समज्वलरत्न वज्राचार्य, सुदन विकास महर्जन, फिनु श्रेष्ठ, तेन्जिङ छोग्याल शेर्पा, निशा घले र अरुणभक्त श्रेष्ठ संलग्न थिए । हिमालमा जम्मा भएको हिउँ विस्तारै होचो सतहतर्फ सरेर बगेकोलाई हिमनदी भनिन्छ । हिउँ र हिमनदी पग्लिएर बनेका ताल हिमताल हुन् । अध्ययनअनुसार कोसी जलाधार क्षेत्रमा २ हजार ६४, कर्णाली जलाधार क्षेत्रमा १ हजार १ सय २८ र गण्डकी जलाधार क्षेत्रमा ४ सय ३२ हिमताल छन् । तीमध्ये २ हजार ७० वटा नेपाल, १ हजार ५ सय ९ वटा तिब्बत स्वायत्त क्षेत्र (टीएआर) र ४५ वटा भारतमा पर्छन् । १ हजार ४ सय १० वटा हिमताल ००२ वर्ग किलोमिटर भन्दा ठूला र त्यसआसपासका छन्, प्रतिवेदनमा भनिएको छ । हिमताल र तिनीहरूका बाँधका विशेषता, हिमनदीका स्रोतहरूको गतिविधि, ताल वरपरको भौतिक अवस्था र सेस्मिक गतिविधि तथा मानवबाट उत्पन्न भएको बदलाबलाई आधार मानेर हिमतालको जोखिम पहिचान गरिएको हो । त्यसका लागि अनुसन्धानकर्ताले विगतका तस्बिर, भूउपग्रहबाट लिइएका तस्बिर र अन्य प्रविधि प्रयोग गरेका थिए । विस्फोटको जोखिममा रहेको भनी पहिचान गरिएका ४७ हिमतालमध्ये ४२ वटा कोसी जलाधार, ३ वटा गण्डकी जलाधार र २ वटा कर्णाली जलाधारमा छन् । चीनको तिब्बतबाट सुरु भएर बग्ने कोसी, गण्डकी र कर्णाली सबै भारतको गंगा नदीका प्रमुख सहायक नदी हुन् । जोखिममा रहेकामध्ये २५ वटा हिमताल चीनको तिब्बत स्वायत्त क्षेत्र (टीएआर), २१ वटा नेपाल र एउटा भारतमा पर्छन् । अध्ययनमा विस्फोटको जोखिमयुक्त हिमतालमध्ये ३१ वटालाई पहिलो, १२ वटालाई दोस्रो र ४ वटालाई तेस्रो श्रेणीमा राखिएको छ । नेपालमा विस्फोटको जोखिममा रहेको भनिएका हिमतालमध्ये ८ वटा नयाँ पहिचान गरिएका हुन् । १३ वटा भने सन् २०११ मै पहिचान गरिएका थिए । इसिमोडका महानिर्देशक डेभिड मोल्डनले ताजा पानीको मुख्य स्रोत मानिने हिमनदी र हिमताल जलवायु परिवर्तनको चपेटामा परेको बताए । २० औं शताब्दीको मध्यदेखि हिमनदी र हिमताल अभूतपूर्व दरले पग्लिरहेका छन्, उनले भने, यसले नदीखोलाहरूको बहाब र समग्र प्रणालीमै असर गरिरहेको छ, तल्लो तटीय क्षेत्रका करोडौं मानिसको पिउने पानीको स्रोतमा गम्भीर असर परिरहेको छ । यूएनडीपीका आवासीय प्रतिनिधि एह्सानी मेदागाङ्गोदाले च्छो रोल्पा र इम्जा हिमतालको जोखिम घटाउँदा हासिल गरेको अनुभव अन्य हिमतालमा पनि लागू गर्न सकिने बताए । उनले भने, जोखिममा रहेका हिमताल पहिचान गर्दा ज्ञान मात्र प्राप्त भएको छैन, यसबाट दीर्घकालीन रणनीति बनाउन र दिगो विकासका मुद्दालाई सम्वोधन गर्न पनि सहयोग पुग्छ । किन पग्लिन्छन् हिमनदी र हिमताल ? अध्ययनअनुसार बढ्दो तापक्रमका कारण हिमाली क्षेत्रमा हिमनदी पग्लिन गएर हिमताल बनेका हुन् । नेपालले सन् १९७७ पछि हिमताल विस्फोटले निम्त्याउने विपद् सामना गर्न थालेको हो । नेपालमा विस्फोटका २६ वटा घटना भएका छन् । तीमध्ये १४ वटा नेपालको भागबाटै विस्फोट भएका थिए । ११ वटा हिमतालले अन्तरदेशिय समस्या निम्त्याएका थिए । म्यान्मारदेखि अफगानिस्तानसम्म फैलिएको हिन्दुकुश हिमालय क्षेत्र (एचकेएच) मा भने ५० वटा हिमताल विस्फोट भइसकेका छन् । चीन, नेपाल, भुटान र पाकिस्तानमा मात्र हिमताल विस्फोटका घटना भएका छन् । प्रतिवेदनअनुसार सन् १९४० देखि सन् २००० सम्म त्यस्ता घटना बढेको देखिन्छ ।हिमताल विस्फोटपछि आउने बाढीले जलविद्युत् आयोजना, सडक, मोटर पुल, झोलुङ्गे पुल र मानवबस्तीलगायतमा ठूलो क्षति गर्ने गरेको छ । त्यससँगै जैविक विविधतामा पनि क्षति हुने गरेको छ । अध्ययनका क्रममा तीनवटै देशमा रहेका हिमतालको क्षेत्रफलसमेत बढेको पाइएको छ । तिनको कुल क्षेत्रफल ९४४ वर्ग किमिदेखि १२७६ वर्गकिमि सम्म बढेको छ । तालको संख्यामा ८६ र क्षेत्रफलमा ३५१ प्रतिशतले वृद्धि भएको छ, प्रतिवेदनमा भनिएको छ । कोसी जलाधारमा सन् २००० मा २ हजार १ सय १९ हिमताल रहेकामा ५ वर्षपछि २ हजार ८७ र सन् २०१५ मा २ हजार ६४ वटा हिमताल बनेका हुन् । गण्डकी जलाधारमा सन् २००० मा ३ सय ७७, २००५ मा ४ सय ५ र २०१५ मा ४ सय ३२ वटा हिमताल भएको देखिएको छ । कर्णाली जलधारमा सन् २००० मा १ हजार १ सय ५ वटा हिमताल थिए । ५ वर्षपछि सन् २००५ मा १ हजार २ सय ४ भए भने सन् २०१५ मा घटेर फेरि १ हजार १ सय २८ वटा भएका छन् । हिमतालहरू समुद्री सतहदेखि २ हजार ४ सयदेखि ६ हजार १ सय मिटरको उचाइमा छन् । तीन देशमध्ये सबभन्दा बढी उचाइमा नेपालकै हिमताल पाइएका छन् । गण्डकी जलाधारको सेती नदी उपजलाधारमा २ हजार ४ सय मिटर उचाइमै हिमताल भेटिएको छ । विज्ञहरूका अनुसार जलवायु परिवर्तनको अहिलेको गति जारी रहे हिमनदीको ठूलो क्षति हुनुका साथै हिमताल विस्तार हुनेछन् र जलस्रोतको उपलब्धतामा गम्भीर असर निम्त्याउनेछ । जल तथा मौसम विज्ञान विभागको अध्ययन (१९७१२०१४) अनुसार नेपालमा वार्षिक ००५६ का दरले तापक्रम बढिरहेको छ । विभागकै सन् २०१७ को अध्ययनअनुसार हिमाली क्षेत्रमा ००८६ डिग्रीका दरले तथा लाङटाङ र इम्जा उपत्यकामा १७ डिग्रीका दरले तापक्रम बढिरहेको छ । हिमाली क्षेत्रमा तापक्रम वृद्धिदर विश्वको औसतभन्दा ०३ देखि ०७ डिग्री सेल्सियससम्म बढी छ । तिब्बतियन प्लेटो अन्य क्षेत्रभन्दा ३ गुणाले तात्ने गरेको छ । लाङटाङका हिमनदीबारे १० वर्षदेखि अनुसन्धान गर्दै आएका नेदरल्यान्ड्सको उत्रेच विश्वविद्यालयका सहप्राध्यापक वाल्टर डब्लू इमरजेल विश्वको तापमान १५ डिग्रीभन्दा बढी बढ्न नदिँदा पनि एसियाको उच्च हिमाली क्षेत्रमा २१ डिग्रीले तापक्रम बढ्ने तर्क गरेको छ । जानकारहरूका अनुसार एरोसोल पार्टिकल, वायु प्रदूषण र ब्ल्याक कार्बनका कारण हिमाली क्षेत्रमा तल्लो तटीय क्षेत्रमा भन्दा बढी गतिमा तापक्रम बढिरहेको हो । जोखिम न्यूनीकरणको अभ्यासविस्फोटको उच्च जोखिम भनी पहिचान भएकामध्ये अहिलेसम्म चारवटा हिमतालको पानीको सतह घटाइएको छ । तालको पानी घटाउँदा विस्फोटको जोखिममा न्यून नेपालका च्छो रोल्पा र इम्जाको पानीको सतह घटाइएको छ । नेपालमा पर्ने च्छो रोल्पाको सन् २००० मा र खुम्बु क्षेत्रमा पर्ने इम्जाको सन् २०१६ मा पानीको सतह घटाइएको हो । चीनको तिब्बत स्वायत्त क्षेत्र (टीएआर) मा पर्ने दुई हिमतालमा पनि पानीको सतह घटाइएको छ । प्रतिवेदनअनुसार खुम्बु क्षेत्रको इम्जा हिमताल विस्फोट भए तल्लो तटीय क्षेत्रका ९६ हजार ७ सय ६७, च्छो रोल्पा विस्फोट भए १ लाख ४१ हजार र गण्डकी जलाधारको ठुलागी हिमताल विस्फोट भए १ लाख ६५ हजार ६८ मानिस प्रभावित हुनेछन् । इम्जा हिमतालमा पानीको सतह घटाइनुका साथै तल्लो तटीय क्षेत्रका बस्तीमा बाढीको पूर्वसूचना प्रणालीसमेत जडान गरिएको छ । च्छो रोल्पामा जडान गरिएको उक्त प्रणाली भने नामेट भइसकेको छ । गृह मन्त्रालयको अघिल्लो वर्षको प्रतिवेदनअनुसार नेपालमा जलवायुजन्य विपद्ले औसतमा वर्षमा ३ सय ३३ जनाको ज्यान जाने गरेको छ भने १७२४ मिलियन अमेरिकी डलरको क्षति हुने गरेको आँकडा छ । इसिमोडले द हिन्दुकुश हिमालय एसेस्मेन्टमाउन्टेन, क्लाइमेट चेन्ज, सस्टेनएबिलिटी एन्ड पिपल नामको वैज्ञानिक प्रतिवेदन सार्वजनिक गर्दै शताब्दीको अन्त्यसम्म विश्वको तापक्रम वृद्धि १५ डिग्री कायम हुँदा ३६ प्रतिशत र अहिलेकै अवस्थामा हरितगृह ग्यास उत्सर्जन हुने हो भने ६४ प्रतिशत हिउँ पग्लने चेतावनी दिएको छ । अहिलेकै अवस्था रहने हो भने हिमाल रक टावर (चट्टानी पहाड) बन्दै जाने विशेषज्ञहरूले बताएका छन् । जसबाट हिमालको फेदमुनि बस्दै आएका एक अर्ब ६५ करोडभन्दा बढी मानिस बाढी तथा प्रकोपको जोखिममा पर्ने सम्भावना रहन्छ । प्रभावित मुलुकको दबाब नेपालसहित अति कम विकसित र टापु मुलुकले जलवायु परिवर्तनको मुख्य कारक हरितगृह ग्यास उत्सर्जन कटौती गर्न विकसित मुलुकहरूलाई दबाब दिइरहेका छन् । गत वर्ष नोभेम्बरमा स्पेनको म्याड्रिडमा भएको जलवायु परिवर्तनसम्बन्धी राष्ट्रसंघीय संरचना महासन्धि (यूएनएफसीसीसी) को २५ औं सम्मेलन (कोप२५) मा पनि विकसित मुलुकहरूलाई हरितगृह ग्यास कटौतीमा नयाँ वाचा गर्न दबाब दिइएको थियो । तर सम्मेलन बिनानिष्कर्ष टुंगियो । हरितगृह ग्यास बढी उत्सर्जन गर्ने चीन, अमेरिका, ब्राजिल, रुस, क्यानडा, भारतलगायत मुलुकले हरितगृह ग्यास तत्काल कटौतीसम्बन्धी वाचा गर्न मानेका थिएनन् । विश्वको तापक्रम वृद्धि १५ डिग्री सेल्सियसमा सीमित राख्न हरितगृह ग्यास उत्सर्जन कटौती आवश्यक पर्छ । जलवायु परिवर्तनसम्बन्धी कोसेढुंगा मानिएको पेरिस सम्झौतामा विश्वको तापक्रम वृद्धिलाई पूर्व औद्योगीकरणको समयको तुलनामा २ डिग्रिभन्दा तल राख्ने र सम्भव भएसम्म १५ डिग्रीभन्दा तल राख्ने उल्लेख छ । हरितगृह ग्यासको विश्वव्यापी उत्सर्जनमा नेपालको योगदान वार्षिक ००२७ प्रतिशत छ । हरितगृह ग्यास उत्सर्जनमा अग्रस्थानमा रहेको अमेरिकाले पेरिस सम्झौताबाट हात झिकेको छ ।"
भारतबाट आउनेभन्दा जाने धेरै,"(नेपालगन्जप्यूठान)  सुर्खेत भेरीगंगा नगरपालिका९, जरेका २५ वर्षीय आयुश तिरुवा बाँकेको नेपालगन्जस्थित जमुनाहा नाकामा बिहीबार अपराह्न पसिनाले निथ्रुक भिजेर उभिएका थिए । पिठ्युँमा झोला बोकेका उनी नाका पार गर्न आतुर थिए । कोरोना महामारीका कारण दुई महिनाअघि उनी घर फर्किए पनि बेरोजगार भएपछि चुलो बल्न छाड्यो । त्यसैले फेरि भारत जान लागेको उनले बताए । घरमा कामधाम भएन, पैसा आउने ठाउँ छैन, उनले भने, गुजरातमा नोकरी छ, जागिर छुट्ने चिन्ता भयो । उनको टोलीमा सात जना थिए । उनीहरू सुर्खेतबाट गाडी बुक गरेर नाकामा आइपुगेका हुन् । एक जनाको सात सय रुपैयाँ भाडा तिरेर आएका हौं, सुर्खेतका दलबहादुर विकले भने, गाउँका सबै भारत जान हिँडेपछि घरमा बस्न मनले मानेन । गुजरातको अहमदावादस्थित सोसाइटीमा काम गर्दै आएका उनी भारतमा कोरोना संक्रमण फैलिएपछि घर फर्केका थिए । ऋण काढ्दै घर व्यवहार चलाइयो । अब ऋण तिर्नर् ेपैसा छैन, उनले भने, कोरोना लाग्यो भने हामी दुःखीलाई सरकारले हेर्दैन । कोरोनाको डर र घरको भर परेर आएका आफूहरू त्यही घरले भर नदिएपछि फेरि कमाउन भारततिर जानु परेको बाध्यता उनीहरूले सुनाए । घरमा खानका लागि अन्न छैन । डर मानेर घरमै बसेर मुखमा माड लाग्दैन, सुर्खेतकी लक्ष्मी विकले भनिन्, उता आफ्नो रोजगारी छ । हातखुट्टा बलियो छउन्जेल काम गर्नै पर्यो । पहिले जमुनाहा नाकामा स्वदेश फर्किनेको हूल हुन्थ्यो । अहिले भारत फर्किनेको भीड लाग्न थालेको छ । धेरै एकै परिवारका छन् । कोही आफन्तसहित आएका थिए । मुगुकी विजया कार्कीले रोगले भन्दा भोकले मर्ने डरले भारत जान बाध्यता भएको सुनाइन् । महामारीमा गरिबलाई रोगले भन्दा भोकले मार्ने डर भयो । घरमा अन्नको दाना छैन । बच्चा सानै छन्, उनले भनिन्, कोरोना महामारी भए पनि आफ्नो सुरक्षा आफैं गर्छौं । सुर्खेतका विनोदकुमार विष्टले गुजरातमा होटल खोलेका छन् । महामारीपछि होटलका कामदारसहित उनी घर फर्किएका थिए । लकडाउनपछि घर व्यवहार चलाउन कुनै उपाय नचलेपछि ३४ वर्षीय विष्टले फेरि गुजरात जान हिँडेको सुनाए । घरमा आएको २ महिना भयो । यतिका समय काम नगरी बसें, उनले भने, अब पनि रोगको डर मानेर घरमा कोचिएर बस्ने हो भने भोकै मरिन्छ । आफ्नो लगानी पनि हेर्नुपरो । कोरोना महामारीपछि भारतमा रोजगारमा रहेका युवा नेपाली नागरिकता देखाएर स्वदेश आएका थिए । अहिले तिनै युवा भारतीय आधार कार्ड देखाउँदै भारततर्फ लागेका छन् । कोरोनाको महामारी फैलिएपछि अन्तर्राष्ट्रिय सीमा नाका बन्द छन् । नेपालीको हकमा विदेशी कम्पनीको कामदार प्रमाणपत्र लिएका र भारतको स्थायी बसोबास गरेको आधार कार्ड भएकालाई भारत जान दिने अनुमति दिएको बाँकेका प्रमुख जिल्ला अधिकारी रामबहादुर कुरुम्बाङले बताए । उनले भने, सबैलाई जाने अनुमति दिए नाकामा भीड थामिसक्नु हुँदैन । तीन दिनयता भारत जानेको संख्या बढेको जमुनाहा नाकाका इन्चार्ज प्रहरी नायब निरीक्षक (सई) विष्णु गिरीले बताए । उनका अनुसार कर्णालीका विभिन्न जिल्लासँगै, बाँके, बर्दिया, कैलाली र पहाडी जिल्लाबाट आधार कार्ड भएकाहरू आफ्नो पुरानो रोजगारीका लागि भारत पसिरहेका छन् । जमुनाह नाका भएर ५ दिनको अवधिमा शनिबारसम्म दुई सयभन्दा बढी युवा भारत गएका छन् । काम खोज्न जानेको संख्याभन्दा काम छोडेर पुरानो काममा फर्किनेको संख्या बढी छ, सई गिरीले भने, अहिले भारतबाट फर्किनेभन्दा जानेको संख्या बढेको छ । धेरैजसो मुम्बई, गुजरातको सुरत र पन्जाबका विभिन्न सहरतर्फ जाने गरेका छन् । भारत पस्ने केहीसँग आधार कार्ड छ, कसैसँग छैन । भारतीय सुरक्षाकर्मीले आधार कार्ड बोकेका र कम्पनीको पास भएकालाई मात्र प्रवेश गर्न अनुमति दिएको छ । रासन कार्ड नभएकाहरू कार्ड भएका परिवारको सदस्य भएर भारत पस्ने गरेका छन् । उनीहरूले आफूहरूलाई काम गर्न जाने ठाउँबाट गाडी बुकिङ गरेर नाकासम्म मगाएको बताएका छन् । सहर फर्किनेको लर्कोप्यूठानको नौबहिनी गाउँपालिकाका२, लिघाका ९ जना युवा कोरोना संक्रमणको डरले ६ महिनाअघि निर्माणको काम गर्दागर्दै रूपन्देहीको बुटवलबाट घर फर्किए । केही महिना गाउँमै बस्दा कमाइ ठप्प बन्यो । बारीको उब्जनी मकैले एक महिना खान पुगेन । दैनिक गुजारा धान्न समस्या हुन थालेपछि जिल्लामा निषेधाज्ञा लागू भइरहेका बेला उनीहरू शुक्रबार पुनः कामकै खोजीमा बुटवलतर्फ लागेका छन् । काममा जानका लागि स्थानीय तहले सिफारिस दिएपछि जिल्ला प्रशासनले अनुमति दिएको हो ।शुक्रबार रातारात जिप रिजर्भ गरेर ९ जनाको टोली काममा जान थालेको यहाँस्थित बाग्दुलामा भेटिएका मिलन घर्तीले बताए । कोरोनाको त्रासले गाउँ फर्केकाहरू पुनः काम खोज्दै सहर फर्किन थालेका छन् । बजार झर्नेको लर्को लाग्न थालेको प्यूठान नगरपालिका८, बाग्दुलास्थित राप्ती होटलका सञ्चालक जुद्ध कुँवरले बताए । यस्तो बेला पनि ज्यानको माया मारेर काम खोज्दै झरेका छन्, उनले भने, यहाँ आएर नेताको सोर्स लगाएर बाहिर निस्कने पास बनाएर जान्छन् । निषेधाज्ञाले यातायातका साधन नचल्दा दाङको भालुबाङसम्म ५६ किलोमिटर दूरी पैदलै छिचोल्ने उनले बताए । नौबहिनी गाउँपालिकामा फर्केकामध्ये ३ सयभन्दा बढी काममा फर्कन चाहेर पासको सिफारिसका लागि आएको नौबहिनी गाउँपालिकाका प्रमुख प्रशासकीय अधिकृत थानेश्वर भण्डारीले बताए । पास माग्न आउनेहरू नेपालका विभिन्न जिल्ला र भारत जानेहरूसमेत रहेको उनले बताए । नौबहिनीमा मात्रै कोरोना महामारीका कारण झन्डै २ हजार जना गाउँ फर्केका थिए । प्यूठान नगरपालिकामा ४ हजार जति आएको नगरका प्रमुख अर्जुनकुमार कक्षपतिले बताए । अहिले गाउँमा केही काम नपाएर जोखिमकै बीचमा कामको खोजीमा फर्केने बढेको उनले बताए । गाउँपालिकासँग तत्काल रोजगारी दिलाउन सक्ने अवस्था नहुँदा गाउँ फर्केकाहरू पुनः कामको खोजीमा सहर फर्किन बाध्य भएको उनले स्विकारे ।"
हिरासतमा मृत्युको उचित छानबिन होस्,"यतिबेला सरकारमा बसेकाहरू हुन् या प्रतिपक्षी दलका नेताहरू, धेरैजसो कुनै न कुनै शासन व्यवस्थामा जेलनेल भोगेकाहरू नै छन् । हिरासतको यातनाकै कारण कतिले आफ्ना सहयोद्धा गुमाएका छन् । तर, हिजोका यी पीडितहरू आज आफैं राज्य सञ्चालन गर्ने तहमा आइपुग्दा पनि अभियुक्तमाथि हुने प्रहरीको अनधिकृत र निर्मम व्यवहार रोकिएको छैन । मानवअधिकारको उच्चतम अभ्यास हुनुपर्ने लोकतान्त्रिक गणतन्त्रमा पनि गैरन्यायिक हत्या र हिरासतमा चरम यातना दिने क्रम जारी छ । रौतहटको गरुडा प्रहरी हिरासतमा रहेका १९ वर्षीय विजय महराको मृत्यु पनि प्रहरी यातनाकै कारण भएको देखिन्छ ।महरा रौतहटको गरुडा८ जिंगडियाका २० वर्षीय निरञ्जन रामको हत्या अभियोगमा विजय अरू केही युवासहित पक्राउ परेका थिए । हत्याको अनुसन्धान अधिकृत इलाका प्रहरी कार्यालय गरुडाका प्रहरी निरीक्षक केदारमान दोङ तोकिएका थिए । तैपनि जिल्ला प्रहरी प्रमुख प्रहरी उपरीक्षक रविराज खड्काको निर्देशनमा गरुडा पुगेको क्राइम ब्रान्चका प्रहरी निरीक्षक नवीनकुमार सिंह नेतृत्वको टोलीले हिरासतमा रहेका विजय र सिकेन्द्र पासवानलाई जिम्मामा लिएर चरम यातना दिएको थियो । यातनाबाट घाइते १९ वर्षीय विजयको अघिल्लो बिहीबार उपचारका क्रममा मृत्यु भएको थियो । मृत्यु हुनु केही समयअघि अस्पतालको शय्यामै खिचिएको भिडियोमा उनले सादा पोसाकमा रहेका प्रहरीले आफूलाई रड, बाँसको फराठा र बुटले हानेर चरम यातना दिएको बताएका छन् ।पीडित परिवारले प्रहरी व्यवहारलाई पहिल्यै शंकास्पद मानेको देखिन्छ । प्रहरीले आरोपित ७ जनाको नाममा जाहेरी दिन भने पनि विजयलगायत ५ जना निर्दोषलाई फसाउन खोजिएको भन्दै उनीहरूले जाहेरी दिएका थिएनन् । त्यसैबीच विजयको मृत्युपछि त स्थानीय बासिन्दा निरञ्जन राम र विजय महरा हत्याकाण्ड संघर्ष समिति नै गठन गरेर प्रहरीविरुद्ध चरणबद्ध आन्दोलनमा छन् । विरोध चर्किएपछि रौतहटका तत्कालीन प्रहरी प्रमुख खड्का प्रहरी प्रधान कार्यालय र गरुडा प्रहरीका तत्कालीन प्रहरी नायब उपरीक्षक ज्ञानकुमार महतो प्रदेश प्रहरी कार्यालय जनकपुर तानिएका छन् । यातना दिन संलग्न भनिएका क्राइम ब्रान्चका प्रहरी निरीक्षक सिंह र हवल्दारद्वय हिरोजमिया धुनिया र मन्नुकुमार सिंहलाई निलम्बन गरिएको छ ।अब प्रहरीले दुइटा घटनालाई एकसाथ प्रभावकारी अनुसन्धान गर्नुपर्ने अवस्था छ । राम हत्याको दोषी पत्ता लगाउनु त छँदै छ, विजय हत्यकाण्डबारे पनि कुनै दबाब र प्रभावमा नपरीकन सत्यतथ्य पत्ता लगाई दोषी पाइएकाहरूविरुद्ध मुद्दा अघि बढाउनुपर्छ । यी कार्य सफलतापूर्वक सम्पन्न भएनन् भने पीडितले न्याय त पाउँदैनन् नै स्वयं प्रहरी संगठनको छविमा पनि ठूलो प्रश्न उठ्नेछ । समग्र संगठनप्रति आम विश्वास धर्मराउन नदिन प्रहरी नेतृत्व सचेत हुनुपर्छ ।दोस्रो जनआन्दोलनयता मुद्दा चलाउने प्रहरी कार्यालयहरूमा कुनै न कुनै स्वरूपका मानवअधिकार एकाइहरू छन् । यसबीचमा मानवअधिकार आयोग र संसदीय समितिहरूले समयसमयमा हिरासतको अनुगमन बढाएका छन् । यिनै कारण हिरासतमा यातनाको अवस्थामा पहिलेभन्दा सुधार आएको भनिए पनि बेलाबेलामा भएका मृत्युका घटनाले प्रहरीहरू सच्चिनुपर्ने ठाउँ अझै देखिन्छ । समग्र प्रहरीकै नीति यस्तो नहुन सक्छ, तर केही प्रहरीले विवेक गुमाउँदा समग्र संगठनकै छवि धमिलिएको छ । यसर्थ, प्रहरी मुख्यालयले अपराध अनुसन्धानको पाटोमा प्रहरीको पेसागत दायित्व, मर्यादा र मानवअधिकारको पक्षलाई ख्याल पुर्याउनुपर्छ । कतिपय कारणले प्रहरीमा अनावश्यक तनाव देखिएको छ भने त्यसको न्यूनीकरणको उपाय पनि थालिनुपर्छ । कुनै पनि प्रहरीको गैरव्यावसायिक आचरणको मारमा कोही नागरिक पर्नु हुँदैन । सर्वसाधारणसँग मात्र होइन, हिरासतमा लिइएको जुनसुकै अभियुक्तसँग प्रहरीको व्यवहार मर्यादित हुनुपर्छ ।प्रहरीले कुनै पनि अभियुक्तलाई शारीरिक वा मानसिक यातना दिएर अपराध कबुल गराउन पाइँदैन । सबुतका बलमा मात्रै अभियुक्तसित साबिती बयान लिने हो, बयानकै आधारमा मुद्दा प्रमाणित गर्न अनुचित दबाब दिने होइन । प्रहरीको जोड सदैव वैज्ञानिक प्रमाणहरूमा हुनुपर्छ । धम्क्याएर वा प्रलोभनमा पारेर कसुर स्विकार्न लगाउँदा निर्दोष व्यक्ति फस्ने सम्भावना त्यत्तिकै हुन्छ, जसबाट न्यायकै निधन हुन्छ । तसर्थ, यातना दिएर अपराधी करार गर्नु कसैगरी स्वीकार्य हुन सक्दैन । हिरासतमा रहेको व्यक्तिको पनि मौलिक हक तथा मानवअधिकार सुरक्षित हुन्छ, प्रहरीले त्यसको पालना गर्नुपर्छ ।हाम्रो संविधानको धारा २२ ले नै नागरिकलाई यातनाविरुद्धको हक प्रदान गरेको छ । यसको उपधारा १ ले पक्राउ परेको वा थुनामा रहेको व्यक्तिलाई शारीरिक वा मानसिक यातना दिइने वा अपमानजनक व्यवहार गरिने छैन भनेको छ । रौतहट घटनामा यो संवैधानिक प्रावधानको ठाडो उल्लंघन गरिएको छ । यसैको उपधारा २ ले यस्तो कार्यलाई दण्डनीय मात्रै मानेको छैन, पीडितलाई क्षतिपूर्तिको हकको समेत प्रत्याभूति दिलाएको छ । यहीअनुसारका कानुनी व्यवस्था गरिएका छन् । तसर्थ, सरकार र प्रहरी प्रशासनले यी घटनामा उल्लिखित संवैधानिक र कानुनी व्यवस्थाको कार्यान्वयन गर्दै पीडकलाई दण्ड र पीडितलाई न्याय सुनिश्चित गर्नुपर्छ । पीडितलाई न्याय दिलाउन ढिलाइ भएमा भीडको अनुचित दबाब बढी मुद्दा अनुसन्धान र अभियोजन प्रभावित हुन सक्छ, यसबारे पहिल्यै सचेत हुनुपर्छ ।"
मानवता हराएको समय,"निषेधाज्ञाको बेला ललितपुरमा मछिन्द्रनाथको रथयात्रामा मानिसको भीडभाड देख्दा अचम्म लाग्यो । प्रशासनले जनताको सुरक्षाका लागि लागू गरेको निषेधाज्ञालाई साथ दिनु त कहाँ हो कहाँ झन् हूलदंगा गरेर, राष्ट्रसेवक प्रहरीलाई लछारपछार पारेर मरणासन्न हुने गरी कुटियो । एक निर्धोलाई सामूहिक रूपमा आक्रमण गर्नुले मानवता हराएको संकेत गर्छ । भीडले गरेको यस्तो कार्यको नैतिक जिम्मेवारी कसले लिने ? ललितपुरका मेयर आफैं नेवार समुदायको भैकन पनि किन उनले महामारीको बेला भीडभाड गरेर रथ तान्नु हुन्न भनेर आफ्ना नगरवासीलाई बुझाउन सकेनन् ? यस घटनाप्रति मेयर सापको प्रतिक्रिया के हो ? साथसाथै यो घटनाले प्रहरीको काम गर्ने तरिकामा पनि प्रश्न उठेको छ ? पाटनमा कुटाइ खाँदा किन निर्बल देखियो प्रहरी ? प्रहरी जवान भर्ना गर्दा खाली दौडलाई मात्र प्राथमिकता नदिएर अरू मूल्यांकनका तरिकाहरू पनि लागू गर्नुपर्यो । समग्रमा मूल्यांकन पद्धति नै परिवर्तन गर्न जरुरीे छ । छिट्टै प्रहरी प्रमुखबाट यी प्रश्नको जवाफ पाऊँ । आदर्श वाग्ले, नवलपरासी"
दूध बजार पुगोस्,"नेपाल डेरी ऐसोसियसनले भूकम्प, नाकाबन्दी र लकडाउनमा समेत बिनारोकतोक सबैको साथ र सहयोगबाट सेवा दिइरहेको थियो । सरकारले दूध तथा दुग्धजन्य पदार्थलाई अति आवश्यक वस्तुको रूपमा मान्यता दिएको छ । कोरोना संक्रमित बढ्न थालेपछि हामीले अपनाउनुपर्ने सुरक्षाका सबै विधि अपनाई ढुवानीको व्यवस्था मिलाइरहेका छौं । तैपनि निषेधाज्ञा भनेर ठाउँठाउँमा दूध बोकेका सवारीसाधनलाई रोक्ने, डेरीहरू बन्द गराउनेजस्ता काम भइरहेकाले यस्तो नगर्न सम्बन्धित निकायलाई अनुरोध गर्छौं । सम्पूर्ण व्यवसाय ठप्प भइरहेको बेलामा पनि यो व्यवसायले सेवासँगै गाउँगाउँमा थोरै भए पनि किसानलाई आर्थिक राहत पुर्याइरहेको छ । जहाँजहाँ असहज स्थिति छ, त्यहाँत्यहाँ आवश्यक सुरक्षा अपनाई प्रवेश नरोकिदिनुहुन सबै स्थानीय तहलाई अनुरोध गर्छौं । भदौ ४ देखि उपत्यकामा निषेधाज्ञा जारी गरेको तर अति आवश्यक वस्तुहरूलाई खुला गर्ने भन्ने पत्र जिल्ला प्रशासन कार्यालयबाट प्राप्त भए पनि बिहान ७ बजेसम्म मात्र ढुवानी र डेरी काउन्टर खोल्न दिएको समयबारे अग्रिम जानकारी किसानहरूलाई भएन । यसले दूध गोठमै फाल्नुपर्यो । बिहानबेलुका ढुवानी र बिक्रीवितरणका लागि समयसीमा अलि फराकिलो पार्नुपर्यो । ६० प्रतिशत बजार उपत्यका भएको र दूध तथा दुग्ध पदार्थ लामो समयसम्म भण्डारण गर्न नसकिने हुँदा बिक्रीवितरणका लागि पर्याप्त समय नहुने हो भने यो व्यवसाय नै बन्द गर्नुको विकल्प छैन । आशा छ, सम्बन्धित निकायले यसतर्फ ध्यान दिनेछ । मनोज श्रेष्ठ, काठमाडौं"
डाक्टर केसीको मानवीयता,"सर्वसाधारण जँचाउन लालायित समाचारले डाक्टर गोविन्द केसी असंख्य गरिब र असहाय नेपालीहरूका लागि देवदूत बनिरहेको यथार्थ उल्लेख गरेको छ । तर यी असल मानवलाई खै किन हो राज्यले दानव ठानिरहेको छ । सरकारले नियुक्त गरेका डाक्टरहरू बस्न नमानेका कर्णालीका विकट गाउँहरूमा केसीले सित्तैंमा उपचार सेवा दिइरहेका छन् र पनि हाम्रा सत्तासीनहरूको टाउको दुख्छ । राज्यले गर्नुपर्ने काम एउटा व्यक्तिले गरेकोमा सहयोग गर्नु त कताकता, अपराधीलाई जस्तो प्रहरी लगाउँछ यो सरकार । स्वीकृति नलिई बिरामीहरूको उपचार गर्न नपाउने भन्दै गाउँ छोडेर जान उर्दी गर्छन् प्रहरी र स्थानीय सरकार पनि । राम्रो र असल काम गर्न कसको स्वीकृति लिनुपर्छ ? विभिन्न विकट जिल्ला र गाउँमा समय मिलाएर उपचार गर्न पुग्ने यस्ता डाक्टरलाई अवरोध गर्नु कति जायज छ ? अपराधी, माफिया, डन र भ्रष्टाचारीसँग कुम मिलाएर हिँड्ने अनि बिनास्वार्थ दीनदुःखीहरूको सेवा गर्नेलाई देखिनसहने प्रवृत्ति कुन वाद र सिद्धान्तबाट प्रेरित छ ? निःस्वार्थ भावनाले काम गर्ने सामान्य डाक्टरसँग किन डराइरहेका हुन् सत्तासीनहरू ? आफूले कमाएको पैसा खाईनखाई जम्मा गरेर अति विपन्न र अपहेलित जनताको सेवामा समर्पित हुँदा पुरस्कृत हुनुपर्ने कि दण्डित ? रोशन भट्टराई, इनरुवा३, सुनसरी"
बिमा कम्पनीको बहानाबाजी !,"बिमा भुक्तानी नदिन बहानाबाजी समाचारले दुःखी बनायो । बिमा गरेको पन्ध्र दिनपछि कोरोना संक्रमण भएको पुष्टि भएमा बिमितले पचास हजारदेखि एक लाखसम्म पाउने गरी बिमा गरेका कम्पनीहरूले अहिले विभिन्न बहानाबाजी गरेर बिमा भुक्तानी गर्न नखोज्नु जनतालाई सास्ती दिनु होइन र ? आम नागरिकको स्वास्थ्य अधिकार सविधानप्रदत्त मौलिक हक पो हो त ! यस्तो महामारीको बेला जनतालाई एक लाखको भुक्तानी दिन यत्रो बहानाबाजी गर्ने बिमा कम्पनीहरूले अन्य लाखौंको जीवन र निर्जीवन बिमा भुक्तानीमा कति सास्ती दिइरहेका होलान् ? अनि बिमा गर्नेहरूले भविष्यमा आफूले गरेको बिमाबापतको भुक्तानी सहजै पाइएला भनेर कसरी विश्वास गर्ने ? बिमा कम्पनीहरूले किन सामाजिक प्रतिष्ठा र व्यावसायिक साख आफैं गुमाउँदै छन् ? कोरोना बिमाको भुक्तानी प्रक्रियाले अरू विभिन्न शीर्षकमा बिमा गर्नेहरूलाई कस्तो असर पर्ला भनेर कसैले सोचेको छ ?बिमा कम्पनीहरूले निजी ल्याबको रिपोर्टलाई भुक्तानीका लागि मान्यता नदिने बहाना बनाएका छन् । के नक्कली रिपोर्ट आउने अनुमानको भरमा वास्तविक संक्रमित बिमितहरूलाई दुःख दिन मिल्छ ? के सबैको सरकारी अस्पतालमै कोरोना परीक्षण गराउन सम्भव होला ? निजी अस्पतालमा गरिएका परीक्षणले मान्यता नपाउने हो भने सरकारले किन त्यसैको तथ्यांकलाई आधार मानेर दैनिक अपडेट दिइरहेको छ ? निजी ल्याबमा पोजेटिभ रिपोर्ट आउनेहरूले उपचार गर्नु पर्दैन ? उनीहरू क्वारेन्टिन र आइसोलेसनमा बस्नु पर्दैन ? अनि उनीहरूलाई बिमाबापतको रकम भुक्तानी गर्न फेरि सरकारी ल्याबमा दोहोरो परीक्षण गराउनुपर्ने हो र ? यो सुरुमा एकखाले आश्वासन र नियम बनाएर रकम असुल्ने अनि विभिन्न बहानामा बिमितहरूको रकम पचाउने खेल भएन र ? सबैले बिमा गरिदिए हामी नाफा कमाएर खाने थियौं, कसैलाई भुक्तानी दिन नपरे हुन्थ्यो भन्ने केही लोभीपापी मन भएका स्वार्थ समूहमा रहने बिमा कम्पनीका सञ्चालकहरूले बिमा समितिलाई समेत प्रभावमा पारी यस्तो काइते निर्णय गराएको हुन सक्छ । अहिले जुनसुकै सार्वजनिक सेवा प्रवाहमा व्यापारिक नाफा हेर्ने बेला होइन । बिमा कम्पनीहरूले पनि अहिलेको परिस्थितिमा जति सक्दो धेरैलाई सेवा दिनुपर्ने हो तर व्यापारमा जस्तो नाफाघाटा हेरेर कहिले बिमा गर्न बन्द गर्ने, कहिले बिमा भुक्तानी दिन आनाकानी गर्ने, कहिले के बहाना गर्ने, कहिले कुन कागजात मागेर झन्झट दिनेजस्ता दुःख दिने काम गर्नु विडम्बना होइन र ? बाह्रभन्दा लाख बढीले बिमा गरेकोमा अहिले एक हजार दुई सय हाराहारीमा बिमा भुक्तानी दाबी गर्दा त यस्तो बहानाबाजी हुन्छ भने लाखौं नागरिकको रकम जानीजानी बिमा कम्पनीहरूले ठगी गरिरहेका छन् भनेर जनताले सोच्दा के होला ? यसले बिमाको सेवाप्रति जनताको विश्वास गुम्दैन र ?यदि पचास हजार वा एक लाखको लोभले कसैले निजी क्लिनिकमा कैफियत गरी एउटा मात्र नक्कली रिपोर्ट लिएर बिमा दाबी गर्छ भने त्यसमा शून्य सहनशीलताको नीति अपनाउँदै त्यो नक्कली रिपोर्ट दिने निजी अस्पताल र त्यसको ल्याबको अनुमति खारेज गर्ने कडा कानुनी व्यवस्था हुनुपर्छ । निजी अस्पताल वा ल्याबमा गैरकानुनी धन्दा गर्ने आशंका भएमा सरकारले स्वास्थ्य मन्त्रालयअन्तर्गत अनुगमन, सुपरिवेक्षणका लागि अम्बुड्सम्यान शाखै खडा गरेर निगरानी बढाउने र गुनासो सुनुवाइको व्यवस्था गर्नुपर्छ । सरकारी अस्पताल वा निजी ल्याब जहाँबाट भए पनि हरेक दिन जारी हुने पोजेटिभ रिपोर्टको चलानी कोड नम्बरहरू सक्कली वा नक्कली के हो भनेर थाहा पाउन सकिने गरी वेबसाइट मार्फत अध्यावधिक गर्ने र बिमा कम्पनीहरूले अनलाइनमार्फत नै भेरिफाई गर्ने व्यवस्था सरकारले गर्न सक्दैन र ? जनताको स्वास्थ्य सुरक्षाका लागि सरकारले सहज र सरल नीति निर्माण गर्ने हो तर जनतालाई नै अप्ठेरो पार्ने गरी बनेका नीति नियमहरू प्रथम दृष्टिमै बदरभागी हुन्छन् र शक्ति पृथकीकरणको सिद्धान्तबमोजिम न्यायिक सक्रियताले यसलाई बदर गर्नगराउन ढिला हुनु हुँदैन । नोदनाथ त्रिताल, चौबिसे३, धनकुटा"
घुमाउने दहमा दलित चेतना,"संसार त्यही दिन अपरिमित सुन्दर देखिनेछ, जब संसारका श्रमजीवी महिलाहरूले त्यो सुन्दरता देख्ने समय आउनेछ किनकि समाजको सबैभन्दा कुरूप पीँधमा उनीहरू छन् । त्यसै गरी दक्षिण एसियाको जात व्यवस्थामा आधारित समाज त्यति बेला मात्र न्यायपूर्ण, प्रगतिशील र मानवीय बन्नेछ, जुन दिन यहाँका दलितहरूले न्याय र मानवता बिनासर्त अनुभूति गर्नेछन् । यस कोणबाट हेर्दा महिलाको अवस्था सिंगो मानव जगत्को प्रगति या दुर्गतिको मानक हो भने दलितको अवस्था भारत र नेपालजस्ता देशको प्रगति या दुर्गतिको मानक ! आजसम्मको सत्तासीन राजनीतिले दलित विषयलाई उत्थानको अवधारणाअन्तर्गत व्यवहार गर्यो, जुन एउटा वैचारिक रूपमै षड्यन्त्र साबित भयो किनभने उत्थानको अवधारणाभित्र दलित समेटिने विषय नै थिएन । उत्थान त्यसको गरिन्छ र गर्न सकिन्छ जो संख्यात्मक रूपमा अत्यन्तै कम हुन्छ र आफैं उभिन सक्ने ज्ञान वा परिस्थितिमा हुँदैन । दलित त हिन्दु जनसंख्याभित्रको बीस प्रतिशतभन्दा बढी स्थान ओगटेको विशाल मानव समूह हो अनि परम्परागत विज्ञानप्रविधिदेखि कृषिसम्मको ज्ञानले ओतप्रोत जमात हो । तब त्यसको उत्थान कसरी गर्न सम्भव थियो र ! हिजो सामन्तवादी युगमा दलितका परम्परागत ज्ञानलाई अज्ञान बताइयो, नयाँ संगठित ज्ञानबाट पाखा लगाइयो भने, पुँजीवादी युग सुरु भएपछि उत्थान गर्ने नाराअन्तर्गत परम्परागत ज्ञानजन्य जीविकासमेत उनीहरूबाट खोस्ने काम गरियो । आज त्यो क्रम तीव्र रूपमा चलिरहेकै छ । वास्तवमा दलितलाई उत्थान होइन, बरु उसको मुक्तिको अनुकूल राज्यव्यवस्था बनाएर मात्र दलितको मुक्ति र सिंगो समाजको प्रगति सम्भव हुन सक्तथ्यो तर आजसम्मको सत्ताधारी राजनीतिले दक्षिण एसियामा त्यो बाटो हिँड्नै चाहेन ।समानता, स्वतन्त्रता र भ्रातृत्वको नारासहित अगाडि बढेको पुँजीवादी व्यवस्थाले स्वतः जात व्यवस्थाका विरुद्ध पनि लड्नेछ भन्ने धेरैको बुझाइ थियो । गान्धी, नेहरू, विश्वेश्वरप्रसाद कोइरालाहरू मात्र हैन, जात व्यवस्थाविरोधी सुपरिचित योद्धा भीमराव अम्बेडकरसमेत पुँजीवादी व्यवस्थाभित्रै सकारात्मक ढाँचाहरूको व्यवस्थामार्फत दलित मुद्दा समाधान गर्न सकिने वैचारिकीमा थिए । समतामूलक संस्कृति खोज्ने क्रममा अम्बेडकरले बौद्ध धर्म ग्रहण गरे पनि राजनीतिक प्रणाली र आर्थिक प्रणालीका क्षेत्रमा उनले पुँजीवादको विकल्प खोजेका थिएनन् । तर भारतमा पुँजीवादी व्यवस्था संविधानसहित सुरु भएको सात दशकलाई हेर्दा त्यसले जात व्यवस्थाविरोधी दिशा नलिएको मात्र होइन, त्यस व्यवस्थाले त जात व्यवस्थालाई राजनीति गर्ने एक प्रमुख साधन पो बनायोÙ दलित मुक्तिको सन्दर्भ त नाराको घैमलमा हरायो । आरक्षण लगायतका केही कार्यक्रम त उही उत्थान वाला अवधारणा थियो, जसले केही प्रतिशत दलितलाई मध्यम वर्गमा लैजानुबाहेक बीस करोड दलितको मुक्ति सम्भव नै थिएन र भएन । आखिर आफ्नो इतिहासमा क्रान्तिकारी परीक्षामा उत्तीर्ण भएको पुँजीवादी व्यवस्था जात व्यवस्था भएको समाजमा राज गर्न आउँदा किन यति धेरै यथास्थितिवादी रहन पुग्यो ?यसका तीनवटा आधारभूत कारण देखिन्छन् ।एक, नेपालमा जस्तै भारतमा पनि पुँजीवादी क्रान्ति भएर पुँजीवादी व्यवस्था स्थापना भएको होइन । पुँजीवादी क्रान्ति गर्ने पुँजीपति वर्ग त व्यापारी र शिल्पकारहरूको संगमबाट बनेको हो, सामन्तहरू नै पुँजीपतिमा रूपान्तरित भएर बनेको होइन । भारत र नेपालको पुँजीपति वर्गचाहिँ मूलतः सामन्तहरू नै हुन् र साम्राज्यवादको प्रभावमा पुँजीपतिमा रूपान्तरण भएका हुन् । सामन्तवर्ग र सामन्तवादी मूल्यमान्यतासँग नलडीकन बरु सामन्तहरू नै पुँजीपति वर्गमा रूपान्तरण हुन पुगेको हुनाले यहाँको पुँजीपति वर्गको आधारभूत संस्कृति सामन्तवादी संस्कृतिसहितको बन्न पुग्यो, जुन स्वाभाविक पनि थियो । त्यसकारण यहाँको पुँजीपति वर्गले जात व्यवस्थालाई शत्रु प्रणाली नै ठानेन ।यो त्यस्तो पुँजीपति वर्ग हो, जो जात व्यवस्थासंँग नलडीकनै सत्ताधारी हुन पायो । युरोपको पुँजीपति वर्ग शक्तिशाली हुन त भुदास किसानको सामन्तवर्गविरोधी संघर्षमा ठूलो सहयोग थियो तर यहाँको पुँजीपति वर्गलाई शक्तिशाली हुन दलितहरूको साथ लिनैपरेन । तब हिजो आफू सामन्त हुँदा बखतका दास दलितलाई आजको पुँजीवादमा उसले मालिक बनाउनु उपकारको कोणबाट बाहेक आवश्यक नै ठानेन । त्यसैले उसले दलितहरूलाई निरन्तर पीँधको श्रमिक नै बनाउने नीति लिन पुग्यो जसका निम्ति जात व्यवस्थालाई आधारभूत रूपमा निरन्तरता दिनु जरुरी हुन गयो ।दुई, भारत र नेपालको सामन्तवादका विरुद्ध लड्ने पुँजीवादी वा कम्युनिस्ट राजनीतिले यहाँको सामन्तवाद भनेको जात व्यवस्थामा आधारित भएकाले जात व्यवस्थासँग नलडी वास्तविक सामन्तवादविरोधी संघर्षको कार्यभार पूरा हुनै सक्तैन भन्ने वैचारिकीलाई संश्लेषण नै गर्न सकेनन् जसका कारण नियत राम्रो भए पनि परिणाम गलत नै आयो । सिंगो समाजलाई जात व्यवस्थाबाट मुक्त गरेर जानु त कताकता, यहाँ बनेका दुवै धाराका पार्टीहरू स्वयम् नै जात व्यवस्थाको संरचनाबाट ग्रस्त हुन पुगे ।यी दुई धाराको राजनीतिमध्ये कम्युनिस्ट धारा त वर्ग र वर्णबीचको सम्बन्धलाई खुट्याउन नसकेरै लामो समय कुहिरोको कागझैं बन्यो । जात व्यवस्था भएको समाजमा दलित सबैभन्दा पीँधको श्रमिक वर्ग नै थियो, आजसम्म आइपुग्दा सग्लो वर्ग नरहे पनि श्रमिक वर्गभन्दा कम घनत्वको उत्पीडन भएको समुदाय आज पनि होइन । त्यसैले दलित समुदायलाई दक्षिण एसियाका सन्दर्भमा क्रान्तिको आधारभूत समुदाय स्वीकार गर्न सजिलै सक्नुपर्ने थियो, क्रान्तिको आधारभूत समुदाय भएकाले क्रान्तिको नेतृत्वका निम्ति उनीहरूलाई अग्रपंक्तिमा ल्याउनुपर्ने निष्कर्ष पनि सहज रूपमा निकाल्न सक्नुपर्ने हो । विडम्बना, त्यसो हुन सकेन । भारतका केरला र पश्चिम बंगाल वा नेपालमा कम्युनिस्टहरूले सरकार बनाउँदा धेरैले आशा गरेका थिए, दलित जीवनमा फेरबदल आउनेछ । एक त उनीहरूसँग जात व्यवस्था र दलितसम्बन्धी बुझाइ नै पर्याप्त थिएन, अर्कातिर आफ्नो क्रान्तिकारी मान्यता परित्याग गर्ने सिलसिलामा पुँजीवादी प्रणालीसमक्ष आत्मसमर्पण गरेर सरकारमा थिए । तब उनीहरूबाट पुँजीवादीहरूले भन्दा गुणात्मक रूपमा फरक काम अन्य सन्दर्भमा जस्तै जात व्यवस्था र दलितका सम्बन्धमा पनि हुन सक्दैनथ्यो र भएन ।तीन, पुँजीवादी व्यवस्था स्वयम् नै आफ्नो औद्योगिक कालमा जस्तो प्रगतिशील रहेन । उपनिवेशवाद हुँदै आजको भूमण्डलीकृत पुँजीवादसम्म आइपुग्दा आफ्नो संकटलाई समाधान गर्न मध्ययुगीन विचार, संस्कृति, कुप्रथा आदिलाई समेत पुँजीवादले आफ्नो शरीरमा मलेदाजस्तै खापिसकेको छ । आम श्रमजीवी जनतामाथि लुटको निरन्तरताका निम्ति काम आउँछ भने, जतिसुकै अवैज्ञानिक वा रूढिवादी कुरा किन नहोस्, पुँजीवादले त्यसलाई औजारका रूपमा प्रयोग गरिरहेछ । संस्कृतिको क्षेत्रमा पुँजीवादको पतन यही परिप्रेक्ष्यमा आज सबैभन्दा बढी देखिन्छ । तब आजको त्यस्तो पुँजीवाद जनसंख्याको विशाल हिस्सामाथि लुट मच्चाइरहन पाइने जात व्यवस्थाका विरुद्ध किन लागोस् ? यी ऐतिहासिक तथ्यहरूबाट के प्रस्ट हुन्छ भने, जात व्यवस्था र दलित उत्पीडन सामन्तवादी समाजको अवशेष मात्र अब होइन, बरु सामन्तवादमा उत्पत्ति र व्यवस्थित भएको तर पुँजीवादले पनि सहर्ष अपनाइसकेको व्यवस्था हो । जात व्यवस्था दक्षिण एसियाको पुँजीवादी व्यवस्थाकै एक आधारभूत अंग हो । त्यसैले जात व्यवस्था आजको पुँजीवादी व्यवस्था नै हो !नेपालमा सत्तरी वर्ष लामो लोकतान्त्रिक तथा कम्युनिस्ट आन्दोलन, माओवादी जनयुद्ध, मधेस आन्दोलन र दलित, महिला, जनजाति, मुस्लिम आदिको निरन्तरको आन्दोलनको सांगेका रूपमा संविधानसभाले व्यावहारिक रूप लिएको थियो । बनाइएको नयाँ संविधानमा गणतन्त्र मात्र नयाँ सग्लो रह्यो, अरू त रंगीन जलप र प्रपञ्च लेपन गरिएको चिनेजानेकै जात व्यवस्था नै कायम रहने बासी दलाल पुँजीवादी व्यवस्था नै कायम भयो । दलित लगायतका सबै उत्पीडितको आधारभूत अधिकार सुनिश्चित गरिएको भए एक हदसम्म जात व्यवस्थाविरोधी दिशा बोकेको राजनीतिक प्रणाली बन्न पुग्थ्योÙ त्यसो हुन नसक्नाले आज अघोषित रूपमा तर हिजोजस्तै राज्यका सबैजसो संरचना खास जात समूहको एकछत्र प्रभुत्व दोहोरिइरहने साँचोमा ढालिन पुगेको छर्लंग देख्न सकिन्छ । यस स्थितिले गर्दा स्वाभाविक रूपमा जात व्यवस्थाजन्य घातक उपद्रवहरू अनि दलितलगायत उत्पीडितमाथिको उत्पीडनको नयाँ कलेवरमा पुनरुत्पादनको सिलसिला पनि तीव्र भैसकेको छ ।आज पहाडका खोलाका बगरदेखि तराईका प्रहरी कस्टडीसम्म दलितका लासहरू बिस्कुन लाग्न थालेका छन् । बलात्कार, अन्तरजात विवाहमा प्रताडना, छुवाछुत, कुटपिट लगायतका दलनका घटनाहरू गनिभ्याउनै मुस्किल भइरहेछ । प्रत्येक अपराधका घटनामा कुनै न कुनै संसदीय पार्टीको नेता समूह अपराधीलाई बचाउन लागेकै छ । प्रशासनको पुरानो मानसिकतामा आधारभूत फेरबदल छैन । अपराधको जाँचबुझका निम्ति पनि सडक तताउनैपर्ने टीठलाग्दो परिवेश व्याप्त छ । अपराधका घटनाहरू सामाजिकसांस्कृतिक संरचनाका बाहिरी प्रकट रूप मात्र हुन् भन्ने प्रस्टै छ । मूल कुरा त आर्थिकराजनीतिकसांस्कृतिक संरचना अर्थात् जात व्यवस्थामा आधारित समग्र संरचनामै प्रहार वा फेरबदल आवश्यक छ भन्ने यथार्थ सर्वविदित छ । तर नेपालको राज्य त्यतातिर नीतिगत र संरचनागत फेरबदलका निम्ति कोट्याउने इच्छासम्म प्रकट गरिरहेको छैन, बरु पुरानै संरचनाहरूलाई नयाँ रङरोगन गरेर कसिलो बनाउँदै जान उद्यत छ । समग्रमा भन्दा, भारतीय पुँजीवादले बितेका सत्तरी वर्षमा जसरी जात व्यवस्था र दलित उत्पीडनको लगातार पुनरुत्पादन गर्दै आयो, नेपालको दलाल पुँजीवादी व्यवस्थाले पनि त्यही बनिबनाउ लिगमा आफ्नो यात्रा सुरु गरेको छ । यसले कहाँ पुर्याउँछ भन्ने कुरा आजको भारतीय समाजलाई हेर्दा छर्लंगै हुन्छ । यस प्रकारको आजको शान्त तर निर्मम समयमा जात व्यवस्थाविरुद्ध प्रथम लहरमा उभिनुपर्ने नेपालको दलित आन्दोलन निश्चित गन्तव्यतिर अघि बढ्न नसकेर खोलाको पानी कुनै घुमाउने दहमा घुमेजस्तै फनफनी घुमिरहेछ । आन्दोलन छैन भन्न पनि नमिल्ने, ऐयाआत्था पनि गरिरहेछ तर दहमा खोलाकै भाँति एउटै गोलाकारलाई चक्कर काटिरहेछ । यो निकै नै अत्यासलाग्दो अवस्था हो ।पञ्चायतका विरुद्ध लडेका, जनयुद्ध गरेका र मधेस आन्दोलन उठाएका पार्टी एवं नेताहरूकै वरपर नेपालका दलितहरूको मुख्य हिस्सा आजसम्म संगठित छ । हिजोका निम्ति त्यो बिलकुलै सही कुरा थियो । तर आज ती पार्टीहरूसँग न जात व्यवस्थाबारे ठीक बुझाइ छ, न त दलित मुक्तिको ठोस कार्यक्रम । नेपाली कांग्रेसका सभापति देउवा चुनावमा आरक्षण गर्दा समस्या समाधान देख्छन्, त्यहाँभन्दा बढी आर्थिकराजनीतिकसांस्कृतिक कुनै कार्यक्रमको खाका उनीसँग छैन । नेकपा (नेकपा) का मुख्य अध्यक्षलाई जातको कुरा सुन्दा पनि कन्पारो तात्छÙ अर्का अध्यक्ष दाहाल दलितको संघर्ष पुगेन भन्छन्, आफ्ना दलितलाई नेतृत्व गर्ने विचार र पार्टीमा समस्या नै देख्दैनन् । जनता समाजवादीका नेता बाबुराम भट्टराई थर पो फेर्ने हो कि भन्ने रनभुल्लमा छन् । वास्तवमा संसद्वादी पार्टीहरूसँग जात व्यवस्थाबारे सही समझदारी, त्यसलाई झेल्ने साहस र इमानदारी अनि त्यसविरुद्धको रणनीति नभएकै कारण आफूमातहत रहेको विशाल दलित पंक्तिलाई दोस्रो दर्जाको राजनीतिक जागिरेमा रूपान्तरण गर्न उद्यत रहेका छन् । हिजो धेरथोर लडिआएका ती पार्टीका दलित योद्धाहरू पार्टीको विचारहीनताका कारण आज आकारमा ठूला तर धारहीन खुकुरीजस्ता देखिन थालेका छन् । पुँजीवादी संसद्वादी राजनीतिले बडाबडा क्रान्तिकारीलाई रागेपाटे छेपारोमा बदलिरहेको परिवेशमा समयमै आफ्नो वैचारिकीको धारमा नयाँ पाइन नचढाउने हो भने संसद्वादी पार्टीका दलित नेताकार्यकर्तालाई पनि त्यस राजनीतिको खाइजीविकाको लतले इतिहासमा भिजेको मुसो बनाउने मोटामोटी पक्का नै छ । ठ्याक्कै आजको परिवेशमा पुराना दलित संगठनहरू र नेताहरू तुरुन्तै बौरिएर नयाँ युगको नयाँ कार्यभार सम्हाल्न आइहाल्ने देखिँदैन, त्यसैले जरुरी भएको छ नयाँ पहलको । पुरानो आन्दोलनको नेतृत्वका रूपमा विकसित पात्रहरू कतिपयलाई उमेरले वा अगुवाको धोकाले गलाएको छ, कतिलाई राजनीतिक जागिरले अँठ्याएको छ अनि धेरैलाई चाहिँ परम्परागत विचारको सीमाले थला पारेको छ । त्यसैले आज बिलकुल नयाँ युवा पुस्ता नयाँ युगको दलित आन्दोलनको बागडोर सम्हाल्न आउनैपर्ने भैसकेको छ । जात व्यवस्था अन्त्यको मुद्दा सिंगो समाजको प्रगतिको मुद्दा हो । यसबीच गैरदलितको प्रगतिशील एउटा हिस्सा मुखर रूपमा साथसहयोगमा आएको पनि छ, तर सबैभन्दा दुखेको त दलितलाई छ, त्यसैले नयाँ युगको डाँक लगाउन पनि सुरुमा दलित नै आउनुपर्छ, दलित युवाले नै झन्डा उचाल्नुपर्छ । पुरानो चेतना र इतिहास केवल सन्दर्भसामग्री मात्र हुन सक्छन् । विचार, रणनीतिलगायत सबै बाटो नयाँ खन्नुको कुनै विकल्प छैन । सम्भवतः नेपालका सबै उत्पीडितको आन्दोलनका सम्बन्धमा पनि आजको यथार्थ यही नै हो । के नयाँ युवाहरू नयाँ युगको उत्पीडित समुदायको सिपाही बन्न तयार होलान् ? जरुरी त भयो !"
भारतसँगको सम्बन्धमा आर्थिक आयाम,"आयातनिर्यातमा सुधारनेपालभारतको आर्थिक पक्षमा व्यापारले ठूलो भूमिका खेलेको छ । तर व्यापार गर्ने नाकामा थुप्रै समस्या छन् । नेपालभारतबीच सामान आयातनिर्यात गर्दा दुवैतिर थुप्रै कठिनाइ भोग्नुपर्ने बाध्यता कसरी घटाउन सकिन्छ भनी गहन पहलको आवश्याकता छ । दुवैतर्फ विभिन्न खालका कर र गैरकरका थुप्रै समस्या, क्वारेन्टिन र अन्य गुणस्तर मापनका लागि पूर्वाधारको कमी र प्रक्रियागत जटिलताले गर्दा वस्तुको मूल्य बढेको छ । बिचौलियाले अनावश्यक नाफा लिँदा असहजता पनि थपिएको छ । थुप्रै गैरकानुनी आर्थिक गतिविधि भई सरकारहरूको राजस्वमा पनि असर परेको छ । सन् २०११ मा भारतीय अनुसन्धाताहरू निर्मला सिंह र ममताले गरेको अध्ययनमा नेपालभारत सीमामा अनौपचारिक व्यापार औपचारिक व्यापारको ८ देखि १० गुणासम्म बढी भएको औंल्याइएको थियो । अहिले सायद यस्तो नहोला, तर स्थितिमा धेरै सुधार भएको पनि नहोला । त्यसैले दुई देशबीचको आर्थिक सम्बन्ध बलियो बनाई तुलनात्मक लाभको हिसाबले फाइदा हुने वस्तुको आयातनिर्यातका लागि यी कठिनाइ हटाउनुपर्छ ।प्रजातन्त्र प्राप्तिको केहीपछि बीपी कोइरालाले एक अन्तर्वार्तामा नेपालले २७ करोड बराबरको धान, काठ, सनपाट, आलस आदि भारतमा निर्यात र ९ करोड बराबरका लुगा, नुन, मट्टीतेल आदि आयात गर्ने गरेको बताउनुभएको थियो । तर अहिले हाम्रो आयात निर्यातभन्दा धेरै गुणा बढी छ । निर्यात किन बढेन भनेर उद्योग र अर्थमन्त्री मात्र होइन, परराष्ट्रमन्त्री पनि चिन्तित हुनुपर्छ । हाम्रा केही नेताले भारतसँगको सिमानामा तारजाली लगाऔं भन्नुभन्दा नेपालका सामानहरू भारतीय बजारमा लैजान झन् सहज गराउन केके समस्या छन्, भारतको बजारमा पहुँच पुर्याउन कस्तो अर्थकूटनीति अपनाउनुपर्छ भन्नेमा ध्यान दिनुपर्छ । अब हाम्रो लक्ष्य विश्वका ठूला बजारसँग जोडिएको दिगो, फराकिलो र गतिशील अर्थतन्त्र बनाउन दरिलो आर्थिक कूटनीतितिर सोझिनुपर्छ एवं सुरुआत आर्थिक रूपले उदाउँदो भारतसँगको आर्थिक सम्बन्ध फराकिलो र बलियो बनाएर सुरु गर्नुपर्छ ।"
लकडाउनविरोधी प्रदर्शनमा दर्जनौं पक्राउ,"क्यानबेरा (एजेन्सी) कोरोना भाइरस (कोभिड१९) को रोकथामका लागि लगाइएको लकडाउनको विरोधमा अस्ट्रेलियाका विभिन्न स्थानमा गरिएका प्रदर्शनका क्रममा दर्जनौं पक्राउ परेका छन् । पछिल्लो समय भाइरसको संक्रमण फैलिएको मेलबर्नमा करिब ३ सय जनाले शनिबार प्रदर्शन गरेको बीबीसीले जनाएको छ । त्यस्तै, सिड्नी, ब्रिसबेन, एडिलेड र पर्थमा गरिएको विरोधमा सयौं प्रदर्शनकारी उपस्थित रहेका थिए । मेलबर्नमा गरिएको प्रदर्शनका सहभागीले स्वतन्त्रता र मानव अधिकार को पक्षमा नारा लगाएका थिए । प्रहरीले लकडाउनका नियमहरू उल्लंघन गर्ने १४ तथा सुरक्षाकर्मीविरुद्ध आक्रमण गर्ने एक जनालाई नियन्त्रणमा लिएको जनाएको छ । त्यसैगरी, देशका अन्य स्थानमा पनि केही प्रदर्शनकारी पक्राउ परेको जनाइएको छ । मेलबर्नमा पछिल्लो समय कोरोना भाइरसको संक्रमण बढ्दै गएको छ । अस्ट्रेलियामा शनिबार साँझसम्म कोरोना भाइरस संक्रमितको संख्या २६ हजार २ सय ७ पुगेको छ । भाइरसको संक्रमणका कारण ७ सय ४८ जनाले ज्यान गुमाइसकेका छन् ।"
भारतबाट ल्याएर कालोबजारी,"उनले सञ्चालन गरेको आचार्य ट्रेडर्सबाट अवैध रूपमा भारतीय युरिया मल बिक्रीवितरण भइरहेको सूचनाका आधारमा प्रहरीले छापा मार्दा अवैध मल बरामद भएपछि उनलाई पक्राउ गरिएको इलाका प्रहरी कार्यालय तुलसीपुरका प्रमुख डीएसपी शिवबहादुर सिंहले जानकारी दिए । गत ९ भदौमा गढवा बजारबाट मलको कालोबजारी गरेको अभियोगमा तीन जना पक्राउ परे । गढवा बजार र आसपासको क्षेत्रमा रहेका रासायनिक मलका विक्रेताहरूले बढी मूल्यमा रासायनिक मल बिक्री वितरण गरिरहेको गोप्य सूचनाका आधारमा इलाका प्रहरी कार्यालय गढवा र जिल्ला प्रशासन कार्यालय दाङको संयुक्त टोलीले उनीहरूलाई पक्राउ गरेको हो । गढवा गाउँपालिका५ का सुनील पोख्रेल, गढवा६ का राजकुमार गुप्ता र युवराज पाण्डेले प्रतिबोरा ७ सय २१ रुपैयाँ पर्ने युरियालाई २ हजार ४ सयका दरले बेचेर कालोबजारी गरेको पाइएपछि उनीहरूलाई पक्राउ गरिएको जिल्ला प्रहरी प्रवक्ता डीएसपी सुमित खड्काले बताए । उनीहरूलाई मुलुकी फौजदारी कार्यविधि संहिता, ०७४ को दफा १४ बमोजिम मुद्दा चलाइएको उनले जानकारी दिए । जिल्लामा रासायनिक मलमा कालोबजारी भइरहेको र यस्तो काममा संलग्नलाई निगरानी राखिरहेको खड्काले बताए । संलग्न भएको पाइएमा तत्काल पक्राउ गरी कारबाही थालिने उनले दाबी गरे । एकातिर यसरी व्यापारीहरूले कालोबजारी गरिरहेका छन् भने अर्कोतिर किसानहरूले मल पाइरहेका छैनन् । मल नपाएको भन्दै घोराही उपमहानगरपालिका२, रामपुरका किसानले केही दिनअघि हलोजुवासहित प्रदर्शनसमेत गरे । उनीहरूले वडा कार्यालय घेराउ गरी मलको व्यवस्था गर्न माग गरे । धान रोपेको लामो समयसम्म मल नपाएपछि वडा कार्यालय पुगेर दबाब दिएको किसान निमबहादुर चौधरीले बताए । मलमा व्यापारीले कालोबजारी गर्ने तर किसानले नपाउने अवस्था आएको उनको भनाइ छ । मल वितरक कम्पनीहरूले भने मल अभाव नरहेको दाबी गरिरहेका छन् । अहिले जिल्लामा किसानले सहजै मल पाइरहेको कृषि सामग्री कम्पनी लिमिटेड घोराही शाखा प्रबन्धक विष्णुप्रसाद केसीको भनाइ छ । गत वर्षभन्दा बढी नै मल आएको उनले बताए । गत वर्ष ७ हजार मेट्रिक टन मात्रै मल बिक्री भएकामा अहिले १५ हजार टन बिक्री गरिसकेको केसीले जानकारी दिए । पश्चिम नवलपरासीमा रासायनिक मल भने सहज रूपमा उपलब्ध भएको छैन । १०२० किलो मलका लागि यहाँका किसानले जोखिम मोलेर भारत जानुपर्ने बाध्यता छ । नेपालभारत सीमा सिल गरिएका कारण लुकीछिपी रातको समयमा भारत जानुपर्ने वा महँगो मूल्य तिर्नुपरेको छ । धान रोपाइँको समयमा रासायनिक मल नपाएपछि घरको जैविक मल राखेर रोपाइँ गरेको रामग्राम५ का देवेन्द्रबहादुर महतोले बताए । धान गोडमेल गरेपछि युरिया मल छर्ने उनको योजना पूरा हुन सकेन । धान गोडेर अहिले पसाउने समय हुन लाग्दासमेत मल नपाएपछि उनले प्रतिबोरा १ हजार ५ सय तिरेर मल खरिद गर्नुपरेको गुनासो गरे । बजारमा ८ सय रुपैयाँ पर्ने २५ किलो मललाई महतोले कालोबजारी गर्नेसँग महँगोमा खरिद गर्नुपर्यो । मल वितरण गर्दै आएका सहकारीमा न्यून मात्रामा मल आउने र त्यो पनि आफ्ना चिनजानका मानिसलाई बिक्री गरेपछि सर्वसाधारण मर्कामा परेका छन्, उनले भने, यो कोरोना महामारीमा भारतसम्म पुगेर जोखिम मोल्नुभन्दा महँगोमा मल खरिद गरेर खेतमा छर्नुपर्यो । महतोले मात्र होइन, जिल्लाका अधिकांश किसानको समस्या उस्तै छ । सहजै मल नपाइने तर कालोबजारी गर्ने गिरोहले महँगोमा मल बिक्री गरिरहेको छ । किसानले युरिया मल नपाएर भौतारिरहँदा पश्चिम नवलपरासीमा भने प्रहरीले दिनहुँ रासायनिक मल नियन्त्रणमा लिँदै भन्सार कार्यालयलाई बुझाउने गरेको छ । कही समयअघि बर्दियाको बढैयाताल८ का ७७ वर्षीय किसान टीकाराम सुवेदीले भारतबाट बेच्न ल्याएको युरिया मल गुलरियास्थित भादा पुल नजिक खरिद गरे । मल खरिद गरी मोटरसाइकल चालकसहित पछाडि बोकेर लैजाने क्रममा प्रहरीले रोक्यो । उनको मल प्रहरीले जफत गर्यो । ८ सय रुपैयाँमा पाइने मल उनले १ हजार ४ सय रुपैयाँमा खरिद गरेको बताए । निकै अनुरोध गरे पनि माथिको आदेश भएकाले छाड्न नमिल्ने भनेपछि निकै निराश भएर घर फर्केको उनले गुनासो गरे । सुवेदीजस्ता सयौं किसानले भारतीय सीमाबाट ल्याउने मल प्रहरीले यति खेर धमाधम पक्राउ गर्दै आएको छ । नेपाल प्रहरी र सशस्त्र प्रहरी बलले गत साउन २५ गतेदेखि हालसम्म ५ सय २० बोरा मल किसानले भारतीय सीमाबाट ल्याउँदै गर्दा पक्राउ गरी भन्सारमा पठाएको छ ।सन्जु पौडेल (तिलोत्तमा), दुर्गालाल केसी (दाङ), नवीन पौडेल (परासी) र कमल पन्थी (बर्दिया)"
निजी अस्पतालको रिपोर्ट नमान्ने निर्णयको विरोध,"यसकारण सरकारी र निजी अस्पतालको परीक्षणमा फरक नपर्ने जानकार बताउँछन् । तर सरकारी निकायको लापरबाही तथा ढिलासुस्तीका कारण पोजिटिभ रिपोर्ट आएको बिरामीलाई पनि सम्पर्क नगरिएको, राम्रोसँग कन्ट्याक्ट ट्रेसिङ नभएको पीडितको गुनासो छ । बिमा समितिले पछिल्लोपटक जारी गरेको निर्देशनमा निजी अस्पतालमा गरिएको पीसीआर परीक्षणका आधारमा दाबी भुक्तानी नदिनू भनिएको छ । यो निर्देशनका आधारमा सरकारले कोरोनाको पीसीआर परीक्षणका लागि अनुमति दिएका निजी अस्पतालका रिपोर्टका आधारमा बिमितले दाबी भुक्तानी पाउने छैनन् । यो नयाँ व्यवस्था भने होइन । समितिले यसअघि जारी गरेको कोरोना बिमा मापदण्ड २०७७ मा उक्त व्यवस्था छ । मापदण्डमा यो व्यवस्था भए पनि बिमा कम्पनीले बिक्री गरेको बिमालेखमा दाबी भुक्तानीका लागि सरकारी अस्पतालमा मात्र परीक्षण गराएको हुनुपर्छ भन्ने स्पष्ट छैन । बिमालेखमा चिकित्सक भन्नाले नेपाल मेडिकल काउन्सिलबाट चिकित्सकको कार्य गर्न नियमबमोजिम इजाजत प्राप्त व्यक्ति भनेर परिभाषा गरेको छ । यसमा पनि सरकारी वा सोअन्तर्गतका अस्पतालमा कार्यरत चिकित्सक भनिएको छैन । बिमा समितिले भने निजी अस्पतालबाट आएको रिपोर्टमध्ये केही नक्कली भएको आशंका कम्पनीहरूले गरेकाले उक्त निर्देशन दिएको बताएको छ ।गत बुधबारसम्म करिब ९ लाख ४० हजार जनाले कोरोना बिमा गरिसकेका छन् । सो अवधिमा १ लाख ८ हजार ६ सय १६ वटा बिमालेख बिक्री भएका छन् । त्यसबाट ५३ करोड ५ लाख ८३ हजार रुपैयाँ बिमा शुल्क संकलन भएको छ । सोही अवधिसम्म १ हजार ४ सय ७० जनाको दाबी परेको छ । परेका दाबीमध्ये २ सय ३९ जनाले मात्र भुक्तानी पाएका छन् । बाँकी १ हजार २ सय ३१ वटा दाबी भुक्तानी भएका छैनन् । तीमध्ये धेरै निजी अस्पतालमा भएको परीक्षणबाट संक्रमित देखिएको रहेको बताइएको छ ।"
१२ अर्बको सेयर कारोबार,"(काठमाडौं)  गत साता सेयर बजारमा करिब १२ अर्ब रुपैयाँ बराबरको सेयर कारोबार भएको छ । अघिल्लो साताको तुलनामा यो करिब २२ प्रतिशतको वृद्धि हो । सार्वजनिक बिदा परेकाले सातामा चार दिन मात्र सेयर कारोबार भएको थियो । सो अवधिमा ११ अर्ब ९० करोड रुपैयाँ बराबरको सेयर कारोबार भयो । दैनिक कारोबार रकम पनि बढेर औसत २ अर्ब ९७ करोड पुगेको छ । अघिल्लो साताको तुलनामा दैनिक कारोबार दैनिक रकम झन्डै ५३ प्रतिशत बढेको हो । सातामा एक लाख ६० हजार कारोबारबाट १ सय ९३ कम्पनीका ३ करोड ४ लाख ६० हजार कित्ता सेयर किनबेच भए । दुई सातादेखि हुँदै आएको निषेधाज्ञा अवधिमा पनि सेयर बजार खुला छ । यो अवधिमा प्रायः दिन बजार बढेको छ । नेप्से परिसूचकसँगै कारोबार रकम पनि निरन्तर बढ्दो छ । हरेक दिनजसो कारोबार रकमले सपोर्ट गरिरहनु नेप्सेको आगामी यात्राका लागि सकारात्मक संकेत भएको एक सेयर ब्रोकरले बताए । आउँदो साता पनि सेयर बजारमा वृद्धिको बलियो सम्भावना छ, ती अधिकारीले भने, गत साताको कारोबार नेप्सेको वृद्धिले यही संकेत गर्छ ।अर्थमन्त्री युवराज खतिवडाको बहिर्गमनले पनि सेयर बजारमा सकारात्मक प्रभाव पार्ने एक सेयर बजारका जानकारको भनाइ छ । गभर्नर हुँदा होस् वा अर्थमन्त्री हुँदा, युवराज खतिवडा बजारप्रति कहिल्यै सकारात्मक हुनुभएन, उनले भने, यद्यपि उहाँको कार्यकालमा केही नीतिगत सुधारका काम भए । ती पनि अर्थमन्त्रीले सरकारको चेपुवामा परेर गरेका हुन् । नत्र ती पनि हुने थिएनन् । आइतबारदेखि केही दिन सेयर कारोबार बढ्ने ती अधिकारीको दाबी छ । बजारले बिहीबार नै यो संकेत देखाइसकेको छ, उनले भने, तर, बिहीबार कारोबार अवधिभर अर्थमन्त्री बाहिरिने निर्णय बाहिर आइसकेको थिएन, यसकारण लगानीकर्ता अन्योलमा थिए । अर्थमन्त्रीबाट खतिवडाको राजीनामा आइसकेकाले लगानीकर्ताले त्यसलाई सकारात्मक रूपमा लिने उनको दाबी छ । तीन दिनको कारोबारमा बिहीबारबाहेक सबै दिन नेप्से परिसूचक बढेको छ । यहीकारण समग्र नेप्से परिसूचक १ हजार ५ सय १०४२ बिन्दुमा उक्लिएको छ । अघिल्लो साताको तुलनामा नेप्सेको वृद्धि ३३२ प्रतिशतको हो । साताको कुल कारोबारमा झन्डै आधाभन्दा बढी बिमा कम्पनीको मात्रै सेयर किनबेच भएको छ । सो अवधिमा बिमा कम्पनीका (जीवन र निर्जीवन) करिब ६ अर्ब १० करोड रुपैयाँ बराबरको सेयर किनबेच भएको छ । यो साताको कुल सेयर कारोबारको ५१३२ प्रतिशत हो । सातामा लगानीकर्ताले कुल कारोबारमध्ये आधाभन्दा बढी बिमा कम्पनीको मात्र सेयर किनबेच गरे । बिमा कम्पनीको कुल कारोबारमध्ये झन्डै ७५ प्रतिशत निर्जीबन बिमा कम्पनीको रहेको नेप्सेको तथ्यांक छ । बिमा कम्पनीको कारोबार हिस्सा बढेपछि कुल कारोबारमा वाणिज्य बैंक समूहको हिस्सा घटेर १९ प्रतिशतमा सीमित भएको छ । सामान्य अवस्थामा कुल कारोबारमा वाणिज्य बैंक समूहको हिस्सा ४५ देखि ५५ प्रतिशतभित्रै रहँदै आएको छ । तर कहिलेकाहीँ यो बढेर झन्डै ७० प्रतिशतसम्म र घटेर २५ प्रतिशतसम्म पनि पुग्ने गरेको छ । पछिल्ला केही साताको कुल साप्ताहिक कारोबारमा वाणिज्य बैंक समूहको हिस्सा घटेको छ । यसले वाणिज्य बैंकको सेयरमा लगानीकर्ताको आकर्षण कम देखाउँछ । साप्ताहिक कारोबारमा जलविद्युत् समूहको हिस्सा ८१४ प्रतिशत र लघुवित्त समूहको ६४७ प्रतिशत छ । सोही अवधिमा अन्य समूहको कारोबार हिस्सा ३३५ प्रतिशत र विकास बैंक समूहको २६९ प्रतिशत छ । गत साता ३४ लाख ९१ हजार कित्ता सेयर नेप्सेमा सूचीकृत भएको छ । सामुदायिक लघुवित्त वित्तीय संस्थाको बोनस र शिखर इन्स्योरेन्स कम्पनीको हकप्रद गरी ती सेयर दोस्रो बजारमा कारोबारका लागि सूचीकृत भएका हुन् । यो सँगै नेप्सेमा कुल सूचीकृत सेयर संख्या ४ अर्ब ८४ करोड ७७ लाख ८७ हजार कित्ता पुगेको छ ।"
पसाउन लागेको धानमा गबारो र राते,"(नवलपुर)  धानमा बाला पसाउने समयमा रोग लागेपछि पूर्वी नवलपरासीका किसान चिन्तित छन् । मल तथा कीटनाशक औषधिबिनै रोपाइँ गरेका किसान पसाउने समयमा गबारो तथा राते रोग लागेपछि उत्पादन घट्ने पिरलोमा छन् । कावासोती१७ की देवी शर्माको १० कट्ठा क्षेत्रफलमा लगाएकोमध्ये करिब ४ कट्ठामा गबारो लागेर धानै मर्न लागेको छ । अब उत्पादन हुने आशा छैन । लकडाउनको समयमा रासायनिक मल पाइएन, न त उन्नत जातको बीउ नै । अहिले गबारो लागेर नष्ट भएको छ, उनले भनिन्, लकडाउनमा रोजगारी गुमेर सबै परिवार घरमै छन् । यही खेतीले जीविका चलाउने आशा थियो । अब के गर्ने ? कावासोती, गैंडाकोट, मध्यविन्दु र देवचुलीका किसानको धानबालीमा रोगको प्रकोप बढेको छ । अघिल्लो वर्ष गरिमा जातको धान लगाएर बाला नलागेको समस्या भोगेका किसानलाई यस वर्ष गबारो र रातेले सताएको छ । देवचुली४ का ऋषिकान्त पौडेलले अघिल्लो वर्ष गरिमा जातको धान लगाए । धान राम्रो भएको थियो । रोग पनि लाएको थिएन । तर काट्ने समयमा बाला नलागेपछि चामल किनेर जीविका चलाउनुपरेको उनको गुनासो छ । स्थानीय तहले केही राहत दिए पनि पर्याप्त थिएन । अघिल्लो वर्ष गरिमा धान लगाएर बाला लागेन । चामल किनेर खानुपर्यो, पौडेलले भने, यस वर्ष सावित्री धान लगाएको यसमा पनि गबारो लागेर उत्पादन नहुने भयो । किसानको समस्या कसले बुझिदिने ?गैंडाकोट नगरपालिका कृषि शाखामा किसानले धानमा गबारो र राते रोग लागेको भन्दै गुनासो लिएर आउने गरेका छन् । कोरोना कहरका कारण किसानको खेतमै जान नसके पनि औषधि तथा रोकथाममा अपनाउन सकिने उपायबारे बताउने गरेको प्राविधिक राजुप्रसाद शर्माले जानकारी दिए । उनका अनुसार क्षतिको विवरण यकिन भइसकेको छैन । रोग लागेर बोट नसप्रिने, पात रातो हुने तथा बोट मर्ने गरेको किसानको गुनासो छ । स्थानीय तहले क्षतिको विवरण संकलन गरेर राहत दिनुपर्ने किसानको माग छ । जिल्लामा करिब ७ सय हेक्टर क्षेत्रफलमा गबारो तथा राते रोगले धान बालीमा क्षति पुर्याएको कृषि ज्ञान केन्द्र सम्पर्क इकाइ कार्यालय कावासोतीका प्रमुख मीरा चौधरीले जानकारी दिइन् । मौखिक रूपमा जानकारी आएको र किसानलाई टेलिफोनमार्फत समस्या समाधानबारे परामर्श दिइएको उनको भनाइ छ ।"
मेसी र बार्साबीच गुपचुप सम्बन्ध,"(बार्सिलोना)  अनुहारमा हाँसो छैन । हात मिलाइ पनि छैन । न त मिलापत्र नै । लियोनल मेसी बार्सिलोनामा बस्ने त तय भएको छ तर पूरा घटनाक्रमको सुखद अन्त्य भने भएको छैन । कम्तीमा अहिलेका लागि दुई पक्षबीचको तँछाडमछाड को स्थिति सकिएजस्तो देखिन्छ, तर होइन । खासमा न त मेसीले केही पाएका छन्, न बार्सिलोनाले । क्लब अध्यक्ष जोसेप मारिया बार्टोमेउ त झनै केही पाएका छैनन् । उनले विश्वकै सर्वाधिक उत्कृष्ट खेलाडीलाई क्लब छाड्नबाट पनि रोक्न सकेनन् ।बरु मेसी नै अगाडि आए । भने, म बार्सिलोनामै रहनेछु । एउटै क्लबमा २० वर्ष बिताएपछि मेसीले बार्सिलोना छाड्न चाहनु पक्कै दुःखद हो । उनले पछिल्लो ९ महिनादेखि आफू खुसी नरहेको देखाइरहेका नै थिए । उनी भन्थे, म खुसी हुन चाहन्छु, तर क्लबमा मैले खुसी भेटाइरहेको छैन । खासमा मेसी शक्ति सन्तुलनको लडाइँमा उत्रेका पनि होइनन्, न त उनी नयाँ अझ महँगो अनुबन्ध चाहन्थे । उनी स्पष्ट थिए, क्लब छाड्न चाहन्थे ।आखिरमा मेसीले आफू बार्सिलोनामै बस्न चाहेको कारण यस्तो देखाए, क्लबप्रतिको अपार माया । माया भन्दैमा यसमा नयाँ अनुबन्ध र वाचा हुनुपर्छ भन्ने त छैन । मेसी र बार्सिलोनाबीच जे जस्तो भयो, त्यसैले अधिकांशलाई दुःखी त बनाएको छ । उनले आफ्ना असन्तुष्टि पोख्न क्लबको मञ्च रोजेनन्, बरु गोलडटकमलाई सम्झे । उनले जे जति बोले । त्यो सुखद समाचार हुनुपर्थ्यो, तर यो पटक्कै त्यस्तो रहेन । त्यसमा निराशा पनि झल्कन्थ्यो ।त्यसैले मेसी बार्सिलोनामै बस्ने भए पनि खुसीको भावमा देखिएनन् । मेसीले आफ्ना मनका भावना पोख्ने क्रममा इमान्दारिता पनि देखाए । उनले माने, आफू र बार्सिलोनाबीचको सम्बन्धमा सबै ठीक छैन । उनले पूरा घटनाक्रमलाई लिएर माफी पनि मागेका छैनन् । फेरि क्लबको चर्को न चर्को आलोचना पनि गरेनन् । खाली यत्ति भने, अध्यक्ष बार्टोमेउले वास्तै गरेनन् । गत सिजनमा उनले सुरुदेखि क्लब छाड्न सक्छु भनिरहेका थिए, बार्टोमेउले सुन्दै सुनेनन् ।मेसीको अन्तर्वार्ताबाट प्रस्ट हुन्छ, उनी अदालत पटक्कै जान चाहँदैन थिए । क्लब छाड्दा ७० करोड युरो तिर्नुपर्ने बुँदालाई उनले कानुनी मुद्दा नै बनाउन चाहेनन् । उनी त यसलाई उल्टै रोक्न चाहन्थे । अझै धेरैभन्दा धेरै समर्थक उनकै पक्षमा होलान्, अनि केही संख्यामा मेसीले बार्सिलोना छाडेकै राम्रो भन्ने होलान् । अनि यसक्रममा उनका केही समर्थकले उनको कामको विरोध गरे, उनका विरोधी अहिले उनका समर्थक भएको हुन सक्छ ।उनका खास समर्थक भने पक्कै दुखित छन् । यी समर्थकलाई चोट पुगेको छ । तिनलाई लागेको हुनुपर्छ, आफ्नो भविष्यलाई निर्णय गर्ने अधिकार मेसीलाई नै हो, अरूलाई होइन । अनि मेसीले अन्त्यमा त्यही काम गरेका छन्, जुन परिस्थितिअनुसार ठीक थियो । मेसीले भने जस्तै होस्, उनको नेतृत्वमा बार्सिलोनाले मैदानमा अझ धेरै जितोस् । युरोपेली च्याम्पियन्स लिगमा मेसीको राम्रो गर्ने इच्छा रहेछ, त्यो पनि पूरा होस् ।द गार्डियन"
जोकोभिच चौथो चरणमा,"न्युयोर्क (एएफपी) विश्व नम्बर एक खेलाडी नोभाक जोकोभिचले शनिबार यूएस ओपनको चौथो चरण यात्रा तय गरेका छन् । यसका लागि उनले जर्मनीका जान लेनार्डलाई सजिलै ६३, ६३, ६१ ले हराए । यो वर्ष अपराजित रहेका सर्बियाली खेलाडीको यो लगातार २६ औं जित हो । अब जोकोभिचले पाब्लो करेना बुस्टाको सामना गर्नेछन् ।जोकोभिच कीर्तिमान १८ औं ग्रान्ड स्लाम जित्ने उद्देश्यमा छन् । महिलातर्फ नाओमी ओसाका पनि चौथो चरण पुगेका छिन् । सन् २०१८ का यूएस ओपन विजेता जापानी खेलाडीले युक्रेनकी मार्टा कोसत्युकलाई ६३, ६७, ६२ ले पराजित गरिन् । दोस्रो सेट ओसाकाले खेलमा उत्कृष्ट पुनरागमन सकिन् । यस्तै सन् २०१६ का च्याम्पियन जर्मनीकी एन्जेलिक केरबेरले एना लीलाई ६३, ६४ ले पराजित गर्दै चौथो चरण तय गरिन् ।"
इंग्ल्यान्डको नाटकीय जित,साउथह्याम्पटन (एएफपी) इंग्ल्यान्डले अस्ट्रेलियाविरुद्धको पहिलो ट्वान्टी२० मा शुक्रबार सनसनीपूर्ण २ रनको जित निकालेको छ । जितनिम्ति १ सय ६३ रन पछ्याइरहेको अस्ट्रेलियालाई एक समय ३८ बलमा ३९ रन आवश्यक थियो । टोलीसँग ९ विकेट बाँकी थियो । तर स्टिभ स्मिथको विकेटसँगै अस्ट्रेलिया नाटकीय पतनको सिकार भयो ।अदिल रसिदले एक ओभरमा स्मिथसँगै दुई ब्याट्सम्यानलाई आउट पारे । अस्ट्रेलियाले १४ बलमा ९ रनमात्र बनाएर ४ विकेट गुमाएको थियो । अन्तिम ओभरमा १५ रन चाहिएकोमा अस्ट्रेलिया त्यहाँसम्म पुग्न सकेन । २० ओभरमा ६ विकेट गुमाएर १ सय ६० रनमै सीमित बन्यो । यसअघि इंग्ल्यान्डले डेविड मालनको ६६ र जस बटलरको ४४ रन मदतले ७ विकेट गुमाएर १ सय ६२ रन बनाएको थियो ।
हल्यान्डको डेब्यु गोल,पेरिस (एएफपी) इर्लिङ ब्रट हल्यान्डले आफ्नो देशका लागि पहिलो गोल गरे पनि नर्वेलाई शुक्रबार नेसन्स लिगमा हारबाट जोगाउन सकेनन् । नर्वे घरमै अस्ट्रियासँग २१ ले पराजित रह्यो । अस्ट्रियाले दुई गोल गरेयता आफ्नो देशका लागि तेस्रो खेल खेलिरहेका २० वर्षीय हल्यान्डले एक गोल फर्काएका थिए ।टोटेनहमका स्टेभन बर्गवाइनको निर्णायक गोल मदतले अर्को खेलमा नेदरल्यान्ड्सले पोल्यान्डलाई १० ले हरायो । त्यही लिग ए समूह वानको अर्को खेलमा इटाली र बोस्नियाहर्जगोभिनाले ११ को बराबरी खेले । लिग बी समूह टुमा चेक गणतन्त्रले बलियो सुरुआत लिन सफल भएको छ । यसका लागि चेकले स्लोभाकियालाई उसकै घरमा सजिलै ३१ ले हरायो ।
