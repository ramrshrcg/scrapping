शीर्षक,विवरण
"राहतमा कन्जुस्याइँ, भागबन्डा मिलाउन मन्त्रालय थपिँदै","टुक्र्याउने भनिएको ऊर्जा, जलस्रोत थत सिँचाइ मन्त्रालयको अहिल्यै कार्यबोझ कम छ । २ सय मेगावाटभन्दा बढी क्षमताका जलविद्युत् आयोजनाको लगानी, अनुमति तथा अनुगमन प्रधानमन्त्रीले अध्यक्षता गर्ने लगानी बोर्डमार्फत हुने गरेको छ । १ मेगावाटभन्दा कम क्षमताका जलविद्युत् आयोजना स्थानीय तहको अधिकार क्षेत्रभित्र पर्छ । विद्युत्सम्बन्धी प्रस्तावित विधेयकमा ३ मेगावाटभन्दा कम क्षमताका जलविद्युत् आयोजनासम्बन्धी क्षेत्राधिकार स्थानीय तह र ३ देखिमाथि २० मेगावाटसम्मका जलविद्युत् आयोजनाको काम प्रदेशहरूको क्षेत्राधिकारमा राखिएको छ । विद्युत् व्यवस्थापनसम्बन्धी सम्पूर्ण काम सार्वजनिक संस्थान विद्युत् प्राधिकरणले गर्ने भएकाले पनि ऊर्जा मन्त्रालयको क्षेत्राधिकार कम छ ।टुक्र्याउन लागिएको अर्को मन्त्रालय भौतिक पूर्वाधार तथा यातायातको कार्यक्षेत्र अहिले पनि अन्य निकायहरूसँग बाझिने प्रकृतिको छ । ठूला आयोजनाबाहेकको निर्माण कार्य हाल तीन तहकै संरचनाबाट भइरहेको छ । खर्च पुनरावलोकन आयोगले औंल्याएअनुसार काममा दोहोरोपना बढी गर्ने मन्त्रालय भौतिक नै हो । सडक निर्माणको काम सहरी विकास तथा भवन निर्माण मन्त्रालय, काठमाडौं उपत्यका प्राधिकरण, प्रदेश र स्थानीय तहहरूले पनि गरिरहेका छन् । त्यही ठाउँमा भौतिक मन्त्रालयमातहतको सडक विभागले दोहोर्याएर काम गरिरहेको आयोगको निष्कर्ष छ । यस्तो समस्या समाधान गर्न भने सरकारको ध्यान गएको छैन । दोहोरोपना र क्षेत्राधिकार विवादको समस्या अन्य मन्त्रालय तथा सरकारी निकायहरूबीच पनि रहेकाले सर्वसाधारणले सेवा लिन समय लाग्नुका साथै सेवाबाटै वञ्चितसमेत हुनुपरेको आयोगले औंल्याएको छ । अर्कोतर्फ विभिन्न बहानामा संघीय संरचनामै धेरै कर्मचारी राख्दा प्रदेश र स्थानीय तहले पर्याप्त जनशक्ति पाउन सकेका छैनन् । यसकारण मन्त्रालय, विभाग, मातहतका कार्यालयहरू र विकास समिति ऐन, विशेष ऐन, गठन तथा सञ्चालन आदेशअन्तर्गत गठित समिति, परिषद्, आयोग, केन्द्र, बोर्डहरू आपसमा गाभ्ने र खारेज गर्नुपर्ने आयोगको सिफारिस थियो । त्यसका लागि १६ वटा मन्त्रालय र ३५ वटा विभाग बनाउनुपर्ने सुझाव अर्थशास्त्री डिल्लीराज खनाल नेतृत्वको खर्च पुनरावलोकन आयोगले दिएको हो ।प्रशासनविद् काशीराज दाहाल नेतृत्वको आयोगले संविधान निर्माण हुनुपूर्व २०७० सालमा १२ वटा मात्रै मन्त्रालय हुनुपर्ने सुझाव सरकारलाई बुझाएको थियो । संविधान निर्माणपछि पनि दाहालकै नेतृत्वको प्रशासनिक पुनःसंरचना आयोगले तयार पारेको प्रतिवेदनका आधारमा संसद्को राज्य व्यवस्था समितिले संघमा १५ वटा मात्रै मन्त्रालय राख्न सरकारलाई निर्देशन दिएको थियो । पटकपटक बनेका विभिन्न आयोगहरूका यस्ता सुझाव कार्यान्वयन नगरिँदा चालु खर्च बढी हुने गरेको छ ।अर्थविद् केशव आचार्यले पहिलेदेखि नै स्थिरता र समन्वयको अभावको समस्या रहेको उल्लेख गर्दै मन्त्रालयको संख्या थप गर्दा समन्वय र सहकार्यको भावना झन् धेरै घटेर जाने बताए । सामान्य अवस्थामा पनि सानो मन्त्रिपरिषद् सदाकालका लागि बनाउनुपर्छ । थप गर्नु हुँदै हुँदैन, उनले भने । मन्त्रालयको संख्या बढाउनु राजनीतिक दलहरू आफैंले जारी गरेको घोषणापत्रको पनि विरुद्धमा हुने उनको भनाइ छ । सबैजसो दलले घोषणापत्रमा छिटोछरितो सेवा दिने, चालु खर्च कम गर्ने भनेर घोषणापत्रमा उल्लेख गरेका थिए । चालु खर्च बढाउने कदम समाजवादी तथा समावेशी अर्थतन्त्र निर्माण गर्ने, सन् २०२२ मा अल्पविकसित राष्ट्रबाट विकासोन्मुखमा उक्लने र २०३० मा मध्यम आय भएको मुलुकमा स्तरोन्नति हुने उद्देश्यविरुद्ध छ, उनले भने । आचार्यले कोरोना संक्रमणले राजस्व संकलनमा संकुचन भइरहेकाले मन्त्रालय थप गर्नु अर्को गैरजिम्मेवारीपना हुने बताए । कोरोना आएपछि भारतमा राष्ट्रपतिदेखी सांसदसम्मको तलब ३० प्रतिशतले कटौती भएको छ । हाम्रो छिमेकी मुलुकमा यस्तो उदाहरण भइरहँदा यता मन्त्रालयको संख्या थप्नु मुलुकको अर्थतन्त्र, प्रशासन र मतदाताप्रति घात हुन्छ । नेताहरूको सोच सक्षम प्रशासन संयन्त्र चलाउनेभन्दा पनि पार्टीको गुट व्यवस्थापनमा केन्द्रित रहेकाले न्यूनतम नैतिकता प्रकट हुन नसकेको उनको टिप्पणी छ ।प्रशासनिक संयन्त्र घटाउने र खर्च कटौती गर्ने विषयमा केन्द्रित नहुँदा हरेक वर्ष चालु (प्रशासनिक) बजेट बढ्ने, पुँजीगत (विकास) बजेट घट्ने भइरहेको छ । चालु आर्थिक वर्षमा पनि कुल १४ खर्ब ७४ अर्ब ६४ करोड बजेटको ६४४ प्रतिशत अर्थात् ९ खर्ब ४८ अर्ब ९४ करोड रुपैयाँ चालु शीर्षकमा विनियोजन भएको छ । पुँजीगततर्फ जम्मा २३९ प्रतिशत अर्थात् ३ खर्ब ५२ अर्ब ९१ करोड रुपैयाँ मात्रै बजेट छुट्याइएको छ । सरकारले इच्छाशक्ति देखाए ४ खर्ब रुपैयाँ खर्च कटौती गर्न सकिने सुझाव अर्थशास्त्री डिल्लीराज खनालको छ । त्यसका लागि सुरक्षा निकायदेखि निजामती कर्मचारीको दरबन्दी उल्लेख्य कटाउने ठाउँ छ । उनका अनुसार हरेक मन्त्रालयमा एउटा सचिवभन्दा बढी राख्नु हुँदैन । संगठनात्मक संरचना, खर्च अधिकार तथा कार्यक्रम आयोजनाको बाँडफाँटसम्बन्धी संवैधानिक व्यवस्था कानुनी व्यवस्था, कार्य विस्तृतीकरणको प्रभावकारी विश्लेषण भएको छैन, खनाल नेतृत्वको प्रतिवेदनमा भनिएको छ, संघीयस्तरमा रहेका अनावश्यक कार्यालयहरू संघीयताको मर्मअनुसार प्रदेश तथा स्थानीय तहमा हस्तान्तरण गर्नुपर्छ । यस्तो अवस्थामा संघीय सरकारका संरचना कम गर्दै प्रदेश र स्थानीय तहलाई अधिकार दिएर काम गर्नुको सट्टा फेरि सरकारी निकाय थप गर्ने तयारी भएको हो । साथै आयोगको सुझावविपरीत हाल अर्थ, ऊर्जा, वन तथा वातावरण, शिक्षा, कृषि र उद्योग वाणिज्य तथा आपूर्ति मन्त्रालयमा २२ जना सचिवको दरबन्दी कायम गरिएको छ । विज्ञको सुझावलाई बेवास्ता गर्दै चालु खर्च घटाउनुको सट्टा बढाउनेतर्फ राजनीतिक नेतृत्व लागिपर्दा मुलुकको सार्वजनिक ऋणमा असर पर्नेछ । चालु खर्चका लागि राजस्वले नपुगेर पछिल्लो समय सार्वजनिक ऋणको अंशसमेत उपयोग गरिरहनुपरेको छ । जसले गर्दा सरकारले लिने ऋण रकम हरेक वर्ष बढिरहेको छ । जुन रकम ठूला, ससाना आयोजना र प्रशासनिक क्षेत्रमा समेत खर्च भइरहेको छ । अर्थ मन्त्रालयको तथ्यांकअनुसार गत साउनसम्ममा सरकारले लिएको ऋण १३ खर्ब ७२ अर्ब ५९ करोड रुपैयाँ पुगेको छ । यसबाहेक मन्त्रिपरिषद्का पछिल्ला २ वटा बैठकले करिब २७ अर्ब रुपैयाँ थप ऋण लिने निर्णय गरेको छ । यो ऋण रकम हाल समस्या भोगिरहेकाहरूलाई सहयोग वा कुनै राहत दिनका लागि होइन । राजस्व हालको प्रशासनिक संयन्त्रमा खर्च गर्नुपरेकाले ग्रामीण उद्यम तथा आर्थिक विकास र विमानस्थलहरूको क्षमता सुधारजस्ता कार्यक्रमका लागि उक्त ऋण रकम लिइएको हो ।"
दिनहुँ ७ जनाको बलात्कार चैतयता १२२१ बलात्कृत,"पीडक चिनेजानेकैप्रहरीका अनुसार बलात्कार र बलात्कार प्रयाससम्बन्धी ८२ प्रतिशतभन्दा बढी अपराध आफन्त, नातेदार, छिमेकी तथा अन्य चिनेजानेकैबाट हुने गरेको छ । जसका कारण कतिपय केस प्रहरी अनुसन्धानमा नआई गुपचुप मिलाउने गरेको देखिन्छ । पछिल्ला ४ वर्षको तथ्यांकले पनि यौनजन्य अपराधमा चिनजानकै मानिसको संलग्नता बढी देखिन्छ । कोरोना महामारीका बेला २०७६ चैत देखि २०७७ भदौसम्ममा मात्रै मुलुकभर १ हजार २ सय २१ जनाको बलात्कार भएको छ जुन दिनमा औसत करिब सात जना हुन्छ । चैतमा १ सय ३४, वैशाखमा १ सय ५२, जेठमा १ सय ९६, असारमा २ सय ४०, साउनमा २ सय ६६ र भदौमा २ सय ३३ जनाको बलात्कार भयो । यो आँकडाअनुसार भदौबाहेक हरेक महिना अपराधको ग्राफ बढ्दो छ । यो अवधिमा विवाहिता महिलादेखि युवती र किशोरीबालिकासम्मको बलात्कार भएको छ । २०७५ चैतदेखि २०७६ भदौसम्ममा भने बलात्कारका घटना १ हजार २ सय २४ वटा घटना भएका थिए । अपराधमा नातेदार र चिनेजानकैको संलग्नता तथा अपराधीको प्रतिष्ठा जोगाइदिन यस्ता केही केस दर्ता नै नहुने प्रवृत्ति देखिएको छ ।पञ्चायतीजस्ता अनौपचारिक संयन्त्र प्रयोग गरी केस प्रहरीसम्म जानै नदिने प्रपञ्च हुने गरेका छन् । २०७४ पछि स्थानीय तहमै उपाध्यक्षउपप्रमुखको संयोजकत्वमा रहने न्यायिक समितिबाट पनि यस्ता अपराध गुपचुप मिलाउँदा अपराधी सजिलै उम्किन सक्ने जोखिम रहेको अनुसन्धानमा संलग्न प्रहरीका एक अधिकारी बताउँछन् । २०७३०७४ देखि २०७६०७७ सम्मका ४ वर्षमा बलात्कारका ७ हजार ८ सय २५ वटा घटना भए । यसमध्ये ५ हजार ९ सय ९४ वटा घटनामा नातेदार, साथी, शिक्षक, छरछिमेक र अन्य चिनजानका मानिसको संलग्नता देखिएको छ । जसका कारण अपराध लुकाउन धेरै पक्षबाट दबाब दिने वा प्रहरीमा उजुरी गर्नबाट रोक्ने प्रवृत्ति बढेको हुन सक्छ । अपराधमा संलग्नको तथाकथित सामाजिक प्रतिष्ठा मा आँच आउन नदिन भन्दै स्थानीयबाटै अपराध गुपचुप राख्ने, आर्थिक प्रलोभनमा पार्ने, धम्की दिने जस्ता हर्कतले पीडितलाई न्याय दिलाउनेमा थप चुनौती खडा हुन पुगेको छ । मानवअधिकार आयोगकी सदस्य अन्सारी वलात्कार जस्तो जन्य अपराधमा भोटको राजनीतिले पनि पीडितलाई थप पीडामा राख्ने गरिएको बताउँछिन् । अनुसन्धान र अभियोजन गर्ने पक्षले पीडितको संरक्षण गर्न नसकेको उनको भनाइ छ । ५ वर्षमा ८ हजार ७४ घटनाबलात्कार र बलात्कार प्रयासविरुद्ध कठोर कानुनी कारबाही गर्नुपर्ने माग हरेक घटनापछि उठ्ने गर्छ । राजनीतिक दलका नेताकार्यकर्तादेखि सामाजिक अभियन्ता हँॅदै सार्वजनिक सञ्चारमाध्यम र सामाजिक सञ्जालसम्म यसको चर्चा हुन्छ । तर अपराधमा सार्वजनिक पद धारण गरेकादेखि प्रतिष्ठा आर्जन गरेका व्यक्ति मुछिएपछि सार्वजनिक धारणा र बहस पनि विभाजित हुने गरेका छन् । कतिपय यौनजन्य हिंसामा पीडित भनिएका पक्षबाट पनि अर्को पक्षमाथि आर्थिक मोलमोलाईमा अपराध ढाकछोप गर्न खोजिएका घटना पनि हुने गरेका छन् । तर यसविरुद्ध सबैको एकमत अझै हुन सकेको छैन । नेपाल प्रहरीको तथ्यांक अनुसार २०७२७३ देखि २०७६७७ सम्मको ५ वर्षमा बलात्कारका ८ हजार ७४ घटना र बलात्कार प्रयासका ३ हजार १ सय ८८ वटा केस प्रहरीमा दर्ता भए । यो अपराध आरोपमा बहालवाला सभामुख कृष्णबहादुर महरादेखि नेपाल प्रहरीका एसएसपी सौरभ राणासम्म मुछिए । तर दुवै जनाले आरोपबाट सफाइ पाए ।प्रहरी प्रधान कार्यालयका अनुसार आर्थिक वर्ष ०७२७३ मा १ हजार ८०, २०७३७४ मा १ हजार ३ सय ३१, २०७४०७५ मा १ हजार ४ सय ८०, २०७५७६ मा २ हजार २ सय ३० र २०७६७७ मा २ हजार १ सय ४४ जनामाथि बलात्कार भएको छ । २०७२ देखि २०७६७७ को अवधिमा क्रमशः ४ सय ५२, ५ सय ३६, ७ सय २७, ७ सय ८६ र गएको वर्ष ६ सय ८७ जनामाथि बलात्कार प्रयास भए । प्रहरी प्रवक्ता एसएसपी कुँवेर कडायतले देशभर बलात्कारलगायत लैगिक हिंसाका अपराधसम्बन्धी ८५ प्रतिशत घटनामा महिलाबालबालिका पीडित हुने गरेको बताए । लैगिक हिंसामध्ये ११ प्रतिशत बलात्कारका घटना छन् ।"
स्कुल खुलेपछि संक्रमण जोखिमको चिन्ता,"(काठमाडौं)  कोरोना महामारीका कारण ६ महिना बन्द रहेका विद्यालयहरू पुनः सञ्चालन हुन थालेका छन् । अभिभावक, विद्यार्थी, शिक्षकहरू त्रासका बीच शैक्षिक गतिविधिमा जुट्दा संक्रमण झनै फैलिने हो कि भन्ने चिन्ता पनि बढेको छ । काठमाडौं उपत्यकासहित सिन्धुपाल्चोक, धादिङ, डडेलधुरा, गोरखा, लमजुङ, तनहुँ, हुम्ला, बाजुरा, मुगु, सल्यान, कालीकोट, रूपन्देही, चितवनलगायतका जिल्लामा भौतिक रूपमै शिक्षकविद्यार्थी कक्षाकोठामा जुटेर पठनपाठन हुन थालेको छ । स्थानीय तह र विद्यालयले थालेको पठनपाठन कतिपय जिल्लामा भने स्थानीय प्रशासनले रोकसमेत लगाएको छ । जिल्ला प्रशासन कार्यालय, सल्यानले सूचना जारी गरेर शैक्षिक संस्था सञ्चालन नगर्न भनेको छ । जिल्लाका अधिकांश स्थानीय तहका विद्यालयले विभिन्न तरिकाबाट पठनपाठन गराउन थालेका थिए । प्रमुख जिल्ला अधिकारी हेमराज तामाङले जारी गरेको सूचनामा विद्यालय, कलेज, तालिम केन्द्र र परीक्षा सञ्चालनमा रोक लगाइएको छ । जिल्लामा कोरोना संक्रमण फैलिएकाले शिक्षण संस्थालगायत भीडभाड हुने गतिविधिमा रोक लगाइएको कार्यालयले जनाएको छ । लमजुङ प्रशासनले पनि शैक्षिक गतिविधि सञ्चालनमा रोक लगाएको छ । त्यहाँका विद्यालयले जोरबिजोर प्रणालीमा कक्षा चलाएका थिए । प्रमुख जिल्ला अधिकारी कृष्णप्रसाद शर्माले प्रत्यक्ष सिकाइ विधिबाट कक्षा सञ्चालन नगर्न सचेत गराएका छन् । विद्यालय सञ्चालन गरी संक्रमण फैलिन गएमा त्यसको जिम्मेवारी सम्बन्धित शिक्षण संस्थाले लिनुपर्ने चेतावनी दिइएको छ ।जनस्वास्थ्य र शिक्षाविद्हरू स्थानविशेष जोखिमको ख्याल गर्दै स्वास्थ्य मापदण्ड पूरा गरेर भौतिक रूपमा पठनपाठनलाई निरन्तरता दिन सकिने बताउँछन् । जनस्वास्थ्यविद् डा शरद वन्तले शैक्षिक गतिविधिलाई सुरक्षित ढंगबाट सामान्यीकरण गर्दै जानुपर्ने सुझाए । कोरोनाको जोखिम सबै ठाउँमा बराबर छैन । कतै अत्यत्यै उच्च जोखिम छ, कतै अत्यन्तै कम, उनले भने, कम जोखिम रहेका ठाउँमा स्वास्थ्य मापदण्ड अपनाएर कक्षा सञ्चालन गर्न सकिन्छ । वन्तका अनुसार शिक्षण संस्थामा स्वास्थ्य मापदण्ड अपनाउने विधि थुप्रै छन् । शिक्षक, विद्यार्थी र कर्मचारीले अनिवार्य मास्क लगाउने र भौतिक दूरी कायम गर्ने व्यवस्था मिलाउन उनको सुझाव छ । कक्षाकोठा, खानेपानी, शौचालय, चमेना गृहलाई सुरक्षित बनाउनुपर्ने उनले औंल्याए । विद्यार्थीविद्यार्थी, विद्यार्थीबाट शिक्षक र शिक्षकबाट विद्यार्थीलाई पनि संक्रमण फैलिन सक्छ भन्नेमा सचेत हुनुपर्छ, उनले भने, स्थानीय तहले आफ्नो क्षेत्रको कोरोना संक्रमणको अवस्था विश्लेषण गरेर कक्षा सञ्चालन गर्न सक्छन् । शिक्षण संस्थामा भौतिक दूरी कायम गराउन आलोपालो र आंशिक रूपमा पनि कक्षा सञ्चालन गर्न सकिने उनले प्रस्ट्याए । ४० जना विद्यार्थी राख्ने कोठामा बढीमा २० जना मात्रै राख्ने व्यवस्था मिलाउनुपर्छ, उनले भने, बिहान र दिउँसोको सिफ्टमा पठनपाठन गराउन सकिन्छ ।कोरोनाको उच्च जोखिममा रहेको काठमाडौंस्थित गोकर्णेश्वर नगरपालिकाले असोज १६ गतेदेखि विद्यालय सञ्चालन गर्ने निर्णय गरेको छ । नगर शिक्षा समितिले विद्यालय सञ्चालनको निर्णय गरेको शिक्षा शाखाका उपसचिव विजयप्रसाद आचार्यले जानकारी दिए । सामाजिक र भौतिक दूरी कायम गरी अभिभावक र विद्यालय व्यवस्थापन समितिको आपसी छलफलपछि विद्यालय सञ्चालन गर्नुपर्ने निर्णयमा भनिएको छ । विद्यार्थीहरूको समूह बनाएर सिफ्टअनुसार भौतिक उपस्थितिमा नै विद्यालयमा पठनपाठन गराउन सकिने आचार्यले बताए । शिक्षाविद् विद्यानाथ कोइराला संक्रमण शून्य रहेको स्थानीय तहमा वैशाखदेखि नै कक्षा सञ्चालन गर्न सकिने अवस्था रहेको बताउँछन् । आफ्नो अवस्था र क्षमताअनुसार कक्षा चलाऊ भनेर पहिल्यै पालिकाहरूलाई भन्नुपर्ने थियो, उनले भने । नीतिशालाले गरेको सर्वेक्षणमा ५ सय ८३ स्थानीय तह कोरोनामुक्त छन् । ती स्थानीय तहमा स्वास्थ्य मापदण्ड कायम गरेर पठनपाठन गराउनुपर्नेमा उनले जोड दिए । संविधानअनुसार पनि विद्यालय सञ्चालन गर्ने पालिकाले नै हो, यसमा दुविधा छैन, उनले भने, पालिकामा इच्छाशक्ति पनि छ । पालिका, स्कुल र शिक्षकले म सक्छु भनेर अघि बढ्नुपर्छ । शिक्षामन्त्री गिरिराजमणि पोखरेलले विद्यालय सञ्चालनका विषयमा भ्रम छरेको उनले आरोप लगाए । कहिले दसैंसम्म विद्यालय खुल्दैन भनेको छ, कहिले यो शैक्षिक सत्र पढाइ हुँदैन भनेको छ, शिक्षाविद् कोइरालाले थपे, पालिकाहरूले कोरोनाको ख्याल गरेर अरूका कुरा नसुनी विद्यालय सञ्चालनमा जुट्नुपर्छ ।तनहुँको म्याग्दे गाउँपालिकाले विद्यालयमा नै पठनपाठन थाल्ने निर्णय गरेको छ । शिक्षकहरूको सुझावका आधारमा भौतिक उपस्थितिमा नै कक्षा सञ्चालन गर्ने निर्णय गरिएको गाउँपालिका अध्यक्ष मायादेवी राना आलेले जानकारी दिइन् । शिक्षा समितिले कक्षा २ देखि माथिका विद्यार्थीलाई विद्यालयमा नै पठनपाठन गराउने निर्णय गरेको हो । ५० भन्दा बढी विद्यार्थी रहेको विद्यालयले सिफ्टमा कक्षा सञ्चालन गर्नुपर्ने गाउँपालिकाले जनाएको छ । विद्यार्थीले मास्क अनिवार्य लगाउनुपर्ने र साबुनपानीले हात धुने वा सेनिटाइजर प्रयोग गर्ने व्यवस्था मिलाउन भनिएको छ ।"
लिमीमा परीक्षा नै सकियो,"(हुम्ला)  कोरोना महामारीका कारण देशभरको शैक्षिक गतिविधि ठप्प भए पनि हुम्लाको लिमी उपत्यकाका दुईवटा विद्यालयमा निरन्तर पढाइ चल्यो । ती विद्यालयमा अर्धवार्षिक परीक्षा पनि सकिएको छ ।लिमी नाम्खा गाउँपालिकाको वडा६ मा पर्छ । उक्त वडामा सुनखानी प्रावि, भृकुटी प्रावि र हिमशिखर प्रावि गरी तीनवटा विद्यालय छन् । हिमशिखर भने विद्यार्थी नहुँदा बन्द रहेको वडाध्यक्ष पाल्जोर तामाङले बताए । गाउँपालिकाका अन्य वडाका विद्यालयहरू पनि बन्द छन् । एउटा कक्षामा २० जनाभन्दा बढी विद्यार्थी हुँदैनन्, मापदण्ड पूरा गरेरै विद्यालय सञ्चालन भइरहेको छ, उनले भने, पढाइ निरन्तर चलेकाले परीक्षा पनि लिइएको हो ।सुनखानी र भृकुटी प्राविले भदौ २८ देखि सुरु गरेको अर्धवार्षिक परीक्षा असोज ५ मा सकिएको छ । लकडाउन भए पनि हामीले पढाइ निरन्तर गरिरह्यौं, विद्यार्थीले आधाभन्दा बढी कोर्स पढेर भ्याइसके, सुनखानी प्राविका प्रधानाध्यापक कर्णजित बुढाले भने, त्यही भएर अहिले परीक्षा लिएका हौं ।सुनखानीमा ९९ जना विद्यार्थी भर्ना भएकामा नियमित रूपमा विद्यालय आउने ५६ जना मात्र छन् । भृकुटीमा भने ८ जना विद्यार्थी मात्र भर्ना भएका छन् । ती सबैले अर्धवार्षिक परीक्षा दिएका छन् । दुवै विद्यालयले वार्षिक परीक्षा मंसिर पहिलो सातादेखि सुरु गर्ने योजना बनाएका छन् । फागुनदेखि नयाँ शैक्षिक सत्र सुरु हुने भएकाले हिउँदमा दुई महिना विद्यालय बन्द गरिने वडाध्यक्ष तामाङले बताए । गाउँमा कसैलाई कोरोना संक्रमण नभएकाले पनि सामान्य अवस्थामै विद्यालय सञ्चालन भइरहेको उनको भनाइ छ ।सुनखानीका पाँचमध्ये तीन जना स्थानीय शिक्षक भएकाले पनि कक्षा सञ्चालन गर्न सहज भएको विद्यालयले जनाएको छ । प्रअ बुढाका अनुसार बाक्लो हिमपातका कारण मंसिरदेखि लिमीसँग अन्य क्षेत्रको सम्बन्ध विच्छेद हुन्छ । पाँच हजार मिटर उचाइको नारा लेक भएर लिमी जानुपर्ने भएकाले बर्सेनि करिब ४५ महिनासम्म लिमीमा आवतजावत गर्न सकिँदैन ।"
सरकारले छाडेन शुल्क असुल्न,"(काठमाडौं)  संविधानको पालना गर्ने हो भने माध्यमिक तहसम्म विद्यार्थीबाट शुल्क लिन पाइँदैन । शिक्षा निःशुल्क हुने उल्लेख छ । तर सरकारले नै भर्ना, परीक्षा, प्रमाणपत्र, छात्रवृत्ति आवेदनलगायत शीर्षकमा विद्यार्थीसँग शुल्क असुल्न छाडेको छैन ।निजी स्कुलले त शुल्क लिन्छन् नै, देशभर विद्यार्थीसँग मासिक शुल्क उठाउने सामुदायिक विद्यालयको संख्या पनि थुप्रै छ । शिक्षक दरबन्दी पर्याप्त नहुँदा निजी स्रोतमा शिक्षक राख्न अभिभावकबाट शुल्क लिनुपरेको विद्यालय व्यवस्थापन समितिहरू बताउँछन् । शिक्षा मन्त्रालय मातहतका निकायले नै संविधानविपरीत विभिन्न शीर्षकमा शुल्क लिने गर्छन् ।राष्ट्रिय परीक्षा बोर्ड परीक्षा नियन्त्रण कार्यालय कक्षा १० ले एसईईको प्रमाणपत्र लिन प्रतिविद्यार्थी २ सय ५० रुपैयाँ माग गरेको छ । ग्रेडसिट प्राप्त गर्न राजस्व खातामा उक्त रकम जम्मा पार्न जिल्लास्थित शिक्षा विकास तथा समन्वय इकाइलाई परिपत्र गरिएको हो । विद्यालयले विद्यार्थीसँग चारित्रिक प्रमाणपत्रको समेत छुट्टै शुल्क थपेर उक्त रकम उठाउने गर्छन् । ग्रेडसिट वितरणबापत २ सय ५० रुपैयाँका दरले करिब साढे ४ लाख विद्यार्थीबाट ११ करोड रुपैयाँ उठ्छ ।यसपालि कोरोनाका कारण आन्तरिक मूल्यांकनका आधारमा एसईईको नतिजा प्रकाशन गरिएको थियो । परीक्षा नै नभए पनि बोर्डले विद्यार्थीबाट उठाएको परीक्षा शुल्क फिर्ता गरेको छैन । ४ लाख ८२ हजार विद्यार्थीबाट ५ सयका दरले बोर्डले परीक्षा शुल्क लिएको थियो । संकलित परीक्षा शुल्कबापतको रकम खर्च नै नभए पनि बोर्डले ग्रेडसिटका लागि छुट्टै शुल्क मागेको छ ।कक्षा ११ को परीक्षा पनि आन्तरिक मूल्यांकनका आधारमा विद्यालयबाटै सञ्चालन गर्ने भनिएको छ । बोर्डले कक्षा ११ मा पनि ६ सयका दरले शुल्क लिएको थियो । उक्त शुल्क कक्षा १२ मा समायोजन गर्ने भनिएको छ । राजस्व खातामा जम्मा भएको रकम फिर्ता गर्न नमिल्ने कारणले समायोजन गर्न लागिएको बोर्डकी सूचना अधिकारी जयन्ती सत्यालले बताइन् । प्रयोगात्मक परीक्षाका लागि प्रतिविषय छुट्टै ५० रुपैयाँका दरले शुल्क लिइन्छ । कक्षा १२ को परीक्षा पनि अनिश्चित छ । कक्षा ११ र १२ का ९ लाख विद्यार्थीसँग परीक्षा शुल्क मात्रै ५४ करोड रुपैयाँ उठेको छ । बोर्डले रजिस्ट्रेसनबापत कक्षा ११ का विद्यार्थीबाट ४ सयका दरले रकम लिन्छ । कक्षा १२ सकेपछि प्रमाणपत्रको १२ सयको दरले शुल्क लिइन्छ ।अभिभावक महासंघका अध्यक्ष सुप्रभात भण्डारीले परीक्षा नहुँदा पनि शुल्क उठाएकामा असन्तुष्टि जनाए । संविधानले प्रत्येक नागरिकलाई राज्यबाट आधारभूत तहसम्मको शिक्षा अनिवार्य र निःशुल्क तथा माध्यमिक तहसम्मको शिक्षा निःशुल्क पाउने व्यवस्था गरेको छ । अनिवार्य तथा निःशुल्क शिक्षासम्बन्धी ऐन २०७५ असोज २ मा जारी भइसकेको छ । ऐनले माध्यमिक तहसम्मको शिक्षा प्रदान गर्ने दायित्व राज्यको हुने भनेको छ । तर दुई वर्षसम्म शिक्षा मन्त्रालयले नियमावली ल्याउन सकेको छैन । परीक्षा भए पनि नभए पनि संविधानमा निःशुल्क शिक्षा भनेपछि शुल्क लिन मिल्दैन, भण्डारीले भने, संविधान कार्यान्वयन गर्ने गराउने जिम्मेवारी रहेको राज्यले नै उल्लंघन गरेको छ । परीक्षा नै नभएको शुल्क फिर्ता गर्नुपर्ने माग गर्दागर्दै ग्रेडसिटको शुल्क पनि उठाउन थालिएको उनले बताए । संविधानअनुसार कक्षा १२ सम्म शुल्क लिन पाइँदैन, उनले भने, यसपालि एसईई परीक्षा नै भएन, परीक्षा शुल्क लिइसकेको अवस्थामा फिर्ता गर्नुपर्थ्यो । विद्यार्थीलाई निःशुल्क ग्रेडसिट दिएको भए पनि हुन्थ्यो ।प्राविधिक शिक्षा तथा व्यावसायिक तालिम परिषद् (सीटीईभीटी) ले पनि प्रवेश परीक्षाका नाममा शुल्क उठाइरहेको छ । कोरोनाका कारण एसईईकै प्रमाणपत्रका आधारमा प्रवेश परीक्षाको मूल्यांकन गर्ने भनिएको छ । तर सीटीईभीटीले परीक्षा नै सञ्चालन नहुने प्रवेश परीक्षाका नाममा शुल्क उठाउन थालेको हो । निजीमा त पैसा तिर्न सक्ने अभिभावक जान्छन्, कम्तीमा सरकारी र सामुदायिक शिक्षण संस्थामा त संविधानअनुसार निःशुल्क हुनुपर्छ, भण्डारीले भने ।सीटीईभीटीले छात्रवृत्ति बाँड्न पनि आवेदक विद्यार्थीबाट शुल्क लिन्छ । पूर्ण र आंशिक छात्रवृत्तिका लागि ३ देखि ६ सयका दरले शुल्क लिइन्छ । एसईईपछि प्रमाणपत्र तहका डिप्लोमा र प्रिडिप्लोमा तहमा सीटीईभीटीले भर्ना आह्वान गरेको छ । विद्यार्थीसँग ८ सयका दरले प्रवेश परीक्षा शुल्क मागिएको छ । एसईईकै प्रमाणपत्रका आधारमा विद्यार्थीको योग्यताक्रम निकालेर भर्ना लिने भनिएको छ, भण्डारीले भने, फेरि परीक्षा शुल्क भनेर पैसा उठाइएको छ । सीटीईभीटीका सदस्यसचिव पुष्परमण वाग्ले भने विद्यार्थीको परीक्षा नभए पनि अन्य खर्चका लागि शुल्क लिनुपर्ने बाध्यता रहेको दाबी गर्छन् । गत वर्ष प्रवेश परीक्षा शुल्क १ हजार ५ सय र छात्रवृत्ति आवेदन शुल्क एक हजार थियो । यसपटक ८ सय र ६ सय बनाएर विद्यार्थीलाई छुट दिएको उनले बताए । परीक्षा मात्रै त नहुने हो, आवेदन दिने विद्यार्थीको फाराम रुजु गर्न नतिजा प्रकाशन गर्ने कर्मचारीलाई पारिश्रमिक दिनुपर्छ, उनले भने । सीटीईभीटीका विद्यार्थीले पनि माध्यमिक तहको पढाइ पूरा गर्ने हुन् । संविधानअनुसार सीटीईभीटीमा पनि विद्यार्थीसँग शुल्क लिन मिल्दैन । अनेरास्ववियुका नेता सुरेन्द्र बस्नेत विद्यालय तहमा शुल्क लिनु गैरसंवैधानिक भएको बताउँछन् । सरकारले नै संविधान, ऐन र कानुनको बर्खिलापमा काम गर्नु निन्दनीय छ, उनले भने, सामुदायिक वा निजीमा पढ्ने विद्यार्थीले नलिएको सुविधामा पनि शुल्क लिनु लुट हो, उनले भने । १३ विद्यार्थी संगठनले शिक्षामन्त्री गिरिराजमणि पोखरेललाई ज्ञापनपत्र बुझाएर मनपरी शुल्क लिएकोमा असन्तुष्टि जनाएका छन् । बोर्डका परीक्षा नियन्त्रक रामराज खकुरेलले परीक्षा, प्रमाणपत्र शीर्षकमा सरकारकै निर्णयअनुसार रकम लिएको दाबी गरे । हामीले उठाउने शुल्क अर्थ मन्त्रालयको राजस्व खातामा जम्मा हुने हो, उनले भने, सरकारले नलिनु भन्ने निर्णय गर्दिए, लिनै पर्छ भन्ने छैन । परीक्षा सञ्चालन नभए पनि विद्यार्थीबाट उठाएको शुल्क प्रश्नपत्र, उत्तरपुस्तिका छपाइमा खर्च भएको उनले दाबी गरे ।कक्षा १० को परीक्षालगायतको शुल्क सरकारको राजस्व खाता, कक्षा १११२ को बोर्डको र सीटीइभीटीईको उसकै खातामा रकम जम्मा हुन्छ । बोर्ड र सीटीईभीटीका कर्मचारीले परीक्षाका नाममा शुल्क उठाएर अतिरिक्त सुविधा र भत्ता लिने गरेको शिक्षाकर्मीले बताए । गत वर्ष परीक्षा, रजिस्ट्रेसन, प्रमाणपत्रका नाममा बोर्डले १ अर्ब १३ करोड रुपैयाँ विद्यार्थीबाट उठाएको थियो ।"
विद्यार्थीलाई सस्तोमा इन्टरनेट,"काठमाडौं (कास) कक्षा १२ सम्मका विद्यार्थी र शिक्षकले सस्तोमा इन्टरनेट सुविधा पाउने भएका छन् । शिक्षा मन्त्रालयले घोषणा गरेको वैकल्पिक सिकाइ सहजीकरण कार्यक्रममा सहयोग पुर्याउन विद्यार्थी, शिक्षक र अभिभावकलाई पाठशाला सीयूजी सिम उपलब्ध गराउन लागिएको नेपाल टेलिकममा प्रवक्ता राजेश जोशीले जानकारी दिए ।टेलिकमको प्रिपेड सिममा उक्त सेवा उपलब्ध गराइनेछ । सिममा सहुलियत दरमा भ्वाइस सेवा, पाँच जीबी डाटा र बल्क एसएमएस सेवा उपलब्ध हुने टेलिकमले जनाएको छ । भ्याट र करबाहेक मासिक ९९ रुपैयाँमा ती सेवा लिन सकिने जोशीले बताए । शिक्षा मन्त्रालयले असोज १ देखि वैकल्पिक कक्षालाई नै शैक्षिक सत्रको मान्यता दिएको छ ।"
बाजुराका दर्जनौं बस्ती पहिरोको धरापमा,"(बाजुरा)  तीन वर्षअघि भीरबाट लडेर श्रीमान्को मृत्यु भयो । गत साउन तेस्रो साता आएको बाढीपहिरोले घरजग्गा सबै बगायो । बडिमालिका२ घाँघरकी २८ वर्षीया लालीदेवी महतको अहिले न बस्ने घर छ, न त कमाइ खाने जग्गाजमिन । नाबालक दुई छोरासहित उनी गाउँलेको आश्रयमा छिन् । लालीदेवीको जस्तै बाढीपहिरोबाट बाजुरामा हरेक वर्ष दर्जनौं परिवारको बिचल्ली हुने गरेको छ । नेपाल रेडक्रस सोसाइटी बाजुरा शाखाका अनुसार बाढीपहिरोकै कारण यस वर्ष विभिन्न गाउँमा ४१ परिवारको घर भत्केको छ । जिल्ला प्रशासन कार्यालयको अभिलेखअनुसार गत आर्थिक वर्षमा ६० घर पूर्ण रूपमा भत्किएका थिए ।बूढीगंगा नगरपालिका२ बजेडी गाउँका बासिन्दाले बस्ती सार्नुपर्ने माग गर्न थालेको वर्षौं भइसक्यो । तर सुनुवाइ नभएकोमा उनीहरू निराश छन् । १ सय २६ परिवारको बसोबास रहेको यस गाउँका बासिन्दा वर्षात्मा घर छाडेर नजिकको जंगल र बजेडी आधारभूत विद्यालयमा बस्छन् । यसपालि पनि एक महिनासम्म पहिरोको डरले घर छाडेर विद्यालयमा बस्यौं, स्थानीय जंग नेपालीले भने । ०३४ सालमा सुरु भएको गुइगाडको पहिरोले पुरै बस्ती जोखिममा परेको उनले बताए । मान्छे नमर्दासम्म कसैले वास्ता गर्दैनन् । हामी मरेपछि हल्लाखल्ला गरेको के काम ?, बजेडीका अर्का स्थानीय रंगलाल जैशीले भने, वडा तहदेखि प्रधानमन्त्रीसम्मलाई बस्ती सार्नुपर्ने माग गर्दै आएका छौं । खप्तड छेडेदह गाउँपालिकामा पर्ने गुम्लागाउँ पनि गुइगाडकै पहिरोको चपेटामा छ । हाम्रो गाउँका ४७ परिवार वर्षात्मा सधैं अनिँदो बस्छौं, स्थानीय वीरबहादुर रावतले भने, गाउँ छाडेर जाने अरू ठाउँ छैन । बस्ती सार्नुको विकल्प नभएको वडाध्यक्ष खगेन्द्र रावत बताउँछन् । गुइबन गाउँको अवस्था पनि उस्तै छ । जग्गा सबै पहिरोमा बगिसक्यो, स्थानीय बिर्ख रावलले भने, बाह्रै महिना पहिरो बग्छ । कुन दिन हाम्रा घर पनि बग्छन् ।पहिरोकै कारण साँफेमार्तडीको बाजुरा सडक खण्डको दर्जनौं ठाउँमा क्षतविक्षत भएको छ । असार पहिलो सातादेखि सदरमुकाम मार्तडीको सडक आवागमन ठप्प छ । बार्जुगाडदेखि जडांगासम्म ठाउँठाउँमा सडकको तलमाथिबाट पहिरो गएर भत्किएको छ । बाढीपहिरोकै कारण बूढीगंगा नदीको बेलिब्रिज र ताप्रिसेराको पक्की पुल पनि बगेको छ । अम्कोटमा गएको सबैभन्दा ठूलो पहिरोका कारण सडक मर्मत कार्य असहज छ । निर्माण सम्पन्न भएको तीन वर्ष नपुग्दै बाजुरा सडक क्षतविक्षत भएको हो । कतिपय ठाउँमा सडकको निसान पनि मेटिएको छ, साँफेमार्तडी सडक डिभिजन कार्यालय अछामका इन्जिनियर दमनकुमार बिष्टले भने । प्रमुख जिल्ला अधिकारी कृष्ण गैरेले सडक खोल्ने प्रयास भइरहेको बताए । जताततै ठूलाठूला पहिरा छन् । कतिपय बस्तीहरू त सार्नै पर्ने अवस्था छ, उनले भने ।६ वर्षअघि विज्ञ टोलीले अध्ययन गरेर साबिकका बिच्छया, रुगीन, गोत्री, साप्पाटा, दहकोट र मानाकोट गाविसका बस्ती पहिरोको जोखिममा रहेकाले सार्नैपर्ने सुझाव दिएको थियो । प्रतिवेदनले बाजुराको ५१ प्रतिशत भूभाग बस्ती बस्न उपयुक्त नभएको र ९० वर्ग किलोमिटर क्षेत्रफल पहिरोबाट प्रभावित देखाएको थियो । जोखिममा परेका बस्तीलाई स्थानान्तरण गर्ने योजना पनि आयोगले अघि सारेको थियो । ०७१ देखि सरकारले एकीकृत बस्ती विकासको अवधारणा अघि सार्दै बाजुरालाई प्राथमिकतामा राखेको थियो । सरकारले ०७२७३ को बजेटमा एकीकृत बस्ती विकासका लागि २५ करोड विनियोजन गरेको थियो । उक्त योजनाले ०७३७४ को बजेटमा पनि निरन्तरता पाएको थियो, जुन बेला बाजुराका लागि ७१ करोड विनियोजन गरिएको थियो । तर रकम फ्रिज भयो । त्यसबेला एकीकृत बस्ती विकास गर्न भूउपयोग नीतिको पुनरावलोकन, जग्गा खरिद तथा अधिग्रहण र मुआब्जालगायत कानुनी प्रक्रियाबारे तयारीसमेत गरिएको थियो । बाजुराको विकास र सुरक्षाका लागि एकीकृत बस्ती विकास योजना कार्यान्वयनको विकल्प छैन, बडिमालिका नगरपालिकाका प्रमुख पदमबहादुर बडुवालले भने ।"
साढे दुई करोड खोप ल्याउन पहल,"(काठमाडौं)  रसियन डाइरेक्ट इन्भेस्टमेन्ट फन्ड (आरडीआईएफ) र नेपालको ट्रिनिटी फर्मास्युटिकल्सबीच दुई करोड ५० लाख डोज कोरोनाको खोप आपूर्ति गर्ने सहमति भएको छ । आरडीआईएफद्वारा मंगलबार जारी प्रेस विज्ञप्तिअनुसार यो खोप नेपालका ९० प्रतिशत जनसंख्यालाई पुग्नेछ । खोप हाल तेस्रो अर्थात् अन्तिम चरणमा परीक्षणको क्रममा छ । तर विश्व स्वास्थ्य संगठन (डब्लूएचओ) र सरकारले मान्यता दिएपछि मात्रै रुसमा विकसित खोप स्पुतनिक५ नेपाल आउनेछ ।खोप ल्याउने सम्झौताबारे नेपाल सरकारलाई भने औपचारिक जानकारी छैन । स्वास्थ्य मन्त्रालयका सहप्रवक्ता डा समीरकुमार अधिकारीले सम्झौताका विषयमा कुनै जानकारी नरहेको बताए । कुनै पनि नयाँ खोप नेपालमा प्रयोग गर्न पाइँदैन, अन्तिम अवस्था (थर्ड फेज) को खोप ट्रायल गर्न मात्र दिइएको छ, उनले भने, त्यो पनि स्वास्थ्य अनुसन्धान परिषद्को समन्वय र दिशानिर्देशअनुसार प्रयोग गर्न सकिन्छ । आरडीआईएफको प्रेस सेक्रेटरी आर्सेनी पालागिनसले नेपाल सरकारले अनुमति दिएपछि खोप दिनेबारे तय हुने कान्तिपुरलाई इमेलमार्फत बताएका छन् । खोप आपूर्तिको मितिबारे नेपाल सरकारले मान्यता दिने कुरासँग निर्भर हुनेछ, उनले भने । ट्रिनिटी निकट स्रोतले नेपालका तर्फबाट खोप आयात गर्न सम्पर्क गरेको बतायो । नेपालमा बिक्रीवितरण गर्न सक्ने कम्पनीको रूपमा फन्डले ट्रिनिटीसँग सम्झौता गरेको हो । यो सम्झौता काठमाडौंस्थित रसियन दूतावासको सहयोगमा भएको स्रोतको भनाइ छ । नेपालको ट्रिनिटी फर्मास्युटिकल्सलाई सम्झौताका लागि धन्यवाद । नेपालको ९० प्रतिशत जनसंख्यालाई स्पुतनिकभी खोप प्रदान गरिने छ, आरडीआईएफका सीईओ किरिद दमित्रिएभको भनाइ उद्धृत गर्दै विज्ञप्तिमा उल्लेख गरिएको छ । फन्डले जारी गरेको विज्ञप्तिमा ट्रिनिटीका निर्देशक किशोर अधिकारीले यो घोषणा गर्न पाउँदा उत्साहित भएको बताएको उल्लेख छ । यसअघि नेपालका लागि रुसी राजदूत एलेक्सी नोभिकभले खोप उपलब्ध गराउन सकिने बताएका थिए । रुसी राष्ट्रपति भ्लादिमिर पुटिनले गत अगस्ट ११ मा रुसका वैज्ञानिकहरूले कोभिडको पहिलो खोप स्पुतनिक५ विकसित गरेको घोषणा गरेका थिए । उनले आफ्नी छोरीमा सो खोप परीक्षण गरेको उल्लेख गर्दै धेरै प्रभावकारी र शरीरमा स्थायी प्रतिरोधक क्षमता विकसित गरेको बताएका थिए । गामालेया नेसनल रिसर्च इन्स्टिच्युट अफ इपिडिमियोलोजी एन्ड माइक्रोबायोलोजीले यो खोप विकास गरेको हो । खोपलाई रुसको स्वास्थ्य मन्त्रालयले अनुमति दिइसकेको छ । डब्लूएचओले मान्यता दिएपछि फन्डले कागजात ल्याउने र त्यसपछि औषधि व्यवस्था विभागले मान्यता दिएपछि खोप आयात गर्न बाटो खुल्ने कम्पनीले जनाएको छ । कम्पनीले त्यसपछि मात्र खोपको मूल्य निर्धारण हुने जनाएको छ ।क्लिनिकल ट्रायलबारे निर्णय भएको छैनकोभिड खोपको अन्तिम अवस्थाको क्लिनिकल ट्रायलका लागि केही साताअघि प्रक्रिया सुरु गरिएको थियो । नेपाल स्वास्थ्य अनुसन्धान परिषद्ले क्लिनिकल ट्रायलका लागि रुसमा पत्राचारसमेत गरेको थियो । रुसको खोप आपूर्तिबारे हामीलाई कुनै जानकारी छैन, परिषद्का सदस्य सचिव डाप्रदीप ज्ञवालीले भने, यसअघि स्पुतनिक खोपको परीक्षणबारे रुसको निकायसँग छलफल भए पनि हालसम्म यसबारे कुनै निर्णय भएको छैन । खोप परीक्षण गर्नेबारे परिषद् र नेपालका लागि रुसका राजदूत नोभिकभबीच कुराकानी भएको थियो । रुसमा निर्मित खोप नेपालमा क्लिनिकल ट्रायल का लागि ल्याउन आग्रह गर्दै परिषद्ले राजदूत नोभिकभलाई केही साताअघि पत्र लेखेको थियो । स्वास्थ्य मन्त्रालयको खोपसम्बन्धी आधिकारिक निकाय बाल स्वास्थ्य तथा खोप शाखा ले सामान्य अवस्थामा डब्लूएचओले मान्यता दिएको खोप मात्र प्रयोग गर्दै आएको जनाएको छ । रुसको खोप ल्याउनेबारे हालसम्म कुनै जानकारी छैन, खोप शाखाका प्रमुख डाझलक शर्मा गौतमले भने, हामीले पनि कुन खोप कसरी आउँँदै छ भन्नेबारे नजिकबाट अवलोकन गरिरहेका छौं । नेपालले कानुनअनुसार डब्लूएचओले मान्यता दिएको खोप मात्र प्रयोग गर्नुपर्छ । महामारीमा खोप प्रयोग गर्नुपरे विशेष प्रक्रिया पुर्याउनुपर्छ । त्यस्तो खोप प्रयोग गर्दा नेपालको निकायमा दर्ता हुनुपर्छ ।"
सक्रिय संक्रमित २० हजार नाघे,"देशभर सक्रिय कोरोना संक्रमितको संख्या २० हजार नाघेको छ । सोमबारसम्मको तथ्यांकअनुसार २० हजार ३ सय ९६ जना सक्रिय संक्रमित छन् । सरकारले व्यवस्थापन गर्न नसक्ने घोषणा गरेको संख्यालाई भेट्टाउन अब ४ हजार ६ सय ४ मात्रै बाँकी छ । स्वास्थ्य तथा जनसंख्या मन्त्रालयले सक्रिय संक्रमित २५ हजार जना नाघेमा व्यवस्थापन गर्न नसक्ने असोज ७ मै घोषणा गरेको थियो ।स्वास्थ्य सचिव लक्ष्मण अर्यालको अध्यक्षतामा बसेको इन्सिडेन्ट कमान्ड सिस्टमको बैठकले सक्रिय संक्रमितको संख्या २५ हजारभन्दा बढी भए व्यवस्थापन गर्न नसक्ने भन्दै बन्दाबन्दी (लकडाउन) गर्नुपर्ने सिफारिस गरेको थियो । मन्त्रालयको निर्णय सार्वजनिक गर्दै प्रवक्ता डा जागेश्वर गौतमले भनेका थिए, संक्रिय संक्रमित २५ हजारभन्दा बढी हुँदा हाम्रो पूर्वाधार र स्वास्थ्यसम्बन्धी निकायले व्यवस्थापन गर्न गाह्रो हुने भएकाले देशलाई बन्दाबन्दी गर्न मन्त्रालयले सिफारिस गर्ने निर्णय भएको छ ।स्वास्थ्य मन्त्रालयले सक्रिय संक्रमित १८ हजार पुग्दै यो निर्णय गरेको थियो । पछिल्ला ६ दिनमा २ हजार ६ सय ८२ संक्रिय संक्रमित थपिएका छन् । सक्रिय संक्रमितमध्ये उपत्यकामा मात्रै ११ हजार २ सय ७४ जना अर्थात् ५५२७ प्रतिशत छन् । काठमाडौंमा मात्रै ९ हजार १ सय ५३ जना छन् ।संक्रिय संक्रमितको संख्या दिनहुँ बढेपछि स्वास्थ्य मन्त्रालयले बन्दाबन्दी गर्न गृह मन्त्रालयमा सिफारिस गरेको छ । २५ हजार जनाभन्दा बढी सक्रिय संक्रमित भए बन्दाबन्दी गर्नुपर्ने सिफारिस आइपुगेको छ, गृह प्रवक्ता चक्रबहादुर बुढाले भने, बन्दाबन्दीको निर्णय सरकारले गर्ने हो ।असोज १ मा १६ हजार सक्रिय संक्रमित थिए । शनिबार १९ हजार १९ जना सक्रिय संक्रमित रहेकामा सोमबार २० हजार कटेका छन् । मन्त्रालयका अनुसार यो अहिलेसम्मकै बढी संक्रिय संक्रमित हुन् । १० हजार ७ सय ७ जना घरमा आइसोलेसनमा छन् भने ९ हजार ६ सय ८९ जना अस्पतालको आइसोलेसनमा छन् । अस्पतालमा रहेकामध्ये २ सय १३ जना आईसीयूमा र ३४ जना भेन्टिलेटरमा उपचाररत छन् ।कोरोनाले थप ९ को मृत्युकोरोनाबाट मंगलबार ९ जनाको मृत्यु पुष्टि भएको छ । बाँकेको नेपालगन्ज७ रानीतलाउका ३९ वर्षीय र कोहलपुर नगरपालिका१० का ५३ वर्षीय पुरुषको मंगलबार मृत्यु भएको छ । ३९ वर्षीय उनी नेपालगन्ज मेडिकल कलेजका कर्मचारी थिए । प्लाज्मा थेरापीबाट उपचार गराई उनलाई भेन्टिलेटरमा राखिएको थियो । कोहलपुरका पुरुषमा भने मधुमेहको समस्या थियो । बाँकेकै ७६ वर्षीया महिलाको पनि मृत्यु भएको छ ।धरानस्थित बीपी कोइराला स्वास्थ्य विज्ञान प्रतिष्ठानमा मंगलबार बिहान मोरङको सुनवर्षी७ का ६८ वर्षीय पुरुषको मृत्यु भएको छ । ज्वरो, खोकी, श्वासप्रश्वासमा कठिन भएपछि भेन्टिलेटरमा राखेर उपचार गर्दागर्दै उनको मृत्यु भएको हो । सर्लाहीको बरहथवा६ की ७० वर्षीया महिलाको वीरगन्जस्थित नारायणी अस्पतालमा मंगलबार मृत्यु भएको छ । श्वासप्रश्वासमा समस्या भएर आइतबार उनी अस्पताल भर्ना भएकी थिइन् । चितवनका ५५ वर्षीय पुरुष, काठमाडौंका ६० र ७० वर्षीया पुरुष तथा ५७ वर्षीया महिलाको पनि मृत्यु भएको छ ।"
'भूत झार्न बालिकाको गालामा तातो पन्युँ !,"(काठमाडौं)  नरबहादुर शाही गोकर्णेश्वरबाट सार्वजनिक गाडी चढेर सोमबार महानगरीय प्रहरी वृत्त कीर्तिपुर पुगे । उनले प्रहरीसँग बिन्ती गरे, भवितव्य पर्यो हजुर । साढुभाइ खराब मान्छे हैनन् । हाम्रो विरोधी पनि हैनन् । भूत झार्छु भन्दा त्यस्तो भयो । छाडिदिनुस् । बाजुरा जगन्नाथ घर भई एक वर्षयता काठमाडौंमा बस्दै आएका नरबहादुरले बिन्ती बिसाएको देखेर प्रहरी नै छक्क परे । भूत लागेको निको पार्ने भन्दै आफ्नै छोरीको गालामा पन्युँ तताएर डाम्ने साढुभाइलाई छुटाउन नसाको बिमार भएका नरबहादुर प्रहरीकहाँ धाएका थिए । घटना हो, गत असोज १ गतेको । कीर्तिपुर नगरपालिका ६ मा बस्ने किशोर शाहीले डेरामा बस्न आएकी साढुदाइकी १० वर्षीया छोरी प्रमिला शाहीको गालामा पन्युँ तताएर डामिदिए । बेलाबेला लोलाएको जस्तो गर्ने र आँखा पल्टाउने रोग लागेको भन्दै बाबु नरबहादुर शाहीले साली र एक आफन्तको जिम्मा लगाएर छोरीलाई कीर्तिपुर पठाएका थिए । झाँक्री विद्या पनि जानेको र भूत मन्साउन सक्ने बताउने किशोरले ग्यास चुल्होमा पन्युँ तताएर छोड् भूत भन्दै बालिकाको देब्रे गालामा डामिदिए । तर यो घटना तत्कालै प्रहरीले थाहा पाएन ।बालिकाको पोलिएको गाला सुन्निन थालेपछि साली सरस्वती शाहीले दुई दिनपछि उनलाई अस्पताल पुर्याइन् । अस्पतालले उपचारका क्रममा बालिकालाई सोध्यो, के भएर यस्तो भयो ? बालिकाले अंकलले भूत झार्ने भन्दै गालामा पन्युँले डामेको बताएपछि अस्पतालले ४ गते प्रहरीलाई खबर गरिदियो । लगत्तै प्रहरीले आफूलाई जान्ने विद्या भएको बताउने किशोर शाहीलाई पक्राउ गर्यो । वृत्तका डीएसपी रुकेश तण्डुकारले पक्राउ परेकामाथि थप अनुसन्धान भइरहेको र फौजदारी कसुरअन्तर्गतको अमानवीय व्यवहारमा मुद्दा चलाउने तयारी भइरहेको बताए । बालिकाका बाबुले आफ्नो गाउँघरतिर बिमार भएका बेला यस्तै गरिने भन्दै साढुले पाप नगरेको बताए । उनले भने, डामेको छोरीको गाला पनि ठीक भइसक्यो । अब साढुले धर्मै गर्न खोजेको हो । त्यही भएर छुटाउन गएको । बालिकाकी आमा धौली शाहीले आफूहरूले ७ दिनअघि अस्पतालमा गएर छोरीलाई भेटेको र छोरीले डाक्टरलाई घटनाबारे बताएकै कारण बहिनीज्वाइँले दुःख पाएको बताइन् । उनले अझै पनि छोरीको अस्पतालमा उपचार भइरहेको र पन्युँले डामेको गाला बिसेक हुँदै गएको बताइन् । छोरीलाई भूत लागेको झाँक्री विद्याले काम गर्छ कि भनेर उपचार गर्दा त्यस्तो भएको हो, उनले भनिन् ।"
आरोपितको उमेरमा विवाद,"१० महिनापछि पक्राउविराटनगर बलात्कार प्रयासका आरोपित दुई जनालाई प्रहरीले घटनाको १० महिनापछि पक्राउ गरेको छ । २० वर्षीय मोहम्मद साहिद मियाँ र २५ वर्षीय मोहम्मद असलम मियाँलाई विराटनगर८, सुकु म्बासी टोलबाट पक्राउ गरिएको मोरङ प्रहरीले जनाएको हो । यो घटनामा संलग्न २२ वर्षीय मोहम्मद फारुक मियाँ र २० वर्षीय मोहमद हसरत मियाँको खोजी भइरहेको प्रहरी उपरीक्षक सन्तोष खड्काले जानकारी दिए । उनीहरूमाथि २०७६ मंसिर ५ गते राति ९ बजे विराटनगर८ अशोक चोकमा २२ वर्षीया, २७ वर्षीया र ३३ वर्षीया महिलालाई बलात्कारको प्रयास गरेको आरोप छ ।यस्तै, झारफुकको निहुँमा विराटनगर१८ की एक महिलालाई बलात्कार प्रयास गरेको आरोपमा बौना भन्ने चन्देश्वर रामलाई पनि प्रहरीले पक्राउ गरेको छ । उनले गत भदौ २५ मा एक्लै भएको मौका पारेर ती महिलालाई बलात्कारको प्रयास गरेको पीडित पक्षले दिएको जाहेरीमा उल्लेख छ ।"
हत्यारा लाई छाडिएको भन्दै प्रदर्शन,पतिको हत्याको आरोपमा पक्राउ परेकी महिलालाई छाड्न आदेश गरेको विरोधमा मंगलबार रुकुम जिल्ला अदालत अगाडि नाराबाजी गर्दै मृतक भीमबहादुर बुढाका आफन्त र गाउँले । बाँफिकोट१० का भीमबहादुर घरबाट हराएको चार दिनपछि भदौ १४ मा जंगलमा मृत फेला परेका थिए । उनको हत्या गरेको शंकामा प्रहरीले पत्नी अन्जना बुढालाई पक्राउ गरेको थियो । कसुर पुष्टि गर्ने प्रमाण नपुगेको भन्दै अदालतले उनलाई साधारण तारिखमा छाडेपछि आफन्तले प्रदर्शन गरेका हुन् । तस्बिर ः हरि गौतमकान्तिपुर
१८ महिनापछि शल्यक्रिया सेवा सुरु,"गोरखा (कास) गोरखा अस्पतालमा १८ महिनादेखि रोकिएको शल्यक्रिया सेवा मंगलबारबाट सुरु भएको छ । हाल अस्पताल सञ्चालन भइरहेको आवास गृहमा नै शल्यक्रिया कक्ष (अप्रेसन थिएटर) बनाई सेवा सञ्चालन गरिएको अस्पतालका सूचना अधिकारी कृष्ण ढकालले बताए ।उनका अनुसार मंगलबार बारपाक सुलिकोट गाउँपालिकाकी गर्भवती महिलाको शल्यक्रिया गरी बच्चा निकालिएको छ । आमा र बच्चा दुवैको स्वास्थ्य अवस्था सामान्य छ । ठाउँ अभावले समान्य शल्यक्रिया सेवा दिन पनि सकेका थिएनौं, उनले भने, अहिले अस्पताल सञ्चालन गर्दै आएको आवास गृहमा अस्थायी रूपमा सेवा सुरु गरेका हौं ।०७२ वैशाख १२ को भूकम्पले क्षति पुर्याएको पुरानो भवन ०७६ वैशाखमा भत्काएपछि सेवा बन्द भएको थियो । त्यतिबेलासम्म चर्किएकै भवनमा सेवा सञ्चालनमा थियो । हाल अस्पताल भवन निर्माणाधीन छ । हामीसँग दिनमा ४५ जनाको शल्यक्रिया गर्न सक्ने जनशक्ति छ, भवन भत्काउनुभन्दा पहिले पनि यो सेवा थियो, भवन भत्काएपछि ठाउँ अभावले सेवा दिन सकेका थिएनौं, उनले भने, अब नयाँ भवन बनेपछि सेवाले निरन्तरता पाइरहन्छ ।यस अवधिमा अस्पतालले सुत्केरीलाई समेत अन्यत्र रेफर गर्दै आएकाले सुत्केरी हुनेको संख्यासमेत घटेको थियो । जटिल खाले शल्यक्रिया गर्नुपरे काठमाडौं, चितवनका अस्पताल जानुपर्ने बाध्यता स्थानीयलाई थियो । अब सामान्य शल्यक्रियाका लागि जिल्ला बाहिर जानु नपर्ने अस्पतालले जनाएको छ । कोभिडका कारण बाहिरी जिल्ला जान पनि समस्या छ, हामीले तत्कालका लागि आकस्मिक शल्यक्रिया सेवा सुरु गरेका हौं, उनले भने ।विशेषज्ञ दरबन्दीको अभाव झेल्दै आएको अस्पतालमा चार जना चिकित्सक आएसँगै अहिले सेवा विस्तार गरिएको उनले बताए । एमडीजीपी (इमर्जेन्सी विशेषज्ञ), जनरल फिजिसियन, प्रसूति तथा स्त्री रोग विशेषज्ञ र मानसिक रोग विशेषज्ञ हाल कार्यरत रहेका उनले बताए ।"
एसिड प्रहार रोक्न सरकारको सकारात्मक पहल,"एसिड अपराध रोक्न सरकारले अध्यादेशमार्फत आक्रमणकारी र अनधिकृत विक्रेतालाई कडा कारबाही गर्ने प्रबन्धसहितको नयाँ कानुनी व्यवस्था गरेर सकारात्मक पहल लिएको छ । यो प्रयत्नलाई उपलब्धिमूलक बनाउन अबका दिनमा यस कानुनको उचित कार्यान्वयन गर्नुपर्नेछ । यसअघि जबजब एसिड प्रहारका घटना हुन्थे, तबतब सरकार जागेको जस्तो देखिन्थ्यो । तर ती घटना सेलाउँदै जाँदा सरकार सबथोक बिर्सन्थ्यो र अर्को आक्रमण भएपछि फेरि बिउँझिएझैं गर्थ्यो । अब पनि त्यस्तै भूल दोहोरियो भने कानुन ल्याउनुनल्याउनुको कुनै अर्थ हुनेछैन । त्यसैले, नयाँ कानुनी प्रावधानहरू कार्यान्वयनका लागि सम्बन्धित सरकारी निकायहरूले अहिले अध्यादेश ल्याउँदाकै जस्तो तत्परता र इच्छाशक्ति निरन्तर देखाइरहनुपर्छ ।मन्त्रिपरिषद् बैठकले बिहीबार पारित गरेर सिफारिस गरेका तेजाब तथा अन्य घातक रासायनिक पदार्थ (नियमन) सम्बन्धी अध्यादेश२०७७ र फौजदारी कसुर तथा फौजदारी कार्यविधिसम्बन्धी केही ऐन संशोधन गर्न बनेको अध्यादेश२०७७ राष्ट्रपति विद्यादेवी भण्डारीले जारी गरेकी ह्न् ु। एसिड अपराध गर्नेविरुद्ध कैद र जरिवानालगायत कानुनी प्रावधान हेरफेर गर्न मुलुकी अपराधसंहिता२०७४ सहित पाँचवटा कानुनका दफा अध्यादेशमार्फत हेरफेर गरिएका छन् । एसिडको निकासी र पैठारी, उत्पादन, भण्डारण तथा बिक्रीलाई व्यवस्थित गर्न भने छुट्टै अध्यादेश जारी गरिएको छ । यस्तो व्यवस्था मुलुकमै पहिलोपटक गरिएको हो । एसिड आक्रमणका पीडित, अधिकारकर्मी, विज्ञ र सञ्चारमाध्यमहरूको निरन्तर पैरवीपछि सरकारले आक्रमणकारीलाई कडा कारबाही र यसको बिक्रीवितरणमा नियमन गर्न खोजेको हो ।यसअघि एसिड आक्रमणमा संलग्नलाई अधिकतम आठ वर्षसम्म कैद र ५ लाख रुपैयाँसम्म जरिवाना हुने व्यवस्थालाई परिवर्तन गरी २० वर्षसम्म कैद र १० लाख रुपैयाँसम्म जरिवाना पुर्याइएको छ । अब एसिड आक्रमणको प्रयास मात्रै गरे पनि ५ देखि ७ वर्ष कैद र १ देखि ३ लाख रुपैयाँसम्म जरिवाना हुनेछ । अनुमतिबिना एसिड निकासी र पैठारी गरे सम्बन्धित व्यक्तिलाई ५० हजारदेखि १ लाख रुपैयाँसम्म जरिवाना र ३ महिनादेखि १ वर्षसम्म कैद सजाय हुनेछ । यस्ता प्रावधानको उचित कार्यान्वयन हुने सकेमा एसिडको गैरकानुनी बिक्रीवितरण र आक्रमण दुवै रोकिन सक्छ ।अध्यादेशअनुसार शरीरको अंगमा परेको प्रभावअनुसार फरकफरक दण्डसजाय हुनेछ । एसिड आक्रमणबाट घाइते व्यक्तिको उपचारका क्रममा १ वर्षभित्र मृत्यु भए पनि कर्तव्य ज्यान मुद्दासरह नै कसुर मानिने छ । एसिड अपराध गर्नेको सजाय अब माफी मिनाहा हुनेछैन । यस्तै, अनुमतिपत्र नलिई एसिडको उत्पादन, निकासीपैठारी वा बिक्रीवितरण गरेमा ५० हजारदेखि १ लाख रुपैयाँसम्म जरिवाना र ३ महिनादेखि १ वर्षसम्म कैद सजाय हुनेछ । उत्पादक तथा विक्रेताले प्रयोग र बिक्री तथा उत्पादनसम्मन्धी सर्त पालना नगरे १० देखि ५० हजार रुपैयाँसम्म जरिवाना वा एक महिनासम्म कैद वा दुवै सजाय हुनेछ । बट्टा वा प्याकेजिङमा खतरा जनाउने चिह्नसमेत उल्लेख गर्नुपर्नेछ, नगरेमा ५० हजारदेखि १ लाख रुपैयाँसम्म जरिवाना वा ३ महिनासम्म कैद वा दुवै सजाय र यससम्बन्धी अन्य नियम पालना नगरे १० देखि ४० हजार रुपैयाँसम्म जरिवाना हुनेछ । यस किसिमको कडा कानुनी प्रबन्ध एसिड प्रहारका घटनामा पछिल्लो बढोत्तरी आएसँगै जरुरी भइसकेका थिए । यस अर्थमा सरकारले जनचासोको मुद्दामा सकारात्मक पहल लिएको छ ।यी कानुनी प्रबन्धहरूको उचित कार्यान्वयनका लागि अध्यादेशमा व्यवस्था भएका संयन्त्रहरू अविलम्ब गठन गरी त्यसलाई क्रियाशील बनाउनुपर्छ । एसिडको निकासी र पैठारी, उत्पादन, भण्डारण तथा बिक्रीवितरणलगायतको नियमन गर्न गृह मन्त्रालयका सहसचिवको संयोजकत्वमा केन्द्रीय तेजाब तथा अन्य घातक रासायनिक पदार्थ नियन्त्रण समिति र जिल्लामा प्रमुख जिल्ला अधिकारी वा निजले तोकेको अधिकारीको संयोजकत्वमा जिल्ला तेजाब वा अन्य घातक रासायनिक पदार्थ नियन्त्रण समिति बनाइनुपर्नेछ । यी समितिहरू नामका लागि हुने होइन, साँच्चिकै कामका लागि हुनुपर्छ । जिल्लामा प्रमुख जिल्ला अधिकारी सम्मिलित समितिहरू धेरै हुने भएकाले सबैले उत्तिकै प्राथमिकता पाउन सकेका हुँदैनन् । संवेनदनशील र गम्भीर विषय भएकाले यसलाई प्राथमिकताको अग्रपंक्तिमा राखिनुपर्छ । अनि मात्रै अहिले अध्यादेश ल्याउनुको अर्थ हुन्छ । स्थानीय प्रशासनबाट यसको प्रभावकारी कार्यान्वयन भएनभएको सुपरिवेक्षण गृह मन्त्रालयबाट राम्रोसँग गरिनुपर्छ ।अहिले गरिएको कानुनी व्यवस्थालाई निष्क्रिय हुन नदिन यी अध्यादेशलाई संसद् अधिवेशन सुरु भएलगत्तै दुवै सदनमा प्रस्तुत गरेर पारित गरिनुपर्छ । र, अब सरकारको दायित्व एसिड कारोबार तथा खपतमा संलग्न हुनेहरूलाई फेरबदल भएको कानुनी प्रबन्धबारे जानकारी गराउनु पनि हो, त्यसका निम्ति आवश्यक सार्वजनिक सन्देश प्रवाह गरिनुपर्छ । सरोकारवालाहरूले पनि आफ्नोतर्फबाट कानुनी सर्तहरू पालना गरी एसिड आक्रमणजस्तो जघन्य अपराधका घटनाहरू हुन नदिने वातावरण सिर्जना गर्नुपर्छ । राज्यका निकाय र अन्य सरोकारवाला मिलेर नयाँ कानुनको उचित कार्यान्वयन गर्दै यस्ता आपराधिक घटना हुन दिनु हुँदैन ।"
सरकारी प्राथमिकतामा प्रश्न,"जंगलभरि प्रशस्त काठ छन् । गाउँभरि सिपालु सिकर्मीहरू बेरोजगार छन् । तर अफिसभरि रेडिमेड फर्निचर देखिन्छन् । भान्सामा ग्यास चुला र सिलिन्डर छन् । एकदुई जनाले नै काम भ्याउने अवस्था हुँदाहुँदै सहायक कर्मचारी धेरै भएकाले प्रमुखले घण्टी बजाउँदा कसलाई हो भनेर सबैले कान ठाडा पार्छन् । सवारीसाधनको घुइँचो छ । यो हो, पहाडको कुनै गाउँपालिकाको दृश्य । यता सहरमा मन्त्रालयपिच्छेका पुराना गाडीहरू थुप्रिएका छन् । जति ठूला मान्छे उति महँगा गाडी र विलासी जीवनशैली । सरकारका प्रमुख अंगहरूमा सत्तारूढ दलकै कब्जा । संवैधानिक परिषद् पनि विवादास्पद । पदका लागि दलीय भागबन्डा । पुलिस, प्रशासन र सरकारले बाटो बिराउँदा न्यायपालिकालाई गुहार माग्ने हो । तर न्यायपालिकाप्रति पनि जनविश्वास हराउँदै छ । पद र भूमिकामा टिक्न सत्ताधारी पार्टीका ठूला नेताहरूबीच महिनौंसम्म छलफल चल्छ । कोरोना त्राससँगै बाढीपहिरो र बेरोजगारले बिचल्ली पारेको बेला पनि योजना बनाउन ढिला गरिन्छ । रोगका कारण भारतबाट भित्रिएका जनता फेरि भोक मेट्न भारततिरै पलायन !मध्यम र निम्नवर्गीय जनता चाउरिएर, दाउरिएर मर्नु न बाँच्नुको दोसाँधमा छन् । जनप्रतिनिधिहरू भने सबै रातापिरा, भर्भराउँदा, गर्धनवाल र भुँडीवाल देखिँदै छन् । भ्रष्टाचार, अनियमितता, अपचलन, बलात्कार, बार्गेनिङका घटना खप्टिरहेका छन् । सबै घटना सम्झेर साध्यै छैन । अर्थतन्त्र जर्जर भएका बेला नेतागणको सेवासुविधा बढाइन्छ । कस्तो कठोर र गैरजिम्मेवार प्रवृत्ति ! मितव्ययी नीति र जनमुखी कार्यक्रमबारे सोचेकोसम्म छैन । हाटहुट, लाटलुट र चाटचुटका पारामा फजुल खर्च गर्नु र विलासी जीवन बिताउनु नै अहिलेको राजनीतिको विशेषता र कर्तव्य होझैं लाग्ने । भीआईपीका लागि स्वागत वातावरणमा बाधा पर्छ भनेर टुँडिखेलबाट भोकाहरूलाई धपाएको कुरा कसरी बिर्सनु ! अब मन्त्रालय फुटाएर भए पनि सबैका मनखुस पार्ने कुरा सुनिंदै छ । स्वादका लागि मन्त्रालय साटासाट गरेर जिम्मेवारी बाँड्ने कुरा पनि आएको छ । जसले जुन मन्त्रालय पनि चलाउन सक्ने यो कस्तो बहुविज्ञता होला ! हामीले खाने र लाउने सबै चीज आयातित हुन् भन्ने थाहै छ । व्यापार घाटा र नागरिकमाथिको ऋण दिनहुँ बढ्दै छ । नभई नहुने र हरेक वर्ष ल्याउने गरिएको रासायनिक मल यसपालि ल्याउन सकिएन । महँगा रक्सी, महँगा गाडी, महँगा ब्रान्डका मोबाइल र विलासिताका महँगा वस्तुहरू ल्याउनचाहिं कहिल्यै रोकिँदैन । यस्तोमा आशावादी हुने ठाउँ कहाँ खोजौं ! इन्द्रकुमार श्रेष्ठ, ओखलढुंगा"
नेकपा विवाद तावाबाट भुङ्ग्रामा,"केही समयअघि टालटुल पारिएको नेकपाको विवाद फेरि सतहमा देखिन थालेको छ । पाटीभित्रको विवाद समाधान गर्न गठित कार्यदले मन्त्रिपरिषद् पुनर्गठन गर्नेसम्मको प्रस्ताव राखेर तयार पारेको प्रतिवेदनका आधारमा अहिले पार्टीका दुई अध्यक्षबीच मन्त्रिपरिषद् पुनर्गठनका बारे दिनहुँजसो छलफल भइरहेको छ । पुनर्गठित सरकारमा ककसलाई पठाउने र कुनकुन मन्त्रीलाई हटाउने भन्ने विषयमा दुई अध्यक्षको कुरा मिल्न नसकेको भन्ने समाचार सार्वजनिक भइरहेका छन् । उपाध्यक्ष वामदेव गौतमका कारण अहिले दुई अध्यक्षबीच सहमति जुट्न नसकेको देखिन्छ । मुख्यतः मन्त्री हुनकै लागि राष्ट्रिय सभा पुगेका गौतमलाई कुनै पनि हालतमा मन्त्री बनाउनुपर्छ भन्ने अडानमा पार्टीका कार्यकारी अध्यक्ष पुष्पकमल दाहाल उभिएका छन् भने सकेसम्म गौतमलाई मन्त्रिपरिषद्मा सहभागी नगराउने पक्षमा प्रधानमन्त्री केपी शर्मा ओली छन् । गौतमको विषयमा सर्वोच्च अदालतमा परेको मुद्दाको सुनुवाइ बुधबार मात्रै हुने भएकाले त्यतिन्जेलसम्म कुर्ने पक्षमा दाहाल छन् । यता प्रधानमन्त्री ओली तत्कालै मन्त्रिपरिषद् पुनर्गठन गर्ने पक्षमा छन् ।नेकपामा टन्नै सक्षम नेता छन्, जसले कुनै अवसर पाएका छैनन् । तर पार्टीमा ठूला र वरिष्ठको कोटरीमा गनिएकाहरूले पटकपटक अवसर पाउँदा पनि सिन्को भाँच्न नसेकेको उदाहरण थुप्रै छन् । फेरि तिनैलाई मन्त्री बनाउन यत्रो नाटक किन गरेको ? के नारायणकाजी श्रेष्ठ र गौतम अहिलेसम्म मन्त्री नै नभएका नेता हुन् ? उनीहरूलाई घुमाईघुमाई सरकारमा लैजानुपर्ने कारण के हो ? आफ्नै हात जगन्नाथ भएपछि जे गरे पनि भयो । राष्ट्रिय सभामा लैजाँदै यत्रो विवाद भएका व्यक्तिलाई फेरि मन्त्री बनाउन किन मरिहत्ते गरेको ? यदि मन्त्रिपरिषद् पुनर्गठन गर्ने नै हो भने अहिलेका सबै मन्त्रीलाई हटाएर नयाँ अनुहारलाई लैजानुपर्छ होइन भने गौतम र श्रेष्ठजस्ता पुरानालाई मन्त्री बनाउन यत्रो खेल किन खेलिँदै छ ? नेकपामा गौतम र श्रेष्ठभन्दा सक्षम र प्रभावशाली नेता अरू छैनन् ? यहाँ राम्रो काम गर्नेको खोजी गरिँदै छ कि आफ्नो गुट बलियो बनाउन ? यस प्रश्नको उत्तर अब हुने मन्त्रिपरिषद्को पुनर्गठनपछि मात्रै पाइएला । जनताको काम गर्नेलाई होइन पद चाहियो भनेर रोइलो गर्नेलाई छानीछानी मन्त्री बनाउन पो लागिँदै छ । यस्तै हो भने बरु जति लुट्नु छ अहिलेकैलाई लुट्न देऊ लुट्नकै लागि फेरि नयाँलाई पालो नदेऊ । सुजन देवकोटा, पालुङटार४, गोरखा"
नेकपाको इसारामा चल्ने अख्तियार,"वाइडबडी र सेक्युरिटी प्रेसको अनुसन्धान कहाँ पुग्यो ? समाचारले साह्रै दुःखी तुल्यायो । व्यवस्थापिकासंसद्को सार्वजनिक लेखा समितिले वाइडबडी र सेक्युरिटी प्रिन्टिङ प्रेसको अनुसन्धान गर्न फाइल पठाए तापनि केही नगरेपछि अनुसन्धानबारे अख्तियार दुरुपयोग अनुसन्धान आयोगसँग जवाफ माग्नुका साथै आयोगको कामकारबाहीबारे प्रश्नसमेत उठाएको छ । समितिले नै अनुसन्धानछानबिन गरी पठाएको प्रतिवेदनबमोजिम मुद्दा पनि नचलाउने र मुद्दा नचालाउने भए कारणसहित तामेलीमा नराखेकाले प्रश्न अख्तियारतिर सोझिएको हो । निवर्तमान प्रमुख छानबिन नगरेरै अवकाश भए । नेतृत्व सम्हालेको ५ वर्षसम्म पनि अख्तियार प्रमुखले ठूला अनियमितताहरूको अनुसन्धान गरेनन् । राजनीतिक संरक्षण प्राप्त वाइडबडी र सेक्युरिटी प्रिन्टिङ प्रेस खरिद प्रकरणमा देखिएको भ्रष्टाचारमा सार्वजनिक लेखा उपसमितिले रकमसमेत किटान गरी पठाएको प्रतिवेदन प्राप्त हुँदा पनि अख्तियारले छानबिन गरेन । उता २०७५ मा महालेखापरीक्षकको कार्यालयले पनि बिलबिजकको निश्चित ढाँचाबेगर सादा कागजमा हाइफ्लाई एक्स आयरल्यान्ड लिमिटेड र ठेगाना उल्लेख गरी बिल भनी सही गरेको भरमा भुक्तानी गरेको, निगमले आकस्मिक खडा गरेको बिचौलिया हाइफ्लाई एक्स कम्पनीलाई दुईवटा विमानको २३ अर्ब २१ करोडजति भुक्तानी गरेको अनियमितताको विवरण सार्वजनिक गरेको हो । गत माघमा फ्रान्सको एयरबस कम्पनीले निगमलाई विमान बिक्रीका क्रममा साढे ४ करोड घूस दिएको स्विकारेको हो । के युरोपेली मुलुकमा छापिएको बिलमा कारोबार हुँदैन ? के अडियो टेप बलियो प्रमाण होइन ? निगमले विमान कम्पनीसँगै प्रत्यक्ष विमान खरिद नगरेर बिचौलियासँग किन सम्झौता गर्यो ? यसरी सरासर भ्रष्टाचार गरेको प्रतिवेदन सार्वजनिक हुँदा पनि अख्तियारले छानबिन नगरेकैले राम्रो मूल्यांकन गरी सरकारले सेवानिवृत्त भइसकेका प्रमुखलाई मानपदवी दियो । कमिसनको कुम्लो पारेर बिनायाजना वाइडबडी र न्यारोबडी विमान खरिदमा ७ लाख ५० हजार डलर बैना भुक्तानी गरी राज्यलाई हानि नोक्सानी पुर्याउने तत्कालीन महाप्रबन्धक सुगतरत्न कंसाकारलाई न्यायालयले कसरी सफाइ दियो ? न्यायालयलाई कसरी विश्वास गर्ने ? सरकार र सर्वोच्च न्यायालयलाई प्रश्नचिह्न लाग्दैन ? गंगाराज अर्याल, पाणिनि८, अर्घाखाँची"
पठनपाठनसम्बन्धी योजना अस्पष्ट,"असार १ बाट शैक्षिक प्रशासन खोल्ने र वैकल्पिक विधिबाट सिकाइ सहजीकरण प्रक्रिया सुरु गर्ने सरकारी घोषणा समसामयिक थियो । यसैअनुसार धेरै ठाउँमा अनलाइन, रेडियो र टीभीका माध्यमबाट कक्षा सञ्चालन गरियो । भर्चुअल कक्षा सञ्चालन गर्न नसकिने र कोरोनाको प्रभाव पनि कम भएका ठाउँमा विद्यालयमै पठनपाठन सुचारु गर्नुपर्थ्यो । यसका लागि शिक्षक विद्यालय पुग्नैपर्ने मिति साउन १, भदौ १ हुँदै असोज १ तोकियो । असोज १ बाट वैकल्पिक सिकाइ दोस्रो चरणमा प्रवेश गरेको घोषणासमेत गरिसकियो । अझै पनि शिक्षामन्त्री गिरिराजमणि पोखरेल भन्छन्, शिक्षक विद्यालय पुग्नैपर्छ । यो भनाइको अर्थ हो शिक्षक विद्यालय पुगेका छैनन् । विद्यालय खोल्नेनखोल्नेमा मन्त्रिपरिषद्, शिक्षा मन्त्रालय, जिल्ला प्रशासन कार्यालय र स्थानीय सरकारको मत एउटै छैन । कोरोना संक्रमणको अवस्थाका आधारमा विद्यालय खोल्ने कि नखोल्ने भन्ने विषयको निर्णय गर्नुपर्ने हो । तर यसो हुन सकेको छैन । सरोकारवाला निकायहरू नै यसरी अलमल हुनु सुखद होइन । संक्रमण नदेखिएका ठाउँमा पनि कोरोनालाई निहुँ बनाएर विद्यालय बन्द गरिएका छन् ।कक्षा १२ को परीक्षा हुन सकेको छैन, न त ११ को नै । परीक्षा नभएपछि कक्षा कसरी सञ्चालन गर्ने भन्ने अलमल व्याप्त छ । एसईईको प्रतिफल आएपछि कक्षा ११ मा यतिखेर नयाँ भर्ना धमाधम लिइँदै छ । नयाँ पाठ्यक्रम पनि आइसक्यो तर पाठ्यपुस्तक नआएकाले शिक्षक, विद्यार्थी र अभिभावकले थप कठीनाइ भोग्नुपरिरहेको छ । तोकिएका परीक्षामा सहभागी हुन पीसीआर परीक्षण गर्नुपर्ने वा नगर्दा पनि हुने हो भन्ने प्रश्नको उत्तर दिने कोही छैन । नयाँनयाँ शैक्षिक सूचना धेरै आए । अहिले पनि आइरहेका छन् । नयाँ सूचना आउनेबित्तिकै केही होला कि भन्ने आस गर्यो तर अन्त्यमा निराश हुनुपर्छ । यस्तै चाला रहने हो भने यो शैक्षिक सत्र खेर जाने सम्भावना धेरै छ । चन्द्रबहादुर भुजेल र शम्भु तामाङ, खानीभन्ज्याङ, ओखलढुंगा"
मन्त्रिपरिषद्मा अनुहार फेर्ने कि कार्यशैली ?,"घनश्याम भुसाल, केपी ओली सरकारका सम्भवतः सबैभन्दा आसलाग्दा नेता । नेकपाको वैचारिक राजनीतिमा प्रखर अभिव्यक्ति राख्न सक्ने उनी समाजवादको डिस्कोर्स मा रमाउँछन् । कम्युनिस्ट पार्टी मर्दै गएकामा चिन्तित हुन्छन् । त्यसलाई बचाउन अनेक प्रेस्क्रिप्सन दिन्छन् ।सरकार दलाल पुँजीवादको चंगुलमा फसेको भनेर चर्को आलोचना गर्दै आएका उनी जब २०७६ मंसिरको मन्त्रिपरिषद् पुनर्गठनमा कृषि तथा पशुपक्षी मन्त्री भए, धेरैका लागि त्यो आश्चर्यको विषय बन्यो । उनको सिंहदरबारयात्रालाई एक थरीले नेतृत्वको आलोचना गरेबापत कारबाही भनेर व्यङ्ग्य कसे भने, कतिपय निकटका हितैषीले मुलुकलाई राम्रो कृषिमन्त्री मात्रै होइन, राम्रो नेता चाहिएको हो, किन मन्त्रीमा अल्झिएको भनेर टिप्पणी गरे ।यी क्रियाप्रतिक्रियालाई नसुनेझैं गरेर भुसाल मन्त्री भएपछि मौन बसे । अरू मन्त्री प्रचारमुखी भइरहँदा उनी मन्त्रालयभित्रै अध्ययनमा जुटे । त्यसले उनीप्रति आस गर्ने जमात उत्साही बन्यो । ओली सरकारप्रति चौतर्फी असन्तुष्टि बढ्दै गएका बेला कम्तीमा भुसालले किसानलाई निराश नबनाउने भए भनेर धेरैले सकारात्मक सोचे । आखिर सोचेजस्तो भएन । कृषिलाई व्यावसायिक बाटोमा हिँडाउने प्रण गर्दै सिंहदरबार छिरेका उनी किसानलाई समयमै मल दिन नसक्ने मन्त्रीमा दरिए । बंगलादेशबाट मल सापटी माग्न पनि प्रधानमन्त्री केपी ओली नै तम्सिनुपरे जस्तो देखियो । धेरै अपेक्षा राख्ने र छिटो परिणाम खोज्ने समाजमा भुसालले पनि कान चिरेको जोगी कै उपमा पाए ।भुसाल मन्त्री भएको एक वर्ष पुग्दै छ । यो छोटो अवधिमै उनको योग्यताको मापन गर्नु अथवा परीक्षण भइसकेको निष्कर्षमा पुग्नु आग्रहपूर्ण हुन जान्छ । यद्यपि मन्त्रिमण्डल पुनर्गठनको तयारी भइरहँदा यो सन्दर्भ विश्लेषणको विषयचाहिँ हुन सक्छ । आखिर आस गरिएकाले नै मन्त्री बनेपछि किन निराश पार्छन् ?राजनीति गर्ने हरेक व्यक्ति पदमा पुग्न चाहन्छ । मन्त्रीप्रधानमन्त्री बन्नु हरेक नेताको ख्वाब नै हो । यसलाई अन्यथा लिनैपर्दैन । त्यस्तो ख्वाब नेताको सार्वभौम अधिकारभन्दा पनि हुन्छ । तर महत्त्वपूर्ण जिम्मेवारी लिँदै गर्दा एउटा नेता त्यसका लागि सबै हिसाबले तयार हुनुपर्दैन ? नेतृत्वमा पुगेपछि के गर्ने भन्ने प्रस्ट प्राथमिकतासहितका योजना हुनुपर्दैन ? अझ पार्टीले नै मन्त्री हुन योग्य व्यक्तिलाई विषयगत मन्त्रालयको नेतृत्व लिएपछि केकसरी डेलिभरी गर्ने भनी त्यसको पूर्वतयारीलाई अनिवार्य सर्त बनाउनुपर्छ । प्रधानमन्त्रीले भेट्न बोलाउने, मन्त्री पद बक्सिस दिने, त्यसलगत्तै दौरासुरुवाल सिलाउन हतारो गर्ने जुन प्रवृत्ति हाम्रा नेतामा छ, त्यही हो भनेजस्तो पर्फर्मेन्स दिन नसक्नुको एउटा मुख्य कारण ।भुसाललाई थाहा थियो, नेपालका किसान हरेक वर्ष मल अभावको चपेटामा पर्छन् । मलमा झेली खेल हुन्छ भन्ने उनलाई थाहा नभएको होइन । तर पनि उनी मल संकटको हल खोज्न किन समयमै तातेनन् ? मल आपूर्ति गर्न सक्ने तयारी अवस्थामा किन बस्न सकेनन् ? कारण प्रस्ट छ, डेलिभरी कसरी गर्ने भन्ने पूर्वतयारी सायद उनले गरेका थिएनन् । त्यसैले चुके ।कुनै बखत आसलाग्दा नेताको छवि बनाएका पर्यटनमन्त्री योगेश भट्टराई त विवादको दलदलमै फसेका छन् । एकातिर कोभिड१९ को मार, अर्कातर्फ तयारीबिनै मन्त्री पद लिनु उनको राजनीतिक करिअरका लागि महँगो साबित भइदियो । मन्त्री पद स्विकार्दा उनी दोधारको अवस्थामा थिए । अहिले मन्त्री पद लिएर त्रुटि गरें कि भन्ठान्छन् । म संसद्मै बसेर काम सिक्दै त्यहीँ केन्द्रित थिएँ । प्रधानमन्त्रीले पदको अफर गर्दा म द्विविधामा थिएँ । अर्को दिन बिहान दस बजेसम्म निर्णय गर्न समय मागेको थिएँ, त्यो पनि पाइनँ । पाएको भए सायद मन्त्री हुन्नथें कि ! केहीअघि प्रसारित कान्तिपुर टेलिभिजनको फायरसाइडमा प्रस्तोता रूपेश श्रेष्ठसँग उनले भने, अभिभावकजस्तो नेताले भनेपछि म जिम्मेवारी लिन तयार भएँ ।भुसाल र भट्टराईका यी सन्दर्भले देखाउँछन्, मन्त्रिपरिषद् गठनको हचुवा शैली । पुनर्गठनको तयारी गर्दै गरेका प्रधानमन्त्री ओलीलाई यी सन्दर्भ स्मरण गराउनु जरुरी छ । पार्टीभित्रको आलोचनात्मक स्वरलाई मत्थर पार्ने उनको रणनीति र मन्त्री अफर आएपछि बिनातयारी हामफाल्ने प्रवृत्तिका कारण आसलाग्दा दुई नेताको भूमिकाक्षमता प्रश्नको घेरामा छ । भुसाल र भट्टराईको भूमिकामाथि मात्रै प्रश्न उठेको छैन, सिङ्गो मन्त्रिपरिषद्को प्रस्तुति औसत र आलोच्य बनेको छ ।मन्त्रिपरिषद्को आकार र अनुहार बदल्ने अभ्यासमा जुटेका प्रधानमन्त्री ओलीका लागि मन्त्रिपरिषद्को वस्तुनिष्ठ समीक्षा गर्ने यो उपयुक्त अवसर हो । ओली र कार्यकारी अध्यक्ष पुष्पकमल दाहाल (प्रचण्ड) केही नियुक्ति र मन्त्रिपरिषद् पुनर्गठनको मुद्दामा केन्द्रित छन् । तिनको छलफल गुटको व्यवस्थापनमा मात्रै केन्द्रित देखिन्छ । समाचारमा आए अनुसार, प्रचण्ड वामदेव गौतम, नारायणकाजी श्रेष्ठ लगायतका नेतालाई मन्त्री बनाउन चाहन्छन्Ù ओली त्यो रोक्न चाहन्छन् । लाजमर्दो कुरा, दुवै नेता मन्त्रालय फुटाउनचाहिँ सहमत छन् । तर, शीर्ष नेताद्वयको मापदण्ड छलफलमा योग्यआसलाग्दा नेताहरूले पदमा पुगेपछि किन कमजोर पर्फर्मेन्स दिइरहेछन्, किन मन्त्रीहरू डेलिभरी दिन अक्षम छन् जस्ता प्रश्न उठेका छैनन् ।मन्त्रीले डेलिभरी दिन नसक्नुमा केही कारण छन् । पहिलो, व्यक्तिविशेष मन्त्री भएपछि पाइने मानसम्मान र प्रतिष्ठामै भुल्छन् । आफूलाई मौरीको रानोझैं ठान्ने प्रवृत्ति अधिकांश मन्त्रीमा पाइन्छ । शक्तिशाली भएको भ्रममा बाँच्ने भएकाले मुख्य प्राथमिकता भुल्छन् । दोस्रो, राजनीतिक भविष्य सुरक्षित पार्न कमाउनुपर्छ भन्ने सोच हावी हुन्छ । त्यसले गर्दा पनि गर्नुपर्ने कामतिर भन्दा कमाउनतिर ध्यान जान्छ । तेस्रो, मन्त्री भएपछि गर्ने काम, प्राथमिकता, योजना अध्ययन गर्ने प्रवृत्तिको कमी छ । चौथो, क्षमता र योग्यता कम भएका आफन्त र कार्यकर्तालाई विज्ञ र नजिकको सहयोगी राख्ने प्रवृत्ति पनि मन्त्रीको कार्यसम्पादनको बाधक हो ।डेलिभरी दिन नसक्नुमा मन्त्री मात्रै जिम्मेवार छैनन्, प्रधानमन्त्री र सत्तारूढ पार्टीको मन्त्री छनोटका विधि र आधार पनि त्यत्तिकै जिम्मेवार छन् । अहिले प्रधानमन्त्री ओली र कार्यकारी अध्यक्ष प्रचण्डबीच भइरहेको छलफललाई नै हेरौं न । यी छलफल मन्त्रीछनोटको मापदण्ड योग्यताभन्दा बढी गुट व्यवस्थापन गर्ने मनसायबाट मात्रै प्रेरित छन् ।भन्नलाई यो पुनर्गठन सरकारको काम चुस्त बनाउन स्थायी समिति बैठकको प्रस्तावअनुसार गर्न लागिएको भनिएको छ । तर, अन्तर्यमा भागबन्डा मात्रै छ । नेकपाको शीर्ष नेतृत्व भदौ २६ गते झन्डै पाँच महिना चलेको घरझगडा मिलाउन सहमत भयो । तर, त्यो सहमतिको केन्द्रमा सत्ताको भागबन्डा मात्रै थियोÙ सरकार सञ्चालनमा देखिएका यावत् कमीकमजोरी, सरकारका कार्यशैली, जनमुखी हुन नसकेका सवाल थिएनन् । ओलीले सरकार सञ्चालन एकलौटी ढंगले गरे, नियुक्तिहरूमा अरू नेतालाई भाग दिएनन् भन्ने असन्तुष्टि मात्रै थियो । अहिले नेताद्वय भागबन्डा मिलाउन निरन्तर बैठकमा जुटिरहनुले त्यसलाई अझ प्रस्ट पारेको छ ।भागबन्डाका आधारमा नियुक्ति दिने कुरा अब संस्थागत भइसक्यो । क्षमता नै भए पनि नेताको आशीर्वाद र कोटामा नपरी नियुक्ति पाइन्न भनेर करिबकरिब सबैले बुझिसके । दाङको नेपाल संस्कृत विश्वविद्यालय, चितवनको कृषि तथा वनविज्ञान विश्वविद्यालयमा गत आइतबार ओलीले क्रमशः प्रा यादव लामिछाने र प्रा पुण्य रेग्मीलाई उपकुलपति नियुक्त गरे । पोखरा विश्वविद्यालयचाहिँ कांग्रेसको भागमा परेको छ । कांग्रेस सभापति शेरबहादुर देउवाले सिफारिस गर्ने अर्को कोही प्राध्यापकले त्यहाँ नियुक्ति पाउने निश्चित छ । सोमबार आकस्मिक बैठक डाकेरै ओलीले नेपाल कृषि अनुसन्धान परिषद् (नार्क) को कार्यकारी निर्देशकमा दीपक भण्डारीलाई नियुक्त गरे । अब केही संवैधानिक निकायको नियुक्ति बाँकी छ, जसको टुंगो भागबन्डाकै आधारमा लगाइनेछ ।निश्चित नेताको स्वार्थपूर्ति र गुटको व्यवस्थापन हुने गरी भागबन्डा गरेर मात्रै सरकारको साख फर्किन्छ ? कार्यसम्पादनभन्दा गुटगत लेनदेन र व्यवस्थापनलाई नै मन्त्री छान्ने प्रमुख आधार बनाएपछि कसरी डेलिभरी हुन्छ ? नियुक्तिदेखि मन्त्रिपरिषद् पुनर्गठनसम्म भागशान्ति मात्रै खोज्ने प्रवृत्ति नै डेलिभरीको बाधक हो ।अझ चुस्त सरकार सञ्चालनको बाधक खोज्दै जाँदा त्यो प्रधानमन्त्री ओलीमा गएर ठोक्किन्छ । एक जना पूर्वमन्त्री दुखेसो पोख्छन्, विभागीय मन्त्रीलाई थाहै नदिई सरुवाबढुवामा संलग्न हुने मात्रै होइन, सचिवलाई बालुवाटार बोलाएर भेट्छन् । राजदूतको नियुक्ति सम्बन्धित मन्त्रीलाई पछि मात्रै थाहा हुन्छ । अनि कसरी मन्त्रीले काम गर्न सक्छन् ? सीधै प्रधानमन्त्रीले इन्टरटेन गरेपछि सचिवले विभागीय मन्त्रीलाई टेर्छ ? त्यसकारण मन्त्रिपरिषद् पुनर्गठन गर्दैगर्दा प्रधानमन्त्री स्वयंले पनि आत्मसमीक्षा गर्नु जरुरी छ ।नेपालको राजनीतिक इतिहासमै यो सबैभन्दा बलियो सरकार हो । राष्ट्रियअन्तर्राष्ट्रिय परिस्थिति यति धेरै अनुकूल भएको सरकार मुलुकले पहिलोपटक पाएको छ । २००७ सालपछि अहिलेसम्मको सात दशक लामो राजनीतिक इतिहासमा हामीले विभिन्न आरोहअवरोह खेप्यौं । राजाहरूको प्रत्यक्ष शासनसहित यो अवधिमा ५४ पटक सरकार बनेका छन् । मोहनशमशेर राणादेखि केपी ओलीसम्म आइपुग्दा २३ प्रधानमन्त्री मुलुकले खेपिसक्यो । २००७ देखि २०१७ सालसम्म मात्रै १२ पटक सरकार फेरिए । ७ प्रधानमन्त्री भए, १०० हाराहारी मन्त्री भए । २०१७ सालपछिको तीसवर्षे पञ्चायती व्यवस्थामा राजाको प्रत्यक्ष शासन रह्यो । राजाले नै नियुक्त गरेका ७ प्रधानमन्त्री र झन्डै ३०० मन्त्री त्यसबीच नियुक्त गरिए । २०४६ सालपछि पनि मुलुक राजनीतिक रूपमा स्थिर हुन सकेन । सरकार गठनविघटनका खेल चलिरहे र अस्थिरता मात्रै भइरह्यो । राजनीतिक अस्थिरतामै हामीले अरू तीस वर्ष बिताइसक्यौं । यसबीच २९ पटक सरकार गठन भए । ११ प्रधानमन्त्री भए, ८०० हाराहारी मन्त्री नियुक्त गरिए ।राजनीतिक अस्थिरताको यो पृष्ठभूमिमा बनेको ओली सरकारको प्राथमिकता मन्त्रिपरिषद्मा केही थान अनुहार परिवर्तन गर्ने मात्रै हो र ? सरकारका साढे दुई वर्ष हेर्दा उत्साहित हुने, आस गर्ने ठाउँ कहीँकतै भेटिँदैन । भ्रष्टाचारमा बढोत्तरी, संस्थाहरूको क्षयीकरण, सत्ताकेन्द्रित सोच, दम्भपूर्ण कार्यशैलीका कारण यो सरकारको साख नामेट भएको छ । डेलिभरी दिन सक्ने सरकारको बाटो कुरेर बसेका जनता निराश छन्, आक्रोशित छन् । यो अवस्थामा केही अनुहार फेर्ने कि कार्यशैली नै ? मन्त्रिपरिषद् पुनर्गठनको गुफ्तगु चल्दै गर्दा यो सवालमा घोत्लिनु जरुरी छ ।पुनर्गठन गर्दा केही सर्त पछ्याए ओली सरकारका लागि गुमेको साख फिर्ता गर्ने यो एउटा अवसर बन्न सक्छ । एक, संविधानको प्रावधानअनुसार संघीय संसद्का सदस्यमध्येबाट समावेशी सिद्धान्तबमोजिम प्रधानमन्त्रीसहित बढीमा २५ जनाको मन्त्रिपरिषद् गठन गर्न पाइन्छ । मन्त्रिपरिषद् पुनर्गठनको आधार व्यवहारमै समावेशी बनाउन सक्नुपर्छ ।दुई, गुटको भागबन्डाका लागि मन्त्रालय टुक्र्याउनु पनि संविधानको मर्मविपरीत हो । मन्त्रालयको संख्या कम गर्नुपर्नेमा गुट व्यवस्थापनका नाममा मन्त्रालय टुक्र्याउँदा त्यसबाट सरकारको साख र विश्वास अझै धूमिल हुनेछ । त्यसर्थ मन्त्रालय टुक्र्याउनतिर लाग्नु उचित हुँदैन । तीन, यो सरकारको मुख्य ध्येय सुखी नेपाली, समृद्ध नेपाल हो । यो नाराको धागो पक्डेर हिँड्ने ल्याकत भएको नेतालाई पुनर्गठनमा समेट्न सक्नुपर्छ । चार, विषयगत रूपमा जानकार भएका र कम्तीमा मन्त्रालयको प्रभावकारी रोडम्याप बनाउने सक्ने नेता छनोटमा पर्नुपर्छ । सारमा, केका लागि पुनर्गठन ? भागबन्डाका लागि या सरकारको गुमेको साख फर्काउन ? प्रस्ट हुनुफर्छ ।"
हाम्रा विश्वविद्यालय तथा कोभिड१९,"नेपालको उच्च शिक्षामा राजनीतिक विकृतिविसंगतिको छाया परेको पर्यै छ । उच्च शिक्षालाई पार्टीकरणले तहसनहस पारिरहेकै छ । त्रिभुवन विश्वविद्यालय (त्रिवि) मा २०४६ को आन्दोलनपछि स्वतः स्थायी हुन पाएका करारवालाहरूले रजगज गरे । २०६२६३ को आन्दोलनले पनि करारमा कार्यरतहरूलाई स्वतः स्थायी गरिदियो, प्रमोसन गरिदियो । उच्च शिक्षाको तल्लोदेखि माथिल्लो तहसम्म पार्टी भागबन्डाको राजनीतिबाट अछूतो छैन । राजनीतिक परिवर्तनले विश्वविद्यालयहरूको संख्यात्मक वृद्धि गरे पनि मूल्य, मान्यता, गुणस्तरमा क्रमशः ह्रास ल्याउँदै गएको छ ।देशमा हाल ११ विश्वविद्यालय र ६ स्वास्थ्य विज्ञान प्रतिष्ठानले उच्च शिक्षा प्रदान गर्दै आएका छन् । मदन भण्डारी र सुरक्षासम्बन्धी विश्वविद्यालयहरू स्थापना हुँदै छन् । प्रदेशस्तरीय विश्वविद्यालय (गण्डकी) पनि आई नै सकेको छ । केही समयअघि स्थापना भएका विश्वविद्यालयहरूले नयाँ सोचमा चल्नुभन्दा त्रिविकै नक्कल गर्नमा र उसका विकृतिविसंगति अनुसरण गर्नमा अलमलिरहेका छन् ।एक प्राध्यापकको भनाइअनुसार, विश्वविद्यालय भनेको समाजको पावर स्टेसन हो जसले युवाहरूलाई ज्ञान र सीपको उज्यालोले स्वरोजगार, आत्मनिर्भर, अनुशासित बनाउँदै समाज र राज्यको आवश्यकताबमोजिम योग्य बनाई राष्ट्र निर्माणमा महत्त्वपूर्ण भूमिका निभाउँछ । तर हामीकहाँ यो लागू हुन सकेको छैन । हुनेखाने, उच्चपदस्थ नेताकर्मचारीका छोराछोरीहरू युरोप र अमेरिका पढ्न जान्छन् । बहुसंख्यक नेपालीका छोराछोरीले पढ्ने विश्वविद्यालयहरूमा चरम राजनीतीकरण गर्दै बेरोजगार जनशक्ति उत्पादन गरी खाडी मुलुकतिर जान बाध्य पारिएको छ । अन्यत्र राजनीतिक उथलपुथलले शिक्षा क्षेत्रलाई हामीकहाँ जस्तो नकारात्मक असर पारेको त्यति पाइन्न । म उच्च शिक्षा अध्ययनका सिलसिलामा सन् ९० को दशकको सुरुआतमा फिलिपिन्स पुग्दा त्यहाँ भर्खरै तानाशाह मार्कोसको एकछत्र शासन परिवर्तन भई प्रजातान्त्रिक युगको थालनी भएको थियो । राजनीति तरल नै थियो, तर त्यहाँका विश्वविद्यालयहरूमा कुनै राजनीतिक गन्ध, भागबन्डा, हडताल, तालाबन्दी भएको पाइएन । शैक्षिक क्यालेन्डरअनुसार समयमा कक्षा र परीक्षा सञ्चालन हुन्थे । उच्चा शिक्षालाई कुनै राजनीतिक पार्टीले कहिल्यै गिजोलेको मैले थाहा पाइनँ ।युरोपमा त झन् विश्वविद्यालयहरूमा राजनीति हुने नै भएन । त्यहाँ प्राध्यापकलाई सर्वेसर्वा मानिन्छ र प्राध्यापन प्रतिष्ठित पेसामा गनिन्छ । विद्यावारिधि अध्ययनका सिलसिलामा नर्वेमा रहँदा मैले त्यहाँका प्राध्यापकहरूलाई शिक्षण र अनुसन्धानमै तल्लीन पाएको थिएँ । उनीहरू प्रशासनिक पदमा जान अति कम इच्छा गर्थे । त्यहाँ प्राध्यापकको मूल्यांकन उसले कति अनुसन्धान अनुदान प्राप्त गर्यो, कति अनुसन्धान लेखहरू प्रकाशित गर्यो, कति जना विद्यावारिधि शोधार्थीहरूलाई सुपरभाइज गर्यो भन्ने पक्षबाट गरिन्छ । प्राध्यापकहरू समयसापेक्ष रूपमा चल्न सकेनन् भने आफैं जागिरबाट बिदा हुन्छन् । हामीकहाँ त पदमा गएर आफू र आफ्नाअनुकूल दरबन्दी र योग्यता निर्धारण गरी प्रमोसन हुने, कुनै कक्षा लिनु नपर्ने र अनुसन्धान वा लेख प्रकाशित गर्नु नपर्ने, अनि पार्टीको फेरो समाएर पदीय जिम्मेवारी लिएर रजगज गर्ने, स्वतः स्थायी हुने गलत परिपाटी स्थापित भयो । यस्तै चालाले हाम्रा विश्वविद्यालय र उच्च शिक्षाको भविष्य कस्तो होला ?विश्वमा उच्च शिक्षामा लगानी विगतदेखि घट्दो छ । कोभिड१९ को असरले गर्दा उच्च शिक्षामा बजेट आगामी दिनमा झन् कम हुने देखिन्छ । यस्तै विभिन्न प्रतिकूल परिस्थितिका कारण सम्पन्न मुलुकहरूमा उच्च शिक्षालाई अझ बढी साधनस्रोतसम्पन्न र गुणस्तरीय बनाउनका लागि आर्थिक तथा प्रशासनिक खर्च कटौती गर्न विश्वविद्यालयहरू मर्ज भएका छन् । डेनमार्कमा सन् २००५ मा युनिभर्सिटी अफ एग्रिकल्चर एन्ड भेट साइन्सलाई युनिभर्सिटी अफ कोपेनहेगनमा मर्ज गरियो । मैले पढेको युनिभर्सिटी नर्वेमा समेत १० वटा विभागलाई मर्ज गरी ६ वटामा झारियो । अर्कातिर, विभिन्न विश्वविद्यालयका एकै किसिमका कार्यक्रम र कक्षाहरूसमेत एकै ठाउँमा सञ्चालन गर्ने गरिन्छ ।तर हामीकहाँ ठीक उल्टो भइरहेकै छ । देशको सबैभन्दा जेठो, कुनै बेला एक मात्र विश्वविद्यालय भएको र अझै पनि उच्च शिक्षाको ८५ प्रतिशत हिस्सा ओगटेको त्रिविमा शिक्षकभन्दा कर्मचारी बढी छन् । राज्यबाट प्राप्त हुने साधनस्रोत क्रमशः घट्दै गएकाले आन्तरिक स्रोत मजबुत पारी एक्काइसौं शताब्दीको उच्च शिक्षालाई बढी गुणस्तरीय र उद्यमशील बनाउनुपर्ने तथा प्राध्यापक तथा विद्यार्थीहरूलाई आधुनिक प्रविधिमा दक्ष तुल्याउनुपर्ने त्रिविका पदाधिकारीहरूमा नयाँ सोच र योजनाको सधैं अभाव देखिँदै आएको छ । बरु विश्वविद्यालयलाई थप प्रशासनिक र आर्थिक भार थप्ने, पार्टीका आधारमा प्राध्यापकहरूलाई भाग पुर्याउन नयाँ दरबन्दी, संरचना र पदहरू सृजना गर्ने, शैक्षिक सामग्री किन्नभन्दा गाडीहरू किन्न लालायित हुने प्रवृत्ति झाँगिँदै गएको छ । उदाहरणका लागि, हाल त्रिविका धेरैजसो परीक्षा डिन कार्यालयबाट सञ्चालित हुन्छन् । यसो भएपछि परीक्षा नियन्त्रण कार्यालयमा पदहरू घटाउनुपर्नेमा राजनीतिक पार्टीलाई भाग पुर्याउन नौनौ जना सहनियन्त्रक बनाइएका छन् । सहायक डिन पद दुइटा भए पुग्नेमा तीनचार वटा बनाइएका छन् । विगतमा महाशाखा र केन्द्र भई सञ्चालन भएका कार्यालयमा तिनै संगठनकालाई खुसी पार्न निर्देशनालय र पद अपग्रेड गरी आर्थिक बोझ थपिएको छ । विभाग स्कुल मर्ज गर्नुपर्नेमा नयाँ विभाग थप्ने काम भएको छ ।विश्वविद्यालयलाई प्रशासनिक चुस्तता, आर्थिक मितव्ययिता अपनाई शैक्षिक कार्यक्रममा लगानी गरी गुणस्तरीयतातर्फ लैजानतर्फ पदाधिकारीहरूको सोच देखिएन । पदाधिकारीहरू पार्टी राजनीतिभन्दा माथि नसोच्ने, समय र सुविधा लिई चार वर्ष बिताउने ध्याउन्नमा छन् । आफ्नो विषयमा दक्षता र समयसापेक्ष ज्ञान लिने, अनुसन्धान र लेख प्रकाशित गरी विद्यार्थीहरूलाई गुणस्तरीय शिक्षा दिनुपर्ने हामी प्राध्यापकहरू पनि पार्टीको भागबन्डामा लागेर विगत तीस वर्षदेखि सधैं स्वतः स्थायी, प्रमोसन, करारको कुरा गर्दै आफ्नो मर्यादा आफैं घटाउँदै गइरहेका छौं ।लामो समयपछि बहुमतको सरकार बनेकाले अब त उच्च शिक्षामा स्पष्ट दिशानिर्देश आउला, स्पष्ट मापदण्ड कायम गरी राष्ट्रियअन्तर्राष्ट्रिय स्तरमा प्रतिस्पर्धा गरेर पदाधिकारीहरूको छनोट होला भन्ने आस थियो । विडम्बना, आफ्नो पार्टीगुटका मान्छेलाई भागबन्डाका आधारमा खल्तीबाट नियुक्त गर्ने परम्पराले नै निरन्तरता पायो । उच्च शिक्षा सरकारको प्राथमिकतामा छैन भन्ने वास्तविकता त कतिपय विश्वविद्यालयमा गुट र पार्टीको भागबन्डा नमिलेर एक वर्षदेखि उपकुलपति नियुक्ति नभएबाटै बुझिएको थियो । भागबन्डा मिलेपछि आइतबार मात्रै दाङको नेपाल संस्कृत विश्वविद्यालय, चितवनको कृषि तथा वन विज्ञान विश्वविद्यालयले उपकुलपति पाएका छन् भने, पोखरा विश्वविद्यालयमा पदपूर्ति हुन बाँकी नै छ । अहिले त विद्यार्थीहरूबाटै पदाधिकारीका लागि आन्दोलन हुने गरेका छन् । अझै सरकारले ल्याएको उच्च शिक्षा ऐन, २०७६ को ड्राफ्ट हेर्दा पदाधिकारीहरू विश्वविद्यालयप्रति उत्तरदायी हुनेभन्दा प्रधानमन्त्री (कुलपति) र शिक्षामन्त्री (सहकुलपति) को परिक्रमामा रमाउने प्रवृत्ति बढ्ने देखिन्छ । यसले झन् राजनीतीकरण बढाउनेछ ।त्रिविकै त यस्तो अवस्था छ भने, अन्य विश्वविद्यालयको हालत झन् कस्तो होला, सहजै अनुमान गर्न सकिन्छ । नेपालमा गुणस्तरीय उच्च शिक्षा दिने र राजनीति नहुने छाप बनाएको काठमाडौं विश्वविद्यालयमा समेत विगत एक वर्षदेखि प्राध्यापकहरू आन्दोलित छन् । तिनीहरूका शैक्षिक मागहरूको कुनै सुनुवाइ भएको देखिँदैन । समाचार अनुसार, त्यहाँ पदाधिकारीहरूले एकलौटी निर्णय गरेको र कतिपय आर्थिक मापदण्ड लत्त्याएको देखिएको छ । अन्य विश्वविद्यालय वर्षमा आधा समय बन्द रहने गरेका छन्, गुणस्तरीय शिक्षा दिनभन्दा सम्बन्धन बाँड्नमा अलमलिएका छन् । यसै सिलसिलामा सुदूरपश्चिम र मध्यपश्चिम विश्वविद्यालयले सामुदायिक क्याम्पसलाई आंगिक बनाउने नाममा विश्वविद्यालयमा पढाउने न्यूनतम योग्यता र श्रेणी नभएकालाई समेत उप तथा सहप्राध्यापक बनाएर समायोजन गरे । यस्तो भएपछि हाम्रा विद्यार्थीहरूले कस्तो शिक्षा प्राप्त गर्ने ?साधनस्रोतको कमी, राज्यबाट कम प्राथमिकता, अति राजनीतीकरण, भद्दा प्रशासनिक संरचना, प्राध्यापक तथा विद्यार्थीको पार्टीगत मोहले उच्च शिक्षालाई धराशायी बनाइरहेको अवस्थामा कोभिड१९ ले आगामी दिनमा चुनौती थपिदिने निश्चित छ । यसबाट शिक्षा र ज्ञानमा विद्यार्थीहरूको पहुँच कम हुने, शैक्षिक सत्र खेर जाने, गुणस्तरीय शिक्षा प्राप्त गर्न दूरदराजका गरिब छात्रछात्राहरूलाई झन् कठिन हुने देखिन्छ । उच्च शिक्षामा विकराल अवस्था सृजना हुने छाँट देखिइरहेको छ । अनुसन्धान र प्रविधिको विकास गरी युवा जनशक्तिलाई ज्ञान, सीप, उद्यमशीलता र संस्कार सिकाउनु विश्वविद्यालयहरूको दायित्व हो, जुन राष्ट्रको दिगो विकासका लागि अनिवार्य सर्त पनि हो । विश्वविद्यालयका नेतृत्वकर्ता (पदाधिकारी), प्राध्यापक, कर्मचारी, विद्यार्थी साथै सरोकारवाला संस्थाले नै उच्च शिक्षाका माध्यमबाट देश विकासमा महत्त्वपूर्ण भूमिका खेल्न सक्छन् ।अन्त्यमा, जबसम्म राज्यले उच्च शिक्षालाई प्राथमिकतामा राखी पार्टीगत राजनीतिबाट टाढा राख्दैन, देश र समाजको समृद्धि टाढाको विषय हुन जान्छ । हाम्रो देशले दिगो विकासका लागि अबको लगानी युवा वर्गमा उद्यमशीलताको सीप विकास गर्न, विश्वविद्यालयहरूलाई उद्यमी विश्वविद्यालयमा परिणत गरी समयसुहाउँदो पाठ्यक्रम र कार्यक्रमका माध्यमले युवाहरूलाई जोड्नमा लगाउनुपर्छ ।तिवारी त्रिवि वन विज्ञान अध्ययन संस्थानमा प्राध्यापक छन् ।फचष्कजलब।ष्या२नबष्।िअय"
कांग्रेसमा महिला,"नेतृत्व तहमा महिला कसरी ?संविधानमा लैंगिक विभेदको अन्त्य गर्दै राज्यका सबै निकायमा महिलाको समानुपातिक, समावेशी सिद्धान्तका आधारमा सहभागिता हुने व्यवस्था छ । तर, राजनीतिक दल एवं सरकारले त्यसको कार्यान्वयन गर्न सकेका छैनन् । त्यसैले राज्यको हरेक निकायको नेतृत्व तहमा ३३ प्रतिशत महिलाको प्रतिनिधित्व गराउँदै ५० प्रतिशतको लक्ष्य राखी अगाडि बढ्नुपर्छ । पार्टीको हरेक संरचनामा ३३ प्रतिशत महिलाको अनिवार्य प्रतिनिधित्वका साथै नेतृत्वको पनि व्यवस्थापन गर्नुपर्छ । हरेक राजनीतिक दल एवं राज्यको नीति महिलामैत्री हुनुपर्छ । पार्टीमा जिम्मेवारी दिँदा वा राजनीतिक नियुक्ति गर्दा महिलालाई विशेष प्राथमिकता दिनुपर्छ । राज्यले महिलालाई अध्ययन, सीप, विकास, रोजगारी प्रवर्द्धन जस्ता कार्यहरूमा निःशुल्क एवं अनिवार्य रूपमा सहभागी गराउनुपर्छ । स्रोतसाधनमा महिलाको स्वामित्व नियन्त्रण र उपभोगमा महिलाको समान अधिकारको सुनिश्चिता गर्नुपर्छ । महिला तथा बालबालिकामाथि हिंसा एवं बलात्कारको न्यूनीकरणका लागि द्रुत न्याय प्रणालीको व्यवस्था हुनुपर्छ । राष्ट्रिय तथा अन्तर्राष्ट्रिय स्तरमा महिलाका पक्षमा गरिएका सन्धिसम्झौताको अविलम्ब कार्यान्वयन हुनुपर्दछ ।अन्त्यमा, नेपाली कांग्रेसमा जति पुरुष नेताको आवश्यकता छ, त्यति नै महिला नेतृत्वको खाँचो छ । राजनीतिमा महिलापुरुष सबैको समान पहुँच र समान अवसर आजको आवश्यकता हो । पार्टीभित्र महिलालाई संख्यात्मक रूपमा उपस्थिति गराएर मात्र पुग्दैन, गुणात्मक र अर्थपूर्ण नेतृत्व चाहिन्छ । राजनीति सामाजिक चेतनाकै प्रतिविम्ब हो । राजनीति राज्यको मूल नीति भए पनि सामाजिक, चेतना र संस्कृति त्यसको जरो हो । नेपाली समाजझैं पार्टीहरू पनि पितृसत्तात्मक चेतनाबाटै परिचालित छन् । महिला स्वयंले हाँकेको पार्टीको राजनीतिले त्यसको जरो हल्लाउन र उखेल्न सक्छ । त्यसैले कांग्रेसको आगामी महाधिवेशनमा महिलालाई प्रतिनिधित्व मात्र होइन, नेतृत्व पनि चाहिन्छ ।"
न्यायिक कठघरा र दलित सेल,"दलित सेलको अनिवार्यताराज्यले छुवाछूत र विभेदको मुद्दामा शून्य सहिष्णुताको सिद्धान्त अवलम्बन गर्नुपर्छ । यस्ता उत्पीडन र अमानवीयतालाई गम्भीर रूपमा लिन आफ्ना यन्त्रलाई पीडितमुखी बनाइनुपर्छ । त्यसका लागि अमानवीय उत्पीडन, राज्ययन्त्रको विभेदकारी नीति र अनुदार चरित्र, आमनागरिकको गलत बुझाइ र हेपाइसँगै मुद्दा दर्तामा प्रहरीको उदासीनतालाई गम्भीरताका साथ लिनुपर्छ । महिलामाथिको हिंसा र उत्पीडन बढेपछि सरकारले नेपाल प्रहरीभित्र २०५२ सालमा महिला, बालबालिका तथा ज्येष्ठ नागरिक सेवा केन्द्र निर्देशनालयको गठन गरेको थियो । त्यसले महिला हिंसालाई कानुनी दायरामा ल्याउन भूमिका खेलेको सेवा केन्द्रका प्रमुख एसएसपी दुर्गा सिंहको जिकिर छ ।दलितमाथि जारी छुवाछूतजन्य विभेदलाई संविधानमै गम्भीर सामाजिक अपराधका रूपमा मानिएको अवस्थामा नीति र कार्यक्रम त्यसअनुकूल नगरी सुख छैन । जातीय भेदभाव तथा छुवाछूत (कसुर र सजाय) ऐन, २०६८ को प्रभावकारी कार्यान्वयनका लागि दलित सेल गठन गर्नु एउटा उपाय हो । सरकारले प्रहरी प्रशासनभित्र पनि त्यस्ता अपराधलाई कानुनी प्रक्रियामा लैजान दलित सेल गठन गर्दा समस्या सम्बोधन गर्न सहज हुन्छ । यसो गर्दा विभेदका मुद्दालाई विशिष्टीकृत गरेर पीडित पक्षलाई न्याय दिने प्रक्रिया अघि बढाउन सजिलो हुन्छ । दलित समुदायमाथि हुने जातीय उत्पीडनको मनोविज्ञानलाई बुझ्न नसक्दा प्रहरीले मुद्दालाई बेवास्ता गरेको देखिन्छ । छुवाछूतको मुद्दा सरकारवादी फौजदारी मुद्दा भएकाले सरकारी वकिल पनि अत्यन्त गम्भीर हुन जरुरी छ । प्रहरीभित्र दलित सेल वा सेवा केन्द्र गठन गर्दा विभेदका घटनामा जाहेरी दिन, अनुसन्धान अघि बढाउन, सरोकारवाला पक्षसँग सहकार्यसमन्वय गर्न सजिलो हुन्छ । अलग्गै संरचना हुँदा पीडितले पनि सुरक्षाको महसुस गर्छन् ।सरकारको भूमिकादलित समुदायमाथिका उत्पीडन, अपमान र ज्यादती बढ्दै जाँदा सरकारले पनि छुवाछूत ऐनको प्रभावकारी कार्यान्वयनमा देखिएका चुनौतीका गाँठा फुकाउनुपर्छ । छुवाछूत गम्भीर अपराध हो भनेर संविधानमै उल्लेख गरिएकाले छुवाछूतजन्य अपराध नियन्त्रण गर्न र अपराधीलाई कठघरामा उभ्याउन प्रहरीभित्र दलित सेल निर्माण अनिवार्य सर्त बन्छ । छुवाछूत ऐनको प्रभावकारी कार्यान्वयनका लागि पनि मन्त्रिपरिषद्ले नेपाल प्रहरीभित्र दलित सेल गठन गर्ने निर्णय गर्नुपर्छ । त्यस्तै, २०६८ सालमा सरकारबाट गठन गरिएको छुवाछूत निगरानी केन्द्रलाई क्रियाशील बनाउनुपर्छ । दलित समुदायका मुद्दालाई सैद्धान्तिक स्पष्टताका साथ उठाउँदै आएको बलियो कम्युनिस्ट सरकारले यो काम गर्न ढिलो गर्नु हुँदैन ।क्याबिनेटबाट दलित सेल गठनको निर्णयपश्चात् यसको स्पष्ट कार्यादेश, आवश्यक जनशक्तिको किटानी र कार्यविधिको निर्माण गृह मन्त्रालयले गर्नुपर्छ । कार्यविधि निर्माण गर्दा गृह मन्त्रालय र प्रहरी प्रधान कार्यालयले राष्ट्रिय दलित आयोग र अन्य सरोकारवाला निकायसँग सहकार्य गर्नुपर्छ । यसमा आवश्यक जनशक्ति किटानीपश्चात् तिनीहरूलाई दलित समुदायमाथि हुने विभेदका विभिन्न स्वरूप, अपराधका प्रकार, दलितको मानवअधिकार, दलितमैत्री संविधान र कानुनको अध्ययन लगायतका आवश्यक विषयमा तालिम र प्रशिक्षण दिन जरुरी छ । यसबाट छुवाछूतसम्बन्धी मुद्दालाई व्यवस्थित ढंगले जाहेरी दर्तादेखि अनुसन्धान, तहकिकात, सम्बन्धित पक्षसँगको सहकार्यमा सहजतासहित न्यायिक प्रक्रियामा महत्त्वपूर्ण भूमिका खेल्ने काम हुन्छ । सरकारले प्रहरी प्रशासनभित्र दलित सेल गठन गरेमा छुवाछूतका अपराधीलाई न्यायिक कठघरामा ल्याउने काममा सुन्दर बिहानीको संकेत साबित हुनेछ ।रम्तेल दलित मुक्ति संगठनका नेता हुन् ।"
मोदी सरकारले प्रतिशोध साधेको भन्दै एम्नेस्टीद्वारा भारतमा काम बन्द,"मानवअधिकारवादी संस्था एम्नेस्टी इन्टरनेसनल (एआई) ले भारतमा आफ्ना सबै गतिविधि बन्द गर्ने निर्णय गरेको छ । भारत सरकारको प्रतिशोधपूर्ण व्यवहारका कारण यस्तो निर्णयमा पुगेको एआईले जनाएको हो । विगत दुई वर्षदेखि लगातारको कारबाही र बैंक खातासमेत रोक्का गरिएपछि सबै काम बन्द गर्ने निर्णयमा पुगेको एआईद्वारा जारी विज्ञप्तिमा उल्लेख छ । विगत दुई वर्षयता निरन्तरको काराही र बैंक खाता पूर्ण रूपमा बन्द गरिनु संयोग मात्र होइन । सरकारी निकायहरूबाट हामीमाथि निरन्तर भएका उत्पीडन दिल्ली दंगामा प्रहरीको भूमिका, जम्मुकश्मीरमा मानवअधिकार उल्लंघनका घटनामा भारत सरकारको जवाफदेहिताको खोजी र भारत सरकारका अन्य कामकारबाहीमा पारदर्शिताको माग गर्नुको नतिजा हो, एआई (भारत) का कार्यकारी निर्देशक अविनाश कुमारले भनेका छन्, अन्यायका विरुद्ध सधैं आवाज उठाउँदै आएको अभियानविरुद्धको यो आक्रमण फरक विचारलाई दबाउने काोसिस हो । एम्नेस्टी इन्टरनेसनलले भारतमा मानवअधिकार, महिला एवं जातीय हिंसामा भएका मानवअधिकार उल्लंघनका घटनाविरुद्ध आवाज उठाउँदै आएको थियो । त्यस क्रममा संस्थाले कतिपय घटनामा सत्तारूढ भारतीय जनता पार्टी (भाजपा) र उसका भ्रातृ संगठनहरूको भूमिकाप्रति प्रश्न उठाउँदै आएको थियो । त्यसलाई लिएर भाजपानिकट संगठनहरूले एम्नेस्टीको कडा विरोध गर्दै आएका थिए । पछिल्लो निर्णयसँगै संस्थामा कार्यरत १ सय ५० भन्दा बढी कर्मचारीले पनि जागिर गुमाएका छन् । भारत सरकारले एम्नेस्टी इन्टरनेसनल भारतको खाता पूर्ण रूपमा रोक्काको गरेको सेप्टेम्बर १० मा थाहा पायौं, जसका कारण संस्थाका सबै गतिविधि ठप्प भएका छन्, एम्नेस्टी इन्टरनेसनल भारतले भनेको छ । साथै कार्यरत सबै कर्मचारीलाई बिदा गर्ने र हाल जारी विभिन्न अभियान तथा अनुसन्धान स्थगित गर्नसमेत बाध्य भएको संस्थाद्वारा आफ्नो बेवसाइटमा जारी विज्ञप्तिमा भनिएको छ । एम्नेस्टी इन्टरनेसनलकी कार्यवाहक महासचिव जुली वरहारले खाता रोक्का गरेको घटनालाई भारत सरकारको अत्यन्त दुःखद र लज्जास्पद कार्य भनेकी छन् । यसका बाबजुद पनि मावअधिकारका लागि भारतमा हुँदै गएको संघर्षप्रतिको संलग्नता र प्रतिबद्धताको अन्त्य नभएको समेत उनले जनाएकी छन् । त्यसैगरी, बेलायतको लन्डनस्थितका एम्नेस्टी इन्टरनेसनलको मुख्यालयका एक वरिष्ठ अधिकारीले पनि भारतजस्तो देशमा यस्ता घटना हुनु निकै चिन्ताजनक भएको बताएका छन् । भारतजस्तो मुलुकमा प्रजातन्त्रको आधारभूत मान्यताप्रति जेजस्ता घटना भइरहेका छन् यसले मलाई चिन्तित तुल्याएको छ, एम्नेस्टी इन्टरनेसनलका वरिष्ठ निर्देशक रजत खोसलालाई उद्धृत गर्दै द वासिङ्टन पोस्टले लेखेको छ । भारत सरकारले भने एम्नेस्टी इन्टरनेसनलले भारतीय कानुनको ठाडो उल्लंघन गरेर आफ्नो गतिविधि सञ्चालन गरेको हुँदा त्यसबाट ध्यान मोड्न अनर्गल प्रचार गरेको जनाएको छ । मंगलबार साँझ भारतको गृह मन्त्रालयले विज्ञप्ति जारी गर्दै अन्य संस्थाहरूजस्तै एम्नेस्टी पनि मानवीय कार्य गर्न स्वतन्त्र रहेको तर वैदेशिक सहयोगमा प्राप्त गर्ने संस्थाहरूले घरेलु राजनीतिक मुद्दामा हस्तक्षेप गर्ने छुट कानुनले नदिएको जनाएको छ ।त्यसैगरी, मन्त्रालयले भारत स्वतन्त्र प्रेस, निष्पक्ष न्यायालय र जीवन्त राजनीतिक संवादको परम्परामा धनी र बहुलवादी लोकतान्त्रिक सांस्कृतिक मुलुक भएको पनि स्मरण गराएको छ । यसका साथै मन्त्रालयले स्थानीय कानुन उल्लंघन गर्ने एम्नेस्टीलाई भारतको लोकतान्त्रिक र बहुलवादी चरित्रमाथि टिप्पणी गर्ने अधिकार नभएको समेत जिकिर गरेको छ ।मानवअधिकारको विषयलाई लिएर विगत केही वर्षदेखि एम्नेस्टी इन्टरनेसनल र भारत सरकारबीच कटुता रहँदै आएको थियो । एम्नेस्टी इन्टरनेसनलले विभिन्न समयमा सार्वजनिक गरेका मानवअधिकारसम्बन्धी प्रतिवेदनप्रति भारत सरकारले कडा आपत्ति जनाउँदै आएको थियो । एम्नेस्टी इन्टरनेसनलको प्रतिवेदनमा दिल्ली दंगा र जम्मुकश्मीरमा मानवअधिकारको उल्लंघन भएको उल्लेख छ । त्यसमा दिल्ली प्रहरी र भारत सरकार मुख्य दोषी रहेका जनाइएको छ । दिल्लीमा फागुनमा भएको दंगामा ५० भन्दा बढीको ज्यान गएको थियो । उक्त दंगाबारे गरेको अनुसन्धानमा दिल्ली प्रहरी पूर्वाग्रही भएको आरोप लाग्दै आएको छ । यद्यपि सरकारी निकायले उक्त प्रतिवेदन एकपक्षीय भन्दै अस्वीकार गर्दै आएका छन् । यसका साथै एम्नेस्टीले सुधा भारद्वाज, बराबरा रावलगायतका अधिकारकर्मीको गिरफ्तारीलाई लिएर प्रश्न उठाएकोमा पनि मोदी सरकारले मन पराएको थिएन । भारत सरकारले एम्नेस्टी इन्टरनेसनलमाथि गैरकानुनी रूपमा आर्थिक सहयोग लिएको आरोप लगाउँदै आएको थियो । अर्थ मन्त्रालयअन्तर्गत अनुसन्धान एकाइ इन्फोर्समेन्ट डाइरेक्टर (ईडी) ले दुई वर्षदेखि त्यही विषयमा अनुसन्धान गर्दै आएको थियो । त्यही क्रममा गतवर्ष नोभेम्बरमा केन्द्रीय अनुसन्धान ब्युरोले गैरकानुनी रूपमा वैदेशिक आर्थिक सहयोग लिएको आरोपमा संस्थाको बेंग्लोर शाखामा छापामा मारेको थियो । त्यसैगरी, ईडीले पनि वैदेशिक अनुदान लिनेसम्बन्धी कानुनको उल्लंघन गरेको आरोपमा एम्नेस्टी इन्टरनेसनलको भारत शाखामाथि बेग्लै अनुसन्धान गरेको थियो । त्यही अनुसन्धानको निरन्तरतास्वरूप सेप्टेम्बर १० मा संस्थाको बैंक खाता पूर्ण रूपमा रोक्का गरिएको बताइएको छ । तर, एम्नेस्टी इन्टरनेसनलले भने उक्त आरोपको खण्डन गर्दै सबै कानुनको पालना गरेको दाबी गर्दै आएको छ । त्यसो त सन् २०१४ मा सत्तामा आएदेखि नै नरेन्द्र मोदी सरकारले गैरसरकारी संस्थाहरू (गैसस) प्रति कडा रबैया अपनाउँदै आएको छ । यस अवधिमा १० हजारभन्दा बढी गैससको दर्ता खारेजीसमेत गरिसकिएको छ । त्यसका साथै कैयौं संस्थामाथि अनुसन्धान भइरहेको छ । भारतको तल्लो सदन लोकसभाबाट अघिल्लो साता पारित विदेशी अंशदान (योगदान) विधेयक २०२० प्रति पनि विभिन्न संगठनहरूले मोदी सरकारको आलोचना गरेका थिए । सरकारले नयाँ कानुनमार्फत गैससले अनुदान प्राप्त गर्ने बाटो बन्दै गरेर थप अंकुश लगाएको जिकिर ती संगठनहरूको छ । तर मोदी सरकारले गैससको कामकारबाहीलाई पारदर्शी र जिम्मेवार बनाउने उद्देश्यका साथ उक्त कानुन ल्याइएको बताउने गरेको छ ।"
कोरोना परीक्षणको नतिजा अब ३० मिनेटभित्रै,"जेनेभा (एजेन्सी) कोरोना भाइरस (कोभिड१९) परीक्षणको नतिजा अब ३० मिनेटभित्रै आउने भएको छ । विश्व स्वास्थ्य संगठन (डब्लूएचओ) ले १५ देखि ३० मिनेटको अवधिमा परीक्षण गर्न सकिने दुइटा कम्पनीद्वारा उत्पादित किटलाई मान्यता दिएको हो । भाइरस परीक्षण छिटोछरितो र सर्वसुलभ बनाउन ती किट उपयोगी हुने डब्लूएचओको भनाइ छ । संगठनका अनुसार स्वास्थ्यकर्मी र प्रयोगशाला कम भएका अल्पविकसित १ सय ३३ मुलुकलाई उक्त किट उपलब्ध गराइनेछ । यो परीक्षणका लागि ५ अमेरिकी डलर लाग्ने जनाइएको छ । जेनेभामा आयोजित पत्रकार सम्मेलनमा डब्लूएचओले दिएको जानकारीअनुसार उत्पादकहरूसँग भएको एक सम्झौताअनुसार उनीहरूले ६ महिनाभित्र एन्टिजेनमा आधारित १२ करोड वटा त्यस्ता परीक्षण कीट उपलब्ध गराउनेछन् । उक्त विधिअनुसार परीक्षण गर्दा किटमा दुइटा नीलो धर्सा देखिएको खण्डमा कोरोना पोजिटिभ भएको पुष्टि हुने डब्लूएचओले जनाएको छ । यस्तो परीक्षणका लागि बिल एन्ड मेलिन्डा गेट्स फाउन्डेसन र टेस्ट किट उत्पादक कम्पनीहरू एबोट र एसडी बायोसेन्सरसँग सम्झौता गरिएको हो । सम्झौताअनुसार कोरोना महामारीबाट बढी प्रभावित ल्याटिन अमेरिकी देशहरूलाई पनि परीक्षण किट उपलब्ध गराइनेछ । यसका लागि ग्लोबल फन्डबाट सुरुवाती चरणमा ५० मिलियन अमेरिकी डलर छुट्याइएको छ ।डब्लूएचओका महानिर्देशक डा टेड्रोस एड्हानो गेहेब्रेयससले यसलाई कोरोना परीक्षणको कोसेढुंगाका रूपमा लिइएको बताएका छन् । कोरोना परीक्षण र नतिजा आउनलाई लाग्ने समयले गर्दा भाइरसको संक्रमण रोकथाममा देखिएको चुनौती न्यूनीकरण गर्न यो सम्झौताले महत्त्वपूर्ण योगदान पुर्याउने उनको भनाइ छ । सजिलै लिएर हिँड्न सकिने र सहज तरिकाको नयाँ परीक्षणको नतिजा १५ देखि ३० मिनेटसम्ममा आउँछ, अब परीक्षणको नतिजाका लागि केही दिन कुर्नुपर्ने बाध्यता हट्छ, उनले भने ।"
"चीनले नाका खोल्यो, पहिरोले रोक्यो","खासाको सामान १९ गतेदेखि मितेरी पुलमा सिन्धुपाल्चोकका प्रमुख जिल्ला अधिकारी उमेश ढकालका अनुसार चिनियाँ अधिकारीहरूले खासा गोदाममा रहेको सामान १९ गतेदेखि मितेरी पुलमा ल्याउने बताएका छन् । नाका सञ्चालन गर्न तातोपानी भन्सार हातामा भएको तयारी बुझ्न ल्हासा प्रशासनबाट टोली आएको थियो । टोलीले १८ गतेदेखि भन्सारको काम सुरु गर्ने र सामान १९ गते मितेरी पुलमा ल्याउने जानकारी दिएको छ, ढकालले भने । तिब्बतको नेलाम काउन्टी (स्थानीय प्रशासन) ले खासाभन्दा करिब ३५ किमिमाथिको क्यानोन कु ताल फुट्ने सम्भावना भएकाले तातोपानीबाट कारोबार नगर्न भन्दै आफ्ना नागरिकलाई आन्तरिक सूचना जारी गरेपछि नाका ठप्प भएको थियो । चिनियाँले सीमामा रहेर भन्सारको काममा सहभागी हुने थप लोडर र चालकको पीसीआर परीक्षण गर्ने ढकालले बताए । उनीहरूले यही साता २८ जना लोडर र चालकको पीसीआर परीक्षण गराएका थिए । चिनियाँले दुई समूह बनाएर काम गर्न अरू थप लोडर र चालकको पनि परीक्षण गर्ने वचन दिएको ढकालले जानकारी दिए ।खासाबाट ल्याइएको सामान मितेरी पुलमा खसालेपछि चिनियाँ फर्कने गरेका छन् । उनीहरू फर्केपछि नेपाली चालक र लोडरले ती सामान अनलोड गरेर लार्चास्थित सुक्खा बन्दरगाहमा ल्याउने तातोपानी भन्सार प्रमुख लालबहादुर खत्रीले बताए । नेपाली अधिकारीहरूले स्याउ, लसुन, प्याज, अदुवालगायत छिट्टै कुहिने र खेर जाने वस्तुको कन्टेनर भने भन्सार यार्डसम्म ल्याइदिने व्यवस्था मिलाउन आग्रह गरेका छन् ।"
किसानमजदुरको जीविकामा झन् समस्या,"०५१ सालबाट उखु क्रसिङ थालेको मिलले किसानलाई उखु खेतीमा लागि पुर्जी दिन्थ्यो । बारा, पर्सा, रौतहटका किसानको एक सिजनमा ३० लाख क्विन्टलसम्म उखु क्रसिङ गर्ने मिलको लक्ष्य थियो । सुरुका वर्षमा लक्ष्य पूरा गरेको मिलले पछिल्लो एक दशकयता भुक्तानीमै झमेला गर्न थालेपछि उखु खेती गर्नेको संख्या पनि घटेको थियो । मिलले भुक्तानी दिन बेइमानी गर्न थालेपछि उखु किसानको संख्या र खेती हुने क्षेत्र घटेको उखु उत्पादक संघका सदस्य सफिन्द्र यादव सुनाउँछन् ।गएको वर्ष पुरानो बक्यौता माग गर्दै किसानले मिललाई उखु नै दिएनन् । मिलले एक दाना पनि चिनी निकालेन । किसानले आफ्नो उखु सस्तोमा खाँडसरी र बाहिरिया जिल्लामा बेचेका थिए । नगदे बालीको पुरानो पैसा त दिएन दिएन, ६ वर्षदेखि भुक्तानी रोकेर राख्यो, यादवले भने । मिलले किसानको मात्रै पैसा बाँकी राखेको होइन, कर्मचारीलाई पनि तलबभत्ता दिएको छैन । आफूहरूले करिब ५० लाखभन्दा बढी भुक्तानी पाउन बाँकी रहेको अवकाशप्राप्त मजदुरकर्मचारी बताउँछन् ।यही कारण संघकै नेतृत्वमा उखु किसानसहित मजदुरकर्मचारी मिल सञ्चालन र भुक्तानीको माग गर्दै प्रदर्शनमा उत्रेका छन् । मिलमा सिजनल, रेगुलर र करार गरी ३ सय २५ जना कार्यरत रहेको ट्रेड युनियन मजदुर संघका जिल्ला इन्चार्ज धीरेन्द्र यादवले जानकारी दिए । बन्द भएपछि धेरैको बिजोग भएको छ । त्यसैले सबै आन्दोलनमा छन्, उनले भने । संघ र मजदुर मिलेर मिल सञ्चालन र बाँकी बक्यौता भुक्तानीको माग राखेर चार दिनदेखि प्रदर्शन गरिरहेका छन् । श्रीराम सुगर मिलका सञ्चालक हितेश गोल्छासित पटकपटक प्रयास गर्दा पनि फोन सम्पर्क हुन सकेन । उनको मोबाइल मिलका कर्मचारी रमेश दाहालले रिसिभ गरे । दाहालले अहिलेको अवस्थामा सञ्चालक गोल्छा सम्पर्कमा आउन नसक्ने जवाफ दिए । मिल सञ्चालन, किसान र मजदुरको बक्यौता रकम दिने प्रक्रिया अघि बढे पनि तत्काल मिल सञ्चालन नहुने उनले बताए । कम्पनीमा भएको चलअचल सम्पत्ति बेचेर किसान, मजदुर र कर्मचारीको बक्यौता रकम तिर्ने भनेर प्रक्रिया अघि बढाइसकेका छौं, दाहालले भने, मिल सञ्चालन गर्दा नोक्सान धेरै भयो । अर्बौं घाटा सहेर कसरी सञ्चालन गर्ने ? ढिलोचाँडो भए पनि बक्यौता भुक्तानी गर्छौं । मिलको सम्पत्ति बिक्री गर्न उद्योग मन्त्रालयबाट प्रक्रिया अघि बढाइसकिएको उनले जानकारी दिए । मिल सञ्चालन गर्न निकै प्रयास गरे पनि घाटाका कारण नसकिएको उनको भनाइ छ । बक्यौता रकम नपाएको भन्दै गत पुसमा उखु किसान काठमाडौंमा आन्दोलन गरेका थिए । त्यसपछि उखु किसान र सरकारबीच दुई महिनाभित्र बक्यौता रकम भुक्तानी गर्ने सम्झौता भएको थियो । पुस १८ मा सम्झैता भएपछि केही उद्योगले भुक्तानी सुरु गरे पनि श्रीराम र लुम्बिनीले भुक्तानी नै गरेनन् । भुक्तानी नपाएपछि असारमा केही किसान पुनः काठमाडौं आएका थिए । सांसदसहितको किसानका प्रतिनिधिले उद्योग वाणिज्य तथा आपूर्ति मन्त्रालयमा ज्ञापनपत्रसमेत बुझाएका थिए । श्रीराम सुगर मिलले जग्गा बेचेरै भए पनि भुक्तानी गर्ने सहमति जनाएको थियो । मन्त्रालयका अनुसार श्रीरामको स्वामित्वमा रहेको जग्गामध्ये १० बिघा बिक्री गरेर आउने रकमबाट किसानको बक्यौता रकम भुक्तानी गर्ने सहमति भएको थियो । भुक्तानी भई बाँकी रकमबाट कर्मचारी तथा कामदारको तलब, भत्ता उपदानलगायत दिएपछि मात्र उद्योगको अन्य दायित्व फरफारक गर्ने भनिएको थियो । बिक्री भएको जग्गा उद्योग परिसरभित्रको नहुने र प्रस्तावित जग्गा बिक्रीपछि उद्योग निरन्तर सञ्चालन हुने पनि सहमतिमा थियो । सोही सहमतिको पत्रसहित आवश्यक समन्वय र सहजीकरण गरिदिन आपूर्ति मन्त्रालयले भूमि व्यवस्था, सहकारी तथा गरिबी निवारण मन्त्रालयमा पठाएको थियो । तर भूमि मन्त्रालयबाट ढिलाइ भएको उद्योग वाणिज्य तथा आपूर्ति राज्यमन्त्री मोतीलाल दुगडले जानकारी दिए । जग्गा बेचेर भए पनि बैंकको ब्याज र किसानलाई भुक्तानी गर्नुपर्ने थियो । तर भूमिबाट अनुमति मिलेन, राज्यमन्त्री दुगडले भने, त्यही भएर समस्या भयो । बन्द उद्योग पुनः चलाउन लगाउने मन्त्रालयको प्रयास छ । दुवै पक्षलाई मर्का पर्ने नगरी छलफल बढाएका छौं । उद्योग मन्त्रालयकै कारण किसान मारमा परेको नेपाल उखु उत्पादक महासंघका अध्यक्ष कपिलमुनि मैनालीले गुनासो गरे । अघिल्लो वर्षकै किसानको बक्यौता बाँकी भयो, उद्योग मन्त्रालयले किसान र उद्योगीबीच सहमति गराए पनि भुक्तानी भएन, उनले भने ।"
व्यवस्थापनमा हस्तक्षेप नगर्नुस्,"बैंक तथा वित्तीय संस्थाका सञ्चालकले व्यवस्थापन (प्रमुख कार्यकारी) लाई हस्तक्षेप नगर्न राष्ट्र बैंकका गभर्नर महाप्रसाद अधिकारीले निर्देशन दिएका छन् । बैंक तथा वित्तीय संस्थाका अध्यक्षहरूसँगको छलफलमा मंगलबार गभर्नर अधिकारीले भने, सीईओलाई आकर्षक सुविधा दिनुभएको छ । अब जिम्मेवारी पनि अख्तियारी गर्नुस् । पछिल्ला केही वर्षयता बैंकले क्षमताभन्दा पनि आफूले भनेको मान्ने मान्छेलाई प्रमुख कार्यकारी अधिकृत बनाउने चलन बढ्दो छ । सञ्चालकले भनेअनुसार काम नगर्ने व्यक्तिले बैंकमा तोकिएको कार्यकाल पूरा गर्न नसकेको अवस्था पनि छ । यही तथ्यलाई लक्ष्य गर्दै गभर्नर अधिकारीले बैंक व्यवस्थापनलाई हस्तक्षेप नगर्न अध्यक्षहरूलाई सुझाएका हुन् । कोभिड१९ ले अर्थतन्त्र थला परेको अवस्थामा नाफाको पछि नलाग्न पनि उनले भने । कोभिड१९ को असरसँगै निम्तिएको असहज परिस्थितिमा अर्थतन्त्र र वित्तीय प्रणालीको संवर्द्धनमा टेवा पुग्ने गरी वित्तीय सेवा प्रदान गर्नुहोस्, गभर्नर अधिकारीले भने, यति बेला बैंक तथा वित्तीय संस्था नाफामुखी हुनुहुँदैन । आफ्नो व्यवसायलाई टिकाउनेतर्फ केन्द्रित भइदिनुस् । वित्तीय प्रणालीमा पर्याप्त तरलता रहेको अवस्थामा अनुत्पादक क्षेत्रतर्फ कर्जा प्रवाह हुन सक्ने उल्लेख गर्दै उनले त्यसप्रति सजग रहन बैंकहरूलाई निर्देशन दिए ।पुरानो कर्जाभन्दा पनि नयाँ कर्जा प्रवाह गर्नेतर्फ लाग्नुस् । पुरानालाई मात्र धेरै कर्जा दिँदा जोखिम बढी हुन सक्छ, उनले भने । अहिलेको अवस्थामा बैंकहरूको मर्जर दोस्रो प्राथमिकतामा रहेको भन्दै आफूलाई उपयुक्त लागे मर्जर तथा एक्विजिसनमा लाग्न पनि गभर्नरले आग्रह गरे । राष्ट्र बैंकले मर्जरप्राप्तिमा नीतिगत सहुलियत दिएको छ, गभर्नर अधिकारीले भने, मर्जरप्राप्तिको सम्बन्धमा आपसमा निर्णय गरेर निष्कर्षमा पुग्नुहोस् ।बैंक तथा वित्तीय संस्थाले प्रदान गर्ने वित्तीय सेवामा सूचना प्रविधिको अधिकतम उपयोग गर्न पनि अधिकारीले निर्देशन दिए । राष्ट्र बैंकले आरटीजीएस सञ्चालन गरेको, डिजिटल बैंकिङलाई प्रोत्साहन गरेको, वालेटबाटै रेमिट्यान्स पठाउन सक्ने व्यवस्था सुरु भएको सन्दर्भ जोड्दै सोहीअनुसारका ईकमर्सका प्रडक्ट ल्याउन उनले आग्रह गरे । अब ईकमर्सलाई प्रवर्द्धन गर्ने किसिमका वित्तीय सेवातर्फ बैंकहरू केन्द्रित हुनुपर्छ, उनले भने । कोभिड१९ बाट प्रभावित अर्थतन्त्रलाई गतिशील बनाउने गरी बैंकले मौद्रिक नीति जारी गरेको उल्लेख गर्दै उनले कार्यान्वयनमा सघाउन पनि आग्रह गरे । कोभिड१९ को असरसँगै निम्तिएको असहज परिस्थितिमा अर्थतन्त्र र वित्तीय प्रणालीको संवर्द्धनमा टेवा पुग्ने गरी वित्तीय सेवा प्रदान गर्नुपर्ने उनले बताए । सञ्चालक समितिमा देखिँदै आएको विवाद राष्ट्र बैंकसम्म आउन नदिन पनि गभर्नर अधिकारीले अध्यक्षहरूलाई निर्देशन दिए । ससानो विवाद आफैं समाधान गर्नुहोस्, उनले भने, ती विवाद राष्ट्र बैंकसम्म आउँदा हामी माइक्रो म्यानेजमेन्टमा लाग्नुपर्ने हुन्छ । छलफलमा अध्यक्षहरूले राष्ट्र बैंकले नगद लाभांश बाँडफाँटमा लगाएको अंकुश खुकुलो बनाउन आग्रह गरेका थिए । सञ्चालकहरूले लाभांशमा ७० प्रतिशत बोनस सेयर र ३० प्रतिशत नगद लाभांशको व्यवस्था उपयुक्त नभएको उनीहरूको भनाइ थियो । पछिल्लो समय राष्ट्र बैंकले ल्याएका नीतिगत व्यवस्था बैंक तथा वित्तीय संस्थाको नाफा घटाउने खालका रहेको उनीहरूको गुनासो छ । गभर्नर अधिकारीले भने राष्ट्र बैंकले पर्याप्त अध्ययन गरेर मात्र नीतिगत व्यवस्था गर्ने भएकाले ढुक्क भएर पालना गर्न आग्रह गरेका थिए ।"
होन्डाको नयाँ योजना एक रुपैयाँमा होन्डा,"काठमाडौं (कास) होन्डा मोटरसाइकल तथा गाडीको आधिकारिक वित्रेता स्याकार ट्रेडिङ कम्पनी प्रालिले दसैंलाई लक्ष्य गर्दै हर एक नेपालीलाई १ रुपैयाँमा होन्डा योजना ल्याएको छ । कोभिड१९ को परिस्थितिलाई दृष्टिगत गरी नेपालीमाझ खुसी साटासाट गर्ने उद्देश्यले यो योजना ल्याइएको कम्पनीले बताएको छ । यो योजनामा ग्राहकले होन्डाका कुनै पनि मोटरसाइकल वा स्कुटर १ रुपैयाँ डाउनपेमेन्ट वा १ रुपैयाँको ईएमआई र १ फ्रतिशत ब्याजदरमा खरिद गर्न सक्नेछन् । योजनाअन्तर्गत खरिदकर्ताले होन्डा मोटरसाइकल वा स्कुटरको खरिदमा स्त्र्याच कुपनमार्फत १ लाख रुपैयाँसम्मको नगद छुट, ७ वर्षसम्मका लागि फ्री बोनस सर्भिसिङका साथै ७ वर्षका लागि स्पेयर पाटर््समा ७ प्रतिशत छुट पाउनेछन् ।"
सुजुकी मोटर कर्पोरेसनका कार आउँदै,"काठमाडौं (कास) सुजुकी कारको आधिकारिक बिक्रेता तथा सीजी होल्डिङ्सको अटोमोटिभ डिभिजन सीजी मोटोकर्पले सुजुकी मोटर कर्पोरेसन (एसएमसी) जापानले उत्पादन गरेका सुजुकी कार नेपाली बजारमा ल्याउने भएको छ । अहिले नेपालमा मारुती सुजुकी इन्डियाले निर्माण गरेका सुजुकी कार मात्र भित्रिरहेका छन् । एसएमसीका उत्पादन भित्रिएपछि ग्राहकले युरोप, उत्तर अमेरिकालगायत अन्तर्राष्ट्रिय बजारका लागि बनाइएका सुजुकी कारको आनन्द अनुभव गर्न पाउनेछन् ।"
बेनेलीको चाडपर्व योजना,"काठमाडौं (कास) नेपालका लागि बेनेलीको आधिकारिक विक्रेता केटीएम इन्टरनेसनल ट्रेडिङ प्रालिले बेनेली दसैं, तिहार र छठको अफर ल्याएको छ । अफरअन्तर्गत नगद छुटदेखि एक्सचेन्जसम्मका सुविधा ल्याइएको छ । टीएनटी१५०आई र टीएनटी१५ मोडलमा यी अफर ल्याइएको हो । जसमा एक्सचेन्ज अफर, नगद छुट र दुई वर्षसम्मका लागि शून्य प्रतिशत ब्याज र निःशुल्क हेल्मेट अफर राखिएको छ ।"
युनाइटेडको नयाँ मुद्दती निक्षेप योजना,"काठमाडौं (कास) दसैं, तिहार तथा छठका अवसरमा युनाइटेड फाइनान्स लिमिटेडले आकर्षक ब्याजदरमा युनाइटेड सुनिश्चित भविष्य मुद्दती निक्षेप योजना ल्याएको छ । योजनामा व्यक्ति तथा संघसंस्था सहभागी हुन पाउनेछन् । फाइनान्सले नेपालभर रहेका आफ्ना शाखा तथा मुख्य कार्यालयबाट व्यक्तिगत तथा संस्थागत निक्षेपकर्ताका लागि आकर्षक निक्षेप योजना, सहुलियत ब्याजदरमा सुन धितो कर्जालगायत सुविधाका साथै वित्तीय सुविधा दिँदै आएको छ ।"
आयो ओप्पो एफ १७ प्रो,"काठमाडौं (कास) ओप्पोले आफ्नो नयाँ ह्यान्डसेट ओप्पो एफ १७ प्रो सार्वजनिक गरेको छ । अल्ट्रा स्लिक स्मार्टफोन बडीमा फेसनेबल प्रविधि सुसज्जित यो फोनले प्रयोगकर्तालाई प्रिमियम डिजाइन तथा फङ्सनका साथमा उत्कृष्ट एआई पोट्रेट फोटोग्राफी फिचरको अनुभूति दिनेछ । एफ सिरिजको डिजाइन गरिँदा ट्रेन्डसेटिङ पुस्तालाई ध्यानमा राखेर तिनका जीवन र स्टाइलको व्यक्तिगत परिभाषा झल्काउन सघाउ मिलोस् भनी ध्यान दिएर स्लिक बडी उपलब्ध गराइएको हो, ओप्पो नेपालका प्रमुख कार्यकारी अधिकृत बबी ट्राओले भने, एफ१७ प्रोले ट्रेन्डसेटिङ तथा महत्त्वाकांक्षी प्रयोगकर्ताका आकार तथा स्टाइलका लागि रहेका सबै अपेक्षा पूरा हुने विश्वास छ ।"
मेगा बैंकको विद्यालयलक्षित कर्जा,"काठमाडौं (कास) मेगा बैंक नेपाल लिमिटेडले प्याब्सन र एनप्याब्सनमा आबद्ध निजी विद्यालयलाई आकर्षक कर्जा सुविधा प्रदान गर्ने भएको छ । प्याब्सन र एनप्याब्सनसँग आबद्ध विद्यालयलाई सस्तो ब्याजदरमा एक करोड रुपैयाँसम्मको कर्जा सुविधा प्रदान गर्ने सम्झौता बैंकसँग भएको हो । सम्झौताअनुसार विद्यालय, शिक्षक र अभिभावकले समेत विभिन्न सुविधा पाउन सक्नेछन् ।"
सोल्टी वेस्टेन्ड प्रिमियर होटल सम्मानित,"काठमाडौं (कास) ४१ औं विश्व पर्यटन दिवसका अवसरमा सोल्टी वेस्टेन्ड प्रिमियर होटल नेपालगन्ज सम्मानित भएको छ । वातावरणमैत्री प्रविधि प्रयोग गरी सुविधासम्पन्न होटल विस्तारमार्फत वातावरण र दिगो विकासमा उल्लेखनीय योगदान पुर्याएबापत संस्कृति, पर्यटन तथा नागरिक उड्डयन मन्त्रालयले सम्मान गरेको हो ।"
सचेतनाको लय,"कोरोना भाइरसको संक्रमण रोक्न लकडाउन र निषेधाज्ञा गरियो । हात धुन, मास्क लगाउन र सामाजिक दूरी कायम गर्न सिकाइयो । तर संक्रमणको दर घटेको होइन । समाज जे भोग्दै छ, सर्जक तिनलाई गीत संगीतमा पनि पस्किँदै छन् । लोकभाका टिप्ने कलाकार पुरुषोत्तम न्यौपानेदेखि आधुनिक गीतलाई फ्युजन गराउने दीपक वज्राचार्यसम्म आफ्ना गीतमा कोरोनाकालमा अपनाउनुपर्ने सचेतना पस्किरहेका छन् । समाजले जे भोगिरहेको छ, त्यो कलाकर्मीले सिर्जनामा पनि व्यक्त गरिरहेका छन् । यो अभियानमा मेलिना राई, विनय कार्की, सबिन लामा, धर्मराज न्यौपाने शिशिर, शोभा थापा, रेशम सापकोटा, नरेश खाती क्षत्री, एलिना चौहान र हेमन्त कञ्चन रसाइलीलगायत पनि पछि छैनन् । उनीहरूका स्वरमा आएका कोरोनासम्बन्धी गीतहरूमा सन्देशमूलक सूचना छन् । संगीतलाई सबै तहका मानिसमा छिटो र सहज रूपमा सूचना प्रवाह गर्ने सशक्त माध्यमका रूपमा लिन्छन् यिनै सर्जकहरू । सांगीतिक क्षेत्रका सर्जकलाई मनोरञ्जन दिने साधकका रूपमा मात्र नभएर समाजको यथार्थ चित्रण गर्ने संवाहकका रूपमा लिन्छन् लोक गायक पुरुषोत्तम न्यौपाने । लामो समयदेखि लोक संगीतकै माध्यमबाट लोक जीवनका मौलिक पक्षलाई जस्ताको तस्तै पस्किरहेका उनले कोरोना महामारीको यो विपत्लाई कोरोना भाइरस रोकथाम लोकदोहोरी गीत शीर्षक दिएर लोक संगीतमै प्रस्तुत गरेका छन् । बजार र व्यवसायभन्दा पनि आम जनमानसका लागि भए पनि गीत ल्याएको उनले सुनाए ।सामाजिक सचेतना र कोरोनाबाट मानसिक रूपमा बलियो भई सुरक्षित बनौं भन्ने सन्देशमूलक मेरो गीत दूरदराजसम्मका जनतालाई हो, उनले भने, मिडिया तथा कुनै प्रविधिको पहुँच नपुगेको ठाउँका मानिसले पनि गीत सुनेर नै कोरोनाबारे थाहा पाउन सक्छन् । अशिक्षित वर्गका मानिसले समेत गीतैमार्फत कोरोनाबारे जानकारी पाउन सकिने उनको ठहर छ ।गायक वज्राचार्यको द कोरोना, सापकोटाको कोरोना भाइरसबाट बच्ने उपाय, खातीको कोरोना भाइरस, रसाइलीको नेपालमा आयो रे कोरोना भाइरस जस्ता गीतहरूमा कोरोना सचेनताकै सन्देशहरू समेटिएका छन् । मनोरञ्जनसँगै समसामयिक विषयवस्तुलाई समेटिएकाले गीतहरूलाई दर्शक, श्रोताले रुचाएको गायक सापकोटा बताउँछन् । उनका अनुसार गीतले कोरोनाबारे सकारात्मक तथा नकारात्मक विविध प्रचारले विक्षिप्त र भ्रममा रहेका मानिसलाई मानसिक रूपमा बलियो बनाउन सघाउनुका साथै सुसूचित हुन सिकाउँछ । उनले गीतैमार्फत अन्य मुलुकहरूझैं नेपाल पनि कोरोनाको उच्च जोखिममा रहेको कुरा व्यक्त गरेका छन् । कोरोना लागेपछि उच्च जरो, रुघाखोकी, सास फेर्न गाह्रो हुने लक्षण देखा पर्ने र यसबाट बच्न मास्क, सेनिटाइजर प्रयोग गर्ने, सामाजिक दूरी कायम गर्नेलगायतका उपायहरू उनको गीतमा समेटेका छन् । स्वास्थ्यकर्मी तथा कुनै माध्यमबाट आएका सुझावहरूभन्दा गीतमार्फत मानिसले सजिलै ग्रहण गर्न सक्ने उनको विश्वास छ । खाती र चौहानको गीतको म्युजिक भिडियोमा ऋषि धमलादेखि कोमल वली, दीपाश्री निरौला, रमेश बीजी, पशुपति शर्मा, बद्री पंगेनीलगायतका कलाकारहरूको अभिनय देख्न सकिन्छ । अहिलेको समयमा कोरोना रोकथाम र सुरक्षाका लागि सरकारको मात्र मुख ताक्नुभन्दा प्रत्येकले आआफ्नो ठाउँबाट सक्दो सक्रियता देखाउनुपर्ने गायक खातीको तर्क छ । उनी भन्छन्, अग्रपंक्तिमा जोजो खटिएर लागिरहनुभएको छ, त्यसरी नै हामी सर्जकहरूले पनि संगीतमार्फत राज्य र जनतालाई सहयोग गरेर दायित्व पूरा गर्न सकिन्छ । संगीतको धुनमा लयसँगै समाजको चित्रण भएकाले आम मानिसको मनमा छिट्टै प्रभाव पार्न सक्ने उनको भनाइ छ । विश्वभरि फैलियो भाइरस, के हो नि हो डर मात्रै लाइराछ नेपालमा नि आयो रे कोरोना, केही हुँदैन पापी मन नरोन गायक हेमन्त कञ्चन रसाइलीले सारंगी बाजाको धुन मिसाएर कोरोनाको कहरलाई गीतैमार्फत अभिव्यक्त गरेका छन् । कोरोना नौलो रोग भएकाले सबैको मनमा त्रास छ । विश्वमा मृत्यु हुनेको संख्या थपिइरहेकाले सबै जनाले आफू बचेर आफू बचौं भनेर उनले गीतैबाट आग्रह गरेका छन् । कोरोनासँगै भएको लामो समयको लकडाउनले ल्याएको मानसिक छटपटी, पीडा र आम मानिसको भोगाइलाई संगीतमा चित्रण गरेको उनी सुनाउँछन् । सांगीतिक क्षेत्रमा माथि उठ्ने र आर्थिक रूपमा बाँच्ने हुटहुटीमा बजारिया तत्त्वलाई आधार मानेर आएका गीतहरू अहिले नगन्य छन् । त्यसैले भ्युज र ट्रेन्डिङको माहोलमा जनचेतनामूलक गीतहरू न्यून नै छन् । यसप्रति राज्यको नै उदासीनता रहेको न्यौपाने बताउँछन् । उनी भन्छन्, प्राकृतिक प्रकोप तथा राजनीतिक घटनाक्रमलाई नियालेर संगीतमा ढाल्ने स्रष्टा तथा सर्जकलाई राज्यले खोजी गर्नुपर्छ । कतिपय सर्जकहरूले देश र जनताका लागि संगीत सिर्जना गर्ने सोच बनाए पनि आर्थिक लगानीको चिन्ताले नै गर्न नसकेको उनको दाबी छ । जनताप्रति आफ्नो उत्तरदायित्व निभाउन भए पनि न्यौपानेले आफ्नै थोरै लगानीमा मिर्मीमुनि काली थुनेको बोलको पुरानै लोकगीतको ट्र्याकमा कोरोना गीत भिडियोसहित प्रस्तुत गरे । चिनजानकै साथीभाइमार्फत रेकर्डिङ, छायांकन र पोखरास्थित आफ्नै दोहोरी साँझमा अभिनयका लागि आर्थिक लगानी नभए पनि अन्य पक्षहरूमा एक लाख हाराहारीको उनले लगानी गरेको सुनाए । विभिन्न कार्यक्रम तथा अन्य क्षेत्रमा अर्बौं लगानी गर्ने राज्यले संगीत क्षेत्रप्रति गरेको बेवास्तामा उनको दुखेसो छ । द्रुत र प्रभावकारी ढंगमा सूचना प्रवाहका लागि राज्यले लगानी गर्ने हो भने जुनसुकै विपत्तिलाई संगीतमा प्रस्तुत गर्न सर्जकहरू तत्पर रहेको उनी बताउँछन् । आर्थिक लगानीको भार नपर्ने भएपछि जनहितमा जारी सूचनामूलक गीतहरू तीव्र रूपमा स्वतः सिर्जना हुने उनको अनुमान छ ।"
उपकुलपतिको राजीनामा माग,"सुनसरी (कास) उपकुलपति डा ज्ञानेन्द्र गिरीको कार्यशैलीप्रति असन्तुष्टि जनाउँदै बीपी कोइराला स्वास्थ्य विज्ञान प्रतिष्ठानका चिकित्सकहरूले राजीनामा माग गरेका छन् । प्रतिष्ठानको चिकित्सा तथा दन्त चिकित्सा शिक्षक कल्याण समाजमा आबद्ध करिब ३ सय जना चिकित्सकहरूले उपकुलपति गिरीको राजीनामा माग गरेका हुन् । समाज प्रतिष्ठानको ३५ भन्दा बढी विभागका प्रमुख र वरिष्ठ चिकित्सकहरूको संस्था हो । समाजका महासचिव डा एसपी रिमालले भने, पढाउने, वैज्ञानिक अनुसन्धान गर्ने र उपचार सेवा दिने तीन प्रमुख काम गर्ने जिम्मा पाएका हामी चिकित्सकहरू प्रतिष्ठानकै हितमा कुरा गर्छौं । हामीले भनेको, सुझाएको सामान्य माग पनि सम्बोधन गर्न नमानेकाले राजीनामा माग गरेका हौं । रातदिन काम गरिरहेका फ्याकल्टी शिक्षक चिकित्सकहरूको अढाई वर्षदेखि बढुवा प्रक्रिया रोकिएको छ । भ्रष्टाचार, कमसल मेडिकल उपकरण, कहिले पदाधिकारी र मन्त्रीबीच बेमेलले लामो समय उपकुलपतिविहीन भएको प्रतिष्ठानमा केपी शर्मा ओली सरकारले डा गिरीलाई नियुक्त गरेको हो । उनी आएपछि बेथिति हट्ला भन्ने आशा गर्दागर्दै केही हुन नसकेको भन्दै समाजले असन्तुष्टि जनाएको छ । बढुवाका लागि उपकुलपतिकै अध्यक्षतामा सात सदस्यीय छनोट समिति गठन भएको तीन महिना भयो, त्यो समितिले अहिलेसम्म एउटा सिन्को भाँचेको छैन, अध्यक्ष डा विष्णु पोखरेलले भने, फ्याकल्टीका न्यूनतम मागसमेत पूरा गर्न नसक्ने उपकुलपतिबाट प्रतिष्ठानको हितमा केही पनि हुन सक्दैन भन्ने लागेर राजीनामाको माग गरेका हौं । समाजले प्रदेश १ र २ बाट बिरामी रिफरल हुने गरी सरकारको रिफरल चेनलाई चुस्त दुरुस्त पार्न नसकेको, कोभिड अस्पतालमा नेगेटिभ प्रेसर आईसीयू, प्रयोगशाला, रेडियोलोजी र अपरेसन कक्षसहितको स्वास्थ्यकर्मी तथा बिरामीको यथेष्ट सुरक्षाको प्रत्याभूति हुने गरी सञ्चालन गर्न नसकेको आरोप लगाएको छ । समाजले उपकुलपति गिरीलाई १७ बुँदे ध्यानाकर्षणपत्र बुझाएको छ ।फ्याकल्टी चिकित्सकहरूप्रति उपकुलपति गिरीको व्यवहारमा परिवर्तन नआए सामूहिक राजीनामा दिन सक्ने महासचिव डा रिमालले बताए । प्रतिष्ठानका रजिस्ट्रार प्राडा मोहनचन्द्र रेग्मीले फ्याकल्टीहरूका माग जायज रहेको बताए । उनले भने, हाल उपकुलपति आइसोलेसनमा रहेकाले त्यहाँबाट निस्किएपछि छलफल गरेर माग सम्बोधन हुन्छ ।"
उपचार शुल्क तिर्न नसक्दा २ महिनादेखि अस्पतालमै,"दुई महिनाअघि नै डिस्चार्जको तयारी गरिएका गोरखाका एक दम्पतीले बिल तिर्न नसक्दा अस्पताल छाड्न पाएका छैनन् । सहिद लखन२, आरुबोटका २९ वर्षीय रवि नेपाली र उनकी पत्नी सानुमाया यसरी बस्नुपरेको हो । रोजगारीका लागि भारत पुगेका दम्पती कोरोना त्रासबीच स्वदेश फर्कंदै थिए । गत फागुन २५ मा भारतको लखनउमा दुर्घटनामा परेर दुवै गम्भीर घाइते भए । सानुमायाको मेरुदण्ड र देब्रे हात भाँचियो, रविको देब्रे खुट्टा । भारतमै करिब चार दिन सामान्य उपचारपछि स्वदेश फिर्ने र यतैका अस्पतालमा उपचार गर्ने भन्दै आए । आफन्तको सहारामा स्वदेश फर्किएका उनीहरू चितवनस्थित पुरानो मेडिकल कलेजमा भर्ना भए । अब अस्पतालले तिमीहरू घर जान सक्छौ भने पनि बिल तिर्न पैसा छैन । ऋण कसैले पत्याउँदैन । रवि बैसाखीको सहारामा सामान्य हिँडडुल गर्न सक्ने भएका छन् । सानुमायाको जीउको भर छैन, दुवै खुट्टा चल्दैनन् । उनी अस्पतालको शय्यामै छिन् । म आफैं घाइते छु, अहिले श्रीमतीलाई रुँघेर बसेको छु, रविले भने, कमाएको पैसा उपचारमै सकियो । अझै ५७ लाख रुपैयाँ लाग्छ भनेका छन्, त्यो पैसा बुझाउन नसक्दा श्रीमतीलाई डिस्चार्ज गर्न पाइएन । दसैं मान्न जसरी पनि घर पुर्याइदिन सानुमाया बिलौना गर्छिन् । अस्पताल खर्च जुटाउन रविले प्रयास पनि नगरेका होइनन् । गाउँको पाखोबारीको लालपुर्जा दिएर आफन्तलाई धितो राख्न बैंकमा पठाएँ । बैंकका कर्मचारीले ५० हजारसम्म दिन मिल्छ भनेछन्, रविले भने, त्यति पैसा बिरामीलाई कुर्दा होटलमा खाएको तिर्न पनि पुग्दैन ।दुवैको नाजुक अवस्था थाहा पाएपछि गोरखा नगरपालिका९, दलभन्ज्याङका राजेन्द्र सिर्मलले नेपाली दम्पतीका लागि खर्च जुटाउन सहयोग संकलन अभियान चलाएका छन् । हालसम्म करिब ३५ हजार रुपैयाँ संकलन भएको छ । अस्पतालमै ५ लाख रुपैयाँभन्दा बढी चाहिने रहेछ, हामीले कहिले त्यति जुटाउन सकौंला, सिर्मलले भने, जहिलेसम्म सक्छौं अभियान जारी राख्छौं ।"
न्युयोर्कमा कविवरको सम्झना,"न्युयोर्क (कास) कविवर माधवप्रसाद घिमिरेको स्मृतिमा अमेरिकाको न्युयोर्कमा आयोजित बृहत् कविता संगोष्ठीमा दुई दर्जनभन्दा बढी कविले रचना पाठ गरेका छन् । न्युयोर्क, न्युजर्सी, बोस्टन आसपासका कविहरूले घिमिरेको योगदानमाथि चर्चा गर्दै नेपालको भाषासाहित्यमा यो युगलाई माधव घिमिरे युग भन्नु उपयुक्त हुने भनाइ राखे । आदिकवि भानुभक्त आचार्यपछि जनजनमा भिजेका र उनका गीत तथा कविताका कारण घिमिरे अमर रहेका स्रष्टाहरूले बताए । तारा किसन फाउन्डेसनको कार्यक्रममा कविहरूले कविता पाठ गरेका हुन् । समारोहमा शैलेश श्रेष्ठ, राजेश भट्ट, नवराज केसी, विराज रिजालले कविवर माधव घिमिरेकै कारण संसारभर बस्ने नेपालीले नेपाली भाषासाहित्यको आफ्नोपना बोध गर्न पाएको बताएका थिए । समारोहमा गोवर्धन पूजा, गीता खत्री, आनन्द श्रेष्ठ, महेश्वर पन्त, किसनसिंह धामी, गीता पन्थ, दीपा राई पुन, नदिया लिबाङ, जसकुमार राई, विकास विष्ट, मणि बाङग्देल, जानुका वस्ती ढकाल, संगीता उप्रेती रिजाल, विजया सिम्खडा, ज्योतिकुमार श्रेष्ठ, कुमार न्यौपाने, शान्ता घिमिरे, नवराज खडका, हंसराज जोशी, विष्णुहरि भण्डारी, अर्जुन मैनाली, आरती धामीलगायतले रचना वाचन गरेका थिए ।"
हैदराबादको पहिलो जित,"अबुधावी (एजेन्सी) पहिलो दुई खेलमा बेहोरेको हारको शृंखला टुंग्याउँदै सनराइजर्स हैदराबादले इन्डियन प्रिमियर लिग (आईपीएल) मा पहिलो जित निकालेको छ ।अफगानिस्तानका लेग ब्रेक बलर रशिद खानले ३ विकेट लिएपछि हैदराबादले मंगलबार दिल्ली क्यापिटल्सलाई १५ रनले पराजित गरेको हो ।पहिलो दुई खेल जितेको दिल्लीले पहिलो हार सामना गर्यो । आईपीएलको यसअघिका खेल हेर्दाको स्थितिमा १ सय ६३ रनको मध्यम स्कोर पार गर्न नसक्दा शीर्षस्थानको दिल्लीले पराजय स्विकार्न पर्यो । दिल्लीले ७ विकेट गुमाई १ सय ४७ रनमात्र बनाउन सक्यो । रशिदले ४ ओभरमा १४ रनमात्र खर्चेर म्यान अफ द म्याच प्रदर्शन गरे ।फर्ममा रहेका ओपनर पृथ्वी शलाई भुवनेश्वर कुमारले २ रनमा आउट गरेपछि रशिदले दिल्लीका कप्तान श्रेयस ऐरलाई १७, शिखर धवनलाई ३४ र ऋषभ पन्तलाई २८ रनमा आउट गरे । दिल्लीले राम्रो सुरुआत गर्न सकेन । धवन १२ औं ओभरमा आउट हुँदा दिल्लीको केवल ६२ रनमात्र थियो । धवनले ३१ बल खेल्दै ४ चौका प्रहार गरे । २७ बल खेलेका पन्तले १ चौका र २ छक्का प्रहार गरे ।सिमरन हेटमायर २१ र मार्कुस स्टाइनिस ११ रनमा आउट भए । खेलको अन्तिम बलमा छक्का प्रहार गरेका कागिसो राबाडा ७ बल खेल्दै १५ रनमा अविजित रहे । हैदराबादबाट ओपनिङ बलर कुमारले ४ ओभरमा २५ रन खर्चेर २ विकेट लिए । खालिल अहमदले ४ ओभरमा ४३ र टी नटराजनले ४ ओभरमा २५ रन खर्चेर ११ विकेट लिए ।यसअघि दक्षिण अफ्रिकी तीब्र बलर राबाडाले उत्कृष्ट बलिङ प्रर्दशन गरेपछि टस जितेको दिल्लीले हैदराबादलाई १६२४ को स्कोरमा रोकेको थियो । किंग्स इलेभेन पन्जाब र चेन्नई सुपर किंग्सविरुद्ध पहिलो दुई खेलमा दिल्लीले विजय हात पार्दा पनि राम्रो प्रदर्शन गर्दै आएका राबाडाले हैदराबादविरुद्ध ४ ओभरमा २१ रन खर्चेर २ विकेट लिए ।उनले आफ्नो अन्तिम दुई ओभरमा निकै कसिलो बलिङ गर्दै जोनी बेरिस्टो र केन विलियम्सनको विकेट लिएका थिए । उनले १८औं ओभरमा ५ र २०औं ओभरमा ३ रनमात्र दिएका थिए । वेरिस्टो र विलियम्सनले हैदराबादबाट महत्त्वपूर्ण इनिङ्स खेले । बेरिस्टोले ४८ बल खेली २ चौका र १ छक्कासहित सर्वाधिक ५३ रन बनाए । प्रतियोगितामा पहिलो खेल खेलिरहेका विलियम्सनले २६ बल सामना गर्दै ५ चौकासहित ४१ रन बनाए ।कप्तान एवं ओपनर डेविड वार्नर ४५ रनमा आउट भए । ३३ बल खेली ३ चौका र २ छक्का प्रहार गरेका उनले बेरिस्टोसँग पहिलो विकेटमा १० ओभर भित्र ७७ रन जोडे । मनीष पाण्डेले ३ रनमात्र बनाउन सके । अब्दुल समाद ७ बलमा १ चौका र १ छक्का प्रहार गरी १२ रनमा अविजित रहे । भेट्रान स्पिनर अमित मिश्राले २ विकेट लिए । उनले त्यसका लागि ४ ओभरमा ३५ रन खर्चे । चोटका कारण अघिल्लो दुई खेल गुमाएका इशान्त शर्माले ३ ओभरमा २६ रन खर्चे । लगातार तेस्रो खेलमा पनि दिल्लीले नेपाली स्पिन स्टार सन्दीप लामिछानेलाई खेलाएको थिएन ।बुधबार पहिलो दुई खेल जितेका राजस्थान रोयल्सले कोलकाता नाइट राइडर्सको सामना गर्नेछ ।"
लिभरपुलको दौड बलियो,"लिभरपुलका जो गोमेज । नयाँ अनुबन्धित डिएगो जोटा (तल) । तस्बिर : एपीअब प्रश्न, यसपल्ट लिभरपुललाई कसले दबाबमा राख्न सक्छ त ? सुरुआती तीन चरणका खेलमा लेस्टर र एभरटन बलियो देखिएका छन् । कार्लो एन्सेलोट्टीको व्यवस्थापनमा एभरटन पूर्णतः अलग्गै टिम देखिएको छ । यी दुवै टिमले सुरुआती तीन खेल जितेका छन्, तर लेस्टर र एभरटनलाई सम्मान गर्दै तिनलाई उपाधि होडमा बलिया प्रत्याशी अहिल्यै मान्न सकिन्न । त्यसमाथि म्यानचेस्टर युनाइटेड र टोटेनहम त अझ पछाडि देखिन्छ । तत्काल खेलतालिका जारी हुँदा भनिएको थियो, लिभरपुललाई गाह्रो हुनेछ । किनभने सुरुआती तीन खेलमा राम्रै प्रतिद्वन्द्वी टिम परेका थिए लिड्स, चेल्सी र आर्सनल । तर तीन चरणको खेल सकिँदा लिभरपुलको खातामा ९ अंक भइसकेको छ । खेलाडी स्थानान्तरणको सुरुआती बजारमा लिभरपुल ठण्डा देखिएको थियो, तर केही दिन अन्तरमा लिभरपुलले दुई राम्रा खेलाडी आफ्नो बनाएको छ । यसलाई फुटबलको चलाखीपूर्ण व्यापारभन्दा हुन्छ । लिभरपुलले थिएगो अलकान्टारा र डिएगो जोटासँग जुन अनुबन्ध गरेको छ, त्यसलाई अद्वितीय मान्न सकिन्छ । यसले लिभरपुलाई अझ बलियो बनाउने निश्चित छ । यी दुई नयाँ खेलाडीपछि लिभरपुल अहिले नै युरोपेली फुटबलमा बलियो टिम भइसकेको छ, शक्तिका रूपमै । यही बेला म्यानेचस्टर भने नयाँ खेलाडी किन्न काममा रनभुल्ल परेको देखिन्छ । बीबीसी"
हारबाट जोगिइन् प्लिस्कोभा,फ्रेन्च ओपन टेनिसमा मंगलबार इजिप्टकी मेयर सेरिफ । तस्बिर : एपी
मनास्लुको ब्रान्ड एम्बासडर सागर,"काठमाडौं (कास) मनास्लु वर्ल्ड कलेजले राष्ट्रिय फुटबल टोलीका पूर्वकप्तान सागर थापालाई ब्रान्ड एम्बासडरमा नियुक्त गरेको छ । त्यसका लागि मनास्लुका अध्यक्ष गेन्द्र लामा र प्रिन्सिपल राजन श्रेष्ठ तथा फुटबलर सागरले मंगलबार सम्झौता पत्रमा हस्ताक्षर गरे । सम्झौता एक वर्षको रहने छ ।अध्यक्ष लामाले मनास्लुले शिक्षासँगै खेलकुदमा महत्व दिन पूर्वकप्तान सागरलाई ब्रान्ड एम्बासडर बनाएको धारणा व्यक्त गरे । पूर्व कप्तानले टिमसाग सहकार्य गर्ने अवसर दिएकोमा मनास्लु परिवारलाई धन्यवाद दिँदै फुटबल विकासमा के गर्न सकिन्छ सक्दो सहयोग गर्न तयार रहेको बताए ।खेल मिलेमतो काण्डका कारण परेर प्रतिबन्धमा रहेका कप्तान सागरलगायतका खेलाडीले गत महिना अदालतबाट सफाइ पाएका थिए । यद्यपि फिफा र एएफसीले उनीहरूमाथि लगाएको प्रतिबन्ध भने कायमै छ ।यसै शैक्षिक वर्षदेखि सुरु भएको मनास्लुले यसअघि यू१६ राष्ट्रिय पुरुष फुटबल टोलीका कप्तान जान लिम्बूलाई प्लस टु अध्ययनका लागि पूर्ण छात्रवृत्ति दिएको थियो । मनास्लुले फुटबलका साथै बास्केटबल, तेक्वान्दो, क्रिकेट र भलिबल गरी हाल सम्म ५५ खेलाडीलाई पूर्ण र आंशिक छात्रवृत्ति प्रदान गरिसकेको प्रिन्सिपल श्रेष्ठले जानकारी दिए ।"
सहिद मैदानमा बल्ने भो फ्लडलाइट,"दुई वर्षदेखि चर्चामा रहेको सहिद मैदानमा फ्लडलाइट जडान गर्ने र विराटनगरमा पनि रात्रिकालीन खेलकुद प्रतियोगिताको आयोजना गर्ने खेलकुदकर्मीको सपनाले बल्ल मूर्त रूप लिएको छ । प्रदेश १ सरकारको ४ करोड २९ लाख रुपैयाँको लागतमा स्थायी फ्लडलाइट जडान कार्य सुरु भएको हो ।सहिद मैदानको चार कुनामा चार एङकल नटबल्ट उठाएर त्यसमाथि ३० मिटर अग्लो माक्स जडान गरेर हजार वाटका १०८ वटा बत्ती जडान गरिने छ । त्यसका लागि निर्माण ठेक्का पाएको लामाकार्कीबन्धु अमर जेभी कन्स्ट्रक्सनले जमिनमा पायल फाउन्डेसन गरेर जमिनमुनि १० मिटर गहिराइवाट चारवटा एङकर नटबल्ट उठाइसकेको छ ।अब ती चारवटा एङकर नटबल्टमा समान ३० मिटर अग्लो माक्स जडान गरेर हजार वाटका १०८ वटा बत्ती जडान गर्नमात्र बाँकी छ । निर्माण कम्पनीका प्रमुख गणेश कार्कीले भने कात्तिकसम्म फ्लडलाइट जडान कार्य सकेर प्रदेश १ को सामाजिक विकास मन्त्रालयलाई हस्तान्तरण गर्ने तयारी छ । एङकर नटबल्टमा जडान गरिने माक्स कोलकाताबाट चाँडै आयात गर्ने तयारी भइरहेको उनले जानकारी गराए ।तीन वर्षअघि विराट गोल्डकप आयोजक समितिले सहिद मैदानमा अस्थायी फ्लडलाइटको व्यवस्था गरेर रात्रिकालीन विराट गोल्डकप आयोजना गरेपछि विराटनगरका खेलकर्मीले सहिद मैदानमा स्थायी फ्लडलाइट जडान गरेर हरेक वर्ष रात्रिकालीन खेलकुद प्रतियोगिता गर्ने सपना देखेका थिए । विराट गोल्डकप ट्रस्टका अध्यक्ष सन्तोष वानियाँले भने, यसपालिदेखि बल्ल हाम्रो सपना पुरा हुने भयो । त्यही सपनाका कारण विराट गोल्डकपका दुई संस्करण आयोजना गर्न नपाइएको उनले बताए । अब विराट गोल्डकपका हरेक संस्करण रात्रिकालीन हुने अध्यक्ष बानियाँले सुनाए ।प्रदेश सरकारको लगानीमा सहिद मैदानमा स्थायी फ्लडलाइट जडान गर्ने चर्चा दुई वर्षअघिदेखि चलेको हो । त्यसैअनुसार सरकारले साढे ४ करोड रुपैयाँ पनि विनियोजन गर्यो । त्यसमा ४ करोड २९ लाख लामाकार्की बन्धु अमर जेभी कन्स्ट्रक्सनले ठेक्का पाएको थियो । तर निर्माण कम्पनीले टेण्डर भर्दा पेस गरेको ओपन फाउन्डेसन स्ट्रक्चरलाई प्राविधिक पक्षले स्वीकृति नदिँदा निर्माण कार्य ढिलाइ भएको सम्बद्ध पक्षको भनाइ छ ।निर्माण कम्पनीले पहिला ओपन फाउण्डर स्ट्रक्चर पेस गरेर टेण्डर भर्दा त्यसलाई स्वीकृति दिएर ठेक्का पाएको थियो । तर पछि त्यसअनुरुप फ्लडलाइट जडान गर्दा भइरहेको भौतिक पूर्वाधारको निकै क्षति हुने प्राविधिक पक्षले निष्कर्ष निकाल्यो ।त्यसपछि प्राविधिक पक्षले निर्माण भइसकेको पूर्वाधारको क्षति कम गर्न पायल फाउन्डेसनमा जाने निचोड निकाल्यो । निर्माण कम्पनीले फेरि पायल फाउन्डेसनअनुसार स्ट्रक्चर सामाजिक विकास मन्त्रालयमा पेस गरेको थियो । त्यसलाई स्ट्रक्चर, मेकानिकल र इलेक्ट्रिक इन्जिनियरले अन्तिम रूप दिन ढिलाइ गर्दा समय धकेलिएको हो । सामाजिक विकास मन्त्रालयका एक अधिकारीका अनुसार ठेकदार कम्पनीले पछिल्लो पटक पेस गरेको स्ट्रक्चरलाई स्ट्रक्चर, मेकानिकल र इलेक्ट्रिक इन्जिनियरले फाइनल गरेपछि निर्माण कार्यले गति लिएको हो । पायल फाउन्डेसनका आधारमा पनि सहिद मैदानमा फ्लडलाइट जडान गर्दा पनि मैदानको चार कुनामा प्यारापिट तोडफोड भएको छ । निर्माण कम्पनीका कार्कीले भने, माक्स र बत्ती जडान सकिएपछि क्षतिग्रस्त प्यारापिटको मर्मत गरिने छ ।यसअघि सहिद मैदानमा प्रदेश सरकार र विराटनगर महानगरपालिकाको डेढ करोड खर्चमा मैदानको मर्मतसहित खेलाडी चेन्जिङ रूम निर्माण गरेर अघिल्लो वर्ष पाँचौं महिला साफ च्याम्पियनसिप फुटबल आयोजना गरेको थियो ।"
