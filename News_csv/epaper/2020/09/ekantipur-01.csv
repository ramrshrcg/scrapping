शीर्षक,विवरण
रेडक्रस पदाधिकारीका कर्तुतै कर्तुत,"टेन्डर नहाल्नेलाई खरिदको जिम्मा नेपाल रेडक्रस सोसाइटीले भूकम्प पुनर्लाभ कार्यक्रमबाट भूकम्प प्रभावित १६ जिल्लामा खानेपानी योजनाहरू मर्मतसम्भार र नयाँ योजना सञ्चालन गर्न खानेपानी परियोजना सञ्चालन गरेको थियो । यो आयोजनाअन्तर्गत एचडीपी ई पाइप, सिमेन्ट, रड, फिटिङलगायत १ सय ८० थरीका सामग्री खरिद गर्नुपर्ने थियो । ४ करोड ४१ लाख २० हजार ८ सय ५६ रुपैयाँ बराबरको सामान खरिद गर्न ०७२ साउन २ मा प्रक्रिया अघि बढाइएको थियो । खरिद गर्नुपर्ने सामग्रीको प्रकृतिअनुसार चार समूहमा विभाजन गरी ३० दिनको म्याद दिएर साउन २१ मा टेन्डर आह्वान गरेको थियो । जुन टेन्डरमा न्यु लक्ष्मी इन्डस्ट्रिज एन्ड सप्लाईले न बोलपत्रको फाराम खरिद गर्यो न कागजपत्र नै पेस गरेको थियो । तर, रेडक्रसका पदाधिकारीले १८० थरी सामग्रीमध्ये १४८ थरी खरिद गर्ने भनेर न्यु लक्ष्मीलाई दिएको पाइएको छ ।प्रशासनको छानबिन समितिले भनेको छ, यो कम्पनीले पनि बोलपत्रमा कबोल गरेको रकम र सम्झौता गरिएको रकम फरक छ । सम्झौता बोलकबोल गरेभन्दा बढी रकमको रहेको छ । खरिद सम्झौतासमेत शंकाको घेरामा परेको छ । कम्पनीले कात्तिक ११ मा रामनारायण चौधरीलाई सम्झौता गर्न प्रतिनिधि पठाएको पत्र रेडक्रसमा छ तर सम्झौतापत्रमा भने दुई दिनअघि ९ गते नै हस्ताक्षर भइसकेको छ । सम्झौतापत्रमा कम्पनीका तर्फबाट हस्ताक्षर गर्नेको नामसमेत उल्लेख छैन । हस्ताक्षरकर्ता रामनारायण चौधरी नै हो भन्ने यकिन गर्न सक्ने अवस्था रहेन, छानबिन समितिको प्रतिवेदनमा छ ।छानबिनका क्रममा १४ जिल्लामा २ सय ८१ वटा खानेपानी योजना सञ्चालन गरेको देखिएको छ । खानेपानी योजना सञ्चालन गर्न आवश्यक खरिद प्रक्रिया केन्द्रबाट भए पनि कामको प्रगति सम्पन्न नभएको छानबिन प्रतिवेदनमा औंल्याइएको छ । प्रतिवेदनमा भनिएको छ, केन्द्रले कार्यसम्पादनभन्दा खरिद प्रक्रियामा बढी रुचि राखेको स्पष्ट देखिन्छ । छानबिन समितिले प्रतिवेदनका आधारमा प्रशासनले खानेपानी योजनामा संलग्न भएका पदाधिकारी तथा सदस्य र कर्मचारी कोको संलग्न छन् ? नाम नामेसी विवरण खुलाई पठाउन रेडक्रसलाई निर्देशन दिएको छ ।"
चारवर्षे बालिकासहित ६ को मृत्यु,"काठमाडौं (कास) कोरोना संक्रमणबाट सोमबार थप ६ जनाको मृत्यु पुष्टि भएको छ । मृतकमध्ये ४ वर्षीया बालिकासमेत छिन् । होम आइसोलेसनमा रहेकी महोत्तरीको मनरासिस्वा नगरपालिका१ की ४ वर्षीया बालिकाको आइतबार राति मृत्यु भएको हो । उनलाई २१ दिनअघि कोरोना पुष्टि भएको जिल्ला स्वास्थ्य कार्यालय महोत्तरीका फोकल पर्सन गिरेन्द्र झाले बताए । नारायणी अस्थायी वीरगन्ज हेल्थ केयर कोरोना अस्पतालमा पर्साको वीरगन्ज महानगरपालिका२४ का ८० वर्षीय पुरुषको सोमबार दिउँसो मृत्यु भएको छ । कलेजोका बिरामी रहेका उनलाई ज्वरो आएपछि अस्पताल भर्ना गरिएको थियो । तीन दिनदेखि आईसीयूमा रहेका उनको कुनै ट्राभल हिस्ट्री नभएको जिल्ला प्रशासन कार्यालय पर्साका अधिकृत विनयकुमार श्रीवास्तवले बताए । गोरखाको आरुघाट४ की ६५ वर्षीया महिलाको काठमाडौंमा उपचारक्रममा मृत्यु भएको छ । उनको वीरेन्द्र सैनिक अस्पताल छाउनीमा शनिबार राति मृत्यु भएको स्वास्थ्य कार्यालय गोरखाका सूचना अधिकारी राजुरमण न्यौपानेले बताए । उनी हाइपोथाइरोडिजम, मिर्गौला र दमकी बिरामी थिइन् । चितवनको भरतपुर अस्पतालमा उपचार गराइरहेका भरतपुर६ का ७८ वर्षीय पुरुषको सोमबार बिहान मृत्यु भएको छ । श्वासप्रश्वासमा गम्भीर समस्या देखिएपछि उनलाई भदौ ६ गते अस्पताल भर्ना गरिएको थियो । रूपन्देहीको तिलोत्तमाकी एक कोरोना संक्रमित महिलाको मृत्यु भएको छ । होम आइसोलेसनमा बसेकी तिलोत्तमा५ की ६८ वर्षीया महिलाको आइतबार भैरहवाको भीम अस्पताल लैजाने क्रममा मृत्यु भएको नगरपालिकाका फोकल पर्सन ईश्वरी पौडेलले बताए ।यसैगरी, झापाका ८६ वर्षीय पुरुषको पनि कोरोना संक्रमणबाट मृत्यु भएको स्वास्थ्य मन्त्रालयले जनाएको छ । सोमबार ८ सय ९९ नयाँ संक्रमित थपिएसँगै कुल संक्रमितको संख्या ३९ हजार ४ सय ६० पुगेको छ । काठमाडौं उपत्यकामा २ सय ९८ संक्रमित थपिएका छन् ।"
वीरगन्जमा प्लाज्मा थेरापीबाट उपचार,"वीरगन्ज (कास) नारायणी अस्पतालमा कोरोना संक्रमितको प्लाज्मा थेरापीबाट उपचार थालिएको छ । सर्लाहीको चकरघट्टा गाउँपालिका३ सुन्दरपुरका ३५ वर्षीय पुरुषमा उपचार सुरु गरिएको हो ।शनिबार अस्पताल आएका उनमा एक सातादेखि ज्वरो, ५ दिनदेखि खोकी र दुई दिनदेखि श्वासप्रश्वासमा समस्या देखिएको थियो । आइतबार कोरोना पुष्टि भएका उनमा लक्षण पनि देखिएको छ, उपचारमा संलग्न डा उदयनारायण सिंहले भने, अन्य विधिभन्दा प्लाज्मा थेरापी नै उपयुक्त लागेपछि आइतबार राति साढे १० बजेदेखि उपचार थाल्यौं । कोरोनामुक्त भएका अस्पतालका पूर्वस्टोरकिपर दामोदर अधिकारीले आफ्नो रगत दिएका हुन् ।"
रहेनन् भारतका पूर्वराष्ट्रपति मुखर्जी,"(नयाँदिल्ली)  भारतका पूर्वराष्ट्रपति प्रणव मुखर्जीको सोमबार साँझ निधन भएको छ । ८४ वर्षीय मुखर्जीको निधन भएको जानकारी उनका छोरा अभिजितले सोमबार अपराह्न ट्वीटमार्फत गराएका हुन् । अस्पतालका चिकित्सकहरूको अथक प्रयास र भारतभरका जनताको प्रार्थनाका बाबजुद भारी मनले मेरो बुबा बितेको जानकारी गराउँछु, अभिजितले ट्वीटमा उल्लेख गरेका थिए । पूर्वराष्ट्रपति मुखर्जी तीन सातादेखि दिल्लीको आर एन्ड आर सैनिक अस्पतालमा उपचाररत थिए । उनको मस्तिष्कमा जमेको रगत हटाउन १० अगस्टमा अप्रेसन गरिएको थियो । अप्रेसनअघि गरिएको परीक्षणमा उनलाई कोरोना भाइरसको संक्रमणसमेत पुष्टि भएको थियो । मुखर्जी आफैंले ट्वीट गर्दै त्यसको जानकारी गराएका थिए । अन्य प्रयोजनका लागि अस्पताल गएका बेला परीक्षण गराउँदा कोभिड१९ पोजिटिभ देखियो, मुखर्जीले ट्वीटमा भनेका थिए । उनले आफ्नो सम्पर्कमा आएकाहरूलाई आइसोलेसनमा बस्न र कोभिड१९ को परीक्षण गराउनसमेत आग्रह गरेका थिए ।शल्यक्रियापछि स्वास्थ्य अवस्था गम्भीर बनेकाले उनलाई लाइफ सपोर्ट मा राखिएको थियो । अस्पताल र उनको परिवारले अवस्था गम्भीर भए पनि स्वास्थ्यसम्बन्धी सबै सूचक स्थिर रहेको बताउँदै आएका थिए । सोमबार बिहान मात्र अभिजितले ट्वीट गर्दै बुबाको स्थिति गम्भीर भए पनि चाँडै निको हुने विश्वास व्यक्त गरेका थिए । मुखर्जीको निधनप्रति भारतीय राष्ट्रपति रामनाथ कोविन्द र प्रधानमन्त्री नरेन्द्र मोदीलगायतले शोक व्यक्त गरेका छन् ।भारतीय राजनीतिमा बौद्धिक र कुशल राजनीतिज्ञको परिचय बनाएका मुखर्जी सन् २०१२ मा भारतको तेह्रौं राष्ट्रपति चुनिएका थिए । भारतीय राष्ट्रिय कंग्रेसको सरकार भएका बेला राष्ट्रपति चुनिएका मुखर्जीले सन् २०१४ पछि तीन वर्ष नरेन्द्र मोदी नेतृत्वको भारतीय जनता पार्टीको सरकारसँग मिलेर निर्वाह गरेको भूमिकाका लागि उनको प्रशंसा हुने गरेको थियो । कंग्रेसको पृष्ठभूमि भएर पनि उनी राष्ट्रपतिका रूपमा पूरै मुलुकको अभिभावकको परिचय बनाउन सफल भएका थिए । मोदी सरकारले एक वर्षअघि मुखर्जीलाई भारतकै सबैभन्दा ठूलो सम्मान भारत रत्न प्रदान गरेको थियो । राष्ट्रपति बन्नुअघि मुखर्जी भारतीय राष्ट्रिय कंग्रेसका वरिष्ठ नेता थिए । पाँच दशकभन्दा लामो आफ्नो राजनीतिक करिअरमा मुखर्जी सात पटकसम्म सांसद चुनिएका थिए । उनले दर्जनौं पटक मन्त्रालयहरूको नेतृत्व सम्हालेका थिए । तीनजना प्रधानमन्त्रीको नेतृत्वमा काम गर्ने अवसर पनि मुखर्जीले पाए । भारतको विशेष गरी केन्द्र सरकारमा रक्षा, विदेशमन्त्री र अर्थ मन्त्रालय सम्हालेका थिए । कंग्रेसको राजनीतिमा पनि उनलाई गान्धी परिवारको विश्वास पात्रका रूपमा लिइन्थ्यो । प्रधानमन्त्री इन्दिरा गान्धीले पहिलो पटक उनलाई सन् १९६९ मा माथिल्लो सदन राज्यसभामा मनोनयन गरेकी थिइन् । त्यसपछि मुखर्जीको परिचय क्रमशः गान्धीको विश्वासपात्रका रूपमा बन्दै गयो । सन् १९८४ मा इन्दिराको आफ्नै सुरक्षाकर्मीबाट हत्यापछि राजीव गान्धीलाई पार्टीको अध्यक्ष बनाइयो । जबकि गान्धीपछि मुखर्जीलाई पार्टीको अध्यक्षका रूपमा हेरिएको थियो । उक्त निर्णयबाट असन्तुष्ट मुखर्जीले कंग्रेस छाडेर राष्ट्रिय समाजवादी कंग्रेस नामको बेग्लै पार्टी खोलेका थिए । तर केही वर्षपछि उनले आफ्नो पार्टीलाई कंग्रेसमै विलय गराए । सन् १९९१ मा राजीव गान्धीको मृत्युपछि पीभी नरसिंह राव नेतृत्वको सरकारले उनलाई योजना आयोगको उपाध्यक्ष बनायो । त्यसपछि पार्टी र सरकार दुवैमा उनको भूमिका बढ्दै गयो । सोनिया गान्धीले पार्टी नेतृत्व सम्हालेसँगै मुखर्जी थप प्रभावशाली बन्दै गए । मनमोहन सिंह नेतृत्वको सरकारमा मुखर्जी यति प्रभावशाली थिए कि उनलाई छाया प्रधानमन्त्रीसमेत भन्ने गरिन्थ्यो । मुखर्जी नेपाल मामिलाका विशेष जानकार पनि मानिन्थे । २ नोभेम्बर २०१६ मा मुखर्जीले राष्ट्रपति विद्यादेवी भण्डारीको विशेष निमन्त्रणमा नेपालको तीनदिने भ्रमण गरेका थिए । उक्त भ्रमण भारतीय राष्ट्रपतिबाट १८ वर्षपछिको पहिलो थियो । उनको कोइराला परिवारसँग विशेष सम्बन्ध रहेको थियो । पूर्वप्रधानमन्त्री गिरिजाप्रसाद कोइराको निधनपछि उनलाई श्रद्धाञ्जली दिन मुखर्जी काठमाडौं पुगेका थिए । उनी त्यतिबेला अर्थमन्त्री थिए । त्यसअघि पनि विदेशमन्त्रीका रूपमा उनले धेरै पटक नेपालको भ्रमण गरेका थिए । नेपालको शान्ति प्रक्रिया र संविधान निर्माणमा मुखर्जीको विशेष चासो रहेको थियो । भारतमा मुखर्जीलाई तत्कालीन माओवादी र सात दलबीच भएको बाह्रबुँदे सम्झौताको मुख्य योजनाकारका रूपमा लिइन्छ । २ नोभेम्बर २०१६ मा अलजजिरासँगको अन्तर्वार्तामा पनि उनले त्यसको खुलासा गरेका थिए । अन्तर्वार्तामा उनले आफूहरूले माओवादीलाई हिंसाको बाटो त्यागेर शान्तिपूर्ण राजनीतिमा आउन आग्रह गरेको र त्यसलाई माओवादीले मानेको बताएका थिए । मुखर्जीको यो दाबीलाई नेपालका प्रमुख राजनीतिज्ञहरूले भने अस्वीकार गर्दै आएका छन् । ०६२६३ को आन्दोलन उत्कर्षमा पुगेका बेला मुखर्जीकै अग्रसरतामा तत्कालीन भारतीय प्रधानमन्त्री सिंहको विशेष दूतका रूपमा करण सिंहलाई काठमाडौं पठाइएको थियो । सिंहसँगै भारतका तत्कालीन विदेश सचिव श्याम शरणसमेत काठमाडौं गएका थिए । सिंहको मध्यस्थतामा आन्दोलनरत सात दल र दरबारबीच संसद् पुनःस्थापनासहितको राजनीतिक सहमति भएको थियो । तर, पछि भारत आन्दोलनकारीले नमानेको भन्दै उक्त सहमतिबाट पछाडि हट्यो र ऊ एकाएक राजा हटाउने निर्णयको पक्षमा उभियो । सिंह औपचारिक भ्रमणका लागि जर्मनी रहेकाले काठमाडौंमा विकसित सबै घटनाक्रमको जानकारी शरणले त्यतिबेला रक्षामन्त्री रहेका मुखर्जीलाई दिने गरेका थिए । शरणले आफ्नो पुस्तक हाउ इन्डिया सिज द वर्ल्ड मा मुखर्जीकै सल्लाहमा आफूले हतारहतार दिल्लीमा पत्रकार सम्मेलन गरी भारत यसअघिको संवैधानिक राजतन्त्रसहितको लोकतन्त्रको पक्षमा नभई गणतन्त्रको पक्षमा रहेको घोषणा गरेको उल्लेख गरेका छन् । भारतको उक्त निर्णयप्रति नेपालको एउटा वृत्तबाट आलोचना हुँदै आएको छ ।भारतका लागि नेपालका पूर्वराजदूत दीपकुमार उपाध्याय मुखर्जीलाई परिपक्व राजनेताका रूपमा लिन्छन् । मुखर्जीले नेपालप्रति अत्यन्त सद्भाव राख्ने गरेको उपाध्यायको भनाइ छ । मैले भेट्न खोज्दा विदेश मन्त्रालयमार्फत प्रक्रिया मिलाउँदा हप्तौं लाग्न सक्थ्यो तर उहाँले सन्देश पाउनु भएको खण्डमा केही दिनमै भेट हुन्थ्यो, उनले भने । उनका अनुसार यसअघि धेरै पटक मन्त्रीका भएका नेताले नेपालको आर्थिक र राजनीतिक मामिलामा विशेष दख्खल भए पनि राष्ट्रपतिका रूपमा भने उनले नेपालबारे चासो राख्दा संवैधानिक मर्यादालाई ख्याल गर्ने गरेका थिए । नेपालबारे गहिरो ज्ञान भए पनि राष्ट्रपतिको मर्यादाभित्र रहेर उहाँ चासो प्रकट गर्नुहुन्थ्यो, उपाध्यायले भने । पूरै जीवन सक्रिय राजनीतिमा बिताएर पनि राष्ट्रपतिका रूपमा उनले भारतका लागि खेलेको अभिभावकको भूमिका निकै प्रेरणादायी भएको उनले बताए । ॅनेपालले महान् मित्र गुमायोकाठमाडौं राष्ट्रपति विद्यादेवी भण्डारी र प्रधानमन्त्री केपी शर्मा ओलीले भारतका पूर्वराष्ट्रपति मुखर्जीको निधनबाट नेपालले महान् मित्र गुमाएको भन्दै शोक व्यक्त गरेका छन् । कोरोना संक्रमणसमेत पाइएका मुखर्जीको सोमबार उपचारको क्रममा निधन भएको हो । राष्ट्रपति भण्डारीले ट्वीटरमार्फत मुखर्जीको निधनबाट मर्माहत भएको बताएकी छन् । नेपाली जनता, नेपाल सरकार तथा मेरो व्यक्तिगततर्फबाट भारतीय जनता, भारत सरकार र शोकाकुल परिवारप्रति हार्दिक समवेदना व्यक्त गर्दछु, उनले ट्वीटमा लेखेकी छन् । प्रधानमन्त्री ओलीले पनि मुखर्जीको निधनपछि ट्वीटरबाट उनीप्रति श्रद्धाञ्जली र परिवारजन एवं भारतीय जनताप्रति समवेदना प्रकट गरेका छन् । ओलीले सार्वजनिक जीवनमा रहँदा मुखर्जीले नेपालभारत सम्बन्ध बलियो बनाउन महत्त्वपूर्ण योगदान पुर्याएको स्मरण गरेका छन् ।यस्तै, पूर्वप्रधानमन्त्री एवं नेकपा विदेश विभाग प्रमुख माधवकुमार नेपालले भारतका पूर्वराष्ट्रपति मुखर्जीको निधनले यो क्षेत्रले नै नेतृत्वदायी राजनेता गुमाएको भन्दै शोक व्यक्त गरेका छन् । उनले भारतीय प्रधानमन्त्री मोदीलाई सम्बोधन गर्दै जारी गरेको शोक सन्देशमा मुखर्जीले नेपालको शान्ति प्रक्रियामा ठूलो योगदान गरेको उल्लेख गरेका छन् । प्रणवबाबु, नेपालको शान्ति, स्थायित्व र समृद्धिका लागि सधैं सहयोग गर्ने व्यक्तिका रूपमा सम्झिइरहनुहुनेछ, नेपालले शोक वक्तव्यमा भनेका छन् । उनले दुई मुलुकबीच भूगोल, इतिहास र संस्कृतिको पारस्परिक सम्बन्धको मिहिन ढंगले वकालत गर्ने नेताका रूपमा मुखर्जीलाई सम्झेका छन् ।"
पुजारी हत्या आरोपमा दुई पक्राउ,"रौतहट (कास) माधवनारायण नगरपालिका२ खेसरहिया टोलस्थित हनुमान मन्दिरका पुजारी ६५ वर्षीय श्रीराम साहको हत्या आरोपमा प्रहरीले सोमबार दुई जनालाई पक्राउ गरेको छ । प्रहरी स्रोतका अनुसार दुवै जनालाई भारतीय प्रहरीको सहयोगमा पक्राउ गरिएको हो । हत्या आरोपमा यसअघि आशंका गरिएका चार जनामध्येका दुई रामनरेश पटेल र बालकुमार पटेललाई प्रहरीले भारतबाट पक्राउ गरेको हो । गत भदौ ३ गते राति पूजा सकेर खान बसेका पुजारी साहको राति पौने ९ बजे गोली हानी हत्या भएको थियो । घटनामा संलग्नताको आशंका गरिएका देवाही गोनाही नगरपालिका१ का वडाध्यक्ष शेख नुरुल्लाह र वडा सदस्य राजेन्द्र पटेल भने हालसम्म फरार छन् । यो घटनामा मुख्य योजनाकारका रूपमा वडाध्यक्ष नुरुल्लाहलाई प्रहरीले टार्गेट गरेको छ । उनी जनता समाजवादी पार्टीका तर्फबाट निर्वाचित हुन् । प्रहरीले खोजी गर्नु र उनी फरार हुनु एकैसाथ परेको थियो । प्रदेश २ का डीआईजी धीरजप्रताप सिंहले पुजारीको हत्यारा पत्ता लागिसकेको दाबी गर्दै आएका छन् । हत्यामा संलग्न सबै भारतमा लुकेर बसेका छन्, उनले भने, चाँडै पक्रिन्छौं । पटेलद्वय पक्राउ पुष्टिबारे उनले आनाकानी गरे । प्रहरी स्रोतका अनुसार दुवैलाई बिहार प्रहरीको सहयोगमा भारतको मोतिहारी जिल्लाबाट पक्राउ गरिएको हो । नुरुल्लाह पनि बिहारमै लुकेर बसेको प्रहरीको दाबी छ । घटनाको अनुसन्धानका लागि मन्दिर परिसरमा प्रदेश २ बाट तालिम प्राप्त कुकुर परिचालन गरिएको थियो । कुकुर पनि सिधै नुरुल्लाहको गाउँ करुनिया पुगेर रोकिएको थियो ।"
बिमस्टेक बैठकका लागि एजेन्डा तय,"काठमाडौं (कास) सहसचिवस्तरीय चौथो बिमस्टेक पर्मानेन्ट वर्किङ कमिटीको बैठक भर्चुअल माध्यममार्फत सोमबार सकिएको छ । कमिटीको बैठकमा प्रशासनिक र आर्थिक विषयका बारेमा छलफल भएको छ । बैठकमा बिमस्टेकको नयाँ महासचिव चयनका बारेमा पनि छलफल भएको छ । परराष्ट्र मन्त्रालयका एक उच्च अधिकारीका अनुसार उक्त बैठकमा छलफल गरिएका विषय नै बुधबार हुने परराष्ट्र सचिवस्तरीय २१ औं बिमस्टेक सिनियर अफिसियल बैठकका एजेन्डा हुनेछन् । मन्त्रिपरिषद्ले यसअघि नै २१ औं बिमस्टेक सिनियर अफिसियल्स मिटिङमा नेपालका तर्फबाट सहभागी हुन परराष्ट्र मन्त्रालयका सचिवको नेतृत्वमा तीन सदस्यीय प्रतिनिधिमण्डल गठन गर्ने निर्णय पनि गरेको छ । परराष्ट्र सचिव शंकरदास बैरागीको नेतृत्वमा हुने उक्त प्रतिनिधिमण्डलले भर्चुअल माध्यमबाट बैठकमा सहभागिता जनाउनेछ । बिमस्टेकका सदस्य राष्ट्रहरूमा बंगलादेश, भुटान, भारत, नेपाल, म्यानमार, थाइल्यान्ड र श्रीलंका छन् ।"
यूएन महासभामा १० सदस्यीय प्रतिनिधिमण्डल,"काठमाडौं (कास) कोभिड१९ संक्रमणको जोखिमका कारण पहिलोपटक संयुक्त राष्ट्रसंघ (यूएन) को महासभा भर्चुअल माध्यमबाट हुने भएको छ । भदौ १४ को मन्त्रिपरिषद् बैठकको निर्णयअनुसार महासभामा नेपालका तर्फबाट प्रधानमन्त्री केपी शर्मा ओलीले परराष्ट्रमन्त्रीसहितको १० सदस्यीय प्रतिनिधिमण्डलको नेतृत्व गर्नेछन् । महासभाअन्तर्गत उच्चस्तरीय सप्ताहका बैठकहरूमा भर्चुअल माध्यमबाट प्रधानमन्त्री ओली नेतृत्वको केन्द्रीय प्रतिनिधिमण्डलले काठमाडौंबाट, संयुक्त राज्य अमेरिकाका लागि नेपाली राजदूत, राष्ट्रसंघका लागि नेपालका स्थायी प्रतिनिधि र स्थायी नियोगका कूटनीतिक कर्मचारीहरूले पनि प्रतिनिधित्व गर्नेछन् । सरकारका प्रवक्ता तथा अर्थ एवं सञ्चार तथा सूचना प्रविधिमन्त्री युवराज खतिवडाले महासभाका बाँकी कार्यक्रममा राष्ट्रसंघका लागि नेपालका स्थायी प्रतिनिधि र स्थायी नियोगका कूटनीतिक कर्मचारीले प्रतिनिधित्व गर्ने जानकारी दिए । ७५ औं महासभा भदौ ३० देखि असोज १४ सम्म चल्नेछ । खतिवडाका अनुसार राष्ट्रसंघका लागि नेपालको स्थायी नियोग जेनेभामा नेपाल परराष्ट्र सेवाका एक सहसचिव र एक उपसचिवलाई अस्थायी दरबन्दी नवीकरण स्वीकृत गर्ने निर्णय पनि मन्त्रिपरिषद्ले गरेको छ । यस्तै, महावाणिज्य दूतावास ल्हासाको महावाणिज्यदूतमा सहसचिव नवराज ढकाल र महावाणिज्य दूतावास हङकङको महावाणिज्यदूतमा सहसचिव उदयबहादुर राना मगरलाई नियुक्त गरिएको छ ।"
कारबाही गर्न अर्को छानबिन,"रेडक्रसमा अनियमितता भएको भन्दै सरकारले सञ्जीव थापा नेतृत्वको कार्यसमिति भंग गरेर साउन दोस्रो साता मोरङका नेत्रप्रसाद तिम्सिनाको अध्यक्षतामा तदर्थ समिति गठन गरेको छ । रेडक्रसले समाज कल्याण परिषद् र अर्थ मन्त्रालयको स्वीकृति नलिई वैदेशिक सहायता परिचालन गरेको, संस्थागत एकीकृत लेखापरीक्षण नगरेको, लेखा विवरण तयार गरी परीक्षकबाट व्यवस्थापनलाई दिइएका सुझावको पालना नगरेको पदाधिकारीलाई आरोप लागेको थियो । यसबाहेक संस्थाको भौतिक सम्पत्ति तथा जग्गाको सम्परीक्षण गरी एकीकृत विवरण तयार नगरेको, ऐननियम, आधारभूत सर्तहरू पूरा नगरेको, समाज कल्याण र जिल्ला प्रशासनले दिएको निर्देशन पालना नगरेको, भक्तपुरमा जग्गा खरिद गर्दा अनियमितता गरेको, कानुन कार्यान्वयन नगरेको आरोप छ । यही विषयमा मन्त्रिपरिषद्ले स्पष्टीकरण सोधेको थियो । मन्त्रिपरिषद्ले ०६५६६ देखि ०७५७६ सम्म १५ अर्ब ९५ करोड ६ लाख २६ हजार रुपैयाँ वैदेशिक सहायता लिए पनि समाज कल्याण परिषद्बाट स्वीकृत नलिई खर्च गरेको पाइएको यसअघि गठन भएको योजना आयोगका सदस्य मीनबहादुर शाही सम्मिलित समितिले औंल्याएको थियो । मन्त्रिपरिषद्ले सोधेको स्पष्टीकरण चित्तबुझ्दो नभएको भन्दै रेडक्रसको कार्यसमिति भंग गरिसकेको छ । सरकारले रेडक्रसको कार्यसमिति भंग गरेर त्यहाँ भएका अनियमिततालाई छुट नदिने संकेत देखिएको छ । असार १० मा चार्टर एकाउन्टेन्ट आचार्य संयोजकत्वमा अध्ययन समिति बनाइएको थियो । उनीहरूले संस्थाले वैदेशिक सहयोग लिनुअघि समाज कल्याण र सरकारी अन्य निकायबाट स्वीकृत लिएनलिएको, आन्तरिक आम्दानी, खर्च गर्दा पालना गरेनगरेको, खानेपानी आयोजना सञ्चालन गर्दा कानुनअनुसार खर्च भएनभएको लगायत विषयमा छानबिन गर्न दिइएको थियो । समितिले छानबिन गरी साउन २२ मा प्रतिवेदन प्रमुख जिल्ला अधिकारीलाई बुझाइसकेको छ । तदर्थ समितिका अध्यक्ष तिम्सिनाले जिल्ला प्रशासनले दिएको निर्देशनअनुसार सुधारको थालनी गरिसकेको बताए । गोदाम घर, भवन निर्माण, खानेपानी योजनाका विषयमा आन्तरिक छानबिन समितिसमेत गठन गरिसकेको उनले बताए । पूर्वपदाधिकारीले लिएको तलब भत्ताको विषयमा पनि सम्बन्धित व्यक्तिलाई पत्राचार भइसकेको उनले बताए ।"
बाढीपहिरोपीडितलाई घर बनाउन ३ लाख,"काठमाडौं (कास) सरकारले बाढीपहिरोलगायत प्राकृतिक प्रकोपबाट घरबारविहीन भएका विपन्न परिवारलाई घर बनाउन तीनतीन लाख रुपैयाँ अनुदान उपलब्ध गराउने तयारी गरेको छ । बाढीपहिरोले जग्गाजमिनसमेत बगाएका परिवारलाई घडेरीका लागि थप दुई लाख रुपैयाँ उपलब्ध हुनेछ ।बाढीपहिरोबाट बर्सेनि विस्थापितहरूको संख्या बढ्दै गए पनि पुनःस्थापनाका लागि सरकारले गर्ने सहयोगको प्रस्ट कानुनी व्यवस्था छैन । यसपटक विपद् जोखिम न्यूनीकरण तथा व्यवस्थापन ऐन २०७४ लाई टेकेर यस्तो व्यवस्था गर्न लागिएको हो । यसका लागि गृह मन्त्रालयअन्तर्गतको राष्ट्रिय विपद् जोखिम न्यूनीकरण तथा व्यवस्थापन प्राधिकरणले कार्यविधिको मस्यौदा तयार गरिरहेको छ । प्राकृतिक प्रकोपबाट पीडित हुनेहरूका लागि सरकारी सहयोग के हुने भन्ने प्रस्ट नीति नभएकाले गृह, सहरी विकास मन्त्रालय एवं राष्ट्रिय पुनर्निर्माण प्राधिकरणसमेतको समन्वयमा कार्यविधि तयार गर्न लागिएको राष्ट्रिय विपद् जोखिम न्यूनीकरण तथा व्यवस्थापन प्राधिकरणका प्रमुख कार्यकारी अधिकृत अनिल पोखरेलले बताए । विपन्नलाई घर बनाउन र घडेरी खरिद गर्न दिने अनुदान रकम जुटाउने जानकारी अर्थ मन्त्रालयले दिएपछि कार्यविधि तयार गर्न थालिएको हो । भदौ १ मा बसेको मन्त्रिपरिषद्को बैठकले बाढीपहिरोले क्षति पुर्याएकाहरूको घर निर्माण गर्नुपरेमा बढीमा एक लाखसम्म रुपैयाँसम्म अनुदान दिने निर्णय गरेको थियो । यसअघि बाढीपहिरोपीडितलाई सरकारले जिल्ला प्रशासनमार्फत ५० हजार रुपैयाँ उपलब्ध गराउँदै आएको थियो । कार्यकारी अधिकृत पोखरेलले भने, अब तयार गरिने कार्यविधिमा घर बनाउन सबैले तीन लाख पाउने होइनन्, विपन्नले मात्र यस्तो रकम पाउनेछन् । गृह मन्त्रालयका अनुसार यो वर्ष मुलुकभर बाढीपहिरोबाट कति परिवार विस्थापित भए यकिन तथ्यांक प्राप्त भएको छैन । गत वर्षसम्मको तथ्यांकअनुसार पछिल्लो १० वर्षमा ११ हजार परिवार विस्थापित भएका थिए ।"
इराक र अफगानिस्तानका युद्धपीडित नेपाली,"रोकिएको छैन यात्रा इराक पुगेका १२ नेपालीको नृशंस हत्या भएलगत्तै सरकारले १६ भदौ ०६१ मा इराक जान प्रतिबन्ध लगाएको थियो । तर १२ साउन ०६७ मा तत्कालीन श्रम तथा यातायात व्यवस्था मन्त्रालयले यो प्रतिबन्ध फुकुवा गर्यो । तर विरोध भएपछि केही समयमै प्रतिबन्ध फेरि कायम गरियो । त्यो औपचारिक रूपमा आजसम्म जारी छ ।तर, प्रतिबन्धका बाबजुद इराक र अफगानिस्तानका अमेरिकी युद्धमा आवश्यक पर्ने सस्तो कामदारको खोजीमा रोजगारदाता कम्पनीहरूले नेपाली एजेन्टहरूसँग मिलेर अवैध रूपमा नेपाली ओसार्ने काम अहिले पनि रोकिएको छैन । अवैध रूपमा इराक पुगेका नेपालीले कुर्दिस्तान प्रवासी नेपाली समाज, नेपाल तामाङ घेदुङ कुर्दिस्तान, नेपाली महिला समाज कुर्दिस्तान, कुर्दिस्तानी प्रवासी नेपाली समाज सुलेमानीका र गैरआवासीय नेपाली संघ इराक शाखासमेत खोलिसकेका छन् । गैरआवासीय नेपाली संघ, इराकका अध्यक्ष लालकाजी गुरुङले म्यासेन्जरमार्फत गरिएको कुराकानीमा भने, अहिले पनि इराकमा १५ हजार हाराहारीमा नेपाली छन् र तीमध्ये ५ हजारको हाराहारीमा विभिन्न अमेरिकी बेसमा कार्यरत छन् ।विज्ञहरूको अनुमानअनुसार करिब ५० हजार नेपालीहरूले अफगानिस्तानका विभिन्न क्षेत्रमा काम गरिसकेका छन् । श्रमविज्ञ गणेश गुरुङ भन्छन्, सरकारी प्रतिबन्धका बाबजुद अवैध रूपमा नेपाली जाने क्रम नरोकिँदा जोखिम बढ्दो छ ।अमेरिकी श्रम विभागको तथ्यांकअनुसार अफगानिस्तान र इराकमा घाइते वा मृत्यु भएका करिब ३०० नेपालीले डीबीएअन्तर्गत क्षतिपूर्ति दाबी गरेका छन् । श्रमविज्ञ गुरुङका शब्दमा घाइते वा अंगभंग हुने योभन्दा ठूलो संख्या बाहिर छ ।"
संक्रमितलाई हतोत्साहित नगरौं,"कोरोना संक्रमितहरूलाई स्वास्थ्यलाभको कामनाका नाममा फेसबुकका भित्तामा फोटो र नामसहित प्रचार गर्नु कुनै पनि दृष्टिबाट उपयुक्त होइन । यसरी राख्दा निजको छिमेकी र नातागोतामा मानसिक असर पर्न सक्छ । यो व्यक्तिको गोपनीयताको हकको उल्लंघन पनि हो । स्वास्थ्य मन्त्रालयले समेत संक्रमितको नाम र पहिचान नखुलाई उमेर, लिंग र ठेगाना मात्र उल्लेख गर्छ । संक्रमित व्यक्तिले सामाजिक सञ्जालमार्फत आफू संक्रमित भएको र आफ्नो सम्पर्कमा आएकाहरूलाई परीक्षण गर्न आह्वान गर्नुबाहेक अरूले प्रचार गरिदिनु कानुनविपरीत हुन्छ । संक्रमितले पक्कै पनि फेसबुक पोस्टमार्फत मलाई स्वास्थ्यलाभको कामना गरिदिनु त भनेको हुँदैन । निजको फोन, इमेल, मेसेन्जर पनि हुन्छन् त्यहाँ स्वास्थ्य कामना गरे हुन्न ? कुसुम न्यौपाने, मध्यबिन्दु११, नवलपरासी (पूर्व)भारतमा कोरोना संक्रमण र मृत्युदर अत्यासलाग्दो अवस्थामा पुगेको छ । नेपालमा पनि दिन प्रतिदिन संक्रमित र मृत्यु हुनेको संख्या बढ्न थालेपछि सर्वसाधारण त्रस्त छन् । खोप र प्रभावकारी औषधिको अभावमा भविष्य थप कष्टकर बन्न सक्ने वास्तविकताले चिन्ता बढाएको छ । यतिबेला गिनेचुनेका औषधि प्रभावकारी भनी बताइए पनि तिनको प्रयोगले संक्रमण तीव्र गतिले अघि बढेको भारतमै मृत्युदरमा कमी आएको देखिँदैन । उता रुस, चीन, बेलायतलगायतका देशले बनाएका खोपहरूको प्रभावकारिता परीक्षण विभिन्न चरणमा गर्नुपर्ने र सफल भएपछि मात्र आम रूपमा प्रयोगमा ल्याइने बताइन्छ । खोप उपयोगी देखिए पनि विश्व स्वास्थ्य संगठनको मापदण्डअनुसार प्रक्रिया पूरा गर्न कम्तीमा पनि एक वर्ष लाग्न सक्छ । यता हर्ड इम्युनिटी को विकासबाट रोग परास्त हुने विषयले आशा पलाएको अवस्था पनि छ । विषाणुको असर समुदायस्तरमै पुगिसकेको स्थितिमा समाजका अधिकांश व्यक्ति संक्रमित बन्न सक्ने सम्भावनालाई अब कसरी नकार्ने ? कोभिड१९ का केही विज्ञले बढी प्रभावित क्षेत्रका झन्डै ६५ प्रतिशतमा संक्रमण पुगेको अनुमान गर्न थालेका छन् । समुदायका ५० देखि ७० प्रतिशत व्यक्ति संक्रमित भएपछि हर्ड इम्युनिटी अर्थात् शरीरमा एन्टिबडी को विकास भई रोगको प्रतिकार गर्ने क्षमता अभिवृद्धि हुने गर्छ । एकपल्ट ६५ प्रतिशत जनता संक्रमित भएको अवस्थाको विश्लेषण गरौं ः यो समूहले रोगलाई जितेपछि भाइरसले बाँकी ३५ प्रतिशतलाई आक्रमण गर्न सक्छ । यसमा पनि जोखिमयुक्त १० प्रतिशत मात्र हुँदा कुल संख्याको ३५ प्रतिशतको सेरोफेरोमा भाइरस घुम्न बाध्य हुन्छ । जसले गर्दा बिस्तारै भाइरस प्रभावविहीन हुन सक्छ कि भन्ने सम्भावना रहन्छ । भुवनेश्वर शर्मा, चन्द्रागिरी२, काठमाडौं"
केसीलाई सम्मान गर्नुपर्नेमा अपमान,"डागोविन्द केसीलाई कर्णालीमा स्थानीय प्रशासनले दुर्व्यवहार गरेको खबरले दुःखी बनायो । निःस्वार्थ भावले म मानव सेवा गर्छु भन्दा सरकारी सयन्त्रले किन अवरोध पुर्याइरहेको छ ? जागिरबाट अवकाश पाइसकेपछि उनी दूरदराजका गाउँहरूमा स्यमंसेवी स्वास्थ्यकर्मीका रूपमा काम गरिरहेका थिए । ग्रामीण भेगका स्वास्थ्य चौकीहरूमा काम गर्दै हिँड्दा उनले आफूले जानेको सीप त्यहाँका स्थानीय स्वास्थ्यकर्मीहरूलाई पनि सिकाउँथे । राज्यले केही गर्न नसक्ने अरूले गर्छु भन्दा पनि नदिने कारण के हो, थाहा छैन । स्वास्थ्य चौकी दलहरूको पेवा होइन । यस्तो हैकमवादी शैली राणा शासनमा पनि थिएन होला । जनप्रतिनिधि भए भन्दैमा मनलागी गर्ने छुट कसैलाई छैन । दुर्गम गाउँमा बिरामीको सेवा गर्छु भनेर गएका डाक्टरलाई सम्मान गर्नुको साटो अपमान गर्नु हुँदैन । ग्रामीण भेगमा सरकारले पर्याप्त मात्रामा स्वास्थ्य सेवा पुर्याउन सकेको छैन । जनचेतनाको कमीले कर्णालीमा झाडापखाला, सामान्य रुघाखोकी र ज्वरोका कारण मान्छे मरेका समाचार बेलाबेलामा आउने गरेका छन् । ती सर्वसाधारणले डाक्टर कहिल्यै देख्न पाएका हुँदैनन् । यस्तोमा डा केसीजस्ता अनुभवी स्वास्थ्यकर्मी दूरदराजमा पुग्दा सरकार खुसी हुनुपर्ने हो तर किन डराइरहेको छ थाहा छैन । उनी सरकार ढाल्न गएका त होइनन् नि ! उनी त सरकारले गर्न नसकेको काम गर्न गएका हुन् । सरकारले उल्टो उनको बस्नेखाने व्यवस्था मिलाउनुपर्थ्यो । त्यहाँका जनताले पनि डा केसीको समर्थन गर्नर्पुर्थ्यो । दुर्गम गाउँमा डा केसीजस्ता चिकित्सकको आवश्यकता छ । पुरुषोत्तम घिमिरे, जोरपाटी, काठमाडौं"
नियुक्तिको मापदण्ड बनाऊ,"सरकारले राष्ट्रिय वाणिज्य बैंकको अध्यक्ष बनाउन खोजेको उपेन्द्र कोइराला २०५१ अघिसम्म मोरङका एक सामान्य उपप्राध्यापक थिए । तर जब उनले तत्कालीन एमालेका प्रभावशाली नेता ईश्वर पोखरेललाई आफ्नो सम्धी बनाए र जब पोखरेल २०५१ मै वाणिज्य तथा आपूर्तिमन्त्री बने तबदेखि कोइरालाको भाग्यरेखा बदलिन थाल्यो । तत्कालीन एमाले जबजब सत्तामा पुग्थ्यो तबतब उनी अवसरको सिँढी उक्लिँदै जान्थे । पहिला मोरङमा उपप्राध्यापक रहेका कोइराला क्याम्पस प्रमुख बने । त्यसपछि नेपाल आयल निगमको कार्यकारी अध्यक्ष, त्यसपछि नेपाल खाद्य संस्थानको महाप्रबन्धक अनि मध्यपश्चिमाञ्चल विश्व विद्यालयको उपकुलपति हुँदै अहिले राष्ट्रिय वाणिज्यको सञ्चालक भएका छन् र छिट्टै अध्यक्ष बन्दै छन् ।एकपछि अर्को गर्दै लगातार लाभको पद पाउनुमा के यिनको असाधारण प्रतिभा भएरै हो त ? के नेकपाभित्र यिनी जत्तिको काबिल र विद्वान् अरू छँदै छैनन् ? के राजकीय अवसर सधैँ एउटैले मात्र पाउने हो ? यिनको परफर्मेन्स यसअघिका नियुक्तिहरूमा कस्तो थियो ? अख्तियार दुरुपयोगको कारबाही गर्नुपर्ने प्रतिवेदनमा यिनको नाम थियो कि थिएन ? हरेक निकायको रकम हिनामिनाको आरोपित हुँदा पनि यिनलाई नै पुनः आकर्षक पदमा ल्याउनुपर्ने बाध्यता प्रधानमन्त्री र अर्थमन्त्रीलाई केले गरायो ? कहीँ पार्टी अध्यक्ष बनाउदाताका पोखरेलले केपी शर्मा ओलीलाई लगाएको गुण तिरेका त होइनन् ? के पोखरेलको सम्धी नभएको भए कोइरालाले बारम्बार यस्ता अवसर पाइरहन्थे त ? किन सधैं एउटै पात्रलाई मात्र अवसरैअवसर भन्ने प्रश्नको जवाफ प्रधानमन्त्री र उपप्रधानमन्त्रीले स्पष्टसँग जनतालाई दिनुपर्छ । यदि सधैँ यसरी नै नातागोता, भाइभारदार, ज्वाइँ, सम्धी र छोरीबुहारीलाई मात्रै नियुक्ति दिने हो भने अन्य योग्य विद्वान् र काबिल व्यक्तिहरू किन नेकपामा प्रवेश गर्ने ? नातागोता र आसेपासे नियुक्त गर्नमा प्रधानमन्त्री ओली मात्र होइन, पुष्पकमल दाहाल पनि उत्तिकै माहिर छन् । दाहालका छोरीबुहारीले मात्र होइन उनका हरेक इष्टमित्रले राजकीय अवसर पाएका छन्, जबकि आन्दोलनमा ज्यानको बाजी लगाएर लडेका, गोली लागेका हजारौं कार्यकर्ता आज अवसरको अभावमा खान पनि नपाउने स्थितिमा पुगेका छन् । यी सब विकृति कसरी रोक्ने हो ? आसेपासे र नातेदारको सट्टा सक्षम व्यक्तिहरूलाई नियुक्ति दिई राष्ट्रको समृद्धिको यात्रामा कसरी सघाउने भन्नेबारे हरेक राष्ट्रिय पार्टीभित्र गहन छलफल गरी नियुक्तिको मापदण्ड बनाउनु जनताका लागि राजनीति गरेको भनेर दाबी गर्ने नेताहरूको दायित्व हो । यो दायित्व बिर्संदा आज पार्टीहरू नातेदार भर्ती गर्ने केन्द्र बनेको भनेर जनताको नजरमा आलोचित भएका छन् । गोपाल देवकोटा, जोरपाटी, काठमाडौँ"
अब नयाँ कल्पनाको कुरा गरौं,"लामो उपवासनिद्रापछि बाइसौं शताब्दीको कुनै दिन ब्युँझन्छ, विश्वबन्धु नामको एक वृद्ध । निदाउनु अघि र ब्युँझेपछिको संसारका घनघोर भिन्नता देखेर ऊ अकल्पनीय सुखद आश्चर्यले प्रफुल्ल हुन्छ । भाषा, जाति, धर्म र संस्कृतिका रूढ पर्खाल र कट्टर आग्रहलाई छिचोलेर पृथ्वी सुखी मान्छे र सन्तुलित पर्यावरणको साझा घर बनिरहेको दृश्य साक्षात् चर्मचक्षुले देख्ने विश्वबन्धु जगत्को काया र रूपले चित खान्छ ।न हिन्दु र मुसलमानबीच हिंसा छ न रैथाने र आप्रवासीबीच वैमनस्य । न स्त्रीपुरुषबीच कुनै विभेद बाँकी छ न अपराध र अपराधी नै शेष छन् । न शासक छन् न शोषित । कतिसम्म भने प्रजातान्त्रिक नेपालको कार्यकारी प्रमुख छ, साठी वर्षीय युवक इस्माइल जो हिन्दु, मुस्लिम दुवै समुदायको संस्कृतिका स्त्रीद्वेष र धर्मान्धताको युग अन्त्यपछि अपूर्व सहिष्णु समाजको सेवक बनेको छ, शासक होइन ।भाषा र भूगोलका जड आग्रह र सीमाहरू फड्कने अद्भुत लेखक राहुल सांकृत्यायनको उपन्यास बाइसवीं सदी को कथा हो यो । बीसौं शताब्दीको पिँढीमा उभिएर झन्डै दुई सय वर्षपछिको समाज कस्तो होला भन्ने स्वैरकल्पनामा लेखिएको ।हुन त यस्तो कल्पना गर्ने न उनी पहिलो हुन् न अन्तिम नै । युटोपियन समाजवादीदेखि कम्युनिस्ट र उदात्त लोकतान्त्रिकसम्म थरीथरी विचारका शिविर, चिन्तन र आन्दोलनहरूले प्रत्येक समाज र समग्र विश्वलाई साँच्चिकै मान्छेको साझा घर बनाउने कल्पना गरेकै हुन् । तीमध्ये पनि कम्युनिस्ट आन्दोलनले त जात, जाति, धर्म, राष्ट्र, नस्ल र लिङ्गका विभेदकारी साँधहरू मेटेर मानिसको अन्तर्राष्ट्रिय जाति बनाउने संकल्प नै गरेको थियो ।मान्छेका अनुभवले सिद्ध गरिसकेको छ, कल्पनामा असीमित शक्ति हुन्छ । कल्पनाले नै मान्छेभित्र उद्दाम साहस र पराक्रम भर्छ । कल्पनाले नै मान्छे निरन्तर प्रयोग र परीक्षण गर्दै सयौंपल्टका असफलतापछि पनि सफल भएरै छोड्छ । कल्पनाकै बलले संसारले यति विघ्न भौतिक र मानसिक उन्नति गरेको हो । सत्तरी हजार वर्षअघिको बुद्धि (संज्ञान) को क्रान्तिदेखि आजको डिजिटल क्रान्तिसम्म, सबै थोक कल्पनाशक्तिकै उपज हुन् ।अंग्रेजी कवि सेमुअल टेलर कलरिजले साहित्य लेखनमा कल्पनाको महत्त्वबारे प्रतिपादन गरेको कल्पना सिद्धान्तबारे थाहा नपाउने साहित्यका विरलै विद्यार्थी होलान् । त्यसमा उनले समस्त मानवीय ज्ञानको जिउँदो शक्ति र प्रमुख माध्यम (एजेन्ट) नै कल्पना हो भनेका छन् । हुन त साहित्यका विमर्शमा कल्पनालाई तर्कबुद्धि र विवेकभन्दा माथि राखेर निरपेक्ष र रहस्यमय शक्तिका रूपमा पनि परिभाषित नगरिने होइन तर जीवन, समाज र समयका मुखर प्रश्नहरूलाई निरपेक्ष कल्पनाको तर्कले थेग्न सक्दैन । किनभने शून्य र नथिङनेस मा कल्पनाको अस्तित्व असम्भव छ ।यद्यपि दुईमत नै छैन, हरेकजस्ता भाषामा सबभन्दा मीठा र चिरकालीन महत्त्वका कल्पना कविहरूले नै गरेका छन् । तपाईं चाहे जोन लेननको इम्याजिन सम्झनोस् या विजय मल्लको छोरीलाई मानचित्र पढाउँदा सम्झनोस् । विस्लावा सिम्बोर्स्काको द लिकी बाउन्ड्रिज सम्झनोस् या टैगोरको ह्वेर द माइन्ड इज विदाउट फियर अथवा यस्तै भावका अरू कविता सम्झनोस् । अलिखित साहित्यका अनाम कवि, गायकहरूका कल्पना त अफ द रेकर्ड नै छन्, कतिकति ।एउटा मान्नैपर्ने तथ्य के हो भने कल्पना यथार्थ जगत्भन्दा भिन्दै र अर्कै कुरा पटक्कै होइन । यथार्थ नै कल्पनाको प्रेरणा हो । यथार्थसँगको भौतिक र मानसिक द्वन्द्वकै परिणतिमा नै कल्पना अस्तित्वमान हुने हो । यही द्वन्द्वको संश्लेषणबाट नै हो हाम्रै वरिपरिबाट सिद्धार्थ गौतमजस्ता सामान्य मानिस बुद्ध बनेका । कल्पनाकै आलम्बमा हो अराजकता, विद्रोह हुँदै क्रान्ति बन्ने आधारविचारको जन्म हुने पनि । यथार्थ र कल्पनाकै मानसद्वन्द्वको परिणति हो, हरेक युगले आफ्नो समयका लागि विचार र व्याख्याका न्यारेटिभहरू सूत्रबद्ध या अद्यावधिक गर्ने पहल पनि ।ििियो पनि उत्तिकै सत्य हो, कल्पनाशक्तिबाट आर्जित स्वप्न र आदर्शको भयंकर दुरुपयोग गरेर मानिसको चेतनालाई पंगू बनाउने उद्यम विश्वभरि र नेपालमा पनि धेरै नै भएको छ । पछिल्ला दिनहरूमा प्रकट मुलुकको राजनीतिक र सांस्कृतिक परिदृश्य आफैं त्यसको जगजाहेर दृष्टान्त हो । यस्ता विषयमा लेखक, स्तम्भकार र बौद्धिक वृत्तले ओगटेका अखबार र कचहरी मात्रै होइन चोक, चौतारा, खेतखलियान र पानीपँधेरासमेत आआफ्नो सामर्थ्यअनुसारको बहसमै छन् ।सबैजसो सार्वजनिक टिप्पणीको सार छ, यो के हुन लागेको हो नेपालमा ?विचलन र क्षयीकरणमा कुनै कसर बाँकी नराखेको तर आफूलाई कम्युनिस्ट भनिरहन कत्ति पनि असुविधा नमानिरहेको पार्टी सत्तामा छ । सामाजिक र सांस्कृतिक रूपान्तरणसहितको आन्दोलनको कोर्सले बिट मारिसक्यो भन्ने निष्कर्ष निकालेर आर्थिक समृद्धिको कोर्समा अघि बढ्नुपर्छ भन्ने यही दल जात, धर्म र लिङ्गका आधारमा भइरहेका तमाम हिंसा, सामूहिक हत्या र बर्बरताविरुद्ध, पीडितको न्यायका पक्षमा एक शब्द बोल्दैन बरु पीडककै पक्षपोषण गर्छ । द्वन्द्वात्मक भौतिकवादको आधारभूत विचारको फलाको पनि नछोड्ने र जनताको सेन्टिमेन्ट को सम्मान गर्ने भन्दै गेरुवा राजनीतिको प्रवर्द्धन पनि कम्मर कसेरै गर्ने दोहोरो चरित्र देखाउँछ । सत्तारूढ नेकपाले रोजेको प्रतिगामी र पतनशील बाटोले ऊ स्वयम्लाई मात्रै होइन, सिर्जनशील र बहुलवादी लोकतन्त्रका सतत कल्पनालाई समेत ध्वंस गर्नेबाहेक अर्को परिणाम दिनेवालै छैन ।यो कुराले सत्तासीन दलभित्रको थोरै नै सही प्रगतिशील र इमानदार तप्कालाई भतभती पोल्नुपर्ने होइन ?पछिल्लो समय चितवनको माडीमा रोप्न लागिएको राम प्रोजेक्ट प्रधानमन्त्रीले आफ्नै सक्रियतामा गरिरहेको हिन्दुत्ववादी राजनीतिको मेनिफेस्टो त हो नै, देशलाई दीर्घकालसम्म धार्मिक, साम्प्रदायिक द्वन्द्वमा फसाउने मूर्खतापूर्ण थालनी पनि हो भन्ने कुरालाई इन्कार गर्न सक्ने कोही छ जस्तो लाग्दैन । तर सत्तारूढ सिंगो नेकपा र त्यसका नेताकार्यकर्ता पंक्तिबीच राणाकालीन उर्दी र फरमानको याद गराउने यो मूर्खताको विरोध त के बहसको आग्रहसम्म सुनिँदैन । सबका सब अजिंगरले सुँघेका सर्पजस्ता देखिन्छन् । जिम्मेवार व्यक्ति कोही, केही बोल्दैन । यो मौनता रहस्यमय मात्रै होइन विनाशकारीसमेत छ ।एकातिर खोकनाजस्तो मौलिक सांस्कृतिक सम्पदालाई तहसनहस पार्ने, अर्कोतिर माडीमा आदिवासी थारू इतिहास र वर्तमान दुवैको चिहान खन्दै नयाँ अयोध्या खडा गर्ने ! कम्युनिस्ट सरकारको यो कस्तो सांस्कृतिक चेत हो ? यस्तो प्रश्न गर्ने कोही जिउँदो मान्छे नेकपाभित्र किन प्रकट हुँदैन ? अचम्म लाग्छ ।रोचकचाहिँ के भने विचार र विज्ञानसम्मत तर्कबुद्धिसँग उहिल्यै नाता तोडिसकेका (चितवनका) जिल्ला र स्थानीयस्तरका नेकपा नेताहरू भने जनताका लागि हामी वैचारिक आत्मघात गर्न पनि तयार छौं भन्छन् । मार्क्स, लेनिन र माओलाई गलत उद्धरण गर्दै तिनले रचेको जनसेवा को रामकहानी सुन्ने हो भने कम्युनिस्ट मात्रै होइन, अध्ययनशील गैरकम्युनिस्टसमेत लाजले भुतुक्कै हुन्छ । प्रधानमन्त्रीको ठाडो आदेशको शतशः पालना गर्नेहरूले माडीमा मन्दिर त कसैगरी बनाउलान् नै तर अयोध्या र जनकपुरबीचको हालसम्मको सांस्कृतिक आदानप्रदान, विवाह पञ्चमीमा जन्ती जानेलगायतका विषय त्यति सजिला हुनेवाला छैनन् जति सोचिएको छ ।मधेससँग बालुवाटार र शीतलनिवासको सम्बन्धको निकट इतिहास र तथ्यांक बिर्सिइएको छैन भने सीमापारिको प्रचलित अयोध्यालाई छोडेर माडीको हुनेवाला अयोध्या लाई जनकपुरले कसरी प्रतिक्रिया गर्ला ? यो अनुमानबाहिर छैन । त्यतिखेर हुन सक्ने जुन भयावह चित्रको विम्ब छ, त्यसले विगतमा माओवादी र मधेसी जनअधिकार फोरमबीच रौतहटमा भएको दोहोरो रक्तपात सम्झाइदिन्छ । कल्पना गर्दासमेत आङ झस्किने र रौं ठडिने त्यस्तो अप्रिय दिन आओस् भन्ने अपेक्षा कम्तीमा एउटा विवेकवान नेपालीले गर्दैन ।इतिहासमा पृथ्वीनारायण शाहले देखेको असिल् हिन्दुस्थाना को सपना पूरा गर्न कालक्रममा कुनै कम्युनिस्ट पार्टी नै लिट्टी कसेर लाग्नेछ, यो अनुमान सायदै गरिएको हुँदो हो । यसको प्रमाण देशैभर बनिरहेका र बन्ने क्रममा रहेका मन्दिरहरू र अस्पतालको तुलनात्मक संख्या जाँच्दा थाहा भैहाल्छ ।जगजाहेरै छ, राप्रपा नेपाल पूरै र नेपाली कांग्रेसको पुरातनपन्थी धार धर्मनिरपेक्षताविरोधी शिविरमा कायमै छन् । त्यति मात्रै होइन, हिन्दुत्वको एक मात्र एजेन्डा लिएर कतिपय समूहले गर्ने अतिवादी गतिविधि कहिले प्रत्यक्ष र कहिले प्रच्छन्न रूपमा फरकमत राख्नेलाई कारबाही गर्ने चेतावनी दिँदै सक्रिय छन् । यो कसैबाट लुकेको कुरा होइन ।ििियी सबै घटना र नियत पुरानो नेतृत्वका अन्तिम पटाक्षेप र नयाँ विचार, नयाँ नेतृत्वको सृजनात्मक कल्पनाका भुइँसमेत हुन् । धर्म र परम्पराका आडमा राजनीतिक उद्योग चलाउने नियतलाई निरस्त्र नगरी कुनै त्यस्तो उदात्त कल्पना गर्न सम्भव छैन । यसो गर्न आज दलभित्र रहेका र दलीय राजनीतिमा नभएका (तर निरन्तर राजनीतिकसांस्कृतिक बहसमा संलग्न) अनुभवी, अध्ययनशील पाका व्यक्तिहरूको पुरानो पुस्ता र युवा जाँगर, संकल्प र साहस बोकेका नयाँ पुस्ताले इतिहासको आत्मबोध मात्रै होइन निरन्तरको बाक्लो बहस र वैचारिक आदानप्रदान गर्नैपर्छ । एउटा दूरगामी दिशाबोधका लागि ज्ञान र प्रबोधनको क्रान्तिका कल्पना र अभ्यास थाल्नैपर्छ ।जसरी हिजो युरोपमा चर्च र सामन्तहरूको कठोर शासनविरुद्ध विज्ञानसम्मत तर्कबुद्धिले लड्ने एज अफ इन्लाइटेनमेन्ट (प्रबोधनको युग) एउटा ठूलो बौद्धिक भुइँचालो, एउटा युगान्तकारी संघटनाका रूपमा स्थापित भएको थियो, त्यसै गरी । छाउघर भत्काइएपछि पनि ओढारतर्फ बढिरहेका कथाले, रुकुमरूपन्देहीधनुषा र झापामा भएका हिंसात्मक शृङ्खलाले गहिरो बोध गराएका छन्, लामो कालखण्डसम्म दलन, दमन र सीमान्त शोषणमा बानी पारिएको समाजमा संविधानको एउटा किताब मात्रै पर्याप्त रहेनछ । जनजीवनका हरेक आदत र घर्षणलाई ज्ञान ले हुँडल्न र पुराना विभेदकारी संरचनाको सिर्जनशील ध्वंस गरेर तिनका ठाउँमा नयाँ आर्थिकसामाजिक संरचना स्थापित गर्न आजको पुस्ताले विगतका आन्दोलनले भन्दा कैयौं गुणा बढी मिहिनेत गर्नुपर्ने बाटो निर्विकल्प छ ।समाजलाई पछिल्तिर नै फर्काउन चाहने, फरक विचारप्रति असहिष्णु र हिंस्रक बन्न प्रेरित गर्ने, आफूबाहेक अर्काको अस्तित्व र उपस्थिति पटक्कै नसहने एकल जातीय, एकल लिङ्गीय, एकल क्षेत्रीय, एकल धार्मिक परियोजनालाई पूर्णतः इन्कार गर्ने बृहत्तर हितकारी समाजको कल्पनाबिना यस्तो उथलपुथलकारी बौद्धिक, सांस्कृतिक, आर्थिक क्रान्तिको सम्भवना शून्य छ । यसका लागि को, कहाँ, कति प्रतिबद्ध भएर निस्कने हो, परीक्षा सुरु भइसकेको छ ।घोर अँध्यारो, बरबादी र सीमान्त विसंगतिको चाङमाथि निदाएर बिहान उठ्दा अरू कसैले बनाइदिएको समतामय, समाजवादी, सबैको साझा समाज उपन्यास र कथामा मात्रै सम्भव छ, बाइसवीं सदी मा जस्तै । वास्तविकतामा त्यसलाई सम्भव बनाउन आक्रोश र आलोचना मात्रै होइन, नेपाली समाज र राजनीतिको समस्याका जराहरू पहिचान गर्ने खुबी, इतिहासबोध, समकालीन विश्वबोध र विज्ञानसम्मत विचारसहितको सकर्मक ऊर्जा खन्याउन हामीमध्ये कोही पनि तयार हुनुपर्छ ।"
"चालीस, दिल्ली र जिन्दगी","दिल्लीको लड्डु जसले खायो ऊ पछुतायो अनि जसले खाएन ऊ अझै पछुतायो । यो दिल्लीमा बसोबास गरेको ठीक चालीस वर्ष पुग्यो । दार्जिलिङको स्वच्छ वातावरण, पर्वतमालाको काख र निःशुल्क अक्सिजन छोडी १९ वर्षको अल्लारेबल्लारे उमेरमा दिल्ली पुगेको थिएँ म । तीनसुखिया मेलबाट उत्रिएपछि सीधै एसियाकै नामी जवाहरलाल नेहरू विश्वविद्यालयमा पसेँ, अर्थशास्त्रमा एमए गर्न भनी । गरमको चुली, मान्छेको भीड, गाडीवाहनको कोलाहल । अर्कातिर हाम्रो सुन्दर विश्वविद्यालयको नयाँ क्याम्पस । यसरी सुरु गरेको थिएँ यो दिल्लीको जिन्दगी । थाहा थियो होडबाजीको जंगलमा पस्दै छु भनेर, तर थाहा थिएन दिल्ली वर्णभेदको पनि केन्द्र हो भनेर । उता क्याम्पस भने टिस्टा र रंगीतजस्तै सलल बग्थ्यो, गाउँ, पहाड, नगर, देशविदेशका विद्यार्थीहरू अनि जानेमानेका शिक्षकहरूसँगसँगै ।दार्जिलिङमा राति नौ बजेको अंग्रेजी समाचार रेडियोमा सुनेपछि ओछ्यानभित्र गुटमुटिन्थ्यौं । यो क्याम्पसमा राति नौ बजे पो सबै ब्युँझेको जस्तो लाग्दो रहेछ । स्यालफ्याउराहाप्सिलोझैं मध्यरातमा विद्यार्थीशिक्षकहरूको चियाको ढाबामा घण्टौं वादविवाद, चर्चापरिचर्चा । सुनेरै पनि आफूले ज्ञान पाउने वातावरण । इरानइराकको युद्ध, अफगानिस्तानमा सोभियत संघको हमला, भारतले अन्तर्राष्ट्रिय मुद्रा कोषबाट लिइरहेको ऋणको निन्दा, आपत्कालीन स्थितिमा सरकारले पुर्याएको आघात, अन्टार्टिकामा वैज्ञानिक अभियान र फेरि क्रिकेट । ज्ञानैज्ञानको भारी आउनासाथ बोक्नुपर्यो, सबैसबैले । श्रेणीमा होडबाजी, टक्कर, उस्तैउस्तै होनहार विद्यार्थीहरू । दार्जिलिङको प्रसिद्ध सन्त जोसेफ कलेजमा स्वर्णपदक प्राप्त गर्ने म यहाँ त हराउने भएँ । तर हामी पहाडेहरू हराउनै दिँदैनौं, हार्नै सक्तैनौं र बिस्तारै सिकेँ होडबाजीका यन्त्रतन्त्रहरू । साथीहरू अध्ययन नै नगरेको जस्तो गर्थे र पनि परीक्षामा उच्च ग्रेड ल्याउँथे । मैले पनि छिट्टै सिकें, नदेखाई पढ्न । उसले बाह्र घण्टा पढ्छ भने, म लुकेरै सोह्र घण्टा पढ्ने गर्थें । स्कुलमा छँदा शिक्षकले कराएर पढ्न लगाउँथे, यहाँ एक शब्द पनि निस्किँदैनथ्यो ।यसरी नै मेरा साथीहरू कोही प्रशासनिक सेवामा पसेर भारत सरकारको सचिव भए, रिजर्भ बैंकको उपगभर्नर भए । राजनीतिमा धेरै माथि पुगे । मेरो कक्षाकी अभिन्न मित्र निर्मला सीतारमन भारतको रक्षा र वित्तमन्त्री हुन पुगिन् । मलाई पनि त्यही वातावरण र होडबाजीले धेरै नै माथि पुर्यायो । हाम्रो श्रेणीमा मभन्दा एक वर्ष कान्छा अभिजित बनर्जीले नोबल पुरस्कार पनि पाए ।दिल्लीमा के छैन ? राष्ट्रपति, प्रधानमन्त्री, सर्वोच्च न्यायालय, संसद्, भारत सरकार, विश्वप्रसिद्ध संस्थाहरू । भारतलाई नै दिल्लीले चलाउँछ अरे । यसर्थ सबै दिल्ली नै आउँछन् । यहाँ गत चालीस वर्षमा के देखिनँ मैले ? एसियाली खेल, गुट, निरपेक्ष आन्दोलनको शिखर सम्मेलन, प्रधानमन्त्री इन्दिरा गान्धीको हत्या, आतंकवादीहरूबाट संसद्मा हमला, साम्प्रदायिक हिंसा, विश्वका नेताहरूको आगमन, विद्वान्विदुषीका चर्चापरिचर्चा, टेलिभिजन च्यानल र फेरि संगीत अनि खेलको रमझम । विद्यार्थी छँदा नै एसियाली खेलमा भारत सरकारको जनसम्पर्क अधिकारीमा हामी नियुक्त भएका थियौं । त्यहीँ भेटेँ राजीव गान्धी, पण्डित रविशंकर र अमिताभ बच्चनलाई । खेलगाउँमा भेटेँ गोर्खा बक्सर बीएस थापा र जसलाल प्रधान । फिलिपिन्सका लिडिया डी भेगा, सबैभन्दा तेज धावक । अनि नेपालका राजकुमार दीपेन्द्र, सानो उमेर अनि चिटिक्क ।हाम्रा प्रकाश पादुकोण र चीनका हान जियान । लगत्तै पछि सन् १९८३ को गुट निरपेक्ष आन्दोलनको शिखर सम्मेलनमा काम गर्ने अर्को ठूलो मौका पाएँ । विज्ञान भवनको प्रांगणमा हाम्रा प्रधानमन्त्री इन्दिरा गान्धी र क्युबाका राष्ट्रपति फिडेल कास्ट्रोको ऐतिहासिक अंकमाल पनि देखेँ । भवनभित्र नेपालका नरेश वीरेन्द्र, पाकिस्तानका सैनिक शासक जिआउल हक, प्यालिस्तिनी नेता यासर अराफत, लिबियाका कर्णेल गद्दाफी र श्रीलंकाका राष्ट्रपति जयवर्द्धनेलाई त्यहीँ देखेँ अनि अटोग्राफ पनि लिएँ ।पैसा, धन र घमन्डले परिपूर्ण भएको यो दिल्ली महानगरीमा ठग, बदमास र दलालहरू गल्लीगल्लीमा बसेका हुन्छन् । हवाई अड्डा र रेलको स्टेसनमा उत्रनासाथ ट्याक्सी र अटोले ठग्न थाल्छन् । बजारमा त्यस्तै, संस्थाहरूमा त्यस्तै । यसर्थ धेरै दिल्ली आउनै मान्दैनन् । बोली टर्रो, गालीको थेगोजस्तै बकबक, तँ र तपाईंको अन्तर नजान्ने ठाउँ हो यो । आँखा चिम्म गर्नु हुँदैन, सब्जीवालाले कुहिएको प्याज, आलु र बैगुन मिसाएर तौलिहाल्छ । राति आठ बजेपछि केटीमहिलाहरू हिँडिनसक्नु हुन्छ र नै बलात्कारको राजधानी को नामसमेत पाउँछ यो दिल्लीले ।संसद्को वरिपरि, विदेशी दूतावास र धनी इलाकाहरू वासिङ्टन, किओटो र ज्युरिकजस्तै सफा र चिटिक्क । फेरि अलिक पर्तिर मुनिरका, आयानगर र पूर्व दिल्ली फोहोरको भारी । छोरीचेलीहरूका भ्रूण हत्या गरिएकाले नै एकदेखि छ वर्ष उमेरका बालिकाहरूको संख्या प्रत्येक बालकको संख्याको तुलनामा घीनैलाग्दो प्रकारले कम्ती यो दिल्लीमा । अर्कातिर, लाजै नमानी बेटी बचाऊ र बेटी पढाऊ का पोस्टरहरू भित्तैभरि । ठन्डा महिनामा धेरै मानिस ठूलो कम्बल ओढेर जबर्जस्ती बसको सानो ढोकामा घुस्दा अरू चढ्नै पाउँदैनथे । हामी रिसले चूर हुन्थ्यौं । केही नजान्ने, अर्थ न बर्थका लाठेहरू हूलका हूल, बथानका बथान पाइन्छन् दिल्लीमा । बाटो बिर्सेर कसैले भैया, यो ठेगाना कतातिर पर्यो ? भन्नु मात्रै पर्छ, उसले भूगोल नै खाएको जस्तो आँखा चम्काउँदै यताबाट सीधा जाऊ, दाहिनेतिर मोड र फेरि सीधा जाऊ, त्यहीँ छ यो बिल्डिङ भन्छ । त्यो भैयाले भनेको बाटो पहिल्याएर जो पनि जान्छ, फोहोर फ्याँक्ने ठाउँमा पुग्छ । यो कुरा धेरै विदेशीले भन्ने गर्छन् । जसले दिल्लीको लड्डु खाए, ती फेरि आउनै मान्दैनन् यहाँ । विश्वासको मुटु नै अविश्वास हो यहाँ ।तर दिल्ली नै हो भारतको मुटु । विश्व नै भारत भन्नासाथ दिल्लीमा ओर्लन्छ । प्रधानमन्त्रीको कार्यालय साउथ ब्लक, अर्को ब्लकमा विदेशमन्त्री, बाटापारि वित्तमन्त्री नर्थ ब्लकमा, अलि पर रक्षा, रेल र शिक्षामन्त्रीहरू । नजिकै संसद् भवन, राष्ट्रपति भवन, इन्डिया गेट र बोट क्लब अनि फेरि सर्वोच्च न्यायालय । एटम बम बनाउने निर्णयदेखि गाउँघरमा बाटो, पानी र बिजुली पुर्याउने अनि राज्यराज्यलाई कहाँ कति किन कोष दिनुपर्ने बहस र देशको राजनीतिक प्रणाली र संवैधानिक ढाँचासम्म तय गर्ने यो सानो दिल्ली हो ।नोकरशाहीको खेलको मैदान, राजनीतिक नेताहरूको लुछाचुँडी, विदेशनीति निर्धारणको कोख पनि यही दिल्ली नै हो । संस्थैसंस्था भएको यो दिल्ली साहित्य अकादमी, ऐतिहासिक अध्ययन केन्द्र, संगीत कला अकादमी, अखबार र टेलिभिजन एकापट्टि र हरेक दसपन्ध्र किलोमिटरमा शैक्षिक संस्था र अस्पतालहरू दिल्ली यसैले प्रसिद्ध छ । खेल्नेका लागि जुनै क्षेत्रमा पनि ठूलो खुला मैदान नै हो दिल्ली ।दार्जिलिङको एउटा गाउँमा हामी केवल सपना देख्थ्यौं, कल्पना गर्थ्यौं र आकांक्षा राख्थ्यौं दिल्लीभित्र पनि कहाँ कसरी कसले नीति बनाउँदो रहेछ त्यो बुझ्नलाई, हेर्नलाई र गर्नेहरू को हुन् त भन्ने कौतूहल मेट्नलाई । चालीस वर्षमा मैले भित्रै पसेर बुझ्ने मौका पाएँ, देखेँ र बुझेँ राष्ट्र यसरी निर्माण गरिँदो रहेछ भनेर, सरकारी प्रक्रिया यसरी चल्दो रहेछ भनेर । भारतको सबैभन्दा बलियो पक्ष तीनवटा । संस्थाहरू, ठूलो सोच र अनुभवले परिपूर्ण ज्ञानी व्यक्तिहरू अनि देशप्रेम र देश निर्माणमा समर्पित जनसमूह । नजिकैबाट देखेँ प्रधानमन्त्री, राष्ट्रपति, मुख्यमन्त्रीहरू । केन्द्रीय विश्वविद्यालयको कुलपति हुँदा, प्रधानमन्त्रीको राष्ट्रिय सुरक्षा सल्लाहकार समितिको सदस्य र आईएएस, आईपीएसजस्ता उच्च सरकारी सेवाहरूको चयनमा संघ लोक सेवा आयोगको समितिमा बस्दा गर्व त लाग्थ्यो नै, योसँगसँगै हामी भारतीय गोर्खाहरूअघि आएका पर्खालहरू तोडिदिए जस्तो पनि लाग्थ्यो । अबउप्रान्त भारतीय गोर्खाहरू मुख्यमन्त्रीबाहेक केन्द्रीय सरकारका पदहरूमा पनि क्षमता भएको खण्डमा सहजै बस्न सक्ने भए ! धेरै सरकारी उच्च समितिहरूमा बसेपछि, धेरै कुरो बुझेँ, सिकेँ । लेख्तै जाउँला चालीस वर्षमा ठेस लागेका कुराहरू पनि ।काम, परिश्रम र अध्यवसायमा लाग्नेहरूका लागि दिल्लीको माटो अति नै मलिलो । बीज छरेपछि टन्टलापुर घाममा पनि टुसा हाल्छ, वृक्ष ठूलो हुन्छ र फल पनि दिन्छ । यो बाँझो जमिन कदापि होइन । तर दिल्लीले दुईचार कुराहरू माग्छ नै । प्रथम हो शिक्षा र ज्ञान, त्यसपछि समर्पणको भावना र लागिरहने प्रवृत्ति अनि फेरि ठूलो सोच्ने आँट र प्रकृति । म कहिलेकाहीँ एक्लो हुन्थेँ । न हाम्रो राजनीतिक नेता छन्, न नोकरशाही, न व्यापारउद्योगधन्दाका मालिक, न अखबार र टेलिभिजनमा आफ्नाहरू । आफ्नो भनेका परिवार र साथीहरू मात्रै । तर खुड्किलोमा चढ्न थालेपछि वनतरुल खन्दा मेसो पाएजस्तै हुँदो रहेछ । पछि फर्केर हेर्नुपर्दैन रहेछ, केवल आफ्नो जरा नभुली, घरीघरी जरालाई मलजल गर्नुपर्दो रहेछ । यही कारण जाति, ठाउँ, भाषा, संस्कृति, संगीत, पानी, हावा, समाज, परिवारलाई कहिल्यै लत्त्याउन हुँदैन रहेछ । हाम्रा प्रधानमन्त्री, राष्ट्रपति, वैज्ञानिक, विद्वान्हरूले कसैले भुलेनन् आफ्नो जरा । पन्जाब, केरला, आन्ध्र, असम, बंगाल, गुजरात, कश्मीरमै जरा गाडेर आफूलाई चाहिँ दिल्लीमा र विदेशमा उडाइरहे, घुमाइरहे । दिल्लीमा यो ठूलो कुरो सिकेँ मैले । र, आत्मसात् सदैव गर्छुÙ सपना, विपना र कल्पनामा जन्मथलो नै फेरि फर्केर जाने गर्छु । दुःखसुख र उदास लाग्दा अनि उदास हुँदा पनि त्यतै फर्केर जान्छु ।अभाग्यवश, विश्वमा अरू महानगरीझैं दिल्लीको पनि स्तर घट्यो । एकापट्टि नयाँ टेक्नोलोजीले प्रेरित हवाई अड्डा र मेट्रो, पसल र बजार व्यवस्था र आधुनिक सुविधाहरू मनग्गे फस्टाए र सहजै पाइने भएÙ अर्कापट्टि संस्थाहरूको कार्य संस्कृति, कार्य क्षमता र गुणबद्ध प्रतिफलमा धेरै कमीकमजोरी देखिन थाले । तीस वर्षअघिसम्म मूलघरमा टेलिफोन गर्दा ट्रंक कलको प्रतीक्षामा घण्टौं पर्खनुपर्थ्यो, टेलिग्राम गर्नुपर्थ्यो । आज केही सेकेन्डमै यो सब हुन्छ । तर दार्जिलिङबाट दिल्ली तिनताक साधारण चिठी पनि तीन दिनमा पुग्थ्यो, डाकबाबु घरघर पुग्थे । आज कुरिअर र स्पिडपोस्टले पनि एक सप्ताह त त्यसै लाउँछन् । सरकारी त के, बहुराष्ट्रिय कम्पनीहरूमा पनि कसैले कामै गर्न मान्दैन । भोलि आऊ, पर्सी आऊ, सिस्टम ह्याङ भयो, सम्हाल्ने मान्छे आज छुट्टीमा छ भन्दै टार्ने भए । यसमाथि पनि भ्रष्टाचार अति नै व्यापक रूपमा बढेर गयो । कहिलेकाहीँ त प्रणाली नै ध्वस्त भएको जस्तो पनि लाग्न थाल्छ । कसको के दायित्व हो, कसैलाई थाहै नभए जस्तो लाग्छ ।दुई दशकअघिसम्म पनि नेपालीजस्तो लागेपछि बहादुर, कान्छा, चौकीदार भनेर धेरैले पुकार्ने गर्थे । झगडा हुन्थ्यो, कुटाकुट हुन्थ्यो । सधैं कुरा गर्थ्यौं, जतिजति नेपालीहरूले शिक्षा हासिल गर्दै जान्छन्, उतिउति यो वर्णभेदको पुकारबाट उन्मुक्ति पाउँदै जान्छन् । आज यस्तै हुँदै छ । तरुणतन्नेरी भारतीय गोर्खा र नेपालका नेपालीहरू आङ जुधाएर, होडबाजी गरेर अघि आउँदै छन् । चिनारीको परिभाषा नै बदल्दै छन् । यो अति नै घतलाग्दो कुरा हो ।बदलिँदो भारतको राजधानी दिल्लीमा होडबाजी अझै तीव्र र अगम हुँदै छ । जसले पनि ज्ञान र परिश्रमको पुल्टो बोकेर हिँड्दै छ, उसले बाटो देख्दै छ र गन्तव्यतिर लाग्दै छ । त्यही कारण हरेक परिवारले ऋण काढेर हुन्छ कि, जमिनकुखुराबाख्रा बेचेर हुन्छ कि, छोराछोरीलाई पढाउनैपर्छ । यही मात्रै होडबाजीको मैदानमा पस्ने र बस्ने उपाय हो, डोकोथुन्सेबाट निस्कने ढोका हो । चालीस वर्षअघि दिल्ली आउँदा म आफैँ पनि दोस्रो पिँढी मात्रै थिएँ पढ्नेलेख्नेमा, आज तेस्रो पिँढीसमेत बन्यो हाम्रै परिवारभित्र । कर्मथलो दिल्लीलाई सदैव पर्वतका देवीदेवताले रक्षा गरून् ।"
बिलाएको एक लोक परम्परा,"गायक योगेश्वर अमात्यका बुबा भुवनेश्वर अमात्य नायकका रूपमा थिए, नायिकाको वेशभूषामा सजिएका थिए वरिष्ठ गायक पन्नाकाजी शाक्य, लेखक थिए चर्चित संगीतकार न्ह्यू बज्राचार्यका पिता परमानन्द बज्राचार्य । देशगानका रचयिता थिए युगकवि सिद्धिचरण श्रेष्ठ । यस्तो थियो राजकुमार कुणाल नाटक प्रदर्शनको ऐतिहासिक सन्दर्भ !सम्राट् अशोकका पुत्र थिए राजकुमार कुणाल । सौतेनी आमा कञ्चनमालाको षड्यन्त्रका कारण राज्यच्युत हुनुपरेको राजकुमारको चरित्रमा केन्द्रित कथानकको एक सन्दर्भमा राजगद्दीविरुद्ध जोसिलो भाषणको क्रम पनि आउँथ्यो, त्यस नाटकमा । मोहनशमशेर प्रधानमन्त्री थिए । सत्ताविरुद्ध जनता सडकमा आउने क्रम सुरु भइसकेको थियो । काठमाडौंको ओमबहालका केही युवा इन्द्रजात्राका अवसरमा नाटकका माध्यमबाट जनतामा राजनीतिक चेतना जगाउने प्रयासमा थिए । प्रदर्शनका लागि सडकबीच बनाइएको रंगमञ्चमुनि गुपचुप लुकेर बसेका सुरक्षाकर्मीहरू एक्कासि जाइलागे, कलाकारहरूको भागदौड सुरु भयो ।इन्द्रजात्रा, पर्वविशेषको दृष्टिकोणबाट एक उत्कृष्ट र अत्यन्त मौलिक छ । यस अवसरमा भाद्र शुक्ल द्वादशीदेखि भाद्र कृष्ण चौथीसम्म कुमारी रथयात्रादेखि, महाकाली, लाखे, देवी नाच, पुलुकिसि अनि आकाश भैरव, श्वेत भैरव, इन्द्रका मूर्तिहरूको सार्वजनिक प्रदर्शनीबाट उपत्यका उत्सवमय बन्छ । दागीं माजु, बौमतको जात्रा, मृतकहरूको सम्झनामा गरिने उपाकु यात्रा, दीप यात्रा, दाफा गीत गायन आदि गतिविधिबाट सिंगो उपत्यका नै उल्लासमय हुन्छ । तर इन्द्रजात्राका क्रममा सम्पन्न गरिने यी जात्रा, पूजा, प्रदर्शन सबै आख्यान, लोककथन, आस्था, विश्वासमा आधारित अनुष्ठानहरू हुन् ।इन्द्रजात्राको अर्को रमाइलो पक्ष भनेको साँझ समानान्तर रूपमा उपत्यकामा हुने गैरधार्मिक अर्थात् लौकिक सांस्कृतिक गतिविधि हुन् । स्वस्फूर्त रूपमा स्थानीय बासिन्दाकै सक्रियता र सहभागितमा हुने यस्ता सांस्कृतिक क्रियाकलापहरू मूलतः नाटक मञ्चनमै केन्द्रित हुने गर्थे । स्थानीय बोलीमा खः प्याखं वा ज्यापु प्याखं भनिने यस्ता प्रदर्शनहरू वास्तवमा सडक नाटकका अर्का रूप थिए ।राजकुमार कुणाल इन्द्रजात्राकै अवसरमा प्रदर्शन गरिएको एक अविस्मरणीय नाटक थियो । त्यसताका महिलाको भूमिका पनि पुरुषले नै निर्वाह गर्थे । तसर्थ अमर गायक पन्नाकाजीे नायिकाको भूमिकामा देखा परे ।सात सालको क्रान्तिको पूर्वार्द्धमा उपत्यकाका एक थरी युवामा राजनीतिक चेत निकै माथि पुगिसकेको थियो । प्रजातन्त्र संघजस्तो राजनीतिक संगठनभित्र युवाहरूलाई गोलबन्द गर्न लागिपरेका प्रेमबहादुर कंसाकार इन्द्रजात्राकै अवसरलाई सदुपयोग गर्न चाहन्थे । उनले इन्द्रजात्राको अवसर पारेर संगठन सुदृद्ध गर्ने उद्देश्यबाटै करुणा कुञ्ज नाटक तयार गरे ।यतिखेरै कुम्हाः दाजु नाटकमार्फत समाजभित्रको जातीय भेदभाव र ठूलोसानो भन्ने व्यवहारप्रति असहमति जनाउँदै डबलीमै सबै जातले सहभोज गर्ने र एकै हुक्कामा तमाखु तान्ने दृढता प्रदर्शन गरे । शासकहरूलाई सह्य भएन, कलाकारहरूलार्ई पाता फर्काएर लगे । त्यो २००२ सालको घटना थियो । त्यस्तै अन्य जागरुक युवाहरूले समाज नाटक प्रदर्शन गरेर अनमेल विवाहको विरोध गरे, विधवा विवाहका पक्षमा सार्वजनिक वकालत गरे । ती कलाकारहरू पनि पक्राउमा परे । यो २००६ सालको इन्द्रजात्राको कुरा हो ।इन्द्रजात्राका यस्ता सांस्कृतिक गतिविधि मूलतः मनोरञ्जनका लागि हुन्थे । मल्लकालदेखि निरन्तरता रहेको यो लोक परम्परा विशेषतः सात सालको क्रान्तिको पूर्वार्द्धतिर इन्द्रजात्रा परिवर्तन र जागरणको संवाहक बन्यो । अन्यथा पूर्वइतिहास केलाउँदा यस पर्वमा परम्पराका रूपमा मञ्चन गरिने नाटकहरू बौद्ध जातक र अवदानमा आधारित महासत्त्व महाराज, विश्वन्तर, कबीर कुमार सर्वार्थ सिद्ध वा हिन्दु पुराण र आख्यानका सावित्री सत्यवान्, महाभारत,रामायण आदिका उपकथाहरूबाट प्रेरित हुन्थे ।साहित्य सृजनामा लामो परम्परा रहेको नेपालभाषामा प्राचीनकालका धेरै कृति गीतिकाव्य, भक्ति रचनाहरूका रूपमा थिए । नाटक लेखन र मञ्चनको इतिहास पनि त्यत्तिकै पुरानो छ । अध्येताहरूका दाबी छन् नेपालभाषामा लेखिएको सबभन्दा जेठो नाटक ललितपुरको हरिसिद्धिमा देखाइने जल प्याखं हो । यो कलिगत संवत् २०६०, इसापूर्व १५० मा रचिएको हो । यसको पूर्वरूप संवादशैलीमा थियो । गोपालराज वंशावलीमा उल्लेख गरिएअनुसार यसको नृत्य मुद्रामा रूपान्तरण नेसं ४९५ पछि मात्र गरिएको थियो । जयदेवको राज्यकाल नेसं ३७६ तिर नाटक नह्री प्याखं प्रदर्शन गरिएको पाइन्छ । त्यसपछि लिच्छविकालदेखि मल्लकालसम्मका विभिन्न अभिलेखमा नाटक लेखन, प्रदर्शन तथा राजा आफैं कलाकारको हैसियतमा संलग्न भएका थुप्रै प्रसंग पाइन्छन् ।तत्कालीन समाजमा नाट्य विधाप्रति कतिको मोह रहेछ भन्ने कुरा राजा रणजित मल्ल एक्लैले छब्बीस नाटक रच्नुले पुष्टि गर्छ । भूपतीन्द्र मल्लका नेपालभाषाका अतिरिक्त मैथिली, प्राकृत र संस्कृत भाषामा रचित नाटकहरू दर्जनौं थिए । मल्लकालमा मात्र सयौं नाटक रचिएका थिए । नेसं ४४० मा राजा जयरुद्र देव आफैंले खेलेका थिए रत्नागत नाटक ।राजा धर्मदेवको विवाहको अवसरमा नेसं ५०३ मा माणिक्यले लेखेको भैरवानन्द नाटक टोलटोलमा देखाइएको थियो । त्यस ऐतिहासिक प्रसंगलाई आधार मान्दा उपत्यकामा यसरी सार्वजनिक रूपमा नाटक प्रदर्शनको प्रचलन छसात सय वर्षअगाडिदेखि नै सुरु भइसकेको अनुमान गर्न सकिन्छ । प्रताप मल्ल आफैं नाटक लेख्दै र आफू पनि अभिनयमा सहभागी भएर प्रजाजनको मनोरञ्जनका लागि हनुमानढोका परिसरमा मञ्चन गर्थे । सिद्धिनरसिंह मल्लले लेखेको कार्तिक नाच आजपर्यन्त प्रदर्शनमा छ । यसमा बाथः चरित्रमा प्रहसन र व्यंग्यका संवाद अंश थपेर श्रीनिवास मल्ल आफैं कलाकारका रूपमा मंगलबजारको डबलीमा प्रस्तुत हुन्थे । जयप्रकाश मल्लको रत्नेश्वर प्रादुर्भाव तथा राजेन्द्रविक्रम शाहको महासत्त्वोपाख्यान पनि त्यत्तिकै चर्चित ऐतिहासिक नाटकहरू हुन् ।तत्कालीन शासकहरूका सोखका कारण शास्त्रीय मान्यतामा रचित ती नाटकहरू मूलतः धार्मिक प्रवृत्तिका हुन्थे । कुनै अलौकिक पुरुष, शासक वर्ग वा सामन्तलाई नायकका रूपमा प्रस्तुत गरिन्थ्यो । सर्वसाधारणको जीवनका सवाल र भूमिका प्रायः त्यस्तोमा गौण हुन्थ्यो । तर, इन्द्रजात्रामा प्रदर्शन गरिने खः प्याखं नेपालभाषाका प्राचीन शास्त्रीय नाटक र पाश्चात्य शैलीका थिएटरबीचको संक्रमणकालीन सृजनाका रूपमा विकसित भएको थियो ।त्यसैले खः प्याखं मा शास्त्रीय परम्पराअनुसार सूत्रधार पनि हुन्थे, उनैले पात्र परिचय गराउँथे । अनि अनिवार्य रूपमा मंगलाचरण, राजवर्णन तथा देशवर्णनका अंश पनि हुन्थे । तर, कथावस्तु, पात्र, संवादशैलीलाई भने समकालीन लोकजीवनको प्रतिविम्बका रूपमा प्रस्तुत गरिन्थ्यो । त्यस अतिरिक्त मनोरञ्जनका लागि घिन्तामुनि, चैन सिपाही, ख्याली जस्ता हल्का तर हास्यप्रधान नाचगानबाट बेग्लै स्वाद थपिने गर्थ्यो ।जनकवि दुर्गालाल श्रेष्ठ आफ्नो पूर्वस्मृतिका क्रममा सधैं उल्लेख गर्ने गर्नुहुन्छ, मेरो लेखनकर्मको पाठशाला भन्नु नै गाईजात्रा र इन्द्रजात्रामा प्रस्तुति गरिने सांस्कृतिक प्रस्तुतिका डबलीहरू हुन् । लेख्नका लागि कापीकलमसम्म पनि हुन्नथ्यो, चुरोट बट्टाको पछाडि एउटा ठुटो सिसाकलमले नाटकका संवादहरू लेखिने गरिन्थ्यो, टोलका समकालिक साथीहरू त्यसैलाई कण्ठस्थ गर्थे, त्यसरी नै नाटकले पूर्णता पाउँथ्यो ।ग्राम्य जीवन दुर्गालालले लेखेका नाटकहरूमध्ये एउटा हो, जसमा अमर गायक नारायणगोपाल गुरुवाचार्यले दृष्टिविहीनको भूमिकामा खेलेका थिए । कला क्षेत्रमा उनको बामेसराइ सम्भवतः त्यही नै हो । सत्तलसिंह महाराज नाटक काठमाडौंको बांगेमुढाका युवाहरूले इन्द्रजात्राका लागि तयार गर्दै थिए । त्यही टोलका प्रेमध्वज प्रधानले गोरो, कलिलो, आकर्षक अनुहार भएका कारण त्यस नाटकमा नायिका बन्ने जिम्मेवारी पाए । आफ्नो भूमिकाअनुसार गीत गाउने जिम्मा पनि उनकै थियो । गायक फत्तेमान राजभण्डारी, नृत्य निर्देशक वसन्त श्रेष्ठ, गीतकार राममान तृषित, संगीतकार हुतराज, मदन परियार आदिका लागि इन्द्रजात्राको उक्त लोक परम्परा व्यावहारिक प्रशिक्षणको थलो थियो ।यस खाले नाटक व्यवस्थापनका लागि कुनै स्रोत वा संस्था हुँदैनथ्यो । लेखक वा निर्देशक आफैंले खर्चबर्चको चाँजोपाँजो मिलाउनुपर्थ्यो । त्यति बेला इन्द्रजात्राको नाटक प्रदर्शनमा कहलिएका प्रा सुवर्ण शाक्य सम्झनुहुन्छ, आमाको टुकी ल्याएर बेचियो । कतिपयले घरको धन्सारमा थुपारिएका अन्न ओसार्थे, त्यसैलाई बेचेर खर्च जुटाइन्थ्यो ।वरिष्ठ नृत्य निर्देशक कान्छा बुद्धको निर्देशनमा तयार गरिएको नाटक चर्चित भएपछि २००२ सालमा राजदरबारमा निम्त्याइयो । बक्सिसस्वरूप पाएको रकम थियो पन्ध्र रुपैयाँ । इन्द्रजात्राका डबलीमा दर्जनौं नाटक खेलेका गायक भृगुराम श्रेष्ठका अनुसार प्रत्येक नाट्यमण्डलीले साँझ हनुमानढोकामा हाजिरी जनाउन जानुपर्थ्यो । प्रत्येक कलाकारले जनही तीन आना (बाह्र पैसा) पाउँथे । टोलटोलमा गएर प्रदर्शन गरिँदा स्थानीय बासिन्दाले बढीमा दुईतीन सय रुपैयाँ थमाउँथे । त्यो जम्मा गरेर पछि समापनका बेला वनभोज गरे उडाइन्थ्यो । पारिश्रमिकका रूपमा कसैले केही पाउँदैनथ्यो ।नाटक तयार गर्नमा अब्बल थिए बेखाचा, गोविन्द चिकंमू, मोहनकृष्ण डंगोल आदि । भक्तपुरमा कका भाइदाइ मानन्धर र रामशेखर नकर्मीका नाटकहरू सर्वलोकप्रिय मानिन्थे । खोकनाका देवबहादुर महर्जन, चापागाउँका जग्गमोहन वामी, थिमिका श्रीगोपाल प्रजापति अनि कीर्तिपुरपाँगाका हरिगोविन्द श्रेष्ठ, शुकराम महर्जन, नरसिंह महर्जनलाई यसै सन्दर्भमा आज पनि सम्झने गरिन्छ ।डेढ सयभन्दा बढी नाटकरचनाका अनुभवी थिए ललितपुरका रत्न बेहोसी । विभिन्न स्थानमा नाटक सिकाउँदै हिँड्ने लत लागेका उनले संगीत र गायनको जिम्मा पनि आफैं निर्वाह गर्थे । आफूबाट निर्देशित चर्चित नाटकहरू चिल्लाय्दंगु सः, उद्घाटन, दोषी सु ?, जिं नं स्वयेका आदिलाई उनी अझै सम्झने गर्छन् । इन्द्रजात्राको डबलीले आफूलाई सम्मोहन गरेजस्तो हुन्थ्यो, उनी भन्छन् । उनैले तयार गरेको थथे नं जुइफु नाटक पाटनको कुतिसौगलमा प्रदर्शनको तयारीमा थियो, त्यत्तिकैमा घरबाट सूचना आयो, छोरा बिते । त्यहीँबाटै उनले शंखमूलको वाग्मती पुगेर दागबत्ती दिए, फर्केर डबलीमा गायन प्रस्तुत गर्न हारमोनियम बजाउन थाले । उता छोराको शव जल्दै थियो, यता डबलीमा बाबुचाहिँ गीत गाइरहेका थिए !यो लोक संस्कृतिमा एउटा मौलिक प्रचलन थियो, नाटक प्रशिक्षणको अन्तिम दिन गरिने नासः पूजा (नाट्येश्वर पूजा) । अभिनयमा सिद्धिप्राप्तिका लागि बलिसहित यस खाले पूजा अनिवार्य मानिन्छ । पूजामा साधना गरिएको मोहनी वा कालो टीका गुरुले सबै कलाकारलाई लगाइदिन्थे । कलाकर्मी रामकृष्ण दुवाललाई बाल्यकालको घटना सम्झना छ बलिका लागि कुखुराका भाले, हाँस वा बोका पैसा खर्चेर किन्ने गरिन्नथ्यो । बरु, टोल छरछिमेकीका घर, गोठबाट चुपचाप उठाएर ल्याइन्थ्यो । यसरी उठाएर ल्याइएको बलिबाट नासः द्यः प्रसन्न हुने र शुभाशिष प्राप्त हुने जनविश्वास थियो । यस अतिरिक्त मञ्चनका क्रममा कुनै खाले अनिष्ट नहोस् भनी न्यास वैद्य लगाएर तान्त्रिक विधिबाट डबलीका चारै कुनामा तारन बाँध्नेसमेत गरिन्थ्यो ।आधुनिक सञ्चार साधनका टीभी, भिडियोमार्फत मनोरञ्जनका सामग्री निजी घरकोठामा पुगेपछि दर्शकहरूको रुचि फेरियो । योसँगै केही वर्षयता अप्रत्याशित रूपमा उपत्यकाभित्र इन्द्रजात्राका अवसरमा परम्परागत नाटक प्रदर्शनको क्रम रोकियो । राज्य, सरोकारवाला संस्था, प्रज्ञा प्रतिष्ठान कतैबाट पनि संरक्षण र संवर्द्धन नहुँदा उपत्यकाको लामो इतिहास बोकेको एक मौलिक लोक संस्कृति आज विलुप्तप्रायः भयो ।"
कुखुराको मासु सस्तिए पनि बिचौलियालाई नै बढी फाइदा,"हरियो तरकारीको मूल्य उचाइमा पुगिरहेका बेला ब्रोइलर कुखुराको मासु सस्तो भएको छ । राष्ट्रिय कुखुरा बिक्री व्यवसायी संघले मूल्य घटाउँदै गत शुक्रबार प्रतिकिलो २ सय ४० रुपैयाँ तोकेको छ ।कुखुरा मासु बिक्री नै भएको छैन । मूल्य निरन्तर घटाउँदै बिहीबार २ सय ५५ र शुक्रबार पुनः २ सय ४० रुपैयाँ तोकेका छौं, संघका अध्यक्ष जगबहादुर बीसीले भने, अवस्था यस्तै रहे मूल्य थप घट्न सक्छ । कुखुराको मासु सस्तिए पनि उपभोक्ता किसानभन्दा बिचौलियालाई फाइदा भएको छ । जिउँदो कुखुरा तराईमा प्रतिकिलो १ सय ३५ रुपैयाँमै बिक्री भइरहेको छ । उपत्यकामा जिउँदो ब्रोइलर किलोको १ सय ७० रुपैयाँ तोकिए पनि किसानले करिब १ सय ५०६० रुपैयाँ मात्र पाएका छन् । जिउँदो ब्रोइलरको मूल्य प्रतिकिलो १ सय ७० रुपैयाँ तोकिएको छ । तर हामीले किलोको १ सय ४० देखि १ सय ५० रुपैयाँ मात्रै पाएका छौं, ललितपुरको टीकाथलीस्थित गरिखान देऊ कृषि तथा पशुपन्छी फार्मका सञ्चालक नवीन कार्कीले भने, दाना उद्योग, ह्याचरी र कोल्ड स्टोरका कारण किसानले मूल्य पाएनन् । बजारमा खपत उस्तै रहे पनि बिचौलियाको मिलेमतोमा किसानको मूल्य घटाएको उनको आरोप छ । सरकारले पनि बिचौलियाको मात्रै कुरा सुन्दा किसान पीडित बनेको उनको भनाइ छ । कोरोनाको बहानामा संघले बिक्री नभएको भन्दै मूल्य घटायो । संघमा दाना उद्योग, ह्याचरी र ठूलो कोल्ड स्टोरका सञ्चालक नै छन् । एउटै व्यक्तिले तीनैवटा व्यवसाय सञ्चालन गरेका छन्, उनीहरूले सेटिङमा मूल्य घटाउँछन्, कार्कीले भने, जिउँदो कुखुराको मूल्य घटाएर कोल्ड स्टोरले मौज्दात गरिरहेका छन् । त्यसपछि अभाव बनाएर किलोमै ४ सय रुपैयाँमा बेच्छन् । त्रिसिमा पोल्ट्री फार्मका सञ्चालक देवकुमार साहको भनाइ पनि उस्तै छ । सर्लाहीमा एक किलो जिउँदो ब्रोइलर कुखुरा १ सय २५ रुपैयाँमा बिक्री गरिरहेको उनले बताए । अहिले लागत नै बढी छ । कुखुरा बिक्री गरेर लागत खर्च पनि उठ्दैन, उनले भने, २५ सय चल्ला हालेको थिएँ । यही अवस्था रहे करिब डेढ लाख नोक्सानी हुने देखियो । संघले मासुको मूल्य २ सय ४० रुपैयाँ तोके पनि खुद्रामा २ सय ६० रुपैयाँसम्ममा बिक्री भइरहेको छ । ब्रोइलर कुखुराको मूल्य घट्दा सर्वसाधारणलाई केही राहत भएको छ । किसानले भने लागत मूल्य पनि उठाउन सकेका छैनन् । चल्लाको मूल्य, दाना, भिटामिनसहित एउटा कुखुरालाई ४० दिनसम्म पाल्दा करिब २ सय रुपैयाँ खर्च हुने चम्पादेवी पोल्ट्री फार्मका सञ्चालक विष्णु खड्काले जानकारी दिए । तर जिउँदो कुखुराको भाउ घटेर उपत्यकामा प्रतिकिलो १ सय ७० रुपैयाँ हुँदा समस्या भएको उनले बताए ।व्यवसायीका अनुसार अहिले व्यापार छैन । कोरोना संक्रमण फैलिने क्रम तीव्र भएका कारण पसल खुल्न पाएका छैनन् । छिट्टै बेच्नुपर्ने प्रतिस्पर्धाका कारण किसानले मूल्य नपाएको बताएका छन् । संघले जिउँदो कुखुराको मूल्य प्रतिकिलो १ सय ७० रुपैयाँ तोके पनि किसानले तोकेको त्यसभन्दा १० रुपैयाँ कम पाउँछन् । व्यवसायीले बिल बनाउँदा थप १ प्रतिशत कम मूल्य दिन्छन् । ठूलो डिपार्टमेन्ट स्टोरसँगको मिलेमतोमा संघले मूल्य घटाएको चम्पादेवी पोल्ट्री फार्मका सञ्चालक विष्णु खड्काको भनाइ छ । सस्तो हुँदा स्टोरहरूले पर्याप्त मात्रामा खरिद गरेर मौज्दात गर्छन् । त्यसपछि बजारमा अभाव देखाएर बढी मूल्यमा बिक्री गर्दै आएको उनले बताए । किसानले उधारोमा दाना, चल्ला किन्छन् । चल्ला हुर्केपछि मूल्य निर्धारणमा पनि त्यस्तै व्यवसायीकै एकाधिकार भएको राष्ट्रिय कुखुरापालक किसान संघर्ष समितिका संयोजकसमेत रहेका खड्काले बताए ।जिउँदो कुखुराको मूल्य १ सय ७० रुपैयाँ छ । तराईमा गर्मी बढेको छ, जसरी नै बेच्न पाए हुन्थ्यो भन्नेमा किसान छन् । तराईबाट प्रतिकिलो १३४५० मा आइरहेको छ, खड्काले भने, बिक्री नभएर कुखुरा मर्ने अवस्था पनि आएको छ । त्यही भएर सस्तोमा बेच्न बाध्य भए । २५ दिनको अवधिमा कुखुराको मूल्य प्रतिकिलो ७० रुपैयाँले घटेको उनले बताए । अब मूल्य घटे किसान विस्थापित हुने उनको भनाइ छ ।यता संघका अध्यक्ष बीसी पनि कुखुराको तौल राम्रो भए प्रतिकिलो १ सय ७० रुपैयाँ हुँदा किसानलाई घाटा नलाग्ने दाबी गर्छन् । सुरुमा लकडाउन हुँदा किसान अत्तालिए । सस्तोमा बिक्री भयो । घाटा लागेपछि किसानले चल्ला राखेनन् । त्यसपछि बजारमा मासु अभाव भयो । साउन पहिलोदोस्रो सातासम्म मूल्य बढेर ३ सय ९० देखि ४ सय २० रुपैयाँसम्म पुग्यो । कुखुराको मासुको मूल्य बढेपछि किसानले महँगोमा चल्ला राखे । यसबीचमा केही सहज पनि भएको थियो, अध्यक्ष बीसीले भने, तर सरकारले निषेधाज्ञा जारी गरेपछि धेरै समस्या भयो । त्यसपछि मासु बिक्री भएन । यसअघि संघले ०७६ पुस पहिलो साता प्रतिकिलो मासु २ सय ५० रुपैयाँ तोकेको थियो । माघमा मासु ४ सय २० रुपैयाँसम्म पुगेको बीसी बताउँछन् ।सामान्य अवस्थामा उपत्यकामा दैनिक साढे २ देखि ३ लाख किलो कुखुराको मासु बिक्री हुन्छ । निषेधाज्ञाका कारण करिब ३० प्रतिशत मात्रै खपत भएको संघले जनाएको छ । चैतको लकडाउन खुलेपछि मासु क्षेत्रमा पुनः चहलपहल बढेको थियो । खपत पनि बढिरहेको थियो, संघका सचिव देवकुमार गिरीले भने, होटल, क्यान्टिन, क्याफेलगायत व्यवसाय बन्द छन् । होम डेलिभरी पनि बन्द छ । त्यसैले बजारमा करिब ३० प्रतिशत मात्रै खपत भइरहेको छ ।होटलरेस्टुरेन्ट र एयरलाइन्समा २५ देखि ४० प्रतिशत खपत हुने गिरीले जानकारी दिए । उक्त क्षेत्र ठप्प हुँदा मासुको बजार स्वतः घटेको उनको भनाइ छ । अहिले कुखुरा डम्पिङ गर्नुपर्ने अवस्था आयो । ब्रोइलर कुखुरा होल्ड गर्न मिल्दैन । जति धेरै दिन भयो, दाना बढी खाने हुन्छ, गिरीले भने, त्यसैले किसानले पनि सक्दो चाँडै बिक्री गर्न चाहेका छन् ।"
२ हजार बेडको क्वारेन्टाइन निर्माणको गृहकार्य,"यातायात सञ्चालन मिति असोज १ सम्म सर्यो यसैबीच लामो दूरीका यातायात एवं आन्तरिक हवाई उडानको मिति सरकारले असोज १ सम्मलाई सारेको छ । त्यसपछि मात्र स्वास्थ्य मापदण्ड अपनाएर सवारी चलाउन दिइने मन्त्री खतिवडाले बताए । भदौ १६ गतेबाट अन्तरजिल्ला तथा लामा दूरीका सवारी चल्न दिइने भनिएको थियो, उनले भने, कोरोनाको जोखिम कायमै भएकाले १६ गते सञ्चालन गर्न जोखिममुक्त नरहेकाले असोज १ गतेसम्मका लागि सारिएको छ ।"
एकै दिन साढे ३ अर्बको सेयर कारोबार,"काठमाडौं (कास) दोस्रो बजारमा सोमबार ३ अर्ब ४६ करोड रुपैयाँ बराबरको सेयर कारोबार भएको छ । अघिल्लो दिनको तुलनामा कारोबार रकम १ अर्ब ८५ करोड रुपैयाँ बढी हो । आइतबार नेप्सेको कारोबार प्रणालीमा समस्या भएपछि निर्धारित समयपछि दुई घण्टा मात्र (३ः१५ देखि ५ः१५ बजेसम्म) सेयर कारोबार भएको थियो । सो अवधिमा करिब १ अर्ब ६१ रुपैयाँबराबरको सेयर कारोबार भएको थियो । गत फागुनमा सेयर बजारमा एकै दिन ४ अर्ब ८५ करोड रुपैयाँ बराबरको सेयर कारोबार भएको थियो । सोमबारको कारोबार संख्या भने हालसम्मकै उच्च हो । सो दिन ४० हजार २ सय ६ वटा सेयर कारोबार भएको छ । यसअघि गत फागुनमा एकै दिन करिब ३९ हजार वटा सेयर कारोबार भएको थियो ।सोमबार सेयर कारोबार मापक नेप्से परिसूचक पनि २२३१ अंकले बढेको छ । अघिल्लो दिनको तुलनामा यो १५३ प्रतिशतको वृद्धि हो । यससँगै समग्र नेप्से १ हजार ४ सय ८५ अंकमा पुगेको छ । सो दिन सेयर बजारको आकार (कुल बजार पुँजीकरण) पनि बढेर कुल १९ खर्ब ६४ अर्ब रुपैयाँ कायम भएको नेप्सेले जनाएको छ । सो दिन कारोबारमा आएकामध्ये होटलबाहेक सबै उपसमूहको परिसूचक बढेपछि समग्र नेप्से दोहोरो अंकले उकालो लागेको हो । खासगरी कोभिडको जोखिमबाट बच्न गरिएको लकडाउनयता अनलाइन सेयर कारोबार बढेको छ । यही कारण सोमबार करिब साढे ३ अर्ब रुपैयाँबराबरको कारोबार भएको नेप्सेले जनाएको छ । नेप्सेका अनुसार हरेक दिन कुल कारोबारको करिब ८० देखि ८५ प्रतिशत अनलाइनमार्फत हुँदै आएको छ । लकडाउनयता सेयर बजार (दोस्रो बजार) मा अनलाइन कारोबारका लागि करिब ४० हजार लगानीकर्ता थपिनुले पनि सो पुष्टि हुन्छ । लकडाउनले सर्वसाधारणलाई हिँडडुलमा अवरोध भएको, लगानीका अन्य क्षेत्र सञ्चालन हुन नसकेको, धितोपत्र बोर्ड र नेपाल स्टक एक्सचेन्ज (नेप्से) ले अनलाइन कारोबारका लागि प्रोत्साहन गरेको लगायत कारण अनलाइन कारोबारका लागि युजर नेम र पासवर्ड लिने संख्या बढेको हो । नेप्सेको तथ्यांक अनुसार गत बिहीबारसम्म ६४ हजार ६ सय १६ जनाले अनलाइन कारोबारका लागि युजर नेम र पासवर्ड लिएका छन् । लकडाउन सुरु हुनुभन्दा अघि (गत चैत ११ भन्दा अघि) यस्तो सख्या करिब २६ हजार ६ सय मात्र थियो । यो तथ्यांकले पछिल्लो ५ महिनामा अनलाइन कारोबार गर्ने लगानीकर्ताको संख्या करिब १ सय ५० प्रतिशतले बढेको छ ।"
मर्मतमा पनि मनलाग्दी खर्च,लेखा समितिले अध्ययन गर्दैटाटा स्ट्रोम गाडीको खरिदमा महँगो ठहर गरेको प्रदेशसभाको सार्वजनिक लेखा समितिले अहिले तीन वर्षको मर्मत खर्चको पनि अध्ययन सुरु गरेको छ । मर्मतमा अचाक्ली बिल पेस भएको गुनासो बढेपछि ती बिलसहितका अन्य विषयमा सार्वजनिक लेखा समितिले अध्ययन गरिरहेको समितिका सभापति डिल्लीबहादुर चौधरीले बताए ।
फ्युजमेसिन्सको शैक्षिक डिजिटल अनुदान,काठमाडौं (कास) फ्युजमेसिन्स इन्कले शैक्षिक डिजिटलीकरण अनुदान कार्यक्रम घोषणा गरेको छ । कन्पनीले विद्यालयहरूलाई डिजिटल क्षमतामा सञ्चालन गर्न यो कार्यक्रम तयार गरेको जनाएको छ । यसमा छानिएका विद्यालय वा कलेजले प्रतिसंस्था २ लाख ५० हजार रुपैयाँसम्मको गैरनगद अनुदान प्राप्त गर्नेछन् । उक्त अनुदान फ्युज कक्षा कोठा प्लेटफर्ममा प्रयोग हुनेछ । दर्ता भएका र कोभिड१९ भन्दा अगाडि सयभन्दा बढी विद्यार्थीलाई नियमित कक्षा सञ्चालन गरिरहेका जुनसुकै विद्यालय तथा कलेज अनुदानका लागि योग्य हुने संस्थाले जनाएको छ । अनुदानको अन्तिम मिति अक्टोबर १५ सम्म छ ।
यतिसेमले ल्यायो रेमडेसिभिर,"काठमाडौं (कास) यतिसेम डिस्ट्रिब्युटर्स प्रालिले रेमडेसिभिरको पहिलो ब्याच नेपालमा आइपुगेको घोषणा गरेको छ । कोभिड१९ को उपचारमा प्रयोग हुने औषधि रेमडेसिभिर नेपाल आइपुगेको कम्पनीले जनाएको छ । विश्वबजारमा रेमडिसिभर उपलब्ध गराउँदै आएको कम्पनी सिप्ला लिमिटेडले यतिसेमका माध्यमबाट सीआईपीआरईएमआई (रेमडेसिभिर लाइफिलिस्ड पाउडर फर इन्जेक्सन १०० एमजी) नेपालमा आएको बताएको छ । पहिलो ब्याचको ४८० भायल्स ६४ सय रुपैयाँ प्रतिभायल्समा उपलब्ध गराएका छौं, यतिसेमका अध्यक्ष प्रभु आर वैद्यले भने, यो रेमडेसिभिरको सामान्य मूल्यभन्दा कम हो ।"
रूपन्देहीमा सानिमाको शाखा,काठमाडौं (कास) सानिमा बैंकले सोमबार रूपन्देहीको भलवारीमा ८० औं शाखा सञ्चालनमा ल्याएको छ । बैंकका प्रदेश ५ कार्यालय प्रमुख रञ्जन मैनालीले उक्त शाखा कार्यालयको उद्घाटन गरे । साथै इन्द्रजात्राका अवसर पारेर बैंकले इन्द्रजात्रा क्यूआर कोड यात्रा योजनासमेत ल्याएको छ । यो योजनाअन्तर्गत बैंकका ग्राहकले जात्राको दिन क्यूआर कोडका लागि आवेदन दिँदा ५ सय रुपैयाँ बराबरको मोबाइल टपअप प्राप्त गर्न सक्छन् । यो योजनामा सहभागी हुन बैंकका खाता वाहकले फोन पेबाट रजिस्ट्रेसन गर्न सक्छन् । यो योजना मंगलबार एक दिनका लागि मात्र लागू हुने बैंकले जनाएको छ ।
अनलाइनबाटै श्राद्ध !,"कोरोनाको बढ्दो संक्रमणलाई मध्यनजर गर्दै रूपन्देहीको तिलोत्तमा नगरपालिकाले शनिबार सूचना निकालेर भर्चुअल प्रविधिबाट सोह्रश्राद्ध गराउन नगरवासीलाई आग्रह गर्यो । काठमाडौंमा उद्यमशील कम्पनी घरपार्लरले सोह्रश्राद्ध विशेष अनलाइन पण्डित सेवाको योजना ल्यायो । तिलोत्तमा नगरपालिकाको आह्वान यो समयका लागि आवश्यक छ, त्यसैले हामीले पण्डितले घरबाटै श्राद्ध गर्ने सेवा सुरु गरेका हौं, घरपार्लरका सहसंस्थापक तथा सीईओ नेपाली सुमनले आइतबार साँझ कान्तिपुरसँग भने, पहिलो दिनमै १०१२ यजमानले श्राद्धका लागि समय बुक गर्नुभयो । उनले श्राद्धको तिथिअनुसार ब्राह्मण र यजमानको समय मिलाउने बताए । यसका लागि उनीहरूसँग ६ जना पण्डित छन् । लकडाउनमै जन्मिएको घरपार्लरले तीन महिनाअगाडि घरपण्डित सेवा सुरु गरेको थियो । काठमाडौंका कति पण्डितहरू आफ्नो थातथलो फर्किए, कति यहीं भएर पनि यजमानको घर जान नसक्ने स्थिति बन्यो । यही कारण सुरक्षा विधि अपनाएर यजमानकै घर पुगेर श्राद्ध तथा अन्य कर्म गराउन कम्पनी लागिपरेको थियो ।सबैभन्दा बढी डाउनलोड भएको नेपाली एप हाम्रो पात्रो ले पनि समायानुकूल र सुरक्षित हुने भन्दै अनलाइन श्राद्ध सेवा उपलब्ध गराएको छ । हाम्रो पात्रोका प्रबन्ध निर्देशक सन्तोष देवकोटा भन्छन् हाम्रो एपको हाम्रो ज्योतिषमा गएर अनलाइनमा उपलब्ध पण्डितलाई सम्पर्क गरी सिधा दानको प्रक्रिया गराउन सकिन्छ । दक्षिणा भने यजमानहरूले अनलाइनबाट पठाउनु पर्नेछ । ईसेवा र खल्तीलगायतका लोकल वालेटसँगै जुनसुकै बैंक खाताबाट तिर्न सकिने उनले बताए । कम्पनीले हाल पाँच जना पण्डितसँग सहकार्य गरिरहेको छ । कोरोना महामारीले च्यापिरहँदा उपत्यकासहित देशका विभिन्न जिल्लामा निषेधाज्ञा छ । निषेधाज्ञा नभएका ठाउँमा पनि निर्बाध हिडडुल गर्न पाउने स्थिति छैन । चाडपर्व नजिकिएका छन् । दसैं र तिहार त छन् नै, सोह्रश्राद्ध बधबार सुरु हुँदै छ । पुरेत घरमै बोलाएर श्राद्ध गर्न सम्भव छैन । असहज अवस्थामा तिलोत्तमा नगरपालिकाले भनेजस्तै भर्चुअल माध्यम नै उत्तम विकल्पका रूपमा देखिएको छ । यो अनपेक्षित परिस्थिति भएकाले भर्चुअल माध्यमबाट गर्न हुने नहुनेमा विज्ञहरूबीच मतभिन्नता छ । तर, प्रायः सबै केमा सहमत छन् भने यसपालि ज्यान जोगिने, परम्परा पनि धानिने तरिका अपनाउनुपर्छ । हिन्दु संस्कृतिमा सोह्र श्राद्धको विशेष महत्त्व छ । वैदिक अनुसन्धान समितिका अध्यक्ष रामचन्द्र तिमल्सिनाका अनुसार सोह्रश्राद्धमा पितृलाई दसैंको भाग दिएको मानिन्छ । यो श्राद्धलाई सार्नै नसकिने भनेचाहिँ होइन । तिमल्सिना भन्छन्, सुतक, जुठो पर्दा श्राद्ध सार्न सक्ने शास्त्रमा उल्लेख छ । गाईतिहारे औंसीसम्म पितृले आश गरेका हुन्छन् । मंसिर लागेपछि गरेन भने पितृ निराश भएर जान्छन् भन्ने शास्त्रीय मान्यता छ ।अनलाइनबाट श्राद्ध गर्न तिमल्सिना प्राविधिक समस्या देख्छन् । बहुसंख्यक पुरोहित प्रविधिमा जानकार छैनन्, यजमानसँग भिडियो कल गर्ने र सहज रूपमा सिकाउने अवस्था नहुन सक्छ । अर्कातिर, श्राद्धकै लागि पनि व्यवधान हुन्छ । कुशको मोटक बनाउनु अनिवार्य हुन्छ, त्यो अपवाद यजमानबाहेक पुरोहितले मात्र जानेका हुन्छन् । अन्य हस्तक्रिया पनि पुरोहितको उपस्थितिबिना सम्भव नहुन सक्छ । श्राद्धको मुख्य काम ब्राह्मण भोजन पनि हो । भोजन नगराई कसरी श्राद्ध पूरा भयो भन्न सकिन्छ ?, तिमल्सिना भन्छन्, बरु पूजा सम्भव होला तर सोह्रश्राद्ध सम्भव हुन्न । त्यसैले सुरक्षा विधि अपनाएर पण्डित प्रत्यक्ष उपस्थित भएर श्राद्ध गर्नुपर्छ । महाव्याधिको बहानामा हिन्दु धर्मप्रति अनास्था बढाउन खोजिएको उनले आशंका व्यक्त गरे । तिमल्सिनाले भनेजस्तो इन्टरनेटको ज्ञान नभएर श्राद्ध गर्न नसक्ने पुरोहितको बाहुल्य छ । त्यस्तैमध्ये एक हुन्, खेमनाथ खनाल । उनी मैतीदेवी, ज्ञानेश्वर क्षेत्रमा यजमानको घर पुगेर श्राद्ध, पूजाआजा गर्छन् । तर, लकडाउनपछि उनी फुर्सदमै छन् । इन्टरनेट चलाउन जान्दिनँ, जाने पनि श्राद्ध सम्भव छैन । सबै कुरा फोनमा भनेर वा देखाएर साध्य लाग्दैन, खनालले भने । तर, हाम्रो पात्रो र घरपार्लरमा आबद्ध पण्डित भने प्रविधिबारे जानकार छन् । घरपार्लरका सीईओ नेपालीले कतिपय पण्डितलाई प्रशिक्षणमार्फत इन्टरनेट चलाउन परम्परागत बनाइरहेको जानकारी दिए । हामीले आधुनिक सोच भएका र युवा पण्डितलाई लिएका छौं, नजानेकालाई आफैं सिकाउँछौं, नयाँ पण्डितको खोजीमा रहेका नेपाली भन्छन्, जुम, स्काइप, ह्वाट्सएप आदिबाट सबै विधि गराउँदा दुईअढाई घण्टा लाग्दो रहेछ । कतिपय अप्ठ्यारो विधि र आवश्यक सरसामग्रीबारे श्राद्धअघि नै यजमानलाई जानकारी गराउने उनले बताए । महामारीको माहोललाई मध्यनजर गर्दै वाल्मीकि विद्यापीठ, धर्मशास्त्र विभागले तीन तरिका सुझाएको छ । विभागका उपप्राध्यापक डा प्रकाश ढकालका अनुसार ती सुझाव यस प्रकार छन् : पहिलो, लाइभ भिडियोमार्फत यजमानले गर्न सक्छन् भने भर्चुअल रूपमा श्राद्ध गर्न सकिने । दोस्रो, अहिले अनलाइनबाट सम्भव भएन भने आगामी महिनाको कृष्णपक्षको सम्बन्धित तिथिमा गर्ने । तेस्रो, कात्तिक कृष्णपक्षको अमावश्या तिथिमा गर्ने, त्यसमा पनि मिलेन भने अनुकूलता मिलाएर पछि गर्ने । ढकाल भन्छन्, श्राद्ध माध्यम हो । यस्तो महामारीका बेला जीवन जोखिममा पार्नु उपयुक्त होइन । अनुकूल भएपछि प्रायश्चितसहित श्राद्ध गर्न सकिन्छ । धर्मग्रन्थमा सुतक परेका बेला श्राद्ध सार्न नसकिने उल्लेख छ । ढकालले महामारीलाई सामाजिक सुतक मान्न सकिने बताए । बाहिरबाट मान्छे आउनु त परको कुरा, परिवारकै सदस्यबीच दूरी कायम गर्नुपर्ने अवस्था छ । त्यसैले सके फोन वा अनलाइनबाट अहिल्यै श्राद्ध गर्दा हुन्छ । अन्यथा पछि गरे पनि हुन्छ । संक्रमणको जोखिम बढाउनुहुन्न, ढकालले भने, भर्चुअल श्राद्ध गर्ने हो भने ब्राह्मणको प्रतिनिधिका रूपमा व्रतबन्ध गरेका भान्जाभान्जीलाई टीका लगाएर सहज बनाउन सकिन्छ । उहिलेउहिले हैजा, झाडापखालाको महामारीमा गाई दान गरेर पनि श्राद्धको रीत पूरा गरेको उनले बताए । संस्कृतिविद् प्राडा वीणा पौड्याल पनि समयअनुसार चल्नुपर्ने मत राख्छिन् । उनका अनुसार, शास्त्रमा देवकार्य र पितृकार्य निश्चित अवस्थामा लेखिएको थियो, हामी त्यहीअनुसार चल्दै आयौं । अहिलेको महामारीमा त्यसलाई हुबहु पछ्याउँदा जोखिमको सम्भावना बढी हुन्छ, त्यसैले वैकल्पिक बाटो रोज्नुपर्छ । जसरी पनि संस्कार जोगाउँछु भनेर मुर्ख्याइँ गर्ने समय होइन यो, संस्कारका लागि पुरानै ढर्रा चाहिन्छ भन्ने पनि होइन । कालजमाना अनुसार चल्न जान्नुपर्छ, उनले भनिन्, शास्त्रमा त यस्तो लेखिएको छैन भन्नुको तुक छैन किनभने त्यतिबेला प्रविधिको यस्तो विकास नै भएको थिएन, अनि कसरी लेखियोस् ।हामीकहाँ अहिले भर्चुअल माध्यमबाट धार्मिक क्रिया गर्नगराउन अनौठो मानिएको छ, संस्कार नै बिग्रनेमासिने हो कि भन्ने चिन्ता पनि छ । तर, युरोपअमेरिकामा बसिरहेका हिन्दु धर्मसंस्कार मान्ने एसियन मूलका मान्छेले केही वर्षयता अनलाइन माध्यम अपनाइरहेका छन् । विदेशमा बस्ने नेपालीले न्वारान, श्राद्धजस्ता कर्म यहाँका ब्राह्मणसँग लाइभ भिडियो कलमार्फत गर्ने क्रम बढ्दै छ । यहाँ पनि विस्तारै बानी पर्दै जाने र सधैं श्राद्ध गरिरहेका यजमानलाई फोन वा लाइभ भिडियोमा देखाउँदा आफैं गर्न सक्ने पौड्याल बताउँछिन् । पहिले आफू सुरक्षित हुने अनि धर्म गर्ने विभिन्न प्रसंगमा धर्मग्रन्धमा लेखिएको छ । त्यसैले संक्रमणको जोखिम बढाउनुभन्दा भर्चुअल रूपमा गर्नु नै उपयुक्त हुन्छ, प्राडा पौड्याल भन्छिन्, मुख्य कुरा श्रद्धा हुनुपर्छ । यो वर्ष ज्यान जोगियो भने अर्को वर्ष अझ राम्रो गर्न सकिन्छ । धर्मसंस्कार जोगाउने लहडमा संक्रमणको जोखिम नबढाउन उनको आग्रह छ । संक्रमण बढिरहेकाले सक्दैनसकेको अवस्थामा भर्चुअल रूपमा श्राद्ध गर्न सकिने राष्ट्रिय धर्मसभा नेपालका अध्यक्ष प्राडा माधव भट्टराईको भनाइ छ । यद्यपि उनले गाउँतिर पुरोहित उपस्थित भएरै श्राद्ध गर्ने अवस्था रहेको बताए । पुरोहित उपलब्ध छन् भने दूरीमा बसेर, मास्क अनिवार्य लगाएर र सफासुग्घर भएर श्राद्ध गर्न सकिन्छ, प्राडा भट्टराई भन्छन्, केही सीप लागेन भने भर्चुअल रूपमा गर्दा पनि हुन्छ । तर, यो अन्तिम विकल्प हो । महामारी वा अन्य खालका आपत् परेर श्राद्धकर्ताले श्राद्ध गर्ने अवस्था नहुँदा सूर्यलाई एक अञ्जुली पानी चढाउँदा पनि पितृले आशीर्वाद दिने धर्मशास्त्रमा उल्लेख भएको उनले बताए । पञ्चाङ्ग निर्णायक समिति नेपालका पूर्वअध्यक्षसमेत रहेका भट्टराईले तिलोत्तमा नगरपालिकाले निकालेको सूचनाप्रति भने चर्को विरोध गरे । सोह्रश्राद्ध आउनुअगावै पण्डितलाई पुरोहितको घर जान रोक्नु, यो गर, त्यो नगर भन्नु स्वीकार्य नभएको भन्दै उनले यो धर्ममाथिको प्रहार भएको बताए । धर्मको विषयमा प्रशासनले हस्तक्षेप गर्नुहुन्न । यसमा संस्कार, परम्परा, दर्शन जोडिएको हुन्छ । आधिकारिक व्यक्तिको सल्लाह गरेर निष्कर्षमा पुग्न सकिन्छ, त्यसो गर्दा सबैले मान्छन् पनि, प्राडा भट्टराई भन्छन्, सूचनाको आदेशात्मक भाषाचाहिँ कुनै हालतमा स्वीकार्य हुन्न । पितृलाई कानुनी र औपचारिक भाषा होइन, हृदयको भाषा बोल्नुपर्छ । नत्र त्यसको फल अनिष्ट हुन्छ ।नेपालका इस्लाम धर्मावलम्बीहरूले पनि घरमै बसेर मोहर्रम पर्व मनाइरहेका छन् । आइतबार आशूराको दिन । यो दिन मुस्लिमहरूले व्रत राख्छन् । यो दिन व्रत राख्यो भने एक वर्षको रोजाबराबर हुने र एक वर्ष पहिलाको पाप माफ हुने विश्वास छ । मीठा परिकार खाने र ख्वाउने गरिन्छ । यो दिनमा खिचडा खाने आम परम्परा छ । यो दिन मुस्लिम समुदायभित्रको बरेल्वी समूहले ताजियाँ बनाउने, लाठीडन्डा लिएर जुलुसहरू गर्ने प्रचलन छ । पहाडदेखि तराईसम्मै बरेल्वी छन् तर यसपटक कोरोनाका कारण चहलपहल छैन । नेपाली जामे मस्जिदका मुफ्ती अबुबकर सिद्धिकका अनुसार अबको करिब दुई महिनापछि मोहम्मद जयन्ती मनाइन्छ । यो दिन पनि बरेल्वीले खुसियालीमा जुलुस निकाल्ने गर्छन् । सिद्धिक भन्छन्, महामारीका कारण भीड गरेर बाहिर ननिस्कन र घरमै मनाउन आग्रह गर्छौं ।"
घरायसी सामग्री बने क्यानभास,"कोहलपुर५ का अश्विन कोइराला कक्षा १२ मा पढ्छन् । चित्रकला उनको सोख हो । यो समयमा उनको साथी नै ब्रस, रङ र क्यानभास छन् । दिनभरि घरमा बसेर चित्र कोर्दै रमाइरहेका छन् । उनले बक्रमको कपडामा केमिकल मिसाएर काठमा झुन्ड्याई आकृति उतारिहेका छन् । भित्रै बसेर सिर्जनात्मक काम गर्न पेन्टिङ गतिलो माध्यम बनेको छ, उनले भने । कोहलपुरकी खुस्बु विष्टसँग पनि क्यानभास छैन । एक्रेलिक रङ सकिएको ४ महिना भइसक्यो । खरिद गर्न काठमाडौं जानुपर्छ, जुन अहिले सम्भव छैन । उनले विकल्प खोजिन् । कहिले सादा काठमा त कहिले केही चार्ट पेपरमा प्राकृतिक रङहरूको प्रयोग गर्न थालिन् । फेब्रिक कलरले भित्ता रंगाइन्छ । रङको अभावमा उनले त्यसैबाट केही चित्र कोरेकी छन् । खुस्बुले प्रायः हरियाली जंगल, हिमाल, नदीनाला, फूल र बगैंचाका आकृतिलाई रङले क्यानभासमा उतार्ने गर्थिन् । अहिले कोरोना महामारीले मृत्यु र भयसँगै भोकमरीको खतरा बढ्दो छ । यी सम्भावनामाथि उनले चित्र कोरेकी छन् । काठमा रङ पोत्दा बेग्लै टेक्सचर आउँदो रहेछ, उनले भनिन्, नवीन अभ्यासमा रमाएकी छु ।कोहलपुर१२ की गृहणी उषा सुवेदीले लकडाउनयता कुची समातेकी छन् । उनका श्रीमान् विक्रम शिशिर चित्रकार हुन् । अरू बेला खासै रङ पोत्न चासो नदिने उषाले लकडाउनमा ब्रस चलाउन सिकिन् । ५ महिनाको अवधिभर चरा र रूखका हाँगा क्यानभासमा उतार्न सिपालु भएकी छन् । कति मोबाइल र टीभी हेर्नु ?, उनले भनिन्, मनको बह पोख्न चित्र सजिलो माध्यम रहेछ । यही बीचमा उनले १८ वटा चित्र कोरिसकेकी छन् । प्रदर्शन गर्ने समयको पर्खाइमा रहेको बताउँदै उनले भनिन्, अब त कलामै पहिचान स्थापित गर्ने सोंच बनेको छ, कोरोना कहरले चित्रकार बन्ने धोको जगाइदिएको छ ।"
लेडी गागा भइन् वर्ष कलाकार,"न्युयोर्क (एजेन्सी) लेडी गागाले आर्टिस्ट अफ द इयरको अवार्ड हात पारेकी छन् । सीमित दर्शक र प्रस्तुतिबीच शनिबार न्युयोर्कमा सम्पन्न एमटीभी भिडियो म्युजिक अवार्डमा उनले अवार्ड जितेकी हुन् ।लेडी गागा र अरियानाले रेन अन मी बाट सङ अफ द इयर को अवार्ड पाए । यसै गीतले बेस्ट सिनेमेटोग्राफीको पनि अवार्ड पनि पायो । अवार्ड कार्यक्रममा विश्व चर्चित साउथ कोरियन ब्यान्ड बीटीएसले आफ्नो डेब्यु अंग्रेजी डायनामाइट बोलको गीत प्रस्तुत गरेको थियो । ब्यान्डका सात सदस्यले सांगीतिक कार्यक्रममा यसरी प्रस्तुति दिएको यो पहिलोपटक रहेको द हलिउड रिपोर्टरले उल्लेख गरेको छ ।बेस्ट पप, बेस्ट केपप, बेस्ट ग्रुपको विधामा मनोनीत भएको तीनै विधामा अवार्ड पाएको छ । अन बोलको गीतबाट उनीहरूले बेस्ट कोरियोग्राफीको अवार्डसमेत प्राप्त गरे । सन् २०१० मा स्थापना भएको यो ब्यान्डले एल्बम लभ योरसेल्फ ः टियर एन्ड म्याप अफ द सोल बाट विश्वभर चर्चा कमाएको थियो । न्युयोर्क सहरको खुला स्थानमा कार्यक्रमको केही प्रस्तुतिहरू भए सीमित दर्शक र सामाजिक दूरी कायम गर्दै आयोजना भएको अवार्ड कार्यक्रममा माइली साइरस, लेडी गागालगायतले प्रस्तुति दिएका थिए । ब्लाइन्डिङ लाइट्स बाट द विकेन्डले भिडियो अफ द इयर को अवार्ड प्राप्त गरेको छ । द विकेन्डले यसै गीतबाट बेस्ट आर एन्ड बी को समेत अवार्ड हात पार्यो । गायिका अरियाना ग्रान्डे र जस्टिन बिबरले बेस्ट भिडियो फ्रम होम विधामा अवार्ड पाए । बेस्ट डाइरेक्सन टेलर स्विफ्टको द मेन भयो भने आर्ट डाइरेक्सन र बेस्ट एडिटिङ दुई विधामा माइली साइरसको मदर्स डटर ले अवार्ड पायो ।"
सहायक श्रीमान् रुसमा पुरस्कृत,काठमाडौं (कास) दाजुभाइले एउटै श्रीमती बनाउने हिमाली बस्तीको चलनमाथि निर्मित डकुमेन्ट्री फिल्म सहायक श्रीमान् (कोहजबेन्ड) शनिबार रुसमा सम्पन्न इन्टरनेसनल कान्स्क भिडियो फेस्टिभलको १९ औं संस्करणमा उत्कृष्ट भएको छ । निर्देशक गणेश पाण्डेले कर्णालीको हुम्ला पुगेर डकुमेन्ट्री बनाएका हुन् । ३५ मिनेटको डकुमेन्ट्रीले ग्रान्ड पिक्स अवार्ड पाएको हो ।
लियोन महिला फुटबलको युरोपेली बादशाह,"लियोन सर्वाधिक सफलयुरोपेली वुमेन्स च्याम्पियन्स लिगको पुरानो नाम हो, यूईएफए वुमेन्स कप । यसमा युरोपेली फुटबल महासंघसँग आबद्ध एफएका शीर्ष महिला टिमले भाग लिने गर्छन् । प्रतियोगिता पहिलोपल्ट सन् २००१०२ खेलाउन सुरु भएको हो र सन् २००९१० मा आएर प्रतियोगिताको नाम फेरिएको हो ।त्यस संस्करणदेखि आएको सबैभन्दा ठूलो परिवर्तन के पनि रह्यो भने युरोपेली महिला फुटबलका शीर्ष आठ देशमा दोस्रो स्थानमा रहेको टिमले खेल्न पाउने भयो । सन् २०१८ देखि महिला च्याम्पियन्स लिगको फाइनल पनि त्यही सहरमा हुने गरेको छ, जसमा पुरुषको फाइनल हुने गर्छ । यो वर्ष भने अपवाद रह्यो, कोरोना भाइरस संक्रमणका महामारीका कारण । पुरुषको फाइनल लिस्बनमा भएको थियो । अनि यो प्रतियोगिताको सबैभन्दा सफल टिम हो, लियोन । द गार्डियन"
मूलपानी च्याम्पियन,"काठमाडौं (कास) मूलपानी तेक्वान्दो डोजाङ प्रथम काठमाडौं भर्चुअल राष्ट्रिय खुला तेक्वान्दो (पुम्से) प्रतियोगितामा ३ स्वर्ण, ३ रजत र ५ कांस्य पदकसहित टिम च्याम्पियन भएको हो ।काठमाडौं जिल्ला तेक्वान्दो संघद्वारा आयोजित प्रतियोगितामा १ स्वर्ण, २ रजत र १ कांस्यसहित चितवन दोस्रो तथा ११ स्वर्ण, रजत र कांस्य जितेको कैलाली तेस्रो भयो । ११ स्वर्णका लागि प्रतिस्पर्धा भएको प्रतियोगितामा स्युचाटार, सैनिक महाविद्यालय, विजेश्वरी, नेपाल प्रहरी, नेपाली सेना र रूपन्देहीले ११ स्वर्ण जिते । प्रतियोगितामा सोमबार ५ स्वर्णका लागि प्रतिस्पर्धा भएको थियो । यू१८ पुरुष एकलमा १३ औं दक्षिण एसियाली खेलकुद (साग) का कांस्य विजेता अस्मिन राउतले स्वर्ण जिते । स्युचाटारका अस्मिनले ६५३ अंक जोडे । चितवनका अब्बास खान (५९६) ले रजत तथा सागर बराल (५८३) र कैलालीका लक्ष्मण श्रेष्ठ (५६३) ले कांस्य जिते । सोही विधाको महिलामा सैनिककी रोशनी श्रेष्ठ ६५० अंकसाथ पहिलो भइन् । चितवनकी जैनब खातुन (६२०) दोस्रो तथा मूलपानीकी अस्मिता नगरकोटी (६१३) र सुनसरीकी सुदेशना गुरुङ (५७६) तेस्रो भए । यू३१ पुरुष एकलमा प्रेमबहादुर लिम्बु विजेता भए । १३ औं सागका कांस्यधारी प्रहरीका उनले ६७३ अंक बटुले । सेनाका दीपेन्द्र गुरुङ ६५० अंकसाथ दोस्रो भए । दीपेन्द्र पनि १३ औं सागका कांस्यधारी हुन् । मूलपानीका पुष्पप्रसाद गौतम (६२०) र दोलखाका नोर्बु मोक्तान (५९६) तेस्रो भए । सोही स्पर्धाको महिलामा १३ औं सागका स्वर्ण विजेताद्वय नीता गुरुङ र सन्जिला तिमिल्सिनाबीच कडा प्रतिस्पर्धा भयो । त्यसमा सेनाकी नीताले बाजी मारिन् । ६७० अंकसाथ नीताले स्वर्ण जित्दा स्युचाटारकी सन्जिलाले ६५६ अंकसाथ रजतमा चित्त बुझाइन् । मूलपानीकी चन्दु शाही र दाङकी सुनीता विष्ट तेस्रो भए ।पुरुष ४१ वर्षमाथि मूलपानीका मधुसुदन सापकोटाले स्वर्ण जिते । उनले ५९० अंकप्राप्त गरे । ट्राभल व्यवसायी ४२ वर्षीय मधुसुदनले ३ वर्षअघिमात्र तेक्वान्दो खेल्न सुरु गरेका हुन् । कैलालीका आशिष चन्द (५६०) दोस्रो तथा रूपन्देहीका विकास उदय र गैरीगाउँका सोभितमान गिरीले कांस्य जिते । अघिल्लो दिन यू१२ उमेर समूह पुरुष एकलमा मूलपानीका भिजन तामाङ र महिलातर्फ विजेश्वरीकी पूर्णिमा बस्नेतले स्वर्ण जितेका थिए । यू१५ पुरुष एकलमा कैलालीका अमनकुमार कडरिया र महिलामा चितवनकी आँचल बजगाईं स्वर्ण जितेका थिए । पुरुष ३१४० वर्ष उमेरसमूहको एकलमा रूपन्देहीका सुरज श्रेष्ठ विजेता भएका थिए । सोही उमेर समूहको महिलामा मूलपानीकी तृप्ति बुढाथोकीले स्वर्ण जितेकी थिइन् । आयोजक संघका अध्यक्ष अशोक खड्काले दुईदिने प्रतियोगितामा १९ टिमका १ सय ७० खेलाडीले भाग लिएको जनाएका छन् ।"
भान डी विक युनाइटेडतर्फ,मेसीको सम्झौता बार्सिलोनामैबार्सिलोनासँग अर्जेन्टिनी सुपर स्टार लियोनल मेसीको ७० करोडको रिलिज क्लज सम्झौता वैध रहेको ला लिगाले जनाएको छ । बार्सिलोनाले पछिल्लो पटक मेसीसँग सम्झौता नवीकरण गर्दा ७० करोडको रिलिज क्लजको सम्झौता राखेको थियो । ३३ वर्षे मेसीले भने बार्सिलोनासँगको सम्झौता सकिएकाले आफू खुला सरुवामार्फत अर्को क्लब जान पाउनुपर्ने अडान राख्दै आएका छन् ।बार्सिलोनाले राखेको यो रिलिज क्लजको अवधि समाप्त भइसकेको मेसी जिकिर गर्दै आएका छन् । ला लिगाले यो सम्झौतालाई अर्को क्लबले नस्विकारेसम्म मेसी बार्सिलोना छाडेर जान नमिल्ने जनाएको छ । मेसी र बार्सिलोना नै सहमत भएमा भने ७० करोडभन्दा मुनिको रकममा पनि स्थानान्तरण हुन सक्नेछ ।मेसी आइतबार बार्सिलोनाको प्रिसिजनको मेडिकलका लागि उपलब्ध नभएपछि यी दुईबीचको सम्बन्ध झनै खराब बनेको छ । निर्धारित तालिकाअनुसार बिहान १० बजे स्वास्थ्य परीक्षणका लागि मेसी उपलब्ध हुनुपर्ने थियो ।
इंग्ल्यान्डले जित्यो दोस्रो ट्वान्टी२०,"म्यानचेस्टर (एएफपी) इयोन मोर्गनले कप्तानका रूपमा सही नेतृत्व गर्दै पाकिस्तानमाथि दोस्रो ट्वान्टी२० मा इंग्ल्यान्डलाई ५ विकेटको जित दिलाउन आइतबार महत्त्वपूर्ण भूमिका खेलेका छन् । ओल्ड ट्राफोर्डमा ब्याटिङका लागि पिचमा आउँदा पाकिस्तानी लेग स्पिनर सद्दाब खान ह्याट्रिकको संघारमा थिए ।त्यतिबेला जितनिम्ति १ सय ९६ रन पछ्याइरहेको इंग्ल्यान्ड २ विकेट गुमाएर ६६ रनको स्थितिमा पुगेको थियो । मोर्गनले ह्याट्रिकको अवसरमात्र रोकेनन्, बायाँहाते ब्याट्सम्यान डविड मालनसँग मिलेर टिमलाई जितसम्म पुर्याए । मोर्गनले मालनसँग मिलेर तेस्रो विकेटमा १ सय १२ रनको साझेदारी गरे ।इंल्यान्ड जितसम्म पुग्दा अझै ५ बलको खेल बाँकी थियो । यससँगै एकदिवसीय विश्व च्याम्पियन तीन खेलको ट्वान्टी२० सिरिजमा १० ले अगाडि रह्यो । शुक्रबार पहिलो ट्वान्टी२० कुनै नतिजाबिना वासआउट भएको थियो । पाकिस्तानी बायाँहाते बलर मोहम्मद आमिर दुई ओभरको बलिङपछि चोटग्रस्त हुँदा मैदान छाड्न बाध्य हुनु महँगो साबित भयो ।घरेलु टिमलाई जोनी बेरिस्टो र टम बान्टनले ठोस सुरुआत दिलाए । मोर्गनले ६६ रन बनाए भने मालन ५४ रन बनाएर नटआउट रहे । पाकिस्तानका लागि भने मोहम्मद हफिजले ३६ बलमा ६९ रन बनाए । कप्तान बाबर आजमले इनिङ्सको सुरुआत गर्दै ५६ रन जोडेका थिए ।"
