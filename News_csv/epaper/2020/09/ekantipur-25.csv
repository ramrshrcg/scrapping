शीर्षक,विवरण
जोखिमको बेवास्ता गर्दा पहिरोले १० को मृत्यु,"भित्रको आवाज १० मिनेटपछि ओझेल परेको उनले बताए । जिन्दगीमा यस्तो घटना पहिलो पटक व्यहोर्नुपर्यो, प्र्वूजनप्रतिनिधिसमेत रहेका ५० वर्षीय लुइँटेलले भने, एक जनाबाहेक अरूलाई बचाउन नसक्दा थकथक लागिरहेछ । झन्डै एक घण्टाको प्रयासबाट मनीषालाई जीवितै उद्धार गरिएको उनले बताए । भिरालो जमिनमा ढुंगामाटोको एकतले घर बनाएर बसेका नेपाली परिवारलाई डाँडा चर्किएर कुनै पनि बेला पहिरो खस्ला भन्ने डर थियो । यही डरले उनीहरूले गत वर्षायाम स्थानीय एक विद्यालयमा गुजारेका थिए । यसपालि पनि छिमेकीका घरमा सुत्दै आएका थिए । असोज लागेपछि घाम लाग्न थालेको थियो तर बुधबार बिहानैदेखि पानी पर्यो । तैपनि उनीहरू राति घरमै सुते । पानी परिरहेको छ, दिउँसो घरमा बसे पनि रातिचाहिँ नबस्नु है भनेर मायालाई सम्झाएको त थिएँ, आज यस्तो भयो, लुइँटेलले भने । स्थानीय किरण न्यौपानेले घर पहिरोको जोखिममा छ भन्ने सबैलाई जानकारी भए पनि अन्यत्र जाने ठाउँ नभएपछि जोखिम मोलेर बस्न बाध्य भएको बताए । नगरपालिकाले उच्च जोखिमका बस्तीलाई बेवास्ता गर्दा यो अवस्था आयो, उनले भने, जिल्ला प्रशासनले पनि खासै चासो देखाएन । घरमाथिबाट खनिएको ग्रामीण सडकका कारण डाँडा चर्किएको छ । गत वर्ष पनि त्यस स्थानमा पहिरो खसेको थियो । डाँडा चर्किएको र कुनै पनि बेला पहिरो खस्न सक्ने जिल्ला प्रशासन, नगरपालिका, प्रहरीलगायतलाई पनि थाहा थियो तर घरपरिवार सार्नेतर्फ कसैले चासो दिएनन् । खालि घरमा नबस्न र अन्यत्र सर्नमात्रै भनिरहे । स्थानीय कल्पना अर्यालका अनुसार घरमाथि सडक र सडकमाथि खरबारी छ । खरबारीबाट पहिरो खसेको हो । ०६७६८ मा खनिएको वालिङभुर्मेअर्यालडाँडाडुम्रेभन्ज्याङहुवास ग्रामीण सडक दुई वर्षअघि चौडा गरिएको थियो । त्यसपछि डाँडा चर्किएको हो । सडककै कारण एउटै परिवारमा यति ठ्लूो बज्रपात भयो, उनले भनिन्, त्यहाँका ३४ घर र गायडाँडाको ३० वटा घर जोखिममा छन् । उनीहरूलाई तत्कालै सार्नुपर्छ । त्यसैगरी कालीगण्डकी गापा४ गौतमडाँडामा पहिरोमा परी एक जनाको मृत्यु भएको छ । बुधबार राति २ बजे खसेको पहिरोमा १६ वर्षीय विष्णु दमाईको मृत्यु भएको एसपी बोगटीले बताए । पहिरोका कारण स्थानीय बाबुराम र जगतबहादुर दमाईको घर प्र्णू रूपमा क्षति भएको छ । विष्णु बाबुरामका छोरा हुन् । पोस्टमार्टमका लागि मृतक १० जनाकै शव प्राथमिक स्वास्थ्य केन्द्र वालिङमा ल्याइएको थियो । पोस्टमार्टमपछि सबैको साम्हूिक रूपमा रामनदीधाम राम्दीमा दाहसंस्कार गरिएको छ । तमादीको पहिरोका कारण उच्च जोखिममा परेका दुई घरका १२ जनालाई बिहीबार स्थानान्तरण गरिएको जिल्ला प्रहरी प्रमुख बोगटीले बताए । स्थानीय गिरबहादुर खनाल र राजु खनालको परिवारलाई सारिएको हो । उनीहरूको घर बिहीबार बिहान पुरिएको माया नेपालीको घरभन्दा तल छ । उनीहरूलाई केही पर सरकारी विद्यालयमा सारिएको छ, उनले भने, नगरपालिकाबाट स्थायी व्यवस्थापन गर्ने कुरा भइरहेको छ । वालिङ नगरप्रमुख दिलीपप्रताप खाँडले पटकपटक पहिरो खस्दा तीन वर्षदेखि तमादीको सिंगो बस्ती जोखिममा रहेको बताए । यो बाटो सडक विभागले खनेको हो, उनले भने, हामीले बस्ती जोखिममा छ भनेर बारम्बार कुरा उठाउँदै आएका थियौं, सडकले वाल लगाइदिन्छौं भन्यो । वाल त लगाइयो तर घरनजिक होइन, अन्यत्रै । मृतक मायाले पनि घर पहिरोको जोखिममा पर्छ भनेर सडक खन्न बारम्बार अवरुद्ध गर्दै आएको उनले बताए । प्रदेश र संघले सडक ९ मिटर चौडा बनाउँदा ठाउँ नै नरहेको र ठेकेदारको मनपरी पनि उस्तै रहेकाले यस्तो समस्या आएको खाँडले बताए । यसैबीच गण्डकी प्रदेशका मुख्यमन्त्री पृथ्वीसुब्बा गुरुङले परिवार गुमाउने तथा प्रभावित परिवारको तत्काल उद्धार, राहत र पुनःस्थापनामा तदारुकतासाथ प्रदेश सरकारले आवश्यक सहयोग गर्ने बताएका छन् ।"
गोठ हिँडेकी बालिकाको शव मन्दिरभित्र,"(बझाङ)  बस्तुभाउलाई घाँस हाल्न गोठ हिँडेकी मस्टा गाउँपालिकाकी एक बालिकाको शव मन्दिरभित्र फेला परेको छ । मस्टा२ खिकाला गाउँकी १२ वर्षीया सम्झना कामीको शव बुधबार साँझ फेला परेको हो । शरीरको तल्लो भाग निर्वस्त्र रहेको र टाउको तथा शरीरका विभिन्न भागमा चोट लागेको अवस्थामा भेटिएकी उनको बलात्कारपछि हत्या भएको प्रहरीको आशंका छ । खिकाला गाउँबाट करिब १० मिनेटको दूरीमा गोठ छ । उनी राति अबेरसम्म घर नफर्किएपछि परिवारले खोजी सुरु गरेको थियो । उनका बाजे गोरख कामीले गोठभन्दा २ सय मिटर टाढा रहेको शिव मन्दिरभित्र शव भेटिएको बताए । नातिनीको शव विभिन्न ठाउँमा चोट लागेको र नाकसमेत भाँचिएको अवस्थामा फेला परेको उनको भनाइ छ । बालिकाका बाबुआमा मजदुरीका क्रममा भारतमा रहेकाले उनी दुई जना बहिनीसहित बाजेबज्यैसँग गाउँमा बस्दै आएकी थिइन् ।जिल्ला प्रहरी कार्यालय बझाङका प्रमुख डीएसपी रूपक खड्काले घटनास्थलको प्रकृति हेर्दा बलात्कारपछि हत्या भएजस्तो देखिए पनि अहिले नै किटान गर्न नसकिने बताए । हामीलाई पनि बलात्कारकै शंका छ । तर पोस्टमार्टम रिपोर्ट नआउन्जेल ठोकुवा गर्न मिल्दैन, उनले भने । एक जना शंकास्पदलाई नियन्त्रणमा लिएर अनुसन्धान भइरहेको पनि उनले बताए । बालिकाको बिहीबार नै जिल्ला अस्पताल सिमखेतमा पोस्टमार्टम गरिएको छ । शुक्रबार मात्रै पोस्टमार्टम रिपोर्ट पेस गरिने अस्पतालले जनाएको छ । मृतक बालिका मस्टा गाउँकै एक विद्यालयमा कक्षा ६ मा अध्ययनरत थिइन् ।"
भेटियो ११ नम्बर सीमास्तम्भ,"प्रतिवेदन नआउँदै सरकारी धारणा आउनु गलत ः कांग्रेसकाठमाडौं स्थलगत अध्ययनको प्रतिवेदन नआउँदै चीनले नेपाली भूभाग नमिचेको भनेर सरकारले धारणा सार्वजनिक गरेकामा प्रमुख प्रतिपक्ष कांग्रेसले विरोध जनाएको छ । मन्त्रिपरिषद्को निर्णय सार्वजनिक गर्ने क्रममा परराष्ट्रमन्त्री प्रदीप ज्ञवालीले बुधबार हुम्लाको सीमावर्ती ललुङजोङमा चीनले नेपाली भूभागभित्र संरचना निर्माण गरेको भन्ने समाचारको खण्डन गरेका थिए । स्थलगत अध्ययनका लागि टोली गएको जानकारी दिँदै उनले चीनले बनाएका संरचना सीमापारि १ किलोमिटर टाढा रहेको बताएका थिए । सूचना सञ्चार तथा प्रचार विभाग प्रमुखसमेत रहेका कांग्रेस प्रवक्ता विश्वप्रकाश शर्माले विज्ञप्तिमार्फत सरकारको उक्त भनाइ युक्तिसंगत नभएको टिप्पणी गरेका छन् । सरकारको जिल्लास्थित संरचनाको नेतृत्वमा रहेका प्रमुख जिल्ला अधिकारी, नेपाल प्रहरी र नेपाली सेनासमेतको टोलीको स्थलगत अध्ययन जारी रहँदै सरकारले धारणा सार्वजनिक गर्नु युक्तिसंगत देखिएन, उनले विज्ञप्तिमा भनेका छन् । अध्ययन टोलीले ११ नम्बर सीमास्तम्भ बुधबार मात्रै भेटेको थियो । कांग्रेसले चीनले निर्माण गरेको संरचनाबारे टोलीको स्थलगत अध्ययनको निष्कर्षपछि मात्र धारणा राख्नुपर्ने हेक्का सरकारले नराखेको उल्लेख गरेको छ । कांग्रेसले आफ्नो पार्टीका तर्फबाट पनि कर्णाली प्रदेश संसदीय दलका नेता जीवनबहादुर शाहीको अग्रसरतामा सीमा क्षेत्रका विषयमा वस्तुगत अध्ययन गरिरहेको जनाएको छ । सीमासम्बन्धी गम्भीर प्रश्नमा स्थानीय प्रशासन, राजनीतिक दल र सञ्चारमाध्यमसमेतको ठोस अध्ययन र अवधारणाको जगमा धारणा सार्वजनिक गर्नु जिम्मेवार र परिपक्व हुने हाम्रो बुझाइ छ, कांग्रेसले भनेको छ ।"
"गल्ती बोलें, क्षमा चाहन्छु","(काठमाडौं)  चीनले नेपाली भूभाग अतिक्रमण गरेको भनी विवादास्पद अभिव्यक्ति दिएका हुम्लाका सहायक प्रमुख जिल्ला अधिकारी दत्तराज हमालले गल्ती बोलें, क्षमा चाहन्छु भन्दै गृह मन्त्रालयलाई स्पष्टीकरण दिएका छन् । गृहले बुधबार हमाललाई २४ घण्टे स्पष्टीकरण सोधेको थियो । गृहको प्रशासन महाशाखामा बिहीबार दिउँसो स्पष्टीकरण पत्र पठाउँदै उनले स्थानीयले भनेको कुरामा विश्वास गर्दा आफूबाट गल्ती भएको स्पष्टीकरणमा उल्लेख गरेका छन् । सहायक प्रजिअ हमालले नाम्खा गाउँपालिका६ लिमीमा ११ नम्बर सीमास्तम्भ नै गायब भएको र चीनले एकतर्फी रूपमा भौतिक संरचना बनाएको भन्दै छानबिनका लागि स्थलगत प्रतिवेदन तयार पारी गृहमा पठाएका थिए । त्यसपछि गृहले नापी विभागसँग जानकारी लिएको थियो । नापीले पनि अतिक्रमण भनेर गलत हल्ला चलाएको भन्दै छानबिन हुनुपर्ने सुझाव दिएको थियो । परराष्ट्र मन्त्रालयले पनि गलत प्रतिवेदन बनाउने अधिकारीसँग स्पष्टीकरण सोध्न गृहको ध्यानाकर्षण गराएको थियो । गृहमा प्रतिवेदन पठाएपछि हमालले विभिन्न सञ्चारमाध्यमलाई चीनबाट भूमि अतिक्रमण भएको र छानबिनका लागि गृहमा पत्र पठाइसकेको जानकारी दिएका थिए । गृह मन्त्रालयका प्रवक्ता चक्रबहादुर बूढाले दुई देशबीचको सम्बन्धमा नकारात्मक असर पुग्ने गरी अभिव्यक्ति दिएका कारण सहायक प्रजिअ हमाललाई स्पष्टीकरण सोधिएको बताए । यति गम्भीर र संवेदनशील विषयमा बोल्नैपरे परराष्ट्रले बोल्छ, हामीलाई यो अधिकार छैन, बूढाले कान्तिपुरसित भने । उनले हुम्लाबाट आएको स्थलगत प्रतिवेदनमाथि पनि छानबिन भइरहेको बताए ।हमालसहितको टोलीले चीनले नेपाली भूमि अतिक्रमण गरेको रिपोर्ट पेस गरेपछि गृह मन्त्रालयले असोज २ गते थप अध्ययन गर्न सशस्त्र प्रहरीलाई जिम्मा दिएको थियो । त्यसपछि नेपाली सेना र सशस्त्र प्रहरीसहित हुम्लाका प्रमुख जिल्ला अधिकारी चिरञ्जीवी गिरीको टोली ११ नम्बर स्तम्भ भएको स्थानतर्फ लागेको थियो । टोलीले स्तम्भ ढुंगाले छोपिएको अवस्थामा फेला पारेको छ । टोलीले ७ देखि १२ नम्बरसम्मका स्तम्भको अवस्थाबारे जानकारी लिएको छ । चीनले ललुङजोङ क्षेत्रमा ४ देखि ९ वटासम्म कोठा भएका ९ वटा एकतले भौतिक संरचना पछिल्लो समय बनाएको छ । २०६६ सालमा त्यस क्षेत्रमा चीनले पशु उपचार केन्द्रका लागि भनेर दुईवटा घर बनाएको थियो । यो क्षेत्र नेपालचीन ११ र १२ नम्बर पिल्लरको बीचमा पर्छ । यो हुम्ला सदरमुकाम सिमकोटबाट करिब ९५ किमि उत्तर पर्छ । भूमि अतिक्रमण गरेको भनेर हमालका साथै स्थानीय तहका पदाधिकारीले पनि विवादास्पद अभिव्यक्ति दिएका थिए । त्यसपछि बालुवाटारस्थित चिनियाँ दूतावास अगाडि विरोध प्रदर्शन भएको थियो । दूतावासले नेपाली भूमि अतिक्रमण नगरेको स्पष्टीकरण दिएको थियो । सरकारका प्रवक्ता परराष्ट्रमन्त्री प्रदीप ज्ञवालीले पनि चीनबाट नेपाली भूभाग अतिक्रमण नभएको बताएका थिए । गृह स्रोतले भन्यो, सीमाजस्तो विषयमा स्थानीय तहका अध्यक्ष, उपाध्यक्ष, सहायक प्रजिअलगायतले कसरी बोले, यो विषयमा छानबिन भइरहेको छ ।यसैबीच हुम्लाको नाम्खा गाउँपालिकाको टाक्चेमा सशस्त्र प्रहरी बल (एपीएफ) ले सीमा सुरक्षाका लागि बोर्डर आउट पोस्ट (बीओपी) राख्ने भएको छ । सशस्त्र प्रहरी प्रवक्ता डीआईजी राजु अर्यालले टाक्चेमा बीओपी स्थापना गर्न जग्गा प्राप्ति र संरचना निर्माणसम्बन्धी अध्ययन भइरहेको बताए ।"
संक्रमित व्यवस्थापनमा पन्छिँदै सरकार,"ॅसंक्रमितको निगरानीमा सरकारी कमजोरीप्रतिनिधिसभाको शिक्षा तथा स्वास्थ्य समितिले कोरोना नियन्त्रणमा सरकारको कामकारबाहीबारे अनुगमन गर्न बनाएको उपसमितिले पीसीआर परीक्षणदेखि संक्रमितको खाना व्यवस्थापनमा सरकारको कमजोरी रहेको निष्कर्ष निकालेको छ । सत्तारूढ दलका सांसद जीवनराम श्रेष्ठको संयोजकत्वमा गठित उपसमितिले स्थलगत र छलफलबाट आएको तथ्यका आधारमा संक्रमण नियन्त्रण गर्न सरकारलाई १७ बुँदे सुझाव दिएको छ । सरकारले अहिले गरेका काम राम्रै छन् तर भएका साधनस्रोतबाट अझै गर्न सकिने देखियो, श्रेष्ठले भने, संक्रमितको संख्या बढ्दै गर्दा उनीहरूलाई राख्न हाम्रो संरचना र जनशक्ति बढाएको पाइएन । होम आइसालेसनकै कारण समुदायमा संक्रमण फैलिने आधार बनेको पाइयो । काठमाडौं उपत्यकामा एकीकृत आइसोलेसन बनाउन मन्त्रिपरिषद्ले गरेको निर्णयसमेत कार्यान्वयनमा ढिलाइ गर्दा संक्रमित घरमै बस्नुपरेको सांसद श्रेष्ठले बताए । होम आइसोलसनमा सरकारले निगरानी नगरेको उपसमितिले जनाएको छ । पीसीआर रिपोर्ट पाउन ढिलाइ गरेको, तत्काल रिपोर्ट दिन देशभरको ल्याबलाई एकीकृत समन्वय नभएको, आइसोलेसन सञ्चालन गर्न सरकारले अनुमति दिँँदा संक्रमितलाई के खुवाउने भन्ने मेनुसमेत दिन नसकेको, क्वारेन्टाइनमा राख्नेलाई खाना खुवाउन अपुग रकम उपलब्ध नगराएको उपसमितिले ठहर गरेको छ । कोरोना अस्पतालमा आईसीयू र भेन्टिलेटरमा दक्ष जनशक्तिको व्यवस्थापनमा पनि सरकार चुकेको प्रतिवेदनले देखाएको छ ।बिहीबार समितिलाई बुझाएको प्रारम्भिक प्रतिवेदनमा प्रत्येक अस्पतालमा ननकोभिड बिरामीको उपचार सहज बनाउनुपर्ने, पाटन, वीर, शिक्षण अस्पताल महाराजगन्ज, धुलिखेलले आफ्नो आम्दानीबाट कर्मचारीको तलब भत्ता दिन नसक्ने भएकाले सरकारले सहयोग गर्नुपर्ने सुझाव दिइएको छ ।"
कोरोनाबाट १८ को मृत्यु,"काठमाडौं (कास) कोरोना संक्रमणबाट बिहीबार १८ जनाको मृत्यु पुष्टि भएको छ । सिरहाका प्रमुख जिल्ला अधिकारीको निवासमा भान्सेको काम गर्दै आएका ५५ वर्षीय पुरुषको बिहीबार बिहान मृत्यु भएको हो । ११ दिनअघि उनीसहित प्रजिअ र सुरक्षा प्रमुखहरूको स्वाब संकलन गरिएको थियो । अन्यको रिपोर्ट नेगेटिभ आए पनि उनमा कोरोना संक्रमण पुष्टि भएको थियो । राजविराजस्थित साइकृष्ण मेडिकल कलेजको आइसोलेसनमा रहेका उनी पछि होम आइसोलेसनमा बसेको प्रशासन कार्यालयका सूचना अधिकारी आनन्दकुमार ठाकुरले बताए ।रूपन्देहीको बुटवलस्थित कोरोना विशेष अस्पतालमा बिहीबार बिहान ३ संक्रमितको मृत्यु भएको छ । पश्चिम नवलपरासीको रामग्राम३ का ४९ वर्षीय, कपिलवस्तुको बुद्धभूमि६ का ५० वर्षीय र कपिलवस्तु११ बनगाईकी ७० वर्षीया महिलाको मृत्यु भएको हो । कलेजोको समस्या रहेका रामग्रामका पुरुषलाई असोज २ गतेबाट भेन्टिलेटरमा राखी उपचार गरिएको थियो । बुद्धभूमिका पुरुष भने मधुमेहका बिरामी रहेको अस्पतालका फोकल पर्सन डा सुदर्शन थापाले बताए । महिलाको स्वास्थ्यमा थप समस्या भएपछि बिहीबार बिहान भेन्टिलेटरमा राखी उपचार गर्दैगर्दा बेलुका मृत्यु भएको हो । उनमा दम, मिर्गौला र रगतमा खराबी रहेको अस्पतालले जनाएको छ ।यस्तै, मोरङकी ५५ वर्षीया, सुनसरीकी ८१ वर्षीया, धादिङकी ३२ वर्षीया महिलाको पनि मृत्यु भएको छ । धनुषाका ६८ र ७० वर्षीय, रौतहटका ६५ वर्षीय, तनहुँका ३९ वर्षीय, दाङका ३९ वर्षीय पुरुष, भक्तपुरकी ७३ वर्षीया महिला र ८४ वर्षका पुरुष, काठमाडौंकी ८२ वर्षीया महिला, ७५, ७९ र ८० वर्षीय पुरुषको पनि मृत्यु भएको स्वास्थ्य मन्त्रालयले जनाएको छ । बिहीबार एक हजार ४ सय ९७ संक्रमित थप भएसँगै कुल संक्रमितको संख्या ६९ हजार ३ सय १ पुगेको छ ।"
"जहाँ भीड, त्यहीं संक्रमण विस्तार","(काठमाडौं)  मुलुकमा कोभिड१९ का कुल संक्रमित र सक्रिय संक्रमितमध्ये करिब एक तिहाइ वाग्मती प्रदेशमा रहेका छन् । पछिल्लो समय हरेक दिन संक्रमण पुष्टि भएकामा आधाजसो काठमाडौं उपत्यकाका हुने गरेका छन् । बिहीबार १ हजार ४ सय ९७ नयाँ संक्रमित देखिएकामा उपत्यकाका ७ सय ५५ जना छन् । जुन कुल संक्रमितको ५०४३ प्रतिशत हो । निषेधाज्ञा सकिएको केही दिनमै उपत्यकामा संक्रमणको दर तीव्र रूपमा वृद्घि भएको छ । सडक, कार्यालय, बजार, सार्वजनिक स्थलमा भीड बढेको छ । राजधानीका बासिन्दाले जनस्वास्थ्यको मापदण्ड पालना नगर्दा कोभिड१९ संक्रमणको विकराल स्थिति देखिएको स्वास्थ्य मन्त्रालयका प्रवक्ता डा जागेश्वर गौतमले बताए । जहाँ भीड, त्यहाँ संक्रमणको विस्तार भएको छ, उनले भने । स्वास्थ्य मन्त्रालयले सेवा सञ्चालन गर्दा तोकेको स्वास्थ्य मापदण्ड पूरा नगरे स्थानीय प्रशासन ऐन २०२८ र संक्रामक रोग ऐन २०२० अनुसार कारबाही गर्ने चेतावनी दिए पनि प्रभाव देखिएको छैन । बिहीबार संक्रमणको दर १३०७ प्रतिशत छ अर्थात् एक सय जनाको परीक्षण गर्दा १३ जनामा संक्रमण देखिएको छ । स्वास्थ्य मन्त्रालयका सहप्रवक्ता डा समीरकुमार अधिकारीका अनुसार संक्रमणबाट भएको कुल मृत्युमध्ये एक तिहाइभन्दा बढी ३७८ प्रतिशत वाग्मती प्रदेशमै छ । उपत्यकाको मात्रै २६९३ प्रतिशत र काठमाडौं जिल्लाको १८९८ प्रतिशत हिस्सा छ । हाल देशभरमा १८ हजार ४ सय ३७ जना सक्रिय संक्रमित छन् । वाग्मती प्रदेशमा सक्रिय संक्रमित ५८८२ प्रतिशत छन् । उपत्यकामा कोभिड संक्रमित ४९९५ प्रतिशत छन् । काठमाडौंमा मात्र ४११० प्रतिशत सक्रिय संक्रमित छन् । संक्रमण फैलिँदै गए पनि बैंक, सरकारी कार्यालय, विभिन्न संस्थान, यातायात, सपिङ मल, बजारलगायतमा भीड नियन्त्रित र अनुशासित हुन सकेको छैन । जहाँ भीड छ, त्यहाँ संक्रमणको विस्तार द्रुत छ । भीडका कारण केही समयमै धेरै संक्रमित हुन्छन्, इपिडिमियोलोजी तथा रोग नियन्त्रण महाशाखाका पूर्वनिर्देशक डा बाबुराम मरासिनीले भने, भीडको फरक संक्रामक विज्ञान हामीले बुझ्न सकेका छैनौं । उपत्यकामा घरबाहिर निस्कँदा जनस्वास्थ्यको मापदण्ड पूरा नगरे संक्रमणको विस्तार अझ भयावह हुने चेतावनी उनले दिए । सामाजिक दूरी कायम राख्दै लाइनमा बसेर सेवा प्रवाह हुने अवस्था अझै देखिएको छैन, डा मरासिनीले भने, सपिङ मलमा समेत एक ढोकाबाट पसेर अर्को ढोकाबाट निस्किने व्यवस्था मिलाउनुपर्ने हो । सार्वजनिक यातायात सञ्चालनले संक्रमणको जोखिम अझ बढ्ने भएकाले यसमा थप स्वास्थ्य सुरक्षा आवश्यक रहेको उनले बताए । जति सानो सार्वजनिक सवारीसाधन, त्यति बढी संक्रमणको जोखिम हुन्छ, उनले भने, सम्भव भएसम्म सार्वजनिक सवारीसाधन प्रयोग गर्नु हुँदैन । सहप्रवक्ता डा अधिकारीले पनि अत्यावश्यक काम नभएसम्म घरबाहिर ननिस्कनुपर्नेमा जोड दिए । घरबाहिर निस्किनै पर्दा मास्क लगाउनुपर्छ, सम्भव भएसम्म दुई मिटरको सामाजिक दूरी कायम राख्दै नियमित रूपमा हातको सफाइमा ध्यान दिनुपर्छ, उनले भने, खोक्दा, हाच्छिउँ गर्दा रुमाल वा कुमको प्रयोग गर्नुपर्छ । सरकारले तोकेको जनस्वास्थ्यको मापदण्ड पालना गर्नुपर्नेमा स्वास्थ्य मन्त्रालयका प्रमुख विशेषज्ञ एवं कोभिड फोकल पर्सन महेन्द्रप्रसाद श्रेष्ठले पनि जोड दिए । कार्यालय, काम गर्ने ठाउँ, मान्छे पुग्ने ठाउँमा हावाको ओहोरदोहोर (भेन्टिलेसन) प्रशस्त हुनुपर्छ । बन्द कोठा हुनुभएन, उनले भने । नेपालमा कोरोनाबाट निको हुनेको संख्या ५० हजार नाघेको स्वास्थ्य तथा जनसंख्या मन्त्रालयले जनाएको छ । पछिल्लो २४ घण्टामा ४ सय ५७ जना संक्रमित निको भएर घर फर्किएसँगै निको हुनेको संख्या ५० हजार ४ सय ११ पुगेको हो । यो कुल संक्रमितको ७२७४ प्रतिशत हो ।"
व्यवस्थापनका नाममा वन फँडानी,"(काठमाडौं)  प्रतिनिधिसभाको सार्वजनिक लेखा समितिको अध्ययन उपसमितिले वैज्ञानिक वन व्यवस्थापनका नाममा उपभोक्ता समिति, जनप्रतिनिधि र कर्मचारीको मिलेमतोमा वन फँडानी भइरहेको निष्कर्ष निकाल्दै त्यसमा संलग्न पदाधिकारीलाई कारबाहीका लागि वन मन्त्रालय, अख्तियार दुरुपयोग अनुसन्धान आयोग र सम्पत्ति शुद्धीकरण अनुसन्धान विभागलाई निर्देशन दिनुपर्ने औंल्याएको छ । वैज्ञानिक वन व्यवस्थापन कार्यविधि २०७१ खारेज गरेर वन ऐन र वन नीतिको उद्देश्यअनुसार राष्ट्रिय मापदण्ड लागू गर्न पनि सरकारलाई निर्देशन दिनुपर्ने उपसमितिको निचोड छ । सांसद प्रदीप यादवको संयोजकत्वमा गत असारमा गठित तीन सदस्यीय उपसमितिले स्थलगत अध्ययन गरेर तयार पारेको ११७ पृष्ठको प्रतिवेदन बिहीबार समिति सभापति भरतकुमार शाहलाई बुझाएको छ । सरकारले २०७१ कात्तिकमा सचिवस्तरीय निर्णयबाट पारित वैज्ञानिक वन व्यवस्थापन कार्यविधि लागू गर्ने क्रममा अनियमितता भएको भन्दै महालेखा परीक्षकको कार्यालयले ५६ औं प्रतिवेदनमा उल्लेख गरेपछि लेखा समितिले यादवको संयोजकत्वमा अध्ययन उपसमिति गठन गरेको थियो । प्रतिवेदनमा जनप्रतिनिधि, कर्मचारी, उपभोक्ता समिति, परामर्शदातालगायतका सबैमाथि थप छानबिन गरेर कारबाही गर्न सिफारिस गरिएको छ । उपसमितिले वन व्यवस्थापन लागू भएका ५८ जिल्लामध्ये सालका रूख बढी कटान भएका १२ जिल्लामा अध्ययन एवं छानबिन गरेको थियो । उपसमितिले वनको वैज्ञानिक व्यवस्थापन गर्ने कार्यविधिको उद्देश्यलाई दुरुपयोग गरी नक्कली उपभोक्ता समिति बनाएको, परामर्शदाताका नाममा मनलाग्दी रकम खर्च गरेको, बिचौलिया र काठ व्यवसायीसँग मिलेमतो गरेको, नक्कली धुरी खडा गरेको र गलत कार्ययोजना तयार पारेको ठहर गरेको छ । यस्तै काठ व्यवसायी, निर्वाचित जनप्रतिनिधि, बहालवाला कर्मचारी तथा शिक्षकहरू उपभोक्ता समितिमा बसेर नेतृत्व गरेको, संरक्षित क्षेत्रको वन विनाश गरेको, चुरे गुरुयोजनाको उल्लंघन गरेको, जैविक विविधता, जलाधार र सिमसार क्षेत्र विनाश गरेको, चराचुरुङ्गीको प्रजनन र विचरणमा नकारात्मक प्रभाव परेको, वन्यजन्तुको बासस्थान विनाश गराएको, वन तथा वातावरणसँग सम्बन्धित ऐन, कार्यविधि, निर्देशिकाहरू उल्लंघन गरेको पनि उपसमितिको निष्कर्ष छ । विदेशमा बसेकाहरूलाई समेत उपभोक्ता समितिमा राखेर कागजपत्र मिलाइएको उपसमितिले जनाएको छ । यस्ता अनगिन्ती विषयको थप छानबिन जरुरी छ, उपसमितिका एक सदस्यले भने । उपसमितिले कुन उपभोक्ता समितिले कसरी र कुन शीर्षकमा अनियमितता गरेको हो भनी किटान नै गरेको छ । उपसमितिले ३४ वटा उपभोक्ता समितिले कुनै न कुनै रूपमा अनियमितता गरेको निष्कर्ष निकालेको छ । उपसमितिका संयोजक यादवले अनियमिततामा संलग्न भनी किटान गरिएका कर्मचारीलाई तत्काल निलम्बन गरेर छानबिन गर्नुपर्ने बताए । जताततै सालको रूख कटान गर्न व्यवस्थापन कार्यक्रम लागू गरिएको जस्तो देखियो, उनले भने, सरकारले दोषीलाई कानुनी दायरामा ल्याउनुपर्छ । वन ऐनविपरीत जनप्रतिनिधि नै उपभोक्ता समितिमा बसेको र अनियमिततामा कर्मचारीको मिलेमतो देखिएको दाबी उनले गरे । आफ्नो गल्ती उजागर हुने भयले स्थलगत अध्ययनका लागि गएको टोलीलाई कतिपय उपभोक्ता समिति र वनका कर्मचारीले असहयोग गरेको उनले जानकारी दिए । प्रतिवेदनमा सुदूरपश्चिम प्रदेशका वन निर्देशक हेमराज विष्टसहित कैलाली, कञ्चनपुर, धनगढी, कपिलवस्तु, नवलपुर र सिन्धुलीका वन अधिकृतहरूले अख्तियारको दुरुपयोग गरेर अन्धाधुन्ध तरिकारले वन फँडानीको स्वीकृति दिएर अनियमितताका संलग्न भएको भनिएको छ । उपसमितिले धनगढीका डिभिजन वन अधिकृत रामचन्द्र कँडेल र पहलमानपुर कैलालीका डिभिजन वन अधिकृत कृष्णदत्त भट्टमाथि काठ व्यवसायीसँग मिलेमतो गरी त्यसबाट अवैध सम्पत्ति आर्जन गरेको र उच्चस्तरीय जीवनशैली अपनाएको प्रतिवेदनमा उल्लेख गरेको छ । उपसमितिले अस्वाभाविक सम्पत्ति देखिएका कर्मचारी र उपभोक्ता समितिका पदाधिकारीको सम्पत्तिमाथि सम्पत्ति शुद्धीकरण अनुसन्धान विभागले छानबिन गर्नुपर्ने सुझाव दिएको लेखा समितिका सचिव एवं संघीय संसद् सचिवालयका प्रवक्ता रोजनाथ पाण्डेले जानकारी दिए । सरकारले वैज्ञानिक वन व्यवस्थापनबाट करिब १३ लाख रोजगारी सिर्जना हुने र वार्षिक करिब एक खर्ब राजस्व संकलन हुने लक्ष्य राखेको थियो । तर कार्यविधि कार्यान्वयनका क्रममा अनियमितता देखिएको भन्दै समितिमा उजुरीसमेत परेको थियो । उपसमितिले तयार गरेको प्रतिवेदन थप अध्ययन गर्न समितिका सदस्य तथा सांसदहरूलाई दिइएको छ । प्रतिवेदन समितिको बैठकले पारित गरेपछि कारबाहीका लागि सम्बन्धित निकायमा लेखी पठाइने समितिका सभापति भरतकुमार शाहले बताए ।"
'वाइडबडी र सेक्युरिटी प्रेसको अनुसन्धान कहाँ पुग्यो ?,"(काठमाडौं)  व्यवस्थापिका संसद्को सार्वजनिक लेखा समितिले बिहीबार अख्तियार दुरुपयोग अनुसन्धान आयोगसँग वाइडबडी र सेक्युरिटी प्रिन्टिङ प्रेसको अनुसन्धान कहाँ पुग्यो ? भन्दै जवाफ मागेको छ । समितिको बिहीबारको बैठकले वाइडबडी प्रकरण, सेक्युरिटी प्रेस खरिद र त्यससँग जोडिएको अडियो टेप प्रकरणको अनुसन्धान प्रगति विवरण मगाउने निर्णय लिएको हो । यी दुवै विषयमा समितिले अनुसन्धानका लागि अख्तियारलाई फाइल पठाएको थियो । आजको बैठकमा अख्तियारको कामकारबाहीबारे प्रश्न उठ्यो, हामीले नै उठाएको र पठाएको फाइलमाथि समेत अनुसन्धान कहाँ पुग्यो भन्ने अत्तोपत्तो भएन भन्ने सवाल उठेपछि विवरण मगाउने निर्णय गरेका हौं, समितिका सभापति भरतकुमार शाहले कान्तिपुरसित भने, हामीले नै अध्ययनछानबिन गरेर प्रतिवेदन पठाएका हुन्छौं, न मुद्दा चलाउनु छ, न मुद्दा चल्ने विषय होइन भनेर तामेलीमा राख्नु छ । के गरेको हो भनेर सोध्ने निर्णय भएको हो ।शुक्रबार नै अख्तियारमा पत्राचार गर्ने तयारी भएको समितिका सचिव एवं संसद् सचिवालयका प्रवक्ता रोजनाथ पाण्डेले बताए । वाइडबडी विमान खरिद प्रकरणमा लेखा समितिले अनियमितताको अंक नै किटान गरेर अख्तियारलाई प्रतिवेदनसहितको फाइल पठाएको थियो । सेक्युरिटी प्रिन्टिङ प्रेस खरिद प्रकरणमा भने लेखा समितिले गरिरहेको छानबिन अलपत्र छ । त्यसमा अख्तियारले पनि सँगसँगै छानबिन थालेको थियो । लेखा समितिले २०७५ पुस तेस्रो साता वाइडबडी विमान खरिद प्रकरणमा ४ अर्ब ३५ करोड ५६ लाख रुपैयाँ अनियमितता भएको निष्कर्ष निकाल्दै थप छानबिन र मुद्दा चलाउन अख्तियारलाई निर्देशन दिने निर्णय गरेको थियो । सदस्य राजन केसीको संयोजकत्वमा गठित उपसमितिले गलत लागत तयार पारेको, मूल्य समायोजनमा अनियमितता गरेको, अनावश्यक भ्रमणले नोक्सानी पारेको र तौल क्षमता घटाएकाले विमान खरिदमा अनियमितता भएको निष्कर्ष निकालेको थियो । सोझै उत्पादकसँग खरिद नभएको, फर्जी कम्पनी खडा गरी शंकास्पद कारोबार गरेको, उत्पादन नम्बर बारम्बार फेरबदल गरेको, नाटकीय सम्झौताबाट भुक्तानी रकम नखुलाइएको जस्ता प्रमाण भेटिए पनि अख्तियारले झन्डै दुई वर्ष अवधिमा यसबारे कुनै कारबाही गरेन । लेखाले फाइल पठाएको एक महिनाभित्रै अख्तियारले विस्तृत छानबिन सुरु गरेको सूचना सार्वजनिक गर्यो । अख्तियारले त्यतिबेला प्रारम्भिक अनुसन्धानबाट खरिद प्रक्रियामा केही गम्भीर प्रश्नहरू खडा भएको देखिएको भन्दै विस्तृत अनुसन्धान गर्ने निर्णय गरेको थियो । त्यतिबेला अख्तियारले नेपाल वायुसेवा निगमबाट केही फाइलहरू मगाइएको थियो । इन्जिनियरिङ, कानुन र लेखा समूहका अधिकृतको टोली बनाएर अनुसन्धान सुरु भएको थियो । अख्तियारका निवर्तमान प्रमुख आयुक्त नवीन घिमिरेले नै प्रत्यक्ष निगरानीमा भएको छानबिन उनको कार्यकालभर अघि बढ्न सकेन । दमाम, सोल, सिड्नी, टोकियो र हङकङजस्ता मध्यम दूरीका गन्तव्यमा सोझै उडान थाल्ने भनेर नेपाल वायुसेवा निगमले २०७३ असोज ८ गते वाइडबडी विमान खरिदको योजना स्वीकृत गरेको थियो । हालसम्म पनि यसले ती गन्तव्य टुंग्याएको छैन भने नागरिक लगानी कोष र कर्मचारी सञ्चयकोषबाट लिएको ऋणको किस्तासमेत तिर्न सकेको छैन । २०७५ साउनदेखि पुससम्मको ६ महिनाको अवधिमा १ अर्ब ६६ करोड ३१ लाख रुपैयाँ नोक्सानी बेहोर्नुपरेको थियो । २०७५ साल चैतमा नै महालेखा परीक्षकको कार्यालयले वाइडबडी विमान खरिदमा भएका थप अनियमितताका विवरण सार्वजनिक गर्यो । महालेखाका अनुसार, बिलबिजकको निश्चित ढाँचाबेगर खाली कागजमा हाइफ्लाई एक्स आयरल्यान्ड लिमिटेड र उसको ठेगाना उल्लेख गरी बिल भनी सही गरी रकम उल्लेख गरेको कागजलाई बिल मानी सोही आधारमा भुक्तानी गरेको थियो । नेपाल वायुसेवा निगमले आकस्मिक रूपमा खडा गरिएको बिचौलिया हाइफ्लाई एक्स नामक कम्पनीलाई दुई वटा विमानको २३ अर्ब २० करोड ८३ लाख १ हजार ८८२ रुपैयाँ भुक्तानी गरेको थियो । विमान निर्माता एयरबस कम्पनीले निगमलाई पत्र लेखी रकम भुक्तानी पाएको भनी जानकारी गराएको निगमको दाबी थियो । तर त्यसमा कति रकम भुक्तानी पाएको हो, खुलेको छैन । अख्तियारले २०७५ साल चैतमा नै विमान खरिद प्रक्रियामा जोडिएका ५ वटा कम्पनीहरूलाई बयानका लागि सूचना जारी गरेको थियो । सूचनामा आयरल्यान्ड डब्लिनको हाइफ्लाई एक्स लिमिटेड, अमेरिकाको एएआर इन्टरनेसनल, जर्मनीको जर्मन एभिएसन क्यापिटल, पोर्चुगलको हाइफ्लाई एरोज पोर्चुगल र जर्मनीकै नटर्न रोज फुलब्राइट थिए । ती कम्पनी र तिनका प्रतिनिधिले अख्तियारमा बयान दिए कि दिएनन् भन्ने हालसम्म खुलेको छैन । गत माघमा फ्रान्सको एयरबस कम्पनीले नेपाल वायुसेवा निगमलाई विमान बिक्रीका क्रममा करिब साढे ४ करोड रुपैयाँ घूस दिएको स्विकारेको खुलासा भयो । उसले ३ लाख ४० हजार युरो रकम खर्च गरेको स्विकारेको थियो । १८ लाख डलरको कुल वित्तीय प्रतिबद्धतालाई संकेत गर्दै सम्झौतामा सो भुक्तानी विदेशी सरकारी अधिकारीहरूका लागि घूसका रूपमा प्रयोग भएको उल्लेख थियो । यो विवरण सार्वजनिक भए पनि अख्तियारले पुरानो न्यारोबडी र नयाँ वाइडबडी जहाज खरिदमा भएको अनियमितताको छानबिन टुंग्याउन सकेन । एयरबसले दिएको घूस सोझै नेपाल ल्याएको नभई अन्य कुनै तेस्रो मुलुक प्रयोग गरेर विभिन्न माध्यमबाट प्रयोग भएको हुन सक्ने अनुमान थियो । सन् २००९ मा दुबईमा भएको एयर शो मा नेपाल वायुसेवा निगमका तत्कालीन प्रबन्ध निर्देशक सुगतरत्न कंसाकारले वाइडबडी र न्यारोबडीका एयरबस विमान खरिदको सहमतिपत्रमा हस्ताक्षर गरेका थिए । उनीमाथि ७ लाख ५० हजार डलर बैना भुक्तानीको आरोपमा अख्तियारले लगाएको भ्रष्टाचार मुद्दा सर्वोच्चले सफाइ दिएको थियो ।"
घूस प्रकरण तामेलीको प्रयास,पूर्वसञ्चारमन्त्री गोकुल बाँस्कोटासमेत जोडिएको सेक्युरिटी प्रिन्टिङ प्रेस खरिद प्रकरणलाई अख्तियारले बारम्बार तामेलीमा राख्ने प्रयास गरेको थियो । यो प्रकरणमा बाँस्कोटा विवादमा मुछिएको विवादास्पद अडियो टेपको फाइलसमेत थियो । अख्तियारका निवर्तमान प्रमुख आयुक्त नवीन घिमिरेले बारम्बार फाइल तामेलीमा राख्ने प्रयास गरे पनि अन्तिममा सफल भएनन् । अख्तियारबाट बिदा हुनुभन्दा केही दिनअघि मात्रै पनि उनले फाइल तामेलीमा राख्ने योजनाका साथ सार्वजनिक सूचना निकाल्न लगाएका थिए । अख्तियारले अडियो फाइल सनाखत हुन नसकेको भन्ने आधार देखाएर फाइल तामेलीमा राख्ने तयारी गरेको थियो । अख्तियारले गत भदौ १७ गते गोरखापत्रमा सातदिने सूचना निकालेको हो । त्यो अवधिभित्र अडियो टेप रेकर्ड गर्ने र त्यतिबेला जापान रहेका विजयप्रकाश मिश्र अख्तियारमा हाजिर नभए फाइल तामेलीमा पठाउने तयारी थियो । चौतर्फी विरोधपछि भने तामेलीको योजना हाल स्थगित भएको छ ।
सार्क सम्मेलन चाँडै गरौं,ॅफेरि गरिबीमा नधकेल्नु चुनौतीप्रधानमन्त्री केपी शर्मा ओलीले अहिलेको स्वास्थ्य र आर्थिक संकटका बीच मानिसलाई फेरि गरिबीमा नधकेल्नु महत्त्वपूर्ण चुनौती रहेको बताएका छन् । यूएनको ७५ औं महासभाअन्तर्गतको एक उच्चस्तरीय कार्यक्रममा भिडियोमार्फत सम्बोधन गर्दै उनले कोही पनि भोको नहोस् र कोही पनि भोको मर्न नपरोस् भन्नेमा प्रतिबद्ध रहेको बताए । उनले नेपालको लक्ष्य सबै किसिमको भेदभाव र अभाव अन्त्य गर्ने र समानता र सामाजिक न्यायमा आधारित आर्थिक वृद्धिलाई प्रोत्साहन गर्ने रहेको जानकारी दिए ।
एसिडसम्बन्धी अध्यादेश जारी हुने,"काठमाडौं (कास) मन्त्रिपरिषद्ले एसिड आक्रमण गर्नेको सजाय बढाउने र बिक्रीवितरण कडाइ गर्नेलगायतका प्रावधानसहितको अध्यादेश जारी गर्ने निर्णय गरेको छ । मन्त्रिपरिषद् स्रोतका अनुसार एसिड आक्रमण गर्नेलाई जघन्य अपराध मान्ने र यससम्बन्धी घटनाका दोषीको सजाय माफी मिनाहा नहुने प्रावधान राखेर अध्यादेश जारी गर्न लागिएको हो । अध्यादेशको प्रस्तावित मस्यौदामा एसिड आक्रमणबाट कसैको ज्यान गए अहिले भएकै अधिकतम सजाय जन्मकैदलाई यथावत् राख्ने र अंगभंगशरीर कुरूपलगायत गराए २० वर्षसम्म कैद हुने उल्लेख छ । हाल एसिड आक्रमणबाट अंगभंग भए अपराधीलाई अधिकतम ८ वर्ष सजाय छ । ज्यान गए जन्मकैदको हुन्छ । आक्रमणकारीको सम्पत्ति रोक्का राखेर पीडितलाई क्षतिपूर्ति भराउने प्रावधान पनि छ । एसिड बिक्रीवितरणमा जिल्ला प्रशासनबाट लाइसेन्स लिनुपर्नेलगायतका प्रावधान प्रस्ताव गरिएको छ । प्रधानमन्त्री केपी शर्मा ओलीले भदौ २५ गते सरोकारवाला निकाय, एसिड पीडित, अभियन्तासँग एसिड अपराधविरुद्ध कठोर कानुन बनाउने प्रतिबद्धता जनाएका थिए ।"
अदालतले सच्यायो कैदी पुर्जी,खैरो हेरोइनका पटके कारोबारी०६८ चैत १२ मा पक्राउ पर्दा बिक्की १८ वर्ष नपुगेको भन्दै २ वर्ष ७ महिना कैद सजाय मिनाहा गरेको पर्सा अदालतले यसअघि ०६१ चैत १६ मा बिक्कीलाई लागूऔषधकै मुद्दामा ५ वर्ष कैद र ५० हजार रुपैयाँ जरिवाना गरेको थियो ।त्यसबेला बिक्की खैरो हेरोइन र लागूऔषध बिक्री गर्ने तराजु र ढकसहित पक्राउ परेका थिए । ५ वर्ष कैद सजाय भोगेर छुटेका बिक्की दोस्रो पटक भारतको रक्सौलबाट ३० ग्राम खैरो हेरोइन लिएर वीरगन्ज आउने क्रममा ०६८ चैत १२ मा पक्राउ परेका थिए । वीरगन्जको रजतजयन्ती चोकबाट विशेष सुराकीका आधारमा पक्राउ परेका बिक्कीको पाइन्टको अगाडिपट्टिको खल्तीबाट प्लास्टिकमा बेरिएको अवस्थामा खैरो हेरोइन बरामद भएको प्रहरीको बरामदी मुचुल्कामा उल्लेख छ ।
अपांगता भत्ता कटौती नहुने,"काठमाडौं (कास) स्थानीय तहहरूमा सामाजिक सुरक्षा भत्ता कटौती भइरहेको गुनासो आइरहेका बेला महिला, बालबालिका तथा ज्येष्ठ नागरिक मन्त्रालयले भत्ता कटौती नहुने प्रस्ट पारेको छ । मन्त्री पार्वत गुरुङले अपांगता भएकाहरूले पाउँदै आएको भत्ता कटौती नहुने बताएका हुन् । अपांगता भएका व्यक्ति, ज्येष्ठ नागरिकलगायत सामाजिक सुरक्षा भत्ता कहीं कतै कटौती भएको भए त्यसलाई वितरण गर्न पुनः गृह, संघीय मामिला तथा सामान्य प्रशासन मन्त्रालयसँग समन्वय गर्दै छौं, उनले भने । राष्ट्रिय अपांग महासंघ नेपालले बिहीबार आयोजना गरेको अपांगता भएका व्यक्तिहरूको अधिकारसम्बन्धी नियमावली२०७७ सम्बन्धी भर्चुअल छलफलमा बोल्दै सामाजिक सुरक्षा भत्ता कटौती नहुने बताएका हुन् ।"
ईपासपोर्ट छाप्न पुनः टेन्डर,काठमाडौं (कास) राहदानी विभागले विद्युतीय राहदानी (ईपासपोर्ट) छपाइको लागि बिहीबार अन्तर्राष्ट्रिय बोलपत्र आह्वान गरेको छ । योसँगै ईपासपोर्ट छपाइका निम्ति एक वर्षभित्रै तेस्रोपटक बोलपत्र आह्वान भएको छ ।यसअघि बोलपत्रमा प्रस्ताव गरिएअनुसार कागजात नपुगेको र सार्वजनिक खरिद ऐनअनुसारको प्रक्रिया पूरा नभएको भन्दै दुई पटकसम्म बोलपत्र रद्द गरिएको थियो । तेस्रो चरणको यो बोलपत्र आह्वानमा २० लाख प्रति ईपासपोर्ट छाप्ने सर्तसहित प्रस्ताव बुझाउने अन्तिम मिति अक्टोबर १४ (असोज २८) लाई तोकिएको छ ।विभागले ईपासपोर्ट छपाइको लागि २०७६ भदौ १० मा पहिलोपटक बोलपत्र आह्वान गरेको थियो । विभागले ५ वर्षमा ५० लाख ईपासपोर्ट छाप्न आह्वान गरेकोमा बोलपत्र बुझाउने अन्तिम दिन (कात्तिक २१) मा रद्द गरिएको थियो । दोस्रो पटकमा भने विभागले २० लाख प्रति मात्रै ईपासपोर्ट छाप्न गत फागुन १९ मा टेन्डर निकाल्यो । यसपटक प्रस्तावकले आवश्यक कागजात बुझाउन नसकेको भन्दै अमूर्त कारण देखाएर गत साता (असोज १) मात्रै विभागले बोलपत्र रद्द गर्यो । पहिलो पटकको बोलपत्रमा १५ वटा अर्न्तराष्ट्रिय कम्पनीले प्रस्ताव दर्ता गराएकोमा दोस्रोपटकमा जम्मा ४ वटा कम्पनी मात्रै सहभागी थिए । गत कात्तिकमा ईपासपोर्ट छपाइको बोलपत्र रद्द गरिएपछि यो विषयमाथि संसदीय समितिमा समेत बहस भएको थियो । त्यसबेला मन्त्रिपरिषद्ले आफ्नै देशमा सेक्युरिटी प्रेस स्थापना गर्न लागेको र सोही सेक्युरिटी प्रेसमा ईपासपोर्ट छाप्न सकिने भन्दै विभागलाई ठेक्का रद्द गर्न निर्देशन दिएको थियो ।
३० वर्षदेखि एकै स्थानमा पहिरो,"(धादिङ)  सिद्धलेक गाउँपालिका६ खर्कका ५३ वर्षीय दयानिधि सिलवाल हातमा बेल्चा लिएर दिनभर गजुरीको राजमार्गमै हुन्छन् । २५ वर्षदेखि उनले राजमार्गको तीन किलोमिटर खण्ड सरसफाइ गर्दै आएका छन् । नाली वरपरका झारपात उखेल्ने, नालीमा माटो थुप्रिन नदिने र सडकको बीचमा खाल्डाखुल्डी परे तत्काल माटोले भए पनि पुर्नु उनको मुख्य जिम्मेवारी हो । पृथ्वी राजमार्गको यस्तै सामान्य मर्मतसम्भारका लागि सडक डिभिजन चितवनले १ सय ५२ जना लेन्थवर्कर र २० जना सुपरभाइजर नियुक्त गरेकै दशकौं भयो ।एक दशकदेखि राजमार्गमा क्षति बढ्दै गएको सिलवालको अनुभव छ । त्यति बेला वर्षात्मै पनि हिलो र लेदो नआउने राजमार्गका विभिन्न स्थानमा अहिले बालुवा र रातो माटोको लेदोले यातायात नै ठप्प हुने गरेको उनी बताउँछन् । पहिले दुई जना लेन्थवर्करले हिलो पन्छाए पुग्थ्यो, अहिले ठूला उपकरण नै प्रयोग गर्नुपर्छ । राजमार्गसँग जोड्न जथाभावी निर्माण गरिएका शाखा रोड, अवैध र मापदण्डविपरीतका बालुवा तथा ढुंगाखानीहरूले पहिरो बढाएको सिलवालको बुझाइ छ ।हेटौंडा सिमेन्ट उद्योगले ०३० देखि सञ्चालनमा ल्याएको बेनीघाटको जोगीमारा नजिकैको तेक्राङस्थित चुनढुंगा खानीकै कारण ०४६ मंसिरमा गएको पहिरोले एउटा रात्रिबस त्रिशूलीमा खसेर पत्तो लागेन । बंगलादेशबाट गोताखोरहरू ल्याएर एक महिनासम्म खोज्दा पनि फेला परेन । पहिरो गएको स्थानमा पर्खाल लगाई रोकथाम त गरियो तर उक्त समस्या नजिकैको तेक्राङमा सर्यो । हाल बन्द भए पनि खानीबाट पहिरो र ग्रेगानले हरेक वर्षात्मा सडक अवरुद्ध गर्ने क्रम रोकिएको छैन । जोगीमाराको तेक्राङस्थित पहिरोले ३ दशकमा १० वटा जति सवारीसाधन त्रिशूलीमा पुर्याएको, २० भन्दा बढी सवारी पुरेको र ६ जनाको मृत्यु भएको रेकर्ड छ, ट्राफिक प्रहरी निरीक्षक नेत्रप्रसाद भट्टले भने । सडक विभागको गजुरीस्थित साइट क्याम्पमा कार्यरत सुपरभाइजर कुमार थपलियाले दुई दशकदेखि त्यही पहिरोका लागि वर्षात्मा जोगीमारामै उपकरण राख्ने गरेको बताए । तीन दशकदेखि एकै स्थानमा पहिरो आउने र राजमार्ग अवरुद्ध गर्ने समस्यालाई निराकरण गर्न सडक विभागबाट ठोस काम हुन सकेको छैन । हामीले हरेक वर्ष आम्दानी हुने १० लाख राजस्व माया मारेर गत वर्षदेखि उक्त खानीबाट चुनढुंगा निकाल्न र निकासीमा रोक लगाएका छौं, बेनीघाट रोराङ गाउँपालिका अध्यक्ष पित्तबहादुर डल्लाकोटीले भने, पहिरो रोकथाम गर्ने स्थायी उपाय सरकारले नै सोच्नुपर्यो । यसो त वर्षात् हुनासाथ पृथ्वी राजमार्ग अवरुद्ध हुने सबैभन्दा जोखिम चितवनको कुरिनटारदेखि बेनीघाटको चरौंदी कृष्णभीरसम्म थियो । तर अब पहिरो खस्ने बेनीघाट मात्रै रहेन, घडेरी सम्याउने बहानामा सञ्चालित दर्जनौं अवैध बालुवाखानी, त्यहाँसम्म लगिएका मापदण्डविपरीतका शाखा रोडहरू र राजमार्ग अतिक्रमण गरेर सञ्चालित पसलहरूले पनि पहिरोको समस्या बढाएका छन्, जसले गजुरी जहरेदेखि गल्छीबैरेनी हुँदै महादेवबेंसीसम्मका विभिन्न स्थानमा पटकपटक राजमार्ग जाम हुने गरेको छ । बर्सेनि यस्तै समस्या आउने गरे पनि जथाभावी ग्रामीण सडक निर्माणको अनुमति दिने स्थानीय तह, सडक विभाग र अन्य जिम्मेवार निकायले दीर्घकालीन रूपमा समस्या समाधानका लागि चासो नदिएको स्थानीयको आरोप छ । सडक किनारबाट पैदल यात्रा गर्न नसकिने गरी लेदो माटो जम्ने भएका कारण स्थानीयलाई बजारसम्म आउजाउ गर्नसमेत समस्या हुने गरेको छ । पहिरोबाट ट्याक्सी खस्योकाठमाडौंबाट सुत्केरीलाई लिएर बिहीबार साँझ धादिङबेंसीतर्फ आउँदै गरेको परिवार सवार ट्याक्सी पहिरोबाट खस्दा एक महिलाको मृत्यु भएको छ । मृत्यु हुनेमा सुत्केरीका आफन्त गंगाजमुना३ की ५० वर्षीया बिन्दु तामाङ रहेको प्रहरीले जनाएको छ । दुर्घटनामा सुत्केरीसहित अन्य ४ जना घाइते भएका छन् । मलेखुफुर्केखोलाधादिङबेंसी कालुपाण्डे मार्गको सिद्धलेक६ तिरतिरेधारा नजिकैको पहिरोबाट बा१ज १२६२ नम्बरको ट्याक्सी अन्दाजी १ सय ५० मिटर तल खसेर थोपलखोला खेतमा पुगेको इलाका प्रहरी कार्यालय गजुरीका डीएसपी विश्वराज खड्काले बताए । उक्त स्थानमा गत साउन ५ को अविरल वर्षाले पहिरो गएको थियो । जोखिमपूर्ण रहेको उक्त स्थानमा पहिरो छिचोलेर सवारी चल्ने गरेका छन् ।"
"गर्भवतीको मृत्यु, ५ बेपत्ता","(पाल्पा)  पहिरोले घर पुरिँदा रम्भा गाउँपालिका२ फोक्सिङकोटस्थित सुरुमडाँडाकी २७ वर्षीया मोतीसरा गाहाको घटनास्थलमै मृत्यु भएको छ । उनी गर्भवती थिइन् । मोतीसराका श्रीमान् वीरबहादुर भने पहिरो खस्दाखस्दै भागेर ज्यान जोगाउन सफल भएको घटनास्थलबाट जिल्ला प्रहरी प्रमुख एसपी सन्तोषकुमार भट्टराईले बताए ।सोही वडाको बेलौजाका ३१ वर्षीय मनबहादुर गाहा, श्रीमती भागीमाया र चार वर्षीया छोरीसँगै मस्त निद्रामा थिए । बुधबार दिनभर भएको अविरल वर्षा राति पनि रोकिएको थिएन । बिहानपख एक्कासि गड्याङगुडुङ गर्यो । आकाश गर्जेको ठाने । घडी हेर्दा बिहानको साढे ३ बजेको थियो । आकाश गर्जन नरोकिएपछि उनी उठेर घर बाहिर निस्किए । यहाँ पहिरो खस्ला भन्ने कुनै शंकै थिएन, उनले भने, तैपनि बाहिर हेर्दा पहिरो खसिसकेको थियो ।चार वर्षीया छोरी काखमा लिएर उनी श्रीमतीसँगै ज्यान जोगाउन त्यहाँबाट भागे । त्यतिन्जेल छिमेकमै रहेका उनका बुबा ६० वर्षीय हुमबहादुर गाहाको घर पुरिसकेको थियो । जहाँ उनका बुबासहित पाँच जना सुतेका थिए । त्यसपछि उनले गाउँलेलाई गुहारे । ठूलो पहिरो खसेको र रातको समयमा लगातार वर्षा भइरहेकाले तत्कालै केही गर्न सम्भव देखेनन् ।हुमबहादुरसहित उनकी श्रीमती ५० वर्षीया धनीसरा, छोरी १७ वर्षीया कृष्णामाया, नातिनीहरू ८ वर्षीया लक्ष्मी र १४ वर्षीया खुमीसरा गाहा पुरिएका थिए । वर्षाका बीच अँध्यारै भए पनि उनको आँखा बुबाआमा पुरिएकैतिर गइरह्यो । कसैलाई बचाउन नसकेकामा थकथक मानिरहे । हामी आफैं भागेर बाँच्न सकियो, उनले भने, तर बुबा, आमा, बहिनी, छोरी र भान्जीलाई बचाउन सक्ने अवस्थै थिएन । मनबहादुर श्रीमती र छोरीसहित अहिले छिमेकीको शरणमा छन् ।उनका दाजु दलबहादुर गाहाको पनि पहिरोले घर पुरेको छ । निरन्तर वर्षा र पुनः पहिरो खसेपछि पहिरोमा पुरिएकाहरूको बिहीबार बेलुकीसम्म खोजी हुन सकेको छैन । सोही स्थानमा पुनः पहिरो खसेर अर्को घरसमेत पुरेपछि खोजी कार्य हुन नसकेको वडाध्यक्ष उमानसिंह सारूले बताए । उनका अनुसार वर्षा नरोकिएकाले खोजी गर्न समस्या भएको छ । पहिरो खस्ने क्रम रोकिएको छैन । थप १७ घर पहिरोको जोखिममा छन् । विकट गाउँ भएको र सडकमा ठूला पहिरो खसेकाले तानसेनबाट गएको उद्धार टोली बाटोमै अड्किएको छ । जनपद प्रहरी, सशस्त्र प्रहरी र नेपाली सेनाको टोली घटनास्थलसम्म पुग्न सकेको छैन । पाल्पा प्रहरी प्रमुख प्रहरी उपरीक्षक सन्तोषकुमार भट्टराईले आफूसहितको टोली पहिरो पन्छाउँदै अघि बढे पनि ठूलो पहिरोले गर्दा घटनास्थल पुग्न नसकेको बताए । आर्यभन्ज्याङरामपुर सडकको ताँहु देउरालीबाट माथिल्लो झोंकेदीसम्म पुगेर फर्किएको उनले बताए । धेरै ठूलो पहिरो खसेकाले अगाडि बढ्न सकिएन, उनले भने, पहिरोको जोखिम छलेर डोजर लगाउने प्रयास थालिएको छ ।घटनास्थलमा गाउँपालिका अध्यक्ष विष्णुप्रसाद भण्डारीलगायतको टोली छ । हुँगी प्रहरी चौकीबाट दुई जना प्रहरी पनि पुगेका छन् । पानी नरोकिएको र पुनः पहिरो खसेपछि बिहीबार साँझसम्म कसैको पनि उद्धार हुन नसकेको सानहुँगी माविका प्रधानाध्यापक एवतकुमार सारूले बताए । उनका अनुसार स्थानीयले उद्धार गर्न खोजे पनि सकेका छैनन् ।घाइतेको उद्धार भएनललितपुर पाङदुरमा बुधबार साँझ पहिरोमा परेर घाइते भएका ५ जनाको अझै उद्धार हुन सकेको छैन । अविरल वर्षाका कारण ललितपुरको वाग्मती गाउँपालिका३ कान्ति लोकपथ खण्डको भट्टेडाँडास्थित पाङदुर पहिरोमा परी उनीहरू घाइते भएका थिए । घाइतेमध्ये कुमार नगरकोटीको दायाँ खुट्टा भाँच्चिएको छ भने सुरेन्द्र थापा मगरको ढाडमा गम्भीर चोट छ । सरुख अलाम, सागर घले र केशव विक सामान्य घाइते भएका छन् । उनीहरू पैदलयात्री हुन् ।पहिरोले दुई टिपरको अगाडिको भाग र एउटा मोटरसाइकल पुरिएको छ । महानगरीय प्रहरी प्रभाग भट्टेडाँडा प्रमुख प्रहरी निरीक्षक सन्तोष बरालले घाइतेहरूको बगुवास्थित एक पसलमा राखेर सामान्य उपचार भइरहेको बताए । वाग्मती गाउँपालिका प्रमुख वीरबहादुर लोप्चनका अनुसार घाइतेको उद्धार हेलिकप्टरमार्फत गर्न गृह मन्त्रालयमा कुराकानी भइसकेको छ । बाक्लो कुहिरोका कारण हेलिकप्टर आउने अवस्था छैन । पहिरो पन्छाएर घाइतेलाई अस्पताल पुर्याउन पनि कठिन छ, उनले भने । अविरल वर्षाका कारण वाग्मती, कोन्ज्योसोम र महाकाल गाउँपालिकाका सडकका विभिन्न खण्डमा पहिरो गएको छ । बिजुलीका पोल ढलेका कारण विद्युत् आपूर्ति बन्द भएको छ भने नियमित रूपमा बजार आउने दूध तथा तरकारीलगायत कृषिजन्य वस्तु गाउँमै अड्किएका छन् ।थप एकको शव फेलाकपिलवस्तु वाणगंगा नगरपालिकास्थित भलवार्ड नजिक कोइली खोलाको कजवेमा बुधबार बाढीले गाडी बगाउँदा बेपत्ता भएका एक जनाको शव बिहीबार दिउँसो फेला परेको छ । घटनास्थलदेखि ५ किलोमिटर दक्षिण भगलापुर नजिक वाणगंगा खोला किनारमा केशवप्रसाद भाटको शव फेला परेको हो । उनी अर्घाखाँचीको शीतगंगा नगरपालिकाका हुन् । उनले नदी पारि तर्न मात्र गाडीमा लिफ्ट लिएका थिए ।विद्युत् प्राधिकरण जितपुर फ्युज सेवा कार्यालयका प्रमुख कृष्णप्रसाद पौडेल अझै बेपत्ता छन् । उनी वाणगंगा नगरपालिका४ का बासिन्दा हुन् । प्राधिकरणको जितपुर फ्युज कार्यालयको बा१ञ १०८९ नम्बरको पजेरो भलवार्डबाट विद्युत् मर्मतसम्भार गरेर कार्यालय फर्कने क्रममा बुधबार दिउँसो बाढीले बगाएको थियो । घटनामा बेपत्ता ३ जनामध्ये कार्यालयका हेल्पर गुल्मीको तम्घासका माधवप्रसाद पाण्डेको शव बुधबारै फेला परेको थियो । गाडीसहित बगेकामध्ये अन्य ३ जना भने पौडेर बाँच्न सफल भएका थिए । गाडीमा ४ कर्मचारी र २ सर्वसाधारण सवार थिए ।"
अर्थपूर्ण अनुगमनको आवश्यकता,"पटकपटकको लकडाउन र निषेधाज्ञाको कारण बजार बल्लतल्ल राम्ररी खुल्दै छ । मुलुकमा कोरोना भाइरसबाट सक्रिय संक्रमितको संख्या २५ हजार पुगेमा फेरि लकडाउन गर्नुपर्ने स्वास्थ्य मन्त्रालयको भनाइले बजार पुनः बन्द होला कि भन्ने आम आशंका छ । यही बेला दसैं, तिहार, नेपाल संवत्, छठजस्ता मुलुकका प्रमुख चाडहरू सामुन्नेमा छन् । सामान्य अवस्थामा त यो याममा मूल्यवृद्धि र कालोबजारी बढी हुने गर्थ्यो । यसपटक त कतिपय व्यापारीहरूलाई कोरोना महाव्याधि एउटा बहाना नै बनेको छ । राष्ट्र बैंकले मुद्रास्फ्रीति दर जति तोके पनि आम मानिसले महसुस गर्ने महँगी त्यतिमै सीमित छैन ।कतिपय दैनिक उपभोग्य वस्तुहरूको भाउ बेपत्तै बढेको छ । अत्यावश्यक वस्तुको मूल्य एक वर्षमा किलोमै ३७ रुपैयाँसम्म बढेको पाइएको छ । वाणिज्य आपूर्ति तथा उपभोक्ता संरक्षण विभागले ४२ खुद्रा पसलको निरीक्षणपछि तयार पारेको मूल्य विश्लेषण आतेसलाग्दो छ । सबभन्दा बढी दाल, गेडागुडी र खाने तेलको भाउ बढेको छ । यस्तै, हरियो तरकारीको बजार मूल्य त्यत्तिकै अकासिएको छ । पछिल्लो समय भारतले निर्यातमा रोक लगाएसँगै प्याजको मूल्य ह्वात्तै बढेको छ । थोक भाउ दुई दिनमै दोब्बर बन्दा पनि कति व्यापारीले लुकाउन छाडेनन् । प्रशासनले ठूलो परिमाणमा लुकाइएको प्याज बरामद नै गरेको छ । यसरी विभिन्न वस्तुको मूल्य बढ्नुमा स्वाभाविक कारण कम र व्यापारीको चलखेल तथा मनोमानी बढी हुने गरेको पाइन्छ । यसबीचमा लकडाउनले ढुवानी समस्या हुँदा केही असर परेको होला, तर जुन ढंगले भाउ बढेको छ, त्यो औचित्यपूर्ण देखिँदैन ।अनियन्त्रित मूल्यवृद्धि तथा कालोबजारी रोक्न व्यापारीहरूले अनुशासित र मर्यादित व्यवसाय गर्नुपर्छ भन्ने आदर्श कामनाले मात्र पुग्दैन, उपभोक्ता उत्तिकै चनाखो हुनुपर्छ र सरकारले पनि आफ्नो अनुगमन प्रणालीलाई बलियो बनाउनुपर्छ । यसैबीच, प्रमुख चाडपर्वको मौका छोपेर हुन सक्ने महँगी र कालोबजारी, मिसावट, गुणस्तरहीन सामान बिक्री, कृत्रिम अभाव, सार्वजनिक यातायातमा बढी भाडा असुलीजस्ता गैरकानुनी गतिविधि नियन्त्रण, बजार अनुगमन र संलग्नलाई दण्डजरिवाना गर्न काठमाडौं प्रशासनले तीनवटा छुट्टाछुट्टै संयन्त्र गठन गरेको छ । एउटा टोलीले खाद्यान्न अनुगमन गर्ने, अर्कोले लामो दूरीका सवारीमा टिकट तथा भाडा र यस्ता बस सञ्चालन गर्दा स्वास्थ्य मापदण्ड पालना गरेनगरेको हेर्ने र तेस्रोले लत्ताकपडा, मास्क, सेनिटाइजर बिक्रीवितरणको अनुगमन गर्ने बताइएको छ । सहायक प्रजिअहरूले नेतृत्व गर्ने यी टोलीले कसैले गल्ती गरेको भेटेमा संलग्न व्यक्ति तथा संस्थालाई तत्कालै अनुसन्धान तथा कारबाहीको दायरामा ल्याउने पनि भनिएको छ । यी टोलीबाट हुने काम सार्वजनिक खपतका लागि मात्र नभएर, भनिएअनुसारै वास्तविक अर्थमा बजारमा अनावश्यक चलखेल हुन नदिनका लागि हुनुपर्छ । आम नागरिकले महसुस गर्ने किसिमले बजारको बेथिति नियन्त्रणमा ल्याइनुपर्छ ।कालोबजार तथा केही अन्य सामाजिक अपराध तथा सजाय ऐन, २०३२ का अनुसार जिल्ला प्रशासन कार्यालयले यसरी अनुगमन टोली खटाएको हो । अहिले नै, खाद्य प्रविधि तथा गुण नियन्त्रण विभाग, वाणिज्य आपूर्ति तथा उपभोक्ता संरक्षण विभाग र काठमाडौं महानगरपालिकाले पनि बजार अनुगमन गरिरहेका छन् । उचित प्रतिफलका लागि छुट्टाछुट्टै सरकारी निकायबाट भइरहेका यी अनुगमनमा आवश्यक समन्वय पनि आवश्यक पर्न सक्छ, यसतर्फ सम्बन्धित निकायहरूले ध्यान पुर्याउनुपर्छ । र, यस्ता अनुगमन चाडबाडका बेला मात्रै होइन, बाह्रै मास हुनुपर्छ । केही कोणबाट यस्तो पर्वे अनुगमनको विरोध पनि हुने गरेको छ । यसबाट अनुगमनकर्ता स्वयं मात्र लाभान्वित भइरहेको आरोप लाग्ने गरेको छ । त्यसैले, आफूमाथि औंला उठाउने ठाउँ नछाडीकन बजारलाई स्वाभाविक लयमा चलाउने भूमिका खेल्नु सबै अनुगमन टोलीहरूको चुनौती हो ।बजार अनुगमनका अतिरिक्त उपभोक्ता स्वयं सचेत र जागरुक हुने हो भने पनि ठगिने सम्भावना कम हुन्छ । उपभोक्ताले पसल छनोट गर्दा सामानको मूल्यसूची सबैले देख्ने गरी टाँसेनटाँसेको ख्याल गर्ने हो भने मात्रै पनि व्यापारीहरू केही हदसम्म स्वतः जवाफदेही बन्न कर लाग्छ । काठमाडौं जिल्ला प्रशासनले दैनिक उपभोग्य वस्तुको कालोबजारी, कृत्रिम अभाव र बढी मूल्य असुलेको पाइए नजिकैका प्रहरी, सशस्त्र प्रहरी र सीधै आफ्नो कार्यालयमा उजुरी दिन उपभोक्ताहरूलाई अपिल गरेको छ । खासमा, सरकारले हेलो सरकार जस्तै उपभोक्ताहरूका लागि उजुरी गर्ने एउटा खास स्थायी संरचना र निःशुल्क हटलाइन नम्बरकै व्यवस्था गर्नु बढी उपयुक्त हुन्छ ।वास्तवमा बजारले स्वचालित ढंगले स्वस्थ कारोबार गर्ने हो भने यस्तो अनुगमनको खाँचो नै पर्दैनथ्यो । कति व्यापारीव्यवसायीले आफ्नो मर्यादा उल्लंघन गर्ने गरेकैले नियमनकारी निकायहरू बढी सक्रिय हुनुपरेको हो । र, यो सक्रियता त्यतिबेला मात्र अर्थपूर्ण हुन्छ, जतिबेला व्यापारीहरूको मनलागी रोकिन्छ । त्यसका लागि खुद्रा पसल तथा विक्रेताको मात्र होइन, आयातकर्ता र थोक विक्रेताहरूको पनि अनुगमन गरिनुपर्छ । देशमा कानुन छ र हामी सबै त्यसको अधीनमा छौं भन्ने बोध सम्पूर्ण व्यापारीव्यवसायीलाई हुनुपर्छ । उपभोक्ताहरू ठगिने सधैंको सिलसिला रोकिनुपर्छ ।"
होम आइसोलेसनमा हेल्चेक्र्याइँ,"होम आइसोलेसनमा बसेका संक्रमितहरूको व्यवस्थापनमा स्थानीय सरकारले व्यापक लापरबाही गरिरहेको छ । दिनदिनै तीव्र रूपमा संक्रमितहरूको संख्या उकालो लाग्नुपछाडिको प्रमुख कारण यो पनि हो । होम आइसोलेसनमा बस्ने प्रत्येक संक्रमितको अवस्थाबारे स्थलगत जानकारी लिएर उनीहरूका परिवारलाई कसरी संक्रमणबाट जोगाउने, बाहिर निस्कँदा कस्तो सुरक्षा अपनाउनेलगायतका विषयमा परामर्श गरिएको छैन । संक्रमितहरूको परिवारका अन्य सदस्यलाई कोरोना सरेको रहेछ भने आवश्यक सामग्री किनमेल गर्दा भाइरस फैलिने सम्भावना रहन्छ । तर स्थानीय सरकारले यसमा कुनै चासो दिएको छैन । यदि भाडामा बस्नेहरूलाई संक्रमण भएको रहेछ भने उसलाई घरबेटीले पनि सहयोग गर्दैनन् । स्थानीय सरकारले पनि वास्ता गर्दैन । उसको निगारानी कतैबाट हुँदैन । उसले संक्रमण फैलाइरहेको कसैले पनि पत्तै पाउँदैन । स्थानीय तह अलि बढी चनाखो हुने र सोहीअनुसार जनशक्ति परिचालन गर्ने हो भने भाइरस फैलिनबाट रोक्न सकिन्छ । संक्रमितलाई चाहिने औषधिहरूको जोहो गर्दै २४ सैं घण्टा फोन रिसिभ हुने व्यवस्था स्थानीय निकायले गर्नुपर्छ । गोविन्द विक, बूढानीलकण्ठ, काठमाडौं"
रेलको पुनरागमन,"गत शुक्रबार जयनगरबाट छुटेको रेल जनकपुर आइपुग्दा हर्षोल्लासका साथ हजारौं मानिसले स्वागत गरे । भीड नियन्त्रण गर्न तीन सय सुरक्षाकर्मी परिचालन गरिएको थियो । मुलुकभित्र रेल विकास शून्यको स्थितिमा रहँदा छिमेकीले दिएको सुखसुविधामा रमाउन बाध्य हुनुलाई अन्यथा मान्न सकिँदैन । शासकीय अकर्मण्यताका कारण रेल प्रविधिको विकास र विस्तार भएन । ९३ वर्षअघि चन्द्रशमशेरको पालामा भारतीय सहयोगबाट पहिलोपटक रक्सौलदेखि अमलेखगन्जसम्म रेल सञ्चालन गरिएको थियो । अहिले उक्त रेल ट्र्याकको भग्नावशेषसम्म भेट्न सकिँदैन । भारतकै सहयोगमा ८३ वर्षअघि जयनगरजनकपुर रेल सेवा सञ्चालन भयो । यद्यपि जनतालाई आवतजावतमा सुविधा पुर्याउनेभन्दा पनि तत्कालीन ब्रिटिस सरकारलाई सो क्षेत्रको जंगल ध्वस्त पारी त्यहाँको काठ ओसार्न सजिलो बनाउने उद्देश्यले रेल आएको थियो । जनकपुरजयनगर रुट लामो समयदेखि अस्तित्वहीन थियो । यही रुटमा भारतले नयाँ ट्र्याक निर्माण गरिदिएपछि यतिबेला रेल सञ्चालन भएको हो । यसमा हामी करतल ध्वनिसँगै आपसमा खुसी साटासाट गर्न लालायित छौं, ताली बजाएर सरकारको प्रशंसा गर्न विवश छौं । यता विकास भित्र्याएको भन्दै सत्ताधारी फुर्किरहेका छन् । उता उत्तरी नाका केरुङ पुगेर देशका उच्च नेतृत्वले चीनले रेल सञ्चालन गरिदिएपछि अब विकास यहाँबाट सुरु हुन्छ भनिरहेछन् । वास्तवमा रेलसम्बन्धी प्रविधि विकास, विस्तार, संरक्षण र प्रवर्द्धनमा हामी यति असक्षम र अकर्मण्य भयौं कि सय वर्षको अन्तरालमा पनि जहाँको त्यहीँ छौं । अहिलेसम्मको शासकीय क्रियाकलापको लेखाजोखा गर्दा रेल प्राविधिक क्षेत्र दशकौंसम्म अघि नबढ्ने निश्चित छ । भुवनेश्वर शर्मा, चन्द्रागिरि२, काठमाडौं"
कम्युनिस्ट समीक्षामा छुटेका पाटो,"हरि रोकाले कम्युनिस्ट आन्दोलनको समीक्षा लेखमा कम्युनिस्ट आन्दोलनका केही राजनीतिक त्रुटि औंल्याएका छन् । साथै नेकपाका केही महत्त्वपूर्ण त्रुटिहरू छुटेका छन् । यसो हुनुको कारण मलाई के लाग्छ भने लेखक वाम आन्दोलनका जोधाहाका साथै वैचारिक व्यक्तित्व भए पनि नेपालमा सोभियत धुरीको वाम आन्दोलनमा संलग्न भएकाले चिनियाँ धुरीका पार्टीभित्रका गत्यामकतामा पस्न नचाहेको हुनुपर्छ । यसर्थ यहाँ केही कुरा थप्न चाहन्छु ।१ नेपाली कम्युनिस्ट आन्दोलनमा पहिलो विभाजन आउनुको कारण पुष्पलाललाई महासचिवबाट र संस्थापकहरूलाई पार्टीबाट हटाउनु र त्यसपछि देखा परेका टाटाबाठा र छट्टूहरूले कम्युनिस्ट पार्टीको नेतृत्व हत्याउने तिकडमलाई सैद्धान्तीकृत गर्नु हो । यो अन्ततः दरभंगा प्लेनममा विस्फोट हुन पुग्यो । यसमा लेखकले घरेलु कारणलाई ट्याकल गर्ने कार्यनीतिका कारण फुट भयो भनेका छन् । तर यो फुटमा विश्व कम्युनिस्ट आन्दोलनको जबर्दस्त प्रभाव थियो ।२ दोस्रो, मोहनविक्रमले पुष्पलाललाई गद्दार बनाउन गरेको लेखन र प्रयत्नमा दरबारको प्रभाव थिएन भन्ने तत्कालीन समय र सन्दर्भले भन्न सकिँदैन । जुन बेला पुष्पलाल कांग्रेससँग मिलेर निरंकुश पञ्चायतविरुद्ध जनआन्दोलन गर्न जोड दिइरहेका थिए र कांग्रेस बम पड्काउँदै राजा मार्न हिँडिरहेको थियो, त्यहीबेला मोहनविक्रमले पुष्पलालविरुद्ध जेहाद छेडेका थिए । यसबारे मोहनविक्रमले वैचारिक दृष्टिभ्रम भएर कथिएको गद्दार पुष्पलाल भनेर क्षमा मागेर मात्र हुँदैन । उहाँ जीवित रहेका बेलै माफीभन्दा पनि सत्यतथ्य खुलस्त गराइनुपर्छ । जब पुष्पलाल बिते र उनको संगठन ध्वस्त भयो तब पुष्पलालबारेको धारणा मोहनविक्रमले सच्याएका हुन् । जुनबेला कम्युनिस्ट पार्टी चिरा र भुत्ते भइसकेका थिए ।३ झापा आन्दोलनको सुरुको विद्रोह सीपी मैनालीको नेतृत्वमा भएको होइन । यसमा मोहनचन्द्र अधिकारी, स्वरामनाथ दाहाल थिए र पहिलो सचिव राधाकृष्ण मैनाली हुन् । सीपी झापा आन्दोलन क्षतविक्षत र केपी, मोहनचन्द्रलगायत सयौं पलायन भइसकेपछि मात्र सचिव बनेका थिए । सीपी नभएको भए झापालीहरू मान्छे कटुवा भई जन्मकैद भुक्तान गर्थे होलान् । उनको तत्कालको बौद्धिक तीक्ष्णता, तत्परता र करिश्माका कारण ९ जनाको हत्यामा संलग्न र आरोपित भए पनि अवोध विद्रोहीहरूले राजनीतिक बन्दीका रूपमा मान्यता पाएका हुन् । तर तिनैले आज सीपीलाई सत्तोसराप गरिरहेका छन् ।४ जनमतसंग्रहबारे तत्कालीन मालेले पञ्चायतमैत्री नारा लिएको कारणबारेको प्रसंग ठीकै हो । तर, त्यसबेलाको मालेसमर्थित अनेरास्ववियुले नीतिगत बहिष्कार नगरी पञ्चायतविरोधी मतदान गर्न देशव्यापी प्रचार अभियान र सभाहरू गरेको थियो ।५ जुनबेला कांग्रेस सत्याग्रह गर्दै थियो त्यसबेला मालेले जनपक्षीय उम्मेदवार उठाएर पञ्चायती चुनावमा भाग लिएको प्रंसगलाई लेखकले महत्त्व दिएका छैनन् । कांग्रेसले राष्ट्रियता खतरामा छ भन्न थालेपछि शान्ति क्षेत्रको प्रस्तावविरुद्ध लागेर सीपीलाई पदच्युत गरियो । २०३९ सालमा पार्टी स्वतन्त्रतालाई दक्षिणपन्थी भन्ने मालेले २०४२ मा सत्याग्रहको विरोध गर्यो र २०४३ मा पञ्चायतको चुनावमा भाग लिन आइपुगेको थियो ।६ मोहनविक्रमहरू ०४६ सालको जनआन्दोलन रचना गर्ने सुरुआतीमा असंलग्न थिए । उनीहरू संयुक्त मोर्चामा सामेल भएनन् तर समय र घटनाक्रमको पेलाइसँगै छुटेफुटेकाहरूबाट जनआन्दोलन समितिको नामबाट परिचालित भएका थिए । रोचक कुरा, मोहनविक्रमहरूले निकालेका निर्मल लामा, संयुक्त जनआन्दोलन र संविधान मस्यौदा कमिटीमै थिए ।७ जबज मालेको विचार शृंखलाबाटै विकसित भएको जस्तो लाग्छ तर हालका मदन भण्डारीहरूले स्वःमदनकै मात्र रचना भन्ने गर्छन् । लेखमा तत्कालीन कम्युनिस्ट आन्दोलनमा आइपरेको संकटकालको प्रतिरक्षात्मक कार्यनीतिका रूपमा जबज आयो भनिएको छ । यो त हुँदै हो तर त्यसबेला मदनले उहाँकी पत्नी हालकी राष्ट्रपति विद्या भण्डारीलाई लेख्नुभएको चिठीमा टंक कार्कीहरूले हतार गर्नुभयो तर त्यो बाटोमा अहिले नै लाग्नु हुँदैनथ्यो भनिएको थियो । यसको इसारा कता हो त्यो अहिले अनुमान गर्ने मात्र हो तर हालका मदनहरूले बेलाबेला कम्युनिस्ट पार्टी ब्रान्ड भएको भन्दा मदनको इसारा त मानेका होइनन्, सन्देह गर्ने आधार मिल्छ ।८ जबजले मिश्रित अर्थव्यवस्थाको वकालत गर्नु ठीकै थियो तर हालका मदनहरू नवउदारवाद अर्थनीति को वकालत मात्रै होइन त्यसको चास्नीमै चुर्लुम्म डुबेका छन् । तर हालको नेकपाले यसकारण मात्र बाटो बिराएको भन्न मिल्दैन । यसको नेतृत्व करिबकरिब शक्तिखोरका रूपमा विकसित भइरहेको छ । यिनीहरूका बैठक नै शक्ति हत्याउनेमा मात्र सीमित हुने गरेका छन् । यिनीहरूका चरित्र र कृत्यहरू मिलोवान जिलासले मूर्त गरेका नववर्ग झैं छन् । जबकि नेकपाको नेतृत्व मदनका असली अनुयायीका हातमा रहेको भनिइन्छ । तर उनीहरूबाटै दलाल पुँजीपतिहरूको हितार्थ अनेक निर्णय र नीतिबाट भ्रष्टाचार भइरहेका छन् ।९ बागबजारको माले कार्यालयमा सगरमाथा आरोहण गर्न लागेकी पासाङ ल्हामुले मदनको हातबाट नेपाल र मालेको झन्डा लिएकी थिइन् सगरमाथामा फहराउन । तर उनैका अंशियारहरूले यति होल्डिङको नाममा केके गरिरहेका छन् । यो सबै अहिलेका मदनहरूको कृपाबाट भइरहेको छ । यही कारण मदनहरूबाट अब नेकपा डराउन थालेको छ ।१० समीक्षाले निष्कर्ष दिएको वैकल्पिक पार्टी वा कुनै संरचना बेकारको निष्कर्ष हो । यसमा मेरो सख्त विरोध छ । नेकपाभित्र अझै पनि ठूलो शक्ति वास्तवमा परिवर्तन चाहने कार्यकर्ताहरूको छ, नेकपाभित्र अनेकन आन्दोलनका धाराहरू छन् । जुन धाराहरूले नयाँ वर्ग विरुद्ध विचारधारात्मक प्रहार गर्दै छन् । र, क्रमशः नयाँ वर्गहरू र दलाल पुँजीपतिबीचको साँठगाँठबारे समुदायलाई प्रकाश पार्दै छन् । यसकारण वैकल्पिक संरचना होइन नेकपाभित्रबाटै वैकल्पिक शक्ति निर्माणमा सहयोग पुर्याउनु र नेकपामा समाहित हुनु हरिजीजस्ता बौद्धिक जोधाहाका लागि अत्युत्तम विकल्प हुन सक्छ । कोमल भट्टराई, काठमाडौं"
पहिरो र कृषि,"अगाडिको बाटोबाढीपहिरोको विषयलाई प्रायः एकै ठाउँमा राखेर हेरिन्छ । तर अब पहाडको पहिरो र नदी आसपासको बाढीलाई हेर्ने नीतिगत व्यवस्था फरक हुनु जरुरी छ । किनकि, बाढी आउन सक्ने क्षेत्रबारे पहिले नै थाहा हुन्छ । पूर्वसूचना दिने समय हुन्छ । मौसम पूर्वानुमान र बाढीको पूर्वसूचना दिने क्षमता बढेसँगै बाढीबाट हुन सक्ने मानव क्षति कम भएको पनि छ । २०७४ को भीषण बाढीमा समेत मानवीय क्षति न्यून थियो । तर, पहिरोको त्यस्तो निश्चित क्षेत्र हुँदैन । जहाँसुकैको होस्, भिरालो जमिनमा जोखिम रहन्छ नैÙ फरक यति हो कि, कतै बढी, कतै कम ।पहिरो हरेक वर्ष बेहोर्नुपर्छ । यस वर्ष क्षति भएका स्थानमा अरू केही दशक ठूलो क्षति नहोला तर सामान्य पहिरो र भूक्षय हरेक वर्ष भइरहन्छ । मुलुकको कुनै न कुनै भागमा निश्चित अवधिमा ठूलो घटना पनि दोहोरिरहन्छ । त्यसमाथि जलवायु परिवर्तनका कारण पहिरो र भूक्षय अहिलेको भन्दा बढ्दै जानेछ । यस्ता समस्यासँग जुध्नका लागि हाल अपनाइएका तारजाली वा टेवापर्खालजस्ता उपायहरू समस्याको जरातिरभन्दा तात्कालिक समाधानतिर मात्र केन्द्रित हुँदै आएका र महँगासमेत हुने हुँदा समुदायको पहुँचमा छैनन् । पहिरो वा भूक्षयबाट क्षति कम गर्न हामीलाई त्यस्तो उपाय चाहिन्छ जुन दुर्गमभन्दा दुर्गम स्थानमा पनि समुदाय आफैंले अपनाउन सकून् । अब त यो यस कारण पनि संवेदनशील विषय बनेको छ, कोभिड१९ ले गर्दा आगामी दिनमा आम्दानीका बाटा साँघुरिनेछन्, आवश्यकता हैन ।पहिरोबाट स्थानीय समुदाय सबैभन्दा बढी पीडित मात्र हुँदैनन्, क्षति हुँदा सबैभन्दा पहिले उद्धारमा संलग्न पनि हुन्छन् । समुदायको क्षमता जति छ, त्यति नै क्षति कम गर्न मद्दत पुग्छ । तसर्थ, दीर्घकालीन सरकारी रणनीति जोखिमका पहिलो पङ्क्तिमा भएका समुदायको क्षमता बढाउनमा केन्द्रित हुनुपर्छ । जोखिममा हुँदैमा संकटाभिमुख हुनु जरुरी छैन । हाम्रो प्रयास उत्थानशील (रेजिलियन्ट) बन्ने हुनुपर्छ । हालको अवस्था पहिरो र भूक्षयबाट हुने क्षति न्यून गर्न समुदायको क्षमता बढाउने दीर्घकालीन रणनीति बनाउने अवसर हो ।पहिरो र खास गरी लेदो बगेर क्षति पुगेका स्थानमा मुसलधारे वर्षाले सिर्जित भल एकीकृत हुँदा विनाशकारी बनेका हुन् । अहिलेसम्म भलको दृष्टिकोणबाट वनले ओगटेको जमिनको व्यवस्थापन गर्ने गरिएको छैन, न त कृषि कार्यक्रमले नै जमिनको व्यवस्थापन समेटेको छ । मुसलधारे वर्षा हुँदा डाँडामाथि एकीकृत हुने भललाई धेरै हदसम्म व्यवस्थित गर्न सकिन्छ । जमिनको व्यवस्थापन र वर्षे भलको व्यवस्थापन एकै सिक्काका दुई पाटा हुन् । भल व्यवस्थित हुँदा जमिन जोगिन्छ भने व्यवस्थित जमिनबाट वर्षे भल तह लगाउन मद्दत पुग्छ । तसर्थ, बारेकोटमा भत्केका गराका कान्ला वा पर्वत र तनहुँमा गाउँमाथिबाट आएको भलले पुर्याएको क्षति कम गर्न भल व्यवस्थापन एक प्रभावकारी उपाय हुन सक्छ, जुन हरेक समुदायले गर्न सक्छन् । व्यवस्थित जमिनले पहिरो र भूक्षयबाट हुने क्षति मात्र कम गर्दैन, कृषियोग्य जमिन सीमित भएको पहाडमा जमिनको सुरक्षा गर्दै कृषि उत्पादनलाई पनि भरथेग गर्ने हुँदा समुदायलाई दीर्घकालमा उत्थानशील बनाउँदै लान सघाउँछ । आवश्यक छ त केवल राज्यको सहयोगको ।"
शासकलाई हीरा फुटाउने अवसर,"नियन्त्रण र व्यवस्थापनएक स्थानबाट अर्को स्थानमा संक्रमण फैलावट रोक्नका निम्ति सरकारले अख्तियार गरेको लकडाउन तथा निषेधाज्ञाजस्ता उपाय त्यागेको सन्दर्भमा हाम्रा सामुन्नेका प्रभावकारी विकल्प भनेका परीक्षणको दायरा बढाउने तथा संक्रमितको सम्पर्कमा रहेकाहरूको पहिचान र परीक्षण गर्ने नै हो । हालसम्म झन्डै ३ करोड जनसंख्या भएको मुलुकमा २ लाखभन्दा कम परीक्षणको दायरामा आएका छन् । आउँदा दिनहरूमा परीक्षण क्षमता विस्तार गर्नु नितान्त आवश्यक छ । सुविधाजनक बासस्थान भएका प्रमाणित संक्रमितहरू स्वास्थ्य मन्त्रालयको निर्देशनलाई अनुसरण गरेर आफ्नै घरमा बस्न सक्छन् । दुई हप्तापछि उनीहरूको पुनः परीक्षण गरिनुपर्छ । घरविहीन तथा न्यूनतम आवास सुविधामा निर्भर रहेकाहरूलाई दुई हप्तासम्म क्वारेन्टिनमा राख्नुको विकल्प छैन । विदेशबाट नेपाल आउनेलाई प्रवेशनाकाबाटै दुई हप्तासम्म अनिवार्य रूपमा क्वारेन्टिनमा राख्नुपर्छ ।संक्रमणको सामुदायिक स्तरमा विस्तार, संक्रमितमा वृद्धि तथा विदेशबाट आउनेहरूको चापजस्ता कारणले गर्दा सुविधासम्पन्न क्वारेन्टिन निर्माण गर्ने समय घर्किसकेको छ । नयाँ संरचना निर्माण गर्नुको साटो प्रायः बन्द अथवा अर्धबन्द अवस्थामा रहेका १३५ विभिन्न स्टार होटल, जहाँ ४१ हजारभन्दा बढी कोठा छन्, तिनलाई उपयोग गर्ने रणनीति कम खर्चिलो तथा छरितो हुन सक्छ । होटलहरूमा भान्सा, पकाउने भाँडा, चुलो, बिछ्यौना लगायतमा नयाँ साधनसुविधाको आवश्यकता पर्दैन । ती सुविधालाई कसरी कुन सर्तमा उपलब्ध गराउने भन्ने विषयको सम्बोधन कठिन छैन । सम्पन्न व्यक्ति वा परिवारको रोजाइमा महँगा सुविधाहरू पर्छन् नै, त्यसतर्फ सरकारले खास ध्यान दिन आवश्यक छैन । अन्यमा सरकारले निःशुल्क गाँसबासको प्रबन्ध गर्नुपर्छ । सरकार तथा होटल सञ्चालकहरूले कर मिनाहा गर्नेदेखि उनीहरूलाई दिनुपर्ने न्यूनतम भाडादर सम्झौताद्वारा निर्धारण गर्न महाभारत हुँदैन । क्वारेन्टिनको प्रभावकारिता तथा तिनको उचित व्यवस्थापनका निम्ति सेना तथा सशस्त्र प्रहरीको परिचालन उपयुक्त हुन्छ ।संक्रमणको जोखिम उमेर तथा संक्रमितको स्वास्थ्यस्थितिअनुरूप हुने गरेको तथा संक्रमण भएकामध्ये ८० प्रतिशतलाई अस्पतालको आवश्यकता नपरेको देखिएको छ । हामीकहाँ भएका २७ हजार शय्याका १९४ सरकारी तथा गैरसकारी अस्पतालहरूमा १६ सय आईसीयू कक्ष तथा १ हजार भेन्टिलेटर छन् । विद्यमान संरचनाको अत्यधिक उपयोग गर्ने हो भने धान्न सकिने अवस्था छ । थप भेन्टिलेटर तथा तिनको सञ्चालन गर्नेहरूको आवश्यकता छ । स्वास्थ्यकर्मीहरूलाई भेन्टिलेटर तथा अन्य उपकरण सञ्चालनका लागि छोटो अवधिका तालिम दिने तथा देखेर सिक्ने पद्धतिलाई अवलम्बन गर्न सकिन्छ । त्यस्ता उपकरणको मर्मतसम्भारका निम्ति भने निजी क्षेत्रका आविष्कार केन्द्र तथा अन्य निकायमा निर्भर हुनुपर्ने देखिन्छ ।लकडाउनले गर्दा शिथिल बनेको अर्थतन्त्रलाई पुनर्जीवन दिन विशेष पहलको आवश्यकता छ । रोजगारी गुमाएर भोकमरीउन्मुख एकतिहाइभन्दा बढी जनसंख्यालाई आकस्मिक सहयोगको नितान्त आवश्यकता छ । विगतमा सरकारद्वारा वितरण गरिएका राहत सहयोगहरूलाई दृष्टिगत गर्ने हो भने नयाँ सोचको खाँचो महसुस हुन्छ । स्थानीय सरकारलाई परिचालन गरी जीविका धान्ने सामर्थ्य गुमाएका घरपरिवारको पहिचान गरेर बिनाकुनै पूर्वसर्त उनीहरूलाई बैंकमार्फत नगद सहयोग उपलब्ध गराउनु छरितो तथा सस्तो विकल्प हुन सक्छ । सरकारले तोकेको न्यूनतम पारिश्रमिक करिब १५ हजार त्यस्ता घरपरिवारलाई छ महिनासम्म उपलब्ध गराउँदा सरकारलाई करिब १ खर्बको दायित्व बढ्नेछ । प्रत्येक महिना यदि पहिचान गरिएका घरधुरीका मूली महिलाको खातामा जम्मा गर्ने प्रावधान गरियो भने त्यसका उपलब्धिहरू जीवनरक्षाका अलावा अर्थतन्त्रलाई चलायमान तुल्याउन ऊर्जा सिद्ध हुनेछन् । सबैभन्दा बढी रोजगार अवसर उपलब्ध गराउने तर वर्तमान कालखण्डमा बन्द साना उद्यमीहरूलाई ससर्त लामो अवधिको ऋण सुविधा दिँदा ठूलो संख्यामा गुमेका रोजगारीका अवसरहरू फिर्ता आउनेछन् ।यस्ता कार्यका निम्ति सरकारसँग अतिरिक्त रकमको अभाव हुन सक्छ । समय खेर नफाली सरकारले मितव्ययिताको सिद्धान्त अपनाएर अनुत्पादक एवं विलासी खर्च कटौती गर्नु आवश्यक छ । थप रकमको जोहो गर्न सरकारले बजारको चलनचल्तीको भन्दा अलि बढी ब्याजदर तोकेर धितोपत्र जारी गर्न सक्छ । नागरिकले उक्त धितोपत्र खरिद गर्ने हैसियत नराखे सुरक्षाकर्मीहरूले जम्मा गरेका कल्याणकारी कोष तथा वित्तीय संस्थाहरूसँग थुप्रिएको रकम सापट लिनु व्यावहारिक देखिन्छ । हेक्का होस्, १९८१ सालमा चन्द्रशमशेरले दास प्रथा उन्मूलनको घोषणा गरेलगत्तै पशुपतिनाथ मन्दिरबाट ३६ लाख ७० हजार ऋण लिएका थिए, दासहरूका मालिकहरूलाई शोधभर्ना गर्नका निम्ति । शासकहरूलाई पनि कहिलेकाहीँ नागरिकहरूको जीवनरक्षा खातिर हीरा फुटाउने अवसर आइपर्छ । वर्तमान सरकारका सामुन्ने त्यही अवसर आएको छ, ढिलाइ नगरौं ।"
जनसेवाको सम्मान,"ल , दिदीलाई बधाई ! बहिनीको मेसेजले मलाई अचम्ममा पार्यो । सोधें, केको बधाई होला ? भिनाजुले पदक पाउने हुनुभएछ नि ! उनको जवाफले मलाई फेरि आश्चर्यमा पार्यो, को भिनाजुले होला पदक पाउने ? फेरि मलाई किन बधाई भन्या होला, अचम्म ! उनले लेखिन्, डाक्टर चित्र वाग्ले क्या ! संविधान दिवसको अवसरमा प्रदेश ५ सरकारले उहाँलाई पनि सम्मान गर्ने भएछ ।यो पढेपछि चाहिँ म निःशब्द भएँ । आँखा रसाए । एकाएक अतीतमा डुब्न पुगें ।मेरा पति डाक्टर वाग्लेले लोकसेवा पास गरेपछि पहिलो नियुक्ति अर्घाखाँची जिल्ला अस्पतालको लिएर आउनुभएको थियो । मलाई अचम्म लागेको थियो, यतिका धेरै सुगम ठाउँहरू छन्, किन अर्घाखाँची नै रोज्नुभएको होला ! बाबु भर्खरै जन्मेको थियो । जन्मिँदै बिरामी ऊ बेलाबेला बेहोस भइरहन्थ्यो । तुरुन्तै डाइजेपाम दिएर अक्सिजन लगाउनुपर्थ्यो । बिरामी बच्चा लिएर अर्घाखाँचीमा कसरी होला बसाइ ?उहाँले भन्नुभयो, सुगममा त धेरै डाक्टर हुन्छन् नि ! गाउँमा कति छन् कति जसले सामान्य बिरामी हुँदा पनि डाक्टरको मुख देख्न नपाई मृत्युको मुखमा जानुपर्ने बाध्यता छ ! मलाई त्यस्तै बिरामीहरूको घाउमा मल्हम लगाउनु छ । दीनदुःखीको सेवामा लाग्ने मन छ । उहाँको कुराले मलाई गर्व महसुस गरायो ।उहाँ पहिलोपटक एक्लै अर्घाखाँची गई सबै बन्दोबस्त मिलाएर फर्किनुभयो र बुटवल माइतीमा बसेका म र बाबुलाई उतै लैजानुभयो ।जिल्ला अस्पतालमा त्यसताका बेडहरू लगभग खाली हुन्थे । बिरामी चारपाँच जना भर्ना भएका हुन्थे । बिरामीप्रतिको उहाँको मायाले गर्दा जनमानसमा बेग्लै छाप पर्दै गयो । समयसँगै अस्पतालका बेडहरू भरिभराउ हुन थाले । बिरामीको चापका कारण भुइँमै राखेर पनि उपचार गर्नुपर्ने हुन थाल्यो । अस्पतालप्रति उहाँको लगाव कस्तो थियो भने, शौचालयसमेत कहिलेकाहीँ आफैं सफा गर्नुहुन्थ्यो ।इमर्जेन्सी बिरामी आउँदा उहाँ जति बेला पनि हेर्न गइहाल्नुहुन्थ्यो । रात होस् कि साप्ताहिक वा पर्व बिदा, कहिल्यै खाली बस्नुभएन । कुनैकुनै बेला त खाना खान बसेको मात्रै होइन्थ्यो, डाक्टर साहेब भन्दै ढोका ढकढक्याउन आइपुग्थे इमर्जेन्सी बिरामीका आफन्तहरू । उहाँ कत्ति झर्को नमानी तुरुन्तै हात धोएर क्वाटरबाट निस्किहाल्नुहुन्थ्यो । बिरामीलाई नर्मल अवस्थामा ल्याएपछि फेरि आएर उही छोडेको चिसो खाना, तताउन पनि नदिई, कपाकप खानुहुन्थ्यो ।बिरामी हेर्दाहेर्दै यतिसम्म एकोहोरिनुहुन्थ्यो कि, आफूले खाना खाएको छैन भन्ने पनि याद नगर्ने । खाना तयार भएपछि म बारम्बार फोन गरिरहन्थें । उहाँ भने यहाँ बिरामी सिरियस छ, तिमीलाई भने खानाकै चिन्ता ! भन्दै फोन राखिदिनुहुन्थ्यो । उहाँले दीनदुःखीहरूका मनमा छुट्टै स्थान बनाइसक्नुभएको थियो । डाक्टर वाग्लेलाई भेटेपछि आधा रोग आफैं निको हुन्छ भन्ने छाप परेको थियो जनमानसमा । जनमानसको त्यही प्रेमले गर्दा पनि, दुई वर्षका लागि गएका हामीलाई अर्घाखाँचीमा तेह्र वर्ष बितेको पत्तै भएन ! उहाँ एमपीएच पढ्न थाइल्यान्ड जानुपर्ने भएपछि मात्र हामीले अर्घाखाँचीको बसाइलाई बिट मार्नुपरेको थियो ।तर, नियतिले हामीमाथि ठूलो वज्रपात गर्यो ! भविष्यलाई लिएर देखेका अनेकौं सुन्दर सपनाहरू क्षणभरिमै खरानी भए । थाइल्यान्ड पुगेको एक महिना नहुँदै उहाँमा क्यान्सर, त्यो पनि लास्ट स्टेजको, रहेको डाइग्नोसिस भयो । धेरै कोसिस गरियो उहाँलाई बचाउन । अफसोस, घरपरिवार, साथीभाइ, इष्टमित्र, देशविदेशमा रहेबसेका मनकारीहरू कसैको पुकारालाई पनि भगवान्ले सुनेनन् । रोग पत्ता लागेको अठार महिनापछि उहाँले यो संसारबाट बिदा लिनुभयो ।त्यसको सात वर्षपछि, अर्घाखाँचीमा उहाँले गरेको जनसेवाले सम्मान प्राप्त गरेको छ । प्रदेश ५ सरकारले समाजसेवाश्री पदक (ख) उहाँलाई प्रदान गर्ने समाचार पढ्न पाउँदा मैले हर्षको आँसु रोक्न सकिनँ । उहाँको त्याग र तपस्याको, ढिलै भए पनि, सम्मान हुनुभन्दा खुसीको क्षण अर्को के होला र हाम्रा लागि !"
दक्षिण कोरियाली अधिकारीको उत्तरमा हत्या,"सोल (एजेन्सी) दक्षिण कोरियाले आफ्ना एक सरकारी अधिकारीलाई उत्तर कोरियाली सैनिकहरूले गोली हानी मारेको र उनको शव जलाएको दाबी गरेको छ ।दक्षिण कोरियाको रक्षा मन्त्रालयले उक्त घटनालाई क्रूर कार्य को संज्ञा दिँदै कडा शब्दमा निन्दा गरेको छ । मन्त्रालयका अनुसार ती अधिकारी दुई देशको जलसीमानजिकै गस्ती गर्ने डुंगाबाट बेपत्ता भएका थिए ।दक्षिण कोरियाले ती अधिकारीको शव जलेको अवस्थामा भेटिएको जनाएका छन् । दक्षिण कोरियाली रक्षा मन्त्रालयका अनुसार ती अधिकारी माछा मार्ने मामिला हेर्ने विभागका कर्मचारी थिए ।विभिन्न सुराकको विश्लेषणपछि उत्तर कोरियाली सैनिकले उनलाई गोली हानेका र त्यसपछि शरीरमा तेल खन्याएर आगो लगाइदिएका आरोपबारे प्योङ्याङले भने कुनै प्रतिक्रिया जनाइसकेको छैन ।योन्पेयोङ टापुनजिकै उत्तर कोरियाको सीमाभन्दा १० किलोमिटर टाढा डुंगामा गस्ती गरिरहेका बेला ४७ वर्षीय अधिकारी सोमबारदेखि हराएका थिए । उनले जुत्ता छाडेर लाइफ ज्याकेट लगाएर डुंगा छाडेका जस्तो देखिएको दक्षिण कोरियाली अधिकारीहरूले बताएका छन् । उनले देश छाडेर भाग्न खोजेको अनुमान गरिएको छ । उत्तर कोरियाली गस्ती टोलीले उनलाई आफ्नो जलसीमाभित्र थकित अवस्थामा फेला पारेको सोलको भनाइ छ । उत्तरमा वरिष्ठ अधिकारीले उनलाई मृत्युदण्डको आदेश सुनाउनुअघि उनीसँग सोधपुछ गरिएको जनाइएको छ । कोरोना भाइरसविरुद्ध चालिएको उपायअन्तर्गत उत्तर कोरियाली सैनिकहरूले ग्यास मास्क लगाएर उनको शव जलाएका हुन सक्ने दक्षिण कोरियाली अधिकारीहरूको अनुमान छ । दक्षिण कोरियाली राष्ट्रपति मुन जेइनले घटनालाई आश्चर्यचकित भन्दै सह्य नहुने बताएका छन् । दक्षिण कोरियाको राष्ट्रिय सुरक्षा परिषद्ले गैरसैनिक नागरिकको हत्या गरी जलाएको घटनाको कुनै पनि अवस्थामा औचित्य पुष्टि नहुने जनाएको छ । यो सैनिक कदम अन्तर्राष्ट्रिय मान्यता प्रतिकूल छ, परिषद्का महासचिव सुहचोसुकले भने ।"
समुद्री किनारमा किन फस्छन् ह्वेल ?,"अस्ट्रेलियाको तास्मानियास्थित समुद्री किनारमा सन् १९९७ मा ६३ वटा स्पर्म ह्वेल अलपत्र परेका भेटिए । २५ वर्षअघि भएको उक्त घटनामा कुनै पनि ह्वेललाई उद्धार नगरिएको भए पनि त्यस क्षेत्रलाई सामान्य बनाउन साताबढी लाग्यो । सन् २०११ मा २० वटा स्पर्म ह्वेल तास्मानियाको सामुद्रिक किनारमा नै अलपत्र परेर फसेको भेटिएको थियो । जसमध्ये १६ को उद्धार गरिएको भए पनि ४ वटा मरेका थिए । सन १९९६ मा पश्चिम अस्ट्रेलियामा ३ सय २० वटा लंगफिन ह्वेल अलपत्र भेटिएका थिए जसमा २० वटा मात्र बाँच्न सफल बनेका थिए । केही दिनअघि तास्मानियाकै पश्चिमी क्षेत्रको सामुद्रिक किनारमा सयौं ह्वेल फँसेको भेटिए । उनीहरूलाई उद्धार गरेर समुद्रमा फर्काउन प्रयास भइरहेको भए पनि ४ सय ७० मध्ये जम्मा ७० लाई मात्र उद्धार सम्भव भयो भने कम्तीमा ३ सय ८० वटा ह्वेल मरे । अस्ट्रेलियाको इतिहासमै पहिलोपटक यति धेरै संख्यामा ह्वेल मरेको भनिए पनि अस्ट्रेलियाको सामुद्रिक किनारमा कहिलेकाहीं ह्वेल फस्नु र मर्नु धेरै नौलो कुरा भने होइन । उक्त क्षेत्रको म्याक्वारी हार्बरमा अलपत्र भेटिएका ह्वेलको उद्धारका लागि जनावरलाई उद्धार गर्ने संस्था लगायतका अन्य अधिकारी लागिपरेका भए पनि अहिलेसम्म ३ सय ८० बढी ह्वेल मरिसकेको उद्धारमा खटिएका तास्मानिया पार्क तथा वाइल्ड लाइफकी उद्धार संयोजक निक डेकाले राष्ट्रिय समाचार संस्था एबीसीलाई बताएका छन् । आखिर किन फस्छन् त ह्वेल सामुद्रिक किनारमा ? म्याक्वारी युनिभर्सिटीकी प्राध्यापक डा भेनेसा पिरोटा ह्वेलले क्लिक र आवाजबाट आफ्नो संसार देख्ने र ध्वनिका माध्यमबाट बाटो तय गर्ने गरे पनि उनीहरू किन सामुद्रिक किनारमा फस्छन् अहिलेसम्म रहस्यमै रहेको बताउँछिन् । उनी आफ्नो बाटो तय गर्ने क्रममा उनीहरू डराएको हुन सक्ने वा उनीहरूमा उत्सुकता भएका कारणसमेत समस्यामा पर्ने गरेको हुन सक्ने सुनाउँछिन् । तर अहिलेको घटना भने ह्वेलको समूहलाई नेतृत्व गरिरहेको एक वा जोडी ह्वेलले गलत बाटो हिँडेको कारण यो समस्या आएको हुन सक्छ, उनले भनेकी छन् । पार्क, पानी तथा वातावरण विभागका अनुसार गत सोमबारदेखि अलपत्र परेका ह्वेल तास्मानियाको विभिन्न तीन क्षेत्रमा अलपत्र परेका थिए । स्ट्राहन, ओसनबीच र म्याक्वारी हार्बरमा ह्वेलहरू फसेको अवस्थामा भेटिएका हुन् । अस्ट्रेलियाका सामुद्रिक किनारमा हरेक वर्षजसो ह्वेल सामुद्रिक किनारमा अलपत्र परेको अवस्थामा भेटिन्छन् । अस्ट्रेलियामा किन ह्वेल अलपत्र भेटिन्छन भन्नेबारे हालसम्म कुनै तथ्य फेला नपरेको भए पनि मरिन कन्जरभेसन कार्यक्रमका वन्यजन्तु बायोलोजिस्ट डा क्रिस कार्लियोनले भने खाना खोजी गर्ने क्रममा नै किनारसम्म आइपुगेको र समस्यामा परेको हुन सक्ने सञ्चारमाध्यमलाई बताएका छन् । उनले ह्वेल अत्यन्तै सामाजिक जनावर भएको तथा आवाज र बानीव्यहोराले एकअर्कालाई प्रेरित गर्ने भएकाले समेत यो समस्यामा परेको हुन सक्ने बताउँछन् । यिनीहरूको समूहमा हुने व्यवहार अत्यन्तै सबल हुने हुँदा अहिले समस्यामा परेका ह्वेल एकआपसमा प्रेरित भएको हुन सक्छ, डा कार्लियोनले भनेका छन्, तर पनि उनीहरू कसरी यस्तो समस्या परे यसको मुख्य कारण सायदै पत्ता लगाउन सकिएला ।युनिभर्सिटी अफ तास्मानियाको इन्स्टिच्युट फर मरिन एन्ड एन्टार्कटिक स्टडीका अनुसार सामान्यतः अस्ट्रेलियामा ह्वेल अलपत्र पर्नु सामान्य मानिए पनि तास्मानियामा ठूलो संख्यामा अलपत्र पर्ने गरेका छन् । डा पिरोटाले मानिसका भीडभाडका कारणसमेत ह्वेल गलत दिशामा जाने बताउँछिन् ।"
भारतका रेल राज्यमन्त्रीको कोरोनाले मृत्यु,नयाँदिल्ली (कास) भारतका केन्द्रीय रेल राज्यमन्त्री सुरेश चनाबसप्पा अंगडीको कोरोना भाइरसको संक्रमणबाट निधन भएको छ । ६५ वर्षीय अंगडीको नयाँदिल्लीस्थित अल इन्डिया इन्स्टिच्युट अफ साइन्स (एम्स) मा उपचारका क्रममा बुधबार साँझ निधन भएको हो । मन्त्री अंगडीलाई सेप्टेम्बर ११ मा भाइरसको संक्रमण पुष्टि भएको थियो । भारतमा कोरोना संक्रमणबाट ज्यान गुमाउने अंगडी पहिलो केन्द्रीय मन्त्री हुन् । अंगडी भारतीय जनता पार्टी (भाजपा) का तर्फबाट कर्नाटकको बेलागावी निर्वाचन क्षेत्रबाट सन् २००४ देखि लगातार ४ पटक निर्वाचित हुँदै आएका थिए । पछिल्लोपटक सन् २०१९ को लोकसभा चुनाव जितेपछि उनलाई नरेन्द्र मोदी सरकारमा रेल राज्यमन्त्री बनाइएको थियो । यसअघि कर्नाटककै अर्का सांसद अशोक गस्तीको पनि कोरोना संक्रमणबाट मृत्यु भएको थियो । गस्ती पनि भाजपाबाटै राज्यसभामा चुनिएका थिए ।पछिल्ला वर्षहरूमा नेपाल र भारतबीच विभिन्न रेल परियोजनाहरूको निर्माणमा समझदारी बन्दै गएकाले मन्त्री अंगडीले दुई देशबीचको सम्बन्धमा पनि विशेष चासो राख्ने गरेका थिए । त्यसमाथि प्रस्तावित रक्सौलकाठमाडौं विद्युतीय रेलमार्गमा त उनी प्रत्यक्ष रूपमा संलग्न नै थिए । भारतको संसद्मा उक्त रेलमार्गसम्बन्धी भएका छलफल प्रायःजसो अंगडीले नै जवाफ दिने गरेका थिए । भारतले करिब दुई सय किमि लामो उक्त रेलमार्गको पूर्वसम्भाव्यता अध्ययन (प्रिइन्जिनियरिङ एन्ड ट्राफिक सर्भे) टुंगो लगाएर नेपाल सरकारलाई बुझाइसकेको छ । यही अध्ययनका आधारमा विस्तृत परियोजना अध्ययन (डीपीआर) तयार पारिने बताइएको छ । भारतले परियोजनाको डीपीआरका लागि बजेट समेत छुट्याएको छ ।अंगडीले नेपाल र भारतबीचको धार्मिक एवं सांस्कृतिक सम्बन्धलाई पनि विशेष महत्त्व दिने गरेका थिए । विशेषगरी पशुपतिनाथका कारण नेपाल र भारतबीच विशेष सम्बन्ध रहेको उनको बुझाइ थियो ।
आयातमा डिजेललाई उछिन्यो मोबाइलले,"डिजेल र पेट्रोलको आयातलाई उछिन्दै दुई महिनाको अवधिमा सबैभन्दा बढी मोबाइल सेट आएको छ । आर्थिक वर्ष ०७७७८ को पहिलो दुई महिनामा २० अर्ब ४४ लाख रुपैयाँको सामान आयात भएको भन्सार विभागको तथ्यांक छ । त्यसमा सबैभन्दा बढी ७ अर्ब ९४ करोड रुपैयाँको मोबाइल रहेको विभागले जनाएको छ । यो डिजेल आयात भएको रकमभन्दा बढी हो । भन्सारको विवरणअनुसार दुई महिनामा ५ अर्ब ५ करोड रुपैयाँको डिजेल आएको छ । विगतमा मोबाइल सेटको आयात १० नम्बरभित्र पनि परेको थिएन । आयातमा पहिलो नम्बरमा डिजेल हुन्थ्यो, विभागका एक अधिकारीले भने, तर चालु आर्थिक वर्षको पहिलो दुई महिनामा डिजेललाई मोबाइलले उछिन्यो । डिजेलको आयात दोस्रो नम्बरमा देखियो । कोभिडका कारण सरकारले लकडाउन गरेपछि मोबाइल आयात हुन सकेन । लकडाउन खुकुलो भएसँगै यसको माग बढ्यो । तर अन्तर्राष्ट्रिय उडान भएनन् । सवारीसाधन पनि चलेनन् ।कोरोना संक्रमण रोक्न सरकारले चैत ११ देखि लकडाउन गरेको थियो । त्यसले समग्र व्यापार व्यवसाय तहसनहस भयो । लकडाउनका बेला अत्यावश्यक वस्तुबाहेक अन्य सामग्रीको आयात सहज बनेन । बैंक, भन्सार कार्यालय र बन्दरगाहमा पर्याप्त कर्मचारी थिएनन् । लकडाउन खुकुलो बनाए पनि विभिन्न ठाउँमा निषेधाज्ञाले व्यवसायीलाई सामान आयात गर्न सहज थिएन । अहिले निषेधाज्ञा खुलेसँगै केही चहलपहल बढेको व्यवसायी बताउँछन् । विभागका अनुसार आर्थिक वर्ष ०७६७७ को पहिलो दुई महिनामा ५ अर्ब १० करोड रुपैयाँको मोबाइल सेट आयात भएको थियो । वर्षभर १८ अर्ब १७ करोड रुपैयाँको आयात भएको विभागको तथ्यांक छ । डिजेलपछि खाना पकाउने एलपी ग्यास र पेट्रोल आयातमा ३ अर्ब ४० करोड रुपैयाँ बाहिरिएको छ । ३ अर्ब ४० करोड रुपैयाँको पेट्रोल र १८ करोड रुपैयाँको हवाई इन्धन आयात भएको छ । ग्रुपअनुसार होइन, प्रोडक्टमा हेर्दा मोबाइल सेट नै पहिलो नम्बरमा आयात भएको छ, ती अधिकारीले भने ।निर्यातमा भने सबैभन्दा भटमासको तेल अगाडि छ । दुई महिनाको अवधिमा ५ अर्ब ४७ करोड रुपैयाँको तेल निर्यात भएको छ । भटमास भारत निर्यात हुन्छ । यस्तै प्रशोधित पाम तेलको निर्यात पनि उत्साहजनक थियो । पाम तेलको बजार पनि भारत नै हो । पछिल्लो समय भारतले बन्देज लगाएको विभागले जनाएको छ । २० अर्बको निर्यात हुँदा पौने दुई खर्बको आयात २० अर्ब रुपैयाँको निर्यात हुँदा १ खर्ब ७८ अर्ब रुपैयाँको आयात भएको छ । गत वर्षको तुलनामा वैदेशिक व्यापार पनि खुम्चिएको छ । ०७६७७ को पहिलो दुई महिनामा वैदेशिक व्यापार २ खर्ब ४८ अर्ब रुपैयाँ भएको भन्सार विभागको तथ्यांक छ । ०७७७८ को दुई महिनामा वैदेशिक व्यापार १९६४ प्रतिशतले खुम्चिएर १ खर्ब ९९ अर्ब २८ करोड रुपैयाँमा झरेको छ ।आयात पनि २२ प्रतिशत घटेर १ खर्ब ७८ अर्ब ८४ करोड रुपैयाँमा झरेको छ । ०७६७७ को दुई महिनामा २ खर्ब २९ अर्ब ५० करोड रुपैयाँको आयात भएको थियो । निर्यातमा भने साढे १० प्रतिशतले बढेको विभागको तथ्यांक छ । ०७७७८ को दुई महिनामा २० अर्ब ४४ करोड रुपैयाँको निर्यात भएको छ । अघिल्लो वर्षको पहिलो दुई महिनामा १८ अर्ब ५० करोड रुपैयाँको मात्रै निर्यात भएको थियो । व्यापार घाटा करिब २५ प्रतिशत घटेको छ । ०७६७७ को दुई महिनामा २ खर्ब ११ अर्ब रुपैयाँ घाटा रहेकामा ०७७७८ मा घाटा घटेर १ खर्ब ५८ अर्ब रुपैयाँमा झरेको छ । दुई महिनामा निर्यात बढेको छ, आयात घटेको छ । यो देशका लागि राम्रो हो । पछिल्लो समय राजस्व उठ्न थालेको छ । चाडबाडका लागि सामान आयात हुन थालेको छ, ती अधिकारीले भने, यसले आयात वृद्धि भइरहेको देखाउँछ ।"
तार भूमिगत बनाउँदा विद्युत् आपूर्ति अनियमित,"ललितपुरका केही स्थानमा सडक विस्तारका क्रममा केही ट्रान्सफर्मर सार्नुपर्दा आइतबार बिहान केही समय विद्युत् आपूर्ति बन्द भयो । काठमाडौंको टोखा क्षेत्रमा भूमिगत बिछ्याइएको तारमा समस्या देखिएपछि राति केहीबेर विद्युत् आपूर्ति बन्द भयो । लगातार परेको वर्षाका कारण प्रसारण र वितरण प्रणालीमा समस्या आउँदा देशभर विभिन्न स्थानमा विद्युत् अनियमित भइरहेको छ ।लोडसेडिङ अन्त्यको जस पाएका नेपाल विद्युत् प्राधिकरणका निवर्तमान कार्यकारी निर्देशक कुलमान घिसिङको पदावधि सकिएलगत्तै विद्युत् आपूर्तिमा भइरहेको अनियमितताको घटनालाई सामाजिक सञ्जाल प्रयोगकर्ता र सर्वसाधारणले शंकाले हेर्न थालेपछि ऊर्जा मन्त्रालयले यसमा चासो देखाएको छ । प्राधिकरणको कार्यकारी निर्देशकका रूपमा चारवर्षे कार्यकाल सकाएर भदौ ३० मा प्राधिकरणबाट बिदा भएका घिसिङ नभएका कारण विद्युत् अनियमित भएको आशंका जन्मिएको भन्दै ऊर्जा मन्त्रालयले प्राधिकरणका अधिकारीलाई बोलाएर विद्युत् आपूर्तिमा देखिएको अनियमितता तत्काल समाधानका लागि निर्देशन दिएको छ ।ऊर्जा, जलस्रोत तथा सिँचाइमन्त्री वर्षमान पुनले पछिल्लो केही दिनयता खराब मौसमका कारण विद्युत् वितरण प्रणालीमा उत्पन्न समस्या तत्काल समाधान गर्न प्राधिकरणलाई निर्देशन दिएका छन् । मन्त्री पुनले प्राधिकरणका निमित्त कार्यकारी निर्देशक लेखनाथ कोइरालासहित आधा दर्जनभन्दा बढी उपकार्यकारी निर्देशकलाई बिहीबार मन्त्रालयमा बोलाएर तत्काल समस्या सम्बोधन गर्न निर्देशन दिए । मन्त्री पुनले निमित्त कार्यकारी निर्देशक कोइरालालाई पूर्ण अधिकार प्रयोग गरी काम गर्न र ठूलै समस्या आए तत्काल आफूलाई जानकारी दिन पनि निर्देशन दिए । तपाईंहरू संवेदनशील निकायको जिम्मेवारीमा रहेको व्यक्ति हो, त्यस्तो कार्यालयमा काम गर्नेका लागि एक मिनेट पनि ढिला गर्ने छुट छैन, उनले भने । कोभिड१९ का कारण विद्यालय र विश्वविद्यालयहरूको पठनपाठन अनलाइन कक्षामार्फत भइरहेकाले पनि विद्युत् अनियमित हुँदा विद्यार्थीको पढाइमा थप प्रतिकूल असर पर्न सक्नेतर्फ गम्भीर हुनुपर्ने उनको भनाइ छ । प्राधिकरणको कार्यकारी निर्देशक आउनेजाने प्रक्रिया नियमित भएको स्पष्ट गर्दै मन्त्री पुनले प्राधिकरणमा राम्रो काम गरेको टिममाथि नै प्रश्न उठेकाले ती प्रश्नका जवाफ कामबाटै दिन आग्रह गरे । आफूले घिसिङलाई पुनः कार्यकारी निर्देशक नियुक्ति गर्ने प्रस्ताव मन्त्रिपरिषद्मा लगेको र त्यसबारे छलफल भइरहेको भन्दै मन्त्री पुनले मूल नेतृत्व नभएको महसुस नहुने गरी कार्यसम्पादन गर्न निर्देशन दिए ।खराब मौसमका कारण समस्या आएको र मौसममा सुधार आएसँगै धेरै हदसम्म समस्या आफैं समाधान भएर जाने प्राधिकरणका निमित्त कार्यकारी निर्देशक कोइरालाले बताए । बैठकमा प्राधिकरणका वितरण निर्देशनालय प्रमुख हरराज न्यौपाने र प्रसारण निर्देशनालयका उपकार्यकारी निर्देशक ब्रजभूषण चौधरीले लगातारको वर्षात्, बाढीपहिरो, चट्याङ, रूख ढल्नेजस्ता कारणले पछिल्लो केही दिनयता प्रणालीमा समस्या आएको जानकारी गराए ।"
अब वालेटबाट रेमिट्यान्स सेवा,"राष्ट्र बैंकका अनुसार गत आर्थिक वर्षमा ८ खर्ब ७५ अर्ब रुपैयाँ रेमिट्यान्स नेपाल भित्रिएको छ । अघिल्लो आर्थिक वर्षको तुलनामा यो नेपाली मुद्रामा ०५ प्रतिशतले र अमेरिकी डलरमा ३३ प्रतिशत कम हो । अघिल्लो आर्थिक वर्षमा रेमिट्यान्समार्फत ८ खर्ब ७९ अर्ब रुपैयाँ मुलुक भित्रिएको थियो । यो करिब साढे १६ प्रतिशतको वृद्धि हो । गत आर्थिक वर्ष नेपाल भित्रिएको रेमिट्यान्समा कोभिड१९ को असर खासै देखिएन । अघिल्लो आर्थिक वर्षकै हाराहारीमा गत आर्थिक वर्षमा पनि रेमिट्यान्स आएपछि कोभिडको असर नदेखिएका रूपमा विश्लेषण गरिएको हो । विश्वभर महामारीका रूपमा फैलिएको कोभिड१९ का कारण नेपाल भित्रिने रेमिट्यान्स १० देखि १५ प्रतिशतले घट्ने अनुमान थियो । तर गत आर्थिक वर्षमा अमेरिकी डलरमा करिब ३ प्रतिशतले मात्र रेमिट्यान्समा कमी आयो । नेपालमा लकडाउन सुरु भएको महिना (गत चैतमा) ३४ अर्ब रुपैयाँ रेमिट्यान्स आयो । यसलाई कोभिड१९ को असरसँग जोडेर हेरियो । किनकि गत फागुनमा करिब ७९ अर्ब रुपैयाँ रेमिट्यान्स आएको थियो । तर त्यसपछिका महिनामा रेमिट्यान्स बढ्न थाल्यो । जसअनुसार वैशाखमा ५३ अर्ब, जेठमा ९४ अर्ब र असारमा १ खर्ब १ अर्ब रुपैयाँ रेमिट्यान्स भित्रियो ।"
सवारीसाधनका दसैं अफरमा छुटको प्रतिस्पर्धा,"कोभिड१९ का कारण लकडाउन भएपछि लामो समय अटोमोबाइल्स क्षेत्र ठप्प बन्यो । बजार बन्द रहे । बिक्री र बुकिङ पनि ठप्प नै रह्यो । लकडाउन र निषेधाज्ञा खुकुलो गरिएपछि बजार बिस्तारै खुल्दै छन् । यही बेला चाडपर्व नजिकिँदै छन् । बजारमा पनि दुई र चारपांग्रे सवारी विक्रेताबीच छुट दिने प्रतिस्पर्धा छ । बजारमा एकपछि अर्को गर्दै फरकफरक रूपमा ल्याइएका छुट अफरका कारण चाडबाडको माहोल बन्दै गएको छ । हिरो मोटरसाइकलको आधिकारिक विक्रेता नेपाल जनरल मार्केटिङले दसैंतिहारको अवसर पारेर दसैंको पर्व हिरोत्सवको हर्ष योजना ल्याएको छ । मोटरसाइकल र स्कुटरको खरिदमा ५ हजार नगद छुटको अफर राखिएको मार्केटिङका सिनियर म्यानेजर दिनेशरत्न वज्राचार्यले जानकारी दिए । स्क्र्याच कार्डमार्फत १ लाख रुपैयाँसम्म पनि पाइनेछ । मोटरसाइकल र स्कुटर किनेपछि पनि बम्पर लक्की ड्रमार्फत एक जनाले १ लाख रुपैयाँ नगद जित्न सक्नेछन् । सार्वजनिक सवारी चढ्दा संक्रमणको डर हुने भएपछि निजी सवारी खरिदमा सर्वसाधारण आकर्षित हुँदै गएको कम्पनीहरूको भनाइ छ । नेपालका लागि टीभीएस टूह्वीलर्सको आधिकारिक वितरक जगदम्बा मोटर्सले दसैंको आशा नामक स्किम ल्याएको छ । कम्पनीका अनुसार यो स्किमअन्तर्गत टीभीएसको स्कुटर किन्दा ७ हजार नगद छुट पाइनेछ । त्यस्तै मोटरसाइकल किन्दा ९ हजार छुट छ । प्रत्येक साता बम्बरमा एक जनाले आरआर३१० मोटरसाइकल जित्ने अवसर पाउनेछन् । अहिले शून्य प्रतिशत ब्याजदरमा मोटरसाइकल दिइरहेको पनि कम्पनीले जनायो । स्किम छठ पर्वसम्म रहनेछ । कोभिडको असर भए पनि किन्नेले किनिरहेका छन्, जगदम्बा मोटर्सका मार्केटिङ म्यानेजर नवराज कोइरालाले भने, कोभिडकै बेला आउन लागेको चाडबाडमा आशा जगाउने हिसाबले स्किम ल्याएका हौं ।सुजुकी गाडीको आधिकारिक विक्रेता भीजी अटोमोबाइल्सले दसैंतिहार अफर ल्याएको छ । यो अफरअन्तर्गत सुजुकीका बाइक र स्कुटर खरिदमा १२ हजार नगद छुट पाइनेछ । एक वर्षसम्मको सडक कर निःशुल्क गरिने कम्पनीले जनाएको छ । फोर्ड गाडीको आधिकारिक विक्रेता जीओ अटोमोबाइल्सका म्यानेजिङ डाइरेक्टर आकाश गोल्छाका अनुसार चाडबाडलाई लक्ष्य गर्दै फोर्ड फेस्टिभ अफर ल्याइएको छ । गाडी खरिदमा तीनवटा स्क्र्याच कार्ड हुन्छन्, हरेक स्क्र्याच कार्डमा कम्तीमा २५ हजारदेखि बढीमा डेढ लाखसम्म जित्न सकिनेछ, उनले भने, तीनवटै स्क्र्याच कार्ड गरेर न्यूनतम ७५ हजारदेखि बढीमा साढे ४ लाख रुपैयाँसम्मको हुनेछ ।ग्राहकले गाडी बुकिङमा नगद छुट, एक वर्षका लागि निःशुल्क सडक कर र बिमाको सुविधा पाउनेछन् । त्यस्तै ६ महिने ईएमआई होलिडे र स्थगित भुक्तानी अफर दिइएको छ । यो योजना फोर्ड फिगो, एस्पाएर, फोर्ड फ्रिस्टाइल र फोर्ड इकोस्पोर्टका भेरियन्टमा उपलब्ध रहेको कम्पनीले बताएको छ । यता हुन्डाईको आधिकारिक विक्रेता लक्ष्मी इन्टरकन्टिनेन्टलले यसपालिको दसैंतिहार वेलकम टू हुन्डाई परिवार योजना ल्याएको छ । यो योजना मंसिर ५ सम्म चल्नेछ । योजनाअन्तर्गत ग्राहकले नगद छुटका साथै स्क्र्याच कार्डमार्फत थप १ लाख रुपैयाँसम्मको नगद छुट नै पाउनेछन् । बम्पर उपहारअन्तर्गत लक्की ड्रमार्फत ग्राहकले एकएक थान हुन्डाई औरा र हुन्डाई ग्रान्ड आई १० नियोस जित्न सक्नेछन् । एक वर्ष निःशुल्क बिमाको सुविधा पनि दिइएको कम्पनीका कार्यकारी निर्देशक निराकर श्रेष्ठले जानकारी दिए । महामारीकै बेला कम्पनीले चार दिनको फरकमा दुईवटा गाडी हुन्डाई आई टेन नियोस र क्रेटा दी अल्टिमेट एसयूभी लन्च गर्दै बजारमा माहोल तताएको उनको दाबी छ । चाडपर्व नजिकिँदै जाँदा नेपालका लागि स्याङयोङ मोटर्सको आधिकारिक विक्रेता एवं आईएमएस ग्रुपअन्तर्गतको, आईएमएस मोटर्सले स्याङयोङ सुपर डिस्काउन्ट अफर ल्याएको छ । अफरअन्तर्गत ग्राहकले कोरियन लक्जरी एसयूभी, एक्सएलभीमा ३ लाख छुट प्राप्त गर्नेछन् । दसैंतिहार अफर कम्पनीहरूले आआफ्नै तरिकारले ल्याइरहेको नाडा अटोमोबाइल्स एसोसिएसन अफ नेपाल (नाडा) का सचिव अनुपकुमार बराल बताउँछन् । दसैंका बेला यसअघि नाडा अटो शो हुन्थ्यो । मेलामा कम्पनीअनुसार अफर फरकफरक आउँथे, उनले भने, अहिले कोभिड१९ ले गर्दा अटो शो हुन सकेन । त्यसैले आआफ्नै तरिकाबाट कम्पनीले अफर ल्याउन सुरु गरेका छन् । सबैले अफर ल्याइनसकेको र असोज १० पछि कम्पनीहरूले अफर ल्याउंदै जाने उनको भनाइ छ । नाडाका अध्यक्ष कृष्ण दुलालले पनि सबैले आआफ्नै तरिकाले स्किम ल्याइरहेको बताए । केही कम्पनीले जुम अनलाइनबाट गाडी लन्च पनि गरिरहेका छन् । आयातका हिसाबले हेर्ने हो भने दुईपांग्रेको बाहेक बजार सकारात्मक छैन, उनले भने, तर आशाचाहिँ छ । स्पेयर्स पाटर््सदेखि हरेक सामानको माग पनि बिस्तारै बढ्दै गएको उनको भनाइ छ ।"
भेस्पा र अप्रिलियाको चाडबाड योजना,काठमाडौं (कास) नेपालमा भेस्पा र अप्रिलिया स्कुटरको आधिकारिक विक्रेता दुगड ब्रदर्स एन्ड सन्स प्रालिले दसैंतिहारलाई लक्ष्य गरी दसैंतिहार योजना सार्वजनिक गरेको छ । भेस्पा र अप्रिलियाले सुरक्षित यात्राका लागि सुरु गरेको यो योजनामा भेस्पा र अप्रिलिया किन्न इच्छुक ग्राहकले स्क्र्याच कार्डमार्फत ५ हजारदेखि ५० हजार रुपैयाँसम्मको नगद छुट पाउनेछन् । शून्य प्रतिशत ब्याजदरमा पनि खरिद गर्न सक्नेछन् । १५० सीसीको भेस्पा खरिदमा १० हजार रुपैयाँ बराबरको फ्री पेरिमिटर किट पनि उपलब्ध गराइनेछ ।
ग्लोबल र महासंघबीच ब्याजदर सम्झौता,काठमाडौं (कास) ग्लोबल आईएमई बैंक लिमिटेड र होटल व्यवसायी महासंघ नेपालबीच सहुलियतपूर्ण ब्याजदरमा कर्जा प्रवाह गर्नेबारे सम्झौता भएको छ । महासंघमा आबद्ध होटल तथा रेस्टुरेन्ट व्यवसायीलाई जनचेतना बढाएर सहुलियतपूर्ण ब्याजदरमा कर्जा प्रवाह गर्ने र सरलताका साथ बैंकिङ कारोबारको पहुँचमा ल्याउनेसम्बन्धी सम्झौतापत्रमा हस्ताक्षर भएको हो । बैंकका प्रमुख कार्यकारी अधिकृत रत्नराज वज्राचार्य र होटल व्यवसायी महासंघ नेपालका अध्यक्ष हीराध्वज शाहले सम्झौतापत्रमा हस्ताक्षर गरे ।
सांग्रिलाको ब्याज छुट योजना,काठमाडौं (कास) सांग्रिला डेभलपमेन्ट बैंक लिमिटेडले कोभिड१९ को महामारीबाट ग्राहकलाई परेको असरको मूल्यांकन गर्दै असोज मसान्तसम्मको ब्याज रकममा १२ प्रतिशत छुट योजना ल्याएको छ । ०७७ असोज मसान्तसम्म भुक्तान गर्न बाँकी साँवाब्याज रकम भुक्तानी गरे ब्याज रकममा १२ प्रतिशत सहुलियत छुट दिने व्यवस्था गरिएको बैंकले जनाएको छ ।
सिभिलको किसान समृद्धि कार्ड,काठमाडौं (कास) सिभिल बैंकले किसानको समृद्धिका लागि किसान समृद्धि कार्ड सुविधा सञ्चालनमा ल्याएको छ । कृषि क्षेत्रलाई प्रोत्साहन गर्ने नीतिअनुरूप किसानको समृद्घिका लागि बैंकले यो कार्ड सेवाको सुरुवात गरेको जनाएको छ । कुनै पनि कृषि पेसामा आबद्ध ग्राहकलाई लक्ष्य गरी ल्याइएको यो सेवाबाट कृषि कार्यबाट प्राप्त हुने आम्दानीलाई नियमित रूपमा बचत गर्दै जाने तथा आवश्यक परेका बेला उक्त बचत रकम झिक्न सकिनेछ ।
सनराइजले ल्यायो डिजिटल टेलर सेवा,काठमाडौं (कास) सनराइज बैंकले बैंकका काउन्टरमार्फत नगद झिक्ने प्रक्रियालाई अझ सहज बनाउन डिजिटल टेलर सेवा सुरु गरेको छ । चेक तथा एटीएम कार्ड नभए पनि बैंक खाताबाट नगद झिक्न मिल्ने गरी बैंकले यो सेवा सुरु गरेको हो । यो सेवाको सुरुवातसँगै अब बैंकमा खाता हुने ग्राहकले आफ्नो मोबाइल बैंकिङ एप्लिकेसन सनराइज स्मार्टको प्रयोग गरी बैंकका काउन्टरहरूमा रहेका क्यूआर कोड स्क्यान गरी सजिलै नगद प्राप्त गर्न सक्नेछन् ।
संस्थागत परामर्श सेवाका लागि सम्झौता,काठमाडौं (कास) नबिल इन्भेस्टमेन्ट बैंकिङ लिमिटेड र कामना सेवा विकास बैंक लिमिटेडबीच असोज ५ मा संस्थागत परामर्श सेवासम्बन्धी सम्झौता सम्पन्न भएको छ । सम्झौतापत्रमा कामना सेवा विकास बैंकका तर्फबाट बैंकका प्रमुख कार्यकारी अधिकृत प्रविन बस्नेत तथा नबिल इन्भेस्टमेन्टका तर्फबाट प्रमुख कार्यकारी अधिकृत सविर वादे श्रेष्ठले हस्ताक्षर गरे ।
सदाबहार लाइभ पर्फमर,"मेरो पनि कसैलाई यादहरू आउँछ र ?मेरो लागि नि कसैको आँखाहरू रसाउँछ र ? नवीन के भट्टराईले बन्दाबन्दीमा जन्माएको गीत हो यो । विजय शिवाकोटीले लेखेको यो गीतलाई लयबद्ध र रेकर्डिङ उनले घरमै गरे । भिडियो पनि घरैमा खिचे । कोरोना महामारीकै दौरान उनले पाँच गीत तयार पारे । एल्बम निकाल्ने ध्याउन्नमा छन् । लकडाउन मज्जैले सदुपयोग भयो । नत्र यति छिटो कहाँ एल्बम तयार पार्न सकिन्थ्यो र, उनी मुस्कुराए, संगीतमै तल्लीन भएर होला, भाइरसको त्रासले त्यति धेरै सताउन पाएन । जब कोरोना भन्ने बेइमानी भाइरसले यो दुनियाँलाई त्राहिमाम बनाएको थिएन, कन्सर्टहरूमा नवीनको दौडधुप बाक्लो थियो । लाइभ ब्यान्डमा मात्र पर्फमर गर्ने उनको शैली अरू कलाकारभन्दा फरक छ । शब्द र मेलोडीको गहिराइमा डुब्छन्, गायकी बिछट्टै बेग्लै हुन्छ । उनी भन्छन्, म आत्मादेखि गाउँछु । उनले नभनेको अर्को वास्तविकताचाहिँ उनको आवाज पनि सुन्नेको आत्मासम्मै पुग्छ, मन भरिन्छ । त्यस्तो हुँदैनथ्यो भने अढाई दशक कुनै गायक अनवरत बाँचिरहन सक्थ्यो त ? सुरुवाती दिनतिर उनले कमाएका खाँटी श्रोता उनीसँगै छन्, समयसँगै नयाँ पुस्ता पनि उनको स्वरमा मोहित हुँदै गए । ए झरी नझरी देऊ त त्यसरी, साँझपख एकान्तमा, डर लाग्छ तिम्रो मेरो, छैन जून किन जून जस्तो र तिमी हौ लाखौंको धड्कन लगायतका सूची लामो छ, जसलाई सुन्न आज पनि श्रोता हुरुक्क गर्छन् । उनी नेपाली पप संगीतको दायरा फराकिलो बनाउने एउटा यस्तो जब्बर हस्ती हुन्, जो गायनलाई विशुद्ध व्यवसाय मान्दैनन्, अन्तरमनको आवाज ठान्छन् । जसले कहिल्यै हिट र फ्लपको लेखाजोखा गरेनन्, सिर्फ गाइरहे । व्यावसायिक कोणबाट नवीन कहिले शिखरमा पुगे, कहिले आधारशिविरमा झरे । संगीतप्रतिको लगाव र साधनाबाट विचलित भएनन् । यही कारण हुनुपर्छ, उनका अधिकांश समकालीन संगीतकर्मी कोही कतै छुटे, कोही कतै । उनी भने उही गतिमा साधनारत छन् । उनीसँग फ्यानको प्रेम छुटेको छैन । उनी आफैं भन्छन्, हिजो सुप्परडुप्पर हिट भएको बेला पनि यो क्षणिक मात्र हो भन्ने बोध थियो, कुनै भ्रम थिएन । त्यतिबेला पनि म मनको खुसीका लागि गाउँथें र मेरा गीतले सुन्नेहरूको मन खुसी होस् भन्ने ठान्थें । आज पनि त्यही हो । गीत हिट हुँदा होइन, गीतले आयु पाउँदा फुरुङ्ग पर्छन् । मेरो प्रयास सदा दीर्घजीवी गीत गाउनमा हुन्छ, बाँकी गौण हुन्छन्, उनले संगीतध्येय सुनाए ।प्रारम्भतिर उनी द स्टिल ह्वील्स ब्यान्डमा जोडिएका थिए । अंग्रेजी गीतहरू गाउँथे । तर, यो सहकार्यले निरन्तरता पाएन । ब्यान्डका सदस्यहरू विदेशतिर लागे । अंग्रेजी गीत गाएर मात्र प्यास मेटिएको थिएन, त्यसैले नेपाली गाए । पूर्वीय र पश्चिमी संगीत फ्युजन गर्न थाले । उदाहरण हो साँझपख तिमीलाई । रक र रागलाई फ्युजनबाट रात बित्यो जन्मियो । आँखामा तिमीलाई ले उनलाई स्टार बनायो । स्वरमा नयाँपन थियो । शब्द चयन र मेलोडीमा विशेष ध्यान दिन थाले । फलतः पप गीत भन्नासाथ मुन्टो बटार्नेले पनि उनका गीत सुन्न थाले । उनको बुझाइमा शब्दले आयु दिन्छ , मेलोडीले आत्मा भर्छ । जब दुवैको सहज सम्मिश्रण हुन्छ, गीत अमर बन्छ । भन्नु परेन कि, उनी सर्वदा यस्तै गीत सिर्जनामा तल्लीन हुन्छन् । उनका लागि गीत कहिल्यै ग्ल्यामर भएन, मार्मिक अभिव्यक्ति मात्र भयो । २०५५५६ तिर उनको एल्बम ७५ हजारको हाराहारीमा बिक्थ्यो । जबकि त्यतिबेला २५ हजार बिक्नु भनेको हिट हुनु मानिन्थ्यो । त्यति बेलैबाट एल्बमका सबै गीत राम्रो बनाउन र एल्बमको भाउ बढाउन लागिपरे । उनको साख आमगायकको भन्दा अलग र अग्लो हुनुको अर्को कारण उनले सधैं लाइभ म्युजिकमा गाए, खल्तीमा ट्र्याक बोकेर हिँडेनन् । अभ्यासबिनै सोझै कन्सर्टमा गाउने गरेनन्, हरेक सोका लागि अभ्यास गर्थे । आज पनि उस्तै हो । उनकै भनाइमा, सायदै त्यस्तो कुनै दिन हुन्छ रियाज नगरेको । नियमित साधनाकै करामत हो, उनका हरेक सोमा दर्शक मन्त्रमुग्ध हुनु । हरेक गीत, हरेक पमर्फमेन्स पहिलोझैं लाग्छ, त्यहीअनुरूप संवेदनशील हुन्छु । अभ्यासले आत्मविश्वास दिन्छ, संगीतमा स्नातकोत्तर नवीनले भने ।नवीन आउने बेला क्यासेट र एफएमको जगजगी थियो, अलिपछि सीडीहरू आए । अहिले युट्युबको भ्युज नै कलाकारको सफलताको मानक हुन थालेको छ । जसको धेरै भ्युज, उही लोकप्रिय । रातारात हिट हुने र रातारातै हराउने विडम्बनाबीच गुज्रिरहेको अहिलेको नेपाली संगीत । तर, भ्युजको यो कृत्रिम गोलचक्करमा नवीन कहिल्यै फसेनन् । यसो रे, यो उनले हिँड्ने बाटै होइन् । बुस्ट गरेर, खर्चेर गायक भइन्न । कम्प्युटरको प्रयोगले होइन, श्रोताको मन जित्यो भने गीतले जीवन पाउँछ, थोरै मुस्कुराउँदै भने, उमेर घर्केर पनि होला, यस्तो क्षणिक र बनावटी चर्चाको मोहले तान्दैतान्दैन । नवीन आफूलाई युट्युब सिंगर होइन, लाइभ पर्फमर मान्छन् । जसलाई अहिले बजारमा कस्ता गीत चलिरहेका छन् भन्नेले अर्थ राख्दैन, कसरी मार्मिक गीत सिर्जना गर्न सकिन्छ भन्ने ध्याउन्न मात्र हुन्छ । जस्तो हिट भइरहेको छ, त्यस्तै गाउने लहडले त आफ्नो सिर्जना मर्छ, आफ्नोपन हराउँछ । सर्जकले आफ्नो शैली स्थापित गर्नुपर्छ, नवीनले भने, गीत आजका लागि मात्र होइन, भोलिका लागि पनि गाइन्छ । शब्द, संगीत र गायिकीभन्दा भिडियोमा भर पर्ने कलाकार देख्दा उनलाई उदेक लाग्दोरहेछ । फेसबुक चलाउँछन् तर खासै सक्रिय छैनन् । आजकल उनका गीतहरूले युट्युबमा लाखौंलाख भ्युज पाउँदैनन्, ट्रेन्डिङमा छाउँदैन । आजभोलिको भाषामा भन्दा भाइरल हुँदैन । यसो हुँदा आफू किनारामा परेको जस्तो लाग्दैन ? उनले झट्ट जवाफ फर्काइहाले, अहँ, लाग्दैन । गलामा लगाए पनि वा खाल्डो खनेर गाडे पनि सुन सुन नै हुन्छ, माटो हुँदैन । गीतमा भावना छ भने त्यो कहिल्यै मर्दैन, गीतको मूल्यांकन भ्युजले गर्दैन । उनी यत्तिमै रोकिएनन् । थपे, मेरा लागि युट्युब दर्शकश्रोतासम्म पुग्ने माध्यम मात्र हो, न कि हिटफ्लपको मापनयन्त्र । तर, हरेक गीत सार्वजनिक भएपछि केके कमजोरी छन्, खोजिरहन्छु । अर्कोपटक सुधार्ने प्रयास गर्छु । नवीनमा पिंक फ्लोयड, डिप पर्पल र द डुअर्सको गहिरो प्रभाव छ । कुन्ती मोक्तान र सुरेशकुमार क्षेत्रीको फ्यान हुन् ।"
लगानीअनुसार छैन खेलमा प्रतिफल,"सदरमुकामस्थित टुँडिखेलमा ०३० सालयता नै सानाठूला खेलकुद हुन्थे । जिल्लास्तरीय फुटबल र विभिन्न विद्यालयस्तरका एथलेटिक्स खेलहरू आयोजना गरिन्थ्यो । ०६९ सालमा गोल्डकप फुटबल पनि आयोजना भयो । उक्त गोल्डकपयता जिल्लामा कुनै ठूला प्रतियोगिता आयोजना भएनन् । स्तरीय खेलमैदान र बजेट अभावले खेलकुदबाट प्रतिभावान खेलाडी उत्पादन हुन सकेका छैनन् । स्थानीय सरकार बनेपछि सोही टुँडिखेलमा खेलकुद गतिविधि मौलाएको छ । भोजपुर नगरपालिकाले पनि सोही टुँडिखेलमा विभिन्न समयमा खेलकुद आयोजना गर्छ । तर सामान्य प्रतियोगितामै लाखौं बजेट खर्चिए पनि अपेक्षित प्रतिफल पाउन सकेन । खेलाडीको क्षमता अभिवृद्धि गराउने र व्यवस्थित खेलमैदान स्तरोन्नतिमा भने कसैको चासो देखिँदैन ।गत मंसिरमा भोजपुर नगरपालिकाले मोफसलकै ठूलो धनराशिको फुटबल प्रतियोगिता आयोजना गरायो । त्यसमा नगरपालिकाले ०७६७७ को आफ्नो नीति तथा कार्यक्रमबाट शीर्षक छुट्याएरै मेयर कप पुरुष फुटबल मा १७ लाख र मेयर कप महिला फुटबल मा ३ लाख गरी २० लाख बजेट छुट्याएको थियो ।तर लगानी र प्रतियोगिताबाट कुनै राम्रो प्रतिफल आएन । प्रतियोगितामा सहभागी टिमले धेरैजसो जिल्लाबाहिरका व्यावसायिक खेलाडी खेलाएको तथ्य खुल्यो । उपलब्धिविहीन प्रतियोगिता फजुल खर्चमात्र बनेको सरोकारवाला व्यक्तिहरूको भनाइ छ ।नगरपालिकाको प्रतियोगिताको नाममा खर्चिएको लाखौं बजेटको दुरुपयोग भएकोमा स्थानीयबासीले टीकाटिप्पणीसमेत गरे । साना खेलकुद प्रतियोगितामै लाखौं खर्चेर बाहिरबाट खेलाडी किन्ने र खेल खेलाउनाले स्थानीयस्तरका खेलाडीमा वितृष्णा जागेको युवा सरोकारवाला बताउँछन् । पहुँचका आधारमा खेलाडी किनेर प्रतियोगिता गराउँदा आफ्नो ठाउँका खेलाडी पछाडि पर्ने गरेको स्थानीय युवा खेलाडी विन्जल रानाले गुनासो गरे । जसकारण युवा खेलाडी पलायन हुने अवस्था बढेर जाने उनको तर्क थियो ।नगरपालिकाले वर्षभर ३० लाखभन्दा बढी रकम खर्चेर खेलकुद गतिविधि आयोजना गर्छ । यसरी खर्च हुने खेलकुद गतिविधिबाट दीर्घकालीन फाइदा भने देखिँदैन । प्रतियोगिता व्यावसायिकताका लागि नभएर मनोरन्जनका लागि आयोजना हुने गरेका छन् । प्रतियोगिताको सट्टा स्थानीय तहले खेलकुदमा छुट्याउने बजेटले तालिम दिने, प्रशिक्षक राख्ने, २ देखि ४ महिनाको क्याम्प राखेर खेलाडीलाई प्रशिक्षण गराउन सके आफ्नै स्तरमा राष्ट्रियस्तरको खेलाडी उत्पादन गर्न सकिने फुटबल प्रशिक्षक विनम श्रेष्ठले बताए । भन्छन्, प्रतियोगिताको ठाउँमा स्थानीय तहले प्रशिक्षक राखेर राम्ररी क्याम्पिङ गराउने हो भने जिल्लाबाट राम्रा खेलाडी उत्पादन हुन सक्छन् ।स्थानीय तहहरूले खेलकुद प्रवर्द्धन गर्ने भन्दै बर्सेनि विकासे बजेट ल्याउने गरेको छ । लाखौंको बजेटबाट खेलकुद मैदान, कभर्डहल बनाउन होडबाजी नै चलेको छ । पूर्वी पौवादुङ्मा गाउँपालिकाले क्रमागत योजनाअन्तर्गत ५५ लाख र प्रदेश १ सरकारको एक करोड ३५ लाख बजेटमा मीरा राई रंगशाला स्तरोन्नतिको काम बढाएको छ । गाउँपालिकाले रंगशालालाई अन्तर्राष्ट्रियस्तरको बनाउने भन्दै गत आर्थिक वर्ष ५६ करोडको डिपिआरसमेत तयार गर्यो । दुर्गममै पहिलोपटक ल्याइएको यस्तो महत्त्वाकांक्षी योजनाले जिल्ला नै तरंगित बनायो ।विभिन्न दिवस र अवसरमा स्थानीय तहले मनोरन्जनात्मक खेल खेलाएर लाखौं बजेट सिध्याउने प्रवृत्ति बढ्दो छ । ठूला धनराशिका खेलकुद गरे पनि अपेक्षाअनुसार खेलाडी उत्पादन नहुँदा बजेटको दुरुपयोग बढेको हो । खेलकुदमा देखिएको अनावश्यक बजेटले उपलब्धिमूलक प्रतिफल नपाएको युवा सरोकारवाला बताउँछन् । खेलकुद विकासका लागि भनेर अनावश्यक प्रतियोगिता गराउन लाखौं धनराशि खर्चिने प्रवृत्तिले स्थानीय तहको खेलकुदमा बेथिति बढेको उनीहरूको गुनासो छ । स्थानीय युवा प्रकाशसिं राईले भने, खेलकुद भन्यो, पैसा छुट्यायो, खेलायो, सक्यायो, उपलब्धि शून्य छ । मनोरन्जन गराउने बजेटमात्र भएको छ ।प्रदेश सरकारले पनि खेलकुद पूर्वाधारमा भनेर करोडौं बजेट लगाएको छ । प्रदेशले भोजपुर रंगशाला निर्माणका लागि १४ करोड ५ लाख, षडानन्द नगरपालिकाको दिङ्ला रंगशालालाई क्रमागत योजनाअन्तर्गत ६ करोड, पौवादुङ्मा गाउँपालिकाको मीरा राई रंगशालामा १ करोड ३५ लाख, टेम्केमैयुङ गाउँपालिकाको छिनामखु खेलकुद मैदान निर्माणमा ५० लाख, हतुवागढी गाउँपालिकाको हतुवागढी क्षेत्रीय रंगशाला निर्माण गर्न २५ लाख बजेट विनियोजन गरेको छ ।खेलकुद पूर्वाधार निर्माण गर्ने बहानामा बर्सेनि करोडौं लगानी भए पनि युवा खेलाडीलक्षित नीति बनाउन नसक्दा भएका खेलाडी पनि पलायन हुन थालेका छन् । स्थानीय तहले आफ्नो हैसियतअनुरुपको नीति तथा कार्यक्रममा खेलकुद विकासमा लगानी गर्न सके उपलब्धिमूलक हुने स्थानीय नवीन प्रधान बताउँछन् । भन्छन्, खेलकुद आयोजना अन्तर्राष्ट्रियस्तरको, उपलब्धि गाउँले स्तरको, सामान्य खेलकुद प्रतियोगितामै लाखौं सिक्याइन्छ, कसरी हुन्छ खेलाडी उत्पादन । स्थानीय तहले गराउने खेलकुदमा खेल रणनीति राम्रो नहुँदा लगानी गर्ने बजेटअनुरुपको खेलकुदमा टेवा पुग्न नसकेको जिल्ला फुटबल संघ भोजपुरका अध्यक्ष प्रवीण सुवाल बताउँछन् । एकेडेमिक रूपको नीति बनाउन नसक्नुले पनि अपेक्षा गरिएअनुसार खेलाडी उत्पादन हुन नसकेको उनले बताए ।स्थानीय तहले पनि आफ्नै क्षेत्रमा राष्ट्रियस्तरको खेलाडी उत्पादन गर्ने किसिमका योजनाहरू अघि बढाएको जनाएको छ । भोजपुर नगरपालिकाका मेयर कैलाश कुमार आलेले परिवर्तन रातारात नहुने हुँदा प्रतियोगिताहरूमा गरेको लगानीबाट भविष्यमा राम्रो प्रतिफल आउनेमा आशावादी बन्न आग्रह गरे । खेलाडीलाई बढावा दिएर लैजाने किसिमको नीति बनाउन बजेट कम हुने गरेको मेयर आले बताउँछन् । राष्ट्रियस्तरको खेलाडी उत्पादन गर्न सोहीअनुसारको आर्थिक नीति, व्यवस्थापकीय नीति र दिगो खेलकुद विकासको नीति बनाएर लाग्नुपर्ने उनको बुझाइ छ ।खेलकुद शीर्षकमा छुट्याइएको बजेट विभिन्न प्रतियोगितात्मक खेलकुद आयोजना गरेर सक्ने प्रवृत्तिले खेलाडी र दर्शकलाई मनोरन्जन मात्र दिन सकेको छ । खेलाडीको क्षमता अभिवृद्धि र सीप सिकाइमा प्रगति शून्य भएकाले उत्पादनमूलक क्षेत्रमा खेलाडीलाई प्रोत्साहन गर्न नसकिएको अर्का फुटबल प्रशिक्षक राजु श्रेष्ठ बताउँछन् ।खेलकुदका प्रतियोगिताहरू सञ्चालन हुनु सकारात्मक भए पनि यसलाई बृहत् योजना बनाएर सम्भावित खेलको प्रशिक्षक नियुक्त गरी नियमित प्रशिक्षण आवश्यक रहेको जानकार बताउँछन् । खेलकुदलाई प्रोत्साहन र व्यावसायीकरण गर्दै खेलाडी उत्पादन गर्न नियमित प्रतियोगिता हुनु आवश्यक भएको जिल्ला फुटबल संघ भोजपुरका अध्यक्ष प्रवीण सुवाल बताउँछन् । नियमित प्रतियोगिताले खेलाडीभित्र भएको प्रतिभा उजागर हुने उनको ठम्याइ छ । नयाँ आर्थिक वर्ष सुरु भएसँगै सबै स्थानीय तहमा नगर तथा गाउँपरिषद सम्पन्न गरिएका छन् । महामारीका रूपमा फैलिएको कोरोनाका कारण यो पटक तहहरूले कोरोनालाई प्राथमिकतामा राखेर योजना र बजेट शीर्षक बनाइएका छन् । लकडाउनमा पनि तहहरूले विकासे आयोजनाहरू अगाडि सारेका छन् । बजेट आकार घटेर आएकाले धेरै तहहरूले केही योजना कटौती गरेर स्वास्थ्य र राहतमा लगाएका छन् ।"
राहुलको शतकमा पन्जाबको सान,"दुबई (एजेन्सी) कप्तान केएल राहुलको कीर्तिमानी शतकमा किंग्स इलेभेन पन्जाबले इन्डियन प्रिमियर लिग (आईपीएल) मा बिहीबार रोयल च्यालेन्जर्स बेंग्लोरलाई ९७ रनको विशाल स्कोरले माथ दिएको छ ।टस हारेपछि ब्याटिङ निम्तो पाएको पन्जाबले दुबई अन्तर्राष्ट्रिय रंगशालामा राहुलको १ सय ३२ रनमा ३ विकेट गुमाई २ सय ६ रन बनायो । जवाफमा बेंग्लोर १७ ओभरमा १ सय ९ रनमा अलआउट भयो ।आईपीएलमा राहुलको यो दोस्रो शतक हो । १७ र १८ औं ओभरमा दुवै पटक बेंग्लोरका कप्तान विराट कोहलीले क्याच छाडेको भरपुर फाइदा उठाउँदै राहुलले करुण नैरसँग अन्तिम २८ बलमा ७८ रन जोडेका थिए । त्यसमा नैरको योगदान ८ बलमा दुई चौकासहित अविजित १५ रन थियो । यी दुईले अन्तिम दुई ओभरमा मात्रै ४९ रन जोडेका थिए । कोहलीले ८५ र ८९ रनमा हुँदा राहुलको क्याच छाडेका थिए ।राहुलले १९ औं ओभरमा डेल स्टेयनलाई ३ छक्का र २ चौका गरी २६ रन प्रहार गरे । शिवम दुबेले फालेको इनिङ्सको अन्तिम ओभरको पहिलो तीन बलमा नैरले ७ रन जोडे भने अन्तिम तीन बलमा राहुलले क्रमशः चौका र लगातार दुई छक्का प्रहार गरे । राहुलले आफूले सामना गरेको अन्तिम ९ बलमा ४२ रन जोडे, त्यसमा ५ छक्का र तीन चौका थियो ।२०१३ मा राहुलले बेंग्लोरबाट विकेटकिपरको रूपमा आईपीएलमा आफ्नो पहिलो खेल खेलेका थिए । ट्वान्टी२० मा उनले आफ्नो १ सय १२ रनको उच्च स्कोर उछिनेका हुन् । राहुलको यो स्कोर भारतीय खेलाडीले आईपीएलमा बनाएको उच्च स्कोर पनि हो । तत्कालिन दिल्ली डेरडेभिल्सका रिसब पन्तले दुई वर्षअगाडि १ सय २८ रन बनाएका थिए । कप्तानको रूपमा राहुलको यो स्कोर आईपीएलकै ठूलो थियो ।राहुलले ६९ बलको इनिङ्समा १४ चौका र ७ छक्का प्रहार गरे । उनले मायंक अग्रवालसँग पहिलो विकेटमा ७ ओभरमा ५७ रन जोडेका थिए । अग्रवालले २० बल खेली ४ चौकासहित २६ रन बनाए । निकोलस पूरन १७ र ग्लेन म्याक्सवेल ५ रनमा आउट भएपछि राहुल र नैरको जोडी आक्रामक बनेको थियो । बेंग्लोरका दुबेले दुई र स्टेयनले १ विकेट लिए ।रवि विष्णोइ र मुरुगान अश्विनले समान ३ विकेट लिएपछि बेंग्लोर धराशायी हुन पुग्यो । सेल्डोन कोटरेलले सुरुआतमा देवदत्त पाडिक्कल र कोहलीलाई समान १ रनमा आउट गरे । मोहम्मद सामीले जोस फिलिप्सलाई शून्यमा एलबीडब्लू आउट गरेपछि बेंग्लोर ३ ओभरमा ३ विकेट गुमाई ५ रनको अवस्थामा थियो । बेंग्लोरबाट ओपनर आरोन फिन्च २०, एबी डी भिलियर्सले २८, वासिङ्टन सुन्दरले ३२ र दुबेले १२ रन बनाए ।पञ्जाब पहिलो खेलमा दिल्लीसँग सुपर ओभरमा पराजित भएको थियो । बेङलोरले पहिलो खेलमा सनराइजर्स हैदराबादलाई पराजित गरेको थियो ।"
चेल्सीको सजिलो जित,डच प्रशिक्षक फ्रान्क डी बोएर । तस्बिर : एपी
रहेनन् जोन्स,अस्ट्रेलियाका पूर्वक्रिकेट खेलाडी डिन जोन्स ।तस्बिर : एपी
