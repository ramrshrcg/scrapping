शीर्षक,विवरण
आवश्यक परे 'लकडाउन' गर्न मोडालिटी बनाइँदै,"अहिलेसम्म नेपालमा कोरोनाको संक्रमण देखिएको छैन, उनले कान्तिपुरसँग भने, यो सुखद हो, तर हामीले तयारी पूर्ण रूपमा गरेका छौं । संक्रमण देखियो भने त्यसविरुद्ध जुध्न लकडाउनदेखि सडकमा सरकारी स्वीकृतिबेगर आवतजावत निषेध गर्नेसम्मको खाका बनाउँदै छौं ।बैठकमा सार्वजनिक यातायातमाथि अस्थायी रोक लगाउनेबारे पनि छलफल भएको थियो । संक्रमणविरुद्ध जुधिरहेका चीन, इटालीलगायत देशले अवलम्बन गरेका विधिलाई आधार मानेर योजना बनाउने क्रममा रहेको उनले बताए । प्राधिकरणको बैठकमा लकडाउन गर्नेसम्मका छलफल भयो, त्यसअनुसार नै प्रतिकार्ययोजना बन्छ । देशभरका प्रशासन कार्यालय तथा प्रदेश र स्थानीय सरकारले पनि आफ्नोतर्फबाट सोहीअनुसार योजना बनाइरहेका छन्, पोखरेलले भने, यदि लकडाउन नै गर्नुपर्ने अवस्था आए निश्चित भूभाग वा कतिसम्म त्यसको दायरा कायम गर्ने भन्नेमा मोडालिटी बनाएर अघि बढ्छौं ।यसका लागि गृहमन्त्री अध्यक्ष रहेको प्राधिकरणअन्तर्गत नै विभिन्न उपसमितिहरू गठन गरिने उनले उल्लेख गरे । बैठकमा संस्कृति, पर्यटन तथा नागरिक उड्डयन मन्त्रालयका सचिव केदारबहादुर अधिकारीले नेपालभारत बस सेवामाथि सञ्चालन पूर्ण रूपमा रोक लगाउनुपर्ने, नेपालभित्र पनि उच्च जोखिम रहेका स्थानमा सार्वजनिक सवारी साधनलाई अस्थायी रोक लगाउनेसम्मका तयारी आवश्यक रहेको बताएका थिए ।बैठकमा चारवटै सुरक्षा निकायले आआफ्नो तयारीको खाका पनि पेस गरेका छन् । सेनाले मुख्यालयदेखि गुल्म तहसम्म नै प्रतिकार्य तयारीका लागि जनशक्तिलाई तैनाथ गराइसकेको छ । सशस्त्र प्रहरीले कार्य विभागका एआईजीको नेतृत्वमा करिब १८ हजार जनशक्तिलाई सामेल गरेर क्राइसिस रेस्पोन्स टिम खडा गरेको छ ।सशस्त्र प्रहरी महानिरीक्षक शैलेन्द्र खनालले टिमअन्तर्गत रहेर हेडक्वार्टरदेखि गुल्म तहसम्म जनशक्तिलाई तयारी हालतमा राखिएको बताए । नियमित र प्रशासनिक काममा खटिनेबाहेकका जनशक्तिलाई सम्भावित कोरोना प्रकोपविरुद्ध खटिन हाई अलर्टमा राखिएको उनले बताए । सशस्त्र प्रहरीले एपीएफ अस्पताल र त्यसअन्तर्गत रहेका विशेषज्ञ चिकित्सकसहितको स्वास्थ्यकर्मीको टोलीलाई प्राथमिकताका आधारमा १, २ र ३ समूहमा बाँडेर तयारी अवस्थामा राखेको छ ।सशस्त्र मुख्यालयले देशभर रहेका आफ्ना युनिटलाई क्वारेन्टाइन सेल्टर बनाउन पनि निर्देशन दिइसकेको छ । प्रहरी प्रधान कार्यालयले करिब १३ हजार जनशक्तिलाई व्यक्तिगत सुरक्षा सामग्रीसहित कोरोनाविरुद्ध तैनाथ हुने गरी आन्तरिक प्रशिक्षण दिइरहेको छ ।नेपाल प्रहरीको प्रवक्तासमेत रहेका डीआईजी शैलेश थापा क्षत्रीको कमान्डमा प्रहरीले प्रकोपविरुद्ध जनशक्ति तयारी हालतमा राखेको छ । प्रहरीले पनि केन्द्रदेखि तलका युनिटसम्मलाई साधन स्रोतले भ्याएसम्म क्वारेन्टाइन सेल्टर बनाउन निर्देशन दिएको छ । क्षत्रीले हेडक्वार्टरसहित देशभर रहेका प्रहरी युनिटमा कोरोनाविरुद्धको प्रतिकार्ययोजनाअन्तर्गत आवश्यक मात्रामा जनशक्ति हाई अलर्ट मा राखिएको बताए ।यसैबीच सरकार र संयुक्त राष्ट्रसंघका नेपालस्थित मानवीय सहायता एजेन्सीहरूले कोरोनाविरुद्ध एकीकृत प्रतिकार्ययोजना बनाएका छन् । सोमबार गृह मन्त्रालयलाई विभिन्न ११ वटा क्लस्टरमा छुट्टाछुट्टै समिति बनाउँदै त्यसको नेपाल सरकारका सम्बन्धित कार्यालयले नेतृत्व गर्ने र राष्ट्रसंघका निकाय त्यसको सहनेतृत्वमा रहेर काम गर्ने गरी खाका तयार भएको हो । मानवीय सहायतासम्बन्धी कन्टिनजेन्सी प्लान निर्माणलाई आगामी सोमबार राष्ट्रिय विपद् जोखिम न्यूनीकरण तथा व्यवस्थापन प्राधिकरणमा पेस गर्न निर्देशन दिइएको छ ।बिहीबार गृह मन्त्रालयमा विभिन्न ९ वटा मन्त्रालय तथा राष्ट्रसंघका नेपालस्थित डब्लूएचओ, युनिसेफ, डब्लूएफपी, आईसीआरसी, आईओएम, यूएनएचसीआरलगायत एजेन्सीबीच कोरोनाविरुद्ध कन्टिनजेन्सी प्लान बनाउने सम्बन्धमा बैठक बसेको थियो । प्राधिकरणका प्रमुख कार्यकारी अधिकृत अनिल पोखरेलले सोमबार त्यसको खाका आइपुग्ने गरी काम गर्न दिइएको बताए ।"
भारततर्फ सीमा सिल गर्ने प्रस्ताव,"अब कोरोना संक्रमणको विषय नेपाल वा भारतबीच मात्र रहेको संवेदनशीलताको विषय नभएर विश्वकै चिन्ता र समस्याको मुद्दा भएकाले सीमा सञ्चालनमा नयाँ ढंगको सोचाइ जरुरी रहेको मन्त्री ज्ञवालीले बताए । भारतमा बिहीबार साँझसम्ममा १७३ जनामा कोरोना संक्रमण पुष्टि भएको छ भने ४ जनाको मृत्यु भइसकेको छ । दिल्लीस्थित राजदूत नीलाम्बर आचार्यले यदि हामीले तत्काल कडा कदम चालेनौं भने कोरोना संक्रमणको विषय हाम्रै भविष्यका निम्ति मुस्किलको मामला बन्ने प्रतिक्रिया दिँदै यो विकराल समस्यामा आवश्यक परेको अवस्थामा द्विदेशीय खुला सीमा केही समयसम्मका लागि पूर्ण रूपमा बन्द गर्नुपर्ने सुझाव आफ्नो रहेको बताए । हामीले सीमावर्ती आवागमनमा कडाइ र कठिनाइको स्थिति आउन सक्नेछ भनेर पब्लिकलाई जनाउ दिनैपर्ने हुन्छ, उनले भने, यो संक्रमण र महामारीबारे सहानुभूति वा सदाशयताको कुरा गर्नु हुँदैन, आवश्यक परेमा पूरै नाका सिल गर्नैपर्ने हुन्छ । द्विदेशीय सहमतिमा आवागमनमा विभिन्न ४ वटा नाका निर्धारण गरिए पनि सम्पूर्ण खुला नाका र विन्दुबाट निर्बाध आवागमन भइरहेको यथार्थलाई लुकाउन नमिल्ने बताउँदै राजदूत आचार्यले एकदुई दिनभित्र सीमा व्यवस्थानबारे निर्णय आउन सक्ने संकेत गरे । कोरोना संक्रमणकै विषयलाई लिएर गत साता सार्कस्तरीय भिडियो कन्फरेन्स भएको र यसले पनि संक्रमण रोकथाममा सतर्कता, समन्वय तथा आवश्यक कडाइका लागि मार्गनिर्देशन दिइसकेको उनले उल्लेख गरे ।भारतसँगको खुला सीमा तत्कालका लागि रोक्नेसहितको प्रस्तावबारे काठमाडौंमा गृह, परराष्ट्र मन्त्रालयका पदाधिकारीसहित छलफल अघि बढेको छ । भारतसँगको नाका सुचारु गर्ने, स्थगन गर्ने वा वैकल्पिक उपाय खोजी गर्ने भन्नेबारे कुराकानी चलिरहेको छ, अध्यागमन विभागका एक अधिकारीले भने, हामीले यसबारे निर्णय आउनासाथै सम्भवतः शुक्रबार राष्ट्रिय विपद् जोखिम न्यूनीकरण तथा व्यवस्थापन प्राधिकरणलाई अवगत गराउनेछौं ।"
नाकाबाट निर्बाध आवागमन,"(इलामबाट विप्लव भट्टराई, मोरङबाट विनोद भण्डारी र देवनारायण साह, झापाबाट अर्जुन राजवंशी, धनुषाबाट सन्तोष सिंह, धनगढीबाट अर्जुन शाह, कञ्चनपुरबाट भवानी भट्ट, बैतडीबाट तृप्ति शाही, कैलालीबाट गणेश चौधरी, बर्दियाबाट ठाकुरसिंह थारू, बाँकेबाट मधु शाही, कपिलवस्तुबाट मनोज पौडेल, रूपन्देहीबाट माधव ढुंगाना र पश्चिम नवलपरासीबाट नवीन पौडेल)"
नाकामा एक्ला स्वास्थ्यकर्मी,"(वीरगन्ज)  वीरगन्ज महानगरपालिका११ रानीघाटकी सरिता चौधरी बिहीबार रक्सौल बजारबाट घरायसी सामान किनेर टेम्पोमा फर्किइरहेकी थिइन् । स्वास्थ्यकर्मीले नाकामा रहेको शंकराचार्य गेटअगाडि टेम्पो रोकी उनको तापक्रम जाँच गरे । इन्फ्रारेड थर्मोमिटरमा सामान्यभन्दा बढी तापक्रम देखिएपछि स्वास्थ्यकर्मीले उनलाई टेम्पोबाट ओर्लेर एकछिन आराम गर्न भने । स्वास्थ्यकर्मीले ओर्लिन निर्देशन दिएपछि चौधरी भयभीत देखिन्थिन् । ७ मिनेटपछि पुनः गरिएको परीक्षणमा तापक्रम सामान्य देखिएपछि भने उनले ठूलो राहत महसुस गरिन् । त्यसबेलासम्म अन्य सवारीसाधनको जाम लागिसकेको थियो । व्यस्त नाकामा हाल एक मात्र स्वास्थ्यकर्मी भ्याएसम्म यात्रुको तापक्रम जाँच गरिरहेका छन् । वीरगन्ज महानगरपालिकाको स्वास्थ्य महाशाखाले नाकामा स्थापना गरेको हेल्प डेस्कमा बुधबार स्वास्थ्यकर्मी मिथलेश यादव मात्र खटिएका थिए । दैनिक सयौं सवारीसाधनमार्फत् यात्रु वीरगन्जरक्सौल नाका भएर आवतजावत गर्छन् । यस्तो व्यस्त नाकामा जम्मा एक जना स्वास्थ्यकर्मी छन्, नाकामा खटिएका सशस्त्र प्रहरीका हवल्दार मुकुन्द दर्जीले भने, कम्तीमा पाँच स्वास्थ्यकर्मीको आवश्यकता छ । भ्याइनभ्याइ यात्रुको तापक्रम परीक्षण गरिरहेका यादवले अर्का सहकर्मी नास्ता खान गएको बताए । उनी बिहान ८ बजे नै आएकाले अहिले नास्ता खान गएका छन्, उनले भने, सबै यात्रुको परीक्षण गर्न सकिएको छैन । एउटा टेम्पोका यात्रुको जाँच नहुँदै अर्को गाडीका चालक र यात्रु हाम्रो पनि चेक गरिदिनुस्, ढिलो भइसक्यो भन्दै यादवलाई दबाब दिइरहेका थिए । कतिपय चेक नै नगराई वीरगन्जतर्फ हुइँकिइरहेका पनि थिए । सुरुमा तेस्रो मुलुकका व्यक्तिको मात्र परीक्षण गरेको डेस्कले पछिल्लो समय भारतमा समेत कोरोनाको प्रकोप देखिएपछि भारतीय नागरिकको पनि परीक्षण सुरु गरेको हो । कम जनशक्ति र साधनस्रोत अभावले अधिकांश यात्रु बिनाजाँच नै भित्रिने गरेका छन् । पीपीई, इन्फ्रारेड थर्मोमिटर, मास्कजस्ता सामग्रीको अभाव छ । स्वास्थ्य कार्यालय पर्साले दुई साताअगाडि नै स्वास्थ्य सेवा विभागको इपिडिमियोलोजी तथा रोग नियन्त्रण महाशाखालाई पत्राचार गरी मास्क, टेस्ट किट, सेनिटाइजर, लेजर थर्मोमिटर, पोस्टर पम्प्लेट, स्वास्थ्यकर्मी र सुक्षाकर्मीका लागि गाउन उपलब्ध गराइदिन आग्रह गरेको थियो । पत्र पठाएको दुई साता बित्नै लाग्दा पनि सामान आएको छैन । नाकामा तैनाथ स्वास्थ्यकर्मीलाई सुरक्षा कबच आवश्यक छ, स्वास्थ्य प्रमुख कामेश्वर चौरसियाले भने, नेपाल प्रवेश गर्ने यात्रुलाई पहिलोपटक जाँच गर्ने उहाँहरूले नै हो । वीरगन्ज महानगरपालिका स्वास्थ्य महाशाखा प्रमुख अरुण महतोले अत्यावश्यक कामबिना सीमावर्ती रक्सौल बजार नजान सुझाव दिए । नाकामा थप स्वास्थ्यकर्मी थपिने र डेस्कलाई अझ व्यवस्थित बनाउने उनको भनाइ छ । रक्सौल रेल्वे स्टेसनमा भारतको विभिन्न सहरबाट रेलसमेत आउने गरेका छन् । यसका अलावा दिल्ली, कोलकाता, मुम्बईलगायतका सहरबाट ट्रकमा सामान लिएर वीरगन्ज आउने भारतीय चालक र सहचालकको पनि स्वास्थ्य जाँच गरिएको छैन । मुख्य नाकाबाट मात्र नभई ग्रामीण नाकाबाट पनि दुवै देशमा आवतजावत हुने गरेको छ । खुला नाका रहेको भारतमा बिहीबार साँझसम्म कोरोना भाइरसबाट १ सय ९७ जना संक्रमित भइसकेका छन् । ४ जनाको मृत्यु भएको छ । भिस्वा प्रहरी चौकीका सई मुक्तिनारायण यादवले हालसम्म नाकामा यात्रुको तापक्रम जाँच गर्ने डेस्क स्थापना नभएको बताए । वीरगन्जको पश्चिममा रहेको सिर्सिया छोटी भन्सारमा हेल्थ डेस्क स्थापना भए पनि स्वास्थ्यकर्मी बस्ने गरेका छैनन् ।"
संक्रमण देखिए के गर्ने ?,"(काठमाडौं)  स्वास्थ्य मन्त्रालयले कोभिड१९ रोकथाम तथा उपचारका लागि सबै जनशक्तिलाई तयारी अवस्थामा रहन निर्देशन दिएको छ । अस्पतालका शय्या, आईसीयू, भेन्टिलेटर, व्यक्तिगत सुरक्षा उपकरण तयारी अवस्थामा राख्न मन्त्रालयले भनेको छ । स्वास्थ्य संस्थामा कार्यरत सबै स्वास्थ्यकर्मीलाई अर्को आदेश नभएसम्म प्रसूति बिदा, किरिया बिदाबाहेक अन्य बिदा नलिन मन्त्रालयले परिपत्र जारी गरिसकेको छ । मन्त्रालयअन्तर्गत करिब ३० हजार स्वास्थ्यकर्मी छन्, मन्त्रालयका प्रवक्ता डा विकास देवकोटाले भने, संघ, प्रदेश, स्थानीयका कर्मचारीलाई परिआएमा जुनसुकै ठाउँमा खटाइनेछ । उपत्यकामा कोरोना संक्रमितको उपचारका लागि आइसोलेसन र क्वारेन्टाइनका लागि एक हजार शय्या छुट्याइएको उनले बताए । त्यस्तै भेन्टिलेटरसहितको १२० शय्या आईसीयूको समेत व्यवस्था गर्न लागिएको छ । यस्तै सातै प्रदेशमा ११५ शय्याको आईसीयू निर्माण गर्न लागिएको छ ।कोरोना संक्रमण रोकथामका लागि अग्रपंक्तिमा रहने स्वास्थ्यकर्मीका लागि मन्त्रालयसँग ६ सय सेट व्यक्तिगत सुरक्षा उपकरण मन्त्रालयसँग तयारी अवस्थामा रहेको उनले जानकारी दिए । स्वास्थ्यकर्मीलाई संक्रमणबाट जोगाउने ३० हजार सेट सुरक्षा कवच खरिद गर्न शुक्रबार टेन्डर आह्वान गर्ने मन्त्रालयले जनाएको छ । यसमा संक्रमण हुन नदिन टाउकादेखि खुट्टासम्म लगाइने सुरक्षा कबच छन्, स्वास्थ्य मन्त्रालय, व्यवस्थापन महाशाखाका निर्देशक भोगेन्द्रराज डोटेलले भने, टोपी, चस्मा, फेस शिल्ड, गाउन, एन ९५ मास्क, पन्जा, सुकभर र गम बुट यसभित्र पर्छन् । मुलुकमा विद्यमान कानुनले आकस्मिक समयमा अत्यावश्यक सामग्री किन्न सहज नहुने भए पनि जसरी पनि आपूर्तिको व्यवस्था मिलाइने उनले बताए ।उपत्यकाका ३५ अस्पतालबाट प्राप्त तथ्यांकअनुसार हाल ४ हजार ८५ शय्या, १७० आईसीयू र १११ भेन्टिलेटर तयारी अवस्थामा छन् । कोरोना संक्रमितको उपचारका लागि एनेस्थेसियाका १२९ चिकित्सक, क्रिटिकल केयर आईसीयू तालिम प्राप्त चिकित्साकर्मी १८३ जना तयारी अवस्थामा छन् । उपचारका लागि १४ वटा अक्सिजन प्लान्ट छन् । हाल शंकास्पद कोभिड१९ परीक्षण गर्ने किट १२ सयदेखि १५ सयसम्म रहेको राष्ट्रिय जनस्वास्थ्य प्रयोगशालाकी निर्देशक डा रुना झाले जानकारी दिइन् । यस्ता २ हजार अतिरिक्त किट आयात गर्न टेन्डर भइसकेको र एक साताभित्र आपूर्ति हुने उनको दाबी छ । यसबाहेक थप ८ हजार किट खरिदका लागि फाइल स्वीकृतिका क्रममा रहेको उनले जानकारी दिइन् । हालसम्म मुलुकमा ५२९ जना शंकास्पदको परीक्षण गरिएकामा एक जनामा मात्र संक्रमण देखिएको छ ।"
सेना हाई अलर्ट,"(काठमाडौं)  नेपाली सेनाले कोभिड१९ रोकथाम र नियन्त्रणको तयारीमा मुख्यालयदेखि आठ पृतनासहित विभाग, महानिर्देशनालय, निर्देशनालय, बाहिनी, गण, गुल्मदेखि जिल्लाका युनिटसम्मलाई हाई अलर्ट मा राखेको छ । आवश्यक परे लकडाउनसम्मको स्थिति आकलन गरेर सेनाले गृहकार्य गरिरहेको छ । सैनिक प्रवक्ता विज्ञानदेव पाण्डेका अनुसार सेनाले चरणबद्ध रूपमा के के गर्ने भन्ने विषयमा रणनीति बनाएको छ । सैनिक मुख्यालयमा प्रधानसेनापति पूर्णचन्द्र थापासहित सैनिक अधिकारीहरूबीच बिहीबार भएको बैठकमा लकडाउनमा जानुपर्दा के गर्ने भन्ने विषयमा छलफल भएको थियो । सैनिक अधिकारीहरूको बैठकले विपद् व्यवस्थापन केन्द्र सञ्चालनको जिम्मेवारी व्यवस्था तथा युद्धकार्य महानिर्देशनालयलाई दिएको छ । महानिर्देशनालयले कोभिड१९ रोकथाम र नियन्त्रणलाई आवश्यक पर्ने औषधि र औजारहरू पनि व्यवस्था गर्ने छ । बैठकले पछि आवश्यक पर्न सक्ने सामग्रीलाई खरिद गर्न बजेट पनि छुट्याएको छ । प्रवक्ता पाण्डेले २० वटा आईसीयू बेड राख्न पनि पहल भइरहेको जानकारी दिए । उनले आफ्ना युनिट र अस्पतालमा क्वारेन्टाइनका लागि आवश्यक आइसोलेसन वार्ड तयार गर्न निर्देशन दिइसकेको पनि बताए । वीरेन्द्र सैनिक अस्पताल छाउनीमा १० तथा पोखरा, इटहरी र नेपालगन्जका सैनिक अस्पतालमा २२ वटा आइसोलेसन बेड तयार छन् । १८ वटा फिल्ड एम्बुलेन्स पनि तयारी अवस्थामा रहेको प्रवक्ता पाण्डेले बताए । सेनाका युनिटमा २२ वटा गरी ३६ आइसोलेसन बेड तयार हुन्छन्, उनले भने । सेनाले जिल्लाका आफ्ना हरेक युनिटमा पाल टाँगेर क्वारेन्टाइनको व्यवस्था गरिरहेको छ । संगठनभित्र अत्यावश्यकबाहेकका छुट्टी नदिन पनि निर्देशन दिइएको छ । सैनिक मुख्यालयले विपद् व्यवस्थापन सेल गठन गरेको छ । सेनाले विपद् पर्दा तयारीमा रहन भूतपूर्व सैनिकहरूलाई पनि भनेको छ । राष्ट्रिय सेवा दलमा तालिम लिएका सबैलाई आवश्यक पर्दा काम गर्न तयारीमा रहन भनेको छ । सम्पूर्ण पृतना, गण, बाहिनी, विभाग, निर्देशनालयमा पत्र पठाउँदै कोकोसँग मेडिकल शिक्षासम्बन्धी ज्ञान छ भनेर नामांकन गरेको छ, प्रवक्ता पाण्डेले भने, आवश्यकताअनुसार उनीहरूलाई परिचालन गर्छौं । सेनाले नाकामा स्वास्थ्य परीक्षणमा सघाउन सैनिक खटाएको छ । पाण्डेले आफ्नो संगठनका हरेक स्थानमा धेरै जना भेला नहुने, ५ जनाभन्दा कम मात्र एक स्थानमा काम वा व्यायाम गर्ने र बिदामा गएर फर्केकाका लागि केही दिन छुट्टै राख्नेलगायतका क्रियाकलाप गर्न निर्देशन दिइएको पनि जानकारी दिए । सेनाले मंगलबार र बुधबार सैनिक मुख्यालयमा कोभिड१९ रोकथामका लागि प्रशिक्षण दिएको थियो । जसमा मुलुकभरका संगठनमातहतका अस्पताल र युनिटबाट करिब ५० डाक्टर भेला भएका थिए । क्वारेन्टाइन र आइसोलेसन वार्ड व्यवस्थित गर्ने विषयमा प्रशिक्षण दिइएको थियो । उनीहरू प्रशिक्षण लिएर कार्य क्षेत्रमा फर्किसकेका छन् । त्यहाँ गएर उनीहरूले मातहतकालाई प्रशिक्षण दिनेछन्, पाण्डेले भने । सेनामा २ हजार ३ सय दक्ष स्वास्थ्यकर्मी छन् । नेपाल सेनामा ९६ हजार जनाको दरबन्दी छ । आवश्यक पर्दा सबै फिल्ड मा परिचालन हुने प्रवक्ता पाण्डेले बताए ।"
अस्पतालमै छैन ज्वरो क्लिनिक,"(काठमाडौं)  अस्पतालमा हुने सर्वसाधारणको भीडले कोभिड१९ सर्ने जोखिम बढी हुने भनिए तापनि सरकारी अस्पतालमा आगन्तुकको ज्वरो नाप्ने र परामर्श गर्ने (स्क्रिनिङ) काम हुन सकेको छैन । थर्मल गन र जनशक्ति अभावले संवेदनशीलता अपनाउन नसकिएको अस्पताल प्रशासनले जनाएको छ । वीर अस्पतालमा दैनिक २ हजार सर्वसाधारण आवतजावत गर्छन् । टोकन लिने ठाउँ, चिकित्सक बस्ने ओपीडी ढोका र औषधि किन्ने ठाउँमा बिरामी र आफन्तको संख्या धेरै हुन्छ । ज्वरो नाप्ने र कोभिडसँग मिल्दोजुल्दो लक्षण देखिएका व्यक्तिलाई ज्वरो क्लिनिकमा परीक्षण गर्ने योजना भए पनि गर्न नसकिएको वीर अस्पतालका निर्देशक डा केदारप्रसाद सेञ्चरीले बताए । ज्वरो क्लिनिकका लागि कोठा तयारी अवस्थामा छ, उनले भने, थर्मल गन खरिद गर्न खोज्दा पनि पाइएको छैन, त्यसैले जोखिम मोलेर अस्पतालमा आगन्तुक छिराइरहेका छौं । मन्त्रालय र विभागसँग थर्मल गन खरिद सहज बनाइदिन अनुरोध गरिरहेको उनले बताए । गनको व्यवस्था हुनेबित्तिकै मूल गेटमै आगन्तुकको ज्वरो नापिने र शंकास्पद व्यक्तिलाई अस्पताल नछिराउने, यस्तालाई ज्वरो क्लिनिकमा लगेर परीक्षण र परामर्श गरिने उनले जानकारी दिए । इमर्जेन्सीबाहेक सामान्य रुघाखोकीका बिरामी अस्पताल नआउनुस् भनेर सूचना टाँस्छौं, उनले भने, जति कम भीड भयो उति जोखिम थोरै हुन्छ, त्यसैले भीड नै कम गर्नेतर्फ लागेका छौं । पाटन अस्पतालमा दैनिक १२ सय देखि २ हजार सर्वसाधारण आउँछन् । ओपीडी र आकस्मिक कक्षमा आउने बिरामीबाहेक अन्यलाई अस्पतालले व्यवस्थापन गर्न सकेको छैन । जनशक्ति र पूर्वाधार अभावले आएजति सबैको ज्वरो नाप्न सम्भव नभएको अस्पतालका निर्देशक डाविष्णुप्रसाद शर्माले बताए । अस्पताल आउनेलाई नआउनुस् भन्न मिलेन, उनले भने, ज्वरो क्लिनिक भए पनि हामीले चलाएका छैनौं ।बिरामीको भीड लाग्ने अस्पतालमा खुला रूपमा सर्वसाधारण आवतजावत गर्न दिनै नहुने जनस्वास्थ्यविद् समीर दीक्षितले बताए । मास्क नलगाएका मान्छे अस्पतालमा छिराउनै भएन, उनले भने, ठूला अस्पतालमा अनिवार्य स्क्रिनिङ गर्नुपर्छ, शंकास्पद व्यक्तिलाई परीक्षण गर्न फिबर क्लिनिक अनिवार्य राख्नुपर्छ, त्यो क्लिनिकमा नर्स राखेर काम छैन, संक्रमक रोग विशेषज्ञ नै राख्नुपर्छ । अहिलेको अवस्थामा आकस्मिक पर्दाबाहेक अस्पताल नजाँदा नै सुरक्षित भइने उनले बताए । एक्लै जान सक्ने बिरामी कुरुवाबिना अस्पताल गएर भीड कम गर्न सघाउनुपर्ने उनले बताए । सर्वसाधारणको भीड लाग्ने महारागन्जस्थित त्रिवि शिक्षण अस्पताल र बानेश्वरको निजामती (सिभिल) अस्पतालमा पनि ज्वरो नाप्ने गरिएको छैन । त्यस्तै, अस्तपालमा आवतजावत गर्ने कसैमाथि निगरानी पनि छैन । टेकुस्थित शुक्रराज ट्रपिकल तथा सरुवारोग अस्पतालले भने बुधबारदेखि पाल टाँगेर ज्वरो क्लिनिक सुरु गरेको छ । रेडक्रस नेपालको सहयोगमा अस्पताल छिर्ने जोसुकैको ज्वरो नाप्ने र लक्षण परीक्षण गरिने गरिएको अस्पतालका निर्देशक डा सागरराज भण्डारीले बताए । सामान्य रुघाखोकी लागेका व्यक्तिले ओपीडीमा भीड हुन थाल्यो, उनले भने, रुघाखोकी लागेका व्यक्तिको पालमै परीक्षण र परामर्श हुन्छ, शंकास्पद व्यक्ति भेटिए स्वास्थ्यकर्मीले विशेषज्ञलाई रिफर गर्छन् ।महामारीको जोखिम भइरहँदा अस्पतालजस्तो संवेदनशील ठाउँमा ज्वरो या लक्षण नहेरी जोसुकैलाई पस्न दिदाँ यसले भर्ना भएर बसेका शिथिल बिरामीको ज्यानै जोखिममा पर्ने इपिडिमियोलोजी तथा रोग नियन्त्रण महाशाखा (ईडीसीडी) का पूर्वनिर्देशक डा बाबुराम मरासिनीले बताए । अस्पतालमा मृगौलालगायत दीर्घरोगका बिरामी भर्ना गरिएको हुन्छ, उनले भने, झुक्किएर पनि भाइरस संक्रमित व्यक्ति अस्पताल छिरे भने कडा बिरामीलाई भाइरस सरेर बचाउनै नसिकिने स्थिति आउन सक्छ । अस्पतालका वार्ड साँघुरा हुने र हावा आउनेजाने कम हुने भएकाले भाइरस संक्रमणको जोखिम उच्च हुने उनले बताए ।सरकारी अस्पतालमा अनिवार्य ज्वरो क्लिनिक राख्नुपर्ने स्वास्थ्य मन्त्रालयका प्रवक्ता डा विकास देवकोटाले बताए । मन्त्रालयले अस्पताललाई सामान देला अनि काम गरौंला भनेर बस्ने स्थिति छैन, उनले भने, आफैं थर्मल गन खरिद गरेर या अन्य वार्डका जनशक्ति मोबिलाइज गरेर भए पनि ज्वरो नाप्ने गर्नुपर्छ । गन र सामग्री खरिदमा सरकारले पहल गरिरहेको उनले जनाए । नेपाल मेडिकल काउन्सिलले अत्यावश्यक अवस्थाबाहेक अस्पताल नजान सर्वसाधारणलाई अनुरोध गरेको छ । उसले अस्पताल, सर्वसाधारण र स्वास्थ्यकर्मीलाई थप सचेत रहन अनुरोध गरेको छ । सामान्य रुघाखोकी लागे घरमै आराम र उपचार गर्न भनिएको छ । केही समयपछि गरे हुने शल्यक्रियाका लागि अस्पताल नजानुस्, सूचनामा छ, भीडभाडमा नजाने, ज्वरो आएका व्यक्तिको अगाडि नजाने । अपरिचित व्यक्ति र बाहिरका सामान छोएपछि अनिवार्य रूपमा हात धुनुपर्ने भनिएको छ ।"
मध्यपुरमा ५० शय्याको क्वारेन्टाइन,"भक्तपुर (कास) मध्यपुर थिमि नगरपालिकाले नेपाल कोरिया मैत्री नगरपालिका अस्पताल र कृषि विकास बैंक तालिम केन्द्रको गेस्ट हाउस भवनमा क्वारेन्टाइनको व्यवस्था गर्ने भएको छ । कोरोना भाइरसको जोखिमलाई मध्यनजर गर्दै नगरपालिकाद्वारा सञ्चालित नेपाल कोरिया मैत्री नगरपालिका अस्पतालको डेन्टल र फिजियोथेरापीको लागि निर्माण गरेको दुईतले भवनलाई क्वारेन्टाइनको रूपमा प्रयोग गरिने जनाएको छ । नगरपालिकाले अस्पतालमा ४० जना क्षमताको क्वारेन्टाइन र बैंक तालिम केन्द्रको गेस्ट हाउसलाई ५० शय्या क्वारेन्टाइनको रूपमा प्रयोग गर्ने नगरप्रमुख मदनसुन्दर श्रेष्ठले बताए ।त्यसैगरी, नगरपालिकाले विपद् व्यवस्थापनको लागि छुट्याएको एक करोड रुपैयाँ बजेट आइसोलेसन कक्ष निर्माणमा खर्च गर्ने जनाएको छ । कोभिड१९ बाट संक्रमित भएकालाई राख्न अस्पताल परिसरमा २२ वटा शय्याको आइसोलेसन कक्ष निर्माण थालेको छ । कक्षका लागि तत्काल दुईवटा कोठा निर्माण भइरहेको नगरप्रमुख श्रेष्ठले बताए । बुधबारसम्ममा आइसोलेसन कक्ष निर्माण भइसक्ने उनले जनाए । नगरवासीको स्वास्थ्यप्रति सचेतता लागि नगरपालिकाले सम्पूर्ण कार्यक्रम स्थगित गरेको जनाएको छ ।नगरपालिकाका अनुसार अस्पतालमा डीएनए ल्याब सुरु गरेको छ । ल्याबमा विभिन्न रोग पत्ता लगाउने पीसीआर मेसिन जडान गरेको र उक्त मेसिनले कुनै व्यक्तिमा कोरोना भाइरस संक्रमण छछैन सहजै पत्ता लगाउन सकिने जनाएको छ । चाँगुनारायण नगरपालिका७ खरिपाटीस्थित विद्युत्प्राधिकरण तालिम केन्द्र र तेलकोट पीपलबोटस्थत खानेपानी सरसफाइ डिभिजन तालिम केन्द्र्रको भवनलाई पुनः क्वारेन्टाइन बनाउन सुरु गरेको छ । गृह मन्त्रालयले जिल्ला प्रशासन कार्यालय भक्तपुरलाई पत्रचार गर्दै क्वारेन्टाइन प्रयोजनका निम्ति प्रयोग भएका खरिपाटी र तेलकोटको केन्द्रको भवनलाई यथास्थितिमा राख्ने निर्णयबमोजिम नेपाली सेनाले सरसफाइ थालेको छ ।भक्तपुरका सहायक प्रमुख जिल्ला अधिकारी दिलीप लामिछानेका अनुसार कोरोना भाइरसको उद्गम वुहानबाट उद्वार गरी ल्याइएका एक सय ७५ नेपाली नागरिक र उद्वारमा पुगेका विमान चालक टोली राखेको क्वारेन्टाइन राखेको स्थानलाई जुनसुकै अवस्थामा प्रयोग गर्न सकिने तयार गरेको छ । कोरोना भाइरस संक्रमणको जोखिम न्यूनीकरण पूर्वतयारीका लागि क्वारेन्टाइनलाई निरन्तरता दिन लागिएको उनले बताए । खरीपाटीस्थित नेपाल विद्युत् प्राधिकरणको तालिम केन्द्रमा २ सय २० र तेलकोटस्थित खानेपानी सरसफाइ डिभिजन तालिम केन्द्रमा ६० वटा आइसोलेटेड बेड पुर्याउने तयारी रहेको स्रोतले जनाएको छ ।"
कोरोना जोखिम व्यवस्थापन समिति,"हेटौंडा (कास) वाग्मती प्रदेश सरकारले कोरोना भाइरसको जोखिम व्यवस्थापन गर्न तीनवटा प्रदेशस्तरीय समिति गठन गरेको छ । प्रदेशका मुख्यमन्त्री डोरमणि पौडेलको अध्यक्षतामा बसेको प्रदेशस्तरीय विपद् व्यवस्थापन समितिको बैठकले आन्तरिक मामिला तथा कानुनमन्त्री शालिकराम जमरकट्टेलको संयोजकत्वमा प्रदेशस्तरीय कोरोना नियन्त्रण समिति गठन गरेको छ । समितिमा १३ जना सदस्य छन् । यसैगरी सामाजिक विकासमन्त्री युवराज दुलालको संयोजकत्वमा स्वास्थ्य व्यवस्था र उद्योग पर्यटन मन्त्री अरुण नेपालको संयोजकत्वमा बजार अनुगमन उच्चस्तरीय समिति गठन गरेको छ । प्रदेश सरकारले प्रदेशको राजधानी हेटौंडामा ५ सय शय्याको क्वारेन्टाइन कक्ष निर्माण गर्ने तयारीमा जुटेको मन्त्री दुलालले बताए । उनका अनुसार प्रदेशका १० जिल्लामा सय आइसोलेटड वार्ड निर्माणको तयारीमा भइरहेको छ । हेटौंडा अस्पतालमा सय, भक्तपुर अस्पतालमा ५, सिन्धुपाल्चोकमा ५, भरतपुर अस्पतालमा ५० लगायत अन्य जिल्लाको अस्पतालमा गरी २ सय आइसोलेटेड वार्ड रहने उनले जनाए । हेटौंडा, भक्तपुर, सिन्धुली, चितवन, दोलखाका अस्पतालमा सय शय्याको भेन्टिलेटरसहितको आईसीयू कक्ष प्रदेश सरकारले जानकारी दिएको छ । स्वास्थ्यकर्मीलाई आवश्यक पर्ने औजार, उपकरण र बन्दोबस्तीका सामग्री व्यवस्था गर्ने जनाएको छ । यसैगरी, सिन्धुपाल्चोकको इन्द्रावती गाउँपालिकाको गाउँक्षेत्रमा टेक्ने जोकोहीलाई एक हूल स्वास्थ्यकर्मीले घेरेर साबुनपानीले हात धुन लगाइहाल्छन् । त्यसपछि इन्फ्रारेड थर्मोमिटर बाट तापक्रम मापन गरेपछि मात्रै इन्द्रावती गाउँपालिकामा हजुरहरूलाई स्वागतम् भन्दै गर्दै कोरोनाबारे सचेतना दिइन्छ । इन्द्रावतीमा आउने जोकोही र गाउँपालिकाबाट दिइने प्रत्येक सेवा लिनअघि कोरोना परीक्षण गरेर मात्रै आउन दिइएको इन्द्रावती गाउँपालिकाका प्रमुख वंशलाल तामाङले बताए । यसैगरी, काभ्रेमा संक्रमण रोकथाम र नियन्त्रणका लागि जिल्लाका १३ वटै स्थानीय तहमा क्वारेन्टाइन र खुला क्षेत्र अविलम्ब तोक्न अनुरोध गरेको छ । बिहीबार समितिको बैठकले पूर्वतयारी भन्दै जिल्ला विपद् व्यवस्थापन समितिले जिल्लाका स्वास्थ्यकर्मीलाई अत्यावश्यक कामबाहेक बिदा नदिने निर्णय गरेको प्रमुख जिल्ला अधिकारी श्रवणकुमार तिमल्सिनाले जानकारी दिए । ग्यास, खाद्यसामग्री, औषधिहरूको कृत्रिम अभाव हुन नदिन नियमित रूपमा बजार अनुगमन गरी आपूर्ति व्यवस्थालाई सहज बनाइराख्न सरोकारवालाहरूले पहल गर्ने निर्णय भएको छ । जिल्लास्थित सबै सरकारी कार्यालयले कर्मचारी र सेवाग्राही प्रवेश गर्नुअघि साबुनपानीले हात धोएरस्यानिटाइजर प्रयोग गरेपछि मात्रै प्रवेश गराउने निर्णय भएको छ । कुनै पनि गोष्ठी, सेमिनार, सम्मेलन, भीडभाडलगायत २५ जनाभन्दा बढी जम्मा नहुने निर्णयको कार्यान्वयन गर्ने निर्णय पनि समितिले गरेको छ ।"
हिउँदे अधिवेशन अन्त्य,हेटौंडा (कास) वाग्मती प्रदेशको प्रदेशसभाको हिउँदे अधिवेशन अन्त्य भएको छ । बिहीबार प्रदेश प्रमुखको कार्यालयबाट प्राप्त पत्र पढेर सुनाउँदै सभामुख सानुकुमार श्रेष्ठले प्रदेशसभाको पाँचौं अधिवेशन अन्त्य भएको जानकारी गराएका छन् । जनप्रतिनिधिहरूको सेवासुविधासम्बन्धी संशोधित विधेयक पारित गर्दै हिउँदे अधिवेशन टुंगो लागेको छ । ०७६ पुस २१ बाट सुरु भएको अधिवेशन अवधिभर २५ वटा बैठक बसेको सभामुख श्रेष्ठले जानकारी दिए । यो अवधिमा ७ वटा विधेयक र एउटा अध्यादेश दर्ता भएकामा ४ वटा विधेयक र एउटा अध्यादेश पारित भएको छ । प्रदेशसभाको पाँचौं अधिवेशनले प्रदेशको राधजानी र नामकरणको विषय टुंगो लगाएको छ ।
सरकारबाटै निर्णय उल्लंघन,तस्बिर ः प्रकाशचन्द्र तिमिल्सेना र दीपक केसीकान्तिपुर
कारागारमा उच्च जोखिम,"(काठमाडौं)  सरकारले कोभिड१९ को संक्रमण रोकथामका लागि २५ जनाभन्दा बढी भेला हुन नपाउने निर्णय गरेको छ । देशका अधिकांश कारागारमा भने सयौंको संख्यामा कैदीबन्दी एउटै कोठामा बसिरहेका छन् । त्यहाँ सरुवा रोगको संक्रमण फैलिने जोखिम बढी छ । ७२ जिल्लाका ७४ कारागार र आठ बालसुधार गृहमा १ हजार २ सय ८२ विदेशीसहित २४ हजार ६ सय ८० कैदीबन्दी र तिनमा आश्रित ९० जना बालबालिका छन् । नेपालका अधिकांश कारगारमा क्षमताभन्दा धेरै कैदीबन्दी राखिएका छन् । काठमाडौंको जगन्नाथदेवलस्थित केन्द्रीय कारागारसहित केहीमा कैदीबन्दीको संख्या क्षमताभन्दा बढी छ ।केन्द्रीय कारागार र ललितपुरको नख्खु कारागारमा सबैभन्दा धेरै कैदीबन्दी छन् । कारागार व्यवस्थापन विभागका अनुसार १ हजार ८ सय जना राख्ने क्षमता भएको केन्द्रीय कारागारमा हाल २०५ विदेशीसहित ३ हजार १ सय ३७ कैदीबन्दी छन् । त्यस्तै १ हजार २ सय जना अट्ने नख्खु कारागारमा १ हजार ६ सय ५८ कैदीबन्दी छन् ।कारागारभित्र संक्रमण फैलिएमा परिस्थिति सरकारको नियन्त्रणबाहिर जान सक्ने भन्दै विभागले कैदीबन्दीका आफन्त र अन्यलाई भेटघाटमा नियमन गरेको छ । नयाँ कैदीबन्दीलाई अनिवार्य स्वास्थ्य परीक्षण गराएर भित्र पठाउने, भेट्न जानेको अनिवार्य ज्वरो परीक्षण गर्नेजस्ता काम सुरु गरिएको छ । विभागका सूचना अधिकारी देवर्षि सापकोटाका अनुसार कसैमा संक्रमणको लक्षण देखियो भने आइसोलेसनमा राख्नका निम्ति नख्खु कारागारभित्र रहेको मनोसामाजिक बन्दी अस्पतालमा २० बेडको आइसोलेसन वार्ड प्रयोगमा ल्याउने तयारी थालिएको छ । विभागले संक्रमणको जोखिम रहने भन्दै कैदीबन्दीहरूको स्थानान्तरणमा पनि रोक लगाएको छ । केन्द्रीय कारागारमा अहिले पनि साना कोठाहरूमा कम्तीमा सय र ठूला कोठामा तीन सय जनासम्म कैदीबन्दी राखिएको छ । धेरैजसो कोठामा कैदीबन्दी दुई तख्ता भएको खाट प्रयोग गर्छन् । केन्द्रीय कारागार व्यवस्थापनका प्रमुख लक्ष्मीप्रसाद बाँस्कोटाले नियमन गर्दागर्दै पनि संक्रमण फैलिएमा परिस्थिति नियन्त्रणबाहिर जाने चिन्ता व्यक्त गरे । उनका अनुसार कैदीबन्दीका बाबुआमा, श्रीमान्श्रीमती, छोराछोरी र सासूससुरालाई मात्रै भेट्न दिने नयाँ नियम सुरु गरिएको छ । अहिले पनि कारागारमा औसतमा प्रत्येक दिन ३४ जना नयाँ कैदीबन्दी थपिने गरेका छन् । उनले नयाँ थपिने कैदीबन्दीबाट संक्रमण नफैलियोस् भनेर अनिवार्य स्वास्थ्य परीक्षणको व्यवस्था मिलाइएको बताए ।कैदीबन्दी भेट्न जानेलाई पनि कारागार व्यवस्थापनले तापक्रम जाँच र सेनिटाइजर प्रयोग अनिवार्य गराउन थालेको छ । उनले कारागारभित्रै रहेको अस्पतालमा १० देखि १५ जनासम्म राख्न मिल्ने गरी आइसोलेसन वार्ड बनाउने तयारी थालिएको सुनाए । ललितपुरको नख्खु कारागारले पनि केन्द्रीय कारागारकै जस्तो कैदीबन्दीका आफन्तको भेटघाटमा नियमन थालेको छ । कारागार व्यवस्थापन प्रमुख मोहन अधिकारीले कैदीबन्दी र भेट्ने आफन्तबीचको दूरी बढाइएको बताए । नख्खु कारागारका तीन ब्लकमा ठूलो कोठामा ३५ जनासम्म र सानोमा ४ जनासम्म कैदीबन्दी राखिएको छ । संक्रमण नफैलियोस् भनेर सम्भव हुनेसम्मको प्रयास सुरु गरिसकेका छौं, अधिकारीले भने । केन्द्रीय र नख्खु दुवै कारागारमा ठूलो संख्यामा मानसिक समस्या भोगिरहेका कैदीबन्दी छन् । कारागार व्यवस्थापनमा खटिएका कर्मचारीका अनुसार त्यस्ता कैदीबन्दीलाई संक्रमण भएमा स्थिति सोचेभन्दा विकराल हुन सक्छ । केन्द्रीय कारागारमा अहिले ३ सयभन्दा धेरै र नख्खु कारागारमा दुई सय मानसिक रोगी कैदीबन्दी छन् । नख्खु कारागार प्रशासनका अनुसार अहिले कारागारभित्र रहेका करिब ६० कैदीबन्दी रुघाखोकी र ज्वरोको संक्रमण झेलिरहेका छन् । बिमारी कैदीबन्दीलाई संक्रमणको खतरा धेरै हुने भए पनि कारागार प्रशासनले चालेका कदम पर्याप्त नहुने देखिन्छ । प्रत्येक दिन नख्खु कारागारमा औसतमा सात जना नयाँ कैदीबन्दी थपिने गरेका छन् ।अदालत र विभिन्न हिरासतबाट आउने त्यस्ता कैदीबन्दीबाट जेलभित्र संक्रमण फैलिन सक्ने खतरा विद्यमान छ । अधिकारीले नयाँ कैदीबन्दीको पनि अनिवार्य स्वास्थ्य परीक्षणको व्यवस्था मिलाइएकाले डराइहाल्नुपर्ने अवस्था नरहेको बताए ।"
बन्द छैन विमानस्थल,"(काठमाडौं)  सरकारले शुक्रबार राति १२ बजेपछि विदेशी नागरिकको आगमनमा कडाइ गर्ने निर्णय गरे पनि नागरिक उड्डयन प्राधिकरणले देशकै एक मात्र त्रिभुवन अन्तर्राष्ट्रिय विमानस्थल पूर्णरूपमा बन्द नहुने जनाएको छ । प्राधिकरणका अनुसार बैंककको थाई एयर, चीनका एयर चाइना, चाइना साउर्दन र चाइना इस्टर्न तथा सिंगापुरको सिल्क एयरका उडान नियमित छन् । यी एयरलाइन्सले हब विमानस्थल हुँदै अमेरिका, अस्ट्रेलियाबाट काठमाडौं आउने र फर्किने विदेशीलाई सेवा दिइरहेको विमानस्थलका महाप्रबन्धक देवेन्द्र केसीले कान्तिपुरसँग बताए । उनका अनुसार यात्रु अभाव भएका कारण यी एयरलाइन्सले नियमित उडान तालिकाअनुसार नभई दिन तोकेर उडान गर्दै आइरहेका छन् ।नेपालले भारतीय एयरलाइन्सलाई रोक लगाएको छैन तर भारतीय डीजीसीएले आइतबार बिहान स्थानीय समयअनुसार साढे ५ बजेदेखि एक सातासम्मका लागि अन्तर्राष्ट्रिय उडान आवागमन रोक्ने निर्णय गरेको छ । दिल्लीस्थित नेपाल वायुसेवा निगमका एक अधिकारीका अनुसार भारतले आफ्ना एयरलाइन्स र विदेशी एयरलाइन्सलाई एक साताका लागि रोक लगाउने निर्णयसहितको पत्र बिहीबार इमेलबाट पठाइसकेको छ । अब नेपाल वायुसेवा निगमले काठमाडौंबाट दिल्ली, बैंग्लोर र मुम्बई उडान एक सातासम्म गर्न पाउने छैन । भारतको दिल्लीबाट काठमाडौं आउने इन्डिगो, भिस्तारा र एयर इन्डियाका उडान पनि रोकिनेछन् ।कोभिड१९ संक्रमण, रोकथाम तथा नियन्त्रण उच्चस्तरीय समन्वय समितिले बुधबार युरोप, पश्चिम एसिया र मध्यपूर्वलगायतका क्षेत्रमा पर्ने ७३ वटा मुलुकका नागरिकलाई रोक्ने निर्णय गरे पनि ६ वटा मुलुक (चीन, हङकङ, सिंगापुर, बंगलादेश, भुटान र थाइल्यान्ड) का १२ वटा एयरलाइन्सलाई यो निर्णयले उडान गर्न कुनै प्रभाव पारेको छैन । तर संसारभर कोभिड१९ को प्रभावका कारण एयरलाइन्सले उडान संख्या कटौती गरेकाले काठमाडौं विमानस्थलमा यसको असर देखिएको विमानस्थलका महाप्रबन्धक देवेन्द्र केसीले बताए । उनका अनुसार यात्रु अभावकै कारण चीनको सियानबाट उडान गर्ने तिब्बत एयरलाइन्स र ल्हासाबाट उडान गर्ने सिचुवान एयरलाइन्सलगायतले उडान कटौती तथा संख्या घटाएका छन् । सरकारको निर्णयसँगै नौवटा देशका १३ वटा एयरलाइन्सले ११ वटा गन्तव्यमा शुक्रबार राति १२ बजेपछि वैशाख ३ सम्म उडान गर्न पाउने छैनन् । उक्त निर्णयअनुसार नौवटा मुलुकलाई ट्रान्जिट बनाउने सबै विदेशी यात्रुलाई २० मार्च (७ गते शुक्रबार) मध्यरातिदेखि लागू हुने गरी १५ अप्रिल (वैशाख ३ गते) सम्म आगमनमा प्रतिबन्ध छ । सरकारले गरेको यो निर्णयले थुप्रै मुलुकका यात्रु अलपत्र परेको जनाउँदै खाडी मुलुकसहितका केही एयरलाइन्सले आफ्ना मुलुकका यात्रु मात्रै फर्काउन एकतर्फी उडानका लागि बिहीबार विमानस्थलमा भएको छलफलमा प्रस्ताव राखेका थिए । महाप्रबन्धक केसीका अनुसार कतार, ओमन र टर्किस एयरले खाली जहाज ल्याएर काठमाडौं आउने र यताबाट आफ्ना मुलुकका नागरिक लैजाने प्रस्ताव गरेका थिए । उनीहरूको प्रस्तावलाई विमानस्थल र प्राधिकरणले स्वीकार गरेको छ । हामीले विदेशी यात्रु रोकेका हौं, उनीहरूका नागरिक लैजाने फेरि फ्लाइट (चार्टरजस्तै तर एकतर्फी यात्रु मात्रै लैजाने उडान) गर्न सक्नेछन्, प्राधिकरणका महानिर्देशक राजन पोखरेलले कान्तिपुरसँग भने । प्राधिकरणले यसबारे सरकारसँग समन्वय गरेर निर्णय गर्न सकिने जनाएको छ ।यसैबीच यात्रु अभावको कारण उडान कटौती गर्दै आएका चिनियाँ एयरलाइन्सले भने उडान संख्या बढाउँदै लगेको महाप्रबन्धक केसीले बताए । उनले सातामा दुईवटा मात्रै उडान गर्दै आइरहेका चाइना इस्टर्न र एयर चाइनाले दैनिक उडान र चाइना साउर्दनले सातामा चारवटा उडान गर्न प्रस्ताव गरेको बताए ।"
कतारबाट थप १५० डिपोर्ट,"(काठमाडौं)  कतार सरकारले भीडभाडमा गएको भन्दै पक्राउ गरिएकामध्ये १ सय ५० जना नेपाली कामदारलाई बिहीबार डिपोर्ट गरी नेपाल पठाएको छ । उनीहरू कतार एयरवेजको उडान नम्बर ६४४ बाट काठमाडौं आएका हुन् । कतारले यसअघि २ सय ५० जनालाई डिपोर्ट गरेको थियो । ती नेपाली गत शुक्रबार सनैया क्षेत्रबाट पक्राउ परेका थिए । कोभिड१९ को संक्रमण रोकथामका लागि भीडभाडमा नजान दिएको निर्देशन अवज्ञा गरेको भन्दै कतारले नेपालीसहित विदेशी कामदारलाई पक्राउ गरेको थियो । तनहुँको खैरेनीका नरबहादुर रानाले आफूलाई भलिबल खेलिरहेका बेला कतारी प्रहरीले घेरा हालेर पक्राउ गरेको बताए । हामी क्याम्पपछाडि भलिबल खेलिरहेका थियौं, हामी र मार्केटमा आएकालाई एकै ठाउँ भेला गरी प्रहरीले पक्राउ गर्यो, उनले भने, झन्डै ७ सय थिए होलान्, हातमा बोकेका सामान फाल्न लगाएर पुलिसले सबैलाई गाडीमा हाल्यो र जेलमा लग्यो ।उनी पाँच वर्षदेखि न्यु हेजन कम्पनीमा ड्राइभर थिए । आखिर हामीलाई भाइरसको परीक्षण पनि गरिएन, हामीसँग स्वास्थ्य रिपोर्ट छैन, गत फेब्रुअरी १४ तारिखमा बिदा मनाएर कतार पुगेका उनले भने, हामीलाई केही दिन जेलमा राखेर सिधै विमानस्थल ल्याई प्लेन चढाएर पठाइदिए । एउटै जहाजमा आएका गुल्मीका देवीबहादुर केसीले श्रीमतीलाई पैसा पठाएर गाडी स्टार्ट गर्ने बेला प्रहरीले समातेको बताए । मैले पैसा पठाउन आएको भन्दै रसिद पनि देखाएँ, उनीहरूले सुनेनन्, सबैलाई उठाएर बसमा हाले, १७ वर्षदेखि कतारमा कार्यरत उनले भने, चेतावनी पनि नदिई पठाइयो । उनले कम्पनीबाट १७ वर्षको बोनस नपाएको बताए । यो कुरा हाम्रो दूतावासलाई थाहा छ कि छैन होला ? उनले भने, यत्रा मान्छे पक्राउ हुँदा पनि दूतावासले केही गरेन । चित्त दुखेको छ । बोनसका लागि काठमाडौंस्थित कतारी दूतावासमा गएर निवेदन दिने योजना बनाएको छु ।"
'तथ्यहीन सामग्री पोस्ट नगर्नू',"साउदी अरबस्थित नेपाली दूतावासले कोरोना भाइरसबारे भ्रमपूर्ण सूचना फैलाउनेलाई ५ वर्ष जेल र ३० लाख रियाल जरिवाना रहने भन्दै नेपाली कामदारलाई सूचित गरेको छ । यस्ता गतिविधिबारे साउदीको अनुसन्धान ब्युरोले अनुसन्धान गरिरहेको भन्दै दूतावासले गलत सूचना नफैलाउन सचेत गराएको हो । एक आप्रवासी कामदारलाई पक्राउ गरी कानुनी कारबाही अगाडि बढाइएको पनि जनाइएको छ । कोरोना भाइरसको संक्रमण र फैलावट सम्बन्धमा साउदी सरकारका तथ्यांक र सूचनाभन्दा बाहिर गएर अनावश्यक बोल्नु हुँदैन, साउदीका लागि नेपाली राजदूत महेन्द्रसिंह राजपुतले कान्तिपुरसँग, तथ्यहीन सामग्री सोसल मिडियामा पोस्ट नगर्न समेत साउदीमा कार्यरत नेपालीलाई अनुरोध गर्छु । साउदीले यस विषयलाई संवदेनशील रूपमा लिएको छ । कोरोना भाइरसको संक्रमण सम्बन्धमा कुनै अफवाह फैलाउने, सद्भाव खलबल्याउने प्रकारका कुनै पनि कार्य नगर्नुहुन अनुरोध छ । कुनै गलत गतिविधि भेटाएमा यहाँको कानुनअनुसार अत्यन्त कडा सजाय हुने हुँदा सजग गराइन्छ, दूतावासद्वारा जारी विज्ञप्तिमा उल्लेख छ । साउदीको राजधानी रियाद, पूर्व क्षेत्र एवं देशका विभिन्न स्थानमा कोरोना फैलिँदै गएकाले सचेतता अपनाउन दूतावासले अनुरोध गरेको छ । साउदीमा कोरोना संक्रमितको संख्या बिहीबार साँझसम्म २ सय ३८ पुगेको छ । रियादमा मात्र थप १९ जनामा यो संक्रमण देखिएको छ । हालसम्म नेपाली कामदार भने संक्रमित नदेखिएको राजदूत राजपुतले बताए । साउदीमा हाल ३ लाख ५० हजार नेपाली कार्यरत छन् ।"
कृषि क्षेत्र सुधारको सकारात्मक मार्गचित्र,"कृषिप्रधान देश भनेर के गर्नु, नेपालमा खेतीकिसानी कहिल्यै सम्मानित पेसा भएन । अर्थोपार्जनका दृष्टिले यो क्षेत्र गतिलो माध्यम बन्न सकेकै छैन । घट्दो मात्रामै सही, मुलुकको कुल गार्हस्थ्य उत्पादनमा एक चौथाइ योगदान अझै कृषिको छ । तैपनि यसको समग्र विकासमा राज्यले उचित ध्यान कहिल्यै दिएन । यस्तो अवस्थामा कृषि तथा पशुपन्छी विकासमन्त्री घनश्याम भुसालले समग्र कृषि प्रणाली सुधार्न बुधबार सार्वजनिक गरेका पाँच नीतिगत आधारहरू आसलाग्दा छन् । कोरोना भाइरसको विश्वव्यापी संकटका बीच सार्वजनिक सूत्रहरू अहिले खासै चर्चामा नआए पनि यी दूरगामी महत्त्वका देखिन्छन् । यद्यपि, यस्ता नीतिगत आधारहरू त्यतिबेला मात्रै सार्थक बन्नेछन्, जतिबेला यिनकै आडमा आम किसान र समग्र कृषिको स्तर फेरिन थाल्नेछ । त्यसैले, कृषिमन्त्री भुसालले आफूले घोषणा गरेका नीति तथा कार्यक्रमहरूको सफल कार्यान्वयनमा जोड दिनुपर्छ अनि मात्रै उनी साँच्चिकै स्याबासीका पात्र बन्नेछन् । नेपाल विश्वकै दुई ठूला अर्थतन्त्र भएका मुलुकका बीचमा छ । दुवैतिर संरक्षित कृषि छ । त्यसको मारमा नेपाली किसान छन् । आयातित कृषि उत्पादनसित आफ्नै बुतामा उभिएका नेपाली किसानले प्रतिस्पर्धा गर्नर् सकेका छैनन् । यस्तो अवस्थामा कृषिमन्त्रीले संरक्षित कृषि, सुरक्षित बचत को नाराका साथ अघि बढाएको खास नीति तथा कार्यक्रम प्रशंसनीय छ । मूल्यमान्यताका लागि राजनीति गर्ने भनेर चिनिएका भुसालले कृषि क्षेत्रमा केही गर्न खोजेको छनक यसले दिन्छ । ६० वर्षयता कृषिमा अपेक्षित परिणाम नआउनुमा उनका दुई ठम्याइ छन् पहिलो, असाध्यै गाह्रो र दुःखको काम हुनु । दोस्रो, बचत नहुनु । यिनै दुई अप्ठ्यारालाई सजिलोमा परिणत गर्न उनले नीति तथा कार्यक्रम ल्याएका हुन् । कृषिमन्त्रीको पहिलो सूत्र उत्पादन सामग्रीमा अनुदान हो । बर्सेनि औसत दस अर्ब रुपैयाँ कृषि अनुदानमा खर्च भइरहेको पनि त्यो उपयोगी हुन सकेको छैन । अबको कृषि अनुदान मल बीउनश्ल, मल, सिँचाइ, बिजुलीलगायतमा केन्द्रित गरिने उनको योजना छ । हाल दिइँदै आएको व्यक्तिगत प्रतिस्पर्धात्मक अनुदानको सट्टा सबैले पाउने गरी बीउनश्ल, मल, सिँचाइ, बिजुलीजस्ता उत्पादनका मुख्य सामग्रीमा अनुदान केन्द्रित गरी सर्वसुलभ बनाउने भनिएको छ । यो राम्रो हो, तर राज्य प्रणाली कमजोर भएको मुलुकमा यसको कार्यान्वयनमा चुनौती छ । मन्त्री भुसालको दोस्रो सूत्र सबै किसानलाई प्राविधिक सेवाटेवा दिने भन्ने छ । स्थानीय तहमा करिब आठ हजार कृषि तथा पशु सेवातर्फका प्राविधिक जनशक्तिको दरबन्दी भएकामा हाल त्यसको एक चौथाइ मात्र कार्यरत छन् । यसका लागि मन्त्रालयले रिक्त दरबन्दी पूर्ति गर्न तत्काल पहल थाल्नुपर्ने देखिन्छ । सस्तो र सुलभ ऋणलाई भुसालले तेस्रो सूत्र बनाएका छन् । अहिले छुट्याइएको ३९ अर्ब रुपैयाँ कृषि ऋण किसानसम्म पुग्न सकेको छैन । ती ऋण बैंकबाट अन्य प्रयोजनमा लगाइएका छन् । समग्र कृषि क्षेत्र सुधारका लागि किसानलाई ५ प्रतिशत नबढ्ने गरी सस्तो ब्याजमा सुलभ ऋण प्रत्याभूति गर्ने योजना अघि सारिएको छ । यो कार्यक्रमको हविगत भूकम्पपीडितलाई दिने भनिएको सहुलियत ऋणको जस्तो नबनाउन मन्त्रालयले ठोस योजना बनाउन आवश्यक छ । ऋण दिनु मात्र होइन, आवश्यकता भएका वास्तविक किसानको मात्रै त्यसमा पहुँच सुनिश्चित गर्नु पनि चुनौतीपूर्ण छ । बाली तथा पशुपन्छी बिमालाई मन्त्रालयले चौथो सूत्र बनाएको छ । यो व्यवस्था भएमा प्राकृतिक प्रकोप र अन्य भवितव्यका कारण हुने कृषि बालीवस्तुको हानि नोक्सानीबाट किसानलाई सुरक्षित गर्न सकिने भए पनि यसलाई सफलतापूर्वक लागू गर्न सजिलो छैन । किसानको न्यूनतम बचत प्रत्याभूति गर्न उनीहरूले उत्पादन गर्ने मुख्य बालीवस्तुको उत्पादन लागत मूल्यांकन गरी समर्थन मूल्य तोक्ने मन्त्रालयको पाँचौं सूत्र छ । यसअनुसार हरेक वस्तुको मूल्य तोक्दा किसानलाई २५ प्रतिशत नाफा हुने गरी सीमा राखिने योजना छ । यो कार्यक्रम जति सुन्दर सुनिन्छ, कार्यान्वयन गर्न त्यत्तिकै जटिल छ । अहिले पनि धान, उखुजस्ता उत्पादनको समर्थन मूल्य तोकिए पनि तिनको पूर्ण र प्रभावकारी कार्यान्वयन भएको छैन । केही समयअघि मात्रै बिचौलियाहरूले खेतमै पुगेर समर्थन मूल्यभन्दा धेरै कममा किसानसित उखु किनेका समाचार सार्वजनिक भएका थिए । त्यसैले कार्यक्रम कार्यान्वयनका क्रममा यस्ता अप्ठ्यारातर्फ पनि विचार पुर्याइनुपर्छ ।कृषिमा साँच्चिकै रूपान्तरण ल्याउन यी योजना कार्यान्वयन गर्ने ठोस कार्ययोजना बनाइनुपर्छ । त्यसैअनुसार कर्मीदलहरू तोकिनुपर्छ । राज्यले कृषिलाई अर्थतन्त्रको एउटा आधार मानेर अघि बढ्ने हो भने यो क्षेत्र पक्कै पनि अहिले जति अपेक्षित र अपहेलित रहँदैन । मुलुकका नवयुवाहरूले पनि खेतीकिसानीलाई सम्मानित पेसा बनाउन सक्नेछन् । त्यसका लागि किसानहरूले वर्षभरि दुःख गर्ने तर हातमा केही नरहने स्थितिको अन्त्य हुनैपर्छ । ऋण, मलखाददेखि उत्पादित वस्तु भण्डारण र बजारको पहुँचसम्मका विषयलाई राज्यले सुलभ बनाउनै पर्छ । आशा गरौं, यी नीतिगत आधारको सफल कार्यान्वयन भई अहिलेको अवस्थामा सुधार आउनेछ । नत्र यो सब एउटा नयाँ मन्त्रीको मीठो गफमा सीमित हुनेछ ।"
ढिलो निर्णयले विद्यार्थीलाई सास्ती,"कोरोनाको त्रासका कारण परीक्षाको मुखमै एसईई परीक्षा स्थगित गरियो । यो कुनै हालतमा उपयुक्त निर्णय होइन । काठमाडौं बाहिरका विद्यार्थीको परीक्षा केन्द्र नजिक हुँदैन । ढाटाबाट तोकिएको परीक्षा केन्द्रमा आइपुग्न हम्मे पर्छ । अझ् कतिले त डेरा खोजेर परीक्षा अवधिभर बस्नुपर्ने हुन्छ । १५ दिन अगाडि परीक्षा स्थगित गरौं भन्ने शिक्षाविदहरूको अनुरोधलाई खासै चासो दिइएन । उच्चस्तरीय कोरोना विरुद्धको समितिका संयोजक रक्षामन्त्री ईश्वर पोखरेलले शिक्षामन्त्रीलाई थाहा नदिई मिडियाबाट परीक्षा स्थगितको घोषणा गरे । मन्त्रिपरिषद बैठकले कोरोना भाइरस सम्बन्धी सचेतना दिने र सतर्कता अपनाउँदै परीक्षा सञ्चालन गर्ने निर्णय गरेको थियो । राष्ट्रिय परीक्षा बोर्डले समेत एसईई सतर्कता साथ सञ्चालन गर्ने सूचना दिएको थियो । तर यसलाई बेलैमा सोचविचार नगरी अन्तिम समयमा किन निर्णय गरियो ? यस्ता महत्त्वपूर्ण विषयमा निर्णय गर्दा उचित समयमा गर्नुपर्छ । परीक्षा स्थगित गरेर विद्यार्थीको स्वास्थ्यप्रति गम्भीर हुनु सकारात्मक कुरा हो । तर यस निर्णयले विद्यार्थीमाझ मानसिक तनाव बढेको छ । कुसुम न्यौपाने, मध्यबिन्दु११, नवलपरासी (पूर्व)अघिल्लो दिन साँझसम्म एसईईको सम्पूर्ण तयारी पूरा भएको जानकारी दिइएको थियो । घरबाट परीक्षा केन्द्रसम्म आउजाउ गर्न नभ्याउने विद्यार्थीहरूले निकै कष्टका साथ परीक्षा केन्द्र नजिक कोठाको व्यवस्था मिलाइसकेका थिए । यतिसम्म पनि भयो कि एसईई स्थगित भएको थाहा नपाउने विद्यार्थीहरू बिहीबार बिहानै परीक्षाकेन्द्रसम्म पनि पुगे । सरकारले चैत ५ गते नै एसईई सक्नेगरी परीक्षा सञ्चालन गर्न सक्ने सहज अवस्था थियो । यदि स्थगित नै गर्नु थियो भने कमसेकम एक दिन अगाडि स्थगित गरिदिएको भए विद्यार्थी र अभिभावकले धेरै सास्ती पाउने थिएनन् । एसईई स्थगित गर्ने निर्णय सरकारको भन्दा पनि सत्तारूढ दल नेकपाको हो भन्ने आधार देखिन्छ । किनकि नेकपाको सचिवालय बैठकले सरकारलाई एसईई स्थगित गर्ने आग्रह गर्ने भन्ने निर्णयपछि नै सरकारको तर्फबाट औपचारिक निर्णय भएको थियो । यसले सरकार आफ्नो गतिले नचली नेकपाको निर्देशनमा चलेको छ भन्ने कुरा प्रमाणित भएको छ । सुजन देवकोटा, पालुङटार४, गोरखा"
गाईबस्तुको बिचल्ली,"काठमाडौँ उपत्यकाका सडकहरूमा गाईबस्तुको विजोग छ, केही समययता । त्यसको एउटा कारण हो बाछालाई अलपत्र पारिदिने प्रवृत्ति । गाईले बाछी पाउँदा खुसी हुने, तर बाछा पाउँदाचाहिँ कलिलै अवस्थामा सडक वा नदी किनारामा लगेर छाडिदिने अभ्यास दिनानुदिन बढ्दैछ । एक तथ्यांक अनुसार, उपत्यकाभित्र मात्र असहाय गाईवस्तुको संख्या ३ हजारजति छ । उपत्यका बाहिर पनि यस्ता गाईवस्तुको संख्या निकै ठूलो छ । यसरी बेवारिसे अवस्थामा छाडिएका गाईबस्तु अत्यन्तै दारुण अवस्थामा बाँच्न बाध्य छन् । कति त भोकभोकै मर्ने अवस्थामा पुगिरहेका हुन्छन् । भोक मेट्न यत्रतत्र फालिएका प्लास्टिक खान विवश हुन्छन् र त्यही प्लास्टिक पनि तिनको मृत्युको कारक बन्ने गर्छ । कतिपय चाहिँ ओत लाग्न नपाएर, चौबीसै घण्टा खुला आकाशमुनि बस्नुपर्नाले चिसो लागेर रोगग्रस्त हुने गर्छन् । कति सडक दुर्घटनामा परेर मर्ने गरेका छन् । कमजोर शारीरिक अवस्थाका यस्ता घरपालुवालाई अर्कातिर कुकुरहरूले लखेटेर, टोकेर हैरान पार्ने गर्छन् । गाईबस्तुप्रतिको यस्तो क्रूरता रोक्न सरकार किन चनाखो नबनेको हो ? उत्तम पुडासैनी, जोरपाटी, काठमाडौं"
थप अध्ययनका लागि सघाउने लेख,"रारा छाडी बाइगयौं हामी ले पछिल्ला पुस्तालाई राराको बारेमा जानकारी दिएको छ । लगभग ४० वर्ष अगाडिको बस्ती विस्थापनमा केन्द्रित यस लेखले मानवशास्त्री र समाजशास्त्रीलाई थप अध्ययन गर्न सहयोग पुर्याउनेछ । लेखले उठान गरेको विषय निकै गहकिलो छ । साथै यस लेखमा भएका केही तथ्यहरूलाई पनि सच्याउन चाहन्छु । राराबाट पहिला बाँके जिल्ला नभई बर्दियाको मोतीपुरमा बस्ती सारिएको थियो । बाँकेमा यातायात तथा अन्य असुविधा भएकोले करिब १ वर्षपछि नेपालगन्जको नजिक राजमार्गले छोएको ठाउँको खोजी हुन थाल्यो । यसै क्रममा हालको चिसापानी गाभर भन्ने ठाउँमा सम्पूर्ण बस्ती सारिएको थियो । लेखमा गाउँ प्रमुख भनिएका नीरविक्रम शाह गाउँ प्रमुख नभई मुगु जिल्लाका पहिलो माननीय भएको कुरा पनि जानकारी गराउँछु । लोकबहादुर बुढा, छायानाथ रारा१, मुगु"
नीतिको विकल्प नदिई गभर्नरको बिदा,"विश्वास गौचनको लेख गभर्नरका पाँच वर्षले चिरञ्जीवी नेपालको कार्यकाल कतिको सफल र विफल भन्ने कुरा बुझ्न मद्दत गरेको छ । गभर्नर चिरञ्जीवी नेपालले २०७६ साउन ४ गते सार्वजनिक गरेको आर्थिक वर्ष २०७६०७७ को मौद्रिक नीतिहरूमा विभिन्न शीर्षकमध्ये १३८ मा सामाजिक सञ्जाल तथा अनलाइनमार्फत हुने विज्ञापनबापत विदेशी मुद्रामा हुने भुक्तानी तथा प्राप्तिको व्यवस्थापन गर्न आवश्यक नीति तर्जुमा गरी कार्यान्वयन गरिनेछ समावेश छ । यो विषयले जब राष्ट्र बैंकले सूचना र विकल्प नदिई एक्कासी सामाजिक सञ्जालमा विज्ञापन गरे कारबाही गरिनेछ भनेर एक महिनाअघि सूचना प्रकाशित गर्यो । यसले व्यवसायीहरू धेरै नै त्रसित भए । अहिले साना तथा ठूला व्यवसायीले व्यापार वृद्धिका लागि विज्ञापनको विभिन्न शैलीहरू अपनाउँछन् । यिनै शैलीमध्ये सामाजिक सञ्जालमा गरिने विज्ञापन नौलो प्रयोग हो । धेरै मानिसको जमात सामाजिक सञ्जालमा छ, त्यसैले व्यवसायी आकर्षित हुनु स्वाभाविक नै हो । जहाँ मानिसको भिड छ, त्यहाँ कुनै व्यापार प्रवर्द्धन र व्यापार गर्नु गल्तीको कुरा भो र ? तर यो विषयमा राष्ट्र बैंक किन बाधक ? समयमै राष्ट्र बैंकको सोच्नुपर्ने होइन र ?सरकारले विज्ञापनबाट लिनुपर्ने कर लिई विज्ञापन वैधानिक बनाइदिए कुनै अप्ठ्यारो अवस्था नै सिर्जना हुँदैन थियो । यति नियमन गर्न पनि कति समय कुर्नुपर्ने अब ? गभर्नरको विदाइसँगै यो कुरा पनि विलिन हुने हो कि भन्ने त्रास पो पैदा भयो त । नीति नआएकोले बाध्यात्मक परिस्थितिको बाबजुद व्यवसायीहरू वैकल्पिक कारोबारको सुविधा अवलम्बन गर्न बाध्य छन् । कसरी हुन्छ, सहज वातावरण तयार गर्ने काम राष्ट्र बैंकको महत्त्वपूर्ण जिम्मेवारी हो । व्यवसायीहरूलाई निरुत्साहित पार्दा अर्थतन्त्रमा ठूलो असर पर्छ । गभर्नरको विदाइसँगै यो विषयको विदाइचाहिँ नहोस् । अनुज कुलुङ, सेदी, पोखराविश्व अर्थतन्त्रमा अहिले ठूलो पहिरो गएको छ । कोराना भाइरसको कारण २०२० आर्थिक मन्दीको वर्ष बन्ने अर्थविज्ञको आँकलन छ । अमेरिका, जापान भारत लगायतको सेयर बजार निकै तल झरेको छ । अमेरिकाले आफ्ना व्यापारीलाई राहत दिन बैंक ब्याजदर ठूलो मात्रामा कटौती गर्दैछ । यस्तो विपद्को घडीमा बैंक, व्यापार र वित्तीय क्षेत्रको महत्त्वपूर्ण निर्णय लिनुपर्ने हुनसक्छ । अहिले नेपाल राष्ट्र बैंक कार्यबाहक गभर्नरको भरमा चलेको छ । महत्त्वपूर्ण निर्णय लिनुपर्दा कार्यबाहक गभर्नरसँग पूर्ण अधिकार हुँदैन । कोरोना भाइरसले अर्थतन्त्रमा असर गर्छ । अर्थतन्त्रलाई चलायमान बनाउन कुनै पनि बेला जस्तोसुकै निर्णय लिनुपर्ने हुन्छ । मौद्रिक नीति परिवर्तन गर्नुपर्ने पनि हुन सक्छ । चैत ५ देखि राष्ट्र बैंकको गभर्नर पद खाली हुँदैछ भन्ने सबैलाई थाहा थियो । अझ म्याद सकिनु १ महिनाअघि नै गभर्नर सिफारिस गर्ने समिति गठन गर्नुपर्छ । तर किन समय छँदै गभर्नर छान्ने काम गरिएन ? गोपाल देवकोटा, जोरपाटी काठमाडौं"
नेकपामा शक्ति संघर्ष,"सचिवालय बैठकले जुन दिन अग्नि सापकोटालाई सभामुखको उम्मेदवार बनाउने निर्णय गर्यो, त्यसयता नेकपामा शक्ति संघर्ष तीव्र भएका समाचारहरू आइरहेका छन् । संविधान संशोधन प्रकरण, नेता वामदेव गौतमलाई राष्ट्रिय सभामा पठाउने निर्णय र एमसीसी परियोजना जस्ताको तस्तै अनुमोदन गर्ने कि नगर्ने भन्नेबारे मतभेदजस्ता विषयलाई हेर्दा नेताहरूले जति नै नकारे पनि शक्ति संघर्ष छैन भनेर आमकार्यकर्ता र सर्वसाधारणले विश्वास गर्ने एकै प्रतिशत आधार छैन । यसर्थ नेकपामा हाल मुख्य नेताहरूबीच शक्ति संघर्ष छ भन्ने तथ्यलाई स्वीकार गरी यसका कारण र निदानका उपायहरूबारे विमर्श गर्नु बुद्धिमत्ता हुनेछ । नेकपाभित्रको शक्ति संघर्ष र यथार्थलाई चित्रण गर्न केही तथ्यहरूको विवेचना आवश्यक पर्छ ।तथ्य १ ः नेकपाभित्रको हालको शक्ति संघर्षमा वैचारिक, राजनीतिक, सांगठनिक र सैद्धान्तिक विषयहरू समावेश छैनन् । स्वभावैले वामपन्थीहरू अनेक विषयमा वैचारिकसैद्धान्तिक लेपन लगाउने कलामा निपुण हुन्छन् । त्यसैले उपर्युक्त प्रकरणसँग जोडिएर यो वैचारिक बहसकै शृङ्खला हो भनी यदाकदा आएका टिप्पणीहरू विश्वसनीय देखिँदैनन् । यो विशुद्ध सचिवालयभित्र कसको पल्ला भारी हुने भन्ने विषयसम्बद्ध छ । तर, यो पल्लाभारीको शक्ति संघर्षले २०७७ चैतमा गर्ने भनिएको नेकपाको महाधिवेशनलाई प्रभावित पार्ने सामर्थ्य भने अवश्य राख्छ ।तथ्य २ ः यो शक्ति संघर्ष एमाले वा माओवादी नामका पूर्वघटकहरूका आधारमा ध्र्रुवीकरण भएको देखिएको छैन । यसबाट नेकपाभित्रका पूर्वघटकहरू अन्तरघुलनतर्फकै यात्रामा छन् भन्ने देखिन्छ । त्यति मात्र नभई, पछिल्लो प्रकरणमा देखिएको ध्रुवीकरणमा न पूर्वएमाले न त पूर्वमाओवादी भित्रको गुटगत अवस्थाको प्रतिविम्ब नै देखिएको छ । पूर्वघटक र पूर्वगुटहरूका आधारमा ध्रुवीकरण नदेखिनुले नेकपाभित्रको अहिलेको शक्ति संघर्षलाई पुरानो समीकरण र गुटहरू भत्कने अनि नयाँ समीकरण र गुटहरू निर्माण र पुनर्निर्माण हुने क्रमको संक्रमणकालीन अवस्था भनेर परिभाषित गर्ने प्रशस्त आधार छन् ।तथ्य ३ ः यो शक्ति संघर्षमा देखिएका मुख्य पात्रहरूका पछाडि अघिपछि अन्य विषयमा तिनलाई समर्थन गर्ने तलदेखि माथिसम्मका सबै नेताकार्यकर्ता एकै ठाउँमा देखिएका छैनन् । यो तथ्यले नेकपाभित्र आलोचनात्मक चेतको पुनर्जागरण हुन लागेको जस्तो देखिन्छ । कम्युनिस्ट पार्टीमा आलोचनात्मक चेत त्यस्तो दरिलो हतियार मानिन्छ, जसले पार्टीलाई हरहमेसा जागरुक, क्रियाशील र ऊर्जावान् मात्र बनाउँदैन, नेतृत्व विकासका लागि अनुकूल परिस्थिति पनि बनाउँदै लैजान्छ । पात्र र प्रवृत्तिहरूको नाम सम्झौँ त, पछिल्लो प्रकरणमा घोषित वा अघोषित रूपमा एक ठाउँमा उभिएकाहरू हिजो कुनकुन ठाउँमा थिए ? यसले के संकेत गर्छ भने, माथि भनिएझैं नेकपाभित्र अब परम्परागत गुट र घटकहरूको विघटन र नयाँनयाँ गुट वा समीकरण गठनको प्रक्रिया प्रारम्भ भएको छ । यसको सकारात्मक परिणाम के हुनेछ भने दुई पूर्वघटकहरूको एकता दरिलो र कसिलो हुँदै जानेछ ।तथ्य ४ ः नेपाली राजनीतिको त्यसमा पनि संसदीय राजनीतिको एउटा दुःखद इतिहास के छ भने, नेपाली कांग्रेसले दुईदुई पटक बहुमत प्राप्त गर्दा पनि आन्तरिक शक्ति संघर्षका कारण सरकार ढल्नाले संसदीय राजनीति यति बदनाम भयो, त्यही बदनामीको मलिलो भूमिमा प्रारम्भमा उग्र वामपन्थको जन्म भयो र त्यही जगमा पछि उग्र दक्षिणपन्थी धाराको जन्म हुँदै विखण्डनको धारले पनि आकार ग्रहण गर्यो । नेपाली कांग्रेसको आन्तरिक सत्ता संघर्षका दौरान उत्पन्न जनअसन्तोषको मलिलो भूमिमा जन्मेका र हुर्केका ती दुइटै अतिवादी धार अहिले लगभग अस्तित्वरक्षाको संकटमा छन् । कांग्रेसभित्रको त्यो आलोच्य पृष्ठभूमिको कारण एउटै थियो सरकारपार्टी शक्ति संघर्ष । नेकपाभित्रको चालु शक्ति संघर्षमा त्यही कहालीलाग्दो विगतको पुनरावृत्ति हुने खतराबाट नेकपाका नेताकार्यकर्ता मात्र होइन, विकास र स्थिरता अनि संसदीय परिपाटीको निरन्तरता चाहने सबै नागरिक चिन्तित छन् । तर माथि उल्लिखित तथ्यबाटै स्पष्ट छ, यो प्रकरणमा सरकार एकातर्फ र पार्टी अर्कातर्फ हुने आधार र सम्भावनाहरू बिलकुलै देखिएका छैनन् ।उपर्युक्त तथ्यहरूको जगमा उभिएर हेर्दा नेकपाभित्रको अहिलेको शक्ति संघर्ष स्थायी प्रकृतिको हो भन्ने कारणहरू भेटिँदैनन् । खास वैचारिक र सैद्धान्तिक धरातल नटेकेको ध्रुवीकरण चिरस्थायी हुन सक्दैन । तर यस प्रकृतिको ध्रुवीकरणलाई चाँडै नियन्त्रण गर्ने क्षमता नेकपाले गुमायो भने उसको मात्र होइन, यो व्यवस्था र संविधानकै विरुद्धका शक्तिहरूले पुनः मलिलो आधारभूमि तयार गर्ने अवसर पाउनेछन् । वैचारिक र राजनीतिक बहसले पार्टीलाई ऊर्जा नै प्रदान गर्ने विश्वास कम्युनिस्टहरूले गर्छन् । तर, आवरण मात्र वैचारिक हुने अनि धरातलचाहिँ स्वार्थ समूहको हितरक्षा हुने कुराले पार्टी विभाजन पनि हुन सक्छ भन्ने उदाहरण २०५४ सालको एमाले विभाजनले पुष्टि गरेको छ । त्यो विभाजन वैचारिक थिएन भन्ने समीक्षा तत्कालीन मालेले त्यस बखत मात्र गर्यो, जब उसले २०५६ सालको संसदीय निर्वाचनमा एक सिट पनि जित्न सकेन । अनि मालेलाई जुन बखत त्यो आत्मबोध भयो, त्यति बेला नेपाली राजनीतिले गलत कोर्स समातिसकेको थियो । यसरी कम्युनिस्ट पार्टीमा हुने असैद्धान्तिक ध्रुवीकरण र विभाजनका कारण मुलुकले कत्रो क्षति ब्यहोर्नुपर्ने रहेछ भन्ने आत्मज्ञान तत्कालीन एमाले र माओवादी घटक दुवैलाई राम्रोसँग भएकाले अबका कार्यकर्ताको चेतना र विश्व कम्युनिस्ट आन्दोलनको हालको अवस्थाले नेकपाभित्र विभाजनको सपना देख्ने पात्रहरू सायदै छन् ।त्यसो भए नेकपालाई एक ठाउँमा राख्ने र गत निर्वाचनमा उसले प्राप्त गरेको प्रचण्ड जनमतको सदुपयोग गर्ने स्थायी सीमाहरू के हुन सक्लान् ? ती सीमालाई यसरी सूत्रबद्ध गर्न सकिन्छएक, गत निर्वाचनमा नेकपाले पाएको प्रचण्ड जनमतको प्रमुख वैचारिक आधार उसले लिएको राष्ट्रवादी अडान नै हो भन्नेमा कसैको दुई मत हुन नसक्ला । भारतीय नाकाबन्दीले शिथिल बनाएको कठिन घडीमा तत्कालीन एमालेले लिएको अडान र संविधान निर्माण गर्दा उग्रपन्थी सोचलाई परास्त गर्न उसले खेलेको भूमिका नै नेकपाको प्रचण्ड विजयको पहिलो आधार थियो । त्यो राष्ट्रवादी अडान, सबै खाले उग्रपन्थविरुद्धको जनमतको नेतृत्व र सन्तुलित परराष्ट्र सम्बन्धलाई यथावत् राख्न सके नेकपा नेतृत्वलाई तत्काल कुनै कठिन चुनौती देखिँदैन । यो तथ्यमा नेकपाभित्र कुनै भ्रम रहनु हुँदैन ।दुई, त्यो प्रचण्ड जनमत एमाले र माओवादीको एकताको जगमा प्राप्त भएको थियो र त्यसको नेतृत्व वर्तमान प्रधानमन्त्री केपी ओलीले गरेका थिए भन्ने तथ्यलाई नेकपाले हरक्षण स्मरण गर्न सक्नुपर्छ । पाँच वर्ष शासन गर्ने जनमत ओली नेतृत्वको नेकपालाई रहेको तथ्यमा कोही कसैलाई भ्रम रहे उसले त्यो जनमतको अपमान गरेको ठहर्नेछ । सम्भवतः यही तथ्य मनन गरेर कमरेड प्रचण्डले पार्टी एकता गर्दाको आलोपालोको सहमतिलाई स्वेच्छाले परित्याग गरी ओली नेतृत्वको सरकारको निरन्तरतालाई समर्थन गर्ने घोषणामार्फत ठूलै त्याग गरेका छन् । कमरेड प्रचण्डको यो त्यागलाई अवमूल्यन गर्ने वा प्रचण्डलाई कर्नर मा पार्ने कोसिस गरियो भने त्यो पनि गत निर्वाचनमा प्राप्त जनमतकै अपमान हुनेछ । माथि नै भनिसकियो, प्रचण्डले पार्टी एकता गर्ने हिम्मत नगरेका भए नेकपालाई यो जनमत सम्भव थिएन । तर भुल्न नहुने अकाट्य तथ्य हो, माथि भनिएझैं, पाँच वर्षको जनमत ओलीको नेतृत्वलाई हो भन्ने तथ्य पूर्वमाओवादी घटक वा स्वयं कमरेड प्रचण्डले भुल्ने चेष्टा गरे त्यसबाट पार्टी एकता र जनमतकै अपमान हुनेछ ।तीन, नेकपा अहिले मुलुकको त्यस्तो पार्टी हो, जसको सचिवालयको हाई कमान्डमा मुलुक हाँकेका तीनतीन जना पूर्वप्रधानमन्त्री छन् । पार्टीप्रमुख भइसकेका अनि लामो अनुभव र त्यागले खारिएका नेतासमेत भएकाले यी तीनको एकता, समन्वय र सद्भाव अनि पार्टीप्रतिको समान अपनत्वबिना नेकपा गतिशील हुन सक्दैन । नेकपाको अस्थायी शक्ति संघर्षलाई सार्थक हिसाबले रूपान्तरण गर्न एकता, सद्भाव र समन्वयकारी व्यक्तिको नेतृत्वको खाँचो देखिन्छ ।निष्कर्षमा भन्दा, सरकार र पार्टी दुवैतर्फको क्रियाशीलता, अपेक्षित कार्यकुशलता र जनअपेक्षा अनुरूप कामकारबाही हुन नसकेकै हो । सरकार र पार्टी दुवैलाई गतिशील, लोकप्रिय र जनपक्षीय बनाउने सर्त र सीमा भनेकै ओली नेतृत्वको पाँच वर्षको सरकार गत जनमतको परिणाम हो र त्यो जनमत नेकपाका लागि हो भन्ने आम स्वीकारोक्ति हो । यो तथ्यमा सबै सहमत भएर अघि बढ्ने हो भने नेकपाले चालु शक्ति संघर्षलाई सहज अवतरण गर्ने क्षमता राख्छ । यी दुई सीमा नाघेर व्यक्तिगत स्वार्थ र व्यक्तिको व्यवस्थापनका लागि पार्टी विधान र देशको संविधानमा पुनर्विचार गर्न थालियो भने नेकपालाई नेपाली जनताले क्षमा गर्नेछैनन् ।"
कोरोना र मुख स्वास्थ्य,"शंकास्पद कोरोना संक्रमितलाई लक्षण, परीक्षण र यात्रा इतिहासबाट पहिचान गर्न सजिलो हुन्छ । यदि लक्षण सकारात्मक भए १४ दिनसम्म दन्त उपचार सार्नुपर्छ । स्वास्थ्य संस्थामा सम्पर्क गरी बिरामी आफैं स्वक्वारेन्टाइन बस्ने गर्दा आफू वरिपरिको वातावरी भाइरस फैलनबाट रोकिन्छ । दन्तचिकित्सकले पनि प्रत्येक बिरामीको सम्पर्कमा आएपछि हातको सरसफाइमा ध्यान दिनुपर्छ । स्यानिटाइजरको प्रयोग वा साबुनपानीले ३० सेकेन्डसम्म मिचीमिची हात धुनुपर्छ । हात धोइसकेपछि सफा रुमालले हात पुछ्ने र हातले आफ्नो आँखा, मुख र नाक छुनु हुँदैन । बिरामी र तिनका आफन्तलाई पनि सफा साबुनपानीले हात धुने व्यवस्था मिलाउनुपर्छ । दन्तचिकित्सकले मास्क, एप्रोन, गाउन, गगल्स, फेस सिल्ड, जुत्ता कभर र डिस्पोजेबल वा सर्जिकल पञ्जा लगाउनैपर्छ । चिकित्साजन्य फोहोरको व्यवस्थापन गर्न जरुरी छ । दन्तचिकित्सकको सुरक्षाका लागि बजारमा मास्क र स्यानिटाइजर उपलब्ध छैन । तसर्थ शंकास्पद बिरामीको पहिचान गर्न ज्वरो नाप्ने यन्त्रको प्रयोग गर्न सकिन्छ । त्यस्तै आकस्मिक उपचार जरुरत भए सुविधासम्पन्न अस्पतालमा पठाउनु राम्रो हुन्छ । बिरामीले पनि चिकित्सक र चिकित्सकले प्रयोग गर्ने उपकरणको बारेमा चनाखो हुनुपर्छ । नत्र दाँतको उपचार गर्न चिकित्सककहाँ जाँदा कोरोनाको संक्रमण बोकेर घर फर्किनुपर्ला ।विपद्को अवस्थामा दन्त्य स्वास्थ्य सम्बन्धी जनचेतना पनि फैलाउनसके दन्तचिकित्सकोमा धाउनु पर्दैन । जनचेतना फैलाउन दन्तचिकित्सकको भूमिका महत्त्वपूर्ण हुन्छ । अरु स्वास्थ्यसँगै मुख स्वास्थ्यका लागि हामी एकजुट होऔ । यसो गर्दा विश्व मुख स्वास्थ्य दिवस सफल भएको ठहर्छ । दन्त स्वास्थ्यका प्रमुख रोग दन्त सड्न, दन्तहर्षा, पाइरिया, दाँत सिरिङसिरिङ गर्ने, सास गन्हाउने, गिँजाबाट रगत आउने आदि हुन् । दाँतमा देखिने समस्या मुखसँगै मात्र सम्बन्धित हुनसक्छन्, तर शरीरका अंगप्रत्यंग वा प्रणालीसँग सम्बन्धित रोगको प्रतिविम्ब मुखमा देखिन सक्छ । त्यही भएर नै मुखलाई शरीरको ऐना भन्ने गरिन्छ । जस्तै दादुरा आउनुभन्दा २४ दिनअघि मुखमा कपलिक स्पट देखिन्छ । मधुमेहमा फलफूलको गन्धजस्तो सास गन्हाउँछ । कलेजोको रोगमा गिँजाबाट रगत आउने हुन्छ । समयमै ध्यान नदिँदा दाँत तथा मुखका सामान्य समस्या धेरै जटिल हुनसक्छन् । दाँतको उपचारमा जति समय ढिलो भयो, त्यति नै उपचार प्रक्रिया लम्बिन्छ साथै महँंगो पनि पर्न जान्छ । मुखको समस्याको उचित उपचारले शरीरका अन्य प्रणालीका रोग र स्वास्थ्यलाई समेत सुधार गर्न सकिन्छ । अहिले कोरोना भाइरसको महामारीको समयमा दाँत र मुखमा ध्यान दिनुपर्छ । यसले दन्तचिकित्सक र बिरामी दुवैलाई कोरोनाको सम्भावित जोखिमलाई कम गर्छ । बुढाथोकी आँखा, नाक, कान, घाँटी तथा मुख स्वास्थ्य विशेषज्ञ हुन् ।"
नियन्त्रणका जटिलता,"यीपंक्ति लेखिंदै गर्दा नोवेल कोरोना भाइरसको संक्रमण पुष्टि भएका २ लाख १९ हजार मानिसमध्ये ८५ हजार मात्रै ठीक भएर दैनिक जीवनमा फर्केका छन् । अर्थात्, १ लाख ३० हजारभन्दा बढी मानिस एकसाथ यो भाइरसका कारण सामान्यदेखि जटिलसम्मको स्वास्थ्य समस्यामा छन् । त्यसरी बिरामी हुनेको संख्या निरन्तर उकालो लागिरहेको छ । ८ हजारभन्दा बढीले ज्यान गुमाइसकेका छन् । विश्व अर्थतन्त्रमा अचानक ब्रेक लागेको छ । धेरै उद्योग र कलकारखाना बन्द छन् । महामारीको प्रभाव कम हुने क्षेत्रहरूमा समेत छोटो दूरीका अत्यावश्यक यात्रा गर्नबाहेक मानिसहरू बाहिर निस्कने क्रम घट्दो छ । विश्व अर्थतन्त्रमा मन्दीको डरसँगै सेवामा आधारित व्यवसायका बीसौं करोड मानिसहरूका लागि दिगो बेरोजगारी डरलाग्दो सम्भावना बनेर अगाडि आएको छ । महामारीका यी आर्थिक चुनौतीसँग अन्यत्रका जस्तै हाम्रो राज्यले पनि नजुधी धर पाउनेछैन । तत्काललाई भने सरकार लगायत हामी सबैको पहिलो प्राथमिकता संक्रमणको फैलावट रोक्ने र मानिसको ज्यान बचाउने हुनुपर्छ । यसबीच सम्भावित बिरामीहरूको उपचारका लागि पूर्वाधार र उपकरणको जोहो जति महत्त्वपूर्ण छ, महामारीको असर न्यूनीकरणका माध्यमहरूबारे सही सूचनाको प्रवाह र विश्वासको वातावरण निर्माण पनि उत्तिकै महत्त्वपूर्ण छ । सरकारले यो चुनौती खेप्ने तयारी गर्दैगर्दा के स्विकार्नु जरुरी छ भने नेपालमा अहिले कायम स्वास्थ्य सेवा प्रवाह प्रणाली सामान्य अवस्थामा समेत सबै नागरिकलाई आवश्यक सेवा दिन अपर्याप्त छ । त्यसमा पनि सरकारी वा सार्वजनिक स्वास्थ्य संस्थाहरूको आवश्यकता अनुसार क्षमता विस्तार नहुँदा ती अहिले नै क्षमताभन्दा निकै बढी बिरामीलाई सेवा दिनुपर्ने अवस्थामा छन् । हाम्रो स्वास्थ्य सेवाको पूर्वाधार कति नाजुक र अपर्याप्त छ भन्ने त अघिल्लो वर्षको डेंगु महामारीका बेला उदांगो भएको थियो । त्यो महामारीको उत्कर्षका बेला केही सहरका सबै सरकारी र निजी अस्पतालका सबै बेड भरिएपछि भर्ना गर्नुपर्ने बिरामीलाई समेत घरै फर्काएर उपचार गरिएको थियो । अर्कातिर, कोरोनाका बिरामीका लागि अस्पताल र आईसीयु बेडहरू छुट्याउने योजना बनाउँदै गर्दा के पनि भुल्नु हुँदैन भने, संक्रमण फैलिएको अवस्थामा हामीलाई सामान्यतया अस्पतालमा भर्ना भएर उपचार गराउने आम बिरामी र कोरोना संक्रमित बिरामीको उपचार एकसाथ गर्नुपर्नेछ । कुनै पनि अस्पतालको साबिक सेवा अवरुद्ध गरेर स्रोतसाधन यो महामारीका लागि छुट्याउने सुविधा हामीसँग छैन । यसबीच सरकारले २३५ आईसीयु बेड र १ हजार आइसोलेसन बेड तयारी राख्ने निर्णय गरेको छ । काठमाडौंका शुक्रराजसहित छ अस्पतालमा १२० र वाग्मती बाहिरका ६ प्रदेशमा ११५ आईसीयु बेड तयार गर्ने भनिएको छ । त्यसको अर्थ सबै बेड थप्ने हो वा हाल अन्य बिरामी रहेका बेड छुट्याउने मात्रै हो भन्नेमा महामारी रोकथाम तथा नियन्त्रणका लागि बनाइएको उच्चस्तरीय समन्वय समितिले प्रस्ट पारेको छैन । वीर र पाटनजस्ता अस्पतालमा रहेका साबिक आईसीयु बेड कोरोनाका लागि छुट्याइएको हो भने त्यसले आम बिरामीको आईसीयु सेवामा रहेको यसै निम्छरो पहुँचलाई झनै संकुचित गर्ने देखिन्छ । कीर्तिपुरको आयुर्वेदसहित अन्य अस्पतालमा पनि आईसीयु बेड थप्ने निर्णय गरिएको भए त्यो अवश्य स्वागतयोग्य कुरा हो । तर आईसीयु बेडहरू बढाउनु भनेको वार्डका बेड थप्नुभन्दा फरक हो । कोरोना भाइरसले गराउने जटिलताहरूको प्रकृति हेर्दा भेन्टिलेटरलगायत श्वासप्रश्वास सहज गर्ने सुविधा त्यस्ता बेडका लागि अनिवार्य हुनेछ । सरकारले केही दिन वा सातामा सयौं भेन्टिलेटर खरिद गर्न सक्छ? सबैतिर एकैचोटि माग बढेको अहिलेको समयमा अन्तर्राष्ट्रिय बजारमा तिनको आपूर्तिको अवस्था के छ? बजारमा सहज रूपमा उपलब्ध नभएका भेन्टिलेटरजस्ता उपकरण हात पार्न सरकारले कस्ता कूटनीतिक पहलहरू गरिरहेको छ? यी प्रश्नको जवाफ नपाई सरकारको तयारीबारे ढुक्क हुने अवस्था छैन । उपकरण र पूर्वाधार भए पनि आइसोलेसन वा सामान्य वार्डझैं रातारात आईसीयु बेडहरू सञ्चालनमा ल्याउन सम्भव हुँदैन । अन्य प्रयोजनका लागि बनेका भवनलाई आईसीयुमा परिणत गर्न भित्ताहरू भत्काउने लगायत भवनको संरचनामै बदलाव ल्याउने काम गर्नुपर्ने हुन्छ । तिनका भुइँ र भित्तालाई सहजै सफाइ र निर्मलीकृत गर्न मिल्ने बनाउनुपर्ने हुन्छ । अक्सिजन आपूर्तिको अलग्गै व्यवस्था गर्नुपर्छ । यी सबै भएर बेड तथा उपकरणहरू राखिसकेपछि सेवा दिन तत्पर अतिरिक्त जनशक्ति परिचालन गरिनुपर्छ । कोरोना महामारीको तयारीस्वरूप सयौं आईसीयु बेड तयार गर्ने निर्णय गरेको सरकारले त्यसयता यस्ता कति काम गर्यो? भेन्टिलेटर खरिदमा केकति प्रगति भयो? अक्सिजन आपूर्तिको व्यवस्था गर्दा कस्ता कमजोरी वा चुनौती फेला परे? मेडिकल अक्सिजन बनाउने नयाँ प्लान्ट नै पो बनाउनुपर्ने भयो कि? आईसीयु सञ्चालनका लागि सरकारी सेवामा आवश्यक कति जनशक्ति थपियो? खोजेजति जनशक्ति पाइयो कि पाइएन? यदि केही अस्पतालमा कोरोनाको उपचार केन्द्रित गर्ने हो भने त्यहाँका साबिक बिरामी अन्य सरकारी अस्पतालमा पठाउनुपर्ने हुन सक्छ । तिनको उपचार गर्न ती अरू अस्पतालको क्षमता कति विस्तार भयो? तिनका अपरेसन थिएटर र आईसीयुको क्षमता बढाउने काम कति भयो? सम्भावित महामारीसित जुध्ने कामको नेतृत्व गर्न सरकार तयार छ भन्ने सन्देश दिनयी सबै प्रश्नको नियमित रूपमा उत्तर दिने गरी उच्चस्तरीय समन्वय समितिले सूचना प्रवाह गर्नु आवश्यक छ । हाम्रोभन्दा कैयौं गुणा राम्रो र बलियो स्वास्थ्य सेवा प्रणाली भएका विकसित देशहरूका हकमा समेत महामारीसँग जुध्ने यस्तो तयारी अपूरो देखिएको छ । हाम्रोभन्दा निकै बलियो अर्थतन्त्र रहेका देशहरू पनि यो महामारीबाट निकै त्रस्त छन् । त्यसैले हाम्रा लागि यो तयारी निकै चुनौतीपूर्ण छ । तर अहिले चाहिँदो तयारी नगर्नु भनेको महामारी फैलिसकेको अवस्थामा अनावश्यक रूपमा मानिसको ज्यान गएको टुलुटुलु हेरेर बस्नु हो । चीनमा उक्त संक्रमण देखा परेयता यसै पनि झन्डै अढाई महिनाको समय हामीले असमञ्जसमा खेर फालिसकेका छौं । देशभरका चिकित्सक र स्वास्थ्यकर्मीलाई विश्वासमा लिएर महामारीविरुद्ध युद्धस्तरको तयारी गर्नुपर्ने सरकार डाक्टरलाई पढ्न वा तालिम गर्न विकसित देश जानबाट रोक्ने तथा सेवाबाट बाहिरिन चाहने एकाध डाक्टरको राजीनामा स्वीकार नगरेर प्रतिशोध साध्नेजस्ता नाजायज र फाल्तू काम गरेर बसिरहेको छ । पछिल्लो समय घोषणा गरिएका ठोस तयारीका जुन कदमहरू छन्, ती अनुसार काम भइरहेको छ भन्नेमा सरकारले यो विषयका जानकारहरूलाई आश्वस्त गराउन सकेको छैन । यो संवेदनशील समयमा सरकारमा भएका व्यक्तिहरूले आयआर्जन र प्रतिशोधको साँघुरो घेराबाट माथि उठेर विज्ञहरूका सुझाव ग्रहण गर्दै सही अर्थमा जनताको सेवकको भूमिका निभाउनु जरुरी छ । जुन दिन महामारी नियन्त्रण भइसक्छ, त्यसपछि समेत देशको थलिएको अर्थतन्त्रलाई बौराउने झनै चुनौतीपूर्ण काम हाम्रा सामु बाँकी रहनेछ । अरबका तेल कम्पनीदेखि नेपालको पर्यटन व्यवसायसम्मलाई प्रभावित गरेको यो महामारीको आर्थिक प्रभावसित आउने लामो समयसम्म हामीले लड्नुपर्नेछ । यो महामारी आएपछि पक्कै गुज्रेर जानेछ । संक्रमणको फैलावट रोक्ने, समयमै परीक्षण गरेर पत्ता लगाउने र उपचार गर्ने तीनै मोर्चामा हाम्रो तयारी फितलो भयो भने इरान र इटालीझैं नेपाललाई पनि यसले तहसनहस बनाउनेछ । अर्कातिर, दक्षिण कोरियाले झैं तीनै मोर्चामा राम्रो तयारी गर्न सक्यौं भने हामीले पनि न्यूनतम क्षतिमा यो कहरबाट मुक्ति पाउनेछौं । उल्टै महामारी सकिएपछि हामीसित अतिरिक्त उपलब्धि पनि हुनेछ नेपालका सरकारी अस्पतालहरूको सघन उपचार क्षमता उल्लेख्य रूपमा बढेका कारण विपन्न नेपालीहरूले घरखेत बेचेर निजी अस्पतालका आईसीयुमै उपचार गराउनुपर्ने वा सेवा नै नपाई ज्यान गुमाउने क्रम घट्नेछ ।"
कोरोना संकटकाल,"अलि विलम्बले नै सही, सरकारले कोरोना प्रकोपविरुद्ध सही कदम चालेको छ । मुलुकलाई बाह्य सम्पर्कबाट विच्छेद गरेर महामारीको प्रभावबाट बचाउन लिइएको पछिल्लो निर्णय निश्चय नै सराहनीय छ । साथै बचावका स्वास्थ्यसम्बन्धी उपायहरू अवलम्बन गर्ने विषयमा जारी निर्देश नागरिक स्तरबाट पनि पालना भएमा निश्चय नै जोखिम धेरै कम हुनेछ । अन्य मुलुकका तुलनामा नेपालले संकटसँग जुध्ने पर्याप्त समय र अवसर पाएको हो । भलै यो उतिखेर चीनमा सीमित थियो तर यहाँ पनि पुसदेखि नै चर्चापरिचर्चा हुन थालेको हो । त्यतिबेला सरकारले कति सुन्यो र तयारी गर्न थाल्यो, त्यो सरकारी मानिसलाई नै थाहा होला । तथापि, यी हरफ लेखिँदै गर्दाको समयसम्म प्राप्त आधिकारिक सूचनाअनुसार एकजनाबाहेक अरूमा संक्रमण नदेखिएको र संक्रमित पनि निको भएको भनिएकाले धेरैले नेपालमा कोरोना नभित्रिएको भनेर पत्याएका छन् । विश्व त्रस्त छ आज । आतंकित, भयभीत छ । यस अदृश्य शत्रुले समस्त विश्वलाई आक्रान्त पारेको छ । यो शत्रु कुनै बन्दुकधारी आतंककारी होइन, तर हजारौं बन्दुकधारीभन्दा धेरै खतरनाक छ, अत्यन्त सूक्ष्म अत्यधिक संक्रमणशील विषाणु । यो शत्रु सम्पर्कमा आउनासाथै पौराणिक ग्रन्थहरूमा वर्णित रक्तबीज दानवझैं हजारौंहजारको संख्यामा गुणित हुँदै फैलिन्छ । चिकित्सकहरू भन्छन्, हुनलाई यो प्रतिवर्ष सक्रिय हुने फ्लुकै सगोत्री हो तर ती फ्लुहरूभन्दा धेरै शक्तिशाली छ । मैले ठीक डेढ महिनापूर्व आफ्नो नियमित स्तम्भमा कोरोना कहर लेख्दा, यो भाइरस चीनमा सीमित रहेको बताइँदै थियो । विज्ञहरूले गरेका अध्ययन विवरण अनिश्रव्यदृश्यहरू नियमित रूपमा पछ्याइरहेको हुँदा चीनमा उत्पन्न भएको यो विषाणु ज्यादै संक्रमणशील छ भन्ने जानकारी मिलेको हो, अरूलाईजस्तै मलाई पनि । त्यतिबेलै विज्ञहरू सतर्कता अपनाइएन भने यसले विश्वव्यापी रूप लिन सक्छ भन्ने आशंका गरिरहेका थिए । तर सरकारहरू, विशेष गरी ताइवान, सिंगापुर जस्ता केही अपवादबाहेक, सुस्त थिए । यताकाको विषयमा त के भन्नु, कतिपय मन्त्री र सांसदहरू नै विदेश भ्रमणको तालिका पछ्याइरहेका थिए ! उन्नत मानिएको युरोपमै समेत त्यतिखेर महामारी यतिविधि फैलिन्छ भनेर नपत्याएकै फलस्वरूप उनीहरू चीन आवतजावत गरिरहे । चिनियाँहरूले पनि युरोपलाई आफ्नो गन्तव्य बनाइरहे ।भाइरससँग गरिएको लापरबाही र यसको प्रभावको अवमूल्यनका कारण यसलाई फैलिन सजिलो भयो । पन्ध्रदिनपहिला यसै विषयमा महामारीविरुद्ध युद्ध आलेख तयार गरिरहँदा कोरोनाले चीनको सरहद पार गरेर सुदूर इटालीलाई गाँज्न थालेको र अमेरिका हान्न सुरु गरेको थियो । फ्रान्स, जर्मनी, स्विटजरल्यान्ड र बेलायतलाई स्पर्शमात्रै होइन, गाँज्न थालेको थियो । संयुक्त राज्य अमेरिकामा कतिपय संक्रमितको मृत्यु भइरहेको थियो । भारतलाई भर्खरभर्खर छुँदै थियो । आजका मितिमा यसको केन्द्रविन्दु चीनबाट इटालीमा स्थानान्तरित भएको छ । पश्चिम एसिया (मध्यपूर्व) ले पनि युरोपलाई पछ्याइरहेको छ ।तात्पर्य के भने, विश्वभर र मुलुकभित्रै नागरिक स्तरमा यतिका चर्चापरिचर्चा भइरहँदा सरकारकाकानसम्म सूचना पक्कै पुगेका थिए । त्यति हुँदाहुँदै पनि अन्तर्राष्ट्रिय विमानस्थल, सीमानाकाहरूमा भरपर्दो ढंगले जाँच नभइरहेको यथार्थ भोग्नेहरू बताइरहेका छन् । क्वारेन्टाइनमा पर्याप्त ध्यान दिइएको छैन । संक्रमण भित्रिन नदिन र भित्रिहाले फैलिन नदिन एकान्तवास (आइसोलेसन) कक्षहरूको पर्याप्त प्रबन्ध भइसक्नुपर्ने हुन्थ्यो र हुन्छ । कामना गरौं, पछिल्लो समयमा भने यावत् प्रबन्ध गरिएको छ । विज्ञहरूका अनुसार यसबाट बच्ने उपाय हात धुने, सरसफाइमा ध्यान दिने एवं आइसोलेसन हो र आइसोलेसन नै हो । तर, यहाँ कतिपय जानकारीमा आएका सूचना हेर्दा पर्याप्त प्रबन्ध भएको पाइँदैन । साथै जानिफकारहरूसमेत यथार्थ परिदृश्य भनेअनुसारको छैन भनिरहेका छन् । विभिन्न समाचार माध्यमका अनुसार सीमानाकामा जाँचको यथोचित प्रबन्ध गरिएको छैन । विमानस्थलमा समेत भरपर्दो ढंगले चेकजाँच भइरहेको छैन । ख्याल रहोस्, सरकार निर्णय गर्ने तर कार्यान्वयन गर्ने निकायहरूमा तत्परताका साथसाथै सेवाभाव भएन भने कार्यसम्पादन भरपर्दो हुँदैन । एक कानले सुन्यो अर्का कानले उडायो भनेजस्तै हुन्छ । एउटा सानो चूक भएमा संक्रमण देशव्यापी हुन कत्तिबेर पनि लाग्नेछैन ।कुनै पनि विषयको सही जानकारी सम्बन्धित विषयका विज्ञहरूसँग हुन्छ । यहाँ विज्ञहरूलाई आदर गर्ने प्रथा छैन । सरकारमा पुग्नेहरू त्यहाँ पुग्दैमा आफू आफै विज्ञ ठान्छन् (विज्ञ हुन कहाँ त्यति सजिलो छ र ! विषयगत ज्ञानमा उमेर पकाएको हुनुपर्छ) । त्यसैले सम्बन्धित विषयका विज्ञलाई सुनियोस् । किनभने विषयविज्ञ नै यस्तो कुरामा भरपर्दा हुन्छन् । साथसाथै यस्ता विषयमा अविज्ञहरूको पनि प्रशस्तै भूमिका हुन्छ । जस्तोकि, सञ्चार माध्यमहरूकै भूमिका सरकारको भन्दा कम हुँदैन, किनभने जनस्तरमा सूचना पुग्ने र जनस्तरको सूचनालाई नीतिनिर्मातालगायतका सम्बन्धित अख्तियारवालासम्म पुर्याउने काम यिनैले गरिरहेका हुन्छन् । फेरि विज्ञहरूलाई प्रकाशमा ल्याउने पनि सञ्चार माध्यम नै हुन् । चीनमा सञ्चारका माध्यम स्वतन्त्र नहुँदा तथा सार्वजनिक भएका सूचना सुरुमै दबाइएका र सूचकमाथि नै कारबाही गरिएका कारण आज यस प्रकोपले पूरै ग्रहलाई गाँजेको अवस्था छ । यसबाट सिकियोस्, सूचनाको निर्बाध प्रवाहका साथै सूचनाहरूमाथि नजर र तिनको लगातार विश्लेषण गरियोस् । निश्चय नै यसबीच चिनियाँ संयन्त्रले आफ्नो देशभित्र भाइरसलाई अरू फैलिन दिएको छैन, तर त्यहाँको शासनको दमनकारी नीतिले गर्दा विश्व नै आक्रान्त हुनाका साथै यो दर्दनाक अवस्थामा पुगेको हो । निश्चय नै नियन्त्रणका मामिलामा चीनले सराहनीय काम गरेको छ, तर यो पनि बिर्सन मिल्दैन, यस्तो अवस्था उपस्थित हुनाकोकारण चीनकै स्वतन्त्र सञ्चारविरोधी निरंकुश पद्धति हो ।मध्य मंसिर अर्थात् डिसेम्बर २०१९ मा चीनको हुवेई प्रान्तको वुहानमा यो भइरस देखा परेको थियो र आफ्नो आशंकासहित यस सम्बन्धमा सर्वप्रथम सूचना सार्वजनिक गर्ने डाक्टर ली वेनलियाङ नै स्थानीय शासनबाट कारबाहीमा परेका थिए । पछि गएर डाक्टर लीको कोरोनाकै कारण मृत्यु भयो । चीनको शासनले रोगलाई गुपचुप राख्ने गरी देश र विश्वलाई सूचनाको अधिकारबाट वञ्चित गरेको हुँदा समस्त विश्व नै आज बन्दीतुल्य भएको छ । भाइरस संक्रमणका कारण हजारौंको ज्यान गएको छ ।यसले अरू कति मानवीय क्षति गर्छ, त्यो अनुमानबाहिर छ । अर्थतन्त्रको हालत के हुन्छ, त्यो झन् अनुमानभन्दा परै छ । पूरै गणित गडबड भएको छ । अर्थतन्त्रको मेरुदण्ड भनेको प्रकारान्तरमा मानवीय गतिविधि नै हो र गतिविधि नभएपछि उत्पादन हुँदैन, आयआर्जन हुँदैन । लाल बुझक्कडहरूले जेसुकै भनिरहे पनि थेगिन्छ कसरी, यस विषयमा आज कुनै पनि प्रकाण्ड अर्थशास्त्रीले सटिक केही पनि भन्न सक्दैन ।निश्चय नै कडाइका साथ नियम पालन गरेगराइए भाइरस संक्रमण रोकथाम हुन्छ नै र होला निर्मूल पनि, तर यति नराम्ररी थलिएको विश्व फेरि कसरी उठ्छ र पहिलाकै अवस्थामा फर्किन्छ भन्ने विषय र यसबारे आकलनचाहिं अहिले नै कुनै पनि अर्थशास्त्रीका वशको गणित होइन । किनभने उन्नत भनिएका राष्ट्रहरू नै आज ठप्प छन् र राज्यव्यवस्थाहरू झनै त्रस्त छन् । अत्यन्त उत्तम भनी मानिआइएको व्यवस्थाले पनि काम गरिरहेको छैन । किनभने यस प्रकारका शत्रुको सामना गर्ने हिसाबले प्रचलित प्रणालीहरू नबनेका हुँदा व्यवस्थाहरू जरैदेखि हल्लिएका छन् । यो शत्रु भयानक छ र भविष्यका गर्भमा यस्ता अरू शत्रु पर्खिरहेका होलान् । शत्रु पनि कस्तो शत्रु भने, देखिँदैन तर मानिसलाई गाँजिसकेको हुन्छ । अत्यन्त तीव्र गतिका साथ गाँज्दैगाँज्दै फैलिन्छ । आज पृथ्वीमा जति पनि जीवित मानिस छन्, यतिखेर उनीहरू पहिले कहिल्यै नभोगेको अवस्था भोग्दै छन् । आजका जीवितहरू कुनै पनि महामारी यति व्यापक रूपमा र विश्वभर फैलिएको पहिलो पटक भोग्दै छन् । धनी देशहरू, गरिब देशहरू सबैको बेहाल छ । संयुक्त राज्य अमेरिकाको क्यालिफोर्नियादेखि नेपालको कावासोतीसम्म सबैका अनुहारमा त्रास छ । धेरै सडक निर्जन, बजार र आधुनिक मलहरू सुनसान छन् । विदेशका तस्बिरहरू, श्रव्यदृश्यहरू हेर्दा, कुनै चहलपहल छैन, गतिविधि ठप्प । सडकमा जति पनि मानिस देखिन्छन्, धेरैजसो संक्रमणबाट बच्न मास्कले मुख छोपेका । रूपै बदलिएको छ मान्छेको । काला, गोरा सबै एकछत्र भएका छन् तर एकअर्कासँग त्रसित । सामाजीकरण, परस्पर हेलमेल, जो मानिसका स्वाभाविक गुणहरू हुन्, आज वर्जित हुन पुगेका छन् । के थाहा, कसले बोकेको छ कोरोना! आफू आफैं र आफ्नैसित त्रसित छन् मानिस । किनभने यो विषाणु डरलाग्दो गरी फैलिन्छ, अत्यन्तसंक्रमणशील छ भन्ने व्यापक प्रचार हुनाका साथै यसको खोप नै नभएको हुँदा आतंकको मात्रा अरू वृद्धि भएको छ । नियन्त्रणमा आइसकेपछि पनि यसका कारण चुकाउनुपर्ने सामाजिक मूल्य निश्चय नै सानो हुनेछैन । यसले अर्थतन्त्र, अर्थतन्त्रमात्र नभनौं, कतिपयको मानसिक स्वास्थ्यमा समेत दूरगामी असर पार्नेछ । जीवनको हरेक क्षेत्र प्रभावित हुनेछ र यसको प्रतिध्वनिले अहिले बाँचिरहेको पुस्तालाई निकै परसम्म पछ्याउनेछ ।अझ गहिरिएर सोच्ने हो भने, विश्वले अवलम्बन गरिरहेका पद्धतिहरूमाथि नै पुनर्विचार गर्नुपर्ने अवस्था आएको प्रतीत हुन्छ । किनभने विषयविज्ञहरू सचेत गराइरहेका हुन्छन्, तर शासनाधिकारीहरू खतरालाई गम्भीरतापूर्वक लिँदैनन् । प्रशासन कछुवातालले काम गर्छ । नेताहरू गम्भीरतापूर्वक लिनुसट्टा आरोपप्रत्यारोपमा रमाउँछन् । सुरुका अवस्थामा विज्ञमाथि मजाक नै गर्छन् । विशेषज्ञ, वैज्ञानिकहरूका कुरा सुन्दैनन् । चीनमा महामारी फैलिरहँदा र यसको विस्तार हुन्छ र यो चीनको सरहदभित्रै सीमित रहँदैन भनिरहँदा संयुक्त राज्य अमेरिकाका कतिपय पदाधिकारी त्यस्ता कथनलाई हाँसोमा उडाइरहेका थिए । यसर्थ, अरूका र आफ्ना गल्तीबाट सिक्दै नेपालले आज स्वास्थ्य सम्बन्धी विज्ञहरूबाट सल्लाह, सुझाव र सेवा लिँदै यो विश्वव्यापी संकटकालको सामना गर्नुको विकल्प छैन । पूर्ण तयारीका साथ प्रस्तुत हुनुको विकल्प छैन र विकल्प छैन जोगिनु र जोगाउनुको ।"
बालबालिकालाई बाटो,"गत चैतमा विद्यालयको वार्षिक परीक्षा सुरु भएको थियो । तर, कक्षा९ का सुजन श्रेष्ठले घरमा तयारी गर्नै मानेनन् । उनी दिनभर मोबाइल चलाएर बसिरहे । यस्तो कार्यले आमा सावित्रीलाई निकै रिस उठ्यो । मोबाइल खोसेर दराजमा थन्काइन् । १४ वर्षे सुजन डराएनन् । बरु आमाबाट चाबी खोसे अनि दराज खोले । मोबाइल निकालेर झ्यालबाट फालिदिए । मोबाइल टुक्राटुक्रा भयो । त्यसपछि भुनभुनाउँदै घरबाट निस्के । त्यसै दिन देवीनगरस्थित घरबाट बाहिरिएका १४ वर्षे सुजन बेपत्ता भए । बाआमाले प्रहरीमा उजुरी गरे । क्षमायाचनाका विज्ञप्ति निकाले । तर छोराको पत्तो लागेन । विराटनगरमा सहचालकको काम गरिरहेका अवस्थामा आफन्तले गत असारमा भेटे । त्यसपछि घर फर्काए । उनी घर फर्के पनि फेरि विद्यालय जान मानेनन् । अहिले घरमै बस्छन् । हरेक अभिभावकलाई आफ्ना छोराछोरीका सबै इच्छा पूरा गराइदिने चाहना हुन्छ । उनीहरूको आधारभूत आवश्यकता, सुविधा र मनोरञ्जनका लागि समय र पैसा खर्चन्छन् । सुविधा र मनोरञ्जनले छोराछोरीलाई स्वतन्त्र बनाउँछ । यही स्वतन्त्रताले कतिपय बालबालिकामा नकारात्मक आचरण देखिन थालेको छ । जिल्ला अदालत रूपन्देहीमा बालबालिका विपक्षी भएका १ सय ४ मुद्दा गत आर्थिक वर्षमा दर्ता भए । बालबालिका शिक्षित छन् । तर, धेरै बालबालिका ज्ञानी बन्न छोडेका छन् । ठूलालाई आदर गर्न र सानालाई माया गर्न बिर्सेका छन् । गलत आचरण र गलत आहारको प्रयोग गर्न थालेका छन् । आपसमा मायाप्रेम देखिन्न । प्रतिस्पर्धा र शत्रुता छ । कुलतमा लाग्ने र बालबिझ्याइंँ गर्ने बढेका छन् । नैतिक शिक्षाको कमीले यस्तो भएको हो ।पहिले बालबालिका हुर्कने बेलामा घरका हजुरबा, हजुरआमाले कथामार्फत के काम गर्ने के नगर्नेबारे नैतिक शिक्षा दिन्थे । अहिले धेरै बालबालिका संयुक्त परिवारमा हुर्कने मौका पाएका छैनन् । यस्तोमा पाका पुस्ताले कथामार्फत नैतिक शिक्षा दिन पाउँदैनन् । बालकालिका पनि मोबाइल र इन्टरनेटमै रमाउँछन् । पहिले विद्यालयका पाठ्यक्रममा नैतिक शिक्षालाई प्राथमिकता दिइएको थियो । तिनमा मानवीय धर्म, संस्कार र परम्पराप्रति आस्था जगाउने कुरा थिए । यस्ता पाठ्यक्रमले अनुशासन, मर्यादा र कर्तव्य सम्झाउने मात्र होइन, त्यसलाई अनुसरण गर्न उत्प्रेरित गर्थे । असल काम गर्न प्रेरणा दिन्थे । बालबालिकाले आफूले आफैलाई चिन्ने मौका पाउन सक्थे । पछिल्लो समय बिस्तारै पाठ्यक्रमबाट नैतिक शिक्षा हटेको छ । पाठ्यक्रममा नभएपछि शिक्षकले पनि ध्यान दिनसकेका छैनन् । यसले बालबालिका आचरणहीन र अनुशासनहीन हुँदै छन् । हिंस्रक र विद्रोही बन्दै गएका छन् । बालबालिकामा विकास हुँदै गएको अनुशासनहीनता, मर्यादाहीनता र चरित्रहीनता चिन्ताको विषय हो । बालबालिकाको बौद्धिक विकासका लागि नैतिक शिक्षाले भूमिका खेल्छ । असल र खराब अनि राम्रो र नराम्रो छुट्याउन सक्ने बनाउँछ । आफ्नो संस्कार, संस्कृति, परम्परा र रीतिरिवाज सिकाउँछ । समाजले बालबालिकाको व्यक्तित्व विकास गर्नुछ । त्यसका लागि नैतिक शिक्षा दिनुको विकल्प छैन । नैतिकतालाई व्यवहारमा उतार्नसके बालबालिकाले नकारात्मक काम कहिल्यै गर्दैनन् । अरूप्रति सहयोगी व्यवहार गर्छ । स्थानीय तह सञ्चालन ऐनले स्थानीय तहभित्रको विद्यालयमा एउटै पाठ्यक्रम बनाएर लागू गर्न निर्देश गरेको छ । यही अधिकार प्रयोग गर्दै रूपन्देहीको देवदह नगरपालिकाले बौद्ध शिक्षामार्फत नैतिक शिक्षा दिन थालेको छ । बुटवल उपमहानगरले हाम्रो बुटवल पुस्तकमार्फत नैतिक शिक्षा दिने गरी पाठ्यक्रम तयार गरेको छ । देवदहले लागू गरेको बौद्ध शिक्षामा बुद्धका पञ्चशील सिकाइन्छ । प्राणी हिंसा नगर्नू, चोरी नगर्नू, सदाचारी हुनु, झुटो नबोल्नू, सदाचारी रहनू र जाँडरक्सी नखानू पञ्चशील उपदेश हुन् । यी उपदेशलाई व्यवहारमा उतारे बालबालिकाले राम्रो र नराम्रो काम छुट्याउन सक्नेछन् । अनावश्यक महत्त्वाकांक्षा घटाउन सक्नेछन् । बुद्ध शिक्षा दैनिक जीवनमा उतार्ने, प्रयोग गर्ने र परिवर्तन गर्न मिल्ने छन् । अन्य स्थानीय तहले पनि विद्यालय स्तरका पाठ्यपुस्तकमा कथा, निबन्ध र सूत्रका माध्यमबाट बौद्ध शिक्षा पढाउनुपर्छ । बौद्ध दर्शनलाई योग र अभ्यासका माध्ययमबाट प्रयोग गर्न सक्ने बनाउन सकिन्छ ।आजका बालबालिका भोलिका भविष्यका हुन् । उनीहरूलाई असल मार्गमा डोर्याउन र नैतिकवान बनाउनु पर्नेछ । यसका लागि विद्यालयमा नैतिक शिक्षा चाहिन्छ । घरमा प्रेरणादायी कथा सुनाउनुपर्छ । बालबालिकाले चाहना गरे भन्दैमा जथाभावी मनोरञ्जन, रकम र सुविधा दिने अभिमावकको बानी सुधार्नुपर्छ ।"
एसियामा आयातित संक्रमणको त्रास,"के छ पछिल्लो अवस्था ?१५९ देशमा संक्रमणसंक्रमित संख्या २,२०,६९१मृत्यु भएका ८,९५७निको भएका ८४,१६१इटाली, स्पेन र इरानमा बढ्दो मृत्युदरअमेरिकाक्यानडा सीमा बन्दबेलायत र जर्मनीका सेना तयारी अवस्थामामोनाकोका युवराज नै संक्रमितआसियन सम्मेलन स्थगितक्रोएसिया र चाडमा पहिलो संक्रमण टर्कीद्वारा अमेरिकालाई मास्क सहयोगस्रोत ः जोन हप्किन्स विश्वविद्यालय"
युरोपका नेपाली दूतावास बन्द,"पेरिस (कास) संक्रमण फैलिएपछि युरोपका सबै नेपाली दूतावास बन्द गरिएका छन् । कर्मचारी नै संक्रमित हुन सक्ने त्रासले नेपाली दूतावास बन्द गरेर अत्यावश्यक सेवा टेलिवर्क (इन्टरनेट, टेलिफोन मार्फत) दिन थालिएको छ । दूतावास आउने सेवाग्राही र आफ्नै कर्मचारी पनि संक्रमित हुन सक्ने त्रासले दूतावास बन्द गरी टेलिवर्क थालेको पेरिसस्थित नेपाली दूतावासका राजदूत दीपक धितालले बताए । एक जनामा मात्र संक्रमण देखियो भने पनि सबैलाई अनिवार्य क्वारेन्टाइनमा राख्छ जसले गर्दा परिवारले त दुःख पाउँछन् नै आपत्कालीन सेवा दिने कोही कर्मचारी पनि दूतावासमा हुने छैनन् । त्यस्तो अवस्था सिर्जना नहोस् भनेर टेलिवर्क थालेका छौं, उनले बताए । बेल्जियम, स्विट्जरल्यान्ड, फ्रान्सलगायतका नेपाली दूतावासमा कोरोनाबारे सूचना टाँसेर बन्द गरिएको छ र आपत्कालीन अवस्थामा सम्पर्क गर्न भनेर फोन नम्बर छोडिएका छन् । युरोपका लगभग सबै देशले लकडाउन गरेकाले सेवाग्राहीको संख्या लगभग शून्य छ ।"
ट्रम्पका सल्लाहकार रुस जाने,"वासिङ्टन दोस्रो विश्वयुद्धमा विजयी भएको सम्झनामा रुसले मनाउने दिवसमा सहभागी हुन अमेरिकी राष्ट्रिय सुरक्षा सल्लाहकार रोबर्ट ओ ब्राइन मस्को जाने भएका छन् । मे महिनामा हुने रुसी परेडमा सहभागी हुन ब्राइन मस्को जाने छन्, रुसका लागि अमेरिकी राजदूत जोन सुल्लिभानले बिहीबार बताए । दोस्रो विश्वयुद्धमा नाजी जर्मनीविरुद्ध सोभियत संघले प्राप्त गरेको जितको सम्मानमा मे ९ का दिन राजधानी मस्कोमा हुने वार्षिक परेडको अध्यक्षता रुसी राष्ट्रपति भ्लादिमिर पुटिनले गर्ने कार्यतालिका छ । सोही दिन रुसले आफ्नो सैन्य क्षमताको प्रदर्शन गर्ने पनि राष्ट्रपति कार्यालय क्रेमलिनले उल्लेख गरेको छ । शीतयुद्धकालीन अवस्थापछि पहिलोपटक रुस र अमेरिकाबीचको सम्बन्ध अत्यन्तै तीक्ततापूर्ण अवस्थाबाट ग्रुजिरहेको छ । सन् २०१६ मा भएको अमेरिकी निर्वाचनमा रुसी हस्तक्षेपको आरोप र जासुसी गरेको भन्दै रुसले अमेरिकी पूर्व जलसैनिकलाई नियन्त्रणमा लिएकोलगायतका विषयले यी दुई देशबीच पछिल्लो समय उतारचढावयुक्त सम्बन्ध रहँदै आएको छ । विश्वयुद्धमा नाजी जर्मनीविरुद्ध प्राप्त जितको वर्षगाँठ मनाउने समारोहमा उपस्थित हुन क्रेमलिनले अमेरिकी राष्ट्रपति डोनाल्ड ट्रम्पलाई नै निमन्त्रणा पठाए पनि उनले अस्वीकार गरेका थिए । अमेरिकी अधिकारीहरूका अनुसार ट्रम्प स्वयं भने उक्त समारोहका सहभागी हुन चाहन्थे तर सल्लाहकारको दबाबले उनले उक्त चाहना अगाडि बढाएनन् । रुसमा हुने समारोहमा अमेरिकी प्रतिनिधिमण्डलको नेतृत्व अमेरिकी राष्ट्रिय सुरक्षा सल्लाहकार रोबर्ट ओ ब्राइनले गर्ने छन्, दूतावासले बिहीबार सार्वजनिक गरेको राजदूत सुल्भिानको विज्ञप्तिमा उल्लेख छ । विश्वयुद्धमा गठबन्धन बनाएर सँगै लडेको अमेरिका र सोभियत संघका नागरिकको सम्मानका लागि पनि उच्चस्तरीय प्रतिनिधिमण्डल मस्को आउन लागेको हो, विज्ञप्तिमा भनिएको छ । विश्वभर महामारीका रूपमा फैलिएको कोभिड१९ को संक्रमणका कारण मे ९ मा पूर्वनिर्धारित रुसी परेड हुने वा नहुने भन्ने अड्कलकै बीच अमेरिकाले प्रतिनिधिमण्डल पठाउने जानकारी गराएको हो । रुसले भने कार्यक्रमको तीव्र गतिमा तयारी भइरहेको जनाएको छ । यद्यपि उसले कार्यक्रम स्थगनबारे केही बोलेको छैन । रुसमा बिहीबार पहिलोपटक कोरोना संक्रमित एक जनाको मृत्यु भएको छ ।"
अमेरिकी नागरिक रिहा,"न्युयोर्क इरानमा पक्राउ परेका अमेरिकी नागरिक माइकल ह्वाइट रिहा भएका छन् । अमेरिकी विदेशमन्त्री माइक पोम्पियोका अनुसार सन् २०१८ देखि इरानी जेलमा रहेका ह्वाइटलाई स्वास्थ्य उपचारका लागि रिहा गरिएको छ । अमेरिकी जलसेनाका पूर्वसदस्य ह्वाइट हाल स्विस सरकारको हिरासतमा छन् ।इरानमा रहँदा स्वास्थ्य उपचारमा समस्या हुने देखिएपछि मानवीय संवेदनाका आधारमा रिहा गर्न भनिएको थियो । हाल उनी तेहरानस्थित स्विस दूतावासको हिरासतमा बसेर स्वास्थ्य परीक्षण गराइरहेका छन्, पोम्पियोद्वारा जारी विज्ञप्तिमा भनिएको छ । मंगलबार मात्र पोम्पियोले एक पत्रकार सम्मेलनमा तेहरानले केही अमेरिकी नागरिकलाई रिहा गर्न लागेको खुलासा गरेका थिए । उनले कोरोना भाइरसको संवदेनशीलताका आधारमा अमेरिकी नागरिकलाई रिहा गर्न इरानसमक्ष माग गरिएको बताएका थिए । इरानमा हालसम्म १६ हजार १ सय ६९ जनामा कोरोना संक्रमण पुष्टि भएको छ भने ९ सय ८८ को मृत्यु भइसकेको छ ।"
फर्किइन् सनी,"(काठमाडौं)  विसं २०५० मा प्रदर्शित फिल्म प्रेमपिण्ड बाट नायिकाको रूपमा उदाएकी सनी रौनियार नेपाली दर्शकमाझ निकै लोकप्रिय बनिन् । यसअघि उनले फिल्म आदर्श नारी मा अभिनय गरे पनि प्रेमपिण्ड ले नै उनलाई स्थापित हुन सघायो । बालकृष्ण समको ऐतिहासिक कृतिको नामबाट बनेको उक्त फिल्मलाई यादव खरेलले निर्देशन गरेका थिए । यस फिल्मले उनको अभिनय यात्रालाई अविस्मरणीय बनाए पनि फिल्म सडक, सीता दैवसंजोग पछि यस क्षेत्रबाट टाढा रहेर उनी वैवाहिक जीवनसँगै दार्जिलिङमा व्यस्त रहिन् । झन्डै साढे दुई दशकपछि उनै अभिनेत्री खुला आकाश बोलको गीत म्युजिक भिडियोसहित लिएर नेपाली दर्शकमाझ आएकी छन् । नारी दिवसका अवसरमा अघिल्लो साता मात्र सार्वजनिक गीतमा सनीको स्वर, विजय शिवाकोटीको शब्द र राजु सिंहको संगीत रहेको छ । भूषण दाहालले निर्देशन गरेको भिडियोमा भरत रेग्मीको सम्पादन र जीवन रिजालले छायांकन गरेका छन् । भिडियोमा रौनियारकै अभिनय देख्न सकिन्छ । झन्डै डेढ वर्षदेखि नेपाल बसाइकै क्रममा उनले यस गीत ल्याएकी हुन् । नायिकाको रूपमा दर्शकमाझ आउनुपूर्व नै मोडल तथा गायिकाका रूपमा नेपाली दर्शकमाझ चिनिएकी उनले झन्डै २५ वर्षअघि नै सनी एल्बम ल्याएकी थिइन् । संगीतप्रतिको आफ्नो मोह र झुकावले गर्दा नै पुनः गायिकाका रूपमा दर्शकमाझ फर्किएको उनले बताइन् । विवाहपछि म पारिवारिक जीवनतिर नै व्यस्त भए पनि संगीत, नेपाली फिल्म क्षेत्र भुलेकी थिइँन, उनले भनिन्, मैले धेरै समय अघिदेखि गीत गाउने नयाँ प्रोजेक्टबारे सोचिरहेकी थिएँ । खुला आकाश मा समानता र नारी सशक्तीकरणको आवाजलाई उठान गरिएको छ । समाजमा आज पनि नारीले विभिन्न विभेद र अत्याचार भोगिरहेका छन् । नारीहरूको आफ्नै पहिचान र क्षमतालाई सबैले सम्मान र समान अवसर दिउँ भन्ने भाव गीतले प्रस्तुत गरेको सनीले खुलाइन् । गीत र भिडियोमा देखिएका प्रत्येक नारीहरूको वास्तविक चरित्र र भूमिकाहरूले विश्वकै नारीलाई आत्मविश्वास र खुला आकाशमा जिउने प्रेरणा मिल्ने उनको विश्वास छ । म गायिकाको रूपमा चिनिन होइन, सबैको मनमा बस्न सक्ने गीत गाउन चाहन्थेँ, उनले भन्न्,ि मेरो नयाँ गीत सुनेपछि विशेषगरी महिला दर्शकश्रोताले निकै राम्रो फिडब्याक दिनुभएको छ । गायिकाभन्दा पनि नायिकाको छवि बनाएको रौनियारका लागि लामो समयपछि गायनमा आउनु निकै चुनौती रहेको संगीतकार सिंहले सुनाए । गीतको भावअनुसार अभिनय र गायनमा उनले निकै राम्रो प्रस्तुति दिएको सिंहको दाबी छ । रौनियारकै अवधारणाअनुसार नारी संवेदना, व्यक्तित्व, जीवन र संघर्षलाई समेटेर गीत रचना गरेको गीतकार शिवाकोटीले बताए । आफूले सोचेको महिलासम्बन्धी विचार र भावहरूलाई अभिव्यक्त गर्दा झनै राम्रो हुने भएकोले गायनसँगै अभिनय पनि गरेको रौनियारले बताइन् । म एउटा गायिका मात्र नभएर अभिनेत्री पनि भएकोले आफैं अभिनय गरेँ, उनले भनिन्, लामो समयपछि गरेको अभिनयले म भित्र अर्कै उर्जा दिएको छ । संगीतप्रतिको बाल्यकालदेखिकै लगावलाई आगामी दिनमा निरन्तरता दिने उनले सोचेकी छन् । समय र भाग्यले साथ दिएमा नेपाली फिल्मतिर पनि अभिनयलाई निरन्तरता दिने उनको इच्छा छ । मन छुने र दर्शकले रुचाउने राम्रो र चरित्रप्रधान फिल्मप्रति उनको रुचि छ । मैलै कहिल्यै पनि फिल्म गर्दिनँ भनेकी छैन । छोटो र सानो भूमिकाभन्दा पनि म राम्रो क्यारेक्टरलाई हेर्छु, उनले भनिन् ।"
कुसुण्डा कथा पुरस्कृत,"काठमाडौं (कास) युनेस्कोको आयोजनामा दक्षिण कोरियामा सम्पन्न एसियाप्यासिफिक अमूर्त सांस्कृतिक सम्पदाको कथा प्रतियोगिता मा पाँच नेपाली पुरस्कृत भएका छन् । काभ्रेका दीपक तोलाङ्गेको डकुमेन्ट्री फिल्म कुसुण्डा ले विशेष पुरस्कार पायो । काठमाडौं विश्वविद्यालयमा भिजिटिङ फ्याकल्टी शिक्षण गर्दा सन् २०१० देखि फिल्म निर्माणमा लागेका तोलाङ्गेले डकुमेन्ट्रीमा कुसुण्डा भाषा संरक्षण गर्न संघर्ष गरेकी एक मात्र कुसुण्डाभाषी ज्ञानीमैया सेनको संघर्ष देखाएका छन् । ज्ञानीमैयाको गत पुष महिनामा निधन भइसकेको छ । यसैगरी एलिना ताम्राकार, माया राई, मोनासिला महर्जन र रिजा जोशीले फोटोग्राफी कथा र कथा सुनाउने शीर्षकमा पुरस्कार पाए । हालै राजधानीमा युनेस्को नेपाल प्रतिनिधि क्रिस्चियन म्यानहार्टले पुरस्कार हस्तान्तरण गरे । कोरोना भाइसका कारण दक्षिण कोरियामा कार्यक्रम हुन नसकेपछि युनेस्कोको प्रतिनिधिबाट काठमाडौंमा नै पुरस्कार वितरण गरिएको हो ।"
घरमै थन्किए सेलेब्रिटी,"भारतमा कोरोना संक्रमण दर पछिल्ला दिन बढ्दो छ । फिल्म, टीभी सिरियल, सिरिजलगायतका छायांकन रोकिएका छन् भने सेलेब्रिटी यतिबेला फुर्सदिला बनेका छन् । विश्व फिल्म बजारको ठूलो हिस्सा ओगट्ने बलिउड पनि यतिबेला कोरोना प्रभावले ठप्पप्रायः छ । नयाँ फिल्म रिलिज भएका छैनन् भने अधिकांश हल बन्द गरिएका छन् । फुर्सदिला बनेका बलिउड सेलेब्रिटीहरू यतिबेला बाहिर असुरक्षाका कारण पनि घरमै समय बिताउन बाध्य छन् । कार्य व्यस्तताले गर्दा घर र परिवारलाई समेत समय दिन नपाउने सेलेब्रिटी २४ सै घण्टा चाहिँ के गरेर बिताइरहेका होलान् त ? सुटिङ रोकिएपछि यतिबेला अभिनेत्री कट्रिना कैफ घरमै बसेर सामाजिक सञ्जालमा सक्रिय हुन थालेकी छन् । उनले घरमा गिटार बजाउँदै गरेको भिडियो सञ्जालमा हालेपछि भिडियो भाइरल बनिरहेको छ । आवाजविहीन भिडियोसँगै उनले लेखेकी छन्, काम अघि बढिरहेको । आवाज केही दिनपछि मात्रै ।अभिनेत्री अनुष्का शर्माको हातमा यतिबेला फिल्म पनि छैन । उनी त्यसै पनि फुर्सदिली नै भइरहेका बेला कोरोना भाइरसका कारण घरमै आफूलाई कैद बनाइरहेकी छन् । उनले पनि इन्स्टाग्राममा हात धुँदै गरेको भिडियो सेयर गर्दै सेफ ह्यान्ड च्यालेन्ज मा सामेल भएकी छन् । भिडियोमार्फत उनले जनमानसलाई हात धुने तरिका सिकाउँदै स्वास्थ्यप्रति जागरुक बनाइरहेकी छन् । दीपिका पादुकोण पनि फुर्सदिला समय बिताइरहेकी छन् । रनवीर सिंहसँग विवाह गरेकी उनी यतिबेला गृहस्थी जीवन बिताइरहेकी छन् । सामाजिक सञ्जालमा उनले दराज सफा गर्नेदेखि अनुहार मसाज गर्दै गरेको फोटो र भिडियो हालेकी छन् । कट्रिनाले पनि अनुष्काले झैं सेफ ह्यान्ड च्यालेन्जको भिडियो सञ्जालमा राखेकी थिइन् ।कवि मनका अभिनेता आयुष्मान खुरानाले भने फुर्सदको सदुपयोग कविता लेखेर गरेका छन् । उनले आफ्नो एक कवितासमेत सञ्जालमा साझेदार गरेका छन् । विवाहपछि फुर्सदिली बनिरहेकी अभिनेत्री करिना कपुरले यही बेला पारेर इन्स्टाग्राममा खाता खोलेकी छन् । हालै मात्र उनले आफ्नो बालापनको तस्बिर सेयर गर्दै कोरोनाप्रति सजग रहन सन्देश दिएकी थिइन् । सन्देशमा उनले घरमै बस्नु र सुरक्षित रहनुस् भन्दै अन्य मान्छेहरूसँग दूरी राख्न आग्रह गरेकी छन् । अर्की बलिउड अभिनेत्री आलिया भट्टले भने आफ्नो मेकअपविहीन तस्बिर सेयर गर्दै लेखेकी छन्, सेल्फ क्वारेन्टाइनमा छु र पनि फिटनेसप्रति पूरै सचेत छु । एजेन्सी"
पाँच प्रतिशतले परीक्षा दिन पाएनन्,"लोकसेवाका सबै परीक्षा स्थगितलोकसेवा आयोगले निजामती सेवा, सुरक्षा निकायसहित सरकारी स्वामित्वका संगठित संस्थाहरूको पूर्वनिर्धारित लिखित तथा मौखिक परीक्षाका सबै कार्यक्रम अनिश्चितकालका लागि स्थगित गरेको छ । शाखा अधिकृत तहका विभिन्न पदका लागि निजामतीको इन्जिनियरिङ सेवाका २० वटा, कृषि, वन तथा विविध सेवाका २० वटा, प्रशासन, न्याय, परराष्ट्र तथा संघीय संसद् सेवाका १४ वटा, स्वास्थ्य सेवाका १५ वटा विज्ञापनका सबै परीक्षा स्थगन गरिएको आयोगको सूचनामा उल्लेख छ । आयोगले नेपाली सेना, राष्ट्रिय अनुसन्धान विभाग, दुग्ध विकास संस्थान, नेपाल नोटरी पब्लिक र पाटन स्वास्थ्य विज्ञान प्रतिष्ठानका विभिन्न पदका लागि पूर्वनिर्धारित लिखित परीक्षा स्थगन गरिएको जनाएको छ । निजामती सेवा तथा सुरक्षा निकाय र संगठित संस्थाका ५ हजारभन्दा बढी पदका लागि विज्ञापन गरिएका ती परीक्षामा ५ लाखभन्दा बढी परीक्षार्थी रहेको आयोग स्रोतले जानकारी दिएको छ ।"
बलात्कारपछि किशोरीको हत्या,"ॅश्रीमतीको हत्यापछि आत्महत्याफाकफोकथुम गाउँपालिका५ लुम्देको कैजलेमा श्रीमान्श्रीमती मृत अवस्थामा भेटिएको घटना अनुसन्धान गरिरहेको प्रहरीले प्रारम्भिक अनुसन्धान रिपोर्ट सार्वजनिक गरेको छ । धारिलो हतियार प्रयोग गरी ३५ वर्षीय धनबहादुर खपांगी र पत्नी रीता मारिएको अवस्थामा फागुन २८ मा घरकै सिकुवामा भेटिएका थिए । घटनाको प्रकृति, स्थानीय र मृतक धनबहादुरको यसअघिको व्यवहार अनुसन्धान गर्दा पहिला श्रीमतीलाई खुकुरीले प्रहार गरेर मारेपछि आफूले घाँटीमा प्रहार गरी आत्महत्या गरेको देखिन्छ, डीएसपी हेमन्त भण्डारीले भने, बाहिरबाट कसैले हत्या गरेको देखिने प्रमाण भेटिएको छैन । अनुसन्धानका लागि जिल्ला प्रहरी कार्यालय र प्रदेश १ को टोलीसमेत परिचालित छ । तालिमप्राप्त कुकुरसमेत अनुसन्धानका लागि प्रयोग गरिएको भण्डारीले बताए । धनबहादुर डिप्रेसनको समस्यामा रहेको देखिएको छ, उनले भने, घटनाअघि उनले आफू बाँचेर केही नहुने भन्दै निराशाजनक नोटसमेत लेखेर छाडेको भेटिएको छ । एकै स्थानमा विपरीत दिशातर्फ खुट्टा फर्काएको अवस्थामा दुवैको शव भेटिएको थियो ।"
त्रिवि रेक्टरमा भुसाल,काठमाडौं (कास) त्रिभुवन विश्वविद्यालयको रेक्टर (शिक्षाध्यक्ष) मा प्राध्यापक शिवलाल भुसाल नियुक्त भएका छन् । विश्वविद्यालयका कुलपति तथा प्रधानमन्त्री केपी शर्मा ओलीले बिहीबार उनलाई रेक्टर नियुक्त गरेका हुन् । अर्थशास्त्रमा विद्यावारिधि भुसाल २५ वर्षदेखि अध्यापनरत छन् । त्रिवि मानविकी तथा सामाजिक संकायका डिन रहेका भुसालले गत भदौयता निमित्त रेक्टरको जिम्मेवारी सम्हाल्दै आएका थिए । उनी चार वर्षका निम्ति नियुक्त भएका हुन् ।
जग्गा छानबिन आयोग पुनर्गठित,"काठमाडौं (कास) पूर्वन्यायाधीश मोहनरमण भट्टराईको अध्यक्षतामा गठित सरकारी, सार्वजनिक र गुठी जग्गाको अतिक्रमण छानबिन गर्न गठित उच्चस्तरीय आयोग पुनर्गठन भएको छ । सरकारले पूर्वसहसचिव महेन्द्र थापालाई आयोगको सदस्य मनोनयन गरेको छ । सदस्य जगतबहादुर देउजाले दिएको राजीनामा स्वीकृत गरी उनका ठाउँमा थापालाई नियुक्त गरिएको हो । थापा बहुचर्चित ललिता निवास जग्गा प्रकरणको छानबिन गर्न पूर्वसचिव शारदाप्रसाद त्रितालको संयोजकत्वमा गठित उच्चस्तरीय समितिका सदस्यसमेत थिए । भट्टराई आयोगको थपिएको म्याद करिब ५ महिना बाँकी छ । आयोगले सरकारी, सार्वजनिक र गुठी जग्गा अतिक्रमणको छानबिन गर्ने काम नसिध्याएकाले म्याद थपिएको हो । आयोगमा दुर्गा दाहाल र जानकीबल्लभ अधिकारी सदस्य छन् ।"
तातोपानी पोखरीमा रोक,"म्याग्दी (कास) कोभिड१९ संक्रमणको जोखिम कम गर्न बेनी नगरपालिका४ सिंगास्थित तातोपानी पोखरीमा डुब्न रोक लगाइएको छ । पोखरीमा हाडजोर्नी, ग्यास्ट्रिकलगायत रोगका बिरामी प्राकृतिक उपचार हुने विश्वासमा आउने गरेका थिए । अनिश्चितकालका लागि रोक लगाइएको प्रमुख जिल्ला अधिकारी ज्ञाननाथ ढकालले बताए ।"
कान्तिपुरकर्मी शाहीलाई पितृशोक,"सुर्खेत (कास) कान्तिपुर दैनिकका मुगु संवाददाता राजबहादुर शाहीलाई पितृशोक परेको छ । शाहीका ८० वर्षीय बुबा दलबहादुर शाहीको बुधबार राति सोरु गाउँपालिका४, फोतुस्थित निवासमा निधन भएको हो । उनी लामो समयदेखि दमका बिरामी थिए । मृतकका पत्नीसहित पाँच छोरा र एक छोरी छन् । शाहीको निधनप्रति पत्रकार महासंघलगायत संघसंस्थाले दुःख व्यक्त गरेका छन् ।"
चिनियाँ नाका खुलाउने गृहकार्य,"ब्याज र कर किस्ताको समय थपमा छलफलकोभिड१९ संक्रमणको त्रासले समस्यामा परेका उद्योग व्यवसायलाई ब्याज र करको किस्ता बुझाउने समय थपको विषयमा पनि छलफल भइरहेको उनले बताए । पर्यटन उद्योगलाई बैंकको ऋण सम्बन्धमा परेका समस्या, बैंकको पुनर्ताजगीकरण गर्नुपर्ने हुन सक्ने विषय वा अरू वित्तीय सहयोगबारे छलफल भइरहेको छ, उनले भने, करको भुक्तानी पर सार्न सकिन्छ कि भनेर हामी छलफल गरिरहेका छौं । उद्योगको प्रकृतिअनुसार काम गर्नुपर्ने भएकाले हामीलाई गृहकार्य गर्न समय लागेको छ ।"
धमाधम बन्द हुँदै पर्यटन व्यवसाय,"आरोहण र पदयात्रामा ११ अर्ब क्षतिकारोना भाइरसको त्रासले सरकारले विदेशी नागरिकको अनअराइभल भिसा रोक्दा वसन्तकालीन सिजनमा मात्रै पर्वतारोहण र पदयात्रामा मात्रै ११ अर्ब ७० करोड रुपैयाँ हाराहारीको आम्दानी गुमेको छ ।यस पटकको वसन्तकालीन हिमाल आरोहण तथा पदयात्रामा नेपाल सरकार र व्यवसायीले ११ अर्ब ७० करोड रुपैयाँ हाराहारीको कारोबार गुमाउनुपरेको ट्रेकिङ कम्पनीहरूको छाता संगठन टानका अध्यक्ष खुमबहादुर सुवेदीले जानकारी दिए । यसमा एयरलायन्स, होटललगायतको कारोबार समेटिएको छैन । टानमा १८ सय हाराहारी कम्पनी आबद्ध छन् । टानको प्रक्षेपणअनुसार यसमा १ अर्ब ४३ करोड रुपैयाँ बराबरको आम्दानी सगरमाथा हिमालबाट मात्रै गुमाउनुपरेको छ । पर्यटन विभागले गत वर्ष सगरमाथाबाट सलामी दस्तुर मात्रै ४४ करोड रुपैयाँ हाराहारी उठाएको थियो, अध्यक्ष सुवेदीले भने, यसमा एक्सपिडिसन कम्पनी गाइड, भरियालगायतसँगको कारोबार पनि जोड्दा १ अर्ब ४३ करोड रुपैयाँ हाराहारी आम्दानी सगरमाथाबाट मात्रै गुमाएका छौं ।"
एक लाख जनाले छाडे उपत्यका,"आफूहरूले पटकपटक हेल्थ डेस्क राख्न माग गरे पनि सुनुवाइ नभएको यातायात व्यवसायीको गुनासो छ । सार्वजनिक यातायातमा सबैभन्दा बढी स्वास्थ्य सतर्कता अपनाउन भनिएको छ, तर त्यसो भएको छैन, उनले भने । यात्रुलाई स्वास्थ्यसम्बन्धी उपाय अपनाएर गाडी चढ्न आग्रह गर्ने गरिएको उनको भनाइ छ ।महानगरीय ट्राफिक प्रहरी महाशाखा प्रमुख (एसएसपी) भीमप्रसाद ढकाल काठमाडौं भित्रिने र बाहिरिने यात्रुको संख्या बराबर जस्तै रहेको बताउँछन् । उनका अनुसार बुधबार काठमाडौंबाट बाहिरिने गाडीको संख्या १७ हजार ५ सय २४ र भित्रिनेको संख्या १६ हजार २ थियो । बिहीबार साँझसम्म १६ हजार ८ सय २४ यात्रुवाहक सवारी उपत्यकाबाट बाहिरिएका छन् । यही दिन उपत्यका भित्रिने सवारीको संख्या भने १३ हजार ४ सय ५२ रह्यो । बिहीबार मात्र ८९ हजार ८ सय ४ यात्रु बाहिरिएका छन् । ५६ हजार ९ सय २५ यात्रु भित्रिएको ढकालले जानकारी दिए । यता यातायात व्यवस्था विभागका महानिर्देशक गोगनबहादुर हमालले उपत्यकाबाट कति यात्रु बाहिरिए भन्नेबारे आफूसँग तथ्यांक नभएको बताए । एक महिनासम्म देशभरका लागि रुट परमिट खुला गरिसकेका छौं, उनले भने । स्वास्थ्य विभागले भने एकदुई दिनभित्रमा यात्रु आउजाउ गर्ने नाकामा हेल्थ डेस्क राख्ने निर्णय गरेको छ ।"
सीजीको एयरकुलर,"काठमाडौं (कास) सीजीले गर्मी महिनालाई लक्ष्य गरी विभिन्न किसिमका एयरकुलर नेपाली बजारमा ल्याएको छ । सीजीले उक्त कुलर विभिन्न साइजमा उपलब्ध गराएको छ । यसअन्तर्गत डेजर्ट, पर्सनल, विन्डो र टावर कुलर छन् । कम्पनीले यी कुलरमा १२ महिनाको वारेन्टी दिएको बताएको छ ।"
सेल पेको ॅ२०२०एस२० अफर,"काठमाडौं (कास) सेल पेले २०२०एस२० अफर योजना सुरु गरेको छ । यसअन्तर्गत एक विजेताले सामसङ ग्यालेक्सी एस२० प्राप्त गर्नेछन् । योजनामा सहभागी हुन सेल पेमा २० रुपैयाँको कुनै पनि कारोबार रिचार्ज, युटिलिटी पेमेन्ट, पी२पी फन्ड ट्रान्सफर गर्नुपर्नेछ । त्यसपछि एउटा लक्की ड्रको कोडका छनोटका आधारमा विजेता घोषित हुनेछ । शुक्रबारदेखि चैत २७ सम्म योजना लागू हुने कम्पनीले जनाएको छ ।"
कामनाको २५ प्रतिशत क्यास ब्याक,काठमाडौं (कास) कामना सेवा विकास बैंकले आफ्नो मोबाइल बैंकिङ एपबाट टपअप गर्दा २५ प्रतिशतसम्म क्यास ब्याक दिने गर्ने भएको छ । एफ वान सफ्टको सहकार्यमा सीमित अवधिका लागि बैंकले उक्त योजना ल्याएको हो । यो सुविधा मोबाइल बैंकिङ एपबाट पहिलो पटक टपअप गर्ने ग्राहकले मात्र प्राप्त गर्नेछन् ।
हिमालयनसिद्धार्थ सहकार्य,"काठमाडौं (कास) हिमालयन बैंक र सिद्धार्थ बिजनेस ग्रुपबीच बैंकका ग्राहकलाई छुट दिनेसम्बन्धी सम्झौता भएको छ । बिहीबार भएको सम्झौतामा सिद्धार्थले काठमाडौं, पोखरा, चितवनलगायतका सयभन्दा बढी स्थानमा होटल, रेस्टुराँ, रिसोर्ट, क्याफे आदिमा १० प्रतिशतसम्म छुट दिनेछ ।"
फोन पेको योजना स्थगित,काठमाडौं (कास) फोन पेले पैसा लिने र तिर्ने दुबई उड्ने योजना तत्कालका लागि स्थगन गरेको छ । कोरोना भाइरस (कोभिड १९) का कारण सरकारले भीड नगर्न गरेको निर्देशनअनुसार फोन पेको उपहार योजना कमिटीले तत्कालका लागि योजना स्थगन गरेको जनाएको छ । यो योजना जनवरीमा सुरु भएको थियो ।
विद्यालयलाई हिमालयनको सहयोग,काठमाडौं (कास) नेपाल बंगलादेश बैंकले ललितपुरको इमाडोलस्थित महेन्द्र आदर्श माध्यमिक विद्यालयलाई ५० हजार रुपैयाँ आर्थिक सहयोग गरेको छ । बैंकले बिहीबार संस्थागत सामाजिक उत्तरदायित्वअन्तर्गत डिजिटल स्क्रोलिङ सूचना बोर्ड राख्न विद्यालयलाई सघाएको हो ।
ब्रोकर कार्यालयमा भीड नगर्न निर्देशन,"काठमाडौं (कास) विश्वभर फैलिएको कोभिड१९ को संक्रमणबाट जोगिन सेयर ब्रोकर कार्यालयमा भीड नगर्न धितोपत्र बोर्डले निर्देशन दिएको छ । लगानीकर्ताले केही दिन सेयर कारोबार नै बन्द गर्न माग गरेपछि बोर्डले ब्रोकर कार्यालयमा अनावश्यक भीड नगर्न र सुरक्षाका उपाय अपनाउन भनेको हो । बोर्डले बिहीबार जारी गरेको विज्ञप्तिमा कोभिड१९ बाट बच्न सरकारले गरेको निर्णयलाई सपोर्ट पुग्ने गरी बोर्डले ब्रोकर कार्यालयमा एकै पटक कर्मचारीबाहेक पाँच जनाभन्दा धेरै मानिस जम्मा नहुन, मास्क प्रयोग गर्न र स्यानिटाइजरलगायत सुरक्षाका उपाय अवलम्बन गर्न निर्देशन दिएको हो । अर्को सूचना जारी नहुँदासम्म ब्रोकर कार्यालयमा टीभीमा सेयर कारोबार देखाउन (स्क्रिन एक्जिबेसन रुम बन्द गर्न) पाइने छैन । कार्यालयमा कर्मचारी तथा लगानीकर्ता प्रवेश गर्दा हात सफा गर्ने, स्यानिटाइजर तथा मास्क प्रयोग गर्न, तापक्रम मापनको व्यवस्था गर्न पनि बोर्डले भनेको छ । कोभिड१९ बाट बच्ने उपायसम्बन्धी सूचनामूलक जानकारी प्रवेशद्वारमा राख्न पनि बोर्डले निर्देशन दिएको छ । सेयर कारोबारमा सक्रिय लगानीकर्ताका संघहरूले केही दिनका लागि सेयर कारोबार बन्द गर्न धितोपत्र बोर्डसँग माग गरेका थिए । यस विषयमा नेप्से, धितोपत्र बोर्ड, स्टक ब्रोकर एसोसिएसन र लगानीकर्ताबीच छलफल पनि भएको छ । छलफलमा सेयर कारोबार रोक्नुपर्ने अवस्था आइनसकेकाले सुरक्षाका उपाय अपनाएर कारोबार सञ्चालन गर्ने सहमति भएको थियो । पछिल्ला दिनमा सेयर बजारमा अनलाइनमार्फत कारोबार गर्ने बढेका छन् । नेप्सेका अनुसार दैनिक कारोबारमा करिब ६० प्रतिशत कारोबार अनलाइनमार्फत नै हुँदै आएको छ । यसकारण अनलाइन कारोबारलाई प्रोत्साहन गर्न पनि सेयर बजार बन्द नगरिएको बोर्ड स्रोतले जनाएको छ । लगानीकर्तालाई अनलाइन कारोबारमा ल्याउने राम्रो अवसर हो, स्रोतले भन्यो ।"
झुक्याए मन्त्रीले !,"अनुगमन तीव्र पारेका छौं ः मन्त्री भट्टआपूर्तिमन्त्री भट्टले बजार अनुगमनलाई तीव्र पारिएको बताएका छन् । कालोबजारी गर्ने र प्रोत्साहन गर्नेलाई कालोबजारी ऐनअनुसार कैद गर्ने उनको भनाइ छ । खाद्यवस्तुको अभाव छैन । ग्राहकले एक बोरा चाहिने खाद्यान्न बढी मौज्दात गरे । ग्यास सिलिन्डरको अवस्था पनि त्यही छ, उनले भने, जनताको घरमा छापा मार्न सक्दैनौं । बजार अनुगमन भने तीव्र पारेका छौं ।"
रिङब्याक टोनमा कोरोना सन्देश,"काठमाडौं (कास) कोरोना भाइरस (कोभिड१९) बाट बच्ने उपायबारे जानकारी दिन टेलिकम सेवा प्रदायकहरूले कलर रिङब्याक टोन (सीआरबीटी) मार्फत सन्देश प्रसारण थालेका छन् । बिहीबार बिहानदेखि टेलिकम सेवा प्रदायकले निःशुल्क रिङब्याक टोनमार्फत यस्तो सन्देश दिइरहेका छन् । एकबाट अर्को नम्बरमा कल गर्दा फोन नउठुन्जेल कोभिड१९ बाट बच्ने तरिकाबारे सन्देश प्रसारण हुन्छ । नेपाल टेलिकम र एनसेल दुवैले आफ्नो नेटवर्क वा एकअर्काको नेटवर्कमा कल हुँदा यस्तो सन्देश प्रवाह हुन्छ । कोभिड१९ संक्रमण रोकथाम तथा नियन्त्रण उच्चस्तरीय समन्वय समितिको बैठकले बुधबार गरेको निर्णयअनुसार नेपाल दूरसञ्चार प्राधिकरणले सेवा प्रदायकलाई सन्देश प्रवाहका लागि निर्देशन दिएको अध्यक्ष पुरुषोत्तम खनालले जानकारी दिए । सरकारको उच्चस्तरीय समितिको निर्णयअनुसार हामीले सेवा प्रदायकलाई सीआरबीटी वा एसएमएसका माध्यमबाट कोरोना भाइरसबाट बच्ने उपायबारे सन्देश प्रवाह गर्न निर्देशन दिएका हौं, अध्यक्ष खनालले भने, अवस्था यस्तै रहे प्रयोगकर्ताको सुविधाका लागि थप विकल्प दिन सेवा प्रदायकलाई निर्देशन दिनेबारे छलफलमा छौं ।कोरोना जोखिमका कारण उपभोक्ता घरघरमा बस्नुपर्ने अवस्था आए टेलिकम सेवा प्रदायकलाई डाटा शुल्क घटाउन र ब्यालेन्स सकिए पनि सेवा बन्द नगर्न निर्देशन दिने तयारी भएको खनालले जानकारी दिए । निर्देशन कहिले र कस्तो अवस्था भए दिने भनेर हामी आन्तरिक छलफलमा छौं, उनले भने, यसका विभिन्न विकल्पमा छलफल जारी छ । टेलिकम सेवा प्रदायकले ब्यालेन्स सकिए पनि केही समयका लागि प्रयोगकर्ताको सेवा बन्द नगर्ने, सेवा प्रदायकले दिइरहेको ब्यालेन्स सापटीको मात्रा बढाउने र डाटा शुल्क घटाउने विकल्पमा छलफल भइरहेको उनले बताए । कोभिड१९ संक्रमण देखिएका र जोखिममा रहेका अन्य देशका टेलिकम सेवा प्रदायकले पनि उपभोक्तालाई विभिन्न माध्यमबाट सन्देश प्रवाहको अभ्यास सुरु गरिसकेका छन् । भारतका टेलिकम सेवा प्रदायकहरूले पनि आफ्ना ग्राहकलाई कोरोनाबाट बच्ने उपायबारे सन्देश प्रवाह गरिरहेको भारतीय मिडियाहरूले उल्लेख गरेका छन् ।"
टेलिकमले सुरु गर्यो सूचना प्रवाह,"कोभिड१९ बारे जानकारी दिन नेपाल टेलिकमले छुट्टै नम्बरको व्यवस्था गरेको छ । टेलिकमको नम्बरबाट ३२१०० डायल गरी कोभिड१९ सम्बन्धी जानकारीमूलक सामग्री निःशुल्क सुन्न सकिने कम्पनीले जनाएको छ । टेलिकमको नम्बरबाट ३२१०० डायल गरी डायलप्याडमा १ थिचेपछि कोभिड१९ सम्बन्धी जानकारी सुन्न सकिनेछ । सन्देशमा कोरोना भाइरस के हो, यसका लक्षण, फैलिने तरिका, उपचार विधि, संक्रमणबाट बच्ने उपाय र सावधानीबारे सन्देश बज्नेछ ।"
दुई उद्योगको विद्युत् नकाट्ने निर्णय,"(काठमाडौं)  डेडिकेटेड र ट्रंक लाइनको महसुल विवादमा परेका उद्योगहरूको विद्युत् तत्काल नकाट्न तीन मन्त्रीस्तरीय समन्वय समितिले निर्देशन दिएको छ । डेडिकेटेड र ट्रंक लाइनको अतिरिक्त विद्युत् महसुल नतिरेको भन्दै विद्युत् प्राधिकरणले विराटनगरका दुई उद्योगको विद्युत् बुधबार काटिदिएको छ । सेवा बन्द गरेको दिन बुधबार नै तीन मन्त्रीस्तरीय समन्वय समितिले तत्काल उद्योगको लाइन नकाट्न प्राधिकरणलाई निर्देशन दिएको हो ।विद्युत् महसुल नतिरेको भन्दै प्राधिकरण विराटनगर वितरण केन्द्रले रघुपति जुट मिल र रिलायन्स स्पिनिङ मिलको लाइन काटेको थियो । त्यसलगत्तै ऊर्जामन्त्री वर्षमान पुन, अर्थमन्त्री युवराज खतिवडा र उद्योगमन्त्री लेखराज भट्टको बैठकले तत्काल उद्योगको लाइन नकाट्न प्राधिकरणलाई निर्देशन दिएको हो । मन्त्रिपरिषद्ले तीनै मन्त्री रहने गरी ट्रंक र डेडिकेटेड लाइनबारे सुझावसहित सिफारिस गर्न समन्वय समिति गठन गरेको थियो । पुस २१ मा बसेको मन्त्रिपरिषद् बैठकले ऊर्जा सचिव दिनेशकुमार घिमिरेको संयोजकत्वमा अध्ययन कार्यदल पनि गठन गरेको थियो । ट्रंक र डेडिकेटेड लाइनको महसुल विषयमा सार्वजनिक लेखा समितिको उपसमितिले चासो राखेकाले यसबारे थप अध्ययन गर्ने समन्वय समितिले निर्णय गरेको हो ।कोभिड १९ का कारण उद्योग व्यवसायमा समेत प्रतिकूल असर पर्न सक्ने देखिएकाले भइरहेको विद्युत् सेवा कटौती नगर्ने र कटौती गरिएका दुई उद्योगको पनि तत्काल विद्युत् सेवा पुनः सुचारु गर्नका लागि नेपाल विद्युत् प्राधिकरणलाई निर्देशन दिने, तीन मन्त्री सम्मिलित समन्वय समिति बैठकको निर्णयमा भनिएको छ । महसुलका विषयमा समितिले अध्ययन गरिरहेको, मुद्दा अदालतमा विचाराधीन रहेको, कानुनी जटिलता बाँकी रहेको र अध्ययन पनि भइरहेकाले तत्कालका लागि विद्युत् सेवा पुनः सुरु राख्ने निर्णय गरिएको बैठकमा सहभागी एक अधिकारीले जानकारी दिए ।प्राधिकरणले बुधबार विराटनगरका दुई उद्योगको लाइन काटिदिएपछि निजी क्षेत्रका प्रतिनिधिले बुधबारै उद्योगमन्त्री भट्टलाई भेटेर समस्या समाधानका लागि आग्रह गरेका थिए । नेपाल उद्योग परिसंघका अध्यक्ष सतिशकुमार मोरले उद्योगमन्त्री भट्टलाई आफूहरूले समस्याबारे अवगत गराएको जानकारी दिए । लोडसेडिङका बेला उद्योगलाई निरन्तर विद्युत् उपलब्ध हुने गरी प्राधिकरणले डेडिकेटेड र ट्रंक लाइनको व्यवस्था गरेको थिथयो । तर पनि यसको महसुलका विषयमा विवाद जारी छ । विशेष सुविधामार्फत विद्युत् लिएका उद्योगले साधारण महसुल मात्रै तिरेको जानकारीपछि गत वर्ष प्राधिकरणले सञ्चालक भक्तबहादुर पुनको संयोजकत्वमा अध्ययन समिति गठन गरेको थियो ।पुन संयोजकत्वको समितिले उद्योगहरूबाट डेडिकेटेड र ट्रंक लाइनको महसुलबापत एक अर्बभन्दा बढी रकम उठ्न बाँकी रहेको प्रतिवेदन प्राधिकरण सञ्चालक समितिलाई बुझाएको थियो । सोही प्रतिवेदनका आधारमा उद्योगीहरूलाई प्राधिकरणले छुट बिल भन्दै बक्यौता बुझाउन पत्र पठाएको थियो । उद्योगीले भने डेडिकेटेड र ट्रंक लाइनको परिभाषाभित्र आफू नपर्नेहरू र आफ्नो उद्योगले यस्तो सुविधाका लागि प्राधिकरणलाई निवेदन नै नदिएको भन्दै नतिर्ने बताउँदै आएका छन् । प्राधिकरणको महसुल विनियमावलीमा दैनिक ६ घण्टा वा सोभन्दा बढी लोडसेडिङ भएको अवस्थामा दैनिक २० घण्टा बढी विद्युत् उपभोग गरे डेडिकेटेड हुने भनी परिभाषित गरिएको छ ।"
महासंघ चुनाव सर्यो,"काठमाडौं (कास) कोभिड१९ को संक्रमण त्रासपछि नेपाल उद्योग वाणिज्य महासंघको निर्वाचन सरेको छ । चैत २८ र २९ गते हुने भनिएको निवार्चन जेठ पहिलो साता हुने भएको छ । बिहीबार बसेको पदाधिकारी बैठकले जेठ ७ र ८ गते चुनाव गर्ने निर्णय गरेको महासंघका वरिष्ठ उपाध्यक्ष शेखर गोल्छाले जानकारी दिए । चुनावका सम्बन्धमा के गर्ने भनेर महासंघको बैठक बसेको थियो, उनले भने, सरकारले २५ जनाभन्दा बढी भेला हुन नपाइने भनेको र हामी जिम्मेवार संस्थाको हिसाबले यसलाई सार्न उचित हुन्छ भनेर निर्णय गरेका हौं । महासंघका वरिष्ठ उपाध्यक्ष नै अध्यक्ष हुने व्यवस्था छ । यो पद मुख्य हुने भएकाले उद्योगी व्यवसायी पछिल्लो समय यसैमा लागिरहेका थिए । यसमा हालका उपाध्यक्षद्वय चन्द ढकाल र किशोर प्रधान उम्मेदवारी घोषणा गरी प्रचारप्रसारमा लागेका छन् ।"
"'अहिलेसम्म राम्रो छ, भोलि के हुन्छ, के थाहा ?'","कतारको सनैयास्थित आप्रवासी कामदार बस्ने क्याम्प परिसरमा बस्ने दुई जनामा कोरोना भाइरसको संक्रमण देखिएपछि कतार सरकारले उक्त क्याम्प परिसर र आसपासको क्षेत्रलाई लकडाउन गरेको छ । त्यहाँको एउटा क्याम्पमा क्वारेन्टाइनमा बसिरहेका महोत्तरीका रितेश मण्डलले आफ्नो आठ दिनको अनुभव यसरी सुनाए ः अहिले म कतारको सनैयास्थित २३ नम्बरमा रहेको आफ्नै क्याम्पभित्र क्वारेन्टाइनमा बसिरहेको छु । यहाँ बसेको बिहीबार आठ दिन पुग्यो । एउटै परिसरभित्र रहेका आठवटा क्याम्पमा कम्तीमा एक हजार नेपाली होलान् । उनीहरू विभिन्न कम्पनीमातहत काम गर्छन् । धेरैलाई कम्पनीले भवन भाडामा लिएर राखेका छन् । मध्यमस्तरका कामदार आफैंले भाडामा लिएका छन् । म बसेको भवन कामदारले भाडामा लिएका हुन् । विभिन्न कम्पनीमा काम गर्ने र मन मिल्ने साथीहरू मिलेर बस्दा कम्पनीले कोठाका लागि दिएको खर्च जोगिन्छ । मेरो कोठामा अरू चार जना छन् । सबै अलगअलग कम्पनीमा काम गर्छौं ।हाम्रो परिसरको भवन नम्बर ५ मा बस्ने दुई जनामा कोरोना भाइरसको संक्रमण पुष्टि भएको छ । उनीहरू कुन देशका हुन् भन्ने यकिन छैन । त्यसपछि त्यो परिसरभित्र रहेका सबै क्याम्पमा बस्नेलाई क्वारेन्टाइनमा राखिएको हो । मंगलबारसम्म परिसरबाट बाहिर निस्कन दिइएको थिएन । मूलगेटमै सुरक्षाकर्मी र स्वास्थ्यकर्मी बसेका थिए । एउटा भवनबाट अर्को भवनका मान्छेलाई भेट्न पनि रोक लगाइएको थियो । मंगलबारबाट भने सनैयाको सडक नम्बर १ को उत्तरदेखि सडक नम्बर ३२ को दक्षिण भागसम्म र सनैयाको मुख्य सडकको पूर्वभागदेखि पानी ट्यांकीको पश्चिम भागसम्मको चौघेरालाई सिल गरिएको छ । बाहिरी व्यक्तिलाई भित्र छिर्न र भित्रको मान्छेलाई बाहिर निस्कन दिइएको छैन । पूरै सुरक्षाकर्मीको घेरामा राखिएको छ । हामीलाई भने हाम्रो परिसरबाट निर्धारित घेराभित्र निस्कन दिइएको छ । त्यहाँ पसल पनि छ । सामान किन्न छुट पाएका छौं । बन्द कोठाबाट तोकिएको क्षेत्रभित्र निस्कन पाएपछि राहत मिलेको छ । पाँच दिन कोठाबाट निस्कन नपाउँदा निस्सासिएजस्तो भएको थियो । साथीभाइसँग भेटघाट गरिराख्ने, हिँडडुलमा रमाइराख्ने मान्छेलाई कोठाभित्र बस्न गाह्रो हुँदोरहेछ ।हाम्रा लागि खाना हमाद अस्पतालबाट ल्याउने गरिएको छ । बिहान ७३० देखि ८ बजेभित्र नास्ता दिइन्छ, जसमा रोटी, जाम, दाल, खबुज र जुस र पानी हुन्छ । मध्याह्न १२३० देखि १ बजेभित्र लन्च दिइन्छ, जसमा चामल, दाल, चिकेन (कहिले माछा), जुस र पानी हुन्छ । राति ८ बजे खबुज, जाम, दाल, जुस र पानी दिइन्छ । अहिले म आफैं पकाएर खान्छु । अस्पतालबाट आउने खाना स्वादिलो हुँदैन ।नियमित स्वास्थ्य परीक्षण भइरहेको छ । कसैलाई ज्वरो आएपछि अस्पताल लगिहाल्छन् । नत्र सामान्य रूपमा कोठामै राख्छन् । मलाई आज (बिहीबार) बिहान क्याम्पमा ज्वरो नाप्दा ३९ डिग्री सेन्टिग्रेड देखियो । हामी पाँच जनालाई हमाद अस्पतालको बसमा राखेर एसिनयन टाउनको क्रिकेट मैदानमा लगियो । त्यहाँ सनैयामा रहेका कामदारलाई पहिलो जाँच गरिँदो रहेछ । त्यहाँ जाँच गर्दा ज्वरो देखिएन । मेरो घाँटी र नाकको जाँच गरियो । नेपाली नर्सले नै जाँच गरेका थिए । दुई दिनपछि स्वास्थ्य रिपोर्ट आउने भएपछि क्याम्पमै फर्काइयो । हमाद अस्पतालको उपचार पद्धति अन्तर्राष्ट्रियस्तरको छ । म पहिला पनि १४ दिन फेसिएल प्यारालाइसिस हुँदा बसेको थिएँ ।यो अनलाइनको दुनियाँ हो । घण्टाघण्टामा परिवारसँग भिडियो कल भइरहेको छ । गाउँमा बुबा, आमा, पत्नी, दुई छोरा र तीन छोरी छन् । ठूली छोरीले १२ कक्षा पास गरेपछि विवाह गरिदिएँ । अरू सानै छन् । बच्चाहरू ८, ६, ३ र १ कक्षामा पढिरहेका छन् । उनीहरूको पढाइ पूरा नभएसम्म कतार छोड्ने कुरा भएन । म क्वारेन्टाइनमा बसिरहेको कुरा परिवार सबैलाई थाहा छ । मैले कुनै कुरा लुकाएर राखेको छैन । जस्तो छ, त्यस्तै बताइदिएको छु । उनीहरू ख्याल गर्नु भन्छन् । मैले पनि तनाव लिएको छैन । अहिलेसम्म सबै नतिजा राम्रै छ, भोलि के हुन्छ, के थाहा ? मैले सकेसम्म सुरक्षाको सबै उपाय लागू गरेको छु । के गर्नुपर्छ, के गर्नुहुन्न भनेर कतारको उर्दू रेडियो र नेपालको मिडियाबाट जानकारी लिइरहेको छु । क्याम्पभित्र बस्दा पनि अरू कोठामा गएको छैन । बेलाबेला साबुन पानीले हात धोइरहेको छु । कोठामा बस्दा सबैले मास्क लगाउँछौं । दुईवटा कपडाको मास्क किनेको छु । पालैपालो प्रयोग गर्छु । हामीलाई मास्क दिइएको छैन । बाहिरचाहिँ बाँडिरहेको देख्छु । भीडभाड हुने भएकाले लिन गएको छैन ।कम्पनीले आत्तिनुपर्दैन भनेको छ । ड्युटीको तनाव लिनुपर्दैन भनेर प्रोजेक्ट म्यानेजरले फोन गरिरहन्छ । जबसम्म नर्मल हुँदैन तबसम्म आउनुपर्दैन भनेपछि ढुक्क छ । जति दिन बन्द हुन्छ, त्यतिन्जेलसम्मको तलब कम्पनीले दिनुपर्छ भनेर सरकारी अधिकारीले हामीलाई भनिरहेका छन् तर कम्पनीले यसबारे केही भनेको छैन । हाम्रो कम्पनीले दिन्छ होला जस्तो लाग्छ । प्रस्तुति ः होम कार्की"
नेपालको बेलायत भ्रमण स्थगित,"(लन्डन)  ब्रिटिस तथा नेपाली राष्ट्रिय टोलीबीच आउँदो २५ मेमा बेलायतमा हुने मैत्रीपूर्ण फुटबल खेल स्थगित गरिएको छ । ब्रिटिस फुटबल एसोसिएसनअन्तर्गत नेसनल लिग सिस्टमका प्रमुख लरेन्स सी जोन्सले एन्फा प्रमुखलाई एक पत्र लेख्दै त्यस्तो जानकारी दिएका हुन् । उनले कोरोना संक्रमणबाट जोगिन ब्रिटिस सरकारले सबै भेला तथा खेलकुदमा प्रतिबन्ध लगाएकाले त्यस्तो गर्नुपरेको जनाए । जोन्सले बेलायत सरकार, फिफा र युनियन अफ युरोपियन फुटबल एसोसिएसन जस्ता निकायको सल्लाहबमोजिम खेल स्थगित गरिएको पत्रमा उल्लेख गरेका छन् ।तर यो निर्णयले बेलायतस्थित नेपाली समुदायसँग सकरात्मक सम्बन्ध राख्ने आफ्नो महत्त्वाकांक्षालाई असर नपर्ने पनि उनले जनाएका छन् । बेलायतनेपाल कूटनीतिक सम्बन्धको करिब २०४ वर्षको इतिहासमा पहिलोपल्ट मे २५, २०२० मा इंग्ल्यान्ड सी टिम र नेपालको राष्ट्रिय फुटबल टिमबीच खेल तय थियो । अल्डरसट टाउन फुटबल क्लबमा हुने खेलका लागि एन्फा र एफएले तयारी गरिरहेका थिए । खेल सफल बनाउन लन्डनस्थित नेपाली दूतावास र सहारा यूकेको समन्वय थियो ।दूतावासका उपनियोग प्रमुख शरदराज आरनले कोरोना भाइरसको महामारी नियन्त्रणमा आएपछि पुनः खेलतालिका सार्वजनिक गरिने बताए । हामीले अहिलेको विषम परिस्थितिलाई मध्यनजर गर्दै मे महिनासम्म तय भएका अरु पनि कार्यक्रम रद्द गरेका छौं, आरनले कान्तिपुरसँग भने । यो वर्ष बेलायती भूमिमा नेपाली राष्ट्रिय फुटबल टिम र अर्को वर्ष सन् २०२१ मा इंग्लिस फुटबल टोलीले नेपाल गएर खेल्ने सम्झौता भएको थियो ।दुई देशबीच कूटनीतिक सम्बन्ध भएयता अन्य हरेक डेलिगेसन भए पनि फुटबल खेलाडी अहिलेसम्म आएका छैनन् । यसअघि दी होम अफ क्रिकेट भनिने लन्डनस्थित लर्ड्समा नेपाली क्रिकेट टिम दुईपटक आएर एमसीसी र नेदरल्यान्ड्सबीच ट्वान्टी२० त्रिकोणात्मक खेल खेलिसकेको छ ।नेपाली राजदूत दुर्गाबहादुर सुवेदी उक्त मैत्रीपूर्ण खेलले दुई देशको जनताको सम्बन्ध विस्तार, बेलायतका नेपालीबीच एकता एवं सम्बन्ध थप सुदृढीकरणका साथै पर्यटन प्रवर्द्धन गर्ने विश्वास व्यक्त गर्छन् । खेल घोषणाका बेला प्रमुख सी जोन्सले नेपाली फुटबल टोलीले वेम्बली स्टेडियम भ्रमण गर्ने, नेपाली दूतावासले टोलीको सम्मानमा विशेष स्वागत समारोह गर्ने तथा भ्रमणका बेला फुटबल तथा नेपाली संस्कृतिको महोत्सवका रूपमा मनाइने बताएका थिए ।इंगल्यान्ड एफएले नेपालमा फुटबल विकासमा सघाउन एन्फालाई प्राविधिक सहयोग तथा परामर्श दिने जनाउँदै आएको छ ।"
फियोरेन्टिनाका १० खेलाडी संक्रमित,"मिलान फियोरेन्टिनाका मालिक रोका कोसिसोले आफ्नो क्लबका १० खेलाडी कोरोना भाइरसबाट संक्रमित भएको बिहीबार पुष्टि गरेका छन् । उनका अनुसार त्यसमध्ये तीन खेलाडी अस्पतालमा भर्ना भएका छन् । उनले स्काइ स्पोर्टस इटालीलाई भनेका छन्, स्थिति निकै खराब छ । हाम्रा १० खेलाडी कोरोना भाइरसबाट संक्रमित भएका छन् ।संक्रमित हुने खेलाडीमा इटालीका फरवार्ड प्याट्रिक कोट्रोन, अर्जेन्टिनाका जर्मन पजेला र सर्बियाका फरवार्ड डुसान भ्लाहिभिच छन् । क्लबले यसै कारण आफ्नो सहरमा अस्पतालका लागि लागि चन्दा संकलन गर्न थालेका छन् । क्लबका स्टार खेलाडी तथा पूर्व फ्रान्सेली मिडफिल्डर फ्रान्क रिबेरीले त्यस काममा ५० हजार युरो दिएका छन् ।कोसिसाले भनेका छन्, रिबेरीलाई सुरुआतका लागि धन्यवाद । हामीले राम्रो काम सुरु गरेका छौं । अहिले नै ४ लाख २० हजार युरो सम्मान गरिसकेका छौं । हाम्रो लक्ष्य ५ लाख युरोको छ । सिरी ए क्लब ब्रेसियाले आफ्नो दुई कर्मचारीलाई कोभिड१९ लागेको पुष्टि गरिसकेको छ । इटालीमा यसै संक्रमणका कारण तीन हजारको मृत्यु भइसकेको छ ।अल्भेसमा पनि संक्रमणम्याड्रिड स्पेनी फुटबल क्लब अल्भेसले आफ्ना १५ खेलाडी र कर्मचारी कोरोना भाइरसबाट संक्रमित भएको बिहीबार पुष्टि गरेको छ । त्यसमा पहिलो रोजाइको टिमका तीन खेलाडी पनि छन् । ला लिगा क्लबका अनुसार उसको प्रशिक्षण समूहका सात खेलाडीलाई कोरोना भाइरसको संक्रमण भएको छ । अल्भेसले मार्च ६ मा भ्यालेन्सियाविरुद्ध खेलको थियो । भ्यालेन्सियाले पनि आफ्नो क्लबका ३५ प्रतिशत कर्मचारी कोरोना भाइरसबाट प्रभावित भएको जनाएको थियो । इटालीपछि स्पेन यो भाइरसबाट सबैभन्दा बढी प्रभावित युरोपेली देश रहेको छ । स्पेनमा १४ हजार संक्रमित भएको र त्यसमध्ये ६ जनाको मृत्यु भइसकेको छ ।जर्मन टिमको सहयोगबर्लिन जर्मन राष्ट्रिय टिमका फुटबल खेलाडीहरूले कोरोना भाइरसको महामारीसँग जुध्नका लागि २५ लाख युरो सहयोग गर्ने बुधबार घोषणा गरेका छन् । हामीले धेरैपल्ट एकअर्कालाई हेर्न आवश्यक छ । हामी राष्ट्रिय टिममा रहेकाहरूले सोचिरहेका थियौं र हामी राम्रो कुराका लागि सहयोग गर्न गइरहेका छौं, जर्मनीका कप्तान म्यानुएल नोयले इन्स्टाग्राममा भने । जर्मन टिमका निर्देशक ओलिभर बियरहोफले भने, तुरुन्तै सहमति भयो, जुन हामीले टिमबाट चाहेका थियौं । उनका अनुसार म्यानचेस्टर सिटीका इकाय गुन्डोगन, रियल म्याड्रिडका टोनी क्रुज र बार्सिलोनाका गोलकिपर मार्कआन्द्रे टेर गनसहित यसमा आएका छन् । जर्मनीका प्रशिक्षक जोचिम लोले यो संकटको घडीमा मानिसहरूलाई आफ्नो व्यवहार परिवर्तन गर्न आग्रह गरेका छन् । विश्वले संयुक्त रूपमै जलन अनुभव गरिरहेको छ, उनले फ्रेइबर्गमा भने, पृथ्वी मानवीय व्यवहारविरुद्ध नै रक्षात्मक अवस्थामा पुगेको छ, जसले सधैं जे पनि गर्नसक्ने देखाउँछ र सबै थाह पाउनुपर्छ । शक्ति, घमण्ड र नाफा पछिल्लो समय सधैं मैदानमा रह्यो । तर, अब जसले हामीलाई केही प्रभाव पारेको छ र यसले वास्तवमै हामीलाई साथी, परिवार र अरुप्रतिको सम्मानप्रतिको जीवनबारे सोच्न बाध्य पारेको छ । हामीले हामी फरक छौं भन्ने देखाउन आवश्यक छ र भविष्यमा एकअर्कालाई बढी सम्मान गर्न पनि । उनले युरो अर्को वर्षसम्म सार्ने यूईएफएको निर्णयप्रति पनि स्वागत गरे ।स्वास्थ्यकर्मीलाई होटल खुलालन्डन म्यानचेस्टर युनाइटेड र इंग्ल्यान्डका पूर्व डिफेन्डर ग्यारी नेभिलले कोरोना भाइरसको संकटमा स्वास्थ्यकर्मीहरूका लागि निःशुल्क रुपमा आफ्नो होटल उपलब्ध गराउने बताएका छन् । नेभिलका म्यानचेस्टरस्थित दुई होटल बन्द गरिएको छ, जसले एनएचएस (नेसनल हेल्थ सर्भिस) र अरु मेडिकल स्टाफका लागि १७६ बेड खाली भएको छ । युनाइटेडका पूर्वकप्तान रहेका उनले आफ्ना कुनै पनि कर्मचारीलाई हटाउने नभनिएको र बेतलबी बिदा बस्न आग्रह नगरेको पनि बताए ।"
इब्राहिमोभिच सहयोग जुटाउँदै,"स्टकहोम (एएफपी) एसी मिलानका भेट्रान फरवार्ड जाल्टन इब्राहिमोभिचले बुधबार कोरोना भाइरसको महामारीविरुद्ध लड्नलाई इटालीको अस्पतालका लागि सहयोग जुटाउन थालेका छन् । इटालीलाई मलाई सधैं धेरै दिएको छ, यो नाटकीय क्षणमा म त्यसलाई फर्काउन चाहन्छु, मैले माया गरेभन्दा धेरै यो देशलाई, स्विडेनका पूर्व खेलाडीले इन्स्टाग्राममा भनेका छन्, मैले मेरा साथीहरूको सहयोगलाई गणना गरें, सबै व्यावसायिक खेलाडीहरू र सानाठूला सहयोग गर्न चाहनेहरूको सम्भावना हेर्दै सबैबाट यो भाइरसलाई किक गर्दै फाल्नका लागि ।उनले भनेका छन्, वास्तवमै हामीले एकसाथ हाम्रो जीवन बचाउनका लागि हरेक दिन निःस्वार्थ काम गरिरहेका अस्पताल, चिकित्सक, नर्सलाई सहयोग गर्नुपर्छ । किनभने आज उनीहरूलाई सम्मान गर्नुपर्छ । एकसाथ कोरोना भाइरसलाई टाढा पठाऔं र यो खेल जितौं । उनले आफ्नै शैलीका भनाइको अन्त्य गरे, र, सम्झना ः यदि भाइरस जाल्टनकहाँ आएन भने जाल्टन भाइरसकहाँ जान्छ ।"
लम्बियो इंग्लिस फुटबलको मिति,"लन्डन् इंग्लिस फुटबलको स्थगन मिति लम्ब्याएर कम्तीमा अप्रिल ३० पुर्याइएको छ । कोरोना भाइरसको विश्वव्यापी त्रासका कारण प्रिमियर लिग र इंग्लिस फुटबल लिगको बिहीबार बसेको आपतकालीन बैठकले यस्तो निर्णय गरेको हो । इंग्ल्यान्डमा हुने व्यावसायिक फुटबल खेल अप्रिल ३० सम्म स्थगन गर्न हामी सामूहिक रूपमा सहमत भएका हौं, इंग्लिस फुटबल एसोसिएसन, प्रिमियर लिग, ईएफएल तथा खेलाडी र व्यवस्थापकको समूहको संयुक्त प्रेस विज्ञप्तिमा भनिएको छ । युरोपेली फुटबलको सर्वोच्च संस्था यूईएफएले विभिन्न देशका लिग फुटबल सम्पन्न होस् भन्ने हेतुले यसअघि नै युरो २०२० लाई १२ महिना पछाडि धकेलिसकेको छ । कोरोना भाइरसका कारण यात्रामा ननिस्कन र सामूहिक भेला नगर्न निर्देशन आएकाले विश्व फुटबलको अधिकांस प्रतियोगिताहरू स्थगित हुँदै आएका छन् । इंग्ल्यान्डका सबै खाले फुटबल अघिल्लो साता स्थगित भएका थिए । अहिलेको अंकतालिकालाई नै अन्तिम मान्ने वा यस सिजनलाई समाप्त पार्नेभन्दा पनि कोरोनाको प्रभाव सकिएपछि लिग सुरु भइ त्यसलाई अन्त्य गर्नेमा इंग्लिस फुटबल रहेको छ । हामी २०१९२० को फुटबल सिजन कसरी सुचारु गर्ने भन्ने प्रतिवद्धतामा एकबद्ध छौं । हामी सबै घरेलु र युरोपियन क्लब लिगका खेलहरू जतिसक्दो चाँडो सुचारु होस् भन्नेमा छौं, विज्ञप्तिमा उल्खेल छ । मे महिनाको सुरुमै खेलहरू भएमा त्यो सकिन जुन ३० भन्दा बढी समय लाग्नसक्छ । इंग्ल्यान्डसहितका युरोपियन लिगहरू सामान्यतः मेमा सकिन्छन् । पछिल्लो स्थितिलाई लिएर यूईएफएले मंगलबार लिग सम्पन्न गर्न जुन ३० सम्म पनि स्विकारेको थियो । जुनको अन्त्यपछि भने धेरै खेलाडीको सम्झौता र लोनअवधि भने सकिने हुन्छ । तर इंग्लिस अधिकारीहरूले सिजन सिध्याउनका लागि कुनै अवधि नतोक्ने जनाएका छन् । यस्तोमा अफ सिजन ब्रेक नहुन सक्छ । एउटा सिजन सुरु भएपछि अर्को सुरु हुन झन्डै तीन महिना लाग्छ । त्यसैलाई अफ सिजन भनिन्छ र क्लबहरूले सामान्यतः सिजन सुरु हुनु एक महिनाअगाडि जस्तो खेलाडीलाई बोलाउने गर्छन् । मेमा इंग्लिस फुटबल पुनः सुचारु भएमा २०१९२० र २०२०२१ को सिजनको बीचमा अफ सिजन नहुन सक्छ ।"
रितिकको पहिलो सफलता,"(तिलोत्तमा)  बुटवल आउँदा कहिलेकाहीं देवीनगरस्थित टेनिस कोर्ट पुगेर खेल हेर्ने गर्थे रितिक राना । तीन वर्षको उमेरमै अभिभावकसँग भारतमा छिरेका उनी बेलाबेला नेपाल आइरहन्छन् । दिल्लीमा बसोबास गर्छन् । यसपल्ट भने उनले खेल मात्र हेरेनन्, प्रतियोगितामै भाग लिए । च्याम्पियन बनेर फर्किए । यसपालि उनी प्रतियोगितामै भाग लिने सोचले आएका थिए । रितिकले तेस्रो बुटवल ओपन टेनिस प्रतियोगिता खेले । देवीनगरस्थित कोर्टमा उनले दुईपल्टका च्याम्पियन प्रणव खनाललाई हराएर उपाधि नै जितेका थिए । पहिलोपल्ट मातृभूमिमा आएर विजेता बन्दा रितिक औधी खुसी देखिए । उनले देशमै खेल्ने चाहना बढेको सुनाए । उनले भने, पहिला आउँदा अरुले खेलेको हेर्थें मात्र । यसपालि खेल्नेगरी नै आएको थिएँ । उपाधि नै जितें । एकदमै खुसी लागेको छ । देशका लागि खेल्ने चाहना छ । यहाँको मौसममा खेल्न पनि सहज भयो ।च्याम्पियन रितिकले १२ कक्षा सकिएपछि नेपाल आएर खेल्ने बताए । उनले विजेता बनेर ५५ हजार रुपैयाँ नगद र ट्रफी जितेका थिए । उनले भने, मेरो खेलका लागि बुवाले भारतमा मिहिनेत गरिरहनुभएको छ । नेपाल आएर के गर्ने भन्ने चिन्ता भएकाले कुनै व्यवसाय सञ्चालन गरेर खेललाई निरन्तरता दिने उनको सोच छ ।अर्घाखाँचीको मालारानी गाउँपालिकामा जन्मिएका रितिक तीन वर्षको उमेरमै अभिभावकसित भारत गएका हुन् । उतै अध्ययन गरे । रितिकका बुवा राजबहादुर रानाले दिल्लीमा फिटनेस सेन्टर चलाउँछन् । रितिक पनि सानैदेखि बुवाकै पछि लाग्दै फिटनेस सेन्टर धाउँथे । बुवाले सिकाएको हेर्ने गर्थे । एकदिन बुवासँग घुम्दै सकेट कम्प्लेक्सस्थित टेनिस कोर्टमा पुगे । त्यहाँ पहिलोपल्ट टेनिस खेलिरहेको देखेपछि रितिकको मन त्यतैतिर बरालियो । बुवासामु टेनिस खेल्ने इच्छा राखे । सात वर्षका रितिकको चाहना पूरा गर्न राजबहादुरले खुसीसाथ प्रशिक्षण केन्द्रमा भर्ना गरिदिए । रितिकको खेल्ने रुचि देखेर त्यति बेला प्रशिक्षक मयंक त्यागी दंग परेको राजबहादुरले सुनाए । छोरा सानै थियो तर खेल्ने इच्छा गर्यो, उनले भने, प्रशिक्षण दिलाएपछि भविष्यमा केही गर्ला भन्ने लाग्यो, भर्ना गरिदिएँ । आफू खेलाडी पनि खेलाडी भएकाले उनको इच्छामा कुनै इन्कार गरिनँ । मासिक नेपाली ४० हजार रुपैयाँ प्रशिक्षण शुल्क तिरेको उनले सुनाए । त्यसबाहेक र्याकेट, बल र पोसाकमा पनि बढी खर्च लाग्ने गरेको आमा मञ्जु सुनाउँछिन् । खेल्न थालेपछि आवश्यक सामान चाहिने नै भयो, उनले भनिन्, तर साह्रै महँगो खेल रहेछ । कहिलेकाहीँ छोरालाई खेल रोक्नसमेत भन्ने अवस्था आएको उनले बताइन् । एकजनाको आम्दानीले सबैतिर खर्च गर्न नसकिने भएकाले कहिलेकाहीँ समस्या हुने गरेको मञ्जुको तर्क थियो । घरायसी अप्ठ्यारोलाई चिर्दै रितिक टेनिसमै अघि बढ्न चाहन्थे । भविष्यमा केही गर्छु भन्ने दृढ संकल्प लिएर बुवाआमालाई सहयोग र साथ दिन आफूले आग्रह गरेको उनले सुनाए । आर्थिक कुराले बेलाबेला पिरोल्यो, उनले भने, बुवाआमालाई मनाएँ र खेल्न थालें । बुवाबाट फिटनेससम्बन्धी ज्ञान पनि लिइरहेका थिए । खेलकौशल बढेपछि उनले भारतका विभिन्न ठाउँमा भएका प्रतियोगिताहरूमा भाग लिए । अहिले उनी भारतीय टेनिस वरीयतामा दोस्रो नम्बरमा रहेका प्रशिक्षक शेखर मेननबाट प्रशिक्षण लिइरहेका छन् । बिहान तीन घण्टा अभ्यासमा बिताउँछन् । प्रशिक्षकसँगै फरिदाबाद कोर्टमा खेल्छन् । साँझ सकेट कम्प्लेक्समा अभ्यास गर्छन् । उनले पढाइसँगै खेललाई अघि बढाइरहेको बताए । १७ वर्षे उनी कक्षा ११ मा अध्ययनरत छन् । पढाइमा उत्तीर्ण भए पुग्छ, उनले भने, खेलमा जित्नै चाहन्छु । दिनहुँ खेल सामग्री र डाइटका लागि १८ सय रुपैयाँ खर्च हुने उनी बताउँछन् । उनले भारतमा सन् २०१६ मा भएको प्रतियोगितामा पुरुष डबल्सतर्फ उपाधि जितेका थिए । २०१८ मा राष्ट्रिय स्तरको प्रतियोगितामा उपविजेता भए । त्यस्तै एसएस टुर्नामेन्टमा विजेता बनेपछि उनी भारतमा १४ वर्षमुनिको वरीयतामा टपटेनमा परेको दाबी गर्छन् । उनले २०१९ मा फरिदाबादमा भएको प्रतियोगितामा १ लाख रुपैयाँ पुरस्कार जिते । भारतको राष्ट्रियस्तरको वरीयतामा उनी ६० औं स्थानमा छन् । उनका भाइ प्रतीक पनि टेनिसमा रुचि राख्छन् । दुवैलाई टेनिस खेलाउन गाह्रो पर्ने भएकाले सानोलाई त्यसतर्फ नलगाएको उनकी आमा मन्जु बताउँछिन् । अहिलो एउटैलाई राम्रो खेलाडी बनाउन पाए हुन्थ्यो । रितिकलाई नै धान्न गाह्रो परिरहेको छ । त्यसैले सानो छोरालाई खेलाउन सकिएको छैन, उनले भनिन् । कान्छो छोरालाई पढाइतर्फ केन्द्रित गराउन लागिपरेको उनले सुनाइन् । मञ्जु पनि छोराको खेल हेर्न बुटवल आएकी थिइन् । उनले नेपालका खेलाडी मिहिनेती भएकाले उनीहरूका लागि सम्बन्धित निकायले हेरिदिए राम्रो हुने सुझाइन् ।"
नामिबिया भ्रमण स्थगित हुने,"काठमाडौं (कास) नेपाली क्रिकेट टोलीले अर्को महिना गर्ने भनिएको नामिबिया भ्रमण स्थगित हुने औपचारिकता मात्र बाँकी रहेको छ । अप्रिल २० देखि २७ सम्म नामिबियामा हुने क्रिकेट विश्वकप लिग २ मा नेपालले नामिबिया र स्कटल्यान्डसँग प्रतिस्पर्धा गर्ने कार्यक्रम थियो । सन् २०२३ को एकदिवसीय विश्वकप छनोटको आधार रहेको प्रतियोगिता विश्वलाई नै आतंकित बनाइरहेको कोरोना भाइरसका कारण सर्ने निश्चित जस्तै भएको छ । कोरोना भाइरसकै कारण अमेरिकामा हुन लागेको लिग २ को खेललाई यसअघि नै अन्तर्राष्ट्रिय क्रिकेट परिषद् (आईसीसी) स्थगित गरिसकेको थियो । अप्रिल १ देखि ७ सम्म हुने त्रिकोणात्मक प्रतियोगितामा यूएई र स्कटल्यान्डले अमेरिकासँग प्रतिस्पर्धा गर्दै थिए । नेपालको नामिबिया भ्रमण हाललाई स्थगित हुने निश्चित जस्तै छ, आईसीसीले १२ दिनमै निर्णय गर्ने भनेको छ, नेपाल क्रिकेट संघका कोषाध्यक्ष रोशन सिंहले कान्तिपुरसँग भने । नेपालले अफ्रिकी भ्रमणमा नामिबिया र स्कटल्यान्डसँग २२ एकदिवसीय अन्तर्राष्ट्रिय खेल्ने कार्यक्रम छ । जुनमा नेपालले पपुवा न्युगिनी गएर पपुवा र यूएईसँग खेल्ने तालिका छ । लिग २ मा नेपालले दोस्रो चरणको खेल्न लागेको हो । अघिल्लो महिना काठमाडौंमा लिग २ को यात्रा सुरुआत गर्दा नेपालले अमेरिकासँगको दुवै खेल जितेको थियो भने ओमानसँग दुवै खेल हारेको थियो । तीन वर्ष चल्ने सात राष्ट्र सहभागी प्रतियोगितामा नेपाल छैटौं स्थानमा छ । एक टोलीले ३६ खेल खेल्नेछ र त्यसबाट शीर्ष तीन टोली विश्वकप छनोटमा पुग्नेछन् ।"
स्वाद फेर्दै धरान,तस्बिरहरू : विकास राई
बक्सिङ र भाग्यसँग जुध्दै संगीता,"(काठमाडौं)  भाग्यमा विश्वास नगर्नेले जसरी बुझुन्, तर संगीता सुनारले आफ्नो असफलतामा भाग्यकै दोष देख्छिन् । नेपालको बक्सिङमा क्षमतावान खेलाडीको परिचय बोकेकी संगीतालाई अन्तर्राष्ट्रिय प्रतियोगितामा यस्तै हुन्छ । चार वर्षको अवधिमा आधा दर्जन अन्तर्राष्ट्रिय प्रतियोगिता खेल्दा सबैमा उनलाई भाग्यले साथ दिएन । मंसिरमा सम्पन्न १३ औं दक्षिण एसियाली खेलकुद (साग) मा पनि त्यस्तै भयो, स्वर्णको अपेक्षा गरिएकी प्रमुख खेलाडी संगीता सुनार रजत पदकमै सीमित भइन् । सन् २०१६ मा भारतमा भएको १२ औं साग संगीताको पहिलो अन्तर्राष्ट्रिय प्रतियोगिता हो । साग इतिहासमै पहिलोपल्ट महिला बक्सिङ समावेश गरिएको प्रतियोगितामा उनी पहिलो चरणमै भारतीय खेलाडीसँग पराजित हुनुपर्यो । यसपालि साग बक्सिङमा स्वर्ण जित्ने पहिलो नेपाली महिला बक्सरको कीर्तिमान नजिक पुगेर चुकिन् उनी । हालै जोर्डनमा भएको ओलम्पिक छनोटको अन्तिम समयमा नाम काटिनुलाई पनि उनले साग असफलताकै परिणामका रूपमा हेरेकी छन् । अन्तर्राष्ट्रिय प्रतियोगितामा जहिल्यै मलाई भाग्यले साथ दिएको छैन । मनोबल कमजोर भएको पनि होइन । तर धेरै खेलमा राम्रै टक्कर दिएर पनि हारेकी छु, अन्तर्राष्ट्रिय असफलताबारे २५ वर्षीया संगीताले दुखेसो पोखिन् । १३ औं सागमा उनले श्रीलंकाकी कस्तुरी आर्कचिगे केसानीलाई सजिलै हराएकी थिइन् । ६० केजी तौल (लाइटवेट) को फाइनलमा उनले भारतीय प्रभिनसँग स्पिट डिसिजन (५ निर्णायकमध्ये बहुमतका आधारमा गरिने निर्णय) का आधारमा हार बेहोरिन् । फाइनलमा मलाई धेरै कठिन भएको होइन । बराबरकै टक्कर भइरहेको थियो । तीन राउन्ड खेलेपछि हारें, संगीताले तीन महिनाअघिको फाइनल सम्झिइन्, पछि गुरुहरूले जितेको खेल हराइएको भन्ने कुरा गर्नुभएको थियो । उनलाई अहिले लागेको छ विपक्षीबारे राम्रो जानकारी लिन सकेको भए जितिन्थ्यो कि । बाइ पाएर सिधै फाइनल पुगेकी भारतकी प्रभिनबारे उनलाई केही थाहा रहेनछ । विपक्षीको राम्रो र नराम्रो पक्षबारे थाह भए वा उनको एउटा खेल हेर्न पाएको भए जित्न सकिन्थ्यो कि भन्ने लाग्यो, उनले भनिन्, यसपल्ट पनि भाग्य दाहिना भएन ।१२ औं सागमा पहिलो चरणमै भारतीय प्रतिस्पर्धी नपरेको भए उनले कम्तीमा पदक जित्ने थिइन् । त्यसयता दुईपल्ट इन्डियन ओपन, एकपल्ट थाइल्यान्ड ओपन, एसियन बक्सिङ च्याम्पियनसिप र एसियाली खेलकुदमा पनि उनी पहिलो चरण पार गर्न सकिनन् । खेलमा हार जित स्वाभाविक हो । उनलाई सबैभन्दा दुःख लागेको चाहिँ ओलम्पिक छनोटमा अन्तिम समयमा सहभागी हुन नपाउनु हो । सुरुमा चीनमा हुने प्रतियोगिता कोरोना भाइरसका कारण जोर्डन सारियो । नेपालबाट पुरुष र महिला २२ खेलाडीलाई सहभागी गराउने निर्णय भएको थियो । अन्तिम समयमा १ पुरुष र १ महिला खेलाडीमात्र जोर्डन उडाइयो । चीनका लागि भिसा प्रक्रिया पनि पूरा भइसकेको थियो । कोरोनाका कारण जोर्डन सारिएपछि मेरो नाम काटिएछ । भिसा प्रक्रियाका कारण जान नपाएको जानकारी गुरुहरूबाट पाएँ, जीवनकै सबैभन्दा दुःखको क्षणमा परिभाषित गर्दै उनले प्रश्न गरिन्, खेलाडीले खेल्न नपाएपछि त्यो भन्दा दुःख के होला ? त्यसमा पनि अन्तिम समयमा फालिएँ । यसलाई पनि उनले भाग्यसँगै तुलना गरिन् ।त्यसो त संगीताको बक्सिङ प्रवेश एककिसिमको दुर्घटना नै थियो । उनकै भाषामा, भाग्यले डोहोर्याएको । २०६९ सालमा सशस्त्र प्रहरी बलमा भर्ना भएको दुई वर्ष तालिममै बित्यो । त्यसपछि लनटेनिसको प्रशिक्षणका लागि एपीएफ क्लबमा आबद्ध भएकी उनी बक्सिङमा होमिइन् । त्यहाँ छिर्नुमा रोचक कहानी छ । लनटेनिसको प्रशिक्षण गरिरहेको थिएँ । चिफसाब (तत्कालीन सशस्त्र प्रहरी महानिरीक्षक दुर्जकुमार राई) ले देख्नुभएछ । उहाँले मेरो शारीरिक बनावट देखेर तिमी टेनिस हैन बक्सिङ खेल्न जाऊ भन्नुभयो, सुरुआती दिन सम्झँदै संगीताले थपिन्, भोलिपल्टै बक्सिङको तयारीमा लागें । किरण थापा मेरो पहिलो गुरु हुनुहुन्छ ।पहिलोपल्ट बक्सिङ ग्लोब्स र हेडगार्ड लगाएको तीन महिनामा उनले वीर गणेशमान सिंह स्मृति राष्ट्रिय बक्सिङमा दोस्रो स्थान भेट्टाइन् । त्यसपछि उनले आफ्नो तौलसमूहमा कहिल्यै दोस्रो हुनुपरेको छैन । सातौं र आठौं राष्ट्रिय खेलकुदमा स्वर्णसहित उनले दर्जन बढी राष्ट्रिय प्रतियोगिता जितेकी छन् । राष्ट्रिय प्रतियोगितामा अधिकांश ६० केजी तौलमै खेलेकी छन् । सुरुआती चरणमा ७५ केजीमा पनि खेलेकी थिइन् । १२ औं सागमा उनी ७५ केजीमै सहभागी भएकी थिइन् । कास्कीको ढिकुरपोखरीमा हुर्कंदा उनलाई बक्सिङबारे केही थाहा थिएन । स्कुलका विभिन्न खेलकुद प्रतियोगिता जितिरहन्थिन् । टीभीमा आउने रेस्लिङ खुबै मनपर्थ्यो । बक्सिङबारे त केही थाहा थिएन । तर सानैदेखि खेलकुद मनपर्ने भएकाले स्कुलमा एथलेटिक्स, फुटबल, भलिबल खेल्थें । जहिल्यै पनि मेरो टिमले जित्थ्यो । मेरो रूचि खेलकुदमै थियो, उनले सुनाइन् । संगीतालाई एकपल्ट देशका लागि स्वर्ण पदक जित्ने धोको छ । ओलम्पिकको सपना ४ वर्षका लागि सकियो । अब दुई वर्षपछि हुने १४ औं सागमा स्वर्ण जित्ने उनले लक्ष्य हो । त्यहीअनुसार तयारी गर्नेछु, लक्ष्य निकै चुनौतीपूर्ण हुने उनलाई थाहा छ । नेपाली खेलाडीले बक्सिङमा ठूलो सफलता हासिल गर्न सरकारी लगानी अधिक हुनुपर्ने तर्कमा संगीताको जोडदार समर्थन छ । शारीरिक रूपमै जुध्नुपर्ने भएकाले बक्सिङ निकै कठिन खेल हो । तर हामीले नसक्ने होइनौं । त्यसअनुसार योजना, तयारी, डाइट र मानसिक अवस्था सुधार गर्नुपर्छ । दालभाततरकारीले बक्सिङ खेल्न सकिँदैन । पर्याप्त डाइट खान पैसा पुग्दैन, उनले समग्र नेपाली खेलाडीको यथार्थ चित्रण गरिन् । खेलाडीको मानसिक अवस्था सुदृढ नभएसम्म खेलकुदले गति लिन नसक्ने उनले दाबी छ । खेलाडीलाई आर्थिक रूपमा सम्पन्न बनाउने गरी गुरुयोजना बनेको उनले देखेकी छैनन् । जागिरबाट आएको मासिक २०२२ हजार रुपैयाँ तलबले कोठाभाडा तिर्नु कि, डाइट खानु कि, घर पठाउनु कि अनि किट्स किन्नु ?, उनले बेलीविस्तार लगाइन्, फ्रेस भएर तयारी गर्नै सकिन्न ।अरु खेलाडीले जस्तै संगीताले पनि आफ्नो करिअरमा भविष्य देखेकी छैनन् । र, उनले पनि पलायनको अन्तिम विकल्पबारे सोच्न थालिसकेकी छन् । अहिले राम्रो गरिरहेको छु । करिअरको उच्च लयमा छु र त सबैले राम्रो मानेका छन् । नाम र प्रतिष्ठा छ । भोलि खेल्न नसकेको अवस्थामा कसैले चिन्दैनन् अनि पत्याउँदैनन् । त्यसबेला कहाँ जाने, उनको प्रश्न थियो, अनि आफैंले विकल्प सोच्नुपरेन त ?धेरै अर्थमा भाग्यलाई दोष दिए पनि बक्सर भएकोमा उनी गर्व गर्छिन् । किन ? मैले सिकेको बक्सिङ मेरो आत्मरक्षाका लागि सबैभन्दा उपयोगी हुनेछ । परिवारलाई सार्थक अस्तित्व दिएकी छु ।"
दुविधामा आइरन मेडन,"यो आन्दोलनको सबैभन्दा ठूलो भूमिका आइरन मेडनले पनि खेलेको थियो । अझ ब्यान्डलाई यो आन्दोलनको पायोनियर नै मानिन्छ । तर पनि बेलायतका जति पनि ठूल्ठूला ब्यान्ड छन्, त्यसको नाम लिँदा आइरन मेडन छुट्ने गर्छ, होइन भने छुटाउने गरिन्छ । आफ्नो विशिष्ट बास गितार बजाउने शैलीका कारण चर्चित ह्यारिस मान्छन्, आफ्नो ब्यान्ड सबै पुस्तामा उत्तिकै लोकप्रिय भने छ । सन् अस्सीको पुस्तादेखि अहिलेको पुस्तासम्म पनि । यो एक प्रकारले घुमाउरो पाराले दिएको उत्तर भयो ।वास्तवमै आइरन मेडन के हो त भन्ने प्रश्नको उत्तरमा उनले भनेका छन्, ब्यान्ड यो नै हो भनेर कहाँ भन्न सकिन्छ र ? युवा पुस्तालाई मेरो सल्लाह हो, सबैभन्दा पहिला हाम्रा उत्कृष्ट गीतहरूको संग्रह सुन, त्यसपछि मन पर्यो भने हाम्रा एल्बमतिर जाऊ । आइरन मेडनको स्थापना ह्यारिसकै पहलमा सन् १९७५ मा भएको थियो । ब्यान्डले अहिलेसम्म १६ स्टुडियो एल्बम निकालेको छ । ह्यारिस भन्छन्, धेरै ब्यान्ड प्रशंसक सन् अस्सीतिरकै एल्बम मन पराउने गर्छन्, विशेषतः पिस अफ माइन्ड ।त्यसपछिको पुस्ताका लागि मन पर्ने एल्बम भनेको सेभेन्थ सन अफ द सेभेन्थ सन हो । फेरि रमाइलो के पनि छ भने ह्यारिसले कहिले पनि आइरन मेडन छाडेनन्, तर उनको आफ्नै अलग्गै ब्यान्ड छ र त्यो हो, ब्रिटिस लायन । एक प्रकारले उनी समानान्तर दुई ब्यान्ड हाँकिरहेका छन् । ह्यारिसका लागि पनि ब्रिटिस लायन दोस्रो रोजाइ मात्र हो । उनलाई किन यो ब्यान्ड चाहियो त ? यसबारे उनको उत्तर पनि उत्तिकै रोमाञ्चक तुल्याउने खालको छ ।उनकै शब्दमा ह्यारिस एकछिन पनि चुप लागेर बस्न सक्दैनन् । उनलाई केही न केही गरिरहनुपर्छ । उनका मनमा एकपछि अर्को सिर्जनाका सोच आइरहन्छन् रे । अब यी सबै सोच उनले आइरन मेडनमा पूरा गर्न सक्ने भएन नै । त्यसैले उनी आफ्नो फरक सोचका सिर्जनाका लागि ब्रिटिस लायनमा भर पर्ने रहेछ । ख्यालख्यालमै सही उनी भन्छन्, अब त ब्रिटिस लायन पनि ठूलो ब्यान्ड भइसक्यो । तर त्यति ठूलो पनि होइन, जति आइरन मेडन हो । सबै आलोचकले नमाने पनि यो ठूलै ब्यान्ड हो ।"
युट्युबजस्तै इन्स्टाग्राम,"इन्स्टाग्रामले पनि युट्युबले जस्तै लामो भिडियो सुरु गर्ने लक्ष्य राखेको केही वर्ष भयो । अब इन्स्टाग्रामले युट्युबको अन्य फिचर पनि आफूमा राख्ने लक्षण देखाएको छ । गत साता कम्पनीको एउटा योजना सार्वजनिक भएको छ, जसबाट युट्युबमा जस्तै इन्स्टाग्राममा पनि लामा भिडियोहरू अपलोड गर्न भिडियो उत्पादकहरू उत्सुक हुनेछन् ।इन्स्टाले लामो भिडियो राख्नका लागि बनाएको आईजीटीभीमा अब विज्ञापन पनि राख्ने भएको छ । जसका कारण यसमा भिडियो अपलोड गर्नेहरूले निश्चित रकम पाउन सक्छन् । यो अभ्यास धेरै वर्षदेखि युट्युबले गरिरहेको छ । युट्युबमा राखिएको विज्ञापनबापत केही रकम पाइने भएकाले धेरैले युट्युबमा भिडियो बनाएर राख्नुलाई आफ्नो पेसा बनाउन सकेका छन् ।"
एप्पललाई जरिवाना,फ्रान्सको बजारमा प्रतिस्पर्धालाई नियमन गर्ने सरकारी निकायले गत साता एप्पल र यसको दुई होलसेलरलाई गरी एक अर्ब अमेरिकी डलर बढी जरिवाना गर्ने निर्णय गरेको छ ।सन् २०१२ देखि सुरु भएको अनुसन्धानमा भर्खरै जरिवानाको निर्णय भएको हो । एप्पलले आफ्ना दुई होलसेलरसँग सहमति गरेर बजार मूल्य नियन्त्रणका लागि अस्वस्थ प्रतिस्पर्धा गरेको भेटिएपछि जरिवाना गरिएको हो । एप्पल र उसका दुई होलसेलर मिलेर १ खर्ब १० करोड अमेरिकी डलर जरिवाना तिर्नुपर्ने छ । यो कम्पनीमाथि गरिएको हालसम्मकै ठूलो जरिवाना हो । यसअघि एप्पलले पुरानो आइफोनलाई स्लो पार्ने गरेको घटनामा पनि करोडौं जरिवाना तिरिसकेको छ ।
डेभलपर कन्फ्रेन्स अनलाइनमै,"एप्पलले वार्षिक रूपमा गर्ने डेभलपर कन्फ्रेन्स रद्द गर्दै अनलाइनबाट मात्रै प्रसारण गर्ने भएको छ । यसको अर्थ हो, अघिल्ला वर्षहरूमा जस्तो एप्पल हेडक्वार्टरमा डेभलपरहरू जम्मा हुन पाउने छैनन् । जुन महिनामा गर्न लागिएको डेभलपर कन्फ्रेन्स रद्द गरी अनलाइनबाट मात्रै हुने एप्पलले विज्ञप्ति जारी गर्दै जानकारी दिएको छ । कोरोना भाइरस (कोभिड१९) को संक्रमणका कारण यस्तो निर्णय गर्नुपरेको कम्पनीले जनाएको छ । यो कन्फ्रेन्समा कम्पनीले आफ्ना आगामी योजना र उत्पादनहरू सार्वजनिक तथा घोषणा गर्ने गर्छ । यो वर्षको कन्फ्रेन्समा कम्पनीका सीईओ टिम कुकले कि नोट स्पिचले दिनेछन् जुन अनलाइनमार्फत नै प्रसारण हुनेछ ।"
च्याम्पियन केटो,"यस्ता कैयौं पेचिला व्यंग्यले हिमेश पन्तको छवि अलग र विशेष बनेको थियो, कमेडी च्याम्पियन मा । तर, उनी आफैं उपाधि जित्नेमा ढुक्क थिएनन् । शोमा एकसेएक प्रतिभाशाली प्रतियोगी जो थिए । उत्कृष्ट पाँचसम्म पुगेपछिचाहिँ उनलाई लागेछ, च्याम्पियन त मै हो । किन ? हिमेश भन्छन्, कन्टेन्ट र पर्फमेन्समा मैले अचाक्ली मेहनत गरेको थिएँ । जसले ममा प्रचुर आत्मविश्वास बढाएको थियो । नभन्दै हिमेश शोको पहिलो संस्करणको विजेता बने । भलै उनी भन्ने गर्छन्, उपाधि जितेपछि मैले २५ लाख र कार पाउने भएँ । बाँकी मैले गर्नुपर्ने संघर्षचाहिँ उस्तै हुन्छ । बरु जिम्मेवारी थपिएको छ ।त्यसो त शोमा भाग लिनुअगावै हिमेश युट्युबमा परिचित थिए । सुरुमा आफ्नै युट्युब च्यानल खोले, छोटा कमेडी भिडियो बनाएर अपलोड गरे । हल्काफुल्का भ्युज बटुल्न थाल्यो । त्यतिबेला उनको कमेडी युवा पुस्ता लक्षित हुन्थ्यो । पछि कमेडी सर्कल नामक स्ट्यान्डअप कमेडीको प्लेटर्फममा जोडिए । यसबाट उनको लोकप्रियता अझ बढ्यो, स्ट्यान्डअपमै भविष्य देखे । भन्छन्, बिस्तारै मलाई हँसाएर मात्र हुन्न, विकृतिमाथि कटाक्ष गर्नुपर्छ बोध हुन थाल्यो । त्यसैले सामाजिकराजनीतिक घटनाक्रमलाई नियाल्न थाले । हिमेशको मुख्य विशेषता नै उनको कमेडीमा समाजचेत हुनु हो । जहाँ हँसाउनका लागि मात्र हँसाइएको हुन्न, सन्देश र सवाल पनि हुन्छ । हास्यलाई हामीले भोगिरहेको तीतोमीठो यथार्थसँग जोड्न सकियो भने मात्र त्यसको आयु लामो हुन्छ, उनले आफ्नो बुझाइ सुनाए ।उपाधि जित्ने अभिलाषा त छँदै थियो, त्योभन्दा बढीचाहिँ आफ्नो प्रतिभा पस्कने र नयाँ कुरा सिक्ने चाह बोकेर हिमेश कमेडी च्याम्पियन मा पुगेका थिए । शोमा अघि बढ्दै जाँदा ती चाहनाहरू पूरा हुँदै गए । कन्टेन्ट चयन र प्रस्तुतीकरणका नयाँ तरिका सिके । थाहा नभएको कुरा सिक्ने मोहकै कारण म यहाँसम्म आइपुगेको हुँ, हिमेशले भने । केही समयमा अन्य दुई फाइनलिस्ट सुमन कोइराला र खड्गबहादुर पुनमगरसँगै उनी वर्ल्ड टुर मा निस्कँदै छन् । कमेडी च्याम्पियन कै निर्माताको नयाँ रियालिटी शोमा उनको पनि सहभागिता हुनेछ । आफ्नो युट्युब च्यानलका लागि कन्टेन्ट उत्पादन गर्दै छन् । जे गर्छु, कमेडीमै गर्छु, उनले भने । कतिपय रियालिटी शोका विजेताहरू शो सकिएसँगै ओझेलमा पर्छन् । आफ्नो मौलिक छवि बनाउन सक्दैनन् । हिमेशलाई यसको हेक्का नभएको होइन । तर, गायन वा नृत्यभन्दा कमेडीमा आफ्नो प्रतिभा देखाउन सहज हुने भएकाले यस क्षेत्रमा हराउने सम्भावना कम हुने बताउँछन् उनी । गीत निकाल्न, म्युजिक भिडियो बनाउन टन्न पैसा लाग्छ तर क्यामेराको जोहो भयो भने कमेडी भिडियो बनाएर युट्युबमा अपलोड गर्न उतिविघ्न खर्च लाग्दैन । युट्युबबाटै आम्दानी गर्न सकिन्छ । आफूमा क्षमता छ भने कमेडीमा चाहिँ पछि परिन्न । एकल प्रयासमै अगाडि बढ्न सकिन्छ, हिमेश भन्छन्, मेहनत गरिएन भने त जहाँ पनि पछि परिन्छ, कमेडीमा पनि त्यही हो । टेलिभिजन र युट्युबमा मात्र होइन, फिल्ममा पनि हास्य कलाकारकै जगजगी छ अहिले । हिट फिल्मको सूची हेर्दा कमेडीकै पल्लाभारी हुन्छ । शो जितेसँगै हिमेशको चर्चा चुलिएको छ । भिडियोमा धेरथोर अभिनय कला पस्किसकेका छन् । फिल्म खेल्ने योजना छैन ? उनले मुस्कुराउँदै भने, छ तर त्यसअगाडि मैले मेरो अभिनयमा व्यापक सुधार गर्नुपर्नेछ । लहडमा होइन, सिकेर मात्र फिल्म खेल्छु । जहाँ कला देखाए पनि स्तर खस्कन नदिन प्रतिबद्ध छन् उनी । झारा टार्ने ढंगले काम गर्दा किनारा लागेका धेरै कलाकार देखेकाले आफू त्यहीं हूलमा मिसिन चाहँदैनन् । मलाई धेरै होइन, स्तरीय कला पस्कनु छ । त्यसमाथि कमेडीमा त हरेक पटक केही न केही नयाँ गनैपर्छ । एउटा जोकमा दुई पटक कोही हाँस्दैनन्, हिमेशले यथार्थ सुनाए । शोकै दौरान हिमेशले मोटरसाइकलको लाइसेन्सका लागि ट्रायल दिए तर फेल भए । च्याम्पियन बनेसँगै उनले कार पनि पाएका छन् । हाँस्दै भने, भाग्यमा कार लेखेको रहेछ, मचाहिँ बाइकको लाइसेन्स लिन दौडिएछु । अब एकै पटक कार चलाउनै सिक्ने हो ।"
