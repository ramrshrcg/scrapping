शीर्षक,विवरण
समायोजन संशोधन भन्दै धमाधम सरुवा,"समायोजन टुंगिएपछि रिक्त रहेका पदका लागि स्थानीय तहहरूले लोकसेवामार्फत विज्ञापन गराएका थिए तर छनोट भएका नयाँ कर्मचारी जानुपूर्व नै ती पदमा मन्त्रालयले समायोजन संशोधनका नाममा कर्मचारी पठाएपछि अहिले समस्या उब्जिएको छ । त्यही कारण स्थानीय तहले लोकसेवाबाट सिफारिस भएर आएका कर्मचारीलाई काममा लगाउन नसकी मन्त्रालयमै फिर्ता पठाइदिएका छन् । उनीहरूले महिनौंदेखि तलब पाएका छैनन् । कामकाज नपाएपछि उनीहरू दिनहुँजसो मन्त्रालय धाइरहेका छन् । मन्त्रालयले गत वर्ष पुस ११ देखि माघ ३ सम्म निजामती र स्थानीय सेवाका कर्मचारीलाई आफू समायोजन हुन चाहने तह छनोट गर्न अनलाइनमार्फत आवेदन मागेको थियो । कार्यरत पदको ज्येष्ठता, उमेरको ज्येष्ठता, स्थायी ठेगानालगायत आधारमा कर्मचारी समायोजन प्रणाली (कम्प्युटर सफ्टवेयर) मार्फत कर्मचारीहरूको समायोजन गरिएको थियो । सफ्टवेयरमार्फत गरिएकाले समायोजन प्रक्रियालाई वैज्ञानिक र विश्वासिलो मानिएको थियो ।यसअघि सामान्य प्रशासन मन्त्रालयमा रहेका एक सहसचिवका अनुसार कम्प्युटरबाट काम गर्दा भएका त्रुटि सच्याउन समायोजनपछि पनि मन्त्रालयले केही समय दिएको थियो । समायोजन टुंगिएको घोषणा गरिएका दिन तत्कालीन मन्त्री पण्डितले त्यस्ता गुनासालाई गत वर्ष चैत मसान्तभित्रै सम्बोधन गरिसक्ने बताएका थिए । असारपछि समायोजन महाशाखा विघटन गरिएको थियो तर मन्त्रालयले समायोजनसम्बन्धी काम जारी राखेको छ । समायोजन ऐनमा संशोधनसम्बन्धी व्यवस्था छैन । ती सहसचिवका अनुसार मेसिनबाट भएको त्रुटिलाई म्यानुअल्ली सच्याउनुपर्ने अवस्था आएपछि त्यससम्बन्धी नीतिगत निर्णय मन्त्रिपरिषद्बाट गराइएको थियो । अहिले एक ठाउँमा समायोजन भएर पुगेका कर्मचारीले आफूले छाड्न र जान चाहेको स्थानीय तहको सहमतिपत्र ल्याएर सहजै समायोजन संशोधनको नाममा आफ्नो सरुवा गराउन सफल भइरहेका छन् । मन्त्रालयले मन्त्रीस्तरको निर्णय भन्दै कर्मचारी समायोजन ऐनको दफा ७ बमोजिम समायोजन संशोधनको पत्र कर्मचारीलाई दिने गरेको छ । संशोधनका लागि मन्त्रीलाई पनि ऐनले कुनै अधिकार दिएको छैन । उक्त दफामा सरकारी सेवाका कर्मचारी समायोजन गर्ने विषय उल्लेख छ । जुन सुरुमा समायोजन गर्दाकै बखतका लागि तोकिएका प्रावधान हुन् । समायोजन ऐनले संघीय मामिला तथा सामान्य प्रशासनमन्त्रीलाई निर्देशन तथा समन्वय समितिको संयोजक तोकेको छ । मुख्यसचिव, प्रशासन विज्ञ र अन्य दुई जना सचिवसमेत रहेको उक्त समितिको जिम्मेवारी समायोजनका समयमा समायोजन कार्यको अनुगमन गर्ने, अन्तरनिकाय समन्वय गर्ने र आवश्यकताअनुसार निर्देशन दिने तोकिएको छ । समायोजन टुंगिएपछि त्यस समितिको कुनै भूमिका ऐनले निर्धारण गरेको छैन । यसरी ऐनको गलत व्याख्या गर्दै निर्देशन समितिको संयोजक भएकाले समायोजन संशोधनको निर्णय मन्त्रीस्तरबाट गराइएको छ । मन्त्रालयले संशोधनको नाममा समायोजनलाई उल्टाइरहेको छ । कर्मचारी समायोजन ऐन निर्माणमा खटिएका एक कर्मचारीले कानुनी प्रक्रिया मिलाउनकै लागि भनेर मन्त्रालयले निर्देशन तथा समन्वय समिति कायम राख्नु गलत भएको बताउँछन् । सरुवाकै शैलीमा धमाधम समायोजन संशोधन जारी राख्नु ऐनसम्मत नभएको उनले बताए । उनले भने, समायोजन संशोधनका नाममा चोर बाटोबाट गरिएको सरुवा नै हो । यसको वैधता अब अदालतले नै व्याख्या गर्नुपर्छ । मन्त्रालयको कर्मचारी प्रशासन महाशाखा प्रमुख सहसचिव बाबुराम अधिकारीले समायोजनपछि मर्कामा परेका कर्मचारीको समस्या सम्बोधन गर्न समायोजन संशोधन गरिएको दाबी गरे । कतिपय बिग्रेका कुरा मिलाइएको छ, कतै कर्मचारीको गुनासो सम्बोधन गरिएको छ, उनले भने, कानुनी कुराभन्दा पनि व्यावहारिक पक्षलाई हेरिएको छ । समायोजन हुँदा अपायक स्थानमा पुगेको र अहिले त्यही तहको पद उसलाई थोरै भए पनि पायक पर्ने स्थानमा रिक्त छ भने स्थानीय तहको सहमति लिएर त्यस्ता समस्यालाई मिलाइएको हो । उनका अनुसार समायोजनमा गएका कर्मचारीलाई स्थानीय तहले हाजिर नगराउँदा अलपत्र परेका कर्मचारीलाई पनि प्रशासनिक अनिवार्यताअनुसार समायोजन संशोधन गरी अन्यत्र पठाइएको छ ।स्थानीय तहमा समायोजन गरी पठाइएका ३१ हजार ७ सय १० जना कर्मचारीमध्ये करिब ५ सय जनालाई स्थानीय तहले हाजिर गराएका थिएनन् । मन्त्रालयले अनुदान रोकिदिने चेतावनी दिएपछि केहीले हाजिर गराए तर हाजिर हुन नपाएका कर्मचारी धेरै थिए । समायोजन संशोधनपछि अब हाजिर हुन नपाउनेको संख्या ५६ मात्रै छ । ती अलपत्र परेका कर्मचारीका लागि समायोजन संशोधन गर्नैपर्ने बाध्यकारी अवस्था रहेको दाबी मन्त्रालयको छ । त्यसबाहेक गम्भीर प्रकृतिका बिरामी भएर उपचार गराउने उपयुक्त अस्पताल भएको ठाउँमा सार्न र श्रीमान्श्रीमतीलाई एकै ठाउँमा मिलाउन पनि समायोजन संशोधन गरिएको जानकारी मन्त्रालयका संगठन महाशाखा प्रमुख सहसचिव यामप्रसाद भुसालले दिए । समायोजनको मूलभूत कुरा टुंगिएको हो तर केही गुनासा र पीरमर्का बाँकी रहेका थिए, उनले भने । समायोजन संशोधन र गुनासा सम्बोधनका नाममा पहुँचवाला कर्मचारीले आफूलाई पायक पर्ने र व्यक्तिगत लाभ लिन सकिने ठाउँमा सरुवा गराइरहेका छन् । उनीहरूले यसका लागि कर्मचारी संघ, संगठन र राजनीतिक सम्बन्धको दुरुपयोग गरिरहेका छन् । यस्तो क्रम निरन्तर जारी छ । समायोजन ऐनको दफा १४ मा समायोजन भएका कर्मचारीलाई प्रदेश कानुनमा तोकिएको अवधि पूरा भएपछि मात्र सम्बन्धित प्रदेश वा अन्तर्गतका कार्यालयमा सरुवा गर्न सकिने प्रावधान छ ।मन्त्रालयले तल्लो तहबाट केन्द्रमा ल्याउने गरी समायोजन संशोधन नगरिएको जनाएको छ । स्थानीय तहबाट स्थानीय रिक्त स्थानमा कर्मचारी पठाइए पनि त्यहाँबाट प्रदेश वा संघमा नतानिएको तर माथिबाट तल जान चाहेकालाई भने पठाइएको सहसचिव अधिकारीले बताए ।"
आउजाउ गर्न चार नाका मात्रै,"(नयाँदिल्ली)  भारतले कोभिड१९ संक्रमणको जोखिम घटाउन भन्दै नेपालसँगका प्रमुख चारबाहेकका नाका बन्द गरेको छ । भारतको गृह मन्त्रालयले शुक्रबार दुई देशका नागरिक ओहोरदोहोरका लागि वीरगन्ज (रक्सौल), भैरहवा (सुनौली), महेन्द्रनगर (वनबासा) र काँकडभिट्टा (रानीगन्ज) मात्र खुला राख्ने निर्णय गरेको हो । यो व्यवस्था आइतबारदेखि लागू हुनेछ । कार्गो (सामान) ढुवानी भने यसअघिकै व्यवस्थाअनुसार सबै नाकाबाट यथावत् रहनेछ । खुला राखिएका नाकामा बृहत् स्वास्थ्य परीक्षण गरिनेछ । कुनै व्यक्ति पछिल्लो समयमा इटाली, इरान, स्पेन, जर्मनी र दक्षिण कोरिया गएको पाइए राज्य तथा केन्द्र सरकारले तोकेको स्वास्थ्य सुविधाभित्र क्वारेन्टाइनमा बस्नुपर्ने भारतको गृह मन्त्रालयले जनाएको छ । भारतीय स्वास्थ्य मन्त्रालयले बुधबार सूचना जारी गरी नेपालसँगका नाकाहरूमा कडाइको संकेत दिएको थियो । सडकमार्ग हुँदै आउने विदेशीको आवागमनलाई पर्याप्त स्वास्थ्य परीक्षण सुविधा भएका निश्चित अध्यागमन जाँच चौकीसहितका नाकामा सीमित गरिनेछ, सूचनामा भनिएको थियो । पर्याप्त स्वास्थ्य परीक्षण सुविधा केही ठूला नाकामा मात्र उपलब्ध छन् । भारतको गृह मन्त्रालयले शुक्रबार अबेर विज्ञप्ति जारी गर्दै नेपालका प्रमुख चार नाका मात्र दुई देशका नागरिक आउजाउका लागि खुला राख्ने जनाएको हो । नेपालभारतबीचको १७५१ किलोमिटर खुला सीमामा औपचारिक रूपमा करिब दुई दर्जन नाका सञ्चालनमा छन् । तीमध्ये आधा दर्जन नाका प्रमुख हुन् । भारतको पछिल्लो निर्णयले विराटनगर र नेपालगन्ज नाकाबाट आवतजावत गर्नेहरूलाई समस्या पर्ने भएको छ । यी दुई नाका पनि नेपाल र भारतबीच सञ्चालनमा रहेका प्रमुख नाका मानिन्छन् । चारवटा नाकामा मात्र आवतजावत खुला राख्ने भारतको निर्णयले रोजगारीलगायत भारत आउने नेपाली प्रत्यक्ष रूपमा प्रभावित हुनेछन् । भारतका विभिन्न ठाउँमा काम गर्न र अन्य प्रयोजनका लागि मध्यपश्चिम भेगका नेपालीले नेपालगन्ज नाका प्रयोग गर्छन् । विराटनगर पनि चल्तीको नाकामा पर्छ । साना नाका बन्द हुँदा तराईका ग्रामीण भेगका मानिसमा बढी असर पर्नेछ । भारतले पूर्व इलामसँग जोडिएका नाकाहरू शनिबारदेखि नै बन्द गरिसकेको छ । नेपाली पक्षले भने विराटनगर र नेपालगन्ज नाकासमेत खुला राख्न पहल थालेको छ । स्रोतका अनुसार यी दुई नाका यथावत् सञ्चालन गर्नेबारे नेपाली पक्षले भारतीय पक्षसँग छलफल सुरु गरिसकेको छ । भारतका लागि राजदूत नीलाम्बर आचार्यले नेपालको आपूर्ति व्यवस्थामा विशेष ध्यान दिइएको बताए । उनले थप दुई नाका खुलाउन भइरहेको पहलमा केही बताउन चाहेनन् । अन्य दुई नाका खोल्ने सम्बन्धमा अहिले केही भन्न चाहन्नँ, राजदूत आचार्यले भने, हामी सबैको ध्यान संक्रमणलाई फैलिन नदिने र आपूर्ति व्यवस्था नियमित सञ्चालन हुनुपर्छ भन्नेमा छ । राजदूत आचार्यले नेपाललाई आवश्यक पर्ने औषधिहरूको आपूर्ति सहज बनाउन विशेष पहल भइरहेको जनाए ।"
नखाएको विष लाग्दा,"सेवानिवृत्त भएपछि पनि उनी विभिन्न पशु फार्ममा सेवा दिन डुली हिँड्छन् । त्यसैले उनको गाडी हरदम उनीसँगै हुन्छ । जिल्ला प्रहरी कार्यालय नवलपरासीबाट केही दिनपछि फेरि फोन आयो । आफूलाई पुलिस बताउनेले फेरि भने, तपार्इंविरुद्ध दुर्घटना गराएर भागेको उजुरी छ । तुरुन्त गाडी लिएर नवलपरासी प्रहरीमा आउनुस् । मानन्धरले आफ्नो दिनचर्या र काठमाडौं बाहिर गाडी चलाएर जानै नसक्ने अवस्था सम्झे । उनले आफ्नो डेरी फर्ममा दूध किन्न आउने एक न्यायाधीशलाई समस्या सुनाए । तिनले शंका भए पुलिस आफैं आएर गाडी हेरिहाल्छ नि भने । उनले छिमेकमा बस्ने एक सरकारी वकिललाई पनि सोधे । ती वकिलले पनि उस्तै सल्लाह दिए । कृषि मन्त्रालयअन्तर्गतको पशु सेवा विभागबाट २०६९७० मा सेवा निवृत्त भएका मानन्धरलाई खोज्दै फागुनको अन्तिम साता सादा पोसाकका दुई प्रहरी घरमै आए । ती दुईमध्ये एक नवलरासीमा कार्यरत सई विष्णु पाण्डे थिए भने अर्का महानगरीय प्रहरी वृत्त बानेश्वरमा कार्यरत प्रहरी । तिनीहरूले मानन्धरलाई जिल्ला अदालत नवलपरासीबाट जारी गरिएको पक्राउ पुर्जी देखाएर भने, हामीसँग हिँड्नुस् । पक्राउ पुर्जी नै देखाएपछि मानन्धरले आलटाल गरेनन् । कपडा पोको पारे । आफूसँगै जाने सई समेतका लागि आफ्नै खर्चमा साँझको प्लेन टिकट काटे । भैरहवा विमानस्थलबाट प्रहरीकै गाडी चढेर जिप्रका पुग्नेबित्तिकै उनलाई एक असईले रुखो स्वरमा सोधे, गाडीले मान्छे हानेर किन भागेको ? उनले थाहा पाए, घटना फागुन ६ गतेको रहेछ । नवलपरासीकै रामग्राम नगरपालिका५ बस्ने रामजतन हरिजनले दुर्घटनाको तीन दिनपछि प्रहरीमा उनीविरुद्ध जाहेरी दिएका रहेछन् । जाहेरीमा अन्दाजी साढे ३ बजे छोरालाई मोटरसाइकलमा राखी घरतर्फ जाँदै गर्दा रामग्राम४ को बाइपास सडकमा १०४१ नम्बरको कारले ठक्कर दिएको र छोरा सञ्जयको दुवै खुट्टा भाँचिएकाले हदैसम्मको कारबाही गराइपाउँ भनेर लेखिएको रहेछ । जाहेरीमा कारको लट नम्बर भने खुलाइएको थिएन । प्रहरीले यातायात कार्यालयको अभिलेखमा गाडी नम्बर भिडाएको थियो । त्यसपछि बा १० च १०४१ नम्बरको कारका धनी मानन्धरविरुद्ध सवारी तथा यातायात व्यवस्था ऐन २०४९ को दफा १६२ (१) बमोजिमको कसुर गरेको भन्दै अदालतबाट पक्राउ पुर्जी लिएको थियो । घाइतेको परिवारले घटनापछि बुटवलको लुम्बिनी सिटी अस्पतालमा उपचार गराउँदा ४ लाख २८ हजार १ रुपैयाँ खर्च भएको अस्पतालको पत्र पनि पेस गरेको थियो । प्रहरीले मानन्धरको जुत्ता, घडी र मोबाइल फोन कब्जामा लियो र उनलाई थुना कोठामा हुलिदियो । मानन्धरले सुनाए, ३३ वर्षे सरकारी सेवामा कहिल्यै केही बिराएको थिइनँ । बुढेसकालमा बित्थामा थुनाभित्र बस्दा मनै अमिलो भयो । भोलिपल्ट उनीसँग मुद्दा शाखाका इन्स्पेक्टर बालीस्टर सिंहले बयान लिए । तेस्रो दिन दुर्घटनाका पीडित भनिएकाको एक हुल प्रहरी कार्यालयमा आयो । मानन्धरले तिनीहरूलाई सोधे, मेरो गाडीले मान्छे हानेको प्रमाण के छ ? उनीहरूले मुखामुख गरे अनि भने, प्रत्यक्षदर्शीको भनेको । उनले फेरि सोधे, ल भन त मेरो गाडीको रङ कस्तो छ ? तिनीहरूमध्ये एक अगुवाले भने, गाढा नीलो । त्यसपछि उनी ढुक्क भए । किनकि उनको हजार सिसीको अल्टो गाडी त सिल्की सिल्भर रङको थियो । एकैछिनको चर्काचर्कीपछि ती मान्छेहरू बाटो लागे । त्यसपछिका १८ दिनसम्म म्याद थप्दै प्रहरीले मानन्धरलाई थुनामा राख्यो । एकदिन प्रहरीले उनलाई सरकारी वकिलको कार्यालयमा लगेर दुई घण्टाभन्दा धेरै राख्यो र आज काम नहुने भो भन्दै फर्कायो । केही दिनपछि उनलाई सोझै अदालत लगियो । मानन्धरले आफ्नो पक्षबाट बोल्न दुई जना प्रत्यक्षदर्शी र एक वकिल काठमाडौंबाट बोलाएका थिए । जिल्लाकै अर्का एक वकिल पनि उनले राखेका थिए । उनले दुर्घटना गराइएको भनिएको दिन आफू काठमाडौंमै रहेका दुई प्रमाण पेस गरे । त्यस दिन बिहान उनी भक्तपुरको झौखेलमा रहेको डेस्टिनेसन एग्रो फार्ममा पशुको उपचार गर्न पुगेका थिए । फार्मका नियमित पशु चिकित्सक उनले खातामा आफ्नो हाजिर गरेका थिए । दोस्रो प्रमाण भनेको त्यस दिन साँझ उनी गाडी हाँकेर कालीमाटीस्थित पार्टी प्यालेसमा आफन्तको बिहेमा पुगेका थिए । उनले बिहे भोजमा आफ्नो उपस्थिति देखिने भिडियो पनि सरकारी वकिललाई देखाए । यी सबै प्रयासका बावजुद प्रहरीका अनुसन्धान अधिकृतहरू इन्स्पेक्टर बालीस्टर सिंह, सई माधव भण्डारी र सरकारी वकिल भीमप्रसाद भुर्तेलले एकोहोरो अडान छाडेनन् र मुद्दा दर्ता गरे । गत वैशाख ११ मा अदालतले उनलाई ६० हजार धरौटीमा छाड्ने आदेश दियो । तर उनी काठमाडौं फर्किन पाएनन् । किनकि उनीविरुद्ध सवारी दुर्घटना र अंगभंग गराएर ५ लाखभन्दा धेरै क्षति गराएको भन्दै पीडितले जिल्ला प्रशासन कार्यालय नवलपरासीमा पनि उजुरी दिएका थिए । प्रशासनले उनलाई छलफलका लागि १४ गते उनलाई डाकेको थियो । प्रमुख जिल्ला अधिकारी देवेन्द्र लामिछानेले उनलाई पीडितले मागेको क्षतिपूर्तिको एक तिहाइ रकम धरौटीमा राख्न सुझाए । उनले एक लाख २८ हजार ५ सय रुपैयाँ प्रशासनमा धरौटी राखे । उता मानन्धरलाई धरौटीमा छाड्ने आदेशविरुद्ध सरकारी वकिलको कार्यालय उच्च अदालत तुलसीपुरको बुटवल इजलास पुग्यो । वैशाख २७ गते बुटवल इजलासले जिल्ला अदालतकै आदेशलाई सदर गरिदियो । एकपछि अर्को कानुनी जालोमा पर्दा उनी आत्तिइसकेका थिए । काठमाडौं फर्केपछि मानन्धरले कैयन् पटक तारेख खेपे । नियमित काम छाडेर प्रशासन र अदालतको तारिख खेप्न नवलपरासी जाँदा र आउँदा उनले आर्थिक क्षति त बेहोरे नै त्योभन्दा धेरै मानसिक तनाव झेले । दोस्रो चोटिको बयानपछि जिल्ला अदालतको इजलासले दुर्घटनाबाट पीडित भएको पक्षसँग मानन्धरकै गाडीले दुर्घटना गराएको प्रमाण पेस गर्न आदेश दियो । महानगरीय प्रहरी वृत्त थानकोटबाट घटनाको एक साताअघिको अभिलेखको विवरण र सीसीटीभी फुटेज पेस गर्न भनिएको थियो । नवलपरासी सरकारी वकिलको कार्यालयले पत्र काटेर थानकोटस्थित ट्राफिक प्रहरीको चेकपोस्टबाट काठमाडौंबाट बाहिर गाडी बाहिरिएको जानकारी माग्न ढिला गर्यो । जसबाट उनको मुद्दा बारम्बार सरिरह्यो र तारेखको हैरानी थपिँदै गयो । अदालतले बारम्बार ताकेता गर्दा पनि विवरण पेस भएन । धेरै ढिलो गरी सरकारी वकिलको कार्यालयले थानकोट पोस्टबाट विवरण ल्याउनु भनेर जिल्ला प्रहरीलाई पत्र काट्यो । एक दिन मानन्धर आफैं जिल्ला प्रहरी कार्यालय गए र भने, सरकारी वकिलको कार्यालयले विवरण माग गर्दै लेखेको पत्रको छायाप्रति दिनुस् म आफैं मागेर ल्याउँछु । तर सई माधव भण्डारीले च्याट्ठिँदै भने, यस्तो काम व्यक्तिले गर्न मिल्दैन । छैटौं पटक तारेख खेप्न अदालत धाउँदा उनले थाहा पाए, थानकोटले असोज ६ गते गाडी इन्ट्रीको तथ्यांक पठाएछ । जसमा दुर्घटना भएको मितिमा मानन्धरको गाडी काठमाडौं नबाहिरिएको विवरण थियो । पोस्टले ढिलो गरी सूचना मागिएकाले सीसीटीभी फुटेज भने मेटिइसकेको बतायो । अदालतमा पेस गरिएको विवरणका आधारमा गत मंसिर २३ मा जिल्ला न्यायाधीश अशोककुमार बस्नेतको एकल इजलासले मानन्धरमाथिको अभियोग पुष्टि हुन नसकेको ठहर गर्दै उनलाई सफाइ दियो ।मानन्धरले अदालतबाट सफाइ पाए तर प्रशासनमा विचाराधीन मुद्दाको टुंगो लागिसकेको छैन । प्रशासनले प्रत्येक महिना नकट्ने गरेर दिएको तारिख उनले खुरुखुरु पालना गरिरहेका छन् । तारिखको पछिल्लो सिलसिला भने यही बुधबार थियो । त्यो दिन निमित्त प्रमुख जिल्ला अधिकारीका भरमा कार्यालय चलेको भन्दै मुद्दा शाखाका कर्मचारीले उनलाई चैत २७ गतेको अर्को तारिख थमाइदिए । आफूले गर्दै नगरेको अपराधमा मानन्धरले ठ्याक्कै एक वर्ष हैरानी र सास्तीमा गुजारिसकेका छन् । उनले सुनाए, अड्डा अदालतको चक्करले मेरो सारा समय खत्तम भएको छ । उनले काठमाडौंबाट बारम्बार नवलपरासी धाउँदा, वकिल र साक्षी ओसार्दा, खाँदा बस्दा १० लाखभन्दा धेरै खर्च भइसकेको जानकारी दिए । उनले यो बीचमा नियमित सेवा दिइरहेको कैयन् फार्ममा काम गर्न पाएनन् । मैले उपचार गरेका कारण कैयन् दुधालु गाईको बिमारबारे मलाई याद थियो । म उता थुनामा भएका बेला विभिन्न फार्मका ७ गाई मरेछन् । म भएको भए ती मर्थेनन् कि भनेर थकथकी लाग्छ, उनले भने ।"
ज्यानकै जोखिम,"जानकारी नहुँदा असुरक्षितगर्भपात गर्न कानुनले छुट दिए पनि समाजले छुट नदिएकाले गर्दा कतिपय महिलाले असुरक्षित तरिकाले गर्भपात गराउनुपरेको छ । ललितपुर, इमाडोलकी तीन छोरीकी आमालाई थप सन्तान जन्माउन मन थिएन । उनको समुदाय (मुस्लिम) मा औषधि खाएर गर्भ रोक्ने या गर्भपात गर्ने विषयमा बोल्नसमेत बन्देज थियो । त्यसैले घरपरिवारलाई थाहा नदिई गर्भपात गर्ने निर्णय लिइन् । घर नजिकैको फार्मेसीमा आफ्ना समस्या बताइन् । औषधि बिक्रेताले भनेअनुरूप औषधि खाइन् । यसले गर्दा झन्डै उनको ज्यान गयो । नेपाल स्वास्थ्य तथा जनसांख्यिक सर्वेक्षण सन् २०१६ अनुसार ५९ प्रतिशतलाई गर्भपातले मान्यता पाइसक्यो भन्ने थाहा छैन । हरेक पाँच जना महिलामध्ये दुई जनालाई मात्रै यसबारे थाहा छ । लिंग पहिचान गरेर गर्भपात गराउने चाहनाले पनि असुरक्षित गर्भपात हुने गरेको छ । करिब एक वर्षअघि पाठेघर प्वाल परेको, शरीरमा रगतको मात्रा कम भएको र ढाडकम्मर दुख्ने समस्या लिएर एकजना महिला काठमाडौंस्थित थापाथलीको प्रसूति गृह आइन् । मधेसको एउटा क्लिनिकमा शल्यक्रिया गरेर १३ हप्ताको गर्भपात गराएपछि उनलाई यस्तो समस्या आएको थियो । यसअघि उनले गर्भमा छोरा छ कि छोरी भनी थाहा पाउन भिडियो एक्सरे गराएकी थिइन् । गर्भमा छोरी भएको थाहा पाएपछि गर्भपात गराइकी थिइन् । लिंग पहिचान गरेर गर्भपात गराउनु वैध नभएकाले उनले गर्भपातका लागि असुरक्षित तरिका अपनाएकी थिइन् । क्लिनिकमा स्वास्थ्यकर्मीले लापरबाही गरेको थाहा पाएर पनि उनले प्रहरीमा उजुरी दिन सकिनन् ।नेपाल प्रहरीका अनुसार आर्थिक वर्ष २०७१७२ देखि २०७५७६ सम्म गर्भपात गराएका ११५ वटा मुद्दा चलेका थिए । तीमध्ये १०२ वटा घटनामा खसालिएको गर्भ बालिकाको थियो । गर्भपात गाउँगाउँमा नपुगेकाले, सुरक्षित तरिकाले गर्भपात गराउन तालिम पाएका जनशक्ति कम भएकाले पनि मानिसले असुरक्षित तरिकाले गर्भपात गराएको मान्छन् डा दंगाल । सेवा उपलब्ध भए पनि आफ्नो ठाउँका स्वास्थ्य संस्थामा गर्भपात गराउँदा यो कुरा गोप्य नरहने ठानेर पनि कतिले असुरक्षित बाटो रोज्छन् । डडेलधुरामा २०७६ माघमा प्रहरीले एक जना महिला र एक जना पुरुषलाई अवैध गर्भपात गराएको भनी पक्राउ गर्यो । उनीहरूले डेढ महिनाको गर्भपात गराएका थिए । गर्भपात गर्न पाउने कानुनी अधिकारका बारेमा दुवै जनालाई थाहा थियो । तर, सुरक्षित तरिकाले गर्भपात गराउन स्वास्थ्य संस्थामा जाँदा समाजले थाहा पाउने हुनाले उनीहरूले औषधि पसलबाट औषधि ल्याएर घरमै गर्भपात गराएका थिए । सुरक्षित गर्भपात सेवाबारे थाहा भएका सहरिया शिक्षित वर्गले पनि असुरक्षित तरिकाले गर्भपात गराइरहेको डा वज्राचार्य बताउँछिन् । सेवा लिन अस्पताल जानुपर्ने, गर्भपातबारे सोधखोज हुने र गोपनीयता भंग हुने डरले धेरैजसोले फार्मेसीबाट औषधि किनेर आफैं गर्भपात गर्न रुचाउने गरेको उनले बताइन् । डा सुवेदीका अनुसार आजभोलि गर्भपातलाई परिवार नियोजनको साधनका रूपमा लिन थालिएको छ । परिवार नियोजनका साधन सुरक्षित र निःशुल्क हुँदाहुँदै पनि मानिसहरू तिनको प्रयोग गर्न रुचाउँदैनन् । अधिकतम श्रीमान्ले आफू पनि साधन प्रयोग नगर्ने र श्रीमतीलाई पनि प्रयोग गर्न नदिने हुँदा यस्ता महिलाले धेरै पटक गर्भपात गर्नुपर्छ । सुवेदीका अनुसार धेरै पटक गर्भपात गर्नु पनि असुरक्षित गर्भपात हो ।डा वज्राचार्यका अनुसार असुरक्षित गर्भपात गराएर स्वास्थ्य बिग्रिएपछि किस्ट अस्पतालमा भर्ना भएका ८० प्रतिशतले परिवार नियोजनका साधन प्रयोग गर्न मानेका थिएनन् । नेपाल जनसांख्यिक तथा स्वास्थ्य सर्वेक्षण सन् २०१६ अनुसार विवाहित महिलामध्ये ४३ प्रतिशतले मात्रै परिवार नियोजनका आधुनिक साधन प्रयोग गर्ने गरेका छन् । प्रयोग गर्नेमध्ये पनि आधाजसोले नियमित प्रयोग गर्दैनन् । उनका अनुसार परिवार नियोजनका साधनबारे धेरै भ्रम छ । तिनको साइड इफेक्ट बढी छ, संक्रमण हुन्छ, अनुहारमा डन्डिफोर र चायाँ आउँछ, शरीर मोटाउँछ भन्ने डरका कारण महिलाले साधन प्रयोग गर्न नमान्ने उनले बताइन् । मान्छेलाई मोटाइन्छ कि भन्ने किन यति पीर हो ? अचम्म मान्दै डा वज्राचार्यले भनिन् । सन् २०१० मा प्रकाशित, बीपी कोइराला स्वास्थ्य विज्ञान प्रतिष्ठान (धरान) का डा एमसीसमेत ६ जनाले लेखेको, जर्नल अफ नेपाल मेडिकल एसोसिएसनमा छापिएको लेखअनुसार त्यतिबेला साह्रै अमानवीय तरिकाले गर्भपात गराउने गरिन्थ्यो । योनीमा लौरा, हाँगाबिँगा हाल्थे, हानिकारक औषधि खान्थे, खुवाउँथे । अहिले यस्तो क्रूर तरिका नअपनाए पनि गर्भ राख्न नचाहने आधाभन्दा बढी महिलाले असुरक्षित गर्भपात गरेको देखिन्छ । अस्पतालको आकस्मिक कक्षमा भर्ना भएका महिला र किशोरीको स्थिति हेर्दा अधिकांशले चिकित्सकको सल्लाहबिना फार्मेसीबाट आफैं औषधि किनेर खाएको देखिन्छ । किस्ट मेडिकल कलेजले सन् २०१५२०१६ मा गरेको अध्ययनले पनि यो तथ्यलाई पुष्टि गर्छ । स्त्रीरोग विशेषज्ञ डा वज्राचार्यका अनुसार आकस्मिक कक्षमा भर्ना भएका ३८ प्रतिशत महिला गर्भपातसम्बन्धी समस्याबाट पीडित थिए । तीमध्ये ४३ प्रतिशतले आफैं औषधि खाएर गर्भपात गर्न खोजेका थिए । उनका अनुसार ९ सातासम्मको गर्भपातका लागि मात्रै औषधि प्रयोग गर्न सुरक्षित छ । अधिकांशले १३ हप्तासम्मको गर्भपातका लागि पनि औषधि नै खाएका थिए । औषधि व्यवस्था विभागका अनुसार फार्मेसीले गर्भपातको औषधि बेच्न मिल्दैन । गर्भपात गर्न सरकारबाट मान्यता पाएका संस्था बाहेक अन्त कतै यस्तो औषधि बेच्नु गैरकानुनी हो । विभागका सूचना अधिकारी सन्तोष केसीका अनुसार चिकित्सकले प्रेस्क्रिप्सन लेखे पनि अस्पतालभित्रकै फार्मेसीमा समेत यो औषधि बेच्न पाइँदैन । तर नेपालमा यस्तो भइरहेको छ । फार्मेसी अनुगमन गर्दा गर्भपातका औषधि बेचेको भेटिन्छ । यस्तो औषधि जफत गरेर फार्मेसीलाई कारबाही गर्ने गरेका छौं, तर पनि औषधि बेच्न छाडेका छैनन्, उनले भने । नेपालमा दर्ता नभएका यस्ता औषधि भारतसँगको खुला सिमानाबाट अनियन्त्रित रूपमा भित्रिने गरेको उनले बताए । एक महिनाअघि विभागले काठमाडौंको नयाँबजारस्थित एक औषधि भण्डारमा छापा मार्दा दर्ता नभएका ६२ बोरा औषधि भेटिएका थिए । तीमध्ये अधिकांश गर्भपातका लागि प्रयोग हुने औषधि थिए । सुरक्षित गर्भपात गराउने चार थरी औषधि मात्र विभागमा दर्ता छन् । विभागले अनुगमन गर्दा बजारमा १८ थरी औषधि भेटिने गरेका छन् । विशेषज्ञका अनुसार नेपाल सरकारले सूचीकृत गरेका संस्था, स्वास्थ्यकर्मी र औषधिबाहेक अन्य कुनै पनि तरिकाबाट गरिएको गर्भपात असुरक्षित हो । नेपालमा सरकारले मान्यता नदिएका स्वास्थ्य संस्था र व्यक्तिबाट अनि गर्भवती महिला आफैंले गर्भपात गर्नेगराउने चलन धेरै छ । असुरक्षित गर्भपात घटाउन धेरैभन्दा धेरै मानिसलाई यसबारेमा थाहा दिनुपर्ने डा दंगाल बताउँछन् । चिकित्सकको सल्लाह र निगरानीबिना खाँदा जटिलता पैदा भएर ज्यानै लिन सक्ने औषधि फार्मेसीबाट खुला रूपमा बिक्रीवितरण हुन नहुने बताउँदै उनले भने, चार सय रुपैयाँ पर्ने औषधि तीन हजारसम्म लिएर बेचेका छन् । कसरी खाने भन्ने परामर्श पनि छैन, जटिलता पैदा भए के गर्ने भनेको पनि छैन । यस्तो विकृतिमाथि राज्यले अनुगमन गरेर नियन्त्रण नगरेसम्म महिलाले दुःख पाइरहने उनले बताए । कसैले गर्भपातबारे नबुझेर फार्मेसीमा औषधि किन्न गइहाले पनि औषधि बिक्रेताले सुरक्षित गर्भपात गर्ने संस्थामा पठाइदिनुपर्ने उनको भनाइ छ ।असुरक्षित गर्भपात गराएर मृत्युकै मुखमा पुग्नुभन्दा त परिवार नियोजनका साधन प्रयोग गर्दा र नियमित रूपमा चिकित्सकको निगरानीमा बस्दा सुरक्षित भइने डा वज्राचार्यले बताइन् । असुरक्षित तथा गैरकानुनी व्यक्ति वा स्थानबाट हुने गर्भपात न्यूनीकरणका लागि गर्भपातसम्बन्धी व्यापक सूचना तथा सन्देशहरू सम्प्रेषण गर्न आवश्यक छ, उनले भनिन्, विशेष गरी ग्रामीण क्षेत्रका प्राथमिक स्वास्थ्य केन्द्र, स्वास्थ्य चौकीसम्म यो सेवाको पहुँच पुग्नुपर्छ । अनिच्छित गर्भका कारण भइरहेको गर्भपातको दरमा कमी ल्याउन उच्च गुणस्तरीय परिवार नियोजन सेवाका साथै परामर्श सेवामा महिलाको पहुँच पुर्याउनुपर्ने उनको भनाइ थियो । सरकारले सुगमदेखि दुर्गमसम्म निःशुल्क सुरक्षित गर्भपात सेवा विस्तार गरेर किशोरकिशोरीले सहज महसुस गर्ने स्वास्थ्य संस्थाको व्यवस्थापन गर्न सके धेरै हदसम्म असुरक्षित गर्भपात न्यूनीकरण हुने डासुवेदी बताउँछन् । किशोरी गर्भपात गराउन जाँदा अझै पनि स्वास्थ्यकर्मीले नै लाञ्छना लगाउने गरेका छन्, उनले भने, सरकारी संस्थामा यस्तो प्रवृत्ति भएसम्म उनीहरू असुरक्षित बाटोतिर लागिरहन्छन् ।"
विद्यार्थीलाई जातीय पोसाक,"(सिन्धुली)  सदरमुकाम सिन्धुलीमाढीमा रहेको भगवती आवासीय माविले विद्यार्थीका लागि आफ्नै जातीय पोसाक लागू गरेको छ । विद्यालय तहदेखि नै संस्कृति झल्कने पोसाक लगाए समावेशीको सिद्धान्तलाई मलजल पुग्ने विद्यालयको बुझाइ छ । विभिन्न मञ्चमा हामी प्रस्तुतिका लागि मात्रै बालबालिकालाई पस्कने गर्छौं तर विद्यालयमै पहिरनको व्यवस्था भएपछि उनीहरूमा आफ्नो संस्कृतिप्रति पनि चासो बढ्छ, प्रिन्सिपल कृष्ण उप्रेतीले भने, आफ्नो भेषभूषाप्रतिको चासो र महत्त्व पनि यसले बुझाउन सघाउँछ । एक महिनादेखि यसलाई लागू गरिएको उनले बताए ।तामाङ भेषभूषामा सजिएर आएकी ६ कक्षामा अध्ययनरत अनिशा मोक्तान जातजातिको पहिरनले आफ्नो धर्म संस्कृतिप्रतिको मोह बढाउने बताउँछिन् । हामी नेपाली हौं, नेपालका धर्म संस्कृतिको जगेर्ना गर्ने कर्तव्य पनि हाम्रै हो, उनले भनिन्, जातिगत पहिरनले छुट्टै मौलिकता सिर्जना गरेको छ ।कक्षा १० का रमण परियार आफ्नो भेषभूषाप्रति गर्व रहेको बताउँछन् । उनी दौरा, सुरुवाल, कोट र टोपीमा सजिएर आएका थिए । अर्की छात्रा यमकुमारी भुजेल आफ्नो पहिरनमा आउन पाउँदा निकै खुसी देखिइन् । ठूलाले कहिलेकाहीँ कार्यक्रम छ भनेर लगाएको देख्थ्यौं, अहिले त आफैंले पहिरन लगाउन पाइएको छ, उनले भनिन् । महिनाको अन्तिम मंगलबार र शुक्रबार विद्यार्थीका लागि संस्कृति झल्कने मौलिक पोसाक लगाएर आउन विद्यालयले निर्देशन गरेको हो । अरू दिन भने विद्यालयको नियमित पोसाक नै लगाउनुपर्छ । अन्य दिन नेपाली बोले जरिवाना गर्ने विद्यालयले यो दुई दिन भने नेपाली भाषा बोल्न छुट दिएको छ । हाल सबैजसो विद्यार्थीले जातीय पोसाक लगाउने गरेको र शिक्षकहरूमा पनि बिस्तारै यसलाई लागू गराइने प्रिन्सिपल उप्रेतीले बताए । अभिभावक पनि यस्तो व्यवस्थाप्रति खुसी छन् । यो सराहनीय काम हो । बालमस्तिष्कमा नै भाषा, संस्कृतिको अमिट छाप बस्छ, अभिभावक दिपेश थापाले भने, संस्कृति जोगाउनमा यसले एउटा इँटा थपेको छ । विद्यालयमा तामाङ, मगर, हायू, क्षेत्री, बाहुन, दलित, नेवार, भुजेललगायत जातजातिका विद्यार्थी पढ्छन् । विद्यालयमा एक हजार ३ सय ५० विद्यार्थी छन् ।"
रगत जुटाउनै हम्मे,"(काठमाडौंचितवन)  बिरामीलाई आवश्यक रगत उपलब्ध गराउन रक्तसञ्चार केन्द्रहरूलाई अप्ठेरो पर्न थालेको छ । रक्तदान कार्यक्रम निकै न्यून भएपछि मागअनुसार रगत उपलब्ध गराउन गाह्रो भएको हो । उपत्यकामा रगत कम मात्रामा संकलन भइरहेको नेपाल रेडक्रस सोसाइटीको केन्द्रीय रक्तसञ्चार केन्द्रले जनाएको छ । केन्द्रमा दैनिक दुई सयदेखि तीन सय ५० युनिटसम्म रगतको माग आउने गरे पनि हाल दुई सय युनिट मात्रै संकलन भइरहेको छ । पर्याप्त रगत नहुँदा बिरामीको माग पूरा गर्न नसकेको निर्देशक डा मणिता राजकर्णिकारले बताइन् ।कोरोना भाइरस संक्रमणको त्रासका कारण रक्तदान कार्यक्रमका साथै रक्तदाताको संख्या कम भएको उनको भनाइ छ । रगत संकलन गरिने कार्यक्रममा मानिसको भीड हुन्छ, त्यसैले पनि रक्तदाता कम आउँछन्, उनले भनिन् । रगतको माग पूरा गर्न नसकेपछि केन्द्रले बिरामीकै आफन्तको रगत परीक्षण गरी उपलब्ध गराउँदै आएको छ । पूर्वनिर्धारित रक्तदानका कार्यक्रम पनि स्थगित भइरहेको राजकर्णिकारले बताइन् ।केन्द्रले उपत्यकाका एक सय ५० अस्पतालमा रगत वितरण गर्छ । संकलित रगत ए र ओ पोजिटिभ समूहका मात्रै छन् । यी समूहका रगत पाइए पनि अन्य समूहका रगत पाउन निकै कठिन छ । केन्द्रले अभाव देखाए पनि त्यस्तो अवस्था नआएको नेपाल स्वयंसेवी रक्तदाता समाजका अध्यक्ष प्रेमसागर कर्माचार्यले दाबी गरे । रक्तदाता र रगतको कमी होइन, उनले भने, दाता र रगतलाई व्यवस्थापन गर्न नसक्दा समस्या देखियो । व्यवस्थापन गर्न सके रगत अभाव र त्यसको भयावह स्थिति कहिल्यै नआउने उनको भनाइ छ । हामीकहाँ दैनिक १२ जना बिरामी आउँछन्, उनले भने, २० युनिटसम्म रगत संकलन गरेर दिइरहेका छौं । त्योभन्दा पनि बढी रगत संकलन गर्न सक्छौं । रेडक्रस शाखा भक्तपुरका अनुसार रगत संकलन गर्न कार्यक्रम गरे पनि रक्तदाताको उपस्थिति न्यून छ । भक्तपुरमा सातामा पाँच सय पाउन्ड रगत संकलन हुने गरे पनि हाल तीन सय पाउन्ड संकलन हुने गरेको शाखा प्रमुख मनोजकुमार थापाले बताए । चितवनमा पनि रगत संकलनमा समस्या देखिएको छ । क्यान्सर अस्पताल पनि यहीँ भएका कारण उपचारका बेला रगत चाहिने बिरामीको संख्या धेरै हुन्छ । कोभिड१९ को संक्रमण रोक्न प्रशासनले धेरै मान्छे जम्मा भएर कार्यक्रम गर्न रोक लगाएपछि त्यसको असर परेको नेपाल रेडक्रस सोसाइटी चितवन शाखाका सभापति ज्ञानशाली न्यौपानेले बताए । केन्द्रमार्फत दिनमा एक सय ५० पिन्ट (पोका) रगत बिरामीका लागि जाने गरेको छ । सबैभन्दा धेरै रगत क्यान्सर अस्पतालमा उपचार गर्न आउने बिरामीका लागि खपत हुने गरेको छ । केन्द्रका प्रमुख रमेशकान्त पौडेलका अनुसार क्यान्सरका बिरामीका लागि दिनमै ७५ पोकासम्म रगत आपूर्ति हुन्थ्यो । कुल आपूर्तिको आधा हिस्सा क्यान्सरका बिरामीका लागि खपत हुने गरेको थियो । माग धेरै हुने तर रक्तदान कम हुन थालेका कारण व्यवस्थापन गर्न गाह्रो भएको पौडेलले बताए । पहिलाको तुलनामा एक चौथाइ रगत उपलब्ध हुन गाह्रो छ, उनले भने । दिनमा दुई वटासम्म रक्तदान कार्यक्रम हुने गरेकोमा अहिले हप्तामा दुई वटा कार्यक्रम भइरहेका छन् । भरतपुरको रक्तसञ्चार केन्द्रले महिनामा चार हजार पिन्टभन्दा बढी रगत जोहो गर्नुपर्ने न्यौपाने बताउँछन् । फागुनमा भन्दा चैत्रमा रक्तदान त्यसै पनि कम हुने अवस्था छ । त्यसैले तत्कालका लागि स्वयंसेवी रक्तदाता खोज्नुका साथै समूहगत रक्तदान कार्यक्रम राख्नुपर्छ । भीडभाड नहुने गरी कसरी रगत जुटाउन सकिन्छ भनेर सल्लाह गर्दै छौं, सभापति न्यौपानेले भने ।"
फराकिलो बन्दै भीमफेदीकुलेखानी सडक,"(हेटौंडा)  वाग्मती प्रदेशको राजधानी हेटौंडा र संघीय राजधानी काठमाडौं जोड्ने भीमफेदीकुलेखानी सडक स्तरोन्नति सुरु भएको छ । वाग्मती प्रदेशको भौतिक पूर्वाधार विकास मन्त्रालयले उच्च जोखिममा रहेको उक्त सडकलाई फराकिलो पार्ने काम थालेको हो । काठमाडौं प्रवेश गर्ने सबैभन्दा छोटो दूरीको वैकल्पिक मार्ग हेटौंडा, भीमफेदी, कुलेखानी, सिस्नेरी, दक्षिणकाली हुँदै फर्पिङ पुगिने सडकखण्डको भीमफेदीकुलेखानी १६ किलोमिटर साँघुरो र अत्यन्त जोखिमयुक्त छ । घुमाउरोसमेत भएकाले उक्त खण्डमा दुर्घटना अधिक हुने गरेको छ । उक्त खण्डमा वाग्मती प्रदेश सरकारले सुरुङमार्ग निर्माणको तयारी गरिरहेको छ । आगामी वैशाखमा सुरुङको टेन्डर आह्वान गर्ने सरकारी तयारी छ । सुरुङ निर्माण तीन वर्षमा सकिने भएकाले हाल सडकलाई फराकिलो र स्तरोन्नति गर्न थालिएको भौतिक पूर्वाधार विकासमन्त्री रामेश्वर फुयालले बताए । भीमफेदीकुलेखानी सडक बढीमा चार मिटरमात्र फराकिलो छ । उक्त सडकमा दैनिक एक हजारभन्दा बढी सवारीसाधन गुड्छन् । उक्त सडकखण्डको स्तरोन्नति दुई प्याकेजमा भइरहेको छ । भीमफेदीदेखि देउरालीसम्मका लागि १७ करोड २४ लाख १९ हजार ५ सय २१ रुपैयाँमा ठेक्का लागेको छ । देउरालीबाट कुलेखानीसम्म १५ करोड ७० लाख ६६ हजार ६ सय ३८ रुपैयाँमा ठेक्का सम्झौता भएको मन्त्रालयले जनाएको छ । यी दुवै खण्ड निर्माणका लागि गत माघ १० गते ठेक्का सम्झौता गरिएको थियो । स्तरोन्नतिको काम एक वर्षभित्र सम्पन्न गरिसक्नुपर्ने सम्झौतामा उल्लेख छ । मन्त्रालयका इन्जिनियर नवीन सिंहका अनुसार सम्झौतामा सडकको मोड सुधारका साथै ६ मिटर चौडा र कालोपत्रसमेत गर्नुपर्ने उल्लेख छ । सडकको स्तरोन्नतिपछि उपत्यकाका तीन जिल्लाकासाथै रामेछाप, काभ्रे, दोलखा, रसुवा, सिन्धुपाल्चोक र नुवोकाटका बासिन्दालाई हेटौंडा आउजाउ गर्न सहज हुने मुख्यमन्त्री डोरमणि पौडेलले बताए । भीमफेदीकुलेखानी स्तरोन्नतिले दूरी पनि छोटिने प्राविधिकको भनाइ छ । निर्माण कम्पनीले एक्स्काभेटर लगाएर कटिङको काम गरिरहेका छन् । सडक चौडा बनाउन आवश्यक परे विगतमा लगाएको रिटेनिङ वाल र तारजाली पनि भत्काइने प्राविधिकको भनाइ छ । सडकको स्तरोन्नतिका क्रममा सवारीसाधन आउजाउमा भने रोक नलगाइने निर्माण कम्पनीले जनाएका छन् ।"
करेन्ट लागेर एक जनाको मृत्यु,"सिन्धुली (कास) हावाहुरी चलेको समयमा बत्ती बाल्न खोज्दा विद्युत् सर्ट भई करेन्ट लागेर सिन्धुलीको कमलामाई नगरपालिकामा एक जनाको मृत्यु भएको छ । तीन जना घाइते भएका छन् । कमलामाई७ सिम्लेकी ४० वर्षीया माइतीमाया भोलनको मृत्यु भएको प्रहरीले जनाएको छ । २८ वर्षीया देवकुमारी घिसिङ, ४३ वर्षीय पदमबहादुर वाइबा र ४२ वर्षीय ज्ञानबहादुर थिङ घाइते भएका छन् । देवकुमारीको धुलिखेल अस्पताल र अन्य दुईको जिल्ला अस्पताल सिन्धुलीमा उपचार भइरहेको छ । उनीहरूको हत्केला र हातका औंला जलेका छन् ।"
भवन निर्माण अलपत्र,रामेछाप (कास) निर्माण व्यवसायीले काम गर्न छाडेपछि रामेछापको मन्थलीस्थित जिल्ला निर्वाचन कार्यालयको भवन दुई वर्षदेखि अलपत्र छ । २०७५ साउनमा निर्माण सक्ने लक्ष्य रहेको उक्त भवनका निर्माण व्यवसायी बेपत्ता छन् । २०७३ माघमा निर्वाचन कार्यालय र धुलिखेलकामख्यब्रह्माणी जेभीबीच २०७५ साउन २४ गतेभित्र सक्ने गरी सम्झौता भएको थियो । जिल्ला निर्वाचन अधिकारी शम्भु कटुवालका अनुसार निर्माण व्यवसायीले पेटी ठेकेदारलाई भवनको काम दिएको र उनीहरू पनि काम छोडेर बेपत्ता भएकाले निर्माण कार्य अलपत्र परेको हो । करिब २ करोड ६ लाख ३८ हजारमा निर्माण सम्झौता भएको थियो । हालसम्म ५५ लाख १४ हजार रुपैयाँ भुक्तानी गरिसकेको कटुवालले बताए ।
व्यक्तिगत खर्चमा जात्रा,"(काठमाडौं)  पशुपतिनाथ क्षेत्रमा मनाइने देशोद्धार पूजा सञ्चालनको जिम्मेवारी यो वर्ष विजय राजभण्डारीको काँधमा आएको छ । पूजासामग्री जुटाउनेदेखि भोज खुवाउनेसम्मको खर्च उनैले बेहोर्नुपर्छ । राँगो किन्न ७० हजार, फलफूल र रोटीका लागि ८० हजार, भोज खुवाउन करिब ७ लाख खर्च हुने अनुमान गरिएको छ । यतिले पनि पुग्ने हो कि होइन, थाहा छैन, राजभण्डारीले भने, जीवनभरमा यो पर्व चलाउने जिम्मेवारी एक पटक मात्र आउँछ । खर्च त बेहोर्नैपर्यो नि ।पशुपति क्षेत्रमा बस्ने नेवार समुदायका चारै जातिको सहभागिता रहन्छ जात्रामा । ब्राह्मणचाहिँ हरेक वर्ष एकै जना हुन्छन् । अरू तीन जातिमा जात्रा सञ्चालन गर्ने पालो हरेक वर्ष फेरिन्छ । आर्थिक स्रोत नहुनेको पालो पर्नेलाई भने जात्रा चलाउनै समस्या हुन्छ । घर बेचेर समेत जात्रा चलाउनुपर्ने बाध्यता छ । बागेश्वरानाथ वैद्यले घर नै बेचेर जात्रा चलाएको स्थानीय बासिन्दा बताउँछन् । जात्रा चलाउन पशुपति विकास कोषले केही भरथेग गर्दैन । घर बेचेर समेत पर्व चलाउनुपर्ने बाध्यता हुन्छ, सुवर्ण वैद्यले भने । बलि दिन र भोज खुवाउन दुई वटा राँगा चाहिन्छ । बलि दिएको राँगाको मासु यहाँका प्रत्येक गुठियारलाई परालमा बेरेर पुर्याउनुपर्ने चलन छ । पशुपति क्षेत्रका नौवटै टोलबाट करिब एक हजार जनालाई भोज खुवाउनुपर्ने राजभण्डारीले बताए । जात्रा चलाउन राखिएको गुठीको जग्गा कोषले अधिग्रहण गरेपछि आम्दानीको स्रोत सुकेको छ । पहिला यही जग्गाबाट उठेको अन्नले जात्रापर्व चल्थ्यो । २०७० सालमा कोषले जग्गा अधिग्रहण गरेर मोहीलाई मुआब्जा दिए पनि गुठियारले पाएनन् । देशोद्धार पूजाका लागि पदमेसानन्द वैद्यले दुई सय वर्षअगाडि १३ रोपनी जग्गा गुठी राखेका थिए । गुठीको जग्गा १२ जनाका नाममा थियो । मुआब्जाबापत १३ करोड रुपैयाँ कोषले दिनुपर्ने वैद्य बताउँछन् । ब्याजसमेत सात करोड भइसक्यो, उनले भने । गैरसरकारी संस्था खोलेर आए रकम दिने आश्वासन कोषले दिएपछि गुठियारले जिल्ला प्रशासन कार्यालयमा संस्थासमेत दर्ता गराए । त्यसपछि पनि पैसा दिन आलटाल गरेको वैद्यको गुनासो छ । कोषले यसबारे परिषद्मा लगेर निर्णय गर्ने बताउँदै आएको छ । हामीलाई मुआब्जाको रकम दिन समस्या छैन, कोषका लेखा प्रशासन महाशाखा प्रमुख प्रेमहरि ढुंगानाले भने, तर दाबी गर्न गुठियारको सन्तति मात्र आउनुपर्यो । अरूले दाबी गरेर भएन ।पशुपतिनाथकै ठूलो जात्रा चैत कृष्णपक्ष एकादशी तिथिमा हरेक वर्ष देशोद्धार पूजा हुन्छ । आउँदो चैत ८ मा यो जात्रा मनाइँदै छ । पशुपतिनाथका नौ शक्तिपीठमध्येको बज्रेश्वरी मन्दिरबाट पूजा आरम्भ हुन्छ । देशको उद्धारका लागि पूजा गरिन्छ, पशुपतिनाथका भण्डारी केदारमान भण्डारी भन्छन्, पशुपति क्षेत्रका नौ वटै जाति मिलेर अमलकोट कचहरीमा रातभर पूजा हुन्छ । बलि पनि दिइन्छ । पाशुपत क्षेत्रका ब्राह्मण, क्षेत्रीय, वैश्य र शुद्र जात मिलेर देशको कल्याण र संवृद्धिका लागि वैदिक र तान्त्रिक विधिबाट पूजा गरिन्छ ।बज्रेश्वरीमा नवदुर्गा, गणेश र भैरवका मूर्ति लहरै राखिन्छ । पूजा सकिएपछि ती मूर्ति घरमै लगेर राखिन्छ । घरमा समेत पूजाविधि सकेपछि फेरि बज्रेश्वरीमै लगिन्छ । त्रयोदशी र चतुर्दशी तिथिमा भने दिनभर पिंगनस्थानमा राखिन्छ । यहाँ दर्शन गर्न भक्तजनको घुइँचो लाग्छ । प्रदर्शनमा राखिएका मूर्ति लिन चतुर्दशीको साँझ पोडेहरू आउँछन् । भोलिपल्ट औंसीमा देवीदेवतालाई ढक्कीमा राखेर रामघाट हुँदै वत्सलेश्वरी मन्दिर घुमाइन्छ र भकुनटोल, बालकुमारी हुँदै इँटापाखामा पुर्याइन्छ । खटमा राखिएको मूर्तिको शोभायात्रा इँटापाखा पश्चिमतिरको वेदविद्याश्रमस्थित पूर्वी ढोकाबाट निकालिन्छ । त्यहाँबाट भकुनाटोल हुँदै फेरि वत्सलेश्वरी मन्दिरमा लैजाने चलन छ । वत्सलेश्वरीबाट भकुनटोल, भुवनेश्वरी, लगनलाक्षी, पशुपति पश्चिम ढोका हुँदै जयवागेश्वरी, नवालीटोल हुँदै ताम्रेश्वर तापाखेल लगिन्छ । भण्डारखाल पर्खालमा तीन ठक्कर खुवाइएपछि नवालीटोल, दथुटोल, लगनलाक्षी हुँदै पशुपतिको पश्चिमढोका पुर्याइन्छ । यहाँ पनि तीन ठक्कर खुवाएर भुवनेश्वरी मन्दिर लगिन्छ । बज्रश्वरीलाई द्यःछे मा भित्र्याएपछि पाशुपत क्षेत्रको अर्को महत्त्वपूर्ण जात्रा वत्सलेश्वरीको जात्रा सुरु हुन्छ । बज्रेश्वरीलाई गुठियारको धर्मपत्नीले लसकुस गरी भित्र्याउने चलन छ । त्यसपछि सात दिनसम्म गोप्य तरिकाले विभिन्न पूजा गर्नुपर्छ । यो अवधिभर गुठियारले एक छाक खान्छन् । डंगोल, महर्जन, कसाइ, पोडेलगायत जातिले इष्टदेवीका रूपमा बज्रेश्वरीलाई मान्छन् ।"
जग्गा नहुँदा बनेन विद्यालय भवन,"(काठमाडौं)  प्याफलस्थित अग्ला भवनको बीचमा छ, कान्ति ईश्वरी राज्यलक्ष्मीे विद्यालय । २२ आना जग्गामा विद्यालयको मुख्य भवन छ । दायाँबायाँ टहरा छन् । मुख्य भवन भने कतै भासिएको त कतै पर्खाल छुट्टिएको अवस्थामा छ । भूकम्पले क्षति पुर्याएको भवनमा १९ कोठा छन् । भवन अभाव भएपछि अफिस, शौचालय, पुस्तकालय र कम्प्युटर कोठालाई पनि स्टोर रुम बनाइएको छ । जोखिमयुक्त भवन भएकाले विद्यार्थी अर्कै भवनमा पढ्छन् ।विद्यालयको खाली मैदानको दायाँबायाँ दुई वटा भवन छन् । पहिलो तल्ला ढलान गरिएको छ भने अर्को तल्ला ट्रष्टले निर्माण गरेको छ । दुई भवनमा ११ कोठा छन् । तिनै कोठामा शिशु कक्षा (नर्सरी) देखि १० सम्मका विद्यार्थीलाई पढाइरहेको निमित्त प्रधानाध्यापक रामशरण खनालले बताए । भूकम्पअघि तीन सयभन्दा बढी विद्यार्थी भए पनि भवन बन्न नसकेपछि विद्यार्थी घटेर १ सय ५० मा पुगेको छ । विद्यालय निर्माण गर्न हरेक वर्ष नापजाँच र अनुगमन गरिन्छ, उनले भने, तर, जग्गाको लालपुर्जा नहुँदा भवन बन्न सकेको छैन । गत पुसमा मेयर विद्यासुन्दर शाक्य, राष्ट्रिय पुनर्निर्माण प्राधिकरणका प्रमुख कार्यकारी अधिकृत सुशील ज्ञवालीसहितको टोलीले अनुगमन गरी सडककै छेउमा र सम्पदाभित्र रहेको भन्दै विद्यालय भवन नबन्ने बताएका थिए । माघमा महानगर, विद्यालय व्यवस्थापन समिति र शिक्षक प्रतिनिधि बसेर स्थानान्तरण गरेर उक्त ठाउँमै भवन निर्माण गर्ने गरी हस्ताक्षर गरिएको थियो । तर, अहिले विद्यालयलाई एउटा कोठामा सीमित राखेर विद्यार्थी र शिक्षकलाई अन्य ठाउँमा पठाउने र भवन निर्माण भएपछि स्कुल फेरि सञ्चालन गर्ने सुनेको छु, उनले भने, लिखितम अहिलेसम्म आएको छैन ।वसन्तपुरस्थित नवआदर्श माविको अवस्था पनि उस्तै छ । तीन आना दुई पैसा दुई दाम जग्गामा रहेको विद्यालयमा शिशु अर्थात् बाल विकास केन्द्रदेखि ११ कक्षासम्म पढाइ हुन्छ । चारतले भवनको पहिलो तलामा हनुमानढोका दरबार संरक्षण समितिको कार्यालय र शौचालय छ । दोस्रो, तेस्रो र चौथौ तलामा पढाइ हुन्छ । भत्काएर नयाँ बनाउनुभन्दा रेट्रोफिटिङ गर्न लागिएको प्रधानाध्यापक पदम श्रेष्ठले बताए । स्कुल नापजाँच गरेर जान्छन्, जग्गा यता छोड्नुपर्छ, उता छोड्नुपर्छ भन्छन्, उनले भने, थोरै जग्गा भएकाले बनाउन पुग्दैन भनेर जान्छन् । बाल सेवा मावि झोछें र न्युरोडको निर्मल विद्यापीठ आधारभूत विद्यालयले पनि भवन बनाउन सकेका छैनन् । विद्यालय गुठी संस्थानको जग्गामा छन् । जोखिमपूर्ण भवनको पहिलो र दोस्रो तलामा कम्प्युटर ल्याब, शिशु कक्षा, शिक्षकका लागि बस्ने कोठा, अकाउन्ट कक्षा छन् भने तेस्रो तला बन्द छ । पुनर्निर्माण गरी जसोतसो चलाइए पनि तेस्रो तला बनाउन नसकिएको शिक्षक दीपक दाहालले बताए । निर्मल विद्यापीठको पहिलो तला संस्थानले व्यापारीहरूलाई दिएको छ । दोस्रो तलामा मात्र पढाइ हुन्छ । विद्यालयमा दिउँसो काम गर्नेहरूका र फुटपाथ व्यापारीका छोराछोरी पढ्ने गरेको एक शिक्षकले बताए । कम विद्यार्थी भएका विद्यालय गाभ्ने प्रक्रिया चलिरहेकाले उनले विद्यार्थी संख्या नलेख्न आग्रह गरे । यी विद्यालयजस्तै काठमाडौंका १८ वटा विद्यालय जग्गा अभावका कारण पुनर्निर्माण हुन सकेका छैनन् । कुनैको आफ्नै लालपूर्जा छैन, कुनैसँग पर्याप्त जग्गा छैनन् । अन्य संस्थाको नाममा हुँदा अनुमति नदिने जस्ता समस्याले भवन बन्न नसकेको राष्ट्रिय पुनर्निर्माण प्राधिकरण जिल्ला आयोजना कार्यान्वयन इकाई (शिक्षा) ले जनाएको छ । काठमाडौंका २ सय ८१ वटा सामुदायिक विद्यालयमध्ये २ सय ३२ वटामा भूकम्पबाट क्षति पुगेको थियो । हालसम्म १ सय ४ वटाको पुनर्निर्माण सकिएको इकाइका इन्जिनियर सागर पौडेलले बताए ।"
कारागारमा नयाँ भवन,"काठमाडौं (रासस) केन्द्रीय कारागार हातामा ६ वटा नयाँ भवन बन्ने भएको छ । केन्द्रीय कारागार जगन्नाथ देवलका पुराना भवनमा कैदीबन्दी राख्दा समस्या भएपछि नयाँ भवन निर्माण गर्न लागिएको हो । कारागारका प्रमुख लक्ष्मीप्रसाद बाँस्कोटाले हाल तीन वटाको निर्माण कार्य भइरहेको बताए । दुई वर्षमा ६ वटै भवन निर्माण सम्पन्न गर्ने लक्ष्य छ, उनले भने ।"
टिपरको ठक्करबाट बालकको मृत्यु,भक्तपुर (कास) मिनी टिपरको ठक्करबाट एक बालकको मृत्यु भएको छ । शनिबार चाँगुनारायण नगरपालिका९ ताथलीस्थित जय ब्रह्मायणी इँटाभट्टामा माटो बोक्ने बा ५ ख ७९७१ नम्बरको टिपरले ठक्कर दिँदा १८ महिने बालकको मृत्यु भएको हो । मृत्यु हुनेमा सोही इँटाभट्टामा कार्यरत सर्लाही जिरायलका ईश्वर मोक्तानका छोरा शिशिर मोक्तान छन् । सख्त घाइते उनलाई उपचारका लागि मध्यपुर अस्पताल पुर्याइए पनि चिकित्सकले मृत घोषणा गरेको महानगरीय प्रहरी परिसर भक्तपुरका प्रवक्ता दीपक गिरीले बताए । टिपरसहित चालक भक्तपुर नगरपालिका९ च्यामासिंहका ४० वर्षीय श्याम फैजुलाई प्रहरीले नियन्त्रणमा लिएको छ ।
मच्छिन्द्रनाथ पुनर्निर्माण गर्न बल्ल समिति,ललितपुर (कास) ललितपुरको बुङमतीस्थित रातो मच्छिन्द्रनाथ मन्दिरको पुनर्निर्माण गर्न बल्ल उपभोक्ता समिति गठन गरिएको छ । पुनर्निर्माणले गति नलिएपछि आर्थिक सहयोग गरेको श्रीलंकन सरकारले गत पुसमा हात झिकेपछि मन्दिर अलपत्र बनेको थियो । पुनर्निर्माण प्राधिकरणले पुनर्निर्माणका लागि उपभोक्ता समिति गठन गर्न ललितपुर महानगरपालिकालाई पत्र पठाएको थियो । उक्त पत्रलाई आधार मानेर समिति गठन भएको हो । अमिर शाक्यको अध्यक्षतामा नौ सदस्यीय उपभोक्ता समिति गठन गरिएको छ । मेयर चिरीबाबु महर्जनले अब कामले निरन्तरता पाउने बताए । स्थानीय तहको निर्वाचन हुनुअगावै ठेकेदार कम्पनीसँग मन्दिर पुनर्निर्माणका लागि सम्झौता भएको थियो । कम्पनीले ५ करोड लागतमा सम्झौता गरे पनि काम बीचमै छाडेपछि पुनर्निर्माण अलपत्र बनेको थियो ।
वाग्मती सफाइमा जागरण अभियान,"काठमाडौं (रासस) वाग्मती सफाइ महाअभियानलाई कोरोना भाइरसविरुद्ध जनचेतना फैलाउन उपयोग गर्न थालिएको छ । सफाइ महाअभियानको ३५७ औं हप्तामा शनिबार सिनामंगल पुल क्षेत्र वरपर घरआँगन, सडक, नदीलगायत स्थल सफा राखौं भन्दै जागरण गरिको छ । तीनवटै सुरक्षा निकायलाई गत हप्ताको सफाइ अभियानदेखि नै नआउन भनिएको छ । धेरै मानिस जम्मा हुँदा संक्रमण फैलन सक्ने भएकाले निश्चित अभियानकर्मी मात्र जम्मा भएर चेतना फैल्याइएको अधिकारसम्पन्न वाग्मती सभ्यता एकीकृत विकास समिति सञ्चालक सदस्य माला खरेलले जानकारी दिइन् । शनिबारको जागरणमूलक सफाइ अभियानमा १४ संस्थाका एक सय २० अभियानकर्मी सहभागी थिए ।"
कोरोनाबारे साझा रणनीतिको खाँचो,"कोरोना भाइरस १ सय २७ मुलुकमा फैलिसकेको छ । यसबाट हजारौंले ज्यान गुमाएका छन् । धेरै संक्रमित छन् । कतिपय व्यक्तिको उपचार सफल भएको पनि छ । कोरोनो भाइरसबाट बच्न सक्ने सामान्य विषयमा ध्यान दिन सक्यो भने सहजै सुरक्षित भइन्छ । चीनपछि तीव्र रूपमा इटलीमा फैलिएको छ । त्यहाँका जनतालाई घरबाट बाहिर ननिस्कन आदेश दिइएको छ । अनि जनता कहिलेसम्म घरभित्रै हुनुपर्ने ठेगान छैन । कोरोनो भाइरसविरुद्ध औषधि पत्ता लाग्न सकेको छैन । अमेरिका र चीन जस्ता शत्तिशाली राष्ट्रलाई समेत यस भाइरसले निरीह बनाएको छ । विश्व अर्थतन्त्र नै ध्वस्त छ । यसको प्रभाव नेपाली अर्थतन्त्रमा पनि परेको छ । कोरोनाको प्रभावबाट बच्ने उपाय नेपालजस्तो मुलुकले के नै गर्न सक्छ र ? भएको स्वास्थ्य व्यवस्थालाई मजबुत बनाउन सरकार चुकेको छ । सरकारी र गैर सरकारी अस्पतालमा काम गर्ने स्वास्थ्यकर्मीलाई उचित तालिमको व्यवस्था हुन सकेको छैन । अरू देशबाट सिक्न पनि हामी चाहिरहेका छैनौं । सरकारले सचेत रहन सर्वसाधारणलाई आग्रह गरिरहेको छ । भीडभाडमा नजान, जानुपरे मास्क लगाउने गर्नुपर्छ । विवाह, गोष्ठी लगायतका सेमिनार अहिले नगरेकै बेस । यस्ता सामान्य पूर्व तयारी हामी आफैले गर्नुपर्छ । सरकारले भ्रमपूर्ण समाचार फैलाउनेलाई कारबाही, कालो बजारी नियन्त्रण र आवश्यक औषधि र खाद्यान्नको उचित व्यवस्थापन गर्नैपर्छ । भारतले कोरोनाविरुद्ध लड्न सार्क राष्ट्रको साझा रणनीति हुनुपर्छ भनेको छ । भारतीय प्रधानमन्त्री नरेन्द्र मोदीको प्रस्तावमा नेपाल, भुटान, माल्दिभ्स र श्रीलंकाले समर्थन जनाएका छन् । कोरोना भाइरस कुनै एक राष्ट्रको मात्र समस्या होइन । यो त अहिले पूरै विश्वको नै साझा समस्या भइरहेको छ । त्यसैले यस्तो विपद्को समयमा हाम्रो सरकारसँग रणनीति हुनुपर्छ । र, छिमेकीसँग सहकार्यको खाका बनोस् ।पुरुषोत्तम घिमिरे, जोरपाटी, काठमाडौं विश्वव्यापी बनेका कारण कोरोना भाइरस डरमर्दो भएको छ । यसले हेर्दाहेर्दै हाम्रो दैनिकी पनि प्रभावित पार्ने पक्का छ । बाहिरका समाचार हेर्दा यो भाइरस छिटो समयमा नै फैलन सक्ने देखिन्छ । नागरिकको सुरक्षालाई प्राथमिकतामा राखेर अहिले संक्रमित देशहरूले काम गरिरहेका छन् । हाम्रो प्रत्यक्ष रूपमा कोरोना नभित्रिए पनि बजार व्यवस्थामा यसको प्रभाव व्यापक परेको छ । औषधि, खाद्यान्न र पेट्रोलियम पदार्थको आपूर्ति अलि कठिन बनेको छ । भारतमा कोरोनो भाइरस फैलँदो क्रममा छ । भारतसँग हामी हरेक कुरामा निर्भर छौं । नाकाहरू बन्द रहँदा कस्तो हालत हुन्छ, २०७२ सालमा हामीले देख्यौं । यसपालि भारतसँगका खुला नाकाहरूलाई सहज पर्ने योजना सरकारको पहिलो प्राथमिकतामा हुनुपर्छ । अर्थतन्त्र नै भारतसँग जोडिएको छ । भारतबाहेक तेस्रो मुलुकबाट आवश्यक खाद्यान्नको आयात गर्न हामीलाई मुस्किल छ ।रामकृष्ण बराल, जोरपाटी २, काठमाडौं"
मदिरामा मनपरी,"धनुषा जिल्लामा घरेलु मदिराको बिक्रीवितरण निषेध गरिएको छ । तैपनि घरेलु मदिरा सेवनका कारण ५ जनाले ज्यान गएको दुःखद खबर सुनियो । यसअघि पनि २०७५ असार १३ मा धनुषामै मदिरा सेवनका कारण ७ जनाको मृत्यु भएको थियो । सरकारको निर्देशनमा प्रहरीले धनुषा लगायतका ८ जिल्लामा घरेलु मदिरा निषेधित गर्दासमेत उस्तै प्रकृतिको घटना दोहोरिएको छ । होली पर्वको दिन घटेको यस्तो घटनाले दुःखी बनायो । घरेलु मदिरा पैसा कमाउने उद्देश्यले लुकिछिपी बिक्रीवितरण गरिन्छ । यस्ता मदिरामा विषाक्त रसायनको प्रयोग हुन्छ । मदिरा उत्पादन गर्ने व्यक्ति र परिवारलाई अर्को कुनै पैसा कमाउने विकल्पको व्यवस्था गरियोस् । यसरी व्यवस्था नगरेसम्म मानिसहरूले घरेलु उत्पादन बन्द गर्दैनन् । प्रहरी प्रशासनको आँखा पनि सजिलै छल्न सकिन्छ । खाली फेला परेका घरेलु मदिरा नष्ट गरेर मात्र प्रहरी उम्कन पाउँदैन । नियन्त्रणका विभिन्न उपाय हुन्छन् । सबैभन्दा भरपर्दो उपाय जनचेतना दिने नै हो । घरेलु रक्सी उत्पादन गर्ने र खाने दुवै पक्षलाई किन यस्तो खालको मदिरा स्वास्थ्यलाई हानिकारक हुन्छ भन्ने कुराको शिक्षा दिनुपर्छ । यसो गर्दा पनि नमाने कानुनी कारबाहीका लागि अगाडि बढ्नुपर्छ । निषेधित घरेलु मदिराको व्यापार तथा उपभोगलाई निरुत्साहित गर्न सरकारले आवश्यक कदम चालोस् ।महेन्द्रसिंह बम, टीकापुर१, कैलाली"
प्रधानमन्त्रीको मिर्गौला प्रत्यारोपण,"पहिलो पटक भारतमा मिर्गौला प्रत्यारोपण गराएका प्रधानमन्त्री केपी शर्मा ओलीले दोस्रो पटक नेपालमै प्रत्यारोपण गराए । सामान्य स्वास्थ्य समस्यामा पनि विदेश गइरहने प्रधानमन्त्री ओलीले मिर्गौला प्रत्यारोपण जस्तो गम्भीर प्रकृतिको उपचारमा सरकारी स्वदेशी स्वास्थ्यकर्मी र अस्पताललाई विश्वास गर्नु स्वागतयोग्य कदम हो । उनको उपचारका समाचार आममानिसले पढिरहेका छन् । यतिबेला सबैतिर प्रधानमन्त्री ओलीकै चर्चा चलेको छ । नेपालका भीभीआईपीले यति ठूलो उपचार आफ्नै देशमा गरेको सम्भवतः यो पहिलो घटना हो । ठूला नेताको परिवारको सदस्य बिरामी हुँदासमेत विदेशमा नै उपचार गराउने परम्परा छ । ठूलो नेताहरूले स्वदेशी चिकित्सकलाई खासै विश्वास गर्दैन थिए । के अहिले अब्बल चिकित्सक उत्पादन भएका हुन् त ? स्वास्थ्य क्षेत्रको मनोबल कम हुनुको एउटा कारण नेताहरू विदेश गएर उपचार गर्नु पनि हो । स्वास्थ्य सेवा आफ्नै देशमा गतिलो बनाउनुपर्छ भन्ने चेत नेतामा कहिले आएन । अनि नेताहरूले विदेश उपचार गर्न जाँदा खर्च हुने हाम्रो राष्ट्रिय ढुकुटीको पैसाको हिसाब नै छैन । यदि यो पैसा स्वदेशको स्वास्थ्य क्षेत्रमा लगाएको भए अहिले हाम्रो स्वास्थ्य क्षेत्र निकै माथि पुग्थ्यो । अनि देशको पैसा बाहिर पनि जाँदैन थियो । यो पटक प्रधानमन्त्री ओलीले स्वदेशमै उपचार त गराए तर पछि के गर्छन् हेर्न बाँकी छ । मनमा शंकाचाहिँ उठ्छ, के उनको यस निर्णयको पछाडि कोरोना भाइरसको विश्वव्यापी संक्रमण त थिएन । यस्तो शंका निराधार हो भन्ने कुरा उनको भविष्यको कदमले बताउला । सुजन देवकोटा, पालुङ्टार४, गोरखा"
यातायात व्यवस्था विभाग जनताको विपक्षमा,"राइड सेयरिङ रोक्न सूचना समाचार पढ्दा नमज्जा लाग्यो । यातायात व्यवस्था विभागले राइड सेयरिङ सेवा कम्पनी (टुटल र पठाओ) लाई एउटा उद्देश्यका लागि दर्ता भएको साधन अर्को प्रयोजनमा उपयोग गर्न नपाइने यातायात व्यवस्था ऐन२०४९ मा उल्लेख गरिएको व्यवस्थालाई आधार मानेर कारबाही गर्ने व्यहोराको विज्ञप्ति जारी गर्यो । तर, पाटन उच्च अदालतले यस्ता सेवालाई नरोक्न र कानुन बनाएर नियमन गर्नुपर्ने फैसला गरेको थियो । त्यस्तै यसअघि प्रधानमन्त्रीले तत्कालीन भौतिक योजना तथा यातायातमन्त्री रघुवीर महासेठलाई यस्ता सेवालाई नरोक्न र कानुन बनाएर नियमन गर्न निर्देशन दिएका थिए । यस्तो फैसला र निर्देशनविपरीत ट्राफिक प्रहरी अहिले फेरि कारबाही गर्नेतिर लागेका छन् । टुटल र पठाओ सेवाले आफ्नो व्यवसायलाई असर परेको ट्याक्सी व्यवसायीको दाबी छ । व्यवसायीले यो विषयमा विरोध जनाउँदै आएका छन् । ट्याक्सी व्यवसायीकै दबाबमा गत वर्ष मंसिरमा विभागले यस्तै सूचना जारी गरेको थियो । त्यो बेला सरकारको तीव्र आलोचना भयो । उपत्यकाका ट्याक्सी चालक र व्यवसायीको मनपरीतन्त्र, आर्थिक शोषण र दुर्व्यवहारमा पिल्सिएका यात्रुले पनि विरोध गरे । सहज, सुरक्षित र छिटो यात्रा गर्न पाउनु यात्रुको अधिकार पनि हो । सार्वजनिक यातायात यस्तो भद्रगोल अवस्थामा छ । ट्याक्सीका अपारदर्शी र महँगो भाडाले यात्रु आजित भएका छन् । यस्तोमा टुटल र पठाओले केही मात्रामा भए पनि सार्वजनिक यातायातको चाप घटाएर सुविधा पनि सँगै दिएका थिए । कुनै कामका लागि समयमै पुग्नुपर्या भने टुटल नै सजिलो र सरल हुन्छ । ट्याक्सी चालकसँग भाडामा पनि बार्गेनिङ गरी बस्दा समयको पनि नास हुन्छ । आग्रह गर्नेबित्तिकै सहजै ट्याक्सी चालक जान मान्दैनन् । गइहाले पनि मिटर अनुसार भाडा तिर्छु भन्दा मान्दैनन् । मलाई लाग्छ, अधिकांश ट्याक्सी चालकले मिटरमा जान मान्दैनन् । प्रायः यात्रु ट्याक्सी पीडित छन् । धेरै यात्रुसँग ट्याक्सी चढ्दाको तीतो अनुभव छ । यस्तोमा यातायात व्यवस्था विभागले जनताको विषय र कुरा सुन्नुपर्छ । यस्तो निर्णयमा यातायात व्यवस्था विभाग किन पुग्यो ? स्पष्टीकरणसहित अर्को विज्ञप्ति आओस् । गंगाराज अर्याल, पाणिनि८, अर्घाखाँची"
नेकपाको 'नेकपापन',"नेपालको सात दशकको वामपन्थी स्कुलिङले देशलाई राम्रोनराम्रो के गरेको छ भनेर चर्चा गर्न पुराणै लेख्नुपर्ने हुन्छ । साँच्चै त्यसो गर्ने हो भने हाम्रा विश्वविद्यालयका बन्द हुन लागेका इतिहास र राजनीतिशास्त्रका विभाग नै पुनः जीवन्त हुने जोखिम बढ्न सक्छ । तर, धेरै अनुसन्धान नगरीकनै वामपन्थी आन्दोलनको योगदान भनेर दाबी गर्न सकिने एउटा तथ्य छ । यो देशका दर्जनौं नेताकार्यकर्ताले कुनै पनि व्यक्तिगत लोभ र गुटका स्वार्थलाई सजिलै मार्क्सवादी सिद्धान्तको लेपन गरेर यो देशको आवश्यकता हो भनेर निःसंकोच तर्क गर्ने खुबी विकसित गरेका छन् ।कुनै नगर्नुपर्ने कुरा किन गरेको भनेर प्रश्न उठ्यो भने उनीहरू प्रखर रूपमा भन्न सक्छन् यो आवश्यकता र औचित्यका आधारमा गरिएको हो । नेकपा सचिवालयले यस्तो बेला किन संविधान संशोधनको कुरा उठाएको हो भनेर प्रश्न गर्यो भने उनीहरू भन्न सक्छन् यो आवश्यकता र औचित्य का आधारमा गरिने कुरा हो । अब यो ब्रह्माण्डमा कुन कुराको आवश्यकता किन छ र त्यसको औचित्य के छ भनेर व्याख्या गर्न आफूलाई सुविधा पर्ने दर्शन जुन छ, त्यही अनुसारको जवाफ दिन सकिहालिने भो । सैद्धान्तिक लेपनमा यति सिद्धहस्त नेकपाको नेकपापन का बारे विश्लेषण गर्न, उसको सैद्धान्तिकता प्रति अलिकति भए पनि सम्मानस्वरूप एउटा सैद्धान्तिक प्रसंगबाटै विषयमा प्रवेश गर्नु वाञ्छनीय हुन्छ ।कुनै पनि चीजको चीजपन के हो भन्ने प्रश्नमाथि प्रभावशाली जर्मन दार्शनिक इम्मानुएल कान्टदेखि मार्टिन हाइडेगरसम्म घोत्लिएका छन् । तर कान्टदेखि सुरु गरेर विनिर्माणवादी दार्शनिकसम्म आइपुग्दाको एउटा सैद्धान्तिक साझापन के देखिन्छ भने चीज आफैंमा के हो र चीज अरूका लागि के देखिन्छ भन्ने कुरा फरक हुन् । जस्तो, सहरको कुनै घर आफैंमा एउटा चीज हो । तर कुनै सुकुम्बासीका लागि र अर्को कुनै धेरै घर भएको धनी मान्छेका लागि त्यसको अर्थ त्यसै फरक हुने भए । त्यस घरमा बस्ने कुकुर, कमिला र चराका लागि त अर्थ झन् फरक हुने नै भयो । चीज स्वयंमा केही पनि होइन । त्यो के देखिन्छ वा अवलोकनकर्तालाई त्यो के हो भन्ने लाग्छ, त्यो त्यही हो । पछिल्लो समयमा मार्क्सवादभन्दा रुद्रीचण्डीमा बढी आश्वस्त हुन थालेका वैज्ञानिक शास्त्रविरोधी कमरेडहरूलाई यही प्रसंग पनि प्रीतिकर नलाग्न सक्छ । तर दर्शनशास्त्रले चीज को अर्थबारे भनेको मुख्य कुरा यही हो । त्यसो भए दुई वर्षअघि बनेको यो नेकपा भन्ने चीज के हो त ? दार्शनिक रूपमा थिङ को थिङनेस भनेजस्तो नेकपाको नेकपापन के हो त ? सबैलाई थाहा भएकै कुरा हो, नेकपा नेकपा बन्ने प्रयासमा छ । ऊ त्यो बन्न पनि सक्छ, नबन्न पनि सक्छ । यसको शीर्ष तहका सबै नेतालाई थाहा भएको तर कार्यकर्तालाई कहिल्यै नभनिएको तथ्य के हो भने दुई वर्षमा महाधिवेशन हुन्छ भनेर भनिदिने कुरा हो, गर्ने कुरा होइन । यो पार्टी मिलेको त्यति बेला मिल्नुपर्ने आवश्यकता र औचित्य देखिएर हो, दुवै दलका त्यति बेलाका अध्यक्षलाई । त्यत्रो ठूला वामपन्थी दलका अध्यक्षद्वयलाई आवश्यक, औचित्यपूर्ण र वाञ्छनीय लागेको कुरा देशको आवश्यकता र नेपालको वामपन्थी आन्दोलनको कर्तव्य नहुने भन्ने हुँदै भएन । आवश्यकता र औचित्यको वेग यति थियो, इतिहासमै यति ठूलो वामपन्थी पार्टी नेकपाका नाममा नेकपा शब्दसमेत दुइटा छन् । जसले किन एउटा नेकपामा दुइटा नेकपा छन् भन्ने बुझ्न चाहँदैन, उसले बुझ्न चाहने कुरा अरू नै छन् । दुइटा नेकपा शब्द भनेर दुइटा पार्टी अझै दुइटा पार्टीकै रूपमा छन् भन्ने सजिलो कुरा भन्न खोजेको होइन । किन दलका नाममा दुइटा नेकपा शब्द छन् भने यो पार्टीको बनोटलाई इतिहासमा यसलाई बनाउने व्यक्ति स्वयंले कुनै सम्मान गरेका थिएनन् । दुइटा पार्टी मिल्ने कुराको औचित्य सत्ता मात्र थियो भन्ने यथार्थ पार्टीको नामभित्रका अक्षरको तदर्थवादले देखाउँछ । किनभने एक वर्ष वा दुई वर्षमा चीज कसरी अगाडि बढ्छ भनेर सोच्ने जाँगर त्यति बेला कसैमा थिएन । खेललाई तत्काल अगाडि बढाउन एउटा नेकपाको मैदान मात्र चाहिएको थियो । माथिका सबै सार्कास्टिक सैद्धान्तिक वर्णनले भन्न खोजेको बुँदा साधारण छ दुइटा अध्यक्षको खिचातानीमा वामदेव गौतमलाई राष्ट्रिय सभामा लैजाने कुराको आवश्यकता र औचित्यमा, संविधान संशोधनको कार्यदलको औचित्यमा र समग्रमा अहिले जति पनि रस्साकसी देखिएको छ पार्टी फुट्छ कि भन्नेसम्म आशंकाका यी सबै कुरामा जति पनि अवलोकनकर्ताहरूले अचम्मभाव देखाए, तिनीहरूले नेकपाको नेकपापन नै आधारभूत रूपमा नबुझेको वा बुझ्न नचाहेको प्रस्ट भएको छ । नेकपामा दुइटा वाम भँगालोबाट आएका दुईतिरका कार्यकर्ताले अर्कातर्फका नेताकार्यकर्तालाई अहिले सम्मान नगर्ने मात्र होइन, भविष्यमा पनि गर्नेवाला छैनन् । माओवादी कार्यकर्ताले एमालेका सिद्धान्त र नेतालाई सम्मान गर्नु भनेको माओवादी जनयुद्ध नै गलत थियो भनेर स्विकार्नु हो । एमाले कार्यकर्ताले माओवादी नेतालाई सम्मान गर्न सक्ने कुरै भएन । माथिका पंक्ति पढ्दा सम्मान भन्ने शब्दलाई ध्यान दिनु जरुरी छ । एकअर्कालाई सम्मान नगर्ने विषय एउटा हो, तर यसको अर्थ त्यस्तो स्थितिमा पार्टी एकीकरण हुँदैन भन्ने होइन । विषयको मर्म के हो भने पार्टीको एकीकरण एकले अर्काको इतिहासलाई वा एकातिरका कार्यकर्ताले अर्कातिरका नेतालाई सम्मान गरेर भएको होइन । नेताले आवश्यकता र औचित्य का आधारमा एकता गर्नु वाञ्छनीय देखेपछि कार्यकर्तालाई एकअर्कालाई सम्मान गर्न निर्देशन दिइएको थियो । विगत दुई वर्षमा विभिन्न हिसाबमा नेकपाभित्र जति पनि कम्पन देखिए, ती यही नेकपापनका प्रस्फुटन मात्र हुन् । सबै खालका दृष्टिकोणबाट हेर्दा देखिने सामूहिक निष्कर्ष के हो भने सम्पूर्ण माओवादी जनयुद्ध नै तत्कालीन एक वामपन्थी समूहले नेपालको राजनीतिमा आना लागि ठाउँ बनाउन गरेको रहेछ । गरिब, सीमान्तकृत जनताका कुरा अरू दलले जस्तै तिनले पनि छाडिसके । राज्यको चरित्र नै जरैदेखि फेर्नुपर्छ भनेर उठाइएको राज्य पुनःसंरचना जस्तो माओवादी आन्दोलनको मूल सैद्धान्तिक मुद्दालाई पहिलेका विकास क्षेत्रजस्ता प्रदेश बनाएर संघीयता भनेको यही हो भनिदिए । अरूको ठाउँमा आफू सत्तामा आसीन भएपछि राज्यको चरित्र फेरियो भन्न थाले । पहिले राजा, महाराजा वा पञ्च मण्डलेले गर्ने सबै शैली र हर्कत पछ््याउनमा कांग्रेस, माओवादी, एमालेबीच सधैं प्रतिस्पर्धा नै छ । त्यत्रो ठूलो जनयुद्ध त केवल आनो राजनीतिक स्पेस का लागि लडिएको थियो भने आफ्नो राजनीतिक स्पेस फेरि सकिन थालेपछि फेरि एउटा पार्टी एकीकरण गर्नु कत्रो ठूलो कुरा थियो र ? थिएन, त्यसैले त्यो भयो । तत्कालीन अवस्थामा राजतन्त्रकै विरुद्ध लड्ने मुख्य नारा बोकेको जनयुद्ध का बेला त राजा वीरेन्द्रसँग कार्यगत एकता हुन सक्थ्यो भने आनो कुलगोत्र मिल्ने एमालेसँग एकता गर्नु अति साधारण र सानो विषय थियो । त्यसैले त्यो एकदुई रातको छलफलपछि नै टुंगो लागेको थियो । यो विषयलाई यसरी चर्चा नगरी नहुने जस्तो लागेर नै पंक्तिकारले यो प्रसंग ल्याएको हो । नत्र त हेर्दाहेर्दै कतिपय मान्छेले जुन नेताले जहिले जे भन्यो त्यही पत्याइदिने भए । (पत्याउने प्रसंगमा, पछिल्ला केही वर्षका सेलेब्रिटी दार्शनिकइतिहासकार युभल नोहा हरारीको मुख्य तर्क नै के छ भने प्राणी जातिमा, हुँदै नभएको र देख्दै नदेखेको कुरालाई समेत अन्तिम सत्यजस्तो गरेर पत्याउन सक्ने जात मान्छे मात्रै हो) । पत्याउन जसले जेसुकै चाहुन्, नेकपाको नेकपापन के हो भनेर बुझ्न यो एकता किन भएको थियो भन्ने बिर्सेर हुँदैन । तत्कालीन एमालेले एकता गर्नुपर्नाको कारण पनि त्यही थियो । नभए माओवादीले कांग्रेससँग चुनावी कार्यगत एकता गर्नेवाला थियो र एमाले पुनः रत्नपार्कमा बनेका नयाँ रेलिङ भाँच्न त्यति रुचि बचाएको स्थितिमा थिएन ।तर यो पनि नबिर्सौं । कुनै एउटा लहडी राजा अर्को देशकी सुन्दर राजकुमारीको प्रेममा पर्थ्यो । उसलाई प्राप्त गर्नै ठूलठूला राज्यका लडाइँ हुन्थे पहिले र जनता सगर्व आनो मातृभूमिका लागि सहिद हुन्थे । एउटा व्यक्तिको प्रेमका लागि देशदेशका लडाइँ हुन्थे भने सत्तास्वार्थका लागि के नै भएको थिएन ? मान्छेको आधारभूत चरित्र सभ्यताका यतिका वर्षमा कति नै बदलिएको छ र ? त्यसैले आफू सत्तामा पुग्न वा पुगेको सत्तामा टिक्न एउटा संविधान संशोधनको कार्यदल बनाउने कुरा के नै ठूलो भयो र ? अनि ओली र दाहालले पार्टी एकीकरण गर्न खोज्नु र वामदेव गौतम त्यसमा कस्सिनुको कारण त आखिर एउटै थियो नि सत्ता । ओली र दाहालले त्यो प्राप्त गर्न सबै प्रयास गर्न हुने, गौतमले नहुने कुरा उनका लागि अन्यायपूर्ण होइन र ? यति पनि बुझिएन भने नेकपालाई के बुझेको भयो त ? माधव नेपाल पनि पार्टी एकीकरणमा किन लागेका थिए, बुझ्न सजिलो हुनुपर्ने होइन र ? आखिर ओली र दाहालबीचको खेलमा हावी हुने आफू नै हो भन्ने नठानेका भए उनी किन एकतालाई समर्थन गर्थे ? अनि उनले अहिले ओली र दाहालबीच मध्यस्थता गर्न लागेको किन हो, त्यो पनि बुझ्न बाँकी हो र ? प्रस्ट छ त्यसमा खेल्न सके उनी आनो गन्तव्यमा छिट्टै पुग्न सक्छन् ।जहाँसम्म नेकपाको नेकपापन बुझ्ने कुरा छ, अहिलेलाई यसरी मात्र बुझे पुग्छ । पार्टी मिल्नु पर्नाको आवश्यकता र औचित्यको त माथि नै चर्चा भयो । अब केही महिना र वर्ष पार्टीको मैदानमा आनो आवश्यकता र औचित्य अनुसार खेल चलिरहनेछ । एकता महाधिवेशन भयो भने पनि त्यो त्यही खेलको एक अंशका रूपमा हुनेछ, किनभने एउटा वा दुवै वा सबै पक्षले महाधिवेशनमा गए आफूलाई सजिलो पर्ने देखेका हुनेछन् । हैन भने महाधिवेशन कहिल्यै नगर्नेतर्फको खेल हुनेछ । जसरी पार्टी मिल्नुपर्दा वामपन्थी सपना जोगाउन, राष्ट्रको आवश्यकता आदि भनिएको थियो, फुट्ने दिन आएछ भने पनि यिनीहरूले भन्ने त्यही नै छन् पार्टी फुटाउनु नै देश, जनता र वामपन्थी आन्दोलनको आवश्यकता हुन गयो ।"
संवैधानिक वा सक्रिय राष्ट्रपति,"निष्कर्षनेपालको संविधानका प्रावधानहरू गहिरिएर विश्लेषण गर्ने हो भने, सामान्य अवस्था बिथोलिन थाल्यो र संविधान तथा राजनीतिमा विचलनका कारण राष्ट्रपतिलाई राष्ट्राध्यक्षका हैसियतले राष्ट्र र राष्ट्रिय हितमा, संविधानको संरक्षण र सही उपयोगका निम्ति, सक्रिय भूमिका खेल्ने प्रशस्त ठाउँ दिइएको छ । तर, राष्ट्रपतिले आफूलाई दलीय गन्धबाट अलग र माथि राख्नुपर्ने हुन्छ । राष्ट्रिय दलहरू, प्रतिपक्ष, संसदीय विज्ञ तथा दलका नेताहरूसँग परामर्श लिन केहीले पनि राष्ट्रपतिलाई बाटो छेक्दैन । भूतपूर्व प्रधान न्यायाधीश तथा सर्वोच्चका पूर्वन्यायाधीशहरूसँग पनि अनौपचारिक परामर्श लिन सकिन्छ । तर यसको जानकारी प्रधानमन्त्रीलाई दिनु आवश्यक हुन सक्छ । विवादित संवैधानिक नियुक्तिको प्रश्न एवं भ्रष्टाचारदेखि लिएर कोरोना भाइरसको सम्भावित संकटसम्म राष्ट्रपतिले सरकारबाट जानकारी लिनुपर्छ, र लिएको हुनुपर्छ । आलोचनाको त्रासले जिम्मेवारीबाट पन्छिन मिल्दैन । संविधान र कानुन मिच्नु मात्र संविधानको गम्भीर उल्लंघन हुँदैन, संरक्षण गर्न नखोज्नु र पन्छिनु पनि उत्तिकै गम्भीर उल्लंघन हुन्छ । राष्ट्रपतिको सुषुप्त, सक्रिय र सन्तुलित भूमिका संविधान र देशका लागि आवश्यक हुन्छ । उत्ताउलो भूमिकावाला र भूमिकाविहीन राष्ट्राध्यक्ष देशको आवश्यकता होइन । संविधानवादले राष्ट्रपतिको उपयुक्त भूमिकाबाट राज्यशक्ति दुरुपयोग रोक्ने अपेक्षा गरेको हुन्छ । संघीयताका सन्दर्भमा यो बढी आवश्यक हुने देखिन्छ । न्यायपालिकालाई स्रोत सम्पन्न एवं प्रभावकारी बनाउन पनि राष्ट्रपतिको सहयोगात्मक भूमिका हुन सक्छ ।ढुंगेल वरिष्ठ अधिवक्ता हुन् ।"
प्रदेश २ मा अपूर्ण दलित ऐन,हिरा विश्वकर्मा
जो राख्थे लेखाइ र बोलाइमा ओज,"(काठमाडौं)  हाम्रो जीवन एक अज्ञातबाट अर्को अज्ञाततिरको यात्रा हो, न जन्मभन्दा पहिलेको कुरा थाहा छ, न त मृत्युपछिको कथा नै । तैपनि फूर्ति गर्दैछौं कि हामी धेरै जान्दछौं । आफ्नो बौद्धिक तथा प्राज्ञिक अवधिमा जीवन, जगत् र दर्शनका दूरगामी अर्थ राख्ने कुरा लेखेर वा बोलेर नेपाली समाजमा दरिलो प्रभाव राख्ने प्रा दुर्गाप्रसाद (डीपी) भण्डारीले लेखेको उपरोक्त वाक्यांश अन्ततः आफ्नै लागि लेखिएजस्तो भयो । ८४ वर्षको उमेरमा शनिबार काठमाडौंको ह्याम्स अस्पतालमा निधन भएका उनको पशुपतिस्थित विद्युतीय शवदाह गृहमा अन्तिम संस्कार गरिएको छ । भण्डारीका दुई छोरा शरद र शैलेश भण्डारी अन्तिम संस्कारमा सहभागी थिए । त्रिभुवन विश्वविद्यालयमा अढाई दशक प्राध्यापन गरेर बेग्लै प्राज्ञिक नाम बनाएका भण्डारी विगतमा नेपाल तथा एसियाली अनुसन्धान केन्द्रका कार्यकारी निर्देशक, नेपाल प्राध्यापक संघ तथा नेपाल सांस्कृतिक प्रतिष्ठानका अध्यक्षसमेत रहेका थिए । जागिर वा औपचारिक सेवाका कामभन्दा अघि बढेर भण्डारी सरले नेपाली समाजलाई झक्झक्याइरहने गरी विचार र चिन्तन दिएर जानुभएको छ, त्रिविका पूर्वउपकुलपति केदारभक्त माथेमाले भण्डारीलाई सम्झने क्रममा भने, उहाँ विचार, दर्शन र चिन्तनकै आधारमा कसैको काबुमा बस्न चाहनुहुन्नथ्यो, जीवनजगत्मा हरेक पक्षमा क्रिटिकल रहेरै भण्डारी सरले जीवन बिताउनुभयो । भण्डारीले लेखेका र बोलेका कतिपय कुरा विवादमा आए पनि कतिपयले सेन्स अफ ह्युमर (परिहास) र विट (तीक्ष्णता) बीच अन्तर पाउन नसकेकाले हुन सक्छ भन्दै माथेमाले एउटा सच्चा प्राज्ञिक व्यक्तिलाई कसैले कुनै घेरामा बाँधेर राख्न नमिल्ने प्रतिक्रिया दिए । संवत् १९९२ मा डोटीको निरौली गाउँमा जन्मेका भण्डारीले सुरुमा हरिद्वारमा गएर संस्कृत शिक्षा हुँदै स्वअध्ययन र रुचि आधारमा हिन्दी, अंग्रेजी, नेपाली साहित्यमा अध्ययनमनन बढाएका थिए । आइरिस कवि डब्लू बी यिट्सको कवित्वमाथि पीएचडी गरेका भण्डारी नेपाली भाषासाहित्यमा एकसाथ कालिदासदेखि शेक्सपियरसम्मको सिर्जनासम्म बहस गर्न सक्ने पात्र थिए । भण्डारीका मृगस्थली, नीरो बाँसुरी बजाइरहेछ, त्यो धर्ती त्यो आकाश, फूल र रोटी जस्ता आत्मपरक निबन्धका संग्रह प्रकाशित छन् ।मान्छेभित्र अनेक जटिलता लुकेको हुन्छ, ढोंग र भ्रम पनि उत्तिकै हुन्छ, भण्डारीको लेखनशैलीबारे जानकार पत्रकार शेखर खरेल भन्छन्, तर आफूले आफैंलाई तिम्रो र मेरो जीवन लाटाले बजाएको बाँसुरीको धुन जस्तै छ । यहाँ धुन छ, ध्वनि छैन, तर्कहीनता छ, तर्क छैन, विसंगति बढी छ, संगति कम भनेर व्यंग्य गर्न सक्ने साधक कति होलान् ? भण्डारी सर एकदमै सरल ढंगमा, सरल रेखामा बाँच्न चाहनुभयो, त्यही भएर कतिपयले उहाँलाई अन्यथा रूपमा बुझेका हुन् ।पशुपतिमा अन्तिम संस्कार चलिरहँदा डाभण्डारीका निकटस्थ प्राज्ञिक मित्र प्राध्यापक श्रीधर लोहनी पनि शोक समवेदनामा सामेल भेटिए । जीवन भन्नु यस्तै हो, भन्नै नसकिने, लोहनीले धेरै बोल्न चाहेनन्, मैले भण्डारीजीसँग ५० वर्षभन्दा बढी संगत गरें । यो अवधिमा बिर्सनेभन्दा सम्झने कुरा धेरै छन् । कीर्तिपुर विश्वविद्यालयमा प्राध्यापन गर्दा भण्डारी, लोहनीसहित रामेश्वरप्रसाद अधिकारीसमेतको त्रयप्राध्यापक दोस्ती बारेमा अझै पनि कानेखुसी हुने गरेको छ । विस्मृति रोग (अल्जाइमर्स) का कारण झन्डै ५ वर्ष थलिएर शनिबार देहत्याग गरेका भण्डारीझैं अर्का प्राध्यापक अधिकारी पनि झन्डै एक दशकयता यही अल्जाइमर्सले इन्तु न चिन्तु अवस्थामा छन् । एउटा व्यक्ति बितेपछि मात्रै ऊभित्रको व्यक्तित्व र कृतित्वको महिमागान हुने गरेको नेपाली समाजको प्रवृत्तिमा अलिकति असन्तोष जाहेर गर्दै भण्डारी कीर्तिपुरमा प्राध्यापक भएकै बेलाका त्रिवि उपकुलपति रहेका माथेमाले भने, विश्वविद्यालयबाट अवकाश भएपछि पनि भण्डारी सरको प्राज्ञिक र बौद्धिक क्षमताको उपयोग गर्नमा राज्यले ध्यान दिनुपर्थ्यो तर त्यसो गरिएन जस्तो लाग्छ । माथेमा उपकुलपति रहेकै बेलामा २०४८ ताका भण्डारी त्रिविमा नेपाल तथा एसियाली अनुसन्धान केन्द्र (सिनास) मा कार्यकारी निर्देशक थिए । त्यो बेला भण्डारी सरलाई भेट्न म उहाँको कार्यकक्ष सिनास गएको थिएँ, माथेमा सम्झन्छन्, उहाँको कक्षमा जाने अनुमति पाएपछि भित्र पुग्दा प्राध्यापक गोविन्द भट्टसँग उहाँ कुराकानी गरिरहनुभएको पाएँ । अनि कतै बाधा पो पुग्यो कि भनेर सोधेको थिएँ, उहाँले अलिकति मुस्काउँदै सहज तरिकाले भन्नुभयोहोइन केही छैन । गोविन्दजी र म आत्माका बारेमा चर्चा गरिरहेका थियौं ।भण्डारीले विभिन्न पत्रपत्रिकामा स्तम्भ लेख्दा मीनाक्षी, उर्वशी, मदालसा, शिला, सुलेखा, हिमशिला, उर्मिला, मेरिना, अम्बालिका आदि केही सही अर्थका र केही काल्पनिकलाई पात्र बनाएर आत्मपरक शैलीमा लेख्ने गरेका थिए । भण्डारी सर मुक्तआत्मा हुनुहुन्थ्यो, कतिपयले उहाँको परिहास र त्यसभित्रको तीक्ष्णता तथा प्रवचनको वाक्पटुतालाई नबुझेका मात्रै हुन्, पत्रकार खरेल भन्छन्, भारतीय लेखक खुशवन्त सिंहको लेखाइलाई एकातर्फ तारिफ गर्ने र अर्कातिर भण्डारी सरको विचारचिन्तनलाई सतही भनेर उडाउने विरोधाभाष हामीमाझमैं छ ।भण्डारीको लेखाइमा जीवनसँग जोडिएका कुरा हुन्थे, हलुका लाग्ने वाक्य संरचनामा पनि दर्शनको गाम्भीर्यता लुकेको हुन्थ्यो । भण्डारी आफ्नो लेखनमार्फत कथित बुद्धिजीवीलाई भन्थे यहाँको कोलाहलमा मौन रहनुभन्दा बढी उचित म केही देख्दिनँ । यहाँको सबैभन्दा ठूलो गहिराइ र उचाइ अखबारबाट सूचना जम्मा गर्नु र राजनीतिका कुरा गर्नु हो । मेरो दृष्टिमा दुवै सामान्य स्तरका क्रियाकलाप हुन् । राजनीति र अखबार हामीलाई गहन सत्यमा, जीवनको रहस्यमा जानबाट वञ्चित गरिरहन्छन् । नेपाली बुद्धिजीवीहरू धेरै ठूलो सीमासम्म अखबारपोषित राजनीतिक सूचनापिपासु हुन् ।राजनीतिक विचारमा प्रजातान्त्रिक धारमा लागेर प्राध्यापक संघको नेतृत्वमा पुगे पनि भण्डारीका फ्यानफलोवरमा स्वतन्त्र वा कम्युनिस्ट कित्ताका कविलेखकहरू समेत थिए । भण्डारी कवि कोषराज न्यौपानेलाई भुसतिघ्रे, खगेन्द्र संग्रौलालाई चाउरे र गोविन्द ढकाललाई मोफतलाल जस्ता उपमा दिएर बोलाउँथे तर ती सबै आपसी प्रेम, सद्भाव र आत्मीयतामा जोडिएका नाम थिए । प्राध्यापन अवधिमा एकपटक पीके क्याम्पस सम्बद्ध रहेका उनले पद्मकन्या अनुभवबारे लेखेको लेख र नेपाली राजनेताको नाकभन्दा पशुपतिका जोगीको लिंग सुन्दर भनेर गरिएको तुलना निकै आलोचनामा छाएको थियो । त्यो तुलनाभित्रको गहिराइ र विट लाई धेरैले बुझ्न नचाहेको हो, यो लेखाइ खुशवन्त सिंह शैली हो, पत्रकार खरेल भन्छन् । प्राज्ञिक लेखाइ र वाक्पटु बोलाइका आधारमा धेरैजसो युवती फ्यानफलोवर बनाएका भण्डारी उमेर र रूपको भ्रम लिएर हिँडिरहेका केटी मित्रहरूलाई भन्थेयौवनसित बाँधिएको सौन्दर्य क्षणभंगुर हुन्छ । तिम्रो यौवन पनि अरू यौवनहरू जस्तै पानीमा कोरिएको रेखा हो । पानीमा रेखा कोर्दाकोर्दै नष्ट हुन्छ । यौवन गइसकेपछि पुरानो ऐना फोर्न मन लाग्छ, पुराना शृंगार प्रसाधनहरू फ्याँकिदिन मन लाग्छ । इतिहास भन्छ हेलेनले पनि आफ्नो चाउरी परेको अनुहार हेरेपछि ऐना फोरिदिएकी थिइन् ।"
महाधिवेशनको मुखमा कारबाही !,"ॅविरासतको राजनीतिमा विश्वास गर्दिनँगोरखा कोइराला परिवारबाटै पार्टी सभापति हुनुपर्छ भन्ने मान्यता आफूले नराखेको कांग्रेस केन्द्रीय सदस्य शेखर कोइरालले बताएका छन् । गोरखामा शनिबार सञ्चारकर्मीसँग कुरा गर्दै कार्यकर्ता र महाधिवेशन प्रतिनिधिले रुचाउने नेता नै सभापति हुने बताए । कोइराला परिवारको कुराले दिक्क भइसकें, कोइराला परिवारमा हामी तीन जना छौं । हामीबीच समझदारी छ, उनले भने, कोइराला परिवारकै सदस्य सभापति हुनुपर्छ भन्ने मान्यता राख्दिनँ, विरासतको राजनीतिमा विश्वास गर्दिनँ, म कर्ममा विश्वास गर्छु । मिहिनेत गर्ने, कार्यकर्ता रिझाउन सक्ने र कार्यकर्तामाझ पुगेको नेता नै कांग्रेसको अबको सभापति बन्ने उनले बताए । तपाईं आगामी सभापतिमा आकांक्षी हो कि होइन भन्ने प्रश्नमा उनले भने, मेरो खुट्टा परालले बनेको होइन । हरेक व्यक्तिको अगाडि बढौं भन्ने मान्यता हुन्छ । कोइराला केन्द्रीय निर्देशनविपरीत शुक्रबार कार्यकर्ता प्रशिक्षणमा सहभागी भएका थिए । फागुन २१ गते केन्द्रीय कार्यसमितिले सूचना जारी गरी कोरोना भाइरसविरुद्धको सचेतनाका लागि प्रशिक्षणलगायतका कार्यक्रम स्थगित गर्ने निर्णय गरेको थियो । प्रशिक्षण नै आयोजना भइसकेपछि कोरोनाका बारेमा बोल्न कोइरालालाई प्रवक्ता विश्वप्रकाश शर्माले आग्रह गरेका थिए । शर्मालाई पनि संकेत गर्दै कोइरालाले पत्रकार सम्मेलनमा जवाफ फर्काए, कोरोना भाइरसका बारेमा बोलिदिनुस् भनेर प्रवक्ताले सम्झाउनुपर्दैन, यसमा उहाँभन्दा विज्ञमै होला । पूर्वनिर्धारित कार्यक्रम भएकाले आफू सहभागी भएको उनले प्रस्ट पारे ।"
विषाक्त मदिराले मृत्यु हुनेको संख्या ८,कडाइ गर्न मागप्रदेश २ का सांसदले प्रदेशमा घरेलु अवैध विषाक्त मदिरा नियन्त्रण गर्न माग गरेको छ । घरेलु मदिराले पटकपटक मानवीय क्षति भएको भन्दै सांसदहरू प्रदेश सरकारले योजनाबद्ध तरिकाले मदिरा बिक्रीवितरण नियन्त्रण गर्न माग गरेका छन् । शनिबार प्रदेशसभाको विशेष समयमा कांग्रेस संसदीय दलका नेता रामसरोज यादवले घरेलु मदिरा नियन्त्रणका लागि प्रदेश सरकारले तत्काल पहल गर्नुपर्ने बताए । नेकपाका शत्रुधन महतोले बजारमा खुलेयाम मदिरा बिक्रीवितरणले ज्यान गुमाएको घटनालाई गम्भीरतासाथ लिएर तत्काल पीडित परिवारलाई राहत उपलब्ध गराउन र घाइतेको उपचार खर्च व्यहोर्न माग गरे ।
प्रदेश २ मा अख्तियारजस्तै आयोग,"धनुषा (कास) प्रदेश २ सरकारले अख्तियार दुरुपयोग अनुसन्धान आयोगजस्तै आयोग गठन गर्ने गरी विधेयक पारित गरेको छ । भ्रष्टाचार तथा ढिलासुस्ती नियन्त्रणका लागि उच्चस्तरीय आयोगको व्यवस्था गरिएको प्रदेश सुशासन विधेयक प्रदेशसभाबाट पारित गरेको हो । उक्त विधेयक पारित भएसँगै सुशासन आयोग गठन गर्न बाटो खुलेको छ । यद्यपि सरकारले यो आयोग अख्तियारका लागि प्रदेशस्तरको सहयोगी निकाय हुने दाबी गरेको छ । उक्त आयोगले मुख्यमन्त्रीदेखि प्रदेश मातहतका कर्मचारी र स्थानीय तहको समेत छानबिन गर्न पाउने व्यवस्था विधेयकमा छ । आयोगका मन्त्रीस्तरको सुविधा पाउने प्रमुख आयुक्तको कार्यकाल ५ वर्ष रहने र हटाउनुपरेमा संसद्को दुई तिहाइबाट मात्र सकिने व्यवस्था गरिएको छ । प्रदेशसभाबाट पारित भएको विधेयक प्रदेश प्रमुखबाट प्रमाणित भई राजपत्रमा प्रकाशित भएपछि प्रदेश जनलोकपाल ऐन २०७६ को नामले कार्यान्वयन हुनेछ । सांसदहरूले उठाएका प्रश्नको जवाफ दिँदै मुख्यमन्त्री लालबाबु राउतले प्रदेशमा सुशासनको प्रत्याभूति गराउन बनेको विधेयकले प्रदेशमा भ्रष्टाचार, ढिलासुस्ती र अनियमिततालाई रोक्ने बताए । अख्तियार दुरुपयोग अनुसन्धान आयोगको सहयोगीका रूपमा खडा हुने सुशासन आयोगले काम थालेपछि प्रदेशमा भ्रष्टाचार नियन्त्रण हुने दाबी उनले गरे । स्वतन्त्र, निष्पक्ष र निर्भीक व्यक्तिलाई आयोगको जिम्मा दिएर प्रदेशबाट भ्रष्टाचार नियन्त्रण गर्न प्रदेश सरकार प्रतिबद्ध छ, उनले भने ।प्रदेशसभा बैठकको विशेष समयमा बोल्ने सांसदहरूले सरकारको आलोचना गरे । राजपाका मनीष सुमनले प्रदेशसभा निरर्थक भएको जस्तो लाग्न थालेको बताए । मुख्यमन्त्री निरीह भएको भन्दै उनले राजीनामासमेत दिन सुझाए । नेकपाका शत्रुधन महतोले गत आर्थिक वर्षको योजनाको भुक्तानी गर्न नसक्दा प्रदेशमा समस्या बढेको बताए । नेकपाकै किशोरी साहले प्रदेशका जनताले सरकारको अनुभूति गर्न नसकेकाले मुख्यमन्त्रीले राजीनामा दिनुपर्ने बताए । कर्मचारीमाथि दोष थुपारेर झूटो मात्र बोल्ने मुख्यमन्त्रीले राजीनामा गर्नुपर्छ, उनले भने ।"
सिन्डिकेट गरे '५ वर्ष कैद',"काठमाडौं (कास) सार्वजनिक यातायात सञ्चालनमा कुनै प्रकारको एकाधिकार गर्ने कम्पनी (प्रतिष्ठान) का सञ्चालक या व्यवसायीलाई ५ वर्षसम्म कैद वा पाँच लाख रुपैयाँसम्म जरिवाना वा दुवै सजाय हुने गरी संघीय संसद् सचिवालयमा विधेयक दर्ता भएको छ ।उद्योग, वाणिज्य तथा आपूर्ति मन्त्रालयले प्रतिनिधिसभामा दर्ता गरेको प्रतिस्पर्धा प्रवर्द्धन तथा बजार संरक्षण ऐन२०६३ लाई संशोधन गर्न बनेको विधेयक मा उक्त प्रावधान राखिएको छ । यातायातका साधन वा ढुवानी सेवा सञ्चालन गर्ने प्रतिष्ठानले एकाधिकार गर्न नपाइने व्यवस्था विधेयकमा छ । कुनै खास सडक वा दूरीमा एकलौटी सेवा सञ्चालन गर्ने उद्देश्यले अन्य यातायातलाई रोक लगाउने कार्य रोक्न प्रस्ताव गरिएको हो ।त्यस्तै, सार्वजनिक यातायात वा ढुवानी साधनको प्रतिस्पर्धा नियन्त्रण गर्न मिलेमतो गरी आलोपालो वा चक्रीय प्रणाली लागू गर्ने, कुनै निश्चित संस्थाको सदस्यता लिन लगाउने वा रकम तिर्न लगाउनु यातायातमाथिको एकाधिकार हो । विधेयकले कुनै पनि व्यक्ति वा प्रतिष्ठानको सवारीसाधन सञ्चालनमा रोक लगाउन नपाइने व्यवस्था गरेको छ । विधेयकअनुसार प्रदेश सरकारले प्रदेशभित्र प्रतिस्पर्धा प्रवर्द्धन तथा बजार संरक्षणसम्बन्धी कार्यको अनुगमन गर्न वा गराउन सक्नेछन् । नियमविपरीतका कुनै कामकारबाही गरेको देखिएमा त्यस्तो व्यक्ति वा प्रतिष्ठानउपर आवश्यक कारबाहीका लागि बजार संरक्षण अधिकृतसमक्ष लेखिपठाउन सक्नेछ, विधेयकमा उल्लेख छ ।"
सुरु भएन तालिवानी रिहाइ प्रक्रिया,"काबुल तालिवान बन्दी रिहा गर्ने अफगान सरकारको योजना रोकिएको छ । कतिको संख्यामा बन्दी रिहा गर्ने भन्ने विषयमा सहमति नभएपछि तत्कालका लागि योजना स्थगित भएको हो । अफगान सरकारको राष्ट्रिय सुरक्षा सल्लाहकारका प्रवक्ता जाभिद फैसलका अनुसार रिहा भएपछि तालिवान बन्दी पुनः युद्धमा फर्कंदैनन् भन्ने ग्यारेन्टी नभएकाले पनि शनिबारबाट सुरु हुने भनिएको योजना रोकिएको हो । राष्ट्रपतिले घोषणा गरेअनुसारै हामी बन्दी रिहा गर्न तयार छौं तर उनीहरू पुनः युद्धमा फर्कंदैनन् भन्ने सुनिश्चित हुनुपर्यो, फैसलले भने, तालिवानले लचकता देखाउनुपर्छ । अमेरिकातालिवानबीचको शान्तिसम्झौतामा ५ हजार तालिवान बन्दी रिहा गर्ने र त्यसको बदलामा उसको नियन्त्रणमा रहेका अफगान अधिकारी मुक्त गर्ने सहमति भएको थियो । बन्दी रिहा भए मात्रै अफगान सरकारसँग वार्ताको टेबलमा बस्ने तालिवानले बताउँदै आएको छ । यसअघि गत बुधबार राष्ट्रपति असरफ घानी शनिबारबाट लागू हुने गरी प्रत्येक दिन एक सयका दरले १ हजार ५ सय तालिवान बन्दी रिहा गर्न सहमत भएका थिए । उनले रिहा भएका बन्दी पुनः युद्धमा फर्कंदैनन् भन्ने ग्यारेन्टीसहितको पत्रको माग पनि गरेका थिए । तालिवानले अफगान सरकारसँगको वार्ताका लागि बन्दी रिहा नै पूर्वसर्त बनाउँदै आएको छ । समूहका प्रवक्ता जाबिहुल्लाह मुजाहिदले सम्पूर्ण बन्दी रिहा नभएसम्म अफगान सरकारसँग वार्ता नगर्ने स्पष्ट पारेका छन् । बन्दी रिहाइबारे हाम्रो धारण प्रस्ट छ । अमेरिकातालिवानबीचको शान्तिसम्झौतामा उल्लेख भएअनुसार सबै बन्दीलाई बिनासर्त रिहा गरिनुपर्छ, मुजाहिदले भने, हामीले थप वार्ता वा सर्तमा कुनै सहमति गरेका छैनौं । अफगान सरकार भने तालिवान बन्दी रिहा हुनुपूर्व नै वार्ता सुरु हुनुपर्ने र हिंसा रोकिनुपर्ने पक्षमा छ । अफगान सरकार र तालिवान दुवैका आआफ्ना तर्कले १८ वर्ष लामो युद्ध अन्त्य हुने अफगानी चाहनालाई थप समस्यामा पारेको अधिकारीहरूले बताएका छन् । विद्रोही तालिवानले अफगान सरकारलाई विदेशीको कठपुतली भन्दै वार्ता गर्न अस्वीकार गर्दै आइरहेको थियो । बन्दी रिहाइकै विषयमा अमेरिकासँग सहमति भएपछि मात्र वार्ताका लागि तालिवान सहमत भएको हो ।"
"सीमा बन्द, यात्रामा रोक","अमेरिकामा संकटकाल कोभिड१९ संक्रमण फैलिएपछि अमेरिकामा संकटकाल घोषणा गरिएको छ । संक्रमण नियन्त्रणका लागि राष्ट्रपति डोनाल्ड ट्रम्पले शुक्रबार राष्ट्रिय संकटकाल घोषणा गरेका हुन् । संकटकाल घोषणापछि संघीय सरकारलाई आपतकालीन राहत कोषमार्फत ५० अर्ब डलर खर्च गर्ने बाटो खुलेको छ । भाइरस प्रकोपसँग जुध्न संघीय सरकारको प्रयासलाई पूर्ण अधिकार प्रदान गर्न आधिकारिक रूपमै मैले आपत्काल घोषणा गरेको छु, ह्वाइट हाउसबाट सम्बोधन गर्दै ट्रम्पले भने, अमेरिकाको अवस्था थप खराब हुन सक्छ र आउँदो आठ साता जटिल छ । दिनहुँ संक्रमित र मृतकको संख्यामा वृद्धि भइरहँदा पनि ट्रम्प प्रशासनले उचित कदम नचालेको भन्दै अमेरिकामा आलोचना भइरहेको थियो । राष्ट्रपतिको पछिल्लो घोषणापछि भने संघीय सरकारलाई सबै विकल्प खुला भएको छ । कोभिड१९ को संक्रमण थप नफैलियोस् भनेर दुई दिनअघि मात्रै राष्ट्रपति ट्रम्पले बेलायतबाहेकका सबै युरोपेली राष्ट्रलाई यात्रा प्रतिबन्धको घोषणा गरेका थिए । शुक्रबार रातिबाटै प्रतिबन्ध लागू भइसकेको छ । गत साता फ्लोरिडास्थित क्लबमा ट्रम्पसँगै देखिएका केही ब्राजिलियन अधिकारीमा कोभिड१९ पुष्टि भएपछि उनले आफूले चाँडै परीक्षण गर्ने बताएका छन् । अद्यापि आफूमा कुनै लक्षण नदेखिएको भन्दै ट्रम्पले आइसोलेसनमा नजाने प्रस्ट पारेका छन् ।विश्व स्वास्थ्य संगठनका अनुसार शनिबार साँझसम्ममा कोभिड१९ को संक्रमण १ सय ३५ राष्ट्रमा पुगेको छ, जसका कारण १ लाख ४२ हजार ५ सय ३८ संक्रमित भएका छन् भने ५ हजार ३ सय ९१ को मृत्यु भएको छ ।"
पेरिसमा प्रदर्शन,पेरिस कोरोना भाइरस (कोभिड१९) संक्रमण नफैलियोस् भनेर सरकारले ठूलो संख्यामा भेला नहुन भने पनि फ्रान्सको राजधानी पेरिसमा शनिबार सरकारविरोधी सयौं पहेँलो भेस्ट प्रदर्शनकारीले प्रदर्शन गरेका छन् । बिहीबार राष्ट्रका नाममा सम्बोधन गर्दै फ्रान्सेली राष्ट्रपति इमानुएल म्याक्रोंले सबै नागरिकलाई भीडभाडयुक्त ठाउँमा नजान र मानिस भेला हुने खालका गतिविधि नगर्न आग्रह गरेका थिए । सरकारले शुक्रबार सय जनाभन्दा बढी भेला हुन नपाउने नियम पनि जारी गरेको थियो । सरकारी प्रतिबन्धलाई लत्याउँदै शनिबार च्याम्पस एलिसीसहितका क्षेत्रमा प्रदर्शनकारी भेला भएपछि प्रहरीले संवेदनशील क्षेत्रमा नजान आग्रह गरे पनि प्रदर्शनकारीले मानेनन् । फ्रान्समा हालसम्म तीन हजार ६ सय जनामा कोभिड१९ को संक्रमण पुष्टि भइसकेको छ भने ७९ जनाको मृत्यु भएको छ ।
हिमेश पन्त बने कमेडी च्याम्पियन,"काठमाडौं (कास) रियालिटी शो कमेडी च्याम्पियनको पहिलो संस्करणको उपाधि हिमेश पन्तले जितेका छन् । शनिबार राजधानीमा भएको ग्रान्ड फिनालेमा भोटिङका आधारमा हिमेश उत्कृष्ट घोषित भएका हुन् । उनले २५ लाख रुपैयाँ नगद र एउटा कार पाउनेछन् । कान्तिपुर टेलिभिजनबाट प्रत्यक्ष प्रसारण भएको फिनालेमा वरिष्ठ कलाकार हरिवंश आचार्यले विजेता घोषणा गरेका थिए । शोको फाइनलिस्टमा सुमन कोइराला र खड्गबहादुर पुनमगर पनि थिए । धादिङका हिमेश युट्युबबाट परिचित भइसकेका प्रतिभा हुन् । उनले बनाएको र खेलेको छोटा हास्य भिडियोले लाखौं भ्युज पाएका छन् । उनले कमेडी सर्कल नामक प्लेटफर्ममा पनि नियमित स्ट्यान्डपकमेडी गरेका थिए । उपाधि जितेपछि हिमेशले कान्तिपुरसँग भने, एकदमै खुसी छु तर मैले जित्छु भन्नेमा द्विविधा थियो । उनले आफू सुमनको फ्यान रहेको पनि बताए । २५ लाखले के गर्ने हो, सोचेको छैन, उनले हाँस्दै भने । विशाल भण्डारीले निर्देशन र निर्माण गरेको कमेडी च्याम्पियनको निर्णायक मण्डलमा सन्तोष पन्त, मनोज गजुरेल, प्रदीप भट्टराई र ऋचा शर्मा थिए । भण्डारीले यसअघि नै दोस्रो संस्करणको घोषणा गरिसकेका छन् ।"
तुलसी दिवसलाई देवकुमारी पुरस्कार,काठमाडौं (कास) बबरसिंह सेवा गुठी विराटनगरले २०७६ को देवकुमारी थापा स्मृति पुरस्कार संस्कृतिविद् तुलसी दिवसलाई दिने भएको छ । पुरस्कारमा सम्मानपत्र र नगद ५१ हजार रुपैयाँ छ । यस्तै २५ हजार राशिसहितको बबरसिंह थापा स्मृति सम्मान कलाकार विक्रमश्रीलाई दिइने भएको छ । संस्थाको पुरस्कार छनोट समितिको शनिबार भएको बैठकले यसपटक देवकुमारी थापालाई विषय बनाएर विद्यावारिधि गर्ने दार्जिलिङका दीपेन घिसिङलाई विशेष सम्मान गर्ने निर्णय गरेको छ । संस्थाका अध्यक्ष कविराज न्यौपानेका अनुसार बर्सेनि वैशाखको पहिलो साता समारोह आयोजना गर्दै पुरस्कार र सम्मान वितरण गर्दै आए पनि यसपटकको कार्यक्रम केही ढिला हुन सक्ने स्थिति छ । यसपटक कोरोना संक्रमणविरुद्धको सचेतनाका कारण कार्यक्रम र भेला आयोजना केही ढिला गर्नुपर्ने भयो । हामी छिट्टै मिति टुंगो गर्छौं ।
बिनादर्शक जी सिने अवार्ड,"कोरोना भाइरस (कोभिड१९) को विश्वव्यापी असर भारतमा पनि दिनानुदिन बढिरहेको छ । मृत्यु हुनेको संख्या र संक्रमित दर बढिरहेका बेला भारतका केही सहरमा फिल्म हल बन्द भइसकेका छन् भने केही फिल्मले रिलिज स्थगित गरेका छन् तर यही संकटका घडीमा पनि जी सिने अवार्ड भने बिनादर्शकको उपस्थितिमा गरिएको छ । अवार्डको टेलिभिजन ब्रोडकास्ट मार्च २८ मा जी टीभी र जी सिनेमामार्फत् हुने बताइएको छ । समारोहका लागि भनेर टिकट काटेका दर्शकले भने यसअघि नै उक्त रकम फिर्ता पाइसकेका छन् । अभिनेता रनवीर सिंहले यस वर्षको जी सिने अवार्डमा बाजी मारेका छन् । उनले फिल्म गल्ली ब्वाई का लागि उत्कृष्ट अभिनेतामा त अवार्ड जिते नै, सोही फिल्मबाट थप दुई अवार्ड जितेर ह्याट्रिक पनि गरे, जसमा सङ अफ दि इयर र अनस्क्रिन पेयरको अवार्ड पनि सामेल रहे । अनस्क्रिन पेयरका लागि भने उनले उक्त अवार्ड गल्ली ब्वाई कै कोएक्टर आलिया भट्टसँग साझेदार गरेका हुन् । उत्कृष्ट अभिनेत्रीको अवार्ड भने फिल्म बदला का लागि तापसी पन्नूले जितिन् । शुक्रबार साँझ आयोजित समारोहमा बलिउड स्टार हृत्तिक रोशन, रनवीर सिंह, साराअलि खान, तापसी पन्नू, राजकुमार राव, अनन्या पाण्डे, कार्तिक आर्यन, गोविन्दालगायतले प्रस्तुति दिएका थिए । गल्ली ब्वाई बाटै अर्का अभिनेता सिद्धान्त चतुर्वेदीले उत्कृष्ट नवअभिनेताको अवार्ड जिते भने कार्तिक आर्यनले पति, पत्नी और वोह का लागि कमिक रोलमा अवार्ड थापे । एजेन्सी"
सापटीको ६० लाख उठाउन सास्ती,"यसरी भयो ठगी गायक योगी परिवारसहित काठमाडौं भीमसेन गोलामा भाडामा बस्छन् । त्यही घरमा पुरनको परिवार भाडामा बस्थ्यो । दुवै परिवारबीच बाक्लै आउजाउ हुन्थ्यो । एकअर्कामा घनिष्ठ सम्बन्ध । दुवै परिवार दाङका भएकाले विश्वासको वातावरण थियो । २०७२ को भूकम्पका बेला त दुवै परिवारले धेरैपटक भान्छा पनि एउटै गरे ।पुरनकी श्रीमती झरनाले योगीको परिवारबाट धेरैपटक पैसा लिँदै, फिर्ता गर्दै गरिन् । समयमा फिर्ता गरिरहेकाले योगी परिवारले झरनालाई मागेजति पैसा दिइरह्यो । दिदी, ब्याज पनि दिन्छु, समस्या पर्यो, सहयोग गर्नुस् न भन्दै श्रीमती खिमीबाट झरनाले पटकपटक गरी ६० लाख लिएकी रहिछन्, योगीले कान्तिपुरसँग भने, यतिधेरै पैसा लिइसकेकी रहिछन्, मलाई पत्तै भएन । पछि मात्रै मैले थाहा पाएँ ।पैसा माग्न थालेपछि यसबारे बाहिर हल्ला हुने डरले निश्चित समयपछि भुक्तानी हुने गरी झरनाले ६० लाखका दुईवटा चेक खिमीलाई दिएकी रहिछन् । रकम फिर्ता गर्न बारम्बार दबाब दिन थालेपछि झरना डेराबाट फरार भइन् । चेक दिँदा झरनाका श्रीमान् पुरन शान्ति मिसनमै थिए । पुरन नेपाल आएपछि पुस १० गते उनीहरू डेरा सरिसकेका छन् । म गीत रेकर्डिङका क्रममा बाहिर रहेका बेला पुरन, उनका जेठान सुन्दर तथा अरू थुप्रै मानिस आएर कोठा सारे, श्रीमतीलाई उल्टै मेरी बहिनी कहाँ छे, तलमाथि भयो भने म छाड्दिनँ भन्दै सुन्दरले धम्क्याएछन् ।डीएसपी बोगटीले ठगी गर्नेलाई कानुनी दायरामा ल्याइछाड्ने बताए । दुई महिनादेखि फरार झरनाले यसअघि प्रयोग गर्ने मोबाइल नम्बर अहिले स्विच अफ छन् । बोगटीले यति धेरै पैसा कसरी झरनाले हात पारिन् भन्ने विषय अनुसन्धानकै क्रममा रहेको बताए । यो विषयमा ६० लाख ठगी गरेको उजुरी परिसकेको छ, हामी ठगी गर्नेलाई खोजी गरिरहेका पनि छौं, उनले भने, तर पैसा कसरी लेनदेन भयो भन्ने अनुसन्धानकै क्रममा छ ।प्रहरीका अनुसार ढुकुटी र चर्को ब्याजको लोभबाट सिर्जना भएका यस्ता थुप्रै केस प्रहरीमा आएका छन् । प्रहरी प्रधान कार्यालयका अनुसार पछिल्लो एक वर्षको अवधिमा मात्रै चेक बाउन्स र लेनदेनसम्बन्धी ठगीका ६ सय ७२ उजुरी परेका छन् । ठगीका उजुरी मिटर ब्याज, चेक बाउन्स र लेनदेनसँग सम्बन्धित धेरै छन् ।महानगरी अपराध महाशाखा प्रमुख एसएसपी सहकुल थापा ठगी र चेक बाउन्सबाट सिर्जित वित्तीय अपराधका निवेदन लिएर दिनहुँ प्रहरीमा आउनेको संख्या बढ्दो क्रममा रहेको बताउँछन् । चर्को ब्याजदरको लोभमा पैसा सापटी दिएर हुने ठगी होस् वा ढुकुटी खेलाउने, यसबाट सिर्जित समस्या लिएर आउनेको चाप प्रहरीमा दैनिक बढ्दो छ, थापा भन्छन्, झट्ट हेर्दा चेक बाउन्स र लेनदेनको कागज भए पनि त्यसका पछाडि कतै न कतै मिटरब्याज र ढुकुटीकै कारण निम्तिएको समस्या देखिन्छ, छिट्टै पैसा कमाउने लोभ र अरूको जीवनशैली नक्कल गर्ने गलत प्रवृत्ति यसको मूल कारण हो ।"
केयू र एआईटीबीच विवादास्पद समझदारी,"(काठमाडौं)  काठमाडौं विश्वविद्यालय (केयू) ले थाइल्यान्डस्थित एसियन इन्स्टिच्युट अफ टेक्नोलोजी (एआईटी) सँग विवादास्पद समझदारी गरेको छ । इन्जिनियरिङको स्नातक र स्नातकोत्तर तहको शैक्षिक कार्यक्रम स्कुल अफ इन्जिनियरिङ र एआईटीबीच संयुक्त रूपमा सञ्चालन गर्ने समझदारी भएको हो । स्कुल अफ इन्जिनियरिङका पदाधिकारी र प्राध्यापकहरूले नै सम्झौताको विरोध गरेका छन् । काठमाडौं विश्वविद्यालयका कुनै पनि निकायलाई जानकारी नदिई पदाधिकारीहरूले शैक्षिक कार्यक्रम सञ्चालनका लागि एआईटीसँग विद्यार्थी आदानप्रदान गर्ने निर्णय गरेका छन् । विश्वविद्यालयका अनुसार उपकुलपति रामकण्ठ माकाजु, इन्जिनियरिङका डिन डम्बरबहादुर नेपालीलगायतको टोली हालै एआईटीको भ्रमणमा जाँदा कार्यक्रम सञ्चालन गर्ने एमओयूमा हस्ताक्षर गरेका थिए । एमओयू गरेर फर्केपछि विश्वविद्यालयले एआईटीसँग संयुक्त रूपमा शैक्षिक कार्यक्रम सञ्चालन गर्ने निर्णय सार्वजनिक गरेको छ । एआईटीको वेबसाइट र काठमाडौं विश्वविद्यालयको फेसबुक पेजबाट शुक्रबार समझदारी सार्वजनिक गरिएको छ । स्कुल अफ इन्जिनियरिङका सहायक डिन हरि न्यौपानेले सम्झौताको विरोध गरेका छन् । कुनै छलफल र निर्णयबिनै पदाधिकारीले गरेको सम्झौता कार्यान्वयन हुन नसक्ने उनले जनाए । शैक्षिक कार्यक्रम सञ्चालनका लागि विश्वविद्यालयअन्तर्गतको सम्बन्धित विषय समिति, प्राज्ञिक परिषद्, कार्यकारी परिषद्, विश्वविद्यालय अनुदान आयोगको निर्णय र स्वीकृति लिनु अनिवार्य हुन्छ ।इन्जिनियरिङ कार्यक्रम सञ्चालनका लागि नेपाल इन्जिनियिरिङ परिषद्को समेत सहमति आवश्यक छ । कुनै छलफल र सरसल्लाहबिनै एआईटीसँग शैक्षिक कार्यक्रम सञ्चालन गर्न लागिएकामा हामी छक्क परेका छौं, न्यौपानेले भने, केयूमा भर्ना भएको विद्यार्थी पढाइ पूरा गर्न एआईटी जाने प्रावधान राखिएको छ । यस्तो व्यवस्थाले विश्वविद्यालयलाई कुनै फाइदा पुग्दैन ।केयूमा ४ वर्षे स्नातक र २ वर्षे स्नातकोत्तर १२ सेमेस्टरमा इन्जिनियरिङ विषयको पठनपाठन हुँदै आएको छ । एआईटीसँगको सहकार्यमा साढे ५ वर्षमै इन्जिनियरिङको स्नातकसहित स्नातकोत्तर तहको पढाइ पूरा गर्ने व्यवस्था लागू गर्न खोजिएको छ । त्यसका लागि स्नातक तहको ७ वटा सेमेस्टरसम्म नेपालमै अध्ययन गर्ने र ८ औं सेमेस्टरदेखि अध्ययन गर्न थाइल्यान्ड जाने प्रबन्ध गरिएको छ । केयूले जारी गरेको सूचनामा स्नातक तहमा ६५ प्रतिशत वा बी ग्रेड ल्याउने विद्यार्थी स्नातकोत्तर अध्ययनका लागि एआईटी जान सक्नेछन् । स्नातक तहमा केयूमा भर्ना हुने विद्यार्थी स्नातकोत्तर अध्ययनका लागि स्वतः थाइल्यान्डस्थित एआईटी जाने भनिएको छ । नेपालमा इन्जिनियरिङमा स्नातकसहित स्नातकोत्तर अध्ययन गर्न ६ वर्ष लाग्छ । साढे ५ वर्षमा नै स्नातक र स्नातकोत्तर एउटै प्याकेजमा पूरा गर्न सक्ने प्रावधान राखेर विद्यार्थीलाई आकर्षण गर्न खोजिएको इन्जिनियरिङका प्राध्यापकहरू बताउँछन् । ८ औं सेमेस्टरपछि एआईटीमा पढ्न जान विद्यार्थीले ५ लाख ८५ हजार भाट (करिब २१ लाख रुपैयाँ) एआईटीमा बुझाउनुपर्ने हुन्छ ।सहायक डिन न्यौपानेले विदेशी शिक्षण संस्थासँग सहकार्य गर्ने नाममा विश्वविद्यालयले नेपाली पैसा र विद्यार्थीसमेत थाइल्याउन पठाउन लागेको बताए । अनुमतिबिनै शैक्षिक कार्यक्रम सञ्चालन गर्ने विषयमा विश्वविद्यालय अनुदान आयोगमा समेत छलफल भएको छ । आयोगका सदस्य तथा केयूका प्राध्यापक विकास अधिकारीले कन्सल्टेन्सीले गर्ने काम विश्वविद्यालयले गर्न लागेको आरोप लगाए । केयूमै इन्जिनियरिङको स्नातक र स्नातकोत्तरको कार्यक्रम सञ्चालन भइरहेको छ, उनले भने, विश्वविद्यालयले आफ्नोमा भर्ना भएका विद्यार्थीलाई विदेश पढ्न जान प्रोत्साहन गर्न मिल्दैन । एआईटीमा पछिल्लो समय विद्यार्थी संख्या घटेका कारण विद्यार्थी तान्न उसले अघि सारेको रणनीतिमा केयूका पदाधिकारी फसेको हुन सक्ने तर्क प्राध्यापकहरूको छ । स्कुल अफ इन्जिनियरिङका डिन डम्बरबहादुर नेपालीले भने विश्वविद्यालयको पढाइलाई विश्वस्तरीय बनाउन एआईटीसँग सहकार्यको सम्झौता गरिएको तर्क गर्छन् । केयूका विद्यार्थीले केही समय एआईटीमा पढ्ने गरी कार्यक्रम अघि बढाउने कि भनेर एमओयू गरिएको हो । केकसरी अघि बढ्ने कार्यविधि बनाएपछि मात्रै टुंगो लाग्छ, उनले भने । इन्जिनियरिङका नयाँ क्षेत्र र विषय भित्र्याउन विदेशी विश्वविद्यालयसँग सहकार्य गर्नु आवश्यक रहेको दाबी उनको छ । एमओयूपछि विश्वविद्यालय अनुदान आयोग र अन्य निकायसँग स्वीकृति लिने प्रक्रिया अघि बढ्ने नेपालीले जनाए । अहिले पनि स्नातकमा राम्रो अंक ल्याएका विद्यार्थी छात्रवृत्तिमा एआईटीमा अध्ययन गर्न जाने गरेका छन् । प्राध्यापकहरू भने सिधै विद्यार्थी पढ्न पढाउने व्यवस्थाले नेपाल र काठमाडौं विश्वविद्यालयलाई कुनै फाइदा नपुग्ने तर्क गर्छन् ।"
सीमा विवाद सुल्झाउन कूटनीतिक पहल कमजोर,"(काठमाडौं)  भारतले नेपालको भूमि आफ्नोपट्टि पारेर नयाँ राजनीतिक नक्सा जारी गर्दासमेत सरकारले सुल्झाउन नसकेको भन्दै सत्तारूढ नेकपा र प्रमुख प्रतिपक्ष कांग्रेसका सांसदहरूले आपत्ति जनाएका छन् । प्रतिनिधिसभाको अन्तर्राष्ट्रिय सम्बन्ध समितिमा शुक्रबार परराष्ट्र मन्त्रालयसँगको छलफलमा उनीहरूले आफ्नो भूमिबारे भारतसँग ठोस धारणा राख्न नसकेको आरोप लगाए । भारत सरकारले गत कात्तिक १६ मा जारी गरेको नयाँ राजनीतिक नक्सामा नेपालको लिम्पियाधुरा, लिपुलेक र कालापानीलगायत भूमिलाई सामेल गरिएको थियो । त्यस विषयमा नेपालले कूटनीतिक नोटमार्फत आपत्ति जनाएको थियो । कांग्रेस सांसद प्रकाशमान सिंहले सीमा अतिक्रमणको मुद्दामा सर्वदलीय र सर्वपक्षीय बैठकद्वारा राष्ट्रिय सहमति भएर सबैले साथ दिई सरकारलाई अघि बढ्नुभन्दा समेत केही कूटनीतिक नोट आदानप्रदानबाहेक केही उपलब्धिमूलक काम हुन नसकेको बताए । नेकपा सांसद भीम रावलले आफ्नो भूभाग आफ्नै हो भनेर वास्तविक नक्सा ल्याउन कसले रोकिरहेको छ भन्दै प्रश्न गरे । बलियो सरकार छ । निर्वाचनमा राष्ट्रवादी नारालाई साथ दिएर जनताले भोट दिएका हुन्, उनले भने, अहिले सरकारमा आएपछि किन काम नगर्ने ? नेकपाका अर्का सांसद दीपक प्रकाश भट्टले भारतीय पक्षबाट हेर्ने मानसिकतामा परिवर्तन जरुरी रहेको बताए । यही बेला कूटनीतिक पहल बढाउनुपर्छ, उनले भने । रावल र भट्टले नेपालभारत प्रबुद्ध समूह (ईपीजी) ले दुई वर्षको छलफलपछि तयार पारेको संयुक्त प्रतिवेदन दुवै मुलुकका प्रधानमन्त्रीलाई कहिले बुझाउने भन्दै प्रश्न पनि गरे । २०७३ असार २० मा नेपाल र भारत दुवै सरकारको सहमतिमा ईपीजी गठन गरिएको थियो । प्रतिवेदन बनेको दुई वर्ष भइसक्दासमेत भारतका प्रधानमन्त्री नरेन्द्र मोदीलाई हस्तान्तरण गरिएको छैन । ईपीजीले उक्त प्रतिवेदन पहिला भारतीय प्रधानमन्त्री र त्यसपछि नेपालका प्रधानमन्त्रीलाई बुझाउने निर्णय गरेको थियो । भारतका प्रधानमन्त्री मोदीले प्रतिवेदन बुझ्नका लागि समय दिएका छैनन् । सन् १९५० को शान्ति तथा मैत्री सन्धिको समीक्षा तथा दुई मुलुकको सम्बन्धलगायत असमान सन्धि तथा सम्झौतालाई पुनर्विचार गर्ने भनेर ईपीजी गठन गरिएको थियो । ईपीजीको प्रतिवेदन बुझाउने काम अहिले कहाँ पुग्यो, रावलले भने, ईपीजी त दुवै मुलुकबीच सहमति भएर बनेको होइन र ? भट्टले भारत सरकारले ईपीजी प्रतिवेदन बुझ्न नमाने नेपालले समयसीमा तोक्नुपर्ने र त्यो अवधिसम्ममा पनि बुझ्न नमाने नेपालले सार्वजनिक गर्नुपर्ने बताए । बैठकमा परराष्ट्रमन्त्री प्रदीपकुमार ज्ञवाली उपस्थित नभएकामा अधिकांश सांसदहरूले उनको आलोचना गरेका थिए । परराष्ट्र सचिव शंकरदास बैरागीले भने सीमा अतिक्रमणका सम्बन्धमा मन्त्रालयले दुई पटक कूटनीतिक नोटमार्फत नेपालभारत विदेश सचिव स्तरीय संयन्त्रको बैठक बस्न मिति प्रस्ताव गरिए पनि भारतीय पक्षबाट सहमति आइनसकेको जानकारी दिए ।"
दाहालले भेटे प्रधानमन्त्री ओलीलाई,काठमाडौं (कास) सत्तारूढ नेकपाका अध्यक्ष पुष्पकमल दाहालले प्रधानमन्त्री एवं पार्टी अध्यक्ष केपी शर्मा ओलीलाई भेटेर उनको स्वास्थ्य अवस्थाबारे जानकारी लिएका छन् । प्रधानमन्त्री निवास बालुवाटारमा शनिबार भएको भेटमा दाहालले ओलीलाई मिर्गौला प्रत्यारोपण सफल भएकामा बधाई दिएका थिए । दाहालको सचिवालयले दिएको जानकारीअनुसार उनले ओलीको शीघ्र स्वास्थ्यलाभको कामना गरेका छन् । दाहालले प्रधानमन्त्री ओलीलाई मुलुक र पार्टीको पछिल्लो समसामयिक राजनीतिक गतिविधिबारे जानकारी पनि गराएका थिए । त्रिवि शिक्षण अस्पताल महाराजगन्जबाट शुक्रबार डिस्चार्ज भएका ओली चिकित्सकको निगरानीमा स्वास्थ्यलाभ गरिरहेका छन् ।
घर भत्किँदा दिदीबहिनीको मृत्यु,सुर्खेत (कास) निर्माणाधीन घर भत्किँदा डोल्पाको त्रिपुरासुन्दरी नगरपालिका४ रंगगाउँमा दुई बालिकाको मृत्यु भएको छ । रातभरको वर्षाका कारण शनिबार बिहान स्थानीय बमबहादुर बुढाको घर भत्किँदा थिचिएर छोरीहरू १२ वर्षीया मञ्जु र २ वर्षीया लक्ष्मीको मृत्यु भएको हो । घटनामा घाइते आमा जमतीको बेहोस अवस्थामा जिल्ला अस्पतालमा उपचार भइरहेको डीएसपी नारायण रञ्जितकारले बताए । बमबहादुर र छोरा उपेन्द्र नजिकैको अर्को घरमा भएकाले जोगिएका छन् ।
प्रहरीका ७४ घुमुवालाई कारबाही,"काठमाडौं (कास) नेपाल प्रहरीले उपत्यकाका तीन जिल्लामा खटिएका ७४ जना घुमुवाको दरबन्दी खारेज गरेको छ । महानगरीय प्रहरी कार्यालयले काठमाडौं, भक्तपुर र ललितपुरमा खटिएका १७ जना अधिकृत र ५७ जना जवानलाई घुमुवाबाट फिर्ता बोलाएर महानगरीय सशस्त्र प्रहरी गण महाराजगन्जमा खटाइएको हो । उनीहरूलाई गणमा एक साताको आचरण व्यवहार सुधारको तालिम पनि दिइने भएको छ । प्रहरीका घुमुवामाथि उद्योगीव्यवसायी र आपराधिक समूह लगायतबाट आर्थिक असुली गर्ने गरेको आरोप लाग्दै आएको छ ।"
५ अस्पताल कोरोना केन्द्रित गरिने,हिमालपारि पनि सतर्कताम्याग्दी पर्यटक मुस्ताङ भित्रिने नाकामा हेल्थ डेस्क स्थापना गरिएको छ । सडकमार्गबाट मुस्ताङ जानेका लागि घाँसा र मुक्तिनाथमा डेस्क राखिएको हो । हवाई यात्रुका लागि जोमसोम विमानस्थल डेस्क छ । चक्रीय अन्नपूर्ण पदमार्गको मनाङबाट थोराङलापास हुँदै मुक्तिनाथ भित्रिने पर्यटकका लागि राखिएको डेस्कले काम थालेको छ ।
एसईई केन्द्रमा हेल्थ डेस्क,"काठमाडौं (कास) सरकारले देशैभरका एसईई केन्द्रमा हेल्थ डेस्क सञ्चालन गर्ने भएको छ । शिक्षा, विज्ञान तथा प्रविधिमन्त्री गिरिराजमणि पोखरेल र स्वास्थ्य तथा जनसंख्यामन्त्री भानुभक्त ढकाल सहभागी बैठकले परीक्षा केन्द्रमा हेल्थ डेस्क स्थापना गर्ने र स्थानीय तहहरूमा स्वयंसेवक परिचालन गर्ने निर्णय गरेको हो ।चैत ६ बाट हुने एसईईका परीक्षार्थीलाई कोभिड१९ को संक्रमणबाट जोगाउन हेल्थ डेस्क स्थापना गर्न लागिएको हो । शिक्षा मन्त्रालयले परीक्षा केन्द्रको सूची उपलब्ध गराएर स्वास्थ्यकर्मीसहितको डेस्क स्थापनाका लागि स्वास्थ्य मन्त्रालयलाई आग्रह गरिसकेको छ । प्रत्येक जिल्लामा प्रमुख जिल्ला अधिकारीको संयोजकत्वमा रहेको परीक्षा समन्वय समितिले हेल्थ डेस्क स्थापना र सञ्चालन गराउने शिक्षा मन्त्रालयले जनाएको छ । एसईईका लागि हेल्थ डेस्क राख्न जिल्लास्थित परीक्षा समन्वय समितिलाई निर्देशन दिइसकेका छौं, शिक्षा मन्त्रालयका प्रवक्ता दीपक शर्माले भने । मुलुकभर १ हजार ९ सय ९४ केन्द्रमा परीक्षा सञ्चालन हुँदैछ । यस वर्ष ४ लाख ८२ हजार २ सय १९ विद्यार्थी एसईईमा सहभागी हुँदैछन् ।"
गैंडा गणना स्थगित,"पर्सा (कास) चार वर्षपछि शनिबारदेखि हुने भनिएको यसपटकको गैंडा गणना स्थगित गरिएको छ । राष्ट्रिय वन्यजन्तु तथा संरक्षण विभागले चितवन, बर्दिया, शुक्लाफाँटा र पर्सा राष्ट्रिय निकुञ्जमा तीन साता लगाएर गणनाको कार्यक्रम तय गरेको थियो । मौसमका कारण वन क्षेत्रमा भिजिबिलिटी कम भएपछि तत्काललाई विभागले गणना स्थगित गरेको पर्सा निकुञ्जका सहायक संरक्षण अधिकृत अशोक रामले बताए । यो वर्ष पटकपटक पानी परेकाले निकुञ्जहरूका वन क्षेत्रमा डढेलो लाग्न पाएको छैन । घाँसे मैदानहरू पनि हरियै रहेकाले गणना सम्भव देखिएन, उनले भने, गैंडा गणना हात्तीमा चढेर गरिन्छ । प्राविधिक टोलीले आँखाले देखेको भरमा गर्ने हो, डढेलो नलाग्दा बाक्लो झाडी र घाँसे मैदानमा सजिलै गैंडा त के कुरा, कुनै पनि वन्यजन्तु देख्न सकिँदैन । निकुञ्ज तथा आरक्षहरूमा सामान्यतया कुनै पनि वन्यजन्तुको गणना प्रायः चैतवैशाखमा गरिन्छ । पात झर्ने र डढेलो लाग्ने याम भएकाले यस्तो बेला वन्यजन्तुलाई प्रत्यक्ष अवलोकन गर्न सहज हुन्छ । यसपटक मौसमले साथ नदिएको उनले बताए । यस वर्ष हिउँदमा दुई सातायता पनि झन्डै आठपटक पानी परिसकेको छ । पटकपटक पानी पर्दा वन क्षेत्रमा डढेलो लाग्न पाउँदैन । सामान्यतया फागुन लागेपछि वन क्षेत्रमा डढेलो लाग्न सुरु हुन्छ । विभागले राष्ट्रिय प्रकृति संरक्षण कोष, विश्व वन्यजन्तु कोष र जेडएसएललगायतको सहकार्यमा गैंडा गणना गर्न लागेको थियो । प्रत्येक पाँच वर्षमा गैंडा गणना गरिँदै आएको छ । यसअघि सन् २०१५ मा निकुञ्जमा गणना हुँदा गैंडाको संख्या ६ सय ४५ थियो ।"
झूटो अभियोजनको गोलचक्कर,"कुनै आधार र प्रमाणबिना असम्बन्धित व्यक्तिलाई मुद्दा चलाएर सास्ती दिनु झूटो अभियोजन हो । मुलुकी अपराध संहिताले यस्तो काम दण्डनीय हुने भनेको छ ।महान्यायाधिवक्ता कार्यालयका प्रवक्ता सञ्जीव रेग्मी प्रमाणबिना कसैलाई पनि फौज्दारी अभियोगमा मुद्दा चलाउन नहुने बताउँछन् । तर अभियोजन झूटो र बदनियतपूर्ण थियो भन्ने दाबी पुष्टि हुनुपर्छ । उनले भने, प्रमाणलाई हेर्ने सवालमा फरक पर्यो भने त बेग्लै कुरा हो, नत्र घटनामा संलग्न नभएको भन्ने विश्वसनीय प्रमाण पेस गरेकै अवस्थामा मुद्दा चले अनुसन्धान र अभियोजन गर्ने दुवैमाथि अनुसन्धान पनि हुने कानुनी व्यवस्था छ । यस्तो अवस्थामा सरकारी वकिल, प्रहरी र गृहको प्रतिनिधि सम्मिलित टोलीले बदनियतपूर्वक अभियोजन भएनभएको मूल्यांकन गर्छ । पुष्टि भए अनुसन्धान गर्ने प्रहरी र अभियोजनकर्ता सरकारी वकिल दुवैमाथि कारबाही अघि बढ्छ । मानन्धरले पनि आफ्नो दाबीसहित महान्यायाधिवक्ता कार्यालयमा उजुरी गर्न पाउँछन् । नेपालमा खासै बहस र छलफल नभए पनि मानव अधिकारका सवालमा संवेदनशील ठानिएका मुलुकहरूमा गलत अभियोजनको सिकार हुने व्यक्तिलाई राज्यले क्षतिपूर्ति दिनुपर्ने व्यवस्था छ । आधार र प्रमाणबिना कुनै पनि व्यक्तिमाथि आरोप लगाउनु गलत अभियोजन हो । नयाँ मुलुकी अपराध संहिता आउनुअघि यस्तो व्यवस्था थिएन । प्रहरी जवान सुन्तली धामीको मुद्दामा सर्वोच्च अदालतले गलत अभियोजन गर्नेमाथि कारबाही हुनुपर्ने मान्यता स्थापित गरेको थियो । मानन्धरका सन्दर्भमा दुर्घटनाका समय आफू घटनास्थलमा नभएको भनी दिएका जायज प्रमाणलाई प्रहरीले बेवास्ता गरेर सास्ती दिएको देखिन्छ । घटना भएको दिने उनी गएको बिहेमा खिचिएको भिडियोमा आफू पनि देखिएको फुटेज उनले प्रहरीका साथै सरकारी वकिलको कार्यालयमा पेस गरेका थिए । सरकारी वकिलले त्यो भिडियो वास्ता नै नगरेको मानन्धर बताउँछन् । दोस्रो, साक्षी प्रदीपराज पन्तको बकपत्रअनुसार घटनाका दिन मानन्धर फार्ममा गई उपचार गरिरहेका थिए । त्यही दिन बेलुकी उनी बिहे पार्टीमा गएको भनी यमकुमार खड्काले पनि बकपत्र गरेका थिए । प्रहरीले अनुसन्धानका क्रममा मानन्धरको मोबाइल फोनको लोकेसन ट्रेस गरेन । त्यसरी अनुसन्धान गरेको भए निर्दोषले अनाहकमा दुःख पाउने थिएनन् । प्रहरीको झूटो अभियोजनलाई सरकारी वकिल भीम भुर्तेलले पनि हुबहु सदर गरेको देखिन्छ । एउटै अभियोगमा कसैलाई पनि दुई पटक मुद्दा चलाउन नहुने कानुनको मान्यताविपरीत प्रशासनले समेत मानन्धरविरुद्ध मुद्दा अघि बढाएको थियो । मानन्धर जोडिएको घटनामा पीडितले गाडीको रंग नखुलाई जाहेरी दिएका थिए । मानन्धरले इन्कार गरेपछि पनि उनीहरूले कागज गर्दा गाडीको रङ खुलाउन सकेनन् । वैशाख ८ गते कागज गर्दा भने गाडी सिल्भर रङको भनेर खुलाएका थिए । त्यतिबेला मानन्धरले आफ्नो गाडीको रङ बताइसकेका थिए । अदालतले उजुरीकर्ताको दाबीलाई विश्वास गरेन । दुर्घटनाको दस मिनेटपछि घटनास्थलमा प्रहरी पुगेको थियो । उसले सञ्चार सेट प्रयोग गरेर भागेको गाडी समात्न किन पहल गरेन भन्ने प्रश्न उठ्यो । अदालतले प्रहरीको शंकास्पद अनुसन्धानबाट घाइते पनि पीडित भएको र वृद्ध प्रतिवादी (मानन्धर) लाई पनि पीडित बनाइएको उल्लेख गरेको छ । फैसलामा भनिएको छ, शंकाको भरमा कसुरदार ठहर गर्न मिल्दैन ।"
७८ हजार मास्कसहित ८ जना पक्राउ,"काठमाडौं (कास) बढी मूल्यमा बेच्न लागिएको ७८ हजार २ सय ५० हजार सर्जिकल मास्कसहित प्रहरीले आठ जनालाई राजधानीको डल्लुबाट शनिबार पक्राउ गरेको छ । काठमाडौं प्रहरी परिसरका अनुसार मञ्जुश्री सप्लायर्सका सञ्चालक र पसलमा औषधि पुर्याउने मध्यस्थकर्ताबीच ३४ रुपैयाँ पर्ने मास्क बजारमा ५० रुपैयाँमा बेच्ने गरी मालमोलाइ भइरहेका बेला उनीहरू पक्राउ परेका हुन् । पक्राउ परेकाहरूमा सप्लायर्स सञ्चालक काभ्रेका मिन्टु तामाङ, नागार्जुन२ का अनिश कार्की, उज्ज्वल अधिकारी, काभ्रे रोशी९ का मानकाजी लामा, बाजुराका थुमराज उपाध्याय र नृप कार्की, काभ्रेका गणेश तामाङ र रामेछापका शिव खड्का छन् ।"
इन्जिनियर र अधिकृतविरुद्ध मुद्दा,"काठमाडौं (कास) इन्जिनियर र शाखा अधिकृत (रेन्जर) सहित तीन जनाविरुद्ध अख्तियार दुरुपयोग अनुसन्धान आयोगले विशेष अदालतमा भ्रष्टाचार मुद्दा दायर गरेको छ । जिल्ला शिक्षा कार्यालय म्याग्दीका इन्जिनियर श्रीकृष्ण खनाल, सबइन्जिनियर प्रमोदकुमार उप्रेती र महोत्तरीको जलेश्वरनाथ सबडिभिजन वन कार्यालयका रेन्जर (शाखा अधिकृत) रामआशिष यादवविरुद्ध मुद्दा दायर गरिएको हो । खनाल र उप्रेतीले धौलागिरि गाउँपालिका३ को सूर्यज्योति आधारभूत विद्यालयमा भवन निर्माणका क्रममा ठेकेदारसित ७० हजार रुपैयाँ घूस लिएको छानबिनबाट पुष्टि भएको अख्तियारले जनाएको छ । रेन्जर यादवले महोत्तरी एकडारा गाउँपालिका२ मा सिफारिस लिएर घरायसी चिरान काठ लोड गरेको ट्याक्टर अनधिकृत रूपमा नियन्त्रणमा लिई घूस लिएको छानबिनबाट पुष्टि भएकाले उनीविरुद्ध मुद्दा दायर गरिएको अख्तियारको विज्ञप्तिमा उल्लेख छ ।"
वडा विभाजनको निर्णय,"जाजरकोट (कास) कुशे गाउँपालिकाको सातौं गाउँसभाले वडा विभाजनको प्रस्ताव पारित गरेको छ । वडा नम्बर २ र ५ लाई विभाजन गरेर थप दुईवटा वडा बनाइने प्रस्ताव पारित गरिएको हो । ठूलो भूगोल र धेरै जनसंख्या भएका कारण सेवा प्रवाहमा समस्या भएकाले वडा टुक्र्याउने निर्णय गरिएको गाउँपालिका अध्यक्ष हरिचन्द्र बस्नेतले बताए । उनका अनुसार गाउँपालिकाको दुई तिहाइ बहुमतले वडा विभाजनसम्बन्धी प्रस्ताव पारित गर्दै प्रदेश सरकारमा पठाएको छ । अब प्रदेश सरकारको सिफारिसमा संघीय सरकारले वडा विभाजनको निर्णय गर्नेछ । हाल वडा नम्बर २ को जनसंख्या ३ हजार ५ सय ४२ र ५ को जनसंख्या ३ हजार ६ सय ९६ छ । गाउँसभाको निर्णयलाई संघीय सरकारले स्वीकृत गरे कुशेमा वडाको संख्या ११ पुग्नेछ । गाउँसभाले शिक्षा ऐन२०७५ लाई संशोधन गर्नुका साथै बेरुजु फर्छ्योट कार्यविधि२०७६, व्यवसाय दर्ता कार्यविधि२०७६, बालश्रम तथा बालविवाह न्यूनीकरणसम्बन्धी कार्यविधि२०७६ र बाल समूह, बाल क्लब तथा बाल सञ्जाल गठन तथा सहजीकरण निर्देशिका२०७६ पारित गरेको छ ।"
बैंकको १७ अर्ब उठेन,"कतिपय धितोको पहिचान नभएको र गुणस्तर कमजोर रहेकोलगायत कारणले थप समस्या भएको अर्यालले बताए । असुली हुन नसकेको उल्लिखित रकम सर्वसाधारण (निक्षेपकर्ता) को हो । बैंक तथा वित्तीय संस्थाले सर्वसाधारणको निक्षेप संकलन गर्छन् । उक्त निक्षेपबाट उनीहरूले ऋण प्रवाह गर्ने हो । प्रवाह भएको सबै ऋण समयमै असुली हुन्छ भन्ने हुँदैन । भाका नाघेको एक वर्षभन्दा बढी अवधि भएका ऋणलाई खराब कर्जा मानेर कालोसूचीमा राख्न र शतप्रतिशत नोक्सानबापतको व्यवस्था (प्रोभिजन) गर्ने राष्ट्र बैंकको निर्देशन छ । कालोसूचीमा राखिसकेपछि पनि बैंक तथा वित्तीय संस्थाले ऋण असुलीका लागि विभिन्न प्रक्रिया अघि बढाउँछन् । यति गर्दा पनि ऋण नउठेपछि उक्त ऋण असुलीका लागि न्यायाधिकरण पठाउनुपर्छ । यो उठ्न नसकेका ऋण असुली गर्नकै लागि गठित निकाय हो । यसकारण परेका आवेदन (मुद्दा) उपर थप अध्ययन गरी फैसला गर्ने काम न्यायाधिकरणले गर्छ । ०६० सालमा यो संस्था स्थापना भएको हो । स्थापनाको १६ वर्षमा न्यायाधिकरणले करिब साढे २५ अर्ब रुपैयाँ ऋण असुली गरिसकेको छ । यो गत माघसम्मको असुली विवरण हो । गत असारसम्म कुल असुली रकम २४ अर्ब ६७ करोड रुपैयाँ थियो । असुली भएको रकममध्ये करिब ६० प्रतिशतभन्दा बढी सरकारी स्वामित्वका कृषि विकास बैंक, राष्ट्रिय वाणिज्य बैंक र नेपाल बैंकको मात्र छ । आव ०७५७६ मा न्यायाधिकरणमा १ सय ३९ वटा नयाँ संस्था थपिएका छन् । योसँगै गत आर्थिक वर्षसम्म कुल मुद्दासंख्या ५ सय ५ रहेको छ । जसमध्ये १ सय ४ वटा (कुल मुद्दाको २०५९ प्रतिशत) फर्छ्योट भइसकेका छन् । न्यायाधिकरणमार्फत धेरै ऋण असुली गर्न सक्ने सम्भावना रहे पनि सम्बन्धित बैंकले सहयोग नगर्दा र अन्य अदालतमा मुद्दा विचाराधीन हुने भएकाले अपेक्षाअनुसार प्रगति हुन नसकेको बताइएको छ । न्यायाधिकरणमा भएका मुद्दाको वार्षिक लगत हेर्दा ऐनले लिएको लक्ष्य पूर्ण रूपमा कार्यान्वयन हुन नसकेको अवस्था छ, न्यायाधिकरणको वार्षिक प्रतिवेदनमा उल्लेख छ, केही मुद्दा १० वर्षभन्दा पुराना पनि छन् । यसरी पुराना मुद्दा समयमा फैसला हुन नसक्नुमा बैंक तथा वित्तीय संस्थाबाट समयमा आवश्यक सहयोग (कागजात) प्राप्त नहुनु र मुद्दा विचाराधीन हुनु पनि प्रमुख कारण रहेको प्रतिवेदनले औंल्याएको छ । न्यायाधिकरणबाट फैसला भएपछि पनि जिल्ला, उच्च र सर्वोच्च अदलतमा रिट हाल्ने प्रचलन छ ।"
आफ्नै नियम लत्याउँदै विद्युत् नियमन आयोग,"ग्लोबल क्लाइमेट फन्डमार्फत एडीबीले दिने भायबिलिटी ग्याप फन्डिङका लागि प्राधिकरणले प्रतिस्पर्धामार्फत दुई आयोजनालाई छानेको थियो । २० महिनाभित्र आयोजना सक्नुपर्ने एडीबीसँगको सम्झौतामा उल्लेख छ, सिंहले भने, सरकारले नीतिगत निर्णय गरिसकेकाले हामीले सक्दो छिटो काम सक्न प्रशासनिक झमेला नहोस् भनेर सहमति दिएका हौं । आयोग स्थापना भएको १० महिनामा यी दुई वटा सोलार आयोजनासहित जम्मा तीन वटा आयोजनाका लागि मात्रै पीपीए स्वीकृत भएको छ । प्राधिकरण र आयोगबीच क्षेत्राधिकार विवाद हुँदा प्राधिकरणले आयोगलाई अन्य आयोजनाको पीपीए स्वीकृतिका लागि पठाएको छैन । आयोग गठन हुनुअघि प्राधिकरण आफैंले पीपीएको सर्त तय गर्दै आएको थियो । तर अहिले पीपीएको पर्खाइमा रहेका दर्जनौं आयोजना प्रभावित छन् । आयोगले तय गरेको पीपीएको सर्तमा प्राधिकरण असन्तुष्ट भएकाले विवाद समाधानका लागि आयोग र प्राधिकरणले समिति गठन गरेको समितिबीच छलफल पनि भइरहेको छ । १० महिनामा प्राधिकरणले चार वटा आयोजनाका लागि मात्र पीपीए सहमति माग्दै आयोगलाई पत्र पठाएको छ ।"
रोगले सक्यो कफी,"(पाल्पा)  रैनादेवी छहरा गाउँपालिका८ सत्यवतीका भगबहादुर सिँजालीको बारीमा आठ सयभन्दा बढी कफीका बोट छन् । गत वर्षभन्दा यसपालि कफीमा दाना धेरै लागेका थिए । दाना देखेर यसपालि दुई हजार किलोभन्दा बढी कफी बेच्ने उनको आशा थियो । गत वर्ष १ हजार ५ सय किलो बिक्री गरेका थिए । पुसमाघको चिसो र हुस्सुले भने उनलाई निराश तुल्यायो । गत वर्षभन्दा धेरै कफी फल्ने विश्वास थियो, उनले भने, चिसोले फल बिगार्यो । कफीका दाना राता नभएर काला भएपछि किसान चिन्तित बनेका हुन् ।रिब्दीकोट७ पालुङमैनादी डबकाका दोलखबहादुर कार्कीका तीन सयभन्दा बढी कफीका बोट छन् । ती बोटको अवस्था पनि उस्तै छ । दाना कालै भएर सुकेका छन् । कफीको बोट मर्ने र दाना सुक्दै गएको उनले बताए । रोगबारे कसलाई कहाँ भनूँ, उनले भने, हामीलाई बर्बादै बनायो । जिल्लाका किसानका लागि नगदे बाली हो, कफी । यसबाट घरखर्चका साथै छोराछोरी पढाउन आम्दानी हुन्छ । पात सुक्ने रोग लागेर हैरान भएको कार्कीले बताए । मौसमले यस वर्षको कफी सत्यनाश पारेको छ । कफीका बोट, फल, नर्सरी सबै बिगारेको छ, बगनासकाली गाउँपालिका९ चापपानीका रुकबहादुर शाहीले भने । गत मंसिरदेखि नै कफीमा अलिअलि रोग देखिन थालेको हो । यो प्रकोप अझैसम्म पनि देखिएको छ । जिल्लाका धेरै कफीका बोटमा यस्तै समस्या देखिएको छ । पालुङमैनादी, देउराली, खस्यौलीलगायत गाउँमा अझ बढी प्रभावित बनाएको जिल्ला कफी व्यवसायी संघले जानकारी दिएको छ । बाहिर हेर्दा राम्रै लागेका दाना पनि भित्र हेर्दा बिग्रेको पाइएको कफी प्राविधिक कमल खनालले बताए । केही स्थानमा स्थलगत अनुगमन पनि गरिसकिएको उनको भनाइ छ । यस वर्ष कफी उत्पादनमा ५० प्रतिशत कमी आउने उनको भनाइ छ । सत्यवतीकी किसान मुगीसरा लम्तरीले पनि तुसारोले कफी टिप्नै नपाएको गुनासो गरिन् । तानसेन नगरपालिका, रैनादेवी छहरा, बगनासकाली गाउँपालिका, माथागढी, रम्भा गाउँपालिकामा व्यावसायिक कफी खेती हुन्छ । वार्षिक २५ हजारदेखि ३ लाख रुपैयाँसम्म आम्दानी लिने किसान रहेको संघले जनाएको छ । संघमार्फत पार्चमेन्ट कफीको प्रतिकिलो ५ सय ५० र ड्राइचेरीको १ सय ७० रुपैयाँमा प्रतिकिलो बिक्री हुँदै आएको छ । निजी व्यापारीले पनि गाउँमा कफी संकलन गर्दै हिँड्छन् । उनीहरूले बिक्री गर्ने रेकर्ड भने संघमा हुँदैन । गत आर्थिक वर्षमा पाल्पामा १६६ टन पार्चमेन्ट कफी संकलन भई बिक्री भएको संघको तथ्यांक छ । जिल्लाबाट औसत वार्षिक २० टन कफी निकासी हुने गरेको छ ।"
गण्डकीमा पनि उस्तै समस्या,"(पोखरा)  गण्डकी प्रदेशका जिल्लामा पनि पात ओइलाउने, हरियोमै पात झर्ने, पातका नसा सुक्ने, खैरा थोप्ला देखिने र बोट नै डढ्ने, हाँगाको टुप्पोबाट सुकेर मर्दै जाने र दाना सुक्ने समस्या देखिएको छ । साना कफीका बोटमा टुप्पोबाट पात झरी कालो हुने, मर्दै जाने र ढुसीजन्य रोग पनि देखिने गरेको छ । ठूला बोट पनि मर्ने क्रम बढ्दो छ । प्रदेशका विभिन्न जिल्लामा लगाइएको कफीमा किसानले ९० प्रतिशतसम्म नोक्सान बेहोर्नुपरेको गुनासो गरेका छन् । बगैंचा र नर्सरी सखाप भएका छन् । यस वर्ष बढी चिसो भएकाले सहन नसकेर कफीका सानाठूला बोट मरेको अनुमान प्राविधिकको छ । तर कुनै रोग हो कि जलवायु परिवर्तनले यस्तो देखिएको हो भन्ने यकिन गर्न गाह्रो हुने उनीहरूको भनाइ छ । माघ १५ देखि कफीमा यस्तो समस्या देखिएको हो, राष्ट्रिय चिया तथा कफी विकास बोर्ड पोखराका निमित्त प्रमुख चन्द्र पुरीले भने, चिसोकै कारण समस्या देखिएको अनुमान छ, यसबारे अनुसन्धान भइसकेको छैन । विश्वबजारमा गुणस्तरीय कफीका रूपमा चिनिएर बर्सेनि निर्यात हुँदै आएपछि किसान यसको खेतीतर्फ आकर्षित छन् । तर पछिल्लो समय ठूलो क्षति बेहोर्नुपरेपछि उनीहरू निराश भएको पुरीको भनाइ छ । गण्डकीका मनाङ र मुस्ताङबाहेक नौ जिल्लामा एक हजार हेक्टरमा कफी खेती हुने उनले जानकारी दिए । झन्डै १२ हजार किसान संलग्न भएर गत वर्ष ९ लाख ८ हजार केजी फ्रेस कफी उत्पादन भएको थियो । यसबाट करिब १० करोड रुपैयाँ किसानलाई आम्दानी भएको थियो । यस वर्ष भने ३ लाख ८५ हजार किलो मात्र उत्पादन हुने अनुमान छ । तर क्षतिको पूर्ण विवरण आइनसकेकाले उत्पादन अझै घट्न सक्छ । यसअनुसार पनि ५ करोड रुपैयाँ बराबरको क्षति भइसकेको छ । झन्डै तीन लाख बिरुवा पूर्ण र एक लाख बिरुवामा आंशिक क्षति भएर करिब १ करोड रुपैयाँबराबरको नोक्सानी भएको छ । किसानले भने बगैंचा र नर्सरी ९० प्रतिशतसम्म क्षति भएकाले उत्पादन अझै घट्ने बताएका छन् । कास्कीमै नर्सरीमा रहेका बिरुवादेखि फल दिँदै आएका ९० प्रतिशत बोटमा क्षति पुगेको छ, कफी सहकारी संघ कास्कीका अध्यक्ष आनन्द सुवेदीले भने, सरकारले क्षतिबारे सम्बोधन गरिदिनुपर्यो । जिल्लामा ५० प्रतिशत उत्पादन र ९० प्रतिशत नर्सरीमा क्षति पुगेको कफी सहकारी संघ पर्वतका अध्यक्ष भवानीप्रसाद शर्माले बताए । तुसारो यस वर्ष अत्यधिक भयो, उनले भने, यसैको चिसोले समस्या आए जस्तो लाग्छ । किसानलाई कफी रोप भन्नै नसक्ने अवस्था छ । लमजुङमा ७० देखि ८० प्रतिशतसम्म कफी उत्पादनमा क्षति पुगेको संघकी लमजुङ कोषाध्यक्ष गंगा अधिकारीले बताइन् । कफी नेपालको रैथाने बाली नभएकाले विदेशबाट सिकेर खेती गर्न र गराउन थालिएको जिल्ला कफी उत्पादक सहकारी संघ स्याङ्जाका अध्यक्ष फणिनारायण अर्यालले बताए । सहयोग गर्ने विदेशी संस्था फर्केसँगै विभिन्न रोग पनि देखिन थालेको उनको भनाइ छ । सरकारले कफीको अनुसन्धान र किसानलाई सहयोग गर्ने कार्यक्रम ल्याउनुपर्नेमा उनले जोड दिए । स्याङ्जामा गत वर्ष २ लाख ३२ हजार ५ सय किलो फ्रेस चेरी कफी संकलन भएकामा अहिले १६ हजार केजी मात्रै संकलन भएकाले पनि क्षतिको सहज अनुमान लगाउन सकिने उनले बताए । एक पटक रोपेपछि ५० वर्षभन्दा बढी समयसम्म फल दिने भएकाले कफीलाई किसानको पेन्सन भनिन्छ । बजारको समस्या नहुने र कफी टिप्नासाथ नगद हात पर्ने भएकाले किसान कफी खेतीमा आकर्षित थिए । आफ्नो नर्सरीमा रहेका २५ हजार बिरुवामध्ये ५ हजार मात्र बाँकी रहेको कास्कीका किसान विश्वबन्धु पोखरेलले बताए ।"
सेयर कारोबार रकम ६६ घट्यो,"(काठमाडौं)  गत साता सेयर बजारमा करिब साढे ५ अर्ब रुपैयाँको मात्र सेयर कारोबार भएको छ । अघिल्लो साताको तुलनाका कारोबार रकम करिब ६६ प्रतिशत कम हो । पाँच दिनको कारोबारमा एक दिनबाहेक सबै दिन नेप्से परिसूचक घट्यो । परिसूचक घटेसँगै कारोबार रकममा पनि उल्लेख्य कमी आयो । गत साता कारोबारमा आएका सबै उपसमूहका परिसूचक घटे । तीमध्ये वाणिज्य बैंक, बिमा, होटल, लघुवित्त, जलविद्युत्लगायत उपसमूहका परिसूचक धेरै घटे । अघिल्लो साता नेप्सेमा करिब साढे १८ अर्ब रुपैयाँ बराबरको सेयर कारोबार भएको थियो । दुई साताअघि सेयर बजारमा धेरै वटा कीर्तिमानी गतिविधि भएका थिए । सो अवधिमा हरेक दिनजसो कारोबार रकमले नयाँ उचाइ बनाएको थियो । गत साताबाट भने नेप्से, कारोबार रकम, संख्या सबै घटेका छन् । पाँच दिनमा करिब ५५ हजार ६ सय कारोबारबाट १ सय ८७ कम्पनीका सेयर किनबेच भए । गत साता दिनहुँ औसत कारोबार रकम पनि करिब ४३ प्रतिशत घटेर १ अर्ब ८३ करोड रुपैयाँमा सीमित भएको छ । अघिल्लो साता यस्तो रकम ३ अर्ब २४ करोड रुपैयाँ थियो । केही सातायता साप्ताहिक सेयर कारोबारमा बैंकिङ समूहको हिस्सा घटे पनि दुई सातायता बढ्दो छ । यसको अर्थ बैंकिङ समूहका कम्पनीको सेयरमा लगानी बिस्तारै बढ्न थाल्यो भन्ने पनि हो । यसले सेयर बजार स्थिरतातिर उन्मुख रहेको विश्लेषण पनि गरिएको छ । बैंकिङ समूहले सामान्य अवस्थामा कुल साप्ताहिक सेयर कारोबारको करिब ५० प्रतिशतभन्दा धेरै हिस्सा ओगट्दै आएको थियो । पछिल्ला ५६ महिनायता यस्तो हिस्सामा निकै उतारचढाव देखिएको छ । कहिले यस्तो हिस्सा बढेर कुल कारोबारको ६४ प्रतिशतसम्म पुगेको छ भने कहिले २३ प्रतिशतसम्म झरेको छ । यसअघि पनि एक पटक बैंकिङको हिस्सा २५ प्रतिशतसम्म झरेको थियो । हाल सेयर बजारमा २६ वाणिज्य बैंक मात्र सूचीकृत छन् ।गत साता दुई वटा कम्पनीको बोनस सेयर दोस्रो बजारमा सूचीकृत भएको छ । जसमध्ये स्वरोजगार लघुवित्त वित्तीय संस्थाको ७ लाख २० हजार कित्ता र पोखरा फाइनान्सको ६ लाख कित्ता बोनस सेयर सूचीकृत भएको नेप्सेको तथ्यांक छ । यो साता नेपाल स्टक एक्सचेन्जको कारोबार कक्ष नियमित कारोबारका लागि पाँचै दिन खुला रह्यो । सरकारी ऋणपत्रको भने कारोबार नभएको नेप्सेले जनाएको छ ।"
सुनको मूल्य ५ दिनमा ५५ सय घट्यो,"(काठमाडौं)  सुनको मूल्य पाँच दिनमा प्रतितोला ५ हजार ५ सय रुपैयाँ घटेको छ । गत मंगलबार छापावाल सुन प्रतितोला ८२ हजार ७ सय रुपैयाँमा कारोबार भएको थियो । शनिबारसम्म घटेर प्रतितोला ७७ हजार रुपैयाँमा कारोबार भएको नेपाल सुन चाँदी व्यवसायी महासंघले जनाएको छ । कोरोना भाइरस (कोभिड१९) का कारण सुनको मूल्य घटेको महासंघका पूर्वअध्यक्ष तेजरत्न शाक्य बताउँछन् । कोभिड१९ ले अन्तर्राष्ट्रिय बजारमा आर्थिक मन्दी सिर्जना भएको छ, उनले भने, सेयर मार्केट पनि घट्दो छ । अहिले सबैले डलरमा लगानी गरिरहेका छन् । त्यसैले डलर बढेर गएको छ । सुनको भाउ भने घटेको छ । बजारमा मागभन्दा आपूर्ति बढी भएकाले सुन कारोबार हुन नसकेको उनको भनाइ छ । फागुनमा सुनको मूल्यले कीर्तिमानी पनि राखे । यो समयमा एक दिनमा सुनको मूल्य २ हजार २ सय रुपैयाँ बढेको र ३ हजार रुपैयाँ पनि घटेको शाक्यले बताए । सुनको मूल्यमा भएको गिरावटले घरेलु सुन कारोबारमा समेत असर पुगेको छ, उनले भने, हिजोसम्म विवाहको लगन भएकाले आवश्यक पर्नेले किनिरहेका थिए । यसअघि सुनको मूल्य प्रतितोला ७५ हजार रुपैयाँसम्म झर्ने संकेत देखिएको थियो, उनले भने, अहिलेको अवस्था हेर्दा अझ तल आउने विश्लेषण गरिएको छ । घरेलु बजारमा बुधबार छापावाल सुन प्रतितोला ८२ हजार ३ सय रुपैयाँमा कारोबार भएको थियो । बिहीबार प्रतितोला १ हजार १ सय रुपैयाँ घटेर ८१ हजार २ सय रुपैयाँमा कारोबार भयो । शुक्रबार सुनको मूल्य २ हजार ७ सय रुपैयाँ घटेर ७८ हजार ५ सय रुपैयाँमा कारोबार भएको महासंघले जानकारी दिएको छ । अन्तर्राष्ट्रिय बजारमा सुन शुक्रबार प्रतिऔंस १ हजार ५ सय ९० डलरमा कारोबार भएको थियो । शनिबारसम्म ३० डलर प्रतिऔंस घटेर १ हजार ५ सय ३० डलरमा कारोबार भयो । चीनबाट सुरु भएको कोभिड१९ विभिन्न राष्ट्रमा फैलिएपछि आर्थिक गतिविधि घटेकाले सुनको मूल्यमा प्रभाव पारेको विश्लेषण गरिएको छ । भाइरसको संक्रमणले विश्व अर्थतन्त्रमा प्रभाव पारेपछि लगानीकर्ता डलरतर्फ आकर्षित भएका भएको जानकारहरू बताउँछन् । अन्तर्राष्ट्रिय बजारमा लगानीका अन्य क्षेत्र राम्रो हुन नसकिरहेको अवस्थामा डलरमा लगानीकर्ताको आकर्षण बढेको उनीहरूको विश्लेषण छ ।"
सोलारबाट ८ मेगावाट बिजुली,"(रूपन्देही)  निजी कम्पनीले सोलार प्लान्टबाट ८ दशमलव ५ मेगावाट क्षमताको विद्युत् उत्पादन अन्तिम चरणमा पुर्याएको छ । तिलोत्तमा नगरपालिका६ पुरानो सडक नजिक २६ बिघा जमिनमा रिडी हाइड्रो पावर कम्पनीले ग्रिड कनेक्टेड बुटवल सोलार पावर प्रोजेक्टमार्फत विद्युत् उत्पादन गर्न लागेको हो । सोलार ऊर्जाबाट विद्युत् निकाली राष्ट्रिय ग्रिडमा जोड्न लागेको यो निजी क्षेत्रकै ठूलो व्यावसायिक उत्पादन हो । सरकारी क्षेत्रबाट विद्युत् प्राधिकरणले नुवाकोटमा २५ मेगावाट क्षमताको ग्रिडमा आबद्ध सोलार आयोजनामा काम गरिरहेको छ । त्यसले पनि वैशाखभित्रै १५ मेगावाट उत्पादन गर्ने तयारी गरेको छ । बाँकी १० मेगावाटको काम सुरु गर्दै छ । कम्पनीले उत्पादन गरेको बिजुली विद्युत् प्राधिकरणले प्रतियुनिट ७ रुपैयाँ ३० पैसाका दरले खरिद गर्ने गरी २५ वर्षका लागि खरिदबिक्री सम्झौता (पीपीए) गरेको छ । कम्पनीले ३ सय ३० वाट सोलार ऊर्जा क्षमताका ३२ हजार पातामार्फत उत्पादन गरेको बिजुली शुद्धोधन गाउँपालिकास्थित विद्युत् सबस्टेसनबाट राष्ट्रिय प्रसारण लाइनमा जोडिनेछ । कम्पनीले सुरुमा योगिकुटी सबस्टेसनमा जडान गर्ने गरी सम्झौता गरेको भए पनि घना बस्तीका कारण त्यो सम्भव नभएकाले अहिले अमुवास्थित सबस्टेसनमा जडान गर्ने गरी काम भइरहेको प्राधिकरणको क्षेत्रीय कार्यालय बुटवलका प्रमुख नवराज सुवेदीले बताए । आयोजना आफैंले ३३ केभीए प्रसारण लाइन विस्तारको काम पनि गरिरहेको छ, उनले भने, विद्युत् उत्पादन हुनासाथ अमुवामार्फत राष्ट्रिय लाइनमा जोडिनेछ । त्यसका लागि काठमाडौंमै पीपीए सम्झौता भइसकेको उनले जानकारी दिए । कम्पनीले विद्युत् उत्पादनका लागि मणिग्रामकै शान्ति नमुना माविको २६ बिघा जग्गा ३० वर्षका लागि लिजमा लिएर काम थालेको हो । सोलार पाता जडानको काम ९५ प्रतिशत सकिएको छ । सोलार पाताबाट उत्पादन हुने डीसी ऊर्जालाई एसीमा कन्भर्ट गर्न ८ सय ५० किलोवाट क्षमताका १० इन्भर्टर जडान गरिएको छ । इन्भर्टरबाट आएको विद्युत् ८ दशमलव ५ एमबीए क्षमताको ट्रान्सफर्मरबाट स्पेट अप गरेर राष्ट्रिय लाइनमा जोडिने रिडी हाइड्रो पावर कम्पनीका कार्यकारी निर्देशक कुवेरमणि नेपालले बताए । हामीले निर्माण सुरु गरेको चार महिनामै विद्युत् उत्पादन गर्दै छौं, उनले भने, वैशाख दोस्रो सातादेखि विद्युत् बिक्री सुरु हुन्छ । ८ मेगावाट क्षमताका हाइड्रो पावर निर्माण गर्न कम्तीमा चार वर्ष लाग्ने भए पनि सोलार प्रविधिको विद्युत् कम्पनीले चार महिनामै उत्पादन गरेर बिक्री सुरु गर्न लागेको उनको भनाइ छ । सोलार प्लान्टबाट कम्पनीले प्रतिमेगावाट ८ करोडमा विद्युत् उत्पादन गर्दै छ ।सोलार प्यानल भएकाले यहाँको विद्युत् दिउँसोमा मात्र उत्पादन हुनेछ । ब्याट्री नराखी सिधै इन्भर्टरमा जोडिएकाले घाम लागेका बेला मात्र विद्युत् उत्पादन हुने र उत्पादित विद्युत् सिधै राष्ट्रिय प्रसारण लाइनमा जोडिने आयोजनाका इन्जिनियर कुशल न्यौपानेले बताए । कम्पनीले उत्पादन गरेको सोलार बिजुली राष्ट्रिय प्रसारण लाइनमा जोड्न आयोजना आफैंले झन्डै नौ किलोमिटर प्रसारण लाइन बनाउन पनि थालेको छ । सोलार पाता जोडेर अहिले इन्भर्टर र ट्रान्सफर्मर कनेक्सनको काम भइरहेको छ, उनले भने, अन्य समस्या नआए वैशाख दोस्रो साता नै विद्युत् उत्पादन सुरु हुन्छ । रिडी हाइड्रो पावर कम्पनीले यसअघि गुल्मीको रिडी खोलाबाट २ दशमलव ४ मेगावाट क्षमताको विद्युत् उत्पादन गरेको थियो । कम्पनीले प्लान्टबाट वार्षिक रूपमा १ करोड ४५ लाख युनिट विद्युत् उत्पादन सुनिश्चित (ग्यारेन्टेड इनर्जी) आपूर्ति गर्ने गरी प्राधिकरणसँग सम्झौता गरेको छ । यहाँबाट दैनिक नौ घण्टा विद्युत् उत्पादन हुनेछ । प्लान्ट सञ्चालनमा आएपछि कुलेखानी जलाशययुक्त र कालीगण्डकी ए, मध्यमर्स्याङ्दी, मर्स्याङ्दी, चिलिमेलगायत अर्धजलाशययुक्त आयोजनामा दिउँसोमा पानी संकलन गर्न सहयोग पुग्ने प्राधिकरणले जनाएको छ ।"
न्यादी निर्माण सहज,"लमजुङ (कास) नयाँ वर्ष मनाएर फर्किएका चिनियाँ प्राविधिकमा कोरोना नभएको पुष्टि भएपछि ३० मेगावाटको न्यादी जलविद्युत् आयोजनाको निर्माणका काम पुनः सुरु भएको छ । झन्डै दुई महिनादेखि बन्द आयोजनाको निर्माणका काम फेरि अघि बढेको हो । जनवरी पहिलो साता चीन गएका निर्माण कम्पनीका म्यानेजरसहितका इन्जिनियर प्राविधिकले फिर्न ढिला गरेका थिए । चिनियाँ निर्माण कम्पनीको सुपरभिजन र निगरानीमा निर्माण भइरहेको आयोजनामा खटिएका चिनियाँ कामदार आएपछि काम अघि बढेको हो । फेब्रुअरीको अन्तिमतिर आयोजना निर्माणस्थल आएका चिनियाँबाट कोरोना संक्रमण हुन सक्ने भन्दै काममा नखटिन प्रशासन र स्थानीय तहले आग्रह गरेका थिए । उनीहरू आफू स्वस्थ भएको देखिएपछि एक सातायता काममा खटिएका चिनियाँलाई सम्बोधन गर्दै प्रवर्द्धक कम्पनीले बताएको छ । चिनियाँ कम्पनी च च्याङ हाइड्रोपावर कन्स्ट्रक्सन एन्ड इन्स्टलेसनले निर्माण गरिरहेको आयोजनामा चिनियाँ मात्रै ६१ जना खटिएका छन् । चिनियाँ नयाँ वर्षको चाडको अवसर पारेर चार सय ५७ जना चीन गएका थिए । पटकपटक गरी ३८ जना फर्केपछि न्यादी आयोजनाको निर्माण कार्य अघि बढेको हो । नेपाली कामदार पनि काममा आएका छन् । प्रशासन र स्थानीय तहले मार्च १५ सम्म नेपाली र स्थानीयसँगको सम्पर्कमा नरहन आग्रह गरे पनि उनीहरूले आफ्नै हिसाबले काम थालेका हुन् । चिनियाँले काम थालेपछि चालक, कुक, गार्डसहितका १५ नेपाली पनि काममा खटिएका थिए । पछिल्लो योजनाअनुसार आगामी वैशाख ६ मा विद्युत् उत्पादन थाल्ने आयोजनाको लक्ष्य थियो । ८५ प्रतिशत निर्माण पूरा भइसकेको आयोजनाको बढी काम हेडवर्क्सको बाँकी रहेको आयोजनाका प्रशासकीय अधिकृत वासुदेव गड्तौलाले बताए । अब हेडवर्क्स ३० प्रतिशत पूरा भएको छ । सुरुङ निर्माणकार्य ९० प्रतिशत सकिएको छ ।"
लुम्बिनी धपक्क,"(लुम्बिनी)  श्रीलंकाको क्यालेनिया विश्वविद्यालयमा अध्ययनरत यु हवङबो यहाँ सन्ध्याकालीन ध्यानमा मन्त्रमुग्ध भेटिइन् । चिनियाँ नयाँ वर्षलाई बुद्ध जन्मस्थल लुम्बिनीमा स्वागत गर्न गत माघ दोस्रो साता यहाँ आएकी उनी त्यसयता केन्द्रीय नहरमा प्रत्येक साँझ मनमोहक बत्तीको प्रकाशमा ध्यान गर्छिन् । साँझ छिप्पिँदै गएपछि डेढ किमि लामो नहरमा दायाँबायाँ बालिने बत्तीले रोमाञ्चकता थप्ने गरेको उनले बताइन् । प्रकाशमुनि ध्यान बस्दाको आनन्द जति बखान गरे पनि कम हुन्छ, उनले भनिन्, करुणा र भ्रातृत्वको ऊर्जा सञ्चय हुन्छ । पेसाले सञ्चार इन्जिनियर हुन् । लुम्बिनीबाट शान्तिको ऊर्जा लिएर हाँसीखुसी फर्किने योजनामा रहेको उनले बताइन् । थाइल्यान्डको बैंकक नजिक माइकसेमका मोन्त्री सिङकाङ मायादेवी मन्दिर घुम्न गएका थिए । त्यही बेला नहरमा धपक्क बत्ती बलेको देखे । मन थाम्न सकिनँ, उनले भने, अशोक स्तम्भमै ध्यान बसिहालें । दुई घण्टा बितेको पत्तै नपाएको उनले बताए । मनमोहक वातावरणमा दिवंगत आमालाई स्मरण गरेको उनले सुनाए । आमाको आत्माले अनन्तकालसम्म शान्ति पाओस् भनेर कामना गरें, उनले भने, लुम्बिनीको यात्रा अविस्मरणीय बन्यो । अर्को वर्ष पनि लुम्बिनी आउने उनले बताए । लुम्बिनीलाई विश्व शान्तिको मुहान भनिन्छ । त्यसैले बुद्धका अनुयायीको पहिलो रोजाइ यही हो । बर्सेनि हजारौं बुद्ध धर्मावलम्बी र अनुयायी तीर्थाटन गर्न आउँछन् । शुभेच्छुक र शुभचिन्तक शान्ति, करुणा, भ्रातृत्व र सद्भावको ऊर्जा लिन यहाँ आउने गर्छन् । यहाँ आउनेले मायादेवी मन्दिर र सम्राट अशोकले बनाएको स्तम्भ मात्र रहेको ठान्छन् । तर, लुम्बिनी मिनी बौद्ध वर्ल्ड का रूपमा रहेको छ । पछिल्लोपटक रात्रिकालीन लुम्बिनीको आकर्षण थपिएको छ । साँझ छिप्पिँदै जाँदा लुम्बिनी बल्दै जान्छ । जति समय घर्कंदै जान्छ, लुम्बिनी धपक्क हुँदै हुन्छ । यहाँको दक्षिणी पोखरीदेखि शान्ति द्वीपसम्मको केन्द्रीय नहरका दुवैतिर बल्ने बत्तीले चित्ताकर्षक माहोल बनाउँछन् । शान्तिको ऊर्जा दिन्छ । करिब डेढ किमि लामो नहरका दुवै छेउ बलेका बत्तीको प्रतिविम्ब पानीमा अनन्तसम्मै देख्दा मन रोमाञ्चित बन्छ । फुरुंग हुन्छ । नहरमा गार्डेन लाइट र सोलार बत्ती जडान गरिएको छ । अखण्ड शान्ति द्वीपतर्फबाट साँझको नहरको मनमोहक वातावरणले सबै आहा कत्ति राम्रो भन्छन् । रमाउँछन् । ध्यान बस्छन् । बेबी बुद्धदेखि मायादेवी मन्दिरसम्म बल्ने साँझको गार्डेन लाइट र सोलार बत्तीले पनि उस्तै आकर्षण थप्ने गरेका छन् । मायादेवी मन्दिरमा साँझ बालिने रंगीचंगी झिलिमिली बत्तीले पनि सबैको ध्यान तान्छ । मन्दिर परिसरको बोधिवृक्ष आसपास विभिन्न उपासक उपासिकाले झुन्ड्याएका रंगीचंगी शान्ति बत्तीको मधुरो प्रकाश पनि उस्तै रोमाञ्चकता थप्ने गरेको छ । मन्दिरदेखि ५ नम्बर गेटसम्म करिब एक किमि बाटोमा बत्ती जडान गरिएको छ । यो मन्दिर आवतजावत गर्ने मुख्य बाटो हो । बस पार्कमा बत्ती जडान गरिएको छ । गार्डेन लाइट ३ सय ३३ वटा जडान गरिएको छ । फुमांगी कम्पनीको गार्डेन लाइट इटालीबाट आयात गरिएको हो । साढे ४ मिटर अग्लो पोलमा ६० वाटका बल्ब छन् । त्यस्तै ५ सय ८० सोलार बत्ती लगाइएका छन् । नौ मिटर अग्लो कंक्रिटका पोलमा माथि सोलार प्यानल लगाइएको छ । त्यहाँ ६० वाटका बल्ब लगाइएको छ । बिजुली जडान गर्ने योजना अन्तिम चरणमा छ, लुम्बिनी विकास कोष इन्जिनियर अफजल खानले भने, छिटपुट काम मात्र बाँकी छ । ०७४ चैत ६ मा दिइएको ठेक्काको म्याद आगामी चैत ५ सम्म छ । सैलुङ अर्घाखाँची बाबुल जेभीले २२ करोडको लागतमा ठेक्का लिएको थियो । गार्डेन लाइट र सोलार बत्ती लुम्बिनीलाई मनमोहक बनाएको छ । मायादेवी मन्दिर र नजिकैको पुष्करणी पोखरी धपक्क बल्ने गर्छन् । हरेका दिन दीपावलीजस्तै हुन्छ । उल्लास थपेको छ । यसले यहाँ एउटा आकर्षण थपेको छ । साँझको लुम्बिनी हेर्न लायक बनेको छ । मधुरो प्रकाशसँगै भिक्षु र उपासकले गर्ने परित्रान पाठको गुञ्जायमान आवाजले साँच्चै गजबको पुण्य सञ्चय गर्न लागेको अनुभूति हुन्छ । हिँडिरहेको मान्छे पनि ध्यान पाठप्रति मोहित बनाउँछ । बत्तीले रात्रिकालीन लुम्बिनीको आकर्षण थपिएको छ, लुम्बिनी विकास कोषका योजना प्रबन्धक सरोज भट्टराईले भने, यसलाई छुट्टै एउटा पर्यटन प्रोडक्ट बनाउन सकिन्छ । रात्रि प्रकाशले शान्तिको अभास गराउने गरेको उनले बताए । बत्तीले साँझको लुम्बिनी झिलिमिली छ । बेलुकी हिँडडुल गर्नेलाई गर्न सजिलो भएको छ । साँझबिहान घुमघाम सहज छ । बत्तीले सुरक्षाका लागि ठाउँठाउँमा राखिएका १ सय ७५ सिसी क्यामरा सञ्चालन गर्न सहयोग पुगेको छ ।"
धमाधम बन्दै च्यासल रंगशाला,"(काठमाडौं)  दशरथ रंगशालाको विकल्पका रूपमा स्तरोन्नति भइरहेको च्यासल रंगशाला निर्माण अन्तिम चरणमा पुगेको छ । जेठ मसान्तसम्म निर्माण पूरा भइसक्नुपर्ने यो रंगशालामा कार्यप्रगतिको गति हेर्दा भने निर्धारित समयमै सम्पन्न भइसक्नेमा शंका गर्ने धेरै ठाउँ छ ।देशको एकमात्र अन्तर्राष्ट्रियस्तरको दशरथ रंगशाला भूकम्पले क्षतविक्षत हुनुअघि नै पुनर्निर्माणको काम हुँदै थियो । त्यसलाई मध्यनजर गरी वैकल्पिक रूपमा च्यासल मैदानको स्तरोन्नतिको काममा खेलकुद मन्त्रालय र राष्ट्रिय खेलकुद परिषद (राखेप) ले तदारुकता देखाएका थिए । मन्त्रालयले अखिल नेपाल फुटबल संघ (एन्फा) सँग मिलेर कृत्रिम मैदानसहितको रंगशाला बनाउने सम्झौता गरेको थियो ।ललितपुर महानगरपालिका ९ मा पर्ने वाग्मती नदी किनारको करिब ४९ रोपनी क्षेत्रफलमा फैलिएको च्यासलमा दीर्घकालीन महत्त्वको रंगशाला बनाउन नसकिने अवस्था बुझेर पूर्ववत योजना स्थगित भयो । फेरि २०७४ वैशाखमा डाँफे प्रेररा प्रतिष्ठा जेभीसँग २ वर्षमा काम सम्पन्न गर्ने गरी नयाँ सम्झौता भएको हो । त्यसपछि गति पाएको निर्माण कार्य अहिले जारी छ । यसबीचमा वाग्मती परियोजनाको हस्तक्षेप, वर्षाको समयमा वाग्मतीको बाढी पस्दा र च्यासल फुटबल क्लबले प्रशिक्षणस्थलका रूपमा प्रयोग गर्दा निर्माणकार्य केही धकेलिएको राखेपका साइट इन्जिनियर पूर्णबहादुर सुन्दासले बताए ।मेरो विचारमा अन्य परियोजनाको तुलनामा यो रंगशाला स्तरोन्नतिको काम छिटो भइरहेको हो । केही अवरोधका बाबजुद यहाँ काम रोकिएको छैन, इन्जिनियर सुन्दासले सुनाए । २ वर्षको समय गत वैशाखमा सकिएपछि २ पल्ट थपिएको समय जेठमा सम्पन्न हुँदैछ । १ सय २० मिटर लम्बाइ र ७० मिटर चौडाईको मैदानसँगै दक्षिणतर्फ ५ सय दर्शक क्षमताको प्यारापिटमात्र रहेको च्यासल टेक्निकल सेन्टरलाई रंगशालाको स्वरुप दिन पूर्व र पश्चिमतर्फ तीनतले प्यारापिट निर्माण सम्पन्न भएको छ । दक्षिणतर्फ भएको प्यारापिटको दायाँबायाँ दुई तले नयाँ प्यारापिट निर्माण गरिएको छ । हरेक ब्लकमा दुई शौचालय रहनेछन् भने दक्षिणतर्फको ब्लकमा चेन्जिङ रुम, रेफ्री रुम, मिडिया सेन्टर र मेडिकल रुम रहनेछन् ।निर्माण भएका प्यारापिटको भित्रपट्टि फिनिसिङको काम अहिले भइरहेको छ । त्यसबाहेक मैदानमा ड्रेन राख्ने काम हुँदैछ । साइट इन्जिनियर सुन्दासका अनुसार मैदानमा पानी नजम्ने प्रविधिसहित ड्रेन राखेपछि बालुवामिश्रित रोडाले छोपेर त्यसमाथि माटो भरिन्छ र दुबो रोपिन्छ । मैदानमा आधुनिक प्रविधिको बर्मुडा ग्रास रोप्ने तयारी छ । अहिले दैनिक २० मजदुरले काम गरिरहेका छन् ।१० हजार दर्शक क्षमताको प्यारापिटसहित रंगशाला निर्माण गर्ने सम्झौता भए पनि वाग्मती करिडोरको जग्गामा खोलाबाट २० मिटर परमात्र संरचना बनाउनुपर्ने नियमका कारण रंगशालाको क्षमता ८ हजारमा झरेको छ । रंगशालाको तीनपट्टि प्यारापिट निर्माण भएको छ ।यो रंगशाला निर्माणका लागि ३३ करोड लागतको सम्झौता भएकोमा ठेकेदार कम्पनीले १३ पटक गरी २१ करोड भुक्तानी लिइसकेको छ । वाग्मती करिडोरको जग्गामा संरचना निर्माण गर्न नपाएपछि कुल लागत कम हुने इन्जिनियर सुन्दासले बताए । तर निर्माण कम्पनी प्रतिष्ठा जेभीका म्यानेजर इन्जिनियर महेशमंगल जोशीले सम्झौताबाहेक बोरिङ र मैदान निर्माणको काम गर्नुपरेकाले लागत कम नहुने तर्क गरे । हामीले नियमित रूपमा काम गरिरहेका छौं । सम्झौतामा मैदानको काम उल्लेख थिएन, बोरिङलगायत नयाँ काम गर्नुपर्यो । त्यसले गर्दा निर्धारित समयभन्दा केही धकेलिएको हो । समयसमयमा सानातिना समस्याहरू आएका पनि थिए, जोशीले भने ।राखेपले यस मैदानमा १३ औं दक्षिण एसियाली खेलकुदअन्तर्गत हक्कीको स्पर्धा आयोजना गर्ने तयारी गरेको थियो । सम्भव नभएपछि हक्की खेल नै प्रतियोगिताबाट हटाइयो । पछि फुटबलको अभ्यासस्थल बनाउने भनियो । त्यसका लागि निर्माणाधीन रंगशालाको काम स्थगित गरी सरसफाइ गरिसकिएको थियो । तर अन्तिममा प्रयोगमा ल्याइएन ।वाग्मती किनारमा बगरका रूपमा रहेको पर्ती जग्गामा खेलकुद केन्द्र बनाउने पहल स्थानीय च्यासल क्लबले करिब तीन दशकअघि नै गरेको थियो । ललितपुर नगरपालिकासँगको सहकार्यमा खेलकुद मैदान निर्माण भएपछि च्यासलले घरेलु मैदानको रूपमा प्रशिक्षणलगायत विभिन्न कार्यक्रम पनि हुन थालेका थिए ।एन्फाले २०५९ सालमा च्यासलमा टेक्निकल सेन्टर बनाउने प्रस्ताव ल्याएपछि ललितपुर प्रशासन र च्यासल क्लबको सहमतिमा फिफाको गोल प्रोजेक्टअनुसारको टेक्निकल सेन्टर स्थापना भयो । यो टेक्निकल सेन्टरको उद्घाटन २०६३ सालमा एएफसीका तत्कालीन अध्यक्ष मोहम्मद बिन हमामले गरेका थिए ।"
प्रिमियर लिगले पूर्णता पाउनेमा शंका,"लन्डन इंग्लिस फुटबलको सर्वोच्च निकाय फुटबल एसोसिएसन (एफए) का अध्यक्ष ग्रेग क्लार्कले कोरोना भाइरस महामारीको रूपमा फैलिएका कारण घरेलु फुटबलको सिजनले पूर्णता पाउनेमा शंका व्यक्त गरेका छन् । प्रिमियर लिगले शुक्रबार एक आकस्मिक बैठकमार्फत सबै खेल स्थगित गरेको थियो । शीर्ष डिभिजनको प्रिमियर लिगसहित सबै डिभिजनका खेल, एफए महिला सुपर लिग र च्याम्पियनसिपका खेलहरू स्थगित भएका छन् । एफए अध्यक्ष क्लार्कले उक्त बैठकमा इंग्ल्यान्डमा जारी घरेलु फुटबल लिगले यस सिजन पूर्णता पाउनेमा विश्वस्त नभएको अभिव्यक्ति दिएको टाइम्स पत्रिकाको समाचारमा जनाइएको छ । प्रिमियर लिगले अप्रिल ४ सम्मका खेल स्थगित गरे पनि बेलायतमा कोरोनाको त्रास अझै केही सातासम्म रहने प्रक्षेपण गरिएकाले त्यसपछिका खेलहरू पनि आयोजना हुनेमा शंका बढेको छ । टाइम्सका अनुसार प्रिमियर लिग क्लब ब्राइटनका मुख्य कार्यकारी पाउल बार्बरले खेलतालिका स्थगित गर्ने निर्णयप्रति प्रश्न उठाएका थिए । सम्भावित परिणाममाथि विमर्श गर्न र सम्भावित समाधानबारे बहस गर्न प्रिमियर लिगका मुख्य कार्यकारी रिचर्ड मास्टर्सलाई समय दिइएको छ । आर्सनलका प्रशिक्षक मिकेल आर्टेटा र चेल्सीका विंगर कलम हड्सन ओडोइमा कोरोना भाइरस देखिएपछि प्रिमियर लिगले खेलतालिका स्थगित गर्ने निर्णय लिएको थियो । आर्टेटाले यस निर्णयको स्वागत गरेका छन् । पहिलेभन्दा सजिलो महसुस गरिरहेको छु, उनले ट्विटमा भनेका छन्, हामी सबै एक ठूलो र अनौठो चुनौती सामना गरिरहेका छौं । अहिले सबैका लागि उनीहरूको स्वास्थ्य नै महत्त्वपूर्ण हो ।३० वर्षको अवधिमा पहिलोपल्ट प्रिमियर लिगको उपाधि जित्ने लक्ष्यमा रहेको लिभरपुल सिजनको ९ खेल बाँकी हुँदा २५ अंकको अग्रतासहित शीर्षस्थानमा छ । यदि नियमित तालिकाअनुसार भएको भए आफ्नो अनुकूल नतिजा आए सोमबार हुने एभरटनको खेलपछि लिभरपुल उपाधि हकदार बन्न सक्थ्यो । तर लिभरपुलका प्रशिक्षक योर्गन क्लोपले लिगको तालिका स्थगित गर्ने निर्णयप्रति समर्थन गरेका छन् । क्लबको विज्ञप्तिमा उनले भनेका छन्, यो यहाँ फुटबल र एउटा स्वस्थकर समाजबीच उपयुक्त विकल्पलाई रोजिएको छ । वास्तवमै यही हुनुपर्ने थियो ।वेस्ट ह्यामका उपाध्यक्ष करेन ब्राडीले प्रिमियर लिगले पूर्णता नपाएको स्थितिमा समग्र सिजन नै रद्द गर्नु उचित समाधान हुने धारणा राखेका छन् । वेस्ट ह्याम रेलिगेसन क्षेत्रबाट दुई स्थान माथि छ । ब्राडीले द सनसँग भनेका छन्, यदि पूर्ण प्रतियोगिता खेलिएन भने कसरी निर्णय गर्न सकिन्छ कि को माथि रहन्छ या को तल ? यदि त्यसो भएमा लिभरपुलको लागि ठूलो झट्का हुनेछ । सिजन पूर्ण नभएको स्थितिमा सबै स्तरका फुटबल क्लबहरूले ठूलो नोक्सानी बेहोर्नुपर्ने चाहिँ निश्चित छ ।"
कञ्चनजंघा फाइनलमा,"(सर्लाही)  चौथो राजर्षि जनक कप फुटबलको उपाधिका लागि आइतबार सिक्किमको कञ्चनजंघा फुटबल क्लब र विभागीय टिम नेपाल पुलिस क्लब भिड्ने भएका छन् । वाग्मतीस्थित सन्तोष श्रेष्ठ स्मृति खेल मैदानमा शनिबार दोस्रो सेमिफाइनलमा जावलाखेल युथ क्लबलाई हराउँदै भारतको कञ्चनजंघा फुटबल क्लब फाइनलमा पुगेको हो । कञ्चनजंघाले जावलाखेललाई टाइब्रेकरमा ३१ ले पराजित गरेको थियो । अघिल्लो दिन सुदूरपश्चिम११ लाई ३१ ले हराएर पुलिस उपाधि नजिक पुगेको हो । निर्धारित समयको खेल ११ गोल भएपछि खेल सिधै टाइब्रेकरमा पुगेको हो । राजर्षि जनक कपको फाइनलमा पहिलोपल्ट भारतीय टिम पुगेको छ । जावलाखेलका विदेशी खेलाडी फोफोना मात्र टाइब्रेकरमा गोल गर्न सफल भए । गौरव श्रेष्ठले पेनाल्टी प्रहार बारमा ठोक्किएर बाहिरियो । सुजित बुढाथोकी र रूपबहादुर लामाको पेनाल्टी पनि गोल भएन । पाहुना टोली कञ्चनजंघाका निवास राणा, करण थापा, नागेन तामाङले गोल गरे । अभिषेक दर्जीको पेनाल्टी प्रहार जावलाखेलका गोलकिपर अरुण ब्लोनले पञ्च गरेर रोकिदिए । सुरुदेखि कञ्चनजंघाको तुलनामा जावलाखेलले आक्रामक खेल प्रदर्शन गर्यो । सुरुदेखि नै बलमाथि पकड जमाएको जावलाखेलले आधा दर्जनभन्दा बढी प्रयास सफल भएन । मध्यान्तरसम्म दुवै टिमको तर्फबाट कुनै गोल भएन । दोस्रो हाफमा पाहुना टोली आक्रामक बन्यो । फलस्वरुप कञ्चनजंघाले ५७ औं मिनेटमा पहिलो गोल गर्यो । अभिषेक दर्जीले हेड गरेको बल बारमा लागेर फर्कियो । त्यही बलमा नागेन तामाङले गोल गरे । १० ले पछि परेपछि जावलाखेल निकै आक्रामक देखियो । जावलाखेलको तर्फबाट ६४ औं मिनेटमा रुपबहादुर लामाले बक्स बाहिरबाट गरेको सशक्त प्रहार गोलमा परिणत भएपछि खेल बराबरी भयो । खेलको ७८ औं मिनेटमा जावलाखेलका गौतम श्रेष्ठले वान भर्सेज वानको फाइदा उठाउन सकेनन् । उनको फितलो प्रहार कञ्चनजंघाका गोलकिपर निगम सिंहले रोकेका थिए । खेलको ८५ औं मिनेटमा जावलाखेलका सुजित बुढाथोकीले पोस्ट नजिक पाएको बल प्रहार बाहिरियो । म्यान अफ द म्याच कञ्चनजंघाका कप्तान निवास राणा भए । उनले १० हजार रुपैयाँ पाए ।"
मनाङ छैटौंपल्ट च्याम्पियन,"अजित सर्वोत्कृष्टप्रतियोगिताको सर्वोत्कृष्ट खेलाडी नेपाल पुलिस क्लबका अजित भण्डारी घोषित भएका छन् । आयोजक सहारा क्लबकै उत्पादन उनी पोखरेली मैदानमा उत्कृष्ट भए । उनले अप्रिलिया स्कुटर प्राप्त गरे । पाँच विधामा भने मनाङले बाजी मार्यो । उत्कष्ट गोलरक्षक अशोक बराल, उत्कृष्ट डिफेन्डर सुरज बिक, उत्कृष्ट स्ट्राइकर अञ्जन विष्ट, उत्कृष्ट मिडफिल्डर नितिन थापा र उत्कृष्ट प्रशिक्षक टोपे फुजा घोषित भए । उनीहरूले १५१५ हजार रुपैयाँ पाए । सर्वाधिक गोलकर्ताको पुरस्कार ५ जनाले बाँडे । प्रतियोगिताभर थ्रीस्टारका सुशान श्रेष्ठ, सहाराका त्रिदेव गुरुङ, मनाङका अञ्जन विष्ट, पुलिसका भरत साह र नीरकुमार राईले २२ गोल गरेका थिए । उनीहरूले २५ हजार दामासाही लिए । प्रतियोगिताको अनुशासित टिम घोषित हुँदै थ्रीस्टारले १० हजार पायो ।"
कसरी गनिन्छ गैंडा ?,गैंडाका आनीबानी
नदी,"वर्षायाममा बाढी आएनदी धेरै ठूलो हुन्छ,बग्दाबग्दै अन्तिममा ।यसले समुद्रलाई छुन्छ । रन्धीर साह, कक्षा८काञ्जिरोवा नेसनल मावि, काठमाडौं"
स्वर्गभूमि सुर्खेत,"मन्दिरजस्तो मेरो स्कुल, जनप्रिय नाम हो,देउता जस्ता मेरा गुरु, विद्याको खास धाम हो ।आउ साथी, गाउ साथी, देश बदल्नु धर्म हाम्रो,ज्ञानी बनी, नामी बनी, असल कर्म बानी हाम्रो ।। गिनिज अधिकारीजनप्रिय माध्यमिक विद्यालय, सुर्खेत"
आँगन,"चारैतिर उफ्री खेल्छौंआँगनमा रमाई,साथीहरू गोलो भईहातहातमा समाई । अनुष्का वाग्ले, कक्षा२बुद्धज्योति एकेडेमी, पोखरा"
छतबाट चियाउने केटी,"माको स्कुलमा ठूलो चौर थियो । आफ्नी मिल्ने साथी निशासँग खेल्न उनी छिट्टै स्कुल पुग्थिन् । दिउँसो खाजा खाने समय आधा घण्टाको थियो । तर पाँच मिनेटमै खाजा खाएर दुवैजना चुङ्गी, ब्याटमिन्टन, कबड्डीजस्ता खेल खेल्न दौडिहाल्थे । खेल्दाखेल्दै कक्षामा जाने घण्टी बजिसक्थ्यो । उनको स्कुलभन्दा पल्लो घरमा सानो कपडा कारखाना थियो । त्यो कारखानामा काम गर्नेहरू धेरैजसो आर्थिक अवस्था कमजोर भएका थिए । तीमध्ये कसैका छोराछोरी सरकारी स्कुलमा पढ्न जान्थे भने कतिपय विभिन्न कारणले घरमै बस्थे । तिनीहरूमध्ये स्कुल जान नपाउने प्रमिला पनि थिइन् । उनी सधैंजसो घरको छतमा गएर रमा र निशा खेलेको हेरेर बस्थिन् । पहिला त रमा र निशाले प्रमिलालाई देखेका थिएनन् । एक दिन उनीहरूले देखे आफ्नै उमेरकी झुत्रे मैला लुगा लगाएकी, सुन्दर अनुहार भएकी केटीले छतबाट आफूहरूको खेल हेरिरहेकी थिइन् । उनीहरूले थाहा पाए कि, सधैंजसो प्रमिलाले आफूहरूलाई हेर्ने गर्दिरहिछिन् । भाइलाई त्यो समयमा सुताएर प्रमिला उनीहरू खेलेको हेर्न दिनदिनै छतमा जाने गर्थिन् । रमाले यो कुरा घरमा गएर आमाबुबालाई सुनाइन् । आफ्नी छोरीजस्तै कक्षा चारमा पढ्ने उमेर भएकी सानी नानी घरमै बस्नुपर्ने कारण खोज्न रमाका बुबा आफ्नो अफिसै बिदा लिएर रमासँगै स्कुल जानुभयो । खाजा खाने बेलासम्म ती नानीलाई छतमा आएको हेर्न कुरेर बस्नुभयो । खाजा खाने घण्टी बज्यो, प्रमिला सुटुक्क आएर छतको एकाछेउमा देखा परिन् । रमा र निसाले खेलेको एकटकले हेर्न थालिन् । रमाका बुबाले उनलाई तल बोलाउनुभयो । स्कुल नगएर घरमै बस्नुको कारण पनि सोध्नुभयो । अत्यधिक मदिरा सेवन गर्ने बानीका कारण प्रमिलाका बुबाको केही महिनाअघि मृत्यु भएको रहेछ । आमा कारखानामा काम गर्न जाँदा दुई वर्षको सानो भाइलाई हेर्नुपर्ने हुँदा उनले स्कुल छोड्नुपरेको रहेछ । उनको अवस्था थाहा पाएपछि रमाका बुबालाई उनीप्रति माया लागेर आयो । उहाँले यो कुरा रमाका स्कुलका प्रधान अध्यापकलाई सुनाउनुभयो । आफ्नो स्कुलमा धेरै विद्यार्थीले शिक्षा आर्जन गरिरहँदा सँगैको घरमा बस्ने नानी स्कुल जान नपाएको सुन्दा उहाँलाई पनि नरमाइलो लाग्यो । उहाँले रमालाई कक्षा १० सम्म छात्रवृत्ति दिएर आफ्नै स्कुलमा पढाउने निर्णय लिनुभयो ।रमा, निशा र अन्य मनकारी अभिभावकले प्रमिलाकी आमालाई आर्थिक सहयोग गरे । यसले गर्दा उहाँले घरमा सानो भाइको हेरविचार आफैं गर्न थाल्नुभयो र प्रमिला स्कुल जान रोक्नु भएन । आफूले पढ्न नपाएर हातमा कुनै सीप नहुँदा अहिले थोरै पैसा कमाउन पनि धेरै दुःख गर्नुपरेको प्रमिलाकी आमालाई राम्रोसँग थाहा थियो । उहाँले सबैलाई धन्यवाद दिँदै प्रमिलालाई स्कुल पढ्न पठाउनुभयो । प्रमिला ज्ञानी र पढाइमा पनि अब्बल रहिछन् । सबै शिक्षकले उनलाई माया गर्न थाल्नुभयो । नजिकै आइरहेको अन्तिम परीक्षाका लागि उनले जोडतोडसँग पढाइ गर्न थालिन् । पढाइसँगै रमा र निशालाई साथी बनाएर उनीहरूसँगै खेल्न पाएकोमा प्रमिला दङ्ग परिन् ।"
