शीर्षक,विवरण
प्रत्यारोपण आज,अब्जरभेसन मा रहने भन्दै अर्का भारतीय चिकित्सकले विदेशी नागरिक चिकित्सक दर्ता स्वीकृति नलिएको डा अधिकारीले बताए । उनका अनुसार अब्जरभेसनमा बस्नका लागि दर्ता स्वीकृति आवश्यक छैन । सिंगापुरको नेसनल युनिभर्सिटी अस्पतालबाट गत भदौमा सात पटक प्लाज्मा फेरेसिस गराएर फर्केपछि समेत मिर्गौलाले राम्ररी काम नगर्दा प्रधानमन्त्री ओली नियमित डायलसिसमा थिए । मिर्गौला प्रत्यारोपणअघि गर्नुपर्ने नियमित प्रक्रियाअन्तर्गत मंगलबार उनको डायलसिस गरिएको हो । यसैबीच नेपाल चिकित्सक संघले प्रधानमन्त्री केपी शर्मा ओलीको सफल प्रत्यारोपण र शीघ्र स्वास्थ्यलाभको कामना गरेको छ । प्रधानमन्त्रीले मुलुकमै नेपाली चिकित्सकबाट आफ्नो उपचार गराउने निर्णयप्रति समेत उच्च सम्मान प्रकट गर्दै सबै उच्च ओहोदामा रहेकाहरूलाई स्वदेशमै उपचार गराउनसमेत संघले आग्रह गरेको छ । नेपाल ट्रान्सप्लान्ट सोसाइटीका अध्यक्ष प्राडा भोलाराज जोशीले विज्ञप्ति जारी गर्दै प्रधानमन्त्री ओलीले मुलुकमै प्रत्यारोपण गर्ने निर्णय गरेर सबै नेपाली चिकित्सकको हौसला बढाएकामा आभार व्यक्त गरेका छन् ।
४ जनामा कोरोना देखिएन,"एसईई पूर्वनिर्धारित परीक्षा भएकाले त्यसलाई सार्न मिल्दैन, उनले भने, बैठकले मौखिक निर्देशन दिएको छ । भोलि (बुधबार) मन्त्रालयले सूचना जारी गर्नेछ । स्वास्थ्य मन्त्रालयले पनि प्याब्सन र नेसनल प्याब्सनका प्रतिनिधिलाई बुधबार छलफलका लागि बोलाएको सापकोटाले जनाए ।नेसनल प्याब्सनका महासचिव सुवास न्यौपानेले कोरोना भाइरसको त्रासले आगामी शनिबार आफ्नो विद्यालयमा हुने वार्षिकोत्सव कार्यक्रम स्थगित गरेको बताए । चाबहिलस्थित एपेक्स स्कुलका प्रिन्सिपलसमेत रहेका उनले भने, सात सय विद्यार्थी, अभिभावक, अतिथिलाई निम्तोपत्र बाँडिसकेको भए पनि देशविदेश सबैतिर भाइरसले मानसिक त्रास बढाएकाले तत्काल वार्षिकोत्सव स्थगित गर्ने निर्णय गरेका छौं । देशभर ६ हजारभन्दा बढी निजी विद्यालय र २९ हजार सामुदायिक विद्यालय छन् । शिक्षा विकास तथा मानव स्रोत केन्द्र (साविक शिक्षा विभाग) को विद्यालय तहमा ७२ लाख विद्यार्थी पढ्छन् ।"
ब्याकप्याक जहिल्यै तयार,"(काठमाडौं)  कार्यावधि आठ महिना बाँकी रहँदै बेइजिङबाट फिर्ता बोलाइएका राजदूत लीलामणि पौड्यालले कूटनीतिक जिम्मेवारीको पदमा बसेपछि सरकारले गरेको निर्णय सधैं शिरोपर रहने बताएका छन् । राजदूतको ब्याकप्याक जहिल्यै तयार हुन्छ, फिर्ता आउनु भनेपछि के, किन भन्ने प्रश्नै आउँदैन, उनले भने । चर्चामा रहेझैं सरकारसँग काम गर्ने क्रममा समस्या वा असमझदारी नउब्जिएको पनि उनले दाबी गरे ।परराष्ट्रका एक अधिकारीले भने राजदूत पौड्याललाई फिर्ता बोलाउने सरकारको निर्णय आकस्मिक झैं देखिए पनि प्रक्रिया दुई महिनाअघि सुरु भएको बताएका छन् । सबै कारण नखुले पनि प्रधानमन्त्री केपी शर्मा ओलीकै जोडबलमा पौड्याललाई फिर्ता गराइएको उनले बताए । दुई महिनायताका मन्त्रिपरिषद् बैठकमा प्रधानमन्त्री ओलीले बेइजिङबाट राजदूत फिर्ता बोलाउन किन ढिलाइ भइरहेको हो ? भन्दै परराष्ट्रमन्त्रीलाई प्रश्न गर्ने गरेका थिए । कतिपय बैठकमा उनले परराष्ट्रमन्त्री प्रदीपकुमार ज्ञवालीलाई झपारेकै शैलीमा राजदूत पौड्याल फिर्ता नगर्नाको कारण सोधेका थिए । द्विपक्षीय सम्बन्धलाई दरिलो बनाउने कामकारबाही, उच्चस्तरीय भ्रमण आदानप्रदान, आपसी सहयोगको खाका र अरू कूटनीतिक रेसिप्रोसिटी का सूचकांक मूल्यांकनको आधार हुन सक्ने भनेर परराष्ट्रको दस्तावेजमा उल्लेख छ । अडानमा रहने र स्वच्छ छविका प्रशासकका रूपमा चिनिएका पौड्याल २०७३ कात्तिकमा राजदूत भएर बेइजिङ उत्रँदा उनीप्रति अलिक बढी आशा गरिएको थियो । दक्षिणी छिमेकीको नाकाबन्दी र भूकम्पले थलिएको नेपाली समाजमा उत्तरी छिमेकीसँगको पारवहन सन्धिको कार्यान्वयन तह, नेपालका राष्ट्रपति तथा प्रधानमन्त्रीको चीन भ्रमण, २३ वर्षपछि चिनियाँ राष्ट्रपतिको नेपाल भ्रमण, कोरोना प्रभावित क्षेत्रका १ सय ७५ नेपालीलाई सुरक्षित घर ल्याएका जस्ता उल्लेख्य कार्यसम्पादन थिए । तर साथमा पौड्यालको निधारमा तत्कालीन एमाओवादी केन्द्रका पुष्पकमल दाहालले प्रधानमन्त्री भएका बेला राजदूत नियुक्ति गरेको छाप थियो । लीलामणिका हकमा कूटनीतिकभन्दा बढी राजनीतिक कुरा जोडिएको देखिन्छ, भूराजनीतिक मामिलाका जानकार नेकपाका एक स्थायी कमिटी सदस्यले भने, नेकपाभित्र पछिल्लो समय देखिएको शक्ति समूहको संघर्ष र पूर्वएमाओवादी कित्तालाई सन्तुलनमा राख्ने हिसाबमा उनी फिर्ताको सूचीमा परेका हुन् ।बालुवाटार जग्गा प्रकरण र नेपाल ट्रस्टको सम्पत्ति छानबिनमा तत्कालीन मुख्यसचिव पौड्याल जोडिएको भए पनि अख्तियार, अदालत वा छानबिन समितिले दोषी किटान नगरेकाले यसै कारण फिर्ता बोलाइएको भन्ने आधार देखिन्न । परराष्ट्र मन्त्रालय सम्भव भएसम्म छिमेकी मुलुकमा उच्च तहको राजनीतिक प्रतिनिधित्व गराउनु उपयुक्त हुन्छ भन्ने निष्कर्षमा पुगको हो, सोमबार परराष्ट्र मन्त्रालयमा आयोजित पत्रकार भेटघाटमा मन्त्री ज्ञवालीले भने, उहाँ (पौड्याल) को कार्यसम्पादन र निष्ठामाथि कतै प्रश्न छैन तर राजनीतिक तहबाट प्रतिनिधित्व गर्दा कतिपय राजनीतिक सम्बन्धमा सहज हुन्छ भन्ने हो ।पौड्याललाई एकाएक फिर्ता बोलाउनेसँगै भएको अर्को अप्रत्याशित निर्णय हो पूर्वपरराष्ट्रमन्त्री महेन्द्रबहादुर पाण्डेलाई चीनका लागि राजदूत सिफारिस । विगतमा आफ्नै (ओलीकै) पालामा चीनका लागि राजदूत सिफारिस गरेर सत्ता परिवर्तनसँगै बदर निर्णयमा पारिएका पात्र थिए पाण्डे । सत्ता फेरिएपछि तत्कालीन प्रधानमन्त्री दाहालले पौड्याललाई राजदूत बनाएका थिए । अहिले सत्तासन्तुलन देखाउनै माधवकुमार नेपालका प्रियपात्र पाण्डेलाई अघि सारिएको हो, बेइजिङ नियोगमा बसेर फर्केका एक अधिकारीले भने ।चीनका लागि पूर्वराजदूत टंक कार्कीले सरकारको आफ्नो सुविधा र अनुकूल स्थितिअनुरूप यस्तो निर्णय यदाकदा आउन सक्ने भन्दै यसलाई स्वाभाविक रूपमा लिनुपर्ने बताए । लीलामणिजी योग्य हुनुहुन्छ, उहाँका बारेमा होस्टकन्ट्री चीनबाट पनि गुनासो आएको थाहा छैन, उनले भने, राजनीतिक सम्बन्धको महत्त्व राख्ने खासखास मुलुकमा राजनीतिक तहका पात्र (राजदूत) बढी प्रभावकारी हुन सक्छन्, यो सहज र स्वाभाविक कुरा हो । चिनियाँहरूले सो कल्ड राजनीतिक रङ रहेको व्यक्तिको सामीप्य त्यति मन नपराउने भए पनि सत्तामा यस्तो यदाकदा हुने उनले बताए । परराष्ट्रभित्रको संयन्त्र र कूटनीतिक तालिमप्रशिक्षणमा कार्यसम्पादन मूल्यांकनको कुरा खुबै गरिए पनि काखापाखा को दृष्टान्त सजिलै देख्ने गरिएको छ । वासिङ्टनमा रहेका राजदूत अर्जुन कार्कीको कार्यकाल सकिएको ६ महिनाभन्दा बढी भइसक्यो तैपनि अर्को निर्णय नभइन्जेल बसिरहन मिल्ने गरी उनी मन्त्रीस्तर हैसियतमा पदासीन छन्, अमेरिकाका लागि एक पूर्वराजदूतले भने, कार्यसम्पादन भन्ने हो भने डीसीमा खरिद भएको झन्डै ८० करोड रुपैयाँको राजदूत आवास भवन, भूकम्पका नाममा उठाइएको रकमको अपारदर्शिता र बजेट रकमान्तरणबारे महालेखा प्रतिवेदनमा समेत राजदूत कार्की प्रश्नको घेरामै छन् । यसबारे परराष्ट्रमन्त्री, सचिवसमेतले प्रश्न उठाउन चाहँदैनन् । पूर्वपरराष्ट्र सचिव मधुरमण आचार्यले ट्वीटमार्फत बेइजिङका राजदूत पौड्यालको घरफिर्तीबारे टिप्पणी गरेका छन्, राजदूतमा सरकारको खास गरेर प्रधानमन्त्रीको विश्वास र भरोसा रहनु अत्यावश्यक हुन्छ । विश्वास र भरोसा गुमेपछि सरकारले जुनसुकै बेला फिर्ता बोलाउन सक्छ । यस्तो निर्णयमा कार्यसम्पादनभन्दा राजनीतिक पूर्वाग्रह र गुट, उपगुटको खेल भए त्यो दुर्भाग्यपूर्ण हो ।"
अलमलमै एक वर्ष,"(नयाँदिल्ली)  राजनीतिकूटनीति दुवै क्षेत्रको अनुभव हासिल गरिसकेका नीलाम्बर आचार्य गत वर्ष फागुन पहिलो साता राजदूतका रूपमा नयाँदिल्ली ओर्लंदै गर्दा सरकारले परिपक्व कूटनीतिज्ञसँगै कुशल प्रशासकको भूमिका अपेक्षा गरेको थियो । तर, एक वर्षको बसाइमा राजदूत आचार्य ती अपेक्षामा खरो उत्रन नसकेको ठम्याइ सरकारी अधिकारी र कूटनीतिक वृत्तको छ । सबैभन्दा पहिलो त सन् १९५० को नेपालभारत सन्धिलगायतका द्विपक्षीय विषयमा समयसापेक्ष सुझाव दिन गठित प्रबुद्ध समूह (ईपीजी) का एक सदस्य आचार्य आफैं राजदूत भएर दिल्ली आउँदा ईपीजीको प्रतिवेदन चाँडै सार्वजनिक हुने र कार्यान्वयनमा जाने विश्वास सबैतिरबाट गरिएको थियो । त्यसमा प्रगति भएको छैन । डेढ वर्षअघि नै समूहको संयुक्त बैठकले ६ महिनाभित्र दुवै देशका प्रधानमन्त्रीलाई हस्तान्तरण गरेर प्रतिवेदन सार्वजनिक गर्ने निर्णय गरेको थियो । विगतमा भएका समझदारी र सम्झौता कार्यान्वयनमा पनि दूतावासका तर्फबाट प्रभावकारी पहल हुन सकेको छैन । कृषि क्षेत्रको साझेदारी, पञ्चेश्वर परियोजना र हुलाकी राजमार्गसम्बन्धी यसअघिका समझदारी र सम्झौताको भविष्य अन्योलमै छ । दिल्ली र काठमाडौं दुवैमा आचार्यले सम्पर्क र संवाद सघन बढाउन सकेनन् । विशेष गरी परराष्ट्र मन्त्रालयभित्र आचार्यले राजदूतका रूपमा सचिव र सम्बन्धित डेस्कसँगको सम्पर्क र संवाद बढाउनुपर्नेमा सिधै मन्त्रीसँग सम्पर्क गर्ने गरेको गुनासो रहेको पाइन्छ । राजदूत भए पनि आफ्नो हैसियत क्याबिनेट मन्त्रीस्तरको रहेकाले सिधै मन्त्रीसँग उनले संवाद बढाएको हुन सक्छ । मन्त्रीसँग कुरा गरे पनि कार्यान्वयनमा लैजाने त सचिव र डेस्क प्रमुखमार्फत नै हो, ती अधिकारीले भने, उहाँ (आचार्य) ले चाँडै त्यो वास्तविकतालाई बुझेर काम गर्नुपर्छ । पूर्वराजदूत तथा प्रधानमन्त्रीका पूर्वपरराष्ट्र सल्लाहकार दिनेश भट्टराईले पनि राजदूतको ध्यान जसरी हुन्छ, सम्बन्धित डेस्कसँग सम्बन्ध बढाउने र परिणाममुखी नतिजा निल्कानेमै हुनुपर्ने बताए । परराष्ट्र मन्त्रालयका अधिकारीहरू भारतको विदेश मन्त्रालयका नेपाल डेस्कसँग पनि आचार्यले अपेक्षाकृत ढंगले संवाद र सम्पर्क स्थापित गर्न नसक्नुलाई त्यही हैसियत सम्बन्धी सोचको परिणाम ठान्छन् । कालापानी सीमा विवादमा भारतले सकारात्मक जवाफ पठाउन ढिलाइ गर्नुका पछाडि पनि त्यही कारण रहेको उनीहरूको भनाइ छ । परराष्ट्रका अधिकारीहरू राजदूतको विदेश मन्त्रालयसँगको सम्बन्धले नै द्विपक्षीय मुद्दाहरूको प्रगति निधार्रण गर्ने दाबी गर्छन् । भारत सरकारले कश्मीरको पछिल्लो अवस्था जानकारी गराउन विभिन्न देशका राजदूतको सूचीमा नेपाललाई समावेश नगर्नुका पछाडि पनि राजदूत आचार्य र विदेश मन्त्रालयबीचको समन्वयसंवादको कमीका रूपमा अर्थ्याइएको छ । राजदूत आचार्यले भने आवश्यक पर्ने सबैजसो निकायसँग आफूले समन्वय र सम्पर्क गरिरहेको दाबी गरे । आचार्यमाथि दिल्लीमा रहँदा नेपाल र भारत सम्बन्धमा केन्द्रित हुनेभन्दा पनि अन्य देशका प्रतिनिधिहरूसँग सम्बन्ध विस्तारमा लागेको गुनासो रहेको पाइन्छ । भारतमा राजनीतिक तहको सम्बन्ध विस्तारमा पनि आचार्य फितलो देखिएका छन् । उनले सत्तारूढ दलको नेतृत्व तहसँगको भेटघाटलाई कमै प्राथमिकता दिएको पाइन्छ । आचार्यको छवि बौद्धिक र चिन्तक पनि रहेकाले नेपालका सम्बन्धमा दिल्लीमा व्याप्त चिन्ता र आशंका चिर्न उनको भूमिका सकारात्मक रहने अपेक्षा गरिएको थियो । दिल्लीमा ओली सरकार सुरुदेखि नै चीनतिर ढल्किएको र नेपालको संविधानले मधेसी तथा जनजातिलाई उपेक्षा गरेको एकतर्फी बुझाइ रहेको पाइन्छ । सरकारको प्रतिनिधिका हिसाबले यस किसिमको बुझाइलाई चिर्न राजदूत आचार्यका तर्फबाट ठोस पहल भएको देखिएन । आचार्यको कार्यकालको पहिलो वर्ष दूतावासले आफ्नै कमजोरीका कारण कतिपय घटनामा आलोचित पनि हुनुपर्यो । नेपालको अध्यागमन विभागले भारत भएर तेस्रो मुलुक जाने नेपालीका सम्बन्धमा गरेको परिपत्रलाई आधार बनाएर दिल्ली दूतावासले जारी गरेको सूचनाले हालै हल्लीखल्ली मच्चायो । दूतावासद्वारा जारी गरिएको सूचनाले सडक मार्ग हुँदै दिल्ली आएका नेपालीले हवाई मार्ग भएर काठमाडौं फर्कन नपाउने किसिमको सन्देश प्रवाह गर्दा दूतावासले आलोचना खेप्नुपर्यो ।दूतावासले कामको पनि प्राथमिकीकरण गर्न नसकेको देखिन्छ । नेपालको समेत स्वामित्व रहेको दक्षिण एसियाली विश्वविद्यालय (साउ) को आन्तरिक प्रशासन व्यवस्था चुस्त नहुँदा पठनपाठन लामो समयदेखि प्रभावित छ । यस विषयमा दूतावासले चासो देखाएन । भारतका विभिन्न मेडिकल कलेजमा स्नातकोत्तर अध्ययनरत नेपाली विद्यार्थीले आफूहरूले पनि अन्तर्राष्ट्रिय प्रचलनअनुसार स्टाइपेन्ड पाउनुपर्छ भनेर माग गर्दै आएका छन् । प्रधानमन्त्री तहमा सहमति भइसके पनि कार्यान्वयन भएको छैन । चण्डीगढका विद्यार्थीले भने पाउन थालेका छन् । दूतावासबाट समयमै पहल नहुँदा संगठित मानव तस्करको फन्दामा परेर कुवेत जान भन्दै हिँडेको तीन नेपाली महिला ५ महिनादेखि दक्षिण भारतीय राज्य केरलाको त्रिवेन्द्रमस्थित बनिथा जेलमा बस्नुपरेको थियो । कपिलवस्तुका डिल्लीराम थारूले गल्तीको सजाय भुक्तान गरेर पनि दूतावासले समयमा चासो नदेखाउँदा थप डेढ वर्ष अमृतसरको जेलमा बस्नुपरेको थियो । हालै तमिलनाडुमा नेपाली तीर्थयात्रु चढेको बस दुर्घटना हुँदा पनि दूतावासले समयमा चासो नदेखाउँदा घाइतेको उपचारमा निकै बेवास्ता भएको थियो । प्रवासी नेपालीले उठाउँदै आएका सीमामा लुटपाट, महँगो टेलिफोन शुल्क, बैंक खाता खोल्न झन्झटजस्ता समस्या ज्यूँका त्यूँ छन् । राजदूत आचार्यले भने आफ्नो कार्यकालको समीक्षा गर्न कम्तीमा दुई वर्ष पर्खनुपर्ने बताए । उनले कूटनीतिक तहको छलफल र समझदारी सबै सार्वजनिक नहुने हुँदा केही काम भएन भनेर अर्थ्याउनु पूर्वाग्रही हुने बताए । पाइपलाइन, आईसीपी, पुनर्निर्माणजस्ता काम भएका छन् । जलमार्गको कुरा भइरहेको छ । रेलमार्गको काम अघि बढेको छ, उनले भने, अबको दुई वर्षमा ईपीजी, सीमालगायतका विषय सुल्झाउनमा केन्द्रित हुनेछु । परराष्ट्रका अधिकारीहरू भने यिनलाई आचार्यको कार्यकालकै उपलब्धि भने अर्थ्याउन नमिल्ने तर्क गर्छन् ।"
बौरिएको मट्कावाला चाय,"(जनकपुर)  जनकपुर पुगेपछि मट्कावाला चाय खाने तिर्सना जागेर आयो भने तपाईं सोधखोज गर्दै शिवचोकस्थित एक गल्लीमा पुग्नु हुनेछ । त्यहाँ भेटिनेछन्, टाइसुटमा चिटिक्क परेर हाँस्दै र चिया बेच्दै गरेका पातला, फूर्तिला दाह्रीवाल ठिटा । भित्र पस्नेबित्तिकै भित्ताभरि कोरिएका मैथिल र केही आधुनिक कला, बाँसका भाँटाले बनाइएको दलिन अनि बाँसकै ठूलो तखताभर अनेक नाम र हस्ताक्षरसहित सजिएका साना र सुलुत्त परेका खाली मट्का देखेपछि जनकपुरलाई चिन्ने हरेकले बुझिहाल्नेछन्, यो सहरको भर्खरै खुलेको दोकान हो । हराउँदै जान थालेको माटाको भाँडामा चिया खाने पुरानो मैथिल चलनलाई नयाँ बान्की दिएर यसैमा करिअर बनाउँछु भनेर कस्सिएका १९ वर्षीय रूपेशकुमार यादवका बितेका दुई महिनाका हरेक दिन यही पसलमा गुज्रिएका छन् । सुरु गरेदेखि मैले एक दिन बिदा लिएको छैन र पसल छाडेर कतै गएको पनि छैन, उनी भन्छन्, यहाँ बसेर चिया बेच्न पाउँदा जति रमाइलो मलाई केही गर्दा पनि लाग्दैन ।चार्टर्ड एकाउन्टेन्ट (सीए) बनाउन भनेर नौ वर्षको उमेरमा रूपेशको परिवारले उनलाई काठमाडौंमा पढाउन थाल्यो । पढाइमा तेज उनले उच्च अंक ल्याएर गएको वर्ष बानेश्वरको ग्लोबल कलेजबाट १२ कक्षा उत्तीर्ण गरे पनि । चाहेको भए उनलाई सीए पढ्न कुनै बाधा पनि थिएन । तर, उनी जनकपुर फिरे, नेपालकै पुरानो सरकारी क्याम्पसमध्येको रामस्वरूप रामसागर बहुमुखी क्याम्पसमा स्नातकमा भर्ना भए । सँगै मट्कावाला चाय बेच्न सुरु गरे । मलाई आफ्नै ठाउँको माया लागेर आयो, उनी भन्छन्, आफ्नै व्यवसाय गर्छु भन्ने त मेरो सानैदेखिको इच्छा हो । फुड फ्याक्ट्री नाम दिएर चलाएको उनको यो दोकानमा चिया मात्रै नभएर मःम, चाउमिन र अरू परिकार पनि बेचिन्छ । तर, यसलाई चिनाउने काम भने अचम्मको मीठो लाग्ने उही चियाले नै गरेको छ, जसको रेसिपी रूपेश कसैलाई भन्न चाहँदैनन् । चियाको बास्नामा नरिवल, छोगडा र कुराउनी मिसिएको घोलजस्तो लाग्ने उनको मट्कावाला चाय अन्यत्र पाइनेभन्दा भिन्न छ ।पढेलेखेका युवाहरू गाउँ छाडेर सदरमुकाम, सदरमुकाम छाडेर काठमाडौं, अनि काठमाडौं छाडेर लन्डनपेरिस पुग्ने होड चलिरहेका बेला घर फर्केर सरकारी क्याम्पसमा पढ्दै मान्छेले बिर्सिन लागिसकेको माटाको भाँडामा नयाँ स्वादको चिया बेच्ने काम थालेका रूपेशको उत्साहले आम्दानी र प्रशंसा दुवै बटुल्दै छ ।स्वाददेखि व्यवहारसम्ममा नयाँपन दिन खोजेका छन् उनले । चिया खाइसकेपछि फाल्नुपर्ने मट्कालाई रूपेशले सम्झनाको सेतुमा परिणत गरिदिएका छन् । पहिलोपटक आउने ग्राहकले चिया रित्याइसकेपछि त्यो प्यालामा उसलाई आफ्नो हस्ताक्षर र अनुभूतिका केही शब्द लेख्न लगाउँछन् । अनि त्यसलाई अघिल्तिरको बाँसको तखतामा हार मिलाएर राख्छन् । यसरी उनले थुप्रै मट्कालाई जतनले राखिरहेका छन्, जसमा प्रदेशका सांसददेखि मन्त्रीसम्मका हस्ताक्षर पनि छन् । आजै मात्र पनि हाम्रो प्रदेशका कानुनमन्त्री ज्ञानेन्द्र यादव आउनुभयो र चिया पिएपछि खुसी हुँदै मट्कामा हस्ताक्षर गरेर जानुभयो, रूपेशले सुनाए, मन्त्रीज्यूलाई चियाको स्वाद र मट्का सम्हालेर राख्ने दुवै काइदा मन पर्यो रे ।यसरी प्रत्येक दिन बढिरहेका स्याबासीका धापहरूले रूपेश खुसी छन् । तर, दुई महिनाअघिका सुरुवाती दिनहरू यस्ता थिएनन् । वैदेशिक रोजगारीबाट फिरेका जनकपुरकै अर्का युवा प्रकाश शाहसँग मिलेर आफूसँग भएजति पैसा लगाएर सुरु गरेको व्यवसायबाट रूपेशले पहिलो दिन ठूलो आस गरेका थिए । तर, केही मानिस फाट्टफुट्ट आए । मुस्किलले तीन सय रुपैयाँको व्यापार भयो । यस्तो क्रम डेढ हप्तासम्म चली नै रह्यो । आफ्ना जेठा छोराछोरी दुवै डाक्टरी पढिरहेको खुसीमा रमाएकी उनकी आमा कलासोदेवी सीए पढ्ला भनेको कान्छोले चिया पसल खोलेकामा त्यसै पनि चिढिएकी थिइन् । त्यसमाथि व्यापार तीनचार सयभन्दा माथि नउक्लेपछि मलाई पर्नुसम्म पीर पर्यो, रूपेश भन्छन्, त्यतिबेला म कुनै रात पनि निदाउन सकिनँ । तर यस्तो दिन लम्बिएन । दोस्रो हप्तापछि नै उनको मट्कावाला चायले पिउनेहरूको जिब्रोमा छाप छाड्न थाल्यो । विस्तारै मानिसहरू आउन थाले र उनको चर्चा बढ्न थाल्यो । अचेल औसतमा दिनहुँ ६ हजार व्यापार हुन थालेको छ, जसको ४० प्रतिशतसम्म उनलाई मुनाफा हुन्छ । खोजखाज गरेर जम्माजम्मी २० लाखमा सुरु गरेको व्यवसायको आधा पैसा हालेका रूपेश आउने दिनहरूमा मट्कावाला चायको व्यापार बढ्ने देख्छन् । यही गतिमा व्यापार बढ्यो भने नेपालमै अवसर र सम्भावनाहरू छन् भन्ने उदाहरण अरू धेरै युवालाई दिन सक्छु भन्ने विश्वास उनलाई छ । जागिर खायो भने अरू कसैले पाउने कामको अवसर मैले खोसेजस्तो हुन्छ, व्यवसाय गरेँ भने अरूलाई पनि मैले रोजगारीको मौका दिइरहेको हुन्छु, उनी भन्छन्, यही सोचेर मैले चिया सुरु गरेको हुँ, हेरौं कति अगाडि पुग्छु ।उनको दोकानले हराउन बन्द हुने अवस्थामा पुगेको परम्परागत कुम्हालेको चक्रलाई पनि फेरि घुम्ने बनाउन थालेको छ । जति धेरै चिया बिक्छ, उति धेरै यो चक्र घुमिरहनेछ । रूपेश चाहन्छन्, धेरैपछि घुम्न थालेको कुम्हालेको यो चक्र कहिल्यै नरोक्किने गरी बेतोडले घुमिरहोस् ।"
बैठक छाड्ने सांसदलाई दैनिक २ लाख बढी भत्ता !,"(काठमाडौं)  सांसदहरू हाजिर गर्दै बाहिरिँदा गणपूरक संख्या नपुगेर प्रतिनिधिसभा बैठक सञ्चालनमै कठिनाइ भएको छ । सभामुख अग्निप्रसाद सापकोटाले आवश्यक संख्यामा सांसद नहुँदा पछिल्लो साता मात्रै चारवटा बैठक स्थगन गरेका छन् । संसद् सचिवालयको अभिलेखमा भने गत १३ देखि १९ गतेसम्म सञ्चालन भएका चार बैठकमा एक सय ४४ देखि एक सय ८१ जनासम्मको हाजिरी देखिन्छ । प्रतिनिधिसभामा दुई सय ७५ जना सांसद छन् । गणपूरक संख्याका लागि एक चौथाइ अर्थात् ६९ जनाको उपस्थिति चाहिन्छ । सांसदले प्रतिव्यक्ति दैनिक दुई हजार रुपैयाँ भत्ता पाउँछन् । सचिवालयका अनुसार गत १३ गते एक सय ८१ जना सांसदले हाजिर गरेका छन् । तर त्यस दिन बैठकमा गणपूरक संख्या यकिन गर्न घण्टी बजाउँदा ५८ जना मात्र सांसद उपस्थित थिए । अर्थात् हाजिर गरेर एक सय २३ जना सांसदले बैठक छाडेका थिए । यस हिसाबमा त्यस दिन बैठकमा अनुपस्थित ती सांसदलाई दुई लाख ४६ हजार रुपैयाँ भत्ता दिनुपर्नेछ । जनताले संसद्मा कानुन बनाउन पठाएका हुन् । सांसदले आफैं नैतिकताको ख्याल गर्नुपर्ने हो, संसद् सचिवालयका एक अधिकारीले भने, गत १५ गते एक सय ७५ जनाले हाजिर गरेकामा गणपूरक संख्या यकिन गर्दा ५८ जना सांसदको मात्र उपस्थिति थियो । त्यस दिन सभामुख सापकोटाले संघ, प्रदेश र स्थानीय तह अन्तरसम्बन्ध व्यवस्थापन विधेयकमाथि विचार गरियोस् भन्ने प्रस्ताव पारित गराउन खोजेका थिए । गत १८ गते एक सय ५६ जनाको हाजिरी थियो । तर गणपूरक संख्या यकिन गर्न खोज्दा ५४ जनाको मात्र उपस्थिति देखियो । सोमबार एक सय ४४ जना सांसदले हाजिर गरेका छन् । तर त्यस दिन कांग्रसकी सांसद पार्वता डीसी चौधरीले गणपूरक संख्या नपुगेको सूचना सभामुखलाई दिएकी थिइन् । तीन मिनेट घण्टी बजाउँदा ६५ जना मात्र सांसदको उपस्थिति देखिएको थियो । बैठकमा आएर केही बेर बस्ने र हाजिर गरेर बाहिरिने प्रवृत्तिले कानुन निर्माण प्रभावित हुँदै आएको छ । विधेयकमाथि छलफल गर्नु र पारित गराउनु सांसदहरूको दायित्व हो । हिउँदे अधिवेशनलाई विधेयक अधिवेशन पनि भनिन्छ । चालु संसद् अधिवेशन सञ्चालन भएको अढाइ महिना बिते पनि संसद्ले एउटा पनि विधेयकलाई अन्तिम रूप दिन सकेको छैन । हाल सचिवालयमा दर्ता भई प्रतिनिधिसभामा विचाराधीन रहेका ११ वटा विधेयक सांसदहरूलाई वितरण गरिएको छ । प्रतिनिधिसभाका समितिमा ५ वटा विधेयक विचाराधीन छन् । गाँजा खेतीसम्बन्धी विधेयक सोमबार दर्ता भएको छ । राष्ट्रिय सभा तथा त्यसअन्तर्गतका समितिमा २१ वटा विधेयक विचाराधीन छन् । सन्धिसम्झौतासम्बन्धी आठवटा विधेयक प्रतिनिधिसभाका सांसदहरूलाई वितरण गरिएको छ । कांग्रेसका प्रमुख सचेतक बालकृष्ण खाँणले संसद्मा गणपूरक संख्या पुर्याउने दायित्व सरकारको भएको बताए । संसद्मा उपस्थित हुनु प्रतिपक्षीको पनि कर्तव्य हो, उनले भने, तर विधेयक वा सरकारले ल्याएको प्रस्ताव पारित गराउने मूल जिम्मेवारी सरकार पक्षका सांसदको हो । प्रतिपक्षका सांसदहरू पनि बैठकको अन्त्यसम्ममा ७८ जना मात्र बाँकी रहने गरेका छन् । शीर्ष नेताहरू बस्ने प्रतिपक्षको पहिलो लाइनका कुर्सीहरू बैठकको अन्तिम समयमा प्रायः खाली हुने गरेका छन् । ती कुर्सीमा प्रमुख प्रतिपक्षी दलका नेता शेरबहादुर देउवा, कांग्रेस महामन्त्री शशांक कोइराला, कोषाध्यक्ष सीतादेवी यादव र पूर्वमहामन्त्री प्रकाशमान सिंह बस्ने गरेका छन् । गणपूरक संख्या पुर्याउन सत्तापक्षले सांसदहरूलाई प्रत्येक दिन अनिवार्य उपस्थित हुन ह्वीप जारी गर्दै आएको छ । तर पनि बैठकमा नआउने र आए पनि बीचैमा छाडेर उनीहरू बाहिरिने गरेका छन् । प्रतिपक्षले भने गणपूरक संख्या नपुगेको भन्दै पटकपटक सूचना जारी गर्दै आएको छ । नेकपा संसदीय दलका उपनेता सुवासचन्द्र नेम्वाङले संसद् चलुन्जेल सांसदहरूलाई कतै जान नपाउने नीति बनाउनुपर्ने बताए । गणपूरक संख्या नपुग्नु सत्तापक्षकै बढी कमजोरी हो, उनले भने । पूर्वसभामुखसमेत रहेका नेम्वाङले विगतमा पनि यस्ता घटना हुने गरेको बताए । वर्षे र हिउँदे अधिवेशन कुन समयमा सुरु हुने, कति समय चल्ने जस्ता विषय यकिन नहुँदा पनि सांसदहरूले मतदातासँग जाने समय मिलाउन कठिन हुने गरेको छ, उनले भने ।"
देउवाको निर्णय प्रतिवाद गर्दै पौडेल पक्ष,"(काठमाडौं)  नेपाली कांग्रेसमा वरिष्ठ नेता रामचन्द्र पौडेल पक्ष पार्टी नेतृत्वले बोलाएका महाधिवेशन तयारीबाहेकका बैठकमा सहभागी नहुने भएको छ । महामन्त्री शशांक कोइराला निवास महाराजगन्जमा मंगलबार बसेको पौडेल पक्षको बैठकले हालै गरिएको विभाग प्रमुख, केन्द्रीय सदस्य र आमन्त्रित सदस्य मनोनयनको प्रतिवाद गर्ने निर्णयसमेत गरेको छ । सभापति देउवाले महाधिवेशन सम्पन्न भएको ६ महिनाभित्र गरिसक्नुपर्ने काम कार्यकालको अन्त्यमा भटाभट गरेपछि पौडेल पक्ष चिढिएको हो । देउवाले शनिबार १३ विभागका प्रमुख र पाँच आमन्त्रित केन्द्रीय सदस्य मनोनयन गरेका थिए । नियमित कार्यकाल सकिएकै दिन सोमबार थप सात विभाग प्रमुख तोके । त्यसको केही घण्टापछि दुई केन्द्रीय र पाँच आमन्त्रित सदस्य थपे भने ज्येष्ठ प्राज्ञ सभामा ३० जनालाई मनोनयन गरे । वरिष्ठ नेता पौडेल पक्षको असहमतिका बीच यी निर्णय गरिएका हुन् । पौडेल पक्षले महाधिवेशनको तिथि घोषणा भइसकेपछि विभाग गठनको औचित्य नरहेको जनाउँदै आएको छ । देउवाले विभागमा बस्नेहरूको नाम मागे पनि पौडेल पक्षले नदिएपछि एकपक्षीय रूपमा विभाग गठन गरिएका हुन् । जुन कदमलाई पौडेल पक्षले आचारसंहिता र विधानविपरीत भनेर टिप्पणी गरेको छ । महाधिवेशन तयारीबाहेक कार्यक्रममा सहभागी नहुने पौडेल पक्षको निर्णयको असर तत्काल पार्टी उपसभापति एवं पार्टीको नीति प्रशिक्षण तथा प्रतिष्ठानका अध्यक्ष विमलेन्द्र निधिले बोलाएको देशभरका उपसभापतिहरूको भेलामा पर्ने भएको छ । निधिले प्रतिष्ठानका तर्फबाट देशभर नै प्रशिक्षण चलाउन उपसभापतिहरूको भेला डाकेका हुन् । जिल्लामा पार्टी उपसभापति नै प्रतिष्ठानको स्वतः संयोजक बन्ने प्रावधान छ । प्रतिष्ठानले महाधिवेशनलाई प्रभावित पार्ने गरी देशभर प्रशिक्षण गर्न लागेको ठम्याइ पौडेल पक्षको छ । निधिले भने पार्टी संगठन र सरकारका गलत कामकारबाहीविरुद्ध जागरण ल्याउन देशभर नै प्रशिक्षण गर्न लागेको बताए । उनले वडास्तरमा ५ लाख क्रियाशील सदस्य तयार गर्नकै लागि प्रशिक्षण गर्ने योजना प्रतिष्ठानको भएको बताए । त्यसका लागि ठूलो संख्यामा प्रशिक्षक तयार पार्दै छौं, उनले भने, यो प्रशिक्षणलाई कसरी कुन तहसम्म सञ्चालन गर्ने भन्नेबारे छलफल गर्न पार्टीका देशैभरका उपसभापतिलाई बोलाइएको हो ।महाराजगन्ज बैठकमा सहभागी केन्द्रीय सदस्य हृदयराम थानीका अनुसार संस्थापनइतरका जिल्ला उपसभापतिहरूलाई छलफलका लागि पूर्वमहामन्त्री प्रकाशमान सिंह निवास चाक्सीबारीमा बुधबार बिहान डाकिएको छ । संस्थापनइतर पक्षका उपसभापतिहरू सहभागी हुने कि नहुने भन्ने निर्णय बुधबार बिहान नै हुन्छ, थानीले भने । अर्का केन्द्रीय सदस्य जीवन परियारका अनुसार महाराजगन्ज बैठकले पार्टीको केन्द्रीय विभाग, आमन्त्रित सदस्य र ज्येष्ठ प्राज्ञ सभाका सदस्य मनोनयन गर्ने सभापतिको कदमलाई विधान विपरीत र महाधिवेशन प्रभावित पार्ने योजनाका रूपमा लिएको छ । सोमबार भएको २ केन्द्रीय सदस्य र ५ आमन्त्रित सदस्यको मनोनयनसमेत विधानविपरीत भएको उनले बताए । ०७४ को चुनावमा विभिन्न पार्टी छाडेर कांग्रेस प्रवेश गरेका ७ नेतालाई देउवाले केन्द्रीय सदस्य र आमन्त्रित सदस्य बनाएका हुन् । अन्यत्र पार्टीबाट कांग्रेस प्रवेश गर्नेलाई पद दिँदासमेत केन्द्रीय कार्यसमितिले निर्णय गर्नुपर्ने व्यवस्था विधानमा छ, परियारले भने, तर नेतृत्वबाट त्यसको पालना नभई एकलौटी रूपमा मनोनयन गरियो ।ॅसभापतिको उम्मेदवार घोषणा चाँडैमोरङ कांग्रेसका वरिष्ठ नेता रामचन्द्र पौडेलले पार्टीलाई विकृतिमुक्त र मुलुकलाई भ्रष्टाचारमुक्त बनाउने मूल नारासाथ पार्टीको महाधिवेशन तयारीमा लागेको बताएका छन् । कृष्णप्रसाद कोइराला स्मृति परिषद्द्वारा विराटनगरमा मंगलबार आयोजित कार्यक्रममा पौडेलले पार्टी सभापति शेरबहादुर देउवाले राम्रो काम गरेर पार्टीलाई सफल बनाउनुभन्दा आगामी महाधिवेशनमा आफू बलियो बन्न पद बाँडिरहेको आरोप लगाए । पार्टीको महाधिवेशन घोषणा भइसकेको अवस्थामा विभागहरू गठन गर्नु निर्वाचन आचारसंहिता विपरीत हो, उनले भने, सभापतिले मनोनयन गरेकाहरूलाई मान्यता दिँदैनौं ।आफूहरू महाधिवेशनको तयारीमा जुटिसकेको जनाउँदै पौडेलले आफ्नो पक्षले चाँडै सभापतिको उम्मेदवार घोषणा गर्ने बताए । सरकारमा काण्डैकाण्ड भइरहेको अवस्थामा कांग्रेसले नसम्हाल्ने हो भने मुलुकको राजनीति भयावह बन्ने उनको दाबी छ । पौडेलले संविधान कार्यान्वयनको दिशामा अघि बढिरहेका बेला एक कार्यकाल पूरा नहुँदै संविधान संशोधन गर्नु जायज नहुने टिप्पणी गरे ।"
चुनाव हारेकालाई विभाग प्रमुख,"काठमाडौं (कास) कांग्रेस सभापति शेरबहादुर देउवाले गैरसांसदलाई मात्रै पार्टी केन्द्रीय विभागको नेतृत्व दिएका छन् । दुई चरणमा २० विभागमा प्रमुख तोक्दा देउवाले प्रतिनिधिसभा र प्रदेशसभा सदस्यको निर्वाचनमा पराजित १८ जना परेका छन् । काभ्रेका शिव हुमागार्इं र झापाका केशवकुमार बुढाथोकीले भने चुनावमा प्रतिस्पर्धा गरेका थिएनन् । स्याङ्जा२ बाट चुनाव हारेका पूर्वउपसभापति गोपालमान श्रेष्ठलाई पार्टीको महत्त्वपूर्ण र प्रभावशाली संगठन विभागको जिम्मेवारी दिइएको छ । यो विभागका लागि पूर्वअर्थमन्त्री ज्ञानेन्द्रबहादुर कार्की, संसदीय दलका प्रमुख सचेतक बालकृष्ण खाँण, पूर्वमन्त्री तथा केन्द्रीय सदस्य एनपी सावदलगायत आकांक्षी थिए । अर्को महत्त्वपूर्ण सूचना, सञ्चार तथा प्रचार विभागको नेतृत्व पाएका विश्वप्रकाश शर्मा झापाबाट चुनाव हारेका नेता हुन् । शर्मा पार्टीका प्रवक्तासमेत हुन् । पार्टीको प्रवक्ता नै उक्त विभागको प्रमुख हुने प्रचलनसमेत छ । शर्माले सांसद भएकालाई सरकारको निगरानीमै केन्द्रित गरी संसदीय फाँटमै व्यस्त बनाउने र पार्टीमा संसद् बाहिर रहेकालाई स्थान दिने मापदण्डअनुसार नै सभापति देउवाबाट विभाग प्रमुख तोकिएको बताए ।केही दिनअघि छाया सरकारका प्रमुख तथा प्रतिनिधिहरूको बैठकमा सांसदले मन्त्रालयमा सरकारको गतिविधिको निगरानी बढाउने निर्णय गरिएको थियो । त्यतिबेलै सांसद साथीहरूलाई संसदीय फाँटमा सक्रिय बनाउने र बाहिर रहेका साथीहरूलाई पार्टीको जिम्मेवारी दिने तय भएको हो, शर्माले भने । देउवाले एनपी सावदलाई शुभेच्छुक संस्थान समन्वय विभाग, रमेश रिजाललाई संघीय मामिला तथा प्रदेश समन्वय, अर्जुनप्रसाद जोशीलाई स्थानीय तह समन्वय, फरमुल्ला मन्सुरलाई मुस्लिम, आनन्दप्रसाद ढुंगानालाई वित्तीय तथा सहकारी र अजयकुमार चौरसियालाई तराईमधेस विभागको प्रमुख बनाएका छन् । यस्तै, महेन्द्र यादवलाई यातायात व्यवसायी समन्वय, शंकर भण्डारीलाई तरुण, चीनकाजी श्रेष्ठलाई उद्योग व्यापार, शिवप्रसाद हुमागाईंलाई ट्रेड युनियन, अम्बिका बस्नेतलाई वन, वातावरण तथा विपद् व्यवस्थापन, ईश्वरी न्यौपानेलाई महिला, केशवकुमार बुढाथोकीलाई राज्य प्रशासन, मोहनबहादुर बस्नेतलाई खेलकुद, वीरबहादुर बलायरलाई निर्माण व्यवसायी समन्वय, गोविन्द भट्टराई नेपाली जनसम्पर्क समिति समन्वय, सीता गुरुङ आदिवासी जनजाति र हरिप्रसाद नेपाललाई शिक्षा विभागको प्रमुख बनाएका छन् । अझै २७ विभाग गठन हुन बाँकी छन् ।"
पूर्वडीआईजी शाहविरुद्ध मुद्दा,"काठमाडौं (कास) मध्य क्षेत्रीय प्रहरी तालिम केन्द्र दुधौलीमा कार्यरत रहँदा भ्रष्टाचार गरेको आरोपमा पूर्वडीआईजी महेशविक्रम शाहसहित चार जनाविरुद्ध मंगलबार विशेष अदालतमा भ्रष्टाचार मुद्दा दायर भएको छ । ३३ लाख ३८ हजार रुपैयाँ अनियमितता गरेको दाबीसहित केन्द्रका तत्कालीन समादेशक शाहसहित लेखापाल दीपेन्द्रप्रसाद पनेरु, लेखा सहायक केशवसिंह ऐर र कोष तथा लेखा नियन्त्रण कार्यालयका लेखापाल सञ्जीव विशंखेविरुद्ध अख्तियारले मुद्दा दायर गरेको हो । भर्ना भएर अन्यत्र पदस्थापन भइसकेका जवानका नाममा तलबभत्ता निकालेर भ्रष्टाचार गरेको अभियोगपत्रमा उल्लेख छ । २०७२ वैशाख २७ मा नयाँ भर्ना आएका जवानहरूको पुसको अन्तिम साता तालिम सकेर माघदेखि तोकिएकै ठाउँबाट तलब भत्ता खाने गरी पदस्थापना भएको थियो । तर शाहलगायतले २०७२ माघ र फागुनको तलब भत्ता खर्च लेखेर भ्रष्टाचार गरेको अख्तियारको आरोप छ ।"
पूर्वसभासदको दुर्घटनामा मृत्यु,"काँकडभिट्टा (कास) तत्कालीन संविधानसभाका सदस्य ७५ वर्षीय धर्म घिमिरेको भारतमा सवारीसाधनको ठक्करबाट मृत्यु भएको छ । पश्चिम बंगालको बागडोग्रा नजिकै गेस्टापोमा मंगलबार बिहान शव फेला परेको इलाका प्रहरी कार्यालय काँकडभिट्टाका डीएसपी राजेन्द्र पोखरेलले बताए । बिहान ३ बजेतिर उनलाई नक्सलबारीबागडोग्रा खण्डको एसियन हाइवेमा सवारीले ठक्कर दिएको प्रहरीको अनुमान छ । उनी मेचीनगर१३ चारआलीस्थित डेराबाट बेपत्ता थिए । ज्वाइँ हंसलाल राजवंशीका अनुसार ८ वर्षदेखि मानसिक रोगबाट ग्रसित घिमिरे गत शनिबार दाह्री काट्न निस्किएदेखि सम्पर्कविहीन थिए । उनका पत्नी, एक छोरा र दुई छोरी छन् । २०२८ सालको झापा विद्रोहका योद्धा घिमिरेले करिब ९ वर्ष जेलनेल भोगेका थिए ।"
सार्क महासचिवमा विराकुन,काठमाडौं (कास) श्रीलंकाका इसाला रुवान विराकुनले दक्षिण एसियाली क्षेत्रीय सहयोग संगठन (सार्क) का १४ औं महासचिवका रूपमा मंगलबार सचिवालयमा कार्यभार सम्हालेका छन् । श्रीलंकाको परराष्ट्र सेवामा ३२ वर्ष बिताएका उनी त्यहाँका राष्ट्रपतिका वरिष्ठ अतिरिक्त सचिव थिए । उनी दुई दिनअघि मात्र आफ्नो जिम्मेवारी सम्हाल्न काठमाडौं आएका हुन् ।
होला त गाँजा वैधानिक ?,"(हेटौंडा)  गाउँमै बसेर पैसा कमाउने उद्देश्यले मकवानपुरको राक्सिराङ गाउँपालिका९ का एक युवकले एक बिघामा गाँजा खेती गरेका थिए । तयार भएर भित्र्याउने बेलामा प्रहरीले गाँजाको बोट नष्ट गरिदियो । चार वर्षयता उनले एकाध कट्ठामा गाँजा लगाएर बर्सेनि दुई लाखसम्म कमाइ गरेका थिए । यो वर्ष एक बिघाको गाँजा प्रहरीका कारणले भित्र्याउन पाएनन् । उनीमात्र होइन राक्सिराङ गाउँपालिका४ का अर्का एक स्थानीयको गाँजा पनि प्रहरीले नष्ट गरिदियो । तीन वर्षदेखि राक्सिराङ र कैलाश गाउँपालिकाका साविकका आठवटा गाविसमा धेरैले गाँजा खेतीलाई आम्दानीको स्रोत बनाएका थिए । सुरुसुरुमा गाँजा व्यापारीहरूले जग्गा भाडामा लिएर गाँजा खेती गर्ने गरेका थिए । ती दुई गाउँपालिकाको उँचो भागका जमिन भाडामा लिएर गाँजा खेती गर्थे । गाँजा खेती गर्नका लागि तराईबाट प्राविधिक आउँथे । उनीहरूले नै ब्याड राख्थे, रोप्न जमिन बनाउने र नर्सरीमा नै भाले गाँजाको बोट फालिदिन्थे । व्यापारीहरूले उनीहरूलाई मासिक रूपमा तलब दिने गरेका थिए । यसरी लामै समयसम्म व्यापारीहरूले भाडामा जग्गा लिएर गाँजा खेती गरे । करिब तीन वर्षदेखि उक्त गाउँपालिकामा अधिकांश कृषक आफैंले गाँजा खेती गर्न थाले । प्रहरीको आँखा छल्दै उनीहरूले गाँजाबाट आम्दानी पनि गरेका छन् । गाँजा व्यापारीहरूले जग्गा भाडामा लिएर खेती गर्न छाडेपछि गाउँले अघि सरेको अवस्था छ, राक्सिराङ गाउँपालिकाका अध्यक्ष राजकुमार मल्लले भन्छन्, प्रहरीले नष्ट गर्न नसकेर बाँकी रहेका बोट भित्र्याउँदा पनि राम्रै आम्दानी हुन्छ भन्नेहरू गाउँमा छन् । कैलाश र राक्सिराङ दुई गाउँपालिकाको माथिल्लो भेगका जमिनमा फस्टाएको देखेका गाउँलेहरू गैरकानुनी काम हो भन्ने थाहा हुँदाहुँदै व्यावसायिक रूपमा गाँजा खेती गर्न जान्ने भइसकेका छन । गाँजा खेतीबाट राम्रै आम्दानी हात परेको कुरा सुन्न पाइन्छ, राक्सिराङ गापा९ कालिका माविका एक शिक्षकले भने, गाँजाको बोट प्रहरीले मास्ने गरेकाले असर पर्यो भनेर सुनाउने पनि थुप्रै जना छन् । राक्सिराङ र कैलाश गाउँपालिका संघीय संसद्को २ नम्बर निर्वाचन क्षेत्रमा पर्छ । उक्त क्षेत्रका सांसद नेकपाका विरोध खतिवडा छन् । सभासम्मेलनका मञ्चबाट उनले ६ महिनायता गाँजा खेती गर्न छुट दिइनुपर्ने माग गर्दै आएका छन् । उनकै समर्थनमा संसद्मा सोमबार पूर्वकानुनमन्त्री शेरबहादुर तामाङले प्रस्ताव नै दर्ता गरे । प्रतिनिधिसभामा मात्र होइन, वाग्मती प्रदेशमा पनि मंगलबार त्यस्तै विधेयक दर्ता भएको छ । गाँजा खेतीलाई नियमन तथा व्यवस्थापन गर्न बनेको विधेयक प्रदेश सांसद केशव स्थापितले गैरसरकारी विधेयकको रूपमा विधेयक दर्ता गराएका हुन् । संघीय संसद् र प्रदेशसभामा गैरसरकारी रूपमा विधेयक दर्ता भएर छलफलमा पुग्न बाँकी रहे पनि गाँजा खेती गर्दै आएकाहरू उत्साहित देखिएका छन् । प्रहरीले चालु आवमा मकवानपुरका विभिन्न स्थानमा ६ सय ३० बिघा जमिनमा लगाएको गाँजा खेती नष्ट गरेको छ । ७० बिघा जमिनमा लगाएको अफिम नष्ट गरेको प्रहरीले जनाएको छ । यो चालु आवको आठ महिनामा मात्र प्रहरीले लागूऔषध ओसारपसारमा संलग्न रहेको आरोपमा २ सय ९० जनालाई पक्राउ गरेको छ । पक्राउ पर्नेमा अधिकांश गाँजा ओसारपसारमा संलग्न रहेकाहरू छन् । सन् १९६१ मा विदेशीलाई गाँजा बेच्न काठमाडौंमा ३० वटा पसललाई लाइसेन्स दिएको सरकारले सन् १९७३ मा सबैको अनुमति रद्द गरेको थियो । १९७६ को लागूऔषध नियन्त्रण ऐनले मुलुकमा गाँजालाई पूर्ण प्रतिबन्ध लगाए पनि लुकिछिपी खेती हुने क्रम भने घटेको छैन ।४४ वर्षअघिसम्म नेपालमा गाँजा खेती सहज ढंगले हुने गरेको थियो । त्यतिबेला उन्नत जातका गाँजा खेती हुँदैनथ्यो । स्थानीय जातको गाँजा खेती हुन्थ्यो । नेपालको माटो गाँजामैत्री छ कि, हरेक वर्ष गाँजा नष्ट गरे पनि अर्को वर्ष आफैं उम्री सप्रिन्छ, एक कृषि प्राविधिकले भने, तराईदेखि पहाडसम्म सबैतिर गाँजाका लागि उर्वर वातावरण छ , प्रायः खेतबारी बाँझो रहने सुक्खा मौसममा गाँजा उम्रन्छ । हार्वड विश्वविद्यालयमा मेडिकल विषयका प्रोफेसर पिटर ग्रिन्सपोनले भनेका छन्, क्यान्नाबिसमा हुने रसायन सीबीडीले दुखाइ (पेन), चिन्ता (एन्जाइटी), अनिन्द्रा (इन्सोमेनिया), मिर्गी (इपिलेप्सी), मनोविकृत (साइकोसिस), अटिजम जस्ता सबै मानसिक रोगमा सबैभन्दा प्रभावकारी औषधिको काम गर्छ । अर्थराइटिस (जोर्नी खिइने) रोगमा गाँजाको तेल सबैभन्दा प्रभावकारी पाइएको छ । सीबीडीले कलेजोलाई बलियो पार्ने रिसर्चबाट देखिएको छ । केही रोगमा सीबीडी सेवनको मात्रा अझै यकिन गर्न बाँकी छ । जनावरहरूमा यसको परीक्षणमा पूर्ण सफलता मिलेको छ । यसको कुनै साइड इफेक्ट नहुने चिकित्सकहरूले दाबी गर्दै आएका छन् । यसैगरी धादिङको दक्षिणभेक १५ सय मिटरदेखि उचाइका हरेक बस्ती र गाउँघरमा अवैध लागू पदार्थ गाँजा खेती, बेचबिखन र तस्करी हुने गरेको छ । कतिपय बस्तीहरूमा मकैबारी र घरबारीका डिल कान्लामा खेती नै गरिएको हुन्छ भने कतिपय बारीपाखा, डिल कान्लामा हजारौं रोपनीमा आफैं पनि उम्रेको हुन्छ । स्थानीयहरू आफैं उम्रेको र गाईबस्तुलाई औषधि गर्न पालेको भन्ने गरे पनि सोही बोटबिरुवाबाट स्थानीयवासीहरू गाँजा बनाएर खरिद गर्न आउने तस्करहरूलाई बेच्ने गरेका छन् । सडक यातायातले नछोएका दक्षिण भेकको प्रमुख नगदेबाली नै गाँजा खेती भए पनि किसानहरूभन्दा बिचौलियाहरूलाई नै बढी फाइदा लिने गरेको यो खेतीमा लगाइएको प्रतिबन्ध हटाउनुपर्ने, जिल्ला समन्वय समितिका संयोजक जगन्नाथ नेपालले भने । पृथ्वी राजमार्गदेखि दक्षिण भेकका सबै लेकमा गाँजाखेती हुने गरेका ेछ । नौबिसेदेखि बेनीघाट मौवा खोलासम्म अधिकांश गाउँपाखामा यसको खेती र ओसारपसार हुने गरेकोछ । तत्कालीन नौबिसे, थाक्रे, पीडा, किरान्चोक, गजुरी, तसर्पु, महादेवस्थान, बेनीघाट, जोगीमारा सबै गाविसहरूमा गाँजाखेती हुन्छ । यी बस्तीहरूमा तामाङ र गुरुङ, नेवार, चेपाङ जनजातिहरूको बाहुल्यता छ । अन्नबालीभन्दा दुःख नगरेर गाँजाखेतीबाट राम्रो आम्दानी हुने भएपछि यो खेती स्थानीयवासीहरूले छोड्न सकेका छैनन । ग्राहकहरू घरमै आएर पैसा दिन्छन्, ठेक्कामै लिन्छन्, तसर्पुका नाम उल्लेख नगर्ने सर्तमा स्थानीय समाजसेवीले बताए । महाभारत लेकका बस्ती र डाँडाकाँडा पनि अति विकट छन् । पृथ्वीराजमार्ग जोडिए पनि चितवन र मकवानपुर सिमानाका डाँडाकाँडाहरूभित्र खोंचमा रहेका बस्तीहरूमा पुग्न सरकारलाई पनि निकै चुनौती छ ।"
चुरिया सुरुङको जीर्णोद्धार गरिँदै,"हेटौंडा (कास) वाग्मती प्रदेशले मकवानपुर र बाराको सिमानास्थित चुरियामाई मन्दिर छेउको मानव निर्मित सुरुङको जीर्णोद्धार गर्ने भएको छ । हेटौंडा उपमहानगरपालिकाले उक्त क्षेत्रको विकास गर्नका लागि डीपीआर निर्माण गरिसकेको छ । त्यही डीपीआरको आधारमा प्रदेश सरकारले उक्त क्षेत्रलाई पर्यटकहरूको आकर्षणको केन्द्र बनाउने उद्देश्यले पहिलो चरणमा सुरुङको जीर्णोद्धार गर्ने भएको हो । प्रदेश मुख्यमन्त्री डोरमणि पौडेल, भौतिक पूर्वाधार योजनामन्त्री रामेश्वर फुँयालसहित प्रदेशसभाका सांसदहरूले मंगलबार चुरिया सुरुङ र त्यस क्षेत्रको अवलोकन गरेका छन् । पहिलो काम सुरुङको जीर्णोद्धार नै हो, मुख्यमन्त्री डोरमणि पौडेलेले भने, नयाँ वर्षको सुरुवातको दिन यस क्षेत्रमा नयाँ काम सुरु हुन्छ । पथलैयाहेटौंडा सडक निर्माण भएपछि यो सुरुङ सञ्चालनमा आउन छाडेको हो । सडक छेउको सुरुङको मुख माथिबाट माटो झरेर पुरिसकेको छ । वीरगन्जतर्फबाट आउँदाको सुरुङको प्रवेशद्वार अवस्था भने राम्रै देखिन्छ । १० फिट उचाइ रहेको करिब ७ सय ८५ फिट लामो सुरुङ १ सय ३ वर्षअघि निर्माण गरिएको थियो । चुनासुर्कीले बनाएको सुरुङको माथिल्लो भाग चरक्क चर्केको छ । त्यसबाट सुरुङभित्र पानी चुहिएको छ । प्रदेश सरकारले सुरुङलाई रेक्ट्रोफिटिङ (प्रवलीकरण) गरेर पर्यटकहरू ढुक्क भएर सुरुङभित्र आउजाउ गर्न सक्ने गरी जीर्णोद्धार गरिने भौतिक पूर्वाधार योजना मन्त्रालयका सचिव तेजराज भट्टले बताए । नेपालका प्रथम ग्र्याजुएट सिभिल इन्जिनियर बिग्रेडियर जनरल डिल्लीजंग थापाको डिजाइनमा सुरुङ निर्माण गरिएको हो । सुरुङको निर्माण सन् १९१७ मा गरिएको थियो । इन्जिनियर थापाले नै अमलेखगन्जदेखि भीमफेदीसम्म सडकको डिजाइन पनि गरेका थिए । सुरुङको संरक्षण गर्ने उद्देश्यले हेटौंडा उपमहानगरपालिकाले सुरुङको इतिहास, चुरियामाई मन्दिर स्थापनाको कथा र संरक्षणको डिजाइन तयार पारेको छ । उपमहानगरपालिकाले अघिल्लो आर्थिक वर्षबाट संरक्षण कार्यको सुरुवात गरेको मेयर हरिबहादुर महतले बताए । चुरियामाई मन्दिर तथा सुरुङ संरक्षण समितिका अध्यक्ष प्रेम भोम्जनले पहिरो गएर ऐतिहासिक सुरुङ पुरिएला भनेर उपमहानगरको सहयोगमा संरक्षणको काम भइरहेको बताए । सुरुङभित्र पस्न डरलाग्दो छ । माथिबाट माटोको ढिस्को खस्छ कि भनेर भयभीत हुनुपर्छ । अमलेखगन्जतर्फको सुरुङबाट छिरेपछि रातामाटेतर्फको सुरुङको मुख पुरिएकाले बाहिर निस्कन सकिँदैन । प्रवेश गरेकै मुखबाट फर्किनुपर्ने बाध्यता छ । सुरुङ जोखिमयुक्त बन्दै गएकाले अहिले कसैलाई पनि पस्न दिएको छैन ।"
बहुमत सिद्ध गर्न चुनौती,"स्थानीय तहको सेवासुविधा नघट्नेसर्वोच्च अदालतले स्थानीय तहको जनप्रतिनिधिले लिँदै आएको सुविधामा रोक लगाएपछि प्रदेश सरकारले योसँग सम्बन्धित संशोधित विधेयक प्रदेशसभामा पेस गरेको छ ।मंगलबार मुख्यमन्त्री डोरमणि पौडेलले पेस गरेको विधेयकमा यसअघि कायम गरिएको पारिश्रमिकबाट नघट्ने गरी विभिन्न शीर्षकमा सुविधा उपलब्ध गराइएको छ । यसअघिको कानुनअनुसारको दिइएको पारिश्रमिकबाट नघट्ने सिद्धान्तलाई आत्मसाथ गर्दै यो संशोधित विधेयक ल्याएका छौं, उनले विधेयक पेस गर्दै भने, जनप्रतिनिधि जनताको सबैभन्दा नजिकको सरकार हो । उनीहरूलाई आवश्यक सुविधा दिने अधिकार प्रदेशसभाले बनाएको कानुनमा निहीत छ । तसर्थ सर्वोच्च अदालतको फैसलाको सम्मान गर्दै र जनप्रतिनिधिहरूको हौसलाका लागि यो विधेयक ल्याइएको हो । मुख्यमन्त्री तथा मन्त्रिपरिषद्को कार्यालयबाट तयार गरिएको विधेयकमा स्थानीय तहका जनप्रतिनिधिलाई विभिन्न १४ वटा शीर्षकमा सेवासुविधा दिइने प्रस्ताव गरिएको छ । सांसद नरोत्तम वैद्यले प्रस्तावित विधेयकमा अझै सुविधा कम भएकोले थप गर्न माग गरे । नेकपा सांसद राजेन्द्र पाण्डेले जनताले छाम्दा भेट्ने सरकार भएकोले स्थानीय तहका जनप्रतिनिधिले पाउने सुविधामा कुनै कमी हुन नहुने तर्क गरे । सांसद विराजभक्त श्रेष्ठले सुविधासँगै कामको अनुगमन संयन्त्र पनि हुनुपर्ने बताए । सांसद भीमसेन खत्रीले पनि सेवा सुविधाअनुसार काम भए नभएको विषयमा अनुगमन गर्नुपर्ने बताए । जवाफमा मुख्यमन्त्री डोरमणि पौडेलले सर्वोच्च अदालतको आदेशको पालना गरिएको बताए ।"
रोकियो हजार पाइला,"सिन्धुली (कास) भ्रमण वर्ष २०२० स्थगितसँगै हजार नागरिकका पाइलाको पदचाप एकै समयमा पुर्याएर विजयोत्सवको झल्को दिने कार्यक्रम रोकिएको छ । सरकारले कोरोना भाइरसका कारण भेला नहुन र सुरक्षित हुन गरेको आह्वानलाइ समेत मध्यनजर गरी केही समय रोकिएको हो । ऐतिहासिक सिन्धुलीगढीमा हजार नागरिकको पाइला पुर्याउने कमलामाईं नगरपालिकाले तय गरेको थियो । सदरमुकाम सिन्धुलीमाढीदेखि ऐतिहासिक स्थल सिन्धुलीगढीसम्म अन्तर्राष्ट्रियस्तरको बृहत् पदयात्रा गरी हजार पाइला पुर्याउन लागिएको थियो । नारायणी लिफ्टको आधुनिकीकरण गरिनेमकवानपुर (कास) वाग्मती प्रदेश सरकारले पश्चिम चितवनमा रहेको नारायणी लिफ्ट सिँचाइको आधुनिकीकरण गर्ने भएको छ । लामो समयदेखि बजेट अभावका कारण आधुनिकीकरण हुन नसकेको यस आयोजनाका लागि प्रदेश सरकारले चालू आर्थिक वर्षबाटै काम अगाडि बढाउने भएको छ । नारायणी लिफ्ट सिँचाइका लागि आवश्यक बजेट विनियोजन प्रदेश सरकारले उपलब्ध गराउनेछ, वाग्मती प्रदेशका भौतिक पूर्वाधार विकासमन्त्री रामेश्वर फुँयालले सिँचाइ आयोजनाको पम्प तथा अन्य मेसिनहरूको परिवर्तनका लागि चालू आर्थिक वर्षभित्र करिब १५ करोड रुपैयाँबराबरको टेन्डरको तयारी अगाडि बढिसकेको जानकारी दिए । आयोजनालाई वर्षैभरि सञ्चालन गर्न आयोजनाका पम्प फेर्नुपर्ने देखियो । त्यसका लागि करिब ४८ करोड लाग्ने देखिएको छ । प्रदेश सरकारले बहुवर्षे योजनाको रूपमा ठेक्का आह्वान गर्नेछ । मन्त्री फुँयालका अनुसार सिँचाइ आयोजनामा फोर्नुपर्ने देखिएको दुईवटै पम्पमध्ये एउटाका लागि करिब ३७ करोड र अर्कोलाई करिब ११ करोड रुपैयाँ खर्च लाग्ने अनुमान गरिएको छ ।"
कोरोना भित्रिन नदिन सतर्कता,"चितवन (रासस) चीनबाट सुरु भएर विश्वका विभिन्न देशमा फैलिरहेको कोरोना भाइरसको सम्भावित खतरालाई ध्यानमा राखी स्थानीय प्रशासनले उच्च सतर्कता अपनाएको छ । अस्पतालमा विशेष सावधानी अपनाउन, मेला महोत्सव रोक्न, भीडभाड गरेर फागु नखेल्न, ठूला सभा, समारोह र भोजभतेर नगर्न स्थानीय प्रशासनले आग्रह गरेको हो । प्रमुख जिल्ला अधिकारी नारायणप्रसाद भट्टराईका अनुसार मंगलबार चिकित्सकसँग छलफल गरिएको छ । अस्पतालमा छुट्टै कक्ष (आइसोलेसन रुम) खडा गर्न ठूला अस्पताललाई अनुरोध गरिएको छ । जिल्लाको सरकारी भरतपुर अस्पतालमा र दुई निजी मेडिकल कलेजमा छुट्टै कक्ष निर्माण गरिसकिएको छ ।"
कैदीले बनाएको सामग्री बिकेन,"चितवन (रासस) कारागारमा रहेका कैदीबन्दी आफूहरूले निर्माण गरेका मुडाले बजार पाउन नसक्दा चिन्तित भएका छन् । तीन महिनादेखि यहाा निर्मित मुडाले बजार पाउन सकेका छैनन् । कारागारमा रहेका कतिपय कैदीबन्दीले यही कमाइबाट घरखर्च चलाउादै आएका थिए । उनीहरू अहिले मुडाले बजार नपाउँदा निरास बनेका छन् । कुनै समय बुटवल, पोखरा, काठमाडौंसम्म पुग्ने यहाँ निर्मित मुडाले अहिले कतै पनि बजार पाउन सकेको छैन । गत कात्तिक महिनादेखि नै यहाँ उत्पादित मुडाले बजार पाउन छाडेका हुन् ।"
मोटरसाइकल चोर्ने पक्राउ,भक्तपुर (कास) चोरीको मोटरसाइकलसहित प्रहरीले एक जनालाई पक्राउ गरेको छ । पक्राउ पर्नेमा काभ्रेपलाञ्चोक अनेकोट डाँडाखेल घर भई डल्लु बस्ने बुद्धिमान लामा छन् । मंगलबार चाँगुनारायण नगरपालिका९ ताथलीस्थित चेकिङका क्रममा अन टेस्ट लेखिएको नयाँ मोटरसाइकल शंकास्पद देखिएपछि सोधपुछ गर्दा चोरीको पत्ता लागेको हो । लामाले काभ्रे पाँचखाल नगरपालिका२ स्थित विष्णुप्रसाद गौतमको घरमा पार्किङ गरी राखेको मोटरसाइकल चोरेको महानगरीय प्रहरी वृत्त जगाती प्रमुख प्रहरी नायव उपरीक्षक चक्रराज जोशीले बताए । चोरीमा संलग्न लामालाई आवश्यक कानुनी कारबाहीको जिप्रका काभ्रेको जिम्मा लगाइएको उनले बताए ।
नदीको बहावभित्रै सुकुम्बासी बस्ती,"(काठमाडौं)  वाग्मती नदी किनाराको सिनामंगल र थापाथलीको सुकुम्बासी बस्ती व्यवस्थापन नगर्दा नदीको बहाव क्षेत्रमा काम गर्न समस्या भएको छ । खोला किनारामै बस्ती बसेपछि बहाव क्षेत्र कायम गरी पर्खाल लगाउन सकिएको छैन । अधिकार सम्पन्न वाग्मती सभ्यता एकीकृत विकास समितिका सूचना अधिकारी कमल अर्यालले सुकुम्बासी बस्ती नै यो वहाव क्षेत्रभित्र रहेको बताए । उनले भने, कति त घाटै बस्तीभित्र परेका छन् । त्यसलाई क्लियर गरेर बहाव क्षेत्र कायम गराउनुपर्नेछ । ०६४ मा मन्त्रिपरिषद्को निर्णयअनुसार सुन्दरीजलदेखि गोकर्णसम्म वाग्मतीको बहाव २० मिटर, गोकर्णबाट जोरपाटीसम्म ३५ मिटर, जोरपाटीबाट गुहेश्वरीसम्म ४० मिटर, तिलगंगाबाट शंखमूल ३० मिटर, शंखमूलदेखि टेकु दोभानसम्म ६० मिटर र त्यहाँदेखि तल ८० मिटर बहाव क्षेत्र तोकेको थियो । बस्तीले गर्दा काम अघि बढाउनै सकिएको छैन, अर्यालले भने । समितिले सुन्दरीजलदेखि चोभारको कटुवाल दहसम्म ढलमुक्त बनाउने, बहाव क्षेत्र कायम राख्ने, यस क्षेत्रको पुरातात्त्विक क्षेत्रको संरक्षण गर्ने गरी काम गरिरहेको छ । एसियाली विकास बैंकको ऋण सहयोगमा वाग्मती ब्युटिफिकेसन को काम भइरहेको छ । वाग्मतीको दाँयाबायाँ करिडोर बनाउने, बीचमा बगैँचा बनाएर सौन्दर्यकरणको कामसमेत भइरहेको छ । गुहेश्वरीदेखि गोकर्णसम्म वाग्मती नदीको दुवै किनारमा तटबन्ध निर्माण गरी हरियाली क्षेत्र र सडक निर्माण गर्ने काम भइरहेको छ । गोकर्णदेखि गुहेश्वरीसम्म सौन्दर्यकरणको काम भइरहेको छ । मुआब्जाको विवादले ६ महिनादेखि रोकिएको सौन्दर्यकरणको काम अघि बढेको हो । सरकारले मुआब्जा दिने भनेको छ, स्थानीय छत्रानन्द वैद्यले भने, संसदीय समितिले पीडितकै पक्षमा प्रतिवेदन दिएको छ । अब मुआब्जा पाइन्छ कि ? एसियाली विकास बैंकले अनुदान र ऋणबाट वाग्मती सौन्दर्यकरण काम भइरहेको समितिले जनाएको छ । सम्पूर्ण काम सकाउन ३६ मिलियन अमेरिकन डलर लाग्ने अनुमान छ । समितिले पछिल्लो समय वाग्मती ब्युटिफिकेसनको काममा सुकुम्बासी बस्तीलाई अवरोधको रूपमा लिँदै आएको छ । थापाथलीको बस्तीकै कारण काम गर्न नसकेपछि त्यसभन्दा अघिल्लो भागमा काम सुरु गरेको समितिका सूचना अधिकारी अर्यालले बताए । बाबुराम भट्टराई प्रधानमन्त्री भएको बेला नागार्जुन नगरपालिकको इचंगुनारायणमा सुकुम्बासी आवास बनाइए पनि कसैलाई व्यवस्थापन गर्न सकिएको छैन । सुकुम्बासी बस्ती अहिले प्रयोगविहीन छ । आवासमा किन सुकुम्बासी सार्न सकिएन भन्नेबारे अध्ययन गरिरहेका छौं, अर्यालले भने । महिनाभित्र अध्ययन सकिने उनले बताए । ०६८ देखि नदी किनारबाट सुकुम्बासी हटाउने खोजिए पनि सकिएको छैन । काठमाडौं उपत्यका विकास प्राधिकरणले १४ करोड रुपैयाँ खर्च गरेर तीनवटा अपार्टमेन्टमा २ सय २३ वटा फ्लाट निर्माण गरिएका छन् । आवास क्षेत्र चक्रपथबाट २ किलोमिटर दूरीमा छ । आठ रोपनी क्षेत्रफलमा उक्त आवास क्षेत्र बनेको छ । एक परिवारका लागि एउटा भान्साकोठासहित दुईवटा कोठा हुने गरी बनाइएको छ । वाग्मतीमा दायाँबायाँ सडक निर्माण, ढल बिछ्याउने, बगैँचा बनाउने, ट्रिटमेन्ट प्लान्ट राख्नेलगायत ८ वटा प्याकेज बनाएर काम भइरहेको छ । ३१ किमि ढल ओछ्याउने काम भएको अर्यालले जनाए । गुहेश्वरीमा ढल प्रशोधन गर्न ट्रिटमेन्ट प्लान्ट समेत बनिसकेको छ । यस्ता प्लान्ट तीन ठाउँमा बनाउने योजना छ । थापाथलीको टुकुचा दोभान, धोबीघाट, हनुमन्तेको ढल प्रशोधन, सल्लाघारी र चोभारमा गरी चार ठाउँमा प्लान्ट बनाउने योजना रहेको उनले बताए ।"
होली पर्व सुरु,"(काठमाडौं)  राजधानीको हनुमानढोका दरबारको गद्दी बैठकको दक्षिणतर्फ तीनतले चीर ठड्याएसँगै मुलुकभर फागु अर्थात् होली पर्व सुरु भएको छ । मानन्धर समुदायले बिहान ७ बजेर ५७ मिनेटको साइतमा चीर ठड्याएको हो । त्यस्तै पशुपति, हनुमान ढोका दरबारको सुन्दरीचोक, ललितपुरको पाटन दरबार क्षेत्रको कृष्णमन्दिर प्रांगणमा पनि रुखको हाँगा ठड्याएर रंगीचंगी कपडा झुन्ड्याइएको छ । भक्तपुरको दत्तात्रयको भीमसेन मन्दिरमा भीमसेन लिंगको प्रतीकको रूपमा काठलाई र द्रौपतीको योनिको प्रतीकका रूपमा कपडाको प्वालमा जोडाएर होली सुरु भएको संकेत दिइएको छ । यसलाई नेवारीमा चीर स्वाँयगु भनिन्छ । काठ लिंग आकृतिको हुन्छ भने रातो कपडाको योनिको आकृति बनाइएको हुन्छ । पर्व परम्पराअनुसार फागुन शुक्ल अष्टमीदेखि पूर्णिमासम्म ८ दिन मनाउने चलन छ । यस वर्ष द्वादशी तिथि नभएकोले ७ दिनमा चीर ढालिने भएको छ । परम्पराअनुसार आठै दिन धुमधामसँग एकाआपसमा रंग, अबिर छ्यापी होली खेलेर वसन्तऋतुको स्वागत गर्ने चलन रहेको संस्कृतिविद्हरू बताउँछन् । संस्कृतिविद् हरिराम जोशीका अनुसार श्रीकृष्णका सत्यभामा, रूक्मिणी, जम्बुवतीलगायत आठजना श्रीमती थिए । होली पर्व प्रत्येकको सम्झनामा छुट्टाछुट्टै दिन मनाउन गरेको हुन सक्छ, उनले भने ।अर्का सस्कृतिविद् ओम धौभडेलका अनुसार उपत्यकाका बस्तीहरू अष्टमातृका देवीदेवताले संरक्षण दिएर बनाएका छन् । होली पनि अष्टमातृका देवताका आधारमा आठ दिन मनाएको हुन सक्छ, उनले भने, चाडपर्वको वर्गीकरणअनुसार दसै, इन्द्रजात्राजस्तै होली पनि महान् चाडअन्तर्गत पर्दछ । नेवार समुदायको ठूलो चाडपर्व आठ दिन नौ रात मनाउने चलन छ । पछिल्लो समय भने पूर्णिमाको दिन मात्रै होली मनाउने गरिन्छ । भक्तपुरमा राखिएको भीमसेनको लिंग र दौपतीको योनि प्रतीकको दर्शन गरे व्यापार फस्टाउने विश्वास गरिन्छ । जनसंख्या कम भएकाले त्यतिबेला यौनक्रियाकलापमा आकर्षण गर्न यस्तो गरिएको हो, उनले भने, लिंगको दर्शन गरे व्यापार फस्टाउने विश्वास छ । उनले वसन्तऋतुमा मानिसको मात्र होइन, जनावर र चराचुरुंगीमा समेत कामवासना जाग्छ भन्ने विश्वास गरिन्छ । भीमसेनको लिंगको आकृति काठलाई राख्नु अघि र राखेर नदीमा सेलाउनुअघि बोक्न युवाको हानाथाप नै हुन्छ । यो काठ बोक्नेको छोरा हुने विश्वास गरिन्छ । पर्वका अवसरमा हनुमानढोका दरबारको मोहनकाली चोकमा राजा प्रताप मल्लको पालामा काठले बनाइएको हातमा मुरली लिएका श्रीकृष्ण र विभिन्न मुद्राका अर्धनग्न गोपिनीका मूर्ति सजाई अबिर छर्किर्ई पूजा गरिएको छ । हेर्दा सामान्य लाग्ने यो हाँगाको कथा त्रेता युगसँग सम्बन्धित छ । धार्मिक मान्यताअनुसार यमुना नदीमा गोपिनीहरू निःवस्त्र भई नुहाइराखेका थिए । त्यसैबेला श्रीकृष्णले गोपिनीका लुगा उठाएर नदी किनारको रुखको हाँगामा झुन्ड्याई बाँसुरी बजाउन थाले । गोपिनीले आफ्नो लुगा पाउन बिन्तीभाउ गर्दा पनि केही लागेन । कृष्णले निःवस्त्र नुहाएकामा प्रायश्चित गरेपछि मात्र लुगा दिए । श्रीकृष्णको त्यसै रासलीलाको स्मरणमा गोपिनीहरूको लुगाको प्रतीकमा रंगीचंगी कपडाका टुक्रा झुन्ड्याई मयलको हाँगा गाड्ने प्रचलन रहेको कथन छ । पर्वको अवसरमा हनुमान ढोका दरबार क्षेत्रमा गुरुजुको पल्टनले तोप पडाई हर्षबढाइ चढाएका थिए भने अबिर छर्किई होली पर्वको स्वागत गरे । धादीले मृदंगामा बजाइएको तालमा श्रीकृष्णको स्तुति गाएका थिए । भक्तपुरमा लिंग झुन्ड्याएपछि यहाँका नेवार समुदायले भीमसेन मन्दिरमा गई गुठी भोज खाए । अब होलीभरि भीमसेन मन्दिरमा भव्य मेला लाग्ने गर्दछ भने पूर्णिमामा तलेजुभित्र कृष्णलाई खटमा राखी पूजा गरेपछि नगर परिक्रमा गरिनेछ । होली पूर्णिमाको भोलिपल्टदेखि वसन्तऋतु लाग्दछ । यसैले वसन्तऋतुको आगमनसँगै मनाइने यस पर्वलाई मदनोत्सव भन्ने पनि गरिन्छ । पौराणिक कथनअनुसार दानवराज हिरण्य कश्यपुले विष्णुका भक्त आफ्नै छोरा प्रह्लादलाई मार्न आफ्नी बहिनी होलिकाको काखमा बसाली आगो लगाइदिएका थिए । तर आगोले विष्णुका भक्त प्रह्लादलाई छोएन । बरु होलिका नै भस्म भइन् । यसरी होलिका रूपी पापवृत्ति जलेर भस्म भएको सम्झनामा प्रत्येक वर्ष फाल्गुण शुक्लपूर्णिमाको रातमा होलिकाको प्रतीक चीरदाह गर्ने परम्परा रहेको विश्वास गरिन्छ । यसैगरी, ठमेलस्थित विक्रमशील महाविहारमा भने चका द्यः (चक्रमणशीलको मूर्ति) लाई बाजागाजाका साथ होली खेल्दै जात्रा गरेर ठमेल नगरपरिक्रमा गराइने चलन छ । तराईमा भने पूर्णिमाको भोलिपल्ट मनाउने चलन छ । होलीका बारेमा महाकवि कालिदास र वरिष्ठ नाट्यकार भवभूतीद्वारा रचित ग्रन्थमा उल्लेख भएअनुसार २ हजार वर्षअघिदेखि नै सञ्चालनमा आएको अनुमान गर्न सकिन्छ । पर्वको अवसरमा मठमन्दिर, पाटीपौठामा वसन्त राग र शैव धर्मावलम्बीले महादेवको गीत गाएर मनाउँछन् ।"
मिर्गौला रोगीलाई कोठा पाउनै मुस्किल,"(काठमाडौं)  खाना अपच हुने, खुट्टा सुनिने, थकान महसुस हुने क्रम निरन्तर बढेपछि रौटहट गौर नगरपालिका९ का ४३ वर्षीय रवीन्द्रकुमार सिंह अस्पताल पुगे । रौतहट जिल्ला अस्पतालका चिकित्सकले उनलाई मिर्गौलासम्बन्धी समस्या भएको र काठमाडौं जान सुझाए । ऋण गरेर उपचारका लागि उनी भक्तपुरस्थित सहिद धर्मभक्त राष्ट्रिय प्रत्यारोपण केन्द्र पुगे । परीक्षण गर्दा दुवै मिर्गौलाले काम गर्नै छाडेको रिपोर्ट आयो । सिंहको रोग त पहिचान भयो तर, उपचार खर्च कसरी जुटाउने भन्ने चिन्ताले पिरोलिए । केन्द्रका चिकित्सकले नियमित डायलसिस वा मिर्गौला प्रत्यारोपण गराउनुपर्ने सल्लाह दिए । तत्काल मिर्गौला प्रत्यारोपण गर्न सक्ने अवस्था थिएन । प्रत्यारोपणको अर्को विकल्प सातामा तीनपल्ट डायलसिस गराउनुपर्ने भयो । अस्पतालमा नियमित डायलसिस गर्दै गरेको बिरामीलाई बस्ने सुविधा छैन । डायलसिसकै लागि अस्पतालनजिकै होटल वा कोठा खोजेर बस्नुको विकल्प रहेन । दुखाइ खेप्दै डेरा खोज्नुपर्ने बाध्यता उनलाई छ । डेरा खोज्न थालेको दुई महिनापछि बल्ल पाएँ । मिर्गौला पीडितलाई कोठा पाउनै मुस्किल छ, उनले भने, मिर्गौलाका बिरामी भनेपछि कोठामा राखे पनि केही समयपछि हटाउँछन् । घरधनीले रोगबारे थाहा पाएपछि कोठा छाड्न दबाब दिइरहेको उनले बताए । कहाँ जाऊँ कोठा खोज्दै छु भन्दै जबरजस्ती बसिरहेको छु, उनले भने । सिंहले तीन वर्षदेखि सातामा तीनपल्ट केन्द्रमा डायलसिस गराउँदै आएका छन् । सरकारले निःशुल्क डायलसिसको व्यवस्था गरे पनि महिनामा १५ देखि २० हजार रुपैयाँ औषधिमा खर्च हुने उनी बताउँछन् ।जग्गा बेचेर उपचार खर्चको जोहो गरेका सिंहलाई अर्को पीडा पनि थपियो । शीतलहर छल्न आगो ताप्ने क्रममा सारीमा आगो सल्किएर पुसमा उनकी पत्नी मायाकुमारी सिंहको पूरै शरीर जल्यो । डेढ महिना अस्पतालमा उपचार गराएर फागुन १ मा रौतहट जिल्ला अस्पतालबाट डिस्चार्ज भएको उनले बताए । श्रीमती उता अस्पतालमा थिइन भने सिंह यता भक्तपुरमा । बेलाबेला रौतहट अस्तपालमा गएर भेटे । उनले चाहेर पनि श्रीमतीलाई अस्पतालमा कुरेर बस्न सकेनन् । छोराछोरी सानै छन्, हेर्ने मान्छे कोही छैन, उनले भने, श्रीमतीको पूरै शरीर जलेको छ । स्याहार गर्ने मान्छे छैन । आफू एक्लै डेरामा कोचिएको छु । उदयपुर गढी गाउँपालिका३ रैतिमाका २६ वर्षीय रामजी तामाङ स्नातकमा अध्ययनरत थिए । उनलाई शरीर सुन्निने, हिँड्न गाह्रो हुने, आँखा मधुरो हुने समस्या देखिन थाल्यो । उपचारका लागि धेरै अस्पताल धाएँ, रोग पत्ता लागेन, उनले भने, आँखा धमिलिन थालेपछि तिलगंगा अस्पताल पुगें । चिकित्सकले मिर्गौलाको समस्याले पनि आँखामा समस्या देखिन्छ भन्ने बताएपछि उनी आतिएर केन्द्र आइपुगे । केन्द्रका चिकित्सकले दुवै मिर्गौलाले काम गर्न छोडेको र डायलसिस गर्नुपर्ने बतायो । नियमित डायलसिस गराउनलाई केन्द्र आसपासमा कोठा भाडामा लिनुपर्यो, आफन्त चिनजानको कोही थिएन, उनले भने, कोठा पाउन निकै गाह्रो भयो । एक्लै बस्ने कोठा पाउन मुस्किल भएपछि आमाबुबा, भाइलगायत ५ जनाले घर छोडेर आउनुपरेको उनी बताउँछन् । मेरो उपचारकै लागि बुबाले ज्यामी काम थाल्नुभएको छ, अन्य आम्दानीको स्रोत छैन, उनले भने, परिवारको अवस्था ज्यादै नाजुक छ । मासिक १५ देखि २० हजार रुपैयाँ औषधि, रगतलगायतमा खर्च हुन्छ । आमाबुबा नै उच्च रक्तचापको बिरामी भएकाले मिर्गौला प्रत्यारोपण गराउन असम्भव भएको उनी बताउँछन् । कतिन्जेल डेरामा बसेर डायलसिस गराउनु ? उनले प्रतिप्रश्न गरे, मिर्गौला पीडित भएकै कारण घरबेटीले कोठा छोड्न भन्दै किचकिच गरिरहन्छ । मिर्गौला पीडितले डेरा खोज्नुपर्दाको सास्तीलाई मध्यनजर गर्दै मिर्गौला पीडित संघले सरकारसँग कुरुवा घरको माग गर्दै आएका छन् । मिर्गौलाका बिरामीको अवस्था अन्य रोगीको जस्तो होइन्, अध्यक्ष बलराम सुवेदीले भने, डायलसिस गर्नका लागि अस्पताल आसपासमै बस्नुपर्ने हुन्छ, मिर्गौला पीडितलाई कोठा नै दिँदैनन् । सरकारले मिर्गौला अस्पतालमा कुरुवा घरको व्यवस्था गरिदिनुपर्छ । सरकारले तत्कालीन सरकारले दिँदै आएको क्यान्सर, मिर्गौला, स्पाइनल इन्जुरी, पक्षाघातलगायत दीर्घरोगीलाई मासिक ५ हजार रुपैयाँ निर्वाह भत्तासमेत कटौती गरेको सुवेदीले बताए । सरकारले ०७४ पुस ११ मा दीर्घरोगीलाई मासिक ५ हजार रुपैयाँ निर्वाह भत्ता दिने निर्णय गरेको थियो । यो व्यवस्था लागू भएको दुई महिनामै सरकारले कटौती गरेको उनले बताए । केन्द्रमा दैनिक ९० देखि १२० मिर्गौला पीडितले डायलसिस गराउँदै आएका छन् । १७० पीडित डायलसिसका लागि क्यूमा रहेको केन्द्रका प्रशासन प्रमुख हरिहर पोखरेलले बताए । आकस्मिक रूपमा डायलसिस गर्ने बाहेकलाई बस्ने व्यवस्था छैन, उनले भने, डायलसिस सकेपछि बस्ने व्यवस्था आफैंले गर्नुपर्ने हुन्छ ।"
फरार प्रतिवादी पक्राउ,काठमाडौं (कास) प्रहरीले डाँका मुद्दाका फरार एक पुरुषलाई पक्राउ गरेको छ । पक्राउ पर्नेमा नुवाकोट शिवपुरी गाउँपालिका६ का ४६ वर्षीय राजु थापा हुन् । छिरिङ वाङ्गेल घलेको जाहेरीअनुसार सर्वोच्च अदालतले २०७५ असार ११ गते सुन डाँका गरेको ठहर गर्दै ४ लाख २० हजार रुपैयाँ जरिबाना र ६ वर्ष कैद फैसला गरेको थियो । थापालाई मंगलबार मित्रनगरबाट पक्राउ गरेको प्रहरीले जनाएको छ । अदालतले कैद भुक्तानका लागि डिल्लीबजार कारागार चलान गरिसकेको छ । २०५३ माघ १० गते राती भेषबहादुर गुरुङ र छिरिङ वाङ्गेलले हङकङबाट ल्याएको १० टिल (३२ तोला) सुन भन्सार छुटाई बाअग२८७३ नम्बरको गाडीमा ल्याउँदै गरेको अवस्थामा थापासमेतले भीमसेनगोलामा डाँका गरेको प्रहरीले जनाएको छ ।
आगं छेँ शिलान्यास,"काठमाडौं (कास) इन्द्रजात्रामा देखाइने दी प्याँख (देवीनाच) को आँगम घर शिलान्यास गरिएको छ । काठमाडौं महानगरपालिकाका मेयर विद्यासुन्दर शाक्य, उपमेयर हरिप्रभा खड्की श्रेष्ठ, शहरी विकास राज्यमन्त्री रामवीर मानन्धर, १८ वडाध्यक्ष न्हुच्छेकाजी महर्जन, नाचका गुरुहरूद्धारा संयुक्त रूपमा सोमबार आँगम घर शिलान्यास गरेका हुन् । काठमाडौं महानगरका मेयर शाक्यले आँगम घर पुनर्निर्माण गर्न बजेट अभाव हुन नदिने बताए । संस्कृति सम्पदा संरक्षण गर्न महानगरबाट सदैव साथ रहनेछ, उनले भने । सहरी विकास राज्यमन्त्री मानन्धरले राजधानीलाई सांस्कृतिक सहरको रूपमा विकास गर्न महानगरपालिकासँग सहकार्य गरिने बताए । उपत्यकालाई मौलिक बस्तीको रूपमा विकास गरिनेछ, उनले भने, आँगम घर पुनर्निर्माण इन्द्रजात्रा आउनुअगावै सम्पन्न गर्न सबै जुटौं ।"
पाटन दरबार क्षेत्रमा युवा मेला,"ललितपुर (कास) युवा उद्यमशीलता प्रवर्द्धन गर्न पाटन दरबार क्षेत्रमा मेलाको आयोजना गरिएको छ । लोकल मेड इन नेपाल नाम दिएको मेलामा युवाहरूले उत्पादन गरेका विविध सामग्रीहरूका ३० वटा स्टल थिए । स्टलमा लत्ता कपडा, शृंगार, सजावटलगायत सामग्री थिए । मेला ललितपुर महानगरपालिका १६, मिखा कन्सलटिङ संस्था र यल वयेर्स संस्थाले संयुक्त रूपमा आयोजना गरेको हो ।"
'असल' चालक सम्मानित,"काठमाडौं (कास) ट्राफिक प्रहरीले ट्याक्सीमा छुटेको सामान फिर्ता गर्ने २१ जना चालकलाई सम्मान गरेको छ । ट्याक्सीमा छुटेका नगद, गरगहना र महत्वपुर्ण सामानहरू महाशाखामा बुझाउने चालक सम्मानित भएका हुन् । ट्राफिक प्रहरीका अनुसार युवराज राना मगर, नविन सिग्देल, नेत्रबहादुर मगर, यज्ञप्रसाद बराल, कुलबहादुर श्रेष्ठ, नन्दलाल नगरकोटी, सुनिल थापा मगर, अवदेशकुमार झा, प्रवीन तामाङ, सूर्यबहादुर तामाङ, कृष्णबहादुर खत्री, कृष्ण घिसिङ, नेत्रप्रसाद तामाङ, रामचन्द्र मोक्तान, रोएतबहादुर रोक्का, जम्क श्रेष्ठ, रिधबहादुर क्षेत्री, तुलसीराम खनाल, विष्णु आले, मनी श्रेष्ठ र नीलहरि ढुंगेल सम्मानित भएका हुन् । नैतिकता, मानवीयता र अनुशासन कमजोर भएको अवस्थामा चालकले देखाएको इमानदारिताले समाजमा अरू चालकका लागि प्रेरणाको स्रोत बनेको महाशाखाका प्रमुख एसएसपी भीमप्रसाद ढकालले बताए । ट्राफिक प्रहरी र सवारी चालक दुश्मन नभई साथी भएको भन्दै उनले पहिला आफू सुध्रिए मात्र अरू सुध्रिन्छन् भन्ने परिपाटीको विकास गर्नुपर्ने उनले बताए । ट्राफिक क्षेत्रको समस्या समाधानको मुख्य आधार नै चालक हुन्, उनले भने ।"
स्वदेशमै प्रत्यारोपण सकारात्मक सन्देश,"मुलुकका शीर्षस्थ नेतादेखि उच्चपदस्थ अधिकारीसम्ममा सानोतिनो उपचारका लागि पनि विदेश जाने प्रचलन रहेकोमा प्रधानमन्त्री केपी शर्मा ओलीले स्वदेशमै मिर्गौला प्रत्यारोपण गराउन चाहनु सराहनीय छ । त्रिभुवन विश्वविद्यालय, शिक्षण अस्पतालमा बुधबार गरिने प्रत्यारोपणको शल्यक्रियामा एक भारतीय चिकित्सकले समेत सघाउने भए पनि त्यसको नेतृत्व नेपाली चिकित्सक टोलीले नै गर्ने जनाइएको छ । यसबाट मुलुकका कार्यकारी प्रमुखले स्वदेशकै चिकित्सा पूर्वाधार तथा जनशक्तिप्रति विश्वास गरेको सकारात्मक सन्देश प्रवाह भएको छ । यसबाट आम सर्वसाधारणमा पनि मुलुकको उपचार पद्धतिप्रति भरोसा पैदा हुने विश्वास गर्न सकिन्छ ।अहिले मिर्गौला प्रत्यारोपण सेवा नेपालमै सम्भव छ भन्ने सन्देश देशव्यापी बनेको छ । यस्तो सेवा पहिलेदेखि नै उपलब्ध भए पनि प्रधानमन्त्रीले नै यहाँ प्रत्यारोपण गरेपछि यसप्रति आम विश्वास अझ जाग्नेछ । प्रधानमन्त्रीले दोस्रो पटक प्रत्यारोपण गर्न लागेकाले एक पटक मिर्गौला प्रत्यारोपण गरेर फेरि समस्या झेलिरहेकाहरूका लागि पनि यो खबरले सकारात्मक ऊर्जा भर्नेछ । उमेर र शरीरमा भएका अन्य रोग प्रत्यारोपणका लागि समस्या होइनन् भन्ने सन्देश पनि यसबाट गएको छ । स्वास्थ्यमा सानोतिनो समस्या आउँदा पनि विदेश कुदिहाल्नेका लागि त यो उदाहरण नै भइहाल्यो । मुलुकका कार्यकारी प्रमुखको यो स्तरको उपचार स्वदेशमै हुनु पक्कै सुखद घटना हो । तर यो सकारात्मक माहोल त्यतिबेला मात्र अर्थपूर्ण हुन्छ, जतिबेला मिर्गौला समस्याबाट पीडित आम नागरिकले पनि उसैगरी उचित उपचार सेवा पाउनेछन् । त्यसका लागि सरकारले मिर्गौला रोगीको औषधि उपचार, डायलसिस र प्रत्यारोपणमा अहिले देखिएका समस्या न्यूनीकरण गर्न उचित कदमहरू चाल्नुपर्छ । अहिले मिर्गौला प्रत्यारोपण आम नेपालीको आयस्तरको तुलनामा महँगो छ । चार लाख रुपैयाँसम्म राज्यले व्यहोर्ने भने पनि सम्पूर्ण उपचार खर्च त्यतिले पुग्दैन । दाताको परीक्षणलगायतका काममा पहिल्यै डेढदुई लाख रुपैयाँ खर्च भइसकेको हुन्छ । प्रत्यारोपणपछि लाग्ने औषधि खर्च पनि महँगो छ । मिर्गौला प्रत्यारोपणमा प्रयोग हुने औषधि सहज रूपमा भनिएको समय र सुलभ मूल्यमा उपलब्ध हुँदैनन् । यसकारण मिर्गौलाका बिरामीहरू कालाबजारीको सिकार हुनुपरेको छ । प्रत्यारोपण केन्द्रहरूमा पर्याप्त जनशक्ति र पूर्वाधार उपलब्ध छैनन् । डायलसिस पनि सबै बिरामीको पहुँचमा छैन । सातामा दुई पटकसम्म डायलसिस निःशुल्क भनिए पनि सरकारले तोकेका केन्द्रहरूमा उपकरण र जनशक्ति अभाव भएकाले बिरामीले सजिलै पालो पाउँदैनन् । निजी अस्पतालमा महँगो शुल्क तिर्नुपर्छ । मुख्य सवाल, मिर्गौला उपलब्ध गराउने दाता परिवारको सदस्य या नजिकको नातेदार नै हुनुपर्ने मानव शरीरको अंग प्रत्यारोपण (नियमित तथा निषेध) ऐनका प्रावधानले पीडितले समस्या झेलिरहेका छन् । कतिका परिवारमा सदस्य थोरै हुन्छन्, छोराछोरी पनि सानै हुन्छन् । परिवार र नातागोताभित्र कोही मिर्गौला दिन इच्छुक भए पनि उसको रगत नमिल्ने समस्या पनि उत्तिकै हुन्छ । तसर्थ, मानसिक अवस्था ठीक भएका जोकोही वयस्क व्यक्तिले चाहेमा अंग प्रत्यारोपण गर्न पाउने गरी कानुन संशोधन गर्नुपर्ने देखिन्छ । त्यस्तो व्यवस्था गरेर स्वास्थ्य मन्त्रालय तथा विभागले मिर्गौलाको डोनर पुल नै बनाउन सक्छ । ताकि, समस्याका परेका बिरामीहरूले सजिलै प्रत्यारोपण गर्न सकुन् । जहाँसम्म आर्थिक चलखेलको भय छ, त्यसलाई नियमन गर्ने पद्धति बनाउन सकिन्छ । अहिले पनि परिवारबीचै पनि आर्थिक कारोबार भएका उदाहरण छन् । मिर्गौला लिने व्यक्तिले दाताको आर्थिक सुरक्षामा भरथेग गरेको पाइन्छ । त्यसैले समस्या आर्थिक चलखेल होइन, इच्छुक र मिल्दो दाता भेट्टाउनु हो । धेरै देशमा मानसिक अवस्था ठीक भएका वयस्क व्यक्तिले सजिलै मिर्गौला दान गर्न सक्छन् । कतिपय अवस्थामा त दिने र लिने व्यक्तिले समेत एकअर्कालाई चिनेका पनि हुँदैनन् । इच्छुक व्यक्तिहरू सोझै अस्पताल गएर आवश्यक परेको व्यक्तिलाई दान दिन सक्छन् । साथीभाइ, प्रेमीप्रेमिकाबीच अंग आदानप्रदान हुनु त सामान्यजस्तै छ । कतिपय देशले अंगदातालाई विशेष संरक्षण प्रदान गर्ने गरेका छन्, केहीले रोजगारीकै प्रत्याभूति गरेका छन् । हाम्रो मुलुकको ध्यान पनि कसको मिर्गौलाभन्दा पनि त्यसमा आर्थिक चलखेल छ कि छैन भन्ने पाटोमा बढी केन्द्रित हुनुपर्छ । भोलिका दिनमा स्वास्थ्य लाभ गरिसकेपछि स्वयं प्रधानमन्त्रीले पनि यसबारे सोच्न सान्दर्भिक हुन्छ । प्रधानमन्त्रीलाई सफल उपचार र सुस्वास्थ्यको शुभकामना !"
कोरोनाबारे सचेतता,"अन्तर्राष्ट्रिय आवागमनमा कडाइ शीर्षक समाचारमार्फत कान्तिपुरले कोरोना प्रभावलाई प्राथमिकता दिएकामा खुसी लाग्यो । चीनको एउटा प्रान्तबाट फैलिन सुरु भएको कोरोना भाइरस (कोभिड१९) ले अहिले संसारभरि नै महामारीका रूपमा त्रास फैलाइरहेको सर्वविदितै छ । यो भाइरसको सन्त्रास, प्रभाव र संक्रमणलाई निस्तेज र न्युनीकरण गर्दै अन्ततः निराकरणका लागि आमजनता नै सचेत हुनु जरुरी छ । आम जनता सचेत नभइदिने हो भने साधनस्रोतका निम्ति हाम्रोजस्तो परनिर्भर देशले जतिसुकै कोसिस गरोस्, नियन्त्रण सम्भव नहोला । नेपालमा कथंकदाचित् संक्रमण देखिए त्यसले व्यापक मानवीय क्षति नगर्ला भन्न सकिन्न । यसैले यथाशीघ्र चारैतिरका नाकामा कडाइ गर्ने, त्यसका लागि त्यही स्थानहरूमै न्यूनतम कोरोनाबाट प्रभावित हुन् या होइनन् भनी परीक्षण गर्ने, विदेश जान कडाइ गर्ने र कोरोना प्रभावित मुलुकहरूबाट, विशेषतः चीनबाट नेपाल आउनेहरूलाई निगरानीमा राखेर उपचार पद्धतिलाई तीव्रता दिनुको विकल्प छैन । रोग लागेपछि उपचार गर्नुभन्दा रोगै लाग्न नदिनु जाती भन्ने उखानको मर्म सबैले बुझ्नु जरुरी छ । श्यामसुन्दर कुइँकेल, हाँडीगाउँ, काठमाडौँविश्व स्वास्थ्य संगठनले नेपाल पनि कोरोना भाइरसको उच्च जोखिममा रहेको चेतावनी दिइसकेको छ । विश्वभरि कोरोना भाइरसको त्रास फैलिरहेको अवस्थामा नेपालले यसको सचेतना र स्वास्थ्य सुरक्षामा जोड दिन ढिलो भइसकेको छ । नेपालको स्वास्थ्य व्यवस्था कमजोर रहेकाले हामीले झनै होशियारी अपनाउनुपर्छ । अहिले विभिन्न सीमानाकाहरूमा छिमेकी देशहरूले उच्च सतर्कता अपनाइरहेका छन् । नेपाल सरकारले भने त्यसतर्फ अपेक्षित चासो देखाउनसकेको छैन । अर्को कुरा, नेपालीहरू विभिन्न देशमा रोजगारीमा छन् । कोरोना भाइरस प्रभावित देशहरूमा पनि नेपाली कार्यरत छन् । तिनीहरूबारे नेपाली राजदूतवासहरूले चासो राख्नुपर्छ । रेशमकुमार सुनुवार, नेपाल ल कलेज, काठमाडौंअन्टार्टिका बाहेक सबै महादेशमा फैलिसकेको कोरोना भाइरसले विश्व मानव दैनिकीलाई गम्भीर असर पुर्याउने देखिन्छ । नेपाली अर्थतन्त्र आयातमुखी भएकाले चिनियाँ नाकाहरू बन्द हुँदा लत्ताकपडादेखि हरेक सामग्रीको अभाव हुने लगभग निश्चित छ । श्रम बिक्रीका लागि विदेशिने युवाहरूलाई कोरोना उच्च जोखिम घोषित नेपाली भएका कारण रोजगारदाताले अस्वीकार गर्ने सम्भावना पनि छ । भारतले समेत नेपालीलाई सीमामा कडाइ गरिरहेका कारण भारतबाटको पैठारीमा पनि असर पुग्नेछ । महेन्द्रसिंह बम, टीकापुर१, कैलालीआजभोलि गाउँटोलमा कोरोनाको डरतयारी र रोकथाममा भगवानकै भरराज्यले त कताकति हल्लाखल्ला गर्छअलिकति गडबड भए नेपाली नै मर्छहामी सबै सजग बन्दा भाग्न सक्छ योहोशियारी नगरे त जाग्न सक्छ योअस्थिरता र भद्रगोलले कोरोनालाई छेक्ला ?सरकारले मज्जासँग यो संकटलाई बुझ्ला ? कृष्ण कुम्पुरे, आदमटार, धादिङ पेट्रोलियममा जनताको शोषण पेट्रोलियम पदार्थको मूल्य अन्तर्राष्ट्रिय रूपमा स्थिर रहे पनि नेपालमा भने आफूखुसी बढाइएको छ । हवाई इन्धन, डिजेल र पेट्रोलमा अतिरिक्त कर ५ रुपैयाँ उठाउँदै आएको अर्थ मन्त्रालयले अहिले आएर १० रुपैयाँ लिनलागेको छ । यो अति भयो । यसको असर हरेक क्षेत्रमा पर्छ । उसैत खाद्यान्नको भाउ अत्यधिक बढेको छ । त्यसमाथि ढुवानी बढेपछि झन् के होला ?पेट्रोलियम पदार्थको मूल्यवृद्धिको विरोध कहींबाट नहुनुको कारणचाहिँ के हो ? प्रतिपक्षहरू चुपचाप बसेका छन्, केही थाहा नै छैन जस्तोगरी । कांग्रेस सधैं आन्तरिक कलहमै रुमलिन्छ । उसलाई जनताको समस्याप्रति के मतलब ? पहिलापहिला १ रुपैयाँ बढ्दा विद्यार्थी संगठनहरू जुलुस निकालेर सरकारलाई दबाब दिन्थे । विद्यार्थी आन्दोलनको डरले पनि सरकार हतपती पेट्रोलियम पदार्थको मूल्य बढाउन डराउने गर्थ्यो । अहिले ती विद्यार्थी संगठन कुन दुलोमा लुकेका छन्, थाहा छैन । नेपालमा राजनीति जनहित र राष्ट्रहितका लागि गरिन्न रहेछ । व्यक्ति हितका लागि गरिने रहेछ । सर्वसाधारणको पहुँच राज्यको निकायसम्म छैन । जनप्रतिनिधिहरू जनताभन्दा पनि आफ्नो हितका लागि दौडिएका छन् ।नेपालमा भन्दा भारतमा पेट्रोलियम १६ रुपैयाँ कम छ भने हवाई इन्धनमा १५ रुपैयाँ कम छ । किन नेपाल सरकारमात्र जनताको हितमा सोच्न सक्दैन ? इन्धन मूल्यवृद्धि गरेर जनताको ढाड सेक्ने काम नगर सरकार । जनहितमा काम गर । पुरुषोत्तम घिमिरे, जोरपाटी, काठमाडौं"
मेटिएको राष्ट्रवादी धार,"कृष्ण खनालको हात लाग्यो सुन्ना लेखमा प्रधानमन्त्री केपी ओलीको बारेमा भनिएका सबै कुरा सही छन् । तर यस खेलमा पुष्पकमल दाहाल भएजस्तो लाग्दैन । जनताबाट कमजोर भएका दाहाललाई तत्कालीन एमालेसँग मिलेर मजबुत बन्नु थियो । तत्कालीन माओवादी पनि कम्युनिस्ट धारकै थियो । त्यसैले कम्युनिस्ट धारलाई देखाएर एकता गर्न सजिलो भयो । त्यसबेला माओवादी एमालेसँग मर्ज भएको जस्तो देखिन्थ्यो । तर आज के हो छर्लंग हुँदैछ । ओलीको कम्युनिस्ट धार त पहिले नै मेटिइसकेको थियो । अहिले उनको राष्ट्रवादी धार पनि मेटियो । अब ओलीले कुनै धारबिना चाहेर पनि दाहालसँग भिड्न गाह्रो छ । लेखको तर्कसँग अहिले नेकपाभित्रको जुन राजनीतिक गोलचक्कर देखिएको छ, त्यसले दाहाललाई नै फाइदा पुर्याउने देखिन्छ । त्यसैले पनि म यस लेखको तर्कसँग सहमत छैन । शिवशंकर यादव, छपकैया, वीरगन्ज"
शिक्षा ऐन संशोधन विधेयकमा सुझाव,"संसदको हिउँदे अधिवेशनमा प्रस्तुत गरिने शिक्षा ऐन संशोधन सम्बन्धी विधेयकमा निम्न बुँदा समेटिनसके प्रभावकारी हुने थियो :१ २०७६ साउनदेखि नियुक्त शिक्षक तथा कर्मचारीको पेन्सन खोसिनु हुँदैन । योगदानमा आधारित उपादानको रकम राज्यतर्फबाट ६ प्रतिशत दिइँदै आएकामा १२ प्रतिशत पुर्याइयोस् ।२ लामो समय अस्थायी सेवा गरेका शिक्षकको पूरै अस्थायी सेवा गणना गरी पेन्सनमा निस्कन चाहने शिक्षकका लागि गोल्डेन ह्यान्डसेकको व्यवस्था गरियोस् ।३ अधिकतम ७ वर्ष स्थायी सेवा गरेको शिक्षकलाई निजामती सेवामा जस्तै मास श्रेणी बढुवा तथा माथिल्लो योग्यता भएका र न्यूनतम १० वर्ष स्थायी सेवा गरेका शिक्षकलाई तह बढुवा गरियोस् ।४ न्यूनतम ५ वर्ष पूरा गरेका स्थायी शिक्षकलाई शतप्रतिशत आन्तरिक खुला प्रतिस्पर्धाबाट बढुवा हुने व्यवस्था गरियोस् ।५ निजामती अस्पतालजस्तै शिक्षक अस्पतालको पनि व्यवस्था गरियोस् ।६ शिक्षकको उमेर हद हालको ६० वर्षलाई हटाई ५५ वर्ष कायम गरियोस् ।७ स्थायी र अस्थायी जोड्दा २० वर्ष पुगी अवकाश लिन चाहने शिक्षकलाई एकतह बढुवा गरी अवकाशको व्यवस्था गरियोस् ।८ शिक्षकको मर्यादाक्रम सबैभन्दा उच्च तहमा रहने बनाइयोस् ।९ शिक्षकलाई कुनै पनि राजनीतिक दलको सदस्य हुनबाट बन्देज गरियोस् । संघ, संगठन र महासंघ खारेज गरियोस् ।१० विद्यालय व्यवस्थापन समितिका सबै पदाधिकारी अनिवार्य रूपमा अभिभावक मध्येबाटै हुनुपर्ने र अध्यक्ष हुनका लागि कम्तीमा कक्षा १२ उत्तीर्ण हुनुपर्ने व्यवस्था गरियोस् ।११ हाल मन्त्रालयद्वारा जारी गरिएको दरबन्दी मिलानमा अपुग शिक्षकहरूको दरबन्दी अविलम्ब थप गरी शिक्षासेवा आयोगद्वारा विज्ञापन गरी पदपूर्ति गर्ने व्यवस्था मिलाइयोस् । प्रदेश, जिल्ला र स्थानीय तहलाई अविलम्ब दरबन्दी मिलान गर्न निर्देशन दिइयोस् । दरबन्दी मिलान गर्दा विषयगत समेत मिलाइयोस् ।१२ संविधानले व्यवस्था गरेको माध्यमिक तहसम्मको निःशुल्क शिक्षालाई कडाइका साथ लागू गरियोस् । विभिन्न बहानामा शुल्क लिनेलाई कडा कारबाही गरियोस् ।१३ भागबन्डाका आधारमा शिक्षकलाई राष्ट्रिय शिक्षा पुरस्कार दिने व्यवस्थाको अन्त्य गरियोस् ।१४ हरेक विद्यालयमा एकएक अनमि र नर्स नियुक्त गर्ने व्यवस्था अविलम्ब कार्यान्वयन होस् ।१५ शिक्षकलाई प्रत्येक २ वर्षमा अनिवार्य सरुवा गर्ने व्यवस्था मिलाइयोस् । घरपायक व्यवस्था खारेज गरियोस् । दम्पती नै शिक्षक वा कर्मचारी भएमा एउटै स्थानीय तह वा जिल्लाभित्र रहने व्यवस्था गरियोस् ।१६ जुन तहको विद्यालय छ, सोही तहको स्थायी शिक्षक प्रधानाध्यापक हुने व्यवस्था गरियोस् ।१७ कम्तीमा स्थायी सेवा ५ वर्ष पुगेका शिक्षकहरूबाट निवेदन आह्वान गर्दै विज्ञापन गरी अधिकतम ५ वर्षका लागि प्रधानाध्यापक नियुक्त गरियोस् ।१८ कर्मचारी सञ्चयकोष, नागरिक लगानी कोष तथा शिक्षक किताबखानालाई स्थानीय तहसम्म पुर्याउने व्यवस्था मिलाइयोस् ।१९ शिक्षकको तलब मासिक रूपमा सम्बन्धित शिक्षककै खातामा प्रत्येक महिनाको २५ गते नै पोस्टिङ गर्ने व्यवस्था गरियोस् ।२० शिक्षकको तलब अन्य कर्मचारीको भन्दा कम्तीमा १० प्रतिशत बढी हुने व्यवस्था मिलाइयोस् ।२१ निजी विद्यालयबाट हुने विद्यार्थी शोषण र जथाभावी लिइने शुल्क नियमन गरी बढी शुल्क लिने विद्यालयको अनुमति खारेज गरी कारबाहीको व्यवस्था गरियोस् ।२२ निजी मेडिकल कलेजले विद्यार्थीबाट ठगेको रकम अविलम्ब फिर्ता गरी उक्त मेडिकल कलेजको सम्बन्धन खारेज गरियोस् । अन्धाधुन्द मेडिकल कलेजलाई सम्बन्धन दिने कार्य बन्द गरियोस् ।२३ प्रत्येक प्रदेशमा कम्तीमा एउटा सरकारी मेडिकल कलेजको स्थापना गरियोस् । कुसुम न्यौपाने, संयोजक, स्थायी शिक्षक हकहित मञ्च, नवलपरासी (पूर्व)"
काठमाडौंबाट हेर्दा दिल्ली दंगा,"नेपालसँग सिमाना जोडिएको भारतीय राज्य उत्तर प्रदेशमा अवस्थित ऐतिहासिक नगरी अयोध्या र नेपालको जनकपुरबीच पौराणिक सम्बन्ध छ । दुई देशका यी दुई सहरले हिन्दु धर्ममा सर्वाधिक आदर गरिने मध्येका भगवान् राम र सीताको विशाल साझा धार्मिकसांस्कृतिक विरासत निर्माण गरेका छन् । त्यसैले नेपाल र भारत बीचको पारस्परिक सम्बन्ध सेतुका रूपमा गरिने दुई नगरको चित्रण स्वाभाविक हो । यसको अर्को पक्ष पनि छ । खुला सिमाना तथा निरन्तर चलिरहने धार्मिक एवं सांस्कृतिक आदानप्रदानका कारण भावनात्मक सम्बन्ध भएका क्षेत्रमा विकसित हुने सामाजिक वा अर्थराजनीतिक घटनाक्रमले छिमेकी राष्ट्रहरू प्रभावित हुने सम्भावना सधैं रहन्छ । राष्ट्रहरूको सार्वभौमिक स्वाधीनताका बावजुद विश्वव्यापीकरण र प्रविधिले विकास गर्ने पारस्परिक अन्तर्निर्भरताका कारण यस्ता घटनाक्रमद्वारा निर्मित प्रभावको दायरा बढिरहेको छ । सन् १९९२ मा अयोध्यास्थित बाबरी मस्जिद भत्काइएपछि भड्किएको हिन्दुमुस्लिम दंगाको झिल्का भारतबाट नेपाल छिर्न सक्ने आशंका प्रबल भए पनि त्यो खतरा टरेर गयो । जनकपुरदेखि करिब पाँच सय किलोमिटरको सडक दूरीमा अयोध्या छ । पश्चिमी सहर नेपालगन्जदेखि अयोध्या पुग्नचाहिंँ केवल एक सय सतहत्तर किलोमिटरको सडकदूरी पार गरे पुग्छ । यद्यपि त्यस बेलाको धार्मिक आतंक छेवैको नेपाल नभएर करिब पन्ध्र सय किलोमिटर दक्षिणमा अवस्थित भारतकै मुम्बई सहर पुग्यो । एक महिनासम्म जारी हिंसामा नौ सयभन्दा बढी भारतीयले ज्यान गुमाए, दुई हजारभन्दा बढी घाइते भए भने भौतिक सम्पत्तिको नोक्सानी पनि त्यत्तिकै भयो । बाबरी मस्जिद ध्वंसअघि सन् १९८४ मा शिख धर्मावलम्बीलाई लक्ष्य गरेर भड्किएको दंगामा भारतभर करिब आठ हजार शिखहरूको हत्या भयो । हिंसा मूलतः दिल्लीकेन्द्रित थियो । तत्कालीन प्रधानमन्त्री इन्दिरा गान्धीको हत्याका कारण फैलिएको शिखविरोधी माहोल नेपाल पस्न सक्ने सम्भावना थिएन । दिल्लीमा यही फेब्रुअरी २३ देखि भड्किएको हिंसाले छत्तीस वर्षअघिको शिखविरोधी उपद्रव सम्झाएको छ । गत वर्ष डिसेम्बर ११ मा भारतको संसदद्वारा पारित नागरिकता ऐन संशोधनको विरोधमा सत्तरी दिनदेखि जारी प्रदर्शनको प्रतिक्रियास्वरूप यो धार्मिक दंगा फैलिएको हो, जसको पृष्ठभूमिमा हालै सम्पन्न दिल्ली विधानसभा निर्वाचनमा भारतीय जनता पार्टीको पराजय तथा आम आदमी पार्टीको जित पनि जोडिएको छ । नागरिकता ऐनमा गरिएको नयाँ व्यवस्थाले सन् २०१४ भन्दा अगाडि छिमेकी देशहरू पाकिस्तान, बंगलादेश र अफगानिस्तानबाट धार्मिक भेदभावमा परी भारतमा शरण माग्ने हिन्दु, बौद्ध, इसाई, शिख, जैन र पारसी धर्मावलम्बीलाई भारतीय नागरिकता प्रदान गर्ने बाटो खोल्छ । यो कानुन मुस्लिमहरूप्रति विभेदपूर्ण भएको भन्दै भारतभर यसको व्यापक विरोध भयो, भइरहेको छ । त्यही विरोध प्रदर्शनका कारण सिर्जित माहोलले दिल्लीको विधानसभा चुनावमा भारतीय जनता पार्टीले नराम्रो पराजय बेहोर्यो । अघिल्लो चुनावमा उत्तरपूर्वी दिल्लीको करवालनगर सिटबाट आम आदमी पार्टीको उम्मेदवार भई विधानसभा सदस्य जितेका कपिल मिश्र यसपटक मोडल टाउन क्षेत्रमा भारतीय जनता पार्टीका उम्मेदवार थिए । समग्र दिल्लीमा जस्तै यहाँ पनि बीजेपीले हार बेहोरेपछि मिश्रले दिएको भड्काउ भाषणका कारण पछिल्लो दंगा सुरु भएको मानिएको छ । चार दिनसम्म हिंस्रक भई त्यसपछि बिस्तारै साम्य हुन थालेको हिंसामा ज्यान गुमाउनेको संख्या ४६ भन्दा बढी पुगेको छ, २०० जना घाइते भएका छन् । अधिकांश मृतक मजदुर, विद्यार्थी र कमजोर वर्गका मानिस छन् । अकबरी नाम गरेकी पचासी वर्षीया वृद्धालाई जिउँदै जलाएर गरिएको हत्याले बर्बरताको स्वरूप कति निर्मम थियो भन्ने देखाउँछ । हिंसा नियन्त्रणमा लिने क्रममा दिल्ली प्रहरीले चार सयभन्दा ज्यादा मुद्दा दायर गरेको छ, जसमा करिब पचास मुद्दाहरू हातहतियारको प्रयोगसँग सम्बन्धित छन् । गिरफ्तार हुनेको संख्या तेह्र सयभन्दा बढी छ । दिल्लीमा यसअघि देखिएका दंगाको तुलनामा अहिलेको उपद्रव हिन्दु भर्सेस मुस्लिम वा मुस्लिम भर्सेस हिन्दु भावनासँग जोडिएको छ । भारत स्वतन्त्र भएयता हिन्दुमुस्लिम दंगाका झिल्काहरू देखिए पनि दिल्लीमा त्यसलाई डढेलो बन्नबाट रोक्ने प्रशस्त प्रयास हुन्थे । भारतको राजधानी भएकाले मात्र होइन, कश्मीरपछि भारतमा सबैभन्दा ठूलो संख्यामा सुरक्षाकर्मी परिचालित राज्यसमेत हुनाले दिल्लीमा दंगा फैलिनु सामान्य विषय होइन । यसैकारण बीजेपीइतर राजनीतिक दलले दंगामा बीजेपीको प्रत्यक्ष भूमिका रहेको र केन्द्र सरकारको मिलिभगत रहेको आरोप लगाइरहेका छन् । उदाउँदो आर्थिक तथा सामरिक महाशक्ति बन्ने सम्भावना बोकेको ठानिने भारतका लागि धार्मिक अतिवादको यस्तो हिंस्रक स्वरूप नकारात्मक परिचय दिलाउने कारण बन्न गएको छ । काठमाडौंको वर्तमान राजनीतिक परिवेशलाई दिल्ली दंगाले चिन्ताका नयाँ कारणहरू दिएको छ । सामाजिकसांस्कृतिक साझापनको नेपालभारत सम्बन्ध एकातिर छ । बेलायती उपनिवेशबाट स्वाधीनता प्राप्त गर्ने आन्दोलनमा राजनीतिक परिचालनका लागि लिइएको धार्मिक आधारले जन्मेका भारत र पाकिस्तानमा त्यसयता घोषित वा अघोषित रूपले धर्म एउटा राजनीतिक मुद्दा बनिरहेको पक्ष अर्कोतिर छ । धार्मिक अतिवादको अनुभव बाँचेको तर नेपालको हित चाहने भारतीय नागरिकको एउटा ठूलो पंक्ति धर्मको राजनीति अहिलेसम्म नेपाल नछिरेकोमा नेपाली नागरिकलाई बधाई दिन्छ । भारतीय संवैधानिक लोकतन्त्रबाट नेपालले प्रशस्त प्रभाव ग्रहण गरेजस्तै नेपालको धार्मिक सहिष्णुता र सद्भाव भारतका लागि मात्र नभएर विश्वव्यापी रूपमा नै ग्रहणीय हुनसक्छ । यो केवल भन्नका लागि मात्र होइन । नेपालले यसलाई व्यावहारिक रूपमै पुष्टि गर्दै आएको छ । विगत एक दशकमा नागरिक सचेतनाबाटै सामना गरिएका नेपालगन्ज वा कपिलवस्तुका एकाध धार्मिक उपद्रवबाहेक नेपालमा धर्मको राजनीतिक दुरुपयोगले जन्माउने अराजकता देखिएको छैन ।नेपालको यो सन्तोषजनक परिस्थिति आगामी दशकमा तीन कारणले फेरिन सक्छ । यसलाई भयप्रसारक (अलार्मिस्ट) तर्कका रूपमा होइन, नेपाली समाजको सतहमुनि विकास भैरहेका प्रवृत्तिले गरिरहेका संकेतका रूपमा लिनुपर्छ । पहिला दुई कारण नेपालको आन्तरिक जनसांख्यिक बनोटसँग सम्बन्धित छन् । तेस्रो कारणका लागि भारतमा आज अभ्यास हुनथालेको राजनीति सहायक हुन सक्छ, जसलाई कसै गरी नेपाल भित्र्याउन काठमाडौंकै राजनीतिक संस्थापनको एउटा पक्ष लागिपरेको देखिन्छ । नेपाली जनसंख्याको धार्मिक संरचनामा बिस्तारै तर सघन देखिने परिवर्तनले सामाजिक अवस्थालाई फरक बाटोमा लैजाने सम्भावना छ । हिन्दु बहुलता नेपालको प्रमुख विशेषता हो, जसमा तत्कालै ठूलो परिवर्तन आउने सम्भावना छैन । यद्यपि विगत बीस वर्षका दुई राष्ट्रिय जनगणनाको तथ्यांक अध्ययन गर्दा हिन्दु जनसंख्या घट्दो क्रममा देखिन्छ भने अन्य धार्मिक समूहको संख्या बढिरहेको छ । विविधता कुनै पनि राष्ट्रका निम्ति अवसर हुनसक्छ । धार्मिक जनसंख्याका सन्दर्भमा चाहिँं केही विश्वव्यापी तथ्य छन्, जसलाई नजरअन्दाज गर्न सकिन्न । हालसम्म अतिवादको रूप लिइनसकेको भए पनि नेपालमा धार्मिक भावना सतहमुनि विकसित भैरहेको छ, जसलाई मुख्य राजनीतिक दलका नेतृत्व आकांक्षीले कुनै न कुनै रूपमा मलजल गरिरहेका छन् । भारतमा हिन्दु धर्म आधारित राजनीतिले प्राप्त गरेको चुनावी सफलताबाट लोभिएर नेपालमा पनि हिन्दु राजनीति अघि बढाउने जमात तयार भइरहको छ । सत्तारुढ नेकपा, प्रमुख प्रतिपक्षी नेपाली कांग्रेस र मधेस आधारित दलसमेत यतातिर लोभिएका देखिन्छन् । नेपाली कांग्रेसको आगामी महाधिवेशन यस मुद्दामा निर्णायक हुनसक्छ । कांग्रेसका नेताहरू पालैपालो भारतका धार्मिक नेताहरूसँग आशिर्वाद लिइरहेका छन् । धर्मनिरपेक्षताको चरणबाट फेरि हिन्दु राष्ट्रमा फर्किन खोज्दा उत्पन्न हुने धार्मिक टकरावले कुनै पनि बेला हिंस्रक मोड लिनसक्ने यथार्थप्रति राजनीतिक नेतृत्व संवेदनशील नदेखिनु दुर्भाग्यपूर्ण छ । धार्मिक भावना अतिवादमा परिणत हुन घृणा फैलाउने सार्वजनिक अभिव्यक्तिको सानो झिल्को मात्र पर्याप्त हुन्छ भन्ने तथ्यलाई दिल्लीमा हालै फैलिएको हिंसाले पुष्टि गरिदिएको छ । हिंसाको सबैभन्दा बर्बर स्वरूप साम्प्रदायिक वा धार्मिक द्वन्द्वबाट पैदा हुन्छ ।ट्वीटर :"
कानुनमा सबल व्यवहारमा कमजोर,"राजनीतिक तथा सामाजिक उदारता ः हामीकहाँ नीतिनिर्माण तह तथा निर्णायक ठाउँमा अहिले पनि महिलाको उल्लेखनीय सहभागिता हुन सकेको छैन । संघीय सरकारमा महिला सहभागिता १२५ प्रतिशत छ । क्याबिनेट मन्त्रीको संख्या न्यून छ भने सात प्रदेशमध्ये कहीँ पनि महिला मुख्यमन्त्री छैनन् । अन्त्यमा, विश्वमा अभ्यासमा रहेका धेरैजसो कानुनी व्यवस्थालाई हेर्दा नेपालमा महिला अधिकारको सवालमा थुप्रै राम्रा व्यवस्था छन् । कार्यान्वयनको अवस्था भने सारै नाजुक छ । संविधान र कानुनमा जति अधिकार दिइएको भए पनि कार्यान्वयन नभएपछि त्यसको अर्थ हुन्न । यो महिला दिवसमा महिला अधिकारको कार्यान्वयनमा सबैको सरोकार ः राज्य र परिवार दुवैको हो अधिकार भन्ने नारालाई सार्थक बनाउनु आवश्यक छ ।संग्रौला नेपाली कांग्रेसकी केन्द्रीय सदस्य हुन् ।"
वित्तीय क्षेत्र तर्साउन बाफिया,गजेन्द्र विष्ट
अस्ट्रेलियामा नेपाली विद्यार्थी बढे,"(अस्ट्रेलिया)  अध्ययनका लागि अस्ट्रेलिया आउने नेपाली विद्यार्थीको संख्या ३३५ प्रतिशतले बढेको छ । अस्ट्रेलिया सरकारको शिक्षा विभागले सार्वजनिक गरेको तथ्यांकअनुसार यहाँ अध्ययनरत विदेशी विद्यार्थीको संख्यामा नेपाल अहिले पनि तेस्रो नम्बरमा छ । विभागले हालै सार्वजनिक गरेको तथ्यांकअनुसार सन् २०१९ को डिसेम्बरसम्म अस्ट्रेलिया अध्ययनका लागि भर्ना हुने नेपाली विद्यार्थीको संख्या ६९ हजार ३ सय ६५ छ । अघिल्लो वर्षको तुलनामा यो संख्या करिब १८ हजारले बढी हो । तथ्यांकअनुसार उच्च शिक्षाअन्तर्गतको विभिन्न विषय अध्ययनका लागि ३४ हजार ६ सय ३२ ले अनुमति लिएका छन् भने व्यावसायिक शिक्षा अध्ययनतर्फ २९ हजार २ सय ११ ले अनुमति लिएका छन् । अस्ट्रेलिया अध्ययन गर्ने विदेशी विद्यार्थीको समग्र अनुपातमा नेपालीको संख्या ७२ प्रतिशत छ । अस्ट्रेलियाले कडाइ गरिरहेको भए पनि नेपाली विद्यार्थीको संख्या बढेको देखिएको छ । अस्ट्रेलियामा अध्यागमन तथा विद्यार्थी परामर्शको क्षेत्रमा काम गरिरहेका विज्ञहरू भने तथ्यांकअनुसारका सबै विद्यार्थी अध्ययनरत नरहेको दाबी गर्छन् । एउटा विद्यार्थीले एकभन्दा बढी अध्ययन अनुमतिपत्र (सीओई) लिने भएकाले यो संख्या धेरै देखिएको हो, विगत एक दशकदेखि विद्यार्थी परामर्शको क्षेत्रमा काम गरिरहेका सञ्जीव पाण्डेले बताए । उनी सरकारी तथ्यांकमा उल्लेख सीओईको तुलनामा अस्ट्रेलिया अध्ययनरत विद्यार्थीको संख्या कम भएको दाबी गर्छन् । अस्ट्रेलियाले नेपाली विद्यार्थीलाई लक्षित गरेर करिब एक वर्षअघि केही नियम परितर्वन गरेको थियो, जसअनुसार व्यावसायिक शिक्षा अध्ययन गर्न आउने विद्यार्थीले सबै आर्थिक विवरण पेस गर्नुपर्ने बनाइएको छ । उच्च शिक्षा अध्ययनका लागि सरकारले अनौपचारिक वर्गीकरणमा समेत नेपाललाई तेस्रो नम्बरमा राखेको छ । केही समयअघि स्थानीय पत्रिकामा दुई शिक्षाविद्ले नेपाली विद्यार्थीलाई आर्थिक रूपमा अस्ट्रेलियाको शिक्षा धान्न समस्या हुने भन्दै नियमलाई पुनर्विचार गर्नुपर्ने आशयको विचार व्यक्त गरेका थिए । नयाँ नियम र कठिनाइकै बीचमा पनि नेपाली विद्यार्थी संख्या करिब एक तिहाइले बढेको सरकारी तथ्यांकले देखाएको छ । नेपाली विद्यार्थीका लागि लगाइएको नियमको असर देख्न अझै केही समय पर्खिनुपर्ने पाण्डेको दाबी गर्छन् । उनी सरकारले सार्वजनिक गरेको पछिल्लो तथ्यांकमा यसअघि नै अध्ययन अनुमतिपत्र लिएका विद्यार्थी संख्या पनि जोडिएको हुँदा केही समयपछि घट्न सक्ने बताउँछन् । पहिलेको तुलनामा अहिले नै अध्ययनमा आउने नेपाली विद्यार्थीको संख्या कम भइसकेको छ, पाण्डेले भने । सरकारी तथ्यांकमा सन् २०१६ देखि नेपाली विद्यार्थीको संख्यामा तीव्रताका साथ वृद्धि आएको देखिएको छ । सन् २०१६ मा जम्मा २२ हजार ६ सय ७१ विद्यार्थीले अध्ययनका लागि अनुमति लिएकोमा यो संख्या २०१८ सम्म आइपुग्दा ५१ हजार ९ सय ४३ देखिएको छ । अस्ट्रेलियामा हाल ७ लाख ५८ हजार विदेशी विद्यार्थी अध्ययनरत छन् ।"
चुनाव जितेको नेतान्याहुको घोषणा,"जेरुसेलम इजरायली प्रधानमन्त्री बेन्जामिन नेतान्याहुले सोमबारको आमनिर्वाचनमा आफ्नो जित भएको घोषणा गरेका छन् । ९० प्रतिशत मतगणना हुँदा प्रमुख प्रतिद्वन्द्वी बेन्नी गान्त्जभन्दा केही अगाडि रहेका नेतान्याहुले जित घोषणा गरेका हुन् । चुनाव भएलगत्तै सार्वजनिक भएका एक्जिट पोलमा नेतान्याहुको दक्षिणपन्थी गठबन्धनले ५९ सिटीमा जित निकाले पनि बहुमत ल्याउन दुई सिट कम हुने जनाएका थिए । अन्तिम मत परिणाम सार्वजनिक हुनुअघि नै नेतान्याहुले जीवनकै ठूलो जित भएको घोषणा गरेका छन् । कुनै पनि दलले सरकार बनाउन नसकेपछि एक वर्षभन्दा कम अवधिमा इजरायलमा तीनपटक आमनिर्वाचन भइसकेको छ । इजरायली इतिहासमै लामो समयसम्म शासन गरेका ७० वर्षीय नेतान्याहु पाँचौं कार्यकालका लागि प्रयासरत रहँदा उनीविरुद्धको भ्रष्टाचारसम्बन्धी मुद्दाको सुनुवाइ दुई सातापछि हुँदै छ । नोभेम्बरमा नेतान्याहूमाथि धोखाधडी, विश्वास उल्लङ्घन र घूस प्रकरणमा अभियोग लगाइएको थियो । इजरायली इतिहासमा बहालवाला प्रधानमन्त्रीमाथि घुस अभियोग लगाइएको यो पहिलो पटक हो ।"
अमेरिकाद्वारा चिनियाँ मिडियामा कडाइ,वासिङ्टन अमेरिकाले चिनियाँ सञ्चारमाध्यममा कडाइ गर्ने भएको छ । यसका लागि उसले अमेरिका आधारित चिनियाँ सञ्चारमाध्यमका कर्मचारीको संख्या घटाउन भनेको छ । चीनमा अमेरिकी र अन्य देशका पत्रकारलाई लामो समयदेखि दबाब र दुर्व्यवहार भइरहेको भन्दै प्रतिक्रिया स्वरुप चिनियाँ सञ्चारमाध्यमका कार्यालयमा काम गर्न पर्मिट पाएका चिनियाँ नागरिकको संख्या घटाउन भनिएको वासिङ्टनले सोमबार जनाएको छ । राज्य सञ्चालित पाँच चिनियाँ सञ्चारमाध्यमलाई ४० प्रतिशतले कर्मचारी घटाउन भनिएको छ । अमेरिकी विदेशमन्त्री माइक पोम्पियोले सोमबार जारी गरेको विज्ञप्तिअनुसार मार्च १३ बाट लागू हुने गरी चीनको आधिकारिक समाचार एजेन्सी सिन्ह्वासहितका पाँच मिडिया आउटलेटका कर्मचारी संख्या घटाउन भनिएको हो । चिनियाँ सञ्चारमाध्यममाथि राजनीतिक दबाब दिने उद्देश्यले अमेरिकी निर्णय आएको भन्दै बेइजिङले मंगलबार विरोध गरेको छ । अमेरिकी कदमले दुई देशबीचको द्विपक्षीय सम्बन्धलाई हानि गरेको उसले बताएको छ ।
तालिवानले वार्ता नगर्ने,"काबुल तालिवानले अमेरिकासँग भएको सम्झौताबमोजिम आफ्ना कार्यकर्ता रिहा नगरिए अफगानिस्तान सरकारसँग वार्ता नगर्ने घोषणा गरेको छ । अफगानिस्तानका विभिन्न ठाउँमा बन्दी जीवन बिताइरहेका आफ्ना ५ हजार लडाकुलाई मुक्त नगरे सरकारसँगको वार्तामा सहभागी नहुने तालिवान प्रवक्ताले सोमबार बताएका हुन् । अफगान सरकारसँगका वार्ताका लागि तयार रहे पनि हाम्रा ५ हजार बन्दीको रिहाइ पर्खिरहेका छौं, तालिवान प्रवक्ता जाबिहुल्लाह मुजाहिदलाई उद्धृत गर्दै समाचार संस्था रोयटर्सले उल्लेख गरेको छ । एक वा दुई सय घटीबढी भए केही छैन तर ५ हजार हाम्रा बन्दी रिहा नभए तालिवानअफगान वार्ता हुँदैन, उनले भने । जाबिहुल्लाहले ५ हजारको सूचीमा रहेका अधिकांश बन्दीलाई अमेरिकी फौजले नियन्त्रणमा लिएर अफगानिस्तानका जेलमा राखेको बताए । उनले बिरामी र वृद्ध कैदीलाई प्राथमिकतामा राखेर रिहा गर्न आग्रह गरेको पनि जनाएका छन् ।"
कर्णाली कहरका कुडा,"(सुर्खेत)  झापाकी २६ वर्षीया नर्स अस्मिता थापाले केही समयअघि २३ दिनसम्म एक्लै कर्णाली घुमिन् । मंगलबार कर्णाली क्यानाम घुमेर हेर्दा छलफलमा सार सुनाउँदै भनिन्, कर्णाली त मनबाटै महसुस गर्ने ठाउँ रहेछ, यसले मेरो जन्मभूमिभन्दा बढी छोयो । लेखक तथा पत्रकार मोहन मैनालीले पनि उसैगरी कर्णालीको महिमा सुनाए । ढुंगाको तावामा बनाएको रोटी र आलुको तरकारी खानुको मज्जा बग्लै, उनले भने, यो चिज कर्णालीबाहेक अन्त कहाँ पाउनु ? पर्यटकका लागि कर्णाली साहसिक पर्यटकीय स्थल रहेको उनले बताए । यहाँका धार्मिक स्थललाई निवृत्त जीवनमा घुम्नेभन्दा पनि उमेर छँदै घुम्न प्रोत्साहित गरिनुपर्ने उनको भनाइ थियो । थापा र मैनालीसँगै मञ्च सेयर गरेका पर्यटन व्यवसायी अमर शाहीले पनि कर्णाली घुम्नुपर्नाको कारण चर्चा गरे । कुडा कर्णाली का मूल नारासहित सोमबारदेखि सुरु तीनदिने उत्सवमा यहाँका कला, साहित्य, भाषा, संस्कृति र राजनीतिमाथि बहस जारी छ । प्रश्न किन गर्ने सेसनमा राजनीतिशास्त्री हरि शर्माले सोध्ने (कर्णाली) र उत्तर दिने (काठमाडौं) बीच राम्रो सम्बन्ध हुन नसक्दा कर्णाली पछि परेको तर्क गरे । पत्रकार महासंघका पूर्वअध्यक्ष शिव गाउँलेले सत्ता र शक्तिमा बस्नेले प्रश्नलाई प्रश्नको रूपमा नभई गालीको रूपमा ग्रहण गर्ने प्रवृत्तिले प्रश्न गर्भमै तुहिने गरेका बताए । लेखक सरिता तिवारीले पनि जो जिम्मेवार छन् उनीहरू नै प्रश्नबाट भाग्ने गरेका बताइन् । मुगुमा जन्मेहुर्केका रंगकर्मी मीन भामले आफू जहाँ गए पनि कर्णालीकै फिल्म बनाउने गरेको बताए । यद्यपि उनको गुनासो थियो, कर्णालीमा भन्दा बाहिर दर्शक धेरै छन्, त्यसैले कर्णालीका कथा बाहिर लगेर देखाउनुपर्ने बाध्यता छ ।"
नीरफूल को ट्रेलर,"काठमाडौं (कास) आउँदो जेठ ७ गते रिलिज हुने फिल्म नीरफूलको मंगलबार राजधानीमा ट्रेलर सार्वजनिक गरिएको छ । भूकम्पमा बिछोडिएको परिवारले पुनर्मिलनका लागि गर्ने संघर्षमा आधारित फिल्मको ट्रेलरमा भूकम्पपछि धादिङ रुबीभ्यालीबाट उद्धार गरेर काठमाडौं ल्याइएकी छोरीको खोजीमा निस्कने एक दम्पतीको संघर्ष देखिन्छ । बाबुको भूमिकामा देखिएका अभिनेता दयाहाङ राईले फिल्मले समाजलाई जोडेको बताउँदै भने, यो हामी बाँचेकै समय र समाजको कथा हो । दयाहाङको जोडीको रूपमा शान्ति वाइबा छिन् भने छोरीको रूपमा बालगायिका जिग्मे छ्योकी घिसिङ । सञ्चारकर्मी फूलमान वलले निर्देशन गरेको फिल्ममा बुद्धि तामाङ, रेखा थापा, पुष्कर गुरुङ, राजन खतिवडा, सरोज अर्याल, सरिता गिरी, लक्ष्मी बर्देवा, मानसराज लगायतको अभिनय छ । कार्यकारी निर्माता सोनाम डोमा रहेको फिल्मको पटकथा सचिन घिमिरे, छायांकन प्रमोद कार्की र सम्पादन निमेष श्रेष्ठको रहेको छ ।"
डेढ महिनामा ४३ लाख मास्क निर्यात,"(काठमाडौं)  पछिल्लो डेढ महिनामा ४३ लाख १७ हजार थान मास्क निर्यात भएको छ । यो माघ ५ देखि फागुन १९ सम्म चीन र हङकङतर्फ निर्यात गरिएको परिमाण रहेको त्रिभुवन अन्तर्राष्ट्रिय विमानस्थल भन्सार कार्यालयले जनाएको छ । माघ ५ देखि २० गतेसम्म ७ लाख ५९ हजार थान मास्क निर्यात भएको थियो । माघ २० देखि फागुन १९ गतेसम्म भने ३५ लाख ५८ हजार थान मास्क निर्यात भएको विमानस्थल भन्सार कार्यालयका सूचना अधिकारी राजकुमार अधिकारीले बताए । यसअघि नेपालबाट मास्क निर्यात हुँदैनथ्यो, उनले भने, कोरोना भाइरसका कारण निर्यात भइरहेको छ । बजारमा अहिले कारोना भाइरसको संक्रमणबाट बच्न एयर फिल्टर मास्क को माग बढी छ । डेढ महिनादेखि बजारमा भाइरस फिल्टर गर्ने एन९५ मास्कको अभाव भएको सर्जिकल व्यवसायी बताउँछन् । तर दुई सातायता पेपर (डिस्पोजेबल) मास्कको समेत अभाव देखिन थालेको छ । नेपालमा तीन उद्योगले मास्क उत्पादन गरिरहेका छन् । बनेपाको साँगामा सञ्चातिल साँगा क्लिन सिटी उद्योगले दैनिक ५ हजारदेखि १० हजार थानसम्म नर्मल मास्क उत्पादन गर्छ । काठमाडौंको बौद्धस्थित उद्योगले दैनिक तीन हजार थान नर्मल मास्क उत्पादन गर्छ । बुटवलमा रहेको उद्योगले कपडाको कटन मास्क उत्पादन गर्छ । यी उद्योगको दैनिक क्षमता साढे १३ हजार थानसम्म मास्क उत्पादन छ । अहिले आफ्नो उद्योगबाट दैनिक ५ देखि १० हजार थान नर्मल मास्क उत्पादन भइरहेको साँगास्थित उद्योगका सञ्चालक शुकदेव जोशीले बताए । प्रत्येक दिन १० हजार थानसम्म मास्क बनाउँदै छौं, उनले भने, हामीकहाँ मानिसले चलाउने मेसिन छ । कहिले कामदार हुन्छन्, कहिले हुँदैनन् । तर पनि मागअनुसार मास्क बनाइरहेका छौं । मागअनुसार नेपाल सरकारलाई एक लाख थान र स्वास्थ्य विभागलाई २५ हजार थान मास्क बिक्री गरिएको उनले जानकारी दिए । उद्योगले खुद्रा व्यापारी, विद्यालय र सर्जिकल डिलरलाई पेपर मास्क पनि बिक्री गरेको उनले जानकारी दिए । हामीले सबैलाई पुर्याउनुपर्छ भनेर त्यहीअनुसार बिक्री गरिरहेका छौं, उनले भने, मूल्य अभिवृद्धि कर (भ्याट) सहित प्रतिगोटा ५ रुपैयाँ मात्र लिएका छौं । सर्जिकल, पेपर र एन९५ मास्क वार्षिक ६ करोड थान हाराहारीमा आयात भइरहेको केमिकल एन्ड मेडिकल सप्लायर्स संघले जानकारी दिएको छ । नेपालको उत्पादनले १२ प्रतिशत पनि बजार धान्दैन । बजारमा मास्क अभाव भइरहँदा पनि आयात गरिरहेकाले नै यहाँको माग धानिएको हो । अब उद्योगसँग भएको कच्चापदार्थ सकिँदै छ । भइन्जेल मात्र हामी मास्क बनाउन सक्छौं, उनले भने । उद्योगले ७८ महिनाअघि चीनबाट कच्चापदार्थ आयात गरेको थियो । चीनबाट तयारी मास्क आयात गर्दा १५ प्रतिशत भन्सार लाग्छ । कच्चा पदार्थ ल्याउँदा भने ३५ प्रतिशत महसुल लाग्छ, जोशीले भने, उद्योग सञ्चालन गर्न बैंकबाट कर्जा लिनुपर्छ । व्यवसाय घाटामा गए बैंकले उल्टै २ प्रतिशत बढी ब्याज लिन्छ । स्वदेशी उद्योगले बनाएको भन्दा आयात गरेको मास्क नै सस्तो भएका प्रतिस्पर्धा गर्न नसकिने उनको भनाइ छ । सरकारले स्वदेशी उद्योगका लागि सहज वातावरण बनाउनुपर्ने उनी बताउँछन् ।"
एटीएम भुक्तानीमा शुल्क लिए कारबाही,"(काठमाडौं)  एटीएमलगायत विद्युतीय कार्डबाट प्वाइन्ट अफ सेल (पीओएस)मार्फत कारोबार गर्दा सेवा प्रदायकले ग्राहकसँग अतिरिक्त शुल्क लिए कारबाही हुने भएको छ । कार्डमार्फत भुक्तानीमा अतिरिक्त शुल्क लिन नपाइने भए पनि सेवा प्रदायकले चर्को शुल्क उठाइरहेका छन् । त्यसैले ती सेवा प्रदायक र पीओएस मेसिन जारी गर्ने बैंकलाई राष्ट्र बैंकले कारबाही गर्ने भएको हो । राष्ट्र बैंकले सोमबार मौद्रिक नीतिको अर्धवार्षिक समीक्षामार्फत पीओएसमार्फतको कारोबारमा शुल्क लिन नपाइने व्यवस्थामा थप कडाइ गर्ने संकेत गरेको छ । यसअघि पटकपटक सूचना जारी गर्दा पनि शुल्क लिने काम नरोकिएपछि थप कडाइ नै गर्नुपरेको स्रोतको भनाइ छ । बजारमा सेवा प्रदायकले ग्राहकसँग कारोबार रकमको २ देखि ३ प्रतिशतसम्म अतिरिक्त शुल्क लिएको भेटियो, राष्ट्र बैंक भुक्तानी प्रणाली विभाग प्रमुख रेवतीप्रसाद नेपालले भने, त्यो राष्ट्र बैंकको निर्देशनविपरीत हो । शुल्क लिएको भेटिए कारबाही हुन्छ । त्यस्ता कारोबारमा ग्राहकले कुनै पनि अतिरिक्त शुल्क तिर्नु नपर्ने उनले प्रस्ट्याए । सेवा प्रदायक (मर्चेन्ट) ले निर्देशनविपरीत ग्राहकबाट शुल्क असुलिरहँदा पनि राष्ट्र बैंकले किन कारबाही गर्दैन भन्ने जिज्ञासामा नेपालले भने, औपचारिक रूपमा उजुरी आएको छैन । त्यस्ता उजुरी आऊन् भन्ने उद्देश्यले मौद्रिक नीतिको समीक्षामा पनि उल्लेख गरिएको हो । मनपरी शुल्क उठाउने प्रवृत्ति रोक्न राष्ट्र बैंकले छुट्टै कारबाही प्रक्रिया (मोडालिटी) बनाउने पनि उनले बताए । डिपार्टमेन्टल स्टोर, मार्ट, होटल, पसललगायत मर्चेन्टबाट पीओएस मसिनमार्फत कारोबार गर्दा ग्राहकसँग कुनै पनि प्रकारको अतिरिक्त शुल्क लिन नपाइने व्यवस्था गरिएको व्यहोरा सम्बन्धित सबैलाई जानकारी गराइएको छ, राष्ट्र बैंकले ०७६ भदौमा जारी गरेको सूचना हो यो । गत वर्ष नै पीओएस कारोबारमा शुल्क लिने मर्चेन्टविरुद्ध कारोबारको बिल र भुक्तानी रसिदसहित कार्ड जारी गर्ने संस्थामा उजुरी गर्न राष्ट्र बैंकको निर्देशन थियो । अब सेवा प्रदायकले अतिरिक्त शुल्क लिए पीएसओ मेसिन जारी गर्ने बैंकमा उजुरी गर्न उनले ग्राहकलाई आग्रह गरे । अब हरेक बैंक तथा वित्तीय संस्थाले गुनासो सुनुवाइ इकाई स्थापना गर्नुपर्नेछ, नेपालले भने, सोही इकाईले ग्राहकको गुनासो सुनुवाइ गर्छ । सम्बन्धित बैंकबाट गुनासो सुनुवाइ नभए ग्राहकले राष्ट्र बैंकमा पनि उजुरी दिन सक्ने उनले बताए । राष्ट्र बैंकले सम्बन्धित सेवा प्रदायकलाई भन्दा पीओएस मेसिन जारी गर्ने बैंक तथा वित्तीय संस्थालाई कारबाही हुन्छ, उनले भने । यद्यपि के कस्तो प्रक्रियामार्फत पैसा फिर्ता गर्नेबारे राष्ट्र बैंकमा छलफल भइरहेको बताइएको छ । पछिल्ला महिनामा विद्युतीय कार्डमार्फत भुक्तानी गर्नेको जमात बढ्दो छ । सरकारले पनि यस्तो भुक्तानीलाई प्रोत्साहन गर्ने नीति लिएको छ । यसअनुसार वस्तु तथा सेवाको मूल्य कार्ड वा विद्युतीय माध्यमबाट भुक्तानी गर्दा बिजकमा उल्लिखित मूल्य अभिवृद्धि करको १० प्रतिशत रकम भुक्तानीकर्ताको बैंक खातामा सोझै जम्मा हुने व्यवस्था कार्यान्वयनमा आएको छ । राष्ट्र बैंकले आरटीजीएस लागू गरेको छ । यी व्यवस्थाले पनि विद्युतीय भुक्तानी र कार्डमार्फतको कारोबार बढेको जानकारहरू बताउँछन् ।विद्युतीय भुक्तानीलाई प्रोत्साहन गर्नकै लागि राष्ट्र बैंकले हालसम्म ९ भुक्तानी प्रणाली सञ्चालक र १० भुक्तानी सेवा प्रदायक गैरबैंक तथा वित्तीय संस्थालाई कारोबार गर्न अनुमति दिएको छ । मोबाइल र इन्टरनेटमार्फत भुक्तानी सेवा विस्तार गरी दुर्गम स्थानमा वित्तीय पहुँच पुर्याउन भुक्तानी सेवा प्रदायक संस्थालाई प्रोत्साहन गरिएको छ, राष्ट्र बैंकले मौद्रिक नीतिको अर्धवार्षिक समीक्षामा भनेको छ ।"
सडकभरि कमसल सामग्री,"यही मौका छोपेर चाँडो सडक निर्माण सम्पन्न गर्ने नाममा ठेकेदार कम्पनीले आफूलाई बढी फाइदा हुने गरी कमसल निर्माण सामग्रीको प्रयोग गर्न थालेको पाइएको छ । आयोजनालगायत जिम्मेवार निकायको ध्यान जसरी भए पनि सडक चाँडो निर्माण सम्पन्न गर्ने भन्नेतर्फ गयो । तर कम गुणस्तरको सामान प्रयोग गरेकोतर्फ ध्यान गएन । यो निर्माण योजनाअन्तर्गत बनेका काम अति गुणस्तरहीन छन्, भैरहवाका स्थानीय तथा निर्माण व्यवसायी विश्वेश्वर बस्यालले भने, स्वदेशी साना निर्माण व्यवसायीले गर्ने जत्ति पनि गुणस्तर यस सडकमा प्रयोग गरिएका निर्माण सामग्रीको छैन । निर्माणस्थलमा कमसल र गुणस्तरहीन कामले निरन्तरता पाइरहे पनि शोधखोज र कारबाही गर्नेतर्फ आयोजना, परामर्शदाता र अन्य सम्बद्ध निकायले चासो नदेखाउनु आफैंमा आश्चर्यको विषय भएको उनले बताए । सडकको बेस र सबबेसका लागि बिछ्याइएका निर्माण सामग्री पनि कम गुणस्तरको भएको दाबी उनले गरे । लुम्बिनीका एक भिक्षुले पनि सडक निर्माणमा गुणस्तरहीन काम भइरहेको दाबी गरे । यो योजनाअन्तर्गत पिच भइसकेको सडक खण्डमा पनि उबडखावडले यात्रा गर्दा उफार्ने गरेको उनले सुनाए । गुणस्तरहीन काम हुनुमा ठूलो चलखेल भएको हुनुपर्छ, उनले भने, लुम्बिनी जानेआउने सडक कम गुणस्तरको हुनु भनेको अन्तर्राष्ट्रिय जगत्मा नेपालककै बद्नाम हुनु हो । गुणस्तरमा सुधार नआए र यसबारे छानबिन नगरिए लुम्बिनीका बौद्धमार्गीले छानबिनको माग गर्दै निवेदन दिने तयारी गरेको उनले बताए । उक्त सडक निर्माणका क्रममा कमसल निर्माण सामग्री प्रयोग गरिएको उदाहरण हो, सडकको मिडियन डिभाइडर । भैरहवाको बुद्धचोकदेखि लुम्बिनीसम्म १८ किमि दूरीसम्मको सडकमा डिभाइडर प्रयोग गर्नुपर्छ । हाल विमानस्थल अगाडिबाट लुम्बिनीसम्म डिभाइडर निर्माण भइसकेका छन्, जुन गुणस्तरहीन छन् । मिडियन डिभाइडरका लागि प्रिकास्ट कर्भस्टोन (बाहिर उद्योगमा उत्पादित कंक्रिटको ससाना ब्लक) प्रयोग गर्नुपर्ने थियो । तर ठेकेदार कम्पनीले टीएम मिक्सचर मेसिनबाट कास्ट इन्सी टु (निर्माणस्थलमै मेसिनबाट सिमेन्ट र बालुवा मिलाएर बनाइने) बाट लामो दूरीको एउटै पर्खाल बनाएर डिभाइडरका रूपमा प्रयोग गरेको छ । उक्त डिभाइडर गुणस्तरहीन भएकाले बीचबीचमा फुटेर टुक्राटुक्रा भइसकेको छ । कास्ट इन्सी टुबाट निर्मित मिडियन डिभाइडरमा गिट्टी, छडबिना सिमेन्ट र बालुवा मात्र मिलाएर र जग नै नखनी सडकको बीच भागको जमिनमा सिधै ढलान गरिएको छ । ठेकेदार कम्पनीले ढलाइ गरेको डिभाइडरलाई पानीले नभिजाउँदा (क्युरिङ) गुणस्तरहीन छ । आयोजना र परामर्शदातालाई भने क्युरिङ गरेको बलियो टुक्रालाई प्रयोगशालामा परीक्षण गरी निर्धारित मापदण्ड पुगेको डिभाइडरको प्रयोग गरेको देखाइने गरेको छ । आयोजना र परामर्शदाता दुवैले यो उत्पादनलाई चासो दिएर अनुगमन र परीक्षण गरेका छैनन् । विमानस्थल नजिकैको बनगाईदेखि लुम्बिनीसम्म निर्मित उक्त डिभाइडर पाइलापाइलामा चर्केर फुटेको छ । केही महिनाअघि डिभाइडर गुणस्तरहीन भएकाले फुटेको विषय सार्वजनिक भएपछि ठेकेदार कम्पनीले केही ठाउँमा पुनर्निर्माण गरेको जस्तो देखाए पनि टुटफुट भएकै डिभाइडर प्रयोग गरेको छ । ठेकेदार पक्षले चर्केर फुटेको लुकाउन बाहिरबाट सिमेन्टको घोलले पोत्ने र माटो, ढुंगा, गिट्टीलगायत निर्माण सामग्री थुपारेर माथिबाट रोलिङ गर्दै पिच गर्दै आएको छ । डिभाइडरका लागि प्रिकास्ट ससाना कर्भस्टोन राख्दा धेरै दिन लाग्ने, कास्ट इन्सी टुबाट छिटो निर्माण र गुणस्तर पनि हुने जनाउँदै सडक विभागअन्तर्गत एसियाली विकास बैंक कार्यालय निर्देशनालयबाट ठेकेदार कम्पनीले डिजाइन परिवर्तन गराएको स्रोतको दाबी छ । डिजाइनअनुरूप प्रिकास्ट कर्भस्टोन प्रयोग गरी डिभाइडरका लागि मात्रै छुट्याइएको लागत रकम २ करोड ५० लाख रुपैयाँ हो । आयोजनाले भने प्रयुक्त निर्माण सामग्रीको गुणस्तरलगायत सडक निर्माणको अनुगमन गर्ने सम्पूर्ण जिम्मा परामर्शदाता कम्पनीको भएको जनाएको छ । ठेकेदार कम्पनीले मिडियन डिभाइडरमा कमसल सामग्री प्रयोग गरेर निर्माण गर्दा फुटेको विषय सार्वजनिक भएपछि अनुगमन गर्दा करिब चार सय मिटर जति फुटेको मिडियन डिभाइडर भत्काएर त्यसमा नयाँ निर्माण गर्न लगाइएको निमित्त आयोजना प्रमुख पोखरेलको भनाइ छ । त्यसपछि डिभाइडर निर्माणमा कमसल सामग्री प्रयोग गरिएको छैन, उनले भने । उद्योगमा निर्मित प्रिकास्ट कर्भस्टोन ३० देखि १ सय ३० टन गह्रौं मेसिनले च्यापेर तीन हप्ताभन्दा बढी पानी राखेर तयार गरिने भएकाले धेरै बलियो हुने प्राविधिक बताउँछन् ।"
निःशुल्क इन्टरनेटको स्पिड ५ एमबीपीएस बनाइँदै,"प्राधिकरणलाई बुझाउनुपर्ने बक्यौतासमेत बुझाएका छैनन् । सीमित स्थानमा सेवा विस्तार गरेको स्मार्ट टेलिकमले पनि सेवा विस्तार गर्न सकेको छैन । नेपालको हरेक क्षेत्रमा लाइसेन्स होल्ड गर्ने प्रवृत्ति छ, खतिवडाले भने, दूरसञ्चार क्षेत्रमा पनि यो प्रवृत्ति रहेछ । यो अन्त्य हुनुपर्छ । घूस मागेको अडियो सार्वजनिक भएपछि तत्कालीन सञ्चारमन्त्री गोकुल बाँस्कोटाले राजीनामा दिएपछि अर्थमन्त्री युवराज खतिवडालाई नै मन्त्रिपरिषद्ले सञ्चार मन्त्रालयको जिम्मेवारी दिएको हो ।काम नगर्ने र कारबाही गर्दा अदालत जानुपर्ने प्रवृत्ति पनि अन्त्य हुनुपर्ने मन्त्री खतिवडाको भनाइ छ । पछिल्लो पटक प्राधिकरणले कारबाही गर्दा केही सेवा प्रदायक अदालत गएर मुद्दा दर्ता गरेका थिए । अदालतमा मुद्दा विचाराधीन भएकाले उनीहरूमाथि कारबाही हुन सकेको छैन । वैशाखमा प्राधिकरणले प्रदेश ४ र ५ का जिल्ला सदरमुकाम छुने गरी अप्टिकल फाइबर बिछ्याउने काम सुरु गर्न नसकेको भन्दै यूटीएलले पाएको ठेक्का रद्द गर्ने निर्णय गरेको थियो । उक्त निर्णयविरुद्ध यूटीएल सर्वोच्च अदालत गएपछि ठेक्का रद्द गर्ने निर्णय कार्यान्वयन हुन सकेको छैन ।"
नेप्सेमा १४ अंकको वृद्धि,"काठमाडौं (कास) अघिल्ला दुई दिन उच्च अंक घटेको नेप्से मंगलबार १४३७ अंक बढेको छ । दुई दिनमा १ सय ३६ अंक तल झरेको बजार मंगलबार १४ अंक माथि उक्लिएको हो । यो वृद्धिले समग्र नेप्सेलाई १ हजार ५ सय ९६७ विन्दुमा पुर्याएको छ । यो दिन बजारमा ३ अर्ब ८५ करोड रुपैयाँ बराबरको सेयर कारोबार भयो । करिब ३४ हजार कारोबारबाट १ सय ८१ कम्पनीका ८२ लाख ११ हजार २ सय ८९ कित्ता सेयर किनबेच भए । ती किनबेचमा करिब पौने ४ अर्ब रुपैयाँ बराबरको सेयर कारोबार भएको हो । मंगलबार प्राविधिक कारणले केही समय कारोबारमा अवरोध पुग्यो, जसकारण नेप्सेले ३ बजेपछि पनि ५५ मिनेट कारोबार समय थप्यो । दिउँसो केही समय डाटा सेन्टरमा समस्या आएको नेप्सेले बताएको छ । कारोबारमा आएकामध्ये व्यापार, अन्य र लघुवित्त समूहका परिसूचक घटे । बाँकी समूहका परिसूचक बढे । निर्जीवन बिमा समूहको परिसूचक सबैभन्दा धेरै २५४ र जीवन बिमाको २२१ प्रतिशत बढ्यो । सो दिन बैंकिङ, होटल, विकास बैंक, जलविद्युत्, वित्त कम्पनी, उत्पादन तथा प्रशोधन र सामूहिक लगानी कोषका परिसूचक बढे । तर व्यापार समूहको परिसूचक २१७, अन्यको ००२ र लघुवित्त समूहको परिसूचक ४६१ प्रतिशत घट्यो । सो दिन सेयर बजारको आकार (कुल बजार पुँजीकरण) १९ खर्ब २७ अर्ब रुपैयाँ कायम भएको छ ।"
प्रयोगमा आएन माटो प्रयोगशाला,"पर्सा (कास) विशेषज्ञ अभावमा क्षेत्रीय कृषि अनुसन्धान केन्द्र परवानीपुरस्थित माटो परीक्षण प्रयोगशाला पाँच वर्षदेखि प्रयोगविहीन छ । कार्यालयमा एक अधिकृत र एक सहायक गरी दुई प्राविधिक दरबन्दी छ । तर दुवै दरबन्दी खाली छ । पाँच वर्षअघि तत्कालीन माटो विशेषज्ञ नवीन रावल सरुवा भएर गएपछि अर्को विशेषज्ञ आएका छैनन्, रौतहट फतुवाविजयपुर नगरपालिका९ का किसान महम्मद इसरारुल हकले भने, हामीले नेपाल कृषि अनुसन्धान परिषद्लाई पटकपटक यसबारे अवगत गराइरहेका छौं । प्रदेश २ मै परवानीपुरबाहेक राष्ट्रिय धान बाली अनुसन्धान कार्यक्रम हर्दिनाथ धनुषामा मात्र यस्तो माटो परीक्षण प्रयोगशाला छ । यस क्षेत्रमा माटो प्रयोगशाला नहुँदा किसानलाई समस्या भइरहेको छ । प्रयोगशालामा माटोमा रहेका खाद्य तत्त्व, अम्लीय तथा क्षारीयपना, भारतबाट भित्रिने मलखादमा रहेका तत्त्व आदि परीक्षण गर्न सकिन्छ । साबिकका ५ वटै विकास क्षेत्रमा यस्ता प्रयोगशाला छन् ।"
बजारमा 'फोर्ड इको स्पोर्ट',काठमाडौं (कास) फोर्डको आधिकारिक बिक्रेता जीओ अटोमोबाइल्सले प्रदूषण मापदण्डमा आधारित २०२० संस्करण फोर्ड इको स्पोर्ट नेपाली बजारमा सार्वजनिक गरेको छ । कम्पनीले नयाँ संस्करणको गाडीमा पुरानो मूल्यलाई निरन्तरता दिई फोर्ड इको स्पोर्ट पेट्रोल गाडीको मूल्य ३८ लाख ९९ हजार रुपैयाँ र डिजेल गाडीको ३९ लाख ९९ हजार रुपैयाँबाट सुरु हुने जनाएको छ ।
एलटीको स्विच र स्विच गियर,काठमाडौं (कास) क्षमादेवी ग्रुपले एल एन्ड टी ब्रान्डका स्विच र स्विच गियर नेपालमा भित्र्याएको छ । नेपालका लागि आधिकारिक बिक्रेता नियुक्त भएसँगै ग्रुपले उक्त ब्रान्डको मोडुलर स्विच र स्विच गियर बजारमा ल्याएको हो । काठमाडौंको सोल्टी क्राउन प्लाजामा सोमबार डिलर मिट कार्यक्रम आयोजना गरी भारतमा उत्पादित उक्त मोडुलर स्विच तथा गियर सार्वजनिक गरिएको कम्पनीले जानकारी दिएको छ ।
खल्तीसिटी एक्सप्रेस सहकार्य,काठमाडौं (कास) खल्ती डिजिटल वालेट र सिटी एक्सप्रेसबीच खल्ती एप तथा वेबसाइटबाट रेमिट्यान्स सेवा उपलब्ध गराउनेसम्बन्धी मंगलबार सम्झौता भएको छ । खल्तीका निर्देशक अमित अग्रवाल र सिटी एक्सप्रेसका प्रबन्ध निर्देशक चन्द्र टण्डनबीच सम्झौतापत्रमा हस्ताक्षर भएको हो ।
चान्स टु विनका विजेतालाई स्कुटर,काठमाडौं (कास) चान्स टु विन थ्रु अ क्लिक का विजेता बुटवलकी सुमित्रा न्यौपानेले टीभीएस जुपिटर ११० सीसीको स्कुटर प्राप्त गरेकी छिन् । टीभीएस स्कुटर र मोटरसाइकलका आधिकारिक वितरक जगदम्बा मोटर्सले टीभीएस ब्रान्डका लागि उक्त योजना ल्याएको थियो । योजनाका लागि जगदम्बाले राकुटेन भाइबरसँग सहकार्य गरेको जनाएको छ ।
ॅहुन्डाईको गल्फ टुर्नामेन्ट२०२०,काठमाडौं (कास) हुन्डाईको आधिकारिक बिक्रेता लक्ष्मी इन्टरकन्टिनेन्टलले हुन्डाई ओपन गल्फ टुर्नामेन्ट२०२० आयोजना गर्ने भएको छ । आगामी शुक्रबार र शनिबार गोकर्ण गल्फ क्लबमा आयोजना हुने प्रतियोगितामा १३० प्रतियोगी छन् । दुई उमेर समूहबीच हुने प्रतियोगिताका ओभरअल विजेताले एक थान हुन्डाई ग्रान्ड आई१० प्राप्त गर्ने आयोजकले जनाएको छ ।
हिमालयले जहाज थप्यो,"काठमाडौं (कास) हिमालय एयरलायन्सले नयाँ जहाज भित्र्याएको छ । मंगलबार भित्र्याइएको एयरबस३१९ मा १ सय २८ सिट क्षमता छ । योसँगै हिमालयसँग चार वटा जहाज भएका छन् । एयरलायन्सका प्रशासनिक उपाध्यक्ष विजय श्रेष्ठका अनुसार यो जहाज एयरबससँग लिजपर्चेज (मासिक किस्ता) तिर्ने सर्तमा ल्याइएको हो । नयाँ जहाज भित्र्याएसँगै हिमालयले अब ट्रान्सहिमालय रुटबाट सोझै चीनको राजधानी बेइजिङ, हिमाली सहर ल्हासालगायतमा क्षमताअनुसार यात्रु बोकेर उडान गर्न सक्नेछ ।"
पोखरामा आइसोलेसन वार्ड,"(गण्डकी)  विश्वव्यापी रूपमा फैलिएको कोरोना भाइरस (कोभिड१९) को जोखिम रोक्न गण्डकी प्रदेश सरकारले विभिन्न अस्पतालमा ६० शय्याको आइसोलेसन वार्ड तयार पारेको छ । प्रदेश स्वास्थ्य निर्देशनालयका अनुसार शंकास्पद बिरामीलाई राख्न मनिपाल र गण्डकी मेडिकल कलेजमा १५१५, चरक मेमोरियल हस्पिटलमा २७ र पोखरा स्वास्थ्य विज्ञान प्रतिष्ठानअन्तर्गत क्षेत्रीय अस्पतालमा तीनवटा आइसोलेसन वार्ड तयार गरिएको हो । क्वारेन्टाइनका लागि सम्भावित स्थलको पनि खोजी भइरहेको छ, निर्देशनालयका निर्देशक डा विनोदविन्दु शर्माले भने, साबिकको लेखनाथ नगरपालिकाको भवन, समायोजनमा परेर बन्द भएका विद्यालय र सम्भावित स्थानको अध्ययन गरिरहेका छौं । शर्माका अनुसार शंकास्पद बिरामीको नमुना संकलन तथा सावधानीका लागि चिकित्सकले लगाउने सामग्री पर्याप्त छैनन् । प्रदेशभर २५ सेटमात्र यस्ता सामग्री छन् । चिकित्सकले दुई घण्टाभन्दा बढी समय लगाउन सक्दैनन्, उनले भने, विशेष प्रकारको हेलमेट, पन्जा, मास्कलगायत सामग्री खरिद गर्न सामाजिक विकास मन्त्रालयले पाँच लाख रुपैयाँ छुट्याएको छ । कम्तीमा पनि एक करोड रुपैयाँ आवश्यक देखिन्छ । पोखरामा केही समयअघि फिस्टेल अस्पतालमा शंकास्पद एक बिरामीको नमुना परीक्षण गर्दा नेगेटिभ भेटिएको थियो ।प्रदेश स्वास्थ्य निर्देशनालयले पोखरा र मुस्ताङमा हेल्थ डेस्क स्थापना गरेको छ । पोखरा विमानस्थलमा दुई जना र मुस्ताङमा एक जनालाई खटाइएको छ । निर्माणाधीन पोखरा विमानस्थलमा कार्यरत कामदारको दैनिक स्वास्थ्य परीक्षण भइरहेको र चिनियाँ नागरिकलाई विशेष निगरानीमा राखेको निर्देशनालयले जनाएको छ । निर्देशक शर्माका अनुसार उत्तरी लमजुङको ङादीखोलामा निर्माणाधीन ३० मेगावाटको न्यादी जलविद्युत् आयोजनामा कार्यरत चिनियाँ कामदार रातारात आएको भन्ने सूचना प्राप्त भएअनुसार उनीहरूको स्वास्थ्य परीक्षण गरिएको छ । ३८ जना फर्किएपछि तत्काल चिकित्सकसहितको टोली खटिएर यथार्थ बुझ्ने काम भएको उनले बताए । यसैबीच, श्रम स्वीकृतिबिना काम गरिरहेका आठ चिनियाँ नागरिकलाई फिर्ता पठाइएको छ । गोरखाको आरुघाट गाउँपालिका३ सोतीबाट नियन्त्रण लिई उनीहरूलाई अध्यागमन कार्यालय काठमाडौं पठाइएको हो । उनीहरू नौलो नेपाल हाइड्रोपावर कम्पनीअन्तर्गत अपर बूढीगण्डकी जलविद्युत् आयोजनामा काम गर्दै आएका थिए । यसैबीच, आन्तरिक उडान गर्दै आएका एयरलाइन्सहरूको छाता संगठन वायुसेवा सञ्चालक संघले ज्वरो र रुघाखोकीजस्ता लक्षण देखिएका यात्रुहरूको टिकट सम्बद्ध हवाई सेवा कम्पनीले रद्द गर्न सक्ने जनाएको छ । संघले मंगलबार सूचना जारी गर्दै एयरलाइन्स र यात्रु दुवैले टिकट रद्द गर्न सक्ने जनाएको हो । यात्रु तथा चालक दलको सुरक्षालाई मध्यनजर गर्दै ज्वरो, रुघाखोकी जस्ता लक्षण देखिएका यात्रुलाई हवाई यात्रा नगर्न आग्रह गरेको छ । अमेरिकाको करिब ४ करोड डलर सहयोग नेपालसहित विश्वका २५ देशमा अमेरिकी सरकारले ३ करोड ७० लाख अमेरिकी डलर सहयोग गर्ने घोषणा गरेको छ । नेपालस्थित अमेरिकी दूतावासका अनुसार अमेरिकी सरकारले इमर्जेन्सी रिजर्भ फन्डमार्फत पूर्वतयारी र रोकथामका लागि उक्त बजेट छुट्याउने निर्णय गरेको हो । उक्त रकम अन्तर्राष्ट्रिय विकासका लागि अमेरिकी एजेन्सी (यूएसएआईडी) र विश्व स्वास्थ्य संगठन (डब्लूएचओ) मार्फत खर्च गरिने उल्लेख छ । उक्त सहयोगअन्तर्गत डब्लूएचओले ती मुलुकमा भाइरसको परीक्षण गर्ने, आपत्कालीन सार्वजनिक स्वास्थ्य सुरक्षामा सहयोग गर्ने, आवतजावत गर्दा नाकामा स्वास्थ्य परीक्षण गर्ने, आवश्यक प्रविधि उपलब्ध गराउने काम गर्नेछ ।"
अन्तर्राष्ट्रिय उडान रोक्न मिल्दैन,"(काठमाडौं)  सर्वोच्च अदालतले सोमबारको अन्तरिम आदेशमार्फत चीन, जापान, दक्षिण कोरिया, बहराइन र इरानलगायतका मुलुकबाट नेपाल आउने एयरलाइन्सलाई तत्कालका लागि रोक लगाउन सरकारलाई दिएको आदेश अन्तर्राष्ट्रिय महासन्धि तथा कानुनविपरीत देखिएको छ । नागरिक उड्डयनसँग सरोकार राख्ने विज्ञहरूका अनुसार नागरिक उड्डयनसम्बन्धी अन्तर्राष्ट्रिय महासन्धि, विश्व स्वास्थ्य संगठन, अन्तर्राष्ट्रिय नागरिक उड्डयन संगठन (आइकाओ), अन्तर्राष्ट्रिय हवाई यातायात संगठन लगायतले कुनै पनि मुलुकलाई हवाई सेवा रोक्ने अधिकार प्रदान गरेको हालसम्म देखिएको छैन । कोरोनाको प्रकोप रोकथाम गर्न अन्तर्राष्ट्रिय उडान रोक्नुपर्ने होहोइन भनी संस्कृति, पर्यटन तथा नागरिक उड्डयनमन्त्री योगेश भट्टराईले नागरिक उड्डयन प्राधिकरणलाई दुई दिनभित्र प्रतिवेदन बुझाउन तीन दिनअघि भनेका थिए । प्राधिकरणले हवाई क्षेत्रका विज्ञ, नेपाली वायुसेवाका सम्बद्ध पदाधिकारी तथा स्वास्थ्य क्षेत्रका विज्ञसँग पनि सोमबार छलफल गरेको थियो । सोही छलफलका आधारमा मंगलबार पर्यटन मन्त्रालयलाई प्राधिकरणले बुझाएको प्रतिवेदनले पनि राज्यले उडान रोक्न नसक्ने भनेको स्रोतले जनाएको छ । चीनलगायत प्रकोपग्रस्त मुलुकले हवाई यात्रुलाई विश्व स्वास्थ्य संगठनको मार्गदर्शनबमोजिम प्रस्थान विन्दुमै स्वास्थ्य जाँचको व्यवस्था अपनाएको देखिन्छ । राज्यले त्यस्तो प्रकोप भएको मुलुकमा अत्यावश्यक कार्यबाहेक यात्रा नगर्न आफ्ना नागरिकलाई यात्रा परामर्श (ट्राभल एड्भाइजरी) जारी गरेको छ । भिसाका हकमा भने त्यस्तो मुलुकका नागरिकलाई उपलब्ध गराइँदै आएको अन अराइभलन भिसामा रोक लगाई सम्बन्धित राजदूतावास वा नियोगमार्फत मात्रै भिसा लिने व्यवस्था लागू गरिएको छ । नेपालको गैरसैनिक हवाई उडान ऐनले कुनै पनि वायुयानबाट सरुवा रोग फैलिई सार्वजनिक स्वास्थ्यमा हुने खतराबाट बचाउन सरकारले नियम बनाउन सक्ने उल्लेख गरेको छ । नागरिक उड्डयनसम्बन्धीको अन्तर्राष्ट्रिय महासन्धि १९४४ ले पनि यस्तो विपद्मा सदस्य राष्ट्रले अन्तर्राष्ट्रिय उडान रोक्न सक्नेबारे नभनेको बैठकमा सहभागी एक सरकारी अधिकारीले बताए ।"
कामदार विदेश पठाउन रोकेका छैनौं ः श्रममन्त्री,"काठमाडौं श्रम, रोजगार तथा सामाजिक सुरक्षामन्त्री रामेश्वरराय यादवले कोरोना भाइरसबाट प्रभावित मुलुकमा वैदेशिक रोजगारीमा जाने कामदारलाई रोक्ने औपचारिक निर्णय नभएको बताएका छन् । हामीले तत्काल कामदारलाई श्रमस्वीकृति बन्द गर्ने औपचारिक निर्णय गरिसकेका छैनौं, यादवले कान्तिपुरसँग भने, अहिले परिस्थितिको नजिकबाट आकलन गरिरहेका छौं । नेपाली कामदारको बाहुल्य रहेको ओमान, कुवेत, कतार, बहराइन, मलेसिया, साउदी अरब र संयुक्त अरब इमिरेट्समा कोरोना भाइरसबाट संक्रिमत व्यक्ति देखिन थालेका छन् । सरकारले कोरियामा मात्रै कामदार पठाउन स्थगन गरेको छ । मन्त्री यादवले ती मुलुकमा कामदार पठाउने विषयमा के गर्ने भनेर परारष्ट्र र गृह मन्त्रालयसँग समन्वय र परामर्श भइरहेको जानकारी दिए ।सरकारले रोजगार अनुमति प्रणालीअन्तर्गत कोरियामा जाने कामदार पठाउन भने रोकिसकेको छ । कोरियास्थित मानव संसाधन विभागकै समन्वयमा कामदारलाई पठाउन तत्काललाई स्थगन गरिएको हो । दक्षिण कोरियामा कोरोना भाइरसका कारण २६ जनाको मृत्यु भएको छ भने ४ हजार ३ सय ३५ जनामा संक्रमण फेला परेको छ ।"
"६ सचिवको सरुवा, नयाँ दुईको पदस्थापना","काठमाडौं (कास) सरकारले पाँच मन्त्रालय र निकायका ६ जना सचिवको सरुवा गरेको छ । मन्त्रिपरिषद्को आइतबार बसेको बैठकको निर्णयअनुसार सरुवा भएका ६ सचिवलाई मंगलबार पत्र दिइएको प्रधानमन्त्री कार्यालय स्रोतले बताएको छ ।स्रोतका अनुसार संघीय मामिला तथा सामान्य प्रशासन मन्त्रालयका सचिव यादव कोइरालालाई प्रशासन र जनसंख्या हेर्ने जिम्मेवारीमा स्वास्थ्य तथा जनसंख्या मन्त्रालयमा सारिएको छ । स्वास्थ्य तथा जनसंख्या मन्त्रालयका सचिव खगराज बराललाई उपराष्ट्रपति कार्यालयमा र काठमाडौं महानगरपालिकाका प्रमुख कार्यकारी अधिकृत केदार न्यौपानेलाई भूमि व्यवस्था, गरिबी निवारण तथा सहकारी मन्त्रालयमा सरुवा गरिएको छ । भूमि व्यवस्था मन्त्रालयका सचिव सूर्य गौतमलाई संघीय मामिला तथा सामान्य प्रशासन मन्त्रालय तथा उद्योग, वाणिज्य तथा आपूर्ति मन्त्रालयकी सचिव यामकुमारी खतिवडालाई महिला, बालबालिका तथा ज्येष्ठ नागरिक मन्त्रालयमा सरुवा गरिएको छ । महिला मन्त्रालयका सचिव चन्द्र घिमिरेलाई उद्योग, वाणिज्य तथा आपूर्ति मन्त्रालयमा सरुवा गरिएको छ । घिमिरेलाई मन्त्रालयमा उद्योग हेर्ने जिम्मेवारी दिइएको छ । सरकारले हालै बढुवा भएका सचिव एकनारायण अर्याललाई काठमाडौं महानगरपालिकाको प्रमुख कार्यकारी अधिकृतमा र कायममुकायम सचिव रामशरण पुडासैनीलाई अर्थ मन्त्रालयको राजस्व सचिवमा पदस्थापन गरिएको छ । राजस्व सचिव शिशिर ढुंगानालाई अर्थ मन्त्रालयकै जिम्मेवारी दिइएपछि पद रिक्त थियो । कोलकातास्थित महावाणिज्यदूत अर्याल र अर्थ मन्त्रालयका वरिष्ठ सहसचिव पुडासैनीलाई मन्त्रिपरिषद् बैठकले सचिवमा बढुवा गरेको हो ।"
उपकुलपतिमा दलीय भागबन्डा,"(काठमाडौं)  सत्तारूढ नेकपा र प्रमुख प्रतिपक्षी कांग्रेसको सहमतिमा भागबन्डामा विश्वविद्यालयमा उपकुलपति नियुक्ति गर्न थालिएको छ । मंगलबार सुदूरपश्चिम विश्वविद्यालयमा प्राडा अम्मरराज जोशीले उपकुलपतिमा नियुक्ति पाए । उनलाई कांग्रेस कोटामा प्रधानमन्त्री तथा कुलपति केपी शर्मा ओलीले नियुक्ति गरेका हुन् । सोमबार नेकपाको पूर्वएमाले खेमाबाट पूर्वाञ्चल र मध्यपश्चिम विश्वविद्यालयमा उपकुलपति नियुक्ति गरिएको थियो । स्रोतका अनुसार नेकपा अध्यक्ष तथा प्रधानमन्त्री ओली, अर्का अध्यक्ष पुष्पकमल दाहाल र कांग्रेस सभापति शेरबहादुर देउवाबीच ६ विश्वविद्यालयमा रिक्त उपकुलपतिसहित २१ पदाधिकारी भागबन्डामा नियुक्त गर्ने सहमति भएको छ । भागबन्डामा पूर्वएमाले र पूर्वमाओवादी खेमाबाट दुईदुई विश्वविद्यालयका उपकुलपतिसहित १४ जना पदाधिकारी नियुक्त गर्ने सहमति नेताहरूबीच भएको स्रोतले जनायो । कांग्रेसको भागमा दुई उपकुलपतिसहित सात पदाधिकारी परेको छ । विश्वविद्यालयमा रिक्त रहेका रजिस्ट्रार, रेक्टर, सेवा आयोग अध्यक्षलगायत पदाधिकारी प्रमुख दुई राजनीतिक दलले बाँडेका हुन् । शिक्षामन्त्री गिरिराजमणि पोखरेलले उपकुलपति नियुक्तिका लागि सम्भावित उम्मेदवारहरूको नाम पेस गर्दा प्रधानमन्त्री ओलीले छलफलपछि मात्रै सिफारिस गर्न सुझाएको शिक्षा मन्त्रालय निकट स्रोतले बतायो । उपकुलपति नियुक्तिका लागि शिक्षामन्त्रीको संयोजकत्वमा सिफारिस समिति छ । मिर्गौला प्रत्यारोपणका लागि अस्पताल भर्ना हुनुअघि प्रधानमन्त्रीले तीन विश्वविद्यालयमा उपकुलपति नियुक्ति गरेका हुन् । सोहीअनुसार मध्यपश्चिममा पूर्वएमाले खेमाबाट प्राडा नन्दबहादुर सिंह र पूर्वाञ्चलमा प्राडा यादव कोइरालाले प्रधानमन्त्री कार्यालयबाट नियुक्तिपत्र बुझेका हुन् । कांग्रेसले सुदूरपश्चिम र संस्कृत विश्वविद्यालयसहित त्रिभुवन विश्वविद्यालयको रेक्टर पाउने सहमति भएको प्राध्यापक संघ निकट एक प्राध्यापकले बताए । संस्कृतमा प्राडा प्रेमनारायण अर्याललाई उपकुलपति नियुक्ति गर्ने तयारी भएको स्रोतको दाबी छ । शिक्षामन्त्री पोखरेल अध्यक्ष रहेको सिफारिस समितिले नाम सिफारिस गर्न बाँकी रहेकाले अर्यालले नियुक्ति पाउन बाँकी छ । पूर्वमाओवादीलाई कृषि तथा वन विज्ञान र पोखरा विश्वविद्यालयको उपकुलपति भागमा परेको उक्त स्रोतले जनायो । यी विश्वविद्यालयको सिफारिस समितिमा पनि शिक्षामन्त्री नै अध्यक्ष रहेकाले नाम सिफारिस नहुँदा नियुक्ति रोकिएको छ । नियुक्ति भएका पूर्वाञ्चलबाहेक दुई विश्वविद्यालयमा भने राष्ट्रिय योजना आयोगका शिक्षा हेर्ने सदस्य उषा झाको अध्यक्षतामा सिफारिस समिति बनेको थियो । उनले प्रधानमन्त्रीकै निर्देशनमा नियुक्ति पाउनेहरूसहित तीनतीन जनाको नाम सिफारिस गरेकी थिइन् । चितवनको कृषि तथा वन विश्वविद्यालयमा अध्यक्ष दाहालले प्राडा पुण्य रेग्मीलाई उपकुलपति नियुक्ति गर्न चाहेको स्रोतले उल्लेख गरेको छ । पोखरा विश्वविद्यालयमा दाहाल, नेता नारायणकाजी श्रेष्ठ र शिक्षामन्त्री पोखरेलले छुट्टाछुट्टै उम्मेदवारलाई अघि सारेका कारण पनि तत्काल सहमति हुने सम्भावना छैन । पार्टीभित्रै एकमत नभएकाले शिक्षा मन्त्रालयले पोखरामा प्राडा इन्द्रप्रसाद तिवारीलाई कार्यवाहक उपकुलपतिको जिम्मेवारी दिएको छ । उपकुलपतिको सिफारिसमा कुलपतिले अन्य पदाधिकारी नियुक्त गर्ने प्रावधान छ । ६ वटै विश्वविद्यालयमा उपकुलपति नियुक्तिपछि बाँकी पदाधिकारी भागबन्डामा नियुक्त गर्दै जाने सहमति भएको स्रोतले जनायो । उच्चस्तरीय शिक्षा आयोगले प्रतिस्पर्धाबाट उपकुलपतिलगायत पदाधिकारी नियुक्ति गर्ने नीति अवलम्बन गर्न सुझाव दिएको थियो । शिक्षाविद्हरूले शिक्षामन्त्रीलगायत राजनीतिक व्यक्तिलाई सिफारिस समितिमा राख्ने प्रावधान नै बदल्न सुझाएका थिए । नेताहरूले चयन गर्ने व्यक्तिलाई नियुक्ति दिन सिफारिस समितिलाई निर्देशन दिएर कुलपतिलाई प्रभावित पार्ने गरेको शिक्षाविद् मनप्रसाद वाग्लेले बताए ।"
"विभूषणको स्वरूप बिगारे ३ महिना कैद, ३० हजार जरिवाना",नेपाल रत्न पाउनेलाई कूटनीतिक राहदानीराष्ट्रपतिबाट प्रदान गरिने नेपाल रत्न विभूषण पाउने व्यक्तिले मागेका खण्डमा कूटनीतिक राहदानी प्रदान गर्न सकिने प्रस्तावित ऐनमा व्यवस्था गरिएको छ । हरेक वर्ष संविधान दिवसका दिन घोषणा गरी वैशाख १ गते राष्ट्रपतिबाट प्रदान गरिँदै आएको उक्त पदक पाउने व्यक्ति जीवित रहेको अवस्थामा कूटनीतिक राहदानी दिन सकिने प्रावधान राखिएको हो । नेपाल रत्नबाट विभूषित व्यक्तिलाई सार्वजनिक समारोहमा मन्त्रीसरहको स्थानमा आसनग्रहण गराउनुपर्नेछ । त्यस्ता व्यक्ति बिरामी भएमा सरकारी अस्पतालमा उपचार गर्दा लागेको खर्च तोकिएबमोजिम सरकारले व्यहोर्न सक्ने प्रस्ताव गरिएको छ ।
आत्मसमर्पण गरेका सिद्धबाबा जेल चलान,सुनसरी (कास) सुनसरीको चतरास्थित रामानन्दाचार्य सेवापीठका संरक्षक ४५ वर्षीय कृष्णबहादुर गिरी (सिद्धबाबा) ले मंगलबार सुनसरी जिल्ला अदालतमा आत्मसमर्पण गरेका छन् । उनलाई झुम्कास्थित क्षेत्रीय कारागार चलान गरिएको सुनसरीका जिल्ला सरकारी वकिल गोकुल निरौलाले बताए । उनी उच्च अदालत विराटनगरले थुनामा राखेर थप अनुसन्धानका लागि आदेश जारी गरेको दिनदेखि सम्पर्कविहीन थिए । उच्च अदालतको आदेश जारी भएकै दिन माघ १९ मा उनी जोगबनी नाका हुँदै भारत पसेका थिए ।
महाप्रबन्धकविरुद्ध मुद्दा,"काठमाडौं (कास) ठेक्का सम्झौताअनुसार काम नहुँदासमेत जमानत जफत गर्नुपर्नेमा नगरेको अभियोगमा खाद्य संस्थानका तत्कालीन महाप्रबन्धक शिवहरि श्रेष्ठसहित दुई जनाविरुद्ध अख्तियार दुरुपयोग अनुसन्धान आयोगले भ्रष्टाचार मुद्दा दायर गरेको छ । धान कुट्ने राइसमिल जडान गर्नुपर्नेमा नभएको, जडान नगर्दासमेत ठेकेदारलाई कारबाही नगरेको भन्दै तत्कालीन खाद्य संस्थानका महाप्रबन्धक श्रेष्ठ र खरिद इकाई प्रमुख खड्गबहादुर ज्ञवालीमाथि मुद्दा दायर गरेको हो । उनीहरूमाथि २ लाख ३८ हजार रुपैयाँका दरले बिगो मागदाबी गरिएको छ ।"
अधिकृतसहित ५ जनाविरुद्ध मुद्दा,"काठमाडौं (कास) मृतकका नाममा किर्ते औंठाछाप बनाई जग्गापास गरेको अभियोगमा अख्तियार दुरुपयोग अनुसन्धान आयोगले सुनसरीको मालपोत कार्यालयका अधिकृतसहित ५ जनाविरुद्ध भ्रष्टाचार मुद्दा दायर गरेको छ । उनीहरूमाथि २०७० कात्तिक १० गते निधन भएकी रनमाया लिम्बूको गलत औंठाछाप लगाई जग्गा बेचेको आरोप छ । अख्तियारले मालपोत अधिकृत दधिराम गुरागाईं, नासु मनोज घिमिरे, खरिदार कृष्णप्रसाद नेपाल र रामप्रसाद भट्टराई, इटहरी नगरपालिकाका शाखा अधिकृत राजेन्द्र धिमाल, साक्षी गोविन्द कोइराला, लेखापढी व्यवसायी पुस्कर पोखरेल र रत्नदेवी लिम्बूविरुद्ध मुद्दा दायर गरेको हो ।"
माईभ्याली विजयी,"(इलाम)  इलाममा जारी छैटौं माईभ्याली गोल्डकप फुटबलमा पहिलो पटक आयोजक टिम सेमिफाइनलमा पुगेको छ । मंगलबार आयोजक माईभ्याली फुटबल क्लबले पाहुना टोली कोलकाताको मोहम्मडन स्पोर्टिङ क्लबलाई २१ ले पराजित गर्यो । आयोजक यसअघिका एकपल्ट मात्र क्वाटरफाइनल पुगेको थियो । आयोजकलाई जित दिलाउने क्रममा चौथो मिनेटमा जुनियर ओङगोले गोल गरे । विशाल तामाङले पेनाल्टी क्षेत्र नजिकै निकालेको पास नियन्त्रणमा लिँदै ओङ्गोले गोल गरेका थिए । एक गोलले पछि परेको अवस्थामा सम्हालिएको कोलकाताले ४४ औं मिनेटमा बराबरी गोल फर्कायो । इलामका गोलरक्षक देव लिम्बुले पेनाल्टी क्षेत्रबाहिर बल समाएपछि कोलकाताले फ्रिकिक हान्ने अवसर पायो । त्यसमै क्यारिमिचले गोल गरेका थिए । ९० मिनेटपछि इन्ज्युरी समयमा एन्ड्री थिएरले फ्रिकिकमार्फत गोल गर्दै इलामको जित पक्का गरे । कोलकाताका मोसिज लालरिन जउराले इलामका शरण बस्नेतलाई फाउल हानेपछि पेनाल्टी नजिकै पाएको फ्रिकिकलाई एन्ड्रीले गोलमा परिणत गरेका हुन् । दुवै टिमले ३३ अफ्रिकी खेलाडीलाई मैदानमा उतारेका थिए । आयोजकले यसअघि स्थानीयस्तरका खेलाडीलाई प्राथमिकता दिँदै आए पनि यसपालि विदेशीसहित विभिन्न क्लबवाट खेलाडी झिकाएर टिम बनाएको हो । इलामले यसअघि चौथो संस्करणमा सहारा क्लव पोखरालाई पराजित गरेको थियो । माईभ्यालीको प्रशिक्षक दर्शन भक्तराजले ऐतिहासिक जित निकाल्ने क्रममा खेलाडीले राम्रो प्रदर्शन गरेको बताए । कोलकाताका प्रशिक्षक मुरारी करले आफ्ना खेलाडीको प्रदर्शन राम्रो भएको बताए । जुन अन्तिमको फ्रिकिक प्रहार थियो त्यसमा हामीले अनुमान गरेभन्दा चलाखीपूर्ण ढंगले विपक्षी टिमले गोल निकाल्यो, उनले भने, त्यो नै हारको कारण बन्यो । अन्थया मेरा खेलाडीले राम्रो खेल खेल्यो । योसँगै माईभ्यालीको सेमिफाइनल समीकरण पूरा भएको छ । माईभ्यालीले फाइनल पुग्न त्रिभुवन आर्मीसँग प्रतिस्पर्धा गर्नेछ । बुधबार सेमिफाइनलमा मछिन्द्र क्लव र दार्जिलिङको मानेभन्ज्याङ एफसी भिड्नेछन् ।"
सनिललाई सफलता,"आर्मीसँग पहिलो सेट पुलिसले २३२५ ले गुमायो । त्यसपछि पुलिस २५२०, २५२१ ले दुई सेट आफ्नो पक्षमा पार्दै खेलमा २१ को अग्रता बनायो । चौथो सेट आर्मीले १५१४ ले आफ्नो पक्षमा पार्दै खेल बराबरी गर्यो । निर्णायक सेटमा पुलिसले आक्रामक खेल पस्कँदै १५८ ले सेट जितेर फाइनल तय गर्यो । पुलिसकी कोपिला राना वमन अफ द म्याच घोषित भइन् ।एपीएफले भने डायमन्डलाई २६२४, २५१७, २५१८ ले हरायो । खेलमा एपीएफकी पूजा चौधरी वुमन अफ द म्याच घोषित भइन् ।न्यु डायमन्डका प्रशिक्षक कुमार राइले राम्रो तयारी र खेलाडी अभावकै कारण राम्रो प्रर्दशन गर्न नसकिएको बताए । यो लज्जास्पद हार हो, उनले भने, बुधबार हुने प्रतियोगिता मंगलबार भएकाले खेलाडी तयार हुन सकेनन् । टोलीलाई घाइते रहेकी मुख्य स्पाइकर प्रतिभा मालीको अभाव खट्कियो । कोरोना भाइरसका कारण भारतीय टिम नआएपछि खेलतालिका परिवर्तन गरिएको हो ।"
आयोजक रोयल च्याम्पियन,काठमाडौं (कास) आयोजक रोयल सेन्ट्रल स्पोर्ट्सले प्रथम रोयल राष्ट्रव्यापी यू२३ पुरुष बास्केटबल प्रतियोगिताको उपाधि जितेको छ । ललितपुरको सानागाउँस्थित घरेलु कोर्टमा रोयलले टाइम्सलाई ६२५९ ले हराउँदा निकेश मगरले २० स्कोर जोडे । उनी मोस्ट भ्यालुएबल प्लेयर पनि घोषित भए । उनले १० हजारबराबरको गिफ्ट ह्याम्पर प्राप्त गरे । तेस्रो क्वाटरसम्म ४२५० ले पछाडि परेको रोयलले पुनरागमन गरेको हो । रोयलले ५० हजार रुपैयाँ जित्यो । टाइम्सका विजेश तामाङ उत्कृष्ट थ्री प्वाइन्टर र बापेकका सजक केसी उदीयमान खेलाडी भए ।
पुलिसलाई ९ स्वर्ण,राजविराज (कास) सप्तरीको राजविराजमा भएको लोकेन्द्रकुमार श्रेष्ठ स्मृति सातौं राष्ट्रिय जुडो प्रतियोगितामा विभागीय टिमले वर्चस्व कायम गरेका छन् । मंगलबार सम्पन्न प्रतियोगितामा ९ स्वर्ण जित्दै नेपाल पुलिस क्लब टिम च्याम्पियन भयो । ५ स्वर्ण जित्दै त्रिभुवन आर्मी दोस्रो र २ रजतसहित बाँके तेस्रो भए । दुईदिने प्रतियोगितामा तीन विभागीयसहित २५ टिमको सहभागिता थियो । खेलकुदमन्त्री जगतबहादुर विश्वकर्मालाई १३ औं सागको सफल आयोजना र नेपाललाई ऐतिहासिक सफलता दिलाउन योगदान गरेवापत दोसल्ला ओढाएर सम्मान गरिएको थियो ।
सुष्मा फाइनलमा,"काठमाडौं (कास) चौथो वीर गणेशमान सिंह स्मृति राष्ट्रिय बक्सिङका भएको वाग्मती प्रदेश खेलाडी छनोटको महिला ४८ केजीमा काठमाडौंकी सुष्मा तामाङ फाइनलमा पुगेकी छन् । सुष्माले काभ्रेकी प्रतिशा अर्याललाई हराइन् । पुरुष ५६ केजीमा काठमाडौंका सविन रजक, सिन्धुपाल्चोकका शक्ति लामा र रामेछापका अजय तामाङ सेमिफाइनलमा प्रवेश गरे । पुरुषमा २८ र महिलामा १० खेलाडीले भाग लिएको प्रतियोगिता संयोजक राजीव श्रेष्ठले जनाएका छन् ।"
आयोजकलाई खप्तड गोल्डकप,(धनगढी)  दस हजारभन्दा बढी घरेलु दर्शकको ढुकढुकीलाई थाम्दै आयोजक टिम सुदूरपश्चिम ११ ले चौथो संस्करणको खप्तड गोल्डकप फुटबलको उपाधि उचालेको छ । खेलको अन्तसम्म गोल फर्काउन नदिएर आयोजक सुदूरपश्चिमले ए डिभिजन क्लब थ्रीस्टारलाई १० ले पराजित गर्दै उपाधि जितेको हो । थ्रीस्टार लगातार दोस्रो वर्ष उपविजेतामा सीमित भएको छ ।निकै प्रतिस्पर्धात्मक फाइनलमा आयोजकलाई जित दिलाउन विक्रमसिंह ठकुरीले पहिलो हाफको २८ औं मिनेटमा गरेको गोल नै पर्याप्त भएको थियो । थ्रीस्टारका डिफेन्डर अनन्त तामाङको ब्याकपास गोलकिपरले नियन्त्रणमा लिन नसक्दा विक्रमले चलाखीपूर्ण ढंगमा गोल गरेका थिए । प्रतियोगिताको यो विक्रमको पाँचौं गोलसमेत हो । खेलको २० औं मिनेटमा विक्रमकै प्रहार थ्रीस्टारका कप्तान विक्रम लामाले गोललाइनबाट क्लियर गरेका थिए । ४३ औं मिनेटमा सुशील राईको हेडरलाई सुदूरपश्चिमका गोलरक्षक सुजित बीसीले बचाउँदा थ्रीस्टार बराबरी गर्नबाट चुक्यो । त्यसपछि थ्रीस्टार पहिलो हाफमा दबाबमा परेको थियो । सुदूरपश्चिमलाई दर्शकबाट पनि त्यति नै धेरै उत्साह र हौसला मिलेको थियो । दोस्रो हाफमा थ्रीस्टारले उत्कृष्ट खेल पस्किएको थियो । तर गोलका केही अवसर सदुपयोग गर्न सकेन । ६१ औं मिनेटमा अनन्त तामाङको प्रहार गोलरक्षक सुजितले मुस्किलले बचाए । ८० औं मिनेटमा मिक्चेन तामाङको प्रहार वैकल्पिक गोलरक्षक प्रितम खड्काले पन्च गर्दै सम्भावित बराबरी टारे । इन्ज्युरी समयमा विक्रमसिंहे काउन्टर एट्याकमा वान भर्सेस वानको स्थतिमा गोल गर्न चुके । उनको प्रहार थ्रीस्टारका गोलरक्षक पूर्ण चेम्जोङले रोकिदिए । त्यसपछि थप गोल निस्कन नसक्दा थ्रीस्टार पराजित हुन पुग्यो । म्यान अफ द म्याच सुदूरपश्चिमका माधव भण्डारी चुनिए । उनले १० हजार रुपैयाँ प्राप्त गरे । विजेता सुदूरपश्चिमले २१ लाख र थ्रीस्टारले १० लाख रुपैयाँ हात पारे । विधागत उत्कृष्टमा पनि आयोजक सुदूरपश्चिमकै वर्चस्व रह्यो । गोलरक्षकमा थ्रीस्टारका पूर्ण चेम्जाङ उत्कृष्ट ठहरिँदा सुदूरपश्चिमका धनबहादुर थापा उत्कृष्ट डिफेन्डर र रोहित भण्डारी उत्कृष्ट प्रशिक्षक भए । सर्वाधिक गोलकर्ता विक्रमसिंह (५गोल) र उदीयमान खेलाडीमा सुदूरकै विष्णु चौधरी चुनिए । मिडफिल्डमा थ्रीस्टारका सुशील राई उत्कृष्ट चुनिए । विधागत उत्कृष्ट हुनेले जनही १५ हजार रुपैयाँ पाए । प्रतियोगिताको सर्वोत्कृष्ट खेलाडी सुदूरपश्चिमका विक्रमसिंह घोषित भए । उनले एक थान मोटरसाइकल प्राप्त गरे । आयोजक सुदूरपश्चिम११ स्पोर्टस क्लबका अध्यक्ष सुरेश हमालको अध्यक्षतामा भएको समापनमा विजयी खेलाडीलाई राष्ट्रिय खेलकुद परिषद्का सदस्यसचिव रमेशकुमार सिलवाललगायतले पुरस्कृत गरे ।
खप्तड गोल्डकपको इतिहास,सुदूरपश्चिम खप्तड गोल्डकप २०७३ मा मनाङ मस्याङ्दी क्लब च्याम्पियन बनेको थियो । धनगढी रंगशालामा मनाङले काठमाडौंको अर्को क्लव संकटालाई १० ले हराएर ५ लाख रुपैयाँ जितेको थियो । दोस्रो संस्करण २०७४ मा विभागीय टोली त्रिभुवन आर्मी क्लब विजेताब बन्यो । फाइनलमा आर्मीले एपीएफ क्लबलाई पेनाल्टी सुटआउटमा ५४ ले हराएको थियो । आर्मीले ११ लाख ११ हजार १ सय ११ रुपैयाँ पाएको हो । तेस्रो खप्तड गोल्डकप २०७५ को उपाधि नेपाल पुलिस क्लबले जितेको थियो । फाइनलमा थ्रीस्टारलाई १० गोलले पराजित गर्दै पुलिस २१ लाख रुपैयाँको हकदार भएको थियो ।
सहारा र बीबीसी भिड्ने,सुजललाई सम्मान गरिनेसहाराले यस वर्ष राष्ट्रिय खेलाडी सुजल श्रेष्ठलाई सर्वोत्कृष्ट राष्ट्रिय फुटबल खेलाडी सम्मान २०७६ बाट सम्मान गर्ने भएको छ । सहाराले हरेक वर्ष फुटबलरलाई सम्मान गर्दै आएकोमा यस वर्ष सुजलले उक्त सम्मान पाउन लागेका हुन् । उनलाई ३५ हजार रुपैयाँ र दोसल्लाले सम्मान गरिनेछ । पुरस्कारको प्रायोजन क्लबका मानार्थ सदस्य खेमबहादुर गुरुङले गरेका छन् ।१३ औं दक्षिण एसियाली खेलकुद (साग) मा नेपाली टिम सम्हालेका सुजल ए डिभिजन क्लब मछिन्द्रका कप्तान हुन् । उनकै कप्तानीमा १३ औं सागमा नेपालले फुटबलमा स्वर्ण जितेको थियो । हालै सम्पन्न ए डिभिजन लिगमा मछिन्द्रलाई उपाधि जिताउन उनले भूमिका खेलेका थिए ।
हुन्डाई गल्फ यसै साता,"काठमाडौं (कास) हुन्डाई ओपन गल्फ प्रतियोगिताको नयाँ संस्करण शुक्रबार सुरु हुँदै छ । हुन्डाई गाडीको आधिकारिक बिक्रेता लक्ष्मी इन्टरकन्टिनेन्टलको आयोजनामा हुने प्रतियोगिताको दसौं संस्करण दुई दिन चल्नेछ । कर्पोरेट र एमेच्योर गल्फरसहित १ सय ३० भन्दा बढीको सहभागिता रहने भएकाले दुई दिन गर्नुपरेको गोकर्ण गल्फ कोर्सका डाइरेक्टर दीपक आचार्यले मंगलबार पत्रकार सम्मेलनमा बताए । शुक्रबार ४० देखि ४५ जना र दोस्रो दिन शनिबार ८० देखि ८५ जना गल्फरले प्रतिस्पर्धा गर्नेछन् । पोखराबाट ५ र धरानबाट दुई गल्फर सहभागी हुनेछन् । बाँकी काठमाडौंकै हुनेछ । प्रतियोगिता १८ होलमा स्टेबलफोर्ड फम्यार्टका आधारमा ३४ ह्यान्डिक्यापमा खेलाइने छ । ११ विधामा पुरस्कार व्यवस्था गरिएको छ । आआफ्नो स्पर्धाका विजेताले गल्फ खेल सामग्री पुरस्कार पाउनेछन् । नेटतर्फको विजेता, उपविजेता, तेस्रो हुनेले पुरस्कार पाउनेछन् । महिला विजेता, सिनियर (६० वर्षमाथि) विजेता, जुनियर (१७ वर्षमुनि) विजेता, हुन्डाई मालिकबीचको विजेता, लंगेस्ट ड्राइभ, क्लोजेस्ट टू द पिन, मोस्ट बर्डिजका विजेताले पुरस्कार पाउनेछन् । विशेष पुरस्कारको रूपमा होल इन वानका विजेताले हुन्डाई आइटेन (म्याग्ना) कार पुरस्कार जित्नेछन् । कार जित्न १० नम्बर होलमा होल इन वान गर्नुपर्नेछ ।"
भगवती क्लबलाई खेल पोसाक,"काठमाडौं (कास) गजराज जोशी ट्रस्टले सहिद स्मारक बी डिभिजन लिगको क्लब टोखा भगवतीलाई मंगलबार खेल पोसाक प्रदान गरेको छ । चक्रपथस्थित हेडलाईन स्पोर्ट्स क्याफे एन्ड बारमा आयोजित कार्यक्रममा ट्रस्टका अध्यक्ष मनीषराज जोशीले २० खेलाडी, प्रशिक्षक र व्यवस्थापकलाई एडिडास र लिनिङका गरी २ लाख ५० हजार रुपैयाँबराबरको सामग्री हस्तान्तरण गरे । गत वर्ष बी डिभिजन लिगमा दोस्रो भएको भगवतीले यसपालि दुई खेलमा एक जित र एक हारको नतिजा निकालेको छ । टोलीले बुधबार आरसीटीसँग प्रतिस्पर्धा गर्दै छ ।"
भुटनदेवीलाई उपाधि,"मकवानपुर (कास) दोस्रो भेट्रान कप राष्ट्रिय फुटबलको उपाधि आयोजक भुटनदेवी युवा क्लब हेटौंडाले जितेको छ । हेटौंडा४ स्थित हुप्रचौरमा भएको फाइनलमा अभिषेक चर्च नवलपरासीलाई ५४ गोलले पराजित गर्दै आयोजक च्याम्पियन भएको हो । निर्धारित समय गोलरहित बराबरीमा टुंगिएपछि नतिजाका लागि टाइब्रेकरको सहारा लिइएको थियो । टाइब्रेकरमा ४४ गोल भएपछि भुटनदेवी सडनडेथमा विजयी हुँदै उपाधि जित्न सफल भयो । सडन डेथमा विजेताबाट सागर थापाको गोल निर्णायक भयो । टाइब्रेकरमा राजकुमार घिसिङ, निमा लामा, कमल विष्ट, मदन लामाले गोल गरे । अभिषेकबाट रमेश गुरुङ, सुरज गुरुङ, सुकलाल तामाङ र शिवकुमार श्रेष्ठले गोल गरेका थिए । विजेता र उपविजेताले क्रमशः एक लाख र ५० हजार रुपैयाँ प्राप्त गरे ।"
त्रिभुवन आर्मी फाइनलमा,पोखरा (कास) सुदूरपश्चिम प्रदेशलाई २० ले पराजित गर्दै त्रिभुवन आर्मी क्लब पोखरामा जारी सहाना प्रधान स्मृति दोस्रो महिला हक्कीको फाइनलमा पुगेको छ । पोखरा रंगशालामा मंगलबार सेमिफाइनलमा आर्मीले उत्कृष्ट खेल प्रदर्शन गर्यो । खेलको ५१ औं मिनेटमा पाएको पेनाल्टीको सदुपयोग गर्दै सरिता मेचेले आर्मीका पहिलो गोल गरिन् । लगत्तै ५६ औं मिनेटमा सरिता चौधरीले गोल गर्दै आर्मीको फाइनल यात्रा सुरक्षित बनाइन् । उनी वुमन अफ द म्याच भइन् । गण्डकी प्रदेश र प्रदेश ५ बीचको सेमिफाइनल खेल भने मौसमका कारण मध्यान्तरसम्म मात्रै भयो । त्यति बेलासम्म प्रदेश ५ ले गण्डकीविरुद्ध २ गोल गरेको छ । बाँकी खेल बुधबार हुने आयोजक नेपाल हक्की संघका उपाध्यक्ष हिमाल खड्काले बताए ।
