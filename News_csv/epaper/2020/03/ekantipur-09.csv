शीर्षक,विवरण
डीआईजी कटौतीबारे गृह सचिवआईजीपी भनाभन,"त्यसपछि गृह मन्त्रालयले प्रहरी समायोजन प्रक्रिया अघि बढाएको थियो । त्यही मेसोमा फागुन १४ गते सचिव न्यौपानेको अध्यक्षतामा प्रहरी समायोजन, संगठन संरचना तथा दरबन्दी कायम गर्नेसम्बन्धी पहिलो बैठक बस्यो । त्यसअघि अनौपचारिक रूपमा न्यौपाने र ज्ञवालीबीच छलफल भएको थियो । औपचारिक र अनौपचारिक दुवै छलफलमा ज्ञवालीले गृहसचिव न्यौपानेले अघि सारेका विषयमा आपत्ति जनाएका थिए । न्यौपानेले भने कसैले असहमति राख्दैमा समायोजन र ओएन्डएम निर्माणमा असर नपर्ने बताए । प्रहरीमा हाल कार्यालय सहयोगीदेखि महानिरीक्षकसम्म ७९ हजार ५ सय २३ जनाको दरबन्दी छ तर ६८ हजार ७ सय ७६ जना मात्रै कार्यरत छन् । प्रहरीमा साधारण सेवातर्फ डीआईजी दरबन्दी ३४ रहेकामा गत माघ २८ देखि २२ रिक्त छन् । रिक्त दरबन्दीसमेत समेटेर समायोजन गर्न लागिएको छ । न्यौपानेका अनुसार समायोजनपछि प्रदेशमा करिब ५५ हजार र केन्द्रमा २५ हजार जति प्रहरी हुनेछन् । प्रदेश प्रहरीको नेतृत्व अब डीआईजीले गर्ने भएकाले ७ प्रदेशमा ७ डीआईजी हुनेछन् भने केन्द्रमा २७ जना रहनेछन् । २५ हजार प्रहरीका लागि २७ डीआईजी किन चाहियो ?, उनले प्रश्न गरे । पूर्वएआईजी राजेन्द्रसिंह भण्डारीले वैज्ञानिक वृत्तिविकास प्रणाली, संगठन पुनर्गठन र पुनःसंरचनाबिनै प्रहरीमा निश्चित पदसंख्या खारेज गर्ने विषय प्रत्युत्पादक बन्न सक्ने बताए । अहिले प्रहरीका उपल्लो तहमा कतिपय पद बढी छन्, तिनलाई फिल्टर गर्न आवश्यक छ, विगतका व्यक्तिलाई केन्द्रमा राखेर बढाइएका दरबन्दी कटौती हुनैपर्छ, भण्डारीले भने, तर बढुवालगायत वृत्तिविकासको मुखमा रहेका अधिकृतबारे केही नसोची डीआईजी वा अन्य पद खारेज गर्न खोज्नु कति जायज हो ? यसप्रति निर्णय तहमा बस्नेले सोचविचार गर्नुपर्दैन ?२०४६ सालअघि पाँच विकास क्षेत्रमा पाँच र हेडक्वार्टरमा एकजना डीआईजीको दरबन्दी रहेकामा त्यसयता अहिलेसम्म व्यक्तिकेन्द्रित भएर पद सिर्जना गरिएकाले काँटछाँट गर्नुपर्ने उनले बताए । तत्काल बढुवाका स्वाभाविक हकदार अधिकृतहरूलाई पुल दरबन्दी मा राखेर बढुवा गर्न सकिने र उनीहरूको अवकाशसँगै पद पनि खारेज हुने प्रावधान ल्याउनुपर्ने उनको भनाइ छ । प्रहरीमा निश्चित पदका लागि बढुवा हुन सेनामा जस्तो (स्टाफ कलेज, हाइयर कमान्ड कोर्स वा वार कलेज उत्तीर्ण हुनुपर्ने) आइरन गेट को व्यवस्था अनिवार्य भइसकेको उनले बताए । प्रहरी प्रधान कार्यालयका एक अधिकृतले समायोजनपछि प्रहरीको केन्द्रीय संरचना झन् बलियो बनाउनुपर्नेमा कमजोर र अस्थिर हुने गरी खाका बनाउन लागिएको आरोप लगाए । प्रहरीको केन्द्रीय संरचना संघीय अवधारणाअनुसार थप बलियो र साधनस्रोतसम्पन्न बनाउनुपर्नेमा कमजोर हुने गरी ओएन्डएम र समायोजन खाका बनाउन लागिएको छ, यसप्रति हामीले मन्त्रालयमा स्पष्ट रूपमा धारणा राखिसकेका छौं, ती अधिकारीले भने, प्रहरीको एकीकृत ऐन नबनाई जनशक्ति घटाउने, भएका अधिकार खुम्च्याउने काम प्रत्युत्पादक बन्न सक्छ ।हाल नेपाल प्रहरी २०१२ सालको प्रहरी ऐनअनुसार सञ्चालनमा छ । माघ २८ मा राष्ट्रपतिबाट प्रमाणित भई नेपाल प्रहरी र प्रदेश प्रहरीको कार्यको सञ्चालन, सुपरिवेक्षण र समन्वयसम्बन्धी ऐन कार्यान्वयन क्रममा छ । नेपाल प्रहरीको सेवा, सर्त र सुविधासम्बन्धी ऐन निर्माणक्रममा छ । संघीय सरकारमातहत रहने प्रहरीको एकीकृत ऐनबिनै समायोजन तथा कार्यको सञ्चालन, सुपरिवेक्षण र समन्वयसम्बन्धी कानुन लागू गर्दा भोलिका दिनमा चेन अफ कमान्डमै समस्या पर्न सक्ने प्रहरी प्रधान कार्यालयका ती डीआईजीले बताए । राजनीतिक नेतृत्व र शक्तिकेन्द्र निकटकालाई बढुवा गर्नकै लागि सातबाट बढाएर एआईजीको संख्या १५ पुर्याइएको थियो तर २०७५ जेठ २७ मा बसेको मन्त्रिपरिषद् बैठकले नेपाल प्रहरीमा कायम रहेको १५ एआईजीको दरबन्दी घटाएर प्रशासनतर्फ तीन एआईजी मात्रै कायम गर्ने निर्णय गरेको थियो । त्यसबेला सशस्त्र प्रहरीका दुई डीआईजीको दरबन्दी पनि खारेज गरिएको थियो । २०७५ असार २० मा मन्त्रिपरिषद् बैठकले सशस्त्र प्रहरीका तीन एआईजीको पद खारेज गर्यो । त्यसको चार दिनपछि एआईजीहरू सुबोध अधिकारी, जानकारीराज भट्टराई, खडानन्द चौधरी, निराकारामविक्रम शाह र राजेश श्रेष्ठको दरबन्दी फाजिलमा राखिएको थियो । उनीहरूलाई २०७४ माघ १५ को मन्त्रिपरिषद् बैठकले एआईजीमा बढुवा गरेको थियो ।पूर्वएआईजी भण्डारीले प्रहरीले अब दर्जासँगै जिम्मेवारी पनि माग्नुपर्ने बताए । हिजो प्रहरी निरीक्षकले गर्ने काम अहिले एसपीले गर्दै आएका छन्, व्यक्तिकेन्द्रित हुँदा पदीय गरिमा कायम हुन सकेको छैन, उनले भने, पदसँगै पदीय अधिकार पनि त माग्नुपर्यो नि । कानुन कार्यान्वयन, नियमित शान्तिसुरक्षा व्यवस्थापन तथा अपराध अनुसन्धान तथा नियन्त्रणको अधिकार पाएको संगठनको पुनःसंरचना, पुनर्गठन र करिअर प्लानसम्बन्धी निर्णय गर्दा गहन सोचविचार र विवेक प्रयोग गर्नुपर्ने उनको सुझाव छ ।"
नेपाली विद्यार्थीमा कोरोना,(अस्ट्रेलिया)  नेपालबाट अस्ट्रेलिया फर्किएका एक विद्यार्थीमा कोरोना भाइरस (कोभिड१९) को संक्रमण देखिएको छ । बिदामा नेपाल गएका उनी दुई साताअघि सिंगापुरको ट्रान्जिट हुँदै सिड्नीबाट होर्बाट आइपुगेका थिए । अन्दाजी २० वर्षका ती विद्यार्थीमा कोभिड१९ को संक्रमण पुष्टि भएको र हाल उनको आइसोलेसनमा उपचार भइरहेको तास्मानियास्थित स्वास्थ्य अधिकारीले बताएका छन् । अस्ट्रेलियाली स्वास्थ्य विभागले विद्यार्थीको परिचय खुलाएको छैन । उसले संक्रमित विद्यार्थी नेपाली नागरिक नै हुन् भनेर पनि उल्लेख गरेको छैन । तास्मानियाको जनस्वास्थ्य सेवाका प्रमुख डा मार्क भेइचका अनुसार ती युवाले फ्लुको लक्षण देखिएपछि अस्पतालमा सम्पर्क गरेपछि शुक्रबार रोयल होर्बाट अस्पतालमा जाँच गरिएको थियो । अस्पतालमा गरिएको जाँचको नतिजा नआउन्जेलसम्म काममा नजान चिकित्सक तथा अधिकारीहरूले दिएको सुझावलाई पालना नगरी उनी काममा गएका थिए । उनको अहिले रोयल होर्बाट अस्पतालमा उपचार भइरहेको र अवस्था सन्तोषजनक रहेको तास्मानिया स्वास्थ्य विभागले उल्लेख गरेको छ । जनस्वास्थ्यका अधिकारीले संक्रमित विद्यार्थीले काम गर्ने ग्रान्ड चान्सलर होटलमा अन्यलाई पनि संक्रमण छ कि भनेर बुझिरहेको डा भेइचले स्थानीय समाचार संस्थालाई बताएका छन् । ती विद्यार्थी नेपालबाट फर्किएपछि दुई पटकसम्म कलेज गएका थिए । उनीसँगै बस्ने चार जजना र अन्य तीनजनालाई १४ दिनको क्वारेन्टाइनमा जान भनिएको छ ।
विषले पनि मर्दै छन् गैंडा,"(काठमाडौं)  चितवन राष्ट्रिय निकुञ्जमा विष खाएर पनि गैंडा मरेको पाइएको छ । बाली खाइदिएर आजित भएका किसानले घाँसमा विष हालेको र त्यही घाँस खाँदा गैंडा मरेको निकुञ्ज विभागको अध्ययनमा पाइएको हो । वन तथा वातावरणमन्त्री शक्ति बस्नेतको निर्देशनपछि विभागले माघमा गठन गरेको कार्यदलले गैंडा मर्नुको कारणबारे स्थलगत अध्ययन गरेको थियो । त्यस क्रममा निकुञ्ज र राष्ट्रिय प्रकृति संरक्षण कोष (एनटीएनसी) का पशु चिकित्सकले नमुनास्वरूप मरेका गैंडाको पोस्टमार्टम गरेका थिए । पोस्टमार्टम गर्दा केही गैंडाको आन्द्रामा समस्या देखियो, त्यसो हुनुको प्रमुख कारण विष नै हो, कार्यदल सदस्य सुवेदीले भने । सुवेदीका अनुसार यस वर्ष चितवन निकुञ्जमा १८ गैंडा मरेकामा ४ वटाले विष खाएको पाइएको छ । चारवटै गैंडा फरकफरक स्थानमा किसानका खेतमा मरेका हुन् । पहिले पनि केही गैंडा त्यही कारणले मरेको पाइएको थियो ।यो वर्ष २ वटा गैंडा विद्युतीय धरापमा परेका थिए । बालीमा गैंडा नआओस् भनेर किसानले विद्युत् प्रवाह भएको तारको बार लगाउने गरेका छन् । अन्य १२ वटामध्ये केही गैंडा आपसमा जुधेर मरेको देखिएको छ । जुधेर मरेकामा भाले गैंडा धेरै हुन्छन् । आहार, बासस्थान र समागमका लागि प्रतिस्पर्धा गर्ने क्रममा पनि गैंडा मर्ने गरेको देखिन्छ, सुवेदीले भने ।निकुञ्जभित्रका गैंडा चर्दै मानव बस्ती र किसानका खेतबारीसम्मै आउने गरेका छन् । दिउँसो मानव बस्तीमै हिँडडुल गरे पनि रातको समयमा तोरी, गहुँ र घाँस खान गैंडा खेतबारीमा पस्छन् । किसानले भने बाली खाएको रिसमा विष हालिदिन थालेको अध्ययनको निष्कर्ष छ । आफ्नै वरिपरि गैंडा आउँदा किसान खुसी हुनुपर्ने हो, गैंडा विज्ञ सुवेदीको विश्लेषण छ, गैंडाले बाली सिध्याइदिने तर सरकारले न्यून क्षतिपूर्ति दिने हुँदा उनीहरूले विष हाल्ने गरेको देखिन्छ । वन्यजन्तुबाट हुने क्षतिको राहत सहयोग निर्देशिका २०६९ मा वन्यजन्तुको आक्रमणबाट ज्यान गुमाएकाको परिवारलाई १० लाखसम्म राहत र सख्त घाइतेलाई २ लाखसम्म उपचार खर्च दिने व्यवस्था छ । वन्यजन्तुले जति नै बाली क्षति गरे पनि प्रतिकिसान १० हजार रुपैयाँसम्म मात्र राहत रकम दिइन्छ । त्यो लिने प्रक्रिया पनि झन्झटिलो छ । त्यसैले किसानहरू वन्यजन्तुबाट बालीनाली क्षति हुनै नदिने उपाय अपनाउँछन् । वन्यजन्तुले आक्रमण गरेर ज्यान लिने जोखिम पनि छ । चितवन निकुञ्जका प्रमुख संरक्षण अधिकृत नारायण रूपाखेतीका अनुसार गत आव २०७५७६ मा निकुञ्जको मध्यतर्वी क्षेत्रमा वन्यजन्तुको आक्रमणबाट १२ जनाको ज्यान गएको थियो । त्यस वर्ष वन्यजन्तुमानव द्वन्द्वका २ सय ६३ वटा घटना भएका थिए । अघिल्लो वर्ष यस्ता घटना १ हजार ३४ वटा थिए ।गैंडा, हात्तीलगायतका वन्यजन्तुले गत आवमा मध्यवर्ती क्षेत्रका १ सय जनाको बाली नष्ट गरेको थियो । त्यस वर्ष निकुञ्जले मृतकका परिवार, घाइते र बाली क्षति भएका किसानलाई १ करोड ७८ लाख ५३ हजार १ सय ६४ रुपैयाँ राहत दिएको थियो । रूपाखेतीका अनुसार चालु आवको फागुनसम्म चितवन निकुञ्जको मध्यवर्ती क्षेत्रमा हात्ती, बाघ र गैंडाको आक्रमणबाट ६ जनाको ज्यान गएको छ । बाली नष्ट भएको भन्दै धेरै किसानले राहत दाबी गर्दै निवेदन दिएका छन् । निकुञ्जभित्रको जंगलमा गैंडाले मन पराउने घाँस र नभई नहुने पानीको मात्रा (पानीको घोल र तालतलैया) कम भएपछि गैंडा मध्यवर्ती क्षेत्रमा निस्किने गरेका हुन् । गैंडाले मन पराउने घाँसे मैदान र पानीका घोल माइकेनिया मिकारान्था नामको मिचाहा झारले ढाकिदिएपछि आहारमा समस्या भएको छ । भएकै आहारमा प्रतिस्पर्धा गर्नुपर्दा गैंडाबीच द्वन्द्व हुन्छ, त्यस क्रममा पनि मर्छन् र कतिपय घाउ भएर पनि मर्ने गरेका छन् । निकुञ्जमा सन् १९७० को दशकमा कुल क्षेत्रफलको २० प्रतिशत रहेको घाँसे मैदान सन् २०१५ मा ९६१ प्रतिशत र मध्यवर्ती क्षेत्रमा २०६ प्रतिशतमा खुम्चिएको छ । गैंडा र बाघ संरक्षणमा सहयोग गरिरहेको जेडएसएल नेपालका विज्ञ भगवान दाहालले एकै ठाउँमा गैंडा थुप्रिँदा जुधेरै मर्ने गरेको बताए । पानीको घोल र घाँसे मैदान सीमित हुँदा यस्तो समस्या भएको हुन सक्छ, उनले भने । गैंडा पानीको घोलमा आधा डुबेर बस्न रुचाउँछ । भालेभन्दा पोथी गैंडाको संख्या कम भएकाले पनि समस्या आएको हुन सक्ने विज्ञहरू बताउँछन् ।दाहालका अनुसार धेरै गैंडा पहिला बस्ने इचर्नी क्षेत्रबाट पश्चिमी भागतिर सरेका छन् । अब हुने गणनाले कुन क्षेत्रमा कति गैंडा छन् भन्ने तस्बिर दिने र त्यसपछि व्यवस्थापन गर्न सहज हुने दाहालले बताए । चितवन निकुञ्जको पूर्वी क्षेत्र सौराहा आसपासको बासस्थानमा गैंडालाई फर्काउन पानीको घोलका साथै घाँसे मैदान व्यवस्थापनमा ध्यान दिनुपर्ने विशेषज्ञहरू बताउँछन् । विभागका सूचना अधिकारी विष्णुप्रसाद श्रेष्ठका अनुसार विभागले निकुञ्जमा घाँसे मैदान र पानीको घोल व्यवस्थापनमा केही वर्षदेखि लगानी बढाउँदै लगेको छ । निकुञ्जले गत वर्ष सानाठूला गरी ७६ वटा सिमसारको व्यवस्थापन गरेको थियो । अध्ययननुसार चितवन निकुञ्जमा २५ प्रतिशत भागमा मात्र गैंडाले मन पराउने घाँसे मैदान छ । बाँकी मिचाहा झारले ढाकेको छ । सन् २०१५ को गणनाअनुसार चितवनमा ६ सय ५ गैंडा छन् ।निकुञ्ज विभागका पूर्वमहानिर्देशक श्याम बजिमय जनतालाई चिढ्याएर गैंडाको प्रभावकारी संरक्षण हुन नसक्ने तर्क गर्छन् । निकुञ्जबाट क्षति बेहोर्नुपर्ने तर त्यहाँभित्रको कमाइ उपयोग गर्न नपाउने हो भने जनता चिढिन सक्छन्, उनले भने, त्यही भएर परिस्थितिको ख्याल गर्दै फिल्डका गतिविधिलाई चुस्त र प्रभावकारी बनाउनेतिर ध्यान दिनुपर्छ ।बजिमयले बाली क्षतिबापत दिइने राहत निर्देशिका समयानुकूल हुन नसक्दा जनता चिढिएको हुन सक्ने बताए । निकुञ्जले आम्दानीको ३० देखि ५० प्रतिशत रकम आसपासमा रहेका मध्यवर्ती क्षेत्रका बासिन्दाको विकास, निर्माण, शिक्षालगायतका गतिविधिमा खर्चिनुपर्ने कानुनी व्यवस्था छ । अहिलेको दरभाउअनुसारको राहत सहज तरिकाले उपलब्ध गराउनुपर्यो, बजिमयले भने, कम्तीमा नाश भए पनि राहत पाएँ भन्ने आभास दिलाउन सक्नुपर्यो, त्यसो हुँदा गैंडा जोगाउनुपर्छ भन्ने भावना जागृत हुन्छ ।चितवन निकुञ्जमा आव ०७३७४ मा २५ र आव ०७४७५ मा २६ र आव २०७५७६ मा ४५ (चितवन ४३, बर्दिया २) वटा गैंडा मरेका थिए ।चालु आवमा पनि गैंडा मर्ने क्रम बढेपछि मन्त्रालयको निर्देशनमा विभागले उपमहानिर्देशक रामचन्द्र कँडेलको संयोजकत्वमा माघमा अध्ययन कार्यदल बनाएर मर्नुको कारण खोजेको हो । कार्यदलमा सरोकारवाला निकायहरू नेपाली सेना, वन तथा भूसंरक्षण विभाग, भेटेरिनरी विभाग, सहयोगी संस्थाहरू डब्लूडब्लूएफ नेपाल, जेडएसएल नेपाल र एनटीएनसीका प्रतिनिधिसमेत थिए ।कार्यदलले प्रतिवेदन विभागलाई बुझाएको छ । प्रतिवेदनमा तत्काल र दीर्घकालीन हिसाबले गर्नुपर्ने कामको सूची छ । प्रतिवेदन विभागले मन्त्रालयमा बुझाउनेछ । मन्त्रालयका प्रवक्ता सहसचिव सिन्धुप्रसाद ढुंगानाले प्रतिवेदनमा औंल्याइएका सुझाव कार्यान्वयन गर्न ध्यान दिइने बताए ।चितवन निकुञ्जमा गैंडा पर्यटकका मुख्य आकर्षण हुन् । त्यहाँ बर्सेनि डेढ लाखभन्दा बढी पर्यटक भित्रिन्छन्, जसबाट वार्षिक ३० करोड रुपैयाँभन्दा बढी आम्दानी हुन्छ । सन् २०१५ मा गरिएको गणनाअनुसार चारवटा निकुञ्जमा ६ सय ४५ एकसिंगे गैंडा छन् । त्यो बेलाको गणनाअनुसार सबभन्दा बढी चितवनमा ६ सय ५ गैंडा थिए । सन् २०१६ र सन् २०१७ मा चितवनका केही गैंडा बर्दिया र शुक्लाफाँटा निकुञ्जमा स्थानान्तरण गरिएको छ ।सरकारले चैत १ देखि गैंडा गणना गर्ने तयारी गरेको छ । सन् १९९४ मा गणना सुरु भएको हो । सन् २०००, २००५, २००८, २०११ र २०१५ मा पनि गैंडा गणना गरिएको थियो । विभागकै नेतृत्वमा विशेषज्ञले चितवन निकुञ्जले कति गैंडा र बाघ धान्न सक्छ (क्यारिङ क्यापासिटी) भनेर पनि अध्ययन गरिरहेका छन् । त्यसको प्रतिवेदन आइसकेको छैन ।"
बालविवाह टारेर कुमारी राउटे,"(वीरेन्द्रनगर, सुर्खेत)  राउटे समुदायमा सात वर्ष पुगेका छोरीको बाबुआमाले बिहे गराइदिन्छन् । १६१७ वर्षको उमेरमा त उनीहरूले बच्चालाई काख च्याप्नसमेत भ्याइसक्छन् । तर यही समुदायका सम्झना शाही र विमला शाही भने अपवाद हुन् । किनकि २० वर्ष पार गरिसके पनि दुवैले बिहे गरेका छैनन् । उनीहरूको आनीबानी र व्यवहार पनि अन्य राउटे महिलाको भन्दा फरक छ । दुवै जना सफासुग्घर छन्, चिटिक्क परेर हिँड्छन् । आफ्नो नाम पनि आफैं लेख्न जान्दछन् । समुदायका अरूले बनाएका खानेकुरा पनि नखाने उनीहरूले भातभान्सा आफैं गर्छन् । अझ सम्झनालाई त आफ्ना समुदायका पुरुष मनै पर्दैन । उनलाई त राउटेभन्दा बाहिरका समुदायकासँग बिहे गर्ने इच्छा छ । राउटेहरू रक्सीमात्र खान्छन्, फोहोरी पनि उस्तै हुन्छन् । म त पाएसम्म बाहिरका मान्छेसँग बिहे गर्ने हो, सम्झनाले भनिन् । सानो उमेरमा बिहे गर्दा अरूले दुःख पाएको देखेर नै उनीहरूले नमानेका हुन् । सुरुमा घरपरिवारकाले निकै कर गरेपछि अहिले उनीहरूलाई बिहेका लागि भन्न छाडेका छन् । विमला भने बिहेका लागि जागिरे केटो खोज्ने बताउँछिन् । जागिर खाएको केटासँग बिहे गर्ने ठूलो धोको छ । गाडी चढ्ने र छोराछोरीलाई पढाएर ठूलो मान्छे बनाउने मन छ, उनी भन्छिन् । राउटे प्रतिष्ठानकी अध्यक्ष सत्यदेवी खड्काका अनुसार दुवै जना अन्य समुदायका मानिससँग घुलमिल गर्न रुचाउँछन् । उनीहरूलाई राउटे भनेको पनि मन पर्दैन, उनले भनिन्, यस्तो अवस्थामा आफ्नै समुदायका युवासँग कसरी बिहे गरुन् ? राउटेमा कल्याल, सोवंशी र रास्कोटी गरी तीन प्रकारका शाही छन् । विमला र सम्झना कल्याल हुन् । उनीहरूले सानो उमेरमा आफ्नो बिहे टारेका भए पनि समुदायका अन्य बालिकाको अवस्था भने नाजुक छ । उनीहरू बालविवाहको सिकार हुने गरेका छन् । गत वर्षमात्र १२ वर्षीया मयारामको ३२ वर्षीय दलबहादुरसँग बिहे भयो । ३१ वर्षीय शिवराजले १३ वर्षीया सुरमानसँग बिहे गरे । कतिपय अवस्थामा घरपरिवारको दबाबका कारण पनि सानै उमेरमा बिहे हुने गरेको छ । समुदायका मुखिया सूर्यनारायण शाही भने युवकहरूले आफ्नो उमेर समूहका युवती नपाएकाले पनि छोरीहरू बालविवाहको सिकार हुने गरेको बताउँछन् ।"
गर्भको समेत गरी ५ सन्तान,"(जाजरकोट)  भेरी नगरपालिका११ कट्टीगाउँकी पार्वती सुनार २१ वर्षकी भइन् । उनको गर्भमा अहिले पाँचौं सन्तान छ । १३ वर्षको उम्मेरमा विवाह गरेकी उनले पहिलो वर्षमै सन्तान जन्माएकी थिइन् । सोही गाउँकी २२ वर्षीर्या गौरी कामीले तेस्रो पटक गर्भधारण गरेकी छन् । उनले १४ वर्षको उमेरमा पहिलो सन्तान जन्माएकी थिइन् ।किशोरी अवस्थामै विवाह गरेर आमा बन्ने पार्वती र गौरी प्रतिनिधिपात्र हुन् । उनीजस्ता थुप्रै किशोरी बालविवाह गर्न बाध्य छन् । यसले महिला र शिशुको ज्यान जोखिममा परिरहेको छ । भेरी नगरपालिकाकी महिला, बालबालिका तथा ज्येष्ठ नागरिक शाखा प्रमुख शारदा शर्माका अनुसार जिल्लामा बालविवाहको दर ६० प्रतिशत रहेको छ । बालविवाहको अवस्था कति भयावह छ भन्ने तथ्य गाउँमा रहेका स्वास्थ्य संस्थाको तथ्यांक केलाउँदा पनि देख्न सकिन्छ । गत साता जगतीपुर स्वास्थ्य चौकीमा ४१ गर्भवतीले भिडियो एक्सरे गराएका थिए । तीमध्ये ३४ जना १३ देखि १६ वर्षका रहेका शर्माले बताइन् ।बालविवाहका कारण पढाइ बीचमै रोकिने, कम उमेरमै आमा बन्ने हुँदा स्वास्थ्य समस्या देखिने, घरेलु हिंसा हुने र घरबार बिग्रिनेजस्ता जोखिम बढ्ने गरेका छन् । २१ वर्षीया पार्वती सानैमा विवाह गर्न हुँदैन भन्ने चेत बल्ल खुलेको बताउँछिन् । उतिबेला विवाह भन्ने के हो भन्ने थाहै थिएन, दुःख त अहिले भोग्दैछु, उनले भनिन्, उमेरमै ज्यान बिग्रियो । पाँचौं सन्तानको प्रतीक्षामा रहेकी उनले चार सन्तान जन्माएकी थिइन् । तर दुइटाले भने स्वर्ग देखिसके । पछिल्लो समय बालविवाह न्यूनीकरणका लागि स्थानीय तह अग्रसर भएका छन् । कतिपय स्थानीय तहले बालविवाह गर्नेलाई बहिष्कार गर्नेसम्मको निर्णय गरेका छन् । यो महिलाको मात्र होइन, समग्र समाजकै जीवनमा आइलागेको ठूलो रोग हो, शर्माले भनिन्, यसलाई निर्मूल पार्न सबैबीच सहकार्य आवश्यक छ ।"
नजिर कुल्चँदै बटालालाई सफाइ,"(काठमाडौं)  आफैंले त्यही घटनामा प्रतिपादन गरेको नजिर लत्याउँदै सर्वोच्च अदालतले कोटेश्वरका व्यापारी रामहरि श्रेष्ठको हत्याका आरोपितलाई सफाइ दिएको छ । जीवित भनिने गोविन्दबहादुर बटालालाई ३ वर्ष कैद गर्ने जिल्ला र तत्कालीन पुनरावेदन अदालतको फैसला उल्ट्याउँदै सर्वोच्चका न्यायाधीशद्वय तेजबहादुर केसी र टंकबहादुर मोक्तानको इजलासले सफाइ दिएको हो । अर्का आरोपित संकल्प भनिने अर्जुन कार्कीलाई जिल्ला र पुनरावेदन अदालतकै फैसला सदर गरी २० रुपैयाँ जरिवाना गरिएको छ । यो मुद्दामा जोडिएका ३ जना फरार रहकाले मुद्दा मुल्तबीमा राखिएको छ । सर्वोच्चले २०६८ असार ६ गते यसमा श्रेष्ठको अपहरणदेखि अपराधसम्मको सिलसिला भएको भनी त्यसमा संलग्नहरू कसुरदार हुने व्याख्या गरेको थियो । त्यो व्याख्याविपरीत न्यायाधीशद्वय केसी र मोक्तानको इजलासले बटालालाई सफाइ दिएको हो । फैसलाको पूर्णपाठ आइनसकेकाले सफाइ दिनुको कारण र आधार खुलेको छैन । सफाइ पाए पनि बटालाले ३ वर्ष १५ दिन कैद भुक्तान गरिसकेका छन् ।तत्कालीन विद्रोही माओवादी शान्ति प्रक्रियामा आएपछि जनमुक्ति सेना विभिन्न शिविरमा केन्द्रित भएका थिए । चितवनको शक्तिखोरमा रहेको तेस्रो डिभिजनले कोटेश्वरका व्यापारी श्रेष्ठको घरमा सम्पर्क कार्यालय खोलेको थियो । २०६४ चैत १४ गते सम्पर्क कार्यालयमा १७ लाख रुपैयाँ र एउटा पेस्तोल चोरी भयो । घटना छानबिनका लागि भन्दै बटाला सहितको टोलीले केशव अधिकारी, गंगाराम थापा र श्रेष्ठलाई उठाएर चितवन लगे । डिभिजनका ब्रिगेड कमान्डर बटालाले सोधपुछ गर्दा श्रेष्ठले आफूसँगै नियन्त्रणमा लिइएका अधिकारी र थापाको नाम लिए । बटालाको दाबीअनुसार २०६५ वैशाख ३१ गते बिहान चोरीको रहस्य किन खोलिस् ? भन्दै श्रेष्ठलाई अधिकारी र थापाले कुटपिट गरी मरणासन्न अवस्थामा पुर्याए । उपचारका लागि अस्पताल लैजान खोज्दा बाटोमा श्रेष्ठको मृत्यु भयो । उनको शव नारायणी नदीमा फालिएको भन्ने विवरण जनमुक्ति सेनाको तेस्रो डिभिजनले २०६५ जेठ ३ गते प्रहरीमा पठाएको थियो । श्रेष्ठकी पत्नी रमिलाले बटाला नेतृत्वको माओवादी टोलीले सानो काम छ भनी कब्जामा लिएको भन्दै बानेश्वर प्रहरीमा जाहेरी दिएकी थिइन् । रमिलाको बयानअनुसार वैशाख १५ गते राति बटाला र अरू ३ जनाले श्रेष्ठलाई पेस्तोल देखाई लिएर गएका हुन् । रमिलाले जाहेरीमा कालीबहादुर खाम र बटालाको नाम किटेकी थिइन् । पछि शक्तिखोरमै श्रेष्ठ बन्धक रहेका बेला बटालाले कुरा गराइदिँदै तपाईंका श्रीमान् आउनुहुन्छ भनी आश्वासन दिएका थिए । प्रहरीसँगको बयानका क्रममा बटालाले खामको अंगरक्षकलाई ३ जनाले नियन्त्रण लिई नगद र पेस्तोल लगिएकाले छानबिनका क्रममा श्रेष्ठलाई आफ्नो नेतृत्वको टोलीले नियन्त्रणमा लिएको स्विकारेका थिए । उनको भनाइअनुसार, पर्सिपल्ट १७ गते घरको शौचालयमा टिसर्टमा पोको पारेको अवस्थामा १७ लाख फेला परेको थियो भने भर्याङमुनि पेस्तोल भेटिएको थियो । वैशाख १५ गते फेरि शिविरमा ल्याई सोधपुछ गर्दा उनले आरोप स्विकारे, अरूले स्वीकार गरेनन् । पछि सबैले स्विकारे, बटालाले बयानमा भनेका थिए, गंगाराम र केशवले घटनाको पोल खोलेकाले पिटेको बताएका थिए । मरणासन्न अवस्थामा रहेका रामहरिलाई उपचारका लागि काठमाडौं ल्याउँदै गर्दा नारायणगढमुग्लिन सडकको भालुढुंगामा मृत्यु भएकाले गंगाराम र केशवले शवलाई झोलुंगे पुलको बीचबाट नारायण नदीमा फालेको बटालाले बताएका थिए । पानीमै डुबोस् भनेर उनीहरूले शवलाई तन्नामा बेरेर त्यसमा ढुंगासमेत राखेका थिए । शव पछि सड्न लागेको अवस्थामा त्रिशूली किनारमा फेला परेको थियो । २०६५ जेठ ६ गते प्रकाशित कान्तिपुरको समाचारअनुसार श्रेष्ठको मृत्यु बटालाले भने जस्तो उपचार गर्न काठमाडौं लैजाने क्रममा भएको नभई वैशाख २६ गते बिहान ११ बजे चितवनस्थित शिक्षण अस्पतालको आईसीयूमा भएको थियो । अस्पतालका चिकित्सक डा भोजराज अधिकारीले अचेत अवस्थामा श्रेष्ठलाई २५ गते बेलुकी पौने ९ बजे चार जनाले अस्पताल ल्याएको बताएका थिए । भेन्टिलेटरको सहायताले श्वासप्रश्वास गराई राखिएका श्रेष्ठलाई भोलिपल्ट २६ गते बिहान सवा १० बजे डा सुवास गुरुङले मृत घोषणा गरेका थिए । घटनापछि प्रहरीको नजरमा खामसहित रघु भनिने केशव अधिकारी, एटम भनिने गंगाराम थापा र संकल्प भनिने अर्जुन कार्की फरार भए । एटम खामकै अंगरक्षक हुन् । बटालाले कुटपिटको दोष अधिकारी र थापामाथि थोपरेर आफू निर्दोष रहेको बयान दिए । फरार सवारी चालक कार्की पछि अदालतमा उपस्थित भए र गाडी चलाउने बाहेकको काम आफूले नगरेको बताए । फरार रहेका सबैको फाइल मुल्तबीमा राखेर जिल्ला अदालत चितवनले दुई पटक मुद्दाको फैसला गर्यो । पहिलो पटक २०६८ जेठ १७ गते भोलानाथ चौलागाईंको इजलासले बटालालाई ३ वर्ष कैद फैसला गर्यो । छ महिनापछि मंसिर २० गते भोजराज अधिकारीको इजलासले कार्कीलाई घटनामा संलग्न नभएको तर घटना भएको देख्दादेख्दै मौन बसेको भन्दै २० रुपैयाँ जरिवानाको फैसला सुनाइदियो । कार्की पुनरावेदन अदालतमा गएनन् । बटाला आफू निर्दोष भएको दाबी गर्दै पुनरावेदनमा गए । कार्की र बटाला दुवैलाई कम सजाय भएको भनी सरकारी वकिल कार्यालयले पनि पुनरावेदन हाल्यो । शव गाडीमा राखी गायव गर्ने काममा मतियार भएकाले कार्कीमाथि पनि सजाय हुनुपर्ने माग सरकारी वकिलको थियो । तत्कालीन पुनरावेदन अदालतका न्यायाधीशद्वय तिलप्रसाद श्रेष्ठ र विनोदप्रसाद शर्माको इजलासले बटालासहितले श्रेष्ठलाई नियन्त्रणमा लिएर माओवादीको तेस्रो डिभिजनमा राखेको र उनकै नियन्त्रणमा रहेको ठाउँमा कुटपिट भएको ठहर गर्यो । टाउकामा लागेको चोटका कारण श्रेष्ठको मृत्यु भएको थियो । पुनरावेदन अदालतले बटाला ज्यान मुद्दामा संलग्न भएको भन्नेमा भने दाबी पुग्न नसकेको निष्कर्ष निकाल्यो भने शव गायब पार्न सघाएका सवारीचालक कार्कीलाई पनि २० रुपैयाँ जरिवाना गर्ने जिल्लाकै फैसला सदर गर्यो । शंकास्पद अनुसन्धान कालीबहादुर खामसहित बटालालगायतको टोलीले व्यापारी श्रेष्ठलाई कोटेश्वरको घरबाट अपहरण गर्दादेखि शक्तिखोर पुर्याउँदा, कुटपिट गर्दा र मरेपछि शव त्रिशूलीमा फाल्दासम्म विभिन्न कसुर आकर्षित हुने अपराध भएका छन् । तर प्रहरी र त्यसपछि सरकारी वकिलले अपहरण तथा शरीर बन्धक, कुटपिट र ज्यान मारेको मुद्दा नचलाई केवल कर्तव्य ज्यान अभियोगमा मागदाबी गर्यो । यसरी अपराधलाई सकुंचित बनाउँदा अपहरणमा संलग्नहरूले उन्मुक्ति पाए । अधिकारी र थापालाई मात्रै कुटपिटमा संलग्न भनी अर्थ लगाइयो । फैसलामा बटालाले श्रेष्ठको हत्या गर्ने मनसाय राखेका थिएनन् भन्ने व्यहोरा उल्लेख छ । किनभने, साक्षीले श्रेष्ठमाथिको कुटपिटमा बटाला संलग्न थिएनन् भनी बकपत्र गरेका छन् । अधिकार प्राप्त निकाय र अधिकारीले बाहेक कसैले पनि व्यक्तिलाई नियन्त्रणमा लिन पाउँदैन । शिविरमा बसेका माओवादी कमान्डरहरूले घरमा बसेको व्यक्तिलाई पेस्तोल देखाएर नियन्त्रणमा लिएको घटनालाई प्रहरीले अपहरणको विषयवस्तु बनाएन । जिल्ला र पुनरावेदन अदालतले पनि फैसलामा अपहरण शब्द प्रयोग गरेनन् । जिल्लाबाट फैसला भइसकेपछि भने प्रहरीले खाम, बटाला लगायतमाथि अपहरणको मुद्दासमेत चलाउने प्रयास गर्यो । तर त्यसलाई अनुचित भनी सर्वोच्च अदालतले उल्ट्याइदियो । खोइ छानबिन प्रतिवेदन ?घटनापछि सरकारले पूर्वन्यायाधीश राजेन्द्रकुमार भण्डारीको संयोजकत्वमा छानबिन आयोग बनायो । आयोग सदस्यमा वरिष्ठ प्रहरी अधिकृत अमरसिंह शाह र उपन्यायाधिवक्ता शरदराज गौतम थिए । शव जाँच प्रतिवेदनमा टाउकामा बलपूर्वक कडा चोट लागेको उल्लेख छ । आयोगले तत्कालीन प्रधानमन्त्री गिरिजाप्रसाद कोइरालालाई प्रतिवेदन बुझाउँदै खामसँगै बटाला, अधिकारी र थापासहित नौ जना सहयोगीलाई कारबाही गर्न सिफारिस गरेको खोज पत्रकारिता केन्द्रले प्रकाशन गरेको नेपालमा दण्डहीनता नामक पुस्तकमा उल्लेख छ । घटनापछि श्रेष्ठको परिवारलाई २० लाख रुपैयाँ दिने, छोराछोरी र श्रीमतीको भविष्य सुनिश्चित गर्ने र दोषीलाई कारबाही गर्नेलगायत विषयमा पुष्पकमल दाहाल र रमिलाबीचमा सहमति भएको थियो । जिल्ला तहदेखिकै फैसलामा यो प्रतिवेदन उल्लेख छैन ।"
पत्रकार साह हत्याका अभियुक्त पक्राउ,"(बारा)  प्रहरीले पत्रकार वीरेन्द्रकुमार साहको हत्याका अभियुक्त कुन्दन भनिने नरेन्द्र फौजदारलाई आइतबार पक्राउ गरेको छ । बारागढी गाउँपालिका६, गडहल गाउँका ५० वर्षीय फौजदारलाई घटनाको १२ वर्षपछि प्रहरीले घरबाटै पक्राउ गरेको हो । पक्राउ गर्ने क्रममा स्थानीय र फौजदार परिवारले अवरोध गरेपछि ४ राउन्ड हवाई फायर गर्नुपरेको प्रहरीले जनाएको छ । प्रहरी उपरीक्षक कृष्ण पंगेनीले चौथो पटकको प्रयासमा फौजदार पक्राउ परेको बताए । पंगेनीका अनुसार फौजदार राजनीतिक पहुँच र स्थानीय दलबलले मजबुत भएकाले लुकिछिपी बस्दै आएका थिए । फरार रहेका अन्य दुई अभियुक्तलाई समेत चाँडै पक्राउ गर्ने पंगेनीले दाबी गरे । पत्रकार साह २०६४ असोज १८ मा पिपरा बजारबाट फौजदारसहितले अपहरणमा परेका थिए । उनलाई मोटरसाइकलमा राखी जंगलमा लगेर यातना दिई गोली हानिएको थियो । अपहरणको ३५ दिनपछि कात्तिक २२ मा टाँगियाबस्तीमा साहको शव जमिनमुनिबाट निकालिएको थियो । साह त्यति बेला एभिन्युज टेलिभिजनका संवाददाता थिए । घटना हुँदा शान्ति सम्झौता भइसकेर माओवादी सरकारमा सामेल थियो । फौजदारमाथि अरू २ मुद्दा जिल्ला प्रहरीका प्रवक्ता प्रहरी नायब उपरीक्षक गौतम मिश्रका अनुसार फरार रहेकै अवस्थामा फौजदार डाँका र लागूऔषध मुद्दामा समेत संलग्न रहेको अनुसन्धानबाट पाइएको छ । २०६८ कात्तिक २० मा साविक गडहल गाविस५ का दीपेन्द्रप्रसाद यादवको घरमा फौजदारसमेतका ८ जनाले हतियार देखाएर तीन लाख रुपैयाँ बराबरको धनमाल लुटेका थिए । त्यस्तै २०७५ जेठ २४ मा कलैयामा बरामद गरिएको लागूऔषध मुद्दामा समेत उनको संलग्नता रहेको पाइएको छ । अर्का अभियुक्त मैनेजर गिरी राष्ट्रपतिबाट सजाय मिनाहामा परी ११ वर्ष जेल जीवन बिताएर बाहिर आइसकेका छन् भने अभियुक्त रामएकवाल सहनी जेलमै छन् । जिल्ला अदालतले २०६८ जेठ १६ मा गिरी र सहनीलाई सर्वस्वसहित जन्मकैदको फैसला गरेको थियो । हत्याका मुख्य योजनाकार लालबहादुर चौधरी र हरेराम पटेल फरार छन् ।"
सिटौलाले के गर्लान् ?,"(काठमाडौं)  पार्टी महाधिवेशनको सरगर्मी बढ्दै जाँदा कांग्रेसभित्र तेस्रो धारको नेतृत्वमा रहेका पूर्वमहामन्त्री कृष्णप्रसाद सिटौला भने आफ्नै समूहभित्रको चेपुवामा परेका छन् । पार्टीको केन्द्रीय विभाग गठन गर्ने निर्णयमा सभापति शेरबहादुर देउवालाई मौन समर्थन दिएपछि उनलाई साथ दिँदै आएका युवा नेताद्वय गगन थापा र प्रदीप पौडेल असन्तुष्ट मात्रै छैनन्, क्याम्प छाड्नेसम्मको चेतावनी दिन थालेका छन् । उता उनकै समूहका केन्द्रीय कार्यसमितिका सदस्यद्वय उमाकान्त चौधरी र शिव हुमागाईं तथा पूर्वमन्त्री भीमसेनदास प्रधान भने वरिष्ठ नेता रामचन्द्र पौडेलप्रति निकट हुन नदिने रणनीतिमा छन् । उनीहरू सकभर देउवातिर मिलाउने, नसके तेस्रो धारलाई नै निरन्तरता दिइनुपर्ने पक्षमा छन् । पार्टीभित्र तेस्रो शक्तिको भूमिकामा सिटौलालाई टिकाइराख्ने मुख्य जगका रूपमा युवा नेता थापा छन् । उनीपछि सिटौलालाई भरथेग गर्ने प्रदीप पौडेल नै हुन् । यी दुवै युवा नेतालाई गुमाएर सिटौला न देउवातिर जान सक्छन्, न त अन्य सदस्यलाई देउवातिर जान दिन्छन्, सिटौला निकट स्रोत भन्छ, आफ्नै समूहलाई निरन्तरता दिएर सबैलाई एकैठाउँमा राख्ने रणनीति अझै उनमा देखिन्छ ।त्यसको संकेत उनले ५ दिनअघि झापामा दिएका छन् । केन्द्रीय विभाग गठनपछि उनको भूमिकालाई लिएर राजधानीमा धेरैखाले टिकाटिप्पणी हुन थालेपछि झापा हानिएका सिटौलाले आफैं उम्मेदवार बन्ने संकेत दिएका थिए । पारिवारिक कामले गृहजिल्लाको बसाइ लम्बिएको बताएका उनले केन्द्रीय विभाग गठनपछिको घटनाक्रमबारे भने आइतबार कुनै प्रतिक्रिया दिएनन् । राजधानी फर्केपछि सबै कुरा खोल्छु, उनले भने, अझै केही दिन झापामै रहन्छु । विभाग गठनलगत्तै झापामा उनले पत्रकार सम्मेलनमार्फत सभापतिमा उम्मेदवारी दिने उद्घोष गरेका थिए । उनले भनेका थिए, म सभापतिको उम्मेदवार होइन भन्ने भ्रम छ भने आजै त्यागिदिनुस् । पार्टीका तल्ला तहका सबै अधिवेशन सकिएपछि उम्मेदवारी घोषणा गर्छु । कार्यकाल सकिनु दुई दिनअघि र सकिएकै दिनमा सभापति देउवाले ४७ मध्ये २० विभाग प्रमुख तोक्दा सिटौला निकट हुमागाईं एउटा विभागको प्रमुखमा परे । विधानविपरीत महाधिवेशनलाई प्रभावित पार्नका लागि सभापतिले केन्द्रीय विभाग गठन गरेको भन्दै पौडेल समूहले आपत्ति जनायो । यही विषयले संस्थापन पक्षले बोलाएको जिल्ला उपसभापतिको भेलासमेत पौडेल पक्षले बहिष्कार गर्यो । उपसभापति नेतृत्वमा रहेको पार्टीको नीति, प्रशिक्षण प्रतिष्ठानले देशभर प्रशिक्षण चलाउने भनेर ७७ जिल्लाकै उपसभापतिलाई फागुन २१ मा राजधानीमा बोलाइको थियो । यसअघि सभापति देउवाको कदमविरुद्ध पौडेल र सिटौला पक्ष एकसाथ देखिएका थिए । पछिल्लो मुद्दामा सिटौलाको मौनताबाट पौडेल पक्ष पनि झस्किएको छ । थापा र पौडेलले भने कार्यकाल सकिएपछि केन्द्रीय विभाग गठन गर्ने सभापतिको कदमको खुलेर विरोध गरेका छन् । विभाग प्रमुख तोक्दा सभापति देउवाले सांसद नभएकालाई अवसर दिने भन्दै मापदण्ड तय गरेका थिए । जुन मापदण्डमा पौडेल पनि परेका थिए । उनलाई विभागमा बस्न आग्रह गरिएको थियो तर मानेनन् । विभाग गठन विधानसम्मत छैन । आवश्यक पनि छैन । यो निर्णयले महाधिवेशनको वातावरणलाई बिथोलेको छ, थापाले कान्तिपुरसँग भने, सभापतिजीले यो निर्णय तत्काल फिर्ता गर्नुपर्छ । नगरे विभागले मान्यता पाउनै सक्दैन । पौडेलले पनि विभाग गठनलाई महाधिवेशन प्रभावित पार्ने योजनाअन्तर्गत रहेको भन्दै निर्णय फिर्ता गर्नुपर्ने बताए । केही समयअघि महामन्त्री शशांक कोइराला निवासमा भएको बैठकमा सिटौलासमेत विभाग गठनको औचित्य नभएको भन्दै विरोधमा उभिएका थिए । अहिले विभागमा हुमागाईंको प्रवेशलाई भन्दा पनि केन्द्रीय कार्यसमितिको आमन्त्रित सदस्यमा झापाका सुधीर शिवाकोटीलाई ल्याएकामा सिटौला मौन रहेको बुझाइ उनी निकट सदस्यहरूको छ । सिटौलाले धेरै अघिदेखि नै हुमागाईं र शिवाकोटीलाई केन्द्रीय सदस्य बनाउन चाहेका थिए । घरेलु राजनीति र आफ्नै निर्वाचन क्षेत्रका शिवाकोटीलाई केन्द्रीय सदस्य बनाउने वचनबद्धता उनले धेरै अघि दिएका थिए । तत्कालीन अवस्थामा देउवाले चलाखी गरे । शिवाकोटीलाई नबनाएर आफ्नो निकट आइसकेका हुमागाईंलाई सिटौला समूहका नाममा केन्द्रीय सदस्य बनाइदिए । त्यही कमजोरी देउवालाई थाहा थियो । विभाग गठनमा वरिष्ठ नेता पौडेल पक्षले साथ नदिएपछि सिटौलाको समर्थन लिन देउवाले चलाखी गरे । शिवाकोटीलाई आमन्त्रित सदस्य बनाएर हुमागार्इंलाई विभाग प्रमुख बनाई सिटौलालाई चुप राख्न सफल रहे । १३ औं महाधिवेशनमा आफ्नो टिमले चुनाव हारेपछि सिटौला सभापति देउवातिरै थिए । ०७४ को निर्वाचनपछि उनले सभापति देउवाको क्याम्प छाडे । देउवाको काम गर्ने शैलीलाई कारण देखाउँदै सिटौला इतरसमूहमा जोडिन पुगे । त्यसपछि सिटौलाले देउवाको हरेक कदमको खरो रूपमा विरोध गर्दै आएका थिए । आन्तरिक मुद्दामा उनी पौडेलसँग बढ्ता निकट देखिन्थे । युवा नेता थापा र पौडेलको भूमिका त संस्थापनइतरका दुवै समूहलाई जोड्न नै केन्द्रित थियो । तर, १३ औं महाधिवेशनबाट बढेको अविश्वासले पौडेल र सिटौलाको मन माझिन सकेन । बेलाबखत पार्टीभित्रको भागबन्डा र मुद्दामा समेत पौडेल र सिटौलाबीच अविश्वास कायमै रह्यो । जसका कारण सिटौलाले आफ्नै समूहलाई क्रियाशील बनाउन खोजे । महाधिवेशनको सरगर्मी बढ्दै जान थालेपछि सिटौला देउवा र पौडेल दुवैका लागि आवश्यक ठानिएका छन् । सिटौलालाई आफ्नै पक्षमा ल्याउन पौडेल पक्षले नेविसंघको भागबन्डामा ४० प्रतिशत माग छाडेको थियो । पौडेल पक्षकै सहयोगबाट सिटौलाले नेविसंघमा २८ प्रतिशत भाग पाएका थिए । सके सिटौलासहित समूहलाई तान्ने, नसके त्यहाँभित्र रहेका सदस्यलाई आआफ्नो पक्षमा ल्याउन दुवै समूह नै लागेको देखिन्छ, पार्टीका अर्का एक केन्द्रीय सदस्य भन्छन्, यही बुझेर नै सिटौलाले आफू उम्मेदवार होइन भन्ने भ्रम त्यागिदिन आग्रह गरेका हुन सक्छन् ।"
राप्तीपारिका दुःख घट्दै,"(मकवानपुर)  राप्तीखोला तरेर हेटौंडा बजार आउजाउ गर्दा खोलामा देखिने ठूला पिलर र त्यसमाथि बन्न लागेको फराकिलो झोलुङ्गे पुलले मनहरी गाउँपालिका५ का ३७ वर्षीय केशर विष्ट खुसी छन् । झोलुङ्गेपुलले वर्षौंदेखि राप्तीखोलाको भेलमै वारपार गर्नुपरेको पीडालाई समेत कम गर्दै लगेको छ । ०४९ मा धादिङको किराञ्चोकबाट बुबाआमासहित डिल्लीपुरमा बसाइँ सरेयता बर्सेनि राप्तीको भेलसँगै बगेर खोला वारपार गर्नुपर्दाको दुःख उनले मात्र होइन, डिल्लीपुर र वसन्तपुरका करिब दुई हजार परिवारले भोगिरहेका छन् । पहाडमा उकालोओरालो गर्नुपर्ने भएकाले धेरै दुःख भयो भनेर हामी समथर र उब्जनी हुने ठाउँ खोज्दै डिल्लीपुरमा बसाइँ आएको । पहाडमा जस्तो उकालोओरालो त यहाँ गर्नु पर्दैन तर नुनतेल लिन बजार आउजाउ गर्दा पनि राप्तीको भेलसँग बग्नुपर्दा भने धेरै दुःख पायौं, विष्टले भने, सरकारले हाम्रो दुःख देखेर झोलुङ्गे पुल बनाउन लागेको छ । अब बर्खाको भेलमा ट्युबमा चढेर खोला वारपार गर्नु पर्दैन होला । उनी मात्र होइन, मकवानपुरको राप्तीपारि पर्ने साबिकको हाँडीखोला र पदमपोखरी गाविसका बासिन्दाले वर्षौंदेखि भोग्दै आइरहेको पुलको अभाव अब झेल्नु नपर्ने भएको छ । हाल हाँडीखोला मनहरी गाउँपालिका र पदमपोखरी हेटौंडा उपमहानगरपालिकाअन्तर्गत रहेका छन् । हाँडीखोला र पदमपोखरी क्षेत्र पूर्वपश्चिम राजमार्गको बायाँपट्टिको राप्तीखोलापारिको बस्ती हो । पछिल्लो समय राप्ती खोलामा पक्की र झोलुङ्गे पुल निर्माण भएसँगै उनीहरूको दुःखका दिन हट्दै गएका छन् । अहिले पूर्वपश्चिम राजमार्गसँग जोडिने गरी पदमपोखरी र हाँडीखोलाका विभिन्न स्थानमा राप्ती खोलामाथि ५ वटा पुल निर्माण भइसकेका छन् भने दुईवटा बनिरहेका छन् । यसमध्ये तीनवटा पक्की पुल हुन् भने चारवटा झोलुङ्गे पुल हुन् ।दस वर्षअघिसम्म पदमपोखरी र हाँडीखोलावासीका लागि बस्तीपुर र हाँडीखोला भुन्द्रुङ जोड्ने झोलुङ्गे पुल मात्रै रहेको थियो । अहिले योसँगै मनहरी९ को रजैया र हाँडीखोलाको दर्दरा जोड्ने झोलुङ्गे पुल, हेटौंडा१९ को सानान्टार र हाँडीखोला जोड्ने झोलुङ्गे पुल सञ्चालनमा रहेको छ भने रजैया र हाँडीखोलाको लामिटार जोड्ने पक्की पुल निर्माण भएको करिब तीन वर्ष बितिसकेको छ । यस्तै, हेटौंडा१९ दारिमटार र हेटौंडा१२ पदमपोखरी जोड्ने पक्की पुल निर्माण भएको एक वर्ष भइसकेको छ । हाल सानान्टार र हाँडीखोला जोड्ने पक्की पुल तथा मनहरी९ जैसिङ र हाँडीखोलाको डिल्लीपुर जोड्ने गरी झोलुङ्गे पुल निर्माण भइरहेको छ । पक्की पुल तीन वर्षभित्र र झोलुङ्गे पुल यही आर्थिक वर्षभित्र सम्पन्न हुने बताइएको छ । यी पुलका कारण राप्तीपारिका बासिन्दाले निकै राहत महसुस गरेका छन् ।वर्षाको समयमा करिब तीन घण्टा लगाएर एकोहोरो डाँडा र जंगलको बाटो हुँदै बस्तीपुरको झोलुङ्गे पुलबाट हेटौंडा गएको स्मरण गर्दै हाँडीखोला वसन्तपुरका दीपेन्द्र अधिकारीले भने, अहिले ती दिन सम्झिँदा आङै सिरिङ्ग हुन्छ । रजैया दर्दरा जोड्ने झोलुङ्गे पुलले धेरै हदसम्म हाम्रो दुःख काटिदिएको छ । दर्दरा, वसन्तपुर, डिल्लीपुर बासिन्दाका लागि अब एउटा पक्की पुल आवश्यक छ । पुल निर्माणसँगै हाँडीखोला र पदमपोखरीका सर्वसाधारण प्रत्यक्ष लाभान्वित भएका छन् ।पहिला विद्यार्थी बाढीमा हेलिएर पढ्न जानुपर्ने अवस्था थियो । कोही बिरामी पर्दा डोकामा बोकेर लैजानुपर्थ्यो, पुराना दिन सम्झिँदै मनहरी गाउँपालिका३, लामिटारका सुजन राईले भने, अहिले घरघरमा गाडी आएको छ । हाँडीखोला जोड्ने गरी मात्रै तीन वटा पुल बनिसकेको छ । दुई वटा बन्दै छ । यत्ति चाँडै यत्तिका विकास हुन्छ भन्ने हामीले सोचेका पनि थिएनौं । पक्की पुल निर्माण भएसँगै गाउँगाउँको रुटमा स्थानीय सवारीसाधन सञ्चालन भइरहेको छ । किसानले आफ्ना उत्पादन सजिलैसँगै बजारसम्म लैजान पाएका छन् । बजारमा कोठा लिएर पढ्न बस्ने विद्यार्थी घरैबाट गाडी चढेर क्याम्पस गइरहेका छन् ।"
२५ सामुदायिक विद्यालयलाई बस,"हेटौंडा (कास) वाग्मती प्रदेशका १३ वटा जिल्लाका २५ वटा सामुदायिक विद्यालयका विद्यार्थीले नयाँ वर्षबाट बसमा स्कुल आउजाउ गर्न पाउने भएका छन् । ०७७ वैशाख २ बाट बस सञ्चालन गर्ने गरी प्रदेश सरकारको सामाजिक विकास मन्त्रालयसँग २५ वटा सामुदायिक विद्यालयका व्यवस्थापन समिति अध्यक्ष र प्रधानाध्यापकले शुक्रबार सम्झौता गरेका छन् । सम्झौतासँगै अनुदान रकम उपलब्ध गराएको छ । नयाँ वर्ष र नयाँ शैक्षिक सत्रदेखि सामुदायिक विद्यालयका विद्यार्थीहरूले स्कुल आउजाउ गर्न बस चढुन् भन्ने उद्देश्यले बस खरिद गर्न अनुदान दिएका हौं, सामाजिक विकास मन्त्रालय शिक्षा महाशाखाका प्रमुख दीपेन्द्र सुवेदीले भने, टाढाटाढाबाट पढ्न आउने विद्यार्थीलाई सहज होस् भनेर २५ वटा सामुदायिक विद्यालयलाई बस खरिद गर्न रकम उपलब्ध गराएका हौं ।मन्त्रालयले एक विद्यालयका लागि २५ लाख रुपैयाँका दरले अनुदान रकम उपलब्ध गराउने व्यवस्था गरेको छ । प्रदेशका १२ वटा जिल्लाका सामुदायिक विद्यालयलाई दुई वटाका दरले अनुदान रकम दिइने भएको छ । रसुवा जिल्लाको भने एक विद्यालयलाई मात्र विद्यालय बस कार्यक्रमका लागि अनुदान रकम दिन लागिएको सुवेदीले बताए । मन्त्रालयले विद्यालय मर्ज भएका, ढाटाबाट विद्यार्थी आउनुपर्ने बाध्यता भएका, सडक सञ्जालले जोडिएका विद्यालय छनोट गरी बसका लागि अनुदान दिने व्यवस्था गरेको हो ।मन्त्रालयले काठमाडौंको गोकर्ण र कान्तिभैरव मावि, दोलखाको हनुमन्तेश्वर र क्षत्रवती मावि, धादिङको वागेश्वरी मावि, धादिङ गल्छीको सोही नाम गरेको बागेश्वरी मावि, नुवाकोटको महादेव, चण्डेश्वरी मावि, भक्तपुरको सरस्वती, बागेश्वरी मावि, मकवानपुरको जनकल्याण, वंशगोपाल मावि, रामेछापको मन्थली र तामाकोसी जनजागृति मावि, ललितपुरको सरस्वती र विश्वश्रमिक गणेश माविलाई अनुदान रकम उपलब्ध गराउन सम्झौता गरिसकेको छ । यसैगरी, सिन्धुपाल्चोकको तेर्से, सेतीदेवि पञ्चकन्या मावि, सिन्धुलीको प्रगतिशील र जनजागृति मावि, काभ्रेपलाञ्चोकको कुशादेवी मावि र प्रभा मावि, चितवनको भण्डारा मावि र हिमालय दण्डपाणि न्यौपाने मावि, रसुवाको कालिका हिमालय माविलाई प्रदेश सरकारले अनुदान रकम उपलब्ध गराउन प्रक्रिया पूरा गरिसकेको छ ।"
बढ्यो सवारी रुट परमिटको अवधि,मकवानपुर (कास) वाग्मती प्रदेश सरकारले सार्वजनिक यातायातको रुट परमिट अवधि बढाएको छ । व्यवसायीको सुविधाका लागि भन्दै सरकारले सार्वजनिक यातायातको रुट परमिट अवधि बढाएको हो । यसअघि वर्षको तीन पटक परमिट नवीकरण गर्नुपर्ने व्यवस्थालाई परिवर्तन गरी दुई पटकमा झारिएको छ । एक वर्षअघि नै जारी प्रदेश सवारी तथा यातायात व्यवस्थाको संशोधित ऐनमा प्रत्येक ६ महिनामा रुट परमिट नवीकरण गर्नुपर्ने उल्लेख गरिए पनि नियमावली बन्न ढिलाइ भएपछि यो निर्णय गरिएको हो । प्रदेशको भौतिक पूर्वाधार विकास मन्त्रालयको सचिवस्तरीय निर्णयबाट उक्त ऐन कार्यान्वयनमा ल्याएको छ । संघीय सरकारबाट लागू हुने यसअघिको ऐनअनुसार प्रत्येक ४ महिनामा रुट परमिट नवीकरण गर्नुपर्ने व्यवस्थालाई परिवर्तन गरी प्रदेशले ६६ महिना कायम गरेको हो ।
विद्यार्थीले मनाए होली,सिन्धुली (कास) कोरोना भाइरसको सन्त्राससँगै सरकारले होली पर्वमा भेला नहुन उर्दी जारी गरेपछि यहाँस्थित एक विद्यालयका विद्यार्थी र शिक्षकले साधारण तरिकाले अघिल्लै दिन होली मनाएका छन् । सिन्धुलीको कमलामाई नगरपालिका ४ ढुंग्रेवासस्थित कमला माविमा अध्ययनरत (बाली विज्ञान) कृषि समूहका विद्यार्थीले शिक्षकसँग मिलेर होली मनाएका हुन् । सरकारले होली पर्वमा बिदा दिए पनि कोरोना भाइरसको सन्त्रासका कारण बाहिर निस्केर भेला नहुन भनेपछि रोगलाई कमजोर नठानी साथीसंगी मिलेर रमाइलो गरेको छात्रा सदीक्षा राईले सुनाइन् ।
पर्यटकीय गन्तव्य विकास गर्न तीन अर्ब,"हेटौंडा (रासस) वाग्मती प्रदेश सरकारले वर्ष ०७६७७ मा पर्यटन क्षेत्रको भौतिक पूर्वाधार निर्माण र प्रवर्द्धनका लागि करिब तीन अर्ब खर्च गर्ने योजना निर्माण गरेको छ । प्रदेश सरकारले पर्यटन पूर्वाधारको विकास निर्माण, प्रचारप्रसारलगायत कार्यमा उक्त रकम खर्च गर्ने योजना बनाएको हो ।"
निषेधित क्षेत्रमै टिपर,"ललितपुर (कास) बुङमतीभैंसेपाटीनक्खु सडक टिपर निषेधित क्षेत्र हो । जिल्ला खानी अनुगमन समितिका संयोजक एंव जिल्ला समन्वय समिति ललितपुरका अध्यक्ष अम्बरबहादुर खड्काको संयोजकत्वमा सांसदहरूसहित बसेको बैठकले ०७५ पुसमा उक्त रुट भएर ठूला गाडी सञ्चालनमा रोक लगाउने निर्णय गरेको थियो । समितिमा ललितपुरका प्रमुख जिल्ला अधिकारी, ललितपुर प्रहरी प्रमुख, सशस्त्र प्रहरी प्रमुख, जिल्ला वन अधिकृतलगायत सदस्य छन् । बैठकका निर्णयमा सांसद पम्फा भुसाल, नवराज सिलवाल, लालकुमारी पुन, चेतनाथ सञ्जेल, जीवन खड्का, राजकाजी महर्जन, गोदावरी नगरपालिकाका मेयर गजेन्द्र महर्जनको हस्ताक्षर छ ।अहिले यो सडक भएर लेले, नल्लु र देवीचौर क्षेत्रमा मापदण्डविपरीत सञ्चालित खानीमा उत्पादित रोडा, ढुंगाको निकास तीव्र रूपमा भइरहेको छ । ललितपुरका प्रमुख जिल्ला अधिकारी भागिरथ पाण्डेयले नक्खु करिडोर बनेपछि मात्र निषेधित क्षेत्र लागू हुने बताए । म आउँदादेखि चलिरहेको छ, उनले भने, करिडोर चाँडै बनाउन पटकपटक बैठक बसेर ठेकेदारलाई भनिरहेका छौं । खोकना दोबाटामा महानगरीय प्रहरी प्रभाग भैंसेपाटीबाट र नक्खु पुलमा अस्थायी प्रहरीचौकीबाट खटिएका प्रहरी बस्छन् । त्यहाँ ट्रिपरको चेकजाँच हुँदैन । महानगरीय प्रहरी प्रभाग भैंसेपाटीका प्रहरी निरीक्षक सुजितकुमार ओझाले भर्खरै सरुवा भएर आएकाले यसबारेमा आफूलाई जानकारी नभएको बताए । म आएदेखिन यसबारेमा केही कुरा भएको छैन, उनले भने ।गोदावरीठैवहरिसिद्धि सडक पनि टिपर निषेधित क्षेत्र हो । उक्त सडकमा पनि गोदावरी नगरपालिकाको कार्यालयअगाडि हुँदै धमाधम चलिरहेको छ । चापागाउँ सडकमा भने भाला काटेको बनाइएका टिपर चल्छन् । चापागाउँ सडकमा दुर्घटना बढ्न थालेपछि स्थानीयले ०६९ मा आन्दोलन गरी बन्द गर्न लगाएका थिए । तैपनि महानगरीय प्रहरी वृत्त चापागाउँ पनि मौन छन् । महानगरीय प्रहरी परिसर जावलाखेलबाट विभिन्न ठाउँमा खटिएका प्रहरी टोलीले पनि सजिलै पास गरिदिन्छन् । महानगरीय प्रहरी परिसर जावलाखेल एसएसपी टेकबहादुर राईले भने बुङमतीभैंसेपाटीनक्खु सडक टिपर निषेधित क्षेत्र भनी निर्णय भएको पाइएमा तत्कालन बन्द गर्न लगाउने बताए ।"
रेबिज संक्रमित कुकुरको डर,"दैनिक ८४ जनाले लगाउँछन् खोप शुक्रराज ट्रापिकल तथा सरुवा रोग अस्पताल टेकुमा दैनिक सरदर ८४ जनाले रेबिजविरुद्धको खोप लगाउने गरेका छन् । कुकुर, बिरालोलगायत घरेलु तथा वन्यजन्तुले टोके वा चिथोरेपछि रेबिज रोगबाट बच्न रेबिजविरुद्धको खोप लगाउन यो अस्पतालमा पुग्छन् । अस्पतालका प्रवक्ता डा अनुपा बाँस्तोलाका अनुसार गत वर्ष रेबिजविरुद्धको खोप लगाउने ३१ हजार चार जना थिए । यो तथ्यांकअनुसार दैनिक ८४ जनाले खोप लगाउँछन् । ०७५ मा रेबिजविरुद्धको खोप लगाउने ३० हजार तीन सय २८ थिए । ०७४ मा २९ हजार तीन सय नौ जनाले खोप लगाएका थिए । यसरी हरेक वर्ष रेबिजविरुद्धको खोप लगाउने बढिरहेको बाँस्तोलाले बताइन् । ६ वर्षअघि ०७० मा रेबिजविरुद्धको खोप लगाउने २३ हजार ६ सय १८ जना मात्रै थिए । स्वास्थ्य सेवा विभागका अनुसार देशैभरिमा वर्षभरि ३५ हजार जनालाई कुकुर र अन्य पशुले टोकेर खोप लगाउने गरेका छन् ।विभागका अनुसार ०७१ मा २० हजारले यस्ता खोप लगाउने गरेका थिए । रेबिज लागेर मृत्यु हुनेको संख्या पनि हरेक वर्ष बढ्दो छ । विभागका अनुसार रेबिज लागेर गत वर्ष ३२ जनाको मृत्यु भएका थिए । ०७२ मा भने रेबिजबाट मृत्यु हुनेको संख्या ६ थियो भने ०७३ मा आठ जना मात्रै थिए ।"
दिवसले छोएन इँटाभट्टा मजदुरलाई,"(भक्तपुर)  दाङ धनौरीकी ३६ वर्षीया मोनी सुनुवार एक भारी पाकेको इँटा पुर्याउँदै अर्को भारी काँचो बोकेर भट्टीमा फर्किन्छिन् । शरीरको धूलो टकटक्याउँदै १० महिने छोरालाई स्तनपान गराउने जिम्मेवारी पनि छँदै छ । बिहानीको झिसमिसेसँगै सुरु हुने उनको इँटाभट्टाको दिनचर्या घाम अस्ताएपछि बल्ल सकिन्छ । झ्याउलीभित्र छिरेपछि पनि साना तीन छोरा र पतिलाई खाना खुवाईवरी भाँडा थन्क्याउने काम उनकै काँधमा छ । आइतबार ११० औं अन्तर्राष्ट्रिय श्रमिक महिला दिवस मनाइरहँदा सूर्यविनायक नगरपालिका१० चित्तपोलस्थित एक इँटाभट्टामा इँटाको भारी बोकिरहेकी मोनीलाई भने सार्वजनिक बिदासमेत थाहा छैन । १५ वर्षकै उमेरमा इँटाभट्टामै प्रेमविवाह गरेकी मोनीका तीन छोरी र पाँच छोरा छन् । बर्सेनि बच्चा बस्यो, यिनीहरूकै लागि पनि दोहोरो भारी इँटा बोक्नैपर्यो, उनले भनिन्, के दिवस, के शनिबार । दस दिनमा एक दिन आनन्दले बिदा मनाउने हो ।दाङ हलुवारकी ३५ वर्षीया नीता चौधरी पनि सोही इँटाभट्टामा काम गर्छिन् । नीता बिहानीको झिसमिसेमै इँटा बोक्न निस्किन्छन् । इँटा बोक्ने, परिवारलाई खुवाउने, स्याहार गर्ने उनको दिनचर्या हो । उज्यालो नझर्दै झ्याउली (छाप्रो) बाट निस्केका उनीहरू धुलाम्य इँटाभट्टामा कोही इँटा बनाउँदै त कोही बोक्न व्यस्त छन् । आफूले पाखुरा नबजारी खान पाउने होइन, उनले भनिन्, के दिवस, के अधिकार π, गरिबलाई दिवसले छुँदैन । केही रकम बचाउने सपना बुन्दै ५ वर्षीय जुम्ल्याहा छोरासहित ६ जनाको परिवारसँगै इँटाभट्टा छिरेको उनी बताउँछिन् । उनका पतिपत्नी बिहान पाँच बज्दा नबज्दै इँटा बोक्न निस्किन्छन् । नीताका छोरा १२ वर्षीय कमल र १४ वर्षीय जीवन पनि आमाबुबासँगै इँटा बोक्छन् । गाउँको विद्यालयमा ६ र ८ कक्षामा अध्ययनरत छोरालाई समेत सँगै मजदुरी गर्न ल्याएको उनले बताइन् । आम्दानीको स्रोत केही छैन, सिजनमा थोरै कमाइ होला कि भनेर स्कुल पढ्दै गरेका छोरालाई पनि लिएर आएको हो, उनले भनिन् । त्यस्तै, सुर्खेत धारापानीकी ३१ वर्षीया सरस्वती पुनमगर चाँगुनारायण९ ताथलीस्थित एक इँटाभट्टामा इँटा बनाउने काम गर्छिन् । उनका पतिसहित १० र १६ वर्षीय दुई छोरा सँगै आएका छन् । १३ वर्षकै उमेरमा विवाह गरी १५ वर्षमै छोरालाई जन्म दिएकी उनी र १६ वर्षीय छोरा राजीव पनि इँटा बनाउँछन् । उनले कक्षा ७ मै पढाइ छोडे । सरस्वतीका अर्का छोरा १० वर्षीय आलोक कक्षा ३ को पढाइ छोडेर अभिभावकसँगै भक्तपुर आएका हुन् । छोरो पढाइमा लगनशील थियो, गाउँमा गरी खाने स्रोत छैन, उनले भनिन्, आफैंसँग ल्याउँदा विद्यालय जान पाएन । इँटाभट्टा नजिक विद्यालय नभएको र वैशाखपछि गाउँमै पढाउने उनले बताइन् । पढ्ने उमेरका सन्तानसाथ इँटा बनाइरहेकी सरस्वतीले प्रतिप्रश्न गरिन्, हाम्रो परिश्रम र पसिनाको मूल्यांकन गर्ने निकाय पनि छ ?दिनरात इँटाभट्टाको मजदुरीमा लागेका महिलालाई महिला दिवस कहिले र किन मनाइन्छ, पत्तो छैन । हामी कामदारलाई बारसम्म याद हुँदैन, कसरी दिवस थाहा हुनु, सिन्धुली मरिनछाप गाउँपालिका३ कमवतीकी सीता वाइबाले भनिन्, हामीलाई कामको मात्र याद हुन्छ, योबिना हामी भोकै हुन्छौं । न हामीलाई आफ्नो अधिकारबारे थाहा हुन्छ, न हामीले आफ्ना सन्ततिलाई अधिकार सिकाउन सकेका छौं, उनले गुनासो गरिन्, अधिकार अधिकार भनेर भएन, बाँच्ने आधार पनि त चाहियो । १० दिनको हप्ते बिदा लिने गरेको उनले बताइन् ।घरबास छोडेर इँटाभट्टाको झ्याउली छिरेका महिला पुरुषसरह बिहान सबेरै उठी घाम झुल्किने बेलासम्ममा एक हजारदेखि १५ सय इँटा पार्ने गरेको बताउँछन् । इँटाभट्टामा कार्यरत महिलाका काँधमा बालबच्चा हुर्काउने जिम्मेवारी पनि उत्तिकै चुनौतीपूर्ण छ । जताततै माटो मुछ्न कृत्रिम पोखरी स्थापना गरेको छ, बच्चा जोगाउनै मुस्किल छ, सल्यान कालीमाटी रामपुरकी सारदा डाँगीले भनिन्, सानो दुई वर्षको छोरो छ, कामसँगै उसकै गोठालो बस्नुपर्छ । खुला रूपमा छोडिएको अस्थायी पोखरीका कारण इँटाभट्टामा कार्यरत मजदुरका बालबालिका असुरक्षित रहेको उनीहरूको गुनासो छ । प्रत्येक वर्ष इँटाभट्टाको पोखरीमा डुबेर बालबालिकाको मत्यु हुने गरेको छ । इँटाभट्टामा ज्यालाको भने कुनै विभेद नरहने भएकाले कामको समान मूल्यांकन हुने गरेको उनीहरू बताउँछन् । गाउँमा मजदुरी गर्दा पुरुषको भन्दा महिलाको ज्याला आधा हुन्थ्यो, यहाँ त्यस्तो विभेद छैन, शारदाले भनिन्, इँटाभट्टामा काम गर्न आउनुअघि नै पेस्की लिएका हुन्छौं, पछि जति काम गर्यो, त्यति ज्याला पाउँछ । गाउँमा बच्चालाई एक्लै छोड्ने कुरा भएन, पढाइ छुटाएर साथै ल्याएका छौं, उनले भनिन्, यहाँ पढाउने व्यवस्था छैन ।जिल्लामा ६२ इँटाभट्टा सञ्चालनमा छन् । एक इँटाभट्टामा दुई सयदेखि चार सयसम्म मजदुर छन् ।प्रत्येक इँटाभट्टामा कामदारका रूपमा आउने महिला र पुरुषको संख्या समान छ । भट्टामा बालमहिलामजदुर दिवसले कुनै प्रभाव नपर्ने उनीहरू बताउँछन् ।"
चरखण्डीमा नयाँ पुल बन्दै,भक्तपुर (कास) सूर्यविनायक नगरपालिकाको सिरुटार र चरखण्डी जोड्ने नयाँ पुल निर्माण हुने भएको छ । स्थानीय विकास पूर्वाधार आयोजनाको ७० लाख ४७ हजार लागतमा पुल निर्माण हुने भएको हो । सांसद महेश बस्नेतले पुलको सिलान्यास गर्दै भक्तपुरमा यस वर्ष साना १० र ठूला ६ वटा पुल निर्माण भइसकेको बताए । वाग्मती प्रदेशसभाका सदस्य शशिजङ थापाले कौशलटारबालकोटसिरुटार सडक खण्डअन्तर्गत बालकोटसम्म सकिएको र अर्को वर्ष सिरुटारको सडक विस्तार सम्पन्न गरिने बताए । नगरपालिकाका उपप्रमुख जुना बस्नेतले गुणस्तरीय निर्माण सामग्री प्रयोग गरी समयमै पुल निर्माण गर्न ठेकेदारलाई आग्रह गरिन् ।
गोदावरी नगरपालिकाको आफ्नै बस,"ललितपुर (रासस) गोदावरी नगरपालिकाले नगरवासीका लागि आफ्नै बस सञ्चालनमा ल्याउने भएको छ । नगरपालिकाको कार्यालयमा नगरवासीलाई सहज रूपमा आउजाउ गर्न ५ वटा नगर बस सञ्चालन गर्न लागेको हो । गत फागुन २ मा सम्पन्न छैटौं नगरसभाले बस किन्न दुई करोड रुपैयाँ बजेट विनियोजन गरिसकेको छ । नगरपालिकाको कार्यालय चापागाउँमा छ । नगरका अन्य वडाबाट दुई वटासम्म बस चढेर आउनुपर्ने र केही स्थानमा सार्वजनिक सवारीसमेत नचल्ने समस्या भएकाले बस खरिद गर्न लागेको नगरपालिकाका मेयर गजेन्द्र महर्जनले बताए । नगरपालिकाको १ नम्बर वडा गोदामचौर, २ नम्बर वडा विशंखु, ७ नम्बर देवीचौर, ८ नम्बर डुकुछाप र वडा नम्बर ९ छम्पी क्षेत्रमा बस चलाउन लागिएको उनले बताए ।"
साँखुको सडक उस्तै,"काठमाडौं (रासस) चाबहिलसाँखु सडक खण्डको थली, सलम्बुटारको विस्तार अघि बढ्न सकेको छैन । स्थानीयवासीबाट अवरोध भएका स्थानमा निर्माण अघि बढ्न नसकेको हो । दुई किलोमिटर सडकमा निर्माण सुरु हुन नसकेको सडक विस्तार आयोजनाका इन्जिनियर लक्ष्मण देवकोटाले बताए । उपत्यकाका अरू १० स्थानमा जस्तै यो सडक विस्तार गर्न चार वर्षअघि ठेक्का सम्झौता भएको थियो । मुअब्जा विवादले यो क्षेत्रको सडक विस्तार हुन नसकेको हो । भौतिक पूर्वाधार तथा यातायातमन्त्री वसन्तकुमार नेम्बाङ, त्यस क्षेत्रका सांसदहरूले समेत बारम्बार अवलोकन गरे पनि चाबहिलसाँखु सडक खण्ड अझै पूरा हुन सकेको छैन ।"
जन सार्क समन्वय मञ्चमा बीसी,"काठमाडौं (कास) दक्षिण एसियाली राष्ट्रका नागरिकबीच सम्बन्ध स्थापित गर्न गठित जन सार्क समन्वय मञ्चको साधारणसभाले हरिबहादुर बीसीको नेतृत्वमा १५ सदस्यीय कार्यसमिति चयन गरेको छ । मञ्चको उपाध्यक्षमा तुलसीप्रसाद तिम्सिना, महासचिवमा सन्तोषकुमार घिमिरे, सचिव भरत ढकाल, अन्तराष्ट्रिय सचिव गोपाल नेपाल, कोषाध्यक्ष उमा तिमिल्सिना मरहठ्ठा चयन गरेको छ । त्यसैगरी सदस्यहरूमा कमलबाबु परियार, जगदीश भट्टराई, अप्सरा खत्री, चण्डिकाकुमारी राय, शोभा गिरी, बालकृष्ण प्रसाद, शान्ति गिरी भारती, देवी खड्का र चन्द्रमान श्रेष्ठ छन् ।"
तास खेल्ने तीन पक्राउ,भक्तपुर (कास) प्रहरीले भक्तपुर नगरपालिका९ ब्रह्मायणी टाउनप्लानिङस्थित डाइमन्ड कासिछ्वाको घरमा तास खेलिरहेको अवस्थामा तीन जनालाई पक्राउ गरेको छ । पक्राउ परेकाहरूमा कासिछ्वासहित चाँगुनारायण नगरपालिका८ सुडालका ४० वर्षीय रामसुन्दर खड्का र झौखेलका ४५ वर्षीय प्रकाश थापा छन् ।
"जति ठूलो खरिद, उति धेरै पारदर्शिता","झन्डै ३० अर्ब रुपैयाँभन्दा बढी लागतका सेक्युरिटी प्रेस र स्याटेलाइट खरिद प्रक्रिया अब प्रतिस्पर्धामार्फत अघि बढ्ने सञ्चार तथा सूचना प्रविधि र अर्थमन्त्री युवराज खतिवडाले घोषणा गरेका छन् । बिनाप्रतिस्पर्धा जीटूजी मार्फत खरिद गर्ने तयारी र त्यस क्रममा एक मन्त्रीको घूस प्रकरणले सरकार आलोचित भएको पृष्ठभूमिमा अर्का मन्त्रीको यो घोषणा स्वागतयोग्य छ । घूस मागेको अडियो सार्वजनिक भई अनियमितताको प्रमाण जनस्तरसम्म पुगेर विवादित भएपछि प्रतिस्पर्धा गराउने भनिएका यी दुई परियोजनामा मात्रै हैन, हरेकमा सरकारले खरिदको परिमाण अनुरूप पारदर्शिता अपनाउनुपर्ने हुन्छ ।ससाना ठेक्कादेखि अर्बौं रुपैयाँ लाग्ने जीटूजी र तजबिजी निर्णयका आधारमा हुने सार्वजनिक खरिद प्रक्रिया पारदर्शी नहुँदा भ्रष्टाचारलाई नै मलजल पुगेको र सरकार आलोचित बन्नुपरेको अवस्था छ । यसैका कारण मुलुकका लागि अति आवश्यक विकासनिर्माण कार्य तथा सामग्री खरिद प्रक्रिया नै अवरुद्ध हुने गरेका दर्जनौं दृष्टान्त छन् । दुई वर्षअघि नयाँ सरकार गठन भएसँगै मुलुकमै राहदानीदेखि पैसासम्म छाप्न थालिएको सेक्युरिटी प्रेस खरिद प्रक्रिया त्यसैको पछिल्लो कडी हो । खरिद प्रक्रियाका क्रममा बिचौलियासँग घूसका लागि लेनदेन गरेको अडियो सार्वजनिक भएपछि तत्कालीन सञ्चार तथा सूचना प्रविधिमन्त्री गोकुल बाँस्कोटाले पदबाट राजीनामा दिए । उक्त अडियोले हाम्रो खरिद प्रक्रियाको अँध्यारो पाटो मात्रै उजागर गरेको छैन, मन्त्रीसम्मै बिचौलियाको कस्तो पहुँच हुन्छ भन्ने पनि उदांगो पारिदिएको छ । संसारले प्रचलनमा ल्याएको प्रतिस्पर्धात्मक पद्धति अनुसारको काम गर्न नेपालले पनि सार्वजनिक खरिद ऐन२०६३ ल्याई त्यसै अनुसार काम गर्ने नीति लिएको छ । ऐनमा विशेष परिस्थिति तथा सान्दर्भिकता अनुसार प्रतिस्पर्धा नगराए पनि हुने व्यवस्था छ । यो व्यवस्था आपत्, विपद् र अत्यावश्यकताका आधारमा सदाशयसाथ काम गर्न दिइएको अधिकार मात्र हो, जसलाई दुरुपयोग गर्न पाइन्न । तर, सार्वजनिक खरिद ऐनले दिएको विशेष अधिकारको दुरुपयोग गर्दै सरकारले फ्रान्स वा जर्मनीका कम्पनीमध्ये एकसँग सेक्युरिटी प्रेस खरिदको तयारी थालेको थियो । बिनाप्रतिस्पर्धा खरिद गर्न लागिएको भन्दै आलोचना भइरहे पनि मन्त्रिपरिषद्ले नै सञ्चार तथा सूचना प्रविधि मन्त्रालयलाई सेक्युरिटी प्रेस खरिदका लागि सैद्धान्तिक सहमति दिएको थियो । सञ्चार मन्त्रालयले नै प्रक्रिया अघि बढाउने गरी यसअघि असार तेस्रो साता पनि बिनाप्रतिस्पर्धा फ्रान्सेली कम्पनी आइडेमियालाई राष्ट्रिय परिचयपत्र छाप्ने जिम्मा दिएको थियो । सरकारले सेक्युरिटी प्रेससँगै स्याटेलाइट पनि यसै गरी बिनाप्रतिस्पर्धा खरिद गर्ने तयारी गरेको थियो । यस परियोजना प्राविधिक समितिले खोट औंल्याए पनि तत्कालीन मन्त्री बाँस्कोटाले फ्रान्सेली कम्पनीसँग खरिद प्रक्रिया अघि बढाएका थिए । विभिन्न सरकारी निकायले खरिद ऐनले दिएको विशेषाधिकार दुरुपयोग गर्दै बिनाप्रतिस्पर्धा सरकारी ढुकुटीबाट रकम खर्चेर खरिद गर्ने अनियमितताको विवरण आउँदासमेत सरकारले चेतेको देखिएन । बरु उल्टै अख्तियार दुरुपयोग अनुसन्धान आयोगको क्षेत्राधिकार आकर्षित नहोस् भनेर मन्त्रिपरिषद्मा लगी निर्णय गराउने चलन बढ्यो, जसका कारण कुनै न कुनै विन्दुमा गएर सरकार नै अप्ठेरोमा पर्नुपरेको छ । प्रतिस्पर्धा नै नगराउने र गराइहाले पनि पारदर्शिता नअपनाउने गर्दा पछिल्लो समय वाइडबडी खरिद प्रकरण, गोकर्ण फरेस्ट रिसोर्ट, मेलम्ची खानेपानी आयोजना, बूढीगण्डकी जलविद्युत् आयोजनालगायत विवादित बनेका छन् । ऐनमा रहेका व्यवस्थाको गलत व्याख्या गर्दै अनियमित ढंगले खरिद गर्ने बढ्दो सरकारी प्रवृत्तिमा लगाम जरुरी छ । खरिद प्रक्रियामै कहीं कतै समस्या भए ऐनमै सुधार गर्नुपर्छ । ऐनमा समस्या नभए यही पद्धतिलाई अनुसरण गरे सरकार आलोचनाबाट बच्ने मात्रै हैन, ती आयोजनाहरूको खरिद प्रक्रियासँगै निर्माण पनि समयमै सम्पन्न हुने सम्भावना बढी रहन्छ । बाँस्कोटाको राजीनामालगत्तै सञ्चार तथा सूचना प्रविधि मन्त्रालयको जिम्मेवारी पाएका अर्थमन्त्री युवराज खतिवडाले पदभार ग्रहणका क्रममा सेक्युरिटी प्रेससँगै सबै सार्वजनिक खरिदहरू प्रतिस्पर्धाबाट मात्रै अघि बढाउने भनी गरेको प्रतिबद्धता यसकारण स्वागतयोग्य छ । उनले सही नियत राखेर स्वविवेकीय अधिकार प्रयोग गरी गरिने खरिद पनि विवादित बन्ने भन्दै विवादरहित खरिदका लागि कानुनअनुसार राष्ट्रिय र अन्तर्राष्ट्रिय बोलपत्रमार्फत प्रक्रिया अघि बढाउने घोषणा गरिसकेका छन् । सरकारले त्यसबमोजिम काम गर्ला कि नगर्ला, त्यो आगामी दिनले देखाउने नै छ । प्रतिस्पर्धा वा बिनाप्रतिस्पर्धा खरिदको विषय मात्र होइन, सरकारी निकायले गर्ने खरिद नै औचित्यपूर्ण छ वा छैन भन्ने विषयसमेत उत्तिकै महत्त्वपूर्ण हुन्छ । सबै विधि र प्रक्रिया पुर्याएर गरिएको खरिद भए पनि मुलुकका लागि त्यसको आवश्यकता र प्राथमिकता पुष्टि हुन्न भने त्यो पनि भ्रष्टाचारकै एक शैली हो । व्यक्तिगत आकांक्षा वा कमिसनको लोभमा प्राथमिकतामा नपरेका र आवश्यकतै नभएका खरिदहरू हुने गरेका छन् । विगतका यी प्रकरणबाट सरकारले सिक्नैपर्ने पाठ हो सार्वजनिक खरिद प्रक्रियामा अनिवार्य प्रतिस्पर्धा र प्रतिस्पर्धा गराउन नसकिएका अत्यावश्यक खरिदमा पारदर्शिता ।"
होली नखेलौं,"होलीमा खेलिने चिसो पानीले मानिसलाई रुघाखोकी लाग्ने र त्यस्तो अवस्थामा कोरोना भाइरसको संक्रमणले छिटो समात्ने स्वास्थ्यकर्मीहरूले बताइरहेका छन् । यस्तो सुझाव र चेतावनीलाई हल्का रूपमा लिनु हँदैन । बालबालिका र वृद्धवृद्धाको रोग प्रतिरोधक क्षमता कम हुन्छ र संक्रमणको जोखिम उनीहरूलाई धेरै हुन्छ । होली अर्को वर्ष मनाए पनि केही बिग्रँदैन । टेलिभिजन र रेडियो कम्पनीहरूले सयौं मानिस भेला गरी होली मनाउने सामूहिक कार्यक्रम यस वर्ष रोक्नु आवश्यक छ । गोपाल देवकोटा, गोकर्णेश्वर८, काठमाडौं"
कोरोनाको हल्लाले खाद्य संकट,"विद्यालयको परीक्षा समयमा सकाएर बन्द गर्ने हल्ला बालबालिका र अभिभावकमा डर पैदा भएको छ । गाउँदेखि सहरसम्म कोरोनाको हल्ला मच्चिएको छ । यस्तो अवस्थामा सरकारले हल्ला चिर्ने विश्वासीला उपायहरू तयार गर्न सकिरहेको छैन । कोरोनाको हल्लासँगै बजारमा मास्क र स्यानिटाइजर पाउन छाडेका छन् । पाइए पनि महङ्गो मूल्य तिर्नुपर्छ । यस्तो कालोबजारीले व्यापारीलाई फाइदा पुगेको छ । जनतालाई सास्ती भइरहेको छ । भारतमा कोरोनाको संक्रमण देखिएसँगै अतिआवश्यक खाद्यान्न र ओषधीजन्य सामग्री आयातमा रोक लाग्छ भन्दै नचाहिने हल्ला अहिले बजारमा चलेको छ । र खाद्यन्नको कृत्रिम अभाव सिर्जना भएको छ । पूर्वतयारी गर्नुपर्छ, तर यस्तो हल्लाको पछि लागेर होइन । यस्तो समाचार आफ्नो अनलाइनको भ्युज बढाउन प्रसारण गरिरहेका छन् । तथ्य बिनाको आधारहीन हल्लाको पछि लाग्नुहुन्न । खबरको स्रोत र तथ्यको बारेमा सर्वसाधारणले निकै ध्यान दिनुपर्छ । यस्तो समाचारमा सरकारको सम्बन्धित निकायले निगरानी गर्नुपर्छ । अनि कालोबजारी गर्ने व्यपारीको पहिचान गरी सरकारले कारबाही गर्नेकि नगर्ने ?जिल्ला प्रशासन कार्यालय काठमाडौंले कार्यक्रमहरू नगर्न, भिडभाडमा नजान सार्वजनिक सूचना जारी गरेसँगै मानिसहरू झन् सशंकित भएका छन् । यस्तो सूचना जारी गर्नुभन्दा अगाडि विचार पुर्याउने कि ? गोविन्द विक, कपन, काठमाडौंनाकाबन्दी र भूकम्पले समयमा भोगेको कठिनाइ हामीसामु छ । पैसा हुनेले एकैचोटी ग्यास अन्य आवश्यक समानहरू त्यतिबेला किने । अहिले कोरोना भाइरसको हल्लाले मानिसहरूले त्यसैगरी खाद्यवस्तु सञ्चय गर्न थालेका छन् । यसै मौकामा व्यापारीले ह्वात्तै बजार मूल्य बढाएका छन् । र आम उपभोक्ताहरू मारमा परेका छन् । पैसा नहुने आमजनता, विद्यार्थी, मजदुर र दैनिक ज्यालामा काम गर्नेहरूको जीवन झन् कठिन बन्दैछ । हल्ला र भ्रम सिर्जना गरी जनतामा त्रास फैलाउने अनि यस मौकामा कालाबजारी मच्चाउने र महङ्गी बढाउनेमाथि कडा कारबाही हुनुपर्छ । दैनिकजसो पाउने ग्यास बजारमा अचानक पाउन छाडिएको छ । यस्ता कृत्रिम अभावका काम बन्द गरिनुपर्छ । सरकारले यसप्रति चासो देखाओस् । रेशमकुमार सुनुवार, काठमाडौं कोरोनाको भन्दा पनि अर्को ठूलो त्रास हल्ला हो । भारतले अब नाकाबन्दी गर्छ भन्ने हावा खबर सबैतिर व्याप्त छ । यसले कालोबजारीलाई फाइदा पुर्याएको छ । आम सर्वसाधारणले किन्नै नसक्नेगरी सामानको मूल्य बढेको छ । चीनबाट फैलिएको कोरोना भाइरस विश्वभरि फैलिरहेको छ । अहिले मुलुकको आवश्यकता भनेको यो सम्भावित जोखिमबाट जनतालाई कसरी जोगाउने भन्ने हो । अन्त आइसकेपछि हाम्रोमा आउँदैन भन्ने छैन । कुनै पनि बेला, कुनै पनि समय कोरोना भाइरसको संक्रमण देखिन सक्छ । त्यस्तो परिस्थति आउनु अगाडि नै हामीले पर्याप्त पूर्वतयारी गर्न आवश्यक छ । स्वास्थ मन्त्रालयले युद्धस्तरमा काम गर्न आवश्यक छ । यसका लागि देशभरको स्वास्थ्यकर्मीलाई खटाउनुपर्छ । स्वास्थ्यकर्मीलाई पर्याप्त जानकारी र तालिम दिइनुपर्छ । अहिले सबैतिर अनावश्यक हल्ला चलिरहेको छ । जुन निकै खतरनाक छ । यस्तो हल्ला सामाजिक सञ्जालबाट धेरै नै फैलिरहेको छ । यसको पनि अनुगमन सरकारले गर्नुपर्छ । भारतमा कोरोना देखिसकेको छ । खुल्ला सिमानाका कारण नेपालको भूभाग भित्रने सम्भावना पनि छ । बेलैमा सबैको ध्यान जाओस् । सन्तोष सिम्खडा, सामाखुसी, काठमाडौं"
विद्यालयलाई राजनीतिबाट टाढा राखौं,"शिक्षा विज्ञान तथा प्रविधि मन्त्रालयले विद्यालयमा शिक्षक अपुग भएको जनाएको छ । शिक्षक संख्या पूरा गर्न स्वयंसेवक शिक्षक नियुक्ति कार्यविधिको धारणा अहिले मन्त्रालयले अगाडि सारेको छ । यो कार्यविधिले स्थानीय सरकारको अधिकार खोसिएको छ । र, यसै कार्यविधिले स्थानीय तहको अधिकार पनि खोसेको छ । संघीयताको मर्म विपरीत आएको यस्तो कार्यविधिविरुद्ध स्थानीय तह एकजुट भई मुद्दा दायर गर्ने दाबी गरिएको छ । यो कार्यविधिले एकातिर शिक्षा मन्त्रालयले नियुक्ति गर्ने स्वयंसेवक शिक्षकको क्षमता जाँच कसले गर्ने भन्ने अन्योल स्थिति खडा गरेको छ । क्षमता नै जाँच नगरी कसरी विद्यालयमा शिक्षक नियुक्ति गर्ने ? सरकारले शिक्षा सेवा आयोगमा जाँच दिएकालाई मात्र यस्तो जिम्मेवारी दिनुपर्छ । यो विषय निकै जटिल छ । कैयौं विद्यार्थीको भविष्यमाथि नै खेलवाड गर्न खोजेको यस्तो विषयमा सरकार संवेदनशील हुनुपर्छ । शिक्षाको जिम्मा अहिले स्थानीय तहमा पुगेको सन्दर्भमा संघले हस्तक्षेप गर्नुहुन्न । र, योग्य व्यक्ति विद्यालयमा पुग्नुपर्छ । अन्यथा यसले लामो समय शिक्षा क्षेत्रलाई प्रभावित गर्नेछ । नारायण गौतम, काठमाडौं"
वैधानिक खेती सुखद,"गाँजा खेतीलाई वैधानिक बनाउन संसदमा विधेयक दर्ता गर्नु सुखद हो । यसलाई औषधीको रूपमा पनि प्रयोग गर्न सकिने तथ्य सबैलाई थाहा नै छ । स्थानीय स्तरमा थुप्रै किसानले लुकिछिपी गाँजाको खेती गरिरहेका छन् । किसान सधैँ प्रहरीको डरमा हुन्थे । कति बेला प्रहरीले खेती नष्ट गर्ने हो, टुंगो हुन्नथ्यो । आम्दानी बढी हुने बाली किसानले लगाउनु स्वाभाविक नै हो । गाँजा खेतीमा अन्य अन्नबालीको तुलनामा कम मिहेनत पर्छ । त्यसैले किसान यसमा आकर्षित छ । गाँजाको अनुचित बिक्रीवितरण हुन नदिन प्रहरी प्रशासन लागिपर्नु पर्छ । गाँजाको अनुचित प्रयोग हुनदिनु हुन्न । तर औषधीको रूपमा यसलाई प्रयोग गर्न सकिन्छ । विश्वास दीप तिगेला, धनकुटा"
समाजमा महिला विभेद कायमै,"सहरमा नारी दिवस मनाइरहँदा दुर्गमका महिलाले भोग्नुपरेको हिंसा हामीले बिर्सनु हुँदैन । महिला हिंसा रोकिएको छैन । पितृसत्तात्मक संरचनामा पुरुषको हैकम सर्वपरी हुन्छ । पुरुषको हैकममा महिलाले प्रश्न उठाउन सक्नुपर्छ । प्रश्न नउठाई सहेर बस्दा महिलाहिंसा पनि झन् बढी हुन्छ । हामीले वर्षैपिछे नारी दिवस मनाइरहे पनि आम महिलाको स्थिति अझै परिवर्तन भएको छैन । के आजको पुरुषवादले महिलालाई स्वतन्त्र बनाएको छ त ? महिला उत्पीडनका आवाज अझै समाजमा विद्यमान छ । घरेलु तथा यौन हिंसामा महिला परिरहेका छन् । नारी दिवस मनाइरहँदा यसबारेमा निकै कुरा गर्छौं । तर यसको समाधानको उपायका बारेमा ख्याल राख्दैनौं । दिनदिनै बलात्कारको घटना बाहिर आउँछन् । तर बलात्कारीलाई कारबाही गर्न अझै हामीले सकेका छैनौं । कति परपीडक आफ्नो बल र शक्तिका कारण कानुनबाट टाढा पुग्छन् । समाजका विभिन्न क्षेत्रमा लैङगिक विभेद कायमै छ । पुरुषको दाँजोमा महिलालाई एउटै कामको ज्याला समान दिइँदैन । अझ दलित महिलाको अवस्था झनै कमजोर छ । एक त जातीय विभेद अर्को लैंगिक विभेद । यी दुवै विभेदमा परेका महिलालाई समाजमा अगाडि बढ्न निकै मुस्किल छ । सहरको तुलनामा ग्रामीण भेगका दलित महिला झन् बढी पीडित छन् । मलाई लाग्छ, ती ग्रामीण भेगका दलित महिलालाई नारी दिवस आएकै छैन । नारी दिवसको अवधारणाबाट बेखबर छन् । राज्यले महिलालाई अगाडि बढाउन विभिन्न व्यावहारिक कानुन निर्माण गर्नुपर्छ । त्यस्तै महिलाले न्याय पाउने वातावरणको सिर्जना गर्नुपर्छ । पितृसत्तात्मक समाजलाई कसरी महिलामैत्री बनाउने त्यसमा ध्यान दिनुपर्छ । तब मात्रै नारी दिवस सार्थक होला । जानुका विक, चौदन्डीगढी९, उदयपुरवर्षेनि नारी दिवसको अवसरमा सञ्चालन गरिने विभिन्न कार्यक्रममा भाषणबाजी हुने गरेको छ । थरीथरीका ठूला मान्छेको भाषण सुन्न पाइन्छ, यस दिन । तर कुरा सधैँ उस्तै र उही हुन्छ । लैंगिक समानता र महिला हिंसाका भाषण सुनेको पनि थुप्रै भयो । पुरुष र महिलाबीच समान व्यवहारको स्थापनाको लागि निकै कसरत गर्नुपर्ने हुन्छ । यसको लागि भाषण मात्र गरेर पुग्दैन । महिलाका सरोकारका विषयमा पनि ध्यान पुर्याउनुपर्छ । समानता मात्र होइन, सम्मानको वातावरणको व्यवस्था प्रत्येक घरमा हुनुपर्यो । कानुनमा धेरै अधिकार दिइएको छ । तर व्यवहारमा महिला कमजोर छन् । कानुनमा लेखेर मात्र महिला अधिकार सुरक्षित हुन्न । हाम्रो समाजमा महिलालाई अझै मनोरञ्जनको साधन बनाउने गरिन्छ । समाजमा रहेका मान्यतालाई नहटाई महिला अधिकारको क्षेत्र कमजोर रहन्छ । राजनीतिक परिवर्तनसँगै मुलुकमा निर्णायक तहमा महिला ल्याउने भन्ने प्रावधानको व्यवस्था संविधानमा नै छ । तर महिला जनप्रतिनिधिको निर्णय गर्ने पाटोमा पुरुषको हस्तक्षेप छ । भाषण मात्र होइन, समाजमा खास परिवर्तन गर्न सकिने खाकासहित सरकार र सम्बन्धित निकायले काम गरोस् । काम वर्षभरि गरोस् । एक दिन मात्र होइन । कुसुम न्यौपाने, मध्यबिन्दु ११, नवलपरासी"
नेकपाको जित र हार,"राजनीतिमा जितेर पनि हारिन्छ र हारेर पनि जितिन्छ । नेपालमा कम्युनिस्ट पार्टीको प्रचण्ड बहुमत पाएको सरकार छ । मार्क्सवादीलेनिनवादी र माओवादी समूह समाहित भई नेपाल कम्युनिस्ट पार्टी (नेकपा) बनेपछि अब माओवादी भन्ने शब्द आधिकारिक रूपमा लोप भएको छ । तर यस ब्रान्डले कतै अर्को चमत्कार गरिहाल्छ कि भन्ने आशमा अन्य माओवादी दल भने क्रियाशील छन् । नेकपाको जित र हारको समीक्षा वस्तुगत हुनुपर्छ, जसका लागि ठोस आधार चाहिन्छ । नेकपा एक्लै जन्मेको भए पनि यसको विकासक्रम व्यक्तिपिच्छे भएको र हांँगाबिँंगा पनि देखा परेकाले देशको पुरानो दल नेपाली कांग्रेस (नेका) सित तुलना गर्न नसकिने अवस्था धेरै पछिसम्म रह्यो । २०१५ सालको प्रथम आम निर्वाचनमा नेकपालाई प्रतिनिधिसभाका २०५ सिटमध्ये ४ वटा मात्र हात लागेकाले यसको आकार सानो थियो । दोस्रो स्थानमा रहेको नेपाल राष्ट्रवादी गोरखा परिषद् (राणाहरूको दल) प्रमुख प्रतिपक्षी दलका रूपमा देखियो । तर, २०१७ पुस १ मा राजा महेन्द्रले सैनिक बलमा सत्ता लिई दलीय व्यवस्था अन्त्य गरेपछि गोर्खा परिषद् तितरबितर भयो र यसका प्रमुख केही नेता नेकामा प्रवेश गरी उक्त पार्टीको गैरव्यवस्थापकीय (एक्स्ट्रा सिस्टमिक) विरोधी भूमिकामा सरिक भए । तर कम्युनिस्ट भनिएका धेरै समूह परस्पर विरोधीका रूपमा कार्यरत रहे । राजाको कदमले कम्युनिस्ट पार्टी कमजोर भयो । प्रत्येक नेताको अति व्यक्तिकेन्द्रित असहिष्णु व्यवहारका कारण यो दल धेरै समूहमा विभाजित भएको थियो । तर मार्क्सवादको अपिल, शाही शासनको देखिँंदो असफलता र अन्तर्राष्ट्रिय प्रभाव आदिले नयाँ पिढीका युवामा नयाँ जोस र उद्देश्यले २०२७ सालतिर झापामा हिंसात्मक राजनीतिको सुरु भयो र पछि यही समूह युवा पिढीबीच आकर्षक भयो । तर व्यक्ति हिंसामा लागेकाले अन्य कम्युनिस्ट दलको समर्थन थिएन । त्यसैले यसको गतिविधि अति छोटो समयमा सकियो । तर यसको प्रभाव विद्यार्थी र अन्य पीडित वर्गमा बढ्दै गएकाले बेलाबेला सरकारविरोधी गतिविधि बढ्दै गयो । संसदीय व्यवस्थाको विरोधी भएकाले यो २०३६ सालको जनमतताका सम्म बहुदलविरोधी रह्यो । यसको रूपान्तरण भने २०४६ सालको पञ्चायत व्यवस्थाविरोधी आन्दोलनपछि भयो र यसले नेकासित पहिलोपल्ट सहकार्य गरी सत्तामा साझेदारी गर्यो । यो नै यसको शक्ति प्राप्त गर्ने रणनीतिका रूपमा सफल हुँदै गयो ।नेकाभित्रको झगडाले प्रधानमन्त्री गिरिजाप्रसाद कोइराला २०५१ सालमा मध्यावधि चुनावमा जाने निर्णयमा पुगे । नेका दोस्रो दलमा खुम्चिन पुग्यो र बहुमत नभए पनि पहिलो दलका रूपमा आएको नेकपा एमालेको अल्पमतको पहिलो कम्युनिस्ट सरकार मनमोहन अधिकारीको नेतृत्वमा बन्यो । यस घटनाबाट नेपालमा कम्युनिस्ट सरकार बन्न विदेशी शक्तिले दिंँदैनन् भन्ने सोच गलत साबित भयो । नेपालको पहिलो अल्पमतको सरकार चुस्त र गतिशील देखिन्थ्यो । नेकाको बढ्दो कचिंगल र धेरै पटक सरकारमा बसेकाले, परिवर्तन खोज्ने जनताको चाहनाले कम्युनिस्टहरू नेकाको विकल्पमा आउन सफल हुँदै गए र धेरै पटक अन्य दलसितको सहकार्यले सरकारको नेतृत्व गर्ने अवसर पाए । आजसम्म ६ जना कम्युनिस्ट प्रधानमन्त्री भएका छन् । माओवादी र एमालेको एकीकरणपछि बनेको नेकपाले दुई वर्षपहिले सम्पन्न चुनावमा झन्डै दुईतिहाइ मत प्राप्त गरी अहिले सरकार चलाइरहेको छ ।राजनीतिमा शक्ति आर्जन गर्ने बाटा हिंसात्मक र अहिंसात्मक दुवै हुन सक्छन् । लोकतन्त्रमा ब्यालेट (मतपत्र) ले सत्तामा पुग्न सकिने असंख्य उदाहरण छन् । माओवादीले शक्ति हत्याउनका लागि दसवर्षे हिंसात्मक युद्ध लड्यो, तर सकेन । यसको रूपान्तरणले मात्र यो लक्ष्य प्राप्त गर्न सम्भव भयो । २००७ साल र पछिका नेकाका सशस्त्र आन्दोलन एकदलीय व्यवस्था लाद्न नभई लोकतान्त्रिक विकास गरी राजनीतिक स्थायित्व यकिन गर्नलाई थियो । तर साम्यवादका नाममा लडिएका हिंसात्मक संघर्षले उदार लोकतन्त्र होइन, नियन्त्रित शासन व्यवस्थाको जग हाल्नपट्टि प्रेरित गर्छन्, जसरी आज त्यो केही देशमा देखिन्छ । त्यसो हो भने के नेपालको हालको शासन कम्युनिस्ट हो त ? पक्कै होइन । नेकपाका नेताको सोच र अभिमुखीकरण र परराष्ट्र नीतिमा देखिने झुकावले एकदलीय अभ्यासतिर लाग्ने हो कि भन्ने आशंका गैरकम्युनिस्ट खेमामा पाइन्छ । नेपालको अवस्था हेर्दा कुनै एक बाह्य शक्तिको कठपुतली नभई यस्तो तानाशाही चल्ला भन्ने आधार अत्यन्त कमजोर छ । यहाँको भूराजनीति र समाज व्यवस्था, उदार धार्मिक र राजनीतिक पृष्ठभूमिले नेपाली जनता सरकार बलियो, भरिलो र प्रभावकारी भई जनमुखी कार्यक्रम लागू गर्ने क्षमताको र स्वच्छ भएको हेर्न चाहन्छन् । यहाँ वादभन्दा प्रभावकारी लोककल्याणकारी सरकार चाहन्छन् । त्यसैले मार्क्सवाद, लेनिनवाद या माओवाद पीडित, शोषित र सीमान्तकृत वर्गका साथै युवा पिढीलाई आकर्षित गर्ने लोकप्रिय नारा रहे पनि ती अब पोस्टर र ब्रान्डका रूपमा मात्र देखिएका छन्, न कि समाज रूपान्तरण गर्ने सिद्धान्तका रूपमा । नेकपाको यो विरोधाभासलाई पनि एक सैद्धान्तिक हारका रूपमा लिनुपर्छ । नेकपाको दुईवर्षे कार्यकाल जनताले सोचेअनुकूल ठ्याम्मै नभएको, लोकप्रियतावादको नारामा चुनाव जिती शक्ति आर्जन गर्न सफल भए पनि अब यस्तो शक्ति खिइन थालेको र जनताले अर्को विकल्पको चाहना राखेको देखिन्छ । तर जुन जोगी आए पनि कानै चिरेको भन्ने उक्ति सधैं मिल्ने भएकाले नेकपाको असफलताले नेकपाका नेता विशेष गरी प्रधानमन्त्री खड्गप्रसाद शर्मा ओलीका नारा हावादारी रहेको देखाएका छन् । यत्रो शक्ति आर्जन र अति कमजोर प्रतिपक्ष हुँदा पनि आज नेकपा प्रतीकात्मक र यथार्थ दुवै रूपमा हारेको छ । यसको एउटै काम उल्लेखनीय छैन । प्रधानमन्त्री ओलीबाहेक अन्य प्रमुख नेता र कार्यकर्ता यसको सफलताको बयान गर्न तत्पर देखिँंदैनन् । आर्थिक रूपमा यसको कुनै नीति देखिएन, प्रान्तीय स्तरका सरकार (एक अपवादबाहेक) आफ्नै भए पनि अति केन्द्रीकरण गर्ने प्रवृत्तिले प्रान्तीय सरकार शक्तिविहीन भएको गुनासो छ । स्थानीय तहदेखि माथिसम्म भ्रष्टाचार व्याप्त भएकाले शासनतन्त्र जर्जर भई प्रभावहीन भएको छ र जनविश्वास घटेको छ । कम्युनिस्ट सरकारको गजबको नमुना भएको छ, नेपाल । आन्तरिक नीति र तिनको प्रभावकारी कार्यान्वयन परराष्ट्र नीतिका आधार हुन्छन् । दुईतिहाइ बराबरको सरकार कुनै नीति नभएको र गर्न खोजे पनि नसक्ने देखिन्छ । आन्तरिक शक्ति संघर्ष र खिचातानीले सरकार र पार्टी कमजोर भई कुनै निर्णय लिने क्षमता गुमाएका छन् । यसको ज्वलन्त उदाहरण परराष्ट्र सम्बन्धमा देखिएको छ । न नीति छ, न रणनीति । प्रधानमन्त्रीको बोलीमा वजन देखिँदैन र सजिलै समाधान गरिने कार्यसूची पनि अनावश्यक रूपमा जटिल बनाई सरकार अप्ठ्यारामा पर्दै गएको छ । अमेरिकासित भएको एमसीसी सम्झौता प्रधानमन्त्रीकै कारण असमझदारीमा पुग्न लागेको छ । यसलाई सजिलै संसदबाट अनुमोदन गर्ने प्रधानमन्त्री र परराष्ट्रमन्त्रीको आश्वासन भए पनि उनैका दलभित्रको विवादले यो तुहिने अवस्थामा पुगेको छ । अमेरिका, भारत, चीन र अन्य पश्चिमा देश कोही पनि ओली सरकारप्रति विश्वसनीय भएको आभास पाइँदैन । चीन एमसीसी पारित नहोस् भन्ने रणनीतिमा हुन सक्छ, तर के हेक्का राख्नुपर्छ भने, शक्तिराष्ट्रको कुनै पनि अनुदान या सहयोग निःस्वार्थ रूपमा आउँदैन । अक्षरमा लेखे पनि नलेखे पनि सबैको ध्येय आफ्नो प्रभावक्षेत्र कायम राख्ने नै हुन्छ, जुन अन्तर्राष्ट्रिय राजनीतिको स्वीकृत वास्तविकता हो ।आफ्नै अध्यक्षतामा बसेको बैठकको निर्णयमा बनेको तीनसदस्यीय कार्यदलको सिफारिस विपरीत गई प्रधानमन्त्री ओली एमसीसीलाई संसदबाट अनुमोदन गराउन सफल होलान् भन्न नसकिने भएको छ । किनभने पार्टीभित्रको दबाब थेग्न नसकेका उदाहरण दिनप्रतिदिन थपिँंदै छन् । आफ्नै सहयोगीसितको सम्बन्धमा शंकाउपशंका देखाएर अति आत्मकेन्द्रित भएकाले ओलीको तेजोवध हुँदै गएको छ । कमजोर स्वास्थ्य र खस्कँदै गएको राजनीतिक अवस्थाले ओलीले अब निर्णायक भूमिका खेल्ने सम्भावना कम छ । यसको प्रभाव राजनीतिक स्थिरता, सक्षम सरकार, समावेशी विकास, सन्तुलित परराष्ट्र नीतिमा पर्ने नै छ । यस दलको ठूलो हार भनेकै विकृत संसदीय व्यवस्थामा प्रवेश गरी शक्ति आर्जन गरे पनि प्रभावकारी र स्वच्छ छवि भएको सरकार दिन नसक्नु हो । एकातिर राजनीति झन बिटुलिई सरकारको पहुँच हराउँदै गएको छ भने, अर्कातिर शक्तिराष्ट्रहरूसितको सम्बन्ध प्रस्ट नभई झन् शंकाउपशंका बढ्ने वातावरण बन्दै गएको अनुभूति चेतनशील जनतामा हुन थालेको छ । यस्तो विडम्बना गहिरो र दूरगामी सोचको अभावले उब्जेको हो, किनभने नेपालका प्रायः काम तदर्थतामा चलेका हुन्छन् । त्यसैले यहाँको संक्रमणकाल पनि स्थायी छ । नेका र प्रतिद्वन्द्वीलाई यस्ता प्रभाव क्षेत्रमा चलखेल गरी वर्चस्व कायम गर्न नदिने, आफ्नै मापदण्ड अनुसार व्याख्या गरी निर्णय प्रभावित पार्ने हो भने आजसम्म भित्रिएका सबै खाले विदेशी सहयोग लिनु गल्ती भएको मान्नुपर्छ । होइन भने, पूर्वाधार विकास र विद्युतीय प्रसारण लाइनका लागि मात्र खर्च गरिने एमसीसी अन्तर्गतको अनुदान लिन किन यत्रो विवाद ? ओली सरकार अब कुन बाटामा हिंँड्छ, भन्न सकिंँदैन । तर हालसम्मको भूमिकाले असफलता मात्र देखाएकाले नेकपा ठूलो जित पाएर पनि हारेको अवस्थामा पुगेको छ ।"
अर्थतन्त्र सुधार्ने अवसर,"नेपाली अर्थतन्त्रयो भाइरसले सिर्जना गरेको भयावह परिस्थितिका कारण विश्वका अरू मुलुकले बेहोर्ने सनातन आर्थिक जोखिमका अतिरिक्त नेपाल थप सजग हुनुपर्ने केही विशिष्ट क्षेत्र छन् । एक, आपूर्ति प्रणाली । नेपालको सामान्य दैनिक उपभोगको आपूर्ति पनि अहिले करिब ४० प्रतिशत आयातमा निर्भर हुन थालेको छ । इन्धन, खाद्यवस्तु र औषधीमा समेत बढेको परनिर्भरताको निरीहपन यस पटक थप उजागर हुनेछ । नेपाली अर्थतन्त्रमा मुख्य आपूर्तिकर्ता मुलुकहरू भारत (करिब ६२ प्रतिशत) र चीन (करिब १६ प्रतिशत) ले उनीहरूको आन्तरिक खपतका लागि नै यी वस्तुहरू अपुग भएर नेपालतर्फ पर्याप्त आपूर्ति गरेनन् भने नेपाली उपभोक्ताहरूको जीवनयापन तत्क्षण कष्टकर बन्छ । त्यसमाथि खाद्यान्न, औषधी, खाना पकाउने ग्यास आदिमा अहिले नै कालोबजारी र कृत्रिम अभाव देखिइसकेको छ । सरकारी संयन्त्र आवश्यक कदम चाल्न अक्षम र अप्रभावकारी छ । दुई, विदेशी मुद्रा आर्जन र सञ्चितिमा ठूलो असर पर्ने सम्भावना छ । नेपालको विदेशी मुद्रा आर्जनका मुख्य दुई स्रोत विदेसिएका कामदारबाट आउने रेमिटान्स र पर्यटन हुन् । यो भाइरसको त्रासपछि कामदार विदेश जाने क्रम रोकिएको छ । गएका कामदारहरूले पनि रोजगारी गुमाउने जोखिम टड्कारो छ । मलेसियामा त यो जोखिम सतहमै आइसक्यो । पर्यटन क्षेत्र सबभन्दा पहिले नै धराशायी हुने संकेतहरू विश्वस्तरमै देखिइसकेका छन् । नेपाल अपवाद हुने सम्भावना छैन । वार्षिक व्यापार घाटा १५ अर्ब अमेरिकी डलरभन्दा बढी हुने नेपाललाई यसको भुक्तानी गर्न आवश्यक वैदेशिक मुद्राको जोहो गर्ने चुनौती, यसर्थ अत्यन्तै ठूलो छ ।तीन, अर्थतन्त्रका यस्ता चुनौतीहरूलाई उपलब्ध अवसर र स्रोतहरूको उचित व्यवस्थापनमार्फत पार लगाउने राज्यको संस्थागत क्षमता, राजनीतिक इच्छाशक्ति र नेतृत्व क्षमताको कमी नेपालको दीर्घरोग भएको छ । यस पटकको संकटमा मात्रै कुनै चमत्कार हुने अपेक्षा गर्नु सायद व्यावहारिक हुनेछैन । कम्तीमा नेपाली अर्थतन्त्रका सबलताहरू र संकटले नै सिर्जेका अवसरहरूको सदुपयोग मात्रै हुन सके पनि नेपाली जनता ठूलो आहतबाट जोगिनेछन् । उदाहरणका लागि, निर्वाहमुखी नै भए पनि नेपालको कृषिको दबाब सहन क्षमता (रेजिलियन्स), रोजगारी सिर्जना र प्रसार (एक्सटेन्सन) को सम्भावना आकर्षक छ । दैनिक उपभोगकेन्द्रित कृषि उत्पादकत्वमा मुलुक आत्मर्निभरतातर्फ उन्मुख हुने गरी यस क्षेत्रलाई पुनर्जागृत गर्न अहिलेको संकट एउटा अवसर पनि बन्न सक्छ । त्यस्तै गत साता मात्र कोरोना भाइरस प्रभावित मुलुकहरूलाई सघाउन विश्व बैंकले १२ अर्ब डलर र मुद्राकोषले ५० अर्ब डलर सहायता थैलीहरूको घोषणा गरेका छन् । बैंकले न्यून आय भएका मुलुकमा तत्काल संक्रमण नियन्त्रण र स्वास्थ्य पूर्वाधार निर्माणजस्ता कामका लागि अनुदान र न्यून ब्याजमा आर्थिक सहयोग दिने योजना बनाएको छ । मुद्राकोषले द्रुत ऋण सुविधा अन्तर्गत न्यून आय मुलुकहरूमा लगानी सुविधाका रूपमा उपयोग गर्न १० अर्ब डलर छुट्याएको छ । नेपालले यस्ता सुविधाहरूको अधिकतम उपयोग गर्ने रणनीति बनाउन अब ढिलो गर्नु हुँदैन । विगतमा यस्ता अनेक सुविधा उपयोग गर्न चुकेको अनुभवबाट नसिक्ने हो भने कोरोना भइरसको प्रभाव मुलुकको अर्थतन्त्रमा झन् गहिरो पर्नेछ । मानिसहरू भाइरसको प्रत्यक्ष संक्रमणले भन्दा आर्थिक पीडाले आक्रान्त हुने जोखिम अझ बढी छ ।ट्वीटर ः २म्चब्अजथगतध्बनभि"
आफ्नो निर्णय आफैँ गर्न पाउनुपर्छ,"मेरी आमा सानामा पढाइमा निकै तेज हुनुहुन्थ्यो रे । उहाँलाई विद्यालय जान निकै मन पर्थ्यो रे । गाउँमा कक्षा ८ सम्म मात्र पढाइ हुन्थ्यो रे । यसभन्दा माथि पढ्न निकै टाढा जानुपर्थ्यो । मेरी हजुरआमा आमा सानै छँदा बित्नुभएकाले हजुरबुबालाई छोरी टाढा पढाउन असजिलो लाग्यो । बाटोघाटोमा केही होला भन्ने डरले छोरीलाई घरमै राख्नुभयो रे । आमाले जति रोइकराइ गरे पनि मान्नुभएन रे । अनि १७ वर्षको उमेरमा उहाँको बिहे भयो । बिहेपछि पनि पढ्ने मन गर्नुभयो, तर बुबाले मैले पढेको छँदै छ, तैँले किन पढ्नुपर्यो भन्नुभएछ । यसरी बुबाले पनि वास्ता नगरेपछि आमाले ढिपी छोड्नुभयो । मलाई याद छ, आमाले धेरै नपढे पनि म र भाइहरूलाई सानोमा होमवर्क गर्न सहयोग गर्नुहुन्थ्यो । हाम्रा नेपाली, अंग्रेजी किताब हामीसँगै पढ्नुहुन्थ्यो ।बुबा जागिरका सिलसिलामा बाहिर हुँदा हाम्रो विद्यालय, बिजुली र टेलिफोनका शुल्कदेखि जग्गा किन्ने र घर बनाउन सहयोग गर्नेसम्मको काम आफैँ गर्नुहुन्थ्यो । पढ्नुपर्छ भन्ने कुरामा सधैं चनाखो हुनुहुन्थ्यो । त्यसैले आफ्ना छोराछोरीलाई कहिल्यै घरको काम लाउनुभएन । अरूका छोरीले भान्सामा सघाउँथे, तर मैले कहिल्यै भान्छामा जानुपरेन । छोरीको हातमा किताब देख्दा आमा सधैं खुसी हुनुभयो । अहिले सम्झिँदा हाम्रा आमाहरूले पढ्न पाएका भए कहाँ पुग्नुहुन्थ्यो होला ? पढाइजस्तै आमाका अरू थुप्रै रहर त्यसै हराए । खोइ, कसले लेखाजोखा गर्दिने ?मेरो नजिककै नाता पर्ने दिदी हुनुहुन्छ । उहाँ भिनाजुझैं सरकारी जागिरे पनि हुनुहुन्छ । जीवन सहज रूपमा चल्दै गर्दा दिदी दुर्घटनामा पर्नुभयो । र, दिदीको गोडा काट्नुपर्यो । त्यसपछि भिनाजु अर्को विवाह गर्न तम्सनुभयो । दिदीले जति सम्झाए पनि भिनाजुले ढिपी छोड्नुभएन । र, आफ्नै बहिनीसँग भिनाजुको विवाह गर्दिनुभयो । दिदी अझै जागिरे नै हुनुहुन्छ, गोडा नक्कली राख्नुभएको छ । दैनिक जीवन सहजै चलाइरहनुभएको छ । पढेको र आत्मनिर्भर महिलाको भोगाइ त यस्तो छ, झन् आर्थिक रूपमा परनिर्भर आम माहिलाको स्थिति कस्तो होला ?यस्तै नमीठो अनुभव मेरो चिनजानकी अर्की दिदीको पनि छ । उहाँका श्रीमान् अर्की केटीसँग नजिक रहेछन् । यसको प्रभाव छोराछोरीमा पर्यो । जेठी छोरीले त पढाइ नै छोड्नुपर्यो । दिदी समाजले के भन्ला भन्ने लाजले बोल्न सक्नुभएन । उहाँले एक्लै रोएर दिनहरू काट्नुभयो । अहिले भिनाजुको सम्बन्ध त्यो केटीसँग छैन । भिनाजुले बिहे गर्न होइन, रमाइलो मात्र गर्ने सोचेर केटी राखेको भन्नुभयो रे । दिदीलाई कहिल्यै छोड्दिनँ भनेर माफी पनि माग्नुभएछ । दिदीले माफी दिनुभयो । म सोच्छु, भिनाजुको ठाउँमा दिदीले त्यस्तो रमाइलो गर्नुभएको भए के भिनाजुले माफी दिनुहुन्थ्यो ? दिदीले एक कार्यक्रममा उहाँका दाइ पर्नेसँंग फोटो खिचाउँदा भिनाजुले त्यस्तो टाँसिएर किन फोटो खिचेको भनेर सोध्नुभएको थियो रे । एक जना बहिनीकी छोरी छ । उनलाई छोरा चाहिएको छ, छोरा भैदिए हुन्थ्यो भन्ने छ । दुईचोटि गर्भ रहे पनि छोरी भएको थाहा पाएर उनले गर्भपात गराइन् । झट्ट सुन्दा किन छोरी मान्छे भएर पनि उनले त्यस्तो गरिन् भन्ने प्रश्न उठ्यो । रिस पनि उठ्यो । तर शान्त हुँदै सोचेँ, महिला उत्पीडन यति धेरै भएको समाजमा उनलाई पनि छोरा छैन भनी सोध्ने आफन्तको सामना गर्न गाह्रो हुँदो हो । र त उनले आफ्नो स्वास्थ्यको ख्याल नराखी गर्भपात गराइन् । अझ आफ्ना नजन्मिएका छोरीहरूलाई गर्भमै हत्या गरिन् । यसो गर्दा आमाको मन कति रुँदो हो ? आखिर किन आमाहरू बिनाछोरा समाजमा शिर ठड्याएर बाँच्न सक्दैनन् ? कति छोरीले आफू जन्मिन पाएकामै धन्य हुनुपरेको छ । बाँच्न सकेकामा छोरीहरूले भाग्यलाई धन्यवाद दिइरहनुपर्ने हो ?यी कुनै कथा होइनन्, यथार्थ हुन् । शिक्षाको विस्तारसंँगै महिलाको जीवनमा प्रगति देखिए पनि पारिवारिक, सामाजिक र राजनीतिक रूपमा ती अझै पिछडिएका छन् । के काठमाडौं उपत्यकाका सवारी साधन र सडक अनि के गाउँघरका उखु बारी, यहाँ महिला उत्पीडन पाइला पाइलामा छ । वर्षेनि रीतिरिवाजका नाममा छाउगोठमा दिदीबहिनीहरूले ज्यान गुमाउँछन्, तराईमा दाइजोको निहुँमा आगोमा पोलिन्छन् र प्रेम प्रस्ताव अस्वीकार गरेको निहुँमा एसिड खन्याइन्छन् । हाम्रो समाजले नारी सार्वभौमको सम्मान गरेको छैन । यहाँ महिलाहरूको व्यक्तिगत स्पेस छैन । महिलाहरू पुरुषको व्यक्तिगत सम्पत्ति बनेका छन् । महिला मानौं सामाजिकपारिवारिक इज्जत बोक्ने ह्यांगर हुन् । छोरीमान्छेलाई सानैदेखि हरेक निर्णयमा हस्तक्षेप गर्ने चलन छ । के लगाउने, कुन स्कुल पढ्ने, कुन विषय पढ्ने, कति बेला घर आउने, कहाँ जाने, कहाँ नजाने निर्णय परिवारले नै गरिदिन्छ । उमेरसँगै कोसँंग बिहे गर्ने, बिहेपछि कसले भनेको मान्ने, कहिले बच्चा जन्माउने, के जन्माउने, के काम गर्ने आदि नितान्त व्यक्तिगत निर्णय पनि अरूले नै गरिदिने कुचलन छ । दिनदिनै समाज विकसित भइरहेको छ भनिन्छ, तर महिलाले आफ्नो निर्णय आफैँले गर्न सकेका छैनन् । यही कारण महिलामा आत्मविश्वासको विकास हुन पाएको छैन ।"
मातातीर्थको जग्गा लुटाइएकै हो त ?,"राजाज्ञाको परिणामराजपत्रमा प्रकाशित सूचना कानुनसरह लागू हुन्छ । २०२६ असोज १३ गतेको राजपत्रको सूचनाले के बताउँछ भने, नेपालको संविधान२०१९ को धारा २०(२) अनुसार तत्कालीन सम्प्रभुतासम्पन्न कानुनको स्रोत रहेका राजा श्री ५ महेन्द्रबाट एउटै देशमा भूमि सम्बन्धमा भिन्नभिन्न व्यवस्था लागू गर्न नहुने भएकाले राजपरिवारका फर्मायसी बिर्ताहरूको हक परित्याग गरी त्यस्ता जग्गालाई रैकरमा परिणत गर्ने उद्घोष गरियो । त्यस्तो जग्गा जोत्ने मोहीकै नाममा रैकरमा दर्ता गरिदिनू भनी आर्थिक वर्ष २०२६२७ देखि हक परित्यागको अर्को महत्त्वपूर्ण निर्णय गरियो । रैकरमा परिणत हुने फर्मायसी बिर्ताहरूको कुत मोहीले राजदरबारमा नतिरी अन्यसरह सर्वसञ्चित कोष अर्थात् राज्यको ढुकुटीमा जम्मा गर्नू भन्ने राजाबाट हुकुम भयो ।राजपरिवारका नामको फर्मायसी बिर्ता जग्गालाई रैकरमा परिणत गरेपछि साबिक बिर्तावालाकै नाममा रहने अवस्था थियो । तर राजा महेन्द्रले फर्मायसी बिर्ता जग्गालाई बिर्ता उन्मूलन ऐन बमोजिम रैकरमा परिणत मात्र गरेनन्, स्वामित्व पनि परित्याग गरे । रैकरमा परिणत भइसकेको र परिणत हुन बाँकी नयाँ नापी नभएको ठाउँको समेत फर्मायसी बिर्ता जग्गाको रैकरसरहको तिरो तिर्ने गरी साबिक दर्तावाला मोहीलाई जग्गावाला कायम गरिदिए । तिनै नयाँ जग्गावालसँग राजस्व अर्थात् सालवसाली आयस्ता सर्वसञ्चित कोषमा दाखिल गर्नूगराउनू भनी आदेश जारी गरे । राजा महेन्द्रको यो कदमबाट राजपरिवारका नामको फर्मायसी बिर्ता जग्गा कमाउनेहरू नै स्वतः जग्गाधनी हुन गए । जोताहा मोहीलाई जग्गावाला कायम गर्न सरकारका सम्बन्धित सबै निकायलाई समेत राजाज्ञा जारी भएको थियो । त्यस्तो आदेशमा उनको कुनै स्वार्थ थिएन कि, बिर्ता उन्मूलन र भूमिसुधार कानुनको पालना गर्ने सदिच्छा मात्र थियो, जसलाई अहिलेसम्म हाम्रो राज्यसंयन्त्रले उपहास गरिरहेको छ ।राजा महेन्द्रको यस्तो जनप्रेमी कदमपछि, अहिले विवादमा आएको, मातातीर्थ क्षेत्रको १७३ रोपनी जग्गा राजपरिवारका नाममा रहेन, २०२६ असोज पछि स्वतः जग्गा कमाउने मोहीकै हुन गयो । जग्गा कमाउने को हो, जोताहा हो वा होइन भनी छिनोफानो गर्ने काम सम्बन्धित निकायको हो । अब त्यो जग्गा राजा महेन्द्र वा उनका उत्तराधिकारी वीरेन्द्र वा कसैका नाममा रहने कानुनी अवस्थै हुँदैन । राजा महेन्द्रले स्वेच्छाले राजाज्ञा जारी गरेर एक पटक हक परित्याग गरेको जग्गा पुनः सरकारी हुन सक्दैन । राज्यका निकायको अकर्मण्यताका कारण मोहीका नाममा परिणत हुन नसकेको हो । राजा महेन्द्र वा वीरेन्द्रको नाम स्रेस्तामा रहन गएको कारणबाट मात्र त्यो जग्गा नेपाल ट्रस्टको हुन सक्दैन । पानीको मूल जस्तै प्रमाणका रूपमा रहने जग्गाको स्रोत स्वच्छ हुनुपर्छ । नेपाल ट्रस्टको स्रोत शुद्ध छैन । सरकारी निकायको कमजोरीले मात्र मातातीर्थ क्षेत्रको जग्गा नेपाल ट्रस्टमा आएको हो । आफू गृहमन्त्री नभएका बेलाको निर्णयमा आफूलाई मुछेर श्वेतपत्रमा नाम प्रकाशित गरेकामा पूर्वमन्त्री एवं सांसद जनार्दन शर्माले संसदमै कडा विरोध गर्नुभयो । त्यस्तै पूर्वप्रधानमन्त्री भट्टराईले भन्नुभएको छ, ललिता निवास प्रकरणले हामीलाई झुक्याएको छ । ठूला घरानाले चलखेल गरेर बाँडफाँड गरे । अनजानमा केही निर्णय हामीले पनि गर्न पुग्यौं । तर मातातीर्थको राजपरिवारको फर्मायसी बिर्ता जग्गाको सम्बन्धमा जोताहाका नाममा दर्ताको कारबाही गर्ने आफ्नो मन्त्रिपरिषद्को निर्णय गलत होइन । राजा महेन्द्रले राजपरिवारको हक परित्याग गरेको जग्गामा मोहीलाई स्वतः जग्गावाला कायम गर्ने उदार राजोचित निर्णय गरे । तर राज्यका संयन्त्रहरू नै जवाफदेही रहेनन् । निर्णय कार्यान्वयन गर्नुपर्ने कार्यालयहरू उदासीन रहे । कतिपय मोहीलाई राजाज्ञा बमोजिम स्वतः जग्गावाल बनाइएन । राज्यका निकायको अकर्मण्यता, निष्क्रियता र कामचोर प्रवृत्तिको नतिजा ट्रस्टको मातातीर्थ जग्गाको विवाद हो । कानुन र तथ्यका आधारमा स्वतः मोहीको भइसकेको जग्गालाई राज्यले आफ्नो भनेर मोहीको नामको दर्ता बदर गराउनतिर लाग्नु कानुनको उपहास हो । छानबिनबाट दर्तावाला मोहीबाहेकका नाममा जग्गा दर्ता गरिएको पाइयो भने सो हदसम्म प्रमाणका आधारमा बदर गराउन सकिन्छ ।कार्की विशेष अदालतका पूर्वअध्यक्ष हुन् ।"
दार्जिलिङवासी चिन्तित,"(दार्जिलिङ)  कोरोना भाइरस संक्रमण रोक्न भुटान र सिक्किममा विदेशी पर्यटकलाई रोक लगाइए पनि छिमेकी दार्जिलिङले रोक नलगाउँदा स्थानीय चिन्तित भएका छन् ।डुवर्सस्थित भुटान सीमामा भुटान सरकारले कोरोना भाइरसको संक्रमणबाट बच्न निःशुल्क ह्यान्ड स्यानिटाइजर वितरण गर्न कन्टेनर राखेको छ । स्वास्थ्यकर्मीका अनुसार भुटानभरि नै यसप्रकारको पहल सुरु गरिएको छ । भुटान प्रवेश गरिरहेका सबैको स्क्रिनिङ जारी छ । सिक्किममा पनि हरेक नागरिकको स्क्रिनिङ चलिरहेको छ ।सिक्किम प्रहरीले भारतीय पर्यटकसम्मको जाँचलाई चुस्त गरिएको बताए पनि दार्जिलिङमा भने विदेशी पर्यटकको घुमफिरमा रोक लगाइएको छैन । दार्जिलिङमा दैनिक सयौं पर्यटकको आवातजावत हुने गरेको छ । कोरोना भाइरसलाई लिएर सबैतिर सतर्कता अपनाइँदा दार्जिलिङमा विदेशी पर्यटकलाई भ्रमण खुला गरिएको प्रति स्थानीयले चिन्ता व्यक्त गरेका छन् । पश्चिम बंगाल सरकारले विदेशीलाई रोक्न कुनै पहल नगरे पनि केन्द्रीय गृहसचिव अजय भल्लाले हरेक सीमा नाकामा सुरक्षा जाँच र निगरानी चुस्त गर्न निर्देशन दिएका छन् । संक्रमण नफैलियोस् भनेर दार्जिलिङका स्थानीय मास्क लगाएर हिँड्न थालेका छन् । हरेक विद्यालयले विद्याथीलाई ह्यान्ड स्यानिटाइजर प्रयोग गर्न र मास्क लगाउन निर्देशन दिएसँगै यसको प्रयोगमा वृद्धि भएको छ, जसले गर्दा स्यानिटाइजरको स्टक सकिएको छ । यद्यपि मास्क भने पर्याप्त मात्रामा रहेको दार्जिलिङका अधिकारीहरूले बताएका छन् । दार्जिलिङका सांसद राजु विष्टले कोरोना भाइरसको प्रकोपबाट दार्जिलिङ पहाडी क्षेत्रलगायत तराईडुवर्स क्षेत्रलाई सुरक्षित राख्न तत्काल प्रभावकारी कदम चाल्न र विशेषज्ञ टोली खटाउन राज्य तथा केन्द्र सरकारसँग माग गरेका छन् । उनले दार्जिलिङ र कालेबुङ जिल्लाका सीमामा तत्काल कोरोना भाइरस स्क्रिनिङको सुरुवात गर्न पनि आग्रह गरेका छन् । डुवर्स, नेपाल, भुटान, बंगलादेश र चीनको अन्तर्राष्ट्रिय सीमालगायत असम र सिक्किम राज्यको सीमासँग जोडिएका कारण पनि दार्जिलिङमा कोरोना भाइरसको संक्रमण फैलन सक्ने सम्भावना छ, विष्टले भनेका छन्, यसैले पनि यी संवेदनशील क्षेत्रमा तत्काल आवश्यक पहल अनिवार्य छ । सांसद विष्टले दार्जिलिङवासीलाई आतंकित नबन्नका लागि पनि आह्वान गरेका छन् ।"
मलेसियाद्वारा 'कू' को आरोप अस्वीकार,"क्वालालम्पुर मलेसियाको राजदरबारले प्रधानमन्त्री नियुक्तिमा शाही कू गरेको भन्ने आरोप अस्वीकार गरेको छ । महाथिर मोहम्मदले राजीनामा दिएपछि देशको संविधानमा उल्लेख भएअनुसारको बाध्यात्मक अधिकार प्रयोग गर्दै नयाँ प्रधानमन्त्री नियुक्त गरिएको दरबारले आइतबार जारी गरेको विज्ञप्तिमा उल्लेख छ । विपक्षी क्याम्पले बहुमत रहेको दाबी गर्दागर्दै मुहिद्दिन यासिनलाई नयाँ प्रधानमन्त्री नियुक्त गरेर मलेसियाका राजा सुल्तान अब्दुल्लाह सुल्तान अहमद साहले लोकतान्त्रिक निर्वाचनको मतलाई अवमूल्यन गरेको भन्दै यसै साता बेलायत आधारित द गार्जियन मा प्रकाशित सम्पादकीयमाथि प्रतिक्रिया जनाउँदै राजदरबारले विज्ञप्ति निकालेको हो । मुहिद्दिनले संसद्मा बहुमत पुर्याउन सक्छन् भन्ने निर्णयमा पुग्नुअघि देशका सबै सांसद र विभिन्न राजनीतिक दलसँग राजाले छलफल गरेको र त्यसपछि मात्रै उत्तरदायित्व पूरा गरेको राजदरबारले जनाएको छ । सचेत तथा खुला छलफलपछि मात्रै देशको संघीय संविधानअनुसार राजाले नयाँ प्रधानमन्त्री नियुक्त गर्नुभएको हो, दरबारको विज्ञप्तिमा उल्लेख छ, यसअर्थ गार्जियनको सम्पादकीयमा प्रश्न उठाइएको जस्तो यस प्रक्रियालाई कुनै पनि तवरले शाही कू भन्न मिल्दैन । सन् २०१८ मा सम्पन्न आमनिर्वाचनमा पराजित दलको समर्थनमा बनेको सरकार प्रमुखका रूपमा मुहिद्दिनले गत आइतबार शपथ लिएका थिए । नवनियुक्त प्रधानमन्त्री मुहिद्दिनले आउने साताभित्र मन्त्रिपरिषद् सदस्यको नाम सार्वजनिक गर्ने अनुमान गरिएको छ । निवर्तमान प्रधानमन्त्री महाथिरको नेतृत्वमा संसद्मा विश्वासको मत पुष्टि गर्न दबाब आउने भएपछि मुहिद्दिनले संसदीय प्रक्रिया दुई महिनासम्मका लागि स्थगित गरेका छन् । गठबन्धनमा विवादकै बीच अप्रत्याशित रूपमा फेब्रुअरी २४ मा महाथिरले पदबाट राजीनामा दिएपछि दक्षिणपूर्वी एसियाली राष्ट्र मलेसियामा राजनीतिक संकट उत्पन्न भएको छ ।"
अभिनेत्रीका दुःख,"समाधान खोइ त ?सार्वजनिक शौचालय अभावकै कारण पनि आउटडोर सुटिङमा महिला कलाकारलाई ठूलो समस्या हुने गरेको केकी बताउँछिन् । शौचालय त मुख्य समस्या नै हो नि । दिनभरि पानी नपिएरै काम गर्छौं हामी । त्यसो गर्दा स्वास्थ्यमा समस्या देखिने नै भयो । कति समय त सुटिङमा कृत्रिम शौचालय बनाएर प्रयोग गर्यौं, उनले भनिन्, हामीसँग सार्वजनिक शौचालय नभएका कारणले पनि यस्तो समस्या भएको हो । अहिले मैले बुझ्दाखेरि सार्वजनिक शौचालय नभएर सर्वसाधारणले भोग्ने समस्या नै एउटा कलाकारले भोग्नुपरेको रहेछ ।फिल्म क्षेत्रले ५ दशक पूरा गर्दा पनि सुटिङस्थलको यस्तो समस्याबाट वाक्क भइसके अभिनेत्रीहरू । श्वेता त सुटिङका समयमा टेन्टबाट मेकअप कोठा अनि शौचालय बनाउँछिन् । टेन्टभित्र लुगा फेर्ने व्यवस्था मिलाउँछिन् । यो समस्या समाधानका लागि फिल्मकर्मीले भ्यानिटी भ्यानको व्यवस्था गरिदिनुपर्ने उनको तर्क छ । अब त राम्रो ब्यानरले भ्यानिटी भ्यान राख्दा राम्रो हुन्छ, उनले भनिन् ।केकी पनि भ्यानिटी भ्यान नै यो समस्याको समाधान रहेको बताउँछिन् । हामीसँग ओभियु भ्यान पनि छैन । त्यसकारण त्यो पनि समस्या हो । पुरुषले त सजिलै कपडा फेर्न सक्छन् । महिलालाई अलि गाह्रो पर्छ । यो समस्या सबैले भोग्ने समस्या हो, उनले सुनाइन्, गाडी नै नपुग्ने ठाउँमा सुटिङ गर्न जाँदा भने पहिरन पनि उतै फेर्नुपर्ने हुन्छ । सार्वजनिक स्थानमा त्यसरी पहिरन बदल्दा कसैले फोटो खिचिहाल्ने पनि डर हुन्छ ।आउटडोर सुटिङमा अभिनेत्रीले रजस्वला हुँदा पनि दुःख पाइरहेका हुन्छन् । हुन त निर्माण टिम विभिन्न औषधिसहित सुटिङमा गएको हुन्छ तर यसमा स्यानेटरी प्याड पनि लैजाने चलन अझै सुरु भएको छैन । प्राविधिक टिममा अधिकांश पुरुष हुने भएकाले पनि समस्या देखिएको अभिनेत्रीको गुनासो छ । स्यानेटरी प्याड त अभिनेत्री आफैं पनि बोकेर हिँडिरहेका हुन्छन् तर कहिलेकाहीँ रजस्वला मिति अगाडिपछाडि भइदिन्छ । कहिलेकाहीँ प्याड बोक्न भुल्छन् अभिनेत्रीहरू । त्यस्तो अवस्थामा सुटिङ सेटमा यसको व्यवस्था नहुँदा निकै अप्ठ्यारो हुने गरेको केकी बताउँछिन् ।औषधिहरू सबै बोकेको हुन्छ प्रोडक्सन टिमले । ब्याकअपमा स्यानेटरी प्याड पनि राख्नुपर्छ भन्ने ठान्दैनन् । खोइ, अप्ठ्यारो लाग्ने हो कि के हो । त्यो कुनै पनि किसिमको बिरामी होइन, उनले भनिन्, हामी सजिलै कहिलेकाहीँ प्याड किन्न पठाउँछौं कति प्राविधिकलाई तर ल्याउने मान्छेले सजिलै ल्याउँदैन । त्यसलाई बम जसरी बेरेर लिएर आउनुहुन्छ । केही हदसम्म परिवर्तन त आको छ । यस्तो अवस्थामा अभिनेत्रीहरू आफैं पनि सजग हुनुपर्ने उनी बताउँछिन् ।अभिनेत्री रेखा थापा फिल्म निर्माणमा करोडौं खर्चने निर्माण टिमले शौचालय र लुगा फेर्न टेन्ट खडा गर्नुपर्ने बताउँछिन् । एक त अभिनेत्रीहरूले पनि आफ्नो समस्या प्रोडक्सन टिमलाई भन्नुपर्यो अनि करोडौं खर्चने प्रोडक्सन टिमले पनि २० हजारको टेन्ट त बनाइदिन सक्छन् नि ।आउटडोर सुटिङमा विशेषतः अभिनेत्री असुरक्षित हुने गरेको सुरक्षा बताउँछिन् । कहिलेकाहीँ रातिसम्म सुटिङ हुन्छ । हामीलाई त्यसबेला पनि असुरक्षा अनुभव हुन्छ, उनले सुनाइन् । गीतको सुटिङभन्दा पनि फिल्ममा ठूलो टिम हुन्छ । ठूलो टिममा हिजोआज कति फिल्मले भीड सम्हाल्ने सुरुक्षाकर्ता राख्न थालेका छन् । भीडबीच सुटिङ गर्दा असुरक्षित अनुभव गर्छन् अभिनेत्रीहरू । सुटिङ भइरहँदा भीडमा रहेका दर्शकको नराम्रो प्रतिक्रिया सट दिन तयार अभिनेत्रीका कानमा ठोक्किन्छ । यस्ता कमेन्टलाई बेवास्ता गर्छिन् अभिनेत्री वर्षा सिवाकोटी । भीडबाट दर्शकले होच्याउने, जिस्क्याउने गर्नुहुन्छ अनि हामीले त्यो सबै नराम्रो व्यवहारलाई बेवास्ता गरेर काम गर्नुपर्छ, उनले आफ्नो अनुभव साटिन् । भीडमा असुरक्षा देख्छिन् केकी पनि । कहिलेकाहीँ भीडमा सुटिङ भइरहेको हुन्छ । हामी दर्शकको छेउमै हुन्छौं । सेल्फी लिने बहानामा छोएर, अँगालै मार्न खोज्नुहुन्छ उहाँहरू । हामीसँग अनुमति पनि लिनुपर्छ भन्ने सोच्नुहुन्न, आफ्नो सम्पत्ति ठान्नुहुन्छ, केकीले अनुभव सुनाइन् ।आउडडोर सुटिङको अर्को समस्या हो पहिरन । अभिनेत्रीहरू सुटिङमा मौसम विपरीत पहिरन लगाउन लगाइन्छ । जस्तो, पुसका जाडामा पनि लेकमा गएर छोटो कपडामा सुटिङ गर्नुपर्ने हुन्छ ।हामीले छोटो कपडा लगाएर सुटिङ गर्नुपर्छ जाडामा पनि । जब कि वास्तविक जीवनमा कसैले त्यस्तो अभ्यास गर्दैन । अभिनेत्रीलाई ग्ल्यामर्स देखाउनुपर्छ भन्ने मानसिकता छ तर उसको स्वास्थ्यको पनि ख्याल गर्नुपर्छ भन्ने छैन, केकी सुनाउँछिन् ।केकीको भनाइमा वर्षा सिवाकोटी पनि सहमत छिन् । छोटो कपडा लगाएर सुटिङ गर्न हामीलाई धेरै गाह्रो पर्छ, उनले भनिन् । शारीरिक असुरक्षा मात्र होइन, अभिनेत्रीको प्रमुख समस्या त समाजले गर्ने टिप्पणी पनि हो । सुटिङ गरेर ढिला घरभित्र आउँदा उनीहरूको चरित्रमाथि समाजले औँला उठाउँछ ।९ बजेपछि एक किसिमको डर हुन्छ । दिउँसो घर जुन तरिकाले ढुक्कसँगले जान्छौं नि, राति कुनै काम अनि कार्यक्रमबाट फर्कंदा एक किसिमको डर हुन्छ, केकीले भनिन्, नेपालको सन्दर्भमा महिलालाई हेर्ने नजरमा फरक छ नि त ।"
नारी दिवसमा स्मृतिलोकको यात्रा,"काठमाडौं (कास) अन्तर्राष्ट्रिय नारी दिवसकै अवसर पारेर प्राध्यापक अञ्जना वस्ती (भट्टराई) को नवीनतम कृति स्मृतिलोकको यात्रा आइतबार सार्वजनिक भएको छ । साहित्यकार ज्ञानु पाण्डे, साधना प्रतीक्षा, ज्ञानु अधिकारी, उषा थपलिया र लेखक स्वयम्ले कृतिको लोकार्पण गरे । त्रिभुवन विश्वबिद्यालयमा अंग्रेजी शिक्षाकी प्राध्यापक भट्टराईले अंग्रेजी भाषाविज्ञान र व्याकरणमाथि पुस्तक लेख्दै आए पनि नेपालीमा अनुभूतिजन्य संस्मरण भरेर स्मृतिलोकको यात्रा लेखेकी हुन् । स्मृतिलोकको यात्रा मा संस्मरण र श्रद्धासुमन विधाका २० वटा निबन्ध संकलित छन् ।कृतिबारे टिप्पणी गर्दै प्राध्यापक ज्ञानु पाण्डेले समानताको विषयलाई सतही भएर बुझ्नुबुझाउनुको साटो यसको उपादेयता व्यवहारमा देखिनुपर्ने धारणा राखिन् । भट्टराईको कृतिमा यही समानताको विषय उल्लेख छ, घरपरिवारका अग्रजप्रति अनुगृहीत हुँदै सकारात्मक सोचमा लेखिएको यो कृति धेरैका निम्ति पठनीय खुराक हुन सक्छ, पाण्डेले भनिन् । उनले नारी हकअधिकारको पक्ष कुनै नारा, कानुनी वा मुलुकी ऐनमा लेखेर मात्रै कुनै अर्थ नरहने बताएकी थिइन् । एमए अध्ययनरत छँदै बिहा भएपछि लेखक भट्टराईले विद्यावारिधि गर्दासम्म गरेको संघर्ष, दुई छोरी हुर्काउँदा र ती छोरीको सामाजिक सुरक्षामा लिएको चिन्ता, विश्वविद्यालयमा प्राध्यापक तहसम्म पुग्दाको संघर्षलाई कृतिमा समेटिएको वक्ता अनिता पन्थीले सुनाइन् । कृतिमा आफ्नो जीवनप्रतिको गुनासो र बेहोरेको कठिनाइभन्दा अरूबाट पाएको साथसहयोगको बयान उल्लेख्य छ, अर्की वक्ता गंगालक्ष्मी भण्डारीले भनिन्, यसमा आफ्नोभन्दा पनि अरूको जीवनको सकारात्मक पाटोबारे चर्चा गरिएको छ । नारी हकअधिकारका ठूला कुराले मात्रै केही नहुने बताउँदै समीक्षक उषा थपलियाले हरेक घरमा पुरुषले नारीलाई स्थान दिने हो भने बाहिर गएर हकअधिकारका कुरा गर्नै नपर्ने अनुभव सुनाइन् । समीक्षक ज्ञानु अधिकारीले स्मृतिलोकको यात्रा मा एउटी महिलाको संघर्ष, धैर्य र सहनशीलताको कथा भरिएको बताउँदै कृतिका हरेक संस्मरण सरस र सहज रहेको बताइन् । लेखक भट्टराईले आफूले भोगेको र बेहोरेको स्मृतिजन्य कुरालाई फुर्सदको उपयोग गर्दै लेखिएको र यसमा आग्रहपूर्वाग्रहभन्दा आफूले बोध गरेको जीवनको सकारात्मक पक्षलाई बढी स्थान दिएको बताइन् । ओरिएन्टल बुक्सले प्रकाशित गरेको यो कृतिअघि भट्टराईको जीवनका घुम्ती र देउरालीहरू नियात्रा संग्रह प्रकाशित छ ।"
एक्सनको तुजुक,"बागी ३निर्देशन ः अहमद खानकलाकारहरू ः टाइगर स्राफ, श्रद्धा कपुर, रितेश देशमुख आदि ।"
मदनगोपालका नारी गीत,"काठमाडौं (कास) गायकसंगीतकार मदनगोपालले नारी र होली गीत ल्याएका छन् ।महिला दिवस पारेर सार्वजनिक गरिएको नारी गीत उनी आफैंले रचना र संगीतबद्ध गरेका हुन् । उनैले गाएको यो गीतले भन्छ, नारी तिमी सृष्टि, नारी तिमी दृष्टि, यो जगत्को, यो संसारको तिमी आमा । यो गीत सुशान्त गजुरेलले संगीत संयोजन गरेका हुन् । राता नीला हरिया पहेँला, गुलाबी रङ, चारैतिर छरिँदा बोलको होली गीतमा चाहिँ मदन गोपालसँगै गायिका सुजाता वर्माको स्वर सुन्न सकिन्छ । मन्दिरा ढुंगेलले लेखेको यो गीत शिलाबहादुर मोक्तानले संगीतबद्ध गरेका हुन् । महिला दिवस र होली सँगसँगै परेकाले दुइटा जानराका गीत एकैचोटि ल्याउने संयोग पर्यो, आधा दर्जन सोलो एल्बम निकालिसकेका मदनगोपालले भने, दुइटा गीतमा श्रोताले दुइटै स्वाद पाउनुहुनेछ ।"
होली गीतसहित नरहरि,"काठमाडौं (कास) गायकसंगीतकार नरहरि प्रेमी होली गीतसहित श्रोतामाझ आएका छन् । आयो होली बोलको उक्त गीत उनैले लेखेका र संगीतबद्ध गरेका हुन् ः दुःख पीर सबै फालीमनको मैलो पखालीसँगै बजाउँदै तालीआऊ न खेलौं होलीउक्त गीतमा गायिका रश्मि चौधरीको स्वर पनि सुन्न सकिन्छ । हामीकहाँ चाडपर्वका गीतको निकै कमी छ, चिपक चिपक गायक नरहरिले भने, त्यसैको भर्पाइको प्रयास हो यो । डान्सिङ बिटको यो गीत श्रोताले निकै रुचाउनुहोला भन्ने विश्वास छ ।"
क्षितिजको 'सिरुपाते कम्मर',"काठमाडौं (कास) गायक तथा संगीतकार क्षितिज सापकोटाले नयाँ गीत सार्वजनिक गरेका छन् । सिरुपाते कम्मर बोलको गीतमा सापकोटा र मेलिना राईले स्वर दिएका छन् । गीतको संगीत र शब्द सापकोटाकै हो । लोकशैलीमा तयार उक्त गीतको संगीत संयोजन बीबी अनुरागीले गरेका हुन् । मन परेकी युवतीलाई फकाउन एक युवकले कतिसम्म प्रयास गर्छ भन्ने जनाउन सापकोटाले गीतमा मौलिक शब्दलाई प्रतीकात्मक ढंगबाट प्रस्तुत गरेका छन् । शिव विकले निर्देशन गरेको म्युजिक भिडियोमा अञ्जली अधिकारी र महेश खड्का फिचर्ड छन् । सापकोटाले यसअघि किराना पसल, यो दसैं र तिहारैमा, नसोध कोही, माखे साङ्लोलगायत आधा दर्जनभन्दा बढी गीत ल्याइसकेका छन् ।"
अस्पतालमै कपडाका मास्क,"(काठमाडौं)  बजारमा सर्जिकल मास्कको अभाव भएपछि राजधानीका सरकारी अस्पतालका स्वास्थ्यकर्मीले कपडाको मास्क प्रयोग गर्न थालेका छन् । शल्यक्रिया कक्ष र आईसीयूमा काम गर्ने चिकित्सक र स्वास्थ्यकर्मीले अनिवार्य सर्जिकल मास्क प्रयोग गर्नुपर्ने भए पनि नभएपछि कपडाको मास्क प्रयोग गर्न थालिएको हो । वीर अस्पतालमा चिकित्सक र स्वास्थ्यकर्मी गरी १ हजार ५ सय छन् । वीर अस्पतालका निर्देशक डा केदार सेञ्चुरीले सर्जिकल मास्क पाइन छाडेपछि कपडाका सिलाउन दिइएको बताए । इमर्जेन्सीमै एक सय जना स्वास्थ्यकर्मी खटिएका हुन्छन् । ती सबैलाई दिनको एउटा मास्क दिन पनि सकिएको छैन, उनले भने, कपडाको ५ हजार पिस मास्क सिलाउन दिइसकेका छौं, अब सर्जिकल मास्क प्रयोग गर्दैनौं ।टेकुस्थित शुक्रराज ट्रपिकल तथा सरुवा रोग अस्पतालको फार्मेसीमा पनि मास्क पाइँदैन । आईसीयू र आइसोलेसन वार्डमा काम गर्ने चिकित्सकका लागि आवश्यक पर्ने एन९५ मास्कसमेत न्यून मात्रामा रहेको अस्पतालका निर्देशक डा सागरकुमार राजभण्डारीले बताए । स्टाफका लागि जसोतसो व्यवस्था गरिरहेका छौं, उनले भने, बिरामीलाई भने हामीले दिन सकेका छैनौं । उहाँहरूले नै व्यवस्थापन गर्नुपर्ने हुन्छ । महाराजगन्जस्थित त्रिवि शिक्षण अस्पतालको फार्मेसीमा मास्क पाइँदैन । अस्पतालमा कार्यरत चिकित्सक र स्वास्थ्यकर्मीका लागि दैनिक ७ सय पिस आवश्यक भए पनि दिन नसकिएको निर्देशक डा प्रेमकृष्ण खड्गाले बताए । कपडाका हजारवटा मास्क सिलाउन दिइसकेको उनले बताए । सप्लायर्सले पनि थोरै मात्रामा मात्रै मास्क दिइरहेको छ । स्टकको पनि सकिन लाग्यो, उनले भने, पहिले हामीले कपडाकै मास्क लगाएर शल्यक्रिया गर्थ्यौं । सर्जिकलभन्दा कपडाकै सुरक्षित हुन्छ । पाटन अस्पतालले एक हजार मास्क सिलाइरहेको निर्देशक डा विष्णुप्रसाद शर्माले बताए । मास्क सहजै पाउन छाडेपछि अत्यावश्यकबाहेक अन्य स्वास्थ्यकर्मीलाई मास्क वितरण नगरिएको उनले जानकारी दिए । आईसीयू, अपरेसन थिएटर जस्ता संक्रमण फैलिने कक्षबाहेक अरू ठाउँमा सर्जिकल मास्क आवश्यक पनि छैन, उनले भने, स्टकमा रहेको मास्क पनि सकिन थालेपछि हामीले कपडाको मास्क सिलाउन दिएका हौं, पहिले पनि यस्तो अभ्यास गरेका थियौं ।निजी अस्पतालमा समेत सर्जिकल मास्क प्रयोग हुन छाडिसकेको छ । अल्का अस्पतालमा शल्यकक्ष र अत्यावश्यक कक्षबाहेक अन्य स्वास्थ्यकर्मीलाई नदिइएको अस्पताल प्रमुख कुमार थापाले बताए । मास्क पाइहाले पनि अत्यधिक महँगो भइसक्यो सबै स्टाफलाई दिन सकेका छैनौं, उनले भने, अब कपडाको मास्क सिलाएर प्रयोग गर्छौं । धापासीस्थित ग्रान्डी अस्पतालमा पनि ६ सय पिस कपडाको मास्क सिलाएर प्रयोग भइरहेको निर्देशक डा चक्रराज पाण्डेले बताए । २ रुपैयाँमा पाइने सर्जिकल मास्क ३५ रुपैयाँ पर्ने भएपछि कपडाको मास्क प्रयोग गर्न सुरु गरेको पाण्डेले बताए । सर्जिकल मास्क लगाउनैपर्छ भन्ने हल्ला र त्रास मात्रै हो, उनले भने, अपरेसन गर्ने कोठामा बाहेक अन्य ठाउँमा खासै मास्क प्रयोग गर्दैनौं । म आफैं पनि मास्क लगाउँदिनँ । सरुवा रोग लागेका बिरामीको नजिक जानेलाई मात्रै सर्जिकल मास्क आवश्यक पर्ने शुक्रराज ट्रपिकल तथा सरुवा रोग अस्पतालका प्रवक्ता डा अनुप बाँस्तोलाले बताए । शल्यकक्ष र आईसीयूमा काम गर्ने चिकित्सक र स्वास्थ्यकर्मीले कपडाका मास्क लगाए पनि सरुवा रोगका बिरामीको नजिक जानेले सर्जिकल मास्क नै लगाउनुपर्छ, उनले भने । उनका अनुसार संक्रमणबाट बच्न कपडाको मास्क सुरक्षित भएनभएकोबारे भने हालसम्म अध्ययन भएको छैन । देशभरि बजारमा मास्क अभाव हुन थालेपछि सरकारकै पहलमा उद्योग सञ्चालन गर्ने तयारी भइरहेको स्वास्थ्य मन्त्रालयका प्रवक्ता डा विकास देवकोटाले बताए । मास्क कति उत्पादन गर्ने, कसलाई जिम्मा दिने भनेर उच्चस्तरीय छलफल गरिरहेका छौं, उनले भने, उद्योग वाणिज्य संघसँग एक चरण छलफल भइसक्यो । अब निर्णय गर्न मात्रै बाँकी छ ।विश्वव्यापी रूपमा नोवल कोरोना भाइरस (कोभिड१९) को संक्रमण फैलिएपछि विश्व स्वास्थ्य संगठनले एक निर्देशिका जारी गर्दै संक्रमित व्यक्तिको नजिक जाने स्वास्थ्यकर्मी, वरपर सफाइ गर्ने व्यक्तिबाहेक अन्यले सर्जिकल मास्क प्रयोग नगर्दा पनि हुने उल्लेख गरेको छ ।"
घरैमा बनाएर बिक्री,"बागलुङ (कास) नोवल कोरोना भाइरस (कोभिड१९) को त्रासले बजारमा मास्कको अभाव हुन थालेपछि बागलुङकी एक महिला उद्यमीले मास्क बनाएर बेच्न थालेकी छन् । म्याग्दीको अन्नपूर्ण गाउँपालिका घर भई बागलुङ बजारमा धागो कातेर कपडा बुन्दै आइरहेकी डिलकुमारी तिलिजा पुनले नरम कपडाबाट मास्क बनाएर बेच्न थालेकी हुन् । छेवैको मेडिकलमा दैनिक मास्क खोज्न आउनेको भीड देखेपछि दुई दिनदेखि काम थालेको उनले बताइन् । प्रतिगोटा ५० रुपैयाँमा मास्क बेच्ने गरेको उनले बताइन् । धोएर पनि लगाउन मिल्ने भएकाले धेरैले उनीसँग मास्क किन्न थालेका छन् । दुई दिनमै दुई सयभन्दा बढी मास्क बेचिसकेको उनले बताइन् । संक्रमण भइहाल्यो भने के गर्ने भनेर केही थान किनेकी छु, बागलुङ नगरपालिका२ की दुर्गा हमालले भनिन्, सतर्क हुनु राम्रो नि । मास्क किन्न आएकालाई सरसफाइमा ध्यान पुर्याउनसमेत सुझाव दिने गरेको पुनले बताइन् ।"
गोलीले घाइते,नवलपरासी (कास) मदिरा सेवन गरेकालाई नियन्त्रणमा लिने क्रममा प्रहरीले चलाएको गोलीले मध्यबिन्दु३ कोल्हुवा बजारमा एक जना घाइते भएका छन् । शनिबार राति भएको घटनामा स्थानीय प्रेम महतोको पेट र खुट्टामा गोली लागेको छ । जिल्ला प्रहरी प्रमुख दीपक रेग्मीका अनुसार मदिरा सेवन गरेर मोटरसाइकलमा आएका तीन जनाले सडकमा जाँच गर्दै रहेका कोल्हुवा प्रहरी चौकीका सई गंगाराम कोइरीमाथि हातपात गर्नुका साथै खुकुरी निकालेर जाइलागेका थिए । आत्मरक्षाका लागि गोली चलाएको दाबी प्रहरीको छ । स्थानीय मुना महतो र सुरज महतो पक्राउ परेका छन् । चितवनको पुरानो मेडिकल कलेजमा आइतबार शल्यक्रिया गरिएका महतोको अवस्था गम्भीर छ । घटनाको छानबिनका लागि जिल्ला प्रहरी कार्यालयका डीएसपी मोहन खाँडको नेतृत्वमा छानबिन टोली बनाएको छ । प्रहरीले सामान्य रुपमा स्थिति नियन्त्रण लिन सक्ने अवस्था हुँदाहुँदै गोली हानेको भनेर स्थानीयले प्रहरीको आलोचनासमेत गरेका छन् ।
चन्द समूहका बारा इन्चार्ज पक्राउ,बारा (कास) प्रहरीले नेत्रविक्रम चन्द समूहका बारा जिल्ला इन्चार्ज इन्द्रबहादुर नकडोली परियारलाई आइतबार पक्राउ गरेको छ । नकडोलीबाट राजनीतिक कागजात पनि बरामद गरिएको प्रहरीले जनाएको छ । उनी जितपुर सिमरा उपमहानगरपालिकाको जितपुर बजारमा पक्राउ परेका हुन् । उनलाई थप अनुसन्धानका लागि इलाका प्रहरी कार्यालय सिमराको हिरासतमा राखिएको जिल्लाका प्रहरी प्रवक्ता प्रहरी नायब उपरीक्षक गौतम मिश्रले बताए । मकवानपुरको हेटौंडा उपमहानगरपालिका१६ का नकडोली समूहको नारायणी ब्युरो सदस्यसमेत रहेको मिश्रले बताए ।
हतकडीसहित थुनुवा फरार,राजविराज (कास) प्रहरी नियन्त्रणमा रहेका एक जना थुनुवा हतकडीसहित फरार भएका छन् । काचनस्थित प्रहरी चौकीबाट महेश यादव आइतबार फरार भएका हुन् । अत्यधिक मदिरा सेवन गरी उनले आत्महत्याको प्रयास गरेको र श्रीमतीले रोक्न खोज्दा कुटपिट गरेको पाइएपछि प्रहरीले शनिबार राति उनलाई पक्राउ गरेको थियो । जिल्ला प्रहरी प्रमुख एसपी कृष्ण प्रसाईंले यादव प्रहरीलाई झुक्याएर फरार भएको बताए ।
१० जलविद्युत् कम्पनीको आईपीओ आउँदै,"हाल सेयर बजारमा ३३ वटा जलविद्युत् कम्पनी सूचीकृत छन् । यो वर्ष यस्तो संख्या बढेर ४५ भन्दा बढी पुग्ने देखिन्छ । सेयर निष्कासन गरिसके पनि सूचीकृत नभएका, निष्कासन तयारीमा रहेका र निष्कासन अनुमतिका लागि आवेदन दिएका कम्पनी संख्या हेर्दा चालु वर्षभित्रै सेयर बजारमा सूचीकृत कम्पनी तीन दर्जनभन्दा बढी पुग्ने देखिएको हो । नेपालमा निर्माणको चरणमा धेरै जलविद्युत् कम्पनी रहेकाले पनि पछिल्ला दिनमा सेयर जारी गर्नेमध्ये धेरै जलविद्युत् कम्पनी छन् । हाल सेयर बजारको कुल कारोबारमा जलविद्युत् समूहको हिस्सा औसत ६३ प्रतिशत मात्र छ । सूचीकृत कम्पनी संख्या बढेपछि एकातिर कुल कारोबारमा जलविद्युत् समूहको हिस्सा थपिनेछ भने अर्कोतिर लगानीकर्ताले लगानी विविधीकरण (पोर्टफोलियो म्यानेजमेन्ट) सुविधा पाउनेछन् ।जलविद्युत् कम्पनीले कम्तीमा १० प्रतिशत सेयर आयोजना प्रभावित स्थानीयवासीलाई दिनुपर्छ । त्यसपछि सर्वसाधारणका लागि सेयर निष्कासन गर्नुपर्छ । नयाँ व्यवस्थाअनुसार जलविद्युत्लगायत उत्पादनमूलक क्षेत्रका कम्पनीले आयोजना प्रभावितलाई बाहेक थप कम्तीमा १० प्रतिशत सेयर सर्वसाधारणलाई निष्कासन गर्नुपर्छ ।लामो समयदेखि सेयर बजारमा वित्तीय क्षेत्रको प्रभुत्व रहँदै आएको छ । कुल सूचीकृत कम्पनीमध्ये ८० देखि ८५ प्रतिशत हिस्सा बैंक तथा वित्तीय संस्था र बिमा कम्पनीहरूको छ । यसकारण राष्ट्र बैंक र बिमा समितिका ससाना निर्देशनले पनि सेयर बजार नराम्ररी प्रभावित हुँदै आएको छ । पछिल्ला वर्षमा सेयर बजारमा अपेक्षित रूपमा उत्पादनमूलक (वास्तविक) क्षेत्रका कम्पनी भित्र्याउन नसकेको आरोप सरकार र नियामक निकायलाई लाग्दै आएको छ । जलविद्युत् कम्पनीको संख्या बढेसँगै सेयर बजारमा वित्तीय क्षेत्रका कम्पनीको प्रभुत्व घट्ने जानकारहरू बताउँछन् । निष्कासनको तयारीमा रहेकामध्ये हिमालयन हाइड्रोपावर, मध्यभोटेकोसी जलविद्युत्, विन्ध्यवासिनी हाइड्रोपावर डेभलपमेन्ट, शुभम् पावर लिमिटेड, सीईडीबी हाइड्रो फन्ड, तेह्रथुम पावर कम्पनी, मौलुङ खोला जलविद्युत् कम्पनी, माउन्टेन इनर्जी नेपाल, ग्रिन लाइफ हाइड्रोपावर, सिँगटी हाइड्रो इनर्जीलगायत कम्पनीले सेयर निष्कासन गर्न लागेका हुन् । एजोड इन्स्योरेन्स, इमर्जिङ नेपाल, एनआईसी एसिया लघुवित्त वित्तीय संस्था र सीबीआईएल क्यापिटलले पनि आईपीओ निष्कासनका लागि आवेदन दिएको बोर्ड स्रोतले बताएको छ ।"
कामदार पठाउन रोकिएकामा कोरिया असन्तुष्ट,"कोरियाले हालसम्म १ लाख ८१ हजार ३ सय ८४ जनाको परीक्षण गरेको जनाएको छ । यसमध्ये १ लाख ६२ हजारको नतिजा नेगेटिभ देखिएको छ । यता प्रवासी श्रमिक युनियनले भने मास्क खरिदमा कोरियन सरकारले विभेद गरेको भन्दै आपत्ति जनाएको छ । मास्क अभाव भएपछि कोरिया सरकारले कोरियनलाई नगरिकता र विदेशी कामदारले परिचयपत्र र स्वास्थ्य बिमा कार्ड देखाउनुपर्ने नीति ल्याएको छ । छ महिनाभन्दा कम अवधि बसोवास गरिरहेका विदेशी श्रमिक छन् । उनीहरूको स्वास्थ्य बिमा कार्ड छैन । यसअनुसार उनीहरू र कृषिमा काम गर्ने प्रायः प्रवासी श्रमिकले यो मास्क किन्न पाउँदैननन्, कोरियाको आधिकारिक प्रवासी श्रमिक युनियनका अध्यक्ष उदय राईले भने, बिनाभिसाकालाई संक्रमणको आशंका लागे जाँच गर्दा नपक्रिने भनिएको थियो । तर एउटा मास्क किन्नबाट भने वञ्चित गराउने सरकारको नीति राम्रो भएन ।"
तीन कामदार संक्रमित,"कोरोना भाइरस संक्रमण देशबाट कतार भित्रिने यात्रुलाई हमाद अन्तर्राष्ट्रिय विमानस्थलमा उच्च प्रविधिबाट जाँच हुने गरेको उनले बताए । सामाजिक सञ्जालमा फैलिने हल्लाको पछाडि नलगेर सरकारबाट जारी भएको आधिकारिक सूचनालाई मात्रै विश्वास गर्न पनि कतारले आग्रह गरेको छ । सबैले कोरोनाबारे सजगता भने अपनाउनुपर्ने कतारको स्वास्थ्य सुरक्षा र संक्रमणकालीन रोग नियन्त्रण विभागका निर्देशक डा हमाद इद अल रुमैहीको भनाइ छ । नयाँ कोरोना भाइरसलाई समुदायमा फैलिन नदिन हामीले पूरा बल लगाएका छौं । सुरक्षाका सबै मापदण्ड अपनाइएको छ । स्थानीय बजारमा मास्कसहित औषधि अभाव हुन दिइएको छैन, उनले भने ।"
पर्यटक नआएपछि चिज उद्योग बन्द,"म्याग्दी (कास) दैनिक तीन सय लिटर दूध संकलन गरी चिज उत्पादन गर्दै आएको बाग्लुङको हिमालयन चिज उद्योग बन्द भएको छ । कोरोना भाइरसका कारण घोरेपानीलगायत क्षेत्रमा विदेशी पर्यटक नआएपछि चिज नबिकेकाले उद्योग बन्द गर्नुपरेको सञ्चालकले बताए ।दूध उत्पादक किसानबाटै अन्नपूर्ण गाउँपालिका६ घारमा उद्योग सञ्चालनमा थियो । थोरै दूध उत्पादन गर्ने किसानलाई घरमै प्रयोग गर्न भनेका छौं, उद्योगका अध्यक्ष श्याम खड्काले भने, धेरै दूधको हकमा के गर्ने भनेर समिति बनाई अध्ययन सुरु भएको छ । दूध बेनी बजारमा लैजाने वा अरू केही गर्ने भन्ने विषयमा सुझावका लागि समिति गठन भएको उनले बताए । पाउद्वार, घार र राम्चेका किसानले उत्पादन गरेको चिज अन्नपूर्ण चक्रीय पदमार्गका प्रमुख गन्तव्यहरू तातोपानी, घोडेपानी, टाडापानीदेखि पोखरासम्मका होटल र रेस्टुराँमा खपत हुन्थ्यो ।"
मक्किए धागो बनाउने मेसिन,"(बुटवल)  बुटवल धागो कारखाना अझै खुलेको छैन । १२ वर्षदेखि पूर्ण रूपमा बन्द छ । विदेशमा धागो निर्यात गर्ने उद्देश्यले करिब ३८ करोड रुपैयाँ लगानीमा २०३९ सालमा धागो कारखाना स्थापना भएको हो । कहिले सरकार त कहिले व्यवस्थापनको कमजोरीका कारण पटकपटक बन्द हुँदै आएको कारखाना २०६४ सालयता ठप्प छ । ऋणमा डुबेको कारखाना पुनः खुल्ने नखुल्ने निश्चित छैन । उद्योग विभागले कारखाना निजी क्षेत्रलाई लिजमा चलाउन दिने प्रस्तावसहितको फाइल गत असोज महिनामा संघीय सरकारको मन्त्रिपरिषद्मा पठाएको छ । तर मन्त्रिपरिषद् बैठकबाट अहिलेसम्म कुनै निर्णय भएको छैन । पटकपटक कुरा उठाए पनि खोल्ने नखोल्नेबारे अझै निर्णय नभएको कारखानाका अध्यक्षसमेत रहेका उद्योग विभागका महानिर्देशक जीवनप्रकाश सिटौलाले बताए । लिजमा दिँदा कारखाना पुनः सञ्चालन गर्ने वा भवनलाई अरू प्रायोजनमा प्रयोग गर्ने दुवै विकल्प खुला राखिएको छ, उनले भने, के गर्ने भन्ने मन्त्रिपरिषद्को निर्णयमा भर पर्नेछ ।दैनिक १० टन उत्पादन क्षमता रहेको कारखानाले दैनिक सात टन धागो उत्पादन गर्दै आएको थियो । उत्पादित धागो ८० प्रतिशत भारतीय बजारमा निर्यात हुने गरेको थियो । धागोको माग राम्रो रहे पनि उत्पादन क्षमता कम हुनु कारखाना खस्कनुको पहिलो कारण हो । यसैमाथि सरकारी तालमेल र कर्मचारी प्रशासनबीचको सम्बन्ध राम्रो भएन । यसले कारखानामा पटकपटक बन्द हडताल भयो र ऋणमा डुबेको हो । ०६० सालमा तत्कालीन सरकार र वित्तीय संस्थाले कारखानाको १ अर्ब ४० करोड रुपैयाँको साँवा र ब्याजसमेत मिनाहा गरिदिएका थिए । त्यसपछि पनि कारखाना सप्रेन । निरन्तर घाटा रहेपछि ०६४ सालदेखि उत्पादन बन्द छ । ०६६ भदौमा सबै मजदुरलाई अनिवार्य अवकाश दिइएको छ । अहिले दुई जना कर्मचारीले कारखाना भवन कुरेका छन् । प्रशासनिक भवनमा दंगा प्रहरी गण रूपन्देही बसेको छ । सरकारी स्वामित्वमा रहेको मुलुककै ठूलो कारखाना रामनगरस्थित बुटवल औद्योगिक क्षेत्रभित्र १ सय ४४ रोपनी जग्गामा फैलिएको छ । कारखानाको भवनबाहेकको जग्गा साढे ३७ रोपनी छ । कारखाना बन्द हुँदा भवनसहितको जग्गा बेवारिसे बनेको छ । कारखाना बन्द हुँदा करोडौंका मेसिन जीर्ण बनेका छन् । तीन वर्षअघि भएको उच्चस्तरीय प्राविधिक अध्ययनले ९० प्रतिशत मेसिन काम नलाग्ने प्रतिवेदन बुझाएको थियो । बन्द कारखानाले ओगटेको जग्गा भाडाको बक्यौता करिब १ करोड ७० लाख रुपैयाँ पुगेको औद्योगिक व्यवस्थापन लिमिटेडले जनाएको छ । यति धेरै लगानी डुबाएको कारखानालाई सरकारले छिटो निकास नदिए अझ ठूलो लगानी बग्नेछ, रूपन्देही उद्योग संघका अध्यक्ष बाबुराम बोहराले भने, जग्गा र भवन लिजमा दिए निजी क्षेत्र चलाउन तयार छ । स्थानीयले बन्द कारखाना जसरी भए पनि खुलाउन वा जग्गा खाली गर्न पटकपटक दबाब दिएका छन् । यसपछि अर्थ मन्त्रालय र उद्योग विभागले उद्योग चलाउन सकिने नसकिनेबारे छुट्टाछुट्टै अध्ययन गरेका थिए । अध्ययनले निजी क्षेत्रलाई लिजमा दिने प्रस्ताव गरे पनि सरकारी तवरबाट वास्ता नभएको अध्ययन समितिका स्थानीय संयोजक बुटवल उद्योग वाणिज्य संघका पूर्वअध्यक्ष नवराज श्रेष्ठले बताए । उक्त समितिले बुटवल धागो कारखानाको सम्पत्ति सरकारी सेयर हुने गरी दिए आफैंले चलाउने नत्र निजी क्षेत्रलाई दिने विकल्प दिएको थियो । यसमा धागो कारखानाको जग्गा भाडाको बक्यौता सरकारले नै तिर्नुपर्ने र कर्मचारीको दायित्व नलिने उल्लेख थियो, उनले भने, अर्थ मन्त्रालयको निजीकरण एकाइ प्रमुखको संयोजकत्वमा लिजमा दिने प्रक्रियाका लागि समिति पनि बन्यो तर काम भएन ।कारखानामा ५९ प्रतिशत सरकारको सेयर छ । ८ प्रतिशत पब्लिक एवं बाँकी हाल बन्द भएका जनकपुर चुरोट कारखाना, उदयपुर सिमेन्ट, वीरगन्ज चिनी कारखाना, औद्योगिक विकास निगम, म्युचुअल ट्रेडिङ कम्पनी, साल्ट ट्रेडिङलगायतको लगानी छ । उक्त जग्गामा कम्तीमा पाँच वटा नयाँ उद्योग चलाउने प्राविधिक अध्ययन छ । बन्द कारखाना खुलाउने वा बन्द गर्नेबारे निर्णय नहुँदा जग्गा उपयोगसमेत गर्न सकिएको छैन ।"
नागढुंगा सुरुङमार्गको काम पुनः सुरु,"धादिङ (कास) आयोजनाले अधिग्रहण गर्ने वायु गुठीको जग्गामा विवाद भएपछि ढिलाइ भएको नागढुंगा सिस्नेखोला सुरुङमार्ग निर्माण सिस्नेखोलादेखि पुनः सुरु भएको छ । दुई महिनादेखि जग्गा अधिग्रहण विवाद थियो । निर्माणमा अवरोध गरे निर्माण आयोजनाले बल प्रयोग गरी काम सुरु गर्ने तयारी गरिरहेकै बेला गत बुधबार नै सम्बद्ध पक्षसँगको छलफलबाट काम सुरु गर्ने सहमति भएको धुनीबेंसी नगरप्रमुख बालकृष्ण आचार्यले बताए । अहिले दैनिक २ सय ४० खेप माटो टिपरले खाल्डोमा हालिरहेका छन् । आयोजनाले सुरुङमार्गका लागि धादिङतर्फ ४४ र काठमाडौंतर्फ २ सय ६६ रोपनी जमिन अधिग्रहण गर्नेछ । काठमाडौंतर्फ अधिग्रहण गर्ने भनिएको सबै जमिनको मुआब्जा वितरण भइसकेको छ । धादिङतर्फ भने २७ रोपनी जमिनको मुआब्जा वितरण गर्न बाँकी रहेको आयोजनाले जनाएको छ । मुआब्जा दिइसकेको जमिनमा समेत काम गर्न नपाउँदा समस्यामा थियौं, आयोजना प्रमुख श्यामप्रसाद खरेलले भने, धादिङतर्फको सबै जमिन गुठी संस्थानको हो । तर उक्त जग्गाको फिल्डबुकमा आफ्नो नाममा भएकाले छुट दर्ता गर्नुपर्ने स्थानीयको माग छ ।"
१० अर्ब लगानी भित्र्याउँदै एनआरएनए,"काठमाडौं (कास) गैरआवासीय नेपाली संघ (एनआरएनए) ले नेपालमा १० अर्ब रुपैयाँको लगानी भित्र्याउने तयारी भइरहेको बताएको छ । लन्डनमा बिहीबार सम्पन्न १५औं वार्षिकोत्सवका अवसरमा संघका अध्यक्ष कुमार पन्तले भने, विदेशमा बस्ने नेपालीले देशको समृद्धि हेर्न चाहेका छन् । संघको सक्रियतामा छिट्टै नेपालमा लगानी भित्र्याउँदै छौं । विदेशमा बस्ने नेपालीका लागि गैरआवासीय नेपालीको नागरिकता बन्ने निश्चित भएको उनको भनाइ छ ।"
नबिलटेस्ला क्लिनिक सहकार्य,"काठमाडौं (कास) नबिल बैंक र टेस्ला डाइग्नोटिस्क क्लिनिकबीच बैंकका ग्राहकलाई छुट दिनेसम्बन्धी सम्झौता भएको छ । सम्झौताअनुसार बैंकका ग्राहक, कर्मचारी र उनका परिवारले क्लिनिकका सेवामा छुट प्राप्त गर्नेछन् । बैंकका प्रमुख कार्ड शाखा सनत पौडेल र क्लिनिकका प्रमुख कार्यकारी अधिकृत रिंकु श्रेष्ठले सम्झौतापत्रमा हस्ताक्षर गरे ।"
महिला सशक्तीकरणमा बोटलर्स नेपाल,काठमाडौं (कास) कोकाकोलाको आधिकारिक बिक्रेता बोटलर्स नेपालले २०२० सम्म ५० लाख महिलालाई आर्थिक रूपमा सशक्त बनाउने लक्ष्य लिएको छ । यसका लागि बोटलर्सले स्टार कार्यक्रम सञ्चालन गरिँदै आएको छ । कार्यक्रमअन्तर्गत बोटलर्सले अहिलेसम्म विभिन्न १५ सहरका ५ हजार महिला खुद्रा बिक्रेतालाई प्रशिक्षण गराइसकेको छ ।
विमानस्थललाई चेम्बरको सहयोग,"काठमाडौं (कास) नेपाल चेम्बर अफ कमर्सले त्रिभुवन अन्तर्राष्ट्रिय विमानस्थल र स्वास्थ्य विभागलाई कोरोना भाइरस न्यूनीकरणसम्बन्धी उपकरण सहयोग गरेको छ । चेम्बरले भाइरसको सम्भावित जोखिम कम गर्न थर्ममिटर गन, मास्क, प्राइम किट प्रिमियम सेट (पीपीई सेट), स्प्रिट, फुल गाउनलगायत सामग्री हस्तान्तरण गरेको छ । चेम्बर भवनमा आइतबार आयोजित कार्यक्रममा अध्यक्ष राजेशकाजी श्रेष्ठले त्रिभुवन विमानस्थल हवाई उड्डयन कार्यालयको अन्तर्राष्ट्रिय तथा आन्तरिक टर्मिनल र शुक्रराज ट्रपिकल तथा सरुवा रोग अस्पताललाई उपकरण हस्तान्तरण गरेका हुन् ।"
जोन्टा क्लबबाट ८ महिला सम्मानित,"काठमाडौं (कास) अन्तर्राष्ट्रिय महिला दिवसको अवसरमा जोन्टा क्लब अफ काठमाडौंले आइतबार आठ प्रेरणादायक र साहसी महिलालाई सम्मान गरेको छ । विभिन्न परिस्थितिका बाबजुद उनीहरूको योगदान र उपलब्धिलाई सम्मान गर्नर् एलो रोज डे मनाउँदै उनीहरूलाई सम्मान गरिएको हो । नेपाल प्रहरीकी एआईजी आशा सिंह, उद्यमी आयुषी केसी र प्राश्ना भट्टराई, प्राविधिक छिरिङ डीके लामा, इलेक्ट्रिसियन मन्धिरा भण्डारी, मेकानिक सरस्वती सुवाल, नाई लक्ष्मी नापित र साझा बस चालक हर्मिता श्रेष्ठ सम्मानित भए ।"
४० हजारमा भारतीयलाई नागरिकता,"(वीरगन्ज)  गत बुधबार २१ वर्षीय अभिषेक साह जिल्ला प्रशासन कार्यालय पर्सामा राहदानी बनाउन आएका थिए । राहदानी फाराम भर्नका लागि नागरिकता रुजु गर्ने क्रममा उनको नागरिकता नम्बर प्रशासन कार्यालयको अभिलेखमा भेटिएन । नागरिकता नक्कली भएको आशंकामा थप अनुसन्धानका लागि जिल्ला प्रशासनका कर्मचारीले साहलाई प्रहरीको जिम्मा लगाए ।चितवनको रत्ननगर नगरपालिका७ स्थित एक होटलमा कार्यरत साह भारतीय नागरिक हुन् । भारतको पश्चिमी चम्पारण वाल्मीकिनगरको सोनवर्षाका साहबाट बरामद भएको नेपाली नागरिकतामा उनको जन्मस्थान पर्साको चोर्नी उल्लेख छ । स्थायी बसोबास वीरगन्ज महानगरपालिका१३ लेखिएको छ । प्रशासकीय अधिकृतको हस्ताक्षर, होलोग्राम, जिल्ला प्रशासन कार्यालय पर्साको छाप प्रयोग गरिएको छ ।साहको बयानका आधारमा अनुसन्धान गरिरहेको प्रहरीले आइतबार बिहान वीरगन्ज१६ भिस्वास्थित बिन्दा साहको घरमा छापा मारेर बनिसकेका नागरिकता, नयाँ नागरिकता कार्ड, विभिन्न व्यक्तिका पासपोर्ट साइजका तस्बिरलगायत कागजात बरामद गरेको छ । साह पूर्वगाविस सचिव हुन् । प्रहरीले उनको घरबाट चार दर्जनभन्दा बढी नागरिकता बरामद गरेको छ ।नेपाली नागरिकता प्रमाणपत्रका लागि जिल्ला प्रशासन कार्यालयमा भरिने अनुसूची १ फाराम, विवाह दर्ता र भारतीय नागरिकता परित्यागका लागि भरिने जिल्ला दण्ड अधिकारी कार्यालयको फारामसमेत बरामद भएको प्रहरी स्रोतले जनाएको छ । छापा मार्न प्रहरी टोली पुग्दा साहको एउटा कोठामा ताला लगाइएको थियो, भित्र पस्दा एउटा ताल्चा लगाइएको बक्सा भेटियो, बक्सामा दुईवटा सिरकभित्र नागरिकतालगायतका कागजात फेला पर्यो, एक प्रहरीले भने । पर्साका प्रहरी उपरीक्षक गंगा पन्तले नक्कली नागरिकता बनाउन संलग्न रहेको आशंकामा एक जनालाई पक्राउ गरेको बताइन् । साहलाई पनि हिरासतमा लिएर प्रहरीले थप अनुसन्धान थालेको छ । उनकै तीनवटा नागरिकता बरामद भएका छन् । ४० हजार रुपैयाँमा एउटा नागरिकता बनाउने गरेको साहले प्रहरीलाई बयान दिएका छन्, एक प्रहरी अधिकृतले भने, यसमा अरूको समेत संलग्नता हुन सक्छ, अनुसन्धान गर्दै छौं । नागरिकता कार्ड, अनुसूची फाराम, भारतीय नागरिकता परित्यागको फारामलगायत कागजात साहले कहाँबाट प्राप्त गर्ने भन्ने विषय अझै खुलेको छैन ।पर्साको साविक डोकैला बहुअरी गाविसको सचिव हुँदा साहमाथि अख्तियारले आर्थिक हिनामिनाको मुद्दा दर्ता गरेको थियो । अदालतले उनलाई दोषी ठहर गर्दै पाँच महिना कैद सजायको फैसला गरेको थियो । उनी दुई वर्षअघि कैद सजाय काटेर छुटेका हुन् ।"
घातक रसायनसँग खेलबाड,"(म्याग्दी)  जहाँ बिजुली वुग्न गाह्रो छ, त्यहाँ सोलार ऊर्जा उज्यालोको पुगेको । बत्ती बाल्नमात्र होइन, खाना पकाउन, टीभी हेर्न र साना कुटानीपिसानी मिलसमेत सोलारबाट चल्दा गाउँघरलाई ठूलो राहत छ । वन, वातावरण संरक्षणमा योगदान गरेको सौर्य ऊर्जा क्लिन इनर्जी मात्र भएको छैन, यसमा प्रयोग हुने लिड एसिड ब्याट्री दुरुपयोग अहिले स्थानीयका लागि टाउको दुखाइ पनि भएको छ । उज्यालो सोलारको यो अँध्यारो पाटो जोखिमपूर्ण पनि छ । ग्रामीण क्षेत्रमा सोलार सिस्टममा प्रयोग भएका एसिड ब्याट्रीको असुरक्षित भण्डारण र विसर्जनले स्वास्थ्य एवं वातावरणमा प्रतिकूल प्रभाव पर्न थालेको छ । सोलार सिस्टमको मात्र नभई होम सिस्टम र अटोमोबाइल्सतर्फ प्रयोग भएका एसिड ब्याट्री पनि उत्तिकै दुरुपयोग भएको छ । जिल्लाका सुरक्षा अधिकारीका अनुसार एसिड ब्याट्रीको सीसा झिकेर घरेलु हतियार बनाउन पनि प्रयोग भइरहेको छ । ब्याट्रीको एसिडलाई जमिनमा पोखेर सिकारीले लिड (सिसा) झिकेर छर्रा (गोली) बनाई चोरीसिकारमा प्रयोग गरेका छन् । ब्याट्रीमा हुने एसिड बारीमा पोखेर सिसा वन्यजन्तुको चोरी सिकार गर्न, डाँकाचोरी गर्न र कतै प्रतिबन्धित निकायले घरेलु हतियार बनाउनसमेत प्रयोग गरेको सूचना आएका छन्, जिल्लाका एक सुरक्षा अधिकारीले भने । ब्याट्रीको दुरुपयोग भएको प्रति अहिलेसम्म खासै चासो नदिइएको प्रमुख जिल्ला अधिकारी ज्ञाननाथ ढकालले बताए । तर दुरुपयोग बढेको सूचनापछि गाउँगाउँका प्रहरीमार्फत निगरानी र सचेतनाको योजना बनाएका छौं, उनले भने, एसिड ब्याट्रीको सुरक्षित प्रयोग र व्यवस्थापनमा सबैखाले सुरक्षा चासो बढाएका छौं । सौर्य ऊर्जा प्रणालीले वातावरणमा कार्बन उत्सर्जन घटाउन योगदान पुर्याएको भनिए पनि लिड एसिड ब्याट्री प्रयोगले कालान्तरमा ग्रामीण जनजीवन र पर्यावरणमा दीर्घकालीन नकारात्मक प्रभाव पारिरहेको सरोकारवालाले बताएका छन् । केही वर्षअघि महावीर पुनले ताररहित इन्टरनेट पहाडका दुर्गम गाउँगाउँमा पुर्याउन डाँडाकाँडामा राखेका रिले स्टेसनलाई पावर पुर्याउन सोलार जडान गरे । समयसमयमा ब्याट्री परिवर्तन गरे । महरेडाँडालगायत केही स्थानमा स्टोर गरिएका पुराना ब्याट्री चोरी भए । खोज्दा सिकारीले सिसा झिकेर छर्रा (गोली) बनाउन चोरेका रहेछन् भन्ने पत्ता लाग्यो । जिल्लामा कति एसिड ब्याट्री छन् भन्ने यकिन छैन । तर यसको सही व्यवस्थापन नहुँदा स्वास्थ्य र सुरक्षाका दृष्टिकोणले चुनौती थपिएको छ । म्याग्दीका मंगला, मालिका र धौलागिरि गाउँपालिकाका ५० भन्दा बढी बस्तीका १० हजार घर सोलारले झिलिमिली छन् । एउटा २० एम्पियर लिड एसिड ब्याट्रीमा ५ लिटर एसिड र १० केजी सिसा, ७५ एम्पियरमा १५ लिटर एसिड तथा ५० केजी सिसा, एक सय एम्पियरमा २५ लिटर एसिड ६० केजी सिसा हुन्छ । यी सौर्य प्रणालीमा औसतमा ७५ एम्पियरको एसिड ब्याट्री प्रयोग भएको मान्दा जिल्लामा वार्षिक डेढ लाख लिटर एसिड खेतबारी, खोल्सा र खोलामा पोखिँदै आइएको छ । ठूला ब्याट्री बोकेर बेनी र पोखराको कबाडी संकलन गर्ने ठाउँमा लैजान सकिन्न । पुराना ब्याट्री किनेपछि एसिड खोल्साखोल्सीमा पोख्छौं । हलुंगो बनाई लैजाने हो, धौलागिरि७ का कवाडीवाला लालबहादुर सुनचौरीले भने, पुराना ब्याट्री खोज्न धेरै जना आउँछन्, सबैले एसिड बारीको कान्ला, बाटोमा पोख्ने र सिसा झिकेर लैजान्छन् । कता लैजान्छन् थाहा छैन । ब्याट्रीमा भएको अम्लीय रसायन पदार्थ र लिड एसिड जमिनमा फ्याक्दा उर्वरा शक्ति नष्ट हुने र जमिनमुनिको पानी प्रदूषित भएर हावाको माध्यमबाट लिडका कण मानव शरीरमा प्रवेश गरी स्वास्थ्यमा गम्भीर असर पुर्याउने वातावरणवादी बताउँछन् ।ब्याट्रीमा एसिड, सिसा र कार्बन हुन्छ । सिकारी र अन्य घरेलु हतियार प्रयोगकर्ताले सिसाको घरेलु गोली बनाउने स्थानीयले बताएका छन् । होम सिस्टमका १२ भोल्टका साना ब्याट्री खोलामा करेन्ट लगाएर माछा मार्न पनि प्रयोग भएका छन् । ब्याट्रीको एसिड पोखेपछि झारपात सबै डढ्छ । केही वर्ष उम्रिन्न । हामीलाई कानुनी र स्वास्थ्यमा असर गर्ने कुरा जानकारी भएन । घरका पुराना ब्याट्री कवाडीवालाले यहीँ घर अगाडि बारीमा एसिड पोखेर ब्याट्री लगे, ताकमका नरेश पौडेलले भने, सरदर तीन वर्षमा एउटा ब्याट्री बिग्रन्छ । त्यसपछि फाल्ने हो, ब्याट्री बेच्ने बेलामा पनि कम्पनीले फिर्ता लैजाने कुरा केही भनेनन् । ब्याट्रीको आयु बढीमा पाँच वर्षको हुन्छ । व्यापारीसँग एसिड ब्याट्री अझै स्टक छन् । वातावरणीय दृष्टिले अनुपयुक्त लिड एसिड ब्याट्रीको प्रयोगमा विकसित मुलुकमा रोक लगाइएको भए पनि प्रयोगमा छ । विकसित देशले लिड एसिड ब्याट्रीलाई विस्थापित गर्न लिथेन आयन ब्याट्री प्रयोगमा लागेका छन् । वातावरण संरक्षणका हिसाबले लिथेन उपयुक्त ब्याट्री मानिन्छ । सोलारमा लिड एसिड (झोल) ब्याट्री, लिड एसिड (जेल), लिथिएम आयन र लिथिएम फस्पेट गरी चार प्रकारका ब्याट्री प्रयोग हुन्छन् । लिड एसिड ब्याट्री रिसाइक्लिङ गर्ने कम्पनीहरू भए पनि कठिन भूगोलले संकलनमा समस्या छ ।"
नेपालभारत आयोजना अनुगमन बैठक,"काठमाडौं (कास) नेपाल र भारतबीच भारतको लगानीमा निर्माणाधीन सडक आयोजना तथा पुनर्निर्माण योजनाको प्रगतिबारे आइतबार छलफल भएको छ । दुई मुलुकबीच काठमाडौंमा दुई संयुक्त आयोजना अनुगमन समिति (जेपीएमसी) सँग छुट्टाछुट्टै आयोजनाहरूको समीक्षा भएको हो । भारतीय लगानीमा नेपालमा निर्माणाधीन १० सडक आयोजना तथा ५० हजार घर र विद्यालय पुनर्निर्माण भइरहेका छन् । भारतीय दूतावासका अनुसार उक्त संयुक्त छलफलका लागि भारतबाट विदेश मन्त्रालयका नर्थन डिभिजन हेर्ने सहसचिव पीयुष श्रीवास्तव आएका थिए । उक्त टोलीले पहिलो बैठक भौतिक पूर्वाधार तथा यातायात मन्त्रालयका सहसचिव गोपाल सिग्देलसँग गरेको थियो । बैठकमा तराई क्षेत्रका ३ सय ६ किलोमिटर सडक निर्माणमा आठ अर्ब नेपाली रुपैयाँ दिने यसअघिको निर्णयको समीक्षा भएको थियो । उक्त रकम पूर्वपश्चिम हुलाकी राजमार्गका लागि हो । हुलाकी सडक भारतको सीमा हुँदै फैलिन्छ । उक्त सडक निर्माण १४ प्याकेजमा हुनेमा अहिले सात प्याकेजको काम पूरा भइसकेको संयुक्त बैठकले निष्कर्ष निकालेको छ । भारतले नेपाललाई दिने भनेर प्रतिबद्धता गरेको आठ अर्बमध्ये हालसम्म ४ अर्ब ५० करोड दिएको छ । आइतबार थप ७१ करोड रुपैयाँ नेपाललाई हस्तान्तरण गरेको छ । संयुक्त बैठकपछि टोलीले भौतिक पूर्वाधार तथा यातायातमन्त्री वसन्तकुमार नेम्वाङसँग भेटी आयोजनाबारे छलफल भएको मन्त्रालयले जनाएको छ । यस्तै, दोस्रो संयुक्त आयोजना अनुगमन समितिको बैठकका रूपमा भारतीय टोली र नेपालको पुनर्निर्माण प्राधिकरणका सचिव शिवहरि शर्माको नेतृत्वमा भएको थियो । भूकम्पपछिको पुनर्निर्माणका लागि भारतले नेपाल सरकारलाई एक अर्ब रुपैयाँ सहयोग गरेको हो । उक्त रकम चार क्षेत्रमा लगानी गर्ने भनिएको थियो । ती क्षेत्रहरू घर, विद्यालय, संस्कृति र स्वास्थ्यका हुन् । उक्त सहयोगबाट ७० स्कुल र एक पुस्तकालय निर्माण भएको छ । उक्त बैठकमा नेपाली पक्षले भारतीय पक्षलाई नेपालका आयोजनाहरू निर्माण सहयोग गरेकोमा धन्यवाद दिएको प्राधिकरणले जनाएको छ ।"
निगमलाई सार्वजनिक कम्पनी बनाउन पत्र,"काठमाडौं (कास) नेपाल वायु सेवा निगम व्यवस्थापनले हालको अवस्थालाई बदलेर ५० अर्बको अधिकृत पुँजी संरचना बनाउनुपर्ने रायसहित सरकारलाई सार्वजनिक कम्पनी मा रूपान्तरण गर्न बाटो खुला गरिदिएको छ । निगम व्यवस्थापनले बुधबार संस्कति, पर्यटन तथा नागरिक उड्डयन मन्त्रालयलाई पत्र लेख्दै सार्वजनिक कम्पनीमा रूपान्तरण गर्न बाटो खुला गरिदिएको हो । निगमले हालको लगानी संरचनामा सरकारको ७५ प्रतिशत, सरकारी स्वामित्वका निकायलाई २२ प्रतिशत र निगममा कार्यरत स्थायी कर्मचारीलाई ३ प्रतिशत सेयर दिन सकिने राय मन्त्रालयलाई पठाएको हो । जसमा ५० अर्ब अधिकृत पुँजी, २५ अर्ब जारी पुँजी र २५ अर्ब चुक्ता पुँजी संरचना रहने भनिएको छ । निगमको वर्तमान पुँजी संरचना जम्मा ३ अर्बको छ, जसमध्ये अधिकृत पुँजी ३० करोडमात्रै हो ।सरकारले गत भदौमा निगमको संरचना बदलेर सार्वजनिक कम्पनीमा लैजाने भनेको थियो । निगम सञ्चालक समितिको बैठकले फागुन ८ मा सार्वजनिक कम्पनीमा लैजाने प्रस्ताव पारित गरेको थियो । बैठकका निर्णयअनुसार निगमको व्यवस्थापनले सरकारलाई सार्वजनिक कम्पनीमा रूपान्तरण गर्न बाटो खुला गरेको हो ।"
माराकेस सन्धि पारित गर्न दृष्टिविहीनको माग,"(काठमाडौं)  दृष्टिविहीन तथा हेर्ने क्षमता कम भएकाहरूसम्म हितकर सामग्रीको पहुँच बनाउने माराकेस सन्धि अनुमोदनका लागि बल्ल संसद्मा पेस भएको छ । सरकारले ६ वर्षअघि हस्ताक्षर गरेको सन्धि संस्कृति, पर्यटन तथा नागरिक उड्डयन मन्त्रालयले अनुमोदनका लागि पेस गरेको हो । उक्त सन्धि अनुमोदन नहुँदा दृष्टिविहीनहरूले कुनै रचना, पाठ्यसामग्री वा कृति आफूले पढ्न सक्ने फर्मेटमा ढाल्न पाएका छैनन् । दृष्टिविहीन, दृष्टि क्षमता न्यून भएका र छापिएका अन्य सामग्री हेर्न असमर्थ व्यक्तिहरूका लागि ती रचनासम्मको पहुँचलाई सहज बनाउने सन्धि नै माराकेस सन्धि हो । नेपालसहित ८० राष्ट्रले सन् २०१३ मा यो सन्धिमा हस्ताक्षर गरिसकेका छन् । मोरक्कोको माराकेसमा तयार भएर हस्ताक्षर गरिएकाले माराकेस सन्धि भनेर चिनिन्छ । दृष्टिविहीन, दृष्टि क्षमता न्यून भएका वा अन्य मुद्रित वस्तु हेर्न असमर्थहरूका लागि माराकेश सन्धिले अन्तर्राष्ट्रियस्तरमा सूचना पाउने अधिकार संरक्षण गरेको छ, मन्त्रालयले संसद्मा सन्धि पेस गर्नुको औचित्य खण्डमा भनेको छ । मन्त्रिपरिषद्को गत कात्तिक ७ को बैठकको अनुमतिपछि मन्त्रालयका तर्फबाट सन्धि संसद् सचिवालयमा दर्ता भएको हो । २०१३ मा हस्ताक्षर भएर विभिन्न पटक संसद्मा पेस भएर पनि यो सन्धि पास हुन सकेको छैन, यसपालि त पारित गर्नुपर्छ भनेर हामीले माग गरेका छौं, नेपाल नेत्रहीन संघका अध्यक्ष रमेश पोखरेलले भने, यो सन्धि पारित भएपछि हामीलाई आफूले चाहेको फर्मेटमा पाठ्यसामग्री ढालेर पढ्न प्रतिलिपि अधिकार हनन हुने समस्या पर्दैन । २० पक्ष राष्ट्रले अनुमोदन गरेपछि लागू हुने यो सन्धि २०७३ असोज १४ देखि नै अन्य मुलुकमा कार्यान्वयनमा छ । हालसम्म यो सन्धिलाई दक्षिण एसियाका भारत, श्रीलंका र अफगानिस्तानसहित ६१ राष्ट्रले अनुमोदन गरेका छन् । नेत्रहीन संघको सूचना प्रविधि विभागका संयोजक खोमराज शर्माले १० हजार पेज किताब प्रकाशित हुँदा एक पेजमात्र दृष्टिविहीनलाई सोचेर बनाइने गरिएको उल्लेख गर्दै यो सन्धि पारित भएपछि पढ्न सहज हुने बताए । हामीले चाहेअनुसारको पढ्नलाई अहिले कानुनले समस्या छ, उनले भने, यो सन्धि पारित भयो भने हाम्रो पढाइको भोक मेट्न बाटो खुल्थ्यो । मन्त्रालयले पेस गरेको यो सन्धिको पक्ष बन्दा कुनै पनि थप आर्थिक दायित्व बहन गर्नु नपर्ने र बर्न अभिसन्धि, रोम अभिसन्धिले दिएको विशेष व्यवस्थालगायत कुनै अधिकारको पनि कटौती नहुने जनाएको छ ।"
'डीआईजीको संख्या घटाउनुपर्छ',"प्रहरी समायोजनमा किन अलमल भएको हो ?संविधानले, ऐनले समायोजन गर भनिसकेको छ । अड्काएर बस्न कहाँ पाइन्छ र अब ?उपल्लो तहमा मौजुदा दरबन्दी घटाउने प्रस्तावमा प्रहरीको असन्तुष्टि आएको हो ?असन्तुष्टि रहला । सबैलाई सन्तुष्ट बनाउने हो भने त अझै पद बढाउनुपर्ने हुन्छ । आफू माथि जान त जसले पनि प्रयास गर्छ नि । डीआईजीको दरबन्दीचाहिँ घटाउन खोज्नुभएकै हो ?समायोजनपछि प्रहरीका ५०५५ हजार जनशक्ति प्रदेशमातहत जान्छन् । बाँकी २५२६ हजार मात्रै नेपाल प्रहरीअन्तर्गत रहने हुन् । प्रदेशमा समायोजन गरेर बाँकी रहेका जनशक्तिलाई चुस्त बनाउनुपर्छ भन्ने हाम्रो योजना र रणनीति हो । कुन तहमा कति पद राख्ने भन्ने आवश्यकताको दृष्टिकोणले पनि हेर्नुपर्छ । हिजो महानगरीय ट्राफिक प्रहरी महाशाखा डीआईजीबाट सञ्चालन हुन्थ्यो । अहिले एसएसपीबाट पनि भइरहेको छ । हिजो विमानस्थलमा डीआईजीकै दरबन्दी थियो, अहिले एसएसपीबाट पनि चलेकै छ । समायोजन पनि हेडक्वार्टरका कतिपय युनिट मर्ज होलान्, जिम्मेवारी तलमाथि पर्ला । अनि अहिले जति पद छ, त्यति नै रहिरहनुपर्छ भन्ने त हुन्न होला नि ।डीआईजी घटाउने प्रस्तावमा तपाईं र आईजीपीबीच भनाभन नै भएछ नि ? कामका दृष्टिकोणले पनि यस्ता ठाकठुक र भनाभन भइरहन्छ । सबैले तर्क गर्न पाउँछन् । उहाँ (आईजीपी) ले पनि तर्क गर्न पाउनुहुन्छ । उहाँ संगठनका तर्फबाट आफ्ना धारणा राख्नुभयो । मैले पनि तर्क गरें । तर्कसहित यसो गर्नुपर्छ भनेको हुँ । सबैले राष्ट्रिय दृष्टिकोण ले हेर्नुपर्छ ।प्रदेश प्रहरीलाई बलियो बनाउन कि कुन आधारमा दरबन्दी घटाउन खोज्नुभएको हो ?प्रदेश प्रहरीलाई शान्तिसुरक्षाको पूरै जिम्मेवारी दिइएको छ । अहिले जति जनशक्ति प्रदेशमा खटिएका छन्, कानुनअनुसार त्यति नै वा सकभर बढी नै खटाउनुपर्ने हुन्छ । होइन र ?समायोजन र ओएन्डएम निर्माणको काम कहाँ पुगेको छ ?एक महिनाभित्र समायोजित प्रहरी कर्मचारीको विवरण फाइनल गरिसक्नुपर्ने कानुनी प्रावधान छ । त्यसपछि ओएन्डएम तयार पार्छौं । ओएन्डएममा प्रदेशको पनि अपनत्व हुने गरी काम गर्नुपर्यो । त्यसपछि गृहमन्त्री अध्यक्ष रहने समन्वय समितिले पनि काम गर्छ । हामीले गरेका कामको ब्रिफिङ समन्वय समितिलाई पनि गर्नुपर्ने हुन्छ । विवरण संकलनदेखि ओएन्डएम लगायत काम गर्न सहसचिवको संयोजकत्वमा उपसमिति बनाएका छौं । उपसमितिले पनि काम गरिरहेको छ । त्यसअन्तर्गत ७८ वटा टेक्निकल कमिटी गठन भएका छन् । हामी के विषयमा ढुक्क छौं भने एउटा पद वा दरबन्दीका कारण समायोजन प्रक्रिया रोकिँदैन ।माथिल्ला केही पदचाहिँ कटौती हुनै नै भयो हैन ?सरसर्ती हेर्दा त अब घट्ने नै हो नि, होइन र ? माथिको जनशक्ति र पद बोझिलो हुनुहुँदैन भन्ने हाम्रो स्पष्ट धारणा हो । शान्तिसुरक्षा, अपराध अनुसन्धानलगायतमा सिपाहीदेखि इन्स्पेक्टर वा डीएसपीसम्मका जनशक्ति बढी खटिने हुन् । एउटा डीआईजी लौरो हल्लाउँदै मात्रै त हिँड्ने होइन होला । उसको पनि कमान्डकन्ट्रोल गर्ने उपयुक्त संख्या चाहिएला । अहिले डीआईजीले नेतृत्व गर्ने युनिटमा डीआईजी नै नभइनहुने भन्ने होइन होला, एसएसपीले पनि कमान्ड सम्हाल्न सक्छ होला नि । एसएसपी पनि प्रथम श्रेणीकै हो, डीआईजी पनि त्यही समान हो । १० जना डीआईजी घटाउने वा राख्ने भन्ने छलफल यही कारणले आएको हो । यद्यपि यो विषय छलफलका क्रममै छ । दरबन्दी यकिन नभई डीआईजीको बढुवा प्रक्रियाचाहिँ अघि बढ्दैन त्यसो भए ?के हुन्छ, हेरौं न अब । छलफल भइरहेको छ ।"
छोराको झगडामा आमामाथि एसिड प्रहार,कपिलवस्तु (कास) छोराहरूको क्रिकेट ब्याट भाँचिएको निहुँमा भएको झगडामा छिमेकीले एसिड छ्याप्दा कपिलवस्तुको महाराजगन्ज नगरपालिका१ की ५१ वर्षीया वेदमतीदेवी गुप्ता गम्भीर घाइते भएकी छन् । उनको भैरहवास्थित युनिभर्सल मेडिकल कलेजमा उपचार भइरहेको छ । शुक्रबार साँझ भएको घटनामा उनको दुवैपट्टिका गाला र तल्लो ओठ डढेको चन्द्रौटास्थित वडा प्रहरी कार्यालयका निरीक्षक दीपेश खरेलले बताए । एसिड छ्याप्ने हरिनारायण बरईलाई प्रहरीले पक्राउ गरेको छ । बाटोमा क्रिकेट खेलिरहेका बालबालिकाको विषयमा झगडा भएको थियो । वेदमतीदेवीका छोरा युवराज खेल्ने क्रममा राहुल बरईको ब्याट भाँचिएपछि बालकहरूबीच झगडा भयो । ब्याटको क्षर्तिपूर्ति दिनुपर्ने विषयमा बालबालिका हुँदै आमाबाबु पनि झगडामा उत्रिए । आमाहरू पनि सडकमै आएर गालीगलौज गर्न थालेपछि हरिनारायण बरईले वेदमतीदेवीमाथि एसिड प्रहार गरेका हुन् । हरिनारायणविरुद्ध ज्यान मार्ने उद्योगअन्तर्गत मुद्दा दर्ता गरिएको डीएसपी सुनील मल्लले बताए ।
अस्ट्रेलियाले जित्यो पाँचौं ट्वान्टी२० विश्वकप,"(मेलबर्न)  आक्रामक अस्ट्रेलियाले आइतबार पाँचौं पल्ट वुमेन्स ट्वान्टी२० विश्वकप जितेको छ र यसका लागि उसले भारतलाई ८६ हजार दर्शकले भरिएको मेलबर्न क्रिकेट मैदानमा ८५ रनले हरायो । एलिसा हेलीको ७५ र बेथ मुनीको नटआउट ७८ रनको मद्दतले डिफेन्डिङ च्याम्पियन अस्ट्रेलियाले चार विकेटमा १ सय ८४ रन बनाएको थियो । यो वुमेन्स ट्वान्टीट्वान्टी विश्वकप फाइनलमा अहिलेसम्मकै उच्च स्कोर हो ।जवाफमा भारतले ९९ रन मात्र बनाउन सक्यो । कुल १७ दिन चलेको प्रतियोगितापछि फेरि एकपल्ट सिद्ध भएको छ, विश्व महिला क्रिकेटमा अस्ट्रेलियाको प्रभुत्व । अस्ट्रेलियाले पछिल्ला सात विश्वकपका संस्करणमध्ये विजेता भएको यो कीर्तिमान पाँचौंपल्ट हो । आफ्ना साथी खेलाडीलाई लिएर मलाई धेरै गर्व छ, अस्ट्रेलियाली कप्तान मेघ ल्यानिङले भनिन्, हाम्रो टिममाथि धेरैको अपेक्षा थियो । प्रतियोतिगामा हामीले केही दबाब पनि बेहोर्यौं, तर अन्त्यमा एकजुट भएर खेल्यौं ।उनले थपिन्, प्रतियोगिता निकै सफल रह्यो । फाइनल हेर्न ८६ हजार दर्शक आए । यति धेरै दर्शकअगाडि मैले यसअघि खेलेकी थिइनँ र फेरि खेल्ने अवसर पनि आउनेछैन । विश्व वरीयताको नम्बर १ टिम र सबैभन्दा बढी सुधार भएको भारतबीचको खेल प्रतियोतिगाले अपेक्षा गरेको फाइनल थियो र यसलाई विश्व महिला क्रिकेटको अहिलेसम्मकै सबैभन्दा ठूलो महोत्सव मानिएको छ । फाइनलअगाडि मैदानमा गएर क्रिकेट हेर्यौं भन्ने अभियान नै चलाइएको थियो ।यसको उद्देश्य दर्शक र नयाँ पुस्ताका खेलाडीलाई आकर्षित गर्नु थियो र कोरोना भाइरसको सम्भावित डरबीच पनि ८६ हजार १ सय ७४ दर्शक उपस्थित रहे । सन् १९९९ को महिला विश्वकप फुटबल फाइनलमा अमेरिका र चीन भिड्दा ९० हजार १ सय ८५ दर्शकको उपस्थिति थियो र यसलाई मेलबर्नले भने उछिन्न सकेन । दर्शकलाई आकर्षित गर्न भनेर नै फाइनल अगाडि पप सुपर स्टार केटी पेरीको कार्यक्रमसमेत राखिएको थियो । तर यही खेलमा भारतको प्रदर्शन भने राम्रो हुने सकेन ।अहिलेको भारतीय टिममा मलाई पूरा विश्वास छ, निराश भारतीय कप्तान हरमनप्रित कौरले भनिन्, आज हाम्रो डिफिल्डङ राम्रा हुने सकेन । तर पनि यो टिमबाट मेरो विश्वास हटेको छैन । हार जित खेलको भाग नै हो । कहिलेकाहीं जित प्राप्त हुन्छ भने कहिलेकाहीं हार । यस्तै स्थितिले त हो, खेलाडीले सिक्ने । भारतले जवाफी आक्रमणमा कुनै पनि बेला अस्ट्रेलियासामु चुनौती पेस गर्न सकेन र टिमले नियमित अन्तरमा विकेट गुमाउँदै गयो ।"
अमृत विजयी,"काठमाडौं (कास) नेपाल नम्बर अरहान्त केशर सिम्भा र नम्बर २ अमृत थापामगर ललितपुरमा जारी पीआरसी खुला स्क्वास प्रतियोगिता२०२० को सेमिफाइनलमा पुगेका छन् । आइतबार आयोजित क्वाटरफाइनल खेलमा उनीहरूसहित बेलायती सेनाका २ खेलाडीले पनि अन्तिम चारमा स्थान सुरक्षित गरे । सातदोवाटोस्थित कोर्टमा भएको पहिलो क्वाटरफाइनलमा अरहान्तले ब्रिटिस आर्मीका पाउल हर्टलीलाई ३० को सेटमा पराजित गरे । अमृतले ब्रिटिस आर्मीका नेपाली खेलाडी पंकज राईलाई ३० कै सेटमा पराजित गरे । ब्रिटिस आर्मीका क्रिस ओब्रायनले नेपालका प्रविण थापामगरलाई ३१ तथा निक म्याकब्रिथले दीपक थापलाई ३० को सेटमा पराजित गरी सेमिफाइनल पुगे । सोमबार हुने सेमिफाइनलमा अरहान्त र क्रिस तथा अमृत र निकबीच प्रतिस्पर्धा हुनेछ । पुरुषतर्फ ४१ खेलाडीले नकआउटका आधारमा प्रतिस्पर्धा गरेका हुन् । पुरुष एकलमा ब्रिटिस आर्मीबाट ७ जना खेलाडीको सहभागिता थियो । अर्को स्पर्धा मास्टर ओभरमा राजेन्द्र शाक्य, प्रज्वल प्रभान, सुदीपबहादुर सिंह र ब्रिटिस आर्मीका स्टिभ फ्रान्सिसले अन्तिम चारमा स्थान सुरक्षित गरेका छन् । राजेन्द्रले ब्रिटिस आर्मीका पाउल हर्टली, प्रज्वलले लालबहादुर गुरुङ, सुदीपले महेन्द्र महर्जन र स्टिभले आफ्नै देशका मार्क होवेललाई पराजित गरेका थिए । फाइनल प्रवेशका लागि राजेन्द्र र स्टिभ तथा प्रज्वल र सुदीपबीच प्रतिस्पर्धा हुनेछ । मास्टर स्पर्धामा १९ खेलाडीको सहभागिता थियो । ६ खेलाडी सहभागी खुला महिलाको स्पर्धामा भावना सुनुवार फाइनल नजिक पुगेकी छन् । लगातार ३ जितसहित ९ अंकका साथ उनी शीर्ष स्थानमा छिन् । ४ खेल खेलेकी विपना ब्लोन ६ अंकसहित दोस्रो स्थानमा छिन् । ३ खेलबाट एउटा जितसहित ३ अंक जोडेकी कृष्णा तेस्रो स्थानमा छिन् ।"
सुजनालाई उपाधि,"काठमाडौं (कास) गोल्डेनगेटकी सुजना लोहनीले हेरामाया श्रेष्ठ स्मृति राष्ट्रव्यापी महिला बुद्धिचाल प्रतियोगिताको उपाधि आइतबार जितेकी छन् । सात चरणको खेलमा सुजनाले ६५ अंक जोडिन् । काठमाडौं जिल्ला बुद्धिचाल संघद्वारा आयोजित प्रतियोगितामा काठमाडौंकी सिन्डिरा जोशी ६ अंकसाथ दोस्रो तथा धनुषाकी स्नेहा यादव ५५ अंकसाथ तेस्रो भए । काठमाडौंकी आभा पुडासैनी चौथो तथा मिसन युथ क्लबकी सन्तोषी विक पाँचौं स्थानमा रहे । शीर्ष पाँच स्थान हात पार्ने खेलाडीले क्रमशः २५ हजार, १५ हजार, ८ हजार, ६ हजार र ४ हजार नगद पुरस्कार हात पारे ।"
चेल्सीको सानदार जित,"लन्डन् चेल्सीले आइतबार घरेलु मैदानमा एभर्टनमाथि ४० को जित रच्यो । जितले चौथो स्थानमा रहेको चेल्सीलाई तेस्रो स्थानको लेस्टर सिटीसँगको दूरी २ अंकमा झारिदिएको छ । चेल्सीको २९ खेलबाट ४८ अंक भएको छ । एक खेल कम खेलेको लेस्टरको ५० अंक छ । आफ्नो एकेडेमीका १८ वर्षीय स्कटिस मिडफिल्डर बिल्ली गिलमोरलाई प्रिमियर लिगमा डेब्यू गराएको चेल्सीका लागि मासोन माउन्टले सुरुआती गोल गरे । त्यसयता पेड्रो, विलियन र ओलिभर जिरुडले गोल गरे । एनडोम्बेलोको आलोचनाटोटनहमका व्यवस्थापक जोसे मोउरिन्होले बर्नलीसँगको ११ बराबरीमा मिडफिल्डर टानगाय एनडोम्बेलोको शनिबार चर्को आलोचना गरे । मोउरिन्होले उनलाई दोस्रो हाफमा सब्टिच्युट गरेका थिए । उनको स्थानमा जियोभानी लो मैदान प्रवेश गरे र टोटनहम बराबरीको नतिजा निकाल्न सफल रह्यो । मोउरिन्होले खेलपछि भने, पहिलो हाफमा हामीले मिडफिल्डर नै नभएको जस्तो गरेर खेल्यौं । मैले भन्नै पर्छ, एनडोम्बेलोको राम्रो खेल्न सकेनन् । उनले थपे, मलाई राम्रोसँग के थाहा छ भने प्रिमियर लिगमा खेल्न गाह्रो छ, केही खेलाडीले यस लिगमा आफूलाई अभ्यस्त राख्न संघर्ष गर्छन् । तर एनडोम्बेलो जत्तिको खेलाडीले आफ्नो प्रदर्शन उकास्नैपर्छ । एनडोम्बेलो गत सिजन मोनाकोबाट कीर्तिमानी रकममा टोटनहम आएका थिए । टोटनहमले उनलाई ५ करोड ४० लाख पाउन्ड तिरेको थियो । उनले यस सिजन २४ पल्ट मात्र खेलेका छन् र मोउरिन्होले उनलाई अब धेरै मौका दिन नसक्ने पनि बताए ।मेसीले गरे बार्सिलोनको उद्धारबार्सिलोनाका प्रशिक्षक क्विक सेटिनले आफ्नो टिमले केही राम्रो अवसर सिर्जना गर्न सफल रहे पनि त्यसको फाइदा भने लिन नसकिरहेको स्विकारेका छन् । भारको मदतले प्राप्त विवादास्पद पेनाल्टीलाई लियोनल मेसीले गोलमा परिणत गरेपछि बार्सिलोनाले स्पेनी ला लिगामा शनिबार राति रियल सोसिडाडलाई १० ले हराएको थियो । यो जितले कम्तीमा बार्सिलोनाको उपाधि होड यात्रा ठीक स्थानमा रह्यो । यस सिजन मेसीले गरेको यो २४ औं व्यक्तिगत गोल रह्यो । यस्तै पछिल्ला पाँच खेलमा चौथो गोल पनि रह्यो । गत साता एल क्लासिकोको रियल म्याड्रिडविरुद्धको खेल गुमाएपछि बार्सिलोनामा निराशा छाएको थियो ।"
स्यान्कलीसँग तुलना गर्न नमिल्ने,"लिभरपुल योर्गन क्लोपले लिभरपुलका पूर्व महान् व्यवस्थापक बिल स्यान्कलीसँग आफ्नो तुलना कहिले गर्न नमिल्ने बताएका छन् । बर्नमाउथलाई २१ ले हराएयता उनको यो प्रतिक्रिया आएको हो । यो जितले लिभरपुलको ३० वर्षयता पहिलो लिग उपाधि जित्ने सम्भावनाबाट तीन जित मात्र टाढा रहेको छ । सो क्रममा लिभरपुलले घरमा लगातार २२ औं लिग जित निकालेको थियो । यस क्रममा सन् १९७२ मा स्यान्कलीको नेतृत्वमा लिभरपुलले घरमा आत्मसात् गरेको लगातार जितको कीर्तिमानलाई उछिनेको थियो । यस क्रममा लिभरपुलले सबैखाले प्रतियोगितामा आफ्नो तीन हारको आत्तिएको स्थितिलाई पनि पूर्णविराम लगाएको थियो । क्लोपले खेलपछि भने, हामीले त्यो समयको उपलब्धिसँग अहिलेको स्थितिलाई तुलना गर्न मिल्दैन । तर यो आफैंमा ठूलो उपलब्धि भने हो । खेलअगाडि हामीले कीर्तिमानबारे सोचेनौं । उनले थपे, तर जितपछि विशेष अनुभव भने भयो । यो खेलले के पनि देखाएको छ भने उपाधिसम्म पुग्न हामीले अझै कठिन मिहिनेत गर्नुपर्ने हुन्छ । हामी सबै खेल जित्न सक्ने महान् टिम होइनौं । यसका लागि पक्कै पनि मिहिनेत गर्न सक्छौं । यो नै हाम्रो काम हो । सिजनको अन्त्यमा हिसाब गर्नुपर्ने हुन्छ, हामीले वास्तवमै के हात पार्न सक्यौं भनेर । स्यान्कलीलाई लिरभपुल क्लबको इतिहासमै सर्वाधिक सफल व्यवस्थापक मानिन्छ ।"
लेटाङ सेमिफाइनलमा,"काँकडभिट्टा (कास) प्रदेश १ स्तरीय सुखानी सहिद स्मृति महिला गोल्डकपमा आइतबार मोरङको लेटाङ फुटबल क्लब सेमिफाइनल प्रवेश गर्यो । झापाको अर्जुनधारामा जारी प्रतियोगितामा लेटाङले म्याङलुङ नगर खेलकुद विकास समिति तेह्रथुमलाई ३१ ले पराजित गर्यो । लेटाङकी एमा राई, सपना मगर र आशा लिम्बूले तथा तेह्रथुमकी एनिन लिम्बूले गोल गरे । सोमबार साविक विजेता कर्णसिह सोना फुटबल क्लब ताप्लेजुङले माउन्ट एभरेस्ट स्पोर्टिङ क्लब सुनसरीसँग अन्तिम क्वाटरफाइनल खेल खेल्नेछ ।"
बाक्सिला गोल्डकप आयोजकलाई,"खोटाङ (कास) बाक्सिला गोल्डकपको उपाधि आयोजक बाक्सिला फुटबल क्बलले जितेको छ । टोलीले आइतबार फाइनलमा सोल्मा स्पोर्टस् क्लवलाई २० गोलले पराजित गर्दै उपाधि चुमेको हो । जिल्लाकै सर्वाधिक पुरस्कार राशि भएको गोल्डकपको ११औं संस्करण जित्दै बाक्सिलाले प्रथम पुरस्कारस्वरूप दुई लाख ११ हजारसहित गोल्डकप, मेडल र प्रमाणपत्र हात पारेको हो । सोल्माले ९९ हजार नौ सय ११ रुपैयाँ नगदसहित ट्रफी प्राप्त गरेको छ । सेमिफाइन पुगेका खारम्बु स्पोर्टस् क्लब र हलेसी तुवाचुङ स्पोर्टस् क्लबले २० हजार ११ प्राप्त गरे । शनिबार भएको सेमिफाइनलमा दसै संस्करण विजेता खारम्बु स्पोर्टस् क्लबलाई बाक्सिलालाई २० ले तथा हलेसीलाई सोल्माले ३२ ले पराजित गरेका थिए । उच्च स्कोरर सुशन तामाङ र उत्कृष्ट खेलाडी बिकी राईले जनही एघार हजार एक सय ११ पाए । दुवै बाक्सिलाका हुन् । बाक्सिलाकै उत्कृष्ट गोलकिपर र्याम्बो चौधरी, उत्कृष्ट डिफेन्डर विक्रम लिम्बू, उत्कृष्ट मिडफिल्डर सौरभ कार्की, उत्कृष्ट प्रशिक्षक सनम राई घोषत भए । उनीहरूले जनही पाँच हजार ११ रुपैयाँ नगदसहित मेडल र प्रमाणपत्र पाए ।"
दक्षिण अफ्रिका क्लिन स्विप,पोचेस्ट्रम (एएफपी) अस्ट्रेलियाका मार्नस लाबुसचेनले एकदिवसीय अन्तर्राष्ट्रियमा आफ्नो पहिलो शतक बनाए पनि दक्षिण अफ्रिकालाई शनिबार क्लिन स्विपबाट बचाउन सकेनन् । तेस्रो तथा अन्तिम एकदिवसीय अन्तर्राष्ट्रियमा दक्षिण अफ्रिका छ विकेटले विजयी रह्यो । दक्षिण अफ्रिकामा जन्मेका लाबुसचेनले १ सय ८ रन बनाए र पहिले ब्याटिङ गरेको अन्तर्राष्ट्रियाले सात विकेटमा २ सय ५४ रन बनायो । दक्षिण अफ्रिकाले जवाफमा ४३ ओभरअगाडि नै जित आत्मसात् गर्न सफल रह्यो । त्यसमा म्यान अफ द म्याच रहेका जनजन स्मुट्सले सर्वाधिक ८४ रन बनाए ।
धनी धनगढी,"(काठमाडौं)  गत साता सुदूरपश्चिम खप्तड गोल्डकपको फाइनल हेर्ने अवसर जुट्यो र फेरिए केही नेपाली खेलकुदसम्बन्धी धारणाहरू । त्यसअगाडिसम्म यसका आयोजकलाई लिएर किञ्चित राम्रो धारणा थिएन । घोषणा थियो, पहिलो हुने टिमले २० लाख रुपैयाँभन्दा बढी पुरस्कार पाउनेछ । वास्तविकता के थियो भने गत वर्ष पहिलो हुने टिमले त्यो पुरस्कार समयमै पाएन । यस्तोमा भर्खरै लिग जितेको मछिन्द्रले भनाइ थियो, घोषित पुरस्कारको रकम नै नदिने ठाउँमा किन जाने ? स्वाभाविक पनि थियो, यो धारणा । आयोजक सुदूरपश्चिम फुटबल ११ फुटबल क्लबका अध्यक्ष सुरेश हमालबारे पनि उडन्ते गफ सुन्न पाइन्थे र प्रायः ती नराम्रा हुन्थे । फाइनल मंगलबार थियो, त्यसको अघिल्लो दिन उनलाई पहिलोपल्ट भेट्ने अवसर जुट्यो, धनगढी रंगशालामा । त्यो पनि बेलुका अबेर । उनी फाइनलको तयारीमा व्यस्त थिए । अँध्यारो थियो, उनको राम्रोसँग अनुहार पनि देख्न पाइएन । त्यहीं कम्तीमा थाहा भयो, पोहोरको विजेताले बल्लतल्ल पुरस्कार राशि पायो । यिनै अध्यक्ष सुरेशलाई पछि सीधै धनगढी छोड्ने बेला भेट भयो । काठमाडौं फर्कन लागेका केही पत्रकारलाई बिदाइ गर्न उनी पुगेका थिए । पहिलोपल्ट सीधासीधा कुरा गर्ने अवसर मिलेको थियो । उनीमाथि एउटा प्रश्न थियो, मेरो । तर त्यो प्रश्नका लागि मनमा दुविधा थियो । मेरो मनको प्रश्न सोध्ने काम गरे, साथी पत्रकार देवेन्द्र सुवेदीले । उनले हाकाहाकी सोधिहाले, गत वर्षको पुरस्कार राशिका लागि तपाईंले घर बेच्नुपर्यो रे, होइन त ?सुरेशको एउटा बानी रहेछ, नजर माथिमाथि अर्कैतिर उडाएर उत्तर दिने । त्यसको उत्तरका लागि पनि उनले सबैभन्दा माथि भित्तातिर हेरे र भने, घर त होइन, एक टुक्रा जग्गा बेच्नुपर्यो । फुटबल गर्न जग्गा बेच्नुपर्ने स्थिति ? उनी भनिरहेका थिए, पोहोर अलि व्यवस्था मिलेन, प्रतियोगिताका बेला म आफैं बिरामी परें । तर केही छैन, यसपल्ट अलि राम्रो भयो नि । उनी के गर्छन् र के गर्दैनन्, त्यो फरक विषय भयो, तर खेल प्रेमीका लागि त उनीजस्ता व्यक्ति दुर्लभ पो हुन्छ, खोज्दा कतै नभेटिने । धन्न, सबैलाई सजिलो हुने गरेर यसपल्टको उपाधि नै सुदूरपश्चिम ११ ले जित्यो । नेपाली घरेलु फुटबलमा सुदूरपश्चिमले पाएको यो दोस्रो ठूलो सफलता थियो । यसअघि सुदूरपश्चिमले ०६८ को राष्ट्रिय खेलकुदमा पुरुष फुटबलतर्फ पनि स्वर्ण जितेको थियो । यसपल्टको जित क्लब फुटबलमा रह्यो र यसले अबका दिनमा धेरै अर्थ राख्नेछ । नेपाली फुटबलमा सधैं पूर्वको जगजगी छ, मैदानभित्र र बाहिर दुवैतर्फ । अब पूर्वलाई टक्कर दिन पश्चिम पनि तयार भएको सन्देश हो, यो । जम्माजम्मी दुई दिन धनगढी बसेको थिएँ, उनीबारे धेरै राम्रा राम्रा पो सुन्न पाइयो । त्यो विजेता सुदूरपश्चिम टिमका सबै खेलाडीलाई उनले आफ्नै घरमा राखेका रहेछन्, आफ्नै परिवारका सदस्यले जस्तै । खेलाडीलाई खान र बस्ने मात्र उनको व्यक्तिगत जिम्मेवारी थिएन, बरु उनी खेलाडीलाई तलब पनि दिन्थे । त्यसमध्ये एक खेलाडीले बडो उत्साहित भएर भने पनि, सातामा दुई दिन मासु पनि खान पाइन्छ । फुटबलप्रति समर्पणको यो हद हो, पागलपन भन्दा हुन्छ । ललितकृष्णका साथी प्रशिक्षकजुन फाइनलमा सुदूरपश्चिम जितेको थियो, त्यसमा हार्ने टिम थियो, थ्रीस्टार । थ्रीस्टारबारे आयोजक सुदूरपश्चिमसँग निकै राम्राराम्रा धारणा थियो । गज्जब त्यति पनि लाग्यो, जतिबेला यस्तै उत्तिकै राम्रा धारणा थ्रीस्टारका प्रशिक्षक मेघराज केसीबाट सुनिए, आयोजक क्लब र अध्यक्ष सुरेशबारे । उनी भन्दै थिए, हाम्रोमा पनि यसपल्ट खप्तड गोल्डकप खेल्न कि नखेल्ने भनेर सल्लाह भएको थियो । सबैले एकमतले खेल्ने निर्णय भयो, किनभने यस्ता मान्छे र क्लबलाई सहयोग गर्नु सबैको जिम्मेवारी हो ।अझ उनले सुनाए, जतिबेला राम्रो नियतले फुटबल गरिन्छ नि, पोहोरको जस्तो समस्या हुन सक्छ । फुटबलमा यस्तो हुन्छ पनि, तर नेपाली फुटबललाई माया छ भने यस्ता आयोजक र व्यक्तिलाई सहयोग गर्न छाड्नुहुन्न । फाइनलपछि सुदूरपश्चिमका प्रशिक्षक रोहितकुमार भण्डारीसँग भेट्ने औपचारिकता पनि पूरा गरियो । नेपाली घरेलु फुटबलमा प्रायः सुनिने नाम होइन, यो । उनी मान्छे खासमा पूर्वका रहेछन्, तर आफ्नो कर्मथलो भने सुदूरपश्चिमलाई बनाएका रहेछन्, चार दशकभन्दा बढी समययता । उनी कुनै समय थ्रीस्टारका खेलाडी रहेछन्, ०४० सालतिर । जतिबेला थ्रीस्टारका पूर्वअध्यक्ष ललितकृष्ण श्रेष्ठ थ्रीस्टारका लागि फुटबल खेल्थे, उनी पनि त्यसै टिमबाट खेल्थे । अब ललितकृष्ण रहेनन्, तर उनको सम्झना यी प्रशिक्षकको मनमा पर्याप्त रहेछ । उनको एउटा बानी भने खराब रहेछ, पत्रकारसँग दोहोरो बोल्ने बानी नरहेर हो कि के हो, जत्ति प्रश्न सोधे पनि खालि एस एस मात्र भन्ने । उत्तर नै नदिने । अरू प्रशिक्षक भए, एक प्रश्नको दुई तीन उत्तर दिन्थे ।प्रश्न सोध्नमा माहिर अर्का साथी पत्रकार प्रकाश तिमिल्सिना त हायलकालय नै भए । यी रोहितकुमारले भने चार पाँच प्रश्नको एउटा मात्र उत्तर थिए । तर जति भने उनले सटीक भने । उनको भनाइ थियो, हाम्रो सुदूरपश्चिमको फुटबल अझै धेरै पछाडि छ । फाइनलमा हामी जित्न त जित्यौं, तर राम्रो खेल्ने काम थ्रीस्टारले गर्यो । हाम्रो फुटबल अझै प्राविधिक रूपमा खेलिने खालको छैन । आज हामी जित्यौं, किनभने हामीलाई भाग्यले साथ दियो । हामीले गर्नुपर्ने काम धेरै छ । हामीले अझै लामो यात्रा गर्नु छ ।खेलकुदको सहर प्रतियोगिताका क्रममा कम्तीमा फाइनलमा दर्शकको उपस्थिति मनग्गे थियो । चौथोपल्ट खप्तड गोल्डकप भइरहेको थियो, भनियो, धनगढीमा दर्शकको कमी हुन्न । यसैपल्ट केही दर्शक कम थिए, यसअघिका तीन संस्करणमा त धेरै दर्शक भएर समस्या भएको थियो । तिनै अध्यक्ष सुरेशले फाइनलपछि भाषणमा भनी पनि हाले, अबको वर्षमा हाम्रो व्यवस्थापन अझ राम्रो हुनेछ । सबैभन्दा पहिले खेलकुदमा भाषण हटाएकै राम्रो, जहाँसम्म उनको दाबी छ, विश्वास गरौं, अबका प्रतियोगिता अझ काइदाको हुनेछ । फाइनलमा भाषणा दिने राजनीतिक व्यक्तित्व गगन थापा पनि थिए । उनले सायद स्थिति बुझेर होला, धेरै लामो समय बोलेनन् । उनले भनेजस्तै धनगढी नेपाली खेलकुदको सहर हुन सक्छ । सुन्नमा रमाइलो छ नि, खेलकुदको सहर, धनगढी । धनगढीमा फुटबल हुँदा मात्र दर्शक हुने होइन, क्रिकेट हुँदा पनि उत्तिकै हुन्छ । आखिरमा धनगढी त्यही सहर हो, जहाँबाट फ्रेन्चाइज क्रिकेटको सोच जन्मेन मात्र, हुर्किने र बढ्ने अवसर पनि पायो । धनगढी प्रिमियर लिग (डीपीएल) क्रिकेटका आयोजक हुन्, सुवास शाही । यी पनि कम्तीका छैनन् । उनले पनि खुबै मज्जा लिएर फुटबलको फाइनल हेरे । दुई वर्षअगाडि पनि त्यही (डीपीएल) को फाइनल हेर्ने अवसर जुरेको थियो । त्यसको ठीकअगाडि उनी खेलकै क्रममा एकाएक हराए । कहाँ हराए, कहाँ । पछि टुपलुक्क देखा परे । ध्यान दिएर हेरेको त, उनको दुवै बुढीऔंलामा भर्खरै ल्याप्चे हालेको मसी रहेछ । अझ भन्दा त्यो मसी सुकेकै थिएन, तर उनी खुसीखुसी हाँसेर गफ लडाइरहेका थिए । पछि भनियो, त्यति बेला पनि पुरस्कार राशिको जोडजाड गर्न सुवासले एक टुक्रा जग्गा बेचेका रहेछन् । अहिले यस्तै काम सुरेशले गरे । दुवै धनगढीका । धनी रहेछ, धनगढी, आखिरमा यो सहरसँग सुरेश पनि छ, अनि सुवास पनि । यिनको मनै ठूलो । नेपाली खेलकुदमा यति धेरै खराब नियत भएका र भ्रष्टहरूको जगजगी छ कि, लाग्छ, नेपाली खेलकुदमा फर्केर नआऔं । तर होइन, नेपाली खेलकुदमा सुरेश पनि छ, सुवास पनि छ । अनि पो माया लाग्छ, नेपाली खेलकुदको पनि ।"
स्पोट्रस क्लाइम्बिङलाई अन्तर्राष्ट्रिय मान्यता,"(काठमाडौं)  नेपाल क्लाइम्बिङ स्पोटर््स संघले अन्तर्राष्ट्रिय मान्यता पाएको छ । २०६७ सालमा राष्ट्रिय खेलकुद परिषद्मा दर्ता भएको यो खेल संघले दुई साताअघि इन्टरनेसनल फेडेरेसन अफ स्पोर्ट क्लाइम्बिङबाट आधिकारिक सदस्यताको पत्र पाएको हो । फेडेरेसनले हामीलाई अन्तर्राष्ट्रिय मान्यता दिने निर्णय गत अगस्टमै गरेको थियो । आवश्यक प्रक्रिया पूरा गर्दा हालै मात्र पत्र पाएका छौं, संघका महासचिव मेघराज पौडेलले भने, हामीसँगै श्रीलंकाले पनि सदस्यता पाएको छ । नेपाल क्लाइम्बिङ स्पोर्टस संघले ११ जिल्लामा शाखा विस्तार गरिसकेको छ । संघले गत वर्ष इन्डोनेसियामा आयोजित १८ औं एसियाली खेलकुदमा पनि सहभागिता जनाएको थियो । दक्षिण एसियाबाट स्पोर्टस क्लाइम्बिङको अन्तर्राष्ट्रिय मान्यता पाउने ४ देश भएका छन् । भारत र पाकिस्तान यसअघि नै पूर्ण सदस्य रहिसकेका छन् । अन्तर्राष्ट्रिय फेडेरेसनमा अफ्रिकाबाट ६, युरोपबाट ४३, एसियाबाट २४ र अमेरिकाबाट १६ गरी जम्मा ९१ देश समावेश छन् । अन्तर्राष्ट्रिय मान्यता पाएपछि संघले आधिकारिक गतिविधि विस्तार गर्न सहज हुने महासचिव पौडेलले बताए । सन् २०२४ को पेरिस ओलम्पिकमा पनि यो खेल आधिकारिक खेलको रूपमा छ । हामी त्यही ओलम्पिकमा छनोट हुने लक्ष्यसहित तयारी सुरु गर्नेछौं, उनले थपे, त्यसअघि पाकिस्तानमा हुने १४ औं सागमा यो खेल समावेश गर्न पहल पनि गर्नेछौं ।संघले वार्षिक क्यालेन्डर बनाएर खेल गतिविधि आयोजना गरिरहेको जनाएको छ । सन् २०२० मा २ प्रतियोगिता सम्पन्न गरिसकेको र ५ प्रतियोगिता डिसेम्बरसम्ममा सम्पन्न गर्ने संघले आइतबार जारी गरेको विज्ञप्तिमा उल्लेख छ । त्यसबाहेक प्रशिक्षक प्रशिक्षण, जुरी प्रशिक्षणलगायतका कार्यक्रमहरू पनि सञ्चालन हुनेछन् ।"
मुस्ताक नेपाल आउने,"काठमाडौं (कास) पाकिस्तानका पूर्व महान् क्रिकेटर सक्लेन मुस्ताक नेपाली युवा खेलाडीलाई प्रशिक्षण दिन साता लामो भ्रमणका लागि नेपाल आउने भएका छन् । क्रिकेट इतिहासमै उत्कृष्ट स्पिनरको रूपमा रहेका मुस्ताकको नेपाल भ्रमणको बन्दोबस्त ग्रेट हिमालय क्रिकेट एकेडेमीले मिलाएको हो । अप्रिल १४ देखि २१ सम्म मास्टर क्लास विथ सक्लिन मुस्ताक नामक कार्यक्रममार्फत उनले युवा क्रिकेटरलाई विशेष प्रशिक्षण प्रदान गर्नेछन् । कार्यक्रममा ग्रेट हिमालय एकेडेमीभन्दा बाहिरका इच्छुक क्रिकेटरहरूले पनि सहभागिता जनाउन पाउने आयोजकका अध्यक्ष सुदीप शर्माले जानकारी दिएका छन् । उपत्यकाबाहिरका खेलाडीले पनि हाम्रो एकेडेमीमा होस्टेलको सुविधासहित यस कार्यक्रममा सहभागिता जनाउन सक्नेछन्, आइतबार विज्ञप्ति जारी गर्दै उनले भनेका छन् । यसै वर्ष इंग्ल्यान्डले एकदिवसीय विश्वकपको उपाधि जित्दा टिमको बलिङ प्रशिक्षक रहेका मुस्ताकको उपस्थितिले नेपाली क्रिकेटरहरूले देशभित्रै अन्तर्राष्ट्रिय स्तरको प्रशिक्षण र महान् क्रिकेटरको अनुभवबाट प्रेरणा लिन सकुन भन्ने उद्देश्यले कार्यक्रमको आयोजना गरिएको ग्रेट हिमालयले प्रस्ट पारेको छ । सन् १९९० को दशकमा अन्तर्राष्ट्रिय स्पिन बलिङमा तहल्का मच्चाएका उनलाई दुसरा बलको आविस्कारकको रूपमा लिइन्छ । अफ स्पिन बलिङ गर्दा लेग स्पिनको जस्तै बल टर्न गर्न सक्ने क्षमतालाई दुसरा बलिङको नाम दिइएको हो । उनले आफ्नो समयमा सबैभन्दा छिटो १ सय, १ सय ५०, २ सय र २ सय ५० विकेट लिने बलरको कीर्तिमान बनाएका थिए । उनले एकदिवसीय क्रिकेटमा २ ह्याट्रिक विकेट लिएका छन् । त्यसमध्ये एउटा ह्याट्रिक विश्वकप खेलमा सम्भव भएको थियो । मुस्ताकले न्युजिल्यान्ड, वेस्टईन्डिज, अस्ट्रेलिया, बंगलादेश र पाकिस्तानका लागि पनि बलिङ प्रशिक्षकका रूपमा काम गरिसकेका छन् ।"
जावलाखेल सेमिफाइनलमा,(सर्लाही)  सर्लाहीको वाग्मतीमा जारी चौथो राजर्षि जनककप फुटबलअन्तर्गत आइतबारको खेलमा विभागीय टोली नेपाल एपीएफ क्लबलाई पराजित गर्दै प्रभु बैंक जावलाखेल युथ क्लब क्वाटरफाइनलमा स्थान सुरक्षित गरेको छ । जावलाखेलले एपीएफलाई १० ले पराजित गरेको हो । खेलको सुरुआतदेखि आक्रामक रूपमा खेल पस्केको दुवै टोली पहिलो हाफमा कुनै पनि गोल गर्न सकेनन् । पहिलो हाफको खेल गोलरहित भएपछि रणनीति परिवर्तन गर्दै दुवै टोली मैदानमा उत्रेका थिए । खेल समयमा हावा चलेका कारण बललाई नियन्त्रणमा लिन दुवै टिमलाई हम्मे परेको थियो । आक्रामक देखिएका विभागीय टिमले खेलमा तालमेल मिलाउन सकिरहेको थिएन । जसको फाइदा जावलाखेलका खेलाडीले उठाएका थिए । एपीएफले आधा दर्जनभन्दा बढी बल गोलका लागि प्रहार गरे पनि सफलता हात लाग्न सकेन । जावलाखेलले ५६ औं मिनेटमा निर्णायक गोल गर्यो । सुजित बुढाथोकीले पेनाल्टी बक्सभित्र एपीएफका डिफेन्डर र गोलकिपरलाई छल्दै गोल गर्न सफल भए । एक गोलले पछि परेको एपीएफ संयमित भएर खेल प्रस्तुत गरेका थिए । तीन विदेशी खेलाडीसहित मैदानमा उत्रेका जावलाखेलले खेलमा राम्रो पकड जमाए पनि उसका खेलाडी संयमित भएर खेलेको थिएन । मर्यादित रूपमा खेल खेल्न नसक्दा जावलाखेलका दुई विदेशी खेलाडीलाई रेफ्रीले पहेलो कार्ड थमाएका थिए । विजेता बनेका जावलाखेल प्रतियोगितामा अहिलेसम्म सबैभन्दा बढी गोल गर्ने टिम दार्जिलिङसँग फागुन २९ गते सेमिफाइनलका लागि भिड्नेछन् । म्यान अफ द म्याच गोलकर्ता सुजित भए । उनले १० हजार रुपैयाँ हात पारे । सोमबार सुदूरपश्चिम११ र एनआरटी क्लब काठमाडौंबीच प्रतिस्पर्धा हुनेछ ।
