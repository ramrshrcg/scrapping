शीर्षक,विवरण
हतपती उठ्दैन ११३७,नुन डेढ लाख टन मौज्दातउपभोक्ताले बजारमा नुन पाइन छाडेको बताए पनि साल्ट ट्रेडिङ कर्पोरेसन्सले १ लाख ५५ हजार टन आयोडिनयुक्त नुन मौज्दात रहेको जनाएको छ । यो परिमाणले करिब १० महिनाभन्दा बढी समय आपूर्तिमा समस्या नहुने कर्पोरेसन्सका प्रबन्धक ब्रजेश झाले बताए ।एलपी ग्यास लिन उपभोक्ताको लाइन बढे पनि उद्योगीले १० हजार टन मौज्दात रहेको जनाएका छन् । नेपाल आयल निगमले ग्यासको आयात कोटा पनि वृद्धि गरेर ४५ हजार टन पुर्याएको छ । थप ५ हजार टन प्रस्ताव गरिएको छ ।
ताक्लाकोटमा डेढ सय नेपाली अलपत्र,"कामका लागि चीनको ताक्लाकोट पुगेका करिब डेढ सय जना नेपाली कोरोना संक्रमणको त्रासले घर फर्कन चाहे पनि नाका बन्द भएका कारण अलपत्र परेका छन् । उनीहरूले उद्धारका लागि पहल गरिदिन जिल्ला प्रशासन कार्यालयमा पत्र पठाएका छन् । कोरोना संक्रमणकै कारण दुवै देशको सहमतिमा हिल्सा नाका बन्द छ ।प्रमुख जिल्ला अधिकारी विनिता भट्टराईले ताक्लाकोटमा रहेको कैलाश ट्रेड सोसाइटीका नामबाट चिठी प्राप्त भएको बताइन् । गृह मन्त्रालयसँग यसबारे मौखिक रूपमा आवश्यक निर्देशन माग गरे पनि जवाफ नआएकाले उद्धारको पहल हुन नसकेको उनले बताइन् । चिठीमा नेपाल फर्कन चाहने १ सय ४८ जनाको नाम छ । सोसाइटीका उपाध्यक्ष लामो लामाले पठाएको पत्रमा नाम्खा र सिमकोटका बासिन्दा थुक्तेन लामा, रोक्तान लामा, कार्मा तुन्डुप लामा, राजु लामा, पर्विता लामा, सम्ब श्रेष्ठ, जंगबहादुर शाही, गणेशबहादुर लामा, अणु लामा, छिरिङ म्याम्लो लामा, अनु लामा र संगीता बुढालगायत छन् ।हुम्लासँग सीमा जोडिएको ताक्लाकोटमा बर्सेनि जेठमा कामका लागि नेपाली जाने गर्छन् । उनीहरू मंसिरमा फर्कने गरे पनि कतिपय अस्थायी रूपमा त्यतै बस्छन् । तिनै अस्थायी बसोबास गर्ने कामदार अहिले फर्कन खोजेका हुन् । उपाध्यक्ष लामाले जिल्ला प्रशासनमा चिठी पठाउनुका साथै उद्धारको पहल गरिदिन हुम्लाका सांसद छक्कबहादुर लामासँग पनि अनुरोध गरेकी छन् । उनले मलाई निरन्तर फोन गरिरहेकी छन्, सांसद लामाले भने, मैले पनि सरकारी निकायमा कुरा राखें, तर पहल भएको छैन ।ताक्लाकोटका साथै अन्य तिब्बती क्षेत्रमा कोरोना संक्रमण भएको जानकारीमा आएको छैन । हिउँद सकिएसँगै व्यापार र अन्य कामका लागि चीनका मुख्य सहरबाट चिनियाँ आउने क्रम सुरु भएकाले ताक्लाकोटमा रहेका नेपाली डराएको सांसद लामाले बताए । उता (मुख्य चीन) बाट मान्छे आउन थालेका छन्, अब उनीहरूसँग बसउठ गर्नुपर्ने हुन्छ, लामोको भनाइ उद्धृत गर्दै उनले भने, हामीलाई जतिसक्दो छिटो घर फर्कन मन छ, सरकारलाई भनिदिनुपर्यो । हिल्सा नाका बन्द गरेसँगै हुम्ला जिल्ला प्रशासन कार्यालयले दिँदै आएको सीमापास पनि फागुन पहिलो सातायता बन्द छ । दुई देशकै सहमतिमा नाका बन्द गरिएकाले उनीहरूलाई तत्काल नेपाल भित्र्याउन असम्भव छ, प्रजिअ भट्टराईले भनिन् । त्यहाँ रहेका नेपाली कामदार फर्कन चाहेको व्यहोरोको चिठी पाएलगत्तै मन्त्रालयका साथै सम्बन्धित स्थानीय तह र कर्णाली प्रदेश सरकारलाई जानकारी गराएको उनले बताइन् । उता, गृह मन्त्रालयका शान्ति सुरक्षा शाखाका उपसचिव उमाकान्त अधिकारीले यसबारे आफूहरूलाई जानकारी नभएको बताए । ताक्लाकोटमा नेपाली फसेका रहेछन् भने कोरोनामुक्त जाँचपछि मात्र उद्धारको काम अघि बढाउन सकिन्छ, उनले भने, त्यो भेगमा भौगोलिक विकटताका कारण हिउँ नपग्लेसम्म सहजै नेपाल आउने व्यवस्था गर्न कठिनाइ हुने अवस्था पनि बुझ्नैपर्छ । करिब एक साताअघि एक जना नेपाली ताक्लाकोटबाट भागेर आउने क्रममा चिसोले बिरामी परेका थिए । ताक्लाकोटमा रहेका नेपाली छिरिङ नुर्बु लामाले खाने र बस्ने व्यवस्था चीन सरकारले गरेको बताए । अहिलेसम्म संक्रमण देखिएको छैन, उनले भने, चीनबाट मान्छे आउन थालेकाले डर लागिरहेको छ ।"
बालुवाटारमा नयाँ सेटअप,"प्रधानमन्त्री अझै केही दिन अस्पतालमै ओली सक्रिय भएर सामान्य व्यक्तिसरह दैनिकीमा फिर्न केही समय लाग्ने चिकित्सकले बताएका छन् । ६९ वर्षीय ओली दोस्रोपटकको मिर्गौला प्रत्यारोपणपछि गत सातादेखि त्रिवि शिक्षण अस्पतालको आईसीयूमा छन् । अस्पतालले मंगलबार पत्रकार सम्मेलन गर्दै उनको स्वास्थ्यमा अपेक्षित सुधार देखिएको जनाएको छ । ६ महिना, वर्ष दिनपछि एकदम एक्टिभ (सक्रिय), साधारण मान्छे जस्तै जीवन बिताउन सक्नुहुन्छ, प्रधानमन्त्री ओलीकी निजी चिकित्सक प्राडा दिव्या सिंह शाहले भनिन्, अहिले हामी प्रधानमन्त्रीज्यूलाई पब्लिकमा, भीडभाडमा जान सल्लाह दिन्नौं । ओलीलाई पहिलो एक महिना शरीरको प्रतिरोधात्मक शक्तिलाई शिथिल पार्ने इम्युनो सप्रेसेन्ट औषधिको उच्च मात्रा दिइएको छ । यस्तो अवस्थामा संक्रमणको प्रबल जोखिम हुने भएकाले सावधानी अपनाउनुका साथै रुघाखोकीको संक्रमितबाट पनि विशेष रूपमा जोगिनुपर्छ । तर ओली केही दिनपछि सचिवालयबाट दैनिक काम गर्न सक्ने हुने जानकारी डा शाहले दिइन् । शल्यक्रिया गरेपछि घाउ निको नभएसम्म दुख्ने भए पनि हाल छिटो तंग्रिने बनाउन आईसीयूमै सामान्य हिँडडुल, व्यायाम गराइँदै छ । मिर्गौला प्रत्यारोपणपछि विभिन्न प्रयोगशाला परीक्षणहरूको नतिजा सकारात्मक आएको औंल्याउँदै उनले भनिन्, अपरेसन अघि र पछि उहाँको सबै अंगले राम्रो काम गरिरहेको रिपोर्टले देखाएको छ ।हाल रक्तचापको गति सामान्य र सुगरसमेत नियन्त्रित हुनुका साथै रगतमा क्रिएटिनिनको स्तर प्रत्यारोपणको दोस्रो दिनदेखि नै अपेक्षित अवस्थामा छ । डा शाहका अनुसार ओलीका लागि ६ जना मिर्गौलादाताको परीक्षणमा इम्युनोलोजिकली (प्रतिरोधात्मक रूपमा) सबैभन्दा राम्रो परिणाम समीक्षा संग्रौलाको देखिएको थियो । त्यसैले उनलाई मिर्गौलादातामा स्वीकार गरिएको थियो । ओलीलाई अब अस्पतालबाट डिस्चार्ज गर्दा हुने भए पनि थप केही दिन आईसीयूमै राखिने भएको छ । उपचारमा संलग्न चिकित्सकको समूहले सहज र आत्मविश्वास अनुभव नगरेसम्म डिस्चार्ज नगरिने डाशाहले बताइन् । प्रधानमन्त्री चाँडै जान चाहनुहुन्छ तर घरमा पनि त्यहीअनुसारको व्यवस्थापन र तयारी गर्नुपर्छ, डाशाहले भनिन्, एकदुई दिन अस्पतालमै राख्न परिवारको पनि आग्रह भएकाले हामीले यहाँ राखेका छौं । मिर्गौलादाता संग्रौलालाई पनि डिस्चार्ज गरिएको छैन । सिंगापुरबाट प्लाज्माफेरेसिस गराएर मुलुक फर्किएपछि ओलीको मिर्गौलाले कम काम गर्न थालेको थियो । त्यसबेला डायलसिसको आवश्यकता पर्न थालेपछि चिकित्सकहरूले मिर्गौला प्रत्यारोपणको सल्लाह दिएका थिए । सिंगापुरबाट फर्केदेखि नै ओलीको मिर्गौला प्रत्यारोपणको तयारी थालिएको थियो ।"
अलमलमा प्रतिनिधिसभा,"संघीय संसद्को जारी हिउँदे अधिवेशन परिणाममुखी हुन सकेको छैन । कारण हो प्रतिनिधिसभा र त्यसका समितिहरूको सुस्तता । कानुन निर्माण, महत्त्वपूर्ण राष्ट्रिय सवालमा बहस, सरकारसँग प्रश्नोत्तर, नेतृत्वको चयनलगायतका विषयमा पाँचौं अधिवेशनमा प्रतिनिधिसभाको भूमिका कमजोर र सुस्त देखिएको हो । ८२ दिनमा प्रतिनिधिसभाको २३ वटा बैठक मात्र बसेको छ । एउटा र अर्को बैठकबीचको अन्तर एक सातासम्म हुने गरेका छन् । सभा र समितिका बैठकहरू कैयौं पटक कोरम नपुगेर स्थगित भएका छन् । परिणामतः पुस ४ देखि जारी अधिवेशनमा दुवै सभाबाट मात्र दुई वटा विधेयक पारित हुन सकेको छ, जबकि संसद्मा ३९ वटा विधेयक प्रक्रियामा छन् । यस अधिवेशनमा प्रतिनिधिसभाको महत्त्वपूर्ण उपलब्धि भनेको नयाँ सभामुख चयन मात्र हो । रिक्त उपसभामुख पदको निर्वाचन हुन सकेको छैन । नयाँ सभामुख चयनका लागि आफ्नो पार्टी नेकपालाई सजिलो पारिदिन तत्कालीन उपसभामुख शिवमाया तुम्बाहाङ्फेले माघ ६ मा राजीनामा दिएकी थिइन् । सभामुख चयनमा भएको ढिलाइले अधिवेशन प्रारम्भ भएको पहिलो महिना अलमलमा पर्यो । सभामुख चयनकै वरिपरि राजनीति केन्द्रित हुँदा सिंगो प्रतिनिधिसभा ठप्प हुन पुगेको थियो । मिनी संसद् मानिने संसदीय समितिहरू पनि प्रभावित भए । पारित भएका दुइटै विधेयक अघिल्लै अधिवेशनका क्रममा संसद्मा पेस भएका थिए । राजस्व चुहावट (अनुसन्धान तथा नियन्त्रण) प्रथम संशोधन यसअघिको चौथो र औद्योगिक व्यवसाय विकास प्रतिष्ठान (पहिलो संशोधन) विधेयक त्यसभन्दा पनि अगाडि तेस्रो अधिवेशनबाटै प्रक्रिया पार गर्दै आएको हो । राजस्व चुहावट माघ २८ मा प्रमाणीकरण भइसकेको छ भने अर्को प्रमाणीकरण प्रक्रियामा छ । यसअघि संसद्को चौथो अधिवेशनले १८, तेस्रोले १३ र दोस्रोले १८ वटा विधेयक पारित गरेको थियो । छोटो अवधि बसेको पहिलो अधिवेशन सभामुख, उपसभामुख, अध्यक्ष, उपाध्यक्षको चयन तथा सरकारले विश्वासको मत लिने, नियमावली बनाउन समिति निर्माणलगायतका विषयमा केन्द्रित थियो । २०७४ मा संघीय सदन गठन भएयता सबभन्दा कम उपलब्धि देखिएको अधिवेशन यही हो । सभामुख चयन हुन बैठक बसेको झन्डै पाँच साता लाग्यो । माघ १२ गते प्रतिनिधिसभाले नयाँ सभामुखका रूपमा अग्नि सापकोटालाई चयन गरेको हो । सत्तारूढ दल नेकपाले सभामुख कसलाई बनाउने भन्ने निर्णय लिन ढिलाइ गर्दा प्रतिनिधिसभा लामो अवधि अनिर्णयको बन्दी बन्यो । त्यस अवधिका कैयौं बैठक सूचना टाँस गरेर स्थगित भए । नयाँ सभामुख आइसकेपछि पनि प्रतिनिधिसभा प्रभावकारी बन्न सकेको छैन । उपसभामुख चयन नहुनु, वर्ष दिनभन्दा बढी समयदेखि समितिमा अड्किएका विधेयकहरू त्यही अवस्थामा रहनु, आधा दर्जन जति विधेयक सचिवालयमै थन्किनु, राष्ट्रिय सभाले पारित गरेर पठाएका विधेयकले पनि गति नपाउनु त्यसका उदाहरण हुन् । बैठक बस्ने अवधिमा धेरै अन्तर हुँदा राष्ट्रिय मुद्दामाथिको बहसले पनि खासै समय पाउन सकेको छैन । अमेरिकी अनुदान सहयोगसम्बन्धी सम्झौता (एमसीसी), नेपाल ट्रस्टको सम्पत्ति हिनामिना, तत्कालीन सञ्चारमन्त्री गोकुल बाँस्कोटाको भ्रष्टाचारसम्बन्धी अडियो प्रकरण, कोरोना भाइरसको विश्वव्यापी बढ्दो संक्रमण, नेपाली भूभागलाई समेत समेटेर भारतले जारी गरेको नयाँ नक्सालगायतका विषयले संसद्मा प्रवेश पाए पनि तिनको महत्त्वअनुसार प्रभावकारी छलफल हुन सकेन । यी सवालमा संसदीय समितिले समेत प्रभावकारी छलफल गर्न सकेनन् । प्रतिनिधिसभा सरकारलाई आवश्यक निर्देशन दिन चुक्दै आएको छ, दिएका निर्देशन पालना नहुँदा पनि मौनता साध्दै आएको छ । प्रतिपक्षी कांग्रेसलगायत अन्य दलले पनि ती विषयमा सशक्त आवाज उठाएको देखिएन । कांग्रेस संसदीय दलका नेता शेरबहादुर देउवाले फागुन १८ गते समय माग गरेर बोल्दा पनि राष्ट्रिय महत्त्वका विषयहरू बलियो गरी उठाउन सकेनन् । उनले जम्मा ३ मिनेट ५ सेकेन्ड बोलेका थिए । कोरम नपुगेको भनी प्रश्न उठाउने प्रतिपक्षकै सांसदहरूको पनि त्यतिबेला न्यून उपस्थिति देखिन्थ्यो । हिउँदे अधिवेशनलाई अन्त्य गर्ने दिन नजिकिँदै छ । पुरानो अभ्यास हेर्दा पनि संसद्को हिउँदे अधिवेशन चैतको दोस्रो सातासम्म चल्ने हो । यतिबेला कोरोना भाइरसको तनावका कारण संसद् छिटो सक्न सांसदकै दबाब छ । सरकारको सिफारिसपछि राष्ट्रपतिबाट संसद् अन्त्य हुने संवैधानिक व्यवस्था छ । संसद् सचिवालय स्रोतले भन्यो अरूलाई सभा, सम्मेलन नगर्न भन्ने संसद्ले आफैं ठूलो संख्यामा एकै ठाउँमा जमघट गराइरहनु उचित होइन । तर, प्रधानमन्त्री अस्पताल भर्ना भएका कारण अधिवेशन अन्त्य प्रक्रिया अगाडि बढ्न सकेको छैन । संसद् अधिवेशन अन्त्य नभए लामो अवधिका लागि बैठक स्थगित गर्न सुझाव पनि संसद्को नेतृत्वलाई आइरहेको छ । स्रोतले भन्यो चैतको पहिलो साताभित्र अधिवेशन अन्त्य वा अर्को सूचना नभएसम्मका लागि बैठक स्थगित सन्दर्भको निर्णय आउनेछ । त्यसो हुँदा उपसभामुखको चयन प्रक्रिया अर्को अधिवेशनमा पुग्नेछ । सभामुख र उपसभामुख एउटै राजनीतिक दलबाट हुन नहुने संवैधानिक व्यवस्था छ । सत्तारूढ दल नेकपाले उपसभामुख पद कुन दललाई दिने हो, त्यो टुंगो लगाएको छैन । उपसभामुख चयनमा भएको ढिलाइका विषयमा पनि प्रतिपक्ष मौन जस्तै छ । प्रतिपक्षी कांग्रेसका सचेतक पुष्पा भुसाल सरकारकै कारण संसद् प्रभावकारी हुन नसकेको दाबी गर्छिन् । सरकारले सभामुख चयनका नाममा लामो समयसम्म सदनलाई अनिर्णयको बन्दी बनाएको र एकपछि अर्को विवाद निम्त्याउने विधेयकहरू ल्याएकाले उनले बताइन् । सरकारको फितलो व्यवस्थापनकै कारण सदन सुस्त हुन पुगेको हो, उनले भनिन्, कतिपय महत्त्वपूर्ण विधेयक पनि प्रतिनिधिसभामा नल्याई राष्ट्रिय सभामा लगियो । किन यसो गरियो ? त्यहीँ पनि प्रश्न छ । सरकारले पोलिटिकल डिपार्चर हुने खालको परिस्थिति नबनाएको उनले उल्लेख गरिन् । प्रतिनिधिसभा सुस्त भइरहँदा राष्ट्रिय सभाले यस अवधिमा मिडिया काउन्सिल, संघ, प्रदेश र स्थानीय तह (अन्तरसम्बन्ध व्यवस्थापन), नेपाल इन्जिनियरिङ परिषद् (पहिलो संशोधन) विधेयकलाई पारित गरेर प्रतिनिधिसभामा पठाएको छ । बढी विवादमा परेको काउन्सिल विधेयकलाई तथा संघीयता कार्यान्वयनका लागि महत्त्वपूर्ण अन्तरसम्बन्ध विधेयकलाई धेरै छलफल र परिमार्जनपछि राष्ट्रिय सभाले सर्वसम्मतिले पारित गरेको हो । राष्ट्रिय सभामा विधेयकमाथि एउटै विधायन समितिले मात्र छलफल गर्छ । प्रतिनिधिसभामा १२ वटा समिति छन् । प्रायः सबैले विषयगत विधेयकमाथि छलफल गर्छन् । विकास तथा प्रविधि समितिले माघ पहिलो साता नै टुंग्याएको सूचना तथा प्रविधि विधेयक विवादित बनेपछि रोकिएको छ । सभामा पेस हुन सकेको छैन । त्यसमा सरोकारवालाको तीव्र असन्तुष्टि छ । त्यसलाई कसरी अगाडि बढाउने विषयमा प्रतिनिधिसभाले निर्णय लिन सकेको छैन । नागरिकता, संघीय निजामती सेवाजस्ता महत्त्वपूर्ण विधेयक प्रतिनिधिसभाको राज्य व्यवस्था तथा सुशासन समितिमा अड्किएको वर्ष दिन नाघिसकेको छ । त्यस विषयमा समिति अनिर्णीत भइरहँदा नेतृत्वका हिसाबले सभामुखबाट खेलिनुपर्ने भूमिका प्रभावकारी देखिएको छैन । सभामुख सापकोटाले आफू निर्वाचित भएर आएपछि संसद् चलेको धेरै समय नभएकाले परिणाममुखी भूमिका नदेखिएको बताए । उनले भने, क्यालेन्डर बनाएर अघि बढ्छु । विवादित विधेयकलाई छिटो टुंग्याउन सरोकारवाला सबै पक्षसँग छलफल चलाउँछु । सांसदको उपस्थिति बढाएर संसद्लाई परिणाममुखी बनाउन प्रयास गर्ने उनले बताए । शान्ति र सुरक्षा, राष्ट्रिय प्राथमिकता प्राप्त आयोजनाको द्रुत निर्माण र विकाससम्बन्धी, राष्ट्रिय सुरक्षा परिषद्, राष्ट्रिय मानव अधिकार आयोगसम्बन्धी विधेयक सदनमा दर्ता भएको वर्ष दिन वा त्योभन्दा बढी भइसक्दा पनि प्रक्रियामा जान सकेको छैन ।"
क्यालेन्डर नै बनाएर संसद् चलाउँछु,"तपाईंका नयाँ योजना के छन् ? संसद् सचिवालयलाई चुस्त र प्रभावकारी बनाउन खोजेको छु । समितिहरूलाई कसरी बढी क्रियाशील बनाउन सकिन्छ र समस्या के छन्, त्यसको पहिचान गरिरहेको छु । छिट्टै समितिका सभापतिहरूको बैठक राख्नेछु । संसद् बैठक सञ्चालन एउटा क्यालेन्डर नै बनाएर चलाउने सोच छ । यसो गर्दा सांसदले पनि जिल्ला जाने र आफ्नो कार्यक्रम बनाउने समय पाउनुहुन्छ ।"
बाटो ढुकेर बस्छ चितुवा,"घरभित्र सुतेकै ठाउँबाट लगेर चितुवाले आठ वर्षीया बालिकालाई मारेको छ । मेलौली९ असुरमा मंगलबार बिहान ४ बजे घटना भएको हो । साइँली छोरी सीतालाई चितुवाले मारेपछि पदमराम र गुनडी लुहार शोकसँगै त्रासमा छन् । सोमबार बेलुकीको खाना खाएर लुहार दम्पती पाँच सन्तानसँगै घरमा सुतेका थिए । छिमेकीकी छोरीको मृत्यु भएको खबर सुनेर पदमराम राति कुर्नका लागि घरबाट निस्किए । बिहान ४ बजे बच्चाहरू सुतेको कोठामा ढोका ठेलेर पसेको चितुवाले सीतालाई घिस्याउँदै कुदाएको थाहा पाए पनि आफूले चिच्याउँदासम्म बाहिर पुर्याइसकेको आमा गुनडीले बताइन् । उनीबाट छिमेकीले थाहा पाएर होहल्ला गर्दासम्म बस्तीबीचको घर वरपर न चितुवा देखियो न सीता फेला परिन् । प्रहरी बोलाइएपछि खोजी गर्दा घरभन्दा ५ सय मिटर टाढा सिमखोलामा बालिकाको शव फेला परेको जिल्ला प्रहरी कार्यालयका डीएसपी डिल्लीनारायण पाण्डेयले बताए । बस्तीका बीचमा रहेको घर भए पनि अँध्यारो भएकाले चितुवाले आक्रमण गरेको हुन सक्ने स्थानीयले बताएका छन् । लुहार दम्पतीका पाँच सन्तानमा सीताभन्दा मुनि ४ र ६ वर्षका भाइबैनी छन् भने ठूला १८ र १२ वर्षीया दुई दिदी छन् । साइँली छोरी गुमाउनुपरेको पीडासँगै अरू छोराछोरीको ज्यान कसरी जोगाउने भन्ने पीर भएको गुनडीले बताइन् । झ्याप्प आएर लिएर गयो, कराउँदा पनि छोडेन, उनले भक्कानिँदै भनिन्, अब अरू चेलाचेली कसरी जोगाउने भन्ने चिन्तामा छौं । चेलो (छोरा) भर्खर ४ वर्षको भयो । के थाहा फेरि यस्तै पो हुने हो कि । घटनापछि गाउँमा सशस्त्र र नेपाल प्रहरीको टोली परिचालित भए पनि मंगलबार साँझसम्म चितुवा फेला परेको छैन ।"
भारतीय राजदूतले भेटे सभामुख,"काठमाडौं (कास) नेपालका लागि नवनियुक्त भारतीय राजदूत विनयमोहन क्वात्राले प्रतिनिधिसभाका सभामुख अग्निप्रसाद सापकोटासँग मंगलबार शिष्टाचार भेट गरेका छन् । क्वात्रा भेटका लागि सभामुखको कार्यकक्ष सिंहदरबार पुगेका थिए । भेटमा दुई देशको सम्बन्धबारे कुराकानी भएको सभामुखको सचिवालयले जनाएको छ । सभामुखका प्रेस सल्लाहकार श्रीधर न्यौपानेका अनुसार सापकोटा र क्वात्राबीच नेपालभारत सम्बन्ध औपचारिक नभई प्राकृतिक भएकाले दुई सरकार, संसद् र जनताबीचको बहुआयामिक सम्बन्ध सुदृढ पार्ने विषयमा छलफल भएको थियो ।"
अधिकारी राष्ट्रिय सभामा कांग्रेसका नेता,काठमाडौं (कास) सांसद राधेश्याम अधिकारी राष्ट्रिय सभामा कांग्रेस संसदीय दलको नेता चयन भएका छन् । कांग्रेस सभापति तथा संसदीय दलका नेता शेरबहादुर देउवाले पार्टी विधानअनुसार मंगलबार राष्ट्रिय सभा संसदीय दलको नेता पदमा अधिकारीलाई मनोनयन गरेका हुन् । राष्ट्रिय सभामा कांग्रेस संसदीय दलका नेता सुरेन्द्र पाण्डेको दुईवर्षे कार्यकाल गत फागुन २० मा सकिएपछि पद रिक्त थियो ।
शिक्षिकालाई ७ दिन थुनामा राख्न अनुमति,काठमाडौं (कास) विद्यार्थीलाई यातना दिने शिक्षिका सीतालक्ष्मी कर्माचार्यलाई काठमाडौं जिल्ला अदालतले सात दिन थुनामा राख्न अनुमति दिएको छ । अदालतले बालबालिकासम्बन्धी ऐन २०७५ को प्रावधानअनुसार काठमाडौंको जडीबुटीस्थित जागृति एकेडेमीकी शिक्षिका कर्माचार्यमाथि अनुसन्धान गर्न प्रहरीलाई अनुमति दिएको हो । विद्यार्थीलाई यातना वा कुटपिट गर्नेलाई ५० हजार रुपैयाँ जरिवाना र एक वर्ष कैद सजाय हुने व्यवस्था छ । कर्माचार्यले परीक्षामा कम नम्बर ल्याएको भन्दै कक्षा ६ र ७ का विद्यार्थीलाई ब्लेडले नाडी चिर्न लगाएकी थिइन् ।
वन प्रमुखसहित तीन जनाविरुद्ध मुद्दा,काठमाडौं (कास) डिभिजन वन कार्यालय नवलपरासीका प्रमुख कृष्णबहादुर देवकोटासहित तीन जनाविरुद्ध अख्तियार दुरुपयोग अनुसन्धान आयोगले मंगलबार विशेष अदालतमा भ्रष्टाचार मुद्दा दायर गरेको छ । देवकोटाले कार्यालय सहयोगी प्रमोदकुमार तेलीमार्फत नियमबमोजिम लिलाम बिक्री भएको काठको छोडपुर्जी दिने क्रममा २ लाख रुपैयाँ घूस लिएको छानबिनबाट पुष्टि भएकाले मुद्दा दायर गरिएको अख्तियारले जनाएको छ । यस्तै डडेल्धुराको बडमस्थित श्रीभूमिराज प्राविकी प्रधानाध्यापक कलापतिदेवी अवस्थीविरुद्ध नक्कली शैक्षिक प्रमाणपत्र पेस गरेको आरोपमा मुद्दा दायर भएको छ ।
वुहानका नेपाली ढुक्क,"चीनको हुबेई प्रान्तका विभिन्न स्थानबाट नेपाल फर्कन नपाएका र फर्कन नचाहेका नेपालीले आफूहरू कोभिड१९ बाट सुरक्षित रहेको जानकारी दिएका छन् । हुबेईको वुहान कोभिड१९ को उद्गम स्थल मानिएको छ ।हुबेईमा रहेका नेपालीमध्ये १ सय ७५ जनालाई सरकारले गत फागुन ३ मा नेपाल लगेको थियो । फर्कन चाहेकामध्ये चार जनामा ज्वरो देखिएपछि वुहानको थ्येनह विमानस्थलमा रोकिएका थिए । दुई जना उनीहरूका परिवारका सदस्य थिए । तर त्यतिबेला घर फर्कन नपाउँदा खिन्न भएका उनीहरूले चीन सरकारले आवश्यक सेवासुरक्षासहित हेरचाह गरेकाले कुनै भय नरहेको बताउँछन् । मेरा कारणले बच्चा र श्रीमती फर्किन नपाउने वा अस्पतालको निगरानीमा बस्नुपर्ने चिन्ताबाहेक बढ्दो तापक्रमकै कारण म भने चिन्तित थिइनँ, वुहान विश्वविद्यालयमा विद्यावारिधि गरिरहेका बिगेशमान शाक्यले भने । उनी हाल परिवारसहित विश्वविद्यालयको छात्रावास बाहिर बसिरहेका छन् । आफूहरूलाई स्थानीय सरकारले आवश्यक उपभोग्य सामान उपलब्ध गराउने उनले बताए । उनले भने, केही महँगो पर्ला वा केही दिन ढिलो हुन सक्ला तर चाहिएका सामान आपूर्तिमा खासै समस्या आएको छैन । कतिपय सामान अनलाइनमार्फत अर्डर गर्ने गरेको उनले बताए । वुहानस्थित सेन्ट्रल चाइना नर्मल विश्वविद्यालयमा अन्तर्राष्ट्रिय सम्बन्ध अध्ययन गरिरहेका झमकुमार विश्वकर्माले आफूले चाहेरै नेपाल नफर्किएको बताए । त्यहाँ अध्ययनरत ६ जना नेपालीमध्ये तीन जना कोभिड१९ को त्रास फैलिनुअघि नै घर फर्किएका थिए भने दुई जनालाई सरकारले ल्याएको हो । उनले आफू चीनमै सुरक्षित ठानेर घर फर्कन नचाहेको बताए । महामारीका बेला सुरक्षा महत्त्वपूर्ण कुरा थियो, उनले भने, चीन सरकारले पनि राम्रो सुरक्षा तथा रेखदेख गरिरहेका बेला हतासिएर फर्किनुपर्ला जस्तो लागेन ।हुबेईमा रहेका नेपालीहरूको अपेक्षा गर्मीयामको सुरुवातसँगै स्थिति सुधार होला भन्ने छ । पछिल्ला दिनमा चीनमा संक्रमितको आँकडा घट्दै गइरहेकाले पनि स्थानीय आशावादी छन् । विश्वकर्माले बाहिर प्रचार गरिएजस्तो कुनै असुरक्षा वा खानपानको अभाव भोग्न नपरेको बताए । उनका अनुसार हुबेईमा बस्दै आएका झन्डै दुई दर्जन नेपाली अहिलेसम्म सुरक्षित छन् । छिङ्चौ याङ्त्से विश्वविद्यालयमा डर्माटोलोजी (छालासम्बन्धी रोग) अध्ययन गरेका काठमाडौंका कुनाल साह ग्र्याजुएसन सकेलगत्तै घर फर्किने तर्खरमा थिए तर त्यस दिनको धपेडीले ज्वरो आएपछि उनी फर्कन पाएनन् । सुरुमा उनले पनि नरमाइलो मानेका थिए । तर क्वारेन्टाइनमा बसेर संक्रमणमुक्त भइसकेको अवस्थामा थप चिन्ता लिनुपरेन, उनले सुनाए । उनको अबको चिन्ता भनेको पढाइ सकिएपछि पनि यत्तिका समय चीनमै रहनुपर्दाको खर्च धान्नेबारे मात्रै केन्द्रित छ । भाइरसको संक्रमण फैलिएसँगै हुबेई प्रान्त लक डाउन गरिएपछि अन्य देशका घर फर्के पनि पाकिस्तानी विद्यार्थी फर्कन चाहेनन् । वुहानमा भारतीयले चलाएको इन्डियन मार्का होटलमा काम गर्ने ११ नेपालीमध्ये एक जनामात्रै चार्टर्ड फ्लाइटमै फर्किएका थिए । त्यहाँ कार्यरत सेफ पुष्कर खड्काको शव अझै पनि अस्पतालमै छ भने अन्य नौ जना नेपाली कामदारको स्थिति सहज भएर काममा फर्कने प्रतीक्षामा छन् । खड्काको भने कोभिड१९ बाट नभई अन्य कारणले मृत्यु भएको हो ।"
७१ चिनियाँ क्वारेन्टाइनमा,"पोखरा (कास) पोखरा क्षेत्रीय अन्तर्राष्ट्रिय विमानस्थल निर्माणका लागि चीनबाट आएका ७१ चिनियाँ कामदारलाई क्वारेन्टाइनमा राखिएको छ । चीन सरकारले दिएको स्वास्थ्य प्रमाणपत्र भए पनि नेपाली कामदारको माग र स्वयंको चाहनापछि क्वारेन्टाइनमा राखिएको हो । उनीहरू गत साता चीनबाट पोखरा आएलगत्तै क्वारेन्टाइनमा राखिएको हो । विमानस्थलमा खटिएका नेपाली र चिनियाँमा कुनै समस्या देखिएको छैन, आयोजना प्रमुख विनेश मुनकर्मीले भने, उनीहरूलाई १० देखि १४ दिनसम्म क्वारेन्टाइनमा बस्न भनेका छौं । गण्डकी प्रदेश स्वास्थ्य निर्देशनालयका निर्देशक विनोदविन्दु शर्माले प्रदेशभर सतर्कता अपनाइएको बताए । विमानस्थलमा साढे दुई सय चिनियाँ कामदार रहेकामा केही नयाँ वर्ष मनाउन चीन गएका थिए । हाल १ सय ९० चिनियाँ कामदारले विमानस्थलमा काम गरिरहेका छन् ।"
निगम र हिमालयले दोहा उडान रोके,"कतारले नेपालसहित १५ वटा देशका नागिरकलाई अनिश्चितकालका लागि प्रवेशमा रोक लगाएपछि नेपाल वायुसेवा निगम र हिमालय एयरलाइन्सले दोहाका लागि गर्दै आएका नियमित उडान स्थगन गरेका छन् । कोभिड१९ को कारण देखाउँदै कतारले अर्को सूचना जारी नभएसम्मका लागि प्रवेशमा रोक लगाएको हो । नेपाल वायुसेवा निगमले मंगलबार विज्ञप्ति जारी गर्दै कतारको दोहामा गर्दै आएको नियमित उडान हाललाई स्थगित गरिएको जनाएको छ । संक्रमणको जोखिम न्यूनीकरण गर्न विभिन्न १४ मुलुकका नागरिकलाई कतारमा प्रवेश गर्न अस्थायी प्रतिबन्ध लगाइएको र ती देशमध्ये नेपाल पनि भएकाले दोहाको नियमित उडान २०२० मार्च १० बाट अर्को निर्णय नहुन्जेल स्थगित गर्नुपरेको हो, निगमले विज्ञप्तिमा उल्लेख गरेको छ । निगमले दोहाका लागि सातामा ७ वटा उडान गर्दै आएको थियो । दोहा निगमको नाफा आर्जन हुने रुट हो । निगमले २०७६ फागुन २६ गते र त्यसभन्दा पछिका उडानका लागि खरिद गरेका टिकटको पैसा फिर्ता लिन तथा उडानको मिति परिवर्तन गर्न शुल्क नलाग्ने जनाएको छ । त्यसैगरी, सातामा ५ वटा काठमाडौंदोहा उडान गर्दै आएको हिमालय एयरलाइन्सले सोमबारदेखि उडान स्थगन गरेको छ । हालका लागि दोहाका सबै उडान रोकेको हो । हिमालयले पनि दोहा वा काठमाडौंका लागि बिक्री भएका टिकट फिर्ता गर्न तथा मिति सार्न शुल्क नलाग्ने जनाएको छ । हिमालयले यसअघि चीनका ५ वटा सहरमा उडान गर्दै आएको थियो । उताका सबै नियमित र चार्टर उडान रोकेको छ । नेपालमा कोरोनाका कारण उडान स्थगन गर्ने हिमालय पहिलो एयरलाइन्स हो । ढाकामा गर्दै आएको नियमित उडानको संख्यासमेत कटौती गरेको छ । कोरोनाको प्रभावअघि काठमाडौंबाट १० वटा अन्तर्राष्ट्रिय गन्तव्यमा उडान गर्दै आएको हिमालयले अहिले काठमाडौंबाट मलेसियाको क्वालालम्पुर तथा मध्यपूर्वमा दमाम र आबुधावीमा मात्रै नियमित उडान गरिरहेको छ । त्यस्तै दोहाबाट काठमाडौंमा दैनिक वाइडबडी विमानबाट तीन उडान गर्दै आएको कतार एयरवेजले भने आफ्ना सेवामा कटौती गरेको छैन । ३ सय ५ जना यात्रु क्षमताको जहाज रहेको कतारले ९० प्रतिशत यात्रु यस रुटमार्फत युरोप र अमेरिका जाने भएकाले उडान कटौती नगरेको हो । कतारमा कामको भिसामा नेपाललगायत देशका नागरिकलाई पस्न रोकेको हो तर कुनै पनि नेपालीलाई दोहा हुँदै तेस्रो मुलुक जान भने रोकिएको छैन, एयरवेजका काठमाडौंस्थित एक अधिकारीले भने । कतार नेपालमा सबभन्दा धेरै उडान गर्ने एयरलाइन्समा पर्छ ।"
भाइरस फैलिए चीनले सहयोग गर्ने,"काठमाडौं (कास) नेपालमा कोरोना भाइरस (कोभिड१९) को संक्रमण फैलिए रोकथाममा चीन सरकारले सहयोग गर्ने भएको छ । संस्कृति, पर्यटन तथा नागरिक उड्डयनमन्त्री योगेश भट्टराईसँगको भेटमा मंगलबार नेपालका लागि चिनियाँ राजदूत होउ यान्छीले उक्त प्रतिबद्धता जनाएकी हुन् । राजदूत होउले नेपालमा भाइरस संक्रमण नफैलिने विश्वास व्यक्त गर्दै त्यस्तो अवस्था आए सहयोग दिन तयार रहेको बताएकी हुन् । उहाँ (राजदूत होउ) ले कोभिड१९ को संक्रमणबाट बच्न नेपालले अपनाएको पूर्वसतर्कता र तयारीको प्रशंसासमेत व्यक्त गर्नुभयो । संक्रमण नियन्त्रण र रोकथामका लागि अपनाएका सबैखाले प्रविधि, औषधि र सूचना दिन चीन तयार रहेको उहाँको भनाइ थियो, मन्त्रालयद्वारा जारी विज्ञप्तिमा उल्लेख छ ।"
वैदेशिक रोजगारीमा जाने घटे,"काठमाडौं (कास) ताहाचलस्थित वैदेशिक रोजगार कार्यालय परिसरमा भीड दिनदिनै पातलिँदै छ । कामदार छनोटका लागि पूर्वस्वीकृति लिने काउन्टरमा वैदेशिक रोजगार व्यवसायीका प्रतिनिधि कमै देखिन्छन् । बिदामा आएर फेरि जाने (पुनः स्वीकृति) को लाइनमा पहिलाजस्तो ठेलमठेल छैन । खाडी क्षेत्रमा कोभिड१९ को संक्रमण देखिएपछि यहाँको वैदेशिक रोजगार कार्यालयमा चहलपहल घटेको हो । रोजगारीका लागि खाडी तथा मलेसियालगायत देशमा जान अनुमति चाहिने सबैले नेपाली युवा त्यहाँ पुग्नैपर्छ । सबैभन्दा बढी चहलपहल कतार शाखामा हुन्थ्यो । कतार शाखाको काम बुधबारदेखि अर्को सूचना जारी नभएसम्मका लागि बन्द गरिएको छ, वैदेशिक रोजगार कार्यालयका प्रमुख उमेश बस्नेतले भने ।नेपाल वैदेशिक रोजगार व्यवसायी संघले खाडी तथा मलेसियामा कामदार पठाउने प्रक्रियामा स्लो डाउन सुरु भइसकेको जनाएको छ । पछिल्लो समय सबैभन्दा बढी कामदारको माग कतार र साउदी अरबबाट आएको छ । कतारले बन्द नै गर्यो । साउदीको पनि के हुने अब टुंगो छैन, संघका महासचिव सुजितकुमार श्रेष्ठले भने । यूएईबाट आएका मागपत्रअनुसार कामदार भर्नाका लागि तय भएका अन्तर्वार्ताका तालिका धमाधम रद्द भइरहेका छन् । कुवेतले कूटनीतिक कर्मचारीबाहेक विदेशीका लागि भिसा जारी नगर्ने सूचना निकालेको छ । एक महिनामा म्यानपावर कम्पनीले सबै देशबाट झन्डै ३५ हजारले रोजगारी पाउने मागपत्र ल्याएकोमा आधा पनि जान नपाउने भए, श्रेष्ठले भने । विभागका अनुसार सामान्य अवस्थामा दैनिक झन्डै ११ सय जनाले श्रमस्वीकृति लिन्छन् । एक सातामा दैनिक झन्डै ३ सय मात्र श्रमस्वीकृतिका लागि आएका छन् । म्यानपावर कम्पनीले भिसा लागेका कामदारलाई अर्को सूचना नभएसम्म काठमाडौं नआउन भनिरहेका छन् । खाडीमा कोभिड१९ को संक्रमण देखिने क्रम बढेपछि रोजगारदाता कम्पनीहरूले नयाँ कामदार ल्याउन प्राथमिकता दिएको छैन । कामदार पनि त्यता गइहाल्न इच्छुक छैनन् ।"
विमानस्थलमा हेल्थ डेस्क,"मोरङ (कास) कोभिड१९ विरुद्ध सतर्कताका लागि विराटनगर विमानस्थलमा हेल्थ डेस्क स्थापना गरिएको छ । प्रदेश १ को सामाजिक विकास मन्त्रालय र विराटनगर महानगरपालिकाले स्थापना गरेको हेल्थ डेस्कमा ६ जना स्वास्थ्यकर्मी परिचालन गरिएको छ । प्रदेश स्वास्थ्य निर्देशक चन्द्रदेव मेहताले यात्रुको स्वास्थ्य जाँच्न डेस्कमा तीनतीन जनाको दुइटा टोली बनाइएको बताए । हवाईजहाजबाट ओर्लेका यात्रुलाई साबुन पानीले हात धुने व्यवस्था पनि गरिएको छ । हात धोएपछि स्वास्थ्यकर्मीले उनीहरूको शरीरको तापक्रम जाँच्छन् । ज्वरो देखिए यात्रुलाई फर्म भर्न लगाएर निगरानीमा राख्ने व्यवस्था गरिएको छ । यस्तै डेस्क भद्रपुर विमानस्थलमा पनि राखिएको छ । प्रदेश सरकारले स्थलमार्गबाट आउने यात्रुका लागि विराटनगरको रानी, झापाको भद्रपुर र काँकडभिट्टा र इलामको पशुपतिनगर नाकामा पनि डेस्क स्थापना गरेको छ । शंकास्पद बिरामी फेला परे अस्पताल पठाउने व्यवस्था मिलाइएको छ ।"
सहर बन्दै दुधौली,"कमलामाई नदी बग्ने दुधौली फाँटको स्वरूप दुई वर्षयता फेरिएको छ । यो फाँट उत्तरतर्फ महाभारत पर्वत र दक्षिणतर्फ चुरिया पहाडको बीचमा फैलिएको छ । उहिल्यैदेखि सबैले चिन्ने गरेको भित्री मधेस कमलाखोंजको फाँट हो यो । कमलामा पाँच वटा अन्तर्राष्ट्रिय मापदण्ड अनुकूलका पुल बनेका छन् । घोडेटो र कच्ची बाटा दुई लेन सडकमा परिणत भएका छन् । सडक सञ्जाल विस्तार भएसँगै दायाँबायाँ सहरी बस्ती बन्न थालेका छन् । कमला नदी नियन्त्रणका लागि कमला करिडोर निर्माण थालिएको छ । दुधौली नगरपालिका वागमती प्रदेशको पूर्वीदक्षिण सिमाना छ । २०७१ सालमा साबिक लदाभीर, दुधौली र टाँडी गाविस गाभेर दुधौली नगरपालिका बनाइयो । संघीय संरचना कार्यान्वय भएसँगै हत्पते, सिर्थौली, नेपाने, हर्षाही, अरुणठाकुर, ककुरठाकुर जिनाखु गाविस समाहित गरी १४ वडामा विस्तार गरिएको छ । राजधानी काठमाडौंबाट सिधै दुधौलीसम्म यातायात चल्छ । मदन भण्डारी लोकमार्ग दुधौली हुँदै पूर्वतर्फ तन्किएको छ । यो तराईमधेसको वैकल्पिक मार्ग हो । आफ्नो गाउँठाउँ हेर्दाहेर्दै सहर बन्दै छ, दुधौली नगरपालि९ का लालबहादुर थापाले भने, यस्तो होला भन्ने कल्पनासमेत गरेको थिइनँ । काठको खाँबा र टायलले छाएका घर घट्दै छन् । सिमेन्ट, फलामे रडसँग स्थानीय गिटी, बालुवा मिसाएर आरसीसीका बिल्डिङ तीव्र रूपमा बन्दै छन् । नयाँ होटल, किराना पसलहरू थपिएका छन् । निर्माण व्यवसायीले दुधौलीको बदलिँदो स्वरूपलाई लक्षित गरेर नयाँ गन्तव्य बनाउन थालेका छन् । तत्कालीन जिल्ला विकास समितिका सदस्यसमेत रहेका थापाको शब्दमा कमलाखोंज क्षेत्रको दुधौली, लदाभीर, सिर्थौली, हत्पते पहिले दुर्गम थिए । उनी सम्झिन्छन्, अब त्यस्तो स्थिति रहेन । सडक, बिजुली, पक्की पुल, स्वास्थ्य चौकी, स्कुल, क्याम्पस बनेका छन् । स्थानीय पत्रकार दीपेन्द्र बुढाथोकीले दुधौली सहरोन्मुख हुनुका केही कारण सुनाए । प्राकृतिक रूपमा कमलामाईको तीर विशाल फाँट र कृषि उर्वर भूमि हुनु पहिलो पक्ष हो । स्थानीय आदिवासी दनुवार, मुसहर, माझी, हायु, थामीलगायत हुन् । उहिल्यैदेखि पहाडबाट बसाइँ झरेकाहरूको बाहुल्य रहेको छ । लोकमार्गको उत्तरतर्फ वडा नं १० मा सहिद पार्क बन्दै छ । वडा नं ९ तावाखोला किनारामा रंगशाला निर्माण सुरु भएको छ । नगरपालिकाले घरवारविहीन १ सय ५० परिवार स्थानीय मुसहर परिवारलाई आवासको व्यवस्था गरिदिएको छ । कमलामाई र तावा नदीबाट सिंचाइको व्यवस्था छ । प्रदेश सरकार र स्थानीय सरकारले दुधौलीको विकासमा प्राथमिकता राखेको हुँदा सम्भावित विशाल सहर बन्ने ताकमा छ, पत्रकार बुढाथोकी भन्छन्, तर सहरको नाम प्राकृतिक स्रोतको दोहन र अव्यवस्थित जग्गा खण्डीकरण गरी प्लटिङ हुन थालेको छ । स्थानीय सरकारले दूरगामी संकटको आंकलन गरेर बेलैमा व्यवस्थित योजना निर्माण गर्न जरुरी छ । स्थानीय शिक्षक गान्धीराज मगर विकासको गतिसँगै दुधौली बदलिँदै गएकोमा मक्ख छन् । उनका अनुसार रोजगारीकै निम्ति अब दुधौलीवासी अन्यत्र जानु पर्दैन । स्थानीय कृषिजन्य उत्पादनले सहज रूपमा बजार पाएका छन् । बेरोजगारी समस्या कम छ । दुधौली नगरपालिकाका प्रमुख घनश्याम राउत आधुनिक प्रविधियुक्त सामूहिक चक्लाबन्दी खेती सुरु भएको बताउँछन् । त्यसैगरी जनता आवास कार्यक्रमअन्तर्गत मुसहरलगायत विपन्न समुदायका निम्ति सयौं घर निर्माण सुरु भएको छ । बृहत् खानेपानी आयोजना बन्दै छ । दुधौली नगर क्षेत्रको ऐलानी जग्गाको नापी कार्य सुरु भएको छ । रंगशाला, बसपार्क निर्माण भइरहेको छ । उदयपुरसँग जोडिने ककुर खोला र तावा खोलामा पुल निर्माण अन्तिम चरणमा रहेको छ । मेयर राउतका अनुसार संघीय सरकारमार्फत कमला र तावाको पुल र मदन भण्डारी राजमार्ग निर्माण भइरहेको हो । प्रदेश र स्थानीय सरकारको साझेदारीमा अन्य विकास निर्माणले गति लिएको छ । औद्योगिक ग्राम निर्माण स्थलका निम्ति जग्गा छनोट भइसकेको छ । सबै मिलाएर सात अर्बको योजना निर्माण भइरहेको छ, उनले भने, स्थानीयवासीको आयस्रोत बढाउन पशुपालन, दूध, मासु, तरकारी उत्पादनमा आत्मनिर्भर होइन निर्यातकर्ता बनाउने योजना अघि बढेको छ । आफ्नो कार्यकालमा कमला कोरिडोर निर्माण कार्य पूरा नहुने मेयर राउतले बताए । तर पनि दुधौली नगर क्षेत्रका जनताले मालपोत, नापी र नागरिकताका निम्ति ८० किलोमिटर टाढा सिन्धुलीमाढी सदरमुकाम धाउनुपर्ने अवस्था छ । दुधौलीमा सेवा केन्द्र विस्तार गर्न मन्त्रालयसम्म पुग्दा पनि सम्बोधन हुन नसकेको मेयर राउतले गुनासो गरे । बाक्लो जनघनत्व रहेका दुधौली नगरपालिका र मरिण गाउँपालिकालाई लक्षित गरी सेवा केन्द्रको माग गरिएको हो, उनले भने । सिन्धुलीमा अहिले दुई नगरपालिका र सात गाउँपालिका गरी नौ वटा स्थानीय तह छन् ।"
सबस्टेसन निर्माण सक्न निर्देशन,"नुवाकोट (कास) नुवाकोट र रसुवामा उत्पादित विद्युत खेर जाने अवस्था भएको जनाउँदै नेपाल विद्युत प्राधिकरणले ठेकेदारलाई सबस्टेसनको काम छिटो सम्पन्न गर्न निर्देशन दिएको छ । प्राधिकरणका कार्यकारी निर्देशक कुलमान घिसिङसहितको टोलीले स्थलगत अवलोकनपछि यस्तो निर्देशन दिएको हो । किस्पाङ गाउँपालिका५ मनकामनाको पहिरेबेँसीमा निर्माण भईरहेको त्रिशूली ३ बी हब सबस्टेसन र प्रसारण लाइनको निरीक्षणपछि टोलीले परामर्शदाता र ठेकेदार कम्पनीबीच छलफल गरेको छ । रसुवामा निर्माणाधीन १११ मेगावाटको रसुवागढी, ४२५ मेगावाटको तल्लो सान्जेन, १४८ मेगावाटको माथिल्लो सान्जेन र नुवाकोटको तल्लोतादीखोला ५ मेगावाटको आयोजना बनेका छन् । आगामी असारसम्म निर्माण सक्ने आयोजनाहरूको लक्ष्य छ । उत्पादित विद्युत त्रिशूली ३ बी हबको प्रसारण लाइनमा जोडिनेछ । ठेकेदार कम्पनीले २०१९ जुन १३ मा हब निर्माण सम्पन्न गर्ने लक्ष्य राखेको थियो । अहिले प्रसारणलाइन निर्माणका लागि साढे ७ सय प्राविधिक र कामदार परिचालित छन् भने ८ जना चिनियाँ कोरोना प्रकोपका कारण आएका छैनन् । प्रसारण लाइन संवेदनशील भएकाले यो र त्यो बहाना बनाएर निर्माण कार्यमा ढिलाइ नगर्न ठेकेदारलाई निर्देशन दिएको कार्यकारी अधिकृत घिसिङले बताए । ठेकेदार कम्पनीले प्रसारण लाइनसँगै चिलिमे सबस्टेसन र त्रिशूली ३ बी हब सबस्टेसनको निर्माणको जिम्मा पाएको हो । प्रसारण लाइनमा ७८ वटा टावर बन्छन् । त्यसमध्ये ८ वटाको जग हालिएको छ, ४० वटा जग खनिएको छ भने बाँकीको जग हाल्न खन्ने काम भइरहेको आयोजना चिलिमेत्रिशूली ३ बी हब सबस्टेसन आयोजना प्रमुख थर्कबहादुर थापाले बताए । आयोजनाले चिलिमेमैलुङसम्म १९ किलोमिटर डबल सर्किट र मैलुङदेखि त्रिशूली ३ बी हबसम्म ८ किलोमिटर ४ सर्किट निर्माण गर्नेछ । त्यसैगरी समुन्द्रटारपैरेबेँसी १३२ केभी लाइन अन्तिम चरणमा छ । ८४ वटा टावर मध्ये ७ वटा जग खन्ने कार्य भइरहेको छ । सबस्टेसन निर्माणपछि त्रिशूली नदी बेसिनका ६ सय मेगावाट बिजुली त्रिशूली ३ बी हबबाट ४५ किमि टाढा मातातीर्थको राष्ट्रिय प्रणालीमा जोडिनेछ ।"
विद्यार्थीलाई मास्क,काभ्रे (कास) बजारमा मास्क अभाव हुन थालेको भन्दै धुलिखेल नगरपालिकाको १० नं वडाले आफैं तयार गरेर बालबालिकालाई वितरण गरेको छ । कोरोना भाइरस संक्रमणको जोखिमबाट बच्न भन्दै कालिका माध्यमिक विद्यालय र बालज्योति आधारभूत विद्यालयका ४ सय १४ विद्यार्थीलाई कपडाको मास्क र साबुन वितरण गरिएको वडाअध्यक्ष पुष्पराज राउतले बताए । २ सय रुपैयाँमा १५ मिटर कपडा खरिद गरी प्रतिमास्क सिलाई खर्च ५ रुपैयाँ तिरेर तयार गरिएको उनले जानकारी दिए ।
समान ज्याला पाउँदैनन् महिला,"नगरपालिका र गाउँपालिकामा उपमेयरउपाध्यक्ष र कम्तीमा दुई वडासदस्य महिला छन् । राजनीतिक क्षेत्रमा महिलाको सहभागिता बढिरहेको छ । तर कृषि क्षेत्रमा कार्यरत महिलाले समान कामको समान ज्याला अहिलेसम्म पाउन सकेका छैनन् । मकवानपुर जिल्लामा रहेका १० वटा स्थानीय तहमध्ये दुई वटाले मात्र समान कामको समान ज्यालाको कानुनी व्यवस्था गरेको छ । मनहरी र मकवानपुरगढी गाउँपालिकाले मात्रै समान ज्यालासम्बन्धी कार्यविधि कार्यान्वयनमा ल्याएका छन् । एउटै काममा उति नै समय दिनुपरे पनि पुरुषलाई बढी, महिलालाई कम ज्याला दिएर ठगिएको छ, जिल्ला समन्वय समिति मकवानपुरकी उपाध्यक्ष भगवती पुडासैनीले भनिन्, विभेद हटाउन प्रयत्न भइरहे पनि परिणाम देखापरेको छैन । गत वर्ष नै स्थानीय तहलाई समान कामको समान ज्याला कार्यविधि कार्यान्वयनमा ल्याउन अनुरोध गरिएको जिल्ला समन्वय समिति मकवानपुरका प्रमुख रघुनाथ खुलालले बताए । न्यायिक समितिको अध्यक्ष पनि स्थानीय तहको उपाध्यक्षउपमेयर नै छन् तर विभेदकारी ज्यालाबारे न्यायिक इजलासमा अहिलेसम्म छलफल हुन सकेको छैन । मकवानपुरको पश्चिमी क्षेत्रमा पर्ने चेपाङ बाहुल्य ग्रामीण भेगमा ज्याला अत्यन्त कम छ । राक्सिराङ गाउँपालिकाको काकडामा दिनभर महिलाले काम गरे दुई सयमात्रै ज्याला पाउँछन् । त्यही काम त्यति नै समय गर्ने पुरुषलाई भने साढे तीन सय रुपैयाँ दिने गरिएको छ । पहिलादेखि नै यस्तै चलन छ, वडाध्यक्ष सिंहबहादुर चेपाङले भने ।काकडामात्र होइन थाहा नगरपालिकाको दामन, पालुङ र चित्लाङमा समेत महिला र पुरुषको ज्यालामा भिन्नता छ । घर बनाउने काममा ढुंगामाटो बोक्दा महिलालाई दैनिक ६ सय र पुरुषलाई ८ सय रुपैयाँ दिने गरिएको छ । विशेषगरी ग्रामीण भेगका कृषि क्षेत्रका महिला जुगौंदेखि विविध विभेद बेहोर्दै आएका छन्, महिला अधिकारकर्मी आरती पाठकले भनिन्, स्थानीय तह स्थानीय सरकार हो भन्ने कुरा महिलाले अनुभूति गर्न पाएका छैनन् । जिल्ला प्रशासन कार्यालय मकवानपुरले आर्थिक वर्ष २०७५०७६ का लागि दक्ष र अदक्ष मजदुरको जिल्ला दररेट तोकेको छ । अदक्ष मजदुरको दैनिक ६ सय २५ र दक्षको ८ सय ७० रुपैयाँ पारिश्रमिक छ । कृषि क्षेत्रमा मजदुरी गर्ने महिला वा पुरुषलाई अदक्ष मजदुरको श्रेणीमा राखिएको छ । तर अदक्ष मजदुरमा महिलाले पुरुषभन्दा कम ज्याला पाउँछन् । जिल्ला प्रशासन कार्यालयले तोकेको दररेट ग्रामीण भेगमा समान ढंगले कार्यान्वयनमा आउन सकेको छैन । चेपाङबाहेक अन्य समुदायले चेपाङको श्रम र पसिना सित्तैमा प्रयोग गर्ने गरेको मकवानपुर भार्ताका युवा महेश चेपाङले बताए । लैंगिक विभेद सामाजिक, राजनीतिक क्षेत्रमा मात्र होइन, श्रम क्षेत्रमा पनि छ । राजनीतिक रूपले समावेशीको कुरा गर्ने तर आर्थिक रूपमा समान कामको समान ज्याला नदिने प्रवृत्ति ग्रामीण क्षेत्रमा व्यापक रहेको माइती नेपाल मकवानपुरकी प्रमुख माया लामाको बुझाइ छ । कृषि कर्म गर्ने अधिकांश श्रमिक महिला स्थानीय तहमा जनप्रतिनिधि बनेका छन् तर उनीहरूले गाँउपालिकामा आफ्नो भूमिका देखाउन सकेका छैनन् । सिन्धुलीको गोलन्जोर गाउँपालिका७ खुर्कोटकी मुना विकले श्रीमान्सँगै निर्माणको काममा जाँदा आफूले कम ज्याला पाउने गरेको बताइन् । मैले दिनभर काम गर्दा हजार पाउँछु, उनले भनिन्, श्रीमान्ले १५ सय थाप्छन् । पुरुषसरह काम गर्दा पनि महिलालाई लेबर भनेर कम पारिश्रमिक दिइएने उनले बताइन् । एउटै काम गर्दा पुरुष भने मिस्त्री हुने, हामीचाहिँ लेबर, उनको गुनासो छ । खुर्कोटमा निर्माण भइरहेको स्विमिङ पुलमा काम गर्दै गरेकी अर्पणा रम्तेलका अनुसार काम नगरे छाक टार्न समस्या हुने भएकाले असमान ज्यालामा पनि महिला कामदार होमिने गरेका हुन् । पहिलादेखिकै चलन भएकाले ज्याला कम दिने गरेको काम लगाउनेहरूको भनाइ छ । महिलाभन्दा पुरुषले बढी जोखिमका काम गर्ने भएकाले ज्याला बढी दिनुपरेको कमलामाई नगरपालिका४ ढुंग्रेबासका कृषक केदार दाहालले तर्क गरे । महिलाले मिस्त्री, हलो जोत्नेदेखि जोखिमका काम गर्न सक्दैनन्, उनले भने, पुरुषसरह दिन थाल्यो भने कामदार नै पाइँदैन ।"
सात बालकको उद्धार,"काठमाडौं (रासस) काठमाडौंका विभिन्न स्थानबाट सात बालकको उद्धार गरिएको छ । कागेश्वरी मनोहरा नगरपालिका, स्थानीय प्रहरी, बाल उद्धार नेपाल र बाल रक्षा अभियानका स्वयंसेवकको सहकार्यमा कागेश्वरी मनोहरा नगरपालिका तथा त्यस आसपास क्षेत्रका होटल, फर्निचर, इँटाभट्टामा कार्यरत बालकको उद्धार गरिएको हो । अनुगमनको क्रममा १४ वर्षमुनिका बालकलाई मजदुरको रूपमा प्रयोग गरिएको पाइएको हो । मकवानपुर, दाङ र प्युठानका ती बालकलाई उद्धार गरी बाल उद्धार नेपालको स्थानीय साझेदारी संस्था इस्थर बेन्जामिन स्मृति फाउण्डेसनको अल्पकालीन स्याहार केन्द्रमा पठाइएको छ । बाल उद्धार नेपालका प्रमुख जमुना श्रेष्ठ भट्टराईले ती बालकको परिवारमा सम्पर्क गरी हस्तान्तरण गरिने जानकारी दिइन् ।"
एसईईका परीक्षार्थी ३ हजार,"हेटौंडा (कास) चैत ६ देखि हुने एसईईमा वाग्मती प्रदेशका १३ जिल्लाका एक लाख ३ हजार ४ सय ३९ परीक्षार्थी सहभागी हुने भएका छन् । जसमा १ हजार ६ सय ४६ प्राविधिक विषयका छन् । प्रदेशबाट गत वर्षको तुलनामा २ हजार ७ सय ६३ परीक्षार्थी कम रहेको शिक्षा विकास निर्देशनालयका योजना तथा कार्यक्रम प्रमुख रुद्रहरि भण्डारीले बताए । प्रदेशमा ४ सय २१ परीक्षा केन्द्र तोकिएको छ । सबैभन्दा धेरै १ सय १५ वटा परीक्षा केन्द्र काठमाडौंमा र सबैभन्दा कम ५ वटा रसुवामा रहेको छ । परीक्षामा ४ सय २१ केन्द्राध्यक्ष, ६ सय ९९ सहायक केन्द्राध्यक्ष खटिनेछन् ।"
जोरपाटी चोकमा शौचालय,"काठमाडौं (कास) गोकर्णेश्वर नगरपालिकाको जोरपाटी चोकमा शौचालय निर्माण गरिने भएको छ । शौचालय निर्माणका लागि गैरआवासीय नेपाली संघ, अन्तर्राष्ट्रिय समन्वय परिषद् र नगरपालिकाबीच सम्झौता भएको हो । संघका सचिव गौरीराज जोशी र नगरपालिकाका प्रमुख सन्तोष चालिसेले सम्झौतामा हस्ताक्षर गरेका छन् । जोरपाटी चोकमा शौचालय नहुँदा वाग्मती नदी किनारमा खुला शौच हुने गरेको छ ।"
हत्यामा संलग्न २ जना पक्राउ,"धादिङ (कास) हत्यामा संलग्न दुई जना पक्राउ परेका छन् । मदिरा सेवनपछि सिद्धलेक४ सुविटारमा ६३ वर्षीय गोपाल दमाईलाई टाउको र अनुहारमा ढुंगा प्रहार गरी हत्या गर्ने १९ वर्षीय राजेश बास्कोटा बेनीघाट३ शीतलबारस्थित पृथ्वीराजमार्गबाट पक्राउ परेका हुन् । उनले शुक्रबार दमाईको हत्या गरेको प्रहरीले जनाएको छ । यस्तै, श्रीमतीको हत्यामा संलग्न नीलकण्ठ नगरपालिका१४ लाकुरीडाँडाका ६० वर्षीय लुरेबहादुर नेपाली पनि पक्राउ परेका छन् । ४२ वर्षीय श्रीमती कान्छीमायालाई फलामे ढुंग्रोले प्रहार गरी गत शुक्रबार उनले हत्या गरेका थिए ।"
नारायणहिटीको गुरुयोजना,"काठमाडौं (कास) नारायणहिटी दरबार संग्रहालय, केशरमहल र गणतन्त्र स्मारक समेटेर गुरुयोजना तयार गरिने भएको छ । गणतन्त्र स्मारकमा मंगलबार भएको उच्चस्तरीय छलफलमा गुरुयोजना निर्माणलाई अघि बढाउने सहमति भएको हो । संस्कृति, पर्यटन तथा नागरिक उड्डयनमन्त्री योगेश भट्टराई, राष्ट्रिय पुनर्निर्माण प्राधिकरणका प्रमुख कार्यकारी अधिकृत सुशील ज्ञवाली, प्रधानमन्त्रीका प्रमुख राजनीतिक सल्लाहकार विष्णु रिमालसहितको उपस्थितिमा यी क्षेत्रको हालको अवस्था र गुरुयोजनाको आवश्यकताबारे छलफल भएको हो ।"
३२ विद्यालयमा दिवा खाजा,"मकवानपुर (कास) मकवानपुरको मनहरि गाउँपालिकाले विद्यालयमा दिवा खाजा कार्यक्रम सुरु गरेको छ । यस वर्ष विद्यालय खुल्ने ६० दिनका लागि कार्यक्रम सञ्चालन गर्ने निर्णय फागुन २१ गते बसेको छैटौं गाउँसभाले गरेको हो । गाउँपालिकाभित्रका ३२ वटै विद्यालयमा प्राथमिक तहका विद्यार्थीलाई दिवा खाजाको व्यवस्था गर्ने निर्णय पारित भएर कार्यान्वयन प्रक्रिया अघि बढेको गाउँपालिकाका प्रमुख प्रशासकीय अधिकृत देवराज चौलागाईंले बताए । चालु आर्थिक वर्षको चैत, वैशाख, जेठ र असार महिनामा चार हजार सात सय ८२ जना विद्यार्थीलाई निःशुल्क खाजा खुवाइनेछ ।"
अन्तिम विश्वास घाट वैद्य,"राजधानीको एक अस्पतालले ललितपुरका मिठाबहादुर खड्काको उपचार सम्भव नभएको भन्दै घर फर्काइदिएपछि परिवारले पशुपतिस्थित आर्यघाट सेवा केन्द्र पुर्याए । केन्द्रका वैद्यसँग केही दिन उपचार गरेपछि २०७४ कात्तिक १७ गते घर फर्काइयो । अस्पतालले उपचार गर्न नसक्ने भन्दै फर्काइएका खड्का अहिले स्वस्थ छन् । घाट वैद्यकहाँ उपचार गराउँदा खड्का ८९ वर्षका थिए । त्यति वृद्ध उमेरकालाई पनि हामीले सफल उपचार गर्यौं, घाट सेवाका प्रमुख सुवर्ण वैद्यले भने, अन्त उपचार गरेर केही नलागेपछि यहाँ आउँछन् । आएका मध्ये केही निको भएर फर्कन्छन् । अस्पतालले घरमा फिर्ता गरिदिएको दुई दिनपछि खड्कालाई घाट वैद्यकहाँ लगिएको थियो । आईसीयूमा राखेर उपचार गर्दा पनि ठिक नभएपछि परिवारको सल्लाहमा हामीले आर्यघाट सेवा केन्द्रमा ल्याएका थियौं, छोरा मनोहरले घाट सेवाको आगन्तुक पुस्तिकामा लेखेका छन्, यहाँ ल्याएपछि सुवर्ण वैद्य बाको हेरचाह र धेरै औषधिसम्बन्धी जानकारी पाइयो । बुबालाई क्रमिक सुधार भएको र वैद्य बाको सल्लाहअनुसार घर लैजाने निर्णय गरियो । नेपालगन्ज उपमहानगरपालिकाका आशा शाहलाई पनि अस्पतालले घर पठाइदिएपछि घाट सेवा लगियो । आइसीयूमा सात दिन र वार्डमा पाँच दिन राखेपछि उनलाई अस्पतालले घर लैजान सुझाव दिएको थियो । २०७५ साउन १६ मा अस्पतालले उनलाई घर पठाइदियो । परिवारको सल्लाहपछि भदौ २ गते ६८ वर्षीय शाहलाई घाट सेवा पुर्याइयो । केही दिनको उपचारपछि उनी घरै फर्किए । वैद्य सुवर्णका अनुसार माया मारेरआएकाहरू आफ्ना मान्छे घर फर्काएर लैजाँदा निकै खुसी हुन्छन् । केन्द्रका अनुसार २०६८ मा अन्तिम अवस्थाका ५ सय ७८ जना ल्याइएको थियो । त्यसमध्ये ४ सय ८१ को मृत्यु भयो भने ९७ जना घर फर्के । २०७२ वैशाखमा ३५ जना आएकोमा २८ जनाको मृत्यु भयो, ७ जना फर्किएका थिए । यस्तै, २०७५ चैतदेखि २०७६ माघसम्म यहाँ आउनेको संख्या ३ सय १२ थियो । २ सय ४२ जनाको पशुपतिमै दाहसंस्कार गरियो, ७० जना घरै फर्किए । आएका मध्ये कमैमात्र फिर्ता हुने गरेका छन् । कसरी हुन्छ उपचार ? मन्दिरको पूर्वीगेटसँगै रहेको घाट सेवामा तीन चरणमा बिरामीको सेवा गरिने वैद्य सुवर्णले जानकारी दिए । चारतले भवनमध्ये तीन तला बिरामीका लागि छुट्याइएको छ । केन्द्रमा ल्याइएका बिरामीलाई सुरुमा तल्लो तलामा राखिन्छ । तल्लो तला आर्यघाटसँगै जोडिएको छ । यो तलामा विशेष सुविधा छ । यो आइसीयूजस्तै हो, उनले भने, बिरामीको रोगअनुसारको यहाँ विशेष औषधि उपचार गरिन्छ ।बिरामीको अवस्था अलि सुधार भएपछि दोस्रो तलामा सारिन्छ । त्यहाँ पनि थप सुधार भए तेस्रो तलामा लगिन्छ । त्यहाँ उपचार सकेर घर पठाइन्छ । घर पठाउने बेलामा माथिल्लो तलाबाट पशुपतिको पूर्वीगेट हुँदै पशुपतिनाथको दर्शन गराइन्छ, वैद्य सुवर्णले भने । बिरामीमा निको हुन्छु भन्ने विश्वास भए आत्मबल बढ्ने उनी बताउँछन् । मलाई निको हुन्छ भनेर विश्वास गर्नुपर्छ, उनले भने, आत्मविश्वासले रोगसँग लड्ने क्षमता बढाउँछ । विश्वास गरेपछि खानपिनमा ध्यान दिनुपर्छ । आयुर्वेदिक औषधि हरेक घरको भान्सामा हुने भएकाले त्यो चिनेर प्रयोग गर्न उनले सल्लाह दिए । आधुनिक विज्ञानले बनाएका एन्टिबायोटिकमा बेसारको प्रयोग भएको हुन्छ, यो हामीलाई ज्ञान छैन । नुन हामी जिब्रोको स्वादका लागि खाने गर्छौं तर नुन खाना पचाउन हो, उनले भने, भान्छामा भएका मेथी, ज्वानो, टिम्बुर सबै औषधि हुन् ।खानासहित निःशुल्क उपचारयहाँ आउने बिरामीको उपचार निःशुल्क हुन्छ । बिरामी र कुरुवालाई समेत खानाको व्यवस्था निःशुल्क गरिएको छ । अस्पतालमा पैसा सकेर आएका हुन्छन्, वैद्य सुवर्णले भने, यहाँ आएर निःशुल्क सेवा, खानेबस्ने व्यवस्थासमेत हुँदा बिरामीले आनन्द महसुस गरिरहेको पाउँछु । त्यतिबेला मलाई पनि अति आनन्द लाग्छ । खाना बनाउन छुट्टै भान्छेको समेत व्यवस्था गरिएको छ । बिरामीको आफन्तलाई ध्यान दिएर भवनको माथिल्लो तलामा रिफ्रेस हुने ठाउँको व्यवस्था पनि छ । त्यहाँबाट पशुपतिनाथ मन्दिरको माथिल्लो तला देखिन्छ । पूर्वतिर मृगस्थली र पारि लस्करै देवालय देखिन्छन् । अन्तिम अवस्थामा पुगेका हुनाले कतिपय आफन्त त मलामी जाने मुडमा हुल बाँधेर आएका हुन्छन्, उनले भने, कोहीलाई चुरोट तान्न मन लाग्ला, माथि नै गएर खाऊन् । टहलिऊन् भनेर यहाँ व्यवस्था गरिएको हो । यसका लागि ६० हजार खर्च गरेको उनले जानकारी दिए । कुरुवालाई समेत सुत्न छुट्टै बेडको व्यवस्था गरिएको छ ।क्षमता विस्तार परापूर्वकालदेखि आर्यघाटको छेउमै फलेक राखेर सुरु भएको वैद्य सेवालाई सुवर्णले नै केन्द्रको रूपमा विकास गरे । संस्कृतिविद् गोविन्द टण्डनका अनुसार १८७० माघ १० मा राजा गिर्वाणयुद्ध विक्रम शाहले गुठी राखेर घाट वैद्यको व्यवस्था गरेका थिए । अन्तिम अवस्थाका बिरामीको हेरचाह गर्न घाटैपिच्छे वैद्यको व्यवस्था गरिएको थियो । गुठी संस्थानले वैद्यको खान्गी हटाएपछि वैद्य परम्परा हराउँदै गयो । पछि २०५२ सालमा सुवर्णले नै सुविधाजनक घाट सेवा केन्द्रको रूपमा विस्तार गरे । सेवालाई ३५ शय्यामा विस्तार गरे । नर्सहरू राखियो । अहिले भान्छामा काम गर्नेसहित पाँच जना कर्मचारी छन् । कसरी जुट्छ आर्थिक स्रोत ?सेवा केन्द्रका लागि बजेटको व्यवस्था छैन । वैद्य सुवर्णले आफ्नो सम्पत्ति खर्च गरेका छन् । त्यसबाहेक कोही दाताले पनि सहयोग गर्छन् । म दिनमा एक छाक खान्छु, ७० वर्षीय सुवर्ण भन्छन्, मलाई सम्पत्ति किन चाहिएको छ र ? सेवामै खर्च गरेको छु । गुठी संस्थानले न्यून पारिश्रमिक दिएर उनीसहित दुई जना वैद्यको व्यवस्था गरेको छ । उनीहरूले मासिक दुई सय रुपैयाँमा लामो समय सेवा गरे । अहिलेचाहिँ बढाएर मासिक पाँच हजार रुपैयाँ पुर्याएको उनले जानकारी दिए । महिनामा हुने खर्च र आउने बिरामीको हिसाबकिताब उनैलाई थाहा छैन । गिर्वाणयुद्ध विक्रमले नै घाट वैद्यका लागि १० रोपनी ८ आना जग्गा गुठी राखिदिएका थिए । टण्डनका अनुसार त्यसबाट वैद्यलाई १० मुरी, ४ पाथी, ४ माना कुत तोकिएको थियो । त्यसबेला कुतको तिर्जा उठाएर खानुपर्ने चलन थियो । २०१८ मा गुठी संस्थान स्थापना भएपछि जग्गा संस्थान मातहत गयो । गुठीले त्यही जग्गा रैकर गरिदियो । गुठीले घाटका खान्गी हटाएपछि सेवा बन्द भयो । कुत उठ्न छाडेपछि गुठीले महिनामा दुई सय रुपैयाँ तोकेर काम लगाउँदै आएको थियो । वैद्य सुवर्ण भन्छन्, पुर्खाले गरेको सेवाका कामलाई हराउन दिनु हुँदैन भनेर लागिरहेकै छु ।"
उनीसँग घर फर्कने खर्च छैन,"गालामा निस्केको मासुको सानो डल्लोको उपचार खर्च जुटाउन नसक्दा जनकपुर लोहारपट्टीका ४० वर्षीय हलिम कवाडले आँखाको ज्योति र अनुहारको रूप गुमाए । दाहिने आँखामुनि निस्केको डल्लो बढेर पाँच वर्षमा पाँच किलोको हुँदासम्म उनी उपचारविहीन भएर बसे । आँखा, नाक र निधार ढाक्दा अनुहार डरलाग्दो देखिन थाल्यो । गाउँका मानिस उनको अघिपछि पर्नै छाडे । उनको अवस्था देख्न नसकेर गाउँलेले पैसा उठाए र १० दिनअघि वीर अस्पताल पठाए । गाउँबाट पैसा उठाएर उनी निको हुन आसले दाजुभाउजू सहित वीर अस्पताल आएका थिए । दाजुभाउजू त्यही पैसा लिएर अस्पतालबाटै भागेपछि उनले अस्पतालको पेटीमै रात बिताए । अस्पताल परिसरमा उनको बिजोग देख्न नसकेर वीरका नर्सहरूले हरिसिद्धिस्थित क्यान्सर अस्पताललाई उपचार गरिदिन सहयोग मागे । वीरमा निःशुल्क उपचार हुने भए पनि शल्यक्रिया नहुने भएपछि उनीहरूले अरू अस्पतालमा गुहार मागेका थिए । क्यान्सर जितेका व्यक्तिको समूह क्यान्सर सपोर्टिभ ग्रुप र क्यान्सर अस्पतालकै नर्स, चिकित्सकले चन्दा उठाएर हलिमको उपचार खर्च जुटाए । शल्यक्रिया गर्ने चिकित्सकले शुल्क लिएनन् । अस्पतालले बेड निःशुल्क उपलब्ध गरायो, उपचारमा संलग्न डा प्रभात ठाकुरले भने, क्यान्टिनले कुरुवा दिदीभिनाजुका लागि खाना सहयोग गर्यो । फार्मेसीले औषधि निःशुल्क दियो । प्रयोगशालाले परीक्षणको शुल्क लिएन । सबैको सहयोगले उपचार सम्भव भयो । शल्यक्रियाअघि उनले भिनाजु फरमान राइनलाई फोन गरेर काठमाडौं बोलाए । तीन वर्षअघि पनि फरमानले हलिमलाई वीर अस्पताल ल्याएका थिए । शल्यक्रिया खर्च नभएर फर्काएका थिए । गाउँमा हलिमको अनुहार देख्दा मलाई कति दिनसम्म खाना खान मन लाग्थेन, उनले भने, आफ्नो मान्छे हो फेरि माया लाग्थ्यो, उनको दिदीले स्याहार गर्थिन् ।उपचार भएकोमा हलिमका भिनाजु फरमान खुसी छन् । तर, डिस्चार्जपछि उनलाई गाउँ लैजाने गाडी भाडासमेत छैन । अब हामीसँग उनलाई घर लैजाने भाडा छैन, उनले भने, औषधि कसरी किन्नु ? ज्यालामजदुरी गरेर परिवार उनले पाल्दै आएका थिए हलिम । अनुहारमा मासुको डल्लो बढ्न थालेपछि त्यही काम पनि छुट्यो । उनको घरमा श्रीमती, महिना दिनकी छोरी र लौरोको भरमा हिँड्न सक्ने बूढी आमा छन् । उनीहरूलाई कमाएर खुवाउने पनि कोही छैन, भिनाजु फरमानले भने, ऐलानी जग्गामा छाप्रो हालेर बस्छन् । बुधबार १० घण्टे शल्यक्रियापछि उनको अनुहार हेर्न हुने भएको छ । प्रारम्भिक रिपोर्टअनुसार उनको ट्युमर बढ्ने समस्या लो ग्रेड क्यान्सर हो, जुन हड्डीबाट बिस्तारै पलाएर आउँछ । यति उपचारमा सात लाखसम्म खर्च हुने उनले बताए । बिरामीलाई पाइपबाट खाना खुवाउन थालिएको छ । उनको उपचारमा एक लाख ७१ हजार चन्दा उठेको थियो । अब फलोअपमा गरिने रेडियोथेरापी, केमोथेरामी र अन्य औषधि खर्च महँगो हुने डा ठाकुर बताउँछन् ।"
नाममै सीमित स्मार्ट पार्किङ,"काठमाडौं महानगरपालिकाले असारदेखि सुरु गरेको स्मार्ट पार्किङ नाममै सीमित भएको छ । सडकमा कोरिएका रेखामा एउटा मात्र सवारीसाधन राख्ने भनिए पनि पार्किङमा दुई लाइनभन्दा बढी राखिने गरिएको छ । पहिले तोकिएको बाहेक अन्य ठाउँमा राख्न पाइँदैन थियो । न्युरोडमा भेटिएका सुलभ श्रेष्ठले भने, अहिले त ठाउँ नपाउँदा छेउमै राख्न पनि पाइन्छ । हरेक स्मार्ट पार्किङ भएको सडकको छेउमा एउटा इलेक्ट्रिक बोर्ड छ । पहिले त्यहाँ अब कति वटा सवारीसाधन अटाउँछ भन्ने देखिन्थ्यो । अहिले उक्त बोर्डमा प्रति घण्टाको मूल्य र कम्पनीको नाम मात्र देखिन्छ । महानगरपालिकाले खिचापोखरी सडक (आरबी कम्प्लेक्सको अगाडि), पाको सडक (ताम्राकार कम्प्लेक्स अगाडि), प्युखा मार्ग (रामेश्वर स्विट्सको पछाडि), शुक्रपथ (विशाल बजारबाट इन्द्रचोक जाने सडक) र धर्मपथ (चारपांग्रे मात्रै) गरी पाँच स्थानमा स्मार्ट पार्किङको व्यवस्था छ । महानगरपालिकाले ह्विल्स ट्रली योर्स कम्पनीसँग सहकार्यमा केटिएम पार्क एप सञ्चालनमा ल्याइएको थियो । अहिले एप निष्क्रिय छ । पार्किङ गर्ने क्षेत्रमा स्पष्ट देखिने गरी रङ लगाउनुपर्ने, पार्किङ क्षेत्रको अग्रिम बुकिङ तथा पार्किङ शुल्क भुक्तानीका लागि प्रविधिको प्रयोग गरेर आधुनिक पार्किङ प्रणाली अबलम्बन गर्नुपर्ने महानगर र कम्पनीबीच सम्झौता भएको थियो । यो व्यवस्था केही समय लागू भए पनि पछिल्लो समय छैन । स्मार्ट पार्किङ व्यवस्थापनको जिम्मेवारी पाएको दुई कम्पनीले गरेको सम्झौता कार्यान्वयन गराउन महानगरले कुनै चासो देखाएको छैन । स्मार्ट पार्किङका लागि तोकिएको ठाउँभन्दा बाहिर पनि पार्किङ गर्न थालिएको छ । ठाउँ अपुग हुँदा दुई लाइन पनि राखिन्छ । साइडमा पनि तेर्स्याइन्छ, पार्किङ मिलाउन बसेका एक कर्मचारीले भने । सबैको सवारी पार्किङ गर्नुपर्ने भएकाले थोरै खाली ठाउँ देखे पनि उनीहरूले नै बाइक मिलाएर राख्ने गरेको ती कर्मचारीले बताए । प्युखा मार्गमा कुनै ठाउँमा दुई लाइन र अर्को ठाउँमा एक लाइन पार्किङ गर्ने गरेको छ । पहेंलो रङ लगाएर छुट्याइएको ठाउँभित्र एउटामात्र सवारी पार्किङ गर्न मिल्छ । स्मार्ट पार्किङ अन्तर्गत धर्मपथमा चारपांग्रे सवारीमात्रै राख्न पाइन्छ । तर अहिले दुईपांग्रे सवारी पनि धर्मपथमै पार्क गरिएको छ ।प्रतिस्पर्धाबिनै निजी कम्पनीलाई महानगरपालिकाको अघिल्लो वर्षको नीति तथा कार्यक्रममा स्मार्ट भेहिकल पार्किङको व्यवस्था भन्ने थियो । सार्वजनिकनिजी साझेदारीअन्तर्गत स्मार्ट पार्किङको जिम्मा एड गुरु एडभरटाइजिङ र ह्वील्स ट्रली योर्स नामको दुई कम्पनीलाई दिइयो । प्रतिस्पर्धाबिनै यी दुई कम्पनीलाई महानगरले सुटुक्क ठेक्का दिएको हो । यसविरुद्ध अख्तियार दुरुपयोग अनुसन्धान आयोगमा मुद्दा परेको छ । आयोगले यस विषयमा छानबिन गरिरहेको छ । महानगरको सार्वजनिकनिजी साझेदारी इकाईका निर्देशक ध्रुवकुमार काफ्लेले महानगरपालिकाको नगरसभा बैठकले निश्चित क्षेत्र तोकेर नै पार्किङको जिम्मा दिएको बताए । स्मार्ट पार्किङको हाल नगरप्रहरीले दैनिक अनुगमन गरिरहेको उनको भनाइ छ । पार्किङबाट संकलित रकम ८० प्रतिशत कम्पनी र २० प्रतिशत महानगरपालिकालाई दिने भनिएको छ । उक्त रकमको अध्ययन महानगरपालिकाको राजस्व विभागले गर्ने उनले बताए । सम्झौतामा करार अवधिको पहिलो तीन वर्ष कम्पनीले सवारी पार्किङबाट उठेको रकमको २० प्रतिशत महानगरलाई बुझाउनुपर्ने उल्लेख छ । त्यसपछिका वर्षका लागि ३० प्रतिशत दिनुपर्ने उल्लेख छ । पार्किङ शुल्कबाट हुने कुल आम्दानीको ८० प्रतिशत साझेदार कम्पनीले पाउँछ । सम्झौताअनुसार महानगरपालिकाले स्मार्ट पार्किङको निरीक्षणका लागि चार सदस्सीय अनुगमन कार्यदल गठन गरिने जनाएको छ । जसमा महानगरपालिका तर्फबाट वरिष्ठ अधिकृत एक, इन्जिनियर एक, समुदायिक प्रहरी तथा ट्राफिक महाशाखाबाट एक प्रतिनिधि र सम्बन्धित पक्षबाट एक जना हुनेछन् । तर हालसम्म अनुगमन कार्यदल गठन गरिएको छैन । उक्त समितिमा कम्पनीका तर्फबाट एक र महानगरका तर्फबाट एक जनाले प्रतिनिधित्व गर्ने समिति बनाउने प्रस्ताव भए पनि हालसम्म गठन नगरेको काफ्लेले बताए । महानगरपालिकाले यस वर्ष पार्किङ भवन निर्माण शीर्षकमा ५० लाख रुपैयाँ बजेट विनियोजन गरेको छ । हाल धर्मपथमा रहेको पार्किङस्थलमा अटो लिफ्ट सिस्टमसहितको भवन बनाउने योजना रहेको प्रवक्ता ईश्वरमान डंगोलले बताए । शुल्क विवादस्मार्ट पार्किङको सुरुमै शुल्क विवाद भयो । पहिले महानगरले स्मार्ट पार्किङ सुरु गर्दा दुईपांग्रे सवारीका लागि प्रतिघण्टा २५ रुपैयाँ र चारपांग्रेका लागि प्रतिघण्टा ८० रुपैयाँ शुल्क तोकेको थियो । पहिले ५ मिनेट पार्किङ गरे पनि २५ र १ घण्टा गरे पनि २५ रुपैयाँ तिर्नुपर्ने नियम थियो । अहिले दुईपांग्रे सवारीको हकमा आधा घण्टाको १५ रुपैयाँ र एक घण्टाको २५ रुपैयाँ शुल्क तोकिएको छ । चारपांग्रे सवारीसाधनको हकमा भने आधा घण्टाको ५० रुपैयाँ र ३० मिनेटदेखि एक घण्टासम्मको शुल्क भने ८० रुपैयाँ राखिएको छ । समायोजन भएको शुल्क साउन १ गतेदेखि लागू गरिएको थियो ।"
श्रीमान्लाई तेजाब छ्यापेको आरोपमा पक्राउ,काठमाडौं (कास) राति सुतिरहेको अवस्थामा एक पुरुषमाथि तेजाब प्रहार भएको छ । प्रहरीका अनुसार सोमबार राति तारकेश्वर नगरपालिका४ पुरानो गुहेश्वरीस्थित कोठामा सुतिरहेका २७ वर्षीय रामराजा थापामाथि तेजाब प्रहार भएको हो । घटनामा संलग्न भएको आशंकामा महानगरीय प्रहरी वृत्त बालाजुले घाइतेकी श्रीमती प्रतिमा थापालाई पक्राउ गरेको छ । झ्यालढोका बन्द भएकाले घरभित्रैबाट आक्रमण भएको आशंका गरिएको वृत्त प्रमुख डीएसपी रञ्जितसिंह राठौरले बताए । कोठामा श्रीमती प्रतिमा र चार महिने शिशुमात्र थिए । मुख र हातमा तेजाब लागेका थापाको शिक्षण अस्पताल महाराजगन्जमा उपचार भइरहेको छ । थापा दम्पतीबीच पटकपटक झगडा हुने गरेको प्रारम्भिक अनुसन्धानमा खुलेको प्रहरीले जनाएको छ । श्रीमती थापाले भने तेजाब प्रहारबारे थाहा नभएको बताएकी छन् ।
हत्यामा फरार अभियुक्त समातिए,काठमाडौं (कास) प्रहरीले हत्यामा संलग्न फरार अभियुक्त पक्राउ गरेको छ । पक्राउ पर्नेमा मकवानपुर गढी गाउँपालिका१ पिङडाँडाका १९ वर्षीय धने भन्ने आरुष थिङ छन् । गत साउन २८ गते उदयपुर कटारी नगरपालिका२ गरास घर भई ललितपुर बालकुमारीमा मूर्तिको काम गर्ने ३३ वर्षीय हरि खड्का मृत भेटिएका थिए । साउन २५ गते मकवानपुर गढी गाउँपालिका१ घर भई ललितपुर महानगरपालिका९ बस्ने कुमार थिङ भन्ने मानकुमार थिङ सहितका व्यक्तिले कुटपिट गरी हत्या गरेर फरार रहेको खुलेको थियो । थप अनुसन्धान क्रममा आरुष थिङलाई महानगरीय अपराध अनुसन्धान र जिल्ला प्रहरी मकवानपुरको संयुक्त टोलीले पक्राउ गरेको हो । उनलाई जिल्ला अदालत ललितपुर पठाइएको महाशाखाले जनाएको छ ।
अवैध रकमसहित विदेशी पक्राउ,काठमाडौं (कास) लुकाइछिपाइ अवैध रूपमा बाहिरी मुलुक लैजान लागेको रकमसहित प्रहरीले एक विदेशी नागरिकलाई पक्राउ गरेको छ । सिंगापुर जान लागेका के०९२६००२जी नम्बर राहदानी बाहक ५७ वर्षीय टान झिम छ्वङ पक्राउ परेका हुन् । त्रिभुवन अन्तर्राष्ट्रिय विमानस्थलबाट प्रस्थान गर्न लाग्दा चेकिङको क्रममा ११ हजार २ सय ७७ अमेरिकी डलर र १ लाख २१ हजार ६ सय १५ नेपाली रुपैयाँसहित उनी समातिएका हुन् । उनलाई राजस्व अनुसन्धान विभाग हरिहरभवन ललितपुर पठाइएको अन्तर्राष्ट्रिय विमानस्थल सुरक्षा कार्यालयले जनाएको छ ।
कोटेश्वरकलंकी सडकमा नयाँ नियम,"काठमाडौं (कास) ट्राफिक प्रहरीले कोटेश्वरकलंकी ८ लेन सडकखण्डमा नयाँ नियम लागू गर्ने भएको छ । महानगरीय ट्राफिक प्रहरी महाशाखाले उपत्यकाको सवारी आवागमनलाई सहज बनाउन तथा सवारी दुर्घटना न्यूनीकरण गर्न भन्दै लेन प्रयोगको नयाँ नियम लागू गर्न लागेको हो । महाशाखाले यात्रुबाहक, मालवाहक र कम गतिमा गुड्ने सवारी साधन बायाँ सर्भिस लेनबाट र निजी तथा साना सवारी दायाँ मुख्य (द्रुत) लेनबाट मात्र चलाउने व्यवस्था चैत्र २ गतेदेखि लागू गर्न लागेको जनाइएको छ । महाशाखाले यसअघि सूर्यविनायकजडीबुटी सडकखण्डमा उक्त नियम लागू गरिसकेको छ । कोटेश्वरकलंकी सडकखण्डमा लेन अनुशासनको पालना नहुँदा मासिक करिब ८५ वटा दुर्घटना हुने गरेको महाशाखा प्रमुख एसएसपी भीमप्रसाद ढकालले बताए । महाशाखाले उक्त सडकखण्डमा मुख्य लेनमा ५० किमि प्रतिघण्टा र सर्भिस लेनमा २० किमि प्रतिघण्टाको दरले गति निर्धारण गरेको छ ।"
निर्विकल्प नेतृत्वको विकल्प,"जडताका प्रतीकप्रधानमन्त्री पदमा अर्जुनदृष्टि राखेकाले सन् २०१५ मा एमाले अध्यक्षले समावेशी राष्ट्रियताको अवधारणालाई खण्डित गरेका थिए । उनका नजरमा कति मधेशी आँप झरे र कैयन् जनजाति राजनीतिकर्मीको माकाफुइँ उदांगियो । एकलजातीय वर्चस्व कायम रहेको राष्ट्रराज्यमा नृजातीय राष्ट्रवादको नारा उचाल्नु निको हुन लागेका बेला चहर्याइरहेको घाउ कोट्याउनु जस्तै हो । पाप्रा उप्काएर कन्याउँदै गर्दा एक छिनका लागि असीम आनन्दको अनुभूति हुन्छ । झन् जोडले कन्याउन मन लाग्छ । संक्रमण भने थाहा नपाई फैलिरहेको हुन्छ । शक्तिपूजकहरू जस्तोसुकै समाजमा हुन्छन् । त्यस्तो जमातको आकार भने दरिद्र देशहरूमा अलि ठूलो हुने रहेछ । नृजातीय राष्ट्रवादका ठेकेदार एवं खसआर्य पहिचान प्रमुखताका पैरोकारहरूले प्रधानमन्त्री शर्मा ओलीको देवत्वकरण गरेर उनलाई नेपाली राष्ट्रियताको एक मात्र पहरेदारका रूपमा बजरंगबली हनुमान् बनाएर सिंहासनमा आसीन गराइसकेका छन् । मिथकीय हिममानव यतीभन्दा नितान्त फरक तवरले परिकल्पना गरिएको पर्यटन वर्ष२०२० को प्रतीक मूर्तिलाई ठट्टैठट्टामा ओलीयती नामकरण गरे हुने रहेछ ! तर, राष्ट्रियताका सही संरक्षक एवं प्रवर्द्धक शासक नभएर जनता स्वयं हुन्छन् भन्ने कुरा स्थापित नभएसम्म देश अगाडि बढ्न सक्दैन । त्यस दृष्टिकोणबाट हेर्दा प्रधानमन्त्री शर्मा ओली सामूहिक उत्थानको भर्याङको साटो तगारोजस्तो बन्न पुगेका छन् । उनको हालसम्मको योगदानलाई सम्मान गर्दागर्दै पनि विकल्प खोज्न हच्किनुपर्ने कारण छैन ।प्रजातान्त्रिक राजनीतिमा व्यक्तिपूजाका जोखिमहरूबारे सबभन्दा सपाट भाषामा स्वाधीनता अवधारणाका व्याख्याता जोन स्टुअर्ट मिलले वर्णन गरेका छन् । महान् व्यक्तिका योगदानहरूप्रति कृतज्ञ हुनु स्वाभाविक हो । तर तिनका पाउमा आफ्नो स्वतन्त्रता चढाउनु वा तिनलाई संस्थाहरू स्खलित तुल्याउने अधिकार दिइनु सरासर प्रत्युत्पादक ठहरिन सक्छ । त्यसै तर्कलाई तन्क्याउँदै भारतका संविधान निर्माता बाबासाहेब अम्बेडकरले सतर्क तुल्याउँछन्, धर्ममा भक्तिले भलै मुक्ति देला, राजनीतिमा भने व्यक्तिपूजाले अराजकता वा निरंकुशतातिर डोर्याउँछ । समसामयिक भारतीय राजनीतिमा अराजकता एवं निरंकुशताको विस्फोटक मिश्रण देखिँदै छ । नेपालमा त्यस्तो परिस्थिति उत्पन्न हुन नदिने जिम्मेवारी पनि सत्ताधारी दलकै हो । किनभने संसद, सभागृह एवं सडकमध्ये कतै पनि प्रतिपक्षको उपस्थिति देखिँदैन । जनजाति एवं मधेशीको राजनीतिक अगुवा भएको दाबी गर्ने उपेन्द्र यादव किन सरकारमा गए, त्यहाँ रहँदा उनले के पाए वा के गुमाए अथवा महत्त्वपूर्ण अवधि त्यसै खेर गयो कि भन्ने लेखाजोखा गरेर आफ्ना समर्थकहरूसित माफी नमागेसम्म उनी नवराजनीतिका संवाहक बन्न सक्नेछैनन् । कसैको हातमा इँटा, कसैको हातमा काठ त कसैको हातमा ज्यावल रहेको राजपा नेपालले यस्तो तालले आफ्नो घर ठड्याउला भन्ने विश्वास तिनका आफ्नै कार्यकर्तामा पनि छैन । जस्तोसुकै तीन, तेह्र तिकडम गरे पनि राप्रपा वा त्यसका प्रतिच्छाया दलहरूसँंग तत्काल विकल्प बन्न सक्ने औकात छैन । घुमीफिरी चक्रपथ भने त्यही हो । नेकपा दोहोरोभित्रैबाट प्रधानमन्त्री शर्मा ओलीको विकल्प खोज्नुको विकल्प अहिलेलाई छैन । अझ आफ्नो विकल्प खोज्ने जिम्मेवारीसमेत सत्ताधारी दलका अध्यक्ष शर्मा ओली स्वयंको हो । उनले आफ्नो भजनमण्डलीलाई पत्याएर मेरो विकल्प मै हुँ भन्ने जिद्दी कसे भने बित्यास निम्तिन सक्छ ।होली सकिएपछि गाइने एउटा चैतावरका केही पंक्ति जीवनका बाध्यताहरू औंल्याउन उपयोगी ठहरिन सक्छ, कंकर चुनीचुनी महल उठायो, लोगवा कहत हैं घर मेरो हो रामा ना घर तेरा ना घर मेरा, ई घर रैनबसेरा हो रामा । बालुवाटारमा नयाँ आवासीको प्रतीक्षा गर्ने बेला भयो । नेपालीय मिथिलाका होलैयाहरूलाई रंगोत्सवको शुभकामना ।"
"कोरोनाप्रति सचेत बनौं, आतंकित होइन","कोरोना भाइरसको त्रास सर्वत्र छाएको छ । मानिसहरू भरसक घर बाहिर निस्कन नपरे हुन्थ्यो भन्ने मानसिकतामा पुगेका छन् । जो बाहिर निस्किएका छन्, उनीहरू पनि त्राहीत्राही छन् । दिनभरि कमाउनसके मात्र बेलुका चुलो बल्ने, नत्र भोकै बस्नुपर्ने अवस्थाका मानिस धेरै छन् । तिनलाई अहिले न घरै बस्दा चैन छ, न त बाहिर काममा निस्किँदा । जनमानसमा व्याप्त आतंक कम गर्न सबैतिर सही सन्देश पुग्नसकेको छैन । कोराना भाइरसलाई ठूलो रोगका रूपमा नलिन र सतर्क रहँदै दैनिक कामकाज जारी राख्न जनचेतना फैलाउन आवश्यक छ । साबुनपानीले हात धुने, माछामासु र तरकारी राम्रोसँग पकाएर खाने, उमालेको पानी पिउने, घाममा बस्ने, बाहिर निस्कँदा मास्क लगाउने, बालबालिकालाई न्यानो बनाएर राख्ने, रुघाखोकी लागे घरायसी औषधी प्रयोग गर्ने, ज्वरो आएर फ्लुजस्तो संकेत देखापरे अस्पताल जाने, भिडभाडमा नजाने, अरूले प्रयोग गरेको रुमाल प्रयोग नगर्ने जस्ता चेतना घरघर पुर्याउनुपर्छ । सजग बनौं, दैनिक कार्य गरिरहौं । सरस पाण्डे, धादिङ, हाल : काठमाडौं"
आईजीपी र गृहसचिव विवाद,"डीआईजी दरबन्दीको विषयलाई लिएर आईजीपी र गृह सचिवबीच मनमुटाव देखिएको छ । आईजीपीले भरखर पदभार सम्हाल्नुभएको हो । उहाँलाई गृह सचिवले नै फुली लगाइदिएर पद तथा गोपनीयताको शपथ खुवाउनुभएको थियो । पद भार सम्हालेको केही दिनमै दुवैबीच भनाभनको अवस्था आउनु राम्रो होइन । त्यसमाथि आईजीपीको कार्यकाल पाँच महिनामात्र छ ।गृह सचिव र आईजीपी बीचको विवाद सतहमा आउनु गृह प्रशासनका लागि राम्रो होइन । प्रहरी प्रशासनलाई कुनै व्यक्तिको लहडमा चलाउनुहुन्न । कसैलाई आवश्यक पर्दा नयाँ पद सिर्जना गरिहाल्ने अनि कसैलाई खाँचो नपर्दा त्यो पद खाली गरिहाल्ने गर्नाले प्रहरीको मनोबल खस्किँदै गएको छ । विगतमा नेताहरूले प्रहरी संगठनलाई आफ्नो हिसाबले चलाए, जसको परिणाम यसैगरी बेलाबेला देखिने गर्छ । सत्तासीनहरूको सनकले गर्दा प्रहरी संगठन भुत्ते हुँदै गयो । अहिले प्रहरी न आम नागरिकको बन्न सक्यो, न त राज्यको जिम्मेवार निकाय नै । प्रहरी आफ्नो कर्तव्यमा भन्दा पनि अन्तै रुमलिएको भान हुन्छ । प्रहरी राष्ट्रसेवक हो कि नेतासेवक, छुट्याउन गाह्रो भएको छ । पुरुषोत्तम घिमिरे, जोरपाटी, काठमाडौं"
तराईमा नागरिकता,"कहिलेसम्म अनागरिक शीर्षक समाचार पढ्दा थाहा भयो, तराईका केही जिल्लाका किशोरकिशोरीले योग्यता पुग्दापुग्दै नागरिकता पाउन नसकेकाले अध्ययनपछि रोजगारीका लागि सम्बन्धित परिषद्बाट पेसागत अनुमतिपत्र पाउने प्रक्रिया थाल्नसकेका छैनन् । जन्मका आधारमा नागरिकता प्राप्त गरेका अभिभावकका सन्तानले वंशजका आधारमा नागरिकता पाउने संवैधानिक प्रावधान भए पनि कानुन बन्नसकेको छैन । नागरिकता सम्बन्धी नयाँ प्रस्ताव सहितको विधेयक १८ महिनादेखि संसदमै अड्किएको छ । नागरिकता ऐन२०६३ अनुसार २०६४ को पहिलो संविधानसभा निर्वाचन अगाडि गाउँगाउँ खटिएका टोलीबाट १ लाख ७० हजारभन्दा बढीले नागरिकता पाए पनि तिनका सन्तानका सन्दर्भमा त्यतिबेलाको संविधान मौन थियो । नयाँ संविधानमा वंशजका आधारमा नागरिकता दिने व्यवस्था गरिए पनि सोही बमोजिमको ऐनको अभावमा प्रमाणपत्र प्रदान गर्न सकिएको छैन । संवैधानिक प्रावधान बमोजिम नागरिकता प्रदान गर्न गत २०७५ चैतमा गृह मन्त्रालयमार्फत गरिएको परिपत्र अनुसार १६ हजारभन्दा बढीले पाए पनि हप्तादिनपछि त्यो सर्वोच्च अदालतको आदेश बमोजिम रोकियो । नागरिकता नभएकाले तराईका नेपाली के सरकारी के निजी कुनै पनि क्षेत्रमा काम खोज्नबाट वञ्चित भएका छन् ।हो, नागरिकता विधेयकलाई शीर्ष राजनीतिक तहमा छलफल र सहमति गरी टुंग्याइनुपर्छ । तर छिटो टुंग्याउने नाममा नागरिकताको सवाल जोडिएको अत्यन्त संवेदनशील विधेयकलाई अन्य विधेयकजस्तै फितलो किसिमले तालीका भरमा ऐन कदापि बनाइनु हुँदैन । २०६३६४ मा राजनीतिक स्वार्थका लागि ७० हजारभन्दा बढी नागरिक र गैरनागरिकलाई पनि राजनीतिक भागका आधारमा वितरण गरियो, जसको असर अद्यापि परेकै छ । त्यसैले नागरिकता प्रमाणपत्रको वितरण संख्यात्मक हिसाबले कदापि गर्नु हुँदैन र नेपाली नागरिक अनागरिक बन्नु वा योग्य नागरिक प्रमाणपत्र पाउनबाट छुट्नु पनि हुँदैन । गंगाराज अर्याल, पाणिनि८, पाली, अर्घाखाँची"
मिचाहा झारको नियन्त्रण,"खुला र बाँझो जग्गामा मात्र हैन, खेतीबालीभित्र पनि फैलिएर अचेल आगन्तुक मिचाहा झारले हैरानै पारेको छ, वातावरण बिगारेको छ । यसको फैलावट अत्यन्त द्रुतगतिमा हुने गर्छ । हेर्दाहेर्दै ढपक्कै ढाकेको पिँंढीमै बसेर देखिन्छ । सञ्चार माध्यमबाटै थाहा पाइए अनुसार, यो झारको नाम भारतमा चाहिँ कांग्रेस झार रहेछ । भारतमा कांग्रेस आईको सरकार शक्तिमा भएका बेला दक्षिण अमेरिकी देशबाट गहुँमा मिसिएर भारत पसेको हुनसक्ने विज्ञहरूको अनुमान छ । भारतबाट सजिलै नेपाल छिरेको यो झारलाई नियन्त्रणका लागि राज्यले कतै केही तयारी गरेको थाहा छैन । आम नागरिक पनि यो मामिलामा धेरै सरोकार राख्दैनन् । नेपालको सन्दर्भमा यो झारलाई कतै बदमास झार त कतै माओवादी झार पनि भनिँदो रहेछ । झापाताप्लेजुङदेखि पश्चिम महाकालीको दार्चुलासम्म यसले खाली जग्गा पूरै ढाकेको पाइन्छ । विज्ञहरूका अनुसार, यो झारमा मानिस लगायत अन्य प्राणी र वरिपरिका बोटबिरुवामा असर गर्ने विषादी छ । यो मामिलामा नेपालीहरू त्यति जानकार छैनन् र तीनै तहका सरकारले पनि चासो गर्न भ्याएका छैनन् । बदमास झारसहित अन्य थुप्रै मिचाहा प्रजातिका वनस्पति नियन्त्रण गर्न नागरिक समाज, राज्यका तीनै तहले सजगता अपनाउन र कडा योजना बनाई कार्यान्वयनमा ल्याउन ढिलाइ नगरौं । कृष्ण कुम्पुरे, आदमटार, धादिङ"
राष्ट्रप्रेमी नागरिकहरूको हतासा,"हाम्रो दीर्घप्रतीक्षित संविधान पनि दुईदुई पटकको संविधानसभाको चुनावबाट आयो । गर्दाभन्दा तीन तहका सरकार पनि बने । संघीयताको ब्याडबाट अटेसमटेस जनप्रतिनिधि बेर्ना तयार भए । ती सबै निःस्वार्थी समाजसेवी भइदिएका भए, हाम्रो समाज र देश कति विकसित हुने थियो होला ! तर ती भए खन्चुवा, सुविधाभोगी, विलासी, फजुलखर्ची र ठालु । अनि केही होला कि भन्ने हरियो आशाको विपरीत हामीले पञ्चायतकालमा पनि नबोकेको करको भारी बोक्नुपर्यो ! करको सदुपयोग भएको भए, जनप्रतिनिधि जिम्मेवार र कर्तव्यनिष्ठ तथा आफूले खाएको शपथ सम्झने खालका भइदिएको भए त देशका लागि कर तिर्नुपर्दा गौरवबोध नै गरिने थियो । त्यस्तो नभएर, हामीले तिरेको कर, असीमित जनप्रतिनिधिहरूको विलासी जीवनशैलीका लागि खर्च भइरहेछ । हाम्रो अवस्था सप्रनसकेको छैन । स्वदेशमा उद्योगधन्दा नबढ्दा आत्मनिर्भरता र रोजगारीका अवसर बढेनन् । प्रधानमन्त्री रोजगार कार्यक्रम जस्ता लोकप्रिय कार्यक्रम ल्याइँदा पनि विदेश जानेहरूको सङ्ख्या घटेन । अहिले कोरोना भाइरसको प्रकोपका कारण त्यो सङ्ख्या घटेको त छ, तर वैदेशिक रोजगारमा जान इच्छुक युवा वर्गको मनस्थिति बदलिएर अब मातृभूमिमै पसिना पोख्छु भन्ने खालको भइदिए बेस हुने थियो । त्यसको साटो, यो प्रकोप कहिले सामान्य होला र उडुँला भन्ने भएमा अवस्था यथावत् हुने नै भयो । माथिदेखि तलैसम्म नीतिगत निर्णयका माध्यमबाट भ्रष्टाचारको नेतृत्व सरकारले नै गर्न थालेपछि नेपालीमा निराशा छाएको छ । केन्द्रीय तहमा भएका ठूलठूला भ्रष्टाचारका घटनाहरू सार्वजनिक भए पनि तिनलाई त्यत्तिकै अलमल्याइएपछि स्थानीय तहमा पनि कालेकाले मिलेर खाऊँ भाले भन्ने कथनलाई प्रयोग गर्न थालियो । यसरी अहिलेको समग्र राजनीतिक गतिविधि हेर्दा, पदीय र आर्थिक फाइदा नहुने कुरामा बाहेक, सबैतिर खन्चुवाहरूकै मिलेमतो छ । निःस्वार्थ हिसाबले काम गर्नेहरूलाई नेतृत्वको अवसरै छैन । साँचो बोल्ने, फरक मत राख्ने र देशमा न्याय, सदाचार, सुशासन चाहने राष्ट्रप्रेमी नागरिकहरू हतास मनस्थितिमा छन् । इन्द्रकुमार श्रेष्ठ, ओखलढुंगा"
काउन्सिल विधेयकमा चाहिएको सुधार,"सरकारी हस्तक्षेपमुक्त विधेयकको दफा २९ मा सरकारले काउन्सिललाई निर्देशन दिन सक्ने र सोको पालना गर्नु काउन्सिलको कर्तव्य हुने व्यवस्था समावेश थियो, जसलाई राष्ट्रिय सभाले संशोधन गरी सरकारले सुझाव दिने र सो सुझाव काउन्सिलले प्राथमिकतापूर्वक कार्यान्वयन गर्ने प्रावधान राखिएको छ । यो शब्द संरचना परिवर्तन भए पनि प्रावधानको लय र आशयमा खासै फरक छैन । सरकारी हस्तक्षेप वैधानिक रूपमा आउने मार्ग हो यो । यसले स्वायत्त र स्वतन्त्र काउन्सिलको ढाड भाँच्नेछ र आफैमा मेरुदण्डविहीन काउन्सिलले प्रेस र अभिव्यक्ति स्वतन्त्रता रक्षार्थ पत्रकारितामा व्यावसायिक तथा पेसागत आचरण कायम राख्न तथा पारदर्शी, जवाफदेही र उत्तरदायी पत्रकारिताका लागि सहजीकरण गर्न सक्दैन । त्यसैले सहजै हुन सक्ने सरकारको हस्तक्षेपकारी भूमिकालाई बाटो दिने प्रावधान हटाई सरकारले काउन्सिलको ध्यानाकर्षणसम्म गराउन सक्ने प्रावधान राख्न जरुरी छ । किनकि स्वतन्त्र प्रेसका सामु सरकार पनि एउटा उपभोक्ता हो अनि उसको गुनासो सुन्नु र सम्बोधन गर्नु सञ्चार माध्यमको पनि कर्तव्य हुन्छ । त्यसै गरी दफा ३१ ले सरकारले बनाएको नियममातहत रही विनियम बनाउने तर लागू गर्नुपूर्व सरकारको स्वीकृति लिनुपर्ने प्रावधानले काउन्सिलको स्वतन्त्रता र स्वायत्ततालाई अर्थहीन बनाएको छ । यसलाई हटाउनुपर्छ । ऐननियम अनुसार आवश्यक कार्यसम्पादनका लागि विनियम, कार्यविधि र निर्देशिका बनाउन पाउनु नै यथार्थमा स्वायत्तता हो । अन्त्यमा, मिडिया काउन्सिल सम्बन्धी कानुनी व्यवस्था तर्जुमा गर्नु आवश्यक छ । प्रेस स्वतन्त्रतालाई सरकारको अहस्तक्षेपकारी ढंगबाट स्वनियमन संस्कृतिमा प्रवर्द्धन हुने मार्गप्रशस्त गर्न विश्वसनीय र स्वायत्त काउन्सिल आवश्यक छ । अहिलेको अराजकतायुक्त अवस्थालाई नियमन गर्न पनि यस्ता निकाय विकास गरिनुपर्छ । तर नयाँ मिडिया काउन्सिलका नाममा मिडियाको स्वतन्त्रतामाथि घाँटी निमोठ्ने ठिमाहा प्रशासनिक संरचना बन्न नपुगोस् भनी निरन्तर सजगता र खबरदारीको खाँचो छ ।"
फेरिनुपर्ने महिला बहस,"विश्वपरिवेशमा नारी अस्तित्व र पहिचानको सन्दर्भ उठान गर्दै नारीवादी चिन्तनको आरम्भ भएको दुई शताब्दी पुग्दै छ । यसै क्रममा हामीकहाँ पनि महिला उपेक्षाको नभएर महत्त्वको विषय बनेको छ । महिला हकअधिकारका विषयमा यो महत्तम उपलब्धि हो । अहिले तुलनात्मक रूपमा पाश्चात्य जगत्का महिला पितृसत्ताको बन्धनबाट मुक्त भएर स्वतन्त्र जीवनयापन गरिरहेका देखिन्छन्, तर हामीकहाँ पितृसत्ताको दुष्प्रभाव जति छ त्यति नै नारी स्वयंले आफ्नो अस्तित्व र पहिचानबोध गर्न सकेका छैनन् । हाम्रो नारीवादी चिन्तन पनि दलीय राजनीतिको धारमा विभाजित भएको छ, जसका कारण महिलाका मुद्दामा राजनीतिक वृत्तका महिला एकमुख हुन सकेका छैनन् । महिलावर्ग नै विभिन्न प्रभावबाट मुक्त हुन नसक्नाले हामीकहाँ महिलाका मुद्दा ओझेलमा पर्नुका साथै उत्पीडित महिलाले सहजै न्याय पाउन सकेको पनि पाइँदैन । पुरुषभन्दा धेरै कोणबाट भएर पनि स्वयंले त्यसको पहिचान गर्न नसक्नाले अनि पुरुषका कमजोरी तथा नकारात्मक पक्षसँग मात्र प्रतिस्पर्धा गर्दै जानाले हामी महिला लक्ष्यबाट डगमगाइरहेका छौं ।पुरुषवर्गका जेजस्ता गतिविधिका कारण परिवार मात्र होइन समाजलाई नै नकारात्मक असर परिरहेको हुन्छ, अहिले महिलाले त्यही विषयमा पुरुषसँग प्रतिस्पर्धा गरिरहेको देखिन्छ । लाउनेखाने, मोजमस्ती, पार्टीक्लब, रेस्टुरेन्ट, सौन्दर्यप्रसाधन, फेसन, तडकभडक आदिजस्ता अनुत्पादक तथा विलासी कार्यमा महिलावर्गले नै अग्रता लिएको देखिन्छ । यहीँ जोडिन्छ शरीर राजनीति । हामी महिला बीचबजारको होडिङ बोर्डमा आफ्नो सौन्दर्य र यौवनको विज्ञापन देखेर मक्ख परिरहन्छौँ । हामी यति मात्र हौँ त ? त्यसैले होला उदार नारीवादी विचारक बेट्टी फ्राइडनले फेमिनिन मिस्टिक मा अमेरिकी सम्भ्रान्त महिलाले आफ्नो सुविधासम्पन्न दैनिकीको अन्त्यमा गरेको प्रश्न के महिला यति नै हो त ? लाई अत्यन्त मार्मिक रूपमा प्रस्तुत गरेकी छन् । यसै गरी आमूल नारीवादी विचारकी प्रणेता केट मिलेटले सेक्सुअल पोलिटिक्स मा भनेकी छन् पितृसत्तामा महिलाबारे व्याख्या गर्ने प्रतीकहरू पुरुषनिर्मित हुनाका साथै पुरुषहरूले नै महिलाका लागि सांस्कृतिक मूल्यमान्यता निर्माण गरे । यसका साथै महिला छविको परिकल्पना र उनीहरूको आवश्यकता अनुसार उपयुक्त फेसन पनि पुरुषसिर्जित नै हुन् । यी दुवै नारीवादीहरूका विचार पुँजीवादी संस्कृतिभित्र रहेको महिलाप्रतिको दृष्टिकोणमा आधारित देखिन्छ । त्यसपछि अन्य धेरै नारीवादीले नयाँनयाँ तथा अग्रगमनकारी विचारहरू प्रसारित गरिसकेको अवस्थामा पनि हामी भने पितृसत्ताकै भर्याङमा आफ्नो उचाइ नापेर गर्व गरिरहेका छौँ । अब पनि हाम्रो सोच, हाम्रो बहसको विषय नबदलिएर कहिले बदलिने ? पुरुषसँग बराबरी, अझ सके त अग्रताकै लागि प्रतिस्पर्धा गर्नु छ, तर केमा भन्ने छनोटमै हामी अल्झेका छौँ । हामीले पुरुषकै जस्तो भेषभूषा छान्यौं । उनीहरूको जस्तो स्वतन्त्र र स्वच्छन्द जीवनशैली अँगाल्न पनि पछि परेनौँ । उनीहरूको पेसाव्यवसायमा पनि आफूलाई आबद्ध गरायौँ र पनि हामीमध्ये अधिकांश सही अर्थको प्रतिस्पर्धामा उत्रन सकेका छैनौँ । जबसम्म महिलावर्गको चेतनास्तर माथि उठ्न सक्दैन, तबसम्म परिवर्तनका प्रयासहरू सार्थक बन्न सक्दैनन् । जबसम्म महिला आफूलाई शरीर र सौन्दर्यका रूपमा हेर्न छाड्दैनन्, सम्भ्रान्त वर्गका महिला भोगविलास र मनोरञ्जनबाट मुक्त भएर देश र समाजका बारेमा सोच्न थाल्दैनन्, आम महिला पुरुषका नकारात्मक पक्षसँग मात्र प्रतिस्पर्धा गर्न छाड्दैनन्, फुर्सदिला महिलाहरू व्यस्त महिलाको टीकाटिप्पणी गरेर समय बिताइरहन्छन् अनि राम्रा महिलाहरू पुरुषनिर्मित मनोरञ्जन र व्यापारको बजारमा मुस्कुराइरहन्छन्, तबसम्म महिला अग्रगमनले सही बाटो लिन सक्दैन । साथै यो बाटो गाउँबस्तीका चेतनविहीन अनि शोषितउत्पीडित महिलासमक्ष पुग्न पनि सक्दैन ।"
कार्बन व्यापारको बहस,"मानवीय क्रियाकलापका कारण केही दशकयता पृथ्वीको जलवायु असामान्य र तीव्र रूपमा परिवर्तन हुँदै गएको छ । विश्वको औसत तापक्रम प्रतिवर्ष ००२५ डिग्री सेल्सियस दरले बढिरहेको छ । तापक्रम वृद्धिको गति यही रहे सन् २१०० सम्म ३ देखि ५ डिग्री सेल्सियससम्म बढ्न सक्ने प्रक्षेपण गरिँदै छ । जलवायु परिवर्तन मानवसिर्जित मात्र नभई पुँजीवादले जन्माएको हो भन्ने बहस पनि सुनिन थालेको छ । र, यसको निवारण पनि पुँजीवादबाट खोजिँदै छ, अहिले भइरहेको कार्बन व्यापारको विश्वव्यापी बहस यसको ज्वलन्त उदाहरण हो । विश्वले कार्बन वित्तलाई जलवायु परिवर्तन रोक्ने अचूक अस्त्रका रूपमा अघि सारेको छ । नेपाल पनि यो बहसबाट अलग छैन । सन् २००९ मा जर्नल अफ फरेस्ट एन्ड लाइभ्लीहुड मा प्रकाशित लेखमा डा भरत पोखरेल र जगदीश बरालले जलवायु परिवर्तनका कारण नेपाल दान लिने (आर्थिक सहयोगमा निर्भर) देशबाट व्यापार गर्ने देशमा परिवर्तन हुने टिप्पणी गरेका थिए । कार्बन वित्तलाई जलवायु परिवर्तनको अचूक अस्त्रका रूपमा व्याख्या गर्दा वनजंगल व्यवस्थापन र वृक्षरोपण आजका विकासका मुख्य एजेन्डा बनेका छन् । नेपाल सरकारले पनि वनलाई कार्बन व्यापारसँग जोडेर यसको व्यवस्थापन गर्ने रणनीति लिएको देखिन्छ । वन तथा वातावरण मन्त्रालयका अनुसार, नेपालको कुल क्षेत्रफलको करिब ६६ लाख हेक्टर भूभाग वनक्षेत्रले ओगटेको छ । १ हेक्टर वनले १७६९५ मेट्रिक टन कार्बन सञ्चित गर्छ । यस हिसाबले नेपालको वनक्षेत्रले कुल १ अर्ब १० करोड ८४ लाख ७० हजार मेट्रिक टन कार्बन सञ्चित गर्छ । कार्बन भण्डारणका दृष्टिकोणबाट दक्षिण एसियाका अरू देशको तुलनामा नेपाल माथि छ । यसैले नेपाल यस क्षेत्रमा कार्बन व्यापारबाट बढी लाभ लिने राष्ट्रका रूपमा छ । कार्बन व्यापारलाई उच्च प्राथमिकता दिँदै वाग्मती पश्चिमका तराईका १३ जिल्लामा रेड प्लस कार्यक्रम सञ्चालन गरेको सरकारले उक्त क्षेत्रबाट करिब ३६ लाख मेट्रिक टन कार्बन उत्पादन गर्ने लक्ष्य लिएको छ । त्यसमध्ये ९ लाख मेट्रिक टन कार्बन नेपालले सन् २०२२ सम्म विश्व बैंकमार्फत नर्वे र जर्मनीलाई बिक्री गर्ने निधो गरिसकेको छ । यस अतिरिक्त ५ लाख मेट्रिक टन कार्बन पनि विश्व बैंकमार्फत नर्वे र जर्मनीलाई बिक्री गर्ने सोचमा सरकार छ । सात लाख मेट्रिक टन कार्बन बफरको रूपमा राखेको छ । बाँकी १५ लाख मेट्रिक टन कार्बन अन्य कार्बन खरिद गर्न इच्छुक देशहरूलाई बिक्री गर्न सक्ने रणनीतिमा नेपाल सरकार रहेको देखिन्छ । यसबाट नेपालले वार्षिक करिब एक खर्बभन्दा बढी रकम कमाउन सक्ने प्रक्षेपण वन तथा वातावरण मन्त्रालय जलवायु परिवर्तन र रेडसेल इकाइको छ । कार्बन व्यापारका दुइटा सैद्धान्तिक पाटा छन् उत्सर्जन भइरहेको हरितगृह ग्यास न्यूनीकरण गर्ने र कार्बन उत्पादन बढाउने । यी दुवै क्रियाकलापले कार्बन सञ्चितीकरणको मात्रा बढाउन सहयोग पुर्याउँछन् । नेपाल जस्ता देशहरूले जति मात्रामा हरितगृह ग्यास उत्सर्जनलाई घटाउन सक्यो र कार्बन उत्पादन बढाउन सक्यो, कार्बन सञ्चितीकरण पनि त्यति नै बढ्न जान्छ । बढेको कार्बन सञ्चितीकरणलाई बिक्री गरेर नेपालले लाभांश लिन सक्नेछ । त्यसैले हरितगृह ग्यास उत्सर्जनको न्यूनीकरण, कार्बन चुहावटको नियन्त्रण र कार्बन सञ्चितीकरणबीच सम्बन्ध छ । कार्बन व्यापारबाट अधिक मात्रामा लाभ लिने उद्देश्यले नेपालले वन व्यवस्थापनका लागि विभिन्न रणनीति लिएको छ । अहिले अपनाइएको परम्परागत वन व्यवस्थापन पद्धतिले कार्बन भण्डारणमा सहयोग पुर्याउन नसक्ने निष्कर्ष मन्त्रालयको छ । २०७१ सालमा वैज्ञानिक वन व्यवस्थापन निर्देशिका ल्याएसँगै मन्त्रालयले वनलाई व्यवस्थापनको दृष्किोणबाट होइन, उत्पादन वा बजारसँग जोडेर हेर्नुपर्छ भन्ने मान्यता राखेको देखिन्छ । जसले तीनवटा पक्षहरूमा प्रत्यक्ष प्रभाव पार्ने देखिन्छ । पहिलो, अहिले भइरहेको काठको आयात विस्थापन गर्नेछ, दोस्रो, देशको अर्थतन्त्रमा सकारात्मक भूमिका खेल्नेछ र तेस्रो, कार्बन उत्सर्जनमा सहयोग पुर्याई हरितगृह ग्यासलाई न्यूनीकरण गर्न टेवा पुर्याउने देखिन्छ । वनलाई आर्थिक पक्षसँग मात्र जोडेर हेर्ने कि जैविक विविधता, सामाजिक सम्बन्ध र सांस्कृतिक पक्षसँग पनि जोड्ने यो बहसको अर्को विषय हुनसक्छ । अहिले विश्वमा जलवायु परिवर्तनको बहस र एजेन्डालाई विश्वव्यापीकरण गर्न र त्यसबाट बच्ने उपायहरू निकाल्न विभिन्न निकायले आफ्नो भौतिक तथा मानसिक शक्ति निर्माण र त्यसको प्रयोग गरिरहेका छन् । यसलाई ग्रिन गभर्मेन्टालिटी भन्ने शब्द प्रयोग गरेको पाइन्छ (हेर्नुहोस् डायना एम लिभरमनको सन् २००९ मा जर्नल अफ हिस्टोरिकल जोग्राफीमा प्रकाशित कन्भेन्सन अफ क्लामेट चेन्ज ः कन्स्टक्सनस अफ डेन्जर एन्ड दि डिसपोजिसन अफ दि एटमोस्फियर लेख) । आज विश्वमा हुने अन्तर्राष्ट्रिय सभा, सम्मेलन, गोष्ठी, कार्यगत छलफल यिनै विषयवस्तुहरूमा केन्द्रित हुने गरेका छन् । विश्व अहिले २ डिग्री सेल्सियसभन्दा तापक्रम बढ्न नदिन प्रयत्नशील छ । यसका लागि हरितगृह ग्यास अत्यधिक मात्रामा उत्सर्जन गरिरहेका विकसित देशहरूका लागि दुई विकल्प छन् । पहिलो, उनीहरूसँंग भइरहेका प्रविधिहरूलाई रूपान्तरण गरी वातावरण मैत्री बनाउनु र दोस्रो, गरिब देशहरूबाट कार्बन किनेर र आफूले उत्सर्जन गरिरहेको हरितगृह ग्यासको क्षतिपूर्ति तिर्न तयार हुनु । अहिले विश्व दोस्रो विकल्प रोजिरहेको छ । जसलाई विश्व बैंकजस्ता पुँजीवादी अर्थतन्त्रका हिमायती निकायहरू सक्रिय भएर कार्यान्वयनका लागि पैरवी गरिरहेका छन् । विकसित देशहरू वनलाई नयाँ मोडलबाट व्यवस्थापन गर्न लगाउने र त्यसबाट प्राप्त हुने कार्बन किन्न तयार छन् । विकासोन्मुख देशहरू वनविनाश र क्षयीकरणलाई घटाउँदै हरितगृह ग्यासलाई घटाउने र वनमा कार्बनको मात्रा बढाउने अभियानमा संलग्न छन् । यसैगरी वन तथा वातावरण मन्त्रालयद्वारा विश्व बैंकको सहयोगमा सञ्चालन भइरहेको वैज्ञानिक वन व्यस्थापन विधि र कार्बन व्यापारको अवधारणालाई अर्को रणनीति मान्न सकिन्छ । जलवायु परिवर्तन विश्व एजेन्डा हो । यसलाई न्यूनीकरण गर्नु सबैको साझा दायित्य हो । दायित्व साझा हुन्छ भने त्यसको प्रतिफल वा लाभांशको हिस्सा पनि सबैले पाउनुपर्ने हुन्छ । अझ जुन देशहरूले हरितगृह ग्यास उत्सर्जन कम गरिरहेका छन्, जलवायु परिवर्तनको मारमा पनि तिनै छन् । त्यसैले तिनले क्षतिपूर्ति पनि पाउनुपर्छ । यो नै सामाजिक न्यायको सिद्धान्त हो । त्यसैले यो तापक्रम वृद्धि भयो वा हिम चट्टान क्षयीकरण मात्र भए भन्ने विषय मात्र नभई बहुआयामिक सवाल हो । नेपाल जस्ता कम हरितगृह ग्यास उत्सर्जन गर्ने र जलवायु परिवर्तनबाट बढी जोखिममा रहेका देशहरूले क्षतिपूर्तिको पैरवी गर्दै आइरहेका छन् । समुदायको वन व्यवस्थापनमा महत्त्वपूर्ण भूमिका हुने हुँदा कार्बन व्यापारबाट प्राप्त रकमको ७० प्रतिशत हिस्सा समुदायमा जाने कार्यनीति सरकारले बनाएको छ । यसबाट वन उपभोक्ता समूह लाभान्वित हुने देखिन्छ । कार्बन व्यापार हामीले बजारमा गएर सामान किनेजस्तो मूर्त वस्तुको विनिमय नभई हावा (अमूर्त वस्तु) को व्यापार हो । अन्य व्यापारमा झैं कार्बन व्यापारमा पनि जोखिम त्यत्तिकै रहन्छ । कार्बन व्यापारको मुख्य जोखिम भनेकै कार्बन चुहावटलाई रोक्नु वा तोकिएको मात्रामा कार्बन उत्पादन गर्न नसक्नु हो । यदि नेपालले वनबाट कार्बन चुहावटलाई रोक्न वा कार्बन उत्पादन गर्न सकेन भने क्षतिपूर्ति पनि तिर्नुपर्ने जोखिम पनि त्यत्तिकै रहन्छ । जस्तै अहिले अस्ट्रेलियामा जस्तो डढेलो नेपालका वनमा पनि लाग्ने हो भने नेपाल कार्बन उत्सर्जनको क्षतिपूर्ति तिर्न बाध्य हुन्छ । तसर्थ कार्बन व्यापारको कार्यान्वयन र भविष्य चुनौतीपूर्ण पनि देखिन्छ । विश्व बजारमा प्रतिमेट्रिक टन कार्बन ५ अमेरिकी डलरमा बिक्री भइरहेको छ । कार्बनडाई अक्साइडमा मूल्याङ्कन गर्ने हो भने यो तीन गुणाभन्दा ज्यादा हुनसक्ने सम्बद्ध वनविज्ञहरूको विश्लेषण छ । यसलाई आधार मान्ने हो भने नेपाल सरकारले कार्बन व्यापारबाट १ खर्बभन्दा बढीको व्यापार गर्न सकिने प्रक्षेपण गरिएको छ । यद्यपि नेपालले कति पैसाको कार्बन व्यापार गर्न सक्छ, निश्चित भैसकेको छैन । पुँजीवादी अर्थव्यवस्थामा साना बिक्रेताहरू निरीह हुने हुँदा सञ्चित कार्बनको मूल्य निर्धारण नेपालजस्तो गरिब देशले आफैं गर्न सक्छ कि सक्दैन भन्नेमा पनि प्रश्न छ ।"
राष्ट्रपति सी वुहानमा,"बेइजिङ (एजेन्सी) चिनियाँ राष्ट्रपति सी चिनफिङ मंगलबार कोरोना भाइरस (कोभिड१९) उद्गमस्थल हुबेई प्रान्तको राजधानी वुहान पुगेका छन् । वुहानबाहेक अन्य क्षेत्रमा थप संक्रमित नदेखिएसँगै राष्ट्रपति सी भाइरस फैलिएको क्षेत्रको भ्रमणका लागि निस्केका हुन् । चीनमा मंगलबार १९ जना मात्र नयाँ संक्रमित पुष्टि भएको र ती सबै विदेशबाट आएका व्यक्ति रहेका चिनियाँ सञ्चारमाध्यमले उल्लेख गरेका छन् । डिसेम्बरमा भाइरस देखिएयता पहिलो पटक वुहान पुगेका राष्ट्रपति सीले विश्वलाई चीनको अवस्था नियन्त्रणमा रहेको सन्देश दिन खोजेको बीबीसीले उल्लेख गरेको छ । भाइरस संक्रमणका कारण चीनले भोगेको अँध्यारो अवस्था घट्दै गएको संकेत राष्ट्रपति सीको वुहान भ्रमणले दिएको छ, चिनियाँ सञ्चारमाध्यम ग्लोबल टाइम्स ले विज्ञलाई उद्धृत गर्दै उल्लेख गरेको छ । राष्ट्रपति सी हुबेई प्रान्तमा कोरोना प्रकोप रोकथाम तथा नियन्त्रणका लागि गरिएका प्रयासको अनुगमन गर्न वुहान पुगेको राज्य सञ्चालित सञ्चारमाध्यमले उल्लेख गरेका छन् । हाल आफैं क्वारेन्टाइनमा बसिरहेका समुदायमा पनि राष्ट्रपति सी पुगेको चिनियाँ समाचार एजेन्सी सिन्ह्वाले उल्लेख गरेको छ । भाइरस संक्रमितको उपचारका लागि मात्र १० दिनमा बनाइएको हुवोसेन्सान अस्पतालमा पनि राष्ट्रपति सी पुगेका छन् । कोभिड१९ संक्रमितको उपचारका लागि वुहानमा बनाइएका सबै अस्थायी अस्पताल मंगलबारबाटै बन्द गरिएका छन् । भ्रमणकै क्रममा सम्बोधन गर्दै सीले हुबेई र वुहानमा संक्रमण फैलन निकै कम भएको घोषणासमेत गरेका छन् । हुबेई र वुहानमा फैलिएको संक्रमण नियन्त्रणतर्फ गएकाले स्थितिलाई स्थिर बनाउने प्रारम्भिक अभियान सफल भएको छ, सीले भने । भाइरस संक्रमण थप नफैलियोस् भनेर हुबेई प्रान्त र वुहान अझै बन्द अवस्थामै छन् । निजी यातायातका साधनसहित विद्यालय, उद्योग कलकारखाना र सार्वजनिक स्थल अझै खुलाइएका छैनन् । रेन्मिन विश्वविद्यालयका प्राध्यापक झाङ मिङ राष्ट्रपति सी आफैं वुहान पुग्नुको अर्थ अब केही दिनभित्रै चीनले कोभिड१९ नियन्त्रणमा आएको घोषणा गर्न सक्ने सम्भावना औंल्याउँछन् । चीनमा हालसम्म ८० हजार ९ सय २४ जनामा कोभिड१९ संक्रमण पाइएकोमा ६० हजारभन्दा बढी उपचारपछि निको भएका छन् । भाइरसका कारण हालसम्म ३ हजार १ सय ४० जनाको मृत्यु भएको छ भने बाँकीको अझै पनि अस्पतालमा उपचार चलिरहेको छ । ट्रम्पको परीक्षण गरिएको छैनअमेरिकी राष्ट्रपति डोनाल्ड ट्रम्पमाथि कोभिड१९ परीक्षण नगरिएको ह्वाइटहाउसले जनाएको छ । राष्ट्रपति ट्रम्प र उपराष्ट्रपति माइक पेन्सले सम्बोधन गरेको एउटा कार्यक्रममा सहभागी दुई सांसदले सम्मेलनमै सहभागी एक जनामा भाइरस संक्रमण पुष्टि भएपछि स्वयं क्वारेन्टाइनमा बसेको जनाएका छन् । दुई नेताको धारणा सार्वजनिक भएपछि राष्ट्रपति ट्रम्पमाथि पनि कोरोना परीक्षण गरिएको भन्दै समाचार प्रकाशन भएपछि ह्वाइटहाउसले यसबारे बोलेको हो । राष्ट्रपतिले कोभिड१९ को परीक्षण गराउनुभएको छैन किनभने उहाँ कुनै पनि प्रमाणित संक्रमितको समीपमा जानुभएको छैन र उहाँमा कुनै लक्षण पनि देखिएको छैन, ह्वाइटहाउस प्रवक्ता स्टेफेन ग्रिस्हामले जारी गरेको विज्ञप्तिमा उल्लेख छ । ट्रम्पको स्वास्थ्य एकदमै ठीक रहेको र निजी चिकित्सकले निरन्तर निगरानी गरिरहेको ह्वाइटहाउसले जनाएको छ । युरोपेली संसद् प्रमुख आइसोलेसनमायुरोपेली संसद्का प्रमुख डेभिड सास्सोलीले मंगलबार आफू आइसोलेसनमा बसेको बताएका छन् । केही दिनअघि कोभिड१९ बाट प्रभावित इटाली भ्रमण गरेकाले सुरक्षात्मक उपायका लागि ब्रसेल्सस्थित घरमै स्वयं क्वारेन्टाइनमा बसेको विज्ञप्तिमार्फत उनले जानकारी दिएका छन् । संसद् जारी रहनेछ । लोकतन्त्रलाई भाइरसले रोक्न सक्दैन, इटालियन नागरिक सास्सोलीले बताए । यसअघि सोमबारै युरोपेली संसद्ले सयौं सांसद एकै ठाउँमा बस्दा कोरोना भाइरसको संक्रमण फैलन सक्ने भन्दै विस्तारित भेलालाई तत्कालका लागि स्थगन गर्ने निर्णय गरेको थियो । विश्व स्वास्थ्य संगठनले सोमबारसम्म विश्वका १ सय १० राष्ट्रमा कोभिड१९ संक्रमण पुष्टि भएको जनाएको छ । उसका अनुसार १ लाख १३ हजार ६ सय ७२ जना संक्रमित पाइएका छन् र तीमध्ये ४ हजार १२ जनाको मृत्यु भएको छ । कोभिड१९ संक्रमणले चीनपछि सबैभन्दा धेरै प्रभावित इटालीमा ९ हजार १ सय ७२ संक्रमित छन् भने हालसम्म ४ सय ६३ जनाको मृत्यु भइसकेको छ । उत्तर इटालीका सबै जनतालाई आइसोलेसनमा राखिएको छ । दक्षिण कोरियामा ७ हजार ५ सय १३ संक्रमित पुष्टि भएका छन् भने ५४ जनाको मृत्यु भएको छ । इरानमा हालसम्म ७ हजार १ सय ६१ संक्रमित पुष्टि भएका छन् र मृतकको संख्या २ सय ३७ पुगेको छ ।"
फ्रान्सका संस्कृतिमन्त्री संक्रमित,पेरिस फ्रान्सका संस्कृतिमन्त्री फ्यांक रियस्टर कोभिड१९ संक्रमित हुने पछिल्लो राजनीतिज्ञ भएका छन् । स्वास्थ्यमन्त्री ओलिभियर भेरानले यसबारे पुष्टि गर्दै मन्त्री फ्यांकसहित ५ जना सांसदमा पनि संक्रमण पुष्टि भएको सोमबार बताए । मन्त्री रियस्टरको स्वास्थ्य अवस्था सुधारोन्मुख रहेको र घरमै आराम गरिरहेको बीएफएम टेलिभिजनसँगको कुराकानीमा उनले जानकारी गराए ।
मध्यप्रदेश सरकार संकटमा,"भारतीय राष्ट्रिय कंग्रेसका युवा नेता ज्योतिरादित्य सिन्धियाले मंगलबार साधारण सदस्यसमेत नरहने गरी पार्टीबाट राजीनामा दिएका छन् । मेरो उद्देश्य मध्यप्रदेशका जनता र मुलुकको सेवा गर्नु हो तर पार्टीभित्र रहेर त्यो उद्देश्य पूरा नहुने देखेपछि केही नयाँ सुरु गर्न आवश्यक लागेको छ, ४९ वर्षीय सिन्धियाले आफ्नो राजीनामा पत्रमा लेखेका छन् । कंग्रेसबाट राजीनामा दिएको घोषणा गर्नुअघि प्रधानमन्त्री नरेन्द्र मोदी र गृहमन्त्री अमित शाहसँग मंगलबार बिहान भेटेका सिन्धियाले लगत्तै भारतीय जनता पार्टी (भाजपा) प्रवेश गर्ने निर्णय गरेका छन् । भाजपाले उनलाई राज्यसभामा लगेर केन्द्रीय मन्त्री बनाउने सम्भावना रहेको भारतीय सञ्चारमाध्यमले उल्लेख गरेका छन् । सिन्धियाको बहिर्गमनले केही वर्षयता सांगठनिक रूपमा कमजोर बन्दै गएको कंग्रेसलाई अर्को ठूलो झड्का लागेको छ । भाजपाको प्रभाव क्षेत्र मध्यप्रदेशमा कंग्रेसको पकडलाई निरन्तरता दिन सिन्धियाको अहंभूमिका रहँदै आएको थियो । सिन्धियाको राजीनामासँगै अन्य २२ विधायकले पनि राजीनामा दिएपछि कंग्रेस नेता कमलनाथ नेतृत्वको मध्यप्रदेश सरकार अल्पमतमा परेको छ । यसअघिको मध्यप्रदेश विधानसभा चुनावमा २ सय ३० सिटमध्ये १ सय १४ सिट जितेर पहिलो भएको कंग्रेसले चार स्वतन्त्र, तीन समाजवादी र दुई बहुजन समाज पार्टीका विधायकको समर्थनमा कमलनाथको नेतृत्वमा सरकार बनाएको थियो । विपक्षी भाजपासँग १ सय ९ विधायक छन् । दुई सिट खाली छ । २२ विधायकले राजीनामा दिएपछि विधायक संख्या २ सय ६ मा झरेको छ र कमलनाथ नेतृत्वको सरकारका पक्षमा मात्र ९२ विधायक बाँकी छन् । पछिल्ला राजनीतिक घटनाक्रमपछि अब मध्यप्रदेशमा सरकार बनाउन मात्र १ सय ४ सिट भए पुग्छ । भाजपाले आफ्नो नेतृत्वमा सरकार बनाउने पहल सुरु गरिसकेको छ । पूर्वमुख्यमन्त्री शिवराजसिंह चौहानको नेतृत्वमा भाजपाले पुनः सरकार बनाउने तयारी गरेको छ । यसअघि कर्नाटकमा पनि कंग्रेस नेतृत्वको सरकारलाई विस्थापित गर्दै भाजपाले सरकार बनाएको थियो । पिता माधवरावको सन् २००१ मा हवाई जहाज दुर्घटनामा निधन भएपछि स्ट्यान्फोर्डबाट स्नातकोत्तर गरेका ज्योतिरादित्यले कंग्रेसको राजनीतिलाई निरन्तरता दिएका थिए । पछिल्लो दुई वर्षयता भने उनी विभिन्न कारणले कंग्रेस नेतृत्वसँग असन्तुष्ट रहँदै आएका थिए । विधानसभा चुनावमा पार्टीलाई जिताउन अहंभूमिका खेले पनि मुख्यमन्त्री र पार्टी अध्यक्ष दुवै नदिएपछि उनी असन्तुष्ट थिए । मध्यप्रदेशको दुई राज्यसभा सिटमध्ये एउटामा आफूलाई पठाउनुपर्ने माग उनले पार्टी नेतृत्वसमक्ष गरेका थिए । तर, त्यसमा पार्टी नेतृत्वले चासो नदेखाएपछि उनी अन्ततः पार्टी छाड्ने निर्णयमा पुगेको उनी निकट स्रोतले जनाएको छ ।"
अमेरिकी सैनिक फिर्ता सुरु,काबुल (एजेन्सी) अमेरिकाले अफगानिस्तानबाट आफ्ना सैनिक फिर्ता लैजान सुरु गरेको छ । कतारको राजधानी दोहामा विद्रोही तालिवान समूहसँग भएको सम्झौताअनुसार सैनिक फिर्ता लान थालिएको एक अमेरिकी सैनिक अधिकारीले मंगलबार बताएका छन् । सम्झौतामा १४ महिनाभित्र सबै विदेशी सैनिक फिर्ता हुने उल्लेख छ ।
इतिहास खोतल्ने फिल्मकर्मी,"प्रसिद्ध बर्लिन फिल्म फेस्टिभलमा यसपटक एसियाली निर्देशकहरूले आफ्नो वचर्स्व कायम गरे । इरानी फिल्ममेकर मोहम्मद रसोउल्फको फिल्म दिअर इज नो इभिल ले फेस्टिभलको सर्वोच्च पुरस्कार गोल्डन विअर जित्यो भने कोरियन निर्देशक होङ स्याङ स्योले फिल्म दि वुमन हु र्यान का लागि उत्कृष्ट निर्देशकको सिल्भर वियर जिते । यी दुई अलावा बर्लिनालको ७० औं एनिभर्सरी इडिसनमा अर्का एसियाली निर्देशक थिए, रीति पान, जसले आफ्नो प्रभाव छोडे । कम्बोडियाका रीति पान पहिलोपटक आफ्नो फिल्मसहित बर्लिन आएका थिए । बेलाबेला फिचर फिल्म पनि बनाउने रीति मूलतः डक्युमेन्ट्री फिल्ममेकर हुन् । कान्स फिल्म फेस्टिभलको अन सर्टेन रिगार्ड मा उत्कृष्ट फिल्मको अवार्ड जितिसकेका उनको नयाँ डक्युमेन्ट्री इराडिएटेड यसपालि बर्लिनको अन्तर्राष्ट्रिय प्रतिस्पर्धामा थियो । फेव्रुअरी २९ मा बर्लिनाल पलास्तमा घोषणा गरिएको अवार्ड समारोहमा रीति पानको इराडिएटेड उत्कृष्ट डक्युमेन्ट्री घोषित भयो । यससँगै डक्युमेन्ट्रीले ४० हजार युरोको पुरस्कार पनि पायो । यो रकम फेस्टिभलको नियमअनुसार निर्माता र निर्देशकबीच आधाआधा बाँडिने छ ।म झन्डै ४० वर्षदेखि फिल्म बनाइरहेको छु, अवार्ड समारोहभन्दा दुई दिनअघि बर्लिन फेस्टिभलको अन्तरवार्ता लाउन्जमा उनले मसँग भनेका थिए, आज पनि हरेक नयाँ फिल्म बनाउँदा आफ्नो कुरा राम्ररी भन्न सकें कि सकिनँ भन्ने लागिरहन्छ । उनले यसो भनेकै भोलिपल्ट ब्रिटिस अभिनेता जेरेमी आइरनले अध्यक्षता गरेको जुरीले उत्कृष्ट पुरस्कार दिएर उनले राम्ररी भनेको प्रमाणित गरिदिएको थियो । रीति पानको आफ्नै जीवन कथा कुनै फिल्मको जस्तो छ । जसरी चीनका पाँचौं जेनेरेसनका विख्यात निर्देशक च्याङ यिमाउ सांस्कृतिक क्रान्तिका कारण घर छोडेर भागेका थिए, त्यसैगरी रीति पान पनि कम्बोडियामा खमेरुजका कारण घर छोडेर भागेका थिए । यिमाउका बुबा कोमिन्ताङ सेनामा थिए, जसलाई माओका सेनाले मारेपछि यिमाउले बेइजिङ आएर इँटाभट्टामा समेत काम गर्नुपरेको थियो । रीति पानका बुबा पनि कम्बोडियाको सरकारी जागिरमा थिए । उनी शिक्षा मन्त्रालयको जोइन्ट सेक्रेटरी थिए । खमेरुज सत्तामा आएपछि सन् १९७५ मा उनको परिवारलाई नै राजधानी नोमपेन्हबाट निकाला गरियो । उनीहरूलाई श्रम शिविरमा राखियो । निकै धेरै श्रम, कम खाना र स्वास्थ्य सेवाको अभावमा बुबा, आमा र दाजुको समेत मृत्यु भएपछि १९७९ मा उनी भागेर थाइल्यान्ड पुगे । मैले केही समय त्यहाँको शरणार्थी शिविरमा बिताएँ, उनले सम्झिए, थाइल्यान्डमा भइन्जेल पनि मलाई लाग्थ्यो, म भागिरहेको छु, कसैले मेरो पिछा गरिरहेको छ । फ्रान्सको पेरिस सहर पुगेपछि बल्ल उनले ढुक्कले सास फेरे । अहिले पनि रीति पानलाई कसैले पछ्याइरहेजस्तो लाग्छ । अहिले उनलाई जसले पछ्याउँछ त्यो कुनै व्यक्ति वा खमेरुजका गुरिल्ला नभएर इतिहास हो । इतिहासले हाम्रो पिछा गर्न छोड्दैन किनभने कुनै पनि व्यक्तिको चेतना र सोच उसको इतिहासद्वारा निर्मित हुन्छ । यदि तपाईं पृथ्वीमा उभिएको रूख हो भने जरा तपाईंको इतिहास हो, उनी भन्छन् । यसैले होला उनी प्रायः इतिहास खोतलेर फिल्म बनाइरहन्छन् । उनले निर्देशन गरेको फिल्म दी मिसिङ पिक्चर ओस्करमा मनोनित हुने कम्बोडियन फिल्म थियो । यसले कान्समा अवार्ड पनि जितेको थियो । दी मिसिङ पिक्चर र यसपालिको इराडिएटेड दुवैले इतिहास उधिन्छन् । इराडियटेड इतिहासले छोडेका हानिकारक विकिरणको कथा हो । एक त यसमा अमेरिकाले जापानमाथि हानेको अणुबमका साँच्चिकै विकिरणका पनि कुरा छन् । दोस्रो हिटलरले जर्मनीमा चलाएका ग्यास चेम्बर र तेस्रो खमेरुज शासनले चलाएको जनताको दमन र हतियार प्रयोगको कुरा छ । ती तीनैवटा घटनालाई उनले मानव इतिहासका क्रूरतम गतिविधिका रूपमा चित्रण गरेका छन् । निकै मिहिनेत गरेर जम्मा पारिएका पुराना फुटेजको यसमा प्रयोग गरिएको छ । पर्दालाई नै तीनवटा भागमा बाँडिएको छ । युद्धका फुटेजको मोन्टाज संग्रहजस्तो फिल्ममा न्यारेटरले एक ठाउँमा भन्छन्, आकाशको सबभन्दा माथि पीडा बस्छ । खमेरुजले परिवार नै सखाप पारेका यी निर्देशकले डक्युमेन्ट्रीमा त्यस्ता थुप्र्रै मानिसका तस्बिर प्रयोग गरेका छन्, जो त्यस समय इतिहासबाट विलिन भएका थिए । साथमा उनले जापनी बुटो नृत्यलाई पनि विम्बात्मक रूपमा प्रयोग गरेका छन् । छोटो अन्तरवार्तामा मैले उनलाई सोधें मानिसले इतिहासलाई सम्झिइरहनु किन आवश्यक छ ? जब कि राजनीतिक नेता र विद्वान्हरू त हिजोलाई बिर्सेर अघि बढ्नुपर्छ भनिरहन्छन् ? हामीले पछाडि नहेर्दैमा इतिहास मेटिन्छ ? उनले प्रतिप्रश्न गरे, मेटिँदैन । हिजो भएका गल्तीहरू आज सच्याउनका लागि तिनलाई जान्न बुझ्न जरुरी हुन्छ । गल्तीलाई गल्ती मान्नका लागि पनि तिनलाई हेर्नुपर्छ । तपाईंले बिर्सिनु भन्दैमा सबैले बिर्सिन्छन् ? उनले यसको विस्तारमा व्याख्या थाले, नयाँ पेज पल्टाउनुअघि पहिलेको पेजमा लेखिएको कुरा पढ्नु आवश्यक हुन्छ । तपाईं सबै पेज खाली राखेर नयाँ पल्टाउन सक्नुहुन्न । त्यसो गर्नुभयो भने तपाईंले न हिजोलाई बुझ्नुहुन्छ, न आजलाई । भोलि गएर तपाईंका नातिनातिनाले सोध्लान् हाम्रा पुर्खा केकस्ता थिए ? उनीहरूले के गरेका थिए ? उनीहरूका साथ के भएको थियो ? तिनका लागि पनि आजका र हिजोका कुरा हामीले डकुमेन्ट गरिदिनुपर्छ । त्यसैले फ्रान्समा सिनेम्याटोग्राफीको पढाइ सकेर कम्बोडिया फर्किएपछि उनले आफ्नो पहिलो डक्युमेन्ट्री थाइल्यान्ड कम्बोडिया सीमा क्षेत्रमा रहेको शरणार्थी शिविरमाथि बनाए, साइट २ । यस्तै शिविरमा कुनै बेला उनी आफैं शरणार्थी थिए । त्यसपछि पनि उनले खमेरुज र पोलपोटको शासनमाथि थुप्रै डक्युमेन्ट्री र डक्युड्रामा बनाए । २०१३ को दी मिसिङ पिक्चर मा उनले समाचार र डक्युमेन्ट्री फुटेज प्रयोग गरेका छन् । जुनजुन ठाउँका जुन पात्रका फुटेज थिएनन् तिनका लागि उनले माटोका प्रतिमा (क्ले फिगरियन्स) प्रयोग गरेका थिए । यो फिल्मले कान्समा अन सर्टेन रिगार्डमा अवार्ड जितेको थियो भने, ओस्करमा विदेशी भाषाको फिल्ममा मनोनित भएको थियो । १९९४ को उनले बनाएको फिक्सन फिल्म राइस पिपल ओस्करमा पठाइएको कम्बोडियाको पहिलो फिल्म थियो । पछिल्लो ४० वर्षदेखि उनी सिनेमासँग जोडिएका छन् । मैले उनलाई सोधें, यति लामो अवधिमा फिल्म बनाउने कर्मले तपाईंलाई व्यक्तिका रूपमा कति परिवर्तन गर्यो ? उनले यो प्रश्नलाई खासै महत्त्व दिएनन्, सायद गर्यो होला । कसरी परिवर्तन गर्यो म भन्न सक्दिनँ । मेरो अर्को पनि प्रश्न थियो के तपाईं फिक्सन फिल्मभन्दा डक्युमेन्ट्री नै बनाउन धेरै रुचाउनुहुन्छ ? यसमा भने उनले हल्का व्याख्या गरे । त्यस्तो होइन, यी दुवैका आफ्ना विशेषता छन् । तर, जब इतिहास वा जेनोसाइडजस्ता कुरा आउँछन्, मलाई डक्युमेन्ट्री नै चाहिन्छ । एक छिन्को मौनतापछि उनले थपे, मलाई त्यस्ता फिक्सन फिल्म मन पर्छन् जो वास्तविकतामा आधारित हुन्छन् । मलाई रोसोलिनी, डेसिका, सत्यजित रे जस्ता फिल्ममेकरका फिल्म मन पर्छन् । नियो रियालिस्टहरू मन पर्छन् । केन लोसको शैली पनि मन पर्छ । (ब्रिटिस फिल्ममेकर लोसका दुई फिल्म २००६ को दी विन्ड द्याट सेक्स दी बार्ली र २०१६ को आई, ड्यानियल ब्लेक ले कान्सको सर्वोच्च पुरस्कार पाम डिअर जितेका थिए ।)उनको अन्तरवार्ता लिनलाई लाउन्जको अर्को कुरामा टीभी पत्रकारहरू क्यामेरासहित तयार भइसकेका छन् । मसँगै एक अस्ट्रियन पत्रकार छन् । पछिल्ला ३० वर्षदेखि लगातार बर्लिन, क्यान्स र भेनिसजस्ता फेस्टिभलको रिर्पोटिङ गरिरहेकी उनका आफ्नैखाले प्रश्न छन् । रीति पानलाई साना देशका नयाँ फिल्ममेकरलाई केही सुझाव छ कि भनी सोध्दा उनको अनुहार उज्यालो भयो । छ, डक्युमेन्ट्रीबाट फिल्म बनाउने काम सुरु गर्नु । किनभने, डक्युमेन्ट्रीले तपाईंलाई मानिसको नजिक पुर्याउँछ । मानिसको वास्तविक भोगाइसम्म पुर्याउँछ । उनीहरूबारे साँच्चिकै थाहा पाउने मौका दिन्छ । मानिसको वास्तविक कुरा थाहा भयो भने फिक्सन फिल्म बनाउन पनि सजिलो हुन्छ । अन्तरवार्ताका लागि दिइएको समयसीमा घर्किंदै थियो । उनकी प्रेस एजेन्ट घरीघरी आएर यसको संकेत दिइरहेकी थिइन् । तैपनि, अन्त्यमा यसपालि संसारभर धमाका गरेको कोरियन फिल्म प्यारासाइट बारे सोधिहालियो । उनले यसको छोटो जवाफ दिए, मलाई यो फिल्म मन पर्यो । तर, म यस्ता फिल्म बनाउँदिनँ । यो मैले बनाउनेजस्तो फिल्म होइन । कुर्सीबाट उठ्दै उनले भने, हेर्दा के मन पर्छ र आफूलाई के बनाउन मन लाग्छ भन्नेचाहिँ फरक कुरा हुन् नि !"
जुगलको सिरपा,"ललितपुर (कास) नेपालभाषाको गीतिसंग्रह सिरपा सार्वजनिक भएको छ । सिरपा (पुरस्कार) मा जुगल डंगोलद्वारा संगीतबद्ध गीत छन् । सुरजवीर वज्राचार्यको शब्द र स्वरमा जुगल डंगोलले संगीत संयोजन गरेको जन्मदिनको शुभकामना गीत बुदिंया भिंतुना को कभर प्रतिस्पर्धामा १ सय २१ प्रतिस्पर्धीले भाग लिएका थिए । पाटन दरबार क्षेत्रको नासल चोकमा आयोजित समारोहमा वरिष्ठ गायक जुजुकाजी रञ्जित, जनसंगीत स्रष्टा अमरराज शर्मा, इलोहं प्रकाशनका प्रबन्धनिर्देशक नरेशवीर शाक्य, ललितपुर महानगरपालिका१६ का अध्यक्ष निर्मलरत्न शाक्य, संगीतकार डंगोल, आर्टोम्युज रेकर्डिङ स्टुडियोका प्रबन्धनिर्देशक केञ्जुमा सुब्बालगायतले संग्रह सार्वजनिक गरेका हुन् ।"
नीरफूल रिलिज स्थगित,"काठमाडौं फिल्म नीरफूल को रिलिज स्थगित भएको छ । विश्वव्यापी रूपमा संक्रमण बढ्दै गइरहेको कोरोना भाइरसका कारण चैत ७ गते फिल्म रिलिज नहुने निर्माण टिमले विज्ञप्तिमार्फत जनाएको हो । सर्वसाधारणको स्वास्थ्यलाई ख्याल गरी सरकारले समेत सार्वजनिक समारोह नगर्न आह्वान गरिरहेको बेला फिल्मको सार्वजनिक प्रदर्शन स्थगन गर्ने निर्णय गरेका छौं, विज्ञप्तिमा छ, यसबाट दर्शक महानुभावको निरन्तर पर्खाइ र अपेक्षामा पर्न गएको असुविधाप्रति हामी क्षमाप्रार्थी छौं । सञ्चाकर्मी फूलमान वलको निर्देशन रहेको फिल्म नीरफूल को हालै ट्रेलर रिलिज गरिएको थियो । स्थिति सामान्य भएपछि नयाँ प्रदर्शन मिति घोषणा गरिने बताइएको छ । महाभूकम्पमा बिछोडिएको एउटा परिवारको प्रेमकथा समेटिएको फिल्म सेलो प्रोडक्सनले निर्माण गरेको हो । कार्यकारी निर्माता सोनाम डोमा रहेको फिल्ममा दयाहाङ राई, रेखा थापा, बुद्धि तामाङ, शान्ति वाइबा, जिग्मे छ्योकी घिसिङ, पुष्कर गुरुङलगायतको अभिनय छ । प्रमोद कार्कीले छायांकन गरेको फिल्म निमेश श्रेष्ठले सम्पादन गरेका छन् ।"
प्रदेशले यातायात ऐन बनाउन सक्ने,"काठमाडौं (कास) सार्वजनिक यातायात सञ्चालन, नियमन तथा व्यवस्थापनका लागि प्रदेशहरूले छुट्टै कानुन बनाउन सक्ने प्रावधानसहितको संघीय विधेयकमाथि राष्ट्रिय सभाको विधायन व्यवस्थापन समितिमा दफावार छलफल सुरु भएको छ । भौतिक पूर्वाधार तथा यातायात मन्त्रालयले पेस गरेको काठमाडौं उपत्यका सार्वजनिक यातायात (व्यवस्थापन) प्राधिकरण विधेयक लाई परिमार्जन गरी समितिले संघीय व्यवस्थाअनुकूल बनाउन लागेको हो । यो प्रदेशका लागि नीतिगत ऐन हो, यसैमा रहेर उनीहरूले सार्वजनिक यातायात व्यवस्थापन र सञ्चालनसम्बन्धी छुट्टै ऐन बनाउन सक्छन्, सांसद प्रकाश पन्थले भने, काठमाडौंका हकमा भने यही ऐन नै आकर्षित हुने विशेष प्रावधान छ । पुरानो विधेयकले उपत्यकालाई मात्र समेटेकाले छलफलका आधारमा पुनर्लेखन गरिएको उनले बताए । संघीय राजधानीका लागि पनि ५ वा १० वर्ष संघले व्यवस्थापन गरी त्यसपछि प्रदेशलाई नै व्यवस्थापनको अधिकार दिन उपयुक्त हुने व्यवस्था राख्नेबारे पनि छलफल भएको छ । समितिले प्रदेशहरूको पनि धारणा मागेको जनाएको छ ।"
एक वर्षमा ९७३ ले छाडे चन्द समूह,"काठमाडौं (कास) सरकारले नेत्रविक्रम चन्द नेतृत्वको नेकपालाई प्रतिबन्ध लगाएको एक वर्षमा ९ सय ७३ नेता तथा कार्यकर्ताले पार्टी परित्याग गरेका छन् । बम विस्फोट, आगजनी, जबर्जस्ती असुली, जग्गा कब्जाजस्ता आपराधिक गतिविधि गरेको भन्दै सरकारले २०७५ फागुन २८ मा चन्द समूहको गतिविधिमा प्रतिबन्ध लगाएको थियो । प्रतिबन्धपछि महासचिव नेत्रविक्रम चन्दसहित केन्द्रीयदेखि स्थानीय तहसम्मका नेताकार्यकर्ता भूमिगत भएका थिए । कतिपय नेताकार्यकर्ता पक्राउ परेपछि चन्दले स्थायी समिति र पोलिटब्युरो भंग गरी ५ सदस्यीय सचिवालय र ३० सदस्यीय केन्द्रीय समिति बनाएका छन् । प्रहरी प्रधान कार्यालयका अनुसार प्रतिबन्धपछि ३ हजार २ सय ९८ जना पक्राउ परेका छन् । त्यसमध्ये २ हजार ९ सय ४२ जनालाई सम्बन्धित अदालत र जिल्ला प्रशासन कार्यालयमा मुद्दा दायर गरिएकोमा २ हजार ७ सय १६ धरौटी र तारेखमा छुटेका छन् । रिहा भएका र प्रशासनमार्फत आत्मसमर्पण गरेका थुप्रैले पार्टी छाडेका छन् । पार्टी परित्याग गर्नेमा सुदूरपश्चिम प्रदेशबाट १ सय ७८, कर्णालीबाट ६८, प्रदेश ५ बाट १ सय ३१, गण्डकीबाट ७६, वाग्मतीबाट ३ सय ५७, प्रदेश २ बाट २४ तथा प्रदेश १ बाट १ सय ३९ जना छन् ।३ सय २५ जना सोधपुछपछि रिहा भएका छन् । तीन जनामाथि मुद्दा दर्ता गर्न बाँकी र ८४ जना प्रहरी हिरासतमा अनुसन्धानकै क्रममा छन् । अदालतको आदेशमा १ सय ४१ जनालाई पुर्पक्षका लागि कारागार चलान गरिएको छ । सचिवालय सदस्य हेमन्तप्रकाश ओली सहितका केन्द्रीय तहका दुई दर्जन नेताहरू पुर्पक्षमा कारागारमा छन् । प्रभावशाली नेता मानिएका मोहन कार्की र पदम राई सत्तारूढ नेकपामा प्रवेश गरे ।प्रहरी प्रवक्ता डीआईजी शैलेश थापा क्षत्रीका अनुसार चन्द समूहबाट ५१ थान हतियार बरामद भएको छ । बरामद हतियारमा एम१६, एसएमजी, एलएमजीलगायत पनि छन् ।"
नेप्सेमा ऋणात्मक सर्किट ब्रेकर,"सेयर बजारमा उच्च अंकको गिरावट मंगलबार पनि थामिएन । सुरुदेखि नै उच्च अंकले बजार घटेपछि नेप्से परिसूचक ८६३९ अंक घट्यो । तीव्र रूपले नेप्से घटेपछि नेप्सेले सर्किट ब्रेकर मार्फत कारोबार रोक्नुपर्यो । पछिल्ला दुई सातामै दुई पटकसम्म नकारात्मक सर्किट ब्रेकर मार्फत बजार बन्द गर्नुपरेको छ । बजार खुलेको पहिलो घण्टामा नेप्से ४ प्रतिशत घटेपछि पहिलो सर्किट ब्रेकर मार्फत २० मिनेटका लागि कारोबार रोकियो । त्यसपछि खुलेको बजार पुनः घटिरह्यो । दोस्रो घण्टामा ५ प्रतिशत घटेपछि नेप्सेले ४० मिनेटका लागि कारोबार बन्द गर्यो । दिउँसो २ः१३ मा नेप्से ६ प्रतिशत घट्यो । त्यसपछि नेप्सेले यो दिनको सम्पूर्ण कारोबार नै बन्द गर्यो । सेयर बजारमा अस्वाभाविक उतारचढाव नियन्त्रण गर्न कारोबार मूल्यमा घटबढको सीमा तोकेको हुन्छ । प्राविधिक भाषामा यसलाई सर्किट ब्रेकर भनिन्छ । विद्यमान व्यवस्था अनुसार बजार खुलेको पहिलो घण्टामा नेप्से ४ प्रतिशत घटबढ भए २० मिनेट, दोस्रो घण्टामा ५ प्रतिशत घटबढ हुँदा ४० मिनेट र तेस्रो घण्टामा ६ प्रतिशत घटबढ भए बाँकी अवधिभर सेयर कारोबार बन्द गर्नुपर्छ । यही व्यवस्थाअनुसार मंगलबार आधा कारोबार अवधि बाँकी रहँदा सेयर किनबेच बन्द गरिएको हो । मंगलबार सेयर बजारमा करिब सवा १ घण्टा मात्र सेयरको किनबेच भयो । पहिलो र दोस्रो सर्किट ब्रेकर पछि २० र ४० मिनेट गरी एक घण्टा बजार बन्द रह्यो । कुल सवा दुई घण्टाको अवधिमा एक घण्टा बजार बन्द भएपछि बाँकी सवा घण्टा मात्र लगानीकर्ताले सेयर किनबेच गर्न पाएका थिए । छोटो समय मात्र कारोबार भए पनि समग्र नेप्सेमा उच्च गिरावट भयो । यो गिरावटसँगै नेप्से १ हजार ३ सय ४९३१ विन्दुमा ओर्लिएको छ । यो करिब एक महिनाअघिको अवस्था हो । गत माघ २९ मा नेप्से परिसूचक १ हजार ३ सय ४४ विन्दुमा थियो । त्यसपछि निरन्तर बढेको नेप्से यही फागुन १५ मा १ हजार ६ सय ३२ विन्दुमा पुगेको थियो । त्यो विन्दुबाट घट्न थालेको नेप्से मंगलबार करिब साढे १३ सयमा झरेको हो । यसअघि गत माघ १९ मा नेप्से ६ प्रतिशत घट्दा (९६०६ अंक) सर्किट ब्रेकरमार्फत कारोबार रोकिएको थियो । पछिल्लो एक महिनामा सेयर बजारमा देखिएको उतारचढावलाई विभिन्न पक्षबाट विश्लेषण गर्न थालिएको छ । यसलाई कसैले अर्थमन्त्री युवराज खतिवडाको बहिर्गमनसँग जोडेर हेरेका छन् भने कसैले बैंकको ब्याजदरसँग । खतिवडाले पुनः अर्थमन्त्रीमा नियुक्ति पाएपछि केही व्यापारिक घराना थप लगानी गर्न डराएका छन्, एक ब्रोकरले भने, एकदुई दिनयता उनीहरूले बजारमा सेयर बिक्री बढाएका छन् । त्यसो त यसअघि सेयर उच्च अंक बढ्नुमा पनि कुनै कारण थिएन । त्यस्तै अहिले पनि बिनाकारण उच्च अंक घटेको जानकारहरू बताउँछन् । बजारमा आत्तिइहाल्नुपर्ने अवस्था छैन, इन्भेस्टर्स फोरमका पूर्वअध्यक्ष अम्बिका पौडेलले भने, पहिले जसरी बढेको थियो, त्यसैगरी घटेको हो । नेप्से बिस्तारै आफ्नो लयमा फर्किन थालेको उनको दाबी गरे । मंगलबार कारोबारमा आएका सबै उपसमूहका परिसूचक ऋणात्मक बने । करिब ९ हजार कारोबारबाट १ सय ६१ कम्पनीका २७ लाख ३५ हजार कित्ता सेयर किनबेच भए । ती किनबेचमा १ अर्ब ७ करोड रुपैयाँ बराबरको सेयर कारोबार भयो । नेप्से घटेपछि सेयर बजारको आकार (कुल बजार पुँजीकरण) १७ खर्ब २३ अर्ब रुपैयाँमा सीमित भएको छ । उच्च अंकले घटेको बजारमा ८ कम्पनीको सेयरमूल्य भने बढेर बन्द भएको छ । कारोबारमा आएका कम्पनीमध्ये ८ कम्पनीको सेयरमूल्य बढ्यो, १ सय ४६ कम्पनीको घट्यो र बाँकी ७ कम्पनीको सेयरमूल्य स्थिर छ । सो दिन बैंकिङ, बिमा, व्यापार, होटललगायत उपसमूहका परिसूचक उच्च प्रतिशतले घटे ।"
उखु किसानले पाए २५ करोड,"विराटनगर (कास) सुनसरीको बर्जुस्थित इस्टर्न सुगर मिलले किसानलाई यसपालिको उखुको २५ करोड रुपैयाँ भुक्तानी गरेको छ । मिलले सोमबारसम्म करिब १२ लाख क्विन्टल उखु क्रसिङ गरेको छ । यस वर्षको क्रसिङ सकिन लागेको छ, मिलका नायब महाप्रबन्धक कृष्ण गौतमले भने, यसपालि क्रसिङ सकेको दुई साताभित्र किसानको सबै रकम भुक्तानी गर्ने तयारी छ ।मिलले प्रतिक्विन्टल ४ सय ७१ रुपैयाँ २८ पैसाका दरले भुक्तानी दिएको हो । दुई साताअघि क्रसिङ गरिएको उखुको भुक्तानी सबै गरिएको र बाँकी उखुको पनि क्रसिङ गरेको दुई सातापछि सबै रकम भुक्तानी गरिने गौतमले जानकारी दिए । यसबाहेक सरकारले किसानलाई प्रतिक्विन्टल ६५ रुपैयाँ अनुदान दिनेछ । मिलले गत वर्ष १२ लाख ८७ हजार क्विन्टल उखु क्रसिङ गरेर किसानलाई असारमा एकमुष्ट ५२ करोड ३९ लाख ५६ हजार रुपैयाँ भुक्तानी दिएको थियो ।"
पाम तेल निर्यात चाँडै खुल्छ,"नयाँदिल्ली (कास) भारतले नेपालबाट हुने पाम तेलको आयातमाथि लगाएको बन्देज चाँडै हटाउने जनाएको छ । नयाँदिल्लीमा रहेका उद्योग राज्यमन्त्री मोतीलाल दुगडसँगको छलफलमा भारतीय उच्च अधिकारीहरूले नेपालबाट हुँदै आएको पाम तेलको निर्यातमा लगाइएको बन्देज हटाउने सम्बन्धमा त्यस्तो धारणा राखेका हुन् । मन्त्री दुगडसँगको भेटमा भारतका वाणिज्य तथा उद्योग राज्यमन्त्री हरदीपसिंह पुरीले यस्तो प्रतिबद्धता जनाएको बताइएको छ । उहाँले नेपालको निर्यात असर नहोस् भन्नेमा आफूहरू गम्भीर रहेको भन्दै चाँडो खुलाउन आवश्यक निर्देशन दिइसक्नुभएको छ, मन्त्री दुगडले भने । भारतीय पक्षसँगको कुराकानीपछि आफू पाम आयलको निर्यात चाँडै खुल्नेमा विश्वस्त रहेको उनको भनाइ छ । ग्लोबल बिजनेस समिटमा सहभागी हुन दिल्ली आएका मन्त्री दुगडले सोमबार साँझ राज्यमन्त्री पुरीसँग भेट गरेका थिए । भारतले दुई महिनाअघि प्रशोधित पाम आयलको आयातमा बन्देज लगाएको थियो । भारतको उक्त निर्णयपछि नेपालबाट हुने निर्यात रोकिएको थियो ।नेपालको भन्सार विभागले पनि चालु आर्थिक वर्षको पहिलो पाँच महिनामा पाम तेलको भारतर्फको निर्यात ११ अर्ब ५४ करोड रुपैयाँ पुगेको जनाएको थियो । यो मुलुकको कुल निर्यातको एक चौथाइभन्दा बढी हो । भारतले उक्त निर्णय गरेदेखि नै नेपाली पक्षले त्यसलाई खुलाउन ताकेता गर्दै आएको थियो । नेपालको अनुरोधपछि भारतले केही व्यवसायीलाई आयातको लाइसेन्स पनि दियो । तर एक लट लाइसेन्स दिएपछि पुनः बन्देज लगाउने निर्णय गरेको थियो । त्यसपछि पुनः नेपालले लाइसेन्स खुला गराउन आग्रह गर्दै आएको थियो । हामीले लाइसेन्स कहिले खोल्ने, कहिले नखोल्ने भन्दा पनि सधैंका लागि खुला राख्न अनुरोध गरेका छौं, मन्त्री दुगडले भने । नेपालले निर्यात खुलाउन पहल गरिरहँदा भारतीय व्यवसायीले भने नेपालबाट हुने आयात तत्काल खुला नगर्न लबिइङ थालेका थिए । उनीहरूले त्यही क्रममा नेपालबाट आयात हुने पाम आयलमा दक्षिण एसियाली स्वतन्त्र व्यापार सम्झौता (साफ्टा) अनुसार शून्य भन्सार सुविधा नदिन सरकारसमक्ष आग्रह गरेका थिए । खाने तेल उत्पादक तथा व्यापारीहरूको संस्था सल्भेन्ट एक्स्ट्र्याक्टरर्स एसोसिएसन अफ इन्डियाले नेपाललाई यस्तो सुविधा दिए घरेलु प्रशोधन उद्योगलाई असर पार्ने दाबीसहित त्यस्तो आग्रह गरेको थियो । भारतले मलेसियासँगको राजनीतिक सम्बन्ध तनावपूर्ण बनेपछि पाम तेलको आयातमाथि बन्देज लगाएको थियो । जम्मुकश्मीरको विशेषाधिकार खारेजी निर्णय र नागरिकता संशोधन विधेयकलाई लिएर मलेसियाका प्रधानमन्त्री महाथिर मोहम्मदले आलोचना गरेपछि भारतीय पक्ष असन्तुष्ट थियो । मलेसियाको प्रमुख कृषि उत्पादनमा पर्ने पाम तेलका लागि भारत सबैभन्दा ठूलो बजार थियो ।"
एसियाली इन्धन मूल्यमा गिरावट,"एजेन्सी साउदी अरेबिया नेतृत्वको तेल निर्यातकर्ता राष्ट्र र रुसबीच तेल उत्पादन कटौती गर्ने सहमति नजुट्दा एसियाली बजारमा इन्धनको मूल्य घटेको छ । कम तेल उत्पादन गर्ने विषयमा रुस सहमत नभएपछि साउदी अरेबियासहितका १४ राष्ट्रले तेलको मूल्य घटाएका हुन् । उत्पादकले तेलको मूल्य घटाएसँगै एसियाली बजारमा तेलको मूल्य ३० प्रतिशत घटेको छ । सन् १९९१ प्छि पहिलो पटक एकैदिन यति धेरै प्रतिशतले इन्धन मूल्य घटेको हो ।यसअघि रुस र साउदी अरेबियासहितका तेल उत्पादक राष्ट्रले इन्धन उत्पादन कटौती गर्ने विषयमा सहमति गर्दै आएका थिए । सन् २०१६ मा इन्धन मूल्य धेरै घटेपछि रुस र अर्गनाइजेसन अफ पेट्रोलियम एक्सपोर्टिङ कन्ट्रिज (ओपेक) ले मिलेर सहमतिमा इन्धन उत्पादन कटौती गर्दै आएका थिए । माग कम भएको बेला बढी उत्पादन गर्दा बजार मूल्य कम हुने भएकाले तेल उत्पादकहरूबीच बजार माग कम भएका बेलामा उत्पादन कटौती गर्ने सहमति हुँदै आएको थियो ।सोमबार प्रतिब्यारेल तेलको मूल्य ३१ डलरमा झरेको थियो । साउदी अरेबियाले तेलको मूल्य घटाउने निर्णय गरेसँगै इन्धन बजारमा हलचल हुने विश्लेषकहरूको अनुमान छ । साउदी अरेबिया नेतृत्वमा रहेको १४ देश सम्मिलित ओपेकले रुस र अन्य गैरसदस्यीय इन्धन उत्पादक देशलाई इन्धन उत्पादन घटाउने प्रस्ताव राखेको थियो । ओपेकले शुक्रबार राखेको प्रस्ताव रुसले अस्वीकार गरेको हो । नोवल कोरोना भाइरस (कोभिड१९) को भयका कारण चीनसहित विश्वभरमा हवाई, यातायात र उद्योग व्यवसाय प्रभावित भएपछि तेलको माग लगातार घटेको छ । त्यसैले उत्पादन कटौतीका लागि ओपेकले रुसलाई प्रस्ताव गरेको थियो । कोभिड१९ को प्रभावका कारण सन् २००९ पछि पहिलो पटक यो वर्ष इन्धन माग घट्ने इन्टरनेसनल इनर्जी एजेन्सीले जनाएको छ । बाँकी सन् २००९ मा अमेरिकाका भएको आर्थिक मन्दीको प्रभाव विश्व अर्थतन्त्रमा परे जस्तै कोभिड१९ का कारण यो वर्ष विश्व अर्थतन्त्र शिथिल हुन सक्ने अनुमान भइरहेको छ । साउदी अरेबियासहित ओपेक राष्ट्रले प्रतिदिन १५ लाख ब्यारेल इन्धन उत्पादन कटौती गर्न प्रस्ताव राखेका थिए । रुसले आफ्नो प्रस्तावमा असहमति जनाएसँगै साउदी अरेबियासहित ओपेक राष्ट्रहरूले तेलको मूल्यमा कटौती गरेका हुन् । साउदी अरेबियाको यो निर्णयले एसियामा बढी इन्धन खपत गर्ने चीन, जापान, दक्षिण कोरिया र भारतजस्ता देशमा इन्धन सस्तिने भएको छ । तेलको मूल्य घटाउने निर्णयले ओपेक राष्ट्रको बजार हिस्सा बढ्ने विश्लेषकहरूको अनुमान छ । मूल्य स्थिर राख्न तेलको मूल्य घटाउँदा अमेरिकी कम्पनीको बजार विस्तारमा सहयोग पुग्ने रुसी बुझाइ रहेको अन्तर्राष्ट्रिय समाचार संस्थामा जनाइएको छ । नेपालमा भने प्रत्येक महिनाको १ र १५ तारिखमा भारतीय आयल कर्पोरेसनले नेपाल आयल निगमलाई नयाँ मूल्यसूची पठाउँछ । स्वचालित मूल्य प्रणालीअनुसार निगमले मूल्य समायोजन गर्दै आएको छ । यसमा निगमले पेट्रोल, डिजेल र मटितेल र हवाई इन्धनमा साढे दुई रुपैयाँभन्दा घटाउने र बढाउने गरेको छैन । यस पटक पनि सोही मूल्य मात्र घट्ने सम्भावना रहेको निगम स्रोतको भनाइ छ ।"
आठ महिनामै ४४ निर्माण कम्पनी कालोसूचीमा,२०६४६५ ६२०६५६६ १०२०६६६७ १५२०६७६८ ८२०६८६९ २५२०६९७० १३२०७०७१ ३०२०७१७२ ३६२०७२७३ १८२०७३७४ ४७२०७४७५ ५२२०७५७६ ५०२०७६७७ ४४(२४ कालोसूचीको प्रक्रियामा)स्रोत : सार्वजनिक खरिद अनुगमन कार्यालय
सामसङका दुई नयाँ फोन,"काठमाडौं (कास) सामसङ इलेक्ट्रोनिक्सले ग्यालेक्सी ए सेभेन तथा ग्यालेक्सी ए फाइभ १ बजारमा ल्याएको छ । यी मोबाइलमा विभिन्न विशेषता छन् । ब्याट्री टिकाउ, रियल क्यामेरा र जीवन्त दृश्यावलोकनका लागि इन्फिनिटीजेरो डिस्प्ले छन् । ग्यालेक्सी ए सेभेन १ को मूल्य ४९ हजार ९९९ र ग्यालेक्सी एफाइभ १ को ३८ हजार ३९९ छ ।"
इटहरीमा टिम्बर क्राफ्टको डिलर मिट,काठमाडौं (कास) ढोका बिक्रेताको उपस्थितिमा सुनसरीको इटहरीमा टिम्बर क्राफ्टको डिलर मिट आयोजना गरिएको छ । मामाभान्जा ट्रेर्डसको संयोजन तथा टिम्बर क्राफ्ट प्रालिको आयोजनामा उक्त कार्यक्रम सम्पन्न भएको हो ।
विद्यालयलाई सिटिजन्सको १ लाख सहयोग,काठमाडौं (कास) सिटिजन्स बैंकले धनगढीस्थित शारदा माध्यमिक विद्यालयलाई १ लाख रुपैयाँ आर्थिक सहयोग गरेको छ । विद्यालयमा आयोजित एक कार्यक्रमबीच उक्त सहयोग रकम हस्तान्तरण गरियो ।
बैंकिङ कसुरदार ज्ञवालीको माग सर्वोच्चद्वारा अस्वीकार,"मुद्दाको सामना गर्ने क्रममा फरार भई पछि फैसला नै उल्ट्याउनुपर्ने दाबी गरेका विवादास्पद बैंकर कमल ज्ञवालीको मागदाबीलाई सर्वोच्च अदालतले अस्वीकार गरेको छ । तत्कालीन पुनरावेदन अदालतले बैंकिङ कसुरको अभियोगमा दोषी ठहर भएका ज्ञवालीले पक्राउ परेपछि आफूले मुद्दाको प्रतिरक्षाको मौका नपाएको भन्दै सर्वोच्च अदालतमा पाँच वटा मुद्दा दायर गरेका थिए । सर्वोच्च अदालतले सबै मुद्दामा पुनरावेदन अदालतको फैसला सदर गरेको हो । न्यायाधीशहरू दीपककुमार कार्की, पुरुषोत्तम भण्डारी र हरिप्रसाद फुयालको इजलासले बैंकिङ कसुरको अभियोगमा कैद भुक्तान गरिरहेका कमल ज्ञवालीले दायर गरेका पाँच मुद्दामै दाबी पुग्न नसक्ने फैसला गरेको हो । ज्ञवालीले आफूलाई गैरकानुनी रूपमा थुनामा राखिएको दाबीसहित एउटा बन्दी प्रत्यक्षीकरणको निवेदन दर्ता गरेका थिए । आफूविरुद्ध बैंकिङ कसुरको अभियोग ठहर गर्ने उच्च अदालतका दुई फैसला बदरको माग गरी थप चार मुद्दा दर्ता गरेका थिए । सबै मुद्दामा पुनरावेदन अदालतको फैसला सदर भएको हो । सर्वोच्च अदालतको फैसलासँगै ज्ञवालीले चार वर्ष कैद भुक्तानका साथै करिब १६ करोड रुपैयाँ बिगो र जरिवाना पनि तिर्नुपर्ने भएको छ । जम्को प्रकाशन प्रालिका नाममा कर्जा प्रवाहका क्रममा बैंकिङ कसुर गरेको अभियोगमा उच्च अदालत पाटनले ०७३ असोज ४ मा कमल ज्ञवालीका साथै उनकी श्रीमती गौरी खनाल (ज्ञवाली) र किश्वर ढकाललाई मुख्य कसुरदार ठहर गरी चार वर्ष कैद सजाय सुनाएको थियो । कमल र गौरीलाई ६ करोड २५ लाख रुपैयाँका दरले बिगो र जरिवाना सजायसमेत सुनायो । किश्वर ढकाललाई ५० लाख रुपैयाँ जरिवाना गर्यो । कोमलानन्द अधिकारीलाई चार वर्ष कैद र ५ करोड ७३ लाख रुपैयाँ जरिवानाको फैसला गर्यो । तर पतिको प्रभाव र पारिवारिक अवस्था विचार गर्नुपर्ने भन्दै कमलकी पत्नी गौरीलाई भने तीन वर्ष मात्रै कैद फैसला गरेको थियो । उक्त बैंकिङ कसुर मुद्दामा जोडिएका थप पाँच जनालाई दुई वर्ष कैद सजाय भएको थियो । जम्को प्रकाशन जोडिएको अर्को बैंकिङ कसुरको मुद्दामा तत्कालीन पुनरावेदन अदालत पाटनले ०७३ साल जेठ १३ मा कमल ज्ञवालीलाई चार वर्ष कैद र ४ करोड २६ लाख रुपैयाँ जरिवाना हुने फैसला गरेको थियो । दुवै मुद्दाको बिगो १० करोड ५१ लाख पुग्छ भने अदालतले त्यति नै जरिवाना तोकेको थियो । घटना यस्तो थियो सिद्धार्थ विकास बैंकले जम्को प्रकाशनलाई १३ करोड रुपैयाँ कर्जा प्रवाह गरेको थियो । किस्ट बैंकका तत्कालीन सीईओ कमल ज्ञवालीकी पत्नी गौरी खनाल ज्ञवालीको काठमाडौं रविभवनको दुई कित्ता जग्गा उक्त कर्जाको धितोका रूपमा राखिएको थियो । बैंकले गरेको मूल्यांकनमा करिब ६ करोड रुपैयाँ मात्रै रहेको जग्गालाई झन्डै दोब्बरभन्दा बढी कर्जा प्रवाह भएको थियो । कर्जा लिन परियोजना देखाउने क्रममा गौरीले उक्त जग्गा जम्को प्रकाशनका नाममा नामसारी गरेकी थिइन् । कर्जा दुरुपयोग भएको उजुरीसँगै छानबिन चलेपछि उक्त रकम आफूले उपयोग नगरेको भनी जम्को सञ्चालक किशोर ढकालले ऋण लिने सिद्धार्थ विकास बैंकमा निवेदन दिएका थिए । छानबिन हुँदा उक्त रकम सिद्धान्त विकास बैंकको नारायणगढ शाखामार्फत ट्रान्सफर भई दुरुपयोग गरेको राष्ट्र बैंकको सुपरिवेक्षण विभागले गरेको अनुसन्धान प्रतिवेदनमा उल्लेख छ । केन्द्रीय कार्यालयको कर्जालाई नारायणगढ शाखामार्फत भुक्तानी गरेर प्राइम बैंकको न्युरोड शाखाबाट रकम ट्रान्सफर भएको थियो । छानबिन हुँदा उक्त कर्जाको साँवा १३ करोडमा ३ करोड ब्याज थपिएर १६ ऋण पुगेको थियो ।छानबिनबाट अप्ठ्यारो परेपछि सिद्धार्थ डेभलपमेन्ट बैंकका सीईओ दीपेन्द्र कार्कीले राष्ट्र बैंकमा निवेदन दिई जम्को प्रकाशन, मधुसूदन शर्मा र जमुना खनालका कर्जा किस्ट बैंकका तत्कालीन सीईओ कमल ज्ञवालीसँग सम्बन्धित रहेको भनी किटानी दिए । जम्कोका सञ्चालक किशोर ढकाल (अर्को मुद्दामा उनको नाम किश्वर भनी उल्लेख छ) का अनुसार किस्टका कमल ज्ञवालीले झुक्याएर जम्कोका नाममा ऋण लिई रकम आफैंले चलाएका थिए । उनले अदालतमा बयानमा भनेका छन्, कलंकीमा मेरो जग्गा छ । केही समयका लागि तपाईंको फर्ममा नामसारी गरिदिन्छु र सम्पूर्ण ऋण तथा ब्याज तिरिदिन्छु भनी मलाई फकाएर नामसारी गरेको हो ।किस्ट बैंकले पनि ०६७ असार ३२ मा १२ करोड रुपैयाँ जम्को प्रकाशनका नाममा कर्जा प्रवाह गरेको थियो । त्यही दिन विभिन्न ३१ जना व्यक्तिको नाममा १२ करोड रुपैयाँको चेक काटेर बाँडेको भेटियो । उक्त कर्जाको धितोका रूपमा ५१ लाख ६५ हजार रुपैयाँ मूल्यांकन भएको १ रोपनी ५ आना जग्गा राखिएको थियो । राष्ट्र बैंकको दाबीअनुसार जम्को प्रकाशन नामको साधारण प्रेसलाई बैंकिङ प्रणालीबाट २५ करोडभन्दा बढी रकम दिएर कर्जा दुरुपयोग भएको थियो । धितो राख्ने सम्पत्तिको हक हस्तान्तरणमा पनि अनेक चलखेल भएको थियो । कमल ज्ञवालीकी श्रीमती गौरी खनालको नामको ललितपुरको ठूला दुर्लुङ गाविसको ९ रोपनी ४ आना जग्गा तुलसी खनालको नाममा नामसारी गरियो । त्यसको चार दिनपछि फेरि शोभा गिरीका नाममा सारेर त्यो जग्गा पनि सिद्धार्थ विकास बैंकको कर्जा सुरक्षाका लागि रोक्का राखेको भेटियो । विभिन्न पाँच वटा कर्जा प्रवाहका क्रियाकलापमाथि अनुसन्धान हुँदा त्यसमा किस्टका सञ्चालक कमल ज्ञवाली जोडिएको खुल्यो । उनले सिद्धार्थ विकास बैंकको अवकाश कोषबाट ३ करोड १० लाख कर्जा प्रवाह गराएका थिए । शोभा गिरीका नाममा ३० लाख प्रवाह भएको थियो । गौरी खनालकी दिदी जमुनाका नाममा ३० लाख निकालिएको थियो । कमल ज्ञवालीका अनेक नातेदारका नाममा विभिन्न कर्जा लिएको खुल्यो । सिद्धार्थ विकास बैंकका तत्कालीन सीईओ दीपेन्द्र कार्कीले कमल ज्ञवालीको घरमै सल्लाह गरेर मिलेमतोमा कर्जा प्रवाह गरेको बयान दिए । उनका अनुसार सिद्धार्थ र किस्ट बैंकबाट कर्जा लिँदा कमल ज्ञवालीको घरमा बसी कागजात तयार भएको थियो । जम्कोका किशोर ढकालले आफू अनाहकमा फसेको बयानकै क्रममा खोले । उनका अनुसार कमल ज्ञवालीको प्राइम बैंकमा कर्जा रहेछ । त्यो तिर्न नसकेकाले उनलाई साह्रै अप्ठ्यारो परेको रहेछ । उनलाई कर्जा लिन केही वर्ष चलिरहेको कम्पनी पनि चाहिएको रहेछ । जम्कोका सञ्चालक किशोरले बयानमा भनेका छन्, सुरुमा मैले प्रस्ताव नमाने पनि बारम्बार कुरा आएपछि सीईओजस्ता ठूला मानिसले भनेको राम्रै होला भनेर प्रस्ताव स्वीकार गरें । जम्कोका नाममा ऋणस्वरूप भुक्तानी भएको १२ करोड ५० लाख रुपैयाँ कमलकी श्रीमती गौरीको खातामा जम्मा भयो । त्योमध्ये उनीहरूले २ करोड ६० लाख जग्गा खरिदमा खर्च गरे भने ९ करोड ९० लाख प्राइम बैंकको कर्जा तिर्न प्रयोग गरे । जम्को प्रकाशनका नाममा अरू गलत क्रियाकलाप पनि भयो । सिद्धार्थ विकास बैंकले ०६६ असोज २५ गते मधुसूदन शर्माका नाममा १० करोड कर्जा प्रवाह गर्यो । सीईओ कमलका भान्जा मधुसूदन त्यति बेलाको किस्ट बैंकका कर्मचारीसमेत हुन् । त्यही दिन जमुना खनाल (कमल ज्ञवालीकी श्रीमतीकी दिदी) का नाममा कमल ज्ञवालीको जमानतमा १० करोड कर्जा प्रवाह भयो । ती सबै कर्जा पछि कमल ज्ञवालीले ०६८ पुस २९ मा आफू अध्यक्ष रहेको जीवनधारा पब्लिक लिमिटेडका नाममा सिद्धार्थ डेभलपमेन्ट बैंकबाट लिएको नयाँ कर्जाबाट चुक्ता गरेको खुल्यो । ती कर्जामध्ये मधुसूदन शर्मालाई ८ करोड ८७ लाख र जमुना खनाललाई ८ करोड ८७ लाख रुपैयाँ सिद्धार्थ डेभलपमेन्ट बैंकले किस्ट बैंकको खातामा चेकमार्फत भुक्तानी गरेको खुल्यो । दुवै खाताको रकम किस्टमा रहेको तुलसीप्रसाद खनालको खातामा ट्रान्सफर भयो । त्यहीमध्ये ११ करोड ५ लाख रकम तुलसीप्रसाद खनालको खाताबाट जेन्टल हाउजिङ कम्पनीको कर्जाको साँवा र ब्याज भुक्तानीमा प्रयोग भयो । किस्ट बैंकको ऋणी जेन्टल हाउजिङमा मधुसूदन सिलवालको लगानी छ । सिलवाल सिद्धार्थ विकास बैंकका समेत सञ्चालक हुन् । राष्ट्र बैंकको प्रतिवेदनअनुसार दुई फरक बैंकका सञ्चालक र कर्मचारीको मिलेमतोमा यताको ऋण उता र उताको ऋण यता गरी कर्जा दुरुपयोग गरिएको थियो । सिलवाल सञ्चालक रहेको उक्त कम्पनीमा किस्टबाट १७ करोड ४४ रुपैयाँ कुल भुक्तानी भएको प्रतिवेदनबाट खुल्यो ।यी सबै विवरण र त्यसको प्रमाण मूल्यांकनपछि उच्च अदालतले धितो अधिक मूल्यांकन गराई कर्जा प्रवाह गरेर बैंकिङ कसुर गरेको ठहर गर्यो । प्रहरीले अनुसन्धान गरेकै अवस्थामा फरार कमललाई मुद्दा फैसलाको दुई वर्षपछि प्रहरीले ०७५ असोज १९ मा पक्रिएको थियो । कैद भुक्तान गरेको झन्डै एक वर्षपछि मात्रै उनले आफूलाई म्याद नै नदिई मुद्दा फैसला गर्नु गलत भएको भन्दै सर्वोच्चमा पाँच मुद्दा हालेका थिए, जसलाई सर्वोच्चले एकमुष्ट रूपमा गत ८ गते खारेज गरेको हो ।"
भेटवालले गरे आत्मसमर्पण,"काठमाडौं (कास) बैंकिङ कसुर र राजस्व छलीको आरोपमा फरार रहेका व्यवसायी मनोज भेटवालले प्रहरीसँग आत्मसमर्पण गरेका छन् । उनले मंगलबार प्रहरीसमक्ष आत्मसमर्पण गरेका हुन् । उनीमाथि राजस्व छली, बैंकिङ कसुरलगायत अभियोग विभिन्न अदालतमा विचाराधीन छन् । काठमाडौं महानगरपालिकाले निर्माण गर्ने भनिएको महत्त्वाकांक्षी परियोजना काठमाडौं भ्यु टावर मा गैरकानुनी रूपमा संकलित रकम प्रयोग भएको भेटिएपछि राजस्व अनुसन्धान विभागले उनीविरुद्ध साउन १५ मा काठमाडौं जिल्ला अदालतमा राजस्व छलीको अभियोगमा मुद्दा दायर गरेको थियो । उनीमाथि एपेक्स बैंकका कर्मचारीको मिलेमतोमा कमसल जग्गा धितो राखेर झन्डै १२ करोड रुपैयाँ ऋण लिएको अभियोगसमेत छ । सिंगापुरमा संकलित रकम हुन्डीबाट नेपाल भित्र्याएको आरोपमा राजस्व अनुसन्धान विभागले जलेश्वर स्वच्छन्द बिकोई बिल्डर्स प्रालिका सञ्चालक मनोज भेटवालसहित चार जनाविरुद्ध गैरकानुनी रूपमा हुन्डीको कारोबार गरेको आरोपमा विदेशी विनिमय ऐनअनुसार कारबाहीको माग राखी मुद्दा दायर गरेको थियो । विभागले उनीहरूसँग ४ करोड ६० लाख रुपैयाँका दरले बिगो, त्यसको तीन गुणा सजाय र तीन वर्ष कैद सजायको प्रस्ताव गरेको हो । बरामद ४ करोड ६० लाख रुपैयाँसमेत जफत हुनुपर्ने मागदाबी गरेको थियो । आरोपपत्रअनुसार निशा गुरुङले सिंगापुरमा रहेका आफन्त, साथी र अन्य व्यक्तिसँग काठमाडौं भ्यु टावरमा लगानी गर्ने भनी रकम संकलन गरेका थिए । त्यो रकम बैंकिङ प्रक्रियाभन्दा बाहिर गई राष्ट्र बैंकको अनुमतिबिना गैरकानुनी रूपमा हुन्डीबाट नेपाल भित्र्याइएको थियो । त्यस क्रममा राजकुमार विष्ट र उनका भाइ शिव विष्टको सहयोगमा भेटवालसँग मिलेमतो गरी रकम प्रयोग गरेको विभागको अनुसन्धानबाट खुलेको थियो । रकम संकलनको आरोप लागेकी निशा अमिताभ मल्टी प्रपोज प्रालिकी सञ्चालकसमेत हुन् । उनको फार्मले कुनै कारोबार नगरेको भनी आन्तरिक राजस्व कार्यालयले विवरण पठाएको थियो । तर उनको फार्मको बैंक खातामा व्यावसायिक कारोबारको आन्दानीका नाममा ठूलो रकम बचत र भुक्तानी भएको भेटिएको हो । उनीहरूका साथबाट १ सय ४ वटा चेक पनि बरामद भएको थियो ।"
दोर्दीमा १५ करोडको सेयर,"लमजुङ (कास) निर्माणको अन्तिम चरणमा पुगेको २५ मेगावाटको माथिल्लो दोर्दी ए आयोजनाले लमजुङबासीका लागि १५ करोड रुपैयाँ बराबरको सेयर खुला गरेको छ । प्रवर्द्धक लिबर्टी इनर्जी कम्पनी लिमिटेडले प्रभावित, प्रभावित वरपर र जिल्लावासीका लागि मंगलबार सेयर आवदेन खुला गरेको हो । कम्पनीले प्रतिकित्ता १ सय रुपैयाँ अंकित १५ लाख कित्ता सेयर निष्कासन गरेको जनाएको छ । आयोजना निर्माणस्थल दोर्दी गाउँपालिका६ र ७ वडाबासीका लागि ३३३३ प्रतिशत (५ लाख कित्ता) सेयर छुट्याइएको छ । दोर्दीका बाँकी ७ वटा वडा र बेंसीसहर नगरपालिका११ का लागि ३३३३ प्रतिशत र बाँकी जिल्लावासीका लागि सेयर छुट्याइएको छ । आयोजनामा लगानी गर्न इच्छुकले छिटोमा चैत ११ र ढिलोमा चैत २६ गतेसम्म आवेदन दिनुपर्ने कम्पनीले बताएको छ । स्थानीयले न्यूनतम १० देखि अधिकतम १० हजार कित्तासम्म आवेदन दिन पाउने सञ्चालक राजेन्द्र वस्तीले जानकारी दिए । कम्पनीले सेयर निष्कासन गरी बाँडफाँट गर्न नेपाल इन्भेस्टमेन्ट बैंक क्यापिटललाई बिक्री प्रबन्धक तोकेको उनले बताए । पहिलो चरणमा जिल्लावासीलाई सेयर निष्कासन गरेर बाँडफाँट सकेपछि दोस्रो चरणमा सर्वसाधारणका लागि सेयर निष्कासन गरिने कम्पनीको भनाइ छ ।"
उपभोग्य वस्तु ४ महिनालाई ढुक्क,"नेगेटिभ भए घरमा, पोजेटिभ देखिए अस्पतालस्वास्थ्यमन्त्री भानुभक्त ढकालले सामान्य बिरामी भई कोभिड१९ परीक्षणमा नेगेटिभ देखिए घरमै बसेर उपचार गर्न आग्रह गरेका छन् । उनले पोजेटिभ (संक्रमित) नै भए सरकारले अस्पतालमा निःशुल्क उपचार गरिदिने जानकारी पनि दिए । राष्ट्रिय युवा संघले दिएको ज्ञापन पत्र मंगलबार ग्रहण गर्दै मन्त्री ढकालले सोचेभन्दा ठूलो महामारी भए खरिपाटीमा रहेको विद्युत् प्राधिकरणको भवन तयारी अवस्थामा रहेको बताए । उनले विश्व स्वास्थ्य संगठनको मापदण्डअनुसार क्वारेन्टाइनमा बस्न र परिवारको सदस्यसँग घरमा बस्नका लागि पनि मन्त्रालयले मापदण्ड बनाएको जानकारी दिए ।"
देउवाले हटाए पौडेलपक्षीय सभापति,"काठमाडौं (कास) कांग्रेस सभापति शेरबहादुर देउवाले नवलपरासी (बर्दघाट सुस्ता पश्चिम) का कार्यवाहक सभापति अर्जुन पोखरेललाई हटाएपछि पार्टीभित्र विवाद चर्केको छ । पोखरेलको ठाउँमा देउवाले आफैंले हस्ताक्षर गरेर विष्णु पौडेललाई सभापति तोकेको पत्र पठाएका छन् । पार्टीका विभाग गठनका विषयमा संस्थापनइतर पक्षले विरोध जनाइरहेका बेला देउवाको कदमले पार्टीभित्र किचलो झनै बढेको छ । पोखरेल महामन्त्री शशांक कोइरालानिकट हुन् । राज्य पुनःसंरचनाअघि जिल्ला कार्यसमितिका सभापति विष्णु लामिछाने थिए । तर जिल्ला विभाजित भई दुइटा भएपछि लामिछाने बर्दघाट पूर्वका सभापति रहे भने नयाँ जिल्ला नवलपरासी (बर्दघाट सुस्ता पश्चिम) मा तत्कालीन उपसभापति रहेका पोखरेललाई कार्यवाहक सभापतिको जिम्मेवारी दिइएको थियो ।पोखरेलले आफ्नो समूहको हितमा काम नगरेका कारण सभापतिले हटाएको संस्थापनइतर पक्षको आरोप छ । महाधिवेशनलाई प्रभावित पार्न सभापति पार्टी विधानविपरीत हिँडिरहेको उनीहरूको दाबी छ । उक्त विषयलाई लिएर महामन्त्री कोइराला निवास महाराजगन्जमा वरिष्ठ नेता रामचन्द्र पौडेल पक्षको मंगलबार बैठक नै बसेको थियो । देउवाले महाधिवेशनको नतिजा आफ्नो पक्षमा पार्न विरोधीहरूलाई फायर गर्ने र आफ्नो पक्षकालाई हायर गर्ने रणनीति बनाएको बैठकले निष्कर्ष निकालेको छ । यसको कसरी प्रतिवाद गर्ने भन्नेमा पौडेलपक्षीय नेताहरूबीच परामर्श चलेको थियो । बैठकपछि केन्द्रीय सदस्य मीनेन्द्र रिजालले सभापति देउवाको पछिल्ला कदमविरुद्ध कसरी अघि बढ्ने भन्ने विषयमा बुधबार पार्टी केन्द्रीय कार्यालयमा बैठक राखिएको जानकारी दिए । पार्टी केन्द्रीय कार्यालयका मुख्यसचिव कृष्ण पौडेलले भने देउवाले विधानसम्मत मनोनयन गरेको दाबी गरे । उनका अनुसार पार्टी विधानमा एकभन्दा बढी निर्वाचन क्षेत्र रहेका जिल्ला सभापति बन्न महाधिवेशन प्रतिनिधि हुनुपर्छ । पोखरेल महाधिवेशन प्रतिनिधि नभएको र महाधिवेशन प्रतिनिधिसमेत रहेका जिल्लाका पुराना नेता पौडेललाई मनोनयन गर्नुभएको हो, पौडेलले भने ।"
आर्मीको भेट मनाङसँग,"विभागीय टोली त्रिभुवन आर्मी क्लबले १८ औं आहारारा गोल्डकप फुटबलको सेमिफाइनलमा मनाङ मर्स्याङदी क्लबसँगको भेट पक्का गरेको छ । पोखरा रंगशालामा मंगलबार संकटा क्लबसँग ३० को सानदार जितसँगै साबिक उपविजेता आर्मीले अन्तिम चारमा स्थान सुरक्षित गरेको हो । चारपल्ट फाइनल पुगेर उपाधि स्वाद चाख्न नपाएको आर्मी यसपल्ट कुनै कसर बाँकी नराख्ने दाउमा छ । ए डिभिजन लिग उपविजेता र राइनो कप विजेता आर्मी क्लब पोखराको मैदानमा निकै लयमा देखियो । लिगपछि मोफसलको प्रतियोगितामा पहिलोपल्ट सेट टिम लिएर आएको आर्मीले संकटालाई खेल अवधिभर दबाबमा राख्यो । पहिलो हाफ आर्मीको आक्रामक खेललाई केही मत्थर पार्ने प्रयास संकटाले गरे पनि १५ औं मिनेटमै अग्रताको अवसर दियो । नवयुग श्रेष्ठको क्रसमा सुदिल राईले गोल गरे । संकटाका डिफेन्डर अमित तामाङलाई बिट गर्दै दिएको पासमा सुदिलले वान टचमै उत्कृष्ट फिनिसिङ दिए । संकटाका गोलरक्षक राजाबाबु थापाको बचाउने प्रयास विफल रह्यो । त्यसअघि १४ औं मिनेटमा संकटाले अग्रता लिनबाट चुकेको थियो । लक्ष्मण रुचालको फ्रिकिक सेकेन्डबार नजिकैबाट बाहिरिँदा अग्रताको सुखी मनाउन पाएनन् । ३० औं मिनेटमा आर्मीका सेसेहाङ आङदेम्बेको पासमा अनमार्क नवयुगले गरेको प्रहार आकासिँदा अग्रता दोब्बर हुन सकेन । निकै सशक्त खेल प्रदर्शन गरेको आर्मीलाई पहिलो हाफमा संकटाले एक गोलको अग्रतामा सीमित राख्यो । ४१ औं मिनेटमा ड्याडी वाम्बाले पेनाल्टी एरियाबाट गरेको प्रहार बारमाथिबाट आकासिँदा संकटाले बराबरीको अवसर गुमायो । लामो पासमा जोड दिएर खेलेको आर्मीको आत्मविश्वास दोस्रो हाफमा झनै खुलेको थियो । ६२ औं मिनेटमा नवयुगको पास पेनाल्टी एरियामा कलेक्ट गरेर सन्तोष तामाङले प्रहार गर्दा बलले जालीको दिशा लिन सकेन । ७१ औं मिनेटमा नवयुगले गोल गर्दै आर्मीको अग्रता दोब्बर बनाए । सुदिलको स्थानमा मैदान छिरेका विवेक बस्नेतको कर्नरमा भरत खवासले हेड गरेका थिए । संकटाका गोलरक्षकले पन्च गरेर बचाए पनि डिफेन्डरले क्लियर गर्न नसक्दा नवयुगले बल नियन्त्रणमा लिँदै जालीको सम्पर्कमा पुर्याए । ७५ औं मिनेटमा उनै विवेकले आर्मीलाई थप गोलको खुसी दिए । उनको गोलसँगै ३० ले विजयी हुँदै आर्मीले सेमिफाइनल यात्रा सुनिश्चित गरेको हो । खेलमा नवयुग म्यान अफ द म्याच भए । चारपल्ट उपविजेता हुँदा आर्मी सातौं र आठौंमा पुलिस, १४ औंमा मनाङ र गत वर्ष थ्रीस्टारसँग पराजित भएको थियो । राष्ट्रिय फुटबल टिममा खेलिसकेका ७ खेलाडीसहित आएको आर्मी र पाँचपल्टको उपाधि विजेता मनाङ मर्स्याङ्दीबीचको सेमिफाइनल भेट निकै रोचक हुने ठानिएको छ । आर्मीका प्रशिक्षक नवीन न्यौपाने संकटासँग दोस्रो हाफमा खेलेकै स्तरको खेल मनाङसँग खेल्न सके जित निश्चित भएको दाबी गर्छन् । यो सिजनको अन्तिम प्रतियोगितामा उपाधि जितेर सुखद् बिदाइ गर्ने तयारीमा छौं, उनले भने । संकटासँगको खेलको पहिलो हाफमा आफ्ना खेलाडीले अवसर सिर्जना गरेपछि स्कोरमा समस्या भएको उनले सुनाए । पोखराको गतिलो मैदानमा अभ्यास गर्न नपाई लामो समयपछि सेट टिम खेलाउँदा केही कमजोरी देखिएको उनले बताए । संकटाका प्रशिक्षक सल्यान खड्गीले पहिलो हाफमा पाएको अवसर सदुपयोग गर्न नसक्नु आफ्नो टिमका लागि दुर्भाग्य भएको बताए । एक गोलले पछि परिसकेपछि दोस्रो हाफमा आफ्नो टिमको खेल खस्किएको उनले स्विकारे । बुधबार पहिलो सेमिफाइनलमा पुलिल र थ्रीस्टारबीच प्रतिस्पर्धा हुनेछ । पुलिसले आयोजक सहारा र मनाङले झापा ११ लाई हराएर सेमिफाइनल पुगेका हुन् ।"
कञ्चनजंघा सेमिफाइनलमा,"आयोजक वाग्मती नगरपालिकालाई हराउँदै भारत सिक्किमका कञ्चनजंघा फुटबल क्लब सेमिफाइनलमा प्रवेश गरेको छ । वाग्मतीमा भइरहेको चौथो राजर्षि जनक कप फुटबलअन्तर्गत मंगलबार आयोजकलाई १० ले पराजित गर्दै पाहुना टोलीले सेमिफाइनलको स्थान सुरक्षित गरेको हो । वाग्मतीको तर्फबाट विमल घर्तीमगर, सुनील बल, बुद्ध चेम्जोङ गरी तीन राष्ट्रिय र दुई विदेशी खेलाडी मैदानमा उत्रेका थिए । उनीहरू वाग्मतीको तर्फबाट मैदान उत्रे पनि तालमेल मिलाउन सकेन । त्यसको फाइदा कञ्चनजंघाका खेलाडीले उठाए । खेलको १८ औं मिनेटमा कन्चनजंघाका तर्फबाट करण थापाले गोल गरे । त्यही गोल नै निर्णायक बन्यो । खेलको २७ औं मिनेटमा वाग्मतीका सुनील बलले मिलाइदिएको पासमा बुद्ध चेम्जोङले बराबरी गर्ने मौका पाए पनि बलले पोस्टको दिशा लिन सकेन । पहिलो हाफमा १० ले पछि परेको आयोजकले रणनीति परिवर्तन गर्दै दोस्रो हाफमा आक्रामक शैली अपनायो । दोस्रो हाफमा घम्साघम्सी रहे पनि गोल हुन सकेन । तालमेलमा कमी देखिएको वाग्मतीले एकपछि अर्को गरी आधा दर्जनभन्दा बढी प्रहार गरे पनि त्यो निरर्थक बन्यो । दोस्रो हाफमा निकै आक्रामक देखिएका वाग्मतीले ६५ औं मिनेटमा विमलको प्रहार पोस्ट माथिबाट बाहिरियो । खेलको ८२ औं मिनेटमा वाग्मतीको तर्फबाट एडिलेजा सोमिडे गोल गर्ने अवसरबाट चुके । लगत्तै वाग्मतीका गोलरक्षक दिलमणि चौधरी पोस्टबाट बाहिर निक्लेको मौका छोपी कञ्चनजंघाका खेलाडीले गरेको प्रहार वाग्मतीका पिटर सेगुनले हेड गरेर बचाए । खेलको अन्तिम समयमा कञ्चनजंघाले रक्षात्मक शैली अपनाएको थियो भने वाग्मतीले बराबरीका लागि निकै मिहिनेत गर्यो । तर सफल भए । इन्ज्युरी समयमा वाग्मतीका विमलले एक्लै विपक्षीका डिफेन्डर र गोलरक्षकलाई छक्याउँदै लगेको बलले पनि दिशा लिन सकेन ।कञ्चनजंघाका म्यान अफ द म्याच गोलकिपर निगम सिंह बने । आधा दर्जन प्रहार बचाएका कारण उनले १० हजार रुपैयाँ प्राप्त गरे । बुधबार नेपाल पुलिस र ब्वाइज युनियनबीच प्रतिस्पर्धा हुनेछ ।"
सत्यवती च्याम्पियन,तिलोत्तमा (कास) सत्यवती भलिबल क्लब नवलपरासी लाङघाली कप पुरुष भलिबल प्रतियोगितामा च्याम्पियन बनेको छ । लाङघाली युवा परिवार तिलोत्तमा ८ द्वारा आयोजित प्रतियोगिताको मंगलबार फाइनलमा लेखानी बाग्लुङलाई ३२ को सेटमा पराजित गर्दै सत्यवती च्याम्पियन बनेको हो । बाग्लुङले दोस्रो र तेस्रो सेट आफ्नो पक्षमा पारेको थियो । सत्यवतीले ५१ हजार १ सय ५१ र लेखानीले ३१ हजार १ सय ११ रुपैयाँ पाए । कुँवरवर्ती बोर्डिङ तेस्रो हुँदै २२ हजार १ सय ११ रुपैयाँ र सान्त्वना स्थानमा रहेको मणिमुकुन्द भलिबल क्लबले ११ हजार १ सय ११ रुपैयाँ पाए । संयोजक नरेन्द्रकुमार शारुले जिल्लाका २० टिमको सहभागिता रहेको थियो ।
एकेडेमिया र पाटन भिड्ने,काठमाडौं (कास) एकेडेमिया र पाटन बहुमुखी क्याम्पस आठौं बीएससीसीएसआईटी कप राष्ट्रव्यापी ट्वान्टी२० क्रिकेटमा फाइनल पुगेका छन् । मूलपानी मैदानमा मंगलबार एकेडेमियाले भक्तपुरलाई २८ रनले हरायो । एकेडेमियाले १९२ ओभरमा अलआउट हुनुअघि १ सय २६ रन बनायो । म्यान अफ द म्याच चिन्तामणि विश्वकर्माले ४० र भुवन शाहीले २३ रन बनाए । पूरै ओभरमा ७ विकेट गुमाई भक्तपुरले ९८ रन बनायो । सौरभ श्रेष्ठले अविजित २० रन जोडे । अर्को सेमिफाइनलमा पाटनले अस्कललाई ४१ रनले हरायो । पाटनले १८ ओभरमा १० विकेट गुमाउँदै ९३ रन जोड्यो । हिमाल ज्ञवालीले १८ र राजु शाहले १७ रन बटुले । अस्कल १३ ओभरमा ५२ रनमै समेटियो । अर्पण अधिकारीले २७ र आशिष साउदले १३ स्कोर गरे ।
ब्लास्टर्ससँग सम्झौता,काठमाडौं (कास) पोखरा प्रिमियर लिगको फ्रेन्चाइज बुटवल ब्लास्टर्सले युवा क्रिकेटरलक्षित गर्दै झापाको पेट्रियोटिक क्रिकेट ट्रेनिङ सेन्टर र दमक क्रिकेट क्लबसँग सम्झौता गरेको छ । सम्झौताअनुसार बुटवलले पेट्रियोटिक र दमकसँग आबद्ध युवा क्रिकेटरलाई आफ्नो प्रशिक्षण सिविरका साथै हाइपर्फर्मेन्स क्याम्पमा सहभागी गराउने छ । बुटवलका प्रबन्ध निर्देशक अमित पोखरेल र दमक क्रिकेट क्लबका अध्यक्ष अविस खनालले सम्झौतापत्रमा हस्ताक्षर गरेका थिए । एकवर्षे सम्झौता पछि थप्न सकिने जनाएको छ ।
लिभरपुलको प्रतिष्ठा दाउमा,"रोजर्सको विश्वासलन्डन (एएफपी) ब्रेन्डन रोजर्सलाई विश्वास छ, अब लेस्टर सिटी लयमा फर्कने छ । लेस्टरले इंग्लिस प्रिमियर लिगमा सोमबार राति एस्टन भिल्लालाई ४० ले हराएपछि यी व्यवस्थापक उत्साही भएका हुन् । त्यस जितमा हार्भे बार्नस र जेमी भार्डेले समान २ गोल गरे । यो जितपछि लेस्टरको युरोपेली च्याम्पियन्स लिगका लागि छनोट हुने सम्भावना फेरि ठीक दिशातर्फ मोडिएको छ । लेस्टर लिगका पछिल्ला सातमध्ये एकै खेलमा मात्र जित निकालेको थियो ।तर खराब लयका बावजुत टोली अंकतालिकाको तेस्रो स्थानमा कायम थियो । लेस्टरको ५३ अंक भएको छ । शीर्ष चार स्थानको होडमा लेस्टरले पाँचौं स्थानको म्यानचेस्टर युनाइटेडमाथि ८ अंकको अग्रता पनि खोलेको छ । भिल्ला भने पुछारबाट दोस्रो स्थानमा छ । टोलीको २५ अंक छ । पाहुना टिमका रूपमा भिल्लाको प्रदर्शन कमजोर रह्यो र अब रेलिगेसनबाट बच्ने हो भने अब क्लबसामु सम्हाल्ने बाँकी १० खेलको अवसरमात्र हुनेछ ।खेलपछि रोजर्सले भने, पछिल्ला केही खेलमा हाम्रो प्रदर्शन राम्रो रहेन । आजको खेलमा हाम्रो आक्रमणमा धेरै सुधार आएको छ । एक गोल गरेपछि हामीले लगातार दबाब सिर्जना गर्न सक्यौं । यस सिजन भिल्ला नै त्यस्तो टिम रहेको छ, जसले पूरा लिगमा सर्वाधिक गोलको अवसर दिने टिम छ । कमजोर डिफेन्सकै कारण लेस्टरले ४ गोलको अवसर निकाल्न सकेको हो । यसमा क्लबका व्यवस्थापक डिन स्मिथ पनि खुसी रहेनन् ।"
विश्वकपका खेल स्थगित,"चीनबाट सुरु भएर विश्वभर फैलिरहेको कोरोना भाइरसको त्रासले विश्वभरका खेलकुद प्रतियोगिता प्रत्यक्ष परोक्ष प्रभावित भएका छन् । एसियाका सबैजसो देशमा फैलिसकेको कोभिद१९ नाम दिइएको यस भाइरसले फिफा विश्वकप २०२२ तथा एएफसी एसिया कप २०२३ अन्तर्गत मार्च र जुन महिनामा हुने समूह चरणका खेलहरू स्थगित गरिएका छन् । एसियाली फुटबल महासंघ (एएफसी) का सदस्य राष्ट्रबीचको आपसी समझदारीमा विश्वकप छनोटलगायत जुन महिनासम्म तय भएका सबै अन्तर्राष्ट्रिय फुटबल गतिविधि स्थगित गरिएको छ । त्यसमा ओलम्पिक महिला फुटबल छनोट, एएफसी फुटसल च्याम्पियनसिपलगायत समावेश छन् । यस प्रतियोगिता फिफा फुटसल विश्वकपको छनोट चरण पनि हो । विश्वकप छनोटअन्तर्गत मार्च २६ देखि ३१ सम्म हुने तय भएका ३२ खेल यसअघि नै स्थगित भएका छन् । छनोट चरणको समूह बी मा रहेको नेपालले मार्च २६ मा चाइनिज ताइपेई र मार्च ३१ मा अस्ट्रेलियासँग त्रिपुरेश्वरस्थित दशरथ रंगशालामा होम खेल खेल्ने तालिका थियो । अखिल नेपाल फुटबल संघका महासचिव इन्द्रमान तुलाधरले एएफसीसँगको छलफल तथा नेपाल सरकार स्वास्थ्य मन्त्रालयको परिपत्रअनुसार मार्चमा हुने खेल आयोजना गर्न नसकिने जवाफ पठाएपछि स्थगितको निर्णय भएको बताए । सरकारले नै सभा सम्मेलन र भिडभाड हुने गतिविधि नगर्न भनेको कुरा हामीले एएफसीलाई पठाएर मार्चमा हुने दुवै खेल आयोजना गर्न नसक्ने जानकारी गराएका थियौं, उनले भने ।महासचिव तुलाधरका अनुसार दुई देशको आपसी सहमतिमा खेल आयोजना गर्ने निर्णय भएमा एएफसीले म्याच अफिसियल पठाउन सक्ने जनाएको थियो । जुन ४ देखि ९ सम्म हुने अर्को चरणका ३२ खेल पनि एएफसीले सोमबार नै स्थगित गर्ने निर्णय गरेको छ । जसमा जुन ४ मा नेपालले जोर्डनसँग होम म्याच दशरथ रंगशालामै खेल्नुपर्ने थियो । कोरोना भाइरसको त्रास कम भएपछि एएफसीले नयाँ तालिका सार्वजनिक गर्ने जनाइएको छ । एन्फाले जोर्डनसँगको खेल आयोजना गर्न सक्नेनसक्नेबारे एएफसीलाई आधिकारिक जानकारी पठाएको छैन । हामी एएफसीका प्रतिनिधिसँग नियमित सम्पर्कमै छौं । उनीहरूले जुनमा हुने खेलहरू पनि स्थगित गरेका छन् । तर हामीले जोर्डनसँगको खेल आयोजना गर्न सक्दैनौं भनेका छैनौं । दुई देशबीचको आपसी सहमतिमा खेल आयोजना गर्न सकिने व्यवस्थाअनुसार जोर्डनसँगको खेल नियमित तालिकामै हुनसक्छ, तुलाधरले भने । नियमित तालिकामा रहेका खेलहरू स्थगित गर्नुअघि एएफसीका प्रतिनिधिले सम्बन्धित देशका पदाधिकारीसँग पर्याप्त छलफल गरेका थिए । स्थगित भएका खेल एएफसीले सम्भवतः यसै वर्षको अक्टोबर र नोभेम्बरमा आयोजना गर्ने गरी तालिका निकाल्न सक्छ । यसबारे सहभागी सबै देशको ऐक्यवद्धता आइसकेको छैन । महासचिव तुलाधरले भने, चाइनिज ताइपेई र अस्ट्रेलियाले अक्टोबरमा खेल्ने गरी तालिका बनाउन प्रस्ताव गरेको एएफसीबाट जानकारी आएको छ । यसमा हामीले सहमति जनाइसकेका छैनौं ।घरेलु मैदानमा हुने खेलका लागि एन्फाले मार्च १ देखि खेलाडीलाई बन्द प्रशिक्षणमा बोलाएको थियो । प्रशिक्षक योहान कालिनले २९ सदस्यीय प्रारम्भिक टोली पनि छनोट गरेर प्रशिक्षण सुरु गरेका थिए । तर खेल स्थगित भएपछि प्रशिक्षण स्थगित गरिएको छ । अहिले राष्ट्रिय टोलीका खेलाडी मोफसलमा आयोजित नकआउट प्रतियोगिताहरूमा व्यस्त छन् । कोरोना त्रासका कारण सरकारी अनुरोधअनुसार एन्फाले मोफसलमा नयाँ प्रतियोगितालाई मान्यता नदिने यसअघि नै बताइसकेको छ । जारी प्रतियोगिताहरू सकिएपछि नयाँ प्रतियोगिता आयोजना हुने छैनन् । एन्फाकै आयोजनामा राजधानीमा सहिद स्मारक बी डिभिजन लिग भने चलिरहेको छ । एएफसीले आफ्नो देशको अवस्था हेरेर निर्णय लिने अधिकार दिएको छ । मोफसलमा हुने ठूला प्रतियोगिता स्थगित गर्न भनिसकेका छौं । आवश्यक पर्दा बी डिभिजन लिग पनि स्थगित गर्न सक्छौं, तुलाधरले कान्तिपुरसँग भने ।"
६ महिनासम्म साटिएन चेक,"असोजमा राष्ट्रिय खेलकुद परिषद्को आयोजनामा काठमाडौंमा प्रधानमन्त्री कप तथा विश्वविद्यालयस्तरीय खेलकुद प्रतियोगिता सम्पन्न भयो । प्रतियोगिताको व्यवस्थापक राष्ट्रिय विश्वविद्यालय खेलकुद संघले मध्यपश्चिमाञ्चल विश्वविद्यालय (एमयू) बाट सहभागी खेलाडीका लागि ५ लाख ८८ हजार रुपैयाँको चेक दिइएको थियो । त्यो चेक ५ महिना बित्दासम्म पनि साटिएको छैन । उति बेलै खातामा पैसा छ भनेर हामीलाई चेक दिइएको थियो, एमयूबाट टोलीको नेतृत्व गरेका युद्धमान बस्नेतले भने, आजभोलि भन्दै महिनौं बित्यो, जहिले जाँदा पनि खातामा नगद छैन भन्ने जवाफ आउँछ ।पूर्वप्रधानमन्त्री झलनाथ खनालले उद्घाटन गरेको प्रधानमन्त्री कप तथा खेलकुद प्रतियोगिता असोज ९ देखि ११ सम्म चलेको थियो । सात खेलमा प्रतिस्पर्धा भएको प्रतियोगितामा ९ वटै विश्वविद्यालयका खेलाडी सहभागी थिए । एममूबाट मात्र ८३ खेलाडी सहभागी थिए । बस्नेतका अनुसार संघले प्रतियोगिताको नियमअनुसार पाउनुपर्ने ७ लाख ३८ हजारमध्ये १ लाख ५० हजार असोज १३ मा दिएको थियो । बाँकी रकम सोही मितिमा चेक काटेर दिइएको थियो । तर, नेपाल इन्भेस्टमेन्ट बैंकमा रहेको उक्त खातामा अहिलेसम्म नगद छैन । सरकारी निकायकै चेक बाउन्स हुन्छ भन्दा लाजमर्दो अरु के हुनसक्छ ? टोलीमा सहभागी एमयूका प्रशासकीय अधिकृत दिनेश गौतमले भने, अब भुक्तानीका लागि कानुनी प्रक्रियामा जानुको विकल्प छैन ।चेक नसाटिँदा खेलाडी लिन प्रयोग गरिएको दुईवटा बसभाडा र काठमाडौंको होटल खर्च तिर्न बाँकी रहेको बस्नेतले सुनाए । अन्य केही खर्च ऋणसापट गरेर तिरिएको उनको भनाइ छ । प्रधानमन्त्रीको नाम जोडिएको प्रतियोगिता भएकाले उत्साहसाथ सहभागी हुन गयौं, तर हामीलाई ब्यालेन्स नभएको चेक दिएर पठाइयो, एमयूका नायब सुब्बा रहेका बस्नेतले भने, हामीजस्ता सामान्य कर्मचारीले यति लामो समयसम्म यत्रो पैसा कहाँबाट धान्न सक्छौं ।प्रतियोगिताको व्यवस्थापन गरेको राष्ट्रिय विश्वविद्यालय खेलकुद संघका अध्यक्ष अनिल रिजालले आयोजक राष्ट्रिय खेलकुद परिषदले आधा बजेटमात्र दिएको र प्रायोजकले समेत प्रतिवद्धताअनुसार नदिँदा समस्या भएको बताए । उनका अनुसार परिषदले ३५ लाख दिने भनेकामा साढे १७ लाखमात्र दिएको छ । हामी त व्यवस्थापक हो, आयोजकले नै पैसा नदिएपछि समस्या भयो, उनले भने, त्यही कारण लामो समयसम्म चेकबाट भुक्तानी नमिलेको हो । सबै विश्वविद्यालयको खेलाडी टोलीलाई गरेर २२ लाख रुपैयाँ भुक्तानी गर्न बाँकी रहेको उनले बताए ।"
खाली रंगशालामा फुटबल,"लन्डन (बीबीसी) विश्वव्यापी बन्दै गइरहेको कोरोना भाइरसको त्रासका कारण युरोपा लिगका अधिकांश खेल खाली रंगशालामा आयोजना हुने भएका छन् । युरोपा लिग अन्तिम १६ अन्तर्गत पहिलो लेगका खेल बिहीबार र शुक्रबार हुँदै छन् । त्यसमध्ये अस्ट्रियाको लास्क र इंग्ल्यान्डले म्यानचेस्टर युनाइटेडबीचको खेलमा दर्शक हुने छैनन् । अस्ट्रिया सरकारको निर्देशनपछि रंगशालामा समर्थक निषेध गरिएको हो । यस खेलका लागि युनाइटेडले ९ सयभन्दा बढी टिकट बिक्री गरिसकेको छ । युरोपेली फुटबल महासंघले खेलअघि खेलाडीबीच हात नमिलाउन पहिल्यै परिपत्र गरिसकेको छ ।युरोपा लिगअन्तर्गत ग्रिसको ओलम्पियाकोस र इंग्ल्यान्डको वोल्भरह्याम्पटनबीचको खेल पनि बन्द रंगशालामा हुनेछ । ग्रिक फुटबल संघले दुई सातासम्म आफ्नो देशमा हुने व्यावसायिक फुटबलका सबै खेलमा दर्शकलाई प्रतिबन्ध लगाएको छ । यस खेलका लागि पनि वोल्भसले १ हजारभन्दा बढी टिकट बिक्री गरिसकेको थियो । वोल्भसले मंगलबार जारी गरेको विज्ञप्तिमा भनिएको छ, ग्रिसका अधिकारीहरूको निर्देशन मान्नैपर्ने बाध्यबारी अवस्थाका कारण हामी खाली रंगशालामा खेल्दैछौं । यसबाट हाम्रा समर्थकमा पर्न गएको असुविधाप्रति क्षमाप्रार्थी छौं । स्पेनको सेभिया र इटलीको रोमाबीचको खेल पनि बन्द रंगशालामा आयोजना हुनेछ । कोरोना त्रासकै कारण स्पेनिस फुटबल संघले शीर्ष २ डिभिजनका खेलहरू कम्तीमा दुई सातासम्म बन्द रंगशालामा खेलाउने निर्णय गरेको छ । ला लिगा र सेगुन्डा डिभिजनका खेलमा अब दर्शक बस्न पाउने छैनन् । यो निर्णय ला लिगाअन्तर्गत मंगलबार हुने एइबार र रियल सोसिडाडबीचको खेलदेखि नै लागू हुनेछ । अर्को साता बार्सिलोनाले च्याम्पियन्स लिगअन्तर्गत नेपोलीसँगको घरेलु मैदानको खेल पनि खाली रंगशालामा खेल्नेछ । सरकारको यो निर्णय कडाइका साथ लागू हुनेछ । किनभने यो जनस्वास्थ्यसँग सम्बन्धित छ, क्याटलोनिया सरकारका स्वास्थ्य प्रमुख जोन गुइक्सले भनेका छन् ।च्याम्पियन्स लिगअन्तर्गत पेरिस सेन्ट जर्मेन (पीएसजी) र बोरुसिया डर्टमन्डबीचको खेल पनि बन्द रंगशालामा खेलाइने यसअघि नै निर्णय भइसकेको छ । इटालीले सम्पूर्ण खेल गतिविधि अप्रिल ३ सम्म स्थगित गरिसकेको छ । जसले शीर्ष डिभिजनको सिरी ए का खेलसहित अन्तर्राष्ट्रिय खेलका लागि राष्ट्रिय टिमको तयारी पनि स्थगित हुनेछ ।"
प्याट्रियट्समा दुई खेलाडी,"काठमाडौं (कास) ललितपुर प्याट्रियट्सले एभरेस्ट प्रिमियर लिग (ईपीएल) क्रिकेटलाई ट्यालेन्ट हन्टबाट दुई खेलाडी लिएको छ । देव्रेहाते स्पिनर आरियो पौडेल र ब्याट्सम्यान विवत्सु थापा प्याट्रियट्समा छनोट भएका हुन् । ईपीएल चैत ११५ सम्म हुने भनिए पनि कोरोना भाइरसका कारण स्थगित गरिएको छ । ईपीएलका फ्रेन्चाइज टोलीले एक खेलाडी ट्यालेन्ट हन्टबाट लिनुपर्ने प्रावधान छ । शुक्रबार इमाडोलस्थित बलपार्क एकेडेमीमा भएको ट्यालेन्ट हन्टबाट आरियो र विवत्सुलाई लिएको प्याट्रियट्सले जनाएको छ । ट्यालेन्ट हन्टमा २ सय ३१ खेलाडीले आफ्नो प्रतिभा देखाएका थिए । प्याट्रियटसका मालिक किशोर महर्जनले दुवै खेलाडीलाई ईपीएलमा जनही २५ हजार भत्ता दिने जनाए । साथै प्याट्रियट्सले ट्यालेन्ट हन्टबाट देव्रेहाते चाइनाम्यान आदित्य सुवेदी, मध्यम गतिका बलर असिम श्रेष्ठ, जितेन्द्रकुमार यादव, सुरज तामाङ र दिनेश अधिकारीलाई क्याम्पमा छानेर आफ्नो टोलीसँगै प्रशिक्षण गराउने भएको छ । प्रशिक्षक राजु बस्न्यात तथा प्याट्रियट्सका खेलाडी सोनु तामाङ र सूर्य तामाङले ट्यालेन्ट हन्टमा आएका खेलाडीको निरीक्षण गरेका थिए । नेट्समा ६ घण्टाको प्रशिक्षणबाट खेलाडीको छनोट गरिएको थियो ।"
बक्सिङ टोली फर्कियो,काठमाडौं (कास) जोर्डनको अम्मानमा भएको एसियाओसियाना टोकियो ओलम्पिक२०२० बक्सिङ छनोटमा भाग लिएर नेपाली बक्सिङ टोली फर्किएको छ । मार्च ३११ सम्म भएको प्रतियोगितामा पुरुष ६३ केजीमा सनिल शाही र महिला ५७ केजीमा मिनु गुरुङले प्रतिस्पर्धा गरेका थिए । दुवै १३ औं सागका स्वर्ण विजेता हुन् सनिलले एक बाउट जिते । उनले किर्गिस्तानका उन्मोनोभ बखोदुरलाई हराएका थिए । नेपाली बक्सिङको इतिहासमा कुनै पनि खेलाडीले ओलम्पिक छनोटमा पाएको यो नै पहिलो जित भएको नेपाल बक्सिङ संघले जनाएको छ । मिनुलाई भने कोरियाली खेलाडी इम अईजीले पहिलो चरणमै हराइन् । प्रशिक्षकमा बक्सिङ मुख्य प्रशिक्षक प्रकाश थापामगर र अलिशेर राखिमोभ थिए ।
