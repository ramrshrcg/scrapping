शीर्षक,विवरण
संक्रमणको आशंका,"डा शाहका अनुसार प्रधानमन्त्रीलाई संक्रमण नहोस् भनेरै बालुवाटारमा उनी बस्ने कोठालगायत अन्य स्थानको फ्युमिगेट (संक्रमणका स्रोत हुन सक्ने सम्भावित स्थान पहिचान गरी त्यसलाई निर्मलीकरण गरिने पद्धति) पछि मात्र डिस्चार्ज गरिनेछ । बुधबारै क्रिटिकल केयरका एक चिकित्सक र डा शाह बालुवाटार गएर निरीक्षण गरेका थिए । बालुवाटारमा केही तयारी अझै बाँकी छ, त्यसले पनि डिस्चार्जको समय धकेलिएको हो । निवासमा तयारी सकिएपछि हामी छिट्टै डिस्चार्ज गर्छौं, उनले भनिन् ।प्रधानमन्त्रीलाई पहिला पनि यस प्रकारको संक्रमण देखिँदा निवासमै इन्जेक्सन दिने गरिएको थियो । एक विज्ञ चिकित्सकका अनुसार पिसाबमा क्लेबसेला ब्याक्टेरियाको संक्रमणसँगै ज्वरो पनि आए जोखिम रहने तर संक्रमण मात्र देखिए खासै आत्तिनुपर्नेछैन । उनका अनुसार रगतमा भन्दा पिसाबमा देखिएको संक्रमण नियन्त्रण गर्न सहज हुन्छ तर ओलीलाई एक प्रकारको एन्टिबायोटिक मात्र प्रयोग गर्न मिल्ने भएकाले केही जटिलता भने रहन सक्छ । संक्रमण नै देखिए पनि अरू लक्षण नभए आत्तिनु पर्दैन, एन्टिबायोटिकबाटै नियन्त्रण हुन्छ, उनले भने । प्रधानमन्त्रीका प्रमुख राजनीतिक सल्लाहकार विष्णु रिमालले डिस्चार्ज गर्ने भन्ने निर्णय चिकित्सकले नै लिने बताए । डिस्चार्ज गर्ने निर्णय भएपछि सञ्चार माध्यमलाई अवश्य डाकिनेछ, रिमालले कान्तिपुरसँग भने । मंगलबार मात्र प्रधानमन्त्रीको स्वास्थ्य अवस्थाबारे जानकारी दिन आयोजित पत्रकार सम्मेलनमा उनका निजी चिकित्सक डा शाहले डिस्चार्ज गर्न मिल्ने भए पनि परिवारको आग्रहमा थप केही दिन अस्पतालमै राख्ने निर्णय भएको बताएकी थिइन् ।यसैबीच, ओलीलाई मिर्गौला दान गर्ने समीक्षा संग्रौलालाई बुधबार डिस्चार्ज गरिएको छ ।"
सैनिक अधिकृतले सार्वजनिक गरेनन् सम्पत्ति,"प्रधानसेनापतिले सम्पत्ति विवरण सार्वजनिक गरेपछि अरूले पनि पछ्याउनुपर्छ जस्तो लाग्छ, उनले भने, प्रधानमन्त्रीले गरेपछि अरू मन्त्रीले नगर्न पाइन्छ त ? पूर्वमन्त्री तथा सांसद लालबाबु पण्डितले सबै सैन्य अधिकृतहरूबाट आआफ्नो सम्पत्ति विवरण सार्वजनिक हुनुपर्ने टिप्पणी गरे । सेनाभित्र अनियमितता र भ्रष्टाचार भएको भन्ने उजुरी संसदीय समितिमा पनि परेको पृष्ठभुमिमा सैन्य अधिकृतहरूको आर्थिक जीवनप्रति चासो प्रकट हुन थालेको हो । प्रतिनिधिसभाको राज्यव्यवस्था तथा सुशासन समितिले उपप्रधान तथा रक्षामन्त्री ईश्वर पोखरेल र प्रधानसेनापति थापासँग यसबीच परेका उजूरीमा केन्द्रित रही छलफल गर्ने तयारी गरेको छ । प्रधानसेनापति थापाले छ महिनाअघिको उक्त कार्यक्रममा यसै वर्षबाट रथी तथा अधिकृतहरूको सम्पत्ति विवरणको दुरुस्त अभिलेख राख्ने र आवश्यकताअनुसार अनुगमन गर्ने विशेष व्यवस्था गर्न लागिएको बताएका थिए । त्यसले समग्र सैन्य संस्थाको छविमा सकारात्मक सन्देश दिएपनि संगठन प्रमुखले थालेको अभ्यासलाई अन्य अधिकृतले निरन्तरता नदिएका कारण सेनापतिको कदम उनीमै सीमित रहनेजस्तो देखिन्छ । सैनिक प्रवक्ता विज्ञानदेव पाण्डेले संगठनका सबै अधिकृतलाई सम्पत्ति विवरण सार्वजनिक गर्न बाध्यकारी नभएको बताए । संगठन प्रमुखले गरेको काम अरूले नगर्दा नैतिक दबाब पर्छ वा पर्दैन भन्ने प्रश्नको जवाफमा उनले अहिले सेनामा सम्पत्ति विवरणसम्बन्धी एउटा निर्देशिका जारी भएको बताए । निर्देशिकामा आर्मीका जर्नेलसम्मको सम्पत्ति विवरणचाहिँ प्रधानसेनापतिको कार्यालयमा राख्ने भन्ने छ, उनले भने, त्यसपछि धेरै बजेट चलाउनुपर्ने खालका विशेष कार्यालयका अधिकृत र सम्पूर्ण कर्मचारीले हरेक वर्ष सम्पत्ति विवरण आआफ्नो सम्बन्धित विभागमा पेस गर्नुपर्छ । कहीं, कतै तलमाथि देखिए, उनीहरूमाथि अनुसन्धान वा छानबिन हुन्छ । पाण्डेले पहिला सरकारी नियमअनुसार सम्पत्ति विवरण जम्मा गरेर राख्ने कार्यलाई निरन्तरता दिइएको जनाउँदै त्यसबाहेक जस जसलाई मन लाग्छ, उसले सार्वजनिक गर्न सक्ने बताए । तर बहुसंख्यक अधिकृतले आफ्नो सम्पत्ति विवरणको अभिलेख राख्न मन दिएका छैनन् ।"
ताक्लाकोटमा अलपत्र नेपाली भन्छन् उद्धार नगरे भागेरै आउँछौं,"गर्भवती महिला र साना बालबच्चा भएकाहरू बढी डराएका छन्, उनले भनिन्, उनीहरू छिटो घर जान पाए हुन्थ्यो भन्छन् । आफूले मार्च १ तारिखमा नेपाल फर्कन चाहनेको नामसहित उद्धारका लागि जिल्ला प्रशासन कार्यालय हुम्लामा निवेदन दिएको भए पनि सकारात्मक जवाफ नदिएको उपाध्यक्ष लामाको गुनासो छ । लामाले हुम्लाबाट प्रतिनिधिसभा सदस्य छक्कबहादुर लामा र कर्णाली प्रदेशका सामाजिक विकासमन्त्री दलबहादुर रावललाई पनि यो समस्याबारे जानकारी दिएको तर कतैबाट पनि आसलाग्दो जवाफ नआएको बताइन् ।हुम्लाकी प्रमुख जिल्ला अधिकारी विनिता भट्टराईले ताक्लाकोटमा रहेका नेपाली घर फर्कन चाहेकाले सहयोग मागेको पत्र आएको भए पनि तत्काल उद्धारको सम्भावना नरहेको बताइन् । नेपाल सरकारले कोरोना प्रभावित सबै देशका नागरिकलाई उद्धार गरेर नेपालमा व्यवस्थापन गर्न सक्ने सम्भावना मैले देखेकी छैन, उनले भनिन्, स्थानीय र प्रदेश सरकारले यस विषयमा केही गर्न सक्छन् कि भनेर मैले सम्बन्धित स्थानीय तह र प्रदेश सरकारलाई त्यो जानकारी गराइसकेकी छु । नेपालमा भन्दा राम्रो स्वास्थ्यपोचार सेवा चीनमै रहेकाले उनीहरूलाई केही समय उतै बस्न सुझाव दिएको उनले बताइन् । अघिल्लो पटक एक जना भागेर आउँदा पनि व्यवस्थापन गर्न गाह्रो भएको र यहाँको सामाजिक मनोविज्ञान नै खलबलिएको बताउँदै उनले भनिन्, एक जना भागेर आउँदा त यहाँ कस्तो हल्लीखल्ली भयो । कोरोना नै आए जस्तो गरेर यहाँका मान्छे त्रसित भए । कसैलाई संक्रमण छैन भने यता आउन भन्दा उतै सुरक्षित होला भनेर भनेकी छु, प्रजिअ भट्टराईले भनिन् ।कर्णालीका सामाजिक विकासमन्त्री रावलले मंगलबार जानकारी प्राप्त भएपछि उद्धारको प्रयास गरिरहेको बताए । मैले जोखिम मोलेर भागेर नआउनुस्, हामी उद्धारका लागि प्रयास गर्छौं भनेको छु । यस विषयमा केन्द्र सरकार र मुख्यमन्त्रीसँग पनि सल्लाह गरिरहेको छु, रावलले भने, जोखिम भए पनि नभए पनि हाम्रा नागरिक फर्किन चाहन्छन् भने त्यसका लागि प्रयास हुन्छ । चीनको ताक्लाकोटमा रहेकाहरूमा हुम्लाको नाम्खा, मुचु, ह्याप्का, खगालगाउँ, यल्वाङलगायत ठाउँका बासिन्दा छन् । एक जना बझाङ र एक जना दार्चुलाका स्थानीय पनि अहिले ताक्लाकोटमै छन् । यीमध्ये ३० जनाले ताक्लाकोटमै पसल सञ्चालन गरिहेका छन् भने १० जनाले नेपाली ग्राहक लक्षित होटल सञ्चालन गरिरहेका छन् । अन्य नेपाली भने त्यहाँ निर्माण भइरहेका संरचनामा मजदुरका रूपमा काम गर्ने गर्छन् । केहीले मालवाहक गाडी लोडअनलोड गर्ने र केही महिलाले होटल तथा गेस्टहाउसमा सहयोगीका रूपमा काम गर्ने गरेको ताक्लाकोटमा रहेका बझाङका पेम्बा थापाले बताए । केही नेपालीले यहाँ कृषि मजदुरका रुपमा पनि काम गर्ने गरेका छन् ।हाल ताक्लाकोटमा बाहिरबाट आउने मालवाहक सवारी र निर्माणका काम पूर्ण रूपमा बन्द छ । नेपाली मजदुर त्यतिकै बसिरहेको र होटलमा काम गर्नेले भने काम गरिरहेको उनले बताए । नेपालीका लागि ताक्लाकोट प्रशासनले दैनिक स्वाथ्य जाँच र खानाको व्यवस्था गरिदिएको छ । यता आको छैन (कोरोना) तर आउँछ भन्ने डर लागिरहेछ, तिब्बतको पुराङबाट भ्वाइस रेकर्ड गर्दै नाम्खा१, धिगाकी छुई लामाले भनेकी छन्, केही गरी भाइरसको सिकार भयो भने गाह्रो हुन्छ, त्यसैले हामीलाई उद्धार गरे आभारी हुने थियौं । फेसबुक म्यासेन्जरमा पठाइएको यो आवाज पुराङ काउन्टीको ताक्लाकोटमा रहेका नाम्खा र सिमकोटका नेपालीको साझा आवाज हो । चीन सरकारले त स्याहार गरेकै छ, तैपनि घर फर्किन पाए हुन्थ्यो जस्तो लागिरहेको छ, कान्तिपुरसँगको संक्षिप्त कुराकानीमा छुईले भनिन्, अन्य सहरबाट मान्छे आउन थालेपछि कोरोनाको डर पनि बढिरहेको छ ।उद्धारको पर्खाइमा रहेकी संघ उपाध्यक्ष लामाले केही दिनअघि सिमकोट३ लिमाताङका दावा ग्याल्जान लामा भागेपछि ताक्लाकोटको प्रहरीप्रशासनले निकै तनाव दिएको बताइन् । प्रहरीले एक सातासम्म चौकीमा बोलाएर सोधपुछ गरेको थियो । तिमीहरू भागेर नजानु भनेर कागज गराएको लामाको भनाइ छ । हामी भाग्न चाहेर पनि सम्भव छैन, नाकामा निकै कडाइ छ, उनले भनिन्, यहाँ पनि निगरानीमा राखिएका छौं । खानबस्न र स्वास्थ्य जाँचको राम्रो व्यवस्था भए पनि इन्टरनेटको नेटवर्क गतिलो नभएकाले नेपाल रहेकाहरूसँग सञ्चार सम्पर्कमा भने समस्या रहेको उनले बताइन् ।"
पोखरा सुनसान,"घलेगाउँका घरबास रित्तैकोरोनाको असर गाउँगाउँमा सञ्चालित घरबास (होमस्टे) पनि परेको छ । विशेष गरी आन्तरिक पर्यटकको चहलपहल हुने घरबासमा यतिबेला पर्यटक आउन छाडेका छन् । बुकिङ धमाधम रद्द गरिएका छन् ।करिब दुई साता अघिसम्म बिदाको दिन करिब दुई सय पर्यटक आएको घलेगाउँमा केही दिनयता दैनिक १५२० जना आउन थालेका छन् । पर्यटन व्यवस्थापन समिति, ग्रामीण पर्यटन घलेगाउँका कार्यालय सचिव दीर्घ घलेका अनुसार पछिल्लो समय तीन दिन बिदा हुँदासमेत खासै पर्यटक आएनन् । घरबासमा सबै बुकिङ रद्द भएको छ । काठमाडौं, पोखरा, चितवनका पर्यटकको बुकिङ थियो, सबै क्यान्सिल भयो, उनले भने । घलेगाउँका ३८ घरबासमा दुई सय पर्यटक अट्ने क्षमता छ ।काउलेपानी पर्यटन व्यवस्थापन समितिका अध्यक्ष देउबहादुर गुरुङका अनुसार फागुन दोस्रो सातापछि बुकिङ नआएको र भएका पनि रद्द गरिएको छ । पहिला दैनिक ५० जनासम्म आउने गरेकामा अहिले ह्वात्तै घटेको छ । माघमा कुनै दिन पर्यटक नअट्ने भनेर हामीले नआउन भन्यौं, फिर्तासमेत पठाउन बाध्य भयौं, उनले भने, अहिले ठप्प छ ।राइनासकोट सामुदायिक होमस्टे व्यवस्थापन समितिका अध्यक्ष खड्कबहादुर गुरुङका अनुसार ठूलो समूहमा पर्यटक आउन छाडेका छन् । फागुन पहिलो सातासम्म ठूलो ग्रुपमा पर्यटक आएकामा दोस्रो सातादेखि कम भएको उनले बताए । भुजुङ, सिउरुङ, खानीगाउँ, खासुर, भुस्मे, नरुवल, तुर्लुङकोट, पसगाउँ, घनपोखरालगायत गाउँका घरबासमा पनि पर्यटक आगमन घटेको स्थानीयले बताएका छन् ।अघिल्ला वर्ष सिजनमा पर्यटकीय गन्तव्य पुनहिलमा दैनिक ३०० भन्दा बढी पर्यटक पुग्ने गरेकामा यो वर्ष मुस्किलले ५० पुगेका छन् । पर्यटक कम आएका छन्, पर्यटक नआउँदा मजदुरको ज्याला भुक्तानी मात्र होइन, सिजनलाई लक्षित गरी ल्याएका लाखौं मूल्यका सामानको म्याद गुज्रने पिरलो छ, घोडेपानीका पर्यटन व्यवसायी टेकसर बुद्धुजाले भने ।पदयात्राको अनुकूल मौसममा हिमालपारिको मुस्ताङ भ्रमणमा आउने आन्तरिक, भारतीय तथा तेस्रो मुलुकका पर्यटकको भीडभाड हुनुपर्ने हो तर मुस्ताङमा तेस्रो मुलुकका पर्यटक नगन्य छन् । फाट्टफुट्ट अवलोकन भ्रमणमा आएका बाहेक आन्तरिक पर्यटक पनि छैनन् । हिउँ पर्न रोकियो, सडक खुल्यो अब पर्यटक बढ्लान् भन्ने थियो तर कोरनाको त्रासले कोरला नाकामा समेत आन्तरिक पर्यटक आएका छैनन्, लोमन्थाङ होटल व्यवसायी समितिका कोषाध्यक्ष रामबहादुर गुरुङले भने ।पर्यटक घटेपछि पर्यटन लक्षित कृषि व्यवसाय पनि संकटमा परेका छन् । म्याग्दीको अन्नपूर्ण गाउँपालिकाको पाउद्वार, घार र राम्चेमा चिज उद्योग बन्द भएका छन् । किसानको सयौं लिटर दूध खेर जान थालेको छ । पर्यटकलाई पर्खेर भण्डारण गरी राखिएको सयौं टन सुन्तला पनि अलपत्र छ । अन्नपूर्ण चक्रीय पदमार्गमा पर्ने मुस्ताङ र म्याग्दीको दाना, नारच्याङ, घार, शिख क्षेत्रका कृषकले टनेल बनाई उत्पादन गरेका तरकारीले बजार पाएको छैन । होटलहरूले नकिन्ने भएपछि तरकारी बेच्ने ठाउँ नभएको घारका अगुवा कृषक रामचन्द्र बरुवालले बताए । हाम्रामा कोरोनाको संक्रमण छैन, उनले भने, चैतसम्म हल्ला साम्य भएर पर्यटक आए भने तरकारी बेच्न पाइएला भन्ने आस छ ।"
दैनिक ५० आन्तरिक उडान कटौती,"काठमाडौं (कास) कोभिड १९ को प्रभावका कारण नेपालको आन्तरिक उडानमा दैनिक कम्तीमा ५० वटा उडान कटौती हुन थालेका छन् । वायुसेवा सञ्चालक संघका अनुसार राजधानी काठमाडौंबाट हुने दैनिक उडानको तालिका १ सय ८२ हाराहारी छ तर यात्रु नभएर उडान रद्द भइरहेका छन् ।संघका प्रवक्ता योगराज कँडेलले काठमाडौंबाट सुगम रुटका लागि दैनिक १ सय १७ वटा उडानको तालिका रहे पनि ८९ वटा मात्रै भइरहेको जानकारी दिए । सबभन्दा धेरै उडान कटौती काठमाडौंपोखरा रुटमा रहेको छ । पर्यटक आवागमन ह्वात्तै घटेकाले यो रुटमा उडान संख्या ठूलो मात्रामा कटौती भइरहेको कँडेलले बताए । व्यवसायीहरूले सर्वाधिक नाफा गर्नेमध्येमा पर्ने काठमाडौंपोखरा रुटमा पहिलेको दाँजोमा ९० प्रतिशत विदेशी पर्यटक घटेका छन्, उनले भने ।काठमाडौंबाट पोखराका लागि बुद्ध, यती, सौर्य, श्री र सिम्रिक एयरलायन्सले एक दिनमा २६ वटा उडान गर्ने तालिका छ तर १७ वटा मात्रै उडान हुने गरेको छ । पोखरापछि उडान कटौती हुनेमा भैरहवा, भरतपुर, विराटनगर र भद्रपुर छन् । काठमाडौंबाट पहाडी र हिमाली भेगका लागि ६५ वटा उडान हुनेमा ४३ वटा मात्रै हुने गरेका छन् । यो रुटमा लुक्लाका लागि १९ वटा उडान राखिएकामा १३ वटा मात्रै भएका छन् । पोखराबाट जोमसोमका लागि १२ वटा उडान राखिएकामा ९ वटा मात्र हुन सकेको छ ।आन्तरिक उडानमा नेपाल वायुसेवा निगमसहित नौवटा एयरलायन्स छन् । यिनले काठमाडौंबाट पर्वतीय उडानसहित १८ वटा गन्तव्यमा नियमित सेवा दिन्छन् । आन्तरिक उडानका लागि निजी वायु सेवा कम्पनीसँग ५८ वटा र निगमसँग ८ वटा विमान छन् । निजी एयरलायन्सले उडान कटौती हुन नदिन सस्तो भाडादरमा टिकट बिक्री गरिरहेको जनाएका छन् । निजी क्षेत्रको जहाज, उपकरणलगायतमा कम्तीमा साढे ९ खर्ब रुपैयाँ लगानी रहेको छ । निजी क्षेत्रसँग मात्रै ५ हजार ७ सय ३० जना प्रत्यक्ष रोजगारीमा जोडिएका छन् । यसैबीच संघले नेपाल आयल निगमसँग हवाई इन्धनको मूल्य घटाउन बुधबार छलफल गरेको छ । छलफलमा सहभागी प्रवक्ता कँडेलका अनुसार संघले अर्को बैठक बिहीबार उद्योग वाणिज्य तथा आपूर्तिमन्त्री लेखराज भट्टसँग गर्दै छ ।निजी हवाई कम्पनी सञ्चालकले हवाई इन्धनमा आयल निगमले प्रतिलिटर १८ रुपैयाँ ५० पैसा नाफा लिइरहेको भन्दै कटौती गर्न माग गरेका हुन् । व्यवसायीले प्रतिलिटर ९४ रुपैयाँ ५० पैसामा हवाई इन्धन खरिद गर्दै आएका छन् । व्यवसायीले निगमबाट दैनिक २५ हजारदेखि ३५ हजार लिटर हवाई इन्धन खरिद गर्छन् । यसमा हेलिकप्टर चार्टर उडानसमेत पर्छन् ।कुवेत पुगेपछि क्वारेन्टाइनमावैदेशिक रोजगारीका लागि कुवेत पुग्ने नेपालीले त्यहाँको क्वारेन्टाइनमा १४ दिन बस्नुपर्ने भएको छ । कोभिड१९ को संक्रमण रोकथाम गर्न भन्दै कुवेत सरकारले सबै विदेशी नागरिकका लागि बुधबारबाट क्वारेन्टाइन अनिवार्य गरेको हो । कुवेतस्थित नेपाली दूतावासका अनुसार त्यहाँ क्वारेन्टाइनका लागि निश्चित स्थानहरू तोकिएका छन् । विमानस्थलबाट कामदारलाई क्वारेन्टाइनमा सिधै लगिन्छ । २७ फेब्रुअरीयता कुवेत प्रवेश गरेका नेपालीसहित आप्रवासी कामदारलाई स्वास्थ्य परीक्षणका लागि कुवेत फेयर ग्राउन्ड्स मा अनिवार्य उपस्थित हुनसमेत भनेको छ । जसअनुसार अल जाहरा क्षेत्रमा रहेका नेपालीले १२ मार्च (बिहीबार), मुवारक अल कविर क्षेत्रका नेपालीले शुक्रबार, फर्वानिया क्षेत्रकाले शनिबार, ह्वाली क्षेत्रमा रहेकाले आइतबार, अह्मदी क्षेत्रमा बसोबास गरेका नेपालीले सोमबार र अल असिमाका नेपालीले मंगलबार फेयर ग्राउन्ड्स हलमा जानुपर्ने भएको हो । कुवेतले सबै खालको नयाँ भिसा जारी गर्न बन्द गरेको छ । हालसम्म जारी भएका भिसा प्राप्त नेपाली मात्रै कुवेत जान पाउनेछन् । हालसम्म जारी भएका भिसाको श्रम स्वीकृति प्रक्रियामै छ । कुवेतमा बुधबारसम्म ७२ जनालाई कोभिड१९ को संक्रमण देखिएको छ । यसमध्ये २ जना निको भएर फर्केका छन् ।"
कहिले आउला निजामती विधेयक ?,"विधेयकका प्रस्तावक सबै बाहिरिए निजामती विधेयक प्रस्ताव गर्ने संघीय मामिला तथा सामान्य प्रशासनमन्त्री, सचिव र सहसचिवहरू अहिले मन्त्रालयमा छैनन् । तत्कालीन मन्त्री लालबाबु पण्डित, सचिव यादव कोइराला, प्रशासन प्रमुख सहसचिव बाबुराम अधिकारी, प्रवक्ता भूपाल बराल, समायोजनको जिम्मेवारी पाएका सहसचिव केदार पनेरु अन्यत्र सरुवा भइसकेका छन् । सचिव कोइरालालाई साताअघि स्वास्थ्य मन्त्रालयमा सरुवा गरिएको थियो । उनको ठाउँमा सूर्य गौतमलाई सचिव बनाइएको छ । सहसचिव अधिकारीको पनि अर्थ मन्त्रालयमा सरुवा भइसकेको छ ।जुन उद्देश्य र स्पिरिटमा विधेयक पेस भएको थियो, त्यसमा ब्रेक लागेको मन्त्रालयकै कर्मचारी बताउँछन् । पूर्वमन्त्री पण्डित र सचिव कोइरालाले समितिको छलफलमा विधेयकका प्रावधानको डटेर बचाउ गर्दै आएका थिए । मन्त्री त्रिपाठीले प्रस्ट धारणा राखेका छैनन् । शीर्ष नेतृत्वसँग कुरा नगरी उनले सरकारको धारणा राख्न कठिन हुन्छ, स्रोतले भन्यो ।"
पूर्वमन्त्री शेर्माको निधन,काठमाडौं (कास) कांग्रेसका नेता एवं पूर्वमन्त्री पूर्णकुमार शेर्माको ७६ वर्षको उमेरमा बुधबार निधन भएको छ । मिर्गौलाको समस्या रहेका उनको ललितपुरको निदान अस्पतालमा उपचार भइरहेको थियो । पाँचथर मिक्लाजुङका शेर्मा पार्टीको दुई पटक जिल्ला सभापति र पछि केन्द्रीय सदस्य हुनुका साथै २०६६ मा स्थानीय विकासमन्त्री भएका थिए । पार्टी कार्यालयमा श्रद्धाञ्जलीपछि शुक्रबार अन्त्येष्टि गरिने भएको छ ।
मेडिकल शिक्षाको क्यालेन्डर,"काठमाडौं (कास) चिकित्सा शिक्षा आयोगले मेडिकल शिक्षाको एकीकृत शैक्षिक क्यालेन्डर तयार पारेको छ । शैक्षिक कार्यक्रम अघि बढाउन चिकित्सा शिक्षा ऐनको व्यवस्थाअनुसार प्रवेश परीक्षा, भर्नादेखि अन्तिम परीक्षासम्मको वार्षिक गतिविधि समेटिएको क्यालेन्डर बनाइएको हो । आयोगका उपाध्यक्ष डा कृष्ण गिरीले क्यालेन्डरले चिकित्सा शिक्षा व्यवस्थित हुने बताए । चिकित्सा शिक्षासँग सम्बन्धित विषयको एकीकृत प्रवेश परीक्षा सञ्चालन गर्न कार्यविधि बनाइसकेको आयोगले जनाएको छ । कार्यविधि नहुँदा स्नातक तहको प्रवेश परीक्षा विश्वविद्यालय र प्रतिष्ठानहरूले आफैंले लिएर विद्यार्थी भर्ना गरेका थिए ।"
परियारलाई 'योङ ग्लोबल लिडर्स अवार्ड',काठमाडौं (कास) विश्व आर्थिक मञ्चले नेपाली युवा प्रदीप परियारलाई योङ ग्लोबल लिडर्स (वाईजीएल) २०२० अवार्ड बाट सम्मान गरेको छ । युवा सशक्तीकरण तथा सामाजिक न्याय प्रवर्द्धनमा गरेको योगदानको कदर गर्दै उनलाई सम्मान गरिएको हो । संस्थापक क्लाउस स्वाबले मञ्च स्थापना गर्दै यो अवार्ड सुरु गरेका हुन् ।
हेडसरले जोगाए स्कुल,"(चितवन)  बर्खाको उर्लंदो बाढी पसेर स्कुल तहसनहस भयो । अनुगमनका लागि आएका मेयरले स्थानान्तरणका लागि जग्गा किन्न नगरपालिकासँग बजेट नभएकाले स्कुल गाभ्न (मर्ज गर्न) उपयुक्त हुने सुझाव प्रधानाध्यापकलाई दिए । तर प्रधानाध्यापकले मर्ज गर्न होइन विद्यालय सार्न र सुधार गर्न मेहनत गरे । जसको परिणाम सुखद आयो । झन्डै हराइसकेको माडीस्थित एक विद्यालयको अहिले चर्चा सुरु भएको छ । रतनी धोवाहास्थित राष्ट्रिय आधारभूत विद्यालय २०२३ सालमा स्थापना भएको हो । हाल यो विद्यालय माडी नगरपालिका३ मा पर्छ । दक्षिणतिर रतनी र उत्तरमा रिउ खोलाले घेरेको धोवाहा रतनी गाउँका विद्यार्थी यहीँ पढ्छन् । पाँच कक्षासम्म पढाइ हुने विद्यालयका प्रधानाध्यापक हुन्, माडीकै सिधुवा गाउँका वीरेन्द्रप्रसाद महतो । उनी २०६१ साउनबाट शिक्षक नियुक्ति भएका हुन् । २०७४ असार १९ गते प्रधानाध्यापकमा बढुवा भए । त्यसको एक महिनापछि साउन २८ मा बाढी आएर स्कुल तहसनहस भयो । चार फिटसम्म पाँगो जम्यो । बढेमानका सात वटा रुख जरासहित नै स्कुल कम्पाउण्डमा आएर थुप्रिए, बाढीले गरेको वितण्डाबारे उनले सुनाए । अनुगमनका लागि आउनेले सफा गर्न समय लाग्ने भएका कारण कम्तीमा एक महिना स्कुल बिदा गर्न सुझाव दिए । तर उनले अभिभावक, शिक्षक सबैलाई भेला गरेर सफाइमा खट्न आग्रह गरे । चार दिनमा विद्यालय पूरा सफा भयो । पाँचौं दिनबाट पढाइ नै सुरु गर्यौं, महतोले भने । वर्षामा निकै उर्लने रिउ खोला र विद्यालयको दुरी जम्मा दुई सय मिटर मात्रै छ । बलियो तटबन्ध गर्न नसकिने भएकाले बर्खाका ससाना तटबन्ध खोलाले भत्काउँथ्यो । स्कुल त्यहाँ राख्न जोखिम थियो । त्यही भएर सुरक्षित ठाउँमा सार्नेबारे प्रधानाध्यापक महतोले माडी नगरपालिकाका मेयर ठाकुर ढकालसँग कुरा गरे । अन्यत्र जग्गा किन्न नगरपालिकासँग बजेट नभएको र विद्यार्थी पनि धेरै नभएको हुँदा मेयर ढकालले स्कुल मर्ज गर्न सल्लाह दिए । तर महतो मानेनन् । माडी त्यसै त पछाडि परेको ठाउँ, रतनी धोवाहा गाउँ झनै पछाडि छ, उनले भने, पुरानो स्कुलको अस्तित्व नै हराउने कुराले मलाई छटपटी बनायो । स्कुल जोगाउने अनेक उपायमा लागे उनी । धोवाहा क्षेत्रमा नारायणगढका व्यपारीको जग्गा प्रशस्तै छ । उनले व्यापारी कृष्णबन्धु पियालाई अनुरोध गरे । पछि पियाले १२ कट्ठा सात धुर जग्गा स्कुललाई सित्तैमा द्दउपलब्ध गराए । त्यसपछि प्रधानाध्यापक महतो भवन बनाउन कस्सिए । सरकारले तीनकोठे छानोवाला भवन बनाउन बजेट दिने भयो । नगरपालिकाले पनि सहयोग गर्ने भएपछि ढलान नै गर्ने तयारीमा उनी लागे । पियाले दिएको जग्गा रिउ खोलाबाट १ दशमलव ८ किलोमिटर पर छ । तर डुबान हुने ठाउँमा पक्की भवन नै उययुक्त हुन्थ्यो । त्यहीअनुसार बजेटको प्रबन्ध गरें, उनी भन्छन् ।२०७४ चैतमा शिलान्यास भएको भवन २०७५ असारमा पूरा भयो । त्यसपछि ४१ लाख थप बजेट प्राप्त भयो । उनले तला थपेर ६ कोठे पक्की भवन बनाए । एक कक्षाभन्दा तलका विद्यार्थीलाई पढाउन दुईकोठे ट्रस छानो राखेर भवन बनाउन २६ लाख बजेट आयो । त्यो पनि तयार गरे । फ्रान्सका नागरिकले शेर्पालय ट्रस्टमार्फत एक करोड १० लाख रुपैयाँ सहयोग गर्ने भएपछि विद्यालयको अर्को ६ कोठे पक्की भवन हाल निर्माणाधीन अवस्थामा छ । बाढीपछि अरूको कुरा सुनेको भए स्कुल बन्द हुने सम्भावना थियो । तर उनले विद्यालय टिकाउने योजना बनाई निरन्तर खट्दा स्थानीय बालबालिका नजिकैको स्कुलमा पढ्न पाएका छन् । यहाँ निजी विद्यालयमा जसरी विद्यार्थी स्कुल पोसाक, टाई र परिचयपत्रसहित आउँछन् । तीनदेखि पाँच कक्षाका विद्यार्थीलाई कम्प्युटर तालिमको व्यवस्था गरिएको छ । पुरानो विद्यालय हुँदा सवा सय जतिले पढ्थे । अहिले विद्यार्थी संख्या २ सय ३ छ । अंग्रेजी पढाइ हुन्छ । कम्प्युटर पनि सिक्न पाइन्छ, विद्यालय व्यवस्थापन समितिका अध्यक्ष बलराम महतोले भने, अतिरिक्त कुनै शुल्क लाग्दैन । त्यसैले विद्यार्थी बढेका छन् । थारू, बोटे, मुसहर, मधेसी र मुस्लिम समुदायका बालबालिका यहाँ पढ्छन् । उनका अनुसार पहिला गाउँमा साढे तीन सय घर थिए । बाढीले सताएपछि सक्नेहरू सुरक्षित ठाउँमा गए । अहिले १ सय ५० घरधुरी यो गाउँमा छन् ।गुणस्तरमा ध्यान दिन थालेपछि गत वर्ष कक्षा ५ को नतिजामा रतनीको विद्यालय माडीभरिमा छैटौं स्थानमा आयो । यो वर्ष अझै सुधार हुने अपेक्षा शिक्षकले गरेका छन् । बेलाबेला अभिभावक भेला हुन्छ । पढ्न पठाउनुपर्छ भनेर जोड गरेका छौं, शिक्षिका तारा पौडेलले भनिन्, कोही विद्यार्थी स्कुल आएन भने किन आएन भनेर हामी नै सोधखोज गर्छौं । प्रधानाध्यापक महतो कक्षा ८ सम्म पढाइ सञ्चालन गर्ने र माडीको मात्र नभएर जिल्लाकै नमुना विद्यालय बनाउने ध्याउन्नमा छन् । माडीभरि ३२ वटा सरकारी विद्यालय छन् । करिब विस्थापित हुने अवस्थामा रहेको विद्यालयलाई उहाँले जगाउनुभयो र चम्काउनुभयो, मेयर ठाकुर ढकाल ढुक्क छन्, उहाँको यस्तो मेहनतबाट सबैले प्रेरणा लिनुपर्छ ।"
गोदाममै सडिए राहत सामग्री,"(रामेछाप)  २०७२ सालको भूकम्पपछि पीडितलाई उपलब्ध गराउन दाताले दिएका लाखौं मूल्यका राहत सामग्री नष्ट हुन थालेका छन् । जिल्ला समन्वय समितिको सभाहलमा भण्डारण गरिएका ती सामग्रीको उचित व्यवस्थापन नभएकाले नासिन थालेका हुन् ।झन्डै ५ वर्षअघि प्राप्त भएका राहतका सामग्री प्रकोप परेका बेला प्रयोग गर्ने गरी नेपाल रेडक्रस सोसाइटीको जिम्मामा राखिएको थियो । रेडक्रसले जिल्ला प्रशासन कार्यालयको सिफारिसमा विपद्का पीडितहरूलाई सोही भण्डारबाट सामग्री वितरण गर्दै आएको थियो । मौज्दातमा रहेको बंगलादेशबाट प्राप्त चामल भने जिल्ला विपद् समितिको निर्णयअनुसार साबिक ठोसे गाविसमा बाँडिएको थियो । गोदाममा राख्दा सड्ने भएकोले चामल वितरण गरेको समितिले अन्य सामग्रीको उचित व्यवस्थापन गर्न नसक्दा सड्न थालेका हुन् ।गत वर्ष भण्डारणमा रहेका त्रिपाल र मण्डीहरू जिल्लाका सबै आठ वटा स्थानीय तहमा पठाइएको थियो । रेडक्रस रामेछापका कार्यालय प्रमुख शम्भुबहादुर बुढाथोकीका अनुसार नगर र गाउँपालिकामा दुईदेखि तीन सय मण्डी र चार सय थानका दरले त्रिपाल पठाइएको थियो । बाँकी रहेका त्रिपाल र कम्बल गोदाममै छन् । उनका अनुसार गोदाममा रहेका आधाभन्दा बढी सामग्री प्रयोग गर्न लायक छैनन् । धेरै मुसाले खाएको छ, बुढाथोकी भन्छन्, भएका मध्ये करिब ५० प्रतिशत सामग्री पनि प्रयोगमा ल्याउन कठिन होला । मुसाले पाल र कम्बल नष्ट पारेको उनले सुनाए । गोदाममा हाल करिब सात हजार पाल, करिब ७० थान कम्बल, ३५ रोल प्लास्टिक, ४२ ग्यास सिलिन्डर, ९ बाकस फ्यामिली कीट र दुई वटा टेन्टसहित अन्य सामग्री थन्किएका छन् । मुसाले खाएका सामग्री पाएपछि स्थानीय नागरिकको खप्की बेहोर्नुपरेको खाँडादेवी गाउँपालिकाका अध्यक्ष प्रेमबहादुर तामाङ बताए । सुरुमा खुसी भएर लगे, उनले भने, प्वाल परेको कम्बल र सानो साइजको पाल पाएपछि गुनासो आयो, त्यसछि अरू सामग्री वितरण गरेका छैनौं । उमाकुण्ड गाउँपालिकाका अध्यक्ष शेरवहादुर सुनुवारले विपद् व्यवस्थापन समितिले पठाएको सामग्री आँखामा छारो हाल्ने खालको भएको बताए । टेबल आकारको पाल र मुसाले खाएको मण्डी कसरी बाँड्नु, उनले भने । समितिकी अध्यक्ष एवं प्रमुख जिल्ला अधिकारी रुद्रादेवी शर्माले विगतमा भएका कमजोरी सुधार्ने प्रतिबद्धता जनाइन् ।"
अस्थायी लालपुर्जा बाँडिँदै,"मकवानपुर (कास) करिब ८० प्रतिशत लालपुर्जाविहीनको बस्ती रहेको मकवानपुरको पूर्वी क्षेत्रमा पर्ने वाग्मती गाउँपालिकाले स्थानीयलाई अस्थायी लालपुर्जा वितरण गर्ने भएको छ । जग्गा नापी भएको लामो समयसम्म पनि भूमिसुधार विभागले लालपुर्जा वितरण नगरेपछि गाउँपालिका आफैले लालपुर्जा दिन लागेको हो । अमिन र सर्वेक्षक नियुक्त गरी स्थानीयले उपभोग गरेको जग्गा नापी गरेर अस्थायी लालपुर्जा वितरण गर्न लागेको गाउँपालिका अध्यक्ष सर्केश घलानले जानकारी दिए । संघीय सरकार भूमि सुधार ऐन संसद्मा पारित गरी लालपुर्जा दिने तयारी गरेपछि गाउँपालिकाले पनि जग्गा नापी सुरु गरेको उनको भनाइ छ । १० वर्षदेखि भोगचलन गर्दै आइरहेका जग्गाका धनीलाई गाउँपालिकाको तर्फबाट नै अस्थायी लालपुर्जा दिने गरी तयारी भइरहेको हो, उनले भने । उनका अनुसार ९ जना अमिन र एक सर्वेक्षक नियुक्त गरी गत वर्षको फागुनदेखि जग्गा नाप्न थालिएको थियो । हालसम्म ४ नम्बर वडाको करिब ५ सय परिवारको जग्गा नापजाँच गरी कित्ता छुट्याइएको छ । ४ नम्बर वडाको झुरझुरे, थली, पहरी टोल, पाल्पाले, पाँच पाण्डव, लामकाना, डकास, साततले, चाँदेलगायतका ठाउँको जग्गा नापी लालपुर्जा दिने अन्तिम तयारी भइसकेको वडाध्यक्ष रहरसिं थिङले जानकारी दिए । सबैभन्दा धेरै लालपुर्जा नभएको वडा ४ नै हो । एक वर्षको अवधिमा यो वडाको सबै जग्गा नापी गरिसक्यौं । अब यही महिनाको अन्तिमबाट अस्थायी लालपुर्जा दिन्छौं, वडाअध्यक्ष थिङले भने । नापजाँच गर्ने कर्मचारी अहिले १ नम्बर र ५ नम्बरमा खटिएका छन् । २०३२ सालमा नापी भएर पनि लालपुर्जा वितरण नभएकालाई पुनः नापी गरी अस्थायी रूपमा वितरण गर्न लागिएको वडाध्यक्ष थिङले बताए । संघीय सरकारको भूमि सुधार ऐनले पनि १० वर्षसम्म भोगचलन गरेका जग्गाको स्वामित्व सम्बन्धित किसानलाई नै दिनेगरी व्यवस्था गरेको र सोहीअनुसार जग्गा नापी र फिल्डबुक उतार गर्नका लागि गाउँपालिकाले सहजीकरण गरेको उनले बताए ।"
थपिए आधा दर्जन उद्योग,"मकवानपुर (कास) हेटौंडा औद्योगिक क्षेत्रमा आधा दर्जन नयाँ उद्योग स्थापना भएका छन् । चालु आर्थिक वर्षमा ६ वटा उद्योग पुनः सञ्चालनमा आएका छन् । योसँगै एक दर्जन उद्योग चालु आर्थिक वर्षमा थप भएको औद्योगिक क्षेत्र व्यवस्थापन कार्यालय हेटौंडाले जनाएको छ । नयाँ उद्योगतर्फ नेपाल प्लाष्टिक, न्यु मकवानपुर खाद्य उद्योग, टीएसएन प्लास्टिक केयर, मदरल्यान्ड एग्रिकल्चर, जोशी अटो वर्क्स र प्रतीक उड एन्ड इन्जिनियरिङ रहेका छन् । त्यस्तै, खजुरीको प्रालि, हिलटेक प्लास्टिक पाइप, भुवनेश्वर प्लास्टिक, अन्नपूर्ण मल्टिप्लास्ट, ड्रिम पेन्ट्स र रिज्वाइट क्वालिटी फुड प्रालि पुनः सञ्चालनमा आएका छन् । जग्गामात्र ओगटेर बसेका उद्योगलाई कारबाही गर्ने औद्योगिक क्षेत्र व्यवस्थापन कार्यालयका चेतावनीपछि यस वर्ष ६ वटा उद्योग थपिएको औद्योगिक क्षेत्र व्यवस्थापन कार्यालयका प्रमुख राजेन्द्र कँडेलले जानकारी दिए । योसँगै औद्योगिक क्षेत्रमा सञ्चालित उद्योगको संख्या १ सय ११ वटा पुगेको छ । उद्योग थपिएसँगै औद्योगिक क्षेत्रमा करिब साढे २६ करोड रुपैयाँ स्थिर पुँजी थपिएको उनले बताए । कँडेलका अनुसार बन्द भई पुनः सञ्चालनमा आएका ६ वटा उद्योगको पुँजी १९ करोड ४१ लाख ८३ हजार रुपैयाँ रहेको छ भने नयाँ उद्योगको स्थिर पुँजी ७ करोड ४ लाख ८७ हजार रुपैयाँ रहेको छ । कुल १ सय ३६ वटा उद्योग रहेको औद्योगिक क्षेत्रमा केही उद्योग अझै बन्द अवस्थामा रहेको र ७ वटाले भने जग्गामात्रै ओगटेर बसिरहेको औद्योगिक क्षेत्र व्यवस्थापन कार्यालय प्रमुख कँडेलले बताए । जग्गा सम्झौता भई काम नगरेका उद्योगहरूलाई गत वर्ष पटकपटक सूचना प्रकाशित गरी चेतावनी दियौं, उनले भने, जसका कारण धेरै उद्योग सञ्चालनमा आए । बाँकी केही उद्योगीहरूले दर्ता प्रक्रियालगायतको काम भइरहेको जानकारी गराएका छन् । निर्माणाधीन २१ उद्योगमध्ये ६ वटाले यस वर्षभित्र सञ्चालन गर्ने लक्ष्य राखेका छन् । ३ हजार २ सय २८ रोपनी क्षेत्रफलमा फैलिएको हेटौंडा औद्योगिक क्षेत्र मुलुककै सबैभन्दा ठूलो क्षेत्रफलमा फैलिएको औद्योगिक क्षेत्र हो । २०२० सालमा स्थापित क्षेत्रमा हाल ४ हजार ४ सय जनाले प्रत्यक्ष रोजगारी पाइरहेका छन् ।"
सचिवद्वारा चन्द समूह परित्याग,सिन्धुपाल्चोक (कास) नेत्रविक्रम चन्द समूहका जिल्ला सचिव भुवनसिं तामाङले पार्टी परित्याग गरेका छन् । मंगलबार अदालतबाट रिहा हुँदै प्रेस विज्ञप्ति जारी गरी उनले पार्टी परित्यागको घोषणा गरेका हुन् । मेलम्ची नगरपालिका९ का तामाङले अबदेखि कुनै पार्टीमा संलग्न नरहने बताए । २०७१ सालदेखि चन्द नेतृत्वको पार्टीमा लागेका उनी पार्टीमा रहुन्जेल विभिन्न जनवर्गीय संगठनमा थिए । प्रहरीले तामाङलाई राज्यविरुद्धको कार्यमा लागेको आरोपमा पक्राउ गरेको थियो ।
तोडफोड आरोपमा ५ पक्राउ,"रामेछाप (कास) लिखु १ जलविद्युत आयोजनाले माग पूरा नगरेको भन्दै विरोधमा उत्रेका स्थानीय बासिन्दा र प्रहरीबीच बुधबार गुम्देलको टाङदिङमा झडप भएको छ । झडपमा दुई प्रहरी र केही स्थानीय घाइते भएका छन् । यसअघिका तोडफोड घटनामा समेत संलग्न भएको आरोपमा प्रहरीले पाँच जनालाई नियन्त्रणमा लिएको छ । लावाछेवरका तेम्बा शेर्पा, तेन्जिङ शेर्पा, वाङ्छु शेर्पा, गिर्मे शेर्पा र ना सम्जेन शेर्पालाई पक्राउ परेका हुन् । केही दिनअघि मोतिलाल दुगड समूहमार्फत निर्माणाधीन आयोजनामा काम गर्ने कर्मचारीलाई निष्कासन गरेको विषयमा आयोजना र स्थानीयबीच विवाद भएको थियो । आयोजनासम्म पुग्ने प्रवेशमार्ग निर्माण गर्दा मुआब्जा नदिएको, सामाजिक उत्तरदायित्व निर्वाह नगरेको र स्थानीयलाई न्यायोचित रोजगारी नदिएको विषयमा स्थानीय रुष्ट बनेका उमाकुण्ड गाउँपालिका अध्यक्ष शेरवहादुर सुनुवारले बताए ।"
पूजा गर्नेबाटै चोरी,"चितवन (कास) धनमाल चोरी गर्ने ६ जना पक्राउ परेका छन् । भारत मोतिहारी जिल्लाका नेहाल तिवारी, ऋतिक रोशन, पहारपुरका बिक्कीकुमार गुप्ता, दरियारपुर मजवनीका सोनुकुमार पाण्डे र पुर्वी चम्पारणका राजनकुमार उपाध्याय पक्राउ परेका हुन् । सोही समूहका वीरगन्ज१६ का राजकुमार गुप्तालाई पनि प्रहरीले समाएको छ । चितवन प्रहरीका प्रवक्ता डीएसपी एकनारायण कोइरालाका अनुसार नेहाल तिवारीले फागुन २० गते पण्डित बनेर भरतपुर२ बेलटाँडीस्थित मञ्जु खाँडको घरमा पूजा लगाएका थिए । उनको समूहले २३ गते बेलुका सुनचाँदीका गहना, मोबाइल र नगदसमेत १४ लाख ८७ हजार रुपैयाँ चोरी गरेको हो । चोरी गरेका गहना राजकुमार गुप्तालाई बिक्री गरेको पाइएको छ । भरतपुर६ मा उनको गहना पसल छ ।"
भैरवी पुनर्निर्माणमा १२ करोड,"धादिङ (कास) भूकम्पले भत्केको धादिङको भैरवी मन्दिर पुनर्निर्माणमा १२ करोड खर्च हुने भएको छ । नीलकण्ठ नगरपालिकाका६ सुनौला बजारस्थित मन्दिरको राष्ट्रिय योजना आयोगका उपाध्यक्ष डा पुष्पराज कँडेलले बुधबार शिलान्यास गरेका छन् । पुनर्निर्माणका लागि नीलकण्ठ नगरपालिका, ६ नम्बर वडा कार्यालय र स्थानीय विकास पूर्वाधार साझेदारी कार्यक्रमबाट आर्थिक सहयोग जुटाइएको छ । महायज्ञबाट पनि २ करोड ५ लाख रुपैयाँ संकलन गरिएको छ । परम्परागत मौलिक ढाँचामा भैरव र भैरवी गरी ६ वटा मन्दिर निर्माण गर्ने, ५ वटा गेट, वनभोज स्थल र सिढी निर्माण गर्ने लक्ष्य राखिएको समितिका अध्यक्ष धुव्र श्रेष्ठले बताए ।"
मण्डप नपुगी फर्किए जन्ती,"धादिङ (कास) गजुरी६ मिलनटार निवासी ध्रुव सुवेदीले १८ वर्षीया छोरीको कन्यादान गर्न मंगलबारदेखि नै निम्तो गरेका थिए । बुधबार बिहानै मण्डप तयार पारियो । गल्छी६, बाहुन पलाङस्थित कृष्ण अधिकारीका २९ वर्षीय छोरासँग बुधबारको लगन जुराइएको थियो । बेहुला पक्षबाट तीन सय जन्ती बेहुली लिन हिँडेका थिए । जन्ती पुग्नअघि नै गल्छीस्थित बैरेनी प्रहरी चौकीबाट प्रहरीको टोली पुगेर विवाह रोक्न आग्रह गरेपछि बेहुलीघरको माहोल फेरियो । जन्तीलाई आदमघाटस्थित सशस्त्र प्रहरी बेसक्याम्पबाटै फर्काइएको थियो । गल्छी गाउंँपालिका उपाध्यक्ष राधा तिमिल्सेनाले प्रहरी बेहुलीघरमा पुगेको जानकारी गराएपछि तीन सय जन्ती मण्डपमै नपुगी फर्केका छन् । स्थानीय आमा समूहले उमेर नपुगेकाले विवाह रोक्न मौखिक अनुरोध गरे पनि अभिभावकले नमानेपछि प्रहरीकहाँ उजुरी परेको थियो ।"
निर्माण सामग्रीले अस्तव्यस्त फुटपाथ,"काठमाडौं (कास) बौद्धस्थित प्रभु बैंक अगाडिको फुटपाथमा दुई महिला बालुवा छान्दै थिए । रोडा मिसिएको र छानिएका बालुवा छुट्टाछुट्टै राख्दा फुटपाथ अस्तव्यस्त थियो । पैदलयात्रु असुरक्षित तरिकाले हिँडिरहेका थिए । बौद्धजोरपाटी सडकखण्डमै रेस्टुरेन्टको बोर्ड राखेर दुई भवन निर्माणाधीन छन् । इँटा, गिटी, रडजस्ता निर्माण सामग्री फुटपाथमा थुपारिएको छ । नयाँ बानेश्वरबाट शंखमुल जाने सडकमा तीन वर्षदेखि एउटा घर बनिरहेको छ । बाहिरी भागबाट हेर्दा निर्माण सकिएजस्तो देखिए पनि अगाडिको फुटपाथमा कहिले निर्माण सामग्री हुन्छ त कहिले पानीका ड्रम अस्तव्यस्त देखिन्छ । ग्वार्कोलामाटार सडकखण्डको फुटपाथको अवस्था पनि उस्तै छ । फराकिलो सडक भए पनि निर्माण सामग्री राख्दा सडक साँघुरिँदै गएको छ । नयाँ भद्रकाली पेट्रोल पम्पअगाडिको तीनतले घरमा त फुटपाथबाटै सिँढी जोडेर लगिएको छ । घरको अगाडि बालुवा छान्ने मेसिनसँगै गिटी, इँटा थुपारिएको छ । उपत्यकाका फुटपाथ कतै साघुँरा छन् । कतै फुटपाथ नै छैन । भएका पनि निर्माण सामग्री र पार्किङले पैदलयात्रुका लागि सहज छैनन् । बौद्धकी निमा लामाले निर्माण सामग्री थुपार्दा हिँड्न निकै गाह्रो हुने अनुभव सुनाइन् । सानो फुटपाथ, त्यसमाथि जथाभावी सामान, उनले भनिन्, कि सडकमै ओर्लिएर हिँड्नुपर्छ कि त धुलो खेप्दै जोखिम मोलेर पार गर्नुपर्छ ।काठमाडौं महानगरपालिकाको नगर प्रहरी महाशाखाका प्रमुख धनपति सापकोटा भने निर्माण सामग्रीले गर्दा हुने फुटपाथ अतिक्रमण पहिलेभन्दा कम भएको दाबी गर्छन् । साँझ ८ बजेदेखि बिहान ८ बजेसम्म फुटपाथमा राख्न पाइन्छ, उनले भने, तोकिएको समयभन्दा बढी राखेको पाए कारबाही हुन्छ । फुटपाथ प्रयोग गर्दा बिग्रिएमा घरधनीले बनाइदिनुपर्ने उले बताए । महाशाखाले साताको दुई दिन फुटपाथमा निर्माण सामाग्री राखिएको ठाउँको अनुगमन गर्ने गरेको उनको भनाइ छ । हामी अनुगमनमा जाँदा त्यस्तो समस्या भेटिँदैन, उनले भने, नराखेको हो कि लुकाएको हो, थाहा छैन । तर, एक सातायता हामी विभिन्न ठाउँमा पुग्दा तोकिएको समयबाहेक अस्तव्यस्त तरिकाले निर्माण सामग्री थुपारेको पाइएको छ ।"
कोरोना फोबिया,"(काठमाडौं)  सिजोफ्रेनिया अर्थात् एकखाले मानसिक रोगबाट गुज्रिरहेका २० वर्षीय युवकको व्यथा कोरोना भाइरस (कोभिड१९) बारे धेरै हल्ला सुनेपछि झन् बढेको छ । नियमित औषधि खाइरहँदा पनि उनी सामान्य हुन सकेका छैनन् । अरूले नदेखेका कुरा देख्ने, अरूले नसुनेका कुरा सुन्ने या अरूले आफ्नाबारे कुरा काटेको जस्ता नकरात्मक सोच उनको दिमागमा आइरहन्छ । खानामा अरुचि र अनिद्राजस्ता समस्याले उनी गाँजिएका छन् । कोभिड फैलिएर नेपालभर औषधि अभाव हुन्छ भन्ने डरले उनले तीन महिनालाई पुग्ने औषधिसमेत किनेर घरमा थुपारेका छन् । मंगलबार मनोचिकित्सकले परामर्श गरेपछि उनी केही शान्त देखिए । कोभिडले ज्यानै लिन्छ भन्ने त्रासका कारण उनमा यस्तो समस्या बढ्दै गएको उपचारमा संलग्न मनोचिकित्सक डा कमल गौतमले बताए । औषधि खाइरहेका बिरामीलाई तनाव हुनेबित्तिकै उनीहरूको रोग बल्झिन्छ, उनले भने, यस्तो बेलामा अघिपछिभन्दा बढी परामर्श गर्नुपर्छ । कोभिड संक्रमणले मान्छेको ज्यानै लिन्छ भन्ने सुनेपछि मानसिक रोगको औषधि खाइरहेकी एक महिला घरबाटै निस्कन छाडिसकिन् । नियमित कामकाज छुटेको छ । औषधि किन्न या आवश्यक टेस्टका लागि समेत उनी अस्पताल जाँदिनन् । घरबाहिर चीन या विदेशबाट आएका मान्छे घुम्छन्, उनी सोच्छिन्, ती सबैले कोरोना भाइरस बोकेर आएका छन्, मलाई पनि सार्छन्, अनि म मर्छु । कोरोना भाइरसको संक्रमणबारे सुनेपछि एक्लै बस्न मन लाग्ने, मनमा नकारात्मक कुरा खेल्नेजस्ता उनका समस्या बढेको छ । ६ महिना कोरिया बसेर फर्किएका २८ वर्षीय पुरुष कोभिडको त्रासले गर्दा नियन्त्रणमै आउन सकेका छैनन् । मुटुको ढुकढुकी बढ्ने, शरीरमा जुनसुकै बेला चिटचिट पसिना आउने र वाकवाकी लाग्ने समस्या लिएर उनी बुधबार बहुसांस्कृतिक तथा सामाजिक संस्था (टीपीओ) को क्लिनिक पुगे । कोरियाबाट मलाई कोरोना सरिसक्यो, अब म मर्छु नै, उनले चिकित्सकसँग परामर्श कक्षमा भने, मलाई डर मात्रै लाग्छ, एकछिन मनमा शान्ति छैन । केही दिनअघि एक महिला चिकित्सक थाइल्यान्डबाट तालिम लिएर नेपाल फर्किइन् । फर्किएको भोलिपल्टै उनी ज्वरो आयो भनेर अत्तालिँदै टेकुको शुक्रराज ट्रपिकल तथा सरुवारोग अस्पताल पुगिन् । तालिममा केही चाइनिज व्यक्ति पनि थिए, उनले चिकित्सकसँग भन्दै थिइन्, छाम्नुस् न मेरो शरीर पूरै तातेर फुट्ला जस्तो भइसक्यो । ओपीडीमा बिरामी हेर्न बसेका चिकित्सक डा शेरबहादुर पुनले जाँच गर्दा न उनलाई ज्वरो थियो न कोरोनामा हुने जस्तो सुक्खा खोकी र श्वासप्रश्वासमा समस्या । थियो त केवल कोरोना भाइरसले शरीरमा प्रवेश गरेर आक्रमण गर्न थालिसक्यो भन्ने त्रास । एक घण्टा परामर्श गरेपछि मात्रै उनी केही शान्त भएको डा पुनले बताए । चिकित्सक र स्वास्थ्यकर्मीलाई यति धेरै फोबिया छ, उनले भने, अन्य सर्वसाधारणको के हाल होला । हल्का रुघाखोकी लागेजस्तो भएपछि स्वयम्भूकी एक महिलालाई घर र छिमेकीले शंकाको दृष्टिले हेर्न थाले । दुईचार दिन हेर्छु नभए अस्पताल जान्छु भनेर घरमा आराम गरिरहेकी उनलाई गाउँटोलमा बस्नै दिइएन । केही दिनअघि उनलाई टेकुको सरुवारोग अस्पताल ल्याइयो । ती महिलालाई कोरोना नै भएको हो, छिमेकीको शंका थियो, उपचार नगरे महिलाले गाउँभरि कोरोना भाइरस फैलाउँछिन् । चिकित्सकले समूहलाई नै परामर्श गरेपछि मात्रै उनीहरूले महिलालाई सँगै घर लैजान मानेका थिए । मनोचिकित्सक डा कमल गौतमका अनुसार कोभिडबारे सामाजिक सञ्जालमा फैलिएको हल्लाले मानसिक रोगका बिरामीमा धेरै डर पैदा गरिदिएको छ । औषधि खाएर सामान्य हुँदै गएका बिरामीको रोग बल्झिन थालेको छ । यस्ता भ्रामक टिप्पणी जति हेर्यो उनीहरू उति नै आत्तिएर आउन थालेका छन्, उनले भने, त्रासले गर्दा उनीहरूको दैनिक कामकाज नै अस्तव्यस्त बनेको छ । आत्तिनुभन्दा नजिकैको स्वास्थ्य संस्थामा पुगेर मनोपरामर्श लिन उनले सुझाए । साथै, योग या व्यायाम गरेर पनि तनाव कम गर्न सकिने उनको भनाइ छ । मास्क पाउँदैन, स्यानिटाइजर नभए रोग सर्छ भन्ने कुरा सोच्दासोच्दै रोग बढाएका छन्, उनले भने, स्यानिटाइजरको पछि लाग्नुभन्दा दिनको पाँचपटक साबुनपानीले हात धुनुपर्छ भन्ने सन्देश पनि सबै तहमा पुगेको छैन । डा पुनका अनुसार फोबिया भएर आउने व्यक्ति आफूलाई कोभिडबाट संक्रमित मुलुकमै छु जसरी अनुभव गरेर डराइरहेका छन् । खोकी लागेर कम आउँछन्, उनले भने, खोकेको मान्छेको नजिक थिएँ, ल मलाई सरिसक्यो भन्ने डरले दौडेर अस्पताल आइपुग्छन् । कतिलाई रुघा लाग्नेबित्तिकै घरमा बस्न दिइँदैन, जबरजस्ती अस्पताल ल्याइन्छ । कोभिड होइन भनेर एकपटक भन्दा उनीहरू पत्याउँदैनन्, बारम्बार चिकित्सकलाई सोधिरहन्छन् । रुघाखोकी लाग्नेबित्तिकै कोरोनाकै शंकामा शुक्रराज ट्रपिकल तथा सरुवारोग अस्पतालमा दैनिक दुई सय जनाको भीड लाग्ने गरेको छ । कोरोना परीक्षण गरिदिनैपर्यो भनेर चिकित्सकसँग जिद्दी गर्ने गरेको अस्पतालका प्रवक्ता तथा सरुवारोग विशेषज्ञ डा अनुप बास्तोलाले बताए । चीन, इटली या कोरोना फैलिएको मुलुकबाट फर्किएका या त्यस्ता व्यक्तिको सम्पर्कमा आएपछि सुक्खा खोकी लागेका बाहेक अन्यलाई शंका नै गर्नुपर्दैन, उनले भने, गुगल, युट्युब या सामाजिक सञ्जाल हेरेको भरमा उनीहरू आफूलाई कोभिडले छोइसकेको र अब मरिन्छ भन्ने धारणा बनाएर हिँडेका छन् । वैदेशिक रोजगारीबाट फर्किएका या रोगग्रस्त मुलुकबाट आएकालाई १४ दिनभित्र सुक्खा खोकी या ज्वरो आयो भने मात्रै अस्पताल आउनुपर्ने उनले बताए । ८० वर्ष कटेका वृद्धवृद्धा तथा मुटु र मिर्गौलाका कडारोगीलाई मात्रै बढी जोखिम छ, उनले भने, अन्य व्यक्ति उपचार गरे निको हुन्छन्, डराउनु पर्दैन । फोबिया भएर आउने व्यक्तिमा मौसमी रुघाखोकीको समेत लक्षण नभएको उनले बताए । यस्ता व्यक्तिलाई अस्पतालले परामर्श गर्ने र घरमा आइसोलेसनमा बस्ने तरिका सिकाएर पठाउने गरेको छ ।"
ठैबमा फूलचोकी जात्रा,"ललितपुर गोदावरी नगरपालिका१४ स्थित ठैबमा बुधबार रातिदेखि फूलचोकी जात्रा मनाइँदै छ । ललितपुरमा हरेक जात्रा फागुपूर्णिमापछि सुरु हुने गरेको छ । फूलचोकी क्याम्पस व्यवस्थापन समितिका अध्यक्ष महेन्द्र श्रेष्ठका अनुसार ललितपुरको मल्लकालीन सोणिमटोलमा ३५० वर्षपूर्व योगेद्रानन्द राजोपाध्याय नामका एक प्रख्यात तान्त्रिक गुरु थिए । यी गुरुका घरमा चुलोचौका सम्हाल्ने दुई चेला थिए । उनीहरू दाउरा लिन फूलचोकी वन जान्थे । एक दिन वनमा विभिन्न देवीदेवता बाजागाजाका साथ नाचिरहेका देखे । नाच हेर्दाहेर्दै उनीहरूले समय बितेको पत्तै पाएनन् । बेलुका रित्तो हात फर्किए । उनीहरूले वनको कुरा सुनाएपछि गुरुले तान्त्रिक विधिबाट ती देवीदेवतालाई कैद गरे । तान्त्रिक विधिद्वारा ल्याउने क्रममा ठैब प्रवेश गरेपछि कुखुरा बास्यो । यी देवतालाई जलचपा गुठीमा राखियो । देवताले हामी यहाँ बस्न सक्दैनौं भनेपछि हरिसिद्धितिर लाँदै गर्दा उज्यालो भयो । देवताले फेरि हामी उज्यालोमा हिँड्न सक्दैनौं भनेपछि हरिसिद्धिमै बसेको किंवदन्ती रहेको छ । यसैले देवताका कारण पनि ठैब र हरिसिद्धिका मानिसबीच राम्रो सम्बन्ध रहेको श्रेष्ठले बताए । उनका अनुसार हरिसिद्धिका मानिस प्रत्येक वर्ष ठैबको जलचपामा आएर पूजा गर्छन् । नेपाल संवत् ७४४ मा ठैबमा जलचपा गुठीको स्थापना भएको गुठीको ढोकामा कुादिएको आधारलाई लिन सकिने गुठी कमिटीका अध्यक्ष लक्ष्मीनारायण श्रेष्ठले बताए । यस गुठीमा हरेक महिनाको चतुर्दशीको रातमा चरे पूजा हुन्छ, गाउँमा अनिष्ट नहोस् भनी चरे पूजा गर्ने गरिन्छ, उनले भने, फागुपूर्णिमाको दिन सुरु हुने चोलेचा जात्रा विशेषगरी आज (बुधबार) द्वितीयाको दिनभरि मनाउने गरिन्छ, चोलेचा जात्रालाई फूलचोकी जात्रा पनि भन्ने गरिन्छ । जात्राको चार दिन नबित्दै क्षमायाचनाका लागि ठैबवासीले सरकारी पूजा गर्ने चलन पनि रहेको छ । क्षमापूजामा ठैबका नौ थरी भलाद्मी बसेर निर्माण गरेको कमिटीले सरकारी पूजा गर्छ । महादेवलाई तान्त्रिक विधिद्वारा बोकामा तानेर ल्याइएको हुँदा फूलचोकीमा क्षमापूजा गर्दा बोकाको बलि दिइन्छ । ठैबमा फूलचोकी जात्रा गरेको दिन विसन्देवीको पनि जात्रा हुन्छ ।"
यसरी बिछ्याइन्छ भूमिगत तार,"टेलिफोन तार पनि बिछ्याइँदैनेपाल दुरसञ्चार प्राधिकरणले पनि राजधानीका विभिन्न १५ स्थानमा असरल्ल छरिएका टेलिफोन तथा इन्टरनेटका तार व्यवस्थापन गर्ने भएको छ । प्राधिकरणका अनुसार न्युरोडवसन्तपुर,सिनामंगलपुतलीसडक, पुल्चोककुष्ण मन्दिर, एयरपोर्टतीनकुनेकलंकी, चाबहिलमहाराजगन्ज सडकमा तार भूमिगत गरिनेछ । त्यस्तै सिंहदरबारबालुवाटरशीतलनिवास, सिंहदरबारथापागाउँबानेश्वर, थापाथली भैंसेपाटीमन्त्रीनिवास र अनामनगर सडकको अव्यवस्थित तार व्यवस्थापन गरिने प्राधिकरणले जनाएको छ । प्राधिकरणका प्रवक्ता मीनप्रसाद अर्यालले विद्युत प्राधिकरणले भूमिगत गर्न लागेको रुटमै एकैपटक तार बिछ्याउने बताए । अन्य रुटको हकमा के गर्ने भन्ने विषयमा छलफल भइरहेको छ, उनले भने, एकैपटक काम अघि बढाउन सके सबै किसिमका तार व्यवस्थापन गर्न पटकपटक खनिरहनुपर्ने अवस्था रहँदैन । टेलिकमले तोकिएका सडकमा तार भूमिगत गर्न होराइजेन्टल डाइरेक्सनल ड्रिलिङ प्रविधि नै प्रयोग गरिने जनाएको छ । तार भूमिगत गरिसकेपछि सेवा प्रदायक कम्पनीले आफैले तार तानिरहनुपर्ने झन्झटबाट मुक्ति मिल्नेछ, उनले भने । नेपाल विद्युत प्राधिकरण महाराजगन्ज वितरण केन्द्रअन्तर्गतको काम गर्न भारतीय कम्पनी केईआई इन्डस्ट्रिज लिमिटेडले २ करोड ५५ लाख ८१ अमेरिकी डलरमा ठेक्का पाएको छ । रत्नपार्क वितरण केन्द्रअन्तर्गतको काम गर्न पनि ठेक्का लागिसकेको छ ।"
धरहरा पुनर्निर्माण ७ महिनाभित्र,"काठमाडौं (रासस) धरहरा पुनर्निर्माण सात महिनाभित्र सक्ने गरी तीव्र रूपमा काम भइरहेको छ । हालसम्मको ८५ करोड खर्चमा ३३ प्रतिशत काम सकिएको राष्ट्रिय पुनर्निर्माण प्राधिकरणका सम्पदाविज्ञ राजुमान मानन्धरले जानकारी दिए । दुई वर्षमा सम्पन्न गर्ने गरी रमन कन्स्ट्रक्सनले पुनर्निर्माणको जिम्मा पाएको थियो । पुनर्निर्माणमा तीन अर्ब ४८ करोड खर्च हुने जनाइएको छ । दैनिक १ सय ५० कामदार निर्माणमा खटिएका छन् । आउँदो असोजसम्म पुनर्निर्माण सकिने गरी काम भइरहेको प्राधिकरणले जनाएको छ । शुक्रबार धरहराको नवौं तला ढलान गरिएको थियो । दुइटा लिफ्ट हुने धरहरामा एउटा परम्परागत भर्याङ पनि हुनेछ । ४२ रोपनी क्षेत्रफलमा निर्माण सुरु गरिएको धरहरा बाहिरबाट हेर्दा ११ तलाको हुने भए तापनि भित्र भने २२ तलाको हुनेछ । बगैंचा, संग्रहालय, रंगीन जलफोहरा, प्रदर्शनी हल, पार्किङस्थल, पसललगायत रहनेछन् । गोश्वारा हुलाक भएको स्थानमा उद्यान बनाइनेछ । उद्यानभित्र बस्ने ठाउँ, ढुंगेधारा, हरियाली, चमेनागृह हुनेछ । धरहरामा पढ्न चाहने, ध्यान गर्न चाहने या बस्न चाहने सबैका लागि सुविधा उपलब्ध हुने छन् ।"
परीक्षार्थीलाई मास्क,"काठमाडौं (कास) महालक्ष्मी नगरपालिकाले निःशुल्क मास्क वितरण गर्ने भएको छ । कक्षा ८ को आधारभूत तह परीक्षामा सामेल हुने एक हजार नौ सय ५४ विद्यार्थीलाई मास्क (पुनः प्रयोग गर्न मिल्ने) वितरण गरिने भएको हो । सामुदायिक विकास केन्द्र र भ्याली पब्लिक स्कुलले मास्क सहयोग गरेको हो । बिहीबारदेखि सुरु हुने परीक्षामा सहभागी परीक्षार्थीलाई सम्बन्धित परीक्षा केन्द्रको हेल्थ डेस्कबाट उपलब्ध गराइने नगरप्रमुख रामेश्वर श्रेष्ठले बताए । सात वटा केन्द्रमा सुविधासम्पन्न हेल्थ डेस्क र परीक्षार्थीलाई तातो पानीको समेत उपलब्ध गराइने उनको भनाइ छ । यस्तै, ललितपुर महानगरपालिकाको समाज कल्याण महाशाखाले महिलालाई मास्क बनाउने तालिम दिएको छ । बजारमा मास्कको अभाव भएसँगै तालिम सञ्चालन भएको हो । महानगरपालिकाभित्र २९ वडा र ३ सय ५१ आमा समूह छन् । यी वडाका प्रत्येक समूहका दुई महिलालाई चारदिने तालिम सञ्चालन गरिएको हो । तालिम आज (बिहीबार) सकिँदै छ । तालिममा करिब ९० महिला सहभागी भएको महाशाखा प्रमुख बाबुराजा महर्जनले बताए । सुतीको कपडाबाट बनाइने मास्क पुनः प्रयोग गर्न मिल्ने खालको हुने उनले बताए ।"
संसद्ले खेल्नुपर्ने सार्थक भूमिका,"अघिल्ला वर्षहरूको प्रचलनअनुसार संघीय संसद्को हिउँदे अधिवेशन सञ्चालन हुने दिन धेरै छैन । त्यसमाथि, कोरोना भाइरसको त्रासले अधिवेशन अन्त्य गर्न या बैठक लामो समय स्थगित गर्न सांसदहरूकै दबाब छ । तर, विधेयक अधिवेशनका रूपमा लिइने संसद्को यो सत्रमा विधेयकबारे भने खासै काम भएको छैन । प्रतिनिधिसभा र राष्ट्रिय सभा दुवै सदनबाट दुइटा मात्रै विधेयक पारित भएका छन्, ती पनि अघिल्लै अधिवेशनका क्रममा संसद्मा पेस भएका । ३९ वटा विधेयक प्रक्रियामै छन् । २०७४ सालमा संघीय संसद् गठन भएयता सबभन्दा कम उपलब्धि देखिएको अधिवेशन यही हो । यसअघि संसद्को चौथो अधिवेशनले १८, तेस्रोले १३ र दोस्रोले १८ वटा विधेयक पारित गरेका थिए । पुस ४ देखि जारी संसद्को पाँचौं अधिवेशनले नयाँ सभामुख चयन गर्नै एक महिना लगायो । त्यसबीचमा प्रतिनिधिसभा ठप्प जस्तै भयो । त्यही कारण, अधिवेशन सुरु भएको ८२ दिनमा प्रतिनिधिसभाका २३ वटा मात्र बैठक बस्न सके । तिनमा पनि एउटा र अर्को बैठकबीचको अन्तर एक सातासम्म थियो भने सभा र समितिका बैठकहरू कैयौं पटक गणपूरक संख्या नपुगेरै स्थगित भए । त्यसको परिणाम, कानुन निर्माणमात्रै प्रभावित भएन, महत्त्वपूर्ण राष्ट्रिय सवालमा बहस र सरकारसँगका प्रश्नोत्तर पनि प्रभावकारी देखिएन । प्रतिनिधिसभामा वर्ष दिनभन्दा बढी समयदेखि समितिमा अड्किएका विधेयकहरू त्यही अवस्थामा छन् । आधा दर्जन विधेयक त सचिवालयमै थन्किएका छन् । राष्ट्रिय सभाले पारित गरेर पठाएका विधेयक पनि अघि बढेका छैनन् । नियमित बैठक नबस्दा राष्ट्रिय मुद्दामाथि पनि पर्याप्त बहस हुन सकेको छैन । अमेरिकी अनुदान सहयोगसम्बन्धी सम्झौता (एमसीसी), नेपाल ट्रस्टको सम्पत्ति हिनामिना, तत्कालीन सञ्चारमन्त्री गोकुल बाँस्कोटाको भ्रष्टाचारसम्बन्धी अडियो प्रकरण, कोरोना भाइरसको विश्वव्यापी बढ्दो संक्रमण, नेपाली भूभागलाई समेत समेटेर भारतले जारी गरेको नयाँ नक्सालगायतका विषयले संसद्मा प्रवेश पाए पनि तिनमा महत्त्वअनुसार छलफल हुन सकेको र ती विषयहरू निष्कर्षमा पुग्न सकेको छैन । संसद्मा कुनै पनि विधेयकमा गत्यावरोध हुँदा सभामुखको विशेष पहल पनि आवश्यक पर्छ । नागरिकता र संघीय निजामती सेवाजस्ता महत्त्वपूर्ण विधेयक प्रतिनिधिसभाको राज्य व्यवस्था तथा सुशासन समितिमा अड्किएको वर्ष दिन नाघिसकेको छ, जसले संसद्को मूल नेतृत्व सभामुखकै भूमिका खोजेको छ । नागरिकता ऐन नबन्दा संविधानकै व्यवस्था कार्यान्वयनमा कठिनाइ भइरहेको छ भने संघीय निजामती ऐन नबन्दा त्यसको असर समग्र प्रशासन सेवामा परेको छ । भर्खरै जिम्मेवारी सम्हालेका सभामुख अग्निप्रसाद सापकोटाले विवादित विधेयकलाई छिटो टुंग्याउन सरोकारवाला सबै पक्षसँग छलफल चलाउने प्रतिबद्धता जनाएका छन्, जुन सकारात्मक छ । संसद्लाई प्रभावकारी ढंगबाट सञ्चालन गरी परिणाममुखी बनाउन सभामुखले आफ्ना तर्फबाट भूमिका खेल्नै पर्छ ।सदनलाई प्रभावकारी ढंगले सञ्चालन गर्ने दायित्व संसद्मा प्रतिनिधित्व गर्ने दलहरूको हो । तिनमा पनि मूल जिम्मेवारी सरकार र सत्तारूढ दलको हो । सरकारले संसद्मा पेस गरेका केही विधेयक विवादास्पद भएकाले पनि तिनले गति लिन नसकेका उदाहरण छन् । जस्तो विकास तथा प्रविधि समितिले माघ पहिलो साता नै टुंग्याएको सूचना तथा प्रविधि विधेयक विवादित बनेपछि रोकिएको छ, सभामा पेस हुन सकेको छैन । सरोकारवालाको तीव्र असन्तुष्टि भएको उक्त विधेयकलाई कसरी अगाडि बढाउने विषयमा प्रतिनिधिसभाले निर्णय लिन सकेको छैन । आवश्यक कानुन निर्माणमा ढिलाइ हुँदा सरकारकै काम प्रभावित हुने भएकाले विशेष गरी सत्तारूढ दल नेकपा नै संसद्लाई परिणाममुखी ढंगले सञ्चालन गर्न अग्रसर हुनुपर्छ । जस्तो दुई तिहाइ बहुमतको सरकारले पनि जनतालाई महसुस हुने गरी कुनै उल्लेखनीय काम गर्न नसकेको आरोप छ । तर, सरकारलाई ठूला विकास आयोजना सञ्चालनमा सजिलो तुल्याउन सक्ने राष्ट्रिय प्राथमिकता प्राप्त आयोजनाको द्रुत निर्माण र विकाससम्बन्धी विधेयक वर्ष दिनदेखि संसद्मा अड्किएको छ । त्यसैले, सरकारले आफ्नो कामको रफ्तार बढाउन पनि संसद्लाई प्रभावकारी बनाउनुपर्छ, यसका लागि सत्तारूढ दलको ठूलो भूमिका हुन्छ । संसद्मा गणपूरक संख्या पुर्याउनु पनि करिब दुई तिहाइ सदस्य संख्या भएको सत्तारूढ दलकै मुख्य दायित्व हो । साथै, संसद्लाई प्रभावकारी तथा जीवन्त बनाउन र उक्त मञ्चमार्फत राष्ट्रिय महत्त्वका मुद्दा उठाउन, सरकारलाई आवश्यक खबरदारी गर्न प्रमुख प्रतिपक्षी दल कांग्रेसको पनि उत्तिकै महत्त्वपूर्ण भूमिका हुन्छ । तसर्थ, सभामुख, सत्तारूढ र प्रमुख प्रतिपक्षीलगायत संसद्मा प्रतिनिधित्व गर्ने सबै दल अग्रसर भएर यो अधिवेशनका बाँकी रहेका दिनलाई परिणाममुखी बनाउनुको विकल्प छैन ।"
कृत्रिम अभावको अन्त्य आवश्यक,"सरकारले बजारमा सबै सामग्री पर्याप्त छ भन्छ तर नुन, ग्यास, औषधि र मास्कको अभाव भएको जनगुनासो बढिरहेको छ । बजारमा ग्यास खोज्न जाँदा ग्यास नभएको जवाफ आउँछ । महङ्गी पनि ह्वात्तै बढेको उपभोक्ताहरूको गुनासो छ । के साँच्चै ग्यास, मास्क, नुन अनि औषधि अभाव भएकै हो वा कृत्रिम अभाव गराइएको हो ? यसको जवाफ सरकारले जनतालाई दिन आवश्यक छ । मानिसहरू कोरोना भाइरसको हल्लाका कारण चाहिनेभन्दा बढी समानहरू जम्मा गर्ने धुनमा लागेका छन् । यसले गर्दा बजारमा आवश्यक सामानको अभाव भएको हो ।सर्वसाधारण हल्लाका कारण आत्तिएका छन् । सरकारले नआत्तिनु भन्दै सही र भरपर्दो सूचना जारी गर्नुपर्छ । त्यस्तै अत्यावश्यक सामानहरूको कृत्रिम अभाव मच्चाएर त्रास फैलाउने व्यापारीको पहिचान गरी समस्याको समाधान खोज्नुपर्छ । अनि कालाव्यापारीलाई कानुनको दायरामा ल्याउनुपर्यो । अहिले बजारमा महंगी बढेको छ । यसले आममानिसमा अन्योलता र चिन्ता थपेको छ । सक्ने र पैसा हुनेले खाद्यान्न, ग्यास, नुन र अन्य आवश्यक सामानहरू चाहिनेभन्दा बढी किनेर थुपारिरहेका छन् । दैनिक ज्याला मजदुरी गर्ने वर्ग र विद्यार्थीका जनजीवन कष्टकर बन्न पुगेको छ । सरकारले बजारमा माग भए अनुसारका सबै प्रकारका सामानहरू प्रशस्त उपलब्ध गराउनुपर्यो । माग अनुसारको सामान बजारमा उपलब्ध गराउन नसक्नुको कारण के हो ? यो पनि पत्ता लगाउनुपर्छ । बजारमा भएको कृत्रिम अभावको अन्त्य, कालाबजारीको नियन्त्रण र जनताको गुनासोप्रति संवेदनशील बनेर अहिलेको समस्यालाई तुरुन्त समाधान गरियोस् । सम्बन्धित निकायबाट बजारमा हुने कालाबजारी अनि महंगी नियन्त्रणका लागि बजार अनुगमन होस् । रेशमकुमार सुनुवार, काठमाडौं"
यूएईबाट सरकारलाई चिठी,"हाल म युएईमा कार्यरत छु । युएईमा अहिलेसम्म ७४ जनामा कोरोना भाइरस भेटिएको पुष्टि भएको छ । विदेशी भूमिबाट नेपाल सरकारलाई यो पत्र लेख्दै गर्दा मैले आफूलाई अलिकति पनि असुरक्षित महसुस गरेको छैन । यहाँको सरकारले सावधानीका सम्पूर्ण उपाय अपनाएको छ । कोरोना संक्रमितको सम्पूर्ण जिम्मा सरकारले लिन्छ । त्यसैले मलाई आफ्नो परिवार र देशको मात्र चिन्ता लागिरहेछ । सरकारको सावधानीले भन्दा पनि भगवानको कृपाले नै हालसम्म नेपालमा कोरोना संक्रमित भेटिएको छैन । मेरो कामना छ, कहिल्यै कोरोना नभेटियोस् । र, मेरो परिवार सुरक्षित रहुन् ।जनताको विश्वास लगभग गुमाइसकेको सरकारले कोरोना रोकथामका लागि गम्भीर प्रयास गरेर जनताको मन जित्न सक्छ । अहिलेसम्म सरकारले जनताको सुरक्षाका लागि त्यति ध्यान दिएको जस्तो लाग्दैन । हामीभन्दा कैयौं गुणा शक्तिशाली युएईले सूरक्षाका सम्पूर्ण उपाय अपनाउँदासमेत कोरोना भाइरससँग जुध्न निकै कठिन भइरहेको छ । हाम्रो सरकार किन यति हल्का छ । संसारभर अहिलेसम्म नियन्त्रणमा लिन नसकेको कोरोना भाइरस नेपालमा फैलियो भने के होला ? हाम्रोमा विदेशी पर्यटकलाई धमाधम बिना कुनै रोकटोक एयरपोर्टबाट आवतजावत गर्न दिइएको छ । सरकारका जिम्मेवार मन्त्रीले जनता आफै संक्रमणबाट जोगिनुपर्छ भन्ने गैरजिम्मेवार अभिव्यक्ति दिएका छन् । संक्रमण भित्रनुपूर्व नै जिम्मेवारीबाट पन्छिरहेको सरकारले केही गर्ला भन्ने विश्वास कसरी गर्ने ? कुमार गौतम, बनेपा, हाल ः युएई"
मृत्यु संस्कारमा सुधारको खाँचो,"अहिलेको समय हेरी मृत्यु संस्कारलाई छिटोछरितो बनाउनुपर्छ । आम मानिसले मृत्यु संस्कारको दिन छोट्याउने माग गरे पनि पण्डितले यसको आवश्यकता महसुस गरेका छैनन् । सयौं वर्ष अगाडिको मृत्यु संस्कार आज पनि जस्ताको तस्तै लागू गर्न सकिन्न । समयानुकूल परिवर्तन गर्दै लैजानुपर्छ । नयाँ पुस्ताले यस्ता झन्झटिलो संस्कारलाई अब आत्मसात् गर्दैनन् । मृत्यु संस्कार १३ दिन नगरी केवल ५ दिन गर्नु उपयुक्त देखिन्छ । त्यस्तै पशुपति क्षेत्र विकास बोर्डले ५ दिने मृत्यु संस्कारको शास्त्रीय किताब बजारमा उपलब्ध गराउनुपर्छ । कसैले ५ दिने मृत्यु संस्कार गर्छु भन्ने चाहेमा त्यसको व्यवस्था विकास बोर्डले गरोस् । जसले यो अभियानको विरोध गर्छन्, तिनलाई सामाजिक सुधार ऐन अन्तर्गत कारबाही गर्नुपर्छ । गोपाल देवकोटा, गोकर्णेश्वर८, जोरपाटी"
"थोरै आशा, धेरै निराशा","लोकराज बरालको नेकपाको जित र हार लेखमा जनअपेक्षा अनुसार सरकारले काम गर्न नसकेको अवस्थालाई चिरफार गरिएको छ । नेकपाभित्र दिनदिनै उब्जिँदै गएका आन्तरिक कलह र गुटबन्दीका खिचातानीको चित्र लेखमा पाइन्छ । चुनावताका तत्कालीन एमाले र माओवादी गठबन्धनका नारा मिठा थिए । जनता यसै नारामा भुलिए । अहिले सरकारको दुई वर्ष कटिसक्यो । केही राम्रा काम नभएको होइन । तथापि ठूला भ्रष्टाचारका काण्डले राम्रा काम सबै छेकिदिए । लोकतान्त्रिक समाजलाई नियन्त्रण गर्ने किसिमका विधेयकले जनतालाई निराश बनायो । सरकारका समृद्धिको नारामा आम मानिसका सपना अटाएका छैनन् । अहिले खाद्यान्य, तरकारी लगायतका दैनिक उपभोग्य वस्तुको मूल्य अत्यधिक वृद्धि भएको छ । यस्तोमा निम्नवर्गीय मानिसको जीवन कष्टकर बनेको छ । पार्टी भित्रको खिचातानीले जनताको मतको अवमूल्यन गरेको छ । गोविन्द विक, कपन, काठमाडौं"
पीडक शिक्षकलाई रिहा नगर,"१ केही दिनअघि आफूले पढाउने विषयमा विद्यार्थीले कम नम्बर ल्याएको भन्दै ब्लेडले हात चिर्न लगाई अपराध गर्ने सीतालक्ष्मी कर्माचार्यलाई छुटाउन स्वयम् अभिभावक नै लागिपरेको समाचार फागुन २७ को कान्तिपुरमा पढ्दा दुःख लाग्यो ।२ उनी पक्राउ परेको समाचारले बालबालिकामाथि हुने जघन्य अपराधमा सरकार आँखा चिम्लेर बस्दैन भन्ने आम अभिभावकको भरोसा कतै तुषारापात नहोस् ।३ कलिला बालबालिकाको नाडीमा ब्लेडले चिराचिरा पार्न लगाएर, घ्वाँघ्वांँ पारेर, रगताम्य बनाउने र त्यसलाई हेरेर पचाउन सक्ने मान्छे शिक्षक हुनै सक्दैनन् ती त अपराधी हुन् ।४ नेपालको संविधान २०७२ को मौलिक हक अन्तर्गत धारा ३९ (७) ले कुनै पनि बालबालिकालाई घर, विद्यालय वा अन्य कुनै स्थान र अवस्थामा शारीरिक, मानसिक वा अन्य कुनै किसिमको यातना दिन पाइने छैन भनेको छ । त्यसैले निज कर्माचार्यले गरेको काम बालबालिकाको मौलिक हकविरुद्धको काम हो ।५ नेपालमा बालबालिका सम्बन्धी ऐन २०७५ ले यस्तो क्रियाकलाप गर्ने व्यक्तिलाई बालहिंसा गरेको ठहर गरी सजायको भागिदार बनाएको छ ।६ सोही ऐनको दफा ६६ (२ ङ) मा उल्लेख भएको शारीरिक चोटपटक वा असर पुर्याउने र आतंकित पार्ने वा धम्क्याउने काम गरेमा सोही ऐनको दफा ७२ ले ५० हजार रुपैयाँ जरिवाना र एक वर्ष कैदको सजाय तोकेको छ र धेरै हदसम्म सीतालक्ष्मीले गरेको काम यो उपदफासँग मेल खान्छ ।७ सोही ऐनको दफा ६६ को (ञ) ले उल्लेख गरेको क्रूर अमानवीय यातना गर्ने भन्ने शब्दावलीमा पनि यो अपराध आकर्षित हुने देखिन्छ । त्यसो हो भने सजायको दर एक लाख जरिवाना र ५ वर्ष कैद हुने व्यवस्था छ ।८ नेपालले समेत अनुमोदित गरेको सन् १९९० को बाल अधिकार सम्बन्धी महासन्धिले बालबालिकालाई शारीरिक वा मानसिक यातना दिनु हुँदैन र यसका विरुद्ध सबै मुलुकले सुरक्षाको प्रत्याभूति दिनुपर्ने कुरा उल्लेख छ ।९ संयुक्त राष्ट्र संघले सन् १९८९ मा पारित गरेको बाल अधिकार अभिसन्धिको धारा ३७ ले पनि बालबालिकालाई कुनै पनि प्रकारको सजाय दिन नपाउने कुरा उल्लेख गरेको छ ।१० त्यसैले निज कर्माचार्यलाई विना सजाय मुक्ति दिन मिल्ने देखिँंदैन । बालबालिका विरुद्धको यस्तो हिंसा गर्ने व्यक्तिमात्रै हैन, त्यस्तो अपराध गर्नेलाई छोड्न दबाब दिने पनि उत्तिकै अपराधी हुन् । मनप्रसाद वाग्ले, मीनभवन, काठमाडौँ"
मुद्दा मन्थन,"सुशासनका मुद्दालोकतन्त्रलाई परिणाममुखी बनाउने महत्त्वपूर्ण कडी हो सुशासन । भ्रष्टाचारमा शून्य सहनशीलता । सेवा प्रवाहमा सुधार । कानुनी शासनको प्रत्याभूति । यसकालागि२०४६ पछिका प्रधानमन्त्री, मन्त्री, संसद, राजनीतिक नियुक्ति पाउनेहरू र उच्चपदस्थ कर्मचारीहरूको सम्पत्ति छानबिन गरौं । हामीसँग अख्तियार, सम्पत्ति शुद्धीकरण र सतर्कता केन्द्रजस्ता महत्त्वपूर्ण अंग छन् । तर यी अंगमाथि जनताको विश्वास घट्दो छ । अतः यिनलाई स्वायत्त र विश्वासिलो बनाउन संरचनागत सुधार गरौं । शक्तिशाली लोकपालको गठन अर्को उपाय हुनसक्छ । यसैगरी जथाभावी राजनीतिक नियुक्ति बन्द गरौं । राज्यबाट बेतनलिने कर्मचारी, शिक्षक र प्राध्यापकका दलीय संघसंगठन खारेजहोऊन् । स्थायी निजामती सेवालाई करारमा रूपान्तरित गरौं । के यावत्मुद्दामा बहसगर्न हाम्रो राजनीति तयार छ ?हाम्रो सरकार जनताको जीवनसँंग जोडिने यस्ता विषयमा तत्काल कामथाल्न तयार छ ? अन्यथा लोकतन्त्रमाथि उठेका प्रश्नहरूको जवाफ कहाँ खोज्ने ? अन्यथा गाउँबस्तीहरूमा घुमिहिँड्ने ख्वामितहरूका उटपट्याङ कथ्यहरूबाट लोकतन्त्रलाई कसरी बचाउने ?केही मान्छे भन्छन् संघीयता, धर्मनिरपेक्षता र गणतन्त्रले काम गरेनन्Ù यिनलाई उल्ट्याउनुपर्छ । ७० वर्ष लडेर ल्याएका उपलब्धिहरूलाई उल्ट्याउने हो भने त्यसपछि कता जाने ? पञ्चायततिर । लोकतन्त्रले गडबड गर्छ भने राम्रोचाहिँ केले गर्छ ? राजतन्त्रले । नेपाली राजनीतिको पछिल्लो असफलता संघीय लोकतान्त्रिक गणतन्त्रको असफलता हो कि राजनीतिक अकर्मण्यताको ? अन्यथा संघीय लोकतान्त्रिक गणतन्त्रको विकल्प के हो ? पञ्चायत, जनतन्त्र, साम्यवाद । अतः व्यवस्थाका कमजोरीहरू केलाउनेतिर बहस केन्द्रित नगरौं । कुरा गरौं, यसलाई सफल बनाउने कडीहरूको । कुरागरौं, फरक राजनीतिको । चिहान उधिन्नुभन्दा राम्रो हुन्छ बगैंचा बनाउनु । किनभने फूलहरूले आशा जगाउँछन् । आशाहरू जागृत भएपछि मात्र हामी अगाडि बढ्नसक्छौं । बढ्नु त अगाडि नै छ । पछाडि हिँडेर लक्ष्य प्राप्त हुँदैन ।"
थानाको अर्थराजनीति,"थाना जनपद प्रहरीको त्यो इकाइ हो, जुन भुइँतहमा नागरिकको सुरक्षाका लागि नागरिककै सहकार्यमा परिचालित रहेको मानिन्छ । कानुन पालना गराउंँदै समाजमा अपराध नियन्त्रण र शान्तिसुरक्षा बहाल गर्नुपर्ने दायित्व बोकेको प्रहरीको यो ढाँचा स्वभावैले नागरिक निकटको सुरक्षातन्त्र हो । थाना प्रमुख थानेदार कहलिन्छ । नेपाल प्रहरीका विद्यमान संरचनाहरूमध्ये तल्लो तहमा रहेका यस्ता इकाइहरूका विभिन्न नाम र पद हुने भए पनि जनजिब्रोमा थानाथानेदार शब्द बढी झुन्डिएका छन् । थाना क्षेत्रमा थानेदार राज्यको यस्तो प्रतिनिधि हुन्छ, जसमा शासनको सम्पूर्ण छवि प्रतिविम्बित हुन्छ । अहिले बहुतहको निर्वाचन भइसकेकाले जनप्रतिनिधिहरूले तल्लो तहसम्म सरकारको प्रतिनिधित्व गरिरहे पनि थानालाई गाउँदेहातमा एउटा शक्तिकेन्द्रका रूपमा मान्नेहरू कम छैनन् ।समाजमा भिज्न सक्ने खुबीका साथ प्रहरीको क्षेत्राधिकार परिभाषित गरिए पनि यो संस्थाबारेको समझ वर्ग, समूह र सामाजिक स्तरपिच्छे बदलिँदै जान्छ । प्रहरीसँग समाजका विभिन्न तप्काका आआफ्नै अपेक्षा हुन्छन् । यसैले थानामा कसको पहुंँच र प्रभाव बढी छ, उसले सामाजिकआर्थिक अवसरहरूमा खेल्न सक्छ भन्ने आमबुझाइ छ । कानुन सबैका लागि बराबर हुन्छ भने त्यो पाउनलाई प्रहरीले सबैलाई समान व्यवहार गरोस् भन्ने अपेक्षा समाजको पीँधमा रहेको वर्गको हुन्छ । प्रहरीको कर्तव्य नै हो, बिनाभेदभाव नागरिकको सहायता र सहयोग गर्नु । प्रहरी नागरिक स्वतन्त्रता र मानव अधिकारप्रति जागरुक हुनुपर्छ र वञ्चित समुदायप्रति संवेदनशील हुनुपर्छ । अर्कातिर, अभिजात वर्ग आफ्नो प्रभुत्व छोड्न चाहँदैन र यो परम्पराको निरन्तरताका लागि प्रहरीतन्त्र उपयोगी होस् भन्ने चाहन्छ । यस्तै परिस्थितिले थानालाई एउटा सत्ताका रूपमा खडा गरिदिएको छ । उसो त अझै पनि भनिन्छ प्रहरीको तागत जनता हो । तर व्यवहारमा जो प्रहरीको लाठीको समीप छ, उही शक्तिशाली देखिन्छ । विकास र शान्तिसुव्यवस्था अन्तरसम्बन्धित हुन्छन् । शान्तिसुव्यवस्थाबिना समाजमा स्थायित्व र स्थिरता सम्भव हुन्न भने, स्थायित्व र स्थिरता नहुँंदा विकास गतिविधि मौलाउन सक्दैनन् । वैधानिक लाठी (प्रहरी) लाई जसले आफ्नो कित्तामा ल्याउन सक्यो, ऊ आफ्नो स्वार्थअनुकूल शान्तिको अर्थ दिन सफल हुन्छ । तदनुरूप स्थायित्व र स्थिरताको खोजी गरिन्छ । यसैले थानेदार कसले ल्यायो भन्ने विषयले अर्थ राख्छ । सत्तारूढ दलका चल्तीका नेताले आफ्नो क्षेत्रमा आफूअनुकूल व्यक्तिलाई रोज्छन् । थानामा को आयोभन्दा कसले ल्यायो भन्ने प्रश्नको जवाफ त्यहाँको जातीयदलीय समीकरणमा हुन्छ । तराईका बढीजसो थानाको नियति यस्तै छ । चरम राजनीतिक हस्तक्षेप र प्रहरी संगठनका बहालवाला अधिकारीहरूमा व्याप्त स्वार्थका कारण यो प्रवृत्ति हतोत्साहित हुनुको साटो मौलाउँदै गएको छ ।सरकारी संगठनहरू समाज वा जनताप्रति उत्तरदायी हुन्छन् । प्रहरीको पनि अन्य सरकारी संगठनको जस्तै समाजप्रति उत्तरदायित्व त हुन्छ नै, कानुन व्यवस्थाप्रति पनि त्यत्तिकै जवाफदेही हुन्छ । कानुनी राज्य, विधिसम्मत शासन प्रणाली, जवाफदेही र पारदर्शिता सुशासनका आधारभूत अवयव हुन् । समाजमा कानुनी राज चलिरहेको छ भनी निष्कर्ष निकाल्नुअघि थानाको अर्थराजनीति ठम्याउनुपर्छ । कुन वर्गले थानाको जयघोष गरिरहेको छ ? भुइँमान्छेमा थानाप्रति कत्तिको विश्वास छ ? जाहेरीको समाजशास्त्र कस्तो छ ? दृढतापूर्वक कानुन कार्यान्वयनमा ल्याएर प्रहरीले कानुनी राज्य र विधिसम्मत शासन प्रणालीको अवधारणा सार्थक तुल्याउन प्रत्यक्ष सघाउ पुर्याउन सकिरहेको छ त ? आज पनि थानासँंग भुइँमान्छेको निकट सम्बन्ध जोडिन नसक्नुको मूल कारण के हो ? आम मानिसका लागि प्रहरी विश्वसनीय किन छैन ? किन खराब आचरण भएकाहरू थानासंँग घनिष्ठ हुन्छन् ? स्थानीय तहलाई न्यायिक क्षेत्राधिकार दिइसक्दा पनि थाना अझै पञ्चायतीको मियो नै छ, किन ? स्थानीय राजनीतिमा बढ्दो प्रतिस्पर्धा, जातीय टकराव, उदीयमान अवैध आर्थिक अवसरहरूले थानालाई गुरुत्वाकर्षणको केन्द्रमा पारिदिएका छन् । थानामा भने आफ्नो छवि सुधार्ने हुटहुटी पाइँदैन । स्थानीय सरकार अस्तित्वमा आएपछि तृणतहमा थाना समानान्तर सत्ताका रूपमा नदेखिनुपर्ने थियो । तर, यसको हैसियत झन् झाँगिँदै गएको छ । कतिपय पालिकाप्रमुखहरूलाई नै लाग्छ, थानालाई नरिझाएसम्म आफ्नो राजनीति चल्दैन । थानाले चाहेमा नयाँ नेतृत्व खडा गरिदिन सक्छ भन्ने धारणा पनि छ । कतिपय उस्ताद थानेदारहरू राजनीतिका नयाँ अनुहारलाई प्रश्रय दिन्छन् र तिनलाई स्थापित पनि गरिदिन्छन् । पहिलेदेखि स्थापित राजनीतिकर्मीमा हैकमको प्रवृत्ति रहने बुझाइ कतिपय थानेदारहरूमा हुन्छ । उदीयमान राजनीतिकर्मीमा भने थानेदारप्रति कृतघ्न भाव हुन्छ । यसैले अधिकारीतन्त्रको सोपानमा उक्लिँदै गएका कतिपयले अझै भुइँतहका यस्ता वफादार राजनीतिक औजारहरूबाट चाकरी पाइरहेका हुन्छन् । कतिपय ठाउँमा थानेदारले नयाँ आर्थिक जोखिम पनि लिने गरेका हुन्छन् । त्यो हो अनियमित काम गर्ने आँट बोकेका नयाँ खेलाडीलाई ओत दिनु र उसका कारोबारमा साझेदार बन्नु । थाना क्षेत्रमा हुने वैधअवैध धन्दामा थानालाई नरिझाइकन स्थानीय तगाराहरूको व्यवस्थापन गर्न सकिँदैन भन्ने गहिरो मनोविज्ञान छ, जसको लाभ स्वतः थानाले पाउने गर्छ ।क्षेत्रविशेषमा नयाँ थानेदार आएपछि चिहान खोतलिन थाल्छ । विद्यमान शक्ति संरचनामा फेरबदल हुँदै गरेको जनाउ हो त्यो । त्यसैले जिल्लाका सबै थाना समान तहका भए पनि तिनमा गाँसिएको आर्थिकराजनीतिक हैसियतका आधारमा त्यहाँ कसलाई प्रमुख बनाउने भन्ने कुराको निर्धारण हुन्छ । हाइवे छेउछाउ, बजार क्षेत्र, दुई नम्बरी बाटो भएको सीमाक्षेत्र, अपराधका उर्वर क्षेत्र यस्ता आधार हुन्, जसलाई हेरेर माथिकाले थानाको गुरुत्वको छिनोफानो गर्छन् । माथि पहुंँच भएकाहरू जी, हजुरी गर्ने थाना प्रमुख ल्याउनमा आफ्नो साख बढेको ठान्छन् । कतिपय सन्दर्भमा तिनलाई माथिबाटै निर्देशन हुन्छ, फलानोफलानोलाई नचलाउनू भनेर । यस्तैमा कोही स्थानीय अपराधतन्त्रको मतियार हुन पुग्छन् । कतैकतै थानाका यस्ता बाह्य घुनपुत्लाहरू हुन्छन्, जो आफ््नो स्वार्थमा तगारा हाल्ने थानेदारविरुद्ध कृत्रिम तनाव उत्पन्न गरिदिने गर्छन् ।थाना आफैमा निरन्तर चलिरहने अर्थतन्त्र हो । व्यवस्था फेरिँदै गए पनि एवं प्रहरीको संख्या, प्रशिक्षण र परामर्शको क्रम बाक्लिँदै गए पनि थानाले उत्पन्न गरेको आर्थिकीमा संकुचन आउन सकेको छैन । केही बिचौलियाहरू व्यावसायिक रूपमै त्यहाँ संलिप्त हुन्छन् । बिचौलियाको सहजीकरणबिना थानामा प्रायः पात पनि हल्लिँदैन । यस्तोमा कमजोर तप्काले थानाबाट कसरी न्यायको छहारी पाउन सक्छ ? जो सत्तारूढ घटकनिकट छैनन्, तिनीहरूले दलीय सत्ताको औजारका रूपमा रहेका थानाहरूबाट के अपेक्षा राख्नु ?प्रहरीको उपल्लो तह वा सिंगो तन्त्रबारे थोकमै कुरा हुन्छ । तर आम मानिसको दैनिकीलाई प्रत्यक्ष असर पार्ने थानाहरूबारे विमर्श हुँदैन । जबकि भुइँतहमा तत्कालै सम्पर्क गर्न सकिने निकाय भएकाले जनताले प्रहरी संगठनमा आबद्ध रहेर कानुन कार्यान्वयनमा ल्याउने अधिकारीलाई प्रत्यक्ष सरकार भन्ने गर्छ । कतिपय थानेदार सामाजिक रूपान्तरणमा सहयोगी देखिएका पनि छन्, तिनले जनविश्वास आर्जन गरेका पनि छन् र कुत्सित मनसायका शक्तिकेन्द्रहरूसँंग जुधेका पनि छन् । यही तथ्यले समाजलाई निराशातर्फ जान नदिने पनि हो । तर, थानाबारे आमवृत्तमा रहेको बुझाइलाई उखेल्नु जरुरी छ । कुनै पनि थानेदार शासक होइन, सेवक हो । थानामा जोकोही पनि आफ्नो गरिमाको रक्षा हुन्छ भन्ने विश्वासका साथ छिर्न सक्नुपर्छ । थाना राजनीति गर्ने अखडा होइन । थानाले तब मात्र भुइँतहको पूर्ण विश्वास आर्जन गर्न सक्छ, जबदेखि यो मुखियाहरूको खेतीपाती हुन छाड्छ ।"
मिर्गौला र कोरोना भाइरस,"विश्व स्वास्थ्य संगठनको चेतावनीकोरोना भाइरस संक्रमणबाट बच्न र बचाउन नियमित रूपमा हात धुने, मास्क लगाउने र खोक्दा या हाच्छ्युँ गर्दा नाक र मुख छोप्ने तथा मासु र अन्डा राम्ररी पकाएर मात्रै खाने गर्नुपर्छ । साथै रुघाखोकी लागेका र श्वासप्रश्वास समस्या भएका व्यक्तिहरूसँग सम्पर्कमा नआउनु बेस हुन्छ । भीडभाड, सभासम्मेलन र भोजभतेरमा सहभागी नहुनु नै सर्वथा उचित हुन्छ । श्रेष्ठ मिर्गौला र कलेजो प्रत्यारोपण शल्यचिकित्सक हुन् ।"
आत्मरक्षाका तालिम र अप्रत्यक्ष लैंगिक हिंसा,"यतिखेर पोखराका स्कुलहरूमा कुनै संस्थाले पालैपालो आत्मरक्षाको दुईदिने तालिम दिँदैछ । उक्त तालिम छात्राहरूका लागिमात्रै अनिवार्य हो भनेर स्कुलहरूले भनेका छन् । त्यतिमात्र होइन, यो तिमीहरूकै सशक्तीकरणका लागि हो र ज्वरो नै आए पनि तालिममा सहभागी हुन स्कुल आउनैपर्छ भनेर शिक्षकहरूले छात्राहरूमाथि मौखिक दबाब पनि दिइरहेका छन् । एक त कोरोना भाइरसको कारण मानसिक रूपमा आतंकित र दिनदिनै स्कुल नै जान हिचकिचाइरहेका उनीहरू शुक्रबार र शनिबार हुलमुलमा लिनुपर्ने यस्तो तालिमको उर्दीले यसै पनि असमञ्जसमा परेका छन् । अर्कोतिर जतासुकै आफ्ना उमेरका बालिका बलात्कृत भएको र मारिएको समाचार सुनेपढेका छन् । उनीहरूले आफ्ना सरले नभनेको वाक्यमा यस्तो कुरा सुनेका छन्, तालिम लिनु र सम्भावित बलात्कारबाट जोगिनु, नत्र आफूमाथि भैपरी आउने जेसुकैको जिम्मेवार तिमीहरू आफै हुनेछौ । कुनै संस्थाले दिने कथित महिला सशक्तीकरणको दुईदिने तालिमले कति सशक्त बनाउँछ भन्ने लागेर स्कुलहरूले आफ्ना छात्राहरूलाई कडा स्वरमा उर्दी दिइरहेका र अभिभावकले आँखा चिम्लेर छोरीहरूलाई तालिम लिन पठाइरहेका होलान् भनेर बुझिनसक्नु छ । छात्राहरूका लागिमात्र अनिवार्य भनिएको यस्तो तालिम लैंगिक विभेदलाई नै सदर गरिएको हो भनेर ठूलठूला शैक्षिक संस्था चलाउने व्यक्तिहरू र अभिभावकहरूलाई नै थाहा नहुनु दुःखद पनि छ । सरले आउनैपर्छ भनेर कडा स्वरमा दिएको उर्दीबारे गफ गरिरहेका एउटा स्कुलका केही बालिकाको नजिकै गएर सुटुक्क उनीहरूको गफ सुन्दा थाहा भयो, उनीहरूलाई मनोवैज्ञानिक रूपमा लागिसकेको छ, भोलि कदाचित बलात्कारको सिकार भएँ भने म यही तालिम नलिएको कारण हुनेछु । सतहबाट हेर्दा यस्ता तालिमको विरोध गर्नुपर्ने नै के छ र बालिका वा महिलाका लागि सहायक नै त हुन्छ नि भनेजस्तो लाग्छ । पहिलो त एक वा दुईदिने यस्ता तालिम कुनै पनि व्यक्तिलाई आत्मरक्षामा पोख्त बनाउन पर्याप्त हुँदैनन् । दोस्रो, जानेर होस् वा नजानेर छात्रा वा महिलाका लागिमात्र आत्मरक्षाको तालिम जरुरी हुन्छ भन्ने गलत मान्यतालाई पछ्याउँदै स्कुल, कलेज शिक्षक, अभिभावक वा संघसंस्थाले लैंगिक विभेदलाई प्रश्रय दिइरहेका छन् । आत्मरक्षाका तालिम भनेको कुनै पनि लिंग वा उमेरका व्यक्तिले आफूमाथि हुने वा हुनसक्ने आक्रमणबाट बच्न लिने तालिम हो । यो कुटपिट, लुटपाट, यौन आक्रमण वा अरु कुनै पनि खालको आक्रमणबाट जोगिन जोसुकैका लागि पनि सहयोगी हुनसक्ने तालिम हो । सम्भव भए र रुचि भए यस्तो तालिम सबै लिंग र उमेरका व्यक्तिले लिन सक्छन् । स्त्री, पुरुष, तेस्रोलिंगी, अन्तरलिंगी, पारलिंगी सबैले । साँझ कामबाट घर फर्किरहेको वयस्क पुरुषलाई लुटेराहरूले घेर्लान्, त्यतिबेला उसलाई आत्मरक्षाको तालिम काम लाग्ला वा कुनै वयस्क महिलाले सम्भावित यौनहिंसा गर्ने मान्छेमाथि आत्मरक्षाका उपाय अपनाउन सक्ली । यद्यपि तालिमले नै शतप्रतिशत सुरक्षाको ग्यारेन्टी गर्दैन । जुनसुकै उमेर वा लिंगको व्यक्ति भए पनि एक वा दुईदिने तालिमले उनीहरूलाई आत्मरक्षामा पोख्त बनाउने पनि होइन । यो लामो समय लिनुपर्ने तालिम हो । त्यसमाथि दुईदिने तालिम त्यो पनि छात्राका लागिमात्र आत्मरक्षाको तालिम भनेर अनिवार्य गरिनु भने अत्यन्त गलत धारणा हो । शारीरिक शक्ति र कौशल देखाउनुपर्ने यस्ता तालिमले अत्यन्त कम उमेरका बालिका, सत्तरी नाघेका महिला, बौद्धिक र जटिल खालका शारीरिक अपांगता भएका महिलालाई समेट्दैनन् । जो महिला ह्विलचियरबाट उठेर आत्मरक्षाका कौशल अपनाउन सक्दैनन्, उनीहरूले यस्ता तालिम लिन सक्ने कुरै भएन । बौद्धिक अपांगता भएका किशोरी वा महिलाले पनि यस्ता तालिम लिन सक्दैनन् । अझै शारीरिक र बौद्धिक गरी दुबै थरीको अपांगता भएका महिला पनि हुन्छन् । दुई वर्षजति अगाडिमात्र एकजना बौद्धिक रूपमा अपांग पन्ध्र वर्षकी बालिकालाई बसका सहचालकले बन्दी बनाएर साथीहरूसँग मिलेर पालोपालो बलात्कार गरेको, उद्धार गर्दिन्छु भनेको व्यक्तिले पनि त्यही काम दोहोर्याएपछि लगातार पन्ध्र दिनसम्म बालिकाले बलात्कार भोग्नुपरेको समाचार आएको थियो । त्यसैगरी आठ महिनाकी शिशु र सय वर्ष पुगेका महिलाको पनि बलात्कार भएको समाचार हामीले पढिसकेका छौँ । उनीहरूका लागि पनि यस्ता आत्मरक्षाको तालिमको कुनै उपयोगिता हुने भएन । तालिम दिनेहरूले तेह्रचौध वर्षका किशोरीदेखि जवान महिलालाई मात्र जम्मा गरेर तालिम दिइरहेको पाइन्छ । यस्ता जवान र तुलनात्मक रूपमा बलिया महिला आफैं पनि ठूलो समूहले गर्नसक्ने र सांघातिक भौतिक आक्रमणपछि हुने सम्भावित बलात्कारको जोखिमबाट तालिम लिएकै आधारमा जोखिममुक्त हुँदैनन् । सबैभन्दा खतरनाक कुरा के भने आत्मरक्षाका यस्ता तालिम लिन नसक्ने महिलामाथि यौनहिंसाको जोखिम अहिले नै बढी छ । यस्ता तालिम व्यापक हुँदै गएपछि झन् बढी जोखिम हुनसक्ने सम्भावना छ । सबै हट्टाकट्टाहरू आत्मरक्षाको तालिम लिएका हुन्छन् भनेपछि सजिलै लक्ष्य कसलाई बनाउने भन्दा जसले यस्ता कौशल अपनाउन सक्दैनन् । त्यसैले यस्ता तालिमले अप्रत्यक्ष रूपमा शारीरिक बौद्धिक अपांग, बालिका र वृद्धाहरूमाथिको सम्भावित जोखिमलाई झन् बढाउँछ । संसारभरि भौतिक हिंसाको सिकार हुने संख्या पुरुषहरूको ठूलो छ । कुटपिटमा पर्ने र मारिनेमा पुरुषहरू धेरै छन् र लैंगिक हिंसाको अनुपात भने महिलामाथि हुने हिंसाको ठूलो छ । त्यसैले आत्मरक्षाको तालिम बालक, किशोर वा पुरुषहरूलाई पनि उत्तिकै जरुरी हुन्छ । आत्मरक्षाका यस्ता तालिम दिनेहरूमा त यति ज्ञान भएनभएन, तर कम्तीमा ज्ञान उत्पादनको जिम्मा लिएर बसेका शिक्षकहरूले चाहिँ बारम्बार लेखिएकापढिएका यी कुरा बुझ्नुपर्ने हो । यस्ता तालिम छात्राहरूका लागि वा महिलाका लागिमात्रै अनिवार्य गरिनुले बालक, किशोर वा जवान कुनै हिंसामै पर्दैनन्, उनीहरू पहिल्यै बलिष्ठ र सुरक्षित छन् भन्ने गलत सन्देश पनि दिन्छ । जबकि प्रशस्तै बालक र किशोरहरूले बाल यौन दुराचारीबाट लामो समय यौनहिंसा भोगेका तथ्यांक छन् । बरु स्कुल वा यस्ता संस्थाले वर्षभरि वा लामो छुट्टीमा रुचि हुने छात्र र छात्रा दुबैका लागि आत्मरक्षाका तालिम दिन सक्छ । कम्तीमा सशक्तीकरणको नाममा दुई दिन यस्ता औचित्यहीन तालिमको प्रस्ताव राख्ने यस्ता संस्थालाई हाम्रा छात्र र छात्रा दुबैलाई तालिम देऊ, नत्र यस्तो खालको अधुरो र विभेदकारी तालिम दिन नआऊ, जाऊ भन्न सक्नुपर्छ । महिलाका लागिमात्र आत्मरक्षाका तालिम भनिनुले उनीहरूलाई तिमीहरू बलात्कारको सम्भावित सिकार हौ भनेको प्रस्ट हुन्छ । यो भनेको तिमीहरूको वरिपरि जतासुकै बलात्कारी छन् र तिमीहरूले बच्ने उपाय भनेको यही तालिममात्र हो भनेर बालिकाहरूको मनमा भय सिर्जना गर्ने काममात्रै हो । स्कुलमा छात्रहरूलाई आत्मरक्षाका तालिम अनिवार्य नगरी छात्राहरूलाई मात्रै अनिवार्य गरिनु भनेको अप्रत्यक्ष रूपमा छात्रहरूले आफ्ना स्त्रीलिंगी सहपाठीहरूलाई तिमीहरू कमजोर, अशक्त, आत्मरक्षाका तालिम लिनुपर्ने खालका मान्छे हौ र हामी बलिया हौँ भन्ने तरिकाले हेर्न सिकाउनु पनि हो । यौन हिंसाको विरुद्ध सचेतना जगाउने, बालक र पुरुषहरूलाई संवेदनशील बनाउने काम अभिभावकदेखि विद्यालय र समाजका विभिन्न सरोकारवालाको हो । हिंसा गर्नेहरूमाथि प्रभावकारी र कार्यान्वयनमुखी दण्डको व्यवस्था गर्ने काम कानुनको हो । यी सबै काम गरेर हामी ठूला मान्छेले बालिकाहरूलाई हौसला दिने, भयमुक्त वातावरणमा पढ्नलेख्न र अरु गतिविधिका लागि घरबाट निस्कने स्थितिको लागि कोसिस गर्ने हो । बालिका वा किशोरीहरूलाई यस्ता तालिम लिइस् भने सशक्त बन्छेस्, नत्र गइस् भन्ने खालको त्रास देखाउनु मनोवैज्ञानिक हिंसा हो । एकैथरी लिंगका व्यक्तिले आत्मरक्षाका तालिम लिएनन् भने यो समाजमा उनीहरूका लागि बाँच्न गाह्रो छ भनेर दिइने यस्ता तालिम औचित्यहीन र आपत्तिजनक छन् ।"
बाइडेन ४ राज्यमा विजयी,"वासिङ्टन (एपी) अमेरिकी राष्ट्रपतीय चुनावमा डेमोक्र्याटिक दलको उम्मेदवार चयन गर्न ४ राज्यमा भएको मतदानमा पूर्वउपराष्ट्रपति जो बाइडेन विजयी भएका छन् । डेमोक्र्याटिक दलबाट चुनिने नेताले आगामी नोभेम्बरमा हुने राष्ट्रपतीय चुनावमा रिपब्लिनक दलका उम्मेदवारसँग प्रतिस्पर्धामा उत्रने छन् । पार्टीको प्राइमरी चुनावमा बाइडेन धेरै प्रतिनिधि चुनिने मिसिगनसँगै मिजोरी, मिसिसिपी र इडाहोमा विजयी भएका छन् । योसँगै बाइडेनले २४ राज्यमध्ये १५ वटामा आफ्नो जित हासिल गरेका छन् । पछिल्लो चुनावी नतिजाले बाइडेनका प्रतिस्पर्धी बर्नी स्यान्डर्सलाई ठूलो धक्का लागेको विश्लेषण गरिएको छ । स्यान्डर्सले नर्थ डकोटा र वासिङ्टन स्टेटमा जित दर्ता गरेका छन् । पूर्वउपराष्ट्रपति बाइडेनलाई कामकाजी मतदाता र अफ्रिकन अमेरिकन समुदायको ठूलो समर्थन रहेको अमेरिकी सञ्चारमाध्यमले जनाएका छन् । फिलाडेल्फियामा समर्थकलाई सम्बोधन गर्दै बाइडेनले चुनावी दौडको सुरुमा आफ्नो पक्षमा कमजोर नतिजा देखिएको भए पनि परिस्थिति फेरिएको बताए । उनले भने, मलाई तपाईंहरूको सहयोग चाहिएको छ । मेरो चुनावी अभियानका लागि तपार्इंहरू हरेकको योगदान जरुरी छ । बाइडेनले स्यान्डर्सका समर्थकसँग भनेका छन्, म बर्नी स्यान्डर्स र उहाँका समर्थकलाई लगातारको मिहिनेतका लागि धन्यवाद दिन चाहन्छ । हामी सबैको साझा लक्ष्य छ, त्यो भनेको हामी सबै मिलेर डोनाल्ड ट्रम्पलाई परास्त गर्नु हो । त्यसैले तपाईंहरू मलाई मतदान गर्नुहोस् । डेमोक्र्याटका तर्फबाट राष्ट्रपतिको उम्मेदवार बन्न १ हजार ९ सय ९१ डेलिगेट्स आवश्यक पर्छ । बीबीसीका अनुसार हालसम्म बाइडेनले ८ सय २० र स्यान्डर्सले ६ सय ७० डेलिगेट्सलाई आफ्नो पक्षमा पारेका छन् । बाइडेन पूर्वराष्ट्रपति बाराक ओबामाको कार्यकालमा सन् २००९ देखि २०१७ सम्म अमेरिकाका उपराष्ट्रपति भएका थिए । अमेरिकामा आगामी नोभेम्बर ३ मा राष्ट्रपतीय चुनाव हुँदै छ ।"
स्वास्थ्यमन्त्री नै संक्रमित,लन्डन (एजेन्सी) बेलायती स्वास्थ्यमन्त्री नदिन डोरिस कोभिड१९ बाट संक्रमित भएकी छन् । सत्तारूढ कन्जरभेटिभ पार्टीकी डोरिस बेलायतमा कोभिड१९ संक्रमित पहिलो सांसद हुन् । डोरिसले आफूमा संक्रमण देखिएपछि सम्पूर्ण सावधानी अपनाएको र अहिले सेल्फआइसोलेसन मा बसेको बताएकी छन् । स्वास्थ्यमन्त्री डोरिससँगै बस्दै आएकी उनकी आमालाई पनि मंगलबारदेखि खोकी लागेको बताइएको छ । बेलायती सञ्चारमाध्यमका अनुसार डोरिससँग दुई सातायता सम्पर्कमा रहेका मानिसको खोजी भइरहेको छ । त्यसयता उनी कतिवटा मन्त्रिपरिषद् बैठकमा सहभागी भइन् भन्ने यकिन भइसकेको छैन । अधिकारीका अनुसार उनलाई कसरी संक्रमण भयो भन्नेबारे स्पष्ट भइसकेको छैन । बेलायती स्वास्थ्य मन्त्रालयका अनुसार उनी गत बिहीबार १० डाउनिङ स्ट्रिटमा बसेको मन्त्रिपरिषद् बैठकमा उपस्थित थिइन् । उनलाई त्यही दिन कोभिड१९ को लक्षण देखिएको थियो । बेलायतको जनस्वास्थ्य कार्यालयले डोरिससँगको सम्पर्कमा रहेका मन्त्री तथा अधिकारीलाई सेल्फ आइसोलेसनमा बस्न वा स्वास्थ्य परीक्षण गराउन आग्रह गरेको छ । हालसम्म ३ सय ८२ जनामा संक्रमण देखिइसकेको छ भने ६ जनाले ज्यान गुमाएका छन् । बेलायतमा हाल दैनिक सरदर १५ सय जनाले परीक्षण गरिरहेका छन् ।
१५०० तालिवानी रिहा गर्न घानी सहमत,काबुल (एजेन्सी) अफगानिस्तानका राष्ट्रपति असरफ घानी १ हजार ५ सय तालिवान बन्दी रिहा गर्न सहमत भएका छन् । अफगानिस्तानमा शान्ति स्थापना गर्न अमेरिका र तालिवान समूहबीच फेब्रुअरी २९ मा भएको शान्ति सम्झौताबमोजिम तालिवान लडाकु रिहा गर्न लागिएको हो । राष्ट्रपति घानीले रिहा गरिएका सम्पूर्ण तालिवान फेरि युद्धमा नफर्किने सुनिश्चित गर्न लिखित पत्र दिनुपर्ने सर्त राखेको अन्तर्राष्ट्रिय सञ्चारमाध्यमले जनाएका छन् । लडाकुको रिहाइको बदलामा तालिवानले आफ्नो कब्जामा रहेका १ हजार सरकारी अधिकारी छाड्ने सहमति जनाइसकेको छ । अफगान सञ्चारमाध्यमका अनुसार तालिवानी बन्दीलाई हरेक दिन एक सयका दरले १५ दिनभित्र रिहा गरिने छ । हाल करिब ५ हजार तालिवान लडाकु अफगान सरकारको नियन्त्रणमा छन् ।
पाकिस्तानमा सैनिक लडाकु विमान दुर्घटना,इस्लामाबाद पाकिस्तानी सेनाको लडाकु विमान दुर्घटनामा पाइलटको मृत्यु भएको छ । पाकिस्तानी वायुसेनाको एफ१६ जेट सैन्य परेड अभ्यास क्रममा बुधबार दुर्घटना भएको हो । पाकिस्तानी सञ्चारमाध्यमा अनुसार विमान राजधानी इस्लामाबादनजिकै दुर्घटना भएको हो । समाचार एजेन्सी एसोसिएटेड प्रेस का अनुसार विङ कमान्डर नुमन अक्रमको दुर्घटनामा मृत्यु भएको हो । अमेरिकामा निर्मित एफ१६ विमान अभ्यासका क्रममा जमिनमा खसेको हो । उक्त विमान मार्च २३ मा हुने सैन्य परेडका लागि तयारी गरिरहेको थियो । पाकिस्तानी वायुसेनाले दुर्घटनाबारे छानविन गर्न आदेश दिएको जनाएको छ । दुर्घटनापछि सामाजिक सञ्जालमा सार्वजनिक दृश्यमा घटनालगत्तै विमानमा आगो लागेको र घटनास्थलमा बाक्लो धुवाँ फैलिएको देखिन्छ ।
पुटिनको कार्यकाल लम्ब्याउन संविधान संशोधन,मस्को राष्ट्रपति भ्लादिमिर पुटिन सन् २०३६ सम्म पदमा रहन सक्ने व्यवस्थासहित रूसको संसद्ले बुधबार संविधान संशोधन गरेको छ । पुटिनको कार्यकाल सन् २०२४ मा सकिँदै छ । तर नयाँ प्रस्तावअनुसार उनी थप दुई कार्यकाल राष्ट्रपति हुन पाउने छन् । पुटिनको नियन्त्रणमा रहेको रूसको तल्लो सदन ड्युमामा भएको मतदानमा संविधान संशोधनको पक्षमा ३ सय ८३ र विपक्षमा शून्य मत परेको थिए । ४३ सांसद अनुपस्थित थिए । संसद्बाट स्वीकृत भएको संविधान संशोधनसम्बन्धी प्रस्तावमाथि अप्रिल २२ मा राष्ट्रव्यापी मतदान हुने छ । मतदान हुनुअघि रूसको संवैधानिक अदालतले उक्त प्रस्तावमाथि विचार गर्ने जनाइएको छ । पुटिनविरोधीहरूले संविधान संशोधनकोविरुद्ध देशव्यापी प्रदर्शन गर्ने बताएका छन् । ६७ वर्षीय पुटिन दुई दशकदेखि सत्तामा छन् । दुई कार्यकाल राष्ट्रपति भएका पुटिनले सन् २००८ मा आफ्ना विश्वासपात्र दिमित्री मेदभेदेभलाई राष्ट्रपतिमा निर्वाचित गराई प्रधानमन्त्री भएका थिए । मेदभेदेभको कार्यकालमा राष्ट्रपतिको पदावधि ६ वर्ष बनाइएको थियो । सन् २०१२ मा तेस्रोपटक राष्ट्रपति बनेका पुटिन २०१८ मा चौथो कार्यकालका लागि राष्ट्रपति भएका हुन् ।
च्याम्पियनको दौड,"(काठमाडौं)  हिमेश पन्त युट्युबमा हल्काफुल्का हिट थिए । स्ट्यान्डपकमेडी गर्थे, आफैं छोटा हास्यफिल्म बनाउँथे । तर, युट्युबको दुनियाँ उनलाई साँघुरो लाग्न थालेको थियो । त्यहीबेला रियालिटी सो आयो, कमेडी च्याम्पियन । उनलाई लाग्यो, ठूलो र फरक दर्शकसम्म पुग्ने माध्यम हो यो । आफ्नो क्षमता देखाउन मात्र होइन, नयाँ ज्ञान सिक्न पाइन्छ, जनसम्पर्क पनि बढ्छ । यत्तिबिघ्न फाइदा देखेपछि सोको प्रतियोगी बन्ने निर्क्योल गरे । उत्साही हुँदै साथीहरूलाई सुनाए तर प्रतिक्रिया उनले सोचेभन्दा ठ्याम्मै विपरीत । यति हिट छस्, सुरुमै आउट भयो भने लाजमर्नु हुन्छ । नजा साथीहरूले डर मिसाएको प्रेम दर्साए । हिमेश पनि दोधारमा परे, डराए ।तर, यो डरलाई उनको आत्मविश्वासले जित्यो । अहिले, सोको उत्कृष्ट तीनसम्म पुगेका छन् । भोट माग्न गृहजिल्ला धादिङ पुगेका हिमेशले बुधबारमा फोनमा भने, अब रिजल्टजस्तो आए पनि मलाई हारेको महसुस हुन्न । सोले मलाई धेरै कुरा दिइसकेको छ ।कमेडी च्याम्पियनको फाइनल आउँदो शनिबार राजधानीमा हुँदै छ । जहाँ हिमेशसँगै अन्य दुई फाइलनिस्ट सुमन कोइराला र खड्गबहादुर पुनमगरको क्षमताको परीक्षा हुने छ । सोका निर्देशकनिर्माता विशाल भण्डारीका अनुसार विजेताले २५ लाख नगद र एउटा कार पाउने छन् । दोस्रो र तेस्रो हुनेलाई विश्वका विभिन्न देशमा प्रस्तुति दिने अवसर मिल्ने छ ।रमाइलो त के भने सुमन र खड्ग दुवै च्याम्पियनबाट बाहिरिसकेका प्रतियोगी हुन् । धन्न ! वाइल्ड कार्ड इन्ट्री को प्रावधान थियो । यो राउन्डमा उनीहरूको प्रस्तुति यति भव्य रह्यो कि पुनरागमन हुनबाट कसैले छेक्न सकेन । दुवै हाँस्दै भन्छन्, यहाँसम्म आइपुग्नु नै हाम्रो लागि जित हो ।सुमनले दल दाइ बनेर प्रस्तुति दिएपछि उनीमात्र चर्चित भएनन्, कमेडी च्याम्पियनले नै नयाँ उचाइ पायो । हुँदैन म बाहिरका दलाली हायर गर्दिनँ । मेरो काम त विष्णु भाइले नै हेर्छ भनेर प्रधानमन्त्री केपी ओलीमाथिको व्यंग्य भाइरल भयो । इटहरीमा भोट मागेर राजधानी फर्किएका सुमनले बुधबार कान्तिपुरसँग भने, एकोहोरो हसाउनभन्दा त्यसमा सामाजिकराजनीतिक बेथितिमाथिको व्यंग्य मिसाउने प्रयास गर्छु । भोट माग्ने दौडधुपमा उनी बिरामी नै भएछन् ।सुमन भोजपुरमा जन्मिए, ७ कक्षा पढेपछि उनको परिवार इटहरी झर्यो । घरबाट स्कुल तीन किलोमिटर टाढा थियो । जाँदा एक्लै, फर्कंदा पनि एक्लै । हिँडिरहँदा मनमा अनेक कुरा खेल्थे, फिल्ममा देखेका कलाकारको क्यारिकेचर गर्थे तर कसैलाई देखाउँदैन्थे । ती दिन सम्झँदै सुमन भन्छन्, म लजालु र अन्तरमुखी थिएँ । बाहिरफेर होइन, घरकै मान्छेसँग पनि खुलेर बोल्न सक्दैनथें । तिनताका उनलाई सीताराम कट्टेल धुर्मुस अचाक्ली मन पर्थ्यो । मनमनै सपना बुने, १२ कक्षा पास गरेर काठमाडौं जान्छु, धुर्मुसलाई भेट्छु, क्यारिकेचर गरेर देखाउँछु, धुर्मुसले सिरियल खेलाइहाल्छन् अनि म कलाकार भइहाल्छु । नभन्दै प्लसटुपछि काठमाडौं आए तर यो सपनाको सहरमा उनको सपना त्यत्तिकै तुहियो । धुर्मुसलाई भेट्ने मलोमेसै मिलेन । दुईचार महिना राजधानीका गल्लीहरू चहारे । त्यसपछि इटहरी फर्कनुको विकल्प बचेन । भन्छन्, त्यतिबेला खुब हीनताबोध भएको थियो तर मैले गर्न सक्ने केही थिएन ।इटहरी फर्किएपछि एफएममा कमेडी कार्यक्रम गर्न थाले । रिपोर्टिङ गर्थे, समाचार पढ्थे । स्टेसन म्यानेजरसम्म भए, स्नातक पनि सकियो । त्यसपछि उनलाई लाग्न थाल्यो, यहाँ गर्न सकिने यत्ति हो, अब काठमाडौं जानुपर्छ । पुरानै सपना लिएर फेरि राजधानी आए, दुई वर्षअगाडि । यसबीच अनलाइनमा रिपोर्टर बने, हास्यसिरियल भद्रगोल र उल्टोसुल्टो मा अभिनय गरे । अभिनय प्रशिक्षण लिए । सुमन भन्छन्, अवसरको खोजीमा भौंतारिरहेको बेला कमेडी च्याम्पियनमा भाग लिएँ । जित्ने होइन, सिक्ने उद्देश्य थियो ।सोबाटै सुमनले हजारौं फ्यान कमाए, उनका हरेक प्रस्तुतिले युट्युबमा लाखौं भ्युज पाएका छन् तर उनलाई यसले खास फरक पर्दैन रे । किन ? भन्छन्, म बल्ल शून्यबाट एकतिर बढ्दै छु । यो मेरो सिक्ने समय हो, प्रशंसामा रमाउने होइन ।खड्गको कथा अझ रोचक छ । यसमाने कि, उनी जित्न त पर जाओस्, सिक्न पनि होइन, बुझ्नका लागि मात्र कमेडी च्याम्पियनमा पुगेका थिए । उनलाई कमेडी कसरी गर्ने, थाहै थिएन रे ! तर, अहिले उपाधिको नजिक पुगेका छन् । प्रतिभाको सामर्थ्य यस्तै हुन्छ ।रोल्पाको जेलवाङबाट खड्ग काठमाडौं आएको तीन वर्ष बित्दै छ । त्यहाँ सडक नाटक गर्थे । यहाँ आएपछि दोहोरी साँझमा नाच्न र गाउन थाले । कमाइ थोरै हुन्थ्यो । त्यसैले आधा दर्जन स्कुलमा नृत्य सिकाउन थाले । यो पैसाले राष्ट्रिय नाचघरमा ६ महिना अभिनय सिके । त्यहाँका साथीमाझ कुनै पात्र बनेर हसिमजाक गर्थे । त्यहीं कसैले सुझाइदियो, कमेडी च्याम्पियनमा जाउ । खड्ग मुस्कुराउँछन्, कमेडी कस्तो हुँदो रहेछ, ठूलाठूला कलाकारले कसरी गर्दा रहेछन्, हेर्न पाइन्छ भनेर सोमा सम्पर्क गरें । अडिसन देऊ भने, दिएँ, म त छानिएछु । माओवादी सशस्त्र द्वन्द्वको जन्मथलो रोल्पामा सर्वसाधारणले खुब हैरानी खेप्नुपर्यो । बोल्न नजानेकै कारण कहिले सरकारी फौज त कहिले विद्रोहीबाट पिटाइ खानुपर्यो । यही पीडालाई खड्गले हास्यशैलीमा सोमा पस्किए, खुब रुचाइयो ।तर, विस्तारै कन्टेन्टको अभाव हुन थाल्यो । लेख्न उस्तै मुस्किल पर्थ्यो । यही कारण उत्कृष्ट २४ बाट आफू बाहिरिनुपरेको विश्लेषण छ उनको । तर दुःख लागेनछ किनभने त्यहाँसम्म पुग्ने सपना पनि देखेका थिएनन् । वाइल्ड कार्डमार्फत पुनःप्रवेश भएपछिचाहिँ कमेडीको लय पकड्न सकें भन्ने लाग्छ, उनले भने । ग्रामीण भेगको मौलिक शैली टपक्कै टिपेर कथाअनुकूल कमेडी गर्न माहिर छन् उनी । राजधानी आएपछि रोल्पा फर्किएका थिएनन् । सोबाट चर्चा कमाएपछि भोट माग्न पुगे । गुमनाम काठमाडौं छिरेका उनको फर्कंदा भव्य स्वागत भयो । धेरैले भने हाम्रो सान राख्यौं । खड्गलाई सपनाझैं लागेछ । भन्छन्, कमेडीमा यत्रो तागत हुँदो रहेछ । अब थप जिम्मेवार भएर हास्य कलाकारिता गर्छु ।हिमेशको हास्ययात्राचाहिँ स्कुलबाटै सुरु भएको हो । कलेज पढ्न थालेपछि युट्युबतिर आकर्षित भए । भिडियो खिच्न, कमेडी लेख्न अनि अरूलाई खेलाउन पनि चाह बढ्यो । त्यसैले छोटाछोटा रमाइला भिडियो बनाउँदै युट्युबमा अपलोड गर्न थाले । कमाइ हुन्थेन तर कहिल्यै थाकेनन् । उनको खास रुचिचाहिँ स्ट्यान्डअपमा थियो । मौका मिलिरहेको थिएन । अलिपछि कमेडी सर्कल नामक स्ट्यान्डअप कमेडीमै केन्द्रित युट्युब च्यानल खुल्यो । त्यहाँ अडिसन दिएर छानिए हिमेश । भन्छन्, ६ महिनासम्म पैसा आएन । तैपनि निरन्तर गरियो । पछिचाहिँ भिडियोअनुसार पैसा आउन थाल्यो । डेड वर्ष युट्युबमा बिताएपछि उनी च्याम्पियनको दौडमा सामेल भएका थिए ।सोले कति लोकप्रिय बनायो, हिमेशले ध्यान दिएका छैनन् । उनकै शब्दमा, सो सिकाइ थलो भएको छ । पहिले एक्लैएक्लै काम गर्थे, सोले समूहमा मिलेर सिर्जना गर्न सिकायो । विषयवस्तु चयन, त्यसको लेखन अनि पफर्मेन्सका नयाँनयाँ टेक्निक जाने । आत्मविश्वास बढ्यो । हिमेश भन्छन्, मुख्य कुरा त कमेडीका लागि सिक्नुपर्ने धेरै कुरा हुँदो रहेछ भन्ने सिकियो । उनलाई पुरानो पुस्तामा हरिवंश आचार्य खुब मन पर्छ, समकक्षीहरूमा चाहिँ अपूर्व क्षितिज, लेखमणि त्रिताल, आर्दश मिश्रा र सुमन कार्कीका फ्यान हुन् ।खड्गको स्टोरी टेलिङ अनि सुमनको पात्रप्रधान कमेडीबाट प्रभावित छन् हिमेश । दुवैको पञ्चलाइनले तान्छ । सुमनलाई पनि खड्गको स्टोरी टेलिङ नै मन पर्छ, हिमेशको चाहिँ टाइमिङ । दुवैले सामान्य जोक्सलाई पनि रोचक तरिकाले भन्न सक्छन् । त्यस्तै, खड्गको नजरमा हिमेशले सामाजिकराजनीतिक विषयमाथि तीखो व्यंग्य गर्न अनि सुमनले पात्रको परिधिभित्र रहेर मज्जाले हसाउन सक्छन् । सुमनको जोक्स बनाउने र भन्ने शैली पनि मन पर्छ उनलाई ।फाइनलको तयारीमा रहेका तीनै प्रतिस्पर्धीलाई एउटा प्रश्न सोधियो च्याम्पियन बन्यो भने के हुन्छ, बनेन भने के हुन्छ ? सुमनको जवाफ थियो, च्याम्पियन भइयो भने २५ लाख र कार हुन्छ । करिअरका हिसाबले तेस्रो र पहिलो हुनुमा खासै अन्तर हुन्न । जे भए पनि कमेडी सिक्न र गर्न छोडिन्न ।हिमेश र खड्गको भनाइ पनि सारमा यही थियो ।"
महिला केन्द्रित फिल्मको दबदबा,"बलिउड केही वर्षयता लगालग विषयप्रधान फिल्ममार्फत आफ्नो परिचय खोजिरहेको छ । फरक विषयवस्तु र प्रस्तुति भएका फिल्मले फर्मुला र मसलेदार फिल्मलाई समीक्षात्मक रूपले मात्र नभई बक्सअफिसमा पनि चुनौती दिन थालेका छन् । अझ यस वर्षको पहिलो तीन महिनामा केही महिला केन्द्रित विषयवस्तु बोकेका फिल्मले चर्चा बटुले । यस सूचीको अग्रस्थानमा भने यतिबेला प्रदर्शनरत फिल्म थप्पड देखियो । तापसी पन्नु अभिनीत उक्त फिल्म फेब्रुअरी २८ मा रिलिज भएको हो । पतिद्वारा हानिएको थप्पडले एक पत्नीले आफू महिला भएकैले आफ्ना सपनासँग गर्नुपरिरहेको सम्झौता उजागर गरेको छ । निर्देशक अनुभव सिन्हाले मझधारमा बसेर फिल्म अघि बढाएकैले यो कुनै वादको नारा बन्नबाट जोगिएको छ । भारत, नेपालजस्ता विकासोन्मुख देशमा महिलामाथि हुने एसिड आक्रमणका घटना बग्रेल्ती घट्न थालेका छन् । प्रायः एसिड आक्रमणका पीडित महिला नै भएको देखिन्छ भने पीडक प्रायः पुरुष नै छन् । प्रेमी, पति वा एकतर्फी मायामा फसेका युवकले पुरुषवादी इगोमा आफ्नो इच्छाअनुरूप नहुँदा प्रेमिका वा पत्नीलाई एसिड आक्रमणको सिकार बनाइरहेका छन् । यस्तै मेघना गुलजार यस वर्ष फिल्म छपाक लिएर आइन् । फिल्ममा अभिनेत्री दीपिका पादुकोणले एसिड आक्रमण पीडित लक्ष्मी अग्रवालको भूमिका निर्वाह गरेकी थिइन् । फिल्मले लक्ष्मीको ओजिलो कथा व्यक्त गरेपछि वाहवाही मात्रै बटुलेन, व्यापारिक सफलता पनि चाख्यो ।अचेल बलिउडमा महिलाप्रधान फिल्म र कंगना रनावत पर्यायवाचीजस्तै भएका छन् । रिभल्वर रानी बाट होस् वा क्विन । अथवा, मर्णिकर्णिका नै किन नहोस्, कंगनाका फिल्मले महिला पात्रलाई केन्द्रमा राखेर कथा भने । उनै कंगनाको शीर्ष भूमिका रहेको फिल्म पंगा पनि यसै वर्ष रिलिज भयो । अश्विनी ऐयरको निर्देशन रहेको फिल्ममा कंगना कबड्डी खेलाडीको भूमिकामा छिन् । पंगा महिलावर्गको उत्थानका लागि आशालाग्दो प्रयास गरेको भन्दै तारिफको हकदार बन्यो । १३ मिनेटको छोटो फिल्म भए पनि देवी ले चर्चा भने लामै समयसम्म पायो । प्रियंका बनर्जीको निर्देशन रहेको देवी मा काजोल, मुक्ता बर्वे, निना कुलकर्णी, नेहा धुपिया, रमा जोशी, सन्ध्या महात्रै, शिवानी रघुवंशी, श्रुति हसन, यशश्विनी दायमा जस्ता ठूलो नाम बोकेका हस्ती अभिनेत्रीको अभिनय छ । हलमा प्रदर्शनमा नगरिएको भए पनि गत तीन महिनामा महिला केन्द्रित फिल्मको सूचीमा देवी पनि अटाएको छ । एजेन्सी"
गिरीको 'म र मेरो अतीत',"काठमाडौं (कास) समाजसेवी, राजनीतिक चिन्तकका रूपमा चिनिएका हरिप्रसाद गिरीको आत्मसंस्मरणात्मक कृति म र मेरो अतीत सार्वजनिक गरिएको छ । बुधबार राजधानीको दरबारमार्गस्थित होटल अन्नपूर्णमा उद्योगी पदम ज्योति र गिरीका छोरा सञ्जय गिरीले संयुक्त रूपमा कृति लोकार्पण गरेका हुन् । बीपी कोइरालासँग नजिक भएर मुलुकको राजनीतिक अवस्थाका साथै शैक्षिक, स्वास्थ्य, उद्योग र प्रशासनिक क्षेत्रमा बटुलेका अनुभवलाई गिरीले आफ्नो जीवनकालमा नै लेखेका थिए । पारिवारिक कारणवश उनी दिवंगत भएको झन्डै एक दशकपछि कृतिलाई सार्वजनिक गरिएको छोरा सञ्जयले बताए । कृतिबारे समीक्षा गर्दै उद्योगी ज्योतिले कृतिलाई नेपाल तथा गिरीको पारिवारिक इतिहासको क्यानभासका रूपमा व्याख्या गरे । अन्य पुस्तकका तुलनामा सानो र विषयवस्तु छोटा छन्, उनले भने, सानै भए पनि यसमा नेपालको प्रजातन्त्र, राजतन्त्र, व्यापार, राजनीति, समाजसेवा, शिक्षा र प्रशासनिक क्षेत्रका विविध पक्ष समेटिएका छन् । कृतिले नेपालमा व्यापार व्यवसायको अवस्था र चुनौती केलाउँदै समाजसेवाको खास अर्थ प्रस्ट्याउन सघाउने ज्योतिले दाबी गरे । कार्यक्रममा गिरीका छोरालगायत छोरीहरू तनुजा, अनुजा र नम्रताले आफ्ना बुबालाई असल मानवीय भाव भएको र शिक्षाप्रति चिन्तनशील व्यक्तित्वका रूपमा स्मरण गरे । कृतिमा गिरीले ३९ वटा शीर्षकमा पारिवारिक पृष्ठभूमि, यौवनकाल, जागिरे जीवन, सामाजिक गतिविधि, शिक्षा, स्वास्थ्य क्षेत्रमा गरेका काम, नेपालको राजनीतिक आन्दोलन, साहित्य, संगीतप्रतिको लगाव समेटेका छन् ।"
अब भारतमा पनि 'हजार जुनीसम्म',"काठमाडौं (कास) नेपालभित्र सात महिनाअघि नै प्रदर्शनमा आइसकेको फिल्म हजार जुनीसम्म अब भने भारतका नेपालभाषी बाहुल्य रहेका क्षेत्रमा पनि रिलिज हुने भएको छ । विकासराज आचार्य निर्देशित हजार जुनीसम्म लाई ड्रिम थिएटर मोसन पिक्चरले फागुन ३० देखि सिलगुढी, दार्जिलिङ, कालिम्पुङ, सिक्किम, गान्तोकलगायत क्षेत्रमा प्रदर्शन गर्न लागेको हो । आर्यन सिग्देल, अखिलेश प्रधान, स्वस्तिमा खड्का, अनुभव रेग्मी, सलोन बस्नेत, सञ्चिता लुइँटेल, शिवहरि पौडेललगायत कलाकारको अभिनय रहेको फिल्म प्रेमकथामा आधारित छ । भारत प्रदर्शन अधिकार लिएको ड्रिम थिएटर मोसन पिक्चरकी मार्केटिङ हेड सुष्मा राईले सिक्किमको प्राकृतिक सुन्दरतालाई यस फिल्मले समेटेकोले पनि यहाँका दर्शकलाई रुचिकर हुन सक्ने भन्दै फिल्म हेर्न आग्रहसमेत गरिन् । फिल्मको छायांकन सिक्किम र दार्जिलिङका रमणीय स्थानमा गरिएको थियो भने गान्तोकको एमजी रोडमा छायांकन गरिएको गीत एमजी रोडैमा ले लोकप्रियता समेत पाएको थियो । फिल्मको निर्माण विशाल चाम्लिङले गरेका हुन् ।"
निमित्तका भरमा प्रहरीका विभाग,"(काठमाडौं)  बढुवा प्रक्रिया अवरुद्ध हुँदा प्रहरी अतिरिक्त महानिरीक्षक (एआईजी) र नायब महानिरीक्षक (डीआईजी) को नेतृत्वमा रहने नेपाल प्रहरीका अधिकतर विभाग तथा कार्यालयहरू वरिष्ठ उपरीक्षक (एसएसपी) को निमित्त नेतृत्वमा चलिरहेका छन् । महानिरीक्षक सर्वेन्द्र खनाल र २२ डीआईजीले एकै पटक गत माघ २८ मा अवकाश पाएपछि आईजीपी बाहेकमा बढुवा नभएर शान्तिसुरक्षा, अपराध अनुसन्धान तथा नियन्त्रण लगायतसँग सम्बन्धित महत्त्वपूर्ण कार्यालयको नेतृत्व लामो समय कामचलाउ बनेको हो । गत साता रिक्त तीन एआईजीमा बढुवाका लागि सिफारिस गरिए पनि मन्त्रिपरिषद्बाट निर्णय हुन सकेको छैन । प्रहरी प्रधान कार्यालयका विभाग र निर्देशनालय तथा प्रहरी प्रशिक्षण प्रतिष्ठान (एकेडेमी) को नेतृत्व पनि निमित्तकै भरमा छ । प्रशासन तथा मानवस्रोत विभाग, कार्य र अपराध अनुसन्धान अनुसन्धान विभाग तथा एकेडेमीमा एआईजीको दरबन्दी छ । विभाग र त्यस मातहतका निर्देशनालय र लागूऔषध नियन्त्रण ब्युरो, साइबर ब्युरो, विमानस्थललगायत कार्यालय पनि महिनादिनदेखि एसएसपीको भरमा छन् । यस्तै कर्णाली प्रदेशमा प्रहरी प्रमुख (डीआईजी) पूर्णचन्द्र जोशीले अवकाश पाएपछि नेपालगन्ज तालिम केन्द्रका एसएसपी मसुद आलम खाँलाई निमित्त प्रमुख तोकिएको छ । प्रदेश ५ का डीआईजी सुरेशविक्रम शाहले एसएसपी नरबहादुर केसीलाई निमित्त दिएर अवकाश लिएका थिए । गण्डकी प्रदेश प्रहरी प्रमुख विनोद शर्मा घिमिरेले अवकाश पाएपछि संघीय इकाई कार्यालय पोखराकी एसएसपी पूजा सिंह निमित्त प्रमुख छिन् । यस्तै, वाग्मती प्रदेशका डीआईजी शेरबहादुर बस्नेतको अवकाशपछि एसएसपी किशोर दाहाल निमित्त प्रमुखका रूपमा छन् । सरकारले माघ २८ मा तत्कालीन प्रदेश १ का प्रहरी प्रमुख ठाकुर ज्ञवालीलाई महानिरीक्षक नियुक्त गरेपछि उनले एसएसपी शेखर कोइरालालाई निमित्त दिए । बढुवा प्रक्रिया बेलैमा अघि नबढाइँदा शान्तिसुरक्षा, अपराध अनुसन्धान तथा नियन्त्रण र नियमित प्रशासनिक काम गर्ने कार्यालयहरू निमित्तको नेतृत्वमा छन् । रिक्त तीन एआईजीमा बढुवाका लागि डीआईजीहरू तारिणीप्रसाद लम्साल, शैलेश थापा क्षत्री र हरिबहादुर पाल सिफारिस भए पनि मन्त्रिपरिषद् बैठक नबस्दा निर्णय हुन सकेको छैन । अर्कातर्फ एक महिनाअघि रिक्त २२ डीआईजीको बढुवा प्रक्रिया पनि अवरुद्ध छ । हाल कार्यरत प्रहरी जनशक्तिलाई नेपाल प्रहरी र प्रदेश प्रहरीमा समायोजन गर्न संगठन तथा व्यवस्थापन (ओ एन्ड एम) सर्वेक्षण र विवरण संकलन कार्य भइरहेको भन्दै तत्काल जनशक्ति यकिन नगरी रिक्त डीआईजी पदमा बढुवा नगर्ने गृहको तयारी छ । समायोजनसँगै १० वटासम्म डीआईजी पद खारेज गर्ने गृहको प्रस्तावमा प्रहरी महानिरीक्षक ज्ञवालीले आपत्ति जनाएपछि विषय थप पेचिलो भएको छ । निजामती सेवामा कार्यालय प्रमुखको अवकाश वा अन्यत्र सरुवा भए ६ महिनासम्म कायममुकायम नेतृत्व तोकेर पूर्ण अधिकार प्रयोग गर्न दिने गरिएको छ । तीन वर्षअघि महानिरीक्षक छनोट विवादमा परेपछि प्राविधिकतर्फका एआईजी दिनेशचन्द्र पोखरेललाई मन्त्रिपरिषद्ले कामु आईजीपी तोकेको थियो । त्यसबाहेक यस्तो अभ्यास प्रहरीमा गरिएको छैन ।पूर्वएआईजी सुरेन्द्रबहादुर शाहले प्रहरी युनिटहरूलाई निमित्त नेतृत्वका भरमा चलाउँदा अनुशासनहीनता बढ्न र कमान्ड खुकुलो हुन सक्ने बताए । कामकारबाही र नियमित प्रशासनिक जिम्मेवारी निर्वाहमा पनि अराजकता निम्तिने जोखिम हुन्छ, शाहले भने, महत्त्वपूर्ण पदहरू लामो समयसम्म खाली राखिएका छन् । यति संवेदनशील संगठनको मर्म नबुझिएको हो कि अस्थिर बनाएर माथिबाट खेल्न खोजिएको हो ! माथिको एउटा पद खाली हुँदा सिपाहीसम्मकै वृत्तिविकासमा असर पुग्दै आएको उनले बताए । पूर्वएआईजी देवेन्द्र सुवेदीले बढुवा प्रक्रिया अघि नबढाएर प्रहरीका महत्त्वपूर्ण कार्यालयलाई निमित्तका भरमा राख्दाको नतिजा र राजीनामा दिएर कामचलाउ बनेको मन्त्रिपरिषद्को हैसियत एउटै हुने बताए ।प्रधानमन्त्रीले राजीनामा दिएपछि कामचलाउ बनेको सरकारलाई सचिव वा अन्य कर्मचारीले जुन व्यवहार गर्छन्, निर्णय र आदेशमा जुन किसिमको शून्यता पैदा हुन्छ, कमान्डरबिना देशभरका प्रहरी कार्यालयको अपरेसन पनि त्यही किसिमको हुन पुग्छ, उनले भने, निमित्त नेतृत्व सम्हाल्ने प्रहरीले भोलि अर्को आउँछ, म किन जोखिम मोल्ने भन्छ । यस्तो परिस्थिति सिर्जना गर्ने सरकारले जवाफ दिनुपर्छ । सुवेदीले प्रहरी युनिटहरू नेतृत्वविहीन हुँदा माफिया, बिचौलिया, शक्ति केन्द्र वा गैरप्रहरी निकायहरू हाबी हुने र सिंगो प्रहरी संगठन चेन अफ कमान्ड बाट नभई दबाब, भनसुन र अस्वाभाविक आदेशबाट चल्ने जोखिम रहने बताए । प्रहरी महानिरीक्षक ज्ञवालीले मंगलबार बढुवाको गाँठो फुकाएर रिक्त पदमा पूर्ति प्रक्रिया अघि बढाउन गृहसचिवलाई आग्रह गरेका छन् ।"
छुट्टाछुट्टै दुर्घटनामा ४ को मृत्यु,तनहुँ (कास) तनहुँ र पूर्वी नवलपरासीमा बुधबार भएका छुट्टाछुट्टै दुर्घटनामा चार जनाको मृत्यु भएको छ भने चार घाइते भएका छन् । बन्दीपुर५ कोरिखामा ट्र्याक्टर दुर्घटना हुँदा चालक गोरखा पालुङटार७ का २१ वर्षीय प्रेम कुमाल र बन्दीपुर४ का २२ वर्षीय राजकुमारको मृत्यु भएको छ । बाउनभन्ज्याङबाट कोरिखातर्फ जाँदै गरेको ट्र्याक्टर सडकबाट डेढ सय मिटर तल खसेको हो । यस्तै पूर्वी नवलपरासीको गैंडाकोटबुलिङटार सडकको पहाडी खण्डमा बोलेरो जिप खस्दा घाइते स्थानीय विमलचन्द्र सुवेदीको उपचारका क्रममा मृत्यु भएको छ । घाइते चार जनाको चितवनस्थित मेडिकल कलेजमा उपचार भइरहेको छ । त्यस्तै पूर्वपश्चिम राजमार्गअन्तर्गत गैंडाकोट५ मा बोलेरोको ठक्करबाट गोरखाका ३५ वर्षीय ज्ञानबहादुर कुँवरको मृत्यु भएको छ ।
दम्पतीको हत्या,इलाम (कास) फाकफोकथुम५ लुम्देको कैजलेमा एक दम्पती बुधबार घरैमा मृत भेटिएका छन् । प्रहरीका अनुसार धनबहादुर खपांगी र उनकी पत्नी रीताको घाँटीमा धारिलो हतियारले प्रहार गरिएको चोट देखिएको छ । स्कुलबाट छोराछोरीले घर फिरेपछि घटना थाहा पाएर छिमेकीलाई खबर गरेका हुन् । धनबहादुरको कम्मरमा खुकुरीको दाप थियो भने खुकुरी भुइँमा थियो । रीता धनबहादुरको नजिकै लडिरहेकी थिइन् । परिवारमा धनबहादुर र रीताका छोराछोरीसँगै आमा पनि छिन् । घटनाका बेला आमा पनि घरमा नभएको प्रहरीले जनाएको छ ।
राइड सेयरिङ रोक्न सूचना,"टुटल र पठाओजस्ता सेवाले आफ्नो व्यवसायलाई असर परेको भन्दै ट्याक्सी चालक र व्यवसायीले विरोध जनाउँदै आएका थिए । टुटलका संस्थापक शिक्षित भट्टले अदालतको आदेशविपरीत सूचना आएको बताए । प्रधानमन्त्रीले कानुन बनाएर नियमन गर्न निर्देशन दिनुभएको थियो । अदालतले पनि त्यसै भनेको थियो, उनले भने, त्यसविपरीत एक्कासि सूचना आयो । उनले सरकारले कानुन बनाएर नियमन गरोस् भनेर आफूहरूले चाहेको बताए । पाटन उच्च अदालतमा परेको मुद्दामा टुटल र पठाओको तर्फबाट बहस गरेका अधिवक्त प्रवीण सुवेदीले विभागको विज्ञप्ति अदालतको परमादेशको भावनाविपरीत भएको जानकारी दिए । यो सार्वजनिक यातायात नभई व्यक्तिहरूबीच आपसी सहमतिमा हुने व्यवसाय हो, उनले भने । ट्याक्सी व्यवसायीकै दबाबमा विभागले गत वर्ष मंसिरमा पनि यस्तै सूचना जारी गरेको थियो । उनीहरूले पठाओ र टुटल चालकहरूलाई पटकपटक दुर्व्यवहार गर्दै आएका छन् । यसअघि ट्राफिक प्रहरीले नै पठाओ र टुटल चालकलाई कारबाही गर्दै जरिवाना गराउन थालेपछि प्रधानमन्त्री केपी शर्मा ओलीले यस्ता सेवालाई बन्द नगर्न र कानुन बनाउन निर्देशन दिएका थिए । गत वर्ष माघ पहिलो साता तत्कालीन भौतिक योजना तथा यातायातमन्त्री रघुवीर महासेठलाई टुटल र पठाओजस्ता सेवालाई नरोक्न निर्देशन दिएका थिए । तत्कालीन मन्त्री महासेठकै निर्देशनमा यस्ता सेवा बन्द गर्न ट्राफिक प्रहरी परिचालित भएपछि सामाजिक सञ्जालमा सरकारको चर्को आलोचना भएको थियो । यस्ता सेवाले उपत्यकाका सर्वसाधारणको दैनिकी केही वर्षयता सहज बनाइरहेका छन् । अव्यवस्थित सार्वजनिक यातायात र महँगो ट्याक्सीको विकल्पमा राइड सेयरिङ सेवाले उपभोक्तालाई सस्तो र छिटो गन्तव्यमा पुर्याउन सहयोग पुर्याइरहेका छन् । एपमार्फत उपभोक्ताले आफूले चाहेकै स्थानमा मोटरसाइकललाई बोलाउन सक्ने भएकाले विश्वभरका सहरमा यस्ता सेवा सञ्चालनमा छन् । नेपालमा सञ्चालित टुटल र पठाओजस्ता राइड सेयरिङ सेवाका कारण २५ हजारले पूर्णकालीन वा आंशिक रोजगारी पाएको तथ्यांक छ ।ट्याक्सी व्यवसायी र चालकहरूले बुधबार भौतिक पूर्वाधार तथा यातायातमन्त्री वसन्तकुमार नेम्बाङलाई भेट गरेका थिए । भेटमा व्यवसायीले कानुनी रूपमा नियमन नगरी अन्य सवारीलाई यात्रु बोक्न दिन नहुने धारणा राखेको मन्त्री नेम्बाङका प्रेस संयोजक सन्दीप राईले बताए । उनीहरूले ट्याक्सीको भाडा समायोजन गरिदिनसमेत माग गरेका थिए ।मन्त्री नेम्बाङले यातायात क्षेत्रका नीतिगत जटिलतालाई व्यवस्थित गर्ने धारणा राखेको प्रेस संयोजक राईले बताए । टुटल र पठाओजस्ता सेवाको विषयमा कुनै छलफल भएन, उनले भने, मन्त्रीज्यूले यो विषयमा कुनै धारणा राख्नुभएको पनि छैन । अखिल नेपाल यातायात मजदुर संघअन्तर्गतको उपत्यका ट्याक्सी विशेष समिति र उपत्यका ट्याक्सी व्यवसायी तथा चालक सेवा समाजका प्रतिनिधिले मन्त्री नेम्बाङसँग बुधबार भेट गरेका थिए ।"
महँगोमा मास्क बेच्ने ४ फार्मेसीलाई ८ लाख जरिवाना,"काठमाडौ (कास) सरकारले वानेश्वरमा रहेको भरोसा फार्मेसीलाई २ लाख रुपैयाँ जरिवाना गरेको छ । फार्मेसीले माक्समा बढी मूल्य लिएको फेला परेपछि बुधबार जरिवाना गरिएको हो । वाणिज्य, आपूर्ति तथा उपभोक्ता हित संरक्षण विभागका सहायक सूचना अधिकारी दीपक पोखरेलका अनुसार फार्मेसीले होलीको दिनमा २० रुपैयाँको माक्सलाई १ सय २० रुपैयाँमा बिक्री गरेको उजुरी परेको थियो । उपभोक्ता संरक्षण ऐन, २०७५ को दफा ३८ (ङ) कसुरमा दफा ३९ (१) (ख) बमोजिम जरिवाना गरेका छौं, विभागका सहायक सूचना अधिकारी पोखरेलले भने । अनुगमन टोलीले क्षेत्रपाटीमा रहेको पुरी सर्जिकल इक्विपमेन्ट सप्लायर्स, क्षेत्रपाटीमै रहेको शुभम् हेल्थ केयर्स प्रोडक्स प्रालि, ओएसबी इन्टरप्राइजेजलाई पनि जनही २ लाख रुपैयाँको दरले जरिवाना गरेको छ । खरिद बिल नराखेको कसुरमा क्षेत्रपाटीकै क्रेकस इन्टरप्राइजेज, काठमाडौ ट्रेड कन्सर्न, स्प्लेन्डिड ट्रेडर्सलाई २० हजार रुपैयाँको दरले जरिवाना गरेको विभागले जनाएको छ ।"
अन्डामा किसानलाई 'घाटैघाटा',"प्रतिअन्डा ३ रुपैयाँ घाटाकिसानले एउटै अन्डामा ३ रुपैयाँभन्दा बढी घाटा खाइरहेका छन् । यही अवस्था रहिरहे किसान धरापमा पर्ने नेपाल अन्डा उत्पादक संघले जनाएको छ । विभागले पनि व्यवसायीकै साथ लिएर अगााडि बढ्ने उल्लेख गरेको छ । प्रतिवेदनअनुसार किसान घाटामा गएको देखिन्छ । अब कसरी जाने भन्ने विषयमा व्यवसायीकै साथ लिएर अगाडि बढ्छौं, महानिर्देशक शर्माले भने, १५ प्रतिशतभन्दा बढी मुनाफा नभए लगानी गर्न सकिँदैन । प्रतिफल पनि आउँदैन । अन्डाको थोक मूल्य १३२५ पैसा हुनुपर्छ । महानिर्देशकको भनाइ अनुसार आगामी दिनमा अन्डाको मूल्य बढ्ने सम्भावना छ । तर मूल्यवृद्धिले किसानभन्दा बिचौलियालाई फाइदा हुने जानकारहरू बताउँछन् । विभाग बिचौलियाकै सेटिङमा चलेको देखिन्छ । दानाको मूल्य विश्लेषण गरी बिचौलिया पनि नियन्त्रण गर्नुपर्छ, उपभोक्ता अधिकार अनुसन्धान मञ्चका अध्यक्ष माधव तिमिल्सिनाले भने, तर विभागले यसतर्फ ध्यान दिएको छैन ।"
नेप्सेमा ७४७८ अंकको वृद्धि,"(काठमाडौं)  अघिल्लो दिन ६ प्रतिशतले घटेपछि ऋणात्मक सर्किट ब्रेकर लागेको नेप्से बुधबार करिब साढे ५ प्रतिशतले बढेको छ । दिनभरको कारोबारमा ७३७८ अंकले बढ्दा समग्र नेप्से १ हजार ४ सय २३०९ अंकमा पुगेर बन्द भएको छ । नेप्से परिसूचकसँगै कारोबार रकम पनि बढेको छ । कारोबारमा आएकामध्ये सामूहिक लगानी कोषबाहेक सबै उपसमूहको परिसूचक बढेपछि समग्र नेप्से उच्च अंकले बढेको हो । अघिल्ला तीन दिन उच्च अंकले नेप्से घटेको थियो । आइतबार, सोमबार र मंगलबार बजार घट्दा नेप्से परिसूचक १ सय ६०३६ अंक तल ओर्लेको थियो । दिनभर सेयर बजारमा निकै उतारचढाव देखियो । सुरुमा उच्च अंकले बढेर झन्डै १ हजार ४ सय नजिक पुगेको नेप्से एकैछिनमा घटेर १३ सय ५० अंकमा झर्यो । यस्तो प्रवृत्ति बजारमा मध्याह्नसम्म चलिरह्यो । मध्याह्नपछि भने बजार केही सम्हालिँदै बढ्न थाल्यो । यो क्रम अन्त्यसम्म चल्यो । फलस्वरूप बजार करिब ७४ अंकले माथि उक्लियो । पछिल्ला केही दिनयता सेयर बजारमा निकै उतारचढाव देखिएको छ । एक दिन उच्च अंकले ओरालो लागेको बजार अर्को दिन त्यत्तिकै अंकले उकालो चढ्ने गरेको छ । बजार परिपक्व हुन नसक्दा यस्तो अवस्था आएको जानकारहरू बताउँछन् । अहिलेको बजारको प्रवृत्ति विश्लेषण गर्न निकै कठिन छ, एक ब्रोकरले भने, बिनाकारण कहिले उच्च अंकले बढछ त कहिले घट्छ । तथापि कारोबार रकममा धेरै नघट्नु बजारका लागि राम्रो संकेत भएको ती अधिकारीले बताए । दोहोरो अंकले बढेको बजारमा सवा २ अर्ब रुपैयाँ बराबरको सेयर किनबेच भएको छ । उक्त दिन १० कम्पनीको सेयरमूल्यमा सकारात्मक सर्किट ब्रेकर लागेको छ । व्यापार उपसमूहको सेयर मूल्य सबैभन्दा धेरै ८३ प्रतिशतले बढेको छ । यो उपसमूहमा विशालबजार, नेपाल ट्रेडिङ कम्पनी, नेपाल वेलफेयर कम्पनी र साल्ट ट्रेडिङ कम्पनी मात्र छन् । तीमध्ये पनि विशाल बजार र साल्ट ट्रेडिङको मात्र कहिलेकाहीँ कारोबार हुन्छ । बाँकी दुई कम्पनीको हुँदैन । यस्तै उत्पादन तथा प्रशोधन र होटल उपसमूहको परिसूचक पनि उच्च अंकले बढेको छ । ती उपसमूहमा पनि थोरै कम्पनी मात्र सूचीकृत छन् । तीमध्ये पनि एकदुई वटा कम्पनीका थोरै संख्या सेयर मात्र कारोबारमा आउने गरेका छन् । यसको अर्थ ती समूहको सेयरलाई कर्नरिङ गरी बजारमा चलखेल भएको जानकारहरू बताउँछन् । बिमा र लघुवित्त वित्तीय संस्थाको सेयरमा पनि चलखेल गर्न सजिलो छ, स्रोतले भन्यो । बजारमा तीव्र उतारचढाव रहँदा सट्टेबाजी कारोबार बढ्ने भएकाले नियन्त्रणका लागि नियामक निकाय बढी सजग हुनुपर्ने बताइएको छ ।"
डलरको भाउ १ सय १९ नजिक,"(काठमाडौं)  केही दिनयता अमेरिकी डलरको तुलनामा नेपाली मुद्रा कमजोर बन्दै गएको छ । विश्वबजारमा अमेरिकी डलरप्रतिको आकर्षण बढेसँगै नेरु कमजोर हुन थालेको हो ।बिहीबारका लागि राष्ट्र बैंकले एक अमेरिकी डलरको विनिमय दर १ सय १८ रुपैयाँ १२ पैसा (बिक्रीदर) तोकेको छ । मंगलबार र बुधबार यस्तो दर क्रमशः १ सय १८ रुपैयाँ ८४ पैसा र १ सय १८ रुपैयाँ ९० पैसा थियो । यसअघिको न्यून विनिमयदरको तुलनामा बिहीबार नेपाली मुद्राको विनिमय दर करिब ८ रुपैयाँले कमजोर (अवमूल्यन) भएको हो । यसको अर्थ सोही दरले डलर बलियो (अधिमूल्यन) भएको भन्ने हो । करिब डेढ वर्षअघि (०७५ असोज २४ मा) अमेरिकी डलरको विनिमय दर १ सय २० रुपैयाँ (१ सय १९ रुपैयाँ ३३ पैसा) हाराहारीमा थियो । यसअघिको उच्च विन्दुको तुलनामा बिहीबारको विनिमय दर ०४३ पैसाले मात्र कम हो । तर, पछिल्लो न्यून विन्दु १ सय १० रुपैयाँको तुलनामा करिब साढे ७ रुपैयाँले बढी हो । यसअघि ०७५ साउन २७ मा डलरको विनिमयदर १ सय १० रुपैयाँ ४३ पैसा थियो । त्यसो त अमेरिकी डलरको तुलनामा भारु कमजोर भएपछि नेरु पनि कमजोर बनेको हो । नेरु र भारुबीच स्थिर विनिमय दर छ । स्थिर विनिमय दरसँगै कुल वैदेशिक व्यापारको ठूलो हिस्सा भारतमा निर्भर छ । यसकारण भारुको विनिमय दर घटबढ भएपछि नेरु पनि प्रत्यक्ष प्रभावित हुन्छ । अहिले पनि त्यही भएको हो । यसअघि भारु बलियो हुँदा नेरु पनि बलियो भएको थियो । पछिल्ला वर्षहरूमा भारतीय अर्थतन्त्रले अपेक्षित उपलब्धि हासिल गर्न सकेको छैन । कहिले जम्मु कस्मीर त कहिले हिन्दु र मुस्लिमबीचको विवादको प्रत्यक्ष प्रभाव भारतीय अर्थतन्त्रमा परेको छ । पछिल्लो समयमा नागरिकता विधेयकलाई लिएर भारतमा हिन्दु र मुस्लिमबीचको विवाद अझै साम्य भएको छैन । यी विवादका कारण पछिल्ला महिनाहरूमा भारतमा विदेशी लगानी बढेको छैन । केही परिमाणमा पुराना लगानी पनि फिर्ता भएका छन् । यसकारण विश्वबजारमा भारतीय मुद्रा कमजोर भएको छ । अमेरिकी डलरको तुलनामा भारु कमजोर भएको र त्यसको प्रत्यक्ष असर नेरुमा पनि परेको राष्ट्र बैंकका पूर्व कामु गभर्नर कृष्णबहादुर मानन्धरले बताए । अहिले विश्वबजारमा फैलिएको कोरोना र कमजोर भारतीय अर्थतन्त्रका कारण भारु कमजोर भएको छ, उनले भने, त्यसको प्रत्यक्ष असर नेरुमा पनि परेको हो । अमेरिकी डलर बलियो बन्दै गए पनि केही दिनयता अमेरिकामा पनि कोरोना प्रभावित व्यक्ति बढ्दै गएका छन् । नियन्त्रणका लागि त्यहाँको सरकारले भरपूर प्रयास गरिरहेको छ । अपेक्षित रूपमा कोरोना नियन्त्रण नभएको खण्डमा त्यसको असर अमेरिकी अर्थतन्त्रमा पर्ने र त्यसले डलर कमजोर हुने प्रक्षेपण पनि गर्न थालिएको छ । प्रक्षेपणअनुसार नै डलर कमजोर भए भारु केही बलियो बन्ने भएकाले नेरु पनि अधिमूल्यन हुनेछ । कोरोनाको कारण चीनको अर्थतन्त्र प्रत्यक्ष प्रभावित भएको छ । चीनबाहेकका राष्ट्रमा पनि कोरोना फैलिइरहेको छ । यसले विश्वबजारमा ठूलो प्रभाव पार्ने विश्लेषणहरू भएका छन् । ठूलो अर्थतन्त्रका कारण विश्वबजारमा मन्दी आउँदा भारतीय बजार छिट्टै प्रभावित हुन्छ । त्यसो भएको खण्डमा भारु झनै कमजोर हुने र त्यसले नेरुलाई पनि कमजोर बनाउने बताइएको छ ।"
इसेवाबाट बिमा शुल्क तिर्दा उपहार,काठमाडौं (कास) अनलाइनबाट जीवन बिमाको प्रिमियम भुक्तानी गर्नलाई प्रोत्साहन गर्ने उद्देश्यका साथ इसेवाले उपहार योजना सार्वजनिक गरेको छ । योजनाअनुसार कुनै पनि जीवन बिमाको प्रिमियम इसेवाबाट भुक्तानी गर्दा प्रतिकारोबार १ सय रुपैयाँसम्म कमाउनुको साथै २५ हजार रुपैयाँ बराबरको मोबाइल जित्न सकिनेछ । यो योजना फागुन १८ देखि साउन १५ सम्म लागू हुनेछ ।
करदाता शिक्षा सञ्चालनमा समझदारी,"काठमाडौं (कास) साना तथा मझौला करदातालाई लक्षित गर्दै आन्तरिक राजस्व विभाग र नेपाल उद्योग वाणिज्य महासंघबीच मुलुकभर करदाता शिक्षा कार्यक्रम सञ्चालन गर्न समझदारी भएको छ । समझदारीपत्रमा महासंघका अध्यक्ष भवानी राणा र विभागका महानिर्देशक विनोदबहादुर कुँवरले हस्ताक्षर गरेका हुन् । अघिल्लो आर्थिक वर्षमा पनि विभाग र महासंघबीच सोही उद्देश्यले समझदारीपत्रमा हस्ताक्षर भएको थियो । कार्यक्रममार्फत कर कानुनले निर्दिष्ट गरेका व्यवस्था परिपालना गर्न, फाराम भर्दा हुने त्रुटि कम गर्न तथा कर सहभागितामा व्यवसायीको अभिवृद्धिको उद्देश्य राखिएको छ ।"
विद्यार्थीलाई ग्लोबल आईएमईको सहयोग,"काठमाडौं (कास) ग्लोबल आईएमई बैंकले सामाजिक उत्तरदायित्वअन्तर्गत पर्वतको कुस्मास्थित शिवालय माध्यमिक विद्यालयका दृष्टीविहीन विद्यार्थीलाई ट्र्याकसुट, रोटी मेकर र इलेक्ट्रिक आइरन सहयोग गरेको छ । उक्त सामग्री सांसद पदम गिरी र ग्लोबल आईएमई बैंक कुस्मा शाखाका प्रमुख प्रकाश शर्माले संयुक्त रूपमा हस्तान्तरण गरेका थिए ।"
सनराइज र जीएमईबीच सम्झौता,काठमाडौं (कास) सनराइज बैंक र जीएमई रेमिट्यान्सबीच रेमिट्यान्स सुविधा प्रदान गर्नेबारे सम्झौता भएको छ । सम्झौतापत्रमा सनराइज बैंकका प्रमुख कार्यकारी अधिकृत जनक शर्मा पौड्याल र जीएमई रेमिट्यान्सका प्रबन्ध निर्देशक दिवाकर पौड्यालले संयुक्त रूपमा हस्ताक्षर गरेका हुन् । सम्झौताअनुसार स्वदेश तथा विदेशमा रहेका ग्राहकले सनराइज रेमिटमार्फत पठाएको रकम जीएमई रेमिट्यान्सका नेपालभर रहेका आठ हजार एजेन्टमार्फत पाउनेछन् ।
ग्रिनप्लाईले अटोमेटिक प्लान्ट सुरु गर्ने,"काठमाडौं (कास) ग्रिनप्लाईले विराटनगरमा अटोमेटिक प्लान्ट सुरुवात गर्ने भएको छ । होली पर्वको अवसरमा आयाजित एक कार्यक्रममा ग्रिनप्लाईले यस्तो कार्यक्रमको घोषणा गरेको हो । आफ्ना ग्राहकहरूलाई गुणस्तरीय सेवा प्रदान गर्नका लागि विराटनगरमा पहिलो पटक अटोमेटिक प्लान्टको सुरुवात गर्ने घोषणा पनि गरेको थियो, विज्ञप्तीमा भनिएको छ ।"
विद्यालयलाई सेन्चुरी बैंकको सहयोग,काठमाडौं (कास) सेन्चुरी कमर्सियल बैंकले नवौं वार्षिकोत्सवको अवसरमा सिन्धुपाल्चोक हेलम्बु६ स्थित महेन्द्र माध्यामिक विद्यालयलाई २ थान ल्यापटप र १ थान प्रोजेक्टर सहयोग गरेको छ । त्यस्तै बैंकले आवर चाइल्ड केयर अनाथ आश्रमलाई खाद्य सामग्री सहयोग गरेको छ ।
जनगणनाको प्रश्नावलीमा १० धर्म,"(काठमाडौं)  राष्ट्रिय जनगणना २०७८ मा धार्मिक समुदायका प्रतिनिधिलाई पर्यवेक्षक राख्नु पर्ने सम्बन्धित समुदायले माग गरेका छन् । केन्द्रीय तथ्यांक विभागले मंगलबार आयोजना गरेको राष्ट्रिय जनगणना २०७८ को तयारी सन्दर्भमा धार्मिक संस्थासँग अन्तर्क्रिया मा उनीहरूले त्यस्तो माग राखेका हुन् । २०६८ तथ्यांकअनुसार मुलुकमा दसवटा धार्मिक समुदाय छन् । जसमा हिन्दू, बौद्ध, इस्लाम, किरात, क्रिस्चियन, प्रकृति, बोन, जैन, बहाई र शिख रहेका छन् । आगामी जनगणनाको मुख्य प्रश्नावलीमा तिनै धर्मलाई संकेत (कोड नम्बर) आधारमा राखिएका छन् । जनसांख्यिक फारामको महलमा तपाईंले कुन धर्म मान्नु हुन्छ ? प्रश्न समावेश गरिएको छ । अन्तर्क्रियामा सहभागीले जनगणनामा प्रविधिको प्रयोग हुँदा त्रुटिसमेत हुन सक्ने भन्दै लिखित रूपमा समेत विवरण उतार्न ध्यानाकर्षण गराएका छन् । नेपाल पञ्चांग निर्णायक समितिका पूर्वअध्यक्ष प्रा माधव भट्टराईले जनगणना निष्पक्ष हुनुपर्ने बताए । उनले भने, जनगणनाले मुलुकको मार्गचित्र प्रस्तुत गर्छ । सम्भव भए जनगणनामा धार्मिक क्षेत्रको पर्यवेक्षक राख्न अनुरोध गर्छु ।इस्लाम धर्मका प्रतिनिधि महम्मद खालिद सिद्धिकीले मुस्लिम समुदायको साक्षरता दर न्यून भएकाले विगतको जनगणनामा धेरै गल्ती भएको बताए । मुस्लिम समुदायको साक्षरता कम हुनुको कारण मूलधारबाट टाढा छौं भन्ने हो, मुलुकमा धार्मिक सहिष्णुता कायम रहेको उल्लेख गर्दै उनले भने, त्यसैले अबको जनगणना कार्यमा हाम्रो समुदायको प्रतिनिधि खटाइयोस् । जनगणनासम्बन्धी प्रचारप्रसार सामग्री उर्दू भाषामा समेत हुनुपर्ने माग उनको थियो ।धर्मोदय सभाका सदस्य तथा पूर्वमन्त्री केशवमान शाक्यले धर्मको विषय आउँदा वैज्ञानिकभन्दा भावनात्मक पक्ष गाँसिने भएकाले जनगणना कार्यमा खटिने गणकले गम्भीर रुपमा लिन जरुरी रहेको बताए । क्रिस्चियन समुदायका प्रतिनिधि कृष्णमान शाक्यले जनगणनामा प्रविधिको प्रयोग हुने भएकाले त्यसलाई दोहोरो जाँच हुनुपर्ने बताए । प्रविधिको प्रयोग हुँदा क्रस चेकिङको व्यवस्था होस् र हरेक धार्मिक समुदायको सही तथ्यांक आओस्, उनले भने । किरात धर्मका प्रतिनिधि दङ्गध्वज खोयाहाङले जेठअसार महिना खेती लगाउनु पर्ने मौसम भएकाले अरु उपयुक्त समय रोज्नु पर्ने बताए । जनगणनामा सबै धर्मावलम्बी संस्थाका कम्तीमा २२ जना प्रतिनिधि पर्यवेक्षक रहने व्यवस्था गरियोस्, उनले भने । विभागका महानिर्देशक नेबिनलाल श्रेष्ठले राष्ट्रिय जनगणनालाई गुणस्तरीय तुल्याउन सबै सरोकारवाला पक्षसँग छलफल गरिएको र प्राप्त सुझावलाई गम्भीर ढंगले लिएर कार्यान्वयन गरिने बताए ।"
एमसीसी यत्तिकै स्विकार्नु आत्मघाती,"काठमाडौं (कास) चीनका लागि पूर्वराजदूत महेशकुमार मास्केले अमेरिकी एमसीसीसँगको अनुदानसम्बन्धी सम्झौता राष्ट्रहितविरुद्ध रहेको दाबी गरेका छन् । एमसीसी सम्झौतामा कुनै प्रकारको आशंका नगर्न सत्तापक्ष र विपक्षका प्रमुख नेताहरूले आग्रह गरिरहेका बेला मास्केले राष्ट्रिय हितसँग बाझिने सबै बुँदा परिवर्तन नगरी अमेरिकी अनुदान स्विकार्न नमिल्ने बताए । एमसीसी इन्डोप्यासिफिक रणनीति (आईपीएस) अन्तर्गत हो कि होइन भन्ने स्पष्ट भएको छैन । यो आईपीएसको अंग होइन भन्ने लिखित प्रतिबद्धता अमेरिकी सरकारबाट नआई स्विकार्नु आत्मघाती कदम हुनेछ, उनले भने । एमसीसी सम्झौतालाई लिएर सत्तारूढ नेपाल कम्युनिस्ट पार्टीभित्रै बहस र विरोध सुरु भएपछि पूर्वप्रधानमन्त्री एवं नेकपाका वरिष्ठ नेता झलनाथ खनालको नेतृत्वमा अध्ययन कार्यदल गठन गरिएको थियो । नेकपा नेता भीम रावल र परराष्ट्रमन्त्री प्रदीप ज्ञवाली सदस्य रहेको कार्यदलले ३ साताअघि संशोधन गर्नुपर्ने बुँदा रहेको सुझावसहितको प्रारम्भिक प्रतिवेदन पार्टी नेतृत्वलाई बुझाएको छ । एमसीसी परियोजनाहरूको लेखापरीक्षण नेपालकै महालेखा परीक्षकबाट गराउनुपर्ने, बौद्धिक सम्पत्तिमा नेपालको अधिकार हुनुपर्ने, नेपालको संविधान र कानुन माथि हुने गरी सम्झौता सच्याउनुपर्नेसहितका सुझाव कार्यदलको छ । बाबुराम भट्टराई प्रधानमन्त्री र वर्षमान पुन अर्थमन्त्री रहेका बेला ०६८ सालमा एमसीसी परियोजनाका लागि नेपाल छानिएको थियो । शेरबहादुर देउवा नेतृत्वको सरकारका अर्थमन्त्री ज्ञानेन्द्रबहादुर कार्कीले ०७४ भदौ २९ मा सम्झौतामा हस्ताक्षर गरेका थिए । विकास र सहयोगको अमेरिकी बृहत् परियोजना एमसीसीमाथि सत्तारूढ दलका पदाधिकारीहरूले प्रश्न उठाइरहेका बेला अमेरिकाले भने यो परियोजना नेपाल सरकारकै पहल र अनुरोधमा आएकाले यसको कार्यान्वयनमा आशंका नरहेको बताइसकेको छ ।"
गीता छोएर राप्रपा नफुटाउने वाचा,थापाद्वारा बहिष्कारदुई राप्रपाको एकीकरण सभा सुनील थापाले भने बहिष्कार गरेका छन् । उनी राप्रपाका संस्थापकमध्येका नेता सूर्यबहादुर थापाका छोरा हुन् । राप्रपा संयुक्तले यसअघि गणतन्त्र मानिसकेको तर अहिले राजतन्त्र पुनःस्थापनाको सैद्धान्तिक कुरामा जोडिएर एकता हुन लागेको भन्दै उनले असन्तुष्टि जनाएको स्रोतको भनाइ छ । थापालाई मनाउन दुवै पार्टीका नेताहरूले मंगलबार रातिसम्म पनि पहल गरेका थिए । राप्रपाका केन्द्रीय सदस्य मोहन श्रेष्ठले थापालाई मनाउने प्रयास भइरहेको बताए ।
लेबनानमा नेपाली सैनिकको मृत्यु,काठमाडौं (कास) संयुक्त राष्ट्र संघको शान्ति मिसनअन्तर्गत लेबनानमा खटिएका नेपाली सैनिकको बुधबार सडक दुर्घटनामा परी मृत्यु भएको छ । नेपाल सेनाका प्रवक्ता विज्ञानदेव पाण्डेले दुर्घटनामा परेका सैनिकको नाम खुलिनसकेको बताए ।
रोकियो बालविवाह,दाङ (कास) घोराहीमा बुधबार प्रहरीले बालविवाह रोकेको छ । घोराही उपमहानगरपालिका १४ ढोडेनीमा बालविवाह भइरहेको सूचना पाएपछि पुगेको प्रहरीले दुलहीका बुबा र दुलहालाई नियन्त्रणमा लिएको छ । घोराही १३ सेवार निवासी ३० वर्षीय कृष्णबहादुर केसी र ढोडेनी निवासी १८ वर्षीया बालिकाबीच विवाह हुन लागेकाले रोकेको जिल्ला प्रहरी प्रवक्ता डीएसपी सुमित खड्काले बताए । दुलाहा केसी र दुलहीका बुबा ४६ वर्षीय वसन्त भण्डारीविरुद्ध मुलुकी अपराध संहिता ऐनबमोजिम मुद्दा चलाउन अनुसन्धान गरिरहेको उनले बताए । दुलहीलाई आमा खिमा भण्डारीको जिम्मा लगाइएको छ ।
'पद बाँडेर बलियो बन्ने दाउ',"मोरङ (कास) कांग्रेस नेता शेखर कोइरालाले सभापति शेरबहादुर देउवा पद बाँडेर बलियो बन्न खोजेको आरोप लगाएका छन् । विराटनगरस्थित कोइराला निवासमा बुधबार प्राध्यापक र बुद्धिजीवीसँगको छलफलमा उनले देउवा सबैको सभापति हुन नसकेकाले पार्टी कमजोर हुँदै गएको बताए । नेतृत्वले गुटको राजनीति गर्ने होइन, सभापति भनेको सबैको हुनुपर्छ, उनले भने । देउवा सभापति भएपछि भागबण्डाको राजनीति फस्टाएको र भागबण्डाले कांग्रेसलाई कमजोर बनाएको उनले बताए । भागबण्डाको राजनीतिमा वरिष्ठ नेता रामचन्द्र पौडेलले समेत साथ दिइरहेको उनको आरोप थियो ।"
मन्त्रीको सम्पत्ति विवरण माग,गण्डकी (कास) गण्डकी प्रदेशसभाको सार्वजानिक लेखा समितिले प्रदेशका मन्त्रीहरूलाई सम्पत्ति विवरण सार्वजनिक गर्न भनेको छ । गण्डकी सरकार गठन भएको २ वर्ष पुग्दा पनि मन्त्रीहरूको सम्पत्ति सार्वजनिक भएको छैन । यसअघि फागुन १५ मा दोस्रो पटक सम्पत्ति सार्वजनिक गर्न भन्दै पत्र पठाइएकामा आलटाल भएकाले बुधबार पुनः पत्र लेखिएको समितिका सभापति कुमार खड्काले बताए । त्यसअघि गत कात्तिक २० मा पनि सम्पत्ति विवरण मागिएको थियो ।
'सभापति हटाउने निर्णय विधानविपरीत',"काठमाडौं (कास) कांग्रेस वरिष्ठ नेता रामचन्द्र पौडेल पक्षले नवलपरासी (बर्दघाट सुस्ता पश्चिम) का कार्यवाहक सभापति अर्जुन पोखरेललाई हटाउने निर्णय विधानविपरीत भएको जनाएको छ । पार्टी केन्द्रीय कार्यालयमा बुधबार भएको संस्थापनइतर पक्षको बैठकले निर्णय सच्याउन महामन्त्री शशांक कोइरालामार्फत आग्रह गर्ने निर्णय गरेको छ ।बैठकले सभापतिको निर्णयलाई महाधिवेशन प्रभावित पार्ने योजनाका रूपमा व्याख्या गरेको छ । केन्द्रदेखि तल्ला तहका अधिवेशनको मिति तोकिइसकेको अवस्थामा कार्यवाहक सभापति हटाउने निर्णय विधानविपरीत रहेको बैठकको ठहर छ । देउवाले फागुन २२ मा पोखरेललाई हटाएर विष्णुप्रसाद पौडेललाई नयाँ सभापतिका रूपमा मनोनयन गरेका थिए । पोखरेललाई हटाएर नयाँ सभापति तोक्दा देउवाले विधानको दफा १२ को उपदफा ५ को (क) र दफा २७ को उपदफा ५ मा टेकेका छन् । त्यसमा पार्टी सभापति बन्न महाधिवेशन प्रतिनिधि हुनुपर्ने व्यवस्था र पार्टीसम्बन्धी कार्यमा सभापतिको निर्देशनअनुसार प्रतिनिधि खटाउने वा समिति वा उपसमिति बनाउन सक्ने व्यवस्था छ । संस्थापनइतर पक्षीय केन्द्रीय सदस्य गुरु घिमिरेले पोखरेललाई यतिबेला हटाउन विधानको कुनै पनि प्रावधानले नमिल्ने बताए । विधानमा सभापति रिक्त रहेमा उपसभापतिले कार्यवाहक चलाउन सक्ने र ६ महिनाभित्र अधिवेशनबाट पदपूर्ति गर्नुपर्ने व्यवस्था छ । पोखरेलले ०७४ कात्तिक १५ देखि कार्यवाहक सभापतिको जिम्मेवारी सम्हालेका हुन् । ६ महिनाभित्र किन अधिवेशन गरिएन ? अहिले केन्द्र, प्रदेश, जिल्ला र स्थानीय तह सबैको अधिवेशनको तालिका आइसकेपछि हटाउन कसरी मिल्छ ? उनले भने, यो अवैधानिक कदमलाई सच्याउन महामन्त्री कोइरालाले सभापतिलाई भेटेर पहिला मौखिक रूपमा आग्रह गर्नु हुनेछ, सभापतिले नमानेमा लिखितपत्र दिने तयारी छ ।पार्टी केन्द्रीय कार्यालयका मुख्यसचिव कृष्ण पौडेलले जिल्ला सभापति बन्नका लागि महाधिवेशन प्रतिनिधि हुनुपर्ने व्यवस्था विधानमा रहेको बताएका छन् । विधानको व्यवस्था अधिवेशनमा सभापति उम्मेदवार बन्नका लागि गरिएको व्यवस्था हो, कार्यवाहकका लागि होइन, उनले भने, विधानविपरीतको बाटो हिँडेर संगठनलाई आफ्नो प्रभाव क्षेत्र बनाउने प्रयास हुँदै छ । कार्यवाहक सभापति पोखरेल महामन्त्री कोइरालानिकट हुन् ।"
टोटेनहमलाई अर्कोपल्ट झन् गाह्रो,ज्याकोब स्टेनबर्गद गार्डियन
पुलिस विजयी,(सर्लाही)  विभागिय टोली नेपाल पुलिस क्लबले वाग्मतीमा भइरहेको चौथो राजर्षि जनक कप फुटबल प्रतियोगिताको सेमिफाइनलमा स्थान बनाएको छ । बुधबार पुलिसले ए डिभिजन प्रतिद्वन्द्वी ब्वाइज युनियन क्लबलाई ३० ले पराजित गरेको हो । खेलमा पुलिस आक्रामक देखिएको थियो । अघिल्ला खेलभन्दा यो खेलमा ब्वाइज युनियनले सुधारिएको प्रदर्शन गरेको थियो । सुरुदेखि आक्रामक खेल पस्केका दुवै टोलीले पहिलो हाफमा गोल गर्न सकेनन् । मध्यान्तरसम्म गोलरहित भएपछि पुलिस रणनीति परिवर्तन गर्दै मैदान उत्रियो । त्यसको फाइदा दोस्रो हाफको लगत्तै पुलिसले लियो । एक मिनेटमै पुलिसले अग्रता बनायो । ४६ औं मिनेटमा पुलिसका पृथ्वी चौधरीको पासमा तीर्थबहादुर रानाले गोल गरेका थिए । पूर्व राष्ट्रिय टोलीका जुमनु राईको नेतृत्वमा खेलेको पुलिसले दोस्रो रोजाइका खेलाडी राजर्षि जनक कपमा उतारेको छ । पोखरामा जारी आहारारा गोल्डकपमा पहिलो रोजाइका खेलाडी गएपछि दोस्रो रोजाइका खेलाडी यहाँ आएका हुन् । जुमनु स्थानीय खेलाडी भएकाले दर्शकहरू पुलिसको पक्षमा थिए । यता ब्वाइज युनियनले दुई विदेशी खेलाडी मैदानमा उतारेको थियो । पहिलाभन्दा राम्रो खेल पस्केको ब्वाइज युनियनलाई खेलमा तालमेल मिलाउन कठिनाइ भइरहेको थियो । खेलमा बराबरी गर्ने मौका ब्वाइज युनियनले पाए पनि सदुपयोग गर्न सकेको थिएन । त्यसको फाइदा पुलिसले लियो । ७८ औं मिनेटमा पुलिसका राम वाजीको पासमा पदम भट्टराईले हेड गर्दै अर्को गोल थपे । खेलमा २० ले अग्रता लिएपछि केहीबेर पुलिसले रक्षात्मक खेल्यो । ब्वाइज युनियनले आक्रामक खेल देखाएको थियो । तर चोट बोकेका खेलाडीलाई प्रतिस्थापन गर्दै मैदान छिरेका विशाल बस्नेतले गोल गरेर पुलिसलाई फराकिलो अग्रता दिलाए । उनले अन्तिम समय अर्थात ९० औं मिनेटमा गोल गरेका हुन् । गोलकिपर रोहित कार्की पोस्टबाट बाहिर निस्केको मौका छोप्दै विशालले आकर्षक गोल गरे । त्यसपछि कुनै गोल भएन । पुलिसका पदम भट्टराई म्यान अफ द म्याच भए । उनले १० हजार रुपैयाँ पाए ।
पाटन क्याम्पसलाई क्रिकेट ट्रफी,काठमाडौं (कास) पाटन बहुमुखी क्याम्पसले आठौं बीएससीसीएसआईटी कप राष्ट्रव्यापी टी२० क्रिकेटको ट्रफी जितेको छ । न्यु समिट कलेजको आयोजनामा मूलपानी क्रिकेट मैदानमा बुधबार सम्पन्न फाइनलमा पाटनले एकेडेमियालाई ७ विकेटले हरायो । पाटनले ६० हजार र एकेडेमियाले ४० हजार रुपैयाँ पुरस्कार पाए । टस जितेको एकेडेमीले निर्धारित २० ओभरमा ८ विकेट गुमाई ९८ रन बनायो । मधुसुदन खनालले २२ र विपिन महर्जनले १७ रन बनाए । पाटनका निर्मल लुइँटेलले ८ रन खर्चेर २ विकेट र रूपेश बुढाथोकीले २५ रन दिएर २ विकेट लिए । पाटनले १४४ ओभरमा ३ विकेट गुमाउँदै १०० रन बनायो । हिमाल ज्ञवालीले २५ र सुनील खड्काले नटआउट २४ रन जोडे । सुनिल म्यान अफ द म्याच बने । एकेडेमियाका चिन्तामणि विश्वकर्माले १६ रन खर्चंदै २ विकेट लिए । भुवन शाहीले १ विकेट लिए । पाटनका चक्र तिमल्सिना म्यान अफ द सिरिज घोषित भए । उनले ७ खेलबाट १७ विकेट लिए । ४ खेलमा १३ विकेट लिएका एकेडेमियाका चिन्तामणि विश्वकर्मा उत्कृष्ट बलर चुनिए । हिमालयन कलेज अफ इन्जिनियरिङका किरण विष्ट उत्कृष्ट ब्याट्सम्यान भए । नवौं संस्करण पाटनले आयोजना गर्ने भएको छ । विजेताले अर्को संस्करण आयोजना गर्ने प्रावधानअनुरुप पाटनले त्यो अवसर पाएको हो ।
ताप्लेजुङ र कन्काई फाइनलमा,काँकडभिट्टा (कास) साबिक विजेता कर्णसिंह सोनम फुटबल क्लब ताप्लेजुङ र कन्काई नगर खेलकुद विकास समिति उपाधिका लागि शुक्रबार फाइनलमा भिड्ने भएका छन् । झापाको अर्जुनधारामा जारी प्रदेशस्तरीय महिला फुटबल स्पर्धा सुखानी सहिद स्मृति गोल्डकपको सेमिफाइनलमा बुधबार विजयी हुँदै ताप्लेजुङ फाइनल पुगेको हो । टोलीले धनकुटा जिल्ला फुटबल संघलाई २० गोलले हरायो । १५ औं मिनेटमा सुनकला राईले हेडमार्फत गोल गरिन् । ५७ औं मिनेटमा युकी गुरुङले गोल थपेकी थिइन् । वुमन अफ द म्याच ताप्लेजुङकी सुनकला घोषित भइन् । कन्काईले लेटाङ फुटबल क्लब मोरङलाई २० ले पछि पार्दै फाइनल तय गरेको थियो ।
महावीर रबालुवाटार भिड्ने,"काठमाडौं (कास) महावीर र बालुवाटार क्रिकेट क्लबले काठमाडौं जिल्ला क्रिकेट सिनियर छनोटको उपाधिका लागि प्रतिस्पर्धा गर्ने भएका छन् । बुधबार सेमिफाइनलमा महावीरले न्यु भिजन क्लबलाई ७५ रन र बालुवाटारले हिमालयन क्रिकेट एकेडेमीलाई १४ रनले हराउँदै उपाधि भेट पक्का गरेका हुन् । महावीरका लागि जितेन्द्रसिंह ठकुरीले ब्याटिङ र बलिङमा सानदार अलराउन्ड प्रदर्शन गर्दै टिमलाई प्रभावशाली जित दिलाएका हुन् । मूलपानी मैदानमा भएको २५ ओभरको खेलमा जितेन्द्रले ७८ रनको विष्फोटक अर्धशतकीय इनिङ्स खेलेपछि टस जितेर ब्याटिङ गरेको महावीरले ७ विकेट गुमाएर १ सय ८९ रनको योगफल खडा गरेको थियो । चौथो नम्बरमा ब्याटिङ गरेका जितेन्द्रले ६३ बलमा ८ चौका र २ छक्का प्रहार गरे । महावीरका राम कुँवरले ३५ रन जोडे । टोलीले अतिरिक्त ३० रन पायो । न्यु भिजनका बनि शर्माले ४ विकेट लिए । उनले ५ ओभरमा २२ रन खर्चेका थिए । राम चौधरीले २ र विवेक चन्दले १ विकेट लिए ।जवाफमा न्यु भिजन २३४ ओभरमा १ सय १४ रनमै समेटियो । सुरुआती ब्याट्सम्यानहरू सस्तैमा आउट भएपछि मध्यक्रमका विनाम क्षेत्रीले केही सम्हालिएर ब्याटिङ गरे । उनी २३ रन बनाएर आउट भए । अन्तिमक्रमका लोकेश रेग्मीले १८, राम चौधरीले १९ र रोजिन जयनाले अविजित १२ रन बनाएपछि न्यु भिजनले एक सय रनको आँकडा पार गरेको हो । टोलीले १६ अतिरिक्त रन पायो । न्यु भिजनको ब्याटिङ कमजोर पार्न महावीरका जितेन्द्रले ३४ ओभरमा १५ रन खर्चेर ४ विकेट लिए । भेट्रान क्रिकेटर सन्जम रेग्मीले ३ विकेट झारे । चन्द्रकुमार बुढा र ज्योति भण्डारीले ११ विकेट लिए । अर्को सेमिफाइनलमा टस जितेर पहिले ब्याटिङ गरेको बालुवाटारले २५ ओभरमा ९ विकेट गुमाएर १ सय ४८ रनको योगफल खडा गरेको थियो । शीर्षक्रमका ब्याट्सम्यान सुमन उदय (३५), सन्जय श्रेष्ठ (१९), प्रविन जोशी (२३), सोनु तामाङ (१०) र सुवास खकुरेल (२१) ले दोहोरो अंकको रन बनाएका थिए । जवाफमा हिमालयन क्रिकेट एकेडेमी १ सय ३४ रनमै समेटियो । फाइनल खेल बिहीबार हुनेछ ।"
पुलिससँग थ्रीस्टार स्तब्ध,"पुलिसका प्रशिक्षक अनन्तराज थापाले थ्रीस्टार राम्रो टिम भए पनि विदेशी खेलाडी नहुँदा उनीहरूलाई गाह्रो भएको प्रतिक्रिया दिए । आफ्नो टिम च्याम्पियनभन्दा पनि फाइटिङ टिम भएको उनले सुनाए । हामी तत्कालै योजना बनाएर खेल्छौं, उनले भने, भिडेर खेल्ने हो । च्याम्पियन भयौं भने हाम्रा लागि प्लस प्वाइन्ट हुनेछ । पुलिसले बिहीबार त्रिभुवन आर्मी र मनाङ मर्स्याङदीबीच हुने विजेतासँग शनिबार फाइनल खेल्नेछ । यो सिजनमा पुलिसले उपाधि जितको स्वाद चाख्न पाएको छैन । दुईपल्ट फाइनल पुगेर पराजित भइसकेको छ । राइनो गोल्डकप फाइनलमा आर्मीसँग १० र बुढासुब्बा गोल्डकपमा बी टिम मनाङसँग फाइनलमा पराजित भएको थियो । फाइनलमा जुनसुकै टिम आएपछि बदला लिने मौका पुलिसलाई हुनेछ ।"
आर्सनलका खेलाडी क्वारेन्टाइनमा,"लन्डन म्यानचेस्टर सिटीले बुधबार राति आर्सनललाई आतिथ्यता गर्ने खेल रद्द गरिएको छ । आर्सनलका खेलाडीलाई क्वारेन्टाइनमा राखिएको छ । इंग्लिस प्रिमियर लिगमा कोरोना भाइरसका कारण रद्द भएको यो पहिलो खेल हो । आर्सनलका खेलाडी र चार कर्मचारीलाई उनीहरूको घरबाट पृथक राखिएको छ । उनीहरू सबै ग्रिक क्लब ओलम्पियाकोजका अध्यक्षको सम्पर्कमा आएका थिए । ती अध्यक्ष कोरोना भाइरस (कोभिड१९) बाट संक्रमित पाइएको छ ।आर्सनलले भनेको छ, सरकारले तय गरेको आचारसंहितालाई हामी कडाइसँग लागू गरिरहेका छौं । कोरोना भाइरस भएको व्यक्तिसँग सम्पर्कमा रहेका कसैलाई पनि १४ दिन आफ्नो घरबाट टाढा अलगै राख्नुपर्ने नियमअनुसार हामीले त्यही काम गरेका छौं । बुधबार राति म्यानचेस्टर सिटीविरुद्ध हुने खेलका लागि ती कोही पनि खेलाडी उपलब्ध हुन सक्दैनन् । त्यसैले प्रिमियर लिगले यो खेल रद्द गर्ने निर्णय गरेको हो । प्रिमियर लिगका पूरा विश्वकपमा करोडौं प्रशंसक रहेका छन् । यति ठूलो खेल रद्द हुनुलाई कोरोना भाइरसले प्रभावित गरेको अहिलेसम्मकै सबैभन्दा ठूलो अवस्था मानिएको छ । फेब्रुअरीको अन्त्यतिर युरोपा लिगको खेलमा आर्सनलको चुनौती ओलम्पियाकोजले समाप्त पारेको थियो । त्यस ग्रिक क्लबसँगै इंग्ल्यान्डको नटिङ्घम फरेस्टका मालिक भेनगेलिस मारिनकिसले आफू कोराना भाइरसबाट संक्रमित भएको बताएका थिए । आर्सनलका खेलाडी र कर्मचारीले इमिरेट्स स्टेडियममा भएको खेलपछि भेटेका थिए ।उनीहरू शुक्रबार ब्राइटनको खेलअगाडि भने उपलब्ध हुन सक्नेछन् । क्लबले भनेको छ, हाम्रो चिकित्सकीय टोली उनीहरू कोरोना भाइरसबाट संक्रमित हुने सम्भावना निकै कम रहेको पनि बताएका छन् । प्रिमियर लिगले अन्य खेल सार्ने कुनै योजना भने नभएको बताएको छ । इटालीको सिरी ए र अन्य प्रमुख खेल सबै रोकिएका छन् भने स्पेन र फ्रान्समा कम्तीमा दुई साताका खेलहरू दर्शकविहीन बन्द रंगशालामा हुनेछन् ।"
विश्व र एसिया११ शृंखला स्थगित,"काठमाडौं (कास) विश्वव्यापी रुपमा फैलिरहेको कोरोना भाइरस (कोभिद१९) को त्रासका कारण बंगलादेश क्रिकेट बोर्डले आयोजना गर्न लागेको विश्व११ र एसिया११ बीचको ट्वान्टी२० अन्तर्राष्ट्रिय शृंखला स्थगित गरिएको छ । यो शृंखलामा नेपालका सन्दीप लामिछाने एसिया११ को टिममा परेका थिए ।बंगलादेश क्रिकेट बोर्डले राष्ट्रपिता शेख मुजिबुर रहमानको जन्म शताब्दीको अवसरमा आयोजना गर्ने शृंखलाको खेल मार्च २१ र २२ मा ढाकामा हुँदै थियो । शृंखलामा विराट कोहली, क्रिस गेल, लासिथ मालिङगालगायतका सुपरस्टार क्रिकेटर सहभागी हुँदैथिए । तर बंगलादेश क्रिकेट बोर्ड (बीसीबी) का अध्यक्ष नाजमुल हसनले वुधबार अर्को जानकारी नभएसम्मका लागि शृंखला स्थगित गरिएको घोषणा गरेका छन् । बोर्डले शेरएबंगला राष्ट्रिय रंगशालामा पूर्वघोषित विश्वविख्यात भारतीय संगीतकार एआर रहमानको कन्सर्ट पनि स्थगित गरेको छ । यो कन्सर्ट पनि राष्ट्रपिताको जन्मशताब्दी समारोहकै एउटा हिस्सा थियो । हामीले सानो स्तरमा पनि कन्सर्ट आयोजना गर्न सक्थ्यौं । तर त्यसो गरेनौं, बीसीबीका अध्यक्ष हसनले थपे, मार्च १८ मा कन्सर्ट हुने छैन तथा २१ र २२ को खेल पनि प्रभावित हुनेछ। यो शृंखलाका लागि विश्वभरबाट खेलाडी आउनसक्ने ग्यारेन्टी छैन । यहाँ विभिन्न किसिमका बाधाहरू छन् । त्यसैले हामीले दुवै कार्यक्रम स्थगित गरेका छौं । अवस्थामा सुधार आएपछि अर्को महिना यो कार्यक्रम आयोजना हुनेछ । हसनले ५० ओभरको घरेलु प्रतियोगिता ढाका प्रिमियर लिग भने निर्धारित समयमै आयोजना हुने प्रस्ट पारेका छन् । खेलका क्रममा अत्यधिक दर्शकको चाप नहुने भएकाले स्थगित नगरिएको उनको तर्क छ । यो प्रतियोगिता ढाकाबाट चट्गाउँ र कक्सबजारमा स्थानान्तरण गरिएका छन् । कोरोना भाइरसको त्रासका कारण शेरएबंगला रंगशालामा जारी बंगलादेश र जिम्बावेबीचको ट्वान्टी२० शृंखलाका लागि कुनै पनि टिकट बिक्री गरिएको छैन ।"
नयाँबस्ती र झम्सिखेल विजयी,काठमाडौं (कास) सहिद स्मारक बी डिभिजन लिगमा बुधबार नयाँबस्ती युवा क्लब र झम्सिखेल युथ क्लब विजयी भएका छन् । नयाँबस्तीले श्री भगवती क्लब टोखालाई २१ र झम्सिखेलले श्री कुमारी क्लबलाई २० गोलले पराजित गरे । एन्फा मैदान सातदोबाटोमा भएको पहिलो खेलमा १० खेलाडीमा समेटिएपछि आक्रामक बनेको झम्सिखेलले खेलको अन्तिम २५ मिनेटमा २ गोल गरी ३ अंक जोड्यो । पहिलो हाफ गोलरहित थियो । ६३ औं मिनेटमा डिफेन्डर सुनील शाही दोहोरो पहेँलो कार्ड पाउँदै मैदान बाहिरिनुको असर झम्सिखेलको खेलमा देखिएन । ७१ औं मिनेटमा टोलीले भुवन राईको गोलमा अग्रता बनायो । चार मिनेट थपिएको इन्ज्युरी समयको अन्तिम मिनेटमा मदन स्याङतानले गोल गरी झम्सिखेललाई २० को जित निश्चित गराए । लिगमा झम्सिखेलको यो पहिलो जित हो । यसअघि ३ खेलमा २ हार र १ बराबरीको नतिजा बेहोरेको झम्सिखेलले जितपछि ४ अंक बनाएको छ । श्रीकुमारीका लागि यो चौथो खेलमा तेस्रो हार हो । नयाँबस्तीले श्री भगवतीविरुद्ध पहिलो हाफमै अग्रता बनायो । ३० औं मिनेटमा सचु गुरुङले गोल गरे । ६६ औं मिनेटमा वैकल्पिक खेलाडी सन्जोक राईले गोल गरेपछि नयाँबस्तीको अग्रता दोब्बर भयो । ८४ औं मिनेटमा भगवतीका लक्ष्मण जिसीले पेनाल्टीमार्फत एक गोल फर्काए । ८८ औं मिनेटमा नयाँबस्तीले पनि पेनाल्टी पाएको थियो तर गोल हुन सकेन । नयाँबस्तीको ४ खेलमा दोस्रो जित हो भने भगवतीको दोस्रो हार हो ।
