शीर्षक,विवरण
लकडाउनको आंशिक उल्लंघन,"सरकारको निर्णय उल्लंघन गर्नेलाई माइकिङ गरेर पनि सम्झाइएको छ, आचार्यले भने, सम्झाउँदा बुझाउँदा पनि कसैले अटेर गर्छ भने स्थानीय प्रशासन ऐनअनुसार आवश्यक निर्णय लिनुपर्ने हुन्छ ।स्थानीय प्रशासन ऐनअनुसार प्रमुख जिल्ला अधिकारीलाई निश्चित भूभागमा निषेधाज्ञा वा कर्फ्यु लगाउने अधिकार छ । त्यसलाई पनि अटेर गरे अन्तिम चेतावनी दिने र सुरक्षाकर्मीले बल प्रयोगसमेत गर्न सक्ने व्यवस्था ऐनमा छ । मंगलबार चारवटै सुरक्षा निकाय भिन्दाभिन्दै रूपमा एरिया कभर गरेर खटिएका छन् । अहिलेसम्म परिस्थिति नियन्त्रणमै छ, सहरका भित्री स्थानमा मानिसको भीडभाड हुन नदिन विशेष रूपमा फौजलाई परिचालन गरेका छौं, आचार्यले भने । प्रहरीले लकडाउन उल्लंघन गर्ने ५२ जनालाई विभिन्न जिल्लाबाट नियन्त्रणमा लिएको छ । प्रहरी र प्रशासनको आदेश उल्लंघन गर्दै सडकमा हूल बाँधेर हिँडेको अवस्थामा नियन्त्रणमा लिइएका सबैलाई सम्झाइबुझाइ गरेर छाडिएको डीआईजी थापा क्षत्रीले बताए । लकडाउनमा दैनिक उपभोग्य वस्तु खरिदबिक्रीमा भने केही लचकता अपनाइएको छ । घरबाट उपभोग्य वस्तु किन्ने स्थानसम्म सर्त र अवस्था हेरेर लचकता अपनाइएको प्रहरी अधिकरीले बताए । दूध, पानी, दालचामल, तरकारी, औषधिजस्ता वस्तु किन्नेलाई सर्त राखेर जान दिएका छौं, प्रहरी प्रवक्ता क्षत्रीले भने, तर त्यसमा निगरानी राखेका छौं ।सेनासहितको सुरक्षा गस्ती लकडाउन उल्लंघन हुन नदिन नेपाली सेना र सशस्त्र प्रहरीले नियमित गस्ती गरेका छन् । प्रहरी यसअघिबाटै नियमित र आकस्मिक गस्तीमा खटिइसकेको छ । सैनिक गस्ती स्थानीय प्रशासनको आदेशमा थपघट हुन सक्ने गृह मन्त्रालयले बताएको छ । सेनाले गस्तीमा मेडिकल टिमसहितको संयन्त्र तैनाथ गरेको छ । सशस्त्र र प्रहरीले पनि स्वास्थ्यकर्मीसहितको संयन्त्र साथमा राखेर जनशक्ति खटाएका छन् । सेना ४१ स्थानमा हेल्थ डेस्कसहित खटिएको छ । प्रहरीले १ सय ३२ र सशस्त्रले १ सय ६४ स्थानमा हेल्थ डेस्क राखेर जनशक्ति परिचालन गरेका छन् । आवश्यकताअनुसार हेल्थ डेस्क थप्दै लगिने सुरक्षा निकायहरूले जानकारी दिएका छन् । सेनाका दुई हजार स्वास्थ्यकर्मी कोरोना भाइरसको सम्भावित संक्रमण फैलन नदिन खटिइसकेका छन् । प्रहरी र सशस्त्रका स्वास्थ्यकर्मी हेल्थ डेस्क र आवश्यकताअनुसार स्वास्थ्य मन्त्रालयसँग समन्वय गरेर परिचालित छन् ।कोभिड१९ बाट प्रभावित मुलुकबाट वा ती मुलुकलाई ट्रान्जिट बनाएर आएका मानिससँग अरूको घुलमिल नहोस् र संक्रमण नफैलियोस् भनेर सरकारले लकडाउन गरेको हो । युरोपेली मुलुकहरू इटाली र स्पेनमा हिँडडुललाई कडाइ नगरिएकै कारण संक्रमण नियन्त्रणभन्दा बाहिर गएको जानकारहरूले बताएका छन् । अनावश्यक भीडमा नगई कोठाभित्र बस्नु नै कोभिड१९ को संक्रमणबाट बच्ने एक मात्र उपाय हो भनी धेरै दिनदेखि सञ्चारमाध्यम, मोबाइल म्यासेज लगायतमार्फत सूचना प्रवाह गरिएको छ ।सरकारको आग्रह बेवास्ता गर्दै हिँडडुल गरेका सर्वसाधारणलाई धेरै स्थानमा मास्क लगाएका सुरक्षाकर्मीले सोधपुछ गरेका थिए । कामै नभई सडकमा निस्किएकालाई सुरक्षाकर्मीले घरतिर फर्काए । काठमाडौं महानगरपालिका २६ का वडाध्यक्ष ख्यामराज तिवारीले मुख्य बजार ठमेललगायत मान्छेको धेरै चहलपहल हुने स्थान बिहानैदेखि ठप्पप्रायः भएको बताए । भित्री गल्लीमा मान्छेको चहलपहल देखिए पनि मान्छे हूल बाँधेर सडकमा ननिस्केको र त्यसरी बाहिर ननिस्किन वडाले सर्वसाधारणलाई सचेत गराइरहेको उनले जानकारी दिए । पहिलो दिन भएर अलि अलि समस्या भएको होला । धेरैले बुझेका छन्, लकडाउनको रेस्पोन्स राम्रो छ, उनले कान्तिपुरसित भने ।"
कान्तिपुरको सहयोग अभियानमा रोक,"हामीले विपत्तिका बेला यसअघि पनि यसरी नै सहयोग जुटाउँदै आएका हौं । तर यसपटक राज्यलाई अप्ठेरो पर्दा सघाउन नपाएकामा दुःखित छौं, केएमजी व्यवस्थापनले भनेको छ, सरकारले रोक लगाएपछि विभिन्न बैंकहरूसँगको सहकार्यमा खडा गरिएको उक्त कोष भंग गर्न र त्यसमा उठेको सम्पूर्ण रकम सम्बन्धितलाई नै फिर्ता गरिदिने निर्णय लिन हामी बाध्य भएका छौं । आशा छ, सहृदयी प्रतिष्ठान एवं व्यक्तिहरूले सोझै सरकारी कोषमै रकम जम्मा गरिदिएर विपद्को घडीमा राज्यलाई सघाउनु हुनेछ ।कान्तिपुरले विनाशकारी भूकम्पका बेला ४ करोड ४३ लाख रुपैयाँ संकलन गरेर २०७२ असार ८ गते तत्कालीन प्रधानमन्त्री सुशील कोइरालालाई हस्तान्तरण गरेको थियो । त्यसअघि बाढी, पहिरोलगायत थुप्रैपटक प्राकृतिक प्रकोप आउँदा पनि कान्तिपुरले करोडौं आर्थिक सहयोग जुटाएर प्रधानमन्त्री राहत कोषलाई बुझाएको दृष्टान्त छ ।"
बागलुङ र सप्तरीमा सेना परिचालन,"लकडाउनलाई सर्वसाधारणले अटेर गरेपछि बागलुङ र सप्तरीमा सेना परिचालन गरिएको छ । सप्तरीमा मंगलबारबाटै नेपाली सेना, सशस्त्र र नेपाल प्रहरीको टोली सडकमा खटाइएको छ । बागलुङमा पनि निषेधाज्ञा जारी गरी सेना परिचालन गरिएको छ ।घरमै बस्न स्थानीय प्रशासनले पटकपटक माइकिङ गर्दा पनि राजविराज र बागलुङ बजारमा मंगलबार उल्लेख्य मात्रामा सर्वसाधारण सडकमा निस्किएका थिए । सप्तरीमा तीन जनासम्म मोटरसाइकलमा चढेर घुमेका थिए । ग्रामीण क्षेत्रबाट सहर आउनेको संख्या घटे पनि पूर्ण रूपमा नरोकिएपछि सुरक्षाकर्मीले रोक्दै घर फर्काएका थिए । जिल्ला प्रशासन कार्यालय सप्तरीका सूचना अधिकारी आनन्दकुमार ठाकुरका अनुसार लकडाउन कार्यान्वयन गराउन सुरक्षाकर्मीको अभाव भएको छ । सप्तरीमा रहेका सशस्त्र प्रहरीमध्ये ठूलो संख्या सीमा सिल गर्न खटिएकाले सुरक्षाकर्मी अभाव भएको ठाकुरले बताए । उनका अनुसार जिल्ला सुरक्षा समितिले सोमबारै माथिल्लो निकायमा पत्राचार गरी ३ सय ३२ जना सशस्त्र प्रहरी र एक सय जना नेपाल प्रहरीको थप बल पठाइदिन आग्रह गरेको थियो । अहिले सुरक्षाकर्मी अपुग भएपछि नेपाली सेनाको सहयोग लिएका छौं, ठाकुरले भने, राजविराज, रुपनी, हनुमाननगर र कल्याणपुरमा सेनाले सघाइरहेको छ ।राजविराजस्थित भीमदल गणका गणपति गुप्तबहादुर कुँवरले जिल्लामा सुरक्षाकर्मीको संख्या कम भएपछि माथिल्लो निकायको आदेशमा सहयोगका लागि आग्रह गरेको बताए । त्यस्तै, बागलुङका प्रमुख जिल्ला अधिकारी गौलोचन सैंजुले स्थानीय प्रशासन ऐन २०२८ को दफा ६ को उपदफा ३ बमोजिम मंगलबार दिउँसोदेखि निषेधाज्ञा जारी गरी सेना उतार्ने निर्णय गरेका छन् । उक्त ऐनको दफा २ बमोजिम जिल्लास्थित सेनालाई परिचालित हुन उनले निर्देश दिएका हुन् । अब जिल्लाभरि सेना परिचालन हुनेछ । सोमबार सुरक्षा समितिको बैठक पनि बसेको थियो । बैठकले संक्रामक रोग ऐनविपरीत कसैले काम गरेमा कानुनबमोजिम कारबाही गर्ने निर्णय गरेको छ । आवश्यक परेमा कर्फ्यु जारी गर्नेसमेत तयारी छ । उक्त आदेश पालना नगर्नेलाई कारबाही गर्ने अधिकार प्रजिअलाई दिइएको छ । निषेधाज्ञा जारी गरेपछि सेना परिचालनको अवस्था बन्छ, बैठकले त्यो तयारी गरेको हो, प्रहरी उपरीक्षक नवराज भट्टले भने, लकडाउन देशैभर उल्लंघन भएकाले कर्फ्युसमेतमा पुग्ने तयारी भएको छ । संक्रमणको आशंका बढ्दै गएकाले सबैलाई घरभित्रै रहन उनले आग्रह गरे । अहिलेसम्म कर्फ्यु भने जारी भएको छैन । बुधबार बिहानदेखि कर्फ्यु जारी हुन सक्ने अधिकारीहरूले बताएका छन् ।"
बच्ने र बचाउने बेला,"समय प्रशस्त भएकाले एकाग्र भएर पढिरहेको छु । कति बेला कसले फोन गर्ला र बाहिर निस्कनुपर्ला भन्ने तनाव नहुँदा दिमाग शान्त हुँदोरहेछ । गीत सुन्दा, सिनेमा हेर्दा, पढ्दा वा अरू जे काम गरे पनि मज्जा हुने । सुरुको एकदुई दिनसम्म कोरोनाको समाचारहरू खोजीखोजी पढ्थे । जानकारीका लागि पढे पनि त्यसले दिमागमा नकारात्मक असर पर्दो रहेछ । डर पनि लाग्ने । जबकि सुरक्षा विधि अपनाएपछि र लक्षणबारे थाहा पाएपछि तनाव लिनु नपर्ने रहेछ । घरमा बस्नु नै सबैभन्दा सुरक्षित हो भनेपछि घरमै किन डराउने ? त्यसैले आजकल ठिक्क मात्र अपडेट हुन्छु । त्यो पनि आधिकारिक र विश्वसनीय मिडिया मात्र । फेसबुकमा फ्रेस हुने पोस्ट गर्छु । आफू पनि त्यस्तै कन्टेन्टमा रमाउँछु । अब फेसबुक लाइभमा आएर किताब र सिनेमाबारे छलफल गर्ने, दिनभर केके गरियो भनेर साथीहरूसँग सेयर गर्ने, सकारात्मक भाइब्स दिने कुराहरू गर्ने योजनामा छु । कोरोनाको तनाव लिएर बस्नुभन्दा एकअर्कासँग सम्बन्ध र सम्पर्क बढाउनु उपयुक्त हुन्छ । यसो गर्दा हामीभित्रको त्रास पनि हराउँछ । सिर्जनशील मान्छेका लागि त यो विशेष समय हो । माहोल शान्त छ । कतै जान हतार छैन । लेख्ने, पढ्ने, चित्र कोर्ने, संगीत सिर्जना गर्ने, क्या दामी मौका । म आफैं पनि केही लेख्दै छु । तरकारी काटकुट गर्न, खाना पस्कन, भाँडा माझ्न रमाइलो लाग्छ, आउँछ पनि । तर, खाना पकाउन आउँदैन । अहिले आमासँग खाना पकाउन सिक्दै छु । त्यसैले मलाई घरमा थुनिएको आभास भएकै छैन, हरेक पल इन्जोय गरिराछु । उपलब्धिमूलक बनाउन प्रयासरत छु । परदेशी २ को सुटिङ अवरुद्ध भयो । विज्ञापन र म्युजिक भिडियो पनि सुटिङ हुन पाएन । कमेडी च्याम्पियन को वर्ल्ड टुर पोस्टपोन्ड भयो । तर, चिन्ता लिएकी छैन । हामी बचे मात्र पछि काम गर्न सकिन्छ । यो महामारीले हामीलाई सचेत हुने मौका पनि दिएको छ ।सरकारले १८ गतेसम्म लकडाउन गरेको छ । परिस्थिति हेरेर त्यो थपिन पनि सक्ला वा पूरै खुल्न सक्ला, सरकारले जे निर्णय गरे पनि पछ्याउनुपर्छ । सरकारले यो गरेन, त्यो गरेन भनेर बस्ने बेला मात्र होइन । हामी नागरिक पनि उत्तिकै जिम्मेवार र सचेत हुनुपर्छ । आफू बच्ने र अरूलाई बचाउने समय हो यो ।"
स्वास्थ्य उपकरण ल्याउन निजी क्षेत्रलाई आह्वान,"सरकारले कोरोना भाइरस (कोभिड१९) रोकथाम तथा उपचारमा प्रयोग हुने स्वास्थ्य उपकरणहरू अन्तर्राष्ट्रिय बजारबाट ल्याउन निजी क्षेत्रलाई आह्वान गर्दै त्यसका लागि सहजीकरण गरिदिने निर्णय गरेको छ । सरकारी सहजीकरणमा ल्याइएका सामग्री व्यापार तथा आवश्यकताअनुसार सरकारी स्वास्थ्य संस्थालाई बिक्री गर्न पाइनेछ ।कोरोना संक्रमणको त्राससँगै हाल यससँग सम्बन्धित औषधि, एन९५ मास्क, पर्सनल प्रोटेक्ट इक्युपमेन्ट (पीपीई), आईसीयू बेड, संक्रमण टेस्ट गर्ने किटलगायत स्वास्थ्य सामग्रीहरूको अत्यधिक माग रहेको छ । मंगलबार बसेको कोभिड१९ रोग संक्रमण रोकथाम तथा नियन्त्रण उच्चस्तरीय समितिको बैठकले संक्रमणको रोकथाम, नियन्त्रण र उपचारका लागि आवश्यक औषधि, उपकरण तथा सामग्रीको आपूर्तिका लागि निजी क्षेत्रलाई आह्वान गर्ने निर्णय गरेको हो ।त्यस्ता सामग्रीहरूको आपूर्ति सहज बनाउन सरकारले हवाई यातायात व्यवस्थासमेत गरिदिने अर्थ एवं सूचना तथा सञ्चार प्रविधिमन्त्री युवराज खतिवडाले बताए । यो निर्णयसँगै केही व्यापारीले त्यस्ता उपकरण ल्याउने विश्वासका साथ सरकारी स्वास्थ्य संस्थाका लागि आवश्यक सामग्रीको खरिद प्रक्रिया अघि बढाउने भएका छन् ।अत्यावश्यक औषधि, उपकरण र उपचार सामग्रीको शीघ्र आपूर्ति गर्न स्वास्थ्य सेवा विभागले मंगलबार नै पुनः सूचना जारी गर्छ, समितिको निर्णयमा उल्लेख छ, यससम्बन्धी विषयमा सम्भावित आपूर्तिकर्तासँग बुधबार नै छलफल हुनेछ र यही चैत १५ गतेभित्र आवश्यकीय सामग्री आपूर्ति गरिसकिनेछ । अहिले बजारमा आवश्यक स्वास्थ्य सामग्रीहरू अन्तर्राष्ट्रिय बजारबाट आयात गरे व्यापारीहरूलाई सहजीकरण गरिदिने खतिवडाले बताए ।स्वास्थ्य सेवा विभागले तय गरेको मापदण्डका आधारमा उहाँहरूले ल्याएका सामग्रीहरूको व्यापार गर्न सक्नुहुने छ, उनले भने । ती सामग्रीहरू आवश्यकताका आधारमा व्यापारीहरूले सरकारी स्वास्थ्य संस्थाहरूलाई पनि बिक्री गर्न सक्ने छन् । त्यसका लागि निश्चित दिनभित्रमा उहाँहरूसँग स्वास्थ्य सेवा विभागले समन्वय गरेर आपूर्तिलाई व्यवस्थित गर्ने निर्णय भएको छ, खतिवडाले भने ।केही दिन घिबाट नेपाली व्यापारीहरूले अन्तर्राष्ट्रिय बजारबाट त्यस्ता स्वास्थ्य सामग्रीहरू ल्याउने गृहकार्य गरिरहेका छन् । कार्गो विमान चार्टर्ड गरी ज्वरो नाप्ने थर्मल गन, अत्याधुनिक मास्क, स्यानिटाइजर र संक्रमण नफैलने पोसाक ल्याउन खोजिरहेका छन् । यसको गृहकार्यमा लागिरहेका मध्येका एक व्यापारी राजेशकाजी श्रेष्ठले सरकारको निर्णयले अब सहज भएको बताए । कार्गो विमानमा पुग्ने सामान भए चार्टर गरेर ल्याउँछौं । थोरै भए चिनतर्फका नाकाबाट ल्याउने हो, नेपाल चेम्बर अफ कमर्सका अध्यक्षसमेत रहेका श्रेष्ठले भने, सरकारले सहजीकरण गरिदिने भएपछि सजिलो र छिटो हुने भयो । ती सामग्री आयातका लागि व्यवसायीहरूबीच छलफल जारी रहेको उनले बताए । उनीहरूले नेपालीले व्यापार गर्ने चीनको प्रमुख स्थान गोन्जाओबाट स्वास्थ्य सामग्रीहरू ल्याउने तयारी गरेका हुन् । माघ १५ गतेदेखि चीनतर्फका नाका अवरुद्ध र केही दिनयता हवाई सेवासमेत बन्द भएपछि उनीहरूले उद्योग वाणिज्य तथा आपूर्तिमन्त्री लेखराज भट्ट र कोभिड१९ रोग संक्रमण रोकथाम तथा नियन्त्रण उच्चस्तरीय समितिलाई ती सामग्रीहरूको ल्याउन सहजीकरण गरिदिन अनुरोध गरेका थिए ।नेपाल उद्योग वाणिज्य महासंघका वरिष्ठ उपाध्यक्ष शेखर गोल्छाले पनि स्वास्थ्य सामग्री ल्याउन धेरै व्यापारीले चासो राखिरहेको बताए । मैले पनि पीपीई, किट्स र एन९५ मास्क चीनबाट ल्याउन आफ्ना सम्बन्ध भएका संयन्त्रहरू चीनमा परिचालन गरिरहेको छु, उनले भने, व्यापार गर्न हैन सरकार र सर्वसाधारणलाई निःशुल्क वितरणका लागि ल्याउन लागेको हुँ । यसका लागि हाम्रा साथीहरू लगानी गर्न तयार छन् । सरकारको निर्णयले सेवा र व्यापार दुवै हिसाबले काम गर्नेलाई सजिलो भएको उनले बताए । त्यस्ता सामग्रीहरूको माग विश्व बजारभरि नै बढिरहेको आवश्यकताअनुसार पाउन नसकिने अनुमानसमेत व्यापारीहरूको छ । उनीहरूका अनुसार स्वास्थ्य सामग्रीका लागि सबै क्षेत्रका व्यापारीहरूको ध्यान चीनमै केन्द्रित छ ।स्वास्थ्य सेवा विभागले केही दिनअघि त्यस्ता स्वास्थ्य सामग्री खरिदका लागि सूचना जारी गरेको जनाएको छ । नेपाली बजारमा पहिल्यै नभएको र अन्तर्राष्ट्रिय बजारबाट समेत नेपाली व्यापारीहरूले ल्याउन नसकेपछि सरकारले सहजीकरण गर्ने निर्णय गरेको हो । यो निर्णय र आवश्यक सामग्रीहरूको विषयमा व्यापारीहरूसँग बुधबार १ बजे छलफल बोलाइएको स्वास्थ्य सेवा विभागका महानिर्देशक महेन्द्रप्रसाद श्रेष्ठले बताए । आवश्यक स्वास्थ्य सामग्रीबारे हामीले टेन्डर गरिसकेका छां । तर प्रस्तावहरू नै परेका छैनन्, उनले भने, अब हामी व्यापारीहरू छलफल गर्न लागेका हौं । बुधबार दिउँसो १ बजे छलफलमा आउनू भनेर रेडियो नेपाल, गोरखापत्र अन्य सञ्चारमाध्यमबाट सूचना जारी गरेका छौं ।उनीहरूले गर्ने प्रस्ताव अनुसार सामग्रीबारे निर्णय हुने उनले बताए । यो सरकारले खरिद गर्ने कुरा हो । हाम्रो चाहिएको सूचीअनुसार तपार्इंहरू कुन मूल्यमा दिन सक्नुहुन्छ भनेर आह्वान गर्नेछौं, उनले भने, हाम्रो आवश्यकताअनुसारका सामग्री विदेशबाट भए पनि ल्याउँछौं भन्ने प्रस्ताव आयो भने ठीकै छ । नआए विकल्पहरू खोज्नेछौं । धेरै व्यापारीले ल्याउँछौं भनेका तर भरपर्दो प्रस्ताव नभेटिएको उनले बताए । अन्तर्राष्ट्रिय बजारबाट ल्याउन सरकारले सहजीकरणसमेत गरिदिने भनेकाले कस्तो प्रतिक्रिया आउँछ बुधबार थाहा हुनेछ, उनले भने ।चीन र भारतबाट सोझै ल्याउने प्रक्रिया पनि सुरुसरकारी तवरबाट पनि स्वास्थ्य उपकरण ल्याउने प्रक्रिया सुरु भइसकेको बताउँदै त्यसका लागि केही समय लाग्ने मन्त्री खतिवडाको भनाइ छ । हामीले चीन र भारतबाट ल्याउने गरी प्रक्रिया सुरु गरेर विवरण संकलनको काम पनि भइरहेको छ, उनले भने, सरकारी तवरबाट केही प्रक्रियागत ढिलाइ हुने भएकाले निजी क्षेत्रलाई आह्वान गरिएको हो । औषधि उपकरण, तथा चिकित्सा सामग्रीहरू भारत र चीनबाट ल्याउनका लागि अर्थ र परराष्ट्र मन्त्रालयले समन्वय गरिरहेका छन् ।भारतीय नाकाबाट आउनेहरू १४ दिन अनिवार्य क्वारेन्टाइनमासरकारले नाकामा आउजाउ बन्द गरिसकेपछि पनि भारतीय सहरहरूबाट आएर दक्षिणी नाकाहरूमा अलपत्र परेका नेपालीलाई नेपाल प्रवेशका लागि अन्तिम मौका दिएको छ । नाका बन्दको सूचना नपाएका कारण भारतबाट आएर सीमा नाकामा अलपत्र परेका नेपालीहरूलाई मंगलबारसम्म सीमा नाकामा जम्मा भएका नेपालीहरूलाई नेपाल प्रवेश गर्न अनुमति दिएको हो । बुधबारदेखि भने कसैलाई पनि प्रवेश नदिइने सरकारले बताएको छ ।नेपाली नागरिकको प्रमाण र स्वास्थ्य परीक्षणपछि उनीहरूलाई नेपाल प्रवेश गराइने मन्त्री खतिवडाले बताए । यसरी नेपाल प्रवेश गरेका उनीहरूले १४ दिनसम्म अनिवार्य क्वारेन्टाइनमा बस्नुपर्ने पनि सरकारले निर्णय गरेको छ । उनीहरूलाई क्वारेन्टाइनमा बस्ने व्यवस्था भने प्रदेश र स्थानीय सरकारले मिलाउनेछन् । भारतमा कोभिड१९ को संक्रमण बढिरहेका कारण र सुदूरपश्चिमको पर्व विशु मनाउन आउने नेपालीका कारण सीमा नाकामा नेपालीको संख्या अत्यधिक भएपछि सरकारले एकपटकका लागि उनीहरूलाई नेपाल प्रवेशको अनुमति दिएको हो ।अन्य ठाउँमा परीक्षण छिटो सुरु गर्ने निर्णयसमितिको बैठकले बीपी कोइराला स्वास्थ्य विज्ञान प्रतिष्ठान धरान, पोखरा स्वास्थ्य विज्ञान प्रतिष्ठान र भेरी अस्पताल नेपालगन्जका प्रयोगशालाहरूमा कोभिड१९ को संक्रमण परीक्षणको काम जतिसक्दो छिटो सुरु गर्ने निर्णय गरेको छ । त्यसअघि विराटनगर र नेपालगन्जबाट स्वाब संकलन गरी परीक्षणका लागि हवाई माध्यमबाट काठमाडौं ल्याउने निर्णय भएको मन्त्री खतिवडाले जानकारी दिए ।"
भारतद्वारा भेन्टिलेटर र स्यानिटाइजर निर्यातमा रोक,"भारतले भेन्टिलेटर र स्यानिटाइजरको निर्यातमा रोक लगाएको छ । भारतको वाणिज्य तथा उद्योग मन्त्रालयले मंगलबार सबै किसिमका अत्यावश्यक भेन्टिलेटर र स्यानिटाइजरको निर्यातमा रोक लगाउने निर्णय गरेको हो । भारतमा कोरोना भाइरस (कोभिड१९) को प्रकोप रोकथाम तथा नियन्त्रणका लागि अत्यावश्यक यी सामग्रीको माग बढ्दै गएको थियो । भारतीय राष्ट्रिय कांग्रेसलगायतका विपक्षी दलहरूले यी अत्यावश्वक स्वास्थ्य सामग्रीको निर्यातमा रोक लगाउनुपर्ने माग गर्दै आएका थिए । उनीहरूले देशभित्रै यी सामग्रीहरूको अभाव भएको हुँदा निर्यात खुला राखेको भन्दै सरकारको चर्को आलोचना गरेका थिए । निर्यात खुला सर्वत्र आलोचना भएपछि भारत सरकारले पछिल्लो निर्णय लिएको बुझिएको छ । भारतमा मंगलबारसम्म पाँच सयभन्दा बढीमा कोरोना भाइरस पुष्टि भएको छ भने दस जनाको मृत्यु भइसकेको छ ।भारत सरकारको पछिल्लो निर्णयले यी वस्तुको नेपालतर्फ हुने निर्यात रोकिने आशंका उत्पन्न भएको छ । जबकि, केही दिनअघि मात्र नेपाल सरकारले काठमाडौंस्थित भारतीय दूतावासमार्फत स्यानिटाइजरलगायतका अत्यावश्यक सामग्री उपलब्ध गराउन भारत सरकारलाई आग्रह गरेको थियो । ती सामग्रीहरू अझै नेपाल पुगिसकेको छैन । दिल्लीस्थित नेपाली दूतावासका नियोग उपप्रमुख भरतकुमार रेग्मीले कान्तिपुरसँग भारतको निर्यातमा रोक लगाउने पछिल्लो निर्णय नेपालको हकमा लागू नहुने विश्वास व्यक्त गरे । नेपाल सरकारले भारतसमक्ष स्यानिटाजरलगायतका अत्यावश्यक सामग्रीका लागि अनुरोध गरिसकेको छ र त्यसलाई भारतले पनि स्वीकार गरिसकेको अवस्थामा पछिल्लो निर्णय नेपालका लागि लागू हुँदैन भन्ने विश्वास छ, रेग्मीले कान्तिपुरसँग भने ।उद्योग वाणिज्य तथा आपूर्ति मन्त्रालयका सचिव वैकुण्ठ अर्यालले सिधै भारत सरकारसँग कुरा भएको हुँदा उसको पछिल्लो निर्णयले फरक नपर्ने बताए । भारत सरकसँगै सीधा कुरा भएको हो, त्यसैले हामीलाई कुनै असर पर्दैन, उनले भने ।"
हामी साथमा छौं : चीन,"चिनियाँ राजदूत होउ यान्छीले नेपालमा कोभिड१९ संक्रमण रोकथाम र नियन्त्रण गर्न चीन सरकारले चिकित्सा सामग्री सहयोग गर्ने बताएकी छन् । होउले मंगलबार ट्वीटरमा लेखेकी छन्, हामी नेपालका लागि प्रार्थना गर्दै छौं । हाम्रा नेपाली साथीहरूलाई सहयोग पुर्याउन चिकित्सा सामग्री सकेसम्म मिलाउंदै छौं । हामी साथमा छौं । चीनको वुहान सहरबाट फैलिएको कोभिड१९ संसारभर फैलिएको छ । चीनमा भने संक्रमण नियन्त्रणोन्मुख छ । चीनले युरोपका स्पेन, इटाली र फ्रान्समा पनि स्वास्थ्य सामग्री र मानवीय सहायता दिइरहेको छ । नेपालमा कोभिड१९ संक्रमणको जोखिम बढेपछि त्यसलाई रोक्न सहयोग गर्ने भनी चीन सरकारले कूटनीतिक माध्यममार्फत पत्र लेखेको थियो । नेपाल सरकारले औषधि र सामग्रीको सूची चीन सरकारलाई पठाइसकेको छ । विदेशी मुलुकबाट औधषि र स्वास्थ्य सामग्री ल्याउन परराष्ट्र मन्त्री प्रदीपकुमार ज्ञवालीको नेतृत्वमा कार्यदलसमेत बनेको छ । ज्ञवालीले भारत र चीनसहितका मुलुकबाट सामग्री ल्याउन पहल भइसकेको बताएका छन् । चीन, भारत र अन्य मुलुकबाट कहिले कुन सामग्री भित्रिन्छ भने टुंगो लागेको छैन । परराष्ट्र मन्त्री ज्ञवालीले जतिसक्दो छिटो चीनबाट पनि स्वास्थ्य सामग्री आइपुग्ने बताए । स्वास्थ्य सचिव यादव कोइरालाले स्वास्थ्य मन्त्रालयबाट स्वास्थ्य सामग्री ल्याउन परराष्ट्रमार्फत पत्र पठाइसकेको बताए । नेपालस्थित चिनियां उच्च अधिकारीले भने नेपालबाट माग भए जति स्वास्थ्य सामग्री तत्काल उपलब्ध हुन नसक्ने जानकारी दिए । हामीलाई अहिले एक सयभन्दा बढी मुलुकबाट सहयोगको माग भइरहेकाले नेपालले भने जति एकै पटक दिन सक्ने अवस्था छैन । विस्तारै सहयोग गरिरहने छौं, ती अधिकारीले भने । ज्ञवाली नेतृत्वको कार्यदलले चीनसहित अन्य मुलुकका नेपाली राजदूत र नियोग प्रमुखबाट स्वास्थ्य सामग्री ल्याउने विषयमा पहल गरिरहेको छ । चीनबाट भने नेपालले कोभिड१९ नियन्त्रणका अनुभव र तरिका पनि सिक्न लागेको छ । चिनियां चिकित्सा टोलीले गत साता नेपाली स्वास्थ्य टोलीलाई भिडियो कन्फरेन्समार्फत विभिन्न जानकारी दिएको थियो । नेपालले फेरि अन्य विषयमा पनि चीन सरकारका अनुभव प्राप्त पदाधिकारीसंग भिडियो कन्फरेन्स गर्न पहल गरिरहेको छ । नेपालले लकडाउन पनि चिनिया मोडलअनुसारै गरेको हो । मानिसको आवतजावत नियन्त्रण गरेर भाइरस एक व्यक्तिबाट अर्कोमा सर्न नदिन लकडाउन मोडल अपनाइएको हो ।"
१२५ यात्रीको पहिचानपछि निगरानी,"कतारको दोहा हुँदै काठमाडौं आएको विमानमा यात्रारत १९ वर्षीया युवतीमा कोभिड १९ (कोरोना) संक्रमण पुष्टि सँगै सवार अन्य यात्रुको खोजी सुरु भएको छ । उक्त विमानबाट ती युवतीसँगै नेपाल आएका एक सय २५ जनाको नाम ठेगाना प्रहरीले पत्ता लगाएको बताएको छ ।सरकारी निकायबाट आधिकारिक धारणा सार्वजनिक गर्न ढिलाइ भएसँगै उक्त विमानमा सँगै आउने अन्य यात्रुबारे चासो बढेको छ । उक्त विमान कति बजे अवतरण भएको थियो, त्यसको कल साइन कति थियो र कति यात्रु थिए भन्नेबारे आधिकारिक धारणा सार्वजनिक भएको छैन । योसँगै सामाजिक सञ्जालमा उक्त दिन कतारबाट काठमाडौं ओर्लेका यात्री लक्षित अफबाह फैलिन सुरु भएको छ । संक्रमणको पुष्टि भएको जानकारी दिन स्वास्थ्य मन्त्रालयमा सोमबार आयोजित पत्रकार सम्मेलन करिब १ बजेतिर सकिएको थियो । फ्रान्सबाट कतार हुँदै आएकी युवतीमा संक्रमणको पुष्टि भएको बताउंदै स्वास्थ्यमन्त्रीले उक्त विमानमा आउने अन्य यात्रुको खोजी गरिने बताएका थिए । तर पत्रकार सम्मेलनमा कुन कल साइनको विमानमा कति बजे ती संक्रमित यात्रु आएकी हुन्, त्यसमा कति यात्रु थिए भन्ने बताइएको थिएन । सरकारी तवरबाट औपचारिक रूपमा जानकारी नआए पनि पत्रकार सम्मेलन सकिएको एक घण्टालगत्तै सामाजिक सञ्जाल फेसबुकमा एउटा फोटो भाइरल हुन थालिसकेको थियो । उक्त फोटोमा कतार एअरवेजको विमान उडिरहेको देख्न सकिन्छ । जसमा लेखिएको छ, क्यूआर ६५० मा चैत ४ गते जो कोही चढेर नेपाल आउनुभएको छ भने आफूलाई तुरुन्त चेकअप गराउनुहोला । सामाजिक हितका निम्ति भन्दै राजनीतिक दलका नेता, उच्चपदस्थ पूर्वकर्मचारीहरू, साहित्यकार र केही सञ्चारकर्मीहरूले नै जोडतोडले सेयर गरिरहेका थिए । तर कान्तिपुरले अध्यागमन विभाग र स्वास्थ्य मन्त्रालयका उच्चपदस्थ अधिकारीसंग गरेको कुराकानीले उक्त कल साइनको विमानमा ती संक्रमित यात्रु नआएको पुिष्ट हुन्छ । उक्त विमान चैत ४ को साँझ ७ बजे विमानस्थलमा अवतरण गरेको थियो । जबकि संक्रमित यात्रु आएको विमान सोही दिन १ सय ५८ यात्रुसहित बिहान चैत ४ गते १० बजेर १२ मिनेटमा अवतरण भएको देखिन्छ । कतिसम्म भने सामाजिक सञ्जालका कतिपय प्रयोगकर्ताले गलत सन्देश भएको विमानको फोटोकै आधारमा उक्त विमानमार्फत यात्रा गरेका यात्रुको नाम र ठेगाना नै सार्वजनिक गरेर ती यात्रुबाट जोगिन अपिल गरेको देखिन्छ । सोमबार नै पत्रकार कनकमणि दीक्षितले ट्विटरमा कतार एअरवेजको कल साइन क्यूआर ६५० मा यात्रा गरेर काठमाडौं आएका यात्रुहरूलाई आइसोलेसनमा बस्न अनुरोध गरे । पछि सोही विमानमार्फत यात्रा गरेका एक यात्रुले आफू आएको विमान संक्रमितले यात्रा गरेको विमान नभएको ट्विटरमा बताए ।कोरोना संक्रमित व्यक्ति संक्रमित आएको विमान क्यूआर ६५२ रहेको बताएपछि ३ लाख २१ हजार फलोअर्स भएका दीक्षितले यही ब्योहोरा लेखेर माफी मागे । उनी मात्र होइन पूर्वसचिव भीम उपाध्यायले पनि बिनापुष्ट्याइँको गलत सन्देश फेसबुकमार्फत सार्वजनिक गरे । मंगलबार ५ बजेसम्म उक्त गलत सन्देशसहितको स्टाटस ३ सय ४९ जनाले सेयर गरेको देखिन्छ । कतिसम्म भने उपाध्यायको पोस्टमा कैयनले संक्रमितको नाम सार्वजनिक गर्नुपर्ने मागसमेत राखेका छन् । रामहरि रिमाल नामका फेसबुक प्रयोगकर्ताले त झन् कोरोना लागेको मान्छेको तीनपुस्ते विवरण र तिनलाई भेटेका मान्छेको नाम सार्वजनिक गर्न माग गरेका छन् । सामाजिक सञ्जालबाट फैलिएको हल्लाकै कारण गलत कल साइन भएको विमानका यात्रुहरू आइसोलेसनमा बस्ने र संक्रमित यात्रु आएको विमानका यात्रुहरू बेफिक्री रहने जोखिम बढेको छ । यद्यपि मंगलबार साँझसम्म पनि अध्यागमन विभागले संक्रमित यात्रु चढेर आएको विमानबारे औपचारिक जानकारी दिएको छैन । न उक्त दिन आगमन कक्षमा कार्यरत अध्यागमन अधिकारीहरूलाई नै सचेत गराएको छ । कान्तिपुरसँग सम्पर्कमा आएका केही अध्यागमन अधिकारीले संक्रमित चढेर आएको विमानको कल साइन क्यूआर ६५२ र बेलुका समयको पुष्टि गरे पनि नाम खुलाउन चाहेनन् । एक अधिकारीले भने, उक्त विमानबारे नभन्नू भन्ने आदेश छ । कल साइन थाहा हुँदा व्यक्तिको पहिचान खुल्ने र समस्या आउँछ भनेर नबोल्नू भनिएको छ ।सामाजिक सञ्जालमार्फत फैलिएको अफबाहकै कारण कतिपयले व्यक्तिको नाम नै किटेर सामाजिक सञ्जालमा ती व्यक्तिबाट सतर्क हुनुस् भन्नेजस्ता सन्देश पनि फैलाइएका छन् । कतिपयले भने सामाजिक सञ्जालमार्फत नै आफू उक्त विमानमा चढेर नआएको प्रस्टीकरण दिइरहेका छन् । प्रहरी प्रवक्ता डीआईजी शैलेश थापा क्षत्रीले संक्रमित यात्रुसँगै यात्रारत यात्रुहरूको परिचय खोलेर सामाजिक सञ्जालमा लेख्नु गोपनीयताको हकविरुद्धको काम भएको भन्दै व्यक्तिको परिचय खोल्ने काम गर्न नमिल्ने बताए । उनले भने, स्वास्थ्यसँग जोडिएको विषय भएकाले व्यक्तिको परिचय खोल्दा सामाजिक रूपमा हुने व्यवहारमा परिवर्तन आउने वा अनय घटना हुने जोखिम रहन्छ ।त्यसो त संक्रमणबारे सामाजिक सञ्जालमार्फत अनेकन अफबाह फैलाउने, झूटा तथ्यहरूको प्रचार गर्नेहरूमाथि पनि प्रहरीले निगरानी बढाइरहेको छ । प्रहरी प्रधान कार्यालयअन्तर्गतको विशेष टिमले सामाजिक सञ्जालमाथि निगरानी बढाएको र अफबाह फैलाउनेको पहिचान थालिएको डीआईजी क्षत्रीले बताए । उनले भने, सामाजिक सञ्जालमा के लेख्दै छु, आफूले लेखेको विवरण सत्य हो कि होइन, त्यसले अफबाह फैलाउँछ कि फैलाउँदैन भनेर व्यक्तिगत रूपमै सचेत हुन जरुरी देखिन्छ ।सोमबार मध्याह्न स्वास्थ्य मन्त्रालयले संक्रमित युवतीको पुष्टि गरेसँगै साँझ प्रहरीले विमानस्थल अध्यागमनबाट उक्त युवती सवार विमानमा रहेका यात्रुहरूको विवरण (प्यासेन्जर म्यानिफिस्टो) झिकाएको छ । प्रहरी प्रधान कार्यालयमा एक एसपीसहित चार डीएसपीसहितको टोलीले यात्रुहरूको राहदानीका आधारमा यात्रुहरूको ठेगाना र सम्पर्क खोजी गरेको छ । प्रहरी प्रवक्ता डिआईजी क्षत्रीका अनुसार मंगलबार साँझसम्म क्यूआर ६५२ विमानमा यात्रा गरेर आएका एक सय २५ जनाको ठेगाना पत्ता लगाइएको छ । उनका अनुसार ठेगाना पुष्टि भएका यात्रुहरूको जिल्लास्थित प्रशासन कार्यालय र जिल्ला प्रहरी कार्यालयमार्फत ती यात्रुसँग सम्पर्क कायम गरिने र उनीहरूलाई आइसोलेसनमा बस्न भनिने बताए । उनले भने, आइसोलेसनमा बसेनबसेको र उनीहरूको स्वास्थ्यमा केही समस्या देखिएनदेखिएको रेखदेख स्थानीय प्रहरीले गर्नेछ ।संक्रमित युवतीसँगै विमानमा यात्रा गरेर आएकाहरूलाई सरकारी तवरमै सम्पर्क गरेर आइसोलेसनमा बस्न अनुरोध गर्ने काम नभएपछि सामाजिक सञ्जालबाटै उक्त विमानमा आएका यात्रुहरूको परिचय सार्वजनिक गर्ने काम हुन थालेको छ । जस्तो कि, पश्चिम बागलुङका एक युवा उक्त विमानको आएको भन्दै उनको नाम, ठेगाना खुलाएर सामाजिक सञ्जालमा लेखिएको स्टाटस सयौं जनामाझ सेयर भएको देखिन्छ । कतारबाट आएका ती युवा एक दिन काठमाडौं बसेर गत बुधबार गाउंँ पुगेका थिए । सामाजिक सञ्जालमार्फत उनको परिचय खुलेपछि स्थानीय तहका प्रमुखले ती युवालाई आइसोलेसनमा राखेर परीक्षणको प्रक्रिया सुरु गरिएको छ । सरकारी तवरबाटै संक्रमित वा उनीसँग सम्पर्कमा रहेकाहरूको पहिचान गर्ने र उनीहरूलाई सजग गराउँदै आइसोलेसनमा राख्ने काम सामाजिक सञ्जालमार्फत हुँदा ती व्यक्तिको परिवार, आफन्त र स्थानीयमाझ घृणा फैलिने जोखिम देखिन्छ । फेसबुकबाट फैलिएको अफवाहको असर उदयपुरको बेलका नगरपालिकामा पनि पर्यो । स्थानीय स्वस्तिक थापाले नगरपालिकाका एक व्यक्तिको नाम र ठेगाना नै किटेर उनी संक्रमित युवती चढेको विमान भन्दै क्युआर ६५ बाट आएको भन्दै स्टाटस लेखे । जबकी संक्रमित युवती आएको विमान क्युआर ६५२ थियो ।"
सीमामा दिनभर अलपत्र,"कोभिड१९ संक्रमणको त्रासपछि भारतका विभिन्न ठाउँबाट घर जान आएर सोमबार रातिदेखि धनगढीको गौरीफन्टा नाकामा रोकिएका नेपालीहरूलाई मंगलबार साँझ प्रवेश दिइएको छ । संघीय सरकारको अनुमतिपछि प्रदेश सरकार तथा कैलाली जिल्ला प्रशासनले उनीहरूलाई ज्वरो जाँच गरेर आउन दिएको हो । जिल्ला प्रशासन कार्यालय कैलाली र प्रदेश सरकारले संघीय सरकारलाई आग्रह गरेपछि सीमामा अलपत्र परेकाहरूले घर आउन आउन दिने अनुमति दिइएको हो । प्रदेशका सामाजिक विकास मन्त्री कृष्णराज सुवेदीले उनीहरूलाई सम्बन्धित जिल्लामा पठाउने निर्णय भएको बताए । उनीहरूलाई सम्बन्धित जिल्लासम्म पुर्याएर जिल्ला प्रशासनले स्थानीय तहको जिम्मेवारीमा दिने निर्णय गरिएको छ, उनले भने । सम्बन्धित स्थानीय तहले उनीहरूलाई क्वारेन्टाइनमा राख्नेछन् । भारतका विभिन्न सहरबाट घर फिरेकाहरू सुदूर पश्चिमको प्रमुख सीमा नाका गौरीफन्टामा अलपत्र थिए । उनीहरूले बिहानैदेखि नाराबाजी गरेर अगाडि बढ्न खोजेपछि सुरक्षाकर्मीहरूले रोकेका थिए । जिल्ला प्रशासन कार्यालय कैलालीका अनुसार करिब एक हजार जनाभन्दा बढीको संख्यामा सुदूरपश्चिमको नौसहित १९ जिल्लाका बासिन्दाहरू त्यहाँ रोकिएका थिए । सात सय जनाभन्दा बढी संख्यामा आएकाहरू सोमबार रातिदेखि भोकभोकै गौरीफन्टामा रोकिएका थिए । बिहान उनीहरू बलपूर्वक अगाडि आउन खोजेपछि सुरक्षाकर्मीले रोकेका थिए ।यसैबीच सुदूरपश्चिम प्रदेश सरकारले कोरोना भाइरसको रोकथामका गतिविधि सञ्चालन गर्न ११ करोड ५० लाख रूपैयाँ निकासा गर्ने निर्णय गरेको छ । यस्तै प्रदेश मन्त्रीहरूले प्रदेश विपद् कोषमा एक महिनाको पारिश्रमिक दिने निर्णय गरेका छन् । पूर्वी नाकाबाट १७० भित्रिएइलामकी कमला तामाङ परिवारसहित भारतको बेङ्लोरबाट फर्कंदै थिइन् । लकडाउनका कारण मंगलबार दिनभर सीमापारि बस्नुपर्यो । भारतका विभिन्न सहरबाट आएका उनीजस्ता १ सय ७० जनाको अवस्था उस्तै भयो । भारतीय सुरक्षाकर्मीले बिहानै नेपाल प्रवेशका लागि बाटो खुला गरिदियो । नेपाली सुरक्षाकर्मीले रोके । त्यसपछि उनीहरू भारततिरै फर्किएका थिए । नेपालका सुरक्षा अधिकारीले अलपत्र नेपालीबारे केन्द्रीय गृह मन्त्रालयलाई जानकारी गराएपछि साँझ उनीहरूलाई प्रवेश दिइयो ।भारतले जा भन्यो, नेपालले नआइज भन्यो, कमलाले सुनाइन् । भारत जाने क्रम पनि रोकिएन । सय जनालाई भारत पठाइयो । आउजाउ देख्दा नाकाबन्दी नै होइन कि जस्तो लाग्न थाल्यो, स्थानीय व्यवसायी नेत्र कार्कीले भने । भारतको मुम्बई, चेन्नई, कोलकातालगायत सहरबाट उनीहरू फर्किएका थिए । उनीहरूलाई सम्बन्धित जिल्लाका क्वारेन्टाइनमा बस्ने सर्तमा प्रवेश दिइएको प्रमुख जिल्ला अधिकारी उदयबहादुर रानाले बताए । झापासहित मोरङ, सुनसरी, काठमाडौं, पोखरा, चितवनलगायत जिल्लाका यात्री बिहानदेखि भारतको पानीट्यांकीमा अलपत्र थिए ।लकडाउनको छिटपुट उल्लंघनलकडाउनको पहिलो दिन देशभरका मुख्य सहर र सडक सुनसानप्रायः बने । सरकारको आह्वान छिटफुट रूपमा अवज्ञा पनि भएको छ । कतै सर्वसाधारण भेला भई गफ गरेको र रमिता हेर्न बाहिर निस्केको पनि देखिएको छ । भारतबाट फर्किएका हजारौं युवाका कारण संक्रमणको उच्च जोखिममा रहेको कर्णाली प्रदेशको राजधानी वीरेन्द्रनगरमा भीडभाड नभए पनि मोटरसाइकल, साइकल, स्कुटरलगायत साना सवारी र पैदलयात्रीको चहलपहल दिनभर रह्यो ।जिल्ला प्रहरी कार्यालयले लकडाउन भएको समयमा पालना गर्नुपर्ने निर्देशन अटेर गरेको भन्दै दुई जनालाई पक्राउ गरेको छ । जिल्ला प्रहरी प्रमुख एसपी डिल्लीराज पन्तका अनुसार ७० मोटरसाइकल र स्कुटर पनि नियन्त्रणमा लिइएको छ । केहीले जरिवाना तिरेका छन्, कोही सवारीधनी सम्पर्कमा आएका छैनन्, पन्तले भने । स्थानीयलाई घरबाहिर ननिस्कन आग्रह गर्दै प्रहरीले दिनभर माइकिङ गरेको थियो । वीरेन्द्रनगरस्थित एक खुद्रा पसलमा सामान किन्न पुगेका केशव चौधरीले काम परेर नै बाहिर निस्किएको बताए । स्थानीय वेदप्रसाद चालिसेले आफूलाई लकडाउन थाहा नभए पनि प्रहरीले माइकिङ गरेपछि घरभित्रै बसेको बताए । आफू ननिस्किए पनि घर छेउकै सडकबाट मोटरसाइकल दिनभर कुदिरहेको उनले सुनाए । मंगलबार बिहानदेखि प्रदेश ५ का जिल्ला सुनसान रहे । यहाँका बजार र मुख्य सडकमा लकडाउन उल्लंघनका छिटफुट घटना भए पनि सर्वसाधारण घरबाहिर निस्केनन् । बिहान केहीबेर सञ्चालन भएका मोटरसाइकल दिउँसोदेखि नियन्त्रणमा आएका थिए । उल्लंघन गर्नेलाई सुरक्षाकर्मीले सम्झाइबुझाइ गरेका थिए । प्रदेश राजधानी बुटवलका मुख्य राजमार्ग र सडक बिहानैदेखि सुनसान भएका थिए । सार्वजनिक र निजी गाडी सञ्चालन नभएकाले सुनसान बनेका थिए । बिहान केही व्यक्तिले मोटरसाइकल सञ्चालन गरे पनि प्रहरीले रोकेको थियो । बिहान भित्री सडकमा मर्निङ वाक गर्नेको लर्को देखिन्थ्यो ।मध्याह्न लकडाउनको सूचना अवज्ञा गरेर बजारमा होहल्ला गरिरहेका दुई जनालाई प्रहरीले पक्राउ गरेको छ । उनीहरूलाई बुटवलको राजमार्ग चौराहाबाट नियन्त्रणमा लिइएको इलाका प्रहरी कार्यालय बुटवलका प्रमुख प्रहरी नायब उपरीक्षक भीमलाल भट्टराईले जानकारी दिए । उनीहरूले प्रयोग गरेको स्कुटर र मोटरसाइकलसमेत नियन्त्रणमा लिएको उनले बताए । यस्ता छिटफुट घटनाबाहेक सर्वसाधारण घरबाहिर निस्केनन् । भारतबाट फर्किनेका कारण सोमबार भीडभाड रहेको भैरहवास्थित सुनौली नाका मंगलबार सुनसान रह्यो । बजार क्षेत्रमा कोही घरबाहिर निस्केनन् । बिहान केहीबेर पैदलयात्रु र मोटरसाइकल बजारमा देखिएका थिए । मध्याह्नबाट अवस्था सामान्य बन्यो । बाँकेको जिल्ला प्रशासनले सोमबार मध्यरातबाट जनता कर्फ्यु घोषणा गरेको थियो । संघीय सरकारले लकडाउनको निर्णय गरेपछि नेपालगन्ज बजार सुनसान रह्यो । व्यवसाय बन्द भएसँगै सडकमा पैदलयात्रु देखिएनन् । जिल्लाभर सवारीसाधन सञ्चालनमा पूर्ण रूपले निषेध गरिएको छ । सोमबार सर्वसाधारणको चहलपहल नघटेपछि प्रशासनले कर्फ्यु घोषणा गरेको हो । प्रशासनले कडाइसाथ नियम पालना गराउने प्रमुख जिल्ला अधिकारी कुमारबहादुर खड्काले बताए ।सडकमा बाक्लो प्रहरी परिचालन गरिएको छ । अत्यावश्यक कामबाहेकका यात्रुलाई रोकिएको छ । मंगलबार बिहानैबाट बर्दियाका सडक सुनसान देखिनुका साथै बजार बन्द रहे । गुलरियालगायत जिल्लाका आठै स्थानीय तहमा मानिस घरभित्र बसिरहेका छन् । फाटफुट रूपमा हिँडेकालाई प्रहरीले घर पठाउन थालेको छ । अटेर गरी सञ्चालन गरिएका दर्जनौं सवारीसाधन प्रहरीले नियन्त्रणमा लिएको थियो । नेपाल प्रहरी, सशस्त्र प्रहरी बल र नेपाली सेनालाई परिचालन गरिएको प्रमुख जिल्ला अधिकारी प्रेमलाल लामिछानेले जानकारी दिए । कपिलवस्तुमा सर्वसाधारणले लकडाउन अटेर गरेपछि स्थानीय प्रशासनले निषेधाज्ञा जारी गरेको छ । बर्दियामा बजार क्षेत्रमा अटेर गर्नेलाई प्रहरीले पक्राउ गरेको छ । थारू समुदायमा सार्वजनिक सूचना दिन राखिने चौकिदारले बस्तीबस्तीमा घरबाट ननिस्कन उर्दी जारी गरेपछि लकडाउन प्रभावकारी बन्यो ।गण्डकी प्रदेशमा लकडाउनलाई अधिकतरले साथ दिए । पोखरालगायत गण्डकी प्रदेशका केही बजार क्षेत्रको सडकमा फाट्टफुट्ट रूपमा सर्वसाधारण र सवारीसाधन देखिए पनि बजार पूरै बन्द रह्यो । कतिपयले मेसो नपाएर र केहीले कस्तो हुनेरहेछ भन्दै हेर्न निस्किएको देखियो । अरू लकडाउनको अवज्ञा नगरी घरभित्रै बसे । फाट्टफुट्ट सडकमा हिँडेकालाई सुरक्षाकर्मीले सम्झाइबुझाइ गरेका थिए । प्रहरीले सोमबार साँझ र मंगलबार बिहान माइकिङ गरी अत्यावश्यक काममा बाहेक बाहिर ननिस्कन भनेको थियो । केहीले गम्भीरतासाथ नलिए पनि समग्रमा लकडाउन उल्लंघन भएन । सर्वसाधारणबाट साथसहयोग मिलेको छ, कास्कीका प्रमुख जिल्ला अधिकारी ज्ञानप्रसाद ढकालले भने, फाट्टफुट्ट निस्किएकालाई आफ्नै स्वास्थ्यका लागि हो भनेर सम्झाएका छौं । अवज्ञा गरी गुडाउने झन्डै एक सय सवारीसाधनका चालकलाई सम्झाएर छाडिएको कास्की प्रहरीका प्रवक्ता डीएसपी राजकुमार केसीले बताए । म्याग्दीमा लकडाउनको गम्भीरतालाई बुझ्न नसक्दा सदरमुकाम बेनीवासी मंगलबार बिहानैदेखि पसल बन्द गरी सडकमा डुले । चोक, गल्लीमा गफगाफमा झुम्मिए । चिया पसलमा भीडभाड थियो । सडकमा सर्वसाधारण ओहोरदोहोर गरिरहे । अत्यावश्यकबाहेकका सबै यातायात बन्द गरिए पनि बजारमा घुम्न मोटरसाइकलमा हुइँकिने धेरै थिए । केहीले घुमफिर अवसरका रूपमा लिएका थिए । पर्वतमा मंगलबार बिहानैदेखि सदरमुकाम कुश्मालगायत अन्य बजारक्षेत्र सुनसान रहे । सडकमा पैदलयात्रुको आउजाउ निकै पातलो थियो । पैदलयात्रीलाई समेत अत्यावश्यक कामको विवरण खुलाएर मात्रै आउजाउ गर्न दिइएको छ । साइकलयात्रीलाई समेत आउजाउमा रोक लगाइएको छ । लकडाउन भएकै कारण दुइटा साइकलमा पोखरा जान बेनीतर्फबाट आउँदै गरेका दुई जर्मन महिला कुश्मामै रोकिएका छन् ।गत साता साइक्लिङ गर्दै मुक्तिनाथ गएका ती महिला मंगलबार बिहान बेनीबाट पर्वत हुँदै पोखरा जाँदै थिए । पर्वतको मोदी गाउँपालिकास्थित डिमुवामा रोकिएपछि उनीहरू मंगलबार दिउँसोसम्म कुश्मा आसपासमा डुलिरहेका छन् । प्रमुख जिल्ला अधिकारी कल्पना घिमिरे नेपालले अत्यावश्यक भए पनि सर्वसाधारणको उपस्थिति नहुने भएपछि आवश्यक पर्दा सेवा दिने गरी सतर्क रहेर कर्मचारीलाई बिदा दिन सम्बन्धित बैंक तथा वित्तीय संस्थालाई निर्देशन दिइएको जानकारी दिइन् । लकडाउन अवज्ञा गर्दै पूर्वपश्चिम राजमार्गमा चलाइएका १ सय ६१ गाडीलाई प्रहरीले नियन्त्रणमा लिएर स्कर्टिङ गरी गन्तव्यतर्फ पठाएको छ । नागरिक सुरक्षाका लागि सरकारले घरबाहिर ननिस्कन दिएको आदेश अटेर गर्दै हिँडेका ती गाडीलाई कावासोतीमा रोकेर सम्झाइएको थियो । प्रमुख जिल्ला अधिकारी पीताम्बर घिमिरे आफैं राजमार्ग निरीक्षणका लागि निस्किएका थिए । राजमार्ग र मुख्य बजारमा हिँडडुल गर्नेहरू सोमबारभन्दा केही पातलो देखिए पनि मंगलबार बजारमा निस्कने र दौडधुप गर्नेहरूको संख्या बाक्लै देखिन्थ्यो ।गोरखामा पनि लकडाउनको अवज्ञा गर्ने ४६ सवारीसाधन प्रहरीले नियन्त्रणमा लिएको छ । जिल्ला प्रवेशद्वार मझुवा र सदरमुकाम क्षेत्रबाट नियन्त्रणमा लिइएको जिल्ला प्रहरी प्रमुख एसपी ओम अधिकारीले बताए । नियन्त्रणमा लिइएका मध्ये ४१ मोटरसाइकल र ५ चारपांग्रे सवारी छन् । प्रहरीले स्थानीयलाई घरमै बस्न आग्रह गर्दै माइकिङ गरेको छ । लकडाउनका कारण सदरमुकाम गोरखा बजार विहानैदेखि सुनसान बनेको छ ।वाग्मती प्रदेशमा लकडाउनको अवज्ञा गरेको भन्दै ३७ वटा मोटरसाइकललाई प्रहरीले नियन्त्रणमा लिएको थियो । नियन्त्रणमा लिइएका मोटरसाइकलहरू सम्बन्धित व्यक्तिहरूलाई गल्ती नदोर्याउने सर्तमा प्रहरीले दिएको छ । बिहानदेखि नै हेटौंडा बजार ठप्प रह्यो । लामो दूरीबाट आएका सवारीसाधनलाई प्रहरीले गन्तव्यतर्फ जान दिएको थियो । अत्यावश्यक सेवाका कर्मचारी र सवारीसाधनलाई आवतजावत गर्न दिइएको थियो । स्थानीय प्रशासनले सञ्चारकर्मीलाई पासको व्यवस्था नहुन्जेलसम्म सञ्चारमाध्यमको परिचयपत्रलाई मान्यता दिंदै समाचार संकलन गर्न दिने व्यवस्था गरेको छ ।दोलखाको चरिकोट बिहानैदेखि सुनसान बनेको थियो । मुख्य चोक सातदोबाटोमा अति जरुरी कामले निस्कनेबाहेक अन्य कोही पुगेनन् । हरेक बिहानदेखि साँझसम्म भीड हुने उक्त चोकका सम्पूर्ण होटल र पसल बन्द थिए । मुख्य बजार र चोकमा पनि मानिसको उपस्थिति छैन । चरिकोट बजारका चोकचोकमा सशस्त्र प्रहरी घरबाहिर ननिस्कन अपिल गरेको प्लेकार्ड बोकेर तैनाथ थिए । नेपाल प्रहरी र नेपाली सेनाले पनि गस्ती गरिरहेका छन् । चरिकोटका मानिसले घरभित्रै बसेर लकडाउनलाई साथ दिएको प्रमुख जिल्ला अधिकारी भीमकान्त शर्माले बताए ।सिन्धुलीमा लकडाउनको अवज्ञा गर्दै राजमार्ग तथा सदरमुकाम आसपास क्षेत्रमा चलाइएका दुई दर्जन सवारीसाधन प्रहरीले नियन्त्रणमा लिएको छ । प्रहरी उपरीक्षक रञ्जु सिग्देलले ती सवारीसाधन लकडाउन सकिएपछि मात्रै छाडिने बताइन् ।४ भारतीयलाई क्वारेन्टाइनमाबिरामी भएर जिल्ला अस्पताल आएका चार भारतीयलाई होम क्वारेन्टाइनमा फर्काइएको छ । २२० केभिएको कोसी करिडोरमा काम गर्न १५ दिनअघि आइपुगेका ती कामदार ज्वरो र रुघाखोकी भएपछि सोमबार साँझ जिल्ला अस्पताल पुगेका थिए । सदरमुकाम खाँदबारीमा ४० बेड क्षमताको क्वारेन्टाइन तयार भइरहेको भए पनि पूरा हुन बाँकी रहेकाले होम क्वारेन्टाइन मा बस्नु भनेर फर्काइएको हो । सँगै बसेका अन्य १५ जनामा पनि ज्वरो र रुघाखोकी रहेको उनीहरूले बताए । अस्पताल विकास समितिका अध्यक्ष सुमन शाक्यले भने, ज्वरो र रुघाखोकी लागेका एक जना भारतीयलाई भने अस्पतालले छुट्टै कोठाको व्यवस्था गरेको थियो ।सुरक्षा समितिले क्वारेन्टाइनको तयारी पूरा नभएको भन्ने जवाफ दिएपछि होम क्वारेन्टाइनमा पठाइएको उनले बताए । वरुण क्याम्पसमा ४० बेडको क्वारेन्टाइन बने पनि तयारी पूरा नभएपछि उनीहरूलाई सुरक्षाकर्मीको निगरानीमा डेरामै बस्ने गरी पठाइएको हो । क्वारेन्टाइन तयार नभई तत्काल कसैलाई राख्न नसकिने प्रमुख जिल्ला अधिकारी जीवनप्रसाद दुलालले बताए । कतारबाट आएका युवकलाई धरान पठाइयोकतारबाट आएका २१ वर्षीय युवकलाई ज्वरो तथा रुघाखोकी देखिएपछि बीपी कोइराला स्वास्थ्य विज्ञान प्रतिष्ठान धरान पठाइएको छ । जिल्ला जनस्वास्थ्य कार्यालय सप्तरीका प्रमुख दुनियालाल यादवका अनुसार तीन दिनअघि सप्तरी जिल्लाको सुरुंगा नगरपालिकास्थित घर आएका उनलाई ज्वरो र रुघाखोकीको संक्रमण देखिएको थियो । स्थानीय क्लिनकमा उपचारपछि औषधि सेवन गरिरहेका उनलाई ज्वरो पूर्णरूपमा निको नभएपछि मंगलबार धरान पठाइएको यादवले बताए । ती युवक चार दिनअघि नेपाल आएका थिए । उनीसँगै उनको परिवारका सदस्यहरूलाई समेत धरान पठाइएको छ । नेपालमा लकडाउन र सीमा सिल भए पनि भारतका विभिन्न स्थानबाट मंगलबार सप्तरीको पातो नाकामा ६ जना आइपुगेका थिए । उनीहरूलाई क्वारेन्टाइनमा राख्न सम्बन्धित पालिकाहरूलाई आग्रह गरिएको सशस्त्र प्रहरी बलको ६ नं गणका गणपति उद्धव न्यौपानेले जनाए ।बाल सुधारगृहबाट छुटे चार बालकवीरगन्जस्थित बाल सुधारगृहले चार बालकलाई अभिभावकको जिम्मा लगाएको छ । सुधारगृह प्रमुख टीकाकृष्ण काफ्लेका अनुसार अदालतको आदेशपछि सोमबार उनीहरूलाई अभिभावकको जिम्मा लगाएर पठाइएको हो । कोरोना संक्रमणबाट जोगिन बालक तथा किशोरलाई भविष्यमा खोजिएका बेला पुनः गृहमा ल्याउने सर्त गरी अभिभावकको जिम्मा लगायौं, उनले भने । केही अभिभावक आफ्ना सन्तानलाई लैजान मंगलबार अदालतको आदेश लिएर आए पनि मुलुक लक डाउन भएकाले जिम्मा लगाउन बन्द गरिएको उनले बताए । यसैगरी वीरगन्ज कारागारका ७२ कैदीबन्दीलाई छाड्ने गृहकार्य भइरहेको छ । सजाय भुक्तान गरिरहेका जेष्ठ नागरिक तथा एक वर्षभन्दा कम कैद सजाय भुक्तान गरिरहेका कैदीबन्दीलाई रिहा गर्ने गृहकार्य भइरहेको हो ।क्रिस्चियन धर्मगुरु पक्राउकोभिड१९ को महामारीलाई प्रभु यशुले सबै ठीक बनाउने भन्दै प्रवचन दिएर अफवाह फैलाएको आरोपमा क्रिस्चियन धर्मगुरु (पास्टर) केशवराज आचार्यलाई प्रहरीले पक्राउ गरेको छ । उनले भ्रम फैलाउने खालको भिडियोसमेत बनाएर युट्युबलगायतका सामाजिक सञ्जालमा अपलोड र सेयर गरेको प्रहरीले जनाएको छ । जुम्ला घर भई पोखरा३२ खुदी बस्ने ३२ वर्षीय आचार्य पोखरा२९ पावरहाउसस्थित प्रशस्त कटनी मण्डलीका पास्टर हुन् । आचार्यले कोभिड१९ महामारीलाई यशुले सबैको अगाडि घुँडा टेकाउने र ठीक पार्ने भएकाले सबै उनको विश्वासी हुनुपर्छ भन्ने अभिव्यक्ति दिने गरेका थिए । सरकारले भीडभाड नगर्न भनेकामा उनले सर्वसाधारण जम्मा गरी अफवाह फैलाएको हुनाले सोमबार साँझ पक्राउ गरिएको कास्की प्रहरीका प्रवक्ता डीएसपी राजकुमार केसीले बताए ।"
सरकारको होस्टेमा नागरिकको हैंसे,"कोरोना भाइरस (कोभिड१९) संक्रमणको जोखिम बढेपछि सरकारले मंगलबारदेखि एक साताका लागि गरेको लकडाउन लाई सफल तुल्याउनु हामी सबैको दायित्व हो । मुलुकभर अत्यावश्यकबाहेकका सबै सेवा र सम्पूर्ण आवतजावत बन्द गरिएको यस बेला सबै नेपालीले घरमै बसेर संक्रमण फैलिन नदिने सरकारी प्रयासलाई सघाउनुपर्छ । यसबाट केही अवधिका निम्ति हाम्रो दैनिक जीवनमा थोरै अवरोध आए पनि दीर्घकालीन संकटबाट जोगिने हाल उपलब्ध उपाय यही हो । जति हामी घरमै बसेर मानिसमानिसबीचको भौतिक दूरी कम गर्छौं, त्यति आफू र आफ्नो परिवारलाई संक्रमण सर्नबाट जोगाउन सक्नेछौं । र, यदि आफूलाई संक्रमण भएको रहेछ भने पनि समुदायमा विषाणु फैलनबाट रोक्न सक्नेछौं । त्यसैले सबै नेपालीले यो निषेधाज्ञालाई सरकारले नागरिकका हितमा चालेको उपयुक्त कदमका रूपमा बुझी यसका नियमहरूको पूर्ण पालना गर्नुपर्छ । फ्रान्सबाट आएकी एक नेपाली युवतीमा कोरोनाको संक्रमण देखिनुका साथै भारतीय सीमानाकाबाट प्रवेश गर्नेको संख्या पनि नियन्त्रणबाहिर जान थालेपछि सरकारले देशभर लागू हुने गरी यस्तो निर्णय गरेको हो । यसलाई कसैले पनि नागरिकलाई दुःख दिने सरकारी नियतका रूपमा बुझ्नु हुँदैन । सरकारले पनि यसलाई आफ्ना आलोचक वा विरोधीलाई दुःख दिने राजनीतिक अवसरका रूपमा लिने गल्ती गर्नु हुन्न । अहिले कोरोनाको संक्रमण ती देशहरूमा तीव्र रूपमा फैलिएको छ, जसले निश्चित क्षेत्र या सीमालाई लकडाउन गर्न धेरै ढिलाइ गरे । यही बुझेरै पछिल्लो समय भारतले पनि संक्रमण पाइएका सबै भूभाग लकडाउन गरेको हो । कोभिड१९ संक्रमण, रोकथाम तथा नियन्त्रण उच्चस्तरीय समन्वय समिति ले संक्रामक रोग ऐन, २०२० अनुसार गरेको यस्तो निर्णयअनुसार कोही पनि चैत १८ को बिहानसम्म घरबाट निस्कन मिल्दैन । यसको अर्थ, अत्यावश्यक सेवाहरूबाट पनि नागरिक विमुख हुन्छन् भन्ने होइन । त्यसो हुन नदिने दायित्व सरकारको हो । उक्त समितिले स्वास्थ्य, सुरक्षा, खाद्यवस्तु, खानेपानी, दूध, विद्युत्, दूरसञ्चार, सूचना तथा सञ्चार, भन्सार, क्वारेन्टाइन, फोहोरमैला व्यवस्थापनजस्ता अति आवश्यक सेवाका कर्मचारीलाई बिदा नदिइएको जनाएको छ । औषधि तथा स्वास्थ्य उपकरण, खाद्यवस्तु, खानेपानी, दूध, इन्धन उत्पादनजस्ता उद्योग पनि सञ्चालित नै हुने बताइएको छ । औषधिजन्य एवम् अन्य अत्यावश्यकीय सामग्रीको नियमित आपूर्ति रोकिनु हुन्न । हामी सबै नागरिकले मनन गर्नुपर्छ साधनस्रोतले सम्पन्न र उच्चस्तरीय स्वास्थ्य सुविधा भएका पश्चिमा विकसित मुलुकहरूलाई त कोरोना संक्रमणको रोकथाम र नियन्त्रण गर्न हम्मेहम्मे परिरहेको छ, कतै हाम्रो लापरबाहीका कारण यहाँ पनि त्यस्तै संकट आइपर्यो भने नेपालको के हाल होला ? त्यसैले त्यस्तो विषम परिस्थिति आउन नदिन हामी जो जहाँ छौं, त्यहीँबाट सरकारी प्रयासलाई सघाउनुपर्छ । हालै विदेशबाट आएकाहरू घरमा भए पनि अलग्गै बस्नुपर्छ, आफूले प्रयोग गरेका भाँडाकुँडा र कपडासमेत अरूलाई छुन दिनु हुँदैन । रोगसँग सम्बन्धित कुनै लक्षण देखिएमा परीक्षणका लागि स्वास्थ्य संस्था जानुपर्छ । त्यसबीच आफ्नो सम्पर्कमा आएकाहरूलाई पनि यही अनुरोध गर्नुपर्छ । यो संक्रमणलाई लुकाएर होइन, उजागर गरेर र सजग भएर मात्रै यसको विस्तार रोक्न सकिन्छ । सरकारी आह्वानको उल्लंघन गरेमा प्रमुख जिल्ला अधिकारीले निश्चित अवधि कैद, आर्थिक जरिवाना वा दुवै सजायसमेत दिलाउन सक्नेछन् । आदेश कार्यान्वयन गर्ने अधिकृत व्यक्तिहरूलाई काममा बाधा पुर्याउनेलाई ६ महिनासम्म कैद वा ६ सयसम्म जरिवाना वा दुवै सजाय हुनेछ । तर, सजायभन्दा ठूलो विषय अहिलेको समयसंवेदनशीलता हो । यो कुनै राजनीतिक आन्दोलन मत्थर पार्न लगाइएको निषेधाज्ञाजस्तो सरकार आक्रामक बन्न चालिएको कदम होइन भन्ने हाम्रो बुझाइ छ । यसमा नागरिकहरू पनि उत्तिकै सजग रहनुपर्छ ।यति बेला सरकारलाई सघाउने भनेको घरमा बसेर मात्र होइन, खाना पकाउने ग्यास र खाद्यान्नहरूको अनावश्यक सञ्चय नगरेर पनि हो । केही दिनयता खाद्यान्न पसलहरूमा ठूलो भीड देखिन थालेको छ । पछिल्लो लकडाउनको घोषणापछि यो क्रम झनै बढेको छ । सरकारले यस्ता पसलहरू लकडाउनमा बन्द नहुने र मुलुकमा केही महिनाका लागि आवश्यक खाद्यान्न अहिल्यै मौज्दात रहेको भनिसकेपछि कसैले पनि बजारको आपूर्ति प्रणाली नै प्रभावित हुने गरी सरसामान किन्न जरुरी छैन । यसो गर्दा न्यून आए भएका र एकै पटक धेरै सामान खरिद गर्न नसकेका वा नगरेकालाई भोलि असर पर्न सक्छ । त्यसैले सबैलाई परेको यो संकटमा हरेकले अरूप्रतिको उत्तरदायित्वको पनि ख्याल गर्नुपर्छ । र, सरकारले पनि यो बेला निरपेक्ष गरिबीमुनि रहेका वा अति न्यून आय भएका दैनिक ज्यालामजदुरी गर्नेहरूले केही समस्या भोग्नुपरेको छ कि भन्नेमा ध्यान दिनुपर्छ । यसका लागि विशेष व्यवस्था नै गर्नुपर्ने पनि हुन सक्छ । सरकारी निकायले यस्ता गुनासो सुन्ने हटलाइन फोननम्बर तोक्नु उचित हुन्छ । खास गरी, पालिका तथा वडाहरूले यसमा भूमिका खेल्न सक्छन् भने संघ र प्रदेश सरकारले उनीहरूलाई सघाउन । जसरी हुन्छ, सबै बाँच्ने तथा सबै जोगिने परिस्थिति सिर्जना गर्नुपर्छ । अहिलेको विश्वव्यापी संकटसित जुध्न सरकार र नागरिक दुवैको समान पहल चाहिन्छ । सरकारले आवश्यक होस्टे भन्नुपर्छ, नागरिकहरू हैंसे फर्काउन तयार रहनुपर्छ ।"
कोभिड१९ पछिको परिदृश्य,"वैचारिक अन्योलअमेरिकीहरूको वैचारिकीमा व्यक्तिगत स्वतन्त्रता सर्वोपरि हुने गर्थ्यो । अब भने राज्यको प्रमुखता कायम भएको कुरा सहर वा प्रान्त मात्र नभएर सिंगो राज्य नै बन्दाबन्दी (लकडाउन) गर्न सकिने रणनीतिको व्यापक स्वीकार्यतामा देख्न सकिन्छ । महाव्याधिको अवस्था सैनिक युद्धभन्दा पनि भयावह हुन्छ । युद्धमा तालिमप्राप्त एवं अनुशासित सिपाही लड्छन् । महामारीमा सामान्यजनलाई समेत अग्रपंक्तिमै उभिनुपर्ने बाध्यता हुन्छ । त्यसले गर्दा समग्र समाजमा सैन्य मनस्थितिको स्वीकार्यता बढ्दै जान्छ । समाजलाई संगठित गर्ने तरिका सुस्तरी ऐक्यबद्धताभन्दा पनि आज्ञाकारितातिर मोडिन्छ । स्वायत्त नागरिकको अविच्छेद्य मानवाधिकारको अवधारणालाई सरकारले जारी गर्ने राज्यनिकता (स्टेटेजिनसिप) बाट उत्पन्न हुने संस्थागत संरचनामा व्यक्तिको जिम्मेवारी एवं कर्तव्यको प्रस्तावनाले थिच्न थाल्नेछ । असल नागरिक हुन साबुन र पानीले हात धुनुपर्छ । साबुनपानीको जोहो भने व्यक्ति स्वयंले गर्नुपर्नेछ । अनौपचारिक अर्थतन्त्रका कामदार, दैनिक मजदुरी गरेर जेनतेन जीवन निर्वाह गर्ने श्रमजीवी, सडकपेटीमा साग बेचेर स्वतन्त्र कमाई गरिरहेका घरबारविहीन व्यक्ति एवं रिक्सा तथा ठेला चलाएर गुजारा गर्ने उद्यमीका जोखिमहरू घट्नुको साटो बढ्नेछन् ।चिनियाँ प्रारूपको शासन व्यवस्थामा विधिको साटो व्यक्ति प्रमुख हुनेछ । ज्ञानलाई प्रविधिले जित्नेछ । विद्वान्को ठाउँ विषयविज्ञहरूले लिनेछन् । निर्वाचन राजनीतिक प्रक्रियाबाट शासकीय कर्मकाण्डमा परिणत हुनेछ । नेतृत्वक्षमताको मापक व्यक्तिको सादगी, सौम्यता, निर्द्वेषता, निर्भयता, विनम्रता एवं पक्षमुक्त व्यवहार नभएर उसको वाक्पटुता, षड्यन्त्र गर्ने र चिर्ने धूर्तता, दुस्साहस, अहंकार तथा अन्धभक्तहरूको रक्षा गर्ने तत्परता बन्न पुग्नेछ । व्यक्तिपूजा तथा सामाजिक द्वेष फैलिँदै जानेछ । पक्कापक्की के हुनेछ भन्ने कुरा ठोकुवा कसैले गर्न सक्दैन । परिदृश्य आकलन भविष्यवाणी होइन । महाव्याधिबाट उम्किएका व्यक्ति बढी मानवीय पनि हुन सक्ने सम्भावना कायम छ । सम्झिनुपर्ने कुरा के हो भने, भौतिक दूरीले सामाजिक दूरी स्वतः बढाउँछ । नमस्कारमा औपचारिकता छ, हात मिलाउनुजत्तिको न्यानोपन भने छैन । उर्दुको आदाव वा सलाम अभिवादनले घाँटी जोड्नुको आत्मीयतालाई समेट्दैन । व्यक्तिगत स्वतन्त्रतामा राज्यनिर्देशित व्यक्तिपरकताको विजय भावी समाजको स्वरूपको प्रारम्भिक संकेत हो । प्रविधिले विधि, विधिले राज्य एवं राज्यले समाज रूपान्तरित हुन्छ । अनिश्चितता विद्यमान अवस्थाको एक मात्र निश्चितता हो । यस्तो अवस्थामा फगत आज्ञाकारी मात्र नभएर निरन्तर प्रश्न गरिरहने प्रवृत्तिले निश्चित परिवर्तनलाई ठम्याउन सघाउन सक्छ । व्यक्तिको विसम्मतिमा समाजको जीवन्तता कायम रहन्छ ।"
लकडाउन नै उपचार,"भारतका विभिन्न क्षेत्रबाट फर्केका ५ सय ४० व्यक्तिलाई नेपालगन्जमा क्वारेन्टाइनको व्यवस्था गरी राखिएको थियो तर ती सबै व्यक्ति भागेको आश्चर्यजनक समाचार पढ्न पाइयो । कोभिड१९ लागेको छ वा छैन ? यदि छ भने उपचार गर्ने उद्देश्यसाथ क्वारेन्टाइनमा राखिएको थियो । क्वारेन्टाइनको बसाइ अप्ठ्यारो भएर मानिसहरू भागेको हुनुपर्छ । कोचाकोच गरी बन्दीसरह जबर्जस्ती थुनिएको अनुभूतिले गर्दा उनीहरू क्वारेन्टाइनबाट भागे । क्वारेन्टाइनमा राख्नुपूर्व व्यक्तिलाई मनोपरामर्शसहित मानसिक रूपमा तयार गर्न सकेको भए यस्तो अवस्था आउने थिएन । यसका साथै क्वारेन्टाइनमा कति मानिस राख्ने वा प्रत्येक कोठामा कति जना राख्न उपयुक्त हुन्छ भन्ने आकलन सुरुमै गर्नुपर्ने थियो । मानव क्वारेन्टाइनलाई बस्तु वा पशु क्वारेन्टाइनभन्दा फरक, व्यवस्थित, औषधि तथा चिकित्सकसहितको बनाउन जरुरी छ ।महेन्द्रसिंह बम, टीकापुर१, कैलाली सरकारले एक हप्ता लकडाउन को घोषणा गरेको छ । लकडाउन सँगै जोरपाटी सुनसान देखिएको छ । प्रहरीले माइकिङ गर्दै आममानिसलाई सजग गराइरहेको छ । ट्राफिक प्रहरीले बाटाको निगरानी गरेको दृश्य पनि देखिन्छ । केही साना पसल प्रहरीले बन्द गर्न लगाएको छ । कोरोनाको औषधि भनेकै सावधानी हो । अहिले सबै जना घरमा बस्नु आवश्यक छ । मास्क, सेनिटाइजरलगायत अन्य औषधिका लागि सावधानीपूर्वक मेडिकल खुल्न भने आवश्यक छ । लकडाउन को समयमा सबै सजक हौं । घरभित्र शान्त भई बसौं । पुरुषोत्तम घिमिरे, जोरपाटी, काठमाडौंमन्त्रिपरिषद्को आइतबार बसेको बैठकको तस्बिरमा प्रधानमन्त्री केपी शर्मा ओलीबाहेक सबै मन्त्रीले मास्क लगाएको देखियो । कोभिड१९ को संक्रमणबाट जोगिन मास्क प्रयोग गर्नुपर्छ । त्यसमाथि बढी उमेर र स्वास्थ्य स्थिति कमजोर भएकाका लागि मास्क लगाउनुपर्छ भनेर विश्व स्वास्थ्य संगठनले भनिरहेको छ । यस्तो अवस्थामा प्रधानमन्त्रीले मास्क नलगाएको देख्दा सामान्य नागरिकमा कस्तो सन्देश जाला ? यस्तो संवेदनशील विषयमा प्रधानमन्त्री ओलीको ध्यान जाओस् । महेशप्रसाद ढुंगाना, नयाँ वानेश्वरसामाजिक सञ्जालमा अनेकौं भ्रम पैदा गर्ने पोस्ट छ्यापछ्याप्ती छन् । कोरोना भाइरस लागेका सबै मान्छे मर्दैनन् । यसको मृत्युदर ३ प्रतिशतभन्दा कम छ । अत्यधिक सावधानीले यो रोगलाई सहजै जित्न सकिन्छ । चीनले अत्यधिक सावधानी अपनायो । पूरै देशलाई बन्दी बनाएका कारण चीन कोरोना भाइरस नियन्त्रणतर्फ अग्रसर छ । सकेसम्म आफूलाई सेल्फ आइसोलेसन मा राख्न सक्यो भने यो रोगलाई जितिन्छ । नेपाल अहिले लकडाउन मा छ । यो विधिले कोरोना भाइरस फैलनबाट रोक्छ । आफ्नो घर र व्यक्तिगत सफाइमा सबैले विशेष ध्यान दिनुपर्छ । सामान्य समस्यामा अस्पताल नजाने, घरमै बसेर डाक्टरको सल्लाहबमोजिम उपचार गर्दा राम्रो हुन्छ । सकेसम्म यस्तो परिस्थितिमा अस्पताल जानु नपरोस् । साबुनपानीले मौका मिल्नेबित्तिकै हात धुने बानी बसाल्नुपर्छ । घर बस्दा शारीरिक व्यायामलाई पनि जोड दिने गर्नुपर्छ । उत्तम पुडासैनी, जोरपाटी, काठमाडौंजब विपद् आइपर्छ अनि सरकार राहत कोष स्थापना गर्न लाग्छ । प्रधानमन्त्री, मन्त्री, सांसद, निजामती कर्मचारीलगायतले पाउने पारिश्रमिकको केही अंश त्यस्ता खालको राहत कोषमा जम्मा गर्नैपर्ने बाध्यकारी व्यवस्था पनि लागू गर्छ । सरकारले नै राहत कोषको स्थापना गरिसकेपछि देश तथा विदेशबाट त्यो कोषमा आर्थिक संकलन हुन्छ नै तर जुन उद्देश्यले त्यस्ताखाले कोषको निर्माण गरिएको हुन्छ, त्यसको व्यावहारिक रूपमा उपयोग गरिएको अहिलेसम्म भेटिँदैन । २०७१ सालमा सिन्धुपाल्चोकको जुरेमा गएको पहिरोपीडितका नाममा तत्कालीन प्रधानमन्त्री सुशील कोइरालाको नेतृत्वमा यस्तै प्रधानमन्त्री राहत कोष स्थापना गरियो । त्यसमा मनग्य आर्थिक संकलन पनि भयो तर त्यो पहिरो प्रभावित जनतासम्म पुगेन । त्यसैगरी २०७२ सालको भूकम्पमा यही प्रक्रिया दोहोरियो । भूकम्पको समयमा नगद मात्र होइन, जिन्सी सामान पनि धेरै संकलन भएका थिए । ती सामग्री त्यसै खिया लागेर गए । अहिले पनि सरकारले कोरोना भाइरसको पूर्वतयारीस्वरूप प्रधानमन्त्री राहत कोष स्थापना गरेको छ । विगतका राहत कोषभन्दा यो फरक प्रकृतिको कोष हो । विगतमा राहत कोषबाट कसलाई राहत दिनुपर्ने यकिन थियो । अहिले ठ्याक्कै त्यो अवस्था छैन । कसलाई राहत दिनुपर्ने हो, त्यो जनसंख्या पनि यकिन गर्न सकिन्न । यो भाइरसले अर्थतन्त्र नै तहसनहस बनाएको बेला राहत कता कता बाँड्ने हो ? यदि कोरोनाको बिगबिगी भयो भने यो राहत कोषबाट बिरामीको उपचारमा सहयोग पुगोस् । राहत कोष फ्रिज हुने अवस्था नआओस् । सुजन देवकोटा, पालुङटार४, गोरखा फ्रान्सबाट नेपाल फर्किएकी १९ वर्षीया युवतीमा कोरोना भाइरस पुष्टि भएको छ । कतार एयरवेजबाट युवतीसँगै फर्किएका २०५ यात्रु कहाँ छन् ? के गर्दै छन् ? कोकोसँग सम्पर्क भएको थियो वा भइरहेको छ ? यस्ता प्रश्नले लहरो तान्दा पहरो गर्जने त होइन भन्ने चिन्ता थपिएको छ । विशेष गरी बाहिरबाट आउनेलाई अनिवार्य क्वारेन्टाइन व्यवस्था गरिनु आवश्यक छ । भारतीय सीमा नाकामा क्वारेन्टाइन नबसी पर्खाल नाघेर दौडिएको भिडियो समाचार बाहिर आएको छ । यसरी दैडिएका सबै मानिस क्वारेन्टाइन नबसी आआफ्नो गाउँघर गएका छन् । यसले गाउँमा संक्रमण फैलाउन सक्छ । नेपालमा पर्याप्त परीक्षण किट नभएको, स्वास्थ्यकर्मीर्को सुरक्षाकवच अभाव, प्रयोगशालाको कमीजस्ता समस्या सबैसामु जागजाहेर छ । संक्रमित जाँच्न थप प्रयोगशाला ठाउँठाउँमा राख्नुपर्ने देखिन्छ । रेशमकुमार सुनुवार, काठमाडौंमंगलबारदेखि नेपाल लकडाउन मा छ । महामारीबाट बच्ने यो अन्तिम विकल्प पनि हो । लकडाउन को कदम उचित र स्वागतयोग्य छ तर लकडाउन गर्दैमा खाने मुख बन्द हुँदैन । बाँच्नका लागि खानै पर्यो अनि खानका लागि काम गर्नुपर्यो । धनीलाई १२ महिना बन्द हुँदैमा खासै असर नपर्ला तर दैनिक ज्यालादारीबाट गुजारा चलाउनेललाई १ दिन नै बन्द भयो भने पनि गाह्रो हुन्छ । यसर्थ यो संवेदनशील समयमा सरकारले गरिब वर्गका लागि सोच्ने र गर्ने बेला आएको छ । तत्काल न्यूनतम राहत घोषणा गरियोस् । अन्यथा महामारीले मर्नुअगावै खान नपाएर धेरैको ज्यान जान सक्छ । बाँच्नका लागि खाद्यान्न सहयोगको घोषणा गर्नुपर्छ । दिल्ली सरकारले प्रत्येक दिल्लीवासीलाई ७५ किलो खाद्यान्न दिने निणर्य गरेको छ । त्यस्तै, उत्तर प्रदेश सरकारले २० लाख मजदुरलाई सहयोग रकम दिने बताएको छ । विपद्का बेला काम लागे पो देशप्रति जनताको आस्था बढ्छ । नेपाल सरकारसहित प्रत्येक स्थानीय तहले तत्काल गरिबीको रेखामुनि रहेका घरपरिवारको तथ्यांक जुटाउनुपर्छ । त्यसरी पहिचान गरिएका परिवारलाई खाद्यसामग्री सहयोग गर्नुपर्छ । कोरोना भाइरसविरुद्धको मोर्चामा सबभन्दा अगाडि डाक्टर र नर्स हुन्छन् । स्वास्थ्यकर्मीलाई सुरुमा पीपीई (पर्सनल प्रोटेक्सन इक्विपमेन्ट) अर्थात् शरीर पूरै ढाक्ने स्वास्थ्य सुट चाहिने हो । सरकारले आजसम्म पनि यस्तो प्रकारको सुट स्वास्थ्यकर्मीलाई व्यवस्था गर्न सकेको छैन । स्रोतबिना कोरोना भाइरसविरुद्ध लड्न सकिन्न । यसले स्थिति झन् नाजुक बनाएको छ । शंकास्पद कोरोना संक्रमित व्यक्ति अस्पताल आउँदा डाक्टर नै भाग्नुपर्ने स्थिति छ । पहिला स्वास्थ्यकर्मीलाई आवश्यक उपचार सामग्री दिन आवश्यक छ । यो निकै गम्भीर विषय हो । गोपाल देवकोटा, गोकर्णेश्वर८, काठमाडौं कोरोना भाइरसको नियन्त्रण र रोकथामको ठोस उपाय पत्ता लागेका छैनन् । यो रोगको भाइरसको उत्पत्ति चमेराबाट भएको हो भन्ने आशंका वैज्ञानिकहरूले गरिरहेका छन् । विज्ञान र प्रविधिमा मानिसले यति उन्नति गरे पनि अहिलेसम्म भाइरसलाई कसरी रोक्ने भन्ने पत्ता लगाउन सकेको छैन । भाइरसले मानव समाजमा कत्तिको व्यापक असर पार्दोरहेछ भन्ने उदाहरण हो कोरोना भाइरस । भाइरसको आक्रमणले मानिसलाई कमजोर बनाउँदोरहेछ । पहिले पनि यस्ता संक्रमण नभएका होइनन् तर पहिलेको तुलनामा अहिले विज्ञान र प्रविधिमा संसार निकै अघि बढिसक्यो । स्वास्थ्य क्षेत्र पनि निकै विकसित भइसक्यो । यस्तो समयमा भाइरसले यस्तो क्षति गर्छ भन्ने कुरा सोचेको पनि थिएन । यो समय चुनौतीपूर्ण समय हो । धरतीका अन्य जीवभन्दा मानव कमजोर पो छौं कि जस्तो लागेको छ । युद्धले पारेको प्रभावभन्दा पनि चर्को हुँदोरहेछ भाइरसको प्रभाव । नेपालमा पनि यो भाइरस फैलँदो क्रममा छ । सरकारले लकडाउन गरिसकेको छ । अब अति आवश्यकबाहेक घरबाट निस्कन पाइँदैन । यो तरिका विश्वका अन्य देशले पनि अपनाएका छन् । लकडाउन अलि अगाडि गरेको भए संक्रमण कम फैलन्थ्यो होला । विगत १० दिन जस्तोमा थुप्रै देशबाट मानिस काठमाडौं आएका छन् । धेरैले आफूलाई सेल्फ क्वारेन्टाइनमा राखेका छैनन् । को को मानिस संक्रमित देशबाट नेपाल आए भन्ने तथ्य कसैसँग छैन होला सायद । लकडाउन सँगै यस्तो तथ्यबारे पनि सरकारले ध्यान देओस् । भुवनेश्वर शर्मा, चन्द्रागिरि२, काठमाडौं"
उपचार पर्खिनुभन्दा रोग लाग्नै नदिनु राम्रो,"रोकथामका उपायआफू र अरूलाई बचाउने सबैभन्दा प्रभावकारी रोकथामको तरिका भनेको साबुनपानीले बारम्बार हात धुनु, खोक्दा र हाच्छिउँ गर्दा कुहिना अथवा रुमालले मुख छोप्नु र मुख छोपेको रुमाल सकेसम्म परिर्वतन गरिहाल्नु अथवा सफा गरेर राख्नु नै हो । माथि नै भनियो, यो संक्रमण मुख्यतः थुकबाट सर्ने गर्छ । थुक एक मिटरसम्म फैलिने हुनाले दुई जनाबीच कम्तीमा एक मिटरको दूरी राख्नुपर्छ । हातले संक्रमित ठाउँ छोएको हुन सक्ने हुनाले सकेसम्म बाहिर हिँड्दा आँखा, मुख र नाक छुन हुन्न । भीड, सभा, सम्मेलन र भोजभतेरलगायतमा जानु हुन्न । यसो गर्नाले आफू मात्रै सुरक्षित रहने नभई आफ्नो परिवार र अरूलाई पनि रोग लाग्नबाट बचाउन सकिन्छ । ज्वरो आए, खोकी लागे, श्वासप्रश्वासमा अप्ठ्यारो भए अथवा सन्चो नभए जस्तो भए घरै बस्ने र स्वास्थ्यकर्मीको सल्लाह लिइहाल्ने गर्नुपर्छ । मास्कको प्रयोगले संक्रमण रोक्छ भन्ने तथ्यांक अहिलेसम्म एकदमै कम पाइएको हुनाले, डब्लूएचओले मास्कको जथाभाबी प्रयोग रोक्न भन्दै बिरामी भएको अवस्थामा मात्रै उपयोगमा ल्याउन सुझाएको छ । त्यसो गर्नाले बजारमा बिरामी र स्वास्थ्यकर्मीका लागि मास्कको कमी हुन पाउँदैन । मास्कको प्रयोग गरे पनि हरेक पटक फेर्ने र प्रयोग गरेको मास्क राम्ररी फाल्ने अथवा सफा गरी राख्ने गर्नुपर्छ । ढोका, बत्तीको स्विच, भर्याङको रेलिङ जस्ता प्रायः छोइरहने ठाउँ बारम्बार सफा गर्ने गर्नुपर्छ । काँचो मासु र दूध संक्रमित हुन नपाऊन् भन्नेमा सचेत हुनुपर्छ । काँचो वा राम्ररी नपाकेको मासु नखान डब्लूएचओले सचेत गराएको छ । अन्त्यमा, सकेसम्म डब्लूएचओ, स्वास्थ्य मन्त्रालय जस्ता भर पर्दा स्रोतबाट आएको खबरमा मात्र विश्वास गरौं । अफवाह फैलाउने खालका समाचारमा ध्यान नदिऔं । यसो गर्न सके जनमानसमा त्रास कम हुन्छ र सबैले भरपर्दो समाचार पाउन सक्छन् ।विभिन्न क्लिनिकल ट्रायल भइरहे पनि आजको दिनसम्म कोरोना भाइरसको उपचारका लागि औषधि बनिसकेका छैनन् । भ्याक्सिनको पहिलो चरणको ह्युमन ट्रायल सुरु भएको छ, जुन सबैका लागि खुसीको कुरा हो तर यो भ्याक्सिनको सेफ्टी टेस्ट राम्रोसँग भए पनि यसलाई जनमानससम्म पुर्याउन १८ महिनासम्म लाग्छ भनिरहेका छन्, भ्याक्सिन निर्माताहरू ।कोरोना भाइरस सरुवा रोग भएकाले एन्टिबायोटिक्सको प्रयोगले निको हुँदैन तर पनि संक्रमित व्यक्तिलाई अरू ब्याक्टेरियल इन्फेक्सन भएमा एन्टिबायोटिक्सको प्रयोग गरिन्छ । लसुन, अदुवा र बेसारलगायत स्वास्थ्यका लागि राम्रो मानिँदै आए पनि अहिले यिनको प्रयोगले कोरोना संक्रमणको सम्भावना कम हुन्छ भन्ने कुनै वैज्ञानिक प्रमाण छैन । यसैगरी, कोरोना भाइरस लामखुट्टेको टोकाइबाट सर्छ भनेर अहिलेसम्म कुनै अध्ययनले देखाएको छैन । अहिलेसम्मको प्रमाणअनुसार यो भाइरस सबैखाले मौसममा हुन्छ ।जनस्वास्थ्यविज्ञ दाहाल जर्मनीमा महामारीविद्का रूपमा अनुसन्धानरत छिन् ।"
कोरोना नियन्त्रणमा चीनबाट के सिक्ने ?,"प्राथमिकता र रणनीतिचीनले महामारी रोकथामका लागि मुख्यतः तीन वटा प्राथमिकताका सूची बनाएर तीव्र गतिमा कार्ययोजना तयार पार्यो । पहिलो, भाइरसका स्रोतहरू कटौती । दोस्रो, प्रसारण मार्गमा अवरोध । तेस्रो, जोखिममा परेकाको हेरचाह । यस्तै, चीनले अपनाएका चार रणनीतिले उसको महामारी नियन्त्रण अभियानलाई शतप्रतिशत नतिजा दिने हैसियतमा पुर्याउँदै छ । कुनै पनि लक्ष्यमा पुग्न सही गन्तव्य पछ्याउनु जरुरी थियो, अतः चीनले महामारी नियन्त्रणको निर्दिष्ट लक्ष्यमा पुग्नका लागि चार शीघ्रताका रणनीति अवलम्बन गरेको देखिन्छ । शीघ्र रोकथाम, शीघ्र अनुसन्धान, शीघ्र रोग निदान र शीघ्र क्वारेन्टाइन ।अन्य मुलुकमा जस्तै प्रारम्भिक चरणमा चीनमा पनि कतिपय कुरा अभाव देखिए । त्यसका बाबजुद हरेक कुराको कसरी व्यवस्थापन गरियो भन्ने कुरा सबैभन्दा सिक्न लायक विषय हो । विश्वका विकसित मुलुकमा ट्वाइलेट पेपर का लागि भएका लडाइँझगडा हेर्ने हो भने चीनमा यस्तो देख्नु परेन । चीनले अभावको शृृंखला तत्कालै तोडेकाले जीवन निर्वाहमा ठूलो उतारचढाव आएन, जसबाट जनताको असन्तुष्टिको पारो उति माथि उक्लिन पाएन । चीन अझै पनि घरेलु भाइरस सखाप पार्दै बाह्य मुलुकलाई सघाउने तहमा उत्रिँदै छ । हुन सक्छ, सिक्न सकिने कुराको सूची अझै लामो बन्नेछ ।लम्साल चिनियाँ अन्तर्राष्ट्रय रेडियो (सीआरआई), बेइजिङमा कार्यरत छन् ।"
भारतमा तीन साता लकडाउन,"नोवल कोरोना (कोभिड१९) को संक्रमण थप फैलिएपछि भारत तीन साताका लागि लकडाउन भएको छ । भारतीय प्रधानमन्त्री नरेन्द्र मोदीले मंगलबार साँझ देशबासीको नाममा सम्बोधन गर्दै पुरै मंगलबार रातिदेखि लागू हुनेगरि तीन साताका लागि देशव्यापी लकडाउन को घोषणा गरेका हुन् । सम्बोधनका क्रममा मोदीले लकडाउनको अवधि भारतका लागि कोरोनाको प्रकोपविरुद्धको लडाईको निर्णायक समय भएको उल्लेख गरे । भारतमा कोभिड१९ को संक्रमण दिनानुदिन झन् फैलँदै गएपछि मोदी सरकार देशव्यापी लकडाउनका लागि बाध्य भएको हो । आज (मंगलबार) राती बाह्र बजेदेखि पुरै देशभर लकडाउन हुन गइरहेको छ । घरबाट बाहिर निस्कन पुरा प्रतिबन्ध लगाइएको छ । सबै राज्य र केन्द्रशासित प्रदेश, प्रत्येक जिल्ला, गाउँ र टोललाई लकडाउन गरिने छ, मोदीले भने । भारत सरकारले स्वास्थ्य क्षेत्रका विज्ञ तथा अन्य मुलुकको अनुभवका आधारमा देशव्यापी लकडाउन गरेको मोदीको भनाइ छ । हिन्दुस्तानलाई बचाउन, हरेक नागरिक र उनीहरूका परिवारलाई बचाउन घरबाट निस्कन पूर्णतः प्रतिबन्ध लगाइने छ, मोदीले सम्बोधनमा भनेका छन् । साथै उनले यो लकडाउन यसअघि को जनता कर्फयुभन्दा कडा हुने समेत उल्लेख गरेका छन् । मोदीले गत आइतबार जनता कर्फ्यु को घोषणा गर्दै मानिसहरूलाई घरबाट बाहिर ननिस्कन आग्रह गरेका थिए । तर भारतका अधिकांश स्थानमा जनता कफ्यूको उल्लंघन भएपछि मोदीले लकडाउनको निर्णय लिएका हुन् । लकडाउनका कारण मुलुकले आर्थिक मूल्य चुकाउने भएपनि नागरिकको जीवन सकारका लागि बढी महत्वपूर्ण भएको मोदीले बताए । यो कदमको आर्थिक मूल्य मुलुकले निश्चित रुपमा चुकाउनुपर्ने छ । तर, प्रत्येक भारतीयको जीवन जोगाउनु आफ्नो, भारत सरकार, राज्य सरकार र स्थानीय सरकारको सबैभन्दा ठूलो प्राथमिकता हो । त्यसैले मेरो प्रार्थना छ, यतिबेला जहाँ हुनुहुन्छ, त्यही बस्नु, मोदीले भनेका छन् । स्वास्थ्य विज्ञहरूका अनुसार कोरोना भाइरसको संक्रमणको चक्र तोड्न २१ दिन सबैभन्दा महत्वपूर्ण भनेकाले यो निर्णय लिएको मोदीले जनाए । उनले भने, म हात जोडेर प्रार्थना गर्छु । तपाईहरू जहाँ यहुकुहुन्छ त्यही बस्नु । अहिलेको परिस्थितिलाई हेर्दा यो लकडाउन तीन साताका लागि हुनेछ । यदि २१ दिनमा पनि कोभिड१९ को संक्रमण नियन्त्रण नभए भारत एक्काई वर्ष पछाडि धकेलिने र कैयौं परिवार ध्वस्त हुने मोदीको दाबी छ । त्यही भएर मेरो हार्दिक अनुरोध छ, घरमै बसिदिनुस् मोदीको भनाई छ । उनले सक्षम देशहरूसमेत कोभिड१९ को महामारीसामु विवश भइरहेको र उनीहरूको अनेक तयारी र प्रयासका बाबजुद चुनौती बढ्दै गएको समेत बताएका छ्न् । ती मुलुकहरूको संघर्ष र विज्ञहरूको भनाईमा कोरोना महामारीबाट बच्ने एक मात्र उपाय सामाजिक दुरी भएको समेत मोदीले जनाएका छन् । केही मानिसहरूको गलत सोच र लापरवाहीले करोडौं जनाता उनीहरूको परिवार, साथीहरू र पुरै मुलुकलाई नै ठूलो संकटमा पुर्याउन सक्नेमा सचेत रहन मोदीको आग्रह छ । यदि यसअघिको जस्तै लापरवाही जारी रहृयो भने भारतले ठूलो मूल्य चुकाउनुपर्ने छ । र, त्यो मूल्य कत्रो हुनेछ, त्यसको अनुमान गर्न पनि गाह्रो छ, मोदीले चेतावनीपूर्ण भाषामा भनेका छन् । मोदीले विगत दुई दिन यता देशका विभिन्न ठाउँमा लकडाउन गरिए पनि त्यसको बेवास्ता गरिएको भन्दै चिन्ता व्यक्त गरेका छन् । तपाईं घरबाहिर पर्ने एक पाइलालले कोरोना जस्तो गम्भीर महामारीलाई घरभित्र ल्याउनेछ भन्ने याद राख्नुहोला उनले भने । यस्तो परिस्थितिमा एक मात्र आशाको किरण भनेको ती मुलुकहरू जसले कोरोनामाथि नियन्त्रण पाउन सके अनुभव हो । ती मुलुकका नागरिकहरू हप्तौं घरबाहिर निस्किएनन् । उनीहरूले सरकारी निर्देशन शतप्रतिशत पालना गरे । त्यसैले ती मुलुकहरू कोरोना महामारीबाट बाहिर आउन सफल उन्मुख छ, उनले भने । विज्ञहरूले यदि कसैमा कोरोना भाइरसले संक्रमण गरेको छ भने त्यसको लक्षण देखापर्न निकै दिन लाग्छ । त्यस दौरान यो व्यक्तिले जानेर नजानेर अन्य थुप्रै व्यक्तिमा सक्रमण सारिसकेको हुन्छ । डब्लुएचओका अनुसार एउटा संक्रमित व्यक्तिले एक सातामै सयौं व्यक्तिलाई संक्रमत तुल्याउन सक्ने भएले सामाजिक दूरी कायम गर्नुको विकल्प नभएको समेत मोदीले भनेका छन् । साथै उनले अहिलेको संकटको घडीमा गरीबहरूका लागि थप कष्टकर हुने र उनीहरूको सहयोगका लागि राज्य र निजीक्षेत्रसमेत अगाडि आएको बताएका छन् । सम्बोधनका क्रममा मोदीले कोभिड१९ को महामारीसँग जुध्न स्वास्थ्य क्षेत्रको पुर्वाधार विस्तारका लागि १५ हजार करोडको बजेट बिनियोजन गरिएको जनाए । मोदीले सबैलाई आत्मविश्वास नगुमाउन र विजयको संकल्पसहित लकडाउनको बन्धनलाई स्वीकार्न समेत आग्रह गरे । यही मात्र एउटा विकल्प हो । मलाई विश्वास छ सबै भारतीय यो संकटको घडीलाई सामना गर्ने मात्र होइन, यो मुश्किलको घडीमा विजयी भएर निस्कने छ मोदीले विश्वास व्यक्त गरे । मोदीले यसअवधिमा पनि अत्यावश्यक बस्तुको आपूर्ति भने सुचारु रहने उल्लेख गरेका छन् । कोभिड१९ को संक्रमणका कारण भारतमा हालसम्म १० जनाले ज्यान गुमाइसकेका छन् भने ५ सय भन्दा बढीमा संक्रमण पुष्टि भइसकेको छ ।"
उपभोग्य सामग्री बेच्ने समय तोकिदेऊ : व्यवसायी,"फलफूल, तरकारी, दूधलगायत खाद्यान्न पर्याप्त भए पनि बजारमा बिक्री गर्ने मान्छे छैनन् । खाद्यवस्तु खरिद गर्ने ग्राहक पनि छैनन् । तरकारी, दुग्धपदार्थलगायत अत्यावश्यक वस्तु मनग्गे भए पनि होलसेलबाट खरिद गरेर खुद्रासम्म पुर्याउने व्यवसायी छैनन् । तरकारी ढुवानी मंगलबार बिहान ६ बजेसम्म भयो । तर बिक्री भएको छैन । किन्ने मान्छे पनि आएनन्, कालिमाटी फलफूल तथा तरकारी बजार विकास समितिका सूचना अधिकारी विनय श्रेष्ठले भने, जति बिक्री हुनुपर्ने थियो, त्यो भएन । होलसेलमा बजारमा राति १२ बजेदेखि ढुवानी सुरु हुन्छ । सामान्य दिनमा कालिमाटीमा औसत ८ सय टन तरकारी भित्रिन्छ । उक्त तरकारीले उपत्यकाको करिब ६५ प्रतिशत माग धान्छ । मंगलबार २ सय ८७ टन तरकारी मात्रै भित्रियो । त्यही पनि सबै बिक्री हुन सकेन । व्यापारीहरू सामान कसरी कटाउनेमा चिन्तित छन । सामान चाँडै बिक्री गर्न सस्तोभन्दा सस्तोमा बिक्री गरेको जानकारी पाएको छु, श्रेष्ठले भने । होलसेलमा सस्तोमा बिक्री भए पनि खुद्रामा भने मूल्य बढेको छ । सरकारले कोरोना संक्रमण रोक्न चैत १८ सम्म लकडाउन गरेको छ । तर पनि अत्यावश्यक वस्तुको ढुवानी, बिक्री रोकेको छैन । समितिले पनि बजार खुलै राखेको छ । बिक्रीवितरणमा भने चुनौती देखिएको व्यवसायीहरूको गुनासो छ । लकडाउन भएपछि सर्वसाधारण घर बाहिर निस्केका छैनन् । खुद्रा पसल पनि बन्द छन् । फलफूल पर्याप्त आएको छ । तर बिक्री भएन, कालिमाटी तरकारी बजारका फलफूल व्यवसायी भरत खनालले भने, ठेलागाडा र खरिदकर्ता किन्नै आएनन् । सरकारले अत्यावश्यक वस्तुको ढुवानी र बिक्रीमा कुनै अवरोध नहुने बताए पनि व्यवहारमा लागु नभएको उनको गुनासो छ । बजार व्यवस्थित बनाउन सरकारले खरिदबिक्रीको समेत समय तोक्नुपर्ने उनले बताए । फलफूल पर्याप्त छ, दुईतीन दिन चिस्यानमा पनि राख्न सकिन्छ, उनले भने, त्यसपछि के गर्ने भन्ने अन्योल छ । बल्खु फलफूल व्यवसायी संघका अध्यक्ष अमर बानियाँको भनाइ पनि उस्तै छ । उनले पनि फलफूल खरिद गर्न ग्राहक नआएको गुनासो गरे । पसल खोल्न आउने र किन्ने आउनेलाई समेत प्रहरीले रोक्यो, उनले भने, फलफूल हुँदाहुँदै पनि बिक्री भएन । ढुवानीको सहजता नहुँदा उपभोक्तामा हाहाकार देखियो । व्यवसायीका अनुसार भारतबाट पर्याप्त मात्रामा फलफूल आइरहेको छ । भन्सारमा रोकवट छैन । अधिकांश ग्राहक जिल्लातर्फ गएकाले समस्या भएको बल्खु तरकारी बजारका म्यानेजर श्याम लामिछाने बताउँछन् । बल्खु तरकारी बजार खुला भए पनि ग्राहक छैनन्, उनले भने, दैनिक ३ देखि ४ सय टन आउने तरकारी मंगलबार न्यून आयो । त्यही पनि बिक्री भएन । मार्टहरूको गुनासो पनि उस्तै छ । लकडाउनका कारण मंगलबार मार्टलगायत अन्य खाद्य पसल पनि बन्द भए । सरकारले भने सञ्चालन गर्न आग्रह गरिरहेको छ । मार्ट सञ्चालकले ग्राहक नै नभएको बताउँदै आएका छन । आपूर्ति मन्त्रालयबाट मार्ट खोल्न आग्रह भएको छ । तर, ग्राहक खरिद गर्न आउने वातावरण छैन, बिग मार्टका फाइनान्स प्रमुख विवेक देवले भने, मार्ट खुला राखेर मात्रै भएन । सर्वसाधारण घर बाहिर आएकै छैनन् । मार्ट खोल्न कर्मचारी पनि नभएको उनले गुनासो गरे ।भाटभटेनी सुपरमार्केटका प्रमुख सञ्चालन अधिकृत पानु पौडेलले पनि भाटभटेनी बन्द गरिएको जनाए । आपूर्ति प्रणाली मिलाउनुपर्छ । कर्मचारीहरूका लागि पास चाहिन्छ । कर्मचारी व्यवस्थापन गर्न ग्राहो छ, उनले भने । अवस्था हेरेर एकदुई ठाउँमा पुनः सञ्चालन गर्छौं, उनले भने ।दुग्धजन्य क्षेत्रमा पनि धेरै प्रभाव परेको छ । उपत्यकाका लागि मंगलबार ७४ हजार लिटर दूध बजारमा पठाइएको दुग्ध विकास संस्थानका योजना तथा बजार व्यवस्था विभाग प्रमुख सञ्जीव झाले जानकारी दिए । त्यसमध्ये २१ सय लिटर फिर्ता भएको उनले बताए । बजारमा मुभमेन्ट छैन । बिक्रेता पनि छैनन्, उनले भने, संकलनदेखि बिक्रीमा कोसिस गरेका छौं । उनका अनुसार संस्थानका अधिकांश बिक्रेता सडकमै हुन्छन् । सडकबाट दूध उठाएर विभिन्न पसल पुर्याउँछन् । तर लकडाउनले आवतजावतमै समस्या भएको झाको भनाइ छ ।डेरी एसोसिएसनका महासचिव प्रह्लाद दाहालले भने ७५ प्रतिशत दूध फिर्ता भएको दाबी गरे । मंगलबार पसल नै खुलेनन् । बजारमा पठाइएको दूधमध्ये ७५ प्रतिशत फिर्ता भयो, उनले भने । लकडाउनको पहिलो दिन भएकाले अत्यावश्यक वस्तु खाद्य र औषधिका पसल बन्द भएको वाणिज्य तथा आपूर्ति सचिव बैकुण्ठ अर्यालले बताए । केही स्थानमा प्रहरीले पनि बन्द गराएकाले गृह मन्त्रालयसँग समन्वय भइरहेको उनको भनाइ छ । सबै कुरा आपूर्तिले मात्रै गर्न सक्दैन । मार्टहरूले कर्मचारीको पास बनाउँदै छन् । पसल खोल्ने तर ग्राहक जान नदिने भन्ने पनि हुँदैन, उनले भने, कसरी व्यवस्थापन गर्ने सन्दर्भमा मन्त्रीज्यूलगायत सबै पक्षसँग छलफल भइरहेको छ । खरिदबिक्रीका लागि समय तोक्दा सर्वसाधारणको भीड बढ्ने उनले बताए । लकडाउनको उद्देश्य भीड नहोस् भन्ने नै हो, उनले भने, त्यसको व्यवस्थापन गर्छौं ।"
अत्यावश्यक सामग्री बिक्री जारी राख : निजी क्षेत्र,"काठमाडौं (कास) औषधि, खाद्यपदार्थ, पिउने पानी, पेट्रोलियम पदार्थजस्ता अत्यावश्यक सामग्री बिक्री जारी राख्न निजी क्षेत्रका संघसंस्थाहरूले सम्बद्ध व्यवसायीलाई आग्रह गरेका छन् । नेपाल उद्योग वाणिज्य महासंघ, नेपाल उद्योग परिसंघलगायतले विज्ञप्ति जारी गर्दै अत्यावश्यक सेवा जारी राख्न र अन्य उद्योग व्यवसायका कर्मचारीलाई बिदा दिई सरकारले गरेको लक डाउन निर्णयमा सघाउन अपिल गरेका हुन् । महासंघले औषधि एवं जनस्वास्थ्यसँग सम्बन्धित सामग्री उत्पादन, बिक्रीवितरण गर्न भनेको छ । खाद्य पदार्थ, दुग्धपदार्थ, पिउने पानीसँग सम्बन्धित उद्योग, अस्पताल तथा चिकित्सा सेवासँग सम्बन्धित उद्योग, इन्टरनेट, सुरक्षा तथा सरसफाइसँग सम्बन्धित उद्योग, पेट्रोलियम पदार्थ तथा ग्याससँग सम्बन्धित उद्योग सुरक्षाका सबै उपाय अवलम्बन गरी यथावत् रूपमा सञ्चालन गर्न महासंघले विज्ञप्तिमा भनेको छ, बाँकी सबै उद्योग प्रतिष्ठानहरू बन्द गरी त्यहाँ कार्यरत कामदार कर्मचारीहरूलाई बिदा दिई सरकारले गरेको उक्त निर्णयलाई सफल पार्न महासंघ आफ्ना मातहतका सबै सदस्य संघसंस्थाउद्योग प्रतिष्ठानहरूलाई हार्दिक अपिल गर्दछ । अत्यावश्यक उद्योग व्यवसाय सञ्चालनका क्रममा कुनै समस्या उत्पन्न भएमा स्थानीय प्रशासनसँग सम्पर्क एवं समन्वय गर्नसमेत उसले सुझाएको छ । परिसंघले अत्यावश्यक सेवा, उत्पादन तथा उत्पादन क्षेत्रबाहेकका उद्योग तथा व्यवसायको काम स्थगित गरेर कोभिड१९ संक्रमण फैलन रोक्ने सरकारको कदममा सघाउन आफ्ना उद्योग, प्रतिष्ठान एवं संघसंस्थालाई अनुरोध गरेको छ । स्वास्थ्य संकटको यो घडीमा आआफ्ना तर्फबाट स्वास्थ्य तथा स्वास्थ्यकर्मीको हौसला बढाउने काममा आवश्यक सहयोग गर्न परिसंघका अध्यक्ष सतीशकुमार मोरले विशेष अनुरोध गर्नुभएको छ, परिसंघको विज्ञप्तिमा भनिएको छ । अत्यावश्यक सेवा तथा वस्तुको उत्पादन र वितरण चुस्त बनाउन भन्सार नाकाहरूमा ग्रिन च्यानल स्थापनामा पहल थाल्न र कार्गो हवाई सेवा निरन्तर राख्नसमेत परिसंघले सरकारलाई ध्यानाकर्षण गराएको छ । भारत र चीनतर्फका नाकामा रोकिएका कच्चा तथा तयारी वस्तुको अनलोड र ढुवानीको बन्दोबस्त मिलाई अत्यावश्यक वस्तुको उत्पादन र वितरण प्रणालीलाई सुचारु राख्न आवश्यक व्यवस्था मिलाउनुपर्नेमा समेत परिसंघले जोड दिएको छ, विज्ञप्तिमा भनिएको छ ।"
दुई दिनमा राष्ट्र बैंकबाट तीन अर्ब बाहिरियो,"सरकारले आवश्यकबाहेक सबै सेवा (क्षेत्र) बन्द गरेपछि बैंक तथा वित्तीय संस्थाबाट नगद निकाल्ने क्रम बढेको छ । एटीएमबाट धेरै पैसा झिकिएको बैंकहरूले बताएका छन् । दुईचार दिनयता ढुकुटीबाट ठूलो पैसा बाहिरिएको राष्ट्र बैंकको तथ्यांक छ । आइतबार र सोमबार मात्र बैंक तथा वित्तीय संस्थाले तीन अर्ब रुपैयाँभन्दा बढी पैसा लगेका छन्, राष्ट्र बैंक स्रोतले भन्यो, बिदाको समयमा नगद व्यवस्थापनका लागि पनि बैंकहरूले पैसाको जोहो गरेका हुन सक्छन् । बैंकहरूले राष्ट्र बैंकबाट ल्याएको पैसा बराबर नै ग्राहक (सर्वसाधारण) ले नगद झिकेको भन्ने होइन । राष्ट्र बैंकबाट ल्याइएको पैसा उनीहरूले केही बैंकको भल्ट मा राख्छन्, केही एटीएम मेसिनमा ।केही दिनयता सर्वसाधारणले आफूसँग नगद राख्न र आवश्यक सामान किन्न नगद माग बढाएको सूचना प्राप्त भएको बैंकर्स संघले बताएको छ । सर्वसाधारणले बैंकहरूबाट नगद माग बढाएको सुन्नमा आएको छ, संघका कार्यकारी निर्देशक अनिल शर्माले भने, बन्दका कारण यकिन तथ्यांक आइसकेको भने छैन । सरकारले लकडाउन नै गरेपछि ग्राहकले केही नगद आफैसँग राख्न खोज्नु स्वाभाविक भएको शर्माको भनाइ छ ।राष्ट्र बैंक र बैंक तथा वित्तीय संस्थाले विद्युतीय माध्यमबाट कारोबार गर्न प्रोत्साहन गरेका छन् । यसका लागि बैंक तथा वित्तीय संस्थाले सम्पूर्ण विद्युतीय बैंकिङका कारोबारको शुल्क मिनाहा गरेका छन् । राष्ट्र बैंकले पनि आरटीजीएस प्रणालीको कारोबार निःशुल्क बनाएको छ भने विद्यतीय कारोबारको सीमा पनि बढाएको छ । नेपाल क्लियरिङ हाउसले पनि आईपीएस कनेन्टको शुल्क निःशुल्क गरेको छ । यी कारणले पछिल्ला दिनमा विद्युतीय बैंकिङ कारोबार बढेको राष्ट्र बैंक तथा बैंकरहरूको दाबी छ ।राष्ट्र बैंकको तथ्यांकअनुसार गत सोमबारसम्म ५ खर्ब ३४ अर्ब रुपैयाँ बराबरका मुद्रा चलनमा छन् । राष्ट्र बैंकबाट बाहिरिएको तर बैंकमा नफर्किएको पैसालाई चलनचल्तीमा रहेको मानिन्छ । आफ्नो आवश्यकता पूर्ति गर्न उक्त पैसा नागरिकले आफूसँग राख्ने भएकाले यसलाई चलनमा रहेको भनिएको हो ।आवश्यकताअनुसार केन्द्रीय बैंकले बजारमा पैसा (नोट) आपूर्ति गर्ने काम गर्छ । यसकारण बजारमा पैसाको माग धेरै भएको समयमा धेरै र कम भएको समयमा कम मुद्रा चलनचल्तीमा रहन्छ । हाल १, २, ५, १०, २०, २५, ५०, १ सय, २ सय ५० र १ हजार दरका नोट चल्तीमा छन् । केही वर्षयता राष्ट्र बैंकले १, २, २५ र २ सय ५० दरका नोट छाप्न छाडेको छ । अहिले राष्ट्र बैंकले ती दरका नोट छपाइ नगरे पनि यसअघि छापिएका नोट सर्वसाधारणसँगै रहेकाले अझै चल्तीमै रहेको भनी गणना गरिएको हो ।गत भदौ १ देखिको व्यवस्थाअनुसार नेपाली मुद्रा (कागजी नोट) वा सिक्का जलाउन, केरमेट गर्न, गाल्न, च्यात्न पाइँदैन । यसो गरेको भेटिए प्रहरीले सिधै पक्राउ गरी तीन महिनासम्म जेल हाल्न र पाँच हजार रुपैयाँसम्म जरिवाना हुने कानुनी व्यवस्था छ ।"
बैंक सेवा केही घण्टा,"काठमाडौं (कास) सरकारले आह्वान गरेको लकडाउन को समयमा पनि बैंक तथा वित्तीय संस्था खुल्ने भएका छन् । तर निश्चित स्थानका शाखामार्फत सीमित बैंकिङ सेवा (नगद कारोबार मात्र) प्रदान गरिने बैंकहरूले बताएका छन् । बैंकहरूले प्रायः केन्द्रीय कार्यालय रहेको स्थानका शाखाबाट सेवा दिने बैंकर्स संघका अध्यक्ष भुवन दाहालले जानकारी दिए । मंगलबार पनि बैंकहरूले सेवा दिइरहेका छन्, उनले भने, केही जिल्लामा प्रमुख जिल्ला अधिकारी (सीडीओ) ले नै बन्द गर्नू भनेपछि बन्द छन् । बाँकी सबै जिल्लामा बैंकहरूले सीमित सेवा दिइरहेका छन् । बैंकहरूका सबै स्थानका शाखा नखुल्ने भएकाले सम्भव भएसम्म एटीएम, मोबाइल, इन्टरनेटलगायत विद्युतीय माध्यमबाट कारोबार गर्न पनि बैंकहरूले आग्रह गरिरहेका छन् । सबै बैंकलाई एटीएममा पैसा रिफल गर्न भनेका छौं, उनले भने । यो अप्ठ्यारो अवधिमा कर्मचारीको सेवा दिने कर्मचारीको व्यवस्थापन गर्न सबै बैंकले सवारी पास निकालिसकेको पनि दाहालले बताए । हरेक बैंकले न्यूनतम ३४ वटा पास निकालेका छन्, उनले भने, आलोपालोअनुसार कर्मचारी व्यवस्थापन गरी सेवा दिन्छौं । घरबाहिर निस्कँदा जोखिम हुने भएकाले अत्यावश्यक अवस्थामा बाहेक ग्राहकलाई बैंकमा नआउन आग्रह गरिएको उनको भनाइ छ । काठमाडौं उपत्यकालगायत प्रमुख सहरमा एकदुई शाखा खुले पनि अन्य स्थानमा निश्चित समय (घण्टा) मात्र बैंक खुला रहने दाहालले जानकारी दिए । बैंक अत्यावश्यक सेवामै भर्ने भएकाले सेवा नरोक्न निर्देशन दिइएको कामु गभर्नर चिन्तामणि शिवाकोटीले बताए । सम्भवतः बुधबार बैंक कसरी सञ्चालन गर्ने, कस्ता सेवा दिनेलगायत विषयमा केही निर्देशन दिन सकिन्छ, उनले भने, संकटको अवस्था भएकाले सम्भव भएसम्म विद्युतीय माध्यमबाट कारोबार गर्न अनुरोध गर्छु । राष्ट्र बैंकले विद्युतीय कारोबारको सीमा बढाएको छ । अब मोबाइल बैंकिङ क्यूआर कोडमार्फत दैनिक १ लाखसम्म कारोबार गर्न सकिनेछ । मासिक सीमा १० लाख छ । मर्चेन्टद्वारा गरिने इन्टरनेट बैंकिङको कारोबार सीमा प्रतिदिन १० लाख रुपैयाँ छ । महिना दिनमा ३० लाख रुपैयाँसम्मको कारोबार गर्न सकिन्छ ।"
टेलिकम कम्पनीलाई २ सयसम्म सापटी दिने सुविधा,"काठमाडौं (कास) दूरसञ्चार कम्पनीहरूले आफ्ना ग्राहकलाई २ सय रुपैयाँसम्म ब्यालेन्स सापटी दिन पाउने भएका छन् । हाल नेपाल टेलिकम र एनसेलले ग्राहकलाई बढीमा २० रुपैयाँसम्म ब्यालेन्स सापटी दिँदै आएका छन् । नेपाल दूरसञ्चार प्राधिकरणले उपभोक्तालाई सहज बनाउन सापटीको सीमा बढाउन दूरसञ्चार कम्पनीलाई निर्देशन दिएको छ ।प्राधिकरण सञ्चालक समितिको मंगलबार बसेको बैठकले कुनै थप शुल्क वा ब्याज लिन नपाउने गरी दूरसञ्चार कम्पनीहरूले उपभोक्तालाई २ सय रुपैयाँसम्म ब्यालेन्स सापटी दिन पाउने व्यवस्था गरिएको अध्यक्ष पुरुषोत्तम खनालले जानकारी दिए । उपभोक्ताले जति रकम बराबरको रिचार्ज गर्छन्, सोही बराबरको बोनस दिन प्राधिकरणले दूरसञ्चार कम्पनीलाई निर्देशन दिएको छ । प्राधिकरण सञ्चालक समितिको बैठकले यस्तो निर्देशन दिने निर्णय गरेको अध्यक्ष खनालले जानकारी दिए ।"
कोरोना रोकथाम कोषलाई एनसेलको १० करोड,संसद्को १५ दिनको तलबसत्तारूढ दल नेकपा र प्रमुख प्रतिपक्षी कांग्रेस सांसदले कोरोना संक्रमण रोकथाम तथा नियन्त्रण कोषमा १५१५ दिनको तलब दिने भएका छन् । मंगलबार दुवै दलका संसदीय दलले आफ्ना सांसदको १५ दिन बराबरको तलब दिने निर्णय गरेका हुन् ।
"उद्योग बन्द भए, विद्युत् खपत घट्यो","सरकारले साताव्यापी लकडाउन घोषणा गरेसँगै उद्योग तथा कलकारखाना बन्द भएपछि विद्युत् खपत परिमाण घटेको छ । अन्य दिन बिहानको पिक आवरमा १ हजार १ सय मेगावाट विद्युत् माग हुने गरेकोमा मंगलबार बिहान ८ सय मेगावाट मात्रै माग रहेको प्राधिकरणले जनाएको छ ।सरकारले मंगलबार बिहान ६ बजेदेखि चैत १८ गतेसम्मका लागि देशव्यापी लकडाउन घोषणा गरेको छ । यो बेलामा अत्यावश्यक सेवाबाहेक अन्य कार्यालय र सेवा बन्द गर्न निर्देशन जारी गरिसकेको छ । यससँगै मंगलबारदेखि देशभरका उद्योग, कलकारखाना र धेरै कार्यालय बन्द छन् ।उद्योग बन्द भएसँगै विद्युत् माग घटेकाले गार्हस्थ उपभोक्तालाई विद्युत् अपुग नहुने प्राधिकरणका कार्यकारी निर्देशक कुलमान घिसिङले जानकारी दिए । हावाहुरीका कारण पोल ढल्ने र ट्रान्सफर्मर पड्किने समस्याका कारण कुनै स्थानमा केहीबेर विद्युत् अवरुद्ध हुन सक्ने भए पनि आपूर्ति र वितरणमा समस्या नरहेको उनको भनाइ छ । विद्युत् अपुग नहुने भएकाले उपभोक्ताले खाना पकाउन र अन्य कामका लागि बिजुली प्रयोग गर्न सक्ने उनको सुझाव छ । सेवा अवरुद्ध भए चौबीसै घण्टा मर्मतका लागि टोली तयार राखेका छौं, उनले भने, मर्मतमा जाने, नो लाइट सेवा र सबस्टेसन र भार प्रेषण केन्द्रका कर्मचारीलाई कार्यालयमै आइसोलेसनमा राखिएको छ । कार्यालय प्रमुखले सिफ्ट ड्युटी, नो लाइट, मिटर सिकायत र मर्मतसम्भारमा खटाइने कर्मचारीको वैकल्पिक व्यवस्थासहितको अलग सूची बनाई तदनुरुप ड्युटीमा खटाउने, यस्ता कर्मचारीलाई यथासम्भव कार्यालयमा अलगै आइसोलेसनमा बस्ने व्यवस्था मिलाउने, कार्यालय परिसरमा बाह्य व्यक्तिको प्रवेश निषेध गर्ने, सञ्चालक समितिको बैठकपछि प्राधिकरणले जारी गरेको सूचनामा भनिएको छ ।चैतदेखि जेठसम्म हावाहुरीको समय भएकाले नो लाइट सेवा बढी संवेदनशील रहेको घिसिङले बताए । त्यसकारण नो लाइट सेवाका कर्मचारीलाई स्ट्यान्डबाई राखेका छौं, उनले भने । नो लाइट सेवाका सेवाका कर्मचारी मर्मतसम्भारका लागि बाहिर जानुपर्ने भएकाले सरकारसँग व्यक्तिगत सुरक्षाका सामग्रीसमेत माग गरिएको उनले जानकारी दिए । प्राधिकरण सञ्चालक समिति बैठकले सोमबार कोरोना संक्रमणबाट आफ्ना कर्मचारीलाई बचाउन र सेवा निरन्तर बनाउन लागि विभिन्न निर्णय गरेको उनले बताए । प्राधिकरण सञ्चालक समितिको बैठकले अत्यावश्यक शाखामा काम गर्नेबाहेकका कर्मचारीलाई घरमै तयारी अवस्थामा रहन र काम पर्दा मात्रै कार्यालय आउन निर्देशन दिएको छ ।प्राधिकरणले चैत २१ गतेसम्मका लागि आफ्ना सबै महसुल काउन्डर र मिटर रिडिङको काम बन्द गर्ने निर्णय गरेको छ । यस अवधिमा विद्युत् महसुल नतिरे पनि सेवा अवरुद्ध नगर्ने र जरिवाना नलिने निर्णय गरेको छ । उपभोक्ताले समयमै विद्युत् महसुल भुक्तानी गरेबापत् पाउने छुटसमेत पछि विद्युत् महसुल तिर्दा पाउने कार्यकारी निर्देशक घिसिङले जानकारी दिए । तत्कालका लागि उपभोक्ताले विद्युतीय भुक्तानी प्रणालीमार्फत बिल तिर्न सक्ने उनको भनाइ छ ।"
झापालीको फुटबल क्रेज,"झापा गोल्डकपझापा ११ ले एकपछि अर्को सफलता हासिल गरिरहेको थियो । समग्र झापालीको गौरव गर्ने एउटा साझा टिम बनेको थियो । टिमप्रति दर्शकको बढ्दो क्रेजले झापा गोल्डकप जन्माएको टिमका अध्यक्ष जलकुमार गुरुङ बताउँछन् । टिमको लगातारको सफलता र दर्शकको बढ्दो क्रेजले गोल्डकप आयोजना गर्न हौसला मिल्यो, उनी भन्छन्, राष्ट्रिय लिगको समाप्तिसँगै ०७२ मै झापा गोल्डकप आयोजना गर्यौं । दर्शकको उपस्थिति, सहयोगीको राम्रो साथ सहयोगले गोल्डकप सफल भयो । पहिलो वर्ष गोल्डकप आयोजनाका लागि होम पाण्डेको अध्यक्षतामा आयोजक समिति गठन गरिएको थियो । दोस्रो वर्षदेखि झापा गोल्डकपलाई थप व्यवस्थित र भव्य बनाइयो । सहकारीकर्मी महेन्द्र गिरी झापा गोल्डकप आयोजक समितिको अध्यक्ष भए । गोल्डकपलाई संस्थागत विकास गर्ने काम उनीबाट भयो । नियमित गोल्डकप आयोजना तथा झापा ११ को सञ्चालन र व्यवस्थापनका लागि एक करोडको अक्षयकोष स्थापना गरियो । आयोजक समितिमा सदस्य बनाउने अवधारणा अघि बढाइयो । झापा गोल्डकप आयोजक समितिको सदस्य बन्न २५ हजार रुपैयाँ सदस्यता शुल्क र वार्षिक ५ हजार रुपैयाँ नवीकरण शुल्क तोकियो । यो वर्षदेखि सदस्यता शुल्क २१ हजारमात्र तय गरेको गोल्डकप आयोजक समितिका नवनिर्वाचित अध्यक्ष विनोद बस्नेतले जानकारी दिए । यसले झापा ११ र झापा गोल्डकपलाई संस्थागत रूपमा विकास गर्न ठूलो सहयोग पुगेको छ, गिरी भन्छन्, त्यसपछि हामीले खेलाडी अनुबन्धन पनि गर्न थाल्यौं । अक्षयकोषमा ३२ लाख रुपैयाँ जम्मा भइसकेको गिरीले बताए । झापा गोल्डकपमा फुटबल मात्र खेलिँदैन । खेलसँगै साँस्कृतिक कार्यक्रम, दर्शकलाई आकर्षक पुरस्कार, पूर्व खेलाडी र प्रशिक्षकलाई सम्मान गर्ने सिस्टम बसाएको उनको भनाइ छ । झापा गोल्डकपको मैदानको देशभर चर्चा हुन्छ । विशेषगरी राष्ट्रियस्तरका खेलाडीहरूले पटक पटक कुरा गरिरहन्छन्, प्रशिक्षक प्रवेश कटुवालले भने, विशेष मिहिनेतले निर्माण गरिने मैदान दर्शकका लागि आकर्षक त देखिन्छ नै खेलाडी घाइते हुने सम्भावना एकदमै कम हुन्छ ।यो गोल्डकप आर्थिक हिसाबले पनि सफल रहँदै आएको छ । व्यवस्थापनमा पर्याप्त खर्च गरेर पनि पहिलो संस्करणमा करिब १३ लाख रुपैयाँ बचत भएको थियो । दोस्रोमा ३० लाख, तेस्रोमा १० लाख र चौथो संस्करणबाट पनि केही रकम बचत गर्न सफल भएको निवर्तमान अध्यक्ष गिरीले बताए । झापा गोल्डकपको कुनै खेल दर्शकबिनाको हुँदैन । गोल्डकपको सबैभन्दा ठूलो आयस्रोतमध्ये गेट मनी पनि एक हो । गोल्डकपको तेस्रो संस्करणमा गेटमनीबाट मात्रै ४८ लाख रुपैयाँ संकलन भएको थियो । फाइनलका दिनमात्र करिब १० हजार दर्शक मैदानमा उपस्थित हुन्छन् । झापालीको फुटबल प्रेमले हामीलाई गोल्डकप गर्न सधैं हौसाइरहन्छ, अध्यक्ष बस्नेत भन्छन्, झापा ११ को आफ्नै गोल्डकप झापा गोल्डकप भएको छ । अब एउटा व्यवस्थित रंगशाला आवश्यक छ ।"
"ओलम्पिक स्थगित, अब एक वर्ष पछि","टोकियो (एजेन्सी) सन् २०२० को टोकियो ओलम्पिक कोरोना भाइरसको विश्वव्यापी महामारीका कारण मंगलबार स्थगित गरिएको छ । अब प्रतियोगिता अर्को वर्ष हुनेछ । प्रतियोगिता जुलाइ २४ देखि हुने कार्यक्रम थियो । अन्तर्राष्ट्रिय ओलम्पिक कमिटी (आईओसी) ले पनि सन् २०२१ भन्दा अगाडि प्रतियोगिता आयोजना सम्भव नभएको जनाएको छ । जापानी प्रधानमन्त्री सिन्जो अबेले भनेका छन्, मैले आईओसी अध्यक्ष थोमस बाचसामु प्रतियोगिता सार्ने प्रस्ताव राखेको थिएँ र उनी त्यसमा शतप्रतिशत सहमत भए । अब यो निर्णयपछि खेलाडीले पनि प्रतियोगिताको तयारीका लागि पर्याप्त समय पाउनेछन् । यस्तै यो निर्णयले प्रतियोगिता र दर्शक सबैका लागि स्थिति सुरक्षित हुनेछ ।प्रतियोगिता सार्न चर्को दबाबबीच मंगलबार प्रधानमन्त्री अबे र बाचबीच मंगलबार विहान लामो कुराकानी भएको थियो । आधुनिक ओलम्पिकको १ सय २४ वर्षको इतिहासमा प्रतियोगिता सार्न लागेको यो पहिलोपल्ट हो । यसअघि जापानी सरकार र आईओसीले एक महिनाको अन्तरमा प्रतियोगिताबारे निर्णय गर्ने बताएका थिए । तर पछिल्लो समय दुवै पक्षमाथि प्रतियोगिता सार्नेबारे चर्को दबाब परेको थियो । महामारीको प्रकोपका कारण अधिकांस देशमा अन्तर्राष्ट्रिय उडान भइरहेका छैनन् भने लगभग सबै सामाजिक र व्यापारिक क्रियाकलापमा पनि प्रतिबन्धको जस्तै स्थिति छ । यस्तोमा खेलाडीले टोकियो ओलम्पिकका लागि भनेर तयारी गर्न पाएका थिएनन् । टोकियो ओलम्पिक सरेपछि अब यस प्रतियोगिताको अन्त्यपछि हुने टोकियो पारा ओलम्पिक पनि एक वर्षपछि मात्र हुनेछ । यस प्रतियोगिताबारे भने अहिलेसम्म निर्णय भइसकेको छैन । क्यानडा र अस्ट्रेलियाले निर्धारित समयमा टोकियो ओलम्पिकको आयोजना भए आफ्नो देशले भाग नलिने बताइसकेका थिए । बेलायत र अमेरिकाले पनि आफ्ना खेलाडी र खेल पदाधिकारीसँग छलफल गरेर प्रतियोगितामा सहभागी हुने वा नहुनेबारे निर्णय गर्ने बताएको थियो । सेन्केइ पत्रिकाले जापानीबीच गरेको मत सर्वेक्षणमा पनि ७० प्रतिशतले प्रतियोगिता सार्नुपर्ने बताएका छन् । आधुनिक ओलम्पिकको इतिहासमा अहिलेसम्म प्रतियोगिता घोषित मितिमै भएको छ । सार्नुपर्ने स्थिति तयार भएको छैन । दुई विश्वयुद्धका कारण भने सन् १९१६, १९४० र १९४४ मा हुनुपर्ने ओलम्पिक भने हुन सकेको थिएन । चर्को शीतयुद्धबीच सन् १९८० र १९८२ को ओलम्पिकलाई भने केही देशले बहिष्कार गरेका थिए ।"
च्याम्पियन्स लिग अनिश्चित,"लन्डन (एएफपी) युरोपेली फुटबल महासंघ (यूईएफए) ले च्याम्पिन्स लिग, युरोपा लिग र महिलाको च्याम्पियन्स लिग फुटबलको फाइनल पछाडि पारेको छ । तय कार्यक्रम अनुसार तीनै प्रतियोगिताको फाइनल मे महिनामा हुनुपर्ने थियो । कोरोना भाइरसको महामारीका कारण फाइनल पछाडि सारिएको हो । फाइनलको नयाँ मिति पनि तोकिएको छैन । महासंघले पूरा प्रतियोगिता नै अर्को महिनासम्मका लागि सारिसकेको छ । खेलका नयाँ मितिबारे कुनै पनि प्रकारको निर्णय नभएको पनि यूईएफएले जनाएको छ । पुरुष च्याम्पियन्स लिगको फाइनल यसपल्ट मे ३० मा इस्तानबुलमा हुने कार्यक्रम थियो । यस्तै युरोपा लिगको फाइनल त्यसको तीन दिन अगाडि पोल्यान्डको जिडान्स सहरमा हुने कार्यक्रम थियो । महिलाको च्याम्पिन्स लिग फाइनल भने मे २४ मा भिएनामा हुने भनिएको थियो । पुरुषतर्फ च्याम्पियन्स लिगको अन्तिम १६ दोस्रो लेगका चार खेल भइसकेका छन् । त्यसपछि कोरोना भाइरसको संक्रमण भएपछि प्रतियोगिता रोकिएको थियो । युरोपका सबै प्रमुख लिग पनि अहिले स्थगितको स्थितिमा रहेका छन् । सन् २०२० मा हुने भनिएको युरोपेली च्याम्पियनसिप अर्को वर्ष हुने घोषणा भइसकेको छ । अहिलेसम्म च्याम्पियन्स लिगको क्वाटरफाइनल पुग्न सफल टिममा एट्लेटिको म्याड्रिड, पेरिस सेन्ट जर्मेन, एटलान्टा, आरबी लेप्जिग रहेका छन् । प्रतियोगिता अनिश्चत भएपछि यसले महासंघलाई ठूलो आर्थिक भार हुन सक्नेछ ।"
