शीर्षक,विवरण
संक्रमणको जानकारी १४ घण्टा लुकाइयो,"ती व्यक्ति संक्रमित रहेको कुरा हिजो (मंगलबार) राति नै मन्त्रालयलगायतलाई थाहा रहेछ, तर हामी उपचारमा संलग्न चिकित्सकले बुधबार साँझ मात्र सञ्चार माध्यमबाट थाहा पायौं, टेकु अस्पतालका डा राजेश साहले भने, बिरामीको उपचारमा संलग्न चिकित्साकर्मीसँग संक्रमणको स्थिति लुकाउँदा ठूलो दुर्घटना हुन सक्ने अवस्था छ । टेकु अस्पतालका चिकित्साकर्मीले बुधबारै आफ्ना निर्देशक डा राजभण्डारीलाई भेटेर बिरामीको अवस्थाबारे जानकारी लुकाउने काम भए उपचार प्रक्रिया नै छोड्ने चेतावनी दिएका छन् । जवाफमा डा भण्डारीले आफूलाई पनि ती बिरामी संक्रमित रहेको जानकारी नरहेको चिकित्साकर्मीहरूलाई बताएका थिए । राष्ट्रिय जनस्वास्थ्य प्रयोगशालाले कुनै व्यक्तिको कोभिड१९ रिपोर्ट पोजेटिभ आउनेबित्तिकै इपिडिमियोलजी तथा रोग नियन्त्रण महाशाखालाई जानकारी दिनुपर्ने हो । त्यसले तुरन्तै हामीलाई सूचित गर्नुपर्ने हो, डा राजभण्डारीले भने । तर जनस्वास्थ्य प्रयोगशालालाई कोभिड१९ देखिएको रिपोर्ट अस्पताललाई नदिई सिधै स्वास्थ्य मन्त्रालयमा पठाउन लगाइँदा यसअघि पनि यस्तै समस्या देखिएको उनले जनाए । पहिलो कोरोना संक्रमितबारेको जानकारी पनि हङकङको प्रयोगशालाबाट राष्ट्रिय जनस्वास्थ्य प्रयोगशालामा आएको २४ घण्टापछि मात्र स्वास्थ्यमन्त्रीले पत्रकार सम्मेलन गर्दै सार्वजनिक गरेका थिए ।मुख्य अस्पतालमै छैन पीपीई बुधबारको पत्रकार सम्मेलनमा मन्त्री ढकालले बढीमा तीन दिनभित्र सरकारले पीपीई (पर्सनल प्रोटेक्टिभ इक्युपमेन्ट) लगायतका चिकित्सा सामग्री विदेशबाट आउने जनाए । उनले यस्तो जानकारी दिए पनि सरकारले खरिदका लागि आह्वान गरेको बोलपत्रमा भने कसैले इच्छा प्रकट नगरेको मन्त्रालय स्रोतले जानकारी दिएको छ । सरकारले कोभिड१९ को उपचारका लागि प्रमुख रूपमा तोकेको शुक्रराज ट्रपिकल तथा सरुवा रोग अस्पतालमा पीपीई नै छैन भने हुन्छ । अस्पताल स्रोतका अनुसार चिकित्सकहरूले हालसम्म जेनतेन बिरामी जाँच गरिरहेका भए पनि संक्रमितको संख्या बढे गम्भीर समस्या निम्तिने अवस्था छ । अस्पतालमा कार्यरत एक चिकित्सकका अनुसार विश्व स्वास्थ्य संगठनले तोकेको मापदण्डका आधारमा प्रयोग गर्ने हो भने अहिले मौज्दात पीपीईले दुईतीन दिन धान्न पनि मुस्किल छ । अहिले त खासमा चिकित्सकहरूले मात्रै प्रयोग गरिरहेका छौं । भोलि बिरामी बढेको खण्डमा अरू स्टाफहरूका लागि पनि पीपीई चाहिन्छ, त्यस्तोमा कसरी व्यवस्था हुन्छ भनेर चिन्तित छौं, उनले भने । स्वास्थ्यमन्त्री ढकालले भने पीपीई मन्त्रालयमा रहेको बताए । हामीसँग मन्त्रालयमा अझै पनि स्टक छ । त्यो अपुग होला, तर हामीले थप व्यवस्था गर्ने प्रयत्न गरिरहेका छौं, उनले भने, आउनेबित्तिकै आवश्यक सबै स्थानमा पठाउँछौं ।संक्रमितको उपचार सरकारले गर्छ : स्वास्थ्यमन्त्री स्वास्थ्यमन्त्री ढकालले कोही संक्रमित भइहाले उपचारको जिम्मा सरकारले लिने बताएका छन् । उनले बुधबार पत्रकार सम्मेलनमा लकडाउन केही समयमा खुला होला भन्ने भ्रममा नरहन पनि आग्रह गरे । मन्त्री ढकालले सबैलाई सावधानी अपनाउन अपिल गर्दै राज्यले राति २ बजेदेखि बिहान ६ बजेसम्ममा खाद्य पदार्थ, औषधि लगायतका सामग्री व्यवस्थापन गर्न सक्ने जानकारी दिए ।"
क्वारेन्टाइनमा राख्नै मुस्किल,कन्टेनर चढेर काठमाडौंबाट आएका ५२ जना क्वारेन्टाइनमा पर्सा मालबाहक कन्टेनरमा चढेर काठमाडौंबाट आएका ५२ जनालाई वीरगन्जस्थित आयुर्वेद अस्पतालको क्वारेन्टाइनमा राखिएको छ । उनीहरूसँगै ना५ख ९५५२ नम्बरको उक्त कन्टेनरका चालक बारा कलैया उपमहानगरपालिकाका ३७ वर्षीय शिवनारायण महतोलाई बुधबार बिहान पक्राउ गरिएको जिल्ला प्रहरी कार्यालयका डीएसपी गौतम थापाले बताए । काठमाडौंमा सामान झारेर खाली रहेको कन्टेनरमा चढेका सर्वसाधारण बिहान करिब डेढ बजे वीरगन्ज आइपुगेका थिए । उनीहरू प्रतिव्यक्ति २ सय रुपैयाँ भाडा तिरेर आएका थिए ।
घट्न थाल्यो आयात,"रसुवागढी र तातोपानी नाका खुल्ने सरकारले दुई महिनादेखि बन्द रहेका चीनतर्फका दुई नाका मालसामान आयातनिर्यातका लागि तत्काल खोल्ने निर्णय गरेको छ । उपप्रधान तथा रक्षामन्त्री ईश्वर पोखरेल नेतृत्वको कोभिड१९ रोकथाम तथा नियन्त्रण उच्चस्तरीय समन्वय समितिले बुधबार रसुवागढी र तातोपानी नाका खुलाउने निर्णय गरेको हो । स्वास्थ्य परीक्षण सुविधा मिलाएर केही दिनमै चीनतर्फका नाका खोल्छौं, सञ्चार तथा सूचना प्रविधि एवं अर्थमन्त्री युवराज खतिवडाले भने ।उच्चस्तरीय समितिको निर्णयमा स्वास्थ्य तथा जनसंख्या मन्त्रालय र कृषि तथा पशुपन्छी विकास मन्त्रालयको स्वास्थ्यसम्बन्धी प्रोटोकल पालना गरी चीनतर्फका रसुवागढी र तातोपानी नाकाबाट मालसामान आयातनिर्यात गर्ने भनिएको छ । यससम्बन्धी समन्वय गृह मन्त्रालय र अर्थ मन्त्रालयले गर्नेछन् । चीनतर्फ रसुवागढी नाकामा नेपालका लागि हिँडेका करिब २ सय कन्टेनर रोकिएको र त्यो नाका बन्द गर्ने औपचारिक निर्णय नेपालले नगरेकाले भन्दै तत्काल सामान आवतजावत सुरु गर्नॅपर्ने चिनियाँ पक्षले नेपाललाई भनिरहेको थियो । सामान आयातनिर्यातबाहेकका क्रियाकलापका लागि चीन र भारततर्फको नाका बन्द गर्ने निर्णय गत सोमबार मन्त्रिपरिषदले गरिसकेको छ । दुवै देशबाट सामान ल्याउन पाइने भएकाले चीनतर्फको बन्द नाका खोल्न गत साताबाट गृहकार्य भएको थियो ।नेपालले गत सातासम्म आउजाउमा चारैतिरबाट कडाइ गर्दै लगेकाले तत्काल चिनियाँ नाका खोल्न चाहेको थिएन । भारतबाट सामान्य अवस्थामा भन्दा आयातमा समस्या देखिएपछि नेपालका सरकारी अधिकारीहरू चिनियाँ नाका खोल्न सहमत भएका हुन् । गत सोमबार अर्थमन्त्री खतिवडाले आपूर्ति प्रणाली सहज गराउन चीनतर्फका नाका खोल्ने विषयमा छलफल गरिरहेको बताएका थिए । नया वर्षका अवसर पारेर चिनियाँ पक्षले माघ १५ देखि केही दिनका लागि यी नाका बन्द गरेको थियो । लगत्तै कोभिड१९ फैलिएपछि नाका बन्दलाई चिनियाँ पक्षले नै निरन्तरता दिने निर्णय गरेको थियो । नेपाल आयात हुने धेरैजसो सामग्री ०७२ मंसिरदेखि रसुवागढी नाकाबाट भित्रिने गरेका थिए । यो नाकालाई ०७४ भदौ १४ गते चीन सरकारले अन्तर्राष्ट्रिय नाका घोषणा गरेपछि सीमामा व्यापारी, व्यवसायी र सवारी साधनको चाप बढ्दै गएको थियो । नेपालको वैदेशिक व्यापारमा चिनियाँ सामग्रीको हिस्सा १६ प्रतिशत छ ।"
अर्थतन्त्रमा महामारीको झट्का !,"यसको सरकारले तुरुन्त लेखाजोखा गरी कसरी व्यवस्थापन गर्ने हो, त्यसतर्फ सोच्नुपर्छ । रोजगारदाता प्रतिष्ठान, उद्योगकलकारखानाहरूलाई सहयोग गरेर भए पनि श्रमिकहरूको गुमेको गाँस र बासको पुनर्बहाली गर्ने सरकारी योजना के छ ? ३ क्वारेन्टाइनमा बस्नुपर्दा हुने खर्च ः आम नागरिकहरू जो सेल्फ क्वारेन्टाइन मा बसेका छन् । उनीहरूले हिजो कमाएको पैसाबाट अहिले खर्च गर्न सके पनि केही दिनमै त्यो रित्तिनेछ । उनीहरूको गोजी रित्तिँदै गएपछि के गर्ने र कता जाने भनेर छटपटाउन थाल्नेछन् । त्यस्तो बेला सरकारले तिनलाई रोजगारीसहित आश्वस्त पार्न नसके के हालत होला ? यसबारे सरकारले सोचेजस्तो लाग्दैन । ४ रेमिटेन्स (विप्रेषण) प्रभावित : रेमिटेन्सले नै चलेको हाम्रो अर्थतन्त्रमा कोरोना भाइरसको महामारीका कारण सिर्जित विश्वव्यापी समस्याको ठूलो असर पर्दै छ । ५ डिमान्ड सक अर्थात् मागमा हुने संकुचन : कोरोना भाइरसको भयावहसँगै अर्थतन्त्रमा डिमान्ड सक हुन सक्छ । यस्तो पहिले पहिले पनि भएको थियो । अहिले हाम्रा होटल, रेस्टुरेन्ट, पर्यटन क्षेत्र प्रायः बन्द भएका छन् । यसले ३ अर्ब रुपैयाँजति क्षति भइसकेको अनुमान गर्न सकिन्छ । किनभने, पर्यटनले नेपालको वैदेशिक मुद्रा आयमा ६ प्रतिशत योगदान दिएको छ । यसले उपलब्ध गराइरहेको आन्तरिक रोजगारी पनि गुमेको छ । रेमिटेन्स घटेको छ । आर्थिक वर्षको अन्तसम्ममा रेमिटेन्स पनि राम्रैसँग घट्ने देखिन्छ । घरायसी भरथेग गरिरहेको रेमिटेन्स घटेपछि यसको प्रभाव हरेक घरको चुलोचौकोमा पर्नेछ । नेपालमा एक दिन बन्द हुँदा १ अर्ब रुपैयाँ जति क्षति हुने उद्योगी, व्यापारीहरू बताउँछन् । अब चीन, भारतलगायत अन्य मुलुकबाट हुने आयात प्रभावित भएपछि त्यसले हाम्रो अर्थतन्त्रमा ठूलो प्रभाव पर्नेछ । चीनबाट नेपालमा अहिले करिब ७० प्रतिशत निर्माण सामग्री आउँछ । यसबाहेक नारायणगढबुटवल, रसुवास्याफ्रुबेंसी सडक, पोखरा, लुम्बिनी विमानस्थल, सिमेन्ट, जलविद्युत्लगायतका थुप्रै आयोजनामा चीनको सहयोग रहेको छ । ती आयोजनाहरू प्रभावित हुन पुगेका छन् । भारतमा बन्ने कतिपय औषधिको रसायन (केमिकल्स) पनि चीनबाटै आउने हुँदा भारतमा त्यसको असर पर्छ र नेपालमा आउने औषधि पनि प्रभावित हुनेछ । नेपालमै पनि जो श्रमिकहरूले काम गरिरहेका छन्, तिनले काम गुमाउनेछन् । तिनलाई कसरी क्षतिपूर्ति दिने र पूर्ववत् काममा फर्काउने व्यवस्था मिलाउने ? यो सरकारका लागि ठूलो चुनौती हो । एसियन विकास बैंक (एडीबी) ले यसअघि सामान्य अवस्थामा गरेको प्रक्षेपणअनुसार डेढ अर्ब रुपैयाँ (००४ प्रतिशत) जति कुल गार्हस्थ्य उत्पादनमा कमी आउन सक्ने उल्लेख गरेको थियो । एडीबीको तीन चरणको प्रक्षेपणमा पहिलेको यो प्रक्षेपण नमिल्न सक्छ । अहिले परिस्थिति फरक भइसकेको छ । अहिले हामीले प्रक्षेपण गरे पनि भोलि नमिल्न सक्छ । त्यसैले नेपाल सरकारले यतिबेला केही महत्त्वपूर्ण कदम चाल्नु वाञ्छनीय हुन्छ : नागरिकको स्वास्थ्य सुरक्षा सतर्कता को कहाँ जाँदै छ ? कहाँबाट आयो ? के गर्दै छ ? जस्ता यावत् कुराको ट्र्याकिङ पद्धति नभएकाले यसबारे सरकारले तुरुन्त कार्य थालोस् । यसलाई लाग्ने बजेटबारे पनि सोचोस् । कोराना भाइरस संक्रमित बिरामीलाई राख्ने भनेर छुट्याएको अस्पतालसम्म बिरामीलाई अन्य नागरिकहरूसित सम्पर्कमा आउन नदिई कसरी पुर्याउने ? बिरामीको जाँच कसरी सुरक्षित गर्ने ? कोरोना भाइरस संक्रमित बिरामी र अन्य रोग लागेर अस्पताल गएकाहरूलाई एउटै अस्पतालमा राख्नु हुँदैन । यसका लागि अतिरिक्त वितीय व्यवस्थापन गर्न विलम्ब गर्नु हुँदैन । अर्थ मन्त्रालयले अनुमानित लागत आउँदै छ भनेर मात्र पुग्दैन । तुरुन्त यससम्बन्धी लागत ल्याउनुपर्छ । थप लागत कति चाहिन्छ ? त्यसको अनुमान गर्नुपर्छ । आवश्यक परे आर्थिक वर्षको बजेट अध्यादेशबाट भए पनि पर सार्नुपर्छ । यो महामारीबाट आमनागरिकलाई सुरक्षित राख्न र सुरक्षा प्रदान गर्न कति खर्च लाग्छ, त्यसको अनुमानित बजेट सार्वजनिक गर्नुपर्छ । विश्व बैंक समूहद्वारा निर्मित इमर्जेन्सी फन्ड (र्यापिड डिस्बर्सिङ इमर्जेन्सी फिनान्सिङ) कसरी उपयोग गर्ने भनी योजना बनाउनुपर्छ । त्यस्तै सार्कमा जुन फन्ड जुटेको छ, आफ्नो लागतको प्रक्षेपण गरिसकेपछि कति माग गर्ने हो त्यसबारे पनि सोचेर योजना बनाउन ढिला गर्नु हुँदैन । बाहिरबाट सहयोग लिने मात्र योजना बनाएर पनि हुँदैन । त्यसको सही प्रयोग कसरी गर्ने भन्नेतर्फ पनि सरकारको ध्यान जानु आवश्यक छ । तर, अहिले सबैतिर बन्द भएकाले केही गर्न सकिँदैन । ४ महिनासम्म सरकार बाहिरको रमिता हेरेर बस्यो । अन्तमा हतारिएर के गर्नु ? छिमेकी मुलुकहरूमा यो संकट देखिइसक्दा पनि ध्यान दिन नसक्नु सरकारको ठूलो कमजोरी हो । छिमेकी चीनबाट कोरोना फैलिएको ४ महिना भइसक्दा पनि हाम्रो सरकार किन कानमा तेल हालेर बस्यो ? अहिले पो सरकार झल्याँस्स भएर एकैचोटि सबैथोक बन्द गर्न पुग्यो । आईएमएफले माथि उल्लेख गरेको र्यापिड डिसबर्सिङ इमर्जेन्सी फाइनेन्सिङ मा १० बिलियन डलर छुट्याएको छ । त्यसमा जुनजुन मुलुकले जतिजति कोटा पाउँछ त्यसको ५० प्रतिशत जति कम विकसित मुलुकमा अर्थतन्त्रमा मन्दी आउँदा लिन सक्ने भनिएको छ । त्यसैले अब सरकारले यसमा पनि सोचेर योजना बनाउनुपर्छ । कोरोनाको शंकामा अस्पताल जानेलाई पेड लिभ दिनुपर्छ । सहयोग गर्नुपर्छ । भिजिलेन्स पनि गर्नुपर्छ । यो महामारी साम्य भएपछि उद्योगी, व्यापारीहरूसित बसेर कसरी अगाडि बढ्न सकिन्छ योजना बनाउनुपर्छ । सरकार आत्तिने होइन जनतालाई बचाउने र अर्थतन्त्रलाई जोगाउने योजना र तदनुरूपको कार्यान्वयनमा जोड दिनुपर्छ । (अर्थशास्त्री तथा श्रीलंकाका लागि पूर्वराजदूत प्याकुर्यालसित ध्रुव सिम्खडाले गरेको कुराकानीमा आधारित ।)"
देशभर एक लाख ३० हजार अट्ने क्वारेन्टाइन,सबैतिर स्वाब परीक्षणको ल्याब पनि छैन । धनगढीबाट काठमाडौंमा स्वाब पठाउन सकिएन भन्ने खबर आएको थियो । अछाममा त स्वाब पठाउने उपकरण नै भएन भन्ने पनि छ नि ? काठमाडौं बाहिर छिट्टै ल्याबहरू सुरु हुन्छन् । भोलितिरै धरानमा सुरु हुन्छ । नेपालगन्जमा पनि छिट्टै सुरु हुन्छ । त्यसैले काठमाडौंबाहिर ल्याबहरू सुरु नहुँदासम्म सम्बन्धित जिल्लाहरूले त्यसको कलेक्सन सेन्टरमा ल्याउने र त्यहाँबाट पर्यटन मन्त्रालयले स्वास्थ्य मन्त्रालयको मागअनुसार हवाई यातायात उपलब्ध गराउने हो । स्वास्थ्य मन्त्रालयले मागेको अवस्थामा हामीले नमुना परीक्षणका लागि हवाईजहाज पठाउँछौं ।
सुरक्षा गस्ती बढाइयो,"लकडाउन उल्लंघन बढ्न थालेपछि सहरी क्षेत्र र भारतीय सीमा नाकामा सुरक्षा गस्ती बढाइएको छ । एक साताका लागि गरिएको लकडाउन बढ्न सक्ने अनुमान गरी सुरक्षा व्यवस्था र स्वास्थ्य सावधानी अपनाएर स्थिति नियन्त्रणमा राख्न गृह मन्त्रालयले देशभरका प्रमुख जिल्ला अधिकारीलाई निर्देश गरेको छ । पछिल्लो पटक हवाईमार्ग हुँदै विदेशबाट आएका दुई जनामा कोभिड१९ को संक्रमण देखिएपछि मानव आउजाउमा थप कडाइ गर्न स्थानीय प्रशासनलाई निर्देशन दिइएको छ । विपत् व्यवस्थापन प्राधिकरणका प्रमुख कार्यकारी अधिकृत अनिल पोखरेलले कोभिड१९ नेपालमा फैलिने उच्च जोखिम रहेकाले त्यसविरुद्ध तयारी भइसकेको बताए । हामी महामारी फैलिन नदिन सफल भएका छौं, उनले भने, हवाई तथा स्थल नाका बन्द त्यसकै लागि हो । विदेशबाट नेपाल छिरेकाको सूक्ष्म निगरानी पनि भइरहेको छ ।सरकारले कोभिड१९ हवाई र स्थल नाकाबाट भित्रिएका नेपालीमा देखिए भयावह हुने भन्दै उच्च सावधानी अपनाएर निर्णय लिन सुरक्षा निकाय र स्वास्थ्यकर्मीलाई निर्देशन दिएको छ । नेपाली सेनाका प्रवक्ता विज्ञानदेव पाण्डेले लकडाउन कार्यान्वयन गराउन आफूहरू लागिपरेको बताए । सेना अन्य सुरक्षा निकायको ब्याकसपोर्टका रूपमा फिल्डमा छ । आवश्यकताअनुसार पैदल र सवारी गस्तीबाट लकडाउनबारे नागरिकलाई सम्झाइरहेका छौं, उनले भने । लकडाउनको पहिलो दिन मंगलबार राजविराज, बागलुङ र महोत्तरीको बर्दिबासमा सेना परिचालन गरिएको र बुधबार सबै जिल्लामा स्थिति नियन्त्रणमा रहेको उनले जानकारी दिए । लकडाउन उल्लंघन नेपालभारत सीमा र सहरी क्षेत्रमा बढी भएकाले त्यसलाई नियन्त्रण गर्न गृह मन्त्रालयले सुरक्षा निकायलाई निर्देशन दिएको छ । गृहमन्त्री अध्यक्ष रहेको विपत् व्यवस्थापन प्राधिकरणको सचिवालयले भारतबाट स्थलमार्ग हुँदै नेपाल प्रवेश गर्नेको निगरानीमा विशेष ध्यान दिन निर्देशन दिइसकेको छ । प्राधिकरणले जिल्ला विपत् व्यवस्थापन समितिलाई भारतबाट गाउँ तथा सहर पसेका मानिसमाथि निगरानी राख्न स्थानीय तहसँग समन्वय गरेर खटिन ७७ वटै जिल्ला प्रशासनलाई निर्देशन दिएको छ ।कथंकदाचित भारतबाट आएका मानिसमा कोरोना संक्रमणको लक्षण देखिए त्यसले भयावह स्थिति ल्याउन सक्छ, गृहका एक अधिकारीले भने, हरेक व्यक्तिसँग सम्पर्क गर्न अब सम्भव छैन, वडावडामा सुरक्षाकर्मी, स्थानीय, स्वयंसेवक र कर्मचारी तैनाथ भई कोकहाँबाट आएको हो, त्यसको निगरानी बढाउन स्पष्ट निर्देशन दिएका छौं । विदेशबाट आएका मानिसलाई सेल्फ क्वारेन्टाइनमा बस्न र घरपरिवारका सदस्यसँग पनि टाढै रहन गृहले देशभरका प्रमुख जिल्ला अधिकारीमार्फत सर्वसाधारणलाई आग्रह गरेको छ । लकडाउनको दुई दिनमा सहर र तराईमधेसका क्षेत्रमा बढी उल्लंघनका घटना भएको देखिन्छ ।प्रहरी प्रधान कार्यालयका अनुसार वाग्मती प्रदेशअन्तर्गतका विभिन्न जिल्लामा मात्रै लकडाउन उल्लंघन गर्ने ५० भन्दा बढीलाई नियन्त्रणमा लिएर सम्झाइबुझाइ छोडिएको छ । उपत्यकासहित देशभर करिब १ हजार ५ सय सवारी साधन नियन्त्रणमा लिइएको छ । उपत्यकाका ३ जिल्लाबाट मात्रै ८ सय ९१ वटा सवारीलाई लकडाउन उल्लंघन गरेको कसुरमा नियन्त्रणमा लिइएको महानगरीय ट्राफिक प्रहरी प्रवक्ता एसपी जीवनकुमार श्रेष्ठले बताए । अत्यावश्यक कामबाहेक सञ्चालन गरिएका सवारीलाई नियन्त्रणमा लिइएको उनले बताए ।लकडाउनको पहिलो दिन मंगलबार सप्तरी र बागलुङमा मानिसको चहलपहल बढेपछि सेना र सशस्त्र प्रहरीलाई संयुक्त रूपमा परिचालन गरिएको थियो । लकडाउनको दोस्रो दिन बारामा स्थानीय प्रशासनले निषेधाज्ञा जारी गरेको छ । सडकमा खटिएका प्रहरीलाई अटेर गर्न थालेपछि सुरक्षा व्यवस्था थप कडा गर्न निषेधाज्ञा जारी गरिएको हो । सशस्त्र प्रहरी प्रवक्ता प्रवीणकुमार श्रेष्ठले सीमा नाका र देशभरका सहरी क्षेत्रमा तीनवटै सुरक्षा निकायले उच्च सावधानी अपनाएको बताए । राजधानीबाहिर सहरी र तराईमधेसका क्षेत्रमा मानिसको आवतजावन अलि बाक्लो देखियो, यस क्षेत्रमा बारम्बार सम्झाइबुझाइ गर्दा पनि घरबाहिर निस्कन थालेपछि सुरक्षा गस्ती बढाएका छौं, प्रवक्ता श्रेष्ठले कान्तिपुरसँग भने, लकडाउन उल्लंघन हुन नदिन नियमित गस्तीबाहेकका टोलीलाई पैदल र सवारी गस्तीमा खटाएका छौं । लकडाउन उल्लंघन गर्नेलाई सम्झाइबुझाइ घरभित्र बस्न आग्रह गरिएको तर केही ठाउँमा सम्झाउँदा पनि अटेर गरेपछि बल प्रयोग भएको गृह मन्त्रालयका अधिकारीले जानकारी दिए ।मंगलबारबाट १८ गतेसम्मका लागि लगाइएको लकडाउनमा सुरक्षाकर्मी, स्वास्थ्यकर्मी, दैनिक उपभोग्य दूध, तरकारी, पानी बोकेका सवारी, इन्धन, एम्बुलेन्स तथा प्रशासनबाट पास लिएका सवारीलाई सञ्चालन अनुमति दिइएको छ । दैनिक उपभोग्य वस्तु किन्न घरबाहिर निस्किएकालाई पनि सामान किन्ने ठाउँसम्म निर्वाह अनुमति दिइएको छ ।"
उद्धारको पर्खाइमा पर्यटक,"काठमाडौं (कास) एक साता लामो लकडाउनको दोस्रो दिन एयर डाइनेस्टीका दुई हेलिकप्टरले रेस्क्यु (उद्धार) उडान गरेका छन् । त्रिभुवन अन्तर्राष्ट्रिय विमानस्थलका प्रवक्ता देवेचन्द्रलाल कर्णका अनुसार बुधबार उपल्लो डोल्पा र लुक्लाबाट हेलिकप्टरमार्फत पर्यटकलाई उद्धार गरी काठमाडौं ल्याइएको हो । यी चार्टर्ड उडान भने होइनन् । सरकारले कमर्सियल र चार्टर उडानमा रोक लगाएको छ । डायनेस्टीका प्रबन्धक बालकृष्ण पण्डितका अनुसार बुधबार बिहान लुक्ला नजिकैको पाङबोचेबाट रसियन पर्यटकलाई उद्धार गरिएको छ । पदयात्रामा रहेका तीन रसियन नागरिकलाई पाङबोचेबाट काठमाडौं ल्यायौं, पण्डितले भने, सोमबारै हेलिकप्टर लुक्ला पुगेको थियो । मौसम बिग्रिएका कारण काठमाडौं फर्किन सकेको थिएन । मंगलबार लकडाउनको पहिलो दिन उक्त हेलिकप्टरलाई गृह मन्त्रालयले अनुमति नदिएपछि हेलिकप्टर उतै रोकिएको थियो । अहिले ती पर्यटकको राजधानीस्थित एक अस्पतालमा उपचार भइरहेको छ । त्यसैगरी, डायनेस्टीकै अर्को हेलिकप्टरले माथिल्लो डोल्पाबाट एक फ्रान्सेली पदयात्रीलाई पनि बुधबार दिउँसो काठमाडौं ल्याएको छ । सहयात्रीसहित उनलाई काठमाडौं ल्याएको म्यानेजर पण्डितले बताए । ती फ्रेन्चको लैनचौरस्थित अस्पतालमा उपचार भइरहेको छ । यसैबीच, डायनेस्टीले बिहीबार पनि दुई हेलिकप्टरको चार्टर उडान गर्दै छ । खुम्बु क्षेत्रको नाम्चे र गोरकसेपबाट उद्धार उडान गर्न लागेको कम्पनीले जनाएको छ ।हाल हिमाली क्षेत्रमा पर्यटकहरू रोकिएका खबर प्राप्त भएका छन् । हेलिकप्टर कम्पनीहरूका अनुसार मनाङमा ३० जना, मुक्तिनाथमा ४ जना र लाङटाङमा ६ जना जर्मन नागरिक उद्धारको पर्खाइमा रहेको बताइएको छ । उनीहरूलाई काठमाडौं फर्काउन सम्बन्धित मुलुकका दूतावासले पहल गरिरहेका छन् । पर्यटन बोर्डका सीईओ धनञ्जय रेग्मीका अनुसार करिब ६ हजार विदेशी पर्यटक रोकिएको अनुमान छ । पर्यटन बोर्डले चितवन, पोखरा र काठमाडौंमा अलपत्र परेका कोही विदेशी भए खबर गर्न भनेको छ ।"
चिनियाँ कम्पनीद्वारा २ हजार किट सहयोग,"चीनको एक कम्पनीले कोरोना भाइरस परीक्षण गर्ने २ हजार किट नेपाल सरकारलाई सहयोग गरेको छ । चीनको ह्वा खथाई अर्थात् बेइजिङ साभान्ट बायोटेक्नोलोजी कम्पनीले बुधबार बेइजिङस्थित नेपाली राजदूतावासलाई किट हस्तान्तरण गरेको हो । उत्पादक कम्पनीका महाप्रबन्धक वाङ कुओफिङले सहयोगस्वरूप ती सामग्री नेपाललाई निःशुल्क हस्तान्तरण गरेका हुन् । त्यस अवसरमा बेइजिङ नगरपालिका वाणिज्य ब्युरोका निर्देशक थान छङ्हाई र बेइजिङकाठमाडौं अन्तर्राष्ट्रिय आर्थिक तथा व्यापारिक सेवा केन्द्रका निर्देशक लिउ चियान् ली पनि उपस्थित थिए । प्रतिकिट एक जनामा कोरोना भाइरससम्बन्धी परीक्षण गर्न सकिन्छ । हाल विश्वका अन्य मुलुकमा पनि सो कम्पनीद्वारा उत्पादित किट भाइरस जाँचका लागि प्रयोग भइरहेका छन् । चीनका लागि कार्यवाहक राजदूत सुशील लम्सालका अनुसार बेइजिङबाट ती सामग्री बिहीबार नै तिब्बतको ल्हासा पुग्नेछन् । त्यहाँस्थित नेपाली महावाणिज्य दूतावासको पहलमा स्थलमार्ग हुँदै नेपाल पठाइनेछ । उनले भने, किटको परिमाणअनुसार स्थलमार्गबाट नेपाल पठाउनु सस्तो र सुलभ हुने भएकाले दाता कम्पनीले यो तरिका अपनाएको हो । २ हजार किटको मूल्य करिब ३० हजार अमेरिकी डलर छ भने सामानको वजन २५ किलो बराबर छ । नेपाल सरकारले मुलुकमा लकडाउन गरे पनि आम रूपमा परीक्षण गर्ने स्वास्थ्य सामग्री नभएकाले निजी क्षेत्रलाई समेत गुहारिरहेका बेला बेइजिङस्थित दूतावासले आफ्नोतर्फबाट पहल गरेको हो । दूतावासका अनुसार अन्य केही व्यवसायीले पनि सहयोग गर्ने रुचि देखाएका छन् । नेपालमा अहिलेसम्म कोरोना भाइरस जाँजका लागि पर्याप्त किटको अभाव छ ।"
तीनै सरकार बीच समन्वय गर्न आह्वान,"काठमाडौं राष्ट्रपति विद्यादेवी भण्डारीले कोरोना भाइरस संक्रमण रोकथामका लागि स्वास्थ्यसम्बन्धी भौतिक पूर्वाधार तथा प्राविधिक तयारी गर्न संघ तथा प्रदेश सरकार, जिल्ला समन्वय समिति र पालिकाहरूबीच सुदृढ समन्वय हुनुपर्नेमा जोड दिएकी छन् । सरकारले चालेका कदमलाई गम्भीरतासाथ आत्मसात् गर्न पनि उनले अपिल गरेकी छन् । राष्ट्रपति भण्डारीले बुधबार वक्तव्य जारी गर्दै सरकारका आधिकारिक निकायले जारी गरेका निर्देशन र आचारसंहिता पालन गर्न भनेकी छन् । कोरोनाको रोकथाम तथा नियन्त्रणका लागि नेपाल सरकारले चैत ९ देखि २१ गतेसम्म मुलुकभर अत्यावश्यकबाहेकका सबै सेवा र हाललाई अन्तर्राष्ट्रिय सीमा नाकासमेत बन्द गर्ने निर्णय गरेको छ । यसबाट आम जनताको दैनिक जीवनमा केही कठिनाइ हुने भए तापनि सरकारको यस सुझबुझपूर्ण र सामयिक निर्णयलाई सबैले गम्भीरतापूर्वक आत्मसात् गर्नुपर्छ, राष्ट्रपतिको वक्तव्यमा छ, यस परिवेशमा वर्तमान संवेदनशील अवस्थालाई मध्यनजर राख्दै हरेक नागरिकले सरकारका आधिकारिक निकायले जारी गरेका निर्देशन एवं आचारसंहिता पालना गर्दै घरमै बसेर आफू र आफ्नो परिवारको अमूल्य जीवनको रक्षा गर्न म हार्दिक आह्वान गर्न चाहन्छु ।"
अर्को घोषणा नहुँदासम्म घरमै बस्नुस्,"काठमाडौं (कास) प्रधानमन्त्री केपी शर्मा ओलीले अर्को घोषणा नहुँदासम्म घरमै बस्न सबैलाई आग्रह गरेका छन् । सामाजिक सञ्जाल ट्वीटरमा बुधबार अपराह्न उनले लेखेका छन्, म घरमै बसेर सरकार सञ्चालन गरिरहेको छु । तपाईंहरू पनि घरमै बस्नुहोस् । अहिले हामी सबै लकडाउनमा छौं । सबै सुरक्षित हुनुहोस् ।कोभिड१९ को सम्भावित संक्रमणबाट बच्न सरकारले मंगलबार बिहान ६ बजेदेखि १८ गते बिहान ६ बजेसम्मका देशव्यापी लकडाउन घोषणा गरेको छ । कतिपय ठाउँमा सामान्य अवज्ञा भएपछि प्रधानमन्त्री ओलीले सबैलाई घरमै बस्न आग्रह गरेका हुन् ।"
अफवाहले पुर्यायो अस्पताल,"उदयपुरको बेलका नगरपालिकाका प्रमुख दुर्गाकुमार थापाले मंगलबार सामाजिक सन्जाल फेसबुकमा एउटा स्टाटस लेखे । उनले नगरपालिकाको वडा नम्बर ३ रातापानी गाउँका विद्यानन्द चौधरी कतारबाट आएको र उनी संक्रमण पुष्टि भएकी युवती चढेकै कल साइन ६५० को विमानमा आएको उल्लेख गरे । फेसबुक र अन्य सामाजिक सन्जालबाट फैलिएको गलत सूचनामा भर परेर उनले उक्त स्टाटस लेखेका थिए । जबकि कोभिड १९ (कोरोना) संक्रमित युवती आएको विमान क्युआर ६५२ थियो ।मेयर थापाले पछि आफूलाई गलत रिपोर्टिङ गरिएको भन्दै फेसबुकमै लेखे तर गलत पुष्टि हुनुअघि नै उनले यो असत्य तथ्यको सूचना प्रमुख जिल्ला अधिकारीदेखि प्रदेश मुख्यमन्त्रीको स्वकीय सचिवसम्मलाई गराइसकेका थिए । मेयरको गलत तथ्यसहितको स्टाटस एकैछिनमा भाइरल भयो । अनि मेयरको भनाइ भन्दै स्थानीय पत्रकारले सन्देश आआफ्नो फेसबुकवालमा साभार गरेर पोस्ट गरिसकेका थिए । गलत तथ्यबाट फैलिएको हल्ला यतिमै सीमित रहेन । कान्तिपुरको सम्पर्कमा आएका ३५ वर्षीय विद्यानन्दको टिकट हेर्दा थाहा हुन्छ, उनी संक्रमित युवती आएको भोलिपल्ट अर्थात १८ गते काठमाडौं आएका रहेछन् । मेयरको स्टाटसबाट फैलिएको हल्लाले स्थानीय पनि सशंकित भए । विद्यानन्दका अनुसार मंगलबार बिहानै उनलाई नगरपालिकाको कर्मचारी बताउने एक जनाले फोन गरेर तुरुन्तै स्वास्थ्य जाँच गर्न नगरपालिका आउन भने । के भएछ भनेर विद्यानन्द आठै बजे खाना खाएर नगरपालिकातिर जाँदै थिए । बाटोमा भेटिएका एक जनाले अहिले नगरपालिका जान नपर्ने भयो, घरमै फर्केर बस्नुस् भने । त्यसपछि उनी आएकै बाटो घर फर्किए । झन्डै साढे चार बजेतिर विद्यानन्दको घरमा इलाका प्रहरी कार्यालयका प्रहरी गाडी लिएर पुगे । उनले सुनाए, त्यतिबेलासम्म पनि कसम मलाई के भइरहेको हो ? के गर्छ भन्ने थाहा थिएन । गाडी लिएर प्रहरी आएलगत्तै एम्बुलेन्स आइपुग्यो । त्यतिन्जेलसम्म विद्यानन्दको घरवरपरका मान्छेको हुल आँगनछेउछाउमा जम्मा भइसकेको थियो । उनले भने, वरपरका सबै मान्छे रमिता हेर्न आएकोझैं गरेर आइरहेका थिए ।विद्यानन्दलाई लैजाने बेलाको तस्बिर मेयर थापाले पनि फेसबुकमा राखेका छन् । जसमा उनलाई लिन आएकाहरूले पर्सनल प्रोटेक्टिभ इक्विपमेन्ट लगाएको देखिन्छ । विद्यानन्दले भने त्यतिबेला सामान्य कपडाको मास्क मात्रै लगाएको देखिन्छ । उनले भने, एम्बुलेन्सको पछाडि म र बूढी बस्यौं । जबकि विश्व स्वास्थ्य संगठनले बनाएको गाइडलाइनमा सम्भावित संक्रमितसँगै अरु मान्छेलाई राखेर अस्पताल लैजाँदा संक्रमण भएको रहेछ भने सर्ने जोखिम रहन्छ । विद्यानन्दलाई धरानको घोपा क्याम्पस्थित बीपी कोइराला इन्स्टिच्युट अफ हेल्थ साइन्स पुर्याउँदा ७ बज्नै आंटेको थियो । बिहान ८ बजे नै खाना खाएका विद्यानन्दले त्यतिबेलासम्म केही खान पाएका थिएनन् । अस्पतालले उनलाई एउटा कोठाभित्र हुल्यो । उनका अनुसार जहां उनी जस्तै वैदेशिक रोजगारीबाट फर्केका धरानकै एक मान्छे थिए । राति दस बजेतिर डाक्टरले उनको नाक र मुखबाट स्वाब निकालेर परीक्षणका लागि लगेका छन् । विद्यानन्दले सुनाए, मलाई किन ल्याएको ? कति दिन राख्ने हो केही पत्तो छैन । त्यसो त दिनभर भोकभोकै बसेका विद्यानन्दलाई राति १२ बजेतिर एक जना स्टाफ नर्सले एउटा चाउचाउ र पानी खान दिइन् । उनकी श्रीमती रीताले आफू पनि राति १२ बजेसम्म अस्पतालबाहिरै बसेको र पछि कर्मचारीसँग हारगुहार गरेपछि अस्पतालकै बिरामी राख्ने एउटा वार्डमा टुक्रुक्क बसेर रात कटाएको बताइन् । उनले भनिन्, जाँच गरेर राति नै फर्किने हो भन्थ्यो । त्यही भएर कपडा पनि ल्याइनं । चिसै रात काटें ।छुट्टीमा जानेआउने गरेर पछिल्ला दस वर्षदेखि कतारमा मजदुरी गर्दै आएका विद्यानन्द पछिल्लो पटक सात महिना पहिले मात्र कतार पुगेका थिए । कोरोनाको त्रास बढेपछि कम्पनीले बिदा दिएर घर फर्केको सुनाए । उनले घर फर्केपछि आफूलाई रुघा, खोकी, ज्वरोजस्तो केही समस्या नदेखिएको सुनाए । उनले भने, हल्लैहल्लामा मलाई यता ल्यायो ।विद्यानन्दका कान्छा भाइ गोठालो काम गर्छन् । उनले दाइलाई भाइरस लाग्यो भनेर गाउँमा हल्ला चलेको र नयाँनयाँ मान्छेले सोधिरहेको सुनाए । उनले मंगलबार मात्रै मास्क र हेल्मेट लगाएको एक जनाले बाटोमै रोकेर तेरो दाइ कतारबाट फर्केपछि कहाँ कहाँ गयो, नढाँटी भन् भनेको सुनाए । उनले भने, उताबाट फर्केको भोलिपल्ट दाइ गाउँका २० जनासँग कोसी टप्पुमा माछा मार्न गएको थियो भन्दिएँ । अनि त्यो मान्छेले बीसै जनाको नाम टिपेर लग्यो ।विद्यानन्दले आफू रोगले भन्दा पनि गाउँमा फैलिएको हल्लाले बिरामी हुन लागेको सुनाए । उनले भने, यति दुःख दिएछ मलाई मान्छेहरूले, उल्टै बिरामी बनाउन लगाएछ । उनले आफूसँग गोजीमा ५ सय मात्र भएको र कति दिन बस्नुपर्ने हो भनेर कसैले नभनेको सुनाए । उनले भने, के हो कसो हो, मैले त केही मेसो पाइरा छैन ।बेलका नगरपालिकाका मेयर थापासँग भने सम्पर्क हुन सकेन । नगरपालिकाका प्रशासकीय अधिकृत धर्मराज जोशीले नगरपालिकाले आफ्नै पहलमा शंका लागेको भएर जाँच गर्न लगेको बताए । उनले भने, अब केही दिनमा नगरपालिकामै क्वारेन्टाइन बन्छ अनि शंका भएकालाई त्यहीं राख्छौं ।मेयर थापाले त आफ्नो स्टाटस हटाएर नयाँ सूचना लेखे । तर उनले हटाएको पुरानो स्टाटस कपी गर्ने र त्यसको स्क्रिनसट राख्नेहरूबाट उक्त गलत तथ्यसहितको खबर फैलिइरहेको छ । कतिले त उक्त स्टाटसको स्क्रिन सट ट्वीटरमा पनि राखे । यसरी राज्यले समयमै सही सूचना प्रदान गर्न नसक्दा सामाजिक सन्जालमा अफवाह निरन्तर फैलिरहेको छ । जसबाट विद्यानन्द जस्ताले हैरानी खेपिरहेका छन् ।"
क्युआर ६५२ मा ४० जिल्लाका यात्रु,"काठमाडौं (कास) फ्रान्सबाट कतार हुँदै काठमाडौं आएकी संक्रमित पुष्टि भएकी किशोरी चढेको विमान क्यूआर ६५२ मा सवारमध्ये १ सय ९ जना ४० जिल्लाका नागरिक भएको पुष्टि भएको छ । पूर्वको झापादेखि सुदूरपश्चिमको कञ्चनपुरसम्मका यात्रु उक्त विमानमा सवार थिए । १ सय ५८ यात्रु सवार विमानमा एक फ्रेन्च, दुई जर्मन र दुई भारतीय थिए । अन्य ४४ जना नेपाली कुन जिल्लाका थिए भन्ने खुल्न सकेको छैन । कान्तिपुरलाई प्राप्त कागजातअनुसार संक्रमित युवती सवार विमानमा सबैभन्दा धेरै अर्थात् २७ यात्रु प्रदेश २ का थिए । यो प्रदेशअन्तर्गतका महोत्तरीका ११, सर्लाहीका ४, धनुषाका ९, सप्तरीका २ र बाराका १ जना छन् । एकाधबाहेक उक्त विमानमा सवार अधिकांश यात्रु वैदेशिक रोजगारीबाट फर्किएका कामदार रहेको बुझिएको छ । उक्त विमानमा सवार सबै यात्रुमा संक्रमणको जोखिम रहनसक्ने भएकाले ती यात्रुहरू सेल्फ क्वारेन्टाइनमा बस्नुपर्ने र स्वास्थ्य समस्या देखिए जाँच गराइहाल्नुपर्ने हुन्छ । तर संक्रमणको पुष्टि भएको तेस्रो दिन भइसक्दा पनि उक्त विमानमा सवार सबै यात्रुसँग सरकारी सम्पर्क हुन सकेको छैन । कान्तिपुरसँगको कुराकानीमा प्रहरी प्रवक्ता एसएसपी उमेशराज जोशीले उक्त विमानमा आएकामध्ये १३ जना आइसोलेसनमा बसेको थाहा भएको र अरूको खोजी तीव्र रूपमा भइरहेको बताए । प्रहरी प्रधान कार्यालयले उनीहरूको अवस्था बुझ्न मंगलबार देशैभरका जिल्ला प्रहरी कार्यालयमा सर्कुलर गरिसकेको थियो । जोखिममा कामदार टेकुस्थित केन्द्रीय प्रयोगशालाबाट बुधबार संक्रमण पुष्टि भएका यात्रु पनि वैदेशिक रोजगारीबाट ६ गतेमात्र काठमाडौं फर्किएको देखिन्छ । यसअघि संक्रमण पुष्टि भएकी किशोरी पनि फ्रान्सबाट कतारको दोहा हुँदै काठमाडौं आएकी थिइन् ।यी दुवै घटनाबाट वैदेशिक रोजगारीबाट फर्किएका कामदार जोखिममा हुन सक्ने र एउटै विमानमार्फत फर्किएका कामदारलाई पनि संक्रमणको जोखिम हुन सक्ने देखिएको छ । दुवै विमान कतार एअरवेजको रहेको र कतारको दोहाबाट आउने उक्त विमानमा अधिकांश घर फर्किने कामदार रहने देखिन्छ । ४ गते काठमाडौं आएकी युवती सवार विमानबाट यात्रुहरूको विस्तृत विवरण प्रहरी प्रधान कार्यालयले अध्यागमन विभागबाट लिइसके पनि बुधबारको संक्रमित चढेको विमानका यात्रुको विवरण प्रहरीले बुधबार साँझसम्म पनि पाएको छैन । प्रहरी प्रधान कार्यालयका एक उच्च अधिकारीले पछिल्लो संक्रमित व्यक्ति पनि वैदेशिक रोजगारीबाट फर्किएको कामदार भएको कुरा सञ्चारमाध्यमबाट थाहा पाए पनि स्वास्थ्य मन्त्रालयबाट औपचारिक रूपमा नपाएको बताए ।"
प्रदेशहरूमा क्वारेन्टाइन र आइसोलेसनको तयारी,"१ हजार शय्या, ५० करोडको कोषसंक्रमित मुलुकबाट आउनेलाई राख्न एक हजार बेडको क्वारेन्टाइन र प्रदेश अस्पतालमा २५ बेडको आइसोलेसन कक्ष व्यवस्था गरिएको कर्णालीका मुख्यमन्त्री महेन्द्रबहादुर शाहीले बताएका छन् । संघीय सरकारले उपप्रधानमन्त्रीको संयोजकत्वमा उच्चस्तरीय समन्वय समिति गठन गर्नेबित्तिकै कर्णाली प्रदेशमा फागुन २५ मै एक हजार शय्याको क्वारेन्टाइन निर्माण गर्ने, ५० करोडको विपद व्यवस्थापन कोष स्थापना गर्ने, प्रदेश प्रवेश गर्ने विभिन्न ६ स्थानमा हेल्थ डेस्क राख्नेलगायत निर्णय भएको उनले बताए ।प्रदेश सरकारले सोमबार भारतबाट फर्किन चाहनेलाई सुरक्षित तबरले घर फर्किन आह्वान गरेकै दिन लकडाउन को निर्णयले केही समस्या निम्तिएको जनाएको छ । मंगलबार साँझ ८५ जनालाई सुर्खेत ल्याएको र बुधबार गड्डाचौकीबाट आउँदै गरेका ४५ जनालाई लिन बस पठाइएको मुख्यमन्त्री शाहीले बताए । प्रदेशहरूमध्ये सर्वाधिक राशिको कोष बनाइएको कर्णालीमा स्वास्थ्यकर्मीले प्रयोग गर्ने पीपीई अभाव, प्रदेशमा ल्याबको सुविधा नहुनु र शंकास्पद बिरामीको स्वाबको नमुना एम्बुलेन्सबाट काठमाडौं पठाउनुपर्ने समस्या भने छँदैछ ।"
कर्णालीका १०३ जना क्वारेन्टाइनमा,निःशुल्क एम्बुलेन्ससल्यान दार्मा गाउँपालिकाले कोरोना भाइरस संक्रमित भेटिएमा उपचारका लागि बाहिर लैजान निःशुल्क एम्बुलेन्स व्यवस्था गरेको छ । गाउँपालिकाभित्र संक्रमितको उपचार व्यवस्था नभएकाले बाहिर लैजान एम्बुलेन्स तयारी अवस्थामा राखिएको हो ।दार्मा गाउँपालिकाका अधिकांश युवा भारतमा मजदुरी गरेर धमाधम घर फर्किरहेका छन् । नागरिकको जीवन सुरक्षाका लागि निःशुल्क एम्बुलेन्स व्यवस्था गरिएको गाउँपालिका अध्यक्ष नीमबहादुर केसीले बताए । उनका अनुसार संक्रमित भेटिएमा उनीहरूको सबै खर्च गाउँपालिकाले बेहोर्ने गरी उपचार व्यवस्था मिलाइनेछ ।
लकडाउन सफल बनाउन सहकार्य,"प्रदेश २ का मुख्यमन्त्री लालबाबु राउतले कोरोना संक्रमण रोक्न संघीय सरकारले गरेको साताव्यापी लकडाउनलाई कार्यान्वयन गर्न प्रदेश सरकारले सहकार्य थालेको बताएका छन् । उनले लकडाउनलाई कडाइपूर्वक लागू गर्न प्रहरीप्रशासनसित समन्वय गरिएको बताए ।लकडाउनको विकल्प छैन । यसलाई कडाइपूर्वक लागू गर्न हामीले प्रशासनिक सहयोग गरिरहेका छौं, मुख्यमन्त्री राउतले बुधबार कान्तिपुरसँग भने, लकडाउनका बेला खटिएका सुरक्षाकर्मीलाई कुनै कमी हुन नदिन रकम विनियोजन गरिएको छ । उनीहरूलाई आवश्यक सबै सहयोग प्रदेश सरकारले गर्नेछ । प्रदेश सरकारले विपद् व्यवस्थापन कोषमार्फत ८ वटै जिल्लाको विपद् व्यस्थापन कोषलाई ५०५० लाख, नेपाल प्रहरी प्रादेशिक कार्यालयलाई २० लाख, सशस्त्र प्रहरी प्रादेशिक कार्यालयलाई २० लाख र राष्ट्रिय अनुसन्धान आयोग प्रादेशिक कार्यालयलाई ५ लाख रुपैयाँ उपलब्ध गराएको छ । यो रकमले उनीहरूले कोरोना भाइरस रोकथामका लागि गर्ने काममा खर्चिने मुख्यमन्त्री राउतले बताए । खाडी मुलुकहरूमा वैदेशिक रोजगार र भारतमा रोजगारी गर्ने प्रदेश २ का बासिन्दा अधिक छन् । कोरोना संक्रमणपछि विभिन्न नाकाबाट उनीहरू घर फर्किएका छन् । प्रदेश २ लाई भने यिनीहरूको व्यवस्थापन ठूलो चुनौती बनेको हो । मुख्यमन्त्री राउतले पनि वैदेशिक रोजगारी र भारतबाट फर्किएकाहरूसँग संक्रमण सर्न सक्ने त्रासले स्थानीयमा डर पसेको बताए । खाडी मुलुकबाट फर्किएकाहरूलाई काठमाडौंमै चेकजाँच गरेर क्वारेन्टाइनमा राख्नुपर्थ्यो, मुख्यमन्त्री राउतले भने, त्यस्ता व्यक्तिलाई सिधै घर पठाइदिँदा जोखिम बढेको छ । प्रदेश सरकारले क्वारेन्टाइन बनाएर उनीहरूको व्यवस्थापनको काम गरिरहेको छ ।प्रदेश २ सरकारले क्वारेन्टाइन बनाउन नेपाली सेनालाई जिम्मा दिएको छ । सेनाले नगरनइन नगरपालिका ५ स्थित गंगुलीमा रहेको मिथिला आयुर्वेद कलेजमा क्वारेन्टाइन बनाउन सुरु गरेको छ । नेपाली सेना महेन्द्रनगरका प्रमुख अञ्जन रूपाखेतीका अनुसार १ सय ५९ बेडको क्वारेन्टाइनको निर्माण बिहीबार बिहानसम्ममा पूरा हुनेछ ।मुख्यमन्त्री राउतले मंगलबार र बुधबार दुवै दिन अपिल निकाल्दै विश्वव्यापी रूपमा फैलिएको कोरोना भाइरस संक्रमण नियन्त्रण गर्न सरकार, निजी क्षेत्र, गैसस र जनसमुदायलाई योगदान गर्न आग्रह पनि गरेका छन् । दुई साताभित्र अन्यत्रबाट आएका संक्रमण संकास्पद व्यक्तिहरूको पहिचान गरेर त्यस्ता व्यक्तिहरू भेटिएमा तत्काल छुट्टै राख्ने प्रबन्ध (आइसोलेसन) मिलाउन प्रदेश सरकारले स्थानीय तहलाई आग्रह गरेको छ । लकडाउनको बेला दैनिक उपभोग्य सामानहरूको कृत्रिम अभाव सिर्जना गर्ने, कालाबजारी गर्नेजस्ता जनविरोधी एवं गैरकानुनी क्रियाकलाप नगर्न नगराउन मुख्यमन्त्री राउतले आह्वान गर्दै त्यस्तो काम गरेको पाइए कानुनबमोजिम कडा कारबाही हुने बताए । कोरोना संक्रमण नियन्त्रण गर्न प्रदेश सरकार पूर्ण प्रतिबद्ध रहेको छ । यस क्रममा आइपर्ने कुनै पनि किसिमका समस्या समाधान गर्न प्रदेश सरकारको संयन्त्रहरू तयारी अवस्था छ, मुख्यमन्त्री राउतले भने । प्रदेश सरकारले दक्षिणी सीमाका सबै सानाठूला प्रवेशद्वारमा विशेष निगरानी र सुरक्षा व्यवस्था मिलाउन सुरक्षा संयन्त्रलाई अनुरोध गर्दै धैर्य र संयमित भएर घरमा नै बस्न सर्वसधारणसँग अपिल गरेको छ ।"
लकडाउनमा को के गर्दैछन् ?,"काठमाडौं (कास) कांग्रेस नेता गगन थापाले कोरोना भाइरस (कोभिड१९) को सँग जुध्न सरकारको तयारी पर्याप्त नभएको बताएका छन् । पूर्वस्वास्थमन्त्रीसमेत रहेका थापाले प्रधानमन्त्री केपी शर्मा ओलीलाई बुधबार ध्यानाकर्षणपत्र लेख्दै थप तयारी गर्न आग्रह गरेका छन् ।सरकारले अहिलेसम्म गरेका प्रयासको प्रशंसा गरे पनि यतिले नपुग्ने थापाले उल्लेख गरेका छन् । यो महासंकटसँग जुध्ने क्रममा हामीले जे गरिरहेका छौं, यो पर्याप्त छैन । जसरी गरिरहेका छौं, यही तरिकाले यो संकटबाट पार पाउन सकिन्न । त्यसैले सरकारले तत्काल गर्नैपर्ने मैले देखेका केही विषयमा यहाँको ध्यानाकर्षण गराउन यो पत्र लेखेको छु, थापाले प्रधानमन्त्रीलाई लेखेको पत्रमा छ । उनले प्रमुख रूपमा सम्भावित संक्रमितहरूको परीक्षण संख्या बढाउनुपर्ने उल्लेख गरेका छन् । काठमाडौंमा राष्ट्रिय जनस्वास्थ्य प्रयोगशालाको क्षमता बढाउनेदेखि काठमाडौंबाहिर पनि यो सेवा उपलब्ध गराउन सरकारले ढिला गर्न नहुने उनको सुझाव छ । उनले यसका लागि एक साता लकडाउनको उपयोग गर्नुपर्ने बताएका छन् ।"
पीपीईको सट्टा रेनकोट,"काठमाडौं (कास) त्रिवि शिक्षण अस्पतालले बुधबारदेखि टेलिफोनबाटै उपचार गर्ने संयन्त्र खडा गरेको छ । सरकारले मंगलबारदेखि देशव्यापी लकडाउन गरेपछि बिरामीको उपचार गर्न टेली हेल्थ सेन्टर सञ्चालनमा ल्याइएको अस्पतालका कार्यकारी निर्देशक प्रेमकृष्ण खड्गाले बताए । सम्बन्धित विषयमा स्नातकोत्तर गरिरहेका चिकित्सकले बिरामीलाई फोनबाटै परामर्श दिनेछन् । अस्पतालले चिकित्सकसँग उपचार सेवाका लागि कुराकानी गर्न २० वटा हटलाइन नम्बर सार्वजनिक गरेको छ । आइतबारदेखि शुक्रबारसम्म बिहान १० देखि ३ बजेसम्म फोन, स्काइप, जुमबाट उपचार सेवा लिन सकिने अस्पतालले जनाएको छ । कोरोना संक्रमणको जोखिमका कारण सेन्टर सञ्चालन गरिएको खड्गाले बताए । बिरामीले आफूलाई परेको समस्या वा सेवाबारे परामर्श लिनुपरेमा जुम, स्काइप वा अस्पतालको हटलाइनमा सम्पर्क गर्न सकिने व्यवस्था मिलाएका छौं, अस्पतालले जारी गरेको विज्ञप्तिमा भनिएको छ । अस्पतालको फोन ४४१००३४, जुम एप ८०६१५०९३३४, स्काइप तगमष्चभअतझच२ष्य।भमग।लउ रहेको अस्पतालले जनाएको छ । जनरल प्राक्टिस एन्ड इमरर्जेन्सी मेडिसिनका लागि ९८२८०११८५३न्युरोलोजी ९८०३१२४७७६पेडियाट्रिक सर्जरी ९८१८२०५७२२जीआई एन्ड जनरल सर्जरी ९८४९८३८३६३डर्माटोलोजी ९८६१५९९९२८एनेस्थेसिलोजी ९८६३०३५७८९प्याथोलोजी ९८४१२७९४७४अर्थोपेडिक्स ९८६०४४६९२३अप्थाल्मोलोजी ९८४०५३९६३२हेमाटोलोनी एन्ड अन्कोलोजी ९८१०३२००४४रेडियोलोजी ९८०८४७७१५६प्लास्टिक सर्जरी ९८५१०५३३४० पुल्मोनोलोजी क्रिटिकल केयर मेडिसिन ९८०३३१७०२५ईएनटी ९८४९८३८३८६साइक्याट्री ९८४९६३०४३० युरोलोजी ९८४०६८३९२९न्युरो सर्जरी ९८४८९०७६०९"
विदेशबाट आएकालाई खोजिँदै,"भक्तपुर (कास) काठमाडौं उपत्यकाका स्थानीय तहले विदेशबाट आएका मानिस खोज्न थालेको छ । उपत्यकाका १८ वटा महानगरनगरका छाता संस्था उपत्यका नगरपालिका फोरमले विज्ञप्ति जारी गरेर हालसालै विदेशबाट आएका व्यक्ति आफ्नो टोल छिमेकमा रहेको थाहा भए खबर गर्न आग्रह गरेको छ । आफैं घरमा मात्रै बसेको वा सहज आउजाउ, उठबस गरिरहेको भए सम्बन्धित स्थानीय तह, जनप्रतिनिधि वा सुरक्षा निकायमा खबर गरिदिन फोरमले उपत्यकावासीलाई अनुरोध गरेको हो । फोरमका अध्यक्ष काठमाडौं महानगर प्रमुख विद्यासुन्दर शाक्य, उपाध्यक्ष ललितपुर महानगर प्रमुख चिरीबाबु महर्जन र सचिव मध्यपुर थिमिका नगर प्रमुख मदनसुन्दर श्रेष्ठद्वारा जारी विज्ञप्तिमा कोभिड१९ भित्रिन नदिने अभियानमा घरमै बसेर सहयोग गर्न अनुरोध गरिएको छ । सूर्यविनायक नगरपालिका र वडा कार्यालयहरूले छुट्टै सूचना जारी गरेर विदेशबाट आएकाको खोजी सुरु गरेका छन् ।"
स्काउटको हात धुने अभियान,"काठमाडौं (कास) विश्वमा महामारीका रूपमा फैलिएको कोरोना भाइरसको सम्भावित संक्रमण रोक्न नेपाल स्काउटले सयवटाभन्दा बढी स्थानमा ह्यान्ड वासिङ स्टेसन सञ्चालन गरेको छ । उपत्यकाका बढी भीडभाड र जोखिमयुक्त ५० ठाउँमा र उपत्यकाबाहिर पोखराका ५, मोरङका २०, मकवानपुर र झापाका ५५, चितवनका ५, काभ्रे, सुनसरी र सर्लाहीका २२, रसुवा, दोलखा, सिन्धुपाल्चोक, दैलेखका एकएक स्थानमा हात धुनका लागि स्यानिटाइजरसहितको स्टेसन सञ्चालन गरिएको स्काउटले जनाएको छ । सर्वसाधारणलाई हात धुने तरिका र स्यानिटाइजरको प्रयोगबारे जानकारी दिने उद्देश्यले हात धुने अभियान चलाइएको नेपाल स्काउटका राष्ट्रिय संयोजक लोकबहादुर भण्डारीले बताए ।"
कीटनाशक औषधि छर्किंदै महानगर,"काठमाडौं (कास) काठमाडौं महानगरपालिकाले महानगरभित्रका अस्पताल र सार्वजनिक स्थलमा डिसइन्फेक्सन स्प्रे (कीटनाशक औषधि) गर्न थालेको छ । कोरोना भाइरस संक्रमण फैलिन नदिन स्प्रे गर्न थालिएको मेयर विद्यासुन्दर शाक्यले बताए । आफूमात्र सफा भएर हुँदैन, आफ्नो वरपर पनि सबै सफा र सुरक्षित हुन जरुरी छ, उनले भने, त्यसैले सार्वजनिक स्थलमै स्प्रे गर्न थालेका हौं । महानगभित्र भिडभाड हुने भित्री सहर, शुक्रराज ट्रपिकल अस्पताल, वीर अस्पताल, कालीमाटी तरकारी बजारलगायतका स्थानमा औषधि छर्किने महानगरले जनाएको छ । कीटनाशक औषधि छर्किएसँगै सडक पानीले पखाल्ने, ब्रुमरले सफा गर्ने जस्ता कामलाई निरन्तरता दिइएको मेयर शाक्यले बताए । महानगरले पहिलो चरणमा बुधबार चार हजार लिटर क्षमताका तीन ट्यांकरमार्फत कीटनाशक औषधि छर्किएको जनाएको छ ।"
"संक्रमण फैलिन नपाओस्, भोकै मर्ने स्थिति पनि नआओस्","कोरोना भाइरस (कोभिड१९) संक्रमणको जोखिम बढेपछि सरकारद्वारा मंगलबारदेखि जारी साताव्यापी लकडाउन मा खाद्यान्नलगायत अत्यावश्यकीय सेवा बन्द नहुने जनाइएको भए पनि केही जटिलता देखिन थालेका छन् । खास गरी खुद्रा बिक्रेताहरू पसल खोल्ने, बिक्रीवितरण र सामान ढुवानी गर्नेबारे अन्योलमा देखिन्छन् । ग्राहक नआएकाले र पसल खुला गर्नेबारे पनि द्विविधा भएकाले उनीहरूले आफूसित भएकै सामग्री पनि बेच्न पाएका छैनन् । अरू अत्यावश्यक सामग्री थोक बिक्रेताबाट ल्याउन पनि सकेका छैनन् । त्यही भएर उपभोग्य वस्तुहरू बेच्ने समय छुट्याइदिन व्यवसायीहरूले माग गरेका छन्, यसबारे सरकारले उचित प्रबन्ध मिलाउन जरुरी देखिन्छ । सरकारले लकडाउनको मूल उद्देश्य प्रभावित नहुने गरी आम नागरिकलाई अत्यावश्यकीय उपभोग्य वस्तुबाट वञ्चित हुन नदिने उपाय पहिल्याउन आवश्यक छ । हुन त, अहिलेको लकडाउन दैनिक रूपमा निश्चित अवधिपछि खुल्ने कर्फ्युजस्तो निषेधाज्ञा होइन । तैपनि कुनै न कुनै रूपमा अत्यावश्यकीय वस्तु किन्ने समय छुट्याउन भने जरुरी देखिन्छ । किनभने, छोटो समयको सूचनाका भरमा पूरै मुलुक लकडाउन गरिएकाले कतिपय मानिसले केही दिनका लागि पुग्ने खाद्यान्न पनि जोहो गर्न पाएका छैनन् । दैनिक मजदुरी गरेर जीवन निर्वाह गर्नेलगायत न्यून आय भएकाहरूले एकै पटक धेरै सामग्री खरिद गर्न सकेका पनि हुँदैनन् । बालबालिका र वृद्धवृद्धालाई आवश्यक पर्ने दूधलगायतका सामग्री धेरै दिनका लागि पुग्ने गरी जोहो गर्न सम्भव पनि हुँदैन । अहिले यिनै सामग्री किन्न पनि पसलहरू खुला छैनन् । कहाँ, कुन बेला, कसरी किन्ने भन्नेबारे ग्राहकहरू पनि अन्योलमा छन् ।फेरि, हाललाई एक साताका लागि भनिए पनि यो लकडाउनको समयावधि बढ्न सक्छ । बुधबार मात्रै अर्का एक जनामा कोरोना भाइरसको संक्रमण पाइएको छ । यसरी संक्रमणको दर बढ्दै जाँदा र जोखिम कायम रहिरहँदा लकडाउन तुरुन्त नखुल्न सक्छ, तीव्र रूपमा प्रकोप फैलनबाट रोक्ने अहिलेसम्म उपलब्ध उपाय यही हो । उता, भारत सरकारले पनि मंगलबार मात्रै तीन साताका लागि पूरै देश लकडाउन गरेको छ । त्यसैले समयावधि लम्बिने सम्भावनालाई मध्यनजर गर्दै सरकारले आम नागरिकलाई उपभोग्य वस्तु अभाव हुन नदिने उपाय सोच्नैपर्छ । सरकारले घरघरमा खाद्यान्न पुर्याउन सम्भव नभएकाले पनि सरकार यसबारे गम्भीर हुनुपर्छ ।सरकारले अत्यावश्यकीय वस्तुहरू बिक्रीका लागि साँझबिहान कुनै निश्चित समय तोक्न सक्छ । यस्तो सामग्री खरिदबिक्रीको विधि तोक्दा भने विशेष सतर्कता अपनाउन जरुरी छ । बिक्रेता र ग्राहक दुवैले अनिवार्य रूपमा मास्क पहिरिनुपर्छ । पसलमा भीडभाड गरिनु हुँदैन । एक व्यक्ति र अर्को व्यक्तिबीच भौतिक दूरी कायम गरिनुपर्छ, त्यसका लागि ग्राहकहरूले सामान किन्ने क्रममा एक मिटर फरक हुने गरी लाइनमा बस्ने व्यवस्था मिलाइनुपर्छ । पसलमा हात धुने व्यवस्था गरिनुपर्छ या ह्यान्ड स्यानिटाइजर राखिनुपर्छ । मुख्य सवाल, अत्यावश्यकीय सामग्री बिक्रीवितरणका नाममा संक्रमण फैलन नदिन आधारभूत सतर्कता अपनाइएन भने मुलुक लकडाउन गर्नुको कुनै अर्थ रहँदैन, यसतर्फ भने पूरै विचार पुर्याउनुपर्छ । सरकारले खुद्रा व्यापारीलाई होलसेलबाट सामान ल्याउने प्रक्रियामा पनि सहजीकरण गर्नुपर्ने देखिन्छ । लकडाउनको दुई दिनसम्मको अनुभवले होलसेलमा मनग्य सामान भएर पनि व्यवसायीहरूले लैजान नपाएको देखिएको छ । जस्तो, कालीमाटी फलफूल तथा तरकारी बजारमा मंगलबार बिहानसम्म तरकारी ढुवानी भए पनि त्यसको पर्याप्त वितरण हुन पाएको छैन । त्यसैले, पालिका, वडा र जिल्ला प्रशासन कार्यालयहरू मिलेर दूध, खानेपानी, खाना पकाउने ग्यास, खाद्यान्न जस्ता अत्यावश्यकीय वस्तु बिक्रीवितरण गर्ने व्यवसायीलाई सामान आपूर्तिका लागि विशेष पासको व्यवस्था गर्न सक्छन् । संक्रमण फैलिन नदिन नागरिकहरू घरमै बसेर केही कष्ट भोग्न तयार छन्, हुनु पनि पर्छ, तर यो सब प्रक्रिया अमानवीय बन्न जानु भने हुँदैन । सामान्य अवस्था जस्तो सजिलो नभए पनि बाँच्नका लागि आधारभूत सामग्रीकै दुःख कसैलाई पर्नु हुँदैन । यसको अर्थ, पसलै रित्तिने तथा बजारको आपूर्ति प्रणाली प्रभावित हुने गरी अनावश्यक सञ्चय गर्नुपर्छ भन्ने पनि होइन । तसर्थ, लकडाउन कति समय लम्बिन सक्छ, त्यहीअनुसार सरकारले व्यवस्थित योजना बनाउन भने ढिलाइ गर्नु हुँदैन । ताकि, प्रकोप फैलिन पनि नपाओस्, भोकै मर्ने परिस्थिति पनि नआओस् ।"
कोरोना भाष्य,"कोरोना भाइरसले गर्दा मार्च १४ देखि स्वेच्छाले घरमै बसिरहेका छौं । मार्च ९ देखि मेरो विश्वविद्यालय स्प्रिङ ब्रेक (वसन्त बिदा) मा थियो र त्यतिखेरै हार्वर्डले अनलाइनबाट दूर पठनपाठन गर्ने (रिमोट लर्निङ) को घोषणा गर्यो । साथै आफ्ना विद्यार्थीहरूलाई होस्टेल खाली गर्ने आदेश पनि दियो । त्यसपछि त के थियो, एकपछि अर्को सबै शिक्षण संस्थानले त्यसै गर्न थाले । हाम्रोले पनि गत सोमबार (मार्च १७) मा खुल्ने कक्षा एक साताका लागि स्थगित गरेर मार्च २३ देखि अनलाइन कक्षा थाल्ने घोषणा गर्यो । विश्वविद्यालयले अब उप्रान्त गर्मीसम्मका सबै कक्षा अनलाइनबाटै हुने सूचना पनि दियो । हामी कम्मर कसेर अब दूरगामी तयारीमा लागेका छौं । सर्वत्र त्रासको वातावरण छ यहाँ । अन्योल छ । सुरुसुरुमा लस्याङफस्याङ अनि पश्चिमेली समाजको खुकुलोपनप्रति मोहले गर्दा कदम चालिएन, पछि बिस्तारै सर्वत्र कडा नियम लागू गरिँदै छ । नेपालबाट आएका आफन्तको मार्च ११ मा फर्किने टिकट थियो । फर्किन पाउँदैनन् कि भन्ने भयो, किनभने कतारले नेपाल र भारतसहित कैयौं मुलुकबाट मानिसको आवागमनमा रोक लगाइसकेको थियो । कतार एयरलाइन्सको फोन पनि जाम, उठ्दै नउठ्ने । त्यसैले मार्च ९ मा यहाँको ओहेयर एयरपोर्ट गयौं, कतार एयरलाइन्सलाई सोध्न । डेस्क म्यानेजरले भन्यो, आजका दिनसम्म त यहाँबाट यात्रु गई नै राखेका छन्, धेरथोर । पर्सि ११ तारिखमा के हुन्छ, यसै भन्न सकिन्न । आजको भोलि स्थिति फेरिइराखेको छ । जे होस्, बिनाबाधा ११ तारिखमा आफन्त नेपाल फर्के । नत्र यहीँ फस्लान् भन्ने चिन्ता थियो । मोरङमा बस्ने बहिनीको फोन आको आयै छ । राजवंशी भाषामा बहिनी सोध्छे, की छुगु, दादा ? खबर सभे ठीके छुगुने ? सबै ठीकै छ भन्छु, दुई शब्दमा र कुरा सिद्ध्याउँछु । दिमाग आपत्कालीन मोडमा भएकाले बढी कुरै गर्न मन लाग्दैन । बिहावारी, गाउँसमाजबारे सोध्न मन लाग्दैन । विश्वव्यापीकरण, भूमण्डलीकरण जस्ता ठूलठूला शब्द एक त बहिनीले बुझ्दिन, अर्को बेलीविस्तार लगाएँ भने झन् डराउँछे भन्ने हुन्छ । तर सतर्क रहन एकदुई शब्द भने भन्छु, किनभने त्यता गाउँमा पनि त यो महामारी आउँदै होला ।उपभोग्य वस्तुको आपूर्तिको विविधता र पर्याप्तता ल्याएकाले अमेरिकी पुँजीवाद संसारमा प्रसिद्ध थियो । यही यसको श्रेष्ठताको परिचायक थियो, अरू व्यवस्थाका तुलनामा । साम्यवादविरुद्ध शीतयुद्ध यसले यही प्रसिद्धिले गर्दा पनि जितेको थियो । तीन दशकको अमेरिका बसाइमा यहाँ कहिल्यै पसलमा कुनै कुराको अभाव भएको मलाई थाहा छैन । तर अहिले थोक र खुद्रा डिपार्टमेन्ट स्टोर दुवैमा सरसफाइ गर्ने अल्कोहल, हात धुने झोल साबुन, चामल, अन्डा र पिउने बोतल पानीको समेत हाहाकार छ । मास्कको के कुरा गर्नु, पसलमा ल्याउनेबित्तिकै एकै छिनमा चट हुन्छ । तीनतीनपल्ट गएँ, तर खाली हात फर्किनुपर्यो । सोध्दा, एकाबिहानै आउन भन्यो तर लामै लाइनमा बस्नुपर्छ पनि भन्यो । छेउछाउमा नभेटेर पटेल ब्रदर्स भन्ने गुजराती पसल गएँ, बीस माइल पर । त्यहाँ त सबै थोक पाइने रहेछ । हामी दक्षिण एसियालीहरूलाई भाग्यमाथि भरोसा भएकाले हो कि । भाग्यमा छ भने सबै हुन्छ, नत्र सबै बिग्रन्छ भन्ने भएर होला, किनमेल गर्न गएका ग्राहक ढुक्क देखिन्थे र तिनका कार्ट पनि खालीखाली नै थिए ।अभावले तर्सेको म, मेरो पालो कार्टभरि रसदपानी (रासनपानी वा खाद्यसामग्री) हालें । उसिना, हिमालयको फेदीमा फलेको बासमती (कहिलेकाहीँ त मोरङको मेरै खेतमा फलेको त हैन जस्तो पनि लाग्छ, त्यस्तो लेखेको देख्दा), दक्षिण भारतीय ठूलगेडी चामल, लट्टा पर्ने थाई चामल, मुसुरी, मुङ, चना, रहर दालका पोका, घिउ, भुजिया गरी अनेक थोक हालें । पछि डिटोल पनि लिऊँ कि जस्तो लाग्यो, तर फेरि यसले कोरोना भाइरस मार्ला कि नमार्ला भन्ने भयो र लिइनँ । सबैतिर समाचारमा त्रास र आपत्कालको वातावरणले आफू पनि अलि भयाक्रान्त भएको लाग्छ । आखिर बीसपच्चीसको लक्काजवान त रहिनँ अब । तर वुहानमा कोरोनाबारे पहिलो पोल खोल्ने डाक्टर ली चौंतीसवर्षे जवान थिए । कोभिड१९ ले तिनलाई पनि छाडेन, लग्यो । तसर्थ पाकेका मात्रै आँप झार्ने सामान्य हावाहुरी हैन यो कोभिड१९ । यो सबैलाई तहसनहस पार्ने प्रशान्त महासागरको टाइफुन (त्फुान) वा अटलान्टिक महासागरमा चल्ने हरिकेन (चक्रवात) हो । तर तन्नेरी हार्मोनले मातेका अमेरिकी युवायुवतीले त टेरपुच्छर लाएनन्, सुरुसुरुमा । सधैंझैं सहरका सडकपेटीमा रसरङ्ग गरिरहे । तर अब कडाइ हुँदै छ । १०० देखि ५० पछि १० जनामा भेला हुने निर्देशन झर्यो । क्यालिफोर्नियाको सन फ्रान्सिस्को क्षेत्रमा त सेल्टर इन प्लेस भन्ने कर्फ्यु जस्तै नियम लागू भएको छ । त्यहाँ र न्युयोर्क राज्यमा घरमै बस्ने आदेश दिइएको छ । दवाई, अत्यावश्यक खाद्य सामग्री किनमेल गर्नबाहेक कोही घरबाहिर निस्किन पाउँदैनन् । हामी बस्ने इलिनोयका गभर्नरले मार्च २१ शनिबारदेखि पूरै राज्यमा लागू हुने गरी स्टे होम वा सेल्टर इन प्लेस आदेश जारी गरेका छन् ।नव कोरोना भाइरसले ल्याएको कोभिड१९ वैश्विक महामारी गजब विरोधाभासले भरिएको छ । र साथै यसले अनेक विरोधाभासलाई पनि उजागर गरेको छ । छरछिमेक, सहर, मुलुक र विश्व एकसाथ यसको घेरामा परेका छन् । हामी यसमा सबै सँगै छौं (वी आर अल इन इट टुगेदर) भन्ने आँट र सामूहिकताको आभास दिने वाक्य संवाद र सञ्चारमा जताततै सुनिन्छ । यो राष्ट्रवादराष्ट्रवाद बीचको दुस्मनीमाझ वसुधैव कुटुम्बकम् भन्न बाध्य गराउने घटना जस्तो पनि लाग्छ । तर यस भाइरसले पतिलाई मर्ने बेलामा समेत पत्नी भेट्न दिएको छैन । अरूको र अरू बेलाको के कुरा गर्ने, समाचार अनुसार इटलीमा पचासौं वर्ष सँगै गुजारेका दम्पती सदाका लागि छुट्टिएका छन्, बिदावारी नलिईकन । पत्नी र शक्तिसम्पन्न छोराहरू घरमा अलग्गिएर बस्न बाध्य छन्, उता घरमूली पितापति अस्पतालमा एक्लै प्राण त्याग्न बाध्य छन् । मृत्युपछि पनि मलामी जाने कोही हुँदैन । छोराले एक्लै अन्तिम माटो दिनुपर्ने भएको छ त्यो इटलीमा, जहाँ जन्म, विवाह, मरण जस्ता सामाजिक समारोहमा परिवार र नाताकुटुम्बको उपस्थिति अनिवार्य हुन्छ । फ्यामिली शब्दले त्यहाँ परिवार पनि जनाउँछ र माफिया ग्याङ पनि, जहाँ एकअर्काका लागि मानिस मरिमेट्न तयार हुन्छन् । यो भाइरस बिनापासपोर्ट, बिनाभिसा सर्वत्र दौडिरहेछ, उडिरहेछ । सबै बोर्डर पार गरिरहेको छ । संसारलाई यसले एक बनाएको छ । कुनै ट्रम्प, मोदी, बोरिस जोन्सन, पुटिनले खडा गरेको भौगोलिक सीमा वा भौतिक पर्खालले यसलाई छेक्न सकिराखेको छैन । तर यसले राष्ट्रवादको चर्को नारा नलगाईकनै सीमानाका बन्द गराइराखेको छ भारतनेपाल, क्यानाडाअमेरिका, ईयुईयु, प्रदेशप्रदेश, सहरसहर जस्ता खुला आवतजावत नाकाबोर्डरसमेत फटाफट बन्द भएका छन् । त्यति मात्रै कहाँ हो र, सेल्फ क्वारेन्टाइन (स्वसंगरोध), सेल्फ आइसोलेसन (आफूलाई आफैंले एक्ल्याउने), सोसल डिस्टेन्सिङ (समाजबाट अलग बस्ने) जस्ता असामाजिक अवधारणा र अभिव्यक्ति वाञ्छनीय र बाध्यकारी भएका छन् । अभिवादनस्वरूप अँगालो मार्ने, औपचारिक म्वाइँ खाने पश्चिमा समाजमा यसले कुहिनो जोडाउन र स्वास्थ्यवर्धक योग जस्तै नमस्ते भन्न बाध्य पारेको छ । र कतिपय हिन्दुहरूलाई फोकटको सेखी बघार्ने मौका पनि दिएको छ । फेरि, नमस्ते नेपालको हो कि भारतको भन्ने झमेला खडा गर्ने मौका पनि दिएको छ यसले ।तर यस भाइरसले पश्चिमा पूर्वाग्रहपूर्ण संकीर्णतालाई पनि जन्म दियो । ट्रम्पले यसलाई चाइनिज भाइरस भने । फरेन अफेयर्स पत्रिकाले यसलाई वुहान भाइरस भन्यो । बेलायत लगायतका मुलुकमा चिनियाँ जस्तो देखिने मानिसमाथि कुटपिट र गालीगलौज भयो । यहाँसम्म कि, इजरायलमा भारतको उत्तरपूर्व राज्यको यहुदीमाथि यहुदीले नै अनुहारका आधारमा दुर्व्यवहार गरे । यो प्यानडेमिक (वैश्विक महामारी) भूमण्डलीकृत विश्व र यसले पैदा गरेको प्राविधिक प्रगतिको सहोदर सन्तान हो । यसको द्रुत गति र यसबारे फैलिने द्रुततम समाचार दुवै यसका उत्पादन हुन् । तैपनि यसले फास्ट र छरितो विश्वलाई मुढेखुट्टा (फ्लाटफुटेड) पारेको छ । युरोप र अमेरिका हेरिरहे, यो फैलिसक्यो । उता औपनिवेशिक इतिहासमा अल्छी मा गनिने एसियाका हङकङ, सिंगापुर, ताइवान र चीनले सुरुको केही ढाकछोपपछि द्रुतगतिका साथ यसलाई नियन्त्रण गरे । सामाजिक सञ्जालमा, अरू मिडियामार्फत यसबारे समाचार तुरुन्तातुरुन्तै आगोसरि विश्वभरि फैलियो । तर स्वतन्त्रता रुचाउने पश्चिमा मुलुकमा मानिस, खास गरी युवाले यसको वास्तै गरेनन् । यस भाइरसले बेबीबुमर र मिलेनियल सन्तति, अथवा भनौं, शीतयुद्ध पुस्ता र ९११ पुस्ताबीचको दृष्टिकोणमा भएको खाल्डोलाई पनि उजागर गरेको छ । किनभने यस रोगले मर्ने बढी वृद्ध हुन्छन् जो बेबीबुमर पुस्ताका छन्, तर जानेर पनि युवाले आफूलाई अजम्बरी ठानेर बेवास्ता गरे ।कोरोना भाइरसले चिकित्सा क्षेत्रमा विश्वको सबैभन्दा अगुवा मुलुक अमेरिकाको अति विकसित र खर्चिलो चिकित्सा व्यवस्थाको खोक्रोपनलाई पनि उदांगो पारेको छ । अर्कातर्फ, विश्वको सबभन्दा ठूलो प्रजातन्त्र भारतमा गौमूत्र सर्बत जस्तै पान गरेर कोरोना भाइरसलाई जित्न सकिन्छ भन्ने हिन्दुहरूको अन्धविश्वासलाई पनि दुनियाँसामु नंग्याएको छ । गौमूत्रले पनि हैन, अर्बौंको खर्चले पनि हैन, सामान्य वैज्ञानिक सुझबुझ र सतर्कताले खोप र एन्टीभाइरल दवाई बनाएर मात्र यसको रोकथाम र निदान गर्न सकिन्छ भन्ने कुरा पनि यसले प्रस्ट पारेको छ । यस भाइरसले एकातिर उपभोक्ता पुँजीवादको मुसादौडमा लागेका मुलुकहरूका मानिसलाई घरपरिवारमा समय बिताउने मौका दिएको छ भने, अर्कातिर यस्तो बाध्यकारी सुनौलो अवसरमा एक्लोपन, त्रास, चिन्ता, एकै ठाउँमा नमिल्ने परिवारका सदस्यसँग दिनरात बिताउँदा हुने तनाव र साँघुरो ठाउँमा बस्नुपर्ने बाध्यताले गर्दा मानिसलाई क्लोस्ट्रोफोबियाले र डिप्रेसनले पनि घेर्ने सम्भावना उत्तिकै छ । यो भाइरस वास्तवमा जैविक घटना भएकाले यसलाई वैज्ञानिक रूपमा लिनुपर्ने हो, तर यसले षड्यन्त्र सिद्धान्तलाई पनि त्यत्तिकै जन्म दिएको छ । जस्तै पढेलेखेकाको मुखबाट पनि मैले सुनेको छु, यो भाइरस चीनको बेल्ट एन्ड रोडकै एउटा पाटो हो, जसमार्फत चीन विश्वमा हैकम जमाउन चाहन्छ । यसले के विरोधाभास देखाउँछ भने वैज्ञानिक हिसाबले विश्वले जति नै विकास गरे पनि अन्धविश्वास र षड्यन्त्र सिद्धान्त हत्तपत्त हराउनेवाला छैन । साथै कोभिड१९ महामारी एउटा जैविक घटना मात्र होइन, यो भूराजनीतिक र सामाजिकमनोवैज्ञानिक घटना पनि हो । यो महामारी सिद्धिइसक्दासम्म हजारौंहजार मानिसको ज्यान जानुका साथै अनेक व्याख्या र भाष्य खडा हुनेछन् । तर यो छिटै सिद्धियोस् र विश्वका मानिसले सामान्य जीवन फिर्ता पाऊन् । विज्ञान, विवेक र वसुधैव कुटुम्बकम्को भावना र धारणाले जितोस् । मिश्र संयुक्त राज्य अमेरिकाको लुइस विश्वविद्यालयमा अंग्रेजीका विभागीय अध्यक्ष हुन् ।"
लकडाउन को सफलता खाद्य सुरक्षामा निर्भर,"कोरोना नियन्त्रण गर्न सरकारले गरेको लकडाउन सराहनीय छ । तथापि आम मानिसलाई दैनिक उपभोग्य वस्तु सहज रूपमा वितरण गर्न नसके लकडाउन असफल हुन सक्छ । पेट भोको भएपछि मानिसहरू स्वाभाविक रूपमा सडकमा आइहाल्छन् । यस्तो नहोस् भन्नका लागि सरकारले अत्यावश्यक खाद्यान्नको भरपर्दो वितरण व्यवस्था मिलाउनुपर्छ । पसलमा खाद्यान्न छ तर प्रहरीले पसल खोल्न दिएको छैन । पेट्रोल पम्पमा इन्धन छ, तर पम्प खोलिएको छैन । गलत सूचना मानिसका घरघरमा पुगेको छ । सरकारले तत्कालै अति आवश्यक सामग्रीको वितरण गर्ने खाका र योजना अगाडि ल्याउनुपर्छ । खाद्यान्न, तरकारी र फलफूल पसलहरू बिहान र बेलुका गरी चार घण्टा खोल्दा राम्रो हुन्थ्यो । पसलहरू नखोलिँदा एकातिर जनताले किन्न पाइरहेका छैनन्, अर्कातिर तरकारी र फलफूल कुहिन थालेका छन् । पसलका साना व्यापारीलाई पनि घाटा लागेको छ । भाटभटेनी, बिगमार्ट जस्ता ठूला खाद्य पसलहरू लगायतलाई १२ घण्टा खोलौं र त्यहाँ काम गर्ने कर्मचारीलाई हिँडडुल गर्न पासको व्यवस्था गरियोस् । मानिसका न्यूनतम आवश्यकता कसरी पूर्ति गर्ने भन्नेमा सरकारको ध्यान जानुपर्छ । त्यस्तै अत्यावश्यक सेवामध्ये बैंक तथा वित्तीय संस्था पनि पर्छन् । बैंक खाल्नुपर्छ भनिएको छ तर कर्मचारीलाई पास दिइएको छैन । आम मानिसले बैंकमा जम्मा गरेको पैसा निकालेर मात्र खाद्यान्न किन्ने हुन् । यस्तो सामान्य लाग्ने तर महत्त्वपूर्ण कुरामा सरकारको ध्यान जाओस् । अनि गरिब र निम्नवर्गीय परिवारका लागि स्थानीय निकायमार्फत तत्कालै राहतस्वरूप आवश्यक मात्रामा चामल, दाल, तेल, नुन, चिनी लगायतका अत्यावश्यक सामग्री वितरण गरियोस् । यति काम गर्न सके मात्र लकडाउन सफल हुन सक्छ । गोपाल देवकोटा, गोकर्णेश्वर८, काठमाडौं सबैभन्दा सानो, आदिम तर अविश्वसनीय जीवले अहिले अहंकारी, शक्तिशाली र सबैभन्दा विकसित मानिएको जीव मानिसलाई नियन्त्रणमा लिएको छ । कोरोना भाइरसका कारण मानव सभ्यताको रामधुलाइ भइहाल्छ भन्ने कल्पना अहिल्यै नगरौं, तर निकै भयावह स्थिति अवश्य ल्याउँछ । सबैतिर आतंकित मानसिकता देख्दा यो अलिक लामो समय जान्छ जस्तो छ । यो महामारीबाट जोगिन सचेत प्रयत्न भने गरिरहनुपर्छ । केही समयका लागि घरबाहिर ननिस्कँदा राम्रो हुन्छ । सरसफाइमा ध्यान पुर्याउनुपर्छ । अनि घरबस्दा परिवारलाई हौसला पनि दिनुपर्छ । संयम र शान्त बनौं । कृष्णप्रसाद पौडेल, भैंसेपाटी, ललितपुरनेपालमा एक साता लामो लकडाउन सुरु भएको छ । कोराना भाइरसको मारमा परेका विभिन्न देशका जनता पनि हामी जस्तै लकडाउन मा छन् । यो अवस्था लम्बिन पनि सक्छ । लकडाउन मा बस्दा हामीले विभिन्न विषयमा ध्यान दिनुपर्छ । सरसफाइ, शारीरिक व्यायम, मनोरञ्जन र सकारात्मक सोच हामीमा चाहिन्छ । घर बस्दाबस्दा निराशा पनि उत्पन्न हुन सक्छ । मानिसको मनोविज्ञानमा पनि असर पर्छ । इटाली, स्पेन जस्ता देशमा मानिसहरू गीत गाउँदै र नाच्दै रमाइलो गरिरहेको भिडियो बाहिर आएको छ । यहाँ पनि मानिसहरू सामाजिक सञ्जालमा मात्र झुन्डिरहनु हुन्न, सिर्जनात्मक काम र मनोरञ्जनमा पनि ध्यान दिनुपर्छ । परिवारसँग कुराकानी गर्ने यो मौका पनि हो । ससाना विद्यार्थी भएका घरमा कथा भन्ने वा कोठाभित्रै दौडिने, खेल्ने वातावरण बनाउनुपर्छ । शारीरिक व्यायाम पनि उत्तिकै आवश्यक छ । यसमा पनि ध्यान दिनुपर्छ । नारायण गौतम, जोरपाटी, काठमाडौं कोरोना भाइरसको संक्रमण तीव्र गतिमा फैलिने हुनाले सरकारले थप जोखिमबाट जोगाउन चैत १८ गतेसम्म लकडाउन गरेको छ । केही व्यक्ति लकडाउन को उल्लंघन गर्दै सडकमा निस्केका फोटा र भिडियोहरू सामाजिक सञ्जालमा देखा परेका छन् । केहीकेही ठाउँमा मानिस बाहिर निस्के पनि प्रायः सडक खाली नै छन् । मानिसहरू घरभित्रै छन् । कोरोना भाइरसबाट जोगिन घरभित्र बस्नुको विकल्प छैन । र, लकडाउन को निर्णयलाई आम नागरिकले सहयोग गर्नुपर्छ । भ्रामक सूचना सामाजिक सञ्जालमा छ्यापछ्याप्ती आउँछन् । यस्ता सूचनाले मानसिक समस्या निम्त्याउने मनोवैज्ञानिकहरू बताउँछन् । घर बस्दा हामीले सकेसम्म भ्रामक हल्लाको पछाडि लाग्नु हुन्न । सरकारले औषधी, खाद्यान्न, दूध र फलफूल लगायतका अति आवश्यक सामग्रीमा रोक लगाएको छैन । किनमेल गर्न अनुमति लिएर बाहिर जाने भनिएको छ । तर, अहिले खाद्य स्टोरहरूमा सर्वसाधारणको भीड बढ्न थालेको छ । यसरी भीड बढ्नु आफैंमा समस्या हो । भीडले नै कोरोना भाइरस फैलाउने हो । यस्तोमा सरकारले कसरी खाद्य सामग्री लकडाउन को अवस्थामा जनताका घरघर पुर्याउने भन्नेबारे ध्यान दिन आवश्यक छ । यस्तो अवस्थामा जनताको साथमा सरकार र सरकारको साथमा जनता हुनुपर्छ । कोरोना भाइरसबाट सम्पूर्ण विश्व प्रभावित भएकाले भूकम्पमा जस्तो बाह्य सहयोग माग्ने अवस्था छैन । त्यसैले कोरोना विपत्को यो समयको सामना आफ्नै देशभित्रको स्रोत र साधनले गर्नुपर्ने भएको छ । यस्तो स्रोतसाधन निजी क्षेत्रसँग पनि छ । निजी क्षेत्रले चलाएको आर्थिक सहयोग अभियानमा सरकारले रोक लगाउनुले राम्रो सन्देश दिएको छैन । निजी क्षेत्रले थालनी गरेको आर्थिक सहयोग पनि राज्यकै कोषमा जम्मा हुने होला । यसले सरकारलाई केही सहज हुने थियो । त्यसैले अरूले कोष खडा गर्न नपाउने निर्णयका कारण यस्तो सहयोग रोकिनु दःुखद छ । यसबारे अझै छलफल जरुरी छ । कोरोनाको नाममा पैसा उठाइरहेकाहरूबाट रकमको दुरुपयोग हुने जोखिम पनि त्यत्तिकै छ । जोखिम छ भन्दैमा पैसा उठाउनै नदिने होइन । नियमन गर्ने व्यवस्था र संस्था बलियो बनाउनुपर्छ । अनि निजी क्षेत्रलाई विश्वासमा लिएर अगाडि बढ्न जरुरी छ । पहिले आफू बचौं अनि सबै जना मिलेर अरूलाई बचाऔं । गोविन्द विक, बूढानीलकण्ठ१२, काठमाडौंधनगढीको गौरीफन्टा नाकामा घर फर्केका नेपालीहरू अलपत्र परेको समाचारले दुःखी बनायो । रातभर भोकभोकै मानिसहरूलाई त्यसरी सीमानाकामा राख्नु गैरजिम्मेवारीपूर्ण कार्य हो । भारतमा काम गर्न जाने मजदुरको आर्थिक अवस्था कमजोर हुन्छ । कोरोनाको विपत्का बेला आफ्नो परिवारसँग आफ्नै देशमा बस्न आएका नागरिकलाई राज्यले यस्तो व्यवहार गर्नु हुन्न । राम्रोसँग स्वास्थ्य परीक्षण गरेर क्वारेन्टाइनमा राख्ने व्यवस्था संघ र प्रदेश सरकारले गर्नुपर्छ । उनीहरूको घर कता हो, कुन स्थानीय निकायमा जाने हुन् आदि टिपोट गरेर राख्नुपर्छ । राज्य चाहिने नै यस्तै विपत्का बेला हो । उता भारत सरकारले पनि वास्ता नगर्ने, यता नेपाल सरकारले पनि सीमामै रोक्ने गरेपछि ती नेपाली अनि कता जानु ? कविता पन्त, धनगढीकोरोना भाइरसले संक्रमण बढाइरहेको आजको अवस्थामा सरकार के गर्दै छ ? सरकारको तयारी पर्याप्त छ त ? यस्तो प्रश्नले आमनागरिकलाई चिन्तित बनाएको छ । आजसम्म पनि कोरोना भाइरसको परीक्षण गर्न नसक्ने अवस्थामा हामी छौं । अहिलेसम्म कति जनाको परीक्षण गरियो ? परीक्षण नै गर्न नसक्ने सरकारले यदि भोलि संक्रमण फैलिए उपचार गर्न सक्छ त ? कोरोना भाइरसको संक्रमणको अवस्था र माध्यम थाहा पाउने उपाय बढीभन्दा बढी नागरिकको परीक्षण नै हो ।जतिसक्दो छिटो सातै प्रदेश, अझ सबै स्थानीय निकायमा परीक्षण हुने व्यवस्था मिलाउन सक्नुपर्छ । यो नै अहिलेको आवश्यकता हो । परीक्षण भएपछि कोरोना संक्रमणको स्थितिबारे थाहा हुन्छ । अध्ययन गर्न सजिलो हुन्छ । अनि बल्ल योजना बनाउन सहज होला । अन्यथा हामीले यसको ठूलो मूल्य चुकाउनुपर्ने हुन्छ । हामी कोरोना भाइरसको नजिक पुगिसकेका छौं । अब बिस्तारै संक्रमित संख्या बढ्न सक्छ । त्यसैले पनि यो समयमा स्वास्थ्य पूर्वाधार बनाउनेमा ध्यान दिनुपर्छ । कोरोना भाइरसविरुद्ध अगाडि उभिएर लड्ने स्वास्थ्यकर्मीले हो । स्वास्थ्यकर्मीलाई चाहिने सामग्री र सुरक्षाको प्रबन्ध गर्नु अब सरकारको पहिलो काम हुनुपर्छ । अहिले उपत्यकाको कुनै पनि अस्पताल कोरोना संक्रमितको उपचार गर्न योग्य छैन । लक्षण मिलेका बिरामीलाई धरि उपचार गर्न स्वास्थ्यकर्मी मानिरहेका छैनन् । यो सबै बुझेर पनि सरकार किन मौन बसिरहेको हो, बुझिनसक्नु छ । रामकृष्ण बराल, जोरपाटी२, काठमाडौं"
बेलायतबाट हेर्दा नेपाली लकडाउन,"म अहिले बेलायतको एउटा कुनामा छु । परिवारसहित आइसोलेसन मा बसेको एक हप्ता भयो । जब म फागुन २९ गते काठमाडौंबाट जहाज चढें, तब युरोपलाई कोरोना भाइरस (कोभिड१९) को केन्द्रविन्दु घोषणा गरिसकिएको थियो । बेलायतमा भाइरसका कारण मर्नेको संख्या केवल १० थियो । यो लेख लेखिरहँदा बेलायतलगायत नेपालमा पनि लकडाउन लागू भइसकेको छ । बेलायतले कोभिड१९ को संक्रमण पहिलो चरणमा बढ्न दिने सोचाइ राखेको थियो । यो निर्णय अरू देशका वैज्ञानिकहरूको विचारभन्दा ठीक विपरीत थियो । यहाँको सरकारका अनुसार, भाइरसको संक्रमण समाजमा पहिले बढ्न दियो भने स्वास्थ्यसेवामा तुरुन्त भार नपर्ने र अगाडि नै समाजमा रोग प्रतिरोधात्मक क्षमता बढ्छ भन्ने थियो । हामी यहाँ आइपुग्दा सबै अवस्था सामान्य नै देखिन्थ्यो । विद्यालयहरू सुचारु थिए । रेलमा खाँदिएर मानिसहरू काममा जाने, साँझमा रेस्टुरेन्ट र पब जाने क्रम रोकिएको थिएन । बेलायत सरकारले आफ्नो पुरानो निर्णय फेरेको एक साताजति मात्र भयो । एक साताअघि अति आवश्यक अवस्थामा बाहेक अन्य कारणले घर नछोड्न आदेश दिइएको थियो । दुःखको कुरा, बेलायतमा अहिलेसम्म सयौं मानिसको मृत्यु भइसकेको छ । संक्रमणको आशंकामा जाँच गर्दा करिब ६ हजार मानिसमा कोभिड१९ पोजेटिभ देखिएको छ । मलाई लाग्छ, जब विश्व यो संकटबाट बाहिर निस्कनेछ, तब यो संसारले अर्कै रूप लिइसकेको हुनेछ । यो संक्रमणले हामीलाई अनेक परीक्षा लिने र दिनेछ । हामी कोसँग बस्न सक्छौं, कोबिना बाँच्न चाहन्छौं भन्ने जवाफ पनि छिट्टै पाउनेछौं ।यहाँ म बसेको वरपर धेरैलाई कोरोना भाइरस लागिसकेको छ । तर नेपालमा अहिले तीन जनालाई मात्र भाइरस लागेको, तीमध्ये एक जना पहिल्यै निको भएर घर फर्किसकेको र बाँकी दुईको चाहिं हाल काठमाडौंमा उपचार भइरहेको सरकारले बताएको छ । यसरी हेर्दा कोरोनाको मारमा नेपालभन्दा बढी बेलायत परेको देखिन्छ । तर मलाई भने धेरै चिन्ता आफ्नै देशको लागिरहेको छ । किनभने नेपालको राजनीतिक नेतृत्वमा दूरदर्शिताको कमी देखिन्छ । अहिले मात्र होइन, पहिलादेखि नै यस्तो देखिँदै आएको छ । भनिन्छ नि, बिहानीले दिनको संकेत गर्छ । हाम्रो नेतृत्व चाहेर हो वा नचाहेर, भोलि आउन सक्ने संकटबारे पहिल्यै योजना बनाउने पक्षमा कहिल्यै देखिँदैन । मलाई त देशको नेतृत्व मेरा एक पूर्वकर्मचारी मानबहादुरभन्दा फरक लाग्दैन । १०१२ वर्ष अगाडिको कुरा हो, उनलाई मैले भूकम्प आउनुभन्दा पहिला अत्यावश्यक सामानसहितको एउटा झोला तयार गरौं भन्दा उनले मलाई एकोहोरो हेर्दै भने, बच्चा पाउने कहिलेकहिले, भोटो सिलाउने अहिले !मैले भनेको कुरालाई सुनेको नसुन्यै जस्तो गरी उनी निस्केर गए । हो, यस्तै मानसिकता अहिलेको हाम्रो नेतृत्वमा रहेको पाइन्छ । यो मानसिकता एकदुई जनामा होइन, केन्द्रदेखि गाउँ तहसम्म जरा गाडेर बसेको छ । पर्यटनमन्त्रीले केही समयअघि नेपाल कोरोनाफ्री देश हो भनेको प्रसंगदेखि स्वास्थ्यमन्त्रीले हाम्रो देश कोरोना ग्रीन जोनमा परेको छ भन्दै सामाजिक सञ्जालमा लेखेको देखियो । यस्तो नाटक देख्दा त हाम्रो नेतृत्वले कोरोना भाइरसको प्रकृति कस्तो हो भन्ने बुझ्नै कोसिस नगरेको जस्तो लाग्छ । देशमा महामारी फैलियो भने कसरी रोक्ने भन्नेबारे गम्भीर नै नभएको वा त्यसको तयारी गर्न नचाहेको भन्ने कुरा पनि प्रस्ट हुन्छ । केही दिनयता दुबईमा जागिर गुमाएका नेपालीहरूसँग कुराकानी गरिरहेकी छु । उनीहरू आफ्नो घर आउन चाहन्छन्, तर उनीहरूको घर आउने बाटो सबैतिरबाट बन्द गरिएको छ । यिनै नेपाली कामदारहरूको पसिनाबाट राज्यको अर्थतन्त्र धानिएको छ । अहिले उनीहरू गम्भीर मर्कामा छन्, तर राज्य साथमा छैन, उनीहरू घर फर्कन सकेका छैनन् । पहिला चीनको वुहानबाट सबै नेपालीलाई सरकारले नै उद्धार गरेर नेपाल ल्यायो, तर अहिले देशको अर्थतन्त्र धान्ने मानिसहरूलाई ठ्याक्कै उल्टो व्यवहार गरिएको छ । हाम्रो नेतृत्वको अदूरदर्शितालाई केही दिनअघि स्वास्थ्यमन्त्रीले गरेको पत्रकार सम्मेलनले पनि राम्रोसँग देखाइदिएको छ । देशमा कोरोनाका नयाँ संक्रमित फेला परेको जानकारी दिन आयोजित प्रेस ब्रिफिङमा दर्जनौं पत्रकारलाई एउटै कोठामा खाँदेर जुन दशा देखाइयो, त्यसबाट पनि प्रस्ट हुन्छ सम्भावित महामारीसँग जुध्नका लागि नेतृत्वसँग कुनै योजनै छैन । अझ दूरदर्शिताको त एकदमै कमी छ ।अत्यन्तै तीव्र रूपमा फैलने कोरोना भाइरसको संक्रमण रोक्न मुलुकभरि लकडाउन गर्ने कुरा सराहनीय हो, किनभने यही बाटोबाट मात्र सयौंको जीवन बच्न सक्छ । एक जनाबाट तीन जना, तीनबाट नौ जना र नौ जनाबाट ८१ जनामा यो सर्न सक्छ । यस्तो अवस्थामा एक जनालाई भएको सुरुकै संक्रमण रोक्न सकियो भने यो संख्या निकै न्यून भएर जाने सम्भावना छ । तर, जुन परिवार एउटै कोठामा बसिरहेका छन्, जसको घरमा पानी छैन, धारा भए पनि पानी आउँदैन, धेरै जनाको एउटै ट्वाइलेट छ, यी मानिसहरूबारे के सोचिरहेको छ सरकारले ? ललितपुरको मंगलबजारनजिक मेरो घरवरपर धेरै यस्ता मानिस बस्ने गरेका छन् । उनीहरूको पूरै परिवार एउटै कोठामा बस्ने गरेको र बिहानै लामो लाइन बसेर उनीहरूले पानी भरिरहेको म देख्ने गर्थें । घरमा गएर एक कोठामा बस्नुपर्दा घरेलु हिंसामा पर्ने महिलाहरूलाई के हुन्छ ? उनीहरूका बालबच्चाको के हालत होला ? खासमा खानेपानी, खुला आकाश र दुईतीन कोठा काठमाडौं जस्तो सहरमा बस्ने धेरैका निम्ति विलासिता का वस्तुहरू हुन् ।अहिलेको विषम परिवेशमा साँझबिहान काम गरेर छाक टार्ने मानिसहरूले के खालान् भनी राज्यले सोचेको छ कि छैन ? त्यत्ति मात्र होइन, कम पैसामा काम गर्ने र साँझबिहान एक किलो चामल किनेर छाक टार्ने मानिसहरूले घरभाडा कसरी तिर्ने ? जीवनयापन गर्ने ससाना व्यापारव्यवसाय बन्द भइरहेका छन्, उनीहरूले के गर्ने ? ऋण लिएर काम गर्ने साना व्यवसायीहरूका लागि ब्याजदर घटाउने कि नाइँ ? यसबारे राज्य कत्तिको गम्भीर बनेको छ ? जनताको हिँडडुल रोकेर महामारीबाट बचाउन त सकिन्छ, तर बाँच्न त खानुपर्यो नि ? जब यो महामारी फैलिएर जान्छ, तब हाम्रो जीवन स्वास्थ्यकर्मीहरूको हातमा हुन्छ । ती स्वास्थ्यसेवकहरूसँग महामारीसँग जुध्न चाहिने व्यक्तिगत उपकरणहरू छैनन् । मानिसलाई बचाउन भेन्टिलेटर छैन । आईसीयसको सुविधा एकदमै कम छ । तैपनि उनीहरूले नै हाम्रो जीवन बचाउनुपर्ने हुन्छ । यस्तो अवस्थामा तिनलाई कसरी परिचालन गर्ने ?जब राज्यले कोरोनाको संक्रमण भित्रिने जोखिम बढिरहेका बेला समेत भिजिट नेपाल मनाउन आफ्ना पर्यटक पठाऊ भन्दै विदेशी मुलुकलाई अनुरोध गरिरहेको थियो, यदि त्यतिखेर अलिकति पनि सोचेको भए, स्वास्थ्यकर्मीहरूका लागि उपकरण मागेको भए, बिरामीका लागि भेन्टिलेटर मागेको भए, बरु स्थिति अर्कै हुन्थ्यो होला । मेरा मानबहादुरको भनाइसँग सोच मिल्ने नेतृत्वले बल्ल अहिले आएर स्वास्थ्यकर्मीका लागि उपकरण, भेन्टिलेटर चाहियो भनेर मागिरहेका छन् । तर मानबहादुरले भनेझैं बच्चा त जन्मिसक्यो π समय हुँदा काम नगर्ने, समय बितिसकेपछि मात्र तात्ने नेपाली स्वभाव फेरि अहिले देखा परेको छ ।नेपालीहरू सजिलै भनिरहेका हुन्छन् हामीलाई त श्री पशुपतिनाथले बचाइरहेका छन् π यदि नेतृत्वले जनताबारे गम्भीर भएर तर्कसंगत तरिकाले सोचेन भने पशुपतिनाथ त के, तेत्तीस कोटि देवीदेवता सबैलाई थकाइ लाग्न सक्छ । नेपालले एक हप्ताका लागि लकडाउन भनेको छ । तर, भाइरसको प्रभाव सामान्यतः दुई हप्ता रहने भनिएको छ । लकडाउन नै गर्ने हो भने यस विषयमा पनि ध्यान दिने कि ?"
कोरोना महामारीका विश्वव्यापी आयाम,"सारा विश्व कोरोनाको महामारीबाट आक्रान्त हुनुभन्दा ठीक अघिसम्म विश्वका राजनीतिक, आर्थिक, सामाजिक, सांस्कृतिक, विकास बहस जुन विषयमा केन्द्रित थिए, ती एजेन्डाको सार्थकता एकाएक नाटकीय रूपमा समाप्त भएको छ । ज्ञान र चेतनाका आयामहरू आज अभूतपूर्व संकुचनका चरणबाट गुज्रिरहेका छन् । कोरोना महामारीको अन्त्यपछि विश्व पुरानै लयमा सुचारु हुनेछ भनेर सोच्नु अलिक हतारो हुन्छ । संसारभर देखिएको विकासको चरम युग, ज्ञानको विशालतम आयतन, राजनीति र अर्थशास्त्रको व्याख्या र आक्रामकता, समाजविज्ञानका दार्शनिक आधारहरूको जग कोरोनाको प्रहारबाट मूर्च्छित अवस्थामा पुगेका छन् । संसारभरिका व्यक्ति, समुदाय वा राष्ट्रहरूले आफ्ना शक्ति र सीमाहरूबारे स्पष्ट ज्ञान प्राप्त गरेको हुनुपर्छ यति बेला । गरिब र पिछडा भनेर चिनिएका देशहरूको त कुरै छाडौं, आफूलाई अति विकसित र महाशक्ति राष्ट्र भनेर गरेका दाबीहरूसमेत मिथ्या साबित भएका छन् । त्यस कारण आधुनिक मानव सभ्यताको सबैभन्दा ठूलो ब्रेक थ्रु हुनेछ कोरोना महामारी ।उदार अर्थराजनीति र खुला समाजको बाटामा हिँडिरहेका पश्चिमी देशहरूमा नागरिकहरूले व्यक्तिगत स्वतन्त्रताको कसीमा सरकारका कदमको बर्खिलाफ गरेका घटनाहरू अहिले सामान्य लागे पनि कालान्तरमा यस्ता घटनाहरूले हाल अवलम्बन गरिएका अर्थराजनीतिक व्यवस्थाका कष्टहरूलाई बहसको केन्द्रमा ल्याउने सामर्थ्य राख्छन् । भविष्यमा देशहरूले अवलम्बन गर्ने अर्थराजनीतिक प्रणालीहरू यिनै घटनाका आलोकमा निर्धारित हुनेछन् । जस्तो कि, फ्रान्समा सरकारको आदेशलाई मानिसहरूले खुला चुनौती दिँदै त्यसको पालना नगरिदिँदा सरकार कडा रूपमा प्रस्तुत हुनुपरेको छ, जुन प्रजातान्त्रिक व्यवस्थाका निम्ति पहिलो चुनौती हो । त्यस्तै, इटालीमा सरकारका नियमहरू र अनुरोधलाई उचित संवेदनशीलताका साथ आत्मसात् नगरिँदा संक्रमण रोक्ने सरकारी कदमहरू नै असफल भैदिए । अकल्पनीय रूपमा संक्रमण फैलियो र इटालीले अहिलेसम्मको सबैभन्दा खराब स्थितिको सामना गर्नुपरेको छ । यद्यपि लोम्बार्दी जहाँ कोरोना संक्रमण सबैभन्दा धेरै फैलिएको छ इटालीकै सम्पन्न र विकसित क्षेत्र हो । त्यहाँको स्वास्थ्य प्रणाली र स्वास्थ्य सेवा विश्वकै अब्बल मानिँदै आएको थियो । अहिले बाध्य भएर सरकारले सेना परिचालन गर्दै अझै कडा नियमहरू अवलम्बन गर्नुपर्ने अवस्था आएको छ । अन्य पश्चिमा विकसित देशहरूको अवस्था पनि योभन्दा भिन्न छैन । व्यक्तिगत स्वतन्त्रता र व्यक्तिगत महत्त्वाकांक्षालाई बढी महत्त्व दिने यहाँको सामाजिक प्रचलनले संकटका बेला झनै संकट थपेको बोध गर्न मस्तिष्कलाई खासै खियाउनुपर्दैन । द न्यारो करिडोर मा लेखकहरू उल्लेख गर्छन् नियमकानुन नभएको ठाउँमा स्वतन्त्रता पनि हुँदैन । त्यसो भए के यी राष्ट्रले अहिले अंगीकार गरेका उदार प्रजातान्त्रिक र आर्थिक नीतिले भविष्यको स्पष्ट बाटो कोर्न सक्लान् त ? कोरोना महामारीले खडा गरेको महत्त्वपूर्ण प्रश्न हो यो । राष्ट्रहरूको क्षमता अर्को महत्त्वपूर्ण प्रश्नका रूपमा खडा भएको छ । अमेरिका लगायत युरोपका विशाल र शक्तिशाली देशहरूमा अहिले देखिएको अलमल, ढिलासुस्ती र कमजोरीले दर्साएको अक्षमता कसै गरी छोपिनेछैन । अर्कातिर, एसियाली देशहरूको पूर्वतयारी र आक्रामक योजनाहरूसहित कोरोना महामारीसँग जुधेका परिदृश्यले आउँदा दिनहरूमा हुन सक्ने विश्वव्यवस्था परिवर्तनलाई संकेत गर्छन् । आधारभूत सुरक्षाका सामग्रीहरूको चरम अभाव, अप्रभावकारी सरकारी नियम र कदमहरू अहिले युरोप र अमेरिका लगायतका विकसित देशहरूका चिन्ता हुन् । यी देशका मानिसहरूको सरकारी नियमहरूप्रतिको बेवास्ता र व्यक्तिकेन्द्रित सोच सम्पन्नताको अनुहारमा देखिएको दाग हो । परनिर्भरता आजको विश्वको सबैभन्दा ठूलो रोग हो र आफ्नै क्षमता विकास गरेर जुनसुकै संकटका लागि तयार नरहने हो भने कुनै बेला अस्तित्वकै संकट आउन सक्छ । इटालीमा पहिलो संक्रमण देखिएलगत्तै केही युरोपेली देशले सीमा बन्द गर्नुपर्ने कुरा उठाएको र अत्यावश्यक स्वास्थ्य सामग्रीको निर्यात बन्द गरेको घटनालाई क्षेत्रीय सहकार्यको खस्कँदो अवधारण र मानवीयताको ह्रासका रूपमा बुझ्दा अतिशयोक्ति हुँदैन । चर्चहरूमा सद्गतको पालो कुरिरहेका लासहरूले युरोपको सम्पन्नता र विकासको अर्को पाटोलाई उजागर गरेका छन् । अर्कातर्फ चीन, सिंगापुर, हङकङ, दक्षिण कोरिया लगायतमा देखिएको सरकारको दह्रो उपस्थिति, भौतिक सम्पन्नता, नागरिकहरूको सामूहिक भावना र जिम्मेवारीबोध संसारलाई आफ्नो दृष्टिकोण परिवर्तन गर्न बाध्य पार्ने केही प्रतिनिधि दृष्टान्त हुनेछन् । निकट इतिहासका सार्स, मार्स, स्वाइन फ्लु, इबोलाबाट यी एसियाली देशहरूले सिकेर जुन स्तरको तयारी गर्नुपर्ने थियो, त्यसमा कुनै कसर बाँकी राखेनन् । यद्यपि सुरुका दिनमा चीनका केही कमजोरी देखिएका थिए । इतिहासमा युरोप जसरी ज्ञानविज्ञानको केन्द्र थियो, आज ज्ञान निर्माणको केन्द्र एसियामा सरेको अनुभूति धेरैले गरेका छन् । तर यो घटना ज्ञान निर्माणको तहमा मात्रै सीमित हुनेछैन । आर्थिक, राजनीतिक र सांस्कृतिक रूपमा बलियो एसियाले अब विश्वव्यवस्थामा निकै ठूलो हस्तक्षेप गर्ने ल्याकत पनि राख्छ भन्ने स्पष्ट भएको छ । कोरोनाको एकै प्रहारबाट आक्रान्त बनेको महाशक्ति अमेरिकाको ट्रम्प प्रशासन भने स्पष्ट बाटो नभेटेर बिलखबन्दमा छ र चुनावी गफमै सीमित छ ।इपिडिमियोलोजिस्ट माइकल मारमोट तथा जनस्वास्थ्यविज्ञ क्लेर बाम्बरा, भिसेन्टे नाभारो, न्यान्सी क्रेगर जस्ता अनुसन्धाताहरूका ज्यादातर अनुसन्धान स्वास्थ्यलाई राजनीतिजस्तो समाजको उपरी संरचनाले कसरी दिशानिर्देश गर्छ भन्ने विषयमा केन्द्रित हुने गर्छ । उनीहरू स्वास्थ्यलाई राजनीतिक संरचना हो भन्ने तर्कमा विश्वास गर्छन् । स्वास्थ्य पनि एउटा बिक्री गर्न योग्य साधन हो भन्ने मानेपछि स्वास्थ्य व्यक्तिगत जिम्मेवारी हो भन्ने नवउदारवादी व्याख्याले कसरी संकटलाई गहिराउँदो रहेछ भन्ने तथ्यलाई कोरोना महामारीले राम्रैसँग बुझाएको हुनुपर्छ । स्वास्थ्य सेवालाई निजी क्षेत्रको नाफा कमाउने उद्योगका रूपमा विकास गरेका देशहरू (जस्तै स्पेन, बेलायत) ले अहिले कोरोना महामारीसँग जुध्नलाई गर्नुपरेको कष्ट आफैंमा एउटा गतिलो शिक्षा हो । स्वास्थ्यलाई राज्यको जिम्मेवारीभित्र राखेका माथि उल्लिखित एसियाली देशहरूको भूमिका अन्यभन्दा राम्रो देखियो । महामारीसँग लड्न सक्ने क्षमता भएको स्वास्थ्य प्रणालीका लागि आवश्यक प्रविधि, उपकरणहरू, वैज्ञानिक र स्वास्थ्यकर्मीहरूको विकास गर्नु सबै राष्ट्रको अनिवार्य सर्त हुनु जरुरी छ । स्वास्थ्यलाई व्यक्तिगत जिम्मेवारी बढी र राज्यको प्राथमिकता कम मान्ने देशहरूले भविष्यको संकटका लागि कोरोना महामारीको यो घडीमा प्रकाशमा आएका सफल र असफल प्रयास साथै अर्थराजनीतिक सिद्धान्तलाई संकेतका रूपमा बुझ्न सक्छन् । त्यस कारण कोरोना महामारीका असरहरू महामारीमाथिको विजयपश्चात् अझै व्यापक बन्नेछन् ।सापकोटा नेदरल्यान्ड्सको मास्त्रिख्त विश्वविद्यालयमा सोसियल इपिडिमियोलोजी विषयमा विद्यावारिधि गर्दै छन् ।"
सीमाञ्चलमा समन्वय,"कोरोना महामारीको संक्रमणबाट जोगिन नेपालको खुला सीमालाई निश्चित समयका लागि बन्द गरिएको छ । राष्ट्रिय सुरक्षामा अधिकतम महत्त्वको पाटो हो सिमाना । नेपाल सरकारको प्रस्तावपछि दुवै देशका सरकार सीमा सिल गर्न तत्पर भए । नेपालभारत सीमा सील ले एउटा ऐतिहासिक मोडको संकेत दिएको छ । कोरोना क्रन्दनमाझ सिल को दीर्घकालीन उद्देश्य र आवश्यकताबारे फराकिलो विमर्श हुन सकिएको छैन । तर एउटा ऐतिहासिक तथ्य के हो भने, यो सिल विगतको भन्दा फरक र मौलिक छ । राष्ट्रिय सुरक्षाको अवधारणामा महामारी संक्रमण गाँसिएर सम्भवतः पहिलो पटक बोर्डर सिल भएको हो । भारत आन्तरिक असुरक्षाको त्रासबाट प्रभावित छ भने नेपाल पनि आफ्नो सुरक्षार्थ असंलग्न रहन सक्दैन । भारत तीन साता लामो लकडाउनलाई सफल बनाउन लागिपरेको छ । यता नेपाल सरकार पनि लकडाउनका लागि जनसहभागिता र जनसमर्थन जुटाउन कसिएको छ । स्वास्थ्यका कारण यस्तो बन्द वा अरूबाट आफूलाई अलग राख्नु र एकान्तवासको खोजी वा प्रश्रय समकालीन विश्वकै निम्ति नयाँ हो । तत्कालका लागि महामारीको सबैभन्दा सहज र भरपर्दो उपचार लकडाउन नै मानिएको छ ।नेपालभित्र नै एक ठाउँबाट अर्को ठाउँबीचको सम्पर्कविच्छेद मात्र होइन, जो जहाँ छन्, त्यहीँ एकान्तवासका लागि उत्प्रेरित गरिँदै छ । सामाजिक विच्छेद, व्यक्तिगत दूरी, स्वनजरबन्द, सेल्फ क्वारेन्टाइन जस्ता शब्दहरूले ध्यान समाजशास्त्र विकसित गर्दै छन् । कतिपय अवस्थामा सरकारले दबाब पनि दिएको छ, जसलाई बृहत्तर पक्षले जनहितकारी नै मानेको छ । कोरोनाको सन्त्रास बाक्लिँदै गएपछि सबैको नजर भारतसँग जोडिएको खुला सिमानामा पुग्यो जहाँ सहज रूपमा बहुसंख्यकको आवागमन हुँदै गरेको थियो । नेपालको आन्तरिक सुरक्षा प्रणालीलाई व्यवस्थित बनाए पनि खुला र सहज साँधमा निगरानी अपरिहार्य थियो । त्यो त हुनैपर्नै काम थियो । तर सीमा सिल मा जसरी हतार गरियो, त्यहाँ आफ्नै जनताको नैसर्गिक अधिकार कुल्चिएको पाइयो । नेपाली नागरिक भनेका ती मात्र होइनन्, जो सरहदभित्र बस्दै आएका छन् । ती पनि हुन्, जो विभिन्न प्रयोजनले सरहदबाहिर छन्, तर आफ्नो मातृभूमि फर्किन चाहन्छन् । संकटका बेला जोकोही पनि आआफ्नै थातथलोमा जतिसक्दो चाँडो पुग्ने मनोदशामा हुन्छन् । यसरी फर्किन चाहनेहरूलाई हाम्रो सन्दर्भमा हवाई र स्थलमार्ग मात्रै सम्भव छ । हवाई मार्गबाट आउनेहरूका लागि पहिचान र परीक्षण तन्त्रको विकास त गरियो, तर खुला सीमा क्षेत्रमा त्यो हुन सकेन । यसले गर्दा आफ्नै मुलुक फर्किन चाहने नागरिकहरूले सरकारी तन्त्रबाटै अपमान, असुरक्षा र आक्षेप बेहोर्नुपर्यो । यहाँ सरकारी चूककै कारण विभेदको अवस्था देखियो । सिमानाबाहिरका खाँटी नेपाली नागरिकताप्राप्त नागरिकप्रतिको जिम्मेवारीबाट सरकार पन्छिन मिल्दैनथ्यो । आखिर भयो त्यही ।नेपालसँग जोडिएका सीमा इलाकाहरू संक्रमणद्वार हुन् भनेर हल्ला फिँजाइयो । कसैकसैले त कर्फ्यु लगाउनुपर्नेमा बल गरे । यसरी कराउनेहरू तिनै थिए, जो जुनसुकै निहुँमा सीमा बन्द गर्न चाहन्छन् । काठमाडौंको संकीर्ण दोषी चस्मा फेरि उजागर भयो । जस्तोसुकै संवेदनशील क्षणमा यिनीहरू एकोहोरो रटानमा हुन्छन् र सबै समस्याको मूल खुला सीमालाई नै औंल्याउँछन् । सीमाञ्चलप्रतिको पूर्वाग्रह आफैंमा विभेद हो । सुरुमा खुला सीमालाई महामारीको जिम्मेवार ठहर्याइयो । महामारी सीमानाकाबाट छिरेकाहरूले निम्त्याउँंछन् भन्ने एउटा धारणा फिँजाइयो । सीमावर्ती क्षेत्रको संवेदनशीलतालाई लिएर जनस्वास्थ्य रणनीति पहिचान गर्न चूक भो, जसको मारमा भुइँतहका मान्छेहरू परे । कोरोना संकटलाई लिएर सीमावर्ती क्षेत्रमा सुनिश्चितता तथा संरक्षणमा केवल सरकारी संयन्त्र र सुरक्षा निकाय मात्र होइन, सबै नागरिकको समान दायित्व हुन्छ । निरन्तर चनाखो रहनुपर्ने विषय हो यो । सिभिक सेन्स को पूर्वसर्त सिभिक सुविधा र सिभिक सिस्टम हो, जसका लागि शासनको सेन्स जरुरी हुन्छ । निश्चित रूपमा कोरोना संक्रमण हवाई मार्गबाट आएकाहरूमा मात्र हुने जोखिम हो (जसरी अहिले दुई जनामा देखियो) भन्न मिल्दैन । यसलाई पनि सामान्यीकरण गर्न मिल्दैन । यो जहाँबाट पनि जताबाट पनि छिर्न सक्छन् । कुनै परिवार वा टोलकै संक्रमणको जोखिम बाहिरिए सरकारले त्यसलाई पूर्णतया आइसोलेसन मा राखिदिन सक्छ । मूल कुरा हो, कोरोना बाहिरबाट संक्रमित भएर आउने जोकोहीबाट यहाँ फैलिन सक्छ । ती नेपाली वा गैरनेपाली नागरिक हुन सक्छन् । यसैले बाहिरबाट आउनेहरूको पहिचान, परीक्षण, हेरचाह र निगरानी जरुरी छ । यसका लागि सरकारी प्रयत्न फितलो देखियो । संक्रमणको आघातलाई रोक्न सकिँदैन, तर सुरुआतमै योजना र कारबाहीको मेल ठीकसँग गर्न पाए यसको असरलाई नियन्त्रण गर्न सकिन्छ । अहिलेको स्वनजरबन्दले यसमा पक्कै सघाउ पुर्याउन सक्छ । भारतको स्थलमार्गबाट नेपाल छिर्नेहरू भारतमा श्रमसीप बेच्नेहरू, व्यवसाय गर्नेहरू, अध्ययन गर्नेहरू वा रोजगारीका अन्य क्षेत्रमा संलग्नहरू त छँदै छन्, उपचार गराउन र तीर्थ गर्न जाने वा घुम्न जानेहरू पनि छन् । यसबाहेक अन्य सार्क मुलुकबाट भारतको स्थलमार्ग हुँदै आउनेहरू पनि छन् । बिनापर्याप्त गृहकार्य सीमा सिल गर्दा कुनै नाकामा सामूहिक विरोध त कतै सरकारी प्रबन्धको सामूहिक अवज्ञा भयो । आफ्नै माटोमा आउन नेपालीहरूले संघर्ष गर्नुपर्ने अवस्था आइपुग्यो । सवा अर्बभन्दा बढी जनसंख्या भएको भारतले पहिलो पटक चैत ९ मा जनता कर्फ्यु नाम दिएर लामो लकडाउनको सम्भाव्य परीक्षण गरिरहँदा भारतभित्रै एकदम काम ठप्प भैसकेको थिएन । यसले पनि ठूलो संख्यामा नेपालीहरू वारितिर अल्झिइराखे । सीमावर्ती राज्य बिहारले अन्य राज्यहरूबाट आफ्ना प्रदेशवासीलाई झिकाउन व्यवस्था गरेका विशेष ट्रेनहरू जब फर्केर पटना पुगे, बिहार लकडाउन भैसकेको थियो । तर बिहार सरकारले रेलवे स्टेसनमै स्वास्थ्य निगरानीको प्रबन्ध गरी स्पेसल बस सेवाबाट तिनीहरूलाई गन्तव्यमा पठायो । ती ट्रेनमा केकति नेपाली थिए र उनीहरूले नेपाल प्रवेश पाए कि पाएनन्, यसको जवाफ कसैसँग छैन । कहाँ कति नेपाली फसेका छन् ? तीन साता लामो लकडाउनलाई उनीहरू कसरी थेग्छन् ? नेपाली पक्षको तयारी के छ ? यसतर्फ सोच्न जरुरी छ ।उत्तरतिरको हाम्रो सीमा चीनसँगका सन्धि र रेखांकनद्वारा निर्धारित छ । त्यसै गरी पूर्व, पश्चिम र दक्षिणमा भारतसँगको सीमा विभिन्न समयमा भएका सन्धिसम्झौता र भारत स्वतन्त्र हुनुपूर्वको सीमा रेखांकन र दशगजाले छुट्याउँछन् । त्यस उप्रान्तको अवस्थामा दुवैतिरको संयुक्त प्राविधिक टोलीले परिष्कार गर्दै आएको छ । दशगजावारिपारि घना बस्ती छ । यस्तोमा सीमा सिल कतिपय ठाउँमा व्यावहारिक हुँदैन ।बाहिरतिर कोरोनाले सन्त्रास फैलाइराख्दा सीमाक्षेत्रमा निर्बाध धार्मिकसांस्कृतिक भेलाहरू रोकिएनन् । यस पृष्ठभूमिले सीमाञ्चलमा समन्वयको आवश्यकता देखाउँछ । छिमेकी भारतीय राज्यहरूमा कोरोनाको प्रकोप फैलिए वा हाम्रैतिर कथंकदाचित् केही भैहाले परस्पर सहयोग, समन्वय र सहकार्यको खाँचो छ । यसका लागि अहिलेदेखि नै गृहकार्य हुन जरुरी देखियो । सीमावर्ती क्षेत्रमा समकक्षी सुरक्षा एवं प्रशासनिक समन्वय, जोडिएका पालिकाहरूबीचको संवाद, सीमावर्ती प्रदेशहरूमाझ सूचना र स्रोतको समन्वयलाई कसरी उपलब्धिमूलक बनाउने ? सोचौं । कोरोनाविरुद्धको लडाइँ आवेशले होइन, विवेकपूर्ण एवं न्यायसंगत बाटोबाट मात्र लड्न सकिन्छ । भारतीय बाटोबाट आउनेहरूलाई सुरक्षित तरिकाले घरसम्म पुर्याउने व्यवस्था मिलाउनु राज्यको जिम्मेवारी हो । रितु जायसवाल सीमावर्ती भारतीय राज्य बिहारस्थित सीतामढीको सिंहवाहिनी पञ्चायतकी मुखिया हुन् । तिनले आफ्नो पञ्चायत क्षेत्रभित्र भारतकै विभिन्न राज्यबाट वा नेपालबाट आइपुगेकाहरूको सूची तयार गरी जिल्ला प्रशासनसँगको समन्वयमा स्वास्थ्य परीक्षण एवं निगरानीको प्रबन्ध गरिन् । त्यस्तै आवश्यकता नेपालतिर पनि स्थानस्य तहबाट हुनुपर्ने हो । तर हामीतिर अझै अलमल भेटिन्छ । प्रत्येक नागरिकले आफैं कोसिस गर्ने हो । सीमाञ्चलमा सार्थक समन्वय गरेर नै कोरोनाको हाँकसँग जुध्न सकिन्छ । न छिमेकी बदल्न सकिन्छ, न त अहिले सीमाञ्चलको बसोबास नै फेर्न सकिन्छ, यो संकटलाई नेपाल वा भारत एक्लैले सीमावर्ती क्षेत्रमा जुध्न सक्दैन । अवधी भाषाका कवि रहिमले भनेका छन् मथत मथत माखन रहे, दही मही बिलगाय रहिमन सोई मित है, भीर परे ठहराय । अर्थात्, साँचो मित्रले विपत्मा साथ दिन्छ । यस्तो मित्रको के काम, जो विपत्का बेला छुट्टिन्छ । नेपालभारतको भूगोलले नै कुनै पनि विपत्सँग साझा जुध्नुपर्ने शिक्षा दिन्छ । हामीले आफ्नो राष्ट्रिय सुरक्षाको परिवेशलाई दृष्टिगत गर्दा राष्ट्रको भौगोलिक परिस्थितिलाई अवश्य नकार्न सक्दैनौं । तर यही भौगोलिक परिस्थिति सुरक्षा सुदृढीकरणका निम्ति कति उपयोगी हुन सक्छ भन्ने विमर्श आजको आवश्यकता हो । किनभने कोरोनाले यो र त्यो मुलुक भनेर चिन्दैन । आज राष्ट्रिय सुरक्षाको परिभाषा फराकिलो हुँदै आयो, जसमा महामारीसमेत गाँसियो । कूटनीति दोषी चस्मा लगाएर चल्दैन, सीमाञ्चलका अकाट्य अवसरहरूको उचित उपयोग र प्रवर्धनबाट सञ्चालित हुन्छ । सरकारलाई सीमाञ्चल समन्वयका लागि ध्यानाकर्षण गराउँदै यहीबीच हामीले आफू पनि र घर जोडिएको छिमेकी देशको नागरिकलाई पनि बचाउन समन्वय र सामञ्जस्यको विधि अपनाउनुको विकल्प छैन ।"
अमेरिकामा तीव्र फैलँदै कोरोना,"१९ हजारले ज्यान गुमाएजेनेभा (एएफपी) विश्वभरि महामारीका रूपमा फैलिँदै गएको कोभिड१९ को संक्रमणको कारण बुधबारसम्म १९ हजार ६ सय ६ जनाको मृत्यु भइसकेको छ । विश्व स्वास्थ्य संगठनले सार्वजनिक गरेको विवरणअनुसार संंसारभर ४ लाख ३४ हजार ६ सय ९९ जनामा संक्रमण पुष्टि भएको छ । १ लाख ११ हजार ८ सय ५४ जना उपचारपछि घर फर्किएका छन् भने यसको संक्रमण हालसम्म १९६ भन्दा बढी देशमा देखा परिसकेको छ । देश मृत्यु संक्रमित इटाली ६ हजार ८२० ६९ हजार १७६स्पेन ३ हजार ४३४ ३९ हजार ६७३चीन ३ हजार २८१ ८१ हजार ५१४इरान १ हजार ९३४ २४ हजार ८११ फ्रान्स १ हजार १०० १९ हजार ८५६ अमेरिका ७ सय ८४ ५४ हजार ९६३बेलायत ४ सय २२ ८ हजार ०७७ नेदरल्यान्ड २ सय ७६ ४ हजार ७४९बेल्जियम १ सय ७८ ४ हजार ९३७ जर्मनी १ सय ७२ ३० हजार १५० दक्षिण कोरिया १ सय २६ ५ हजार ४१०स्विट्जरल्यान्ड १ सय ३५ ८ हजार ७९५इन्डोनेसिया ५८ ५ सय ७९ब्राजिल ४७ २ हजार २७१टर्की ४४ १ हजार ८७२ स्विडेन ४१ २ हजार ३१८ फिलिपिन्स ३८ ६ सय ३६ पोर्चुगल ३३ २ हजार ३६२ डेनमार्क ३२ १ हजार ७१५अस्ट्रिया ३० ५ हजार ४९९ क्यानाडा २६ २ हजार ७९२ त्यसैगरी, इराकमा २६, सानमरिनोमा २१, इजिप्टमा २०, ग्रिसमा १७, अल्जेरियमा १७, मलेसियामा १९, भारत, नर्वे र हंगेरीमा १०१०, अस्ट्रेलिया ९, पोल्यान्ड, आयरल्यान्ड र पाकिस्तानमा ८८ पानामामा ६६ जना, इजरायल, पेरु, हङकङ र बंगलादेशमा ५५, थाइल्यान्ड, मेक्सिको, अर्जेन्टिना, लेवनान र मोरोक्कोमा ४४ जना, सिंगापुर, ताइवान, यूएई र घाना र अफगानिस्तानमा २२, जनाको ज्यान गैसकेको छ ।"
सहायता कोष सार्कअन्तर्गत राख्न पाकिस्तानको माग,"पाकिस्तानले कोरोना महामारी विरुद्ध जुध्न घोषणा गरिएको आपतकालीन कोषलाई दक्षिण एसियाली सहयोग संगठन (सार्क) को सचिवालय मातहत ल्याउनुपर्ने माग गरेको छ । बंगलादेशी विदेशमन्त्री एके अब्दुल मोमेनसँग मंगलबार भएको फोन वार्तामा पाकिस्तानी विदेशमन्त्री शाह मोहम्मद कुरेसीले कोषलाई सार्कका सचिवालयअन्तर्गत राख्नुपर्ने माग गरेका हुन् । स्रोतहरूको साझेदारीको आवश्यकताको छलफल गर्ने क्रममा सार्क कोभिड१९ आपतकालिन कोषलाई सार्कका महासचिव मातहात राख्न र त्यसको परिचालनको कार्यविधि छलफलमार्फत् चाँडोभन्दा चाँडो टुंगाउने विषयमा जोड दिइयो, पाकिस्तानी विदेशमन्त्रालयद्वारा जारी विज्ञप्तीमा भनिएको छ । सार्क सदस्य राष्ट्रका प्रमुख र उच्च अधिकारीहरूबीच मार्च १५ मा भएको भिडियो कन्फरेन्समा उक्त कोषको घोषणा गरिएको थियो । भारतीय प्रधानमन्त्री नरेन्द्र मोदीले कोष स्थापनका लागि गरेको प्रस्तावमा सबै सार्क मुलुकले समर्थन जनाएका थिए । भिडियो कन्फरेन्समा पाकिस्तानबाहेक अन्य सबै सार्क मुलुकका सरकार प्रमुखहरू सहभागी थिए । पाकिस्तानका तर्फबाट भने स्वास्थ्य राज्यमन्त्री जफर मिर्जा सहभागी थिए । मोदीले सोही भिडियो कन्फरेन्सकै दौरानमा भारतका तर्फबाट कोषमा एक करोड अमेरिकी डलर दिने घोषणा समेत गरेका थिए । नेपालले कोषमा दश करोड रुपैयाँ दिने बताइसकेको छ । पाकिस्तानले भने हालसम्म सहयोग गर्ने रुकम घोषणा गरेको छैन । त्यसका साथै पाकिस्तानले क्षेत्रीय सहयोगका लागि सार्क महत्वपूर्ण मन्च बताउँदै कोभिड १९ नियन्त्रणमा केन्द्रित हुन सदस्य राष्ट्रहरू र दातृ निकायहरूबीच समन्वय गर्दै स्वास्थ्य मन्त्रीहरूबीच भिडियो कन्फरेन्सका लागि जोड दिएको समेत विज्ञप्तीमा उल्लेख छ । सार्कका सरकार प्रमुखहरूको भिडियो कन्फरेन्समा पाकिस्तानका स्वास्थ्य राज्यमन्त्री जफर मिर्जाले कोभिड१९ को महामारीका कारण अत्यन्त खराब परिस्थिति पनि सिर्जना हुनसक्ने भएकाले सार्कमार्फत क्षेत्रीय सहकार्यमा जोड दिएका थिए । प्राविधिक, आर्थिकलगायतका सबैकिसिमका स्रोतलाई एकीकृत गर्न यो मन्च उपयोगी हुनेछ, उनले भनेका थिए । कन्फरेन्सका क्रममा पाकिस्तानले भारत नियन्त्रित जम्मुकश्मिर क्षेत्रमा लगाइएको निषेधज्ञा हटाउनुपर्ने माग गरेका थिए ।"
आपसी सहयोगमा जेनेभाको डिप्लोमेटिक नोट,"फ्रान्समा क्वारेन्टाइन समय ५ साता बढाइयोकोरोना भाइरसको संक्रमण दिनप्रतिदिन बढ्दै गएपछि राष्ट्रपति एमानुयल म्याक्रोंले फ्रान्समा क्वारेन्टाइनको समय अप्रिल २८ सम्म बढाउने घोषणा गरेका छन् । मंगलबार राष्ट्रपतिको वैज्ञानिक परिषद्ले कम्तीमा अप्रिल २८ सम्मका लागि क्वारेन्टाइनको समय लम्ब्याउन सुझाव दिएको थियो । वैज्ञानिक परिषद्को सुझावपछि मंगलबार साँझ मन्त्रिपरिषद्को बैठकले क्वारेन्टाइनको अवधि बढाएर अप्रिल २८ सम्म पुर्याउने निर्णय गरेको हो ।फ्रान्समा कोरोना भाइरस संक्रमणको सम्भावना अझै बढ्ने देखिन्छ । त्यसैले वैज्ञानिकको सुझावलाई आदर गर्दै कम्तीमा पनि अप्रिल २८ सम्म क्वारेन्टाइनको समय बढाउनुको विकल्प छैन, म्याक्रोंले भने । राष्ट्रपतिले सरकारको निर्णयलाई पूर्ण रूपमा पालना गर्न र क्वारेन्टाइनमा बसेर राष्ट्रिय संकट टार्न पनि सबैलाई आग्रह गरे ।"
उत्तम उपाय घरमै बस्नु,"भुटानमा फागुन ६ गते नोवल कोरोना (कोभिड१९) का पहिलो बिरामी फेला परे । उनी अमेरिकाबाट आएका पर्यटक थिए । उनी भुटान पुगेको केही दिन मात्र भएको थियो । एक ठाउँबाट अर्को ठाउँमा जाँदा उनी सार्वजनिक बस नभई ट्याक्सीमा गएका थिए । उनले धेरै मानिससँग भेटघाट नगरेका भए पनि भुटानको स्वास्थ्य मन्त्रालयको अनुमानअनुसार उनी करिब ९० जनाको प्रत्यक्ष सम्पर्कमा आएका थिए । विदेशबाट फर्केका नेपालीले काठमाडौं ओर्लेपछि बस तथा अन्य यातायातका साधनमा घर पुग्ने गर्छन् । कतिपयले विमानस्थलमै आफन्तसँग भेटघाट गर्छन् भने कतिपयले घरगाउँमा । त्यसो गर्दा उनीहरूको सम्पर्क ९० जनाभन्दा धेरैसँग हुन्छ । नेपालमा भेटिएकी कोभिड१९ की दोस्रो संक्रमितसँगै विमानमा आएकामध्ये थोरैलाई मात्र सरेको रहेछ भने पनि स्थिति भयावह हुन सक्छ । यस्तो नहोस् भन्नका लागि अहिले उपलब्ध एक मात्रै उपाय भाइरस लागेका सम्भावित व्यक्तिको नजिक नपर्नु नै हो । तर कसलाई भाइरस लागेको छ, छैन भन्ने यकिन नहुने भएकाले जो कोहीसँग पनि नजिक नहुनु सबैभन्दा राम्रो हो । जादुको छडी घुमाएर सबै अमेरिकीलाई १४ दिनसम्म एकअर्काभन्दा ६ फिट टाढा हलचल गर्न नदिई राख्न सकिने भए यो महामारी रोकिने थियो, महामारी विज्ञहरूलाई उद्धृत गर्दै द न्युयोर्क टाइम्समा प्रकाशित एक रिपोर्टमा भनिएको छ । विज्ञहरू भन्छन्, यो भाइरसलाई रोक्न सकिन्छ, तर कठोर कदम चालेका खण्डमा मात्रै, शीर्षकको रिपोर्टमा स्वास्थ्य रिपोर्टर डोनाल्ड डी म्याकनिल, जुनियरले लेखेका छन् । सो रिपोर्टमा अरू कुराका साथै भाइरसलाई एउटा सहरबाट अर्को सहरमा, एक व्यक्तिबाट अर्को व्यक्तिमा फैलन दिन नहुनेमा जोड दिइएको छ । रिपोर्टमा भनिएको छ, कोरोना भाइरस डरलाग्दो भए पनि यसलाई रोक्न सकिन्छ भन्ने कुरा चीन, दक्षिण कोरिया, सिंगापुर र ताइवानले देखाएका छन् । तर यसका लागि गर्नुपर्ने कामका बीचमा नेताहरूले अभूतपूर्व समन्वय गर्नुपर्छ र अत्यन्त धेरै पैसा खर्च गर्नुपर्छ । अनि नागरिकले अभूतपूर्व भरोसा राख्नुपर्छ र अभूतपूर्व सहयोग गर्नुपर्छ ।अभूतपूर्व समन्वय र अभूतपूर्व लगानी गर्ने कुरा हामी नागरिकको हातमा छैन । हामी नागरिकले आफू संक्रमित नभइयोस् र आफूमार्फत अरूलाई संक्रमण नहोस् भन्ने कुरा यकिन गर्न भने सक्छौं । यसो गर्नु भनेको अरू मान्छेसँगको सम्पर्क सकेसम्म नगर्नु हो । त्यस रिपोर्टमा भनिएको छ, कोरोना भाइरस सबैभन्दा पहिले फैलिएको वुहान प्रान्तलाई चीनले बाँकी भागबाट पूर्ण रूपमा अलग्याएको थियो, त्यसैले भाइरस अन्यत्र ठूलो मात्रामा फैलन पाएन । अहिले कोरोनाबाट सबैभन्दा धेरै मान्छे मरेको देश इटालीले भने यस्तो काममा ढिला गर्यो ।मानिसलाई हिँड्न नदिने नियम जति खुकुलो भयो, अस्पतालमा उति नै बढी क्षमताभन्दा धेरै बिरामी पुग्छन् र उति नै बढी मानिस मर्छन् । अर्थतन्त्र चालु हुन उति नै बढी समय लाग्छ, रिपोर्टमा भनिएको छ । बेलायतबाट प्रकाशित द गार्डियनका अनुसार, अहिले संसारका २० प्रतिशत मानिसलाई सरकारले घरबाट ननिस्कन भनेको छ । बेलायतमा बन्दको आदेश कडाइका साथ लागू गराउने तयारी गरिएको छ । घरबाट बाहिर निस्कन पाउँदैनौं, बेलायती प्रधानमन्त्री बोरिस जोन्सनले आफ्ना नागरिकलाई भनेका छन् । अमेरिकाको वासिङ्टन राज्यका गभर्नर जे इन्स्लीले आफ्ना नागरिकलाई गरेको सार्वजनिक सम्बोधनमा बन्दलाई भाइरससँग लड्ने एक मात्र हतियार भनेका छन् । तपाईंहरू सार्वजनिक स्थानमा जति थोरै समय निस्कनुहुन्छ, त्यति बढी ज्यान जोगिन्छ, उनले भनेका छन् । कोरियामा संक्रमितलाई सरकारी आश्रयस्थलमा राखिएको थियो । उनीहरूका फोन र त्रेडिट कार्डबाट सूचना लिएर बिरामी हुनअघि ती मानिस कहाँकहाँ गएका थिए, पत्ता लगाइएको थियो । त्यसपछि ती मानिसहरूसँग उनीहरूलाई संक्रमित व्यक्तिले भेटे नभेटेकोबारे फोनबाट जानकारी लिइएको थियो । संक्रमित मानिसलाई घरमै एकान्तबासमा राखिएको थियो । घरबाट बाहिर निस्कनेलाई आठ हजार डलर जरिवाना तोकिएको थियो । कसैलाई संक्रमण भएको छ कि भनेर दक्षिण कोरियामा मार्च ९ सम्ममा २ लाख १० हजार मानिसको जाँच गरिएको थियो । नेपालमा यस्तो जाँच हुने सम्भावना छैन । त्यसैले, नेपालमा पनि हिँडडुल गर्नमा लगाइएको निषेधको जति धेरै पालना हुन्छ, भाइरस फैलन त्यति नै कम हुने निश्चित छ ।"
फाट्टफुट्ट खुल्न थाले पसल,"इन्धन ढुवानीमा समस्या छैननेपाल आयल निगमले इन्धन ढुवानीमा कुनै अवरोध नभएको जनाएको छ । मंगलबार मात्रै २ हजार ३ सय टन ग्यास लोड भएको निगमका कार्यकारी निर्देशक सुरेन्द्र कुमार पौडेलले बताए । एकै दिन १ सय २७ बुलेट ग्यास लोड भए, यो इतिहासकै सबैभन्दा बढी हो, उनले भने, बुधबार पनि लोड भइरहेको छ । इन्धन ढुवानीका क्रममा कुनै पोइन्टमा समस्या छैन । ग्यास आयातमा समस्या नभए पनि आन्तरिक व्यवस्थापनमा भने केही चुनौती देखिएको उनले बताए । मान्छे हिँडडुल गर्न मिल्दैन । अनिवार्य पास चाहिन्छ, सुरक्षाको कुरा पनि छ, उनले भने, बोटलिङ प्लान्ट कसरी सञ्चालन गर्ने भन्ने छलफलमा छौं । बजारमा अभाव हुन नदिन परिचयपत्रका आधारमा मात्रै ग्यास दिइएको उनले बताए । यसैबीच कोरोना समन्वय समितिको बुधबारको बैठकले ग्यास रिफिलिङमा समस्या हुन नदिन ग्यास बोटलिङजस्ता कार्यमा संलग्न हुने श्रमिकलाई कार्यस्थलसम्म आउनजान सम्बन्धित उत्पादक संस्थाले सवारीसाधनको व्यवस्था गर्न लगाउने निर्णय गरेको छ । सवारीसाधनका लागि आवश्यक अनुमति गृह मन्त्रालयले दिने जनाएको छ ।"
अब एक परिवार एक ग्यास सिलिन्डर,"काठमाडौं (कास) नेपाल आयल निगमले एक महिनामा एक परिवारलाई एउटा मात्र ग्यास सिलिन्डर दिने नीति ल्याएको छ । कोभिड१९ को असर लम्बिन सक्ने आकलन गर्दै निगमले यस्तो व्यवस्था गरिएको बताएको छ । बजारमा ग्यास अभाव हुन नदिन र प्रभावकारी व्यवस्थापनका लागि नयाँ व्यवस्था लागु गरिएको निगमका कार्यकारी निर्देशक सुरेन्द्र पौडेलले जानकारी दिए । डिलरले विक्रेतालाई ग्यास बिक्री गर्दा मासिक रूपमा एक परिवार, एक सिलिन्डर को प्रक्रिया अपनाई बिक्रीवितरण गर्नुपर्नेछ । बिक्री गरिएको उपभोक्ताको नाम, ठेगाना, नागरिकता नम्बर र फोन नम्बर प्रस्ट खुलेको रेकर्ड राख्नुपर्नेछ, पौडेलले भने, उक्त रेकर्ड जिल्ला प्रशासन वा निगमले जुनसुकै बेला माग गर्न सक्नेछ । ग्यास उद्योगले डिलरलाई बिक्री गरेको सिलिन्डरको परिमाण र डिलरले उपभोक्तालाई बिक्री गरेको परिमाण पनि नियमित परीक्षण गर्नुपर्ने उनले बताए । ग्यास उद्योगीले आफूसँग भएको ग्यासको सुरुको मौज्दात, भन्सारबाट आयात भएको परिमाण, उद्योगमा रहेको बुलेटको परिमाण र गोदाममा भरिराखेको सिलिन्डरको परिमाणको अभिलेख राखेर निगममा पठाउन निर्देशन दिएको छ । अघिल्लो दिन बिक्रीवितरण गरिएको परिमाणसहितको क्लोजिङ स्टक देखिने फेहरिस्त विवरण प्रत्येक दिन बिहान १० बजेभित्र जिल्ला प्रशासन कार्यालय तथा निगममा पठाउन पनि निर्देशन दिएका छौं, उनले भने । निगमले ग्यास उद्योगको भण्डारणको जिम्मा गृहलाई दिइने जनाएको छ । आकस्मिक परिस्थितिजन्य माग धान्न भण्डारण गृहका रूपमा प्रयोग गरिने निगमले जारी गरेको विज्ञप्तिमा उल्लेख छ । भण्डारण गृहमा गरिने मौज्दात सम्बन्धित उद्योगको भण्डारण क्षमताको करिब ५० प्रतिशतसम्म हुने र एक महिनाभित्र उक्त कार्य पूरा गर्ने व्यवस्था मिलाइनेछ, विज्ञप्तिमा भनिएको छ । अत्यावश्यक सेवाको सुनिश्चितताका लागि प्रत्येक ग्यास उद्योगले आफ्नो उद्योगको दुई दिनको सिलिन्डर बिक्री बराबरको परिमाण तयारी अवस्थामा राख्न पनि निगमले भनेको छ । यसरी राखिएको सिलिन्डर बिक्रीवितरण उद्योग वाणिज्य तथा आपूर्ति मन्त्रालयले दिएको निर्देशनबमोजिम गर्नुपर्नेछ ।"
साँवाब्याज भुक्तानी स्थगित,"बिमा शुल्कमा ब्याज छुटकोरोना भाइरसका कारण जनजीवन असामान्य बनिरहेको समयमा नागरिकहरूले जीवन बिमा शुल्क (प्रिमियम) भुक्तानीमा सुविधा पाएका छन् । हालको अवस्था सामान्य भएको मितिले १५ दिनसम्म शुल्क तिर्न पाइने व्यवस्था मिलाउन बिमा समितिले कम्पनीहरूलाई निर्देशन दिएको छ ।अवस्था सामान्य भएपछि पनि १५ दिनसम्म भुक्तानी गरे ब्याज मिनाहा हुनेछ । जीवन बिमा कम्पनीहरूतर्फ हाल भुक्तानी गर्नुपर्ने किस्ता भुक्तानी गर्न नसकेकाले बिमालेख व्यतीत नहुने र उक्त बिमा शुल्क सबै सार्वजनिक सेवा सामान्य भएको मितिले १५ दिनभित्र बुझाए किस्तामा ब्याज नलाग्ने व्यवस्था गर्नु हुन, समितिले जारी गरेको निर्देशनमा उल्लेख छ ।"
भर्चुअल भीड,"संसारभरका अर्बौं मानिस केही सातादेखि घरभित्र बन्द छन् । मानिसका गतिविधि सुस्त भए जसरी नै सुस्त छ इन्टरनेट स्पिड । सायद यस्तो कहिल्यै भएको थिएन र हुने पनि छैन । केही सातायता विश्वभरका मानिस कोभिड१९ सँगै इन्टरनेटको स्पिडसँग पनि लडिरहेका छन् । सीमित पूर्वाधारमा आधारित संसारभरका इन्टरनेट सेवा प्रदायक र टेलिकम कम्पनीलाई अहिले उपभोक्ताको माग धान्न गाह्रो परेको छ ।मानिस घरभित्र बस्न थालेयता संसारभर नै इन्टरनेटको माग धानिनसक्नु छ । कोभिड१९ सँगको संक्रमण फैलिएसँगै इन्टरनेट दैनिक जीवनमा कति अत्यावश्यक बनेको छ भन्ने प्रमाण स्वतः सार्वजनिक भएको छ ।सरकारले लकडाउन घोषणा गरेसँगै नेपालमा इन्टरनेटको माग ५० प्रतिशत बढेको छ । सामान्यतः साँझ ७ देखि ११ बजेसम्म उच्च हुने इन्टरनेट ब्यान्डविथको खपत दिउँसो पनि बराबर देखिएको छ ।उपभोक्ताले केही दिनयता भोगेको इन्टरनेट स्पिडको समस्या युरोपेली कोभिड१९ प्रकोपका कारण लकडाउनमा गएका अन्य देशका उपभोक्ताले केही सातादेखि नै भोग्दै आएका छन् । इन्टरनेट सेवा प्रदायकहरूले माग धान्नै नसक्ने अवस्था आएपछि भिडियो सेवा दिने प्लेटफर्महरूले आफ्नो भिडियोको गुणस्तर घटाउनुपरेको छ । नेटफ्लिक्सले गत साता युरोपमा ३० दिनका लागि आफ्नो भिडियोको गुणस्तर घटाउने निर्णय गरेको थियो । फेसबुकले पनि भारतमा आफ्नो सेवा प्रदान गर्दा हुने ब्यान्डविथ खपत कम गर्ने निर्णय गरेको छ ।कोभिड१९ को संक्रमणबाट बच्न धेरै देशले लकडाउनको विधि अपनाएसँगै केही देशका कार्यालयले आफ्ना कर्मचारीलाई बिदा दिएका छन् । केहीले भने घरबाटै काम गर्ने सुविधा दिएका छन् । योबाहेक सधैं काममा व्यस्त हुनेहरू मनोरञ्जनका रुपमा उच्च गुणस्तरमा भिडियो हेर्ने, गेम खेल्नेजस्ता बढी ब्यान्डविथ खपत हुने काममा लाग्न थालेपछि यसको माग बढेको हो ।ब्यान्डविथको माग उच्च भएर नेटवर्क धान्नै नसकिने अवस्था भएपछि नेपालमा पनि इन्टरनेट सेवा प्रदायकहरूले प्रयोगकर्तालाई संयमित भएर इन्टरनेट प्रयोग गर्न आग्रह गरिसकेका छन् । सेवा प्रदायकले नेपाल भित्र्याएको ब्यान्डविथको परिणाम र पूर्वाधार क्षमता सीमित भए पनि सबैले एकै पटक इन्टरनेट चलाउँदा माग धान्न गाह्रो हुने इन्टरनेट सेवा प्रदायकहरूको संस्था (आईस्पान) नेपालका अध्यक्ष भोजराज भट्ट बताउँछन् । हामीले ब्यान्डविथको परिमाण बढाऔं भन्दा पनि सकिने स्थिति छैन, उनी भन्छन्, अरू देशमा पनि माग उच्च भएकाले उनीहरूले किन्न खोज्दा पनि नदिने स्थिति छ ।ब्यान्डविथको माग बढी भएका कारण प्रयोगकर्ताबाट इन्टरनेट सुस्त भएको गुनासो आउने क्रम बढेको सेवा प्रदायक बताउँछन् । आइस्पानले गत साता सूचना नै निकालेर प्रयोगकर्तालाई मनोरञ्जनका लागि भन्दा पनि सूचनामूलक काममा इन्टरनेट प्रयोग गर्न सुझाएको थियो । सेवा प्रदायकले प्रयोगकर्तालाई केमा इन्टरनेट प्रयोग गर र केमा नगर भन्नु औचित्यपूर्ण नहुने भए पनि यो समस्या विश्वभर कायम छ । त्यसैले विश्वचर्चित नेटफ्क्लिसहित अमेजन, युट्युबले आफ्नो गुणस्तर घटाउनुपरेको हो । आईस्पानले विज्ञप्ति निकालेर धेरै ब्यान्डविथ खपत हुने वेबसाइट र एप प्रयोग नगर्न आग्रह गरे पनि त्यसको असर नदेखिएको भट्टको भनाइ छ ।इन्टरनेटको माग उच्च भएपछि सोनी, माइक्रोसफ्टजस्ता गेम निर्माताले आफ्नो गेम डाउनलोड स्पिड नै कम गर्ने तयारी थालेको प्रविधिसम्बन्धी वेबसाइट टेकक्रन्चले लेखेको छ । इन्टरनेट सेवा प्रदायकहरूलाई मात्रै नभई टेलिकम कम्पनीमाथि पनि भार बढेको छ । नेपाल टेलिकमका प्रबन्ध निर्देशक दिल्ली अधिकारीका अनुसार केही दिनयता भ्वाइस र डाटाको प्रयोग २० प्रतिशतभन्दा बढीले वृद्धि भएको छ । काठमाडौंभन्दा बाहिर प्रयोग बढेको उनको भनाइ छ । टेलिकम कम्पनीहरूले भने अझै प्रयोगकर्ताको माग धान्न सक्ने उनको विश्लेषण छ ।"
पहिलो पटक हवाई सेवा ठप्प,"नेपालमा विमान सेवा सुरु भएको ७० वर्षे इतिहासमा पहिलोपटक एक अन्तर्राष्ट्रियसहित देशभरका सबै ३५ विमानस्थलमा हवाई यातायात सेवा रोकिएको छ ।नागरिक उड्डयन प्राधिकरणका प्रवक्ता राजकुमार क्षत्रीका अनुसार पिक सिजनमा त्रिभुवन अन्तर्राष्ट्रिय विमानस्थलमा दैनिक साढे ४ सय र काठमाडौं उपत्यकाबाहिर ३४ वटा विमानस्थलमा डेढ सय हाराहारी उडान हुने गरेका थिए । लकडाउनका कारण मंगलबार विमानस्थलमा चार्टर, रेस्क्यु लगायतका कुनै पनि उडान भएनन् । मंगलबार कुनै पनि उडान भएन, प्रवक्ता क्षत्रीले भने, नेपालमा हवाई यातायात सेवा सञ्चालन भएयता हवाई सेवा ठप्प भएको यो सम्भवतः पहिलो पटक हो । नागरिक उड्डयन प्राधिकरणका महानिर्देशक राजन पोखरेलका अनुसार यसअघि विभिन्न विपत् तथा हवाई घटनादुर्घटना हुँदा पनि उडान रोकिएको थिएन । नेपालमा सर्वाधिक आन्तरिक उडान गर्ने बुद्ध एयरका प्रबन्ध निर्देशक वीरेन्द्रबहादुर बस्नेतले पनि यसअघि कहिल्यै विमानस्थल ठप्प भएको जानकारी नभएको बताए । बुद्ध एयरले सेवा दिन थालेको २३ वर्ष बित्यो, कहिल्यै विमानस्थल ठप्पै भएको मलाई सम्झना छैन, उनले भने । बस्नेतका अनुसार २०४६ सालको जनआन्दोलनमा बहुदललाई साथ दिन, राजा ज्ञानेन्द्रको शासनकालमा तत्कालीन पर्यटनमन्त्री सर्वेन्द्रनाथ शुक्लाले निजी क्षेत्रका व्यवसायी सकुन्तलाल हिराचनलाई र्यामबसको ठेक्का दिन गरेको निर्णयको विरोध र २०६२६३ को जनआन्दोलनमा ऐक्यबद्धता जनाउनबाहेक आन्तरिक सेवा बन्द भएको छैन ।२३ वर्षमा पहिलोपटक म ढुक्कले घर बसेको आजै हो, उनले भने, यसअघि स्वदेशमा हुँदा होस् वा विदेशमा जहाज उड्यो उडेन, अवतरण भयो भएन, बिजनेस केकति भयो जस्ता विषयको चिन्ता नभएको दिन हुँदैनथ्यो । तर आज म १३ वटा विमान काठमाडौंमा सिल गरेर घरमा बिनाचिन्ता बसेँ ।पूर्व पर्यटन सचिव यज्ञ गौतमले पनि विभिन्न राजनीतिक घटनाका बेला आन्तरिक हवाई सेवा बन्द भए पनि अन्तर्राष्ट्रिय र आन्तरिक गरी दुवै सेवा ठप्पै भएको ७० वर्षयता नसुनिएको बताए । आन्तरिक उडान रोकिएको सुनियो तर दुवै सेवा ठप्पै भएको मैले कहिल्यै सुनिनँ, नागरिक उड्डयन प्राधिकरणका पूर्वमहानिर्देशक समेत रहेका गौतमले भने ।०७१ फागुनमा काठमाडौंमा टर्किस एयरलायन्सको जहाज अवतरणका क्रममा धावनमार्गबाट चिप्लिएर दुर्घटना हुदा ४ दिन अन्तर्राष्ट्रिय उडान रोकिए पनि त्रिभुवन अन्तर्राष्ट्रिय विमानस्थलले आन्तरिक सेवा भने चलेको थियो । ०७४ फागुनमा बंगलादेशी एयरलाइन्स यूएस बंगलाको बमबार्डियर विमान विमानस्थलभित्रै ५१ जनाको ज्यान जाने गरी दुर्घटना भए पनि विमानस्थल केही घण्टामै खुलेको थियो । भारतले ०७२ असोजमा लगाएको नाकाबन्दीमा पनि जहाजले एयरलिफ्ट गरेर ल्याएको इन्धनबाट नेपाली व्यवसायीले हवाई सेवालाई निरन्तरता दिएका थिए ।वायुसेवा सञ्चालक संघका प्रवक्ता योगराज कँडेलका अनुसार मंगलबार कुनै बिरामी वा विदेशीलाई उद्धार गर्न पनि उडान भएन । हाल नेपालमा तीनवटा स्वदेशीसहित २९ वटा अन्तर्राष्ट्रिय एयरलाइन्स र २१ वटा घरेलु (रोटर र फिक्सड विङ) एयरलायन्सले उडान गर्छन् ।"
नेपाल टेलिकममा रिचार्ज गर्दा शतप्रतिशत बोनस,काठमाडौं (कास) नेपाल टेलिकमले भोलिदेखि लागु हुने गरी रिचार्जमा शतप्रतिशत बोनस दिने भएको छ । टेलिकमले बुधबार जारी गरेको विज्ञप्तिमा बिहीबारदेखि यो अफर लागु हुनेछ । अफर ७ दिनका लागि हो । नेपाल द्रूसञ्चार प्राधिकरणले मंगलबार दिएको निर्देशनका आधारमा टेलिकमले यो अफर घोषणा गरेको हो ।
एनसेलमा भने आधा मात्रै,एनसेलले सापटी रकममा वृद्धि गरेको छ भने निःशुल्क ब्यालेन्स सेवा दिने भएको छ । नियामक निकाय दूरसञ्चार प्राधिकरणको निर्देशनमा एनसेलले यो अफर ल्याएको हो । अर्को टेलिकम कम्पनी नेपाल टेलिकमले भने रिचार्जमा शतप्रतिशत बोनस दिने घोषणा गरेको छ ।
पर्यटन क्षेत्र कोमा मा,"कोरोना असर यसरी नफैलिएको भए ५ दिनपछि ठमेलस्थित् ग्लोबल होलिडेज एड्भेन्चर नेपाल प्रालिका प्रमुख शमशेर पराजुली रुसी नागरिक इभजेनी सिरोकोभलाई हेलिकप्टरमा बोकेर पूर्वी रुकुमको ढोरपाटन सिकार आरक्षको सेङ ब्लकमा जान्थे, जहाँ ५४ वर्षीय सिरोकोभले एउटा नाउर र एउटा झारल सिकार गर्थे ।लामो समयदेखि विदेशीलाई सिकार खेलाउँदै आएका पराजुलीले चैत १४ देखि २७ गतेसम्म सिरोकोभलाई सेङ ब्लकमा सिकार गराउन राष्ट्रिय निकुञ्ज तथा वन्यजन्तु संरक्षण विभागको टेन्डरबाट स्वीकृति पाएका थिए । कोरोनाले मेरो तयारी त डामाडोल गर्यो नै, नेपालमा सिकार खेल्ने सिरोकोभको योजना पनि भताभुङ्ग भयो, पराजुलीले भने ।सिकार पर्यटनका लागि ढोरपाटन सिकार आरक्ष प्रख्यात छ । जहाँ वर्षमा असोजकात्तिक र चैतवैशाख गरी दुई सिजनमा युरोपेली र अमेरिकीहरू सिकार गर्न आउँछन् । विश्वलाई नै कोभिड१९ ले आक्रान्त पारेपछि सिकार मात्र होइन, समग्र पर्यटन क्षेत्र नै कोमामा पुगेको छ ।यो सिजन पदयात्राका लागि उपयुक्त मानिन्छ । विगतका वर्षमा यो सिजनमा ठेलमठेल रहने ठमेल अहिले सुनसानप्रायः छ । ट्रेकिङ एजेन्ट्स एसोसिएसन अफ नेपाल (टान) का अनुसार काठमाडौंका करिब १ हजार ८ सय र पोखराका करिब ३ सय ट्रेकिङसम्बन्धी कार्यालय छन् । ती सबै बन्द छन् । पदयात्रा पनि रोकिएको छ ।कोभिड१९ का कारण नेपालको पदयात्राको मुख्य सिजन कोमामा गएको टानका अध्यक्ष खुम सुवेदी विश्लेषण गर्छन् । यो पटकको सिजन शून्यबाट माइनसित गइसक्यो, सुवेदीले भने, कोभिड१९ ले युरोप र अमेरिका नै थला परेपछि हाम्रो बेहाल हुने नै भयो । नेपालमा पदयात्रामा आउनेमध्ये धेरैजसो युरोपेली र अमेरिकी हुन्छन् । यति बेला युरोपका इटाली, स्पेन, फ्रान्स, बेलायत, नेदरल्यान्ड, जर्मनीलगायतका मुलुक कोभिड१९ ले अक्रान्त छन् । धेरैजसो देश लकडाउन छन् ।सुवेदीका अनुसार यो सिजनमा मुख्यगरी पदयात्राका लागि पर्यटक नेपाल आउँथे । अन्नपूर्ण सर्किट, सगरमाथा र लाङटाङ निकुञ्ज तथा मनास्लु संरक्षण क्षेत्रमा यो सिजनमा धेरै पदयात्रीको भीड हुन्थ्यो । गत वर्षको सरकारी तथ्यांकले पनि त्यसको पुष्टि हुन्छ । गत वर्ष नेपाल आएका १० लाखमध्ये ७ लाख पर्यटकले संरक्षण क्षेत्रहरूको पदयात्रा गरेका थिए ।विश्वभर नै कोरोनाको असर फैलिन थोपछि यो सिजनका लागि बुक भएका सबै पदयात्रा रद्द भएका छन् । पदयात्रा र माउन्टेनियरिङले मात्र यो सिजनमा १५ अर्ब रुपैयाँ गुमाएको छ, सुवेदीको विश्लेषण छ, पदयात्रालाई पुरानै अवस्थामा फर्काउन धेरै समय लाग्ने देखिन्छ । पदयात्रा रोकिँदा हजारौंको रोजगारीसमेत गुमेको छ ।अघिल्ला वर्षहरूमा यो सिजनमा काठमाडौंसहित पोखरा, लुम्बिनी र चितवन र सौराहाका ९० प्रतिशत होटल भरिभराउ हुन्थे । अहिले एनजीओआईएनजीओमा काम गर्ने विदेशीबाहेक उल्लेख्य पर्यटक होटलमा छैनन्, होटल संघ नेपाल (हान) का महासचिव तथा काठमाडौं प्रिन्स होटलका साजन शाक्यले भने, मुस्किकले होटलका १ देखि ५ प्रतिशत कोठा अकुपाई भएको हाम्रो अनुमान छ । केही पाँचतारे होटल बन्द भइसकेका छन् भने केहीले कर्मचारीलाई एक महिनाको बिदा दिएका छन् ।कोरोनाको असर फैलिनुअघि नै नेपाल भित्रिएका केही संख्यामा पर्यटक काठमाडौं, पोखरा, लुम्बिनी र सौराहालगायत स्थानमा छन् । त्यसैले ठमेलमा अहिले पनि ५ देखि १० प्रतिशत रेस्टुरेन्ट खुला राखिएको ठमेल पर्यटन विकास परिषद्का महासचिव ध्रुव अधिकारी बताउँछन् । तर अब कहिलेसम्म खोल्ने भनेर हामी अन्योलमा छौं उनी भन्छन्, अहिलेको जस्तो अवस्था १० वर्षे जनयुद्ध र भूकम्पका बेलामा पनि बेहोर्नुपरेको थिएन ।भ्रमण वर्ष २०२० लाई प्रभावकारी बनाउन सरकारको आग्रहअनुसार ठमेल, मुख्य पर्यटकीय स्थान र पर्यटकीय रुटमा करिब ३० प्रतिशत होटल र रेस्टुरेन्ट थप गरिएको थियो । कोभिड१९ प्रभावका कारण सरकारले भ्रमण वर्ष स्थगित गरेपछिको मार आफूहरूलाई परेकाले परिषद्ले एक वर्ष घरभाडा र बैंक ऋणमा ब्याज मिनाहाको व्यवस्था मिलाइदिन संस्कृति, पर्यटन तथा नागरिक उड्डयनमन्त्री योगेश भट्टराईको ध्यानाकर्षण गराएको छ ।पर्यटन व्यसाय ठप्प भएपछि व्यापारीले मार खेप्नुपरेको छ, अधिकारीले थपे, त्यसैले सरकारले हामीलाई सहयोग गर्ला भन्ने हाम्रो अपेक्षा छ । १२ महिनामा अप्रिल र मे महिना सर्वाधिक पर्यटक भित्रिने महिना हुन् । यो सिजनमा हिमाल खुल्ने र मौसमसमेत राम्रो हुने भएकाले युरोपेली र अमेरिकीहरू पदयात्राका लागि नेपाल आउँथे । पर्वतारोहणसमेत रोकिएपछि पर्यटन क्षेत्रमा अरु मार पर्ने देखिन्छ ।दुइटा सिजनमा ४ महिना व्यवसाय गरेर १२ महिना चलाउनुपर्ने हाम्रो बाध्यता थियो, महासचिव अधिकारीको विश्लेषण छ, सिजन नै शून्य भएपछि पर्यटन क्षेत्रमा लामो समयसम्म असर पर्ने देखिन्छ । सरकारले १८ गतेसम्म सबै अन्तर्राष्ट्रिय उडानसमेत रोकेको छ भने सीमा नाकासमेत कडाइ गरेको छ । पछिल्ला केही वर्षदेखि नेपालमा चिनियाँ पर्यटकको पनि बढोत्तरी हुँदै गएका थिए । कोभिड१९ चीनबाट नै फैलिन थालेलगत्तै चिनियाँ आगमनमा पनि रोक लगाइएको छ ।विश्व नै आक्रान्त भइरहेका बेला अहिलेसम्म कोरोनाका हिसाबले नेपाल ग्रिनजोनमा पर्नु पनि आफैंमा सकारात्मक भन्दै तत्काल केही पर्यटक गुमाए पनि कालान्तरमा नेपालले पुनर्जीवन दिन सक्ने पर्यटन विभागका महानिर्देशक डण्डुराज घिमिरेको तर्क छ । हामीले राम्रो सन्देश दिन सक्यौं भने पर्यटन क्षेत्रलाई छिट्टै रिकभर गर्न सक्छौं, उनले भने ।"
विद्युत् खपत बढाउन प्राधिकरणको आग्रह,"सरकारले लकडाउन घोषणा गरेसँगै विद्युत् माग घटेको नेपाल विद्युत् प्राधिकरणले जनाएको छ । उद्योग, कलकारखाना, होटल, व्यापारिक भवन जस्ता बढी विद्युत् खपत गर्ने निकाय बन्द भएपछि विद्युत् माग घटेको प्राधिकरणले जनाएको छ ।लकडाउन सुरु भएपछि मंगलबार साँझ पिकआवरमा विद्युत् माग ९ सय ४५ मेगावाटमा सीमित भएको थियो । केही दिनअघिसम्म विद्युत्को उच्चतम माग १ हजार २ सय मेगावाटभन्दा बढी रहेको भार प्रेषण केन्द्रको भनाइ छ । बुधबार बिहान विद्युत्को माग घटेर ४ सय ४६ मेगावाटमा झरेको थियो । बुधबार १२ बजेको डिमान्ड ६ सय २८ मेगावाट छ । काठमाडौं उपत्यकामा पनि विद्युत् माग घटेको प्राधिकरणको तथ्यांक छ । काठमाडौं उपत्यकामा मंगलबार बिहान विद्युत् माग १ सय ३ मेगावाट र राति १ सय १७ मेगावाट रेकर्ड गरिएको छ । बुधबार बिहान काठमाडौं उपत्यकाको विद्युत् माग १ सय ४ मेगावाट र मध्याह्न १२ बजे १ सय ८२ मेगावाट पुगेको छ ।अत्यावश्यक सेवाबाहेक अन्य कार्यालय र सेवा बन्द भएकाले अहिले घरायसी प्रयोजनका लागि मात्रै विद्युत् प्रयोग भइरहेकाले माग घटेको प्राधिकरणका कार्यकारी निर्देशक कुलमान घिसिङले बताए । विद्युत् माग घटेका कारण गार्हस्थ्य उपभोक्ताले इन्डक्सन चुलोसहित विद्युत् बढी खपत् गर्ने उपकरण प्रयोग गर्दा पनि आपूर्तिमा समस्या नरहेको उनको भनाइ छ । विद्युत् माग घटेसँगै भारतबाट आयात हुने विद्युत् कटौती गर्ने प्राधिकरणको तयारी छ । अहिले ढल्केबरमुजफ्फरपुर अन्तरदेशीय प्रसारण लाइनबाट पिक समयमा १ सय ५० मेगावाट विद्युत् ल्याइरहेकामा बिहीबारदेखि ५० मेगावाट मात्रै ल्याउने घिसिङले जानकारी दिए ।"
सीएनआईको पीपीई सहयोग,काठमाडौं (कास) नेपाल उद्योग परिसंघ (सीएनआई) ले स्वास्थ्य विभागलाई निजी सुरक्षा उपकरण (पीपीई) सहयोग गरेको छ । कोभिड१९ प्रकोप नियन्त्रणमा सहयोग पुर्याउन उक्त उपकरण प्रदान गरिएको सीएनआईले बताएको छ । सीएनआईले उपचारका क्रममा स्वास्थ्यकर्मीले प्रयोग गर्ने ४९ थान पीपीई सहयोग गरेको हो ।
नेपालीको ख्याल गर्न दूतावासलाई निर्देशन,"कोभिड१९ को संक्रमणबाट सिर्जित परिस्थितिले साइप्रस र जापानमा रहेका नेपालीलाई समस्यामा पारेको छ । निश्चित समयका लागि पढ्न वा अन्य काममा गएका नेपाली भिसाको म्याद सकिएपछि समस्यामा परेका हुन् । परराष्ट्रमन्त्री प्रदीपकुमार ज्ञवाली र श्रम, रोगजार तथा सामाजिक सुरक्षामन्त्री रामेश्वर राय यादवले बुधबार गरेको भिडियो कन्फरेन्समा सम्बन्धित मुलुकमा रहेका नेपाली राजदूतले समस्याबारे जानकारी गराएका हुन् । मन्त्रीद्वयले जापान, दक्षिण कोरिया, मलेसिया, दक्षिण अफ्रिका, इजरायल र साइप्रसका राजदूत र नियोग प्रमुखहरूसँग ती मुलुकमा कोभिड१९ को संक्रमण, नेपालीको अवस्था, अर्थ व्यवस्थामा पर्न सक्ने असर तथा त्यसबाट नेपालीको रोजगारीमा पर्ने सम्भावित प्रभावलगायतका विषयमा भिडियो कन्फरेन्समार्फत छलफल गरेका थिए । त्यस अवसरमा साइप्रससमेत हेर्ने इजरायलका लागि नेपाली राजदूत अन्जान शाक्यले साइप्रसमा पढ्न गएका विद्यार्थीको भिसा सकिएर समस्यामा परेको बताएकी थिइन् । जापानका लागि नेपाली राजदूत प्रतिभा राणाको अनुपस्थितिमा मिसन सम्हालिरहेका डिपुटी चिफ अफ द मिसन कृष्णचन्द्र अर्यालले त्यहाँ रहेका विद्यार्थी र अन्य व्यक्तिमा भिसा सकिएकाले समस्या परेको बताएका थिए । राजदूत राणा स्वास्थ्य समस्या देखाउँदै नेपालमै बसिरहेकी छन् । परराष्ट्र ज्ञवाली र श्रममन्त्री यादवले आफ्ना मिसनहरूलाई सम्बन्धित मुलुकसँग वार्ता गरी नेपालीको समस्या समाधान गर्न निर्देशन दिएको श्रम सचिव विनोद केसीले जानकारी दिए । भिडियो कन्फरेन्समा मलेसियाका राजदूत उदयराज पाण्डे, दक्षिण कोरियाका कार्यवाहक राजदूत रामसिंह थापा र दक्षिण अफ्रिकाका कार्यवाहक राजदूत घनश्याम लम्सालले पनि नेपालीको अवस्था जानकारी गराएका थिए । छलफलमा नेपालका राजदूत र मिसनहरूले आफूहरू रहेको मुलुकमा नेपालीसँग निरन्तर सम्पर्कमा रहेको र आवश्यक पर्दा उनीहरूलाई सहयोग गर्न तयार रहेको बताएका थिए । परराष्ट्र मन्त्रालयमा प्रवक्ता भरतराज पौड्यालले मन्त्रालयले सबै मुलुकमा नेपालीको अवस्था, उनीहरूको सुरक्षा र हेरचाहमा ध्यान दिन निर्देशन दिइसकेको बताए । कोभिड१९ नियन्त्रणमा राम्रो काम भएको जानकारी भए त्यस पद्धतिलाई बुझ्न र नेपालमा पनि सूचना दिन राजदूत र नियोग प्रमुखहरूलाई निर्देशन दिइएको पनि उनले जानकारी दिए । भिडियो कन्फरेन्समा परराष्ट्रमन्त्री ज्ञवालीले नेपाल सरकारले संक्रमण नियन्त्रणका लागि चालेका कदमहरूबारे जानकारी दिएका थिए । उनले नियोग प्रमुखहरूलाई नेपालीको स्वास्थ्य, सुरक्षा तथा रोजगारका सम्बन्धमा रोजगारदाता कम्पनी तथा सरकारसँग निकट सम्पर्कमा रही आवश्यक कार्य गर्न र नेपालीलाई स्थानीय सरकारले जारी गरेको सुरक्षासम्बन्धी निर्देशन पालना गर्नेबारेमा सुसूचित गराउन निर्देशन दिएका थिए । उनले नेपाली समुदाय र दूतावास परिवारलाई समेत संक्रमणबारे सजग रही सुरक्षाका आवश्यक उपाय अवलम्बन गर्न निर्देशन दिए । श्रममन्त्री यादवले अहिलेको संवेदनशील र अप्ठेरो परिस्थितिमा विदेशमा रहेका नेपालीले नेपाली दूतावासप्रति ठूलो भरोसा राखेको बताए । मन्त्रालयले यसअघि चैत १० मा मध्यपूर्व तथा अफ्रिकास्थित नेपाली नियोग प्रमुखहरूसँग कोभिड१९ को संक्रमणबारे भिडियो कन्फरेन्समार्फत छलफल गरेको थियो ।"
"कतै राजदूत अभाव, कतै बिदामा","बिदामा राजदूत कोभिड१९ संक्रमणको चपेटामा परिसकेको जापानको टोकियोस्थित नेपाली नियोगकी राजदूत प्रतिभा राणा एक महिनादेखि काठमाडौंमा छिन् । उनले आफू बिरामी बिदामा घर आएको बताइन् । अहिले कोरोनाको सन्त्रासले अन्तर्राष्ट्रिय उडान नरहेको र सबैजसो देश लकडाउन भएको हुनाले टोकियो फर्कन नसकेकी हुँ, उनले भनिन् । जापानस्थित गैरआवासीय नेपाली समुदायले भने यत्रो महामारी र सन्त्रासका बेला अभिभावकजस्तो राजदूत घर बिदामा गएको भन्दै रोष व्यक्त गरेको छ । जापानमा लामो समयदेखि बस्दै आएका गैरआवासीय नेपाली प्रतिनिधि जोन छन्त्यालले फेसबुकमा लेखेका छन्, कोभिड१९ को सुरक्षा विधि र यसबारे हरपल जानकारी गराउनुपर्ने बेला राजदूत प्रतिभा राणा दुई महिना लामो बिदामा नेपालमा छिन् । चाहिने बेला काम नलागेपछि अब सधैं बिदा लिएर नेपालमै आराम गरे हुन्छ । किन चाहियो यस्ता राजदूत ? यता, परराष्ट्रमन्त्री प्रदीप ज्ञवालीले विदेशमा छरिएर बसेका नेपालीको निगरानी गर्न दूतावासलाई निर्देशन दिएका छन् । घर बिदामा रहेका विषयमा प्रतिक्रिया लिन खोज्दा राजदूत राणाले भनिन्, के म चरा हो र उडेर जाऊँ ? सबैतिर बन्द छ, प्लेन उडिरहेको छैन । यो बेला नकारात्मक मात्रै बनिरहने ? उनले जापानमा रहेको नेपाली समुदायले जहिल्यै नकारात्मक मनस्थितिले आफ्नाबारे नचाहिँदो कुरा गरेको टिप्पणी गरिन् । मैले यहाँ मन्त्री, मन्त्रालय सबैलाई आफ्नाबारे भनेकी छु, उनले भनिन्, अब तपाईं नै भन्नुस्, के म अब हिँडेर टोकियो जाऊँ ? ७४ वर्षीया राजदूत राणा तत्कालीन राष्ट्रिय प्रजातन्त्र पार्टीको कोटामा २०१७ जुनमा राजदूत बनेर टोकियो पुगेकी थिइन् ।"
नेपाली कामदारलाई खाद्यको अभाव छैन,"नियमित परिवारको सम्पर्कमा रहनू : दूतावास कोरोना भाइरसको संक्रमणबाट आफू बच्न र अरूलाई पनि बचाउनका लागि कोठाभित्र बस्नुको विकल्प नभएको भन्दै दूतावासले मानसिक तनावका रूपमा नलिन कामदारसमक्ष अनुरोध गरेको छ । केही समय कोठाभित्र बस्न जरुरी छ । कोठाभित्र बस्नुपर्दा शारीरिक व्यायाम गर्ने, गीत सुन्ने, ध्यान दिने, पढ्ने, आफ्नो परिवारसँग नियमित सम्पर्कमा रहेमा मानसिक स्वास्थ्यलाई निकै सहयोग पुग्नेछ, दूतावासद्वारा जारी विज्ञप्तिमा भनिएको छ, कतारको परिचयपत्रको म्याद समाप्त भए पनि स्थिति सामान्य भएपछि कतार प्रवेश गर्न पाइने यहाँका सरकारी अधिकारीले बताएका छन् । तत्कालका लागि भने आफू काम गर्न कम्पनीमा सम्पर्क गर्न अनुरोध गर्दछु ।"
सशस्त्रको कोरोना अस्पतालमा के हुँदै छ ?,"कोभिड१९ का सम्भावित संक्रमितलाई राख्ने डेडिकेटेड अस्पतालमा रूपान्तरण भएपछि सशस्त्र प्रहरीको बलम्बुस्थित एपीएफ अस्पताल परिसरका सबै युनिट अन्यत्र सारिँदै छन् । त्यहाँ भर्ना भएर उपचाररत सबै बिरामीलाई महाराजगन्जस्थित नेपाल प्रहरी अस्पताल र छाउनीस्थित वीरेन्द्र सैनिक अस्पतालमा सार्ने तयारी गरिएको छ । बलम्बुमा करिब डेढ सय बिरामी उपचाररत छन् । डिस्चार्ज गर्न मिल्नेलाई घर पठाउने सशस्त्र प्रहरीले जनाएको छ ।सशस्त्र प्रहरी प्रवक्ता डीआईजी प्रवीणकुमार श्रेष्ठले कोभिड१९ सम्बन्धी बिरामी उपचार गर्न सक्ने गरी पूर्वाधार दुई दिनभित्र तयार गरिने बताए । सरकारले गत साता एपीएफ अस्पताल र परिसरमा कोभिड१९ संक्रमणको लक्षण देखिएका बिरामीको उपचार तथा क्वारेन्टाइन निर्माण गर्ने निर्णय गरेको थियो । अस्पताल परिसरमै रहेको सशस्त्र प्रहरी बल ९ नम्बर पशुपतिनाथ बाहिनी मुख्यालयको संरचना ज्ञानेश्वरस्थित सशस्त्र प्रहरी बल स्टाफ कलेजमा सारिँदै छ । बाहिनीका ब्यारेक र अन्य कार्यालय पनि ज्ञानेश्वरमै सारिएका छन् । स्टाफ कलेजलाई सशस्त्र प्रहरीको मातातीर्थस्थित एकेडेमीमा सार्न लागिएको छ । एपीएफ अस्पतालसँगै रहेको सशस्त्र प्रहरी प्राविधिक तालिम शिक्षालय, डग (कुकुर) शाखा, अस्पतालबाहेक अन्य सबै संरचना पनि अन्यत्रै सार्न लागिएको छ । डिस्चार्ज भएर बाँकी रहेका बिरामीको उपचार गर्न प्रहरी र सेनाका अस्पतालमा बेडको व्यवस्थापन गरिन लागेको प्रवक्ता श्रेष्ठले बताए । सशस्त्र प्रहरी प्रवक्ता श्रेष्ठले १ सय १० शय्या क्षमताको अस्पतालमा १० वटा आईसीयू शय्या निर्माण भइरहेको बताए । एपीएफ अस्पतालमा ७० जना विशेषज्ञ चिकित्सकसहित करिब ३ सय स्वास्थ्यकर्मी छन् । सशस्त्र प्रहरीको अस्पताललाई ३ सय ५० देखि ४ सय बिरामीको उपचार गर्न मिल्ने गरी संरचना बनाउन निर्देशन छ, त्यहीअनुसार स्वास्थ्य उपकरण खरिद, प्रिफ्याब लगायतका भौतिक संरचना निर्माण र त्यहाँ रहेका युनिट अन्यत्र स्थानान्तरणको काम द्रुत गतिमा भइरहेको छ, श्रेष्ठले भने । डेडिकेटेड अस्पतालको संरचना निर्माण भइसकेपछि सेना, प्रहरी, सशस्त्र, नेपाल सरकार र अन्य निजीसामुदायिक अस्पतालका चिकित्सक खटिने छन् । सेनाको अस्पतालबाट परिचालित चिकित्सकको नेतृत्वमा अन्य स्वास्थ्यकर्मी कोभिड१९ को उपचार, आइसोलेसन बेड र क्वारेन्टाइन सुरक्षा तथा निगरानीमा खटिनेछन् ।"
चीनका कक्षा नेपालबाटै,"पढाउनु पर्ने चीनमै हो । पढ्दै गरेका विद्यार्थी र पढाउन खटिएका विश्वविद्यालय पनि चीनमै छन् । तर त्रिभुवन विश्वविद्यालय (त्रिवि) का दुई सहप्राध्यापक दुई महिनादेखि काठमाडौंबाटै पढाइरहेका छन् । कोरोना भाइरस (कोभिड१९) फैलिएपछि चीनबाट स्वदेश फर्किएका नेपाली विद्यार्थी घरमै बसेर नियमित कक्षा पढिरहेका छन् ।युनिभर्सिटीको तालिकाअनुसार मार्च २ बाटै कक्षामा पढाउन पुग्नुपर्थ्यो, त्रिविका सहप्राध्यापक धनप्रसाद सुवेदीले भने, कोरोना भाइरसको महामारी फैलिएपछि युनिभर्सिटीले अर्को सूचना नभएसम्म नआउनू भनेको छ । युनिभर्सिटीले घरै बसेर पढाउनू भनेपछि मार्च ९ बाट अनलाइन कक्षा पढाउँदै छु । त्रिविबाट खटिएका सुवेदीले युन्नान प्रान्तको कुनमिङस्थित युन्नान मिन्चु युनिभर्सिटीमा नेपाली विषय पढाउँदै आएका छन् । उनी गत सेप्टेम्बरमा एक वर्षका निम्ति त्यहाँ पुगेका थिए । चिनियाँ नयाँ वर्षको अवसरमा हुने डेढमहिने हिउँदे छुट्टीमा स्वदेश फर्किका हुन् ।मेरा दस जना विद्यार्थी छन्, जसमा ८ जना युन्नानका र दुई जना अन्य प्रान्तका छन्, भक्तपुरको सिर्जनानगरस्थित घरमा रहेका सुवेदीले कान्तिपुरसँग भने, विद्यार्थी पनि घरमै बसेर मेरो कक्षामा सहभागी भएका छन् । हामीले जुम एप्लिकेसन प्रयोग गरेर भिडियो कन्फरेन्स गर्दै आएका छौं । उनले बिहान सवा ८ बजेबाट डेढ घण्टाको कक्षा पढाउने गरेको बताए ।त्रिविका अर्का सहप्राध्यापक हरिराम अधिकारी कियन युनिभर्सिटीमा अंग्रेजी विषय पढाउँछन् । जेजियाङ प्रान्तको वेनझउ सिटीमा रहेको यो युनिभर्सिटी अमेरिकी शैलीमा खुलेको चीनको पहिलो युनिभर्सिटी हो । म अंग्रेजी साहित्य पढाउँछु, काठमाडौंको मीनभवनस्थित घरमै रहेका अधिकारीले भने, यो युनिभर्सिटीमा धनाढ्यका छोराछोरी पढ्दा रहेछन् । तीन सेक्सनका विद्यार्थीलाई पढाउँछु । प्रतिसेक्सन पन्ध्रदेखि बीस जना छन् ।भिजिटिङ प्रोफेसरका रूपमा कार्यरत अधिकारी अनलाइन पढाउँदा ब्ल्याकबोर्ड सफ्टवेयर प्रयोग गरेको बताउँछन् । मेरो रुटिन मिलेको छ, चीनमा बिहान साढे ८ बज्दा नेपालको सवा ६ बज्छ, हामी (शिक्षक र विद्यार्थी) डेढ घण्टासम्म प्रत्यक्ष कक्षामा रहन्छौं, उनले भने, अरूले बनाइदिएको किताब पढाउनेभन्दा पनि आफैंले सबै विषयवस्तु खोजेर पावरप्वाइन्टमा प्रस्तुत गर्छु । शिक्षकको प्रस्तुतिपछि विद्यार्थीले टीकाटिप्पणी गर्छन्, प्रश्न सोध्छन् र सामूहिक छलफल गर्छन् । त्यसपछि शिक्षकले साप्ताहिक र मासिक गृहकार्य दिन्छन् । यसरी उनी सातामा छवटा कक्षा लिन्छन् । सम्बन्धित युनिभर्सिटीका प्राध्यापक तथा सुपरभाइजरले यी दुई शिक्षक र विद्यार्थीको स्वास्थ्यस्थिति र नियमित कक्षाबारे सोधीखोजी गर्छन् । मैले पढाइरहेको युनिभर्सिटीले दैनिक रूपमा मेरो स्वास्थ्यको बारेमा चासो लिएर सोधिरहन्छ, सहप्राध्यापक अधिकारीले भने ।त्यसैगरी केशव गिरी चीनको हुनान युनिभर्सिटीमा मास्टर्स इन सिभिल इन्जिनियरिङअन्तर्गत ब्रिज एन्ड टनेल विषय प्रथम वर्ष तेस्रो सेमेस्टरमा अध्ययनरत छन् । कोरोना भाइरस फैलिएपछि गत जनवरीमा स्वदेश फर्किएका उनी काठमाडौंमै बसिरहेका छन् । युनिभर्सिटीको नियमानुसार अहिले अनलाइनबाट सातामा दुईवटा कक्षा पढिरहेको छु, गिरीले भने, विच्याटको प्रयोग गर्छौं । हरेक दिन प्राध्यापक र सुपरभाइजसँग कुराकानी हुन्छ । हाम्रो स्वास्थ्यस्थितिबारे जानकारी लिन्छन् । अनलाइन कक्षामा शिक्षकले दिएको गृहकार्य पूरा गरेर पठाउनुपर्छ । सातामा एकपटक सामूहिक छलफल हुन्छ । त्यसैअनुसार रिसर्च पेपर बुझाउनुपर्छ । कक्षामा सहभागी सबै विद्यार्थीको तालिका उस्तै रहेको उनले सुनाए । उक्त युनिभर्सिटीमा १० जना नेपाली विद्यार्थी छन् । सिन्धुपाल्चोकका पवन गोले पनि हुनान युनिभर्सिटीमै पढ्छन् । हिउँदे बिदामा स्वदेश फर्किएका उनी यतिखेर ललितपुरको सातदाबाटोस्थित डेरामा बसेर अनलाइनमा पढ्दै छन् ।"
आफन्त गुमाएका खेलाडीका पीडा,"रोम (एपी) अन्तर्राष्ट्रिय ओलम्पिक कमिटीका सयभन्दा बढी सदस्यसामु उभिँदा सोफिया गोगिया र मिखेला मोइओलीलाई लागेको थियो, आफूहरू सफलताको शिखरमा छौं । दुवै ओलम्पिक स्वर्ण पदक विजेता हुन् । गोगिया स्की खेलाडी हुन् भने मोइओली स्नो बोर्डरका । यिनै दुई खेलाडीको प्रदर्शनका कारण मिलान र क्रोरटिनाले सन् २०२६ को शीतकालीन ओलम्पिक आयोजना गर्ने अवसर पाएको मानिन्छ । त्यसको केही महिनापछि यिनै दुई खेलाडीलाई लागेको छ, आफूहरूमुनिको जमिन भासिरहेको छ ।गोगिया र मोइओली दुवै उत्तरी इटालीको बेरगामो सहरको घरमा बन्द अवस्थामा छन् । उनीहरू कोरोना भाइरसबाट बच्न संघर्षरत छन् । अहिले उनीहरू मृत्युबाट घेरिरहेका छन् । मोइओलीका हजुरआमाको भर्खरै कोरोना भाइरस संक्रमित भएपछि निधन भएको छ । संक्रमण त उनका हजुरबुवालाई पनि भएको छ । उनी भने अस्पतालमा छन्, सघन उपचारकक्षमा । मोइओलीले भन्छिन्, अहिले युद्धको भयावह स्थिति जस्तो छ । पूरा सहर भयभित छ ।सहरमा केही सुनिन्छ भने त्यो खाली मृत्युको संकेत गर्ने चर्चको घण्टको आवाज हुने गर्छ । अथवा एम्बुलेन्सको आवाज । अहिले त कसैको मृत्यु हुँदा मलामी जाने पनि हुन छाडेका छन् । मोइओली थप्छिन्, हाम्रो सहरमा प्रत्येक परिवारले कोही न कोही गुमाएको छ । बेरगामो सहरका वासिन्दाले सुरुमा कोरोना भाइरसको संक्रमणपछि खाली साधारण लक्षणमात्र देखे । जस्तो, ज्वरो र खोकी । केही वृद्धवृद्धालाई पनि समस्या भएको थियो ।यस्तै स्थिति लामो समयदेखि विरामी हुनेलाई भएको थियो । तर धेरै अहिले भाइरसको संक्रमणबाट तंग्रिन्दै छन् । कोरोनो भाइरसको संक्रमणबाट सबैभन्दा बढी प्रभावित बेरगामो सहरलाई यस महामारीको केन्द्र मानिएको छ । परिवारको बिरामी सदस्यसामु जान पनि अरूलाई अप्ठ्यारो हुने गरेको छ । पारम्परिक रूपमा मृत्यु संस्कार पनि राम्रो ढंगले हुन सकेका छैनन् । यसै साता मात्र सेनाको गाडीमा ६५ शव ओसारिएको छ ।यो नै हाम्रो घरतिरको कथा हो, गोगियाले ट्विट गरेकी छिन् । उनले त्यस्तो तस्बिर आफ्नो सामाजिक सन्जालमा राखेकी छन्, जसमा सेनाका गाडीले मृत शरीर ओसारिरहेको थियो । बेरगामो सहरका लागि खासमा यो वर्ष निकै सुखद हुनुपर्ने हो किनभने यस सहरको फुटबल क्लब एटलान्टा केही समयअगाडि मात्र युरोपेली च्याम्पियन्स लिगको क्वाटरफाइनलका लागि छनोट भएको थियो । यो क्षेत्रीय स्तरको क्लबका लागि ठूलो सफलता हो ।अहिले यही च्याम्पियन्स लिग पनि कहिले फेरि सुरु हुने हो, टुंगो छैन् । गोगियाले इन्स्ट्राग्राममा लेखेकी छन्, उमेर भएका हाम्रा अभिभावकले बेहोरिरहेको समस्या देखेर मेरो मन छियाछिया भएको छ । उनीहरूले निकै दुःख पाइरहेका छन् । सन् २०१८ को प्योङयाङ ओलम्पिकमा गोगियाले स्वर्ण जितेकी थिइन् । मोइओलीको सफलता पनि त्यही बेला प्राप्त भएको हो । उनी भन्छिन्, आफ्न्तको मृत्युको बेला पूरा परिवार जम्मा हुने समय पनि छैन । जति बेला यो समस्या सकिने छ, मलाई विश्वास छ, हामी अझै मानवीय भावनाका हुनेछौं ।"
सकारात्मक रहन केनको अनुरोध,"लन्डन (एएफपी) टोटेनहम स्ट्राइकर ह्यारी केनले इंग्लिस प्रिमियर लिग फेरि सुरु हुँदासम्म आफू फिट भइसक्ने विश्वास देखाएका छन् । उनले सबै फुटबलप्रेमीलाई कोरोना भाइरसको संक्रमणबाट बच्न पनि अनुरोध गरेका छन् । साउथह्याम्पटनविरुद्ध नयाँ वर्षको पहिलो दिन भएको खेलमा केन घाइते भएका थिए । उनी ह्यामस्ट्रिङ चोटबाट गुज्रिएका थिए र यसैक्रममा मैदान बाहिर रहे । यसै कारणले इंग्लिस टिमका कप्तानसमेत रहेका केन शल्यक्रिया गरेका थिए । व्यवस्थापक जोसे मोउरिन्होले यसअघि सिजनको अन्त्यसम्म केन फिट हुनेमा शंका व्यक्त गरेका थिए । तर कोरोना भाइरसका कारण लिग स्थगित रहेको स्थितिमा केनलाई लिगका बाँकी खेलमा फर्कने मौका मिलेको हो । उनको चोट अपेक्षाभन्दा चाँडै निको भएको थियो । मैदानमा फर्कन अभ्यास गरिरहेका २६ वर्षीय केन खेल सुचारु हुँदासम्म उपलब्ध हुनेछन् । लिग कम्तीमा अप्रिल ३० सम्मका लागि स्थगित छ । केनले भनेका छन्, दुई तीन साताभित्र म मैदानमा फर्कन सक्षम हुनेछु ।उनले थपे, म मैदानबाट अब धेरै दिन टाढा हुने छैन । मैले राम्रो पनि गरिरहेको छु । मेरो पूरा ध्यान फिटनेसमा छ । मेरो आफ्नो व्यक्तिगत दृष्टिकोणमा म राम्रो लयमा छु । यो मेरो व्यक्तिगत विचार हुनसक्छ, तर म अहिले राम्रो महसुस गरिरहेको छु । म यो सिजन कसरी अगाडि बढ्नेछु, त्यसको पनि पर्खाइमा छु । कोरोना भाइरसका कारण फुटबल मात्र होइन, पूरा विश्व स्तब्ध रहेको स्थितिले केनले आफूलाई पनि आश्चर्य पारेको बताए । केनले अहिले घरमै अभ्यास गरिरहेका छन् र टोटेनहमले लकडाउन को बेला आआफ्नो घरमा रहेका सबै खेलाडीलाई व्यक्तिगत अभ्यास जारी राख्न भनेका छन् । क्लबले खेलाडीलाई कसरी फिट रहने हो भने त्यस अनुसारको कार्यक्रम तालिका पनि दिएको छ । मेरो पूरा परिवारलाई ठीक छ । हामी मात्र होइनौं, सबै खाली कोरोना भाइरसबाट मात्र सोचिरहेका छन् । मलाई पूरा विश्वास छ, यो प्रकोपबाट हामीले छिट्टै मुक्ति पाउने छौं र सबै ठीक हुनेछन्, उनले भने । केनले टोटेनहमका लागि यस सिजन सबैखाले प्रतियोगितामा १७ गोल गरिसकेका छन् । उनको अनुपस्थितिमा खराब लयबाट गुज्रिरहेको टोटेनहम युरोपेली च्याम्पियन्स लिग र एफए कपबाट पनि बाहिरिइसकेको छ । उनको अनुभव छ, वास्तवमै अहिले निकै अनौठो र अविश्वसनीय स्थिति रहेको छ । हामी कसैले पनि यसअघि यस्तो स्थिति आउने छ भनेर कल्पनासमेत गरेका थिएनौं । तर यस्तो स्थितिमा सकारात्मक र सावधान रहनु एकमात्र उपाय हो ।"
ग्वार्डिओला र मेसीद्वारा लाखौं युरो सहयोग,"बार्सिलोना (एएफपी) म्यानचेस्टर सिटीका व्यवस्थापक पेप ग्वार्डिओलाले कोरोना भाइरसबाट बच्न संघर्षरत आफ्नो देश स्पेनलाई चिकित्सकीय सामग्री खरिदमा सहयोग होस् भनेर १० लाख युरो प्रदान गरेका छन् । बार्सिलोनाका पूर्व प्रशिक्षक ग्वार्डिओलाले यो रकम मेडिकल कलेज अफ बार्सिलोनालाई प्रदान गरेका हुन् । यो रकम कोरोना भाइरस संक्रमितको उपचारमा चाहिने सामग्री किन्न प्रयोग हुनेछ । यस्तै बार्सिलोनाको हस्पिटल क्लिनिकले लियोनल मेसीबाट पनि सहयोग प्राप्त भएको जनाएको छ । हस्पिटलले ट्विट गर्दै भनेको छ, लियो, धन्यवाद, सहयोगका लागि । बार्सिलोना कप्तान मेसीले कति रकम सहयोग गरेको हो भनेर हस्पिटलले खुलासा गरेको छैन । तर क्याटलन स्पोर्ट्स डेलीका अनुसार मेसीले पनि १० लाख युरो दिएका छन् । स्पेन पनि कोरोना भाइरसको संक्रमणबाट सबैभन्दा बढी प्रभावित देश हो । यस भाइरसको संक्रमणबाट मृत्यु हुनेको सूचीमा स्पेन तेस्रो देशमा रहेको छ । अहिलेसम्म त्यहाँ ४० हजारभन्दा बढी यस भाइरसबाट संक्रमित भइसकेका छन् ।"
