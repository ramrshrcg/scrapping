शीर्षक,विवरण
अन्तर्राष्ट्रिय आवागमनमा कडाइ,"चीनबाट नेपालीहरूलाई उद्धार गरेर ल्यायौं । आवश्यक परे अन्य स्थानबाट पनि ल्याउन सरकार तयार छ, उनले भने । विदेशबाट नेपालीलाई उद्धार गरी ल्याइए भक्तपुरको खरिपाटीस्थित क्वारेन्टाइनलाई निरन्तरता दिने र अन्य सरकारी तथा निजी अस्पतालमा पनि आइसोलेसन वार्डको व्यवस्था गर्न भनिएको मन्त्री ज्ञवालीले बताए । यस्तै, सरकारले चीन तथा उसको विशेष प्रशासनिक क्षेत्र हङकङ, दक्षिण कोरिया, जापान, इटाली र इरानका नागरिकलाई नेपालले दिँदै आएको अनअराइभल भिसामा आगामी मार्च १० देखि अर्को व्यवस्था नभएसम्मका लागि रोक लगाएको छ । अध्यागमन विभागका महानिर्देशक ईश्वरराज पौडेलका अनुसार ती देशका नागरिकले नेपाल भ्रमण गर्नुपरे सम्बन्धित मुलुकमा रहेका नेपालका कूटनीतिक नियोगबाटै कोभिडमुक्त रहेको स्वास्थ्य प्रमाणित पत्रका साथ निवेदन दिनुपर्नेछ । निवेदनपछि आवश्यकता र औचित्यका आधारमा ती देशका नागरिकलाई भिसा प्रदान गर्न सकिने गरी प्रावधान लागू गर्न सोमबार नै परराष्ट्र मन्त्रालयले आफ्ना राजदूतावास तथा कूटनीतिक नियोगहरूमा परिपत्र गरेको छ । त्यसअघि अध्यागमन विभाग र परराष्ट्र मन्त्रालयका अधिकारीबीच सिंहदरबारमा छलफल भएको थियो । मन्त्रिपरिषद् बैठकले अध्यागमन कानुनमा केही कडाइ गर्न निर्देशन दिएको भोलिपल्टै गृह मन्त्रालयले पाँच देशका नागरिकलाई अनअराइभल भिसामा अस्थायी प्रतिबन्ध लगाएको हो । नेपालले इराकसहित १२ मुलुकका नागरिक र शरणार्थीलाई अनअराइभल भिसामा रोक लगाउँदै आएको छ । मन्त्री ज्ञवालीले नेपालले चैतमा गर्न लागिएको सगरमाथा संवाद पनि तत्कालका लागि स्थगित भएको बताए । यसबारे सगरमाथा संवाद सचिवालयको टोलीसँग आइतबार बृहत् छलफल गरेको उनले बताए । नोभेम्बर २६ मा हुने संयुक्त राष्ट्रसंघीय जलवायु परिवर्तन सम्मेलन (कोप२६) अघि सगरमाथा संवाद गर्ने योजना रहेको पनि उनले बताए । उनका अनुसार संवादमा सहभागी हुन २० मुलुकका राजनीतिक नेतृत्व तथा ३० वटा अनुसन्धान संस्था, विश्वविद्यालय र यूएन एजेन्सीहरूका प्रतिनिधिले प्रतिबद्धतासमेत गरिसकेका छन् । त्रिभुवन अन्तर्राष्ट्रिय विमानस्थलले पनि यात्रुका आफन्तजनलाई स्वागत तथा बिदाइमा कडाइ गरेको छ । विमानस्थलका महाप्रबन्धक देवेन्द्र केसीले सार्वजनिक सूचना जारी गर्दै हवाई यात्रुका आफन्तजन तथा अन्य सरोकारवालालाई विमानस्थलभित्र प्रवेश नगर्न भनेका छन् । यात्रुबाहेक अन्यलाई अत्यावश्यक अवस्थामा बाहेक प्रवेश नगर्न र मास्क अनिवार्य प्रयोग गर्न उनले आग्रह गरेका छन् । विमानस्थलमा रहेको टर्मिनल ड्युटी अफिस (टीडीओ) बाट वितरण गरिँदै आएको भिजिटर पास पनि अर्को व्यवस्था नभएसम्मका लागि स्थगित गरिएको छ । आफन्तजनको बिदाइ वा स्वागतमा जाने अभिभावकले भिजिटर पास पाउँथे । टीडीओका अनुसार यस्तो पास लिने दैनिक तीन सय हाराहारी हुन्थे । यी पासबाहेक विमानस्थलबाट करिब १ सय २५ वटा सरकारीनिजी कार्यालयसंस्थादूतावास, एयरलाइन्सलगायतले करिब पाँच हजारवटा फोटो भएको स्थायी पास लिएका छन् । कोरोना प्रभावका कारण अन्तर्राष्ट्रिय उडानतर्फ यात्रुको चाप अत्यधिक घटेको छ । महाप्रबन्धक केसीका अनुसार पहिले विमानस्थलबाट आउने र जाने अन्तर्राष्ट्रिय यात्रुको संख्या दैनिक २० हजार हाराहारीसम्म हुन्थ्यो, एक महिनायता दैनिक साढे सात हजारमा झरेको छ । हङकङबाट काठमाडौंका लागि उडान भर्दै आएको क्याथे ड्रागनले यात्रुको चापमा कमी आएपछि केही उडान कटौती गरेको छ । यात्रुको चाप कम भएकाले मार्चमा चारवटा उडान कटौती गरेका छौं, क्याथेको काठमाडौंस्थित कार्यालयका एक कर्मचारीले भने । क्याथेले एयरबसको वाइडबडी ३३० विमानबाट सातामा पाँचवटा उडान गर्दै आएको छ । सातामा चारवटा उडान गर्दै आएको कोरियन एयरले पनि काठमाडौंबाट कोरिया जाने यात्रु घटेको जनाएको छ । कर्मचारीका अनुसार २ सय ६१ यात्रु क्षमता भएको बोइङ ७७७ विमानमा काठमाडौंबाट कोरिया जाने ४५५० जना यात्रु छन् भने उताबाट घर फर्किने नेपालीको संख्या बढेको छ । चिनियाँ विमानबाट चीन जाने यात्रुको संख्या पनि ४०५० जना रहेको छ । हाल तीनवटा चिनियाँ एयरलाइन्सले काठमाडौं उडान जारी राखेका छन् भने दुइटाले तत्कालका लागि उडान बन्द गरेका छन् ।विश्व स्वास्थ्य संगठनले कोभिड१९ बाट प्रभावितको सूचीमा राखेका कुनै पनि देशमा उच्च शिक्षा अध्ययनका जान चाहने विद्यार्थीले वैदेशिक अध्ययन अनुमतिपत्र (एनओसी) नपाउने भएका छन् । सरकारले एनओसी दिन रोक्ने निर्णय गरेको जानकारी शिक्षा, विज्ञान तथा प्रविधिमन्त्री गिरिराजमणि पोखरेलले दिएको उच्च शिक्षा महाशाखाका सहसचिव रामशरण सापकोटाले बताए । गत आइतबारको मन्त्रिपरिषद् बैठकले तत्कालका लागि हङकङसहित चीन, दक्षिण कोरिया, जापान, इरान र इटाली पढ्न जाने अनुमतिमा रोक लगाएको थियो । सोमबार शिक्षा मन्त्रालयले विश्व स्वास्थ्य संगठनले कोभिड१९ बाट प्रभावित र अति प्रभावितको सूचीमा राखेका कुनै पनि मुलुकमा पढ्न जान चाहने विद्यार्थीलाई एनओसी नदिने निर्णय गरेको हो । रोक लगाउने र फुकुवा गर्ने निर्णय उपप्रधान तथा रक्षामन्त्री ईश्वर पोखरेल संयोजक रहेको कोभिड१९ रोकथाम तथा नियन्त्रण उच्चस्तरीय समन्वय समिति को जिम्मामा छ । संसारका ८० मुलुकमा नेपाली पढ्न जाने गरेका छन् भने वार्षिक ६० हजार जना हाराहारीले उच्च शिक्षा पढ्न जान सरकारबाट अनुमति लिने गरेका छन् । सबैभन्दा धेरै विद्यार्थी अध्ययनका लागि अस्ट्रेलिया जाने गरेको शिक्षा मन्त्रालयको तथ्यांक छ ।"
औषधिकै संक्रमण,"संक्रमणबारे थप अनुसन्धानका लागि काउन्सिल र औषधि व्यवस्था विभागलाई जानकारी गराइसकेको उनले बताए । औषधिबाट संक्रमण भएको पत्ता लागेपछि अस्पतालले पुनः शल्यक्रियाकक्ष खुला गरेर मंगलबारदेखि सेवा सञ्चालनमा ल्याइसकेको जानकारी उनले दिए । औषधि व्यवस्था विभागका महानिर्देशक नारायण ढकालले पनि एनएमसी अस्पतालमा शल्यक्रियाका बेला प्रयोग गरिएका एन्टिबायोटिक र सलाइन पानीमा खराबी देखिएको पुष्टि गरे । उनले अरू अस्पतालमा पनि यी औषधि प्रयोग भएनभएको र त्यसबाट संक्रमण भएनभएको अनुसन्धान भइरहेको उनले बताए । अरू ठाउँमा पनि यस्तै संक्रमण भएको रिपोर्ट आउनुपर्ने हो तर अहिलेसम्म त्यस्तो जानकारी आएको छैन, उनले भने । ती औषधि कुन कम्पनीका उत्पादन हुन् भन्ने उनले खुलाउन चाहेनन् । कम्पनीका नाम हामी सूचना जारी गरेरै खुलाउँछौं, अहिले अनुसन्धानकै चरणमा छ, उनले भने ।नेपाल मेडिकल काउन्सिल स्रोतले भने खराबी देखिएका दुवै औषधिको बिक्रीवितरण बन्द गरेर अनुसन्धान गर्नुपर्ने बताएको छ । एन्टिबायोटिक र सलाइनमा देखिएको खराबीलाई सामान्य रूपमा लिन मिल्दैन, उनले भने, एउटा मात्र ब्याचमा नभएर अरू ब्याचमा पनि खराबी भएको हुन सक्छ । त्यसैले हामीले डीडीएलाई दुवै औषधिको बिक्रीवितरण नै रोक्नका लागि आग्रह गरेका छौं । शल्यक्रिया गर्दा प्रयोग गरिएको दुई प्रकारको एन्टिबायोटिक मेट्रोनिडाजोल र रिंगर ल्याकटेट सलुसन को कम्पनीको ब्याच सूचना जारी गरेर बन्द गराउने तयारी भइरहेको पनि उनले बताए । मेट्रोनिडाजोल एक प्रकारको एन्टिबायोटिक हो, जसले एनएरोबिक ब्याक्टेरिया (अक्सिजन प्रयोग नगर्ने ब्याक्टेरिया) सँग लड्न मद्दत गर्छ । यसले योनि, पेट तथा आन्द्रा, कलेजो, छाला, जोर्नी, मस्तिष्क, मुटु, श्वासप्रश्वास नली तथा दाँतमा हुन सक्ने ब्याक्टेरियाको संक्रमणबाट बचाउन सहयोग पुर्याउँछ । त्यसैगरी रिंगर ल्याकटेट सलुसन भने सलाइन पानी हो । शल्यक्रियालगत्तै देखिएको संक्रमणपछि बिरामीमा पिसाब नहुनेलगायत विविध प्रकारका समस्या देखिएका थिए । संक्रमणले ती बिरामीको मिर्गौलामा गम्भीर समस्या देखिएको छ । एनएमसी अस्पतालका निर्देशक डा श्रेष्ठका अनुसार मिर्गौला फेल भएका तीन जनामध्ये एक जना बिरामी सामान्य अवस्थामा आउन सक्ने सम्भावना छ भने दुई जनालाई डायलसिस गराउनुपर्ने हुन्छ । डायलसिसको सुविधा एनएमसीले नै दिने पनि उनले बताए ।"
प्रधानमन्त्री अस्पतालमा,"२०६३ देखि मिर्गौला प्रत्यारोपण गर्न सुरु गरेको त्रिवि शिक्षण अस्पतालको रेकर्डअनुसार अहिलेसम्म आठ जनाको दोस्रो पटक मिर्गौला प्रत्यारोपण गरिएको छ । यो हिसाबमा प्रधानमन्त्री केपी शर्मा ओली शिक्षण अस्पतालबाट दोस्रो पटक मिर्गौला प्रत्यारोपण गर्ने नवौं र यति ठूलो उपचार मुलुककै सरकारी अस्पतालमा गर्ने पहिलो अतिविशिष्ट व्यक्ति हुन् ।सम्भवतः यही कारण महाराजगन्जमा अस्पताल प्रशासन र बालुवाटारमा प्रधानमन्त्रीको व्यस्तता सरोबरी नै थियो । ओली मध्याह्न १२ बजे अस्पताल पुग्ने जानकारी पाएको अस्पताल प्रशासनले त्यसपछि आवश्यक पर्ने सबै तयारी र योजना तय गर्यो । सरकारी निवास बालुवाटारमा ओलीले आफू उपचारपछि फर्किएर नआउँदासम्मको सबै तारतम्य मिलाए । बिहान सबेरैदेखि औपचारिकअनौपचारिक बैठकहरू गरे ।बिहान १० बजे प्रधानमन्त्री निवास बालुवाटारमा प्रधानमन्त्री ओलीको अध्यक्षतामा बसेको राष्ट्रिय योजना आयोगको बैठकले १५ औं योजना पास गर्यो । आयोगका सदस्यहरूसँग उनले समृद्ध नेपाल, सुखी नेपाली को राष्ट्रिय सोच पूरा गर्नका लागि निरक्षरता, गरिबी र बेरोजगारी न्यूनीकरण गर्न चेतनामूलक कार्यक्रमहरूलाई योजनामा समेट्न निर्देशन दिए ।बालुवाटारमा ओली बैठक र भेटघाटमा व्यस्त भइरहँदा महाराजगन्जको धपेडी पनि उस्तै थियो । ओलीका लागि ६०१ नम्बर क्याबिन खाली गरिसकिएको थियो । सुरक्षाकर्मी बिहान ९ बजेदेखि नै क्याबिनको अघिल्तिर भिजिटर पुस्तिका लिएर बसिसकेका थिए । क्याबिन वरिपरि अरू बिरामी र तिनका आफन्तलाई उभिन र संवाद गर्न दिइएको थिएन । पत्रकारलाई फोटो खिच्न बन्देज लगाइएको थियो । तर ओली १२ बजे अस्पताल पुगेनन्, बरु उनलाई भेट्न उपराष्ट्रपति नन्दबहादुर पुन बालुवाटार पुगे, योसँगै उनी २ बजे मात्रै अस्पताल पुग्ने खबर गयो । हाई अलर्ट मा बसेका सुरक्षाकर्मी सुस्ताए, पत्रकार तितरबितर भए । भेटमा उपराष्ट्रपति पुनले प्रधानमन्त्रीलाई मिर्गौलाको सफल प्रत्यारोपण र शीघ्र स्वास्थ्यलाभको कामना गरेका थिए । त्यसपछि ओलीको केही समय निजी सचिवालयका सदस्यहरू, मुख्यसचिवसहित केही मन्त्रालयका सचिव र निकटस्थ नेतासँगको भेटघाटमा बित्यो । प्रधानमन्त्रीज्यू बालुवाटारमै दिनभर एकदम व्यस्त रहनुभयो, ओलीका राजनीतिक सल्लाहकार विष्णु रिमालले कान्तिपुरसँग भने, केही महत्त्वपूर्ण बैठक र निर्णय भए, औपचारिकअनौपचारिक भेटघाट गर्नुभयो । धेरै त उहाँको स्वास्थ्यलाभको कामना गर्न आउनुभएको थियो ।ओलीले भेटघाट र छलफल सकेकै थिएनन्, त्यसैले उनी ५ बजेतिर मात्रै अस्पताल पुग्ने खबर गयो । त्यतिखेरै उनलाई मिर्गौला दान गर्ने भान्जी समीक्षा संग्रौला पुगिन् र वार्डतिर उक्लिइन् । आफ्नो शरीरभित्र ३२ वर्षदेखि बाँचिरहेको मिर्गौला हस्तान्तरण गर्न अस्पताल जाँदै गर्दा हुर्किरहेका दुई जना बच्चा उनले केही समयका लागि आफन्तकहाँ छाडेकी छन् । ओलीजस्तै उनलाई पनि अब डाक्टरले चौबिसै घण्टा निगरानीमा राख्नेछन् र ओलीको स्वास्थ्यले सम्पूर्ण रूपमा साथ दियो भने बुधबार उनको १०२ बाई ३८ सीएम को मिर्गौला ६९ वर्षीय ओलीको शरीरमा पुग्नेछ । उनकै मिर्गौलाले ओलीले अर्को जीवन बाँचिरहँदा उनको शरीरको एउटा अंग खाली हुनेछ । भलै डाक्टहरूले मिर्गौला दान गर्दैमा मान्छेको शरीर कमजोर नहुने बताएका छन् ।२०३२ सालदेखि अल्सरले थलिएका ओलीले त्यसयताको हरसमय राजनीतिक संघर्ष र रोगसँग जुध्दै बिताए । त्यो कुरा उनले सोमबार अस्पताल जानुअघि जारी गरेको भिडियो सन्देशमा पनि स्मरण गरेका छन् । पहिलेदेखि दुःखको जिन्दगी भयो, २०३२ सालमा जेलमा पर्दै अल्सरले साह्रै सताएको थियो, जतिबेला पनि दुख्यो भनिरहनुहुन्थ्यो, ओलीका पुराना मित्रसमेत रहेका राधाकृष्ण मैनालीले भने, आजसम्म रोगसँग लड्दै र जित्दै आउनुभएको छ । यसपालि पनि ओली रोग जित्ने विश्वाससहित अस्पताल छिरेका छन् । ४६ वर्षदेखि रोगसँग लड्दै आएका ओलीको खातामा उनी कति वर्ष अस्पताल बसे र यो बसाइ कतिऔं पटकको हो भन्ने हिसाबकिताब छैन । ओली आफैंले पनि आफ्नो शरीरलाई मेसिनजस्तो भन्दै आएका छन् । गत फागुन ४ गते झापाको एक कार्यक्रममा उनले भनेका थिए, मेरो पेट चारपल्ट राम्रैसँग चिरिएको छ, केही अंग काटिएको र फालिएको छ, केही फेरिएको पनि छ, शरीर पनि तार र यन्त्रबाट चल्न थालेको छ । ओलीले भनेजस्तै उनी १३ वर्षअघि फेरिएको मिर्गौलाले काम छोडेपछि अर्को मिर्गौला फेर्न अस्पताल पुगेका हुन् । त्यसैले पनि ओलीले आइतबार र सोमबार केही अत्यावश्यक प्रशासनिक कामहरू सके । केही नियुक्ति सरुवा र बढुवाका निर्णय गरे । उनले अस्पताल बसाइका क्रममा पनि सरकारका तर्फबाट गर्नुपर्ने सबै काम नियमित रूपमा अघि बढ्ने बताएका छन् । ओलीको विश्वासमा संसद् र पार्टीको कामले पनि यथावत् रूपमा निरन्तरता पाउनेछन् । आइतबार नेकपा सचिवालय बैठकमा मिर्गौला प्रत्यारोपणसम्बन्धी योजना सुनाएका ओली सोमबार बालुवाटारभित्रै एकदमै व्यस्त रहे । उस्तै व्यस्तता प्रधानमन्त्रीको मिर्गौला प्रत्यारोपणको जानकारी पाएपछि शिक्षण अस्पतालमा थियो । किनभने प्रधानमन्त्री ओलीको मिर्गौला बुधबारै प्रत्यारोपण गर्ने योजना बनेको छ भन्ने जानकारी अस्पतालले सोमबार बिहान मात्रै पायो । बिहानसम्म अस्ताललाई अफिसियल्ली जानकारी आएको थिएन, हामीले बिहान मात्रै थाहा पायौं, त्यसैले बैठक र छलफल बिहानै गरियो, योजना बनाइयो, अस्पतालका निर्देशक डा प्रेमकृष्ण खड्काले भने, त्यसैले आज हामीलाई अलि धपेडी भयो । अहिलेकै अवस्थामा ओलीको शल्यक्रिया भयो भने मिर्गौला प्रत्यारोपण गरेको सातौं दिनभित्र उनलाई डिस्चार्ज गरिने अस्पतालले जनाएको छ । ओलीकै भनाइमा डाक्टरहरूले समेत उनको शल्यक्रिया सफल हुने सम्भावना ९८ प्रतिशत रहेको बताइसकेका छन् । डाक्टरका यिनै आश्वासन र आफ्नो आत्मविश्वाससहित ओलीले बारम्बार सार्वजनिक रूपमै भनिरहेका छन्, मिर्गौला प्रत्यारोपण गरेको पाँचौं दिनमा डिस्चार्ज हुन्छु, आठनौ दिनपछि काममा फर्किन्छु । उनको यो आत्मविश्वास अस्पताल भर्ना हुन जानुअघि जारी भएको भिडियो सन्देशमा पनि स्पष्टै देखिएको छ । विज्ञान, आधुनिक प्रविधि, ज्ञान र सीपले मिर्गौला प्रत्यारोपण पहिलेजस्तो जटिल मानिँदैन । यस पटकको मिर्गौला प्रत्यारोपण त्यसैले पनि तुलनात्मक रूपमा सजिलो हुने मैले विश्वास लिएको छु, ओलीले भनेका छन्, त्यसमाथि आफ्नै मुलुकमा आफ्नै देशका अनुभवी चिकित्सकहरूद्वारा प्रत्यारोपण गराउने सुविधा प्राप्त हुँदा म गर्व गर्छु र अत्यन्तै खुसी पनि छु । खेलको बीचमा राम्रो खेलाडीले मैदान नछोडेजस्तै जागृत हुँदै गरेको सपनालाई अलपत्र पारेर आफू पनि अलप नहुने वाचा ओलीले भिडियो सन्देशमार्फत गरेका छन् । जनताका नाममा भिडियो सन्देश जारी गरेर उपचारका लागि शिक्षण अस्पताल जान बालुवाटारबाट निस्कँदै गर्दा उनले आफ्ना बुबा मोहनप्रसाद ओलीलाई ढोगे । उनलाई बिदाइ गर्न राष्ट्रिय सभा अध्यक्ष गणेश तिमल्सिना, नेकपा संसदीय दलका उपनेता सुवासचन्द्र नेम्वाङ, उपप्रधान तथा रक्षामन्त्री ईश्वर पोखरेल, नेकपा महासचिव विष्णु पौडेल र केही मन्त्रीहरू बालुवाटार पुगेका थिए । साँझ ६ बजेतिर अस्पताल जान गाडी चढ्दै गर्दा ओलीले उनीहरूसँग भने, ल है साथीहरू म गएँ, चाँडो निको भएर फर्किन्छु । बिदाइमा उनलाई शुभकामना दिएका थिए । उहाँले म गएँ, पाँचसात दिनमा आइहाल्छु भन्नुभयो, प्रधानमन्त्रीलाई बालुवाटारबाट बिदाइ गरेका नेकपा संसदीय दलका उपनेता सुवास नेम्वाङले भने, हामीले पनि चाँडै स्वास्थ्यलाभ गर्नुस् र बलियो भएर फर्किनुस् भन्ने शुभकामना दियौं । उनी अस्पताल हिँड्नुअघि अर्का अध्यक्ष पुष्पकमल दाहालले भने उनीसँग फोनमा संवाद गरेका थिए । आइतबार बिहानैदेखिको लगालगको भेटघाट, छलफल र बैठकहरूका कारण लखतरान भएका प्रधानमन्त्री ओली निर्धारित समयभन्दा झन्डै ६ घण्टा ढिलो गरेर साँझ सवा ६ बजेतिर त्रिवि शिक्षण अस्पताल महाराजगन्ज पुगे र मुस्कुराउँदै एनेक्स टु मेडिकल वार्ड भित्र छिरे, जहाँ उनको मिर्गौलाको प्रत्यारोपण हुँदै छ ।"
क्याबिन ६०१,"प्रधानमन्त्री केपी शर्मा ओली दोस्रो पटक मिर्गौला प्रत्यारोपण गराउन त्रिवि शिक्षण अस्पतालको एनएक्स२ को क्याबिन ६०१ मा सोमबार साँझ भर्ना भएका छन् । अस्पतालका निर्देशक डा प्रेमकृष्ण खड्काका अनुसार प्रधानमन्त्रीको प्रत्यारोपण र त्यसपछिको उपचार टोलीमा डा प्रेम ज्ञवाली, डा उत्तम शर्मा, डा दिव्यासिंह शाह, डा पवन चालिसे, डा सुमन चापागाईं, डा सुवास आचार्यलगायत छन् । डा ज्ञवालीको नेतृत्वमा प्रत्यारोपण शल्यक्रिया हुन लागेको हो । अन्य विभिन्न विभागका विशेषज्ञ चिकित्सकलाई समेत प्रधानमन्त्रीको प्रत्यारोपणअन्तर्गत जुनसुकै बेला उपस्थित हुने गरी तम्तयार भएर बस्न भनिएको छ । ओलीको बुधबार मिर्गौला प्रत्यारोपण गर्ने पूर्वनिर्धारित तालिकाअनुसार हाल अस्पतालले विभिन्न चिकित्सकीय प्रक्रिया अगाडि बढाइरहेको छ । अस्पतालमा हरेक बुधबार नियमित मिर्गौला प्रत्यारोपण हुने गरेको छ । प्रधानमन्त्रीको प्रत्यारोपणमा दुई जना भारतीय चिकित्सकले समेत सघाउनेछन् । डा अनन्त कुमारले १३ वर्षअघि भारतको इन्द्रप्रस्थ अपोलो अस्पतालमा ओलीको पहिलोपटक मिर्गौला प्रत्यारोपण गरेका थिए । उनले नेपाल मेडिकल काउन्सिलमा शल्यक्रियाबारे अनुमति लिन निवेदनसमेत दिएका छन् । काउन्सिल स्रोतले यसबारे मंगलबार निर्णय हुने जनाएको छ ।प्रधानमन्त्री ओलीको सचिवालयका एक सदस्यले पनि दोस्रो प्रत्यारोपणमा पहिलो प्रत्यारोपण गरेका भारतीय चिकित्सकलाई परामर्शदाताका रूपमा संलग्न गरिएको पुष्टि गरेका छन् । यद्यपि उनले ती चिकित्सक काठमाडौं आइपुगेनपुगेकोबारे उपचारमा संलग्न चिकित्सक टोलीले मात्रै बताउन सक्ने बताए ।डा अनन्त कुमारको मिर्गौला रोग तथा मिर्गौला प्रत्यारोपणमा ३५ वर्षको अनुभव छ । नयाँदिल्लीस्थित म्याक्स अस्पतालको युरोअंकोलोजी, रोबोटिक तथा मिर्गौला प्रत्यारोपणको निर्देशकका रूपमा कार्यरत उनी भारतमा रोबोटिक र ल्याप्रोस्कोपिक विधिबाट गरिने शल्यक्रियामा विज्ञका रूपमा परिचित छन् । म्याक्स अस्पतालमा आबद्ध हुनुपूर्व उनी दिल्लीकै अपोलो तथा फोटिर्स अस्पतालमा कार्यरत थिए । उनले पछिल्लो पाँच वर्षभित्र ५ सयभन्दा बढी रोबोटिक सर्जरी गरिसकेका छन् भने ३० वर्षयता ३ हजार ५ सयभन्दा बढी मिर्गौला प्रत्यारोपण गरेका छन् । यस्तै २ हजार २ सय ल्याप्रोस्कोपी शल्यक्रिया गरेर मिर्गौला दाताबाट मिर्गौला झिकेका छन् । बाँकी प्रधानमन्त्रीको प्रत्यारोपणअघि गर्नुपर्ने विभिन्न परीक्षणका लागि सोमबार भर्ना गरिए पनि उनी ढिलो आएकाले यस्ता परीक्षण अबेर राति वा मंगलबार हुनसक्ने डा खड्काले बताए । प्रत्यारोपणअघि एकपटक डायलसिस समेत गरिनेछ । हाल उनलाई इम्युनो सप्रेसिभ औषधि दिन थालिएको छ । प्रत्यारोपण गर्ने दिनसम्म यो औषधिले गर्दा कुनै संक्रमण आदि नदेखिए प्रधानमन्त्रीको निर्धारित समयमै प्रत्यारोपण गरिनेछ ।हाल प्रधानमन्त्रीको शरीरमा दुईवटा आफ्नै र एउटा दाताको गरी तीनवटा मिर्गौला छन् । बुधबारको प्रत्यारोपणपछि उनको शरीरमा चारवटा मिर्गौला हुनेछन् । पहिले प्रत्यारोपण गरेको भागमा दुईवटा मिर्गौला भएकाले अर्कोतर्फ नयाँ मिर्गौला थपिनेछ, प्रत्यारोपणमा संलग्न हुने चिकित्सकले भने, समस्या नभएसम्म पुरानो वा नयाँ मिर्गौला झिकिँदैन । क्रिएटिनिनको मात्रा घटाउन लगायतका लागि हामीले प्रत्यारोपणअघि एकपटक डायलसिस गर्नेछौं ।प्रधानमन्त्री ओलीले मुलुककै अस्पताल र विशेषज्ञलाई पत्याएर विश्वमै नेपालको मिर्गौला प्रत्यारोपण अन्तर्राष्ट्रियस्तरको रहेको सन्देश दिएको चिकित्सकहरू बताउँछन् । प्रधानमन्त्रीको यो निर्णयले नेपाली चिकित्सा क्षेत्रमा कार्यरतहरूको मोरल बढेको समेत उनीहरूले बताए । वरिष्ठ मिर्गौला रोग विशेषज्ञ डा ऋषि काफ्लेले भने, जो व्यक्ति सिंगापुर दिल्ली, जापान, अमेरिका जान सक्छ, उसले र उसका परिवारले जटिल शल्यक्रियाका लागि आफ्नै देशका विज्ञलाई पत्याउँदा अन्तर्राष्ट्रियस्तरमै नेपालको चिकित्सा क्षेत्रबारे सकारात्मक सन्देश गएको छ ।"
कोरोनाविरुद्ध उच्च सतर्कता माग,"भारतमा नेपालबाट आउनेलाई कडाइनयाँदिल्ली भारतले सडक र हवाई मार्ग हुँदै नेपालबाट आउने यात्रुमाथि विशेष निगरानीसँगै प्रवेश निषेधसम्म गर्ने भएको छ । चीनसँग नेपालको सीमा जोडिएको भन्दै कोभिड संक्रमणलाई ध्यान दिई यस्तो कडाइ गरिने भएको हो । नेपालसँगका प्रमुख नाकामा थर्मल स्क्यानर राखेर भारत प्रवेश गर्नेहरूको स्क्रिनिङ सुरु गर्नुका साथै अनिवार्य मास्क लगाउने निर्णय यसअघि नै कार्यान्वयनमा आइसकेको छ । यसैगरी हवाईमार्ग हुँदै काठमाडौं जानेका लागि पनि विमानस्थलहरूमै विशेष स्वास्थ्य परीक्षणको व्यवस्था गरिएको छ । भारतले काठमाडौं, इन्डोनेसिया, भियतनाम र मलेसियाबाट भारत आउने उडानका लागि बृहत् स्वास्थ्य परीक्षण गरिने निर्णय गरेको थियो । यस्तै, भारत सरकारले १५ जनवरी र त्यसपछि चीन गएका कुनै पनि विदेशी नागरिकलाई सडक वा हवाईमार्गबाट नेपालभारत सीमा हुँदै भारत प्रवेशमा रोक लगाउने निर्णयसमेत गरेको छ । अध्यागमन विभागले एक सूचना जारी गर्दै त्यस्तो रोकबारे जानकारी गराएको हो । चीनसँग सीमा जोडिएको हुँदा नेपालबाट आउने यात्रुको स्वास्थ्य परीक्षणमा विशेष ध्यान दिनुपर्ने सरोकारवाला निकायले माग गर्दै आएका थिए ।"
तीन नेपाली फ्रान्सेली अस्पतालमा,पेरिस (कास) कोरोना भाइरसबाट संक्रमित भएको आशंकामा तीन नेपालीलाई फ्रान्सेली प्रहरीले नियन्त्रणमा लिएर पार्पिर्िनँयो अस्पतालमा भर्ना गरेको छ । इटालीबाट स्पेन हुँदै फ्रान्स आइपुगेका उनीहरूलाई संक्रमणको लक्षण देखिएको भन्दै गत बुधबार ओरियन्तालस्थित पेर्तुसको सीमा रक्षक प्रहरीले नियन्त्रणमा लिएको थियो । फ्रान्सको आवासीय इजाजत नभएकाले उनीहरूको नाम सार्वजनिक नगरिएको पेर्तुसस्थित प्रहरीले जनाएको छ । स्पेनको कातालोन्य क्षेत्रका प्रहरीले नियन्त्रणमा लिएर सोधपुछ गरेपछि उनीहरूलाई फ्रान्सको आर्तुसस्थित सीमा रक्षक प्रहरीको जिम्मा लगाएको थियो । इटालीबाट स्पेन हुँदै फ्रान्स पसे पनि युरोपेली परिषद् (सेन्जेन) को अध्यागमन नियम र सुविधाअनुसार फ्रान्स प्रहरीले इटाली फिर्ता नपठाई अस्पताल भर्ना गरेको हो । आर्तुसका प्रहरीले अस्पतालसम्म निजी एम्बुलेन्समार्फत पुर्याएको थियो । आप्रवासी भएकाले गोपनीयताको कारण भन्दै अस्पतालका अधिकारीले पनि उनीहरूको नाम ठेगाना खुलाउन मानेनन् । फ्रान्सका १२ प्रान्तमा हालसम्म एक सय ३० जनामा कोरोना भाइरसको संक्रमण भेटिएको छ भने तीन जनाको मृत्यु भइसकेको छ ।
चिनियाँ देख्दा हच्किन्छन् स्थानीय,"मर्स्याङ्दी६ दिङदिङकी गीता अधिकारी ठूलीबेंसीस्थित जटेश्वर आधारभूत विद्यालय पढाउँछिन् । नजिकै चिनियाँ कम्पनीले निर्माण गरिरहेको ३० मेगावाटको न्यादी जलविद्युत् आयोजना छ । उनी चिनियाँ क्याम्प हुँदै आउजाउ गर्छिन् । चिनियाँ कामदार क्वारेन्टाइनबिनै आएको थाहा पाएका गाउँलेले भने गीतालाई हेपाहा व्यवहार गर्न थालेका छन् । कोभिड सार्न सक्ने भन्दै गाउँलेले गाउँ निकाला गर्नुपर्छ भन्नेसम्मको चेतावनी दिएको उनले सुनाइन् ।बाटोमा हिँड्दै गर्दा दुईचार जनाले मलाई गाउँ निकाला गर्नुपर्छ भन्दा रहेछन्, सोमबार ठूलीबेंसीमा आयोजित सचेतना कार्यक्रममा उनले भनिन्, १४ दिनको क्वारेन्टाइनमा बस्नुपर्ने रातारात आएपछि गाउँले त मलाई पो निकाला गर्नुपर्छ भन्छन् । नाइचे गाउँ टोलसुधार समितिका अध्यक्ष केशबहादुर गुरुङका अनुसार चिनियाँले बनाउँदै गरेको ड्यामबाटै आउजाउ गर्नुपर्दा सकस छ । उनले भने, हामीलाई कोरोना लागिहाले यो जिम्मा कम्पनीले बेहोर्छ कि नेपाल सरकारले ? कोभिड संक्रमित चीनका नागरिक रातारात आएर जलविद्युत् आयोजना निर्माणमा जुटेपछि स्थानीयले असुरक्षित महसुस गरेका छन् । आयोजनामा कार्यरत ३८ चिनियाँ यहाँ आइसकेका छन् । उतै रहेका १९ जनालाई आउन नदिन स्थानीयले सरकारसँग माग गरेका छन् । आयोजनाका प्रशासकीय अधिकृत वासुदेव गड्तौलाले उनीहरू आउनेबित्तिकै केही घण्टा आराम गरेर काममा खटिएका छन् । आइसकेका चिनियाँलाई मार्च १५ सम्म स्थानीयसँग नभेट्न, सँगै खानपिन नगर्न र काम नगर्न भनिएको गड्तौलाले बताए । चिनियाँ कामदार भित्रिएपछि न्यादी आयोजना प्रभावित क्षेत्र मर्स्याङ्दी गाउँपालिका६ र ७ का स्थानीय त्रसित बनेको भन्दै सचेत गराइएको छ । कोभिडप्रति नकारात्मक धारणा स्थानीयमा विकसित भएपछि जिल्ला प्रशासनको संयोजनमा जनप्रतिनिधि, स्वास्थ्यकर्मीलगायतको टोली सोमबार ठूलीबेंसी पुगेको थियो । लमजुङ जिल्ला सामुदायिक अस्पतालका डा वीरबहादुर स्याङ्तानले कुनै पनि रोगप्रति मानिसको नकारात्मक धारणा बाहिर आए यसले सबैलाई असर गर्ने बताए । सुक्खा खोकी, श्वासप्रश्वासमा समस्या, अत्यधिक ज्वरो आएमा कोरोनाको लक्षण हुन सक्छ । संक्रमित ठाउँबाट आएकासँग घुमिल भएमा सर्ने बढी सम्भावना हुन्छ, उनले भने, यसको जाँच लमजुङमा हुँदैन । नमुना लिएर शुक्रराज ट्रपिकल तथा सरुवा रोग अस्पताल टेकुमा मात्र परीक्षण गर्न सकिन्छ । निमित्त प्रमुख जिल्ला अधिकारी अनिलकुमार शाहीले चिनियाँ नागरिकको पासपोर्टको फोटोकपी, उनीहरू आएको प्रान्त, स्वास्थ्य अवस्थालगायत विवरण माग गरिएको बताए ।"
पूर्वाञ्चल र मध्यपश्चिमले पाए उपकुलपति,"काठमाडौं (कास) पूर्वाञ्चल र मध्यपश्चिम विश्वविद्यालयले ६ महिनापछि उपकुलपति पाएका छन् । प्रधानमन्त्री तथा कुलपति केपी शर्मा ओलीले आइतबार पूर्वाञ्चल विश्वविद्यालयमा प्राडा यादवराज कोइराला र मध्यपश्चिम विश्वविद्यालयमा प्राडा नन्दबहादुर सिंहलाई उपकुलपति नियुक्ति गरेका हुन् । पोखरा विश्वविद्यालयका लागि भने त्यहाँको मानविकी र समाजिक संकायतर्फका डीन प्राडा इन्द्रप्रसाद तिवारीलाई उपकुलपतिको जिम्मेवारीमा रहेका काम हेर्नेगरि तोकेका छन् । मिर्गौला प्रत्यारोपण गर्न अस्पताल भर्ना हुनुअघि ओलीले आफूनिकट दुई प्राध्यापकलाई उपकुलपति बनाएका हुन् । सुदूरपश्चिम, संस्कृत र कृषि तथा वन विज्ञान विश्वविद्यालयमा पनि उपकुलपतिलगायत पदाधिकारीविहीन छन् । त्यस्तै, पूर्वाञ्चल र मध्यपश्चिममा उपकुलपति नियुक्त गरिए पनि अन्य पदाधिकारी छैनन् । लामो समय पदाधिकारी नहुँदा ती विश्वविद्यालयको नतिजा प्रकाशनलगायत महत्त्वपूर्ण काम रोकिँदै आएको छ ।"
नेपाली न्यायिक अधिकारीलाई भारतमा प्रशिक्षण,"काठमाडौं (कास) सर्वोच्च अदालतका न्यायिक अधिकारीको पहिलो ब्याचले भारतको राजस्थानस्थित नेसनल ल युनिभर्सिटीमा सोमबारदेखि मुद्दा मामिला तथा अदालत व्यवस्थापन बारे सातदिने प्रशिक्षण सुरु गरेका छन् । काठमाडौंस्थित भारतीय दूतावासबाट जारी विज्ञप्तिअनुसार दोस्रो ब्याचले चैत १० देखि १६ सम्म सोही विषयमा प्रशिक्षण लिनेछन् । दूतावासका अुनसार नेपाल सरकारको अनुरोधमा तयार पारिएको कोर्सले न्याय प्रशासनमा प्रविधिको प्रयोग तथा मुद्दा व्यवस्थापनलगायत विषयमा क्षमता अभिवृद्धिका लागि सघाउँछ । भारत सरकारको पूर्ण सहयोगमा सञ्चालित कोर्स भारतीय विदेश मन्त्रालयको प्राविधिक तथा आर्थिक सहयोगअन्तर्गत सञ्चालन गरिएको हो, दूतावासको विज्ञप्तिमा उल्लेख छ ।"
सामाजिक सुरक्षा माग्दै शिक्षकद्वारा धर्ना,काठमाडौं (कास) निजी विद्यालयमा कार्यरत शिक्षकहरूको संगठन संस्थागत विद्यालय शिक्षक युनियनले योगदानमा आधारित सामाजिक सुरक्षाको व्यवस्था गर्न माग गर्दै सोमबार सामाजिक सुरक्षा कोषको सचिवालयमा धर्ना दिएको छ । निजी विद्यालयका छाता संगठन प्याब्सन र एन प्याब्सन आफ्ना शिक्षक तथा कर्मचारीलाई कोषमा सहभागी गराउने वाचाबाट पछाडि हटेपछि शिक्षकहरूले सचिवालयसमक्ष १० बुँदे माग राख्दै धर्ना दिएका हुन् । योगदानमा आधारित सामाजिक सुरक्षा ऐनअनुसार कोषमा सहभागी हुनका लागि रोजगारदाताले श्रमिकलाई अनिवार्य समावेश गराउनुपर्छ । युनियनका अध्यक्ष होमकुमार थापाले प्याब्सन र एन प्याब्सनसँग पटकपटक छलफल गर्दा सहमति नभएकाले धर्ना दिनुपरेको बताए ।
सुरक्षा चुनौती हटाउन तालिम,"काठमाडौं (कास) प्रधानसेनापति पूर्णचन्द्र थापाले रक्षा मन्त्रालय र सेनाले सोमबारबाट सुरु गरेको उच्चस्तरीय सुरक्षा तालिमले सुरक्षा क्षेत्रसँग सम्बन्धित व्यक्तिहरूको सहभागिताले भविष्यका सुरक्षा चुनौतीलाई पहिचान गरी आपसी सहयोग एवं समन्वयबाट निराकरण गर्न महत्त्वपूर्ण भूमिका खेल्ने बताएका छन् । उक्त तालिमले नेपालको सुरक्षा संयन्त्रहरूबीच भावी योजना, नीति निर्माण तथा कार्यान्वयनमा महत्त्वपूर्ण योगदान पुग्ने भनाइ उनले राखे । सैनिक जनसम्पर्क तथा सूचना निर्देशनालयका अनुसार कार्यक्रममा रक्षा सचिव रेश्मीराज पाण्डेले बदलिँदो परिस्थितिमा मुलुकमा देखा परेका सुरक्षा चुनौतीको सामना गर्न सुरक्षा निकाय एकताबद्ध भएर लाग्नुपर्ने बताए । तालिममा अन्तर्राष्ट्रिय परिस्थिति, राष्ट्रिय सुरक्षा, राष्ट्रिय शक्तिलगायत क्षेत्रीय तथा राष्ट्रिय सुरक्षा परिस्थितिसँग सम्बन्धित विषय समावेश गरिएको बताइएको छ । १७ दिनसम्म चल्ने उक्त तालिममा अन्तर्राष्ट्रिय र क्षेत्रीय सामरिक चासोको परिप्रेक्ष्यमा नेपालले अवलम्बन गर्नुपर्ने राष्ट्रिय सुरक्षाबारे छलफल हुने निर्देशनालयले जानकारी दिएको छ ।"
सुझावसहित एमसीसी अनुमोदन हुन्छ,"काठमाडौं (कास) परराष्ट्रमन्त्री प्रदीपकुमार ज्ञवालीले संसद्मा दर्ता भई विचाराधीन अवस्थामा रहेको अमेरिकी सहयोग निकाय मिलेनियम च्यालेन्ज कर्पोरेसन (एमसीसी) सँगको सम्झौतालाई सत्तारूढ दल नेकपा कार्यदलले दिएको सुझावसहित संसद्बाट अनुमोदन गरिने बताएका छन् । केही समय अघिसम्म सरकारले संसद्मा दर्ता गरेको सम्झौतालाई हुबहु रूपमा पारित गर्ने बताउँदै आएका उनले सोमबार मन्त्रालयमा आयोजित पत्रकार सम्मेलनमा भने, सरकारले एमसीसी पास गर्नकै लागि संसद्मा दर्ता गरेको हो । सरकारको पोजिसन त्यही हो तर यसबीचमा केही सुझाव पार्टी (नेकपा) को तर्फबाट कार्यदलले दिएको छ । ती सुझावसहित एमसीसी सम्झौता पास हुन्छ नै भन्ने मलाई लाग्छ । नेकपाका वरिष्ठ नेता झलनाथ खनालको नेतृत्वमा रहेको तीन सदस्यीय कार्यदलमा अर्का नेता भीम रावल र स्वयं मन्त्री ज्ञवाली पनि थिए । ज्ञवालीले एमसीसीबारे कार्यदलले दिएको सुझावका विषयमा भने बाहिर बोल्न नमिल्ने बताए । हाम्रो कार्यदलले अध्यक्षज्यूहरूलाई सुझाव दिइसकेको छ । उहाँहरूले बाहिर नभनेसम्म हामीले यसबारे बाहिर भन्न मिल्दैन, उनले भने । मन्त्री ज्ञवालीले कार्यदलको सुझावसहित संसद्बाट एमसीसी सम्झौता अनुमोदन गर्ने भनिरहँदा सम्झौताका कुनै पनि विषयमा संशोधन गरी संसद्बाट अनुमोदन गरे अमेरिकालाई मान्य नहुने नेपालस्थित अमेरिकी दूतावासका उच्च पदाधिकारीहरू बताउँदै आइरहेका छन् ।"
गाँजा खेतीका पक्षमा विधेयक,"गाँजा खेतीलाई कानुनी मान्यता दिनुपर्ने बहस औपचारिक रूपमा अब संसद्मा प्रवेश गरेको छ । सत्तारूढ नेकपाका सांसदले नै नेपालमा गााजा खेतीलाई कानुनी मान्यता दिनुपर्ने भन्दै सोमबार प्रतिनिधिसभामा गैरसरकारी विधेयक दर्ता गराएका छन् ।नेकपाका सांसद शेरबहादुर तामाङले सोमबार गाँजा खेतीलाई नियमन तथा व्यवस्थापन गर्न बनेको विधेयक, २०७६ दर्ता गराएका हुन् । गाँजामा औषधीय गुण हुने गरेकाले यसलाई लागूपदार्थका रूपमा मात्रै हेरेर प्रतिबन्ध लगाउन नहुने दाबी गर्दै तामाङले त्यसम्बन्धी कानुन बनाउने प्रयोजनका लागि विधेयक दर्ता गरिएको बताए । लागूऔषध (नियन्त्रण) ऐन, २०३३ ले नेपालमा गाँजा खेतीलाई प्रतिबन्ध लगाएको छ । त्यस्तै गाँजाखेतीलाई लागूऔषध नियन्त्रण ऐन, २०३३, लागूऔषध नियन्त्रण नीति, २०६६ र लागूऔषध नियन्त्रण रणनीति, २०६८ ले पनि प्रतिबन्ध लगाएको छ । संयुक्त राष्ट्रसंघ मातहतको विश्व स्वास्थ्य संगठनले पनि गाँजालाई लागूऔषधिका रूपमा मात्रै हेर्न नहुने भनेर प्रतिबन्ध खोल्न पहल गरिरहेकाले नेपालमा पनि प्रतिबन्ध फुकुवा गर्नुपर्ने पूर्वकानुनमन्त्रीसमेत रहेका तामाङको भनाइ छ । उनले आगामी मार्च ७ मा गाँजामाथि लगाइएको प्रतिबन्ध फुकुवा गर्नेबारे संयुक्त राष्ट्रसंघमा मतदान हुन गइरहेको अवस्थामा नेपाल पनि त्यसको पक्षमा उभियोस् भनेर पनि विधेयक ल्याएको बताए । धेरै मुलुकमा प्रतिबन्धित भए पनि विश्वबजारमा गाँजाको उत्पादन र कारोबार छ । औषधीय वस्तुको रूपमा प्रयोग गर्न अमेरिकाका विभिन्न राज्य, क्यानडालगायत मुलुकमा गाँजामाथि प्रतिबन्ध छैन । नेपालमा उत्पादित गाँजा विश्वमा एक नम्बरमा पर्छ, तामाङ भन्छन्, लाखौं नेपाली युवा बिदेसिएको, आकाशमा उडेर जाने र बाकसमा प्याक भएर आउने दर्दनाक स्थिति बेहोरेका छौं, ती युवालाई फर्काएर लाखौं आम्दानी गर्न सकिन्छ भनेर यो विधेयक दर्ता गरेको हो । नेपालमा गाँजा खेतीलाई राज्यले नियन्त्रण गर्नका लागि प्रतिबन्ध खोल्नु हितकर हुने उनले दाबी गरे । जथाभाबी उत्पादन गर्ने भनेका छैनौं । यसलाई राज्य नियन्त्रित ढंगले राज्यद्वारा नै किसानलाई उत्पादनका लागि लाइसेन्स दिएर उत्पादन गर्न दिऔं भन्ने हो, उनले भने, जमिन भएका किसानले खेती गर्ने र जमिन भाडामा लिएर खेती गर्न नदिने प्रस्ताव गरेका छौं । उत्पादित गाँजालाई संकलन र निर्यात गर्नका लागि स्वास्थ्य मन्त्रालयका सचिवको अध्यक्षतामा संघीय रूपमा बोर्ड गठन गर्नुपर्ने र जिल्लास्तरमा भने प्रमुख जिल्ला अधिकारीको नेतृत्वमा समितिको प्रस्ताव विधेयकमा गरिएको छ । गाँजालाई लागूऔषधका रूपमा मात्रै बुझेकामा तामाङको असन्तुष्टि थियो । गाँजा विधेयकले विवाद निम्त्याउला कि भन्ने प्रश्नमा तामाङले भने, खाने चिजकै कुरा गर्दा चिनी खाएर पनि सुगर भएर मान्छे मरेका छन् । रक्सी चुरोटले मानिस मरेका छन्, उनले भने ।गाँजा खेती विद्यालय र बालकेन्द्रजस्ता संवेदनशील क्षेत्रबाट एक किलोमिटर टाढा मात्रै गर्न पाइने व्यवस्था गर्नुपर्ने विधेयकमा प्रस्ताव गरिएको छ । त्यसैले गाँजा खेती गर्नेहरूको उमेर १८ वर्ष र बिक्रीवितरण गर्नेको उमेर २१ वर्ष हुनुपर्ने व्यवस्था प्रस्ताव गरिएको छ । कृषकले गाँजा, सुकेको गाँजाको पात वा हाँगा रहेको प्याकेट वा गाँजा वा भाङको दाना वा फूल रहेको प्याकेटमा लेबल राखेर मात्र बिक्री गर्न पाउने प्रावधान राख्नुपर्ने प्रस्ताव विधेयकमा छ । त्यस्तै, उत्पादन भएको स्थान, अनुमतिपत्र नम्बर, चेतावनीमूलक सूचना र प्याकेटभित्रको परिमाण खुलाएर गाँजा बेच्न पाउने प्रावधान राख्नुपर्ने प्रस्ताव गरिएको छ ।विधेयक पारित गराउन नेकपा, कांग्रेस, समाजवादीलगायत राजनीतिक दलका सांसदले आश्वासन दिएको तामाङले बताए । नेकपाका सांसद विरोध खतिवडा प्रस्तावक रहेको जरुरी सार्वजनिक महत्त्वको प्रस्ताव संसद्मा दर्ता गरेको र त्यसमा पूर्वमन्त्री, पूर्वसभामुखसमेत रहेका सांसदले समर्थन गरेकाले पनि यो विधेयक सहजै पारित हुने उनको भनाइ थियो । विधेयक पारित भएर गाँजा खेतीले वैधानिकता पाएमा नेपालमा पर्यटकको संख्या पनि बढ्ने तामाङको दाबी छ । तामाङले विधेयक दर्ता गर्दै गाँजा खेतीलाई कानुनी मान्यता दिँदाका विभिन्न फाइदा उल्लेख गरेका छन् । उनले विधेयकको उद्देश्य र कारणमा लेखेका छन्, गाँजाको उपयोग औषधि निर्माण तथा यसको बोक्राको रेसाबाट कपडालगायत सामग्री उत्पादन गर्न सकिने र डाँठको फर्निचर बोर्ड तथा इँटासमेतका लागि उपयोगी हुन सक्ने गुण रहेको छ ।गृह मन्त्रालयका प्रवक्ता केदारनाथ शर्माले भने वर्तमान कानुनमा गाँजा र भाङको खेती गर्न दिने व्यवस्था नभएको बताएका छन् । गाँजा खेती खुला गर्नेबारे नेकपा सांसद खतिवडाको नेतृत्वमा जरुरी सार्वजनिक महत्त्वको प्रस्ताव दर्ता भएपछि सञ्चार मन्त्रालयमा आयोजित पत्रकार सम्मेलनमा शर्माले सरकारले गाँजा, भाङलाई लागूऔषधका रूपमा लिने र त्यस्तो खेती गर्नेलाई छुट नहुने बताएका थिए । संसद्ले कानुन बनाएको अवस्थामा कार्यान्वयन हुने भन्दै उनको भनाइ थियो, कानुन बनेर आएको खण्डमा के होला भन्ने अवस्था छैन । हालको अवस्थामा त्यसलाई गैरकानुनी मानिएको छ । त्यसैअनुसार सरकारले लागूऔषध निषेध अभियान पनि सञ्चालन गरेको छ ।संसद्मा दर्ता भएको उक्त विधेयक र अन्य प्रस्तावलाई सरकारले सहमति जनाएमा संसद्को एजेन्डा बन्ने सांसद विरोध खतिवडाको भनाइ छ । छलफलका लागि गृह मन्त्रालयले समर्थन जनाउनुपर्ने उनको भनाइ थियो । गाँजा खेतीलाई किसानको आम्दानीको स्रोत बनाउने कि नबनाउने भन्ने विषय हो, उनले भने, विश्वका लागूऔषध आतंकवाद मानव अधिकार विषयमा अग्रस्थानमा राख्ने मुलुकले आफ्ना किसानलाई गाँजा खेती गर्न दिएका छन् । हाम्रो गरिब मुलुकका किसान जेल जान पर्ने अवस्थाले अन्याय भयो । संसद्मा बहुमत सरकारको भएको हुनाले यो विधेयक अगाडि बढ्नेमा सरकारको भूमिका प्रमुख हुने उनको भनाइ थियो । नेकपा संसदीय दलका उपनेता सुवासचन्द्र नेम्बाङले पनि गैरसरकारी विधेयक पास हुने नहुने कुरा सरकारमा भर पर्ने बताए । आफूले दर्ता गरेको बार काउन्सिलसम्बन्धी गैरसरकारी विधेयक तत्कालीन सरकारले स्वीकार गरेकाले नै पास भएको स्मरण गर्दै उनले अहिले पनि सरकारले कसरी लिन्छ भन्नेमै भर पर्ने बताए । २०४७ यता संसद्मा नेम्बाङले दर्ता गरेको बार काउन्सिलसम्बन्धी विधेयक, महेश आचार्यले दर्ता गरेको मानव अधिकार आयोगसम्बन्धी र शंकर उप्रेतीले स्वास्थ्यसम्बन्धी दर्ता गरेका गैरसरकारी विधेयक पारित भएका थिए ।"
विवादकै बीच देउवाद्वारा थप विभाग गठन,"काठमाडौं (कास) कांग्रेस सभापति शेरबहादुर देउवाले आफ्नो चार वर्षे नियमित कार्यकाल सकिएकै दिन सोमबार थप सातवटा विभागमा प्रमुख तोकेका छन् । पुस ११ मा बसेको केन्द्रीय कार्यसमिति बैठकले वर्तमान कार्यसमितिको अवधि एक वर्ष थप्ने निर्णय गरिसकेको छ । देउवाले गत शनिबार १३ वटा विभाग एकलौटी गठन गरेपछि रुष्ट वरिष्ठ नेता रामचन्द्र पौडेल पक्षले नवनियुक्त विभाग प्रमुखलाई मान्यता नदिने बताएको छ । देउवाले विधानविपरीत विभाग गठन गरेको पौडेल पक्षको दाबी छ । विधानमा महाधिवेशन सम्पन्न भएको ६ महिनाभित्र विभाग गठन गरिसक्नुपर्ने व्यवस्था छ । पूर्वमहामन्त्री कृष्णप्रसाद सिटौलाले भने विभाग गठन विधानअनुसारै भएको बताएका छन् । पौडेलपक्षीय नेता रामशरण महतले विधानविपरीतका निर्णयलाई आफ्नो पक्षले मान्यता नदिने बताए । महाधिवेशनको तिथिसमेत घोषणा भइसकेको अवस्थामा निहित स्वार्थका लागि विभाग गठन गर्नु आचारसंहिताविपरीत छ, हामी पार्टीका तल्ला तहसम्म यसलाई मुद्दा बनाएर लैजान्छौं, उनले भने । देउवाले गठन गरेका २० विभागमध्ये १९ वटामा देउवाले आफ्नो पक्षकालाई विभाग प्रमुख तोकेका छन् । एउटा विभागमा पूर्वमहामन्त्री कृष्णप्रसाद सिटौला पक्षीय सदस्य छन् । देउवाले सोमबार एनपी साउदलाई शुभेच्छुक संस्था समन्वय, अम्बिका बस्नेतलाई वन, वातवरण तथा विपत् व्यवस्थापन, ईश्वरी न्यौपानेलाई महिला, केशवकुमार बुढाथोकीलाई राज्य प्रशासन, मोहनबहादुर बस्नेतलाई खेलकुद, वीरबहादुर बलायरलाई निर्माण व्यवसायी समन्वय र हरिप्रसाद नेपाललाई शिक्षा विभाग तोकेका हुन् । देउवानिकट सहमहामन्त्री प्रकाशशरण महतले ४७ विभागमा २० वटा मात्रै गठन भएको बताउँदै पौडेल पक्षलाई पनि समेट्ने प्रयास जारी भएको बताए । सभापतिज्यूले अझै मिलाउनकै लागि विभागहरू रिक्त राख्नुभएको छ, सहमतिका लागि पर्खंदा पर्खंदै ढिलाइ हुन पुगेको हो, उनले भने, विभाग गठन गर्ने विषय सभापतिको अधिकार भएकाले मान्छु, मान्दिनँ भन्ने कुरा हुँदैन ।"
बीपी राजमार्गमा खाल्डैखाल्डा,"बीपी राजमार्गमा कालोपत्रे उप्किएर खाल्डैखाल्डा बनेको छ । कमलामाई नगरपालिका २ अन्तर्गत पीपलभन्ज्याङमुनि राजमार्गको दुइ घुम्तीमा सबैभन्दा बढी कालोपत्रे उप्किएको छ । त्यहाँ तीन महिनाअघि कालोपत्रे गरिएको थियो । ती दुई घुम्तीमा यो वर्ष दुई पटक कालोपत्रे गरिएको छ । तर तीन महिना पनि टिकेन । असार र कात्तिक महिनामा सडक पुनर्निर्माण गरी कालोपत्रे गरिएको थियो । अहिले फेरी उप्किएर सवारीसाधन सहज चल्न गार्हो भएको छ । दुई घुम्तीमा इमर्जेन्सी ब्रेक लगाउनुपर्ने अवस्था रहेको सवारी चालक बताउँछन् । यो दुई घुम्तीको सडक जहिल्यै भत्किएको हुन्छ, राजधानीबाट सिन्धुलीमाढी जाँदै गरेका सुमो चालक तारा पहाडीले भने, वर्षमा तीनचार पटक कालोपत्रे गर्छन्, तर टिक्दै, टिक्दैन्, कस्तो खालको काम गराइ हो । भूकम्पले भत्किएको चियाबारी र पीपलभन्ज्याङ बीचको घुम्तीलाई विशेष ध्यान दिएर मर्मत सम्भार गर्नुपर्नेमा आँखामा छारो हालेझैं गरी भएको मर्मतले तीन महिना पनि टिक्न नसकेको हो । कैयौं पटक कालोपत्रेसहित मर्मत हुँदा पनि फेरि उस्तै भएकाले गुणस्तरहीन काम भएको सिन्धुलीका कृष्णहरि घिमिरेको भनाइ छ । जापान सरकारले हस्तान्तरण गरेपछि मर्मतसम्भारको जिम्मा सडक आयोजनाले लिएको छ । भूकम्पपछि भत्किएका खण्ड र अन्य खण्डमा ठूला खाल्डा हुँदा दुर्घटना बढ्न थालेपछि सामान्य टालटुल गरिएको थियो । उनले भने, सवारी चाप बढ्दो छ, सडक साँघुरो र खाल्डा भएकाले दुर्घटनाको खतरा छ । उनी दुई वर्ष अघि कमलामाईं नगरपालिकाको करकरेमा दुर्घटनामा परेका थिए । गुणस्तरहीन निर्माण, सवारी चाप र भारवहन क्षमताभन्दा बढीका गाडी चल्नाले बीपी राजमार्गको सडक खाल्डैैखाल्डा भएको हो । नेपालथोक, धुलिखेल खण्डको भकुण्डेबेंसी माथि सडक कालोपत्र गर्ने तयारी गर्दा राजमार्ग हुँदै राजधानी ओहोरदोहोर गर्ने सवारीसाधनहरू घण्टौंसम्म जाममा पर्ने गरेका छन् । ट्र्याक सडक नहुँदा समस्या भएको सडक आयोजनाले जनाएको छ । तर यात्रुहरू भने सडक आयोजनाको लापरबाहीले जाम झेल्नुपरेको आरोप लगाउँछन् । एकातिर खाल्डैखाल्डा छ अर्कोतिर जाम यस्तो सास्ती बेहोर्नुपरेको राजधानीबाट बर्दिबास आउँदै गरेका यात्री कैलाश मगरले दुःखेसो पोखे । मोड सुधार गरी सबै स्थानमा सडक फराकिलो नबन्दा दुर्घटनासमेत हुने गरेको छ । चार घण्टामा सिन्धुलीबाट काठमाडौंको यात्रा तय गर्न सकिनेमा यतिखेर खाल्डाखुल्डीले ६ देखि ७ घण्टा लाग्ने गरेको अर्का बोलेरो जिप चालक अमर भुजेलले दुःखेसो पोखे । भन्छन्, खाल्डाखुल्डीले बढी समय लाग्ने, गाडीमा टुटफुट बढी आउने र दुर्घटनाको खतरा रहन्छ ।राजमार्गसँग जोडेर भवन निर्माण गर्ने क्रममा घडेरी खार्दा एक्साभेटर, जेसीभी लगायतका ठूला उपकरण चलाइएकाले आसपासमा समेत खाल्डैखाल्डा भएका छन् । समयमा सडक मर्मतमा ध्यान नदिए दुर्घटनासँगै नेपाल सरकारले पर्यटकीय संरचनाको अस्तित्व गुमाउन सक्ने स्थानीय बासिन्दाको भनाइ छ । घुम्ती नै घुम्तीको सडक भएकाले धेरै भत्किए सहज तरिकाले बनाउनसमेत नसक्ने स्थानीयको बुझाइ छ । पीपलभन्ज्याङ , ढुङ्ग्रेभन्ज्याङ, खुर्कोट, बारा, झाँगाझोली रातमाटा, नेपालथोकमा बढी खाल्डा छन् । बर्दिबास सिन्धुली बनेपा सडक आयोजनाका प्राविधिक रमेश आचार्यका अनुसार सडकको नाला समयमा सफा नगर्नु र घडेरी बनाउने नाममा जथाभावी खन्दा खाल्डाखुल्डी चाँडै हुन गएको हो । स्थानीय सबै मिलेर सडकको संरक्षण गर्नुपर्ने उनको धारणा छ । पछिल्लो समय सुनकोसी आसपासमा क्रसर उद्योग खुल्ने क्रम बढेसँगै राजमार्गमा टिपरसमेत बाक्लो गुड्न थालेका छन् । बीपी राजमार्गमा ठूला ट्रकलाई अनुमति नेपाल सरकारले नदिए पनि क्रसर उद्योगका गिट्टी, बालुवा बोक्ने टिपर खुलेआम चल्दै आएका छन् ।"
समयमै उपचार नहुँदा सुत्केरीको मृत्यु,"रामेछाप (कास) मन्थलीस्थित प्राथमिक स्वास्थ्य केन्द्रमा एक सुत्केरीको मृत्यु भएको छ । केन्द्रको सीईओएसी सेवामा कार्यरत चिकित्सकबाट समयमै उपचार नहुँदा सुत्केरीको मृत्यु भएको हो । चिकित्सकको ढिलाइले मृत्यु भएको भन्दै आफन्तले कारबाहीको माग गरेका छन् । चिकित्सक डा अशोक खनाल सुत्केरीको उपचार गर्नका लागि आवासबाट आउन नमानेको र उपचारमा ढिलाइ भई सुत्केरीको ज्यानको आरोप पीडितले लगाएका छन् । आफन्तजनले डा खनालविरुद्ध नेपाल मेडिकल काउन्सिल र प्रहरीमा जाहेरी दिएका छन् ।डाखनालले बिरामीलाई बेलामा उपचार गर्नुपर्ने दायित्व भए पनि गम्भीर लापरबाही भएको स्वीकार्दै नवजात शिशुको लालनपालनमा ५ लाख रुपैयाँ व्यक्तिगत सहयोग गर्ने कागज गरेका थिए । मन्थली नगरपालिकाका प्रमुख रमेशकुमार बस्नेत तथा स्वास्थ्य केन्द्र व्यवस्थापन समितिका अध्यक्ष एवं वडा अध्यक्ष नारायणदास श्रेष्ठको रोहबरमा आफैंले कागज लेखेर क्षतिपूर्ति दिने मञ्जुरी दिएका डा खनाल फरार भएका छन् । पीडितका आफन्त हरिकृष्ण थापाका अनुसार गत माघ १७ मा सुत्केरी सेवाका लागि पुगेकी जलस्रोत तथा सिँचाइ विकास डिभिजन रामेछापकी कर्मचारी सुनिता कार्कीको सुरक्षित सुत्केरीपछि सालनालसगैं पाठेघरसमेत झरेको थियो ।सहज रूपमा सुत्केरी हुन नसकेका महिलाहरूलाई शल्यक्रियामार्फत सुरक्षित सुत्केरी गराउने कार्यका लागि डा खनाललाई करार सेवामा राखिएको मन्थली नगरपालिकाले जनाएको छ । जुन अवस्थाका बिरामी उनले हेर्नुपर्ने हो, त्यसप्रति चासो नराखी, बोलाउँदा समेत अटेर गरी बिरामी हेर्नसम्म नपुग्नुले सेवा प्रभावकारितामा प्रश्न उठाएको छ, नगर प्रमुख रमेशकुमार बस्नेतले भने, बिरामी मर्ने बाँच्ने एउटा कुरा भयो, तर उपचारका लागि डाक्टरै नपुग्नुचाहिँ गम्भीर लापरबाही हो ।"
कोरोना रोकथामको तयारीप्रति असन्तुष्टि,"मकवानपुर (कास) वाग्मती प्रदेशका सांसदहरूले विश्वभर फैलिरहेको कोरोना भाइरस संक्रमण रोक्ने सरकारको तयारीप्रति असन्तुष्टि जनाएका छन् । प्रदेशसभाको सोमबार विशेष समयमा बोल्दै सांसदहरूले सरकारले निर्बाध रूपमा हवाई आवागमन सुचारु राखेको भन्दै असन्तुष्टि जनाएका हुन् । सांसद सीता लामाले संक्रमण फैलिरहेको देशबाट निर्बाध रूपमा नेपाल आउने पर्यटकको संख्या बढेकाले रोकथाम जरुरी रहेको औंल्याइन् । रोग लाग्नुभन्दा पहिले नै सुरक्षित रहनेतर्फ हामी अघि बढ्नुपर्छ, उनले भनिन्, विश्वमा आक्रामक रूपमा कोरोना भाइरसको संक्रमण बढिरहेको छ । नेपाललाई विश्व स्वास्थ्य संगठनले उच्च जोखिमको मुलुकका रूपमा सचेत रहन आग्रह गरेको छ । तर, नेपालको तयारी सन्तोषजनक छैन । विमानस्थलमा उच्च जोखिम भनिएका देशहरूबाट निर्बाध रूपमा मानिस आइरहेका छन् । उनीहरूलाई तत्काल रोक लगाउनुपर्छ । सांसद बिजुला बर्माले चीनसँग नाका जोडिएको क्षेत्रहरूमा प्रदेश सरकारले नै निगरानी बढाउनुपर्ने सुझाव दिइन् । सांसद दीपेन्द्र श्रेष्ठले कोरोना भाइरस रोकथामका लागि सरकारले काम नै गर्न नसकेको आरोप लगाए । त्रिभुवन विमानस्थलमा भएको हेल्थ डेस्क पनि प्रभावकारी नभएको भन्दै उनले सरकारले यसमा बढी सचेतता अपनाउनुपर्नेमा जोड दिए । सांसद विशाल खड्काले कोरोना संक्रमण रोक्न सरकारले गरेको तयारीको विषयमा संसद्मा जवाफ माग गरेका छन् ।सांसद रिना गुरुङले नेपालमा कुनै पनि समयमा कोरोनाको संक्रमण देखिन सक्ने भन्दै सरकारले यसको संक्रमण भित्रिनै नदिन प्रभावकारी कदम चाल्नुपर्ने सुझाव दिइन् । उनले चीनका नाकाहरूमा प्रदेश सरकारले नै हेल्थ डेस्क राख्नुपर्ने भन्दै संघीय सरकारसँग समन्वय गरी काम गर्नुपर्नेमा जोड दिइन् । सांसद प्रेमबहादुर तामाङले प्रदेश सरकारले चिनियाँ नाकामा राखेको निगरानी अपर्याप्त रहेको भन्दै थप प्रभावकारी काम गर्न सामाजिक विकास मन्त्रालयलाई आग्रह गरे ।वाग्मती प्रदेश सरकार जवाफदेही नभएको सांसदहरूले आरोप लगाएका छन् । सरकारले संसद्मा उठेका विषयको जवाफ नै नदिएको उनीहरूको आरोप छ । सांसद छिरिङदोर्जे लामाले आफूले एउटै विषय पटकपटक उठाउँदा पनि सरकारले जवाफ नदिएको भन्दै गुनासो गरे । प्रदेश सरकारले सांसदहरूको जवाफ किन दिएन ?, उनले भने, एउटै विषय धेरैपटक उठ्दा पनि हाम्रो कुराहरूको बेवास्ता भएको छ । सरकारले जवाफ दिनुपर्छ कि भने जवाफ दिन नसकेको कारण भन्नुपर्छ । उनले वाग्मती सभ्यता विकास आयोजनाले विनामुआब्जा जग्गा अधिग्रहण गरेको विषयमा सरकारको जवाफ माग गरेका थिए । प्रदेश सरकारले उक्त क्षेत्रबाट कर उठाइरहेकाले त्यो विषय आफ्नो कार्यक्षेत्रमा नपर्ने भन्न नमिल्ने तर्क गर्दै उनले अहिलेसम्म त्यो क्षेत्रबाट उठेको करको विषयमा पनि जानकारी गराउन माग गरे ।प्रदेशसभाको सोमबारको विशेष समयमा बोल्ने अधिकांश सांसदहरूले प्रधानमन्त्रीको स्वास्थ्यलाभको कामना गरेका छन् । बुधबार दोस्रोपटक मिर्गौला प्रत्यारोपण गर्ने प्रक्रियामा रहेका प्रधानमन्त्री केपी शर्मा ओलीको स्वास्थ्यलाभको कामना प्रदेशसभाले गरेको हो । सोमबारको विशेष समयमा बोल्दै प्रमुख प्रतिपक्षी नेपाली कांग्रेसकी प्रमुख सचेतक राधा घलेले प्रधानमन्त्रीको स्वास्थ्यलाभको कामना गर्दै अझै सशक्त भएर काम गर्न सक्ने भएर आउन शुभकामना दिइन् । सांसदहरू योगेन्द्रराज संग्रौला, रमा आले, सन्तबहादुर प्रजा, दीपेन्द्र श्रेष्ठ, विजया श्रेष्ठ केसीलगायतले प्रधानमन्त्रीको स्वास्थ्य लाभको कामना गरेका हुन् । यसैगरी, प्रदेश युवा परिषद्को सम्बन्धमा व्यवस्था गर्न बनेको विधेयक दफावार छलफलका लागि समितिमा पठाइएको छ ।"
हत्या आरोपमा ५ जना थुनामा,"हेटौंडा (कास) जिल्ला अदालत मकवानपुरले हेटौंडाकी तेस्रोलिंगी अजिता भुजेलको हत्या आरोपमा ५ जनालाई पुर्पक्षका लागि थुनामा पठाउन आदेश दिएको छ । अदालतले हेटौंडा९ का सिमोन परियार र हेटौंडा४ का सुशील थापा मगर, आशिष वल र बुद्ध लामा तथा हेटौंडा११ की एलिसा पाख्रिनलाई थुनामा पठाउन आदेश दिएको हो । एलिसालाई भने अदालतले १ लाख रुपैयाँ धरौटी लिई तारेखमा छाड्ने आदेश दिएको थियो । धरौटी राख्न नसकेकाले उनलाई पनि अदालतले थुनामा पठाएको छ । प्रहरीका अनुसार ट्रकका सहचालक परियार र थापा मगरले भुजेलसँग हेटौंडा११ थानाभर्याङमा ७ हजार रुपैयाँमा यौनसम्पर्क गरी विवाद भएपछि हत्या गरेका थिए ।"
दोलखा लगानी सम्मेलन स्थगित,दोलखा (कास) कोरोना भाइरसको त्रासले दोलखा लगानी सम्मेलन र दोलखा महोत्सव फागुन मसान्तसम्मका लागि स्थगित गरिएको छ । मंगलबारबाट हुने भनिएको सम्मेलन र बुधबारबाट हुने भनिएको महोत्सवलाई स्थगित गरिएको दोलखा उद्योग वाणिज्य संघले जनाएको छ ।
सडकमा राडार गन जडान,"भक्तपुर (कास) दुर्घटना न्यूनीकरण गर्न लोकन्थलीसाँगा सडकमा गुड्ने सवारीको गति रेकर्ड गर्न मिल्ने राडार गन जडान गरिएको छ । सडकमा रजिस्ट्रेसन प्लेट रिकग्नाइजेसन क्यामेरा जडान गरिएको महानगरीय प्रहरी परिसर भक्तपुरले जनाएको छ । यो उपकरणबाट दुई सय मिटर टाढा रहेको सवारीसाधनको गति मापन गर्न सकिन्छ । भक्तपुरका प्रहरी उपरीक्षक सविन प्रधानले भने, सडकमा गुड्ने सवारीको संख्या, रङ, नम्बर, गतिलगायतको विवरण उच्च गुणस्तरको भिडियो रेकर्ड हुन्छ । जडिबुटी साँगा सडक खण्डमा प्रतिघण्टा ५० किलोमिटर गतिमा मात्रै सवारीसाधन चलाउन पाउने नियम रहेको उनले बताए ।"
टोखा महोत्सव स्थगित,काठमाडौं (कास) टोखा नगरपालिकाले शुक्रबार सुरु हुने भनिएको तीनदिने महोत्सव स्थगित गरेको छ । महोत्सवमा हुने सर्वसाधारणको भीडभाडले कोरोना भाइरस (कोभिड १९) को संक्रमण हुन सक्ने भएकाले स्थगित गरिएको टोखा नगरपालिकाका मेयर प्रकाश अधिकारीले बताए । उनका अनुसार कोभिड भाइसरबारे जनचेतना जगाउन ठाउँठाउँमा फ्लेक्स राखिनेछ । नेपाल भ्रमण वर्षको अवसरमा पर्यटकलाई टोखाको सांस्कृतिक सम्पदाबारे जानकारी प्रदान गर्ने उद्देश्यले नेवाः गुठी टोखाको व्यवस्थापनमा महोत्सव आयोजना हुन लागेको थियो । महोत्सवका लागि नगरपालिकाले २५ लाख रुपैयाँ बजेट छुट्याएको थियो ।
गोदावरीमा मास्क अनिवार्य,"ललितपुर (कास) गोदावरी नगरपालिकाले कर्मचारीलाई मास्क लगाउन अनिवार्य गरेको छ । नगरपालिकाले सोमबारबाट कार्यालयमा आउने सेवाग्राहीलाई समेत मास्क वितरण थालेको छ । ठाउँठाउँमा सूचना टाँसेर सेवाग्राहीलाई हात र गला नमिलाउन, मुख छोपेर मात्रै हाछ्यु गर्न, हाछ्यु गर्दा अर्को व्यक्तिबाट एक मिटर टाढै बस्न पनि अनुरोध गरेको छ । गोदावरी नगरपालिकाका मेयर गजेन्द्र महर्जनले सर्वसाधारणलाई भाइरसबारेमा सजग गराउन मास्क वितरण गरेको बताए । रूघाखोकी, ज्वरो, श्वासप्रश्वासमा समस्या, दम बढेमा तत्काल अस्पतालमा उपचार गराउन नगरपालिकाले आग्रह गरेको छ ।"
प्रदेशमा सूचना बैंक,"हेटौंडा (कास) वाग्मती प्रदेश आन्तरिक मामिला तथा कानुन मन्त्रालयले सूचना बैंक स्थापना गर्ने भएको छ । प्रदेशभरिको सूचना एकद्वार प्रणालीबाट वितरण गर्ने उद्देश्यले सूचना बैंकको स्थापना गर्न लागेको हो । प्रदेश सञ्चारमाध्यम व्यवस्थापन ऐन २०७५ अनुसार सूचना बैंकको स्थापना गर्नका लागि सञ्चार रजिस्ट्रार रेवती सापकोटाले बताए । प्रदेश सरकारको मन्त्रालय, निर्देशनालयलगायत मातहतका कार्यालयहरूले आफनो वेबसाइट राख्ने सूचनाहरू स्वतः सञ्चार रजिस्ट्रारको कार्यालयले स्थापना गरेको सूचना बैंकमा अपलोड हुने व्यवस्था गर्न लागेको छ ।"
क्वारेन्टाइनबाट घर फिर्ता,"चीनबाट उद्धार गरी नेपाल ल्याइएका १ सय ७५ जनाको पीसीआर परीक्षणमा कोरोना भाइरस रोग (कोभिड१९) नदेखिएपछि सोमबार घर फर्काइएको छ । स्वास्थ्य तथा जनसंख्या मन्त्रालयका प्रवक्ता डा विकास देवकोटाका अनुसार खरिपाटी क्वारेन्टाइनमा रहेका सबैमा दोस्रो पटक गरिएको परीक्षणमा समेत संक्रमण नदेखिएपछि १६ औं दिन घर फर्काइएको हो । उनीहरूलाई ल्याउने विमानको चालक दलका १८ सदस्य र सात स्वास्थ्यकर्मीको परीक्षणमा समेत संक्रमण नदेखिएपछि घर जान दिइएको थियो । उनीहरूलाई नगरकोटस्थित क्वारेन्टाइनमा राखिएको थियो । यसैबीच, शुक्रराज ट्रोपिकल तथा सरुवा रोग अस्पताल टेकुको आइसोलेसन वार्डमा सोमबार पाँच जना शंकास्पद बिरामी भर्ना भएका छन् । अस्पतालका डा अनुप बाँस्तोलाका अनुसार तीमध्ये चार जनाको घाँटीको र्यालको नमुना परीक्षण प्रतिवेदन मंगलबार दिउँसोसम्म आउनेछ । थप एक जनाको सोमबार नमुना संकलन गरिए पनि परीक्षणका लागि मंगलबार मात्र राष्ट्रिय जनस्वास्थ्य प्रयोगशाला पठाइनेछ । चीनको वुहानबाट उद्धार गरी ल्याइएकाहरू क्वारेन्टाइनबाट बाहिरिने क्रममा खरिपाटीस्थित विद्युत् प्राधिकरण तालिम केन्द्रमा नेपाल सरकार, नेपाली सेना र नेपाल प्रहरीको प्रशंसा गरेका थिए । कोरोना परीक्षणको नतिजा सोमबार नेगेटिभ आएपछि क्वारेन्टाइनमा रहेकालाई घर पठाउन आयोजित औपचारिक कार्यक्रममा उनीहरूले प्रशंसा गरेका हुन् । कार्यक्रममा क्वारेन्टाइनमा बसेकाहरूको प्रतिनिधित्व गर्दै डा गौरव भट्टराईले भने, हामीले सोचेभन्दा राम्रो सेवा सुविधा पायौं । क्वारेन्टाइनमा १६ दिन बिताएका जनकपुरका कुसन साहले भने, हामी चीनमा पिंजडामा थुनिएको सुगाजस्तै भएका थियौं । यहाँ हामीले जंगलमा स्वतन्त्र बाँचेको सुगाको महसुस गर्न पायौं । मिमांशा खतिवडा अरूबेलाझैं कोठामा साथीहरूसँग बसिरहेकी थिइन् । सोमबार दिउँसो कन्ट्रोल रूमबाट घर जान तयार हुनुस् भन्ने खबर आयो । मिमांशा र उनका साथीहरू फुरुङ्ग भए । आज बल्ल तनावबाट मुक्त भयौं, उनले भनिन्, सोचेको पनि थिएनौं, हामीलाई सरकारले उद्धार गरी यसरी व्यवस्थापन गर्छ । मिमांशालाई लिन आइपुगेकी आमा दुर्गा खतिवडाको आँखामा खुसीको आँसु छचल्किएको थियो । क्वारेन्टाइनमा राखिएका १ सय ७५ जनामध्ये सोमबार १ सय ३४ जनालाई घर पठाइएको छ । ३२ जना मंगलबार बिहान घर पठाइने भएको छ । शनिबार १ सय ३४ जना क्वारेन्टाइनबाट नीजि तथा रिजर्भ गरिएका ५ वटा मिनिबसमार्फत गन्तव्यमा गएका छन् भने उपत्यका बाहिरका ३२ जना मंगलबार जानेछन् । त्यसैगरी, क्यारेन्टाइनभित्र मेडिकल टिममा खटिएका चिकित्सक, प्यारामेडिकल र क्लिनरसहित ७ जना पनि बिदाइ गरेको छ । काठमाडौं घर भएका र जान खोज्नेलाई बिदाइ गरिएको प्रजिअ हुमकला पाण्डेले बताइन् । क्वारेन्टाइनमा बसेकालाई गन्तव्यसम्म पुर्याउन भक्तपुर मिनिबस सेवा प्रालिले निःशुल्क ५ वटा बसको व्यवस्था गरेको भक्तपुर प्रहरी प्रमुख प्रहरी उपरीक्षक सविन प्रधानले बताए । बाँकी रहेका ३२ जनालाई गन्तव्यसम्म पुर्याउन नेपाल प्रहरी र नेपाली सेनाको गाडी तयारी अवस्थामा रहेको समेत उनले जनाए । क्वारेन्टाइन बाहिर प्रतीक्षारत अभिभावकले आफ्ना सन्तानप्रति सरकारले गरेको व्यवस्थापन, सेवा सुविधाप्रति आभार व्यक्त गरे । यस्तोसम्म व्यवस्थापन त चीनले पनि गर्न सकेको थिएन, एक अभिभावकले भने, हामी आभारी छौं । फागुन ४ मा कोरोना भाइरस प्रभावित चीनको वुहानबाट १ सय ७५ जना नेपालीलाई उद्धार गरी नेपाल ल्याइएको थियो । उनीहरूको क्वारेन्टाइन राख्नुअघि र १४ दिनपछि शनिबार अन्तिम कोरोना परीक्षण गरिएको थियो । वुहानबाट नेपालीलाई उद्धार गर्ने विमानका पाइलटसहित १८ सदस्यलाई भने आइतबार नै चाागुनारायण नगरपालिका६ पीपलबोटस्थित खानेपानी सरसफाइ डिभिजन तालिम केन्द्रको क्वारेन्टाइनबाट घर पठाइएको थियो । राष्ट्रिय जनस्वास्थ्य प्रयोगशालामा गरिएको कोरोना परीक्षणमा उनीहरूमा संक्रमण नरहेको स्वास्थ्य तथा जनसंख्या मन्त्रालयले पुष्टि गरेको छ ।"
अस्पताल भर्ना हुनुअघि प्रधानमन्त्रीले भने सपना अलपत्र पारेर अलप हुन्नँ,"प्रधानमन्त्री केपी शर्मा ओलीले भर्खर जागृत हुँदै गरेका सपनालाई अलपत्र पारेर आफू अलप नहुने बताएका छन् । दोस्रो पटक मिर्गौला प्रत्यारोपणका लागि सोमबार शिक्षण अस्पताल महाराजगन्ज भर्ना हुनुअघि बालुवाटारबाट भिडियो सन्देश जारी गर्दै उनले आफू थप ऊर्जा र आत्मविश्वास लिएर काममा फर्किने बताएका हुन् । जसरी खेलको बीचमा राम्रो खेलाडीले मैदान छोड्दैन, त्यसैगरी हाम्रा भर्खर जागृत हुँदै गरेका सपनालाई अलपत्र पारेर म पनि अलप हुन्नँ, सन्देशमा छ, संसारमा कोही पनि अजम्बरी छैन । मेरो यो संकल्प पनि अजम्बरी बन्न हैन । हाम्रा जागृत हुँदै गरेका सपनालाई साकार पार्नका लागि हो भन्ने यहाँहरूले बुझ्नु नै भएको छ । उनले आफ्नो जीवन संघर्ष नै संघर्षले बित्दै आएको र अहिले विभिन्न समस्यासँग जुध्ने क्रममा रोगसँग लड्न बाध्य भएको उल्लेख गरेका छन् । उनले सन्देशमा भनेका छन्, मेरो सिंगो जीवन कुनै न कुनै किसिमको संघर्षमा बित्दै आएको छ कहिले निरंकुशताविरुद्ध लोकतन्त्रका लागि संघर्ष, कहिले राष्ट्रिय हित तथा स्वाभिमानका लागि संघर्ष त कहिले देशमा स्थायित्व नचाहने र हुन नदिनेसँगको संघर्ष । मुलुकमा व्याप्त यसप्रकारका विविध समस्यासँग निरन्तर जुध्ने क्रममा शरीरभित्र सिर्जित रोगसँग लड्न बाध्य हुनुपरेको यहाँहरू सबैलाई जानकारी नै छ । प्रधानमन्त्री ओलीले १२ वर्षअघि दुवै मिर्गौलाले काम गर्न छोडेपछि पहिलो पटक भारतमा प्रत्यारोपण गरेको र अहिले नेपालमै यो सुविधा भएकाले यहीँ प्रत्यारोपण गर्न लागेको उल्लेख गरे । नेपालमै यो खालको सुविधा प्राप्त हुँदा आफूलाई गर्व र खुसी लागेको ओलीको सन्देशमा छ । विज्ञान, आधुनिक प्रविधि, ज्ञान र सीपले मिर्गौला प्रत्यारोपण पहिलेजस्तो जटिल मानिँदैन, यस पटकको प्रत्यारोपण त्यसैले पनि तुलनात्मक रूपमा सजिलो हुने मैले विश्वास लिएको छु, उनले भनेका छन्, त्यसमाथि आफ्नै देशमा अनुभवी चिकित्सकद्वारा प्रत्यारोपण गराउने सुविधा प्राप्त हुँदा म गर्व गर्छु र अत्यन्तै खुसी छु ।ओलीले आफ्नो स्वास्थ्यलाई लिएर ढुक्क हुन आग्रह गरेका छन् । भनिन्छ नि, आशाको दियो बलिरह्यो भने शान्ति, प्रेम र विश्वासको जग मजबुत तुल्याउन सकिन्छ । कुनै समय मूर्च्छित रहेका हाम्रा सपनालाई हामी सबै मिलेर जगायौं । त्यसलाई ब्युँताउनका लागि गत निर्वाचनमा मेरो नेतृत्वको वरिपरि तपाईंहरू सबैले आफूलाई उभ्याउनुभयो, उनले सन्देशमा भनेका छन्, म पुनः एक पटक आग्रह गर्दछु मेरो स्वास्थ्यलाई लिएर यहाँहरू ढुक्क रहनुहोस् । हामीले देखेको समृद्ध नेपाल, सुखी नेपालीको राष्ट्रिय आकांक्षा पूरा गर्न केही दिनको अस्पताल बसाइ र आरामपछि थप ऊर्जा र आत्मविश्वास लिएर म काममा फर्किनेछु ।"
प्रत्यारोपण सफलताको कामना,"काठमाडौं भारतका प्रधानमन्त्री नरेन्द्र मोदीले प्रधानमन्त्री केपी शर्मा ओलीको सफल मिर्गौला प्रत्यारोपणको कामना गरेका छन् । सोमबार बिहान भारतीय प्रधानमन्त्री मोदीले ट्वीट गर्दै सफल शल्यक्रिया र शीघ्र स्वास्थ्यलाभको कामना गरेका हुन् । मेरा मित्र केपी शर्मा ओलीजीलाई सफल शल्यक्रिया र शीघ्र स्वास्थ्यलाभको कामना गर्दछु, भगवान् पशुपतिनाथले तपाईंलाई सधैं सुस्वास्थ्य, खुसी र दीर्घायुको आशीर्वाद दिऊन् । भारतनेपाल सम्बन्धलाई नयाँ उचाइमा लैजान तपाईंको निरन्तर योगदान रहन्छ भन्ने विश्वास गरेको छु, ट्वीटमा छ । मोदीले पठाएको स्वास्थ्यलाभको सन्देश सोमबार भारतीय राजदूतावासका अजय कुमारले प्रधानमन्त्री ओलीलाई बालुवाटारमै पुगेर हस्तान्तरण गरेका थिए । प्रधानमन्त्री ओलीले पनि मोदीलाई धन्यवाद दिएका छन् ।"
संसद् छलेर कर किन ?,"सरकारले संसद्बाट अनुमोदन नगराई इन्धनमा आफूखुसी पूर्वाधार विकास कर बढाउनुको कुनै औचित्य देखिँदैन । आर्थिक ऐन२०७६ मा टेकेरै यस्तो निर्णय गरेको अर्थ मन्त्रालयको दाबी छ । तर, उक्त कानुनमा भएको प्रावधानको आशय यति ठूलो आकार र व्यापक स्तरमा प्रभाव पार्न सक्ने विषयमा करको दर दोब्बर पार्न छुट दिनु होइन । पेट्रोल, डिजेल र हवाई इन्धनबाट प्रतिलिटर ५ रुपैयाँ पूर्वाधार कर उठाउँदै आएकोमा फागुन १२ को मन्त्रिपरिषद् बैठकले १० रुपैयाँ बनाएको छ । मन्त्रिपरिषद् निर्णयलगत्तै भन्सार कार्यालयहरूले यो रकम उठाउन सुरु गरिसकेका छन् । अर्को आर्थिक वर्षको बजेट प्रस्तुत गर्न तीन महिना मात्रै बाँकी छँदा उचित प्रयोजन नखुलाई यसरी कर बढाउन कुनै हिसाबले मिल्दैन । पहिलो त, यसबाट संसद्ले अनुमोदन गरेपछि मात्रै कर लगाउनुपर्ने सर्वमान्य अभ्यासको उल्लंघन भएको छ । खासमा यो जनप्रतिनिधिमूलक सर्वोच्च संस्था संसद्प्रतिकै अनादर हो । दोस्रो, यसबाट आर्थिक ऐनको पनि दुरुपयोग भएको छ । उक्त ऐनले सरकारलाई करका दर घटाउन, बढाउन वा छुट दिन सक्ने बताए पनि त्यसको मनासिब कारण खुलेको हुनुपर्छ । संसद्बाट पारित भइसकेको करका दरमा हेरफेर गर्नुको औचित्य त्यत्तिकै पुष्टि हुन सक्दैन । देशमा कुनै संकटको घडी आउँदा या राष्ट्रिय प्राथमिकताका आयोजनालाई सहज तुल्याउनु पर्दा मात्रै सरकारले यो ऐनमा टेकेर कुनै वस्तुको करमा थपघट गर्न सक्छ । यो कानुनी व्यवस्था व्यापक जनहितका लागि अविलम्ब लिनुपर्ने निर्णयका लागि हो । अहिले कुनै जरुरी अवस्था नहुँदा पनि यसरी कर थोपर्नु न्यायोचित हुँदैन । तेस्रो, यसरी उठाइएको रकम न कहाँ खर्च गर्ने भन्ने टुंगो छ, न त यसअघि उठाइएको यस्तै करको सदुपयोग भएको छ । आर्थिक वर्ष २०७२७३ बाट प्रतिलिटर ५ रुपैयाँका दरले उठाउन थालिएको रकम करिब ४१ अर्ब रुपैयाँ भइसकेको छ । यसअघि उठाइएको रकम बूढीगण्डकी जलविद्युत् निर्माणमा लगाउने भनिए पनि उक्त परियोजना बन्ने कुनै टुंगो छैन । त्यही भएरै २०७४७५ देखि सरकारले यसको शीर्षक बदलेर नेपालको पूर्वाधार विकास कर उल्लेख गर्न थालेको छ । यसैगरी, सरकारले पेट्रोल र डिजेलबाट प्रदूषण शुल्कका नाममा उठाएको रकम पनि सम्बन्धित काममा खर्च गरिएको छैन । यो शीर्षकबाट संकलित साढे ८ अर्ब रुपैयाँ राष्ट्रिय कोषमा जाने गरेको छ, जुन अन्यत्र पनि खर्च हुन्छ । २०६५६६ देखि पेट्रोल र डिजेलमा प्रतिलिटर ५० पैसाका दरले उठाउन सुरु गरेको प्रदूषण शुल्क गत जेठबाट डेढ रुपैयाँ पुर्याइएको छ । त्यसैले यतिन्जेल उठेको रकम सदुपयोग नहुँदै अचानकजस्तो करको दर फेरि बढाउनु तर्कसंगत छैन । चौथो, यसरी कर बढाउँदा चौतर्फी महँगी बढ्नेछ । उसै त तरकारीलगायतमा ४८ प्रतिशतसम्म मूल्यवृद्धि भइसकेको छ । बजार भाउ अरू बढ्दा सर्वसाधारण मर्कामा पर्नेछन् । सरकारले उपभोक्ताका लागि इन्धनको भाउ तत्काल नबढाउने भने पनि यसको असर नेपाल आयल निगमको सञ्चालन खर्चमा पर्छ । र, यसको मारमा ढिलोचाँडो आम उपभोक्ता नै पर्नेछन् । आखिर, स्वामित्व सरकारी भए पनि निगम व्यापार गर्ने निकाय नै हो । उसले सधैं आफ्नो सञ्चालन खर्चको भार उपभोक्तामा नसारिरहन सक्दैन । निगम अहिलेजसरी सधैं नाफामा रहिरहन सक्छ भन्ने पनि हुँदैन । अहिले अन्तर्राष्ट्रिय बजारमा मूल्य घटिरहेकाले उपभोक्ता मूल्य तत्काल नबढे पनि सधैं यही स्थिति रहन्छ भन्ने छैन । निगम स्वयंले पनि २३ महिना भाउ नबढाउने र बजारलाई स्थिर बनाएर मूल्य समायोजन गर्ने भनेको छ, जसको आशय मूल्यवृद्धि नै हो । आर्थिक वर्ष २०७२७३ मा पनि तत्कालीन सरकारले उपभोक्तालाई अतिरिक्त भार नपर्ने गरी ५ रुपैयाँका दरले कर लगाउने निर्णय भएको दाबी गरेको थियो, तर उपभोक्ता थप ५ रुपैयाँ तिर्न बाध्य भए । भन्सार बिन्दुमा शुल्क जोडेपछि आयल निगमले पनि त्यहीअनुसार प्रतिलिटर ५ रुपैयाँ जोडेर खुद्रा मूल्य तोक्दै आएको छ । तसर्थ सरकारले जानीजानी महँगी बढाउने बाटो रोज्नु हुँदैन । पाँचौं, भारतसँगको खुला सिमानाका कारण आयातित इन्धन पुनः बाहिरिने गरेकाले करको दर परिमार्जन गरिएको सरकारी दाबी पनि आफ्नो कमजोरी लुकाउने काइदामात्रै हो । भारतको तुलनामा नेपालमा प्रतिलिटर पेट्रोल १६४० रुपैयाँ, डिजेल १६२७ रुपैयाँ र हवाई इन्धन १५ रुपैयाँ सस्तो छ । तर, यसको उपचार तस्करी नियन्त्रण गर्नु हो, कर थप्नु होइन । तस्करी नियन्त्रण गर्न नसकेको आफ्नो अक्षमता ढाक्न महँगी बढ्न सघाउने गरी इन्धनको कर बढाउन मिल्दैन । संसद्मा पनि सरकारको यो कदमको निरन्तर विरोध हुँदै आएको छ । यसर्थ, कुनै पनि हिसाबले अनुपयुक्त देखिएको कर बढाउने प्रावधान सरकारले फिर्ता लिनु उचित हुन्छ ।"
"चीनसँग पूर्वाग्रह होइन, सहकार्य","चिनियाँ सहर वुहानको थोक मासु बजारबाट सुरु भएको भनिएको नव कोरोना भाइरस संक्रमण (कोभिड१९) महामारीका रूपमा संसारैभरि फैलिरहेको छ । यसबाट चीनकै बदनामी भइरहेको छ र अनेक मुलुकमा चिनियाँ नागरिकप्रति पूर्वाग्रह बढ्दो छ । यहाँसम्म कि, फरेन अफेयर्स पत्रिकाले यो भाइरसको नामै वुहान भाइरस राखिसकेको छ । यो महामारी एवं यसको उद्गमस्थल र मुलुकबारे जन्मेको भाष्यले भौगोलिक सीमावेष्टित राष्ट्रराज्यको वास्तविकता र विश्वव्यापीकरणले ल्याएको सीमारहित विश्वको अवधारणाबीच चलिआएको तनावलाई एक पटक फेरि चर्काएको छ । लाग्छ, कोरोना भाइरसले विश्वव्यापीकरणको हुरीबतासलाई भौगोलिक सीमाले बाँध्न भौतिक पर्खाल खडा गर्ने ट्रम्प, ब्रेक्सिट राष्ट्रवादी बोरिस जान्सन, हिन्दु राष्ट्रवादी मोदी वा मेरो देश, मेरो व्यवस्था राष्ट्रवादी सी चिनफिङलाई चुनौती दिइरहेको छ, विश्वव्यापीकरणका शक्तिहरूका पक्षमा । सन् २००४ मा म वुहानस्थित सेन्ट्रल चाइना नर्मल विश्वविद्यालय पुगेको थिएँ, प्राज्ञिक प्रवचन दिन । चार दिनमा थेसिस लेखन, उच्च शिक्षामा लेखन पाठ्यक्रम, साहित्यिक सिद्धान्त र पोस्टकोलोनियल सिद्धान्त गरी चार विषयबारे बोल्नुपर्ने थियो । शांघाई, बेइजिङ र वुहान सहरहरूलाई एक झलक हेर्दा लाग्थ्यो, चिनियाँ ड्रागन जुर्मुराएर उठिरहेको छ र आफ्ना पखेटाहरूले युरोपेली उपनिवेशको बोझिलो इतिहासलाई झट्कार्दै फालिरहेको छ । जता हेर्यो त्यतै फलाम र सिसाका गगनचुम्बी भवनहरू खडा भइरहेका थिए । जताततै कति अग्लाअग्ला निर्माणाधीन ढाँचा र क्रेन थिए भने तिनलाई हेर्दा टोपी झर्ला जस्तो हुन्थ्यो । वुहानमै पनि सडकपेटीहरू अत्याधुनिक विद्युतीय सरसामानले सजिएका युवायुवतीले भरिएका देखिन्थे । सहरमा युवायुवती मात्रै छन् भन्ने भान हुन्थ्यो । ती प्रायः बसमा हिँड्थे । बसचालक ग्रिन टीका सुकेका त्यान्द्रा र झोल भरिएको सिसा वा प्लास्टिकको बोतलबाट घरीघरी घुड्की लिँदै आरामले बस हाँकिरहेका हुन्थे । यसरी ग्रिन टी पिएको मैले पहिले देखेकै थिइनँ ।त्यहाँका बहुमन्जिला भवनमा भएका डिपार्टमेन्ट स्टोरहरूमा सागसब्जीका थुप्रोदेखि अग्लाअग्ला सिसाले घेरिएका ठूलठूला जलकुण्डमा खोलापोखरीदेखि समुद्रसम्मका माछागंगटा र अरू समुद्री प्राणी जिउँदै राखिएका थिए । बाहिरबाट देखिने घरजत्रा खोरहरूमा पशु र कुखुरादेखि चराचुरुंगीसम्म राखिएका थिए । र त्यहाँ हुन्थ्यो, प्रतिदिन नुनतेल बेसाउनेहरूको घुँइचो । तिनैमध्ये कुनै ठाउँबाट नव कोरोना भाइरस उत्पन्न भएको हो भन्ने सुन्दा पनि कति अनौठो लाग्छ !मलाई पनि ती विभिन्न प्रजातिका समुद्री माछा घरमा लगेर पकाउने मन त हुन्थ्यो, तर म विश्वविद्यालयको होटलमा बसेकाले पकाउन मिल्दैनथ्यो । तर जति साँझ एक्लै खाने मौका जुर्यो, मैले माओ माछा नै खाएँ । माओ माछाको वास्तविक नामचाहिँ उचाङ माछा रहेछ । तर माओ त्सेतुङले मन पराएकाले त्यसले पछिल्लो नाम पाएको रहेछ, बोलीचालीको भाषामा । स्थानीय बासिन्दा आफ्नो क्षेत्रको त्यो माछाप्रति बडो गौरव गर्दा रहेछन् । किनभने माओलाई त्यो माछा कति मन परेको रहेछ भने आफ्नो कवितामा पनि उल्लेख गरेका रहेछन्, सियाङ खोलाको पानी पिउनेबित्तिकै मैले उचाङ माछाको स्वाद लिएँ ।यो माछा सस्तो पनि (पाँच डलरजतिको युआन तिरेपछि सिंगै माछा बेक गरेर लदबद सससहित पाइने) र मीठो पनि । वुहानको बसाइमै मलाई चिनियाँ व्यञ्जन परिकारहरूका नौ वटा स्कुल (क्षेत्र) रहेको जानकारी भयो । स्थानीय परिकारका लागि वुहान त समृद्ध थियो नै, अन्तर्राष्ट्रिय भोजनालयहरू पनि सहरमा नामी नै थिए । एउटा प्रसिद्ध ब्राजिलियन रेस्टुराँमा एक साँझ खाना खान जाँदा मासुका थरीथरीका परिकारहरू देखेर म अचम्मित भएको थिएँ ।सेन्ट्रल चाइना नर्मल विश्वविद्यालयको अंग्रेजी विभागका प्राध्यापक साथीहरूले एक साँझ मलाई रेस्टुराँमा लगे । टेबलमा अनेक परिकार राखिएका थिए, जहाँ मलाई कमल फूलको डाँठ र जराको सब्जी पनि चाख्न्ने मौका मिल्यो । कसलाई थाहा, कमलको जरा र डाँठलाई तरकारी बनाएर खान हुन्छ भनेर ! अर्को साँझ त्यही सहरमा अवस्थित, सेन्ट्रल चाइना नर्मल विश्वविद्यालयभन्दा अझ कहलिएको वुहान विश्वविद्यालयका युवा महिलापुरुष प्राध्यापकहरूले अर्को रेस्टुराँमा डिनरका लागि निम्तो गरे । घण्टौंको भोजन र गफगाफमा मैले त्यहाँको पाठ्यक्रम र अध्यापन शैलीबारे जानकारी पाएँ । मैले आफूले अध्ययनअध्यापन गरेका देश नेपाल, भारत र अमेरिकाको शिक्षा प्रणालीबारे उनीहरूसँग ज्ञान साटासाट गरें एवं विश्वमै नामी, आफूले विद्यावारिधि गरेको ड्युक विश्वविद्यालयको अंग्रेजी र साहित्य विभाग अनि त्यहाँ पढाइने साहित्य र समाज सिद्धान्त र मेरा प्रख्यात गुरुहरूबारे चर्चा गरें । उच्च ज्ञान प्राप्त ती चिनियाँ सहकर्मीहरू निकै मेधावी थिए र तिनीहरूसँग कुरा गरिरहँदा म विदेशमा अर्कै भाषासंस्कृतिका व्यक्तिहरूसँग कुरा गर्दै छु भन्ने लाग्दैनथ्यो । एकाबिहानै मर्निङ वाकमा निस्किँदा म सहरका पार्क र खुला ठाउँहरू मानिसले भरिएको पाउँथें । सबै उमेरका मानिस रेडियो वा रेकर्ड प्लेयरबाट बज्दै गरेको संगीतको लयमा ताइची र अन्य स्वास्थ्यबर्द्धक अभ्यास गरिरहेका हुन्थे । मैले अति मोटोघाटो, भुँडी पल्टेको चिनियाँ देखिनँ । सबै तन्दुरुस्त र चुस्त जीउडालका । अंग्रेजी बोल्ने चिनियाँ भेट्टाउनै गाह्रो । एक दिन म सहरमा पैदल घुम्दै थिएँ, पानी दर्कियो । ओत लाग्दै पसलहरूमा छाता किन्न पसें । तर, मेरो बोली कसैले बुझ्न सकेनन् । अनि हातको इसारा गरिरहेपछि बुझे र छाता दिए । मानिसमानिसमा एकअर्कालाई बुझ्ने भाषाको माध्यम नभए पनि सद्भाव छ भने संवादमा समस्या नहुने रहेछ । गर्मी बिदामा नेपालतिर लाग्नुअघि म ट्वाइलेटयुक्त बस चढी पाँचछ घण्टा लगाएर हरिया खेत र गाउँबस्ती हुँदै थ्री गोर्जेज ड्याम हेर्न गएँ । त्यहाँ पनि अंग्रेजी ठ्याम्मै कसैले नबुझ्ने । तर होटलमा राति बास बस्न, खानपिन गर्न र बन्दै गरेको ड्याम घुम्न मलाई भाषाका कारण कुनै समस्या भएन ।अहिले जब वुहान कोरोना भाइरसको केन्द्र भएको छ, दुनियाँले के हेक्का राख्नुपर्छ भने, त्यस सहरमा तपाईंहामीजस्तै १ करोड १० लाख मानिस बस्छन् । उनीहरू बाहिरी संसारबाट परित्यक्त छन् र चीनका अरू सहरबाट पनि । तर, यस अभूतपूर्व संकटको घडीमा पनि त्यहाँका मानिसले आफ्नो आवश्यक दैनिकी निर्वाह गर्नैपर्ने हुन्छ । चुल्हो बाल्नैपर्यो । सागसब्जी किन्नैपर्यो । महामारी शान्त नहुन्जेल संयम र सतर्कताका साथ दैनिकी चलाउनैपर्यो । किनभने उनीहरूलाई लिन त विश्वको कुनै देशबाट हवाइजहाज पुग्दैन ! अहिले चीनले महामारी नियन्त्रण गर्न लागू गरेको कडाइको सर्वत्र प्रशंसा भइरहेको छ । समाचार अनुसार, बेइजिङमा कसैसँग आमनेसामने भएर खाना खान मनाही छ । अफिस र लिफ्टमा क्षमताभन्दा आधा मानिस मात्र बस्न र पस्न पाउँछन् । हरेक व्यक्तिले आफूवरिपरि साढे दुई मिटर कार्यक्षेत्र कायम राख्नुपर्छ । यति हुँदाहुँदै पनि सुरुआती चरणमा कोरोना भाइरसबारे सूचना दबाएकालेलुकाएकाले, यसले महामारीको रूप लिनुमा चीन सरकारको समाचार नियन्त्रण गर्ने बन्दनीतिलाई संसारभरि नै दोषी ठहर्याइयो । कोरोना भाइरसबारे कुरा फुत्काउने पहिलो व्यक्ति चौंतीसवर्षे डाक्टर ली वेनलियाङलाई अफवाह फैलाएकामा प्रहरीले कडा सोधपुछ गर्यो । ती युवा डाक्टरले पछि कोरोना भाइरसबाटै संक्रमित भएर ज्यान गुमाउनुपर्यो । अवश्य नै विगतको उपनिवेशवादको विरासतका कारण होस् वा चीनको द्रुत र आक्रामक उदयका कारण, पश्चिमा मिडियामा कोरोना भाइरसबारे समाचार चीनको विरोधका रूपमा आएको हुनसक्छ । तर चीन आजको समयमा कुनै सानो शक्ति त छैन, जसलाई लघुताभासको मनोविज्ञान आवश्यक परोस् । ऊ त विश्वमञ्चमा शक्तिशाली भएर उदाएको छ । यसले पनि ऊ सानोतिनो आलोचनाले विचलित नहुनुपर्ने हो र स्वास्थ्य अनि सुरक्षाका मामिलामा एवं अत्यावश्यक वस्तुहरूका विषयमा जतिसम्म हुनसक्छ, खुला हुनुपर्ने हो । स्वास्थ्य, सुरक्षा र जीवन धान्ने अत्यावश्यक वस्तु राजनीतिक विषय होइनन् । यी विषयबारे बेइजिङले किन खुला दृष्टि राख्नुपर्छ भने, चीनले विश्वका उपभोक्ताको सद्भाव कायम राख्नुपर्ने हुन्छ, आफूकहाँ उत्पादित वस्तु तिनलाई बेच्न । फेरि उदाउँदो विश्वशक्तिको मुटु पनि फराकिलो हुँदै राम्रो हुन्छ । साथै हामीले के बिर्सनुहुन्न भने, चीनको १ अर्ब ४० करोड जनसंख्यामध्ये ८५ हजारजति मानिस मात्र कोरोना भाइरसबाट संक्रमित भएका छन्, जुन निकै कम औसत हो । तर, मृत्यु भएकाको संख्या २,९०० नाघेकाले र यो वैश्विक महामारीमा परिणत हुँदै गएकाले सर्वत्र चिन्ताको विषय बनेको छ । महामारीबारे सचेत हुनु, रोकथामका उपाय अपनाउनु, उपचारका बाटा खोज्नु आदि अत्यावश्यक विषय हुन् । त्यसैले चीन र चिनियाँ जनतालाई भय वा पूर्वाग्रहले हेर्नुको कुनै तुक त छैन नै, यो निन्दनीय पनि छ । फरेन अफेयर्स जस्तो पत्रिकाले कोरोना भाइरसको नाम वुहान भाइरस किन राख्नुपर्यो ? तर, यस्तै भइरहेको छ । दक्षिण कोरियामा केही पसलेले नो चाइनिज लेखेका साइनबोर्ड पसलअगाडि राख्न थालेका छन् । गार्डियन समाचारपत्रका अनुसार, ब्रिटेनमा पनि चिनियाँ विद्यार्थी र चिनियाँ मूलका अरूमाथि घृणा, गालीबेइज्जती र आक्रमण सुरु भएको छ, जुन भर्त्सनायोग्य छ । यसको सट्टा, हालका वर्षमा जागेको नचाहिंँदो अति राष्ट्रवादलाई छिचोल्दै राष्ट्रहरूले आआफ्ना सीमालाई बिर्सेर यस महामारीबाट निदान पाउने उपाय खोज्नु बेस हुन्छ । किनभने कोरोना भाइरसत बिनापासपोर्ट, बिनाभिसा सबै खाले सीमा पार गर्दै संसारभर द्रुतगतिले फैलिरहेको छ ।"
शिक्षामन्त्रीले राजीनामा दिनुपर्ने १० मुख्य कारण,"१ एसईई परीक्षाको ग्रेडिङ प्रणाली वैज्ञानिक बनाउने २०७३ साउन १ गतेको निर्णय उल्टाएर सोही महिनाको १४ गते गरेको निर्णयबाट कम गुणस्तरका उत्पादन बजारमा गएकाले२ शिक्षा आठौं संशोधन ऐन जारी गरेर सार्वजनिक शिक्षाको गुणस्तरमा कार्यरत अस्थायी शिक्षक र नयाँ विज्ञापन प्रतिशत ४९ः५१ गर्ने आफ्नै पहलको ऐन कुल्चने गरी ७५ प्रतिशत कोटा अस्थायीका नाममा विज्ञापन गर्ने भनेर जारी भएको नवौं संशोधन ऐन विना कुनै विरोध लागू गरेकाले३ आफ्नै अध्यक्षतामा गठन भएको उच्चस्तरीय राष्ट्रिय शिक्षा आयोगको प्रतिवेदन लागू गर्ने हिम्मत नगरी प्रतिवेदन गुपचुप राख्न नेपाल सरकारलाई सहयोग गरेकाले४ विश्वविद्यालयलाई सम्बन्धन दिने काममा रोक लगाउने तर मन्त्रिपरिषद्बाट भटाभट सम्बन्धन बाँडी विश्वविद्यालयको स्वायत्ततामाथि हस्तक्षेप गरेकाले५ विश्वविद्यालयहरूमा रिक्त उपकुलपति पदमा नियुक्तिका लागि आफ्नै अध्यक्षतामा गठित समितिबाट ७ महिनासम्म पनि नाम सिफारिस गर्न नसकेकाले६ सार्वजनिक विद्यालय शिक्षाको स्तर दैनिकजसो खस्कंँदै गएको र यसप्रति जनविश्वास गुम्न गई विगत ७ वर्षमा ११ लाख बालबालिका सार्वजनिक शिक्षाबाट पलायन भएकाले७ सार्वजनिक शिक्षा र निजी विद्यालयमा जाने बालबालिकाको प्रतिशत गएको ५ वर्षमा ८३ः१७ बाट ७६ः२४ पुगी सार्वजनिक शिक्षाको बिजोग प्रमाणित भएकाले८ संसदबाट अनुमोदन हुनुपर्ने राष्ट्रिय शिक्षा नीति सरोकारवालासँग छलफल नै नगरी मन्त्रिपरिषद्बाट स्वीकृत गराएकाले९ अनिवार्य तथा निःशुल्क शिक्षा ऐन २०७५ जारी भएको एक वर्षसम्म पनि यसको नियमावली तयार पार्न नसकेकाले१० संविधान जारी भएको ४ वर्षसम्म पनि संघीय शिक्षा ऐन पारित गर्न नसकी प्रदेश र स्थानीय तहमा शिक्षाको भूगोल वातावरण सिर्जना गरेकाले । मनप्रसाद वाग्ले, मीनभवन, काठमाडौँ"
कोरोना भित्रिए चेत्ने समय पाइन्न,"छिमेकी देश चीन र क्रमशः विश्वभर फैलिरहेको कोरोना भाइरसको प्रकोप भयावह भैरहँदा नेपालले यसलाई गम्भीर रूपमा लिएको देखिँदैन । विश्वभरका यात्रु हजारौंको संख्यामा त्रिभुवन अन्तर्राष्ट्रिय विमानस्थलबाट भित्रिन्छन् । यात्रुहरू संक्रमित भएनभएको परीक्षण गर्न राखिएका दुइटा थर्मोस्क्यानमध्ये एउटाले काम नगरेको महिनौं बितिसकेको छ । दक्षिणतर्फ भारतसँग खुल्ला नाकाहरू र चीनसँग सडकमार्गद्वारा जोडिएका स्थानहरूबाट आवतजावत गर्ने यात्रुहरूको स्वास्थ्य परीक्षण गर्न भनी खटाइएका कर्मचारी कोरोना भाइरस सम्बन्धमा जानकार छैनन् । विज्ञकै टोली नाकामा राख्ने कुरा त टाढाको भयो । कर्मचारीसँग परीक्षण गर्ने साधनसमेत अपर्याप्त रहेको समाचार दैनिकजसो सार्वजनिक भैरहेको छ । र यसमा हाम्रो सरकारी प्रयास पर्याप्त र त्यति विश्वसनीय नरहेको प्रस्ट छ ।नेपालीमा एउटा उखान छ, बुद्धिमानले अर्काको देखेर चेत्छ, मूर्खले आफूलाई परेर मात्र चेत्छ । फेरि यो यस्तो भाइरस हो, जसको रोकथाम गर्ने औषधी आजसम्म छैन । त्यसैकारण यस सम्बन्धमा परेपछि चेतौंला भन्ने कुनै ठाउँ छैन । तसर्थ यस समस्याबाट पीडित राष्ट्रहरूको अनुभवबाट पाठ सिकेर यसतर्फ समयमै उचित पाइला चाल्नेतर्फ सरकारले यथाशीघ्र ध्यान पुर्याउन अत्यन्त जरुरी छ । विश्वव्यापी रूपमा फैलिएका कोरोना भाइरस संक्रमणको त्रास नियन्त्रणमा नआएसम्म केही समयावधिका लागि धेरै संख्यामा मानिसहरूको जमघट हुने देशभरका सबै शिक्षण संस्था (विद्यालय, क्याम्पस तथा विश्वविद्यालय) हरू बन्द गर्नेतर्फ सोच्नुपर्छ र यसलाई कार्यान्वयनमा ल्याउन ढिलो भैसकेको छ । यसका लागि कुनै सरकारी निर्णय वा निर्देशन पर्खिन आवश्यक छैन । यसबाहेक सरकारले अत्यावश्यक अवस्थामा बाहेक धेरै संख्यामा मानिसहरूको उपस्थिति रहने सभासम्मेलन, बैठक, बिभिन्न महोत्सव, विवाह व्रतबन्धमा हुने जमघट आदिमा रोक लगाउने तथा आवश्यक नियन्त्रण गर्नेतर्फ अत्यावश्यक पाइला चाल्न धेरै नै विलम्ब भैसकेन र ? नरेशविक्रम सिंह, बाँसबारी, काठमाडौं"
विश्वविद्यालयमा सरकारी हस्तक्षेप,"मन्त्रिपरिषद्बाटै क्याम्पसलाई सम्बन्धनको समाचारले समय सान्दर्भिक प्रश्न उठाएको छ । सहकुलपति समेत रहेका शिक्षामन्त्रीले विश्वविद्यालयको गरिमालाई कायम राख्नुपर्नेमा उल्टै सम्बन्धनका लागि मन्त्रिपरिषद्मा प्रस्ताव लगे । यस कार्यले कतै विश्वविद्यालयको स्वायत्तालाई समाप्त पार्न खोजेको त हैन भन्ने प्रश्न उठेको छ । मुख हुँदाहुँदै नाकबाट पानी पिउने नजिरले शैक्षिक विकृतिलाई बढावा दिन्छ । लोकतन्त्र, गणतन्त्र र संघीयताको व्यवस्थामा केन्द्रीकृत सोच र लोकतन्त्रको मान्यता विपरीतको यस कामले निराश बनाएको छ । विश्वविद्यालय परिषद्को सहमति नै नलिई मन्त्रिपरिषद्ले विश्वविद्यालयमाथि गरेको हस्तक्षेप अनुचित छ । सरकारको तर्फबाट यस्तै हस्तक्षेप रहे भोलिका दिनमा विद्यावारिधि र स्नाकोत्तरको उपाधिसमेत मन्त्रिपरिषद्ले दिने दिन नआउला भन्न सकिन्न । स्नातक उपाधि पनि शिक्षा सचिवले दिनसक्ने गरी निर्णय सरकारले अब गर्ला जस्तो छ ? वार्षिक र अर्धवार्षिक परीक्षाको परिणाममा पासलाई फेल र फेललाई पास पनि मन्त्रिपरिषद्ले नै पो गर्ने हो कि ?नयाँ क्याम्पस, कलेज वा उच्च तहका विद्यालयले सम्बन्धन लिन विश्वविद्यालय जानु नपर्ने अवस्था अब छिटै आउँछ जस्तो छ । पहुँच भएकाहरू सिधै मन्त्रिपरिषद् समक्ष गए भइहाल्यो । अहिले यस्तै परिस्थिति बन्दैछ । विश्वविद्यालयको आफ्नै संरचना हुन्छ, शैक्षिक क्यालेन्डर तथा नीतिनियमका आफ्नै ऐन, नियम र विधानहरू हुने गर्छन् । सम्बन्धन दिनेनदिने निर्णय विश्वविद्यालयको विधान अनुसार हुन्छ । अब मन्त्रिपरिषद्ले सबै नियम, विधान मिचेर आफैं काम गर्दिन थालेपछि परिस्थिति कस्तो लथालिंग बन्छ । विगतमा बनेका ऐननियमको आधारमा सरकारले निर्णय गरेको भनी आफ्नो बचाव गरे पनि ठाडो हस्तक्षेप लुकेको छैन । विश्वविद्यालयको मान, सम्मान, गरिमा र मर्यादालाई कायम राख्ने स्वायत्तताले हो । विपक्षी दलले छलफल चलाउन जरुरी छ । यो विषय पक्षविपक्ष, सरकार र आममानिस सबैको साझा विषय हो । भागबन्डाका आधारमा पदीय दायित्व सम्हालेका विश्वविद्यालयका पदाधिकारीले सोझै यस निर्णयको विरोध नगरे पनि घुमाउरो तरिकाले गरे हुने हो । अझ सरकारलाई यस्तो निर्णय नगर्न सुरुमा सुझाव दिने यिनै भागबन्डामा विश्वविद्यालयको पदमा पुगेका मानिस कार्यकर्ताले हो । प्रकाशकुमार उपाध्याय, काठमाडौं"
नेतालाई किन हानिन्छ जुत्ता ?,"नेपालमा नेताहरूमाथि आक्रमणको शृङ्खलाको सुरुवात २०५१ सालदेखि भएको पाइन्छ । तत्कालीन नेकपा एमालेबाट राष्ट्रियसभा सदस्य गोल्छे सार्कीले नेपाली कांग्रेसका नेता रामचन्द्र पौडेलमाथि संसदमै जुत्ता प्रहार गरेका थिए । त्यसको नौ वर्षपछि कांग्रेसकै नेता पूर्णबहादुर खड्कामाथि तत्कालीन एमालेकी सभासद कमला शर्माले चप्पल हानेकी थिइन् । तत्कालीन एमाले अध्यक्ष झलनाथ खनालमाथि उनकै कार्यकर्ता देवीप्रसाद रेग्मीले इटहरीमा कार्यक्रमस्थलमै गालामा झापड हानेका थिए । २०६९ सालमा काठमाडौंको कपनमा भएको कार्यक्रममा तत्कालीन नेपाली कांग्रेसका सभापति सुशील कोइरालामाथि आफ्नै कार्यकर्ता प्रवेश बस्नेतले कुर्सी प्रहार गरेका थिए । सोही वर्षको कात्तिकमा राजधानीको भृकुटीमण्डपमा आयोजित चियापान समारोहमा पदम कुँवरले तत्कालीन माओवादी केन्द्रका अध्यक्ष पुष्पकमल दाहाललाई मञ्चमै पुगेर झापड हानेका थिए । आइतबार दाहालमाथि भएको जुत्ता प्रहार उनीमाथिको दोस्रो व्यक्तिगत प्रहार थियो । त्यसो त नेपालमा मात्रै होइन, विदेशमा पनि नेताहरूमाथि आक्रमण भएका घटनाहरू भेटिन्छन् । सन् २०१२ मा इजिप्ट भ्रमणमा रहेकी तत्कालीन अमेरिकी विदेशमन्त्री हिलारी क्लिन्टनमाथि जुत्ता प्रहार भएको थियो । तत्कालीन अमेरिकी राष्ट्रपति जर्ज डब्लु बुश इराक भ्रमणमा रहेका बेला भएको पत्रकार सम्मेलनमा उनीमाथि पत्रकारले नै जुत्ता प्रहार गरेका थिए । नेपालको राजनीतिक नेताहरूमाथिको आक्रमण हेर्ने हो भने एकाध घटना बाहेक अधिकांश घटना आफ्नै कार्यकर्ताबाट आफ्नै नेताहरूप्रति लक्षित छन् । आइतबार दाहालमाथि जुत्ता प्रहार गर्ने व्यक्ति पनि पूर्व माओवादीकै कार्यकर्ता हुन् भनिएको छ । नेताहरूले जनतालाई देखाएको आश्वासन पूरा नगर्नु नै आक्रमणको मुख्य कारक हो । राज्यसत्ताको उच्च तहमा पुगिसकेपछि जनतासँगको वाचा बिर्सन्छन् । दाहालमाथिको जुत्ता प्रहार पनि जनतामाथिको अन्यायको उत्कर्ष हो । सुजन देवकोटा, पालुङटार४, गोरखा"
मर्यादित महिनावारीका पक्षमा,"कानुन र संकल्पको यात्रानेपालको संविधानले हरेक नागरिक समान, स्वतन्त्र छन् भन्ने दाबी गर्छ । मुलुकी अपराध (संहिता) ऐन, २०७४ को दफा १६८, उपदफा (३) ले महिलाको रजस्वला वा सुत्केरी अवस्थामा छाउपडीमा राख्न वा यस्तै कुनै किसिमका भेदभाव, छुवाछूत र अमानवीय व्यवहार गर्नगराउन निषेध गरेको छ । त्यसो गर्नेगराउनेलाई तीन महिनासम्म कैद वा तीन हजार रुपैयाँसम्म जरिवाना वा दुवै सजाय हुनेसमेत भनेको छ । यो कानुनी व्यवस्था मर्यादित महिनावारी आन्दोलनकै कारण सम्भव भएको हो । तर, यस्तो कानुन छ भन्ने हामीमध्ये धेरैलाई थाहा नहुन सक्छ । विगतका दिनमा महिनावारी हुँदा बार्ने चलनविरुद्ध विद्रोह नभएका होइनन् । तर, ती सबै व्यक्तिगत विरोधको घेरामा सीमित थिए । अहिले यो मानिस भएर बाँच्न पाउने आधारभूत हकका रूपमा सामूहिकसामाजिक सरोकार, प्रयोग र अभ्यासको विषय बन्न थालेको छ । यसले पढेलेखेका, बुझेका महिलापुरुष सबैलाई आआफ्ना स्तर र ठाउँबाट महिनावारी भएकै कारण महिलाको आत्मसम्मानमा चोट लाग्ने, हिंसा हुने वातावरणको अन्त्य गर्न प्रेरित गरेको छ । केही दिनअघि जुम्लामा छाउपडी लगायत कुरीति, कुसंस्कारविरुद्ध महायज्ञ नै लगाइएको समाचार प्रकाशित भएको थियो । हुन त महायज्ञको हवनकुण्डबाट महिलामाथिको यति ठूलो हिंसाको मोचन हुने कुरा युक्तिसंगत लाग्दैन । तर धर्म, संस्कार र परम्पराको आडमा चलिआएका कुरीतिलाई धर्मकै मैदानबाट चुनौती दिने कामको प्रशंसा गर्नैपर्छ । यो कर्मकाण्ड र प्रोपोगन्डामै सीमित चाहिँ हुनु हुँदैन । निश्चित चरित्रको समाजमा धर्मगुरु, पण्डित, पादरी वा मौलवी नै यस्ता पात्र हुन सक्छन्, जसको बोली धार्मिक अन्धताको जगमा उभिएको सामाजिक सोचलाई प्रहार गर्न अचूक अस्त्र बन्न सक्छ । तर, स्थानविशेषमा त्यसो गरिनुको मतलब हरेक गलत परम्पराको अन्त्य गर्न गाउँसहर जतासुकै धार्मिक गतिविधिकै सहारा लिनुपर्छ भन्नेचाहिँ होइन । महिनावारीका क्रममा हुने शोषण र निषेधविरुद्ध लड्न विज्ञानसम्मत, विवेकसम्मत खण्डन नै चाहिनेमा दुईमत छैन ।"
भ्रष्टाचार रोक्न कडा कानुन,"सेक्युरिटी प्रिन्टिङ प्रेस खरिदमा ७० करोड रुपैयाँ कमिसनको डिल गर्दै गरेको अडियो बाहिरिएपछि गतसाता गोकुल बाँस्कोटाले सञ्चार तथा सूचना प्रविधि मन्त्रीबाट राजीनामा दिए । उनलाई भ्रष्टाचार कसुरमा कारबाहीको माग गर्दै अख्तियार दुरुपयोग अनुसन्धान आयोगमा उजुरी परेको छ । अख्तियारले गत महिना ललिता निवासको जग्गा अनियमिततामा संलग्न भएको आरोपमा हाइप्रोफाइल नेतासहित १७५ विरुद्ध मुद्दा दायर गर्यो । भ्रष्टाचारको आरोपमा ११० र सरकारी जग्गा जफत गर्ने प्रयोजनका लागि ६५ जनालाई प्रतिवादी बनाएको छ । प्रतिवादीमाथि मागदाबी गरिएको बिगोको कुल अंक २० अर्ब रुपैयाँ हाराहारी छ । उक्त प्रकरणमा पूर्वउपप्रधानमन्त्री, तीन पूर्वमन्त्री र अख्तियार पूर्वप्रमुख आयुक्त नै मुछिए । यस अघि सानो माछा समातेर ठूलालाई उन्मुक्ति दिने आरोप खेपेको अख्तियार आक्रामक देखियो ।ट्रान्सपरेन्सी इन्टरनेसनलले हालै सार्वजनिक गरेको करप्सन परसेप्सन्स इन्डेक्स २०१९ सूचकांकको अनुसार भ्रष्टाचार हुने १८० देशमध्ये १ सय १३ औं स्थानमा नेपाल छ । तथ्यांकले केही सुधार देखाए पनि नेपालमा भ्रष्टाचार झांगिँदै गइरहेको छ । हामीलाई तल्लोदेखि उच्च तहसम्म घुस लेनदेनका समाचार सामान्य लाग्छ । भ्रष्टाचार नियन्त्रण गर्ने कुनै निकाय नै नभएको बेलायतमा अनियमितताका खबर सुनिन्न । न नेता भ्रष्टाचार प्रकरणमा मुछिन्छन्, न निजामती कर्मचारी । ट्रान्सपरेन्सी इन्टरनेसनलको सूचकांकमा बेलायत १२ औं स्थानमा छ । आखिर बेलायतमा कसरी भ्रष्टाचार नियन्त्रण छ ?बेलायती समाजमा नियम कानुनलाई निकै गम्भीर रूपमा लिइन्छ । बेलायतको प्रजातन्त्र परिपक्व छ र यहाँका राजनीतिज्ञ सही र गलत राम्ररी मनन गर्छन् । बेलायतीमा धनसम्पत्ति जोड्नभन्दा देशको हितका लागि राजनीति गरिन्छ । निजामती कर्मचारी र राजनीतिज्ञ दुवै शिक्षित हुन्छन् र उच्च नैतिक मूल्यलाई महत्त्व दिन्छन् । यसै सन्दर्भमा प्राध्यापक सूर्यप्रसाद सुवेदी भन्छन्, प्रायः मानिस अन्य क्षेत्रमा स्थापित भइसकेपछि राजनीतिमा लाग्ने हुँदा आर्थिक अनियमितता गरिरहन आवश्यक हुन्न । निजामती सेवा सन्तुलित र व्यावसायिक छ, मुलुकको स्थापित मापदण्ड विपरीत कदापि जाँदैन । निजामती कर्मचारी र राजनीतिज्ञहरूलाई पर्याप्त तलब सुविधा भएकाले भ्रष्टाचार गर्न पर्दैन । हाम्रो समाजमा जस्तो सन्तानलाई सम्पत्ति जोडेर राखिदिने प्रचलन यहाँ छैन । यहाँको स्वास्थ्यसेवा निःशुल्क छ । बुढ्यौलीमा आकर्षक पेन्सन दिइन्छ । बेलायतका कर्मचारी तथा राजनीतिज्ञ ७ वटा सिद्धान्तबाट निर्देशित हुन्छन् । तिनमा निस्वार्थ, उच्च नैतिक आचरण, जवाफदेहिता, दृष्टिकोण, खुलापन, इमानदारिता र नेतृत्व क्षमता पर्छन् । बेलायतमा भ्रष्टाचारलाई फौजदारी अपराधको रूपमा लिइन्छ । त्यसैले प्रहरी र शाही अभियोजन सेवाले भ्रष्टाचारका केसलाई अन्य फौजदारी केसजस्तै अनुसन्धान गरी अदालतमा मुद्दा दायर गर्छन् । बेलायतको ब्राइबरी एक्ट, २०१० ले घुस लिने दिने व्यक्ति तथा कम्पनीहरूमाथि कडा दण्ड जरिवानाको व्यवस्था गरेको छ । सार्वजनिक लेखा समितिमार्फत भ्रष्टाचार नियन्त्रण गर्न सांसदहरूले महत्त्वपूर्ण भूमिका निर्वाह गर्छन् । सरकारी खर्च नियमसम्मत छ वा छैन भन्ने अनुगमन धेरैजसो सिरियस फ्रड जस्ता सरकारी विभागले गर्छन् । बेलायतका सांसद वीरेन्द्र शर्मा भन्छन्, सार्वजनिक लेखा समितिले सरकारी खर्चको पनि अनुगमन गर्छ र हरेक वर्ष केसहरूमा सुनुवाइ गर्छ । भ्रष्टाचार नियन्त्रणमा संसदको महत्त्वपूर्ण भूमिका हुन्छ ।बेलायतको स्थानीय निकायमा भ्रष्टाचार अत्यन्तै न्यून रहेको ठानिन्छ । बार्नेट काउन्सिलका उपमेयर लक्ष्य गुरुङका अनुसार काउन्सिलले भ्रष्टाचारमा शून्य सहनशीलता नीति अपनाएको छ । काउन्सिलमा करिब १५ जनाको कर्पोरेट एन्टी फ्रड टिम हुन्छ, जसले अनियमितताबारे अनुसन्धान गर्छ । यस टिमले स्थानीय निकाय र प्रहरी प्रशासनसँग निकट रहेर काम गर्छ । यहाँको कानुनले नै भ्रष्टाचार निरुत्साहित गरेको छ । हाम्रोमा भ्रष्टाचार विरोधी कानुन नभएको होइन, तर कार्यान्वयनको पक्ष फितलो छ । बाँस्कोटा र ललिता निवासको जग्गा अनियमितताका आरोपितलाई कारबाहीको दायरामा ल्याउन कार्यान्वयन पक्ष बलियो पार्नुपर्छ ।"
माथिल्लो सदनका दुई वर्ष,उमेरगत प्रतिनिधित्व३५ देखि ४० वर्षसम्मका ७४१ देखि ४५ वर्षसम्म ५४६ देखि ५० वर्षसम्म १३ ५१ देखि ५५ वर्षसम्म १४ ५६ देखि ६० वर्षसम्म ८ ६१ देखि ६५ वर्षसम्म ८ ६६ देखि ७० वर्षसम्म ४
बाहिरिए बुट्टिगग,"वासिङ्टन (एजेन्सी) अमेरिकाको विपक्षी दल डेमोक्र्याटिकका तर्फबाट राष्ट्रपतिका प्रत्याशी पिट बुट्टिगग चुनावी अभियानबाट बाहिरिएका छन् । डेमोक्र्याटिक दलका तर्फबाट राष्ट्रपतीय उम्मेदवार चुनिन निर्णायक मानिएको १४ राज्यमा हुने सुपर ट्युजडे को दुई दिनअघि बुट्टिगग चुनावी अभियानबाट बाहिरिएका हुन् । आयोवा राज्यमा भएको डेमोक्र्याटिकको ककसमा आश्चर्यजनक रूपमा विजयी बुट्टिगगले त्यसपछिका तीनटा प्राइमरीमा अग्रता कायम गर्न सकेका थिएनन् । साउथ क्यारोलिनामा शनिबार भएको प्राइमरीमा उनले चौथो स्थानमा चित्त बुझाएका थिए । इन्डियाना राज्यका पूर्वमेयर ३८ वर्षीय बुट्टिगग प्रमुख राजनीतिक दलबाट अमेरिकी राष्ट्रपतिको उम्मेदवार बन्न खोज्ने पहिलो समलिंगी उम्मेदवार हुन् । बुट्टिगगले निर्वाचन अभियान त्यागेको बारे उनको समूहले भने औपचारिक जानकारी गराएको छैन । इन्डियानामा आफ्ना समर्थकलाई सम्बोधन गर्दै बुट्टिगगले आइतबार आफ्नो अभियानले अघि बढाउन चाहेको मूल्यमान्यतामा बढी जोड दिएका थिए । आफ्ना मान्यतालाई छेउ लगाएर अब पार्टी र देशलाई एक ठाउँमा ल्याउने बेला भएको छ, उम्मेदवारको दौड छोडेको घोषणा गर्दै उनले भने । बुट्टिगग बाहिरिएपछि डेमोक्र्याट उम्मेदवार बन्ने दौडमा अब ६ जना बाँकी छन् । सुपर ट्युजडे मा बर्नी स्यान्डर्सले अग्रता कायम गर्ने अपेक्षा गरिए पनि पूर्वउपराष्ट्रपति जो बाइडनको सम्भावना उत्तिकै रहेको अमेरिकी सञ्चारमाध्यमले उल्लेख गरेका छन् । चार राज्यका ककस वा प्राइमरी र सुपर ट्युजडे बाट जसले धेरै डेलिगेट्स प्राप्त गर्छन् जुलाईमा हुने पार्टीको अधिवेशन हुँदै नोभेम्बरको चुनावमा उसैले आधिकारिक उम्मेदवारका रूपमा राष्ट्रपति डोनाल्ड ट्रम्पसँग प्रतिस्पर्धा गर्नेछ । मंगलबारको निर्वाचन यस अर्थ पनि महत्त्वपूर्ण छ कि उक्त दिन धेरै मतदाता रहेका क्यालिफोर्निया र टेक्सासमा पनि मतदान हुँदै छ ।"
मृतक संख्या तीन हजार नाघ्यो,"बर्लिन (एजेन्सी) जर्मनीको राजधानी बर्लिनमा आप्रवासनबारे छलफल गर्न बैठक आयोजना गरिएको थियो । सोमबारको बैठकका लागि सहभागीहरू सबै आइपुगेका थिए । जर्मन चान्सलर एन्जेला मर्केल बैठक कक्षमा प्रवेश गरेलगत्तै उनले गृहमन्त्री हर्स्ट सिहोफरसँग हात मिलाउन खोजिन्, तर सिहोफरले हात मिलाउन अस्वीकार गरे । गृहमन्त्रीले चान्सलरसँग हात मिलाउन नमानेपछि एकछिन् बैठक कक्षमा हाँसो चल्यो । मर्केल पनि मुस्कुराइन् र हात मिलाउन नखोज्नु अत्यन्तै राम्रो भएको प्रतिक्रिया दिइन् ।सिहोफरले चान्सलरसँग रिसाएर वा असन्तुष्टि पोख्न हात नमिलाएका भने होइनन् । उनले त विश्वभर फैलिरहेको कोरोना भाइरस (कोभिड१९) को संक्रमणबाट बच्न हात मिलाउन अस्वीकार गरेका थिए । बैठकअघि नै गृहमन्त्री सिहोफरले कोभिड१९ को प्रकोपसँगै आफूले हात मिलाउन छोडेको पत्रकारसमक्ष बताएका थिए । उनको यस कदमलाई चान्सलर मर्केलले पनि मुस्कानसहित समर्थन गरेकी छन् । आइतबार मात्रै मर्केलले पनि आफ्नो निर्वाचन क्षेत्रको एउटा कार्यक्रममा हात नमिलाउन आग्रह गरेकी थिइन् । जर्मन चान्सलर र गृहमन्त्रीबीचको यो दृश्य एउटा प्रतिनिधि घटना भए पनि विश्वका कैयौं देशले अभिवादन गर्दा हात नमिलाउन आफ्ना नागरिकलाई आग्रह गरिसकेका छन् । युरोपेली राष्ट्र फ्रान्सले केही दिनअघि मात्रै हात नमिलाउन चेतावनी जारी गरेको थियो । जर्मनीले सार्वजनिक रूपमै यस्तो निर्णय नगरे पनि सोमबारको घटनाले जर्मन नागरिकलाई ठूलो सन्देश दिएको अन्तर्राष्ट्रिय सञ्चारमाध्यमले उल्लेख गरेका छन् । चीनको वुहानबाट फैलिएको कोभिड१९ को संक्रमणको त्रास विश्वभर छ । हालसम्म ३ हजारभन्दा बढीले ज्यान गुमाइसकेका छन् भने संक्रमितको संख्या ९० हजार नाघेको छ । संक्रमणका आधारमा चीनपछि सबैभन्दा प्रभावित दक्षिण कोरियामा कोभिड१९ फैलाएको आरोपमा सोमबार सिनचोनजी चर्चका नेतृत्वविरुद्ध हत्या अभियोगमा मुद्दा दायर भएको छ । सिनचोनजी चर्च अफ जेजस का केही सदस्यले जनवरीमा चीनको वुहान भ्रमण गरेको र त्यहाँबाट संक्रमण ल्याएको भन्दै हत्या अभियोगमा मुद्दा दर्ता भएको हो । चर्च रहेकै थेगु सहरबाट दक्षिण कोरियामा कोभिड१९ संक्रमण फैलिएको थियो । संक्रमणबारे बेलैमा जानकारी नगराएको भन्दै सोल सरकारले चर्च नेतृत्वविरुद्ध हत्या अभियोगमा अनुसन्धानको माग गर्दै मुद्दा दायर गरेको सोलका मेयर पार्क वनसुनले बताए । चर्च स्थापक ली मानही र अन्य नेताले सरकारलाई सहयोग गरेको भए मृतकको जीवन बचाउन सकिन्थ्यो भन्दै उनले १२ जनाविरुद्ध रोग नियन्त्रण ऐन उल्लंघनको अभियोग लगाइएको बताएका छन् । चर्चका स्थापक लीले सोमबारै आफ्ना एक सदस्यका कारण धेरै जनामा संक्रमण फैलिएको भन्दै सार्वजनिक माफी मागेका थिए । कोभिड१९ बाट कोरियामा ४ हजार ३ सय ३५ जना संक्रमित भएका छन् भने २६ जनाको मृत्यु भएको छ ।"
सुरमा बगेको सुदूरपश्चिम,"मलाई एक्लो हुन डर लाग्दैन तर आफ्नै आत्मालाई ढाँट्यो भने त्रसित हुन्छु, गजलकार ललिजन रावलले पछिल्लो समय साहित्यकार हुने दौडमा मनपरी लेखन भइरहेकोप्रति आक्रोश व्यक्त गरे । रावलसँगै कविता मुक्तिको खोजी कि छन्दको बन्धन शीर्षकको साहित्यिक बहसमा सहभागी नवराज लम्साल र सरिता तिवारीले लेखनभित्र देखिएका विसंगतिप्रति समीक्षात्मक आलोचना गरे लेखक तथा साहित्यकार हुने होडबाजीले साहित्यलाई खिचडी बनाएको छ ।तीनै जनाले साहित्य लेखन समाज र मान्छेका लागि हुनुपर्नेमा जोड दिए । कविले कविता लेख्नुअघि देश बुझ्नुपर्छ, लम्सालले भने । धनगढीमा जारी विश्व नेपाली साहित्य महोत्सवका क्रममा सुदूरको साहित्यिक अवस्थितिका बारेमा जमेर एकपछि अर्को गर्दै छलफल भइरहेको छ । सोमबार विजयकुमार र रवि लामिछानेको साहित्यिक बहस, राजेश हमालसँग साहित्यकार नयनराज पाण्डेको साहित्यक साक्षात्कारले सहभागीहरूको मन खिँचेको थियो । यस्तै झुक्दै नझुक्ने नेपालको छोरा शीर्षकमा नेता भीम रावलसँग पत्रकार हरिबहादुर थापाले अन्तरंग गरे । २०४५ मा सुदूरपश्चिमका अग्रज देउडा गायक नरेन्द्रराज रेग्मीले चैर मुसी चैर, यसा मुसा काइधेक्याइन चैर मुसी चैर बोलको गीत गाए । झन्डै डेढ दशकसम्म गाउँबस्तीमा गुन्जिएको र श्रोताले निकै रुचाएको त्यही गीत उनै रेग्मीले विश्व नेपाली साहित्य महोत्सवमा पस्किँदा सबैले ताजा मानेर सुने । तत्कालीन पञ्चायतको बेला सिर्जना गरिएको गीतको केही अंश सुनाउनुकोउद्देश्य मनोरञ्जन थिएन । उनले धेरैलाई जानकारी नभएको उक्त गीतको सन्दर्भ जोडे । सुरमा बगेका सुदूरपश्चिम मा देउडा अनि यहाँको कला र साहित्यमा कति तागत छ भन्ने पुष्टि गर्न मञ्चमा केही समय लिएका थिए उनले । बझाङ जन्मघर भएका सुदूरपश्चिमका अगुवा देउडा गायक रेग्मीले त्यो गीत तत्कालीन प्रशासकबाट सर्वसाधारणले खेप्नुपरेको पीडाको प्रतीकात्मक व्यंग्यका रूपमा प्रस्तुत गरेका थिए । बझाङका तत्कालीन प्रमुख जिल्ला अधिकारीले एक महिलामाथि यौनशोषण गरेर अलपत्र पारेपछि विरोध र व्यंग्यस्वरुप उक्त गीत सिर्जना गरेको उनले सुनाए । साहित्य महोत्सवमा आइतबार सुरमा बगेको सुदूरपश्चिम विषयक साहित्यिक छलफलमा देउडा गायक रेग्मी, गीतकार राजेन्द्र शाह बीपी र साहित्यकार हेमन्ता शर्मा सहभागी थिए । उनीहरूले देउडा सुदूरपश्चिमको कला, संस्कृति र साहित्यिक पहिचानको जननी भएको दाबी गरे । बाजुरामा जन्मिएका राजेन्द्र शाहलेगीतकारका रूपमा ख्याति कमाएका छन् । छोटो समयमै आठ सयभन्दा बढी गीतको रचना गरिसकेका उनले पछिल्लो समय रचनाकार पनि आर्थिक रूपमा बाँच्न सक्ने अवस्था आउन थालेकोमा सन्तुष्टि जनाए । पहिलाजस्तो अवस्था अहिले छैन । प्रविधिको विकासले गायक, संगीतकार र गीतकारलाई नियमित पैसा आउने अवस्था अहिले छ, उनले भने । आइतबारकै अर्को सत्र विद्वताले नाघेको राजनीति विषयक छलफलमा पूर्वप्रधानमन्त्री बाबुराम भट्टराई र कांग्रेस नेता तथा चिन्तक प्रदीप गिरीलाई पत्रकार विजय कुमारले प्रश्न गरे । यस्तै, साहित्य र राजनीति कति टाढा कति नजिक ? विषयमा नेकपाका राजेन्द्रसिंह रावल, समाजवादीका जनकराज शाह र कांग्रेसका नैनसिंह महरले अन्तरंग गरे । साहित्यकार उत्तमकृष्ण बजगैंया र मीनराज बसन्तले पश्चिमले गर्ला त आख्यानका कुरा शीर्षकमा अन्तरसंवाद गरे । बसन्तले सुदूरले जहिल्यै कमजोर महसुस गर्ने गरेकोमा दुःख लाग्ने गरेको बताए । सोमबार नै भएको मेरो सपनाः मेरो सहर विषयक बहसमा धनगढी र भीमदत्तका नगरप्रमुखबीच पत्रकार चित्रांग थापाले उनीहरूका विकास सपना उधिनेका थिए । प्रदेश सरकारका विकास योजना बारेको बहसले पनि महोत्सवमा सहभागीहरूको जिज्ञासा मेटाएको थियो ।"
नेपथ्यको साथ स्कुललाई,"नेपाली लोक रक व्याण्ड नेपथ्यले बेलाबेला आफ्नो सांगीतिक कर्मलाई सामाजिक कार्यसित जोड्दै आएको छ । कुनै समय शिक्षाका निम्ति संगीत अभियान नै चलाएको नेपथ्यले यसपटक फेरि शैक्षिक संस्थासितै आफ्नो सामाजिक सम्बन्ध गाँसेको छ । राति ८ बज्दै गर्दा पनि प्रदर्शनीमार्गस्थित भृकुटीमण्डपको बगैँचामा दर्शकहरू नाचिरहेका थिए । रात ढल्दै गर्दा बढिरहेको चिसोको पर्वाह नगरी उनीहरू नेपथ्यको प्रस्तुतिमा झुमिरहेका थिए । उता स्टेजमा गायक अमृत गुरुङ यति हौसिरहेका थिए कि उनी दोलखाको एउटा स्कुलको सहयोगार्थ गाइरहेका थिए । भूकम्पबाट क्षतिग्रस्त दोलखाको सरकारी स्कुल पुनर्निर्माणका निम्ति रकम जोहोका लागि शनिबार गरिएको कन्सर्टको नारा पनि शिक्षाका निम्ति संगीत दिइएको थियो, जहाँ गायक गुरुङले उडायो रेलैले, जोमसोमे बजारमा, तालको पानी सहित दर्जनभन्दा बढी गीत गाएका थिए । आँगनै भरि हिउँ नै झरे गीतबाट सुरु भएको कन्सर्टमा गायक गुरुङले सधैंझैं राष्ट्रिय भावनाले ओतप्रोत रातो र चन्द्र सूर्य बाट बिट मार्दासम्म दर्शकले गायकको गीतसँगै प्रस्तुतिमा निरन्तर साथ दिइरहे । देशका धेरै बालबालिका अहिले पनि शिक्षाबाट वञ्चित रहेको अवस्थालाई खुलाउँदै गायक गुरुङले हामी सबै मिलेर सबैलाई शिक्षित बनाउन हातेमालो गरम् है भन्दै गर्दा दर्शकले पनि त्यही लयमा मन्जुरी जनाए । अमृत गुरुङ कन्सर्टमा केवल गीत गाउँदैनन् । गीतसँगै दर्शकलाई सूत्रबद्ध गर्न र राष्ट्रिय भाव जगाउन विभिन्न सन्देश स्टेजबाट व्यक्त गर्ने गर्छन् । उनले यसलाई आफ्नो विशेषता नै बनाएका छन् । उनी आफूले प्रस्तुति गर्ने गीतका रोचक पृष्ठभूमिसमेत दर्शकमाझ साझेदारी गर्ने गर्छन् । गुरुङले उडायो रेलैले गीत गाउनुअघि पनि हिजोआज गाउँघरमा साइलासाइली नै हराउँदै जान थालेको प्रसंग कोट्याएका थिए । त्यस्तै, उनले सुन्दर देश नेपाललाई प्रकृतिले दिएको उपहारका रूपमा लिँदै सबै ठाउँमा घुम्न जाऊँ भनी आग्रह गर्दै जोमसोमे बजारमा गाउँदा दर्शकमा झन् जोस थपिएको थियो । कार्यक्रममा गुरुङले मातृभूमि र आमाभन्दा ठूलो अरू केही छैन, हामी सबै नेपाली हौं भन्ने भावनामा एकजुट हुँदै अगाडि बढ्नुपर्ने उद्घोष गरे । आखिर जीवन भनेकै बाँचुन्जेल न हो भन्दै उनले तिमी पनि नेपाली, म पनि नेपाली, यो जिन्दगानी जस्ता गीत प्रस्तुत गर्दा उछालिएको माहोल एकाएक भावुक बनेको थियो । लडाइँका निम्ति बिदेसिएका लाहुरे, रोजगारीकै निम्ति परदेसिएका नेपाली स्मरण गर्दै गुरुङले नैना ताल गीतलाई हाम्रो बाउबाजेको गीत भन्दै सुनाउँदा दर्शकले ताली र हुटिङले साथ दिए । गुरुङले पहिलो पटक यसै कन्सर्टमार्फत ब्यान्डको यो गीत दर्शकलाई सुनाएको बताए । उक्त गीत उनले मामाबाट सुनेका थिए । त्यसैलाई परिमार्जनसहित नेपथ्यले आफ्नो पछिल्लो एल्बममा समावेश गरेको छ । गुरुङले लगातार दुई घण्टा छेक्यो छेक्यो, रेशम, भेडाको ऊनजस्तो जोमसोमे बजार उडायो रेलैले तालको पानी लगायत गीत पस्किए । उनको अन्तिम प्रस्तुतिसम्म पनि दर्शक हरेक पटक वान्स मोर भन्दै चिच्याइरहेका थिए । गुरुङका अनुसार दोलखाको भीमेश्वर नगरपालिका२ स्थित राजकुलेश्वर निम्नमाध्यमिक विद्यालयको पुनर्निर्माण सहयोगार्थ हेल्प नेपाल नेटवर्क सँग मिलेर यो कन्सर्ट गरिएको हो । नेपथ्यले आफूलाई मनोरञ्जनमा मात्र सीमित नराखेर सामाजिक दायित्वका क्षेत्रमा पनि धेरै अघिदेखि अग्रस्थानमा उभ्याउँदै आएको छ, नेपथ्यका मुख्य गायक गुरुङले भने, दोलखाका ससाना नानीहरूमा समर्पित यो कन्सर्टले त्यसै उद्देश्यलाई निरन्तरता दिएको हो । ब्यान्डले यसअघि पनि भूकम्पलगत्तै अस्ट्रेलियाको मेलबर्न, जापानको टोकियो र संयुक्त अरब इमिरेट्सको दुबईमा आयोजित कन्सर्टबाट उठेको रकमलाई भूकम्पपीडितकै सहयोगार्थ समर्पित गरेको थियो । नेपथ्यले महाभूकम्पका बेला प्रधानमन्त्री राहत कोषमा दुई पटक गरेर सोझै दस लाख रुपैयाँ र विदेशका केही कन्सर्टबाट उठेको रकमसहित झन्डै चालिस लाख रुपैयाँको योगदान गरेको थियो । प्रस्तुतिमा गुरुङलाई ड्रमसेटमा ध्रुव लामा, किबोर्डमा सुरज थापा, बेस गितारमा सुविन शाक्य, गितारमा निरज गुरुङ र मादलमा शान्ति रायमाझीले सघाएका थिए ।"
शिव परियारको क्या दामी भो,"काठमाडौं (कास) गायक शिव परियारको लोकप्रिय गीत क्या दामी भो टुबोर्ग ओपन सेसन्स् सिजन२ मा सार्वजनिक भएको छ । टुबोर्ग र च्यानल अर्बिट्ररीद्वारा सञ्चालित टुबोर्ग ओपन सेसन्स् एक युट्युब शृंखला हो, जसमा विभिन्न कलाकारले लाइभ रेकर्डेड प्रस्तुति पेस गर्छन् ।क्या दामी भो परियारको रुचाइएको गीतमध्येमा पर्छ । आफ्नो गायनका क्रममा परियारले गीतलाई नयाँपन दिएका छन् । उक्त गीत सन् २०११ मा सार्वजनिक भएको हो ।टुबोर्ग ओपन सेसन्स्मा यस गीतको संगीत निर्माता र एरेन्जरको रुपमा रोहित शाक्य छन् ।परियारले आफ्ना विभिन्न गीतमार्फत पटकपटक सांगीतिक अवार्ड जितेका छन् । आफूलाई क्लासिकल, पप, गजल, लोक गायकको रूपमा स्थापित गरी विभिन्न नेपाली चलचित्रमा समेत गीत गाइसकेका परियारको सांगीतिक यात्रा संगीतमा रुची राख्ने धेरैका लागि प्रेरणा बन्ने गरेको छ ।टुबोर्ग ओपन सेसन्स्ले डिजिटल प्लेटफर्ममार्फत कलाकारहरूको रचनात्मकता र सांगीतिक सहकार्यमा पुराना र हालका लोकप्रिय गीतहरूको बढवा गर्दै आएको छ । नेपाली संगीत उद्योगको विविधतालाई अँगाल्ने र परम्परागत सांगीतिक आधारहरूलाई सम्मान गर्ने यस सेसनको लक्ष्य रहेको छ । टुबोर्ग ओपन सेसन्स् सिजन१ मा ५१ वटा गीतहरू च्यानल अर्बिट्ररीमार्फत युट्युबमा अपलोड गरिएको थियो, जसले एक करोडभन्दा बढी भ्युज पाएको छ ।"
असमिया लेखिकाको डम्फु,"काठमाडौं (कास) भारतको पूर्वोत्तर राज्य असमकी साहित्यकार रूमी लस्कर बोराद्वारा असमिया भाषामा लिखित तथा सरिता शर्माद्वारा अंग्रेजी भाषामा अनुदित उपन्यास डम्फु काठमाडौंमा लोकार्पण गरिएको छ । प्राध्यापक गोविन्दराज भट्टराईले उक्त कृतिको लोकार्पण गरे । भट्टराईले उपन्यासमार्फत लेखिका बोराले नेपाल र भारतको अन्तरसम्बन्धको बारेमा सृजनात्मक आयाम थपेको बताए । नेपाल प्रज्ञा प्रतिष्ठान अनुवाद विभाग प्रमुख उषा ठाकुर, कवि तथा किँराती सौन्दर्य चिन्तक भूपाल राई, समालोचक सुरेश हाचेकाली र अनुवादक शर्माले उपन्यासमाथि प्रकाश पारे । स्रष्टा बोराले आफू दोस्रोपटक नेपाल आएको उल्लेख गर्दै नेपाल र नेपालीबाट आफू प्रभावित भएको बताइन् ।"
६ जनालाई नइ पुरस्कार,"काठमाडौं (कास) साहित्यकार, सौन्दर्यकर्मी, परराष्ट्रविद्, भाषासेवीलगायत ६ जनालाई नइ प्रकाशनले पुरस्कृत गर्ने भएको छ । साहित्यकार लक्ष्मीदेवी राजभण्डारीलाई नइ रेखा पुरस्कार र परराष्ट्रविद् हिरण्यलाल श्रेष्ठलाई नइ देरुनिख प्रदीप्ति पुरस्कार प्रदान गरिने भएको हो । ताम्रपत्रसहित पुरस्कारको राशि जनही ६० हजार रुपैयाँ छ । त्यसैगरी, रुपन्देहीका साहित्यकार दुर्गा पौडेललाई नइ बुलु शर्मा पुरस्कार, अपांगता भएर पनि नेपाली भाषा साहित्यमा समर्पित महेश थापालाई नइ देरुनिख गौरव पुरस्कार र तेस्रोलिंगी सोफी सुनुवारलाई नइ रामलक्ष्मी पुरस्कार दिइने भएको छ । तीनैजनाले पुरस्कारवापत जनही ५० हजार रुपैयाँ पाउने छन् । मिस मंगोल सिविरा लामालाई २५ हजार रुपैयाँ राशि रहेको नइ देरुनिख पौरख पुरस्कार दिइने भएको छ । नइ प्रकाशनकी अध्यक्ष इन्दिरा प्रसार्इंको अध्यक्षतामा बसेको बैठकले पुरस्कार दिने निर्णय गरेको हो ।"
कुवेत घटनाका पीडितलाई सहयोग,काठमाडौं (कास) गैरआवासीय नेपाली संघले कुवेतमा बालुवाढुंगाको ढिस्कोले पुरिएर ज्यान गुमाएका तथा घाइते भएका ९ नेपाली कामदारको परिवारलाई एकएक लाख रुपैयाँ सहयोग गर्ने भएको छ । संघको अन्तर्राष्ट्रिय समन्वय समितिको बैठकको निर्णयअनुसार सचिवालयका पदाधिकारीका तर्फबाट उक्त सहयोग प्रदान गरिने प्रवक्ता डीबी क्षत्रीले जानकारी दिए । कुवेतमा पानीको पाइप बिछ्याउने क्रममा ढुंगाबालुवाले पुरिँदा ६ नेपालीको ज्यान गएको थियो ।
दलित भन्दै डेरा छाड्न दबाब,"काठमाडौं (कास) कानुनले जातीय विभेद गर्नु अपराध हो भन्छ । नयाँ मुलुकी ऐन, २०२० ले छुवाछूतलाई गैरकानुनी घोषणा गरेको थियो । त्यतिले पनि समाजमा छुवाछूत नहटेपछि संविधानले छुवाछूत तथा भेदभावविरुद्धको हक को व्यवस्था गर्यो । जातका आधारमा निजी तथा सार्वजनिक ठाउँमा कसैले कसैलाई छुवाछूत गर्नु पनि अपराध हो । तर अझै व्यवहारमा भने छुवाछूत हट्न सकेको छैन । राजधानीको नेपालटारमा डेरा गरी बस्ने चार विद्यार्थी छुवाछूतको पछिल्लो सिकार भएका छन् । दलित भएको थाहा पाएपछि घरबेटीले आफूलाई डेरा छाड्न निरन्तर दबाब दिएपछि उनीहरूले कानुनी कारबाही थाल्ने निर्णय गरेका छन् । दलित भन्ने थाहा पाएकै दिनदेखि घरबेटीले हामीलाई घरबाट निक्लन दबाब दिँदै आएका छन्, त्रिभुवन विश्वविद्यालय (त्रिवि) मा अंग्रेजी विषयमा स्नातकोत्तर गरिरहेकी दीपा नेपाली भन्छिन्, अस्ति त म नभएका बेला भाइबहिनीलाई निकालेर कोठामा ताल्चा मार्ने काम भएछ । अति भएपछि आफू छुवाछूतविरुद्ध कारबाहीमा उत्रन लागेको उनको भनाइ छ । कैलालीकी दीपा त्रिविको छात्रावासमा बस्दै आएकी थिइन् । गाउँबाट भाइबहिनी पनि पढ्न काठमाडौं आउने भएपछि उनी तारकेश्वर नगरपालिका१० मा पर्ने नेपालटारमा श्रीकृष्ण बिडारीको घरमा दुई कोठा भाडामा लिएर बस्न थालिन् । उनी मंसिर १३ गतेदेखि भाइबहिनी र साथी धना परियारका साथ बस्दै आएकी छन् । त्यसै साँझ कविता भन्ने घरबेटीकी छोरी हामीसँग परिचय गर्न आइपुगिन्, उनले हामी दलित भएको कुरा बुबालाई लगेर सुनाइछन्, दीपा भन्छिन्, भोलिपल्ट बिहान ६ बजे नै उनका बुबा आएर हामीलाई निक्लन भन्न थाले । तपाईंहरू दलित हुनुहुँदोरहेछ, टोलछिमेक र घरैका अरू डेरावाललाई पनि असर गर्छ, त्यसैले आजै कोठा छाडेर जानुस्, घरबेटीलाई उद्धृत गर्दै दीपाले सुनाइन्, यही वर्ष आमा पनि बित्नुभएकाले दलितलाई त यहाँ बस्न दिनै मिल्दैन । मुखैमा आएको परीक्षाको तयारी गर्नु कि अर्को डेरा खोज्नु भन्ने प्रश्नले दीपालाई रन्थनायो । कानुनमा स्नातक पनि पढ्दै गरेकी उनलाई यो विभेदविरुद्ध उजुरी गरूँ भन्ने लागेकाले मानवअधिकार आयोगमा गुनासो गर्न पुगिन् । आयोगले तुरुन्त घरबेटीलाई फोन गरेर यसो नगर्नू भनेर सम्झाए, उनले भनिन्, त्यसपछि हामीले बस्न त पायौं तर दिनहुँ निक्लेर जाओ भनेर कचकच भने गरिरहन्थे ।फागुन ४ गते भने उनी कलेज आएका बखत घरबेटी आमैले ढोकामा ताल्चा लगाइदिइन् । त्यसपछि अति भएर हामी कानुनी कारबाहीका लागि तयार भएका छौं, उनी भन्छिन्, दुःखलाग्दो त के भने घरबेटी स्वयं अनुसन्धानका कर्मचारी रहेछन्, निक्लेर जाओ भन्ने छोरी नै डाक्टर हुन् ।पढेलेखेकैबाट समेत जातीय छुवाछूत भोग्नुपरेकामा थप अपमानित भएको भन्दै दीपाले भाइबहिनी र साथीका साथ सोमबार पत्रकारै सम्मेलन गरेर न्यायको अपिल गरिन् । राष्ट्रिय मानवअधिकार आयोगले घटनालाई गम्भीरतापूर्वक लिएको जनाएको छ ।"
सीमाबाट आवागमन गर्नेको अभिलेख राख,"काठमाडौं (कास) सरकारी सेवाबाट निवृत्त पूर्वउच्चपदस्थ कर्मचारी, सुरक्षाकर्मीलगायतको २५ प्लस समूह ले नेपालभारत खुला सीमाबाट यातायातका साधन प्रयोग गरी आवागमन गर्ने व्यक्तिको अभिलेख राख्ने कार्य सुरु गर्न सरकारलाई आग्रह गरेको छ । समूहले खुला सीमामा निर्बाध रूपमा कुनै पनि परिचय नखुलाई आवतजावत गर्न दिँदा आपराधिक क्रियाकलाप बढ्न सक्ने खतरा औंल्याएको छ । नेपालमा विदेशी यातायातका साधनको आवागमन विषयमा पूर्वसचिव माधवप्रसाद घिमिरे र पूर्वसहसचिव ऋषिराम लामिछानेले कार्यपत्र प्रस्तुत गरेका थिए । निर्बाध आवागमनले भारतबाट नेपालतर्फ अस्थायी रूपमा आउने भारतीय सवारीसाधनको चापले सडक जाम बढेको, स्वदेशीको रोजगारीमा नकारात्मक प्रभाव परेको, राजस्वमा ठूलो क्षति, भौतिक संरचनामा बढी भार र क्षति, गलत क्रियाकलापलाई बढावा दिएको उल्लेख गरेका छन् । उनीहरूले आफ्नो कार्यपत्रमा निर्बाध रूपमा सवारीसाधन आवतजावत हुँदा अपराधजन्य क्रियाकलाप बढ्ने, आन्तरिक सुरक्षाव्यवस्थापनमा चुनौती, मुलुकभर जासुसी गर्न सक्ने जोखिम तथा दण्डहीनतालाई प्रश्रय दिनेसमेत उल्लेख गरेका छन् । कार्यपत्रमाथिको छलफलमा बोल्दै अख्तियारका पूर्वप्रमुख आयुक्त सूर्यनाथ उपाध्यायले नेपालभारत खुला सीमाका कारण अराजकता बढेको बताए । उनले त्यसलाई छिटोभन्दा छिटो नियमन गर्नुपर्ने जनाए । नेपालीहरू भारत घुम्न जाँदा लैनचौरस्थित भारतीय दूतावासबाट अस्थायी रुट परमिट लिएर जानुपर्ने र भारतीयहरू नेपाल आउँदा सिधै नाकाका भन्सार कार्यालयबाटै अस्थायी रुट परमिट पाउनु समान नभएको छलफलमा उपस्थित सहभागीले बताएका थिए ।"
एकै गाउँका ५० जना बिरामी,"रुकुम पश्चिम (कास) डोल्पाको त्रिपुरासुन्दरी नगरपालिका१ करेलीकाँडमा एकैपटक ५० जनाभन्दा बढी बिरामी परेका छन् ।उनीहरूमा रुघाखोकी, ज्वरो आउने, टाउको र हातखुट्टा दुख्नेलगायत लक्षण देखिएको छ । बालबालिका, महिला र ज्येष्ठ नागरिक बढी समस्यामा परेको लेखनाथ आधारभूत विद्यालयका शिक्षक लक्ष्यबहादुर सुनारले बताए । एक सातायता बिरामी हुने क्रम बढेपछि स्वास्थ्यकर्मी घरघरमा पुग्न थालेका छन् । बिरामीले स्थानीय थलिन थालेपछि विद्यालयका शिक्षकसमेत स्वास्थ्यकर्मीसँगै घरदैलोमा जुटेका छन्, उनले भने । सोमबारदेखि बिरामीको नाम संकलनका साथै उपचार थालिएको छ । गाउँमा सिनियर अहेबको नेतृत्वमा चार जना स्वास्थ्यकर्मीको टोली खटिएको छ । करेलीकाँडाबाट स्वास्थ्यचौकी रहेको ठाउँ पुग्न झन्डै दुई घण्टा हिँड्नुपर्छ ।"
पाँच वर्षमै आधा गरिबी घटाइने !,"२५ वर्षमै उच्च आय भएको मुलुकपञ्चवर्षीय योजनासहित आगामी २५ वर्षको दीर्घकालीन सोचको मार्गचित्र पनि आयोगले अघि सारेको छ । त्यसका आधारभूत विषय सोमबार प्रधानमन्त्री ओलीसहित आयोगको बैठकले पास गरेको छ, जसमा २५ वर्षभित्र उच्च आय भएको विकसित मुलुकको सूचीमा नेपाललाई पुर्याउने सोच राखिएको छ । विसं २१०० मा नेपालीको कुल राष्ट्रिय प्रतिव्यक्ति आय १२ हजार १ सय डलर (हालको विनिमय दरअनुसार १३ लाख ९१ हजार रुपैयाँ) पुर्याउने लक्ष्य छ । उक्त आय भएपछि मुलुक उच्च आय भएको विकसित मुलुकको सूचीमा पुग्ने दाबी छ । आयोगले प्रस्तुत गरेको सोचअनुसार २०७९ मा अतिकम विकसित मुलुकबाट स्तरोन्नति हुने र नेपालीको कुल राष्ट्रिय प्रतिव्यक्ति आय १ हजार ४ सय अमेरिकी डलर हुनेछ ।२०८७ मा उच्च मध्यम आय भएको मुलुकमा नेपाललाई पुर्याइनेछ । संयुक्त राष्ट्रसंघले लागू गरेको दिगो विकासका लक्ष्यहरू पनि सोही वर्ष पूरा हुनेछन् । प्रतिव्यक्ति आय भने २ हजार ९ सय अमेरिकी डलर पुग्ने उल्लेख छ । त्यसपछिको १३ वर्ष (विसं २१००) मा नेपाल उच्च आय भएको विकसित मुलुकमा पुग्ने दाबी आयोगको छ ।"
मध्यमवर्गलाई कर्जा खुकुलो,"मध्यमवर्गलाई लक्ष्य गरी स्वप्रयोजनका लागि खरिद वा निर्माण गरिने पहिलो घरका लागि ऋण लिने प्रक्रिया राष्ट्र बैंकले केही खुकुलो बनाएको छ । अब नागरिकले बैंक तथा वित्तीय संस्थाबाट आफ्नो आम्दानीको ६० प्रतिशतले थेग्ने बराबर ऋण लिन पाउँछन् । यसअघि यस्तो अनुपात ५० प्रतिशत थियो । मौद्रिक नीतिको अर्धवार्षिक समीक्षामार्फत राष्ट्र बैंकले सोमबार यस्तो व्यवस्था गरेको हो । स्वप्रयोजनका लागि निर्माणखरिद गरिने पहिलो घरका लागि प्रदान गरिने कर्जामा ऋण भुक्तानी आम्दानी अनुपात (डीटीआई) अधिकतम ६० प्रतिशत कायम गर्नुपर्ने व्यवस्था गरिनेछ, समीक्षामा भनिएको छ । कृषि, पर्यटन एवम् साना तथा मझौला पेसाव्यवसायका लागि ५० लाखदेखि २ करोड रुपैयाँसम्म ऋण लिँदा करचुक्ता प्रमाणपत्र नभए पनि हुने भएको छ । तर कर दाखिला कागजात जस्तै, बैंक भौचर भने हुनुपर्नेछ । यसअघि यस्तो ऋणका लागि पनि कर चुक्ता प्रमाणपत्र चाहिने व्यवस्था थियो । स्वप्रयोजनका लागि निर्माणखरिद गरिने पहिलो घर तथा ५० लाखदेखि २ करोड रुपैयाँसम्मको कृषि, पर्यटन एवम् साना तथा मझौला पेसाव्यवसायका लागि कर दाखिला कागजातका आधारमा कर्जा प्रदाननवीकरण गर्न सक्ने व्यवस्था मिलाइनेछ, राष्ट्र बैंकले भनेको छ । अब घरजग्गा खरिदमा जग्गाको ५० देखि ६० प्रतिशतसम्म ऋण पाइने भएको छ । जसमध्ये महानगरपालिका, उपमहानगरपालिका र काठमाडौं महानगरपालिकासँग जोडिएका नगरपालिका क्षेत्रमा अधिकतम ५० प्रतिशत र सोबाहेकका क्षेत्रमा ६० प्रतिशतसम्म ऋण पाइनेछ । यसअघि काठमाडौं उपत्यकामा ४० प्रतिशत र उपत्यकाबाहिर ५० प्रतिशतसम्म ऋण पाउने व्यवस्था थियो । समीक्षामार्फत राष्ट्र बैंकले कर्जाको ऋण मूल्य अनुपात (एलटीभी अनुपात)को सीमा बढाएको हो । यसका लागि घरजग्गाा बिक्री गर्ने निकाय नियमानुसार दर्ता भएका घर जग्गा व्यवसाय कम्पनी हुनुपर्नेछ ।प्राथमिकताप्राप्त क्षेत्रमा प्रवाह हुने ऋणमा पनि बैंक तथा वित्तीय संस्थाले केही राहत पाउने भएका छन् । प्राथमिकताप्राप्त क्षेत्रको कर्जा प्रवाहमा वित्तीय संस्थालाई प्रोत्साहन गर्न यस्तो व्यवस्था गरिएको हो । हाल यस्तो कर्जामा सूक्ष्म निगरानी (वाचलिस्ट) सम्बन्धी व्यवस्थाको समयावधि बढाउन लागिएको हो । यस्तो सीमा हाल दुई वर्ष छ । नयाँ व्यवस्थामा उक्त सीमा कति बनाउने भन्ने राष्ट्र बैंकले निर्देशिकामार्फत टुंगो लगाउनेछ । यस्तै, कोरोना भाइरसको संक्रमणले असर पर्न सक्ने सम्भावित क्षेत्र पहिचान गरी त्यस्ता क्षेत्रमा प्रवाह भएको कर्जामा विशेष सुविधा दिने राष्ट्र बैंकको तयारी छ । त्यस्ता क्षेत्रमा प्रवाह भएको कर्जामा पुनर्कर्जा सुविधा र पुनर्संरचना तथा पुनर्तालिकीकरणको व्यवस्थामा आवश्यकताअनुसार पुनरावलोकन गरिनेछ, समीक्षामा भनिएको छ । राष्ट्र बैंकले लघुवित्त वित्तीय संस्थाले वितरण गर्ने वोनसमा भने कडाइ गरेको छ । अब २० प्रतिशतभन्दा बढी लाभांश वितरण गर्ने संस्थाले थप २५ प्रतिशत रकम सामाजिक उत्तरदायित्व कोषमा जम्मा गर्नुपर्नेछ । यसअघि २० प्रतिशतभन्दा बढी बोनस वितरण गर्दा २५ प्रतिशतले हुन आउने रकम ग्राहक संरक्षण कोषमा जम्मा गर्नुपर्ने व्यवस्था थियो । अहिले पुनः अर्को २५ प्रतिशतको सामाजिक उत्तरदायित्व कोष स्थापना गर्न लगाइएको हो । नेपाली नागरिक, फर्म तथा सस्थांले व्यवसाय सञ्चालन वा विस्तार गर्न विदेशबाट ल्याउने ऋणको सीमा बढाइएको छ । नयाँ व्यवस्थाअनुसार अब नागरिक, फर्म वा संस्थाले राष्ट्र बैंकको पूर्वस्वीकृति लिई भारतबाट भारु १० करोडसम्म र अन्य मुलुकबाट अमेरिकी डलर १० लाखसम्म कम्तीमा ३ वर्ष अवधिका लागि ल्याउन पाउनेछन् । यसअघि भारतबाट भारु ५ करोडसम्म र अन्य मुलुकबाट अमेरिकी डलर ५ लाखसम्म कम्तीमा ५ वर्ष अवधिका लागि सहुलियतपूर्ण ब्याज वा बिनाब्याजमा ऋणसापटी लिन पाउने व्यवस्था थियो । बैंक तथा वित्तीय संस्थाले विदेशी संस्था तथा गैरआवासीय नेपालीबाट निक्षेप संकलन गर्न सक्ने व्यवस्थामा पुनरावलोकन गरी दायरा थप फराकिलो बनाइने राष्ट्र बैंकले बताएको छ । राष्ट्र बैंकले स्थापना गरी सञ्चालनमा ल्याएको वास्तविक समयको भुक्तानी प्रणाली (आरटीजीएस) मा विकास बैंकलाई पनि आबद्ध गराइने पनि समीक्षामा उल्लेख छ । वाणिज्य बैंकहरू आरटीजीएसमा आबद्घ भइसकेको सन्दर्भमा सबै विकास बैंक र सबै वित्त कम्पनीलाई समेत उक्त प्रणालीमा आबद्घ गरी ठूलो मूल्य तथा जरुरी भुक्तानीसम्बन्धी कार्यलाई थप सहज बनाइनेछ, राष्ट्र बैंकले भनेको छ । भुक्तानीसम्बन्धी कारोबार गर्न अनुमतिपत्र प्राप्त संस्थाले कारोबार तथा कार्डसँग सम्बन्धित संवेदनशील सूचनाको सुरक्षा प्रत्याभूति गर्न भुक्तानी प्रणालीको परीक्षण सम्बन्धमा नियमित अनुगमन तथा निगरानीको व्यवस्था मिलाइनेछ । राष्ट्रिय भुक्तानी स्विच स्थापना प्रक्रिया अघि बढाइने पनि अर्धवार्षिक समीक्षामा उल्लेख छ । मुलुकको बाह्य क्षेत्र सन्तुलनमा रहे पनि मूल्यवृद्धि नियन्त्रणमा केही दबाब रहेको राष्ट्र बैंकले औंल्याएको छ । पछिल्लो समय छिमेकी मुलुकमा देकिएको मूल्यवृद्धिको प्रभाव नेपालको खाद्य घरेलु मूल्यवृद्धिमा पनि परेको छ । चीनबाट फैलिएको कोरोना भाइरसको संक्रमणले पर्यटन र व्यापारिक गतिविधि प्रभावित हुने राष्ट्र बैंकको अनुमान छ ।"
गरिमापीडितलाई साढे ३ करोड अनुदान,"गरिमाको नक्कली बीउबाट २३ करोड क्षतिमा किसानले ३ करोड ४४ लाख रुपैयाँ मात्रै पाउने भएका छन् । उक्त रकम राहतस्वरूप दिन लागिएको कृषि तथा पशुपन्छी विकास मन्त्रालयले बताएको छ । सरकारले सबै रकम दिन सक्दैन । मल, बीउ, विषादी, सिँचाइ, बिजुली खर्चस्वरूप ३ करोड ४४ लाख रुपैयाँ दिने निर्णय भएको छ, मन्त्रालयका एक अधिकारीले भने, रकम नगद अनुदान नै हो । नपाउनुभन्दा किसानलाई यो पनि केही हो । बीउबिजन गुणस्तर नियन्त्रण केन्द्र प्रमुख मदन थापाको संयोजकत्वमा गठित क्षतिपूर्ति समितिले किसानको उत्पादन लागत खर्चका आधारमा १७ करोड र परिमाणका आधारमा २३ करोड रुपैयाँ क्षति सिफारिस गरेको थियो । क्षतिपूर्ति समितिले मंसिरमा प्रतिवेदन बुझाएको थियो । मन्त्रालयले ढिला गरी लागत खर्चका आधारमा २० प्रतिशतका दरले अनुदान दिने निर्णय गरेको हो । प्रतिवेदनअनुसार लागत खर्चको आधारमा १७ करोडको २० प्रतिशत अनुदान दिने निर्णय भएको छ, मन्त्रालयका प्रवक्ता हरिबहादुर केसीले भने । कृषिबाट निर्णय भएपछि सम्बन्धित पालिकालाई अख्तियारी दिन अर्थ मन्त्रालयमा पठाइसकेको उनले बताए । कृषिले फागुन १३ गते विनियोजित बजेटबाटै दिने निर्णय गरेको थियो । त्यसलगत्तै प्रक्रिया मिलाइदिन १६ गते अर्थमा पठाइसकेका छौं, उनले भने, अब अर्थबाट सिधै महालेखा नियन्त्रकको कार्यालयबाट सम्बन्धित महानगरपालिकामा जान्छ । महानगरपालिकानगरपालिका र गाउँपालिकाले लागतका आधारमा किसानलाई नगद दिने उनले बताए । उत्पादनका आधारमा २३ करोड भए पनि सम्पूर्ण रकम बेहोर्न सक्ने अवस्थामा मन्त्रालय नरहेको केसीको भनाइ छ । विनियोजित बजेट नै ३ करोड ४४ लाख हो, केसीले भने, सरकारले राहत दिएको हो । अब अर्थले प्रक्रिया मिलाइदिन्छ । मन्त्रालयले किसानलाई राहत दिएको दाबी गरे पनि सरोकारवाला निकाय भने पर्याप्त नभएको उनी बताउँछन् । गरिमाको हाइब्रिड बीउ सरकारले नै सिफारिस गरेकाले किसानले परिमाणकै आधारमा २३ करोड नै क्षतिपूर्ति पाउनुपर्ने उनीहरूको भनाइ छ । सरकारबाट सिफारिस गरिएको जात हो । जति क्षति हो, त्यति नै पाउनुपर्ने किसानको अधिकार हो, राष्ट्रिय कृषक समूह महासंघका संस्थापक अध्यक्ष उद्धव अधिकारीले भने, सरकारले सिफारिस गरेको जात भएकाले नैतिकताको पनि प्रश्न भयो । विश्वास गर्ने आधार बनाउन किसानलाई पूरै भुक्तानी दिनुपर्छ । बीउबिजन ऐनअनुसार कारबाही गर्दा आयातकर्ता र बिक्रेताले उन्मुक्ति पाउने जनाउँदै मन्त्रालयले थप कारबाही गर्न वाणिज्य आपूर्ति तथा उपभोक्ता हित संरक्षण विभागलाई पत्र पठाउने जिम्मा लगाएको थियो । विभागले उपभोक्ता संरक्षण ऐन०७५ अनुसार १५ बिक्रेता र आयातकर्ता दिवानगज चौधरीसहितलाई ३१ लाख २० हजार रुपैयाँ जरिवाना गरेको थियो । विभागले नक्कली बीउ बेचेका आधारमा जरिवाना गरेको जनाएको छ । आयातकर्ता सनराइज एग्रिकल्चर रिसर्च सेन्टर प्रालिलाई ३ लाख र खुद्रा बिक्रेतालाई बढीमा २ लाख जरिवाना गरिएको थियो । यीबाहेक गरिमा नामको बीउ भारतको रेनोभा सिड साइन्स इन्डिया प्रालिको हकमा सरकार मौन छ । जानकारका अनुसार रेनोभा सिड कम्पनीलाई कूटनीतिक माध्यमबाट पत्र पठाउन सक्थ्यो । तर अहिलेसम्म पत्राचार हुन सकेको छैन । प्रतिवेदनअनुसार गरिमा बीउ २३ हजार ४ सय २८ किलो बिक्री भएको थियो ।"
अतिरिक्त रकम तिर्नुपरे उद्योग बन्द,"नेपाल विद्युत् प्राधिकरणले गत माघमा फेरि केही उद्योगलाई ट्रंक र डेडिकेटेडका नाममा ६७ प्रतिशतसम्म अतिरिक्त रकम तिर्नुपर्ने बिल काटेपछि विद्युत् महसुल विवाद ब्युँतिएको छ ।प्राधिकरणले लोडसेडिङ अन्त्यपछि पनि ६७ प्रतिशत अतिरिक्त शुल्कसहितको बिलिङ गरेपछि बुटवलभैरहवाका २२ लगानीकर्ताले उद्योग बन्द गर्नुपर्ने बाध्यात्मक अवस्था आइलागेको जनाएका छन् । बुटवल र भैरहवा क्षेत्रका २२ वटा उद्योगका लगानीकर्ताले काठमाडौं आई प्राधिकरणले गरेको गैरकानुनी बिलिङ रकम तिर्न नसक्ने बताएका छन् । नेपाल उद्योग वाणिज्य महासंघका पदाधिकारी र उद्योगीहरूले सोमबार पत्रकार सम्मेलन गरी प्राधिकरणले तय गरेअनुसारको रकम तिर्नुपरे उद्योग बन्द गर्नुपर्ने अवस्था सिर्जना हुने दाबी गरे । हामीले विद्युत् जडान गर्दा औद्योगिक कोरिडर लाइनबाट जडान गरी उद्योग सञ्चालन गर्दै आएकोमा विवाद छैन, पत्रकार सम्मेलनपछि जारी विज्ञप्तिमा भनिएको छ, हामीले ट्रंक लाइनबाट विद्युत् जडान गरी पाऊँ भनी कुनै पनि प्रकारको माग तथा निवेदन नगरेको हुँदा साधारण लाइनबमोजिमकै शुल्क तिर्ने व्यवस्था मिलाउन हाम्रो आग्रह छ । लोडसेडिङ अन्त्यपछि पनि ६७ प्रतिशत महँगो बिलले उत्पादन लागत महँगो पर्ने, उपभोक्तामा मूल्य वृद्धिसमेत हुने हुँदा वृद्धि गरिएअनुसारको रकम भुक्तानी गरी उद्योग सञ्चालन गर्न नसक्ने विज्ञप्तिमा उल्लेख छ ।पत्रकार सम्मेलनमा महासंघका वरिष्ठ उपाध्यक्ष शेखर गोल्छाले बिनाकारण महँगो शुल्क लगाएर सरकारले उद्योगलाई धराशायी बनाउने काम गरेको आरोप लगाए । हाम्रो तुलनात्मक लाभको क्षेत्र विद्युत् हो, उनले भने, तर विद्युत् भारत बिक्री गर्ने छलफल भइरहँदा स्वदेशी उद्योगलाई भने महँगो शुल्क लगाइएको छ । लोडसेडिङ अन्त्य भइसकेपछि पनि डेडिकेटेड र ट्रंक लाइनको महसुल तिर्नू भन्दै प्राधिकरणले उद्योगीलाई पत्र पठाइरहेको उनको भनाइ छ । अहिले पनि उद्योगीलाई लोडसेडिङ हुँदाकै महसुल दर लगाइनु दुःखद भएको महासंघका उपाध्यक्ष किशोर प्रधानले बताए । लोडसेडिङको समयमा समेत ट्रंक तथा डेडिकेटेड लाइनबाट विद्युत् नलिएका उद्योगलाई समेत प्राधिकरणले ६७ प्रतिशतसम्म अतिरिक्त रकमको बिल पठाइरहेको उद्योगीहरूले जनाउँदै आएका छन् । ६ घण्टाभन्दा बढी लोडसेडिङ भएको अवस्थामा दैनिक २० घण्टाभन्दा बढी विद्युत् उपभोग गरे मात्रै उक्त महसुल तिर्नुपर्ने प्राधिकरणको विद्युत् महसुल विनियमावलीमा भएको उनीहरूको तर्क छ । प्राधिकरणको महसुल विनियमावलीअनुसार ट्रंक तथा डेडिकेटेड लाइनबाट विद्युत् उपभोग गर्ने ग्राहकले साधारण महसुलभन्दा करिब ६७ प्रतिशत बढी महसुल तिर्नुपर्छ । ०७४ चैतमा विद्युत् कार्यालय भैरहवा शाखाले आफ्नो आन्तरिक भार मिलान गर्ने क्रममा बुटवलभैरहवा औद्योगिक करिडोरको लाइन ट्रंक लाइनमा परेको भनी ०७६ मंसिरमा आएर करिब ६७ प्रतिशत महसुल वृद्धि गरी बिल जारी गरेको छ, उद्योगीहरूले जारी गरेको विज्ञप्तिमा उल्लेख छ । यो क्षेत्रका उद्योगले ४० वर्षदेखि ३ केभीए औद्योगिक करिडोर विद्युत् प्रसारण लाइनबाट विद्युत् उपभोग गरी साधारण महसुलबमोजिम बिल भुक्तानी गर्दै आएको उद्योगीहरूको भनाइ छ । बुटवलभैरहवा औद्योगिक करिडोरको पूर्वतर्फ रहेका १६ वटा उद्योगलाई मंसिरमा प्राधिकरणले पत्र पठाई ट्रंक र डेडिकेटेडबापतको शुल्क तिर्न पत्र पठाएको एसआर स्टिल्सका सञ्चालक सुरज उप्रेतीले बताए । पश्चिमतर्फका ६ वटा उद्योगलाई भने माघ १६ गतेबाट यस्तो पत्र पठाउन सुरु गरिएको उप्रेतीले जानकारी दिए । १५ वटा उद्योगलाई ०७५ वैशाखदेखिको ट्रंक र डेडिकेटेड महसुल तिर्न पत्र पठाइए पनि बाँकी ६ वटालाई भने ०७३ सालदेखिकै महसुल तिर्न भनिएको उनले बताए । परासी करिडोरमा समेत ३ वटा उद्योगमा यस्तै समस्या देखिएको महासंघका केन्द्रीय सदस्य अञ्जन श्रेष्ठको भनाइ छ । भदौमा प्राधिकरणबाट विद्युत् जडान गरेका उद्योगलाई समेत डेडिकेटेड र ट्रंक महसुल लगाइएको उनको दाबी छ । प्राधिकरणका कार्यकारी निर्देशक कुलमान घिसिङ भने सञ्चालक समितिको निर्णयअनुसार उद्योगहरूलाई छुट बिल पठाइएको बताउँछन् । डेडिकेटेड र ट्रंक महसुलसम्बन्धी विवाद अध्ययनका लागि मन्त्रिपरिषद्ले समिति गठन गरेको छ, उनले भने, समितिले दिएको सुझावअनुसार मन्त्रिपरिषद्ले गर्ने निर्णयका आधारमा उद्योगीको समस्या सम्बोधन हुन्छ । ट्रंक र डेडिकेटेड विवाद विषयमा अघिल्लो महिना मन्त्रिपरिषद्ले ऊर्जा सचिव दिनेशकुमार घिमिरेको संयोजकत्वमा अध्ययन समिति गठन गरेको छ ।"
नेपाल लिकर्सले गर्यो वज्राचार्यसँग सम्झौता,काठमाडौं (कास) नेपाल लिकर्सले गायक दीपक वज्राचार्यसँग सहकार्य गरेको छ । लिकर्सले सामाजिक उत्तरदायित्वको निरन्तरतास्वरूप गायक वज्राचार्यसँग सहकार्य गरेको हो ।
बीओकेको नगद फिर्ता योजना,काठमाडौं (कास) बैंक अफ काठमान्डू (बीओके) ले कार्ड बाहकका लागि भिसा नगद फिर्ता योजना ल्याएको छ । ग्राहकले योजनाका लागि एक महिनाभित्र पीओएसअन्तर्गत कारोबार गर्दा ५ सय रुपैयाँ नगद फिर्ता प्राप्त गर्नेछन् । योजनामा सहभागी हुन प्रत्येक कारोबार ५ सय रुपैयाँ वा त्योभन्दा बढी हुनुपर्ने बैंकले जनाएको छ ।
सनराइजलाई मोबाइल बैंकिङ लिडर,काठमाडौं (कास) सनराइज बैंक मोबाइल बैंकिङ लिडर अवार्डबाट सम्मानित भएको छ । बैंकले डिजिटल भुक्तानी क्षेत्रमा मोबाइल बैंकिङ सेवामार्फत नवीनतम सेवासुबिधा र सहज डिजिटल भुक्तानी प्रदान गरेकोमा बैंकलाई उक्त अवार्डले सम्मान गरेको हो । एफ वन सफ्ट इन्टरनेसनलका प्रमुख कार्यकारी अधिकृत सुवास शर्माले शुक्रबार आयोजित कार्यक्रममा बैंकका प्रमुख कार्यकारी अधिकृत जनक शर्मा पौड्याललाई अवार्ड हस्तान्तरण गरे ।
जनकपुरमा मेटलाइफको कार्यालय,"काठमाडौं (कास) मेटलाइफले सोमबारदेखि धनुषाको जनकपुरमा नयाँ एजेन्सी कार्यालय सञ्चालनमा ल्याएको छ । कम्पनीका उपाध्यक्ष नर्मल काजी श्रेष्ठले एजेन्सी कार्यालय उद्घाटन गरे । कार्यालयले ग्राहकलाई बिमा शुल्क तथा आवेदन संकलन, बिमा लेख हस्तान्तरण, परिवर्तन र पुनःस्थापनालगायत सेवा प्रदान गर्नेछ ।"
"कोकाकोलाको दिउँसै झपझप, कोकले अप","काठमाडौं (कास) कोकाकोलाले दिउँसै झपझप, कोकले अप योजना सार्वजनिक गरेको छ । कम्पनीले दिउँसोको आलस्यपन भगाउन र कुनै पनि क्षण तथा अवसरलाई नछुटाउने उद्देश्यका साथ यो योजना ल्याएको हो ।"
मुक्तिनाथसिद्धार्थ अस्पताल सहकार्य,"काठमाडौं (कास) मुक्तिनाथ विकास बैंक र सिद्धार्थ बिजनेस ग्रुप अफ हस्पिटालिटीबीच बैंकका ग्राहकलाई अस्पतालको सेवाशुल्कमा १० प्रतिशत छूट दिनेसम्बन्धी सोमबार सम्झौता भएको छ । सम्झौताअनुसार बैंकका ग्राहकले अस्पतालका होटल, रिसोर्ट, रेस्टुरेन्ट र क्याफेमा उक्त छुट प्राप्त गर्नेछन् । बैंकका नायव प्रमुख कार्यकारी अधिकारी समिर शेखर बज्राचार्य र अस्पतालका बिक्री तथा बजारीकरण निर्देशक प्रभाकर खड्काले सम्झौतामा हस्ताक्षर गरे ।"
पेट्रोलियम करबारे जवाफ देऊ,"काठमाडौं (कास) सरकारले पेट्रोलियम पदार्थमा गरेको करवृद्धिका विषयमा रुलिङ जारी गर्दै सरकारलाई जवाफ दिन सभामुख अग्निप्रसाद सापकोटाले निर्देशन दिएका छन् । पूर्वाधार विकास करको दर बढाई सरकारले पेट्रोलियम पदार्थमा प्रतिलिटर १० रुपैयाँ कर लगाएको विषयमा सरकारको ध्यानाकर्षण गराउँदै जवाफ दिन उनले भनेका हुन् । सामान्यतया संसद्ले मात्रै करका दर परिवर्तन गर्ने अभ्यासविपरीत सरकारले पेट्रोलमा कर लगाउने निर्णय गरेपछि आइतबारबाट सांसदहरूले प्रश्न उठाइरहेका छन् । सोमबार संघीय समाजवादीकी सांसद सरिता गिरीले संसद् छलेर कर लगाउने सरकारलाई अधिकार छैन भन्दै यसमा स्पष्टीकरण दिन सरकारका नाममा निर्देशन जारी गर्न सभामुखलाई आग्रह गरिन् । यो विषयमा माननीय सदस्यले हिजो पनि कुरा उठाउनुभएको थियो । मेरो ध्यानाकर्षण हिजो पनि भएको थियो, सभामुख सापकोटाले भने, म सरकारको ध्यानाकर्षण गराउँछु । गत १२ गतेको मन्त्रिपरिषद्ले पूर्वाधार विकास करको दर परिवर्तन गरी प्रतिलिटर ५ रुपैयाँ लिइँदै आएकोमा १० रुपैयाँ लिने निर्णय गरेको छ । प्रमुख प्रतिपक्षी दलका नेता शेरबहादुर देउवाले आइतबारको संसद् बैठकमा पेट्रोलियम पदार्थमा थप कर लगाएर जनतालाई भार बढाउने काम गरेको भन्दै सरकारको आलोचना गरे । कर बढाउने निर्णय रोक्न अपिलसमेत गरेका थिए ।सांसद् गिरीले कर लगाउने अधिकार संसद्लाई मात्र भएको भन्दै यसलाई छलेर गरिएको निर्णयमा आपत्ति जनाइन् । आइतबार पनि उनले यही विषयमा धारणा राखेकी थिइन् । सोमबारको बैठकमा कांग्रेस सांसद दिलेन्द्रप्रसाद बडूले पनि संसद् चलिरहेका बेला सरकारले इन्धनमा दोब्बर कर लगाएकोमा आपत्ति जनाउँदै फिर्ता गर्न माग गरे । सरकारले निर्धारण गरेको राजस्व लक्ष्य भेट्टाउन असक्षम भएको आरोपसमेत लगाए । संसद् चलिरहेका बेला सरकारले निर्णय गरी कर बढाएर संसद्को अपमान गरेको छ, उनले भने ।"
सेक्युरिटी प्रेस अन्योलपछि पासपोर्ट छाप्न टेन्डर,सञ्चार तथा सूचना प्रविधिमन्त्री गोकुल बास्कोटाले सुरक्षण मुद्रण (सेक्युरिटी प्रेस) खरिदमा घुसबार्गेनिङ प्रकरणसंगै अन्योल बढेपछि राहदानी विभागले २० लाख ईपासपोर्ट छपाइ गर्न टेन्डर आह्वान गरेको छ । सोमबार राति विभागले टेन्डर आह्वान गरेको हो । बाँस्कोटाले सेक्युरिटी प्रेस खरिद प्रक्रिया अघि बढाउने भएसँगै विभागले यसअघि भदौ १० मा गरेको टेन्डर कात्तिक २१ मा रद्द गरिएको थियो । आफ्नै देशमा सेक्युरिटी प्रेस स्थापना हुने र सोही प्रेसमा पासपोर्ट छाप्न सकिने भन्दै प्रधानमन्त्री केपी शर्मा ओलीले उक्त बोलपत्र रद्द गर्न निर्देशन दिएका थिए ।सेक्युरिटी प्रेस स्थापनामा हुने ढिलाइका कारण पासपोर्ट अभाव हुने अवस्था आएपछि राहदानी विभागले २० लाख पासपोर्ट छपाइका लागि बोलपत्र आह्वान गरेको हो । ३० दिन भित्र प्रस्ताव पेस गर्ने गरी विभागले अन्तराष्ट्रिय टेन्डर आह्वान गरेको हो । हाल विभागसँग मेसिन रिडेबल पासपोर्ट (एमआरपी) साढे ५ लाख वटा मात्रै बाँकी छन् । यो पासपोर्टले आगामी वर्षको माग नधान्ने मूल्यांकनसहित विभागले २० लाख विद्युतीय मेसिन रिडेबल पासपोर्ट खरिदका लागि अन्तर्राष्ट्रिय बोलपत्र आह्वान गरेको हो । यो ठेक्का प्रक्रिया आगामी असारसाउनमा टुंगिने विभागका महानिर्देशक रामकाजी खड्काले बताए । अहिले रहेको राहदानीले अबको एक वर्षको माग धान्न सक्ने उनको भनाइ छ । ३२ वटा पोलिकार्बोनेट डाटा पेज भएको १६ लाख विद्युतीय पासपोर्ट र ६४ वटा पोलिकार्बोनेट पेज भएको चार लाख थान पासपोर्ट छपाइका लागि अन्तर्राष्ट्रिय बोलपत्र आह्वान गरिएको हो ।यसअघि सेक्युरिटी प्रेस स्थापनाका लागि जिम्मा पाउने कम्पनीबाट आवश्यक पासपोर्ट तत्काल छपाएर ल्याउने सरकारको तयारी थियो । सेक्युरिटी प्रेस खरिद क्रममा स्थानीय एजेन्टसँग घूस मागेको अडियो सार्वजनिक भएपछि दुई साताअघि मन्त्री बाँस्कोटाले राजीनामा दिइसकेका छन् । बाँस्कोटाले स्विस कम्पनीका स्थानीय एजेन्ट विजय मिश्रसँग घूस मागेको अडियो सार्वजनिक भएपछि सेक्युरिटी प्रेस खरिद प्रक्रिया थप अन्योलमा परेको छ । बाँस्कोटा र सुरक्षण मुद्रण केन्द्रका कार्यकारी निर्देशक विकल पौडेलको सक्रियतामा प्रधानमन्त्रीले राहदानी विभागलाई यसअघिको बोलपत्र रद्द गर्न निर्देशन दिएका थिए ।फ्रान्सेली कम्पनी आईएन ग्रुपसँग सेक्युरिटी प्रेस खरिद गर्ने योजनाअनुसार सञ्चार मन्त्रालयलाई मन्त्रिपरिषद्ले खरिदको जिम्मेवारी दिइसकेको थियो । पूर्वमन्त्री बाँस्कोटा युरोप भ्रमणमा गएका बेला गत वर्ष सुरक्षण मुद्रण केन्द्रका कार्यकारी निर्देशक पौडेल र आईएन ग्रुपका प्रतिनिधिले नेपालमा सेक्युरिटी प्रेस स्थापनाका लागि समझदारीपत्रमा हस्ताक्षर गरेका थिए ।सरकारले सुरुमा फ्रान्सेली कम्पनीसँग जीटूजी प्रक्रियामार्फत सेक्युरिटी प्रेस स्थापनाको प्रक्रिया अघि बढ्दै गर्दा केन्द्रका कार्यकारी निर्देशक पौडेलको पहलमा जर्मनी कम्पनीले पनि प्रस्ताव दर्ता गराएको थियो । बिना प्रतिस्पर्धा ठूलो धनराशि खर्च हुने सेक्युरिटी प्रेस स्थापना गर्न लागिएको भन्दै यो प्रक्रियाको चर्को आलोचना भएको थियो । सेक्युरिटी प्रेस स्थापनाका लागि सञ्चार तथा सूचना प्रविधि मन्त्रालयमा प्रस्ताव बुझाएका जर्मनीको कम्पनी भेरिडोस र फ्रान्सेली आईएन ग्रुपले नेपाललाई आवश्यक १० लाख विद्युतीय राहदानी निःशुल्क प्रदान गर्ने प्रस्ताव गरेका थिए । तिनै कम्पनीको प्रस्तावका आधारमा सञ्चार मन्त्रालयले यसअघि आह्वान गरिएको अन्तर्राष्ट्रिय बोलपत्र रद्द गर्न मन्त्रिपरिषद् कार्यालयलाई ताकेता गरेको थियो ।यसपटकको बोलपत्रमा सर्तहरू पनि केही परिवर्तन गरिएको राहदानी विभागका महानिर्देशक खड्काले बताए । यसअघि आह्वान गरिएको बोलपत्रमा युरोपेली कम्पनीका लागि मात्रै पायक पर्ने सर्त राखिएको भन्दै अन्य कम्पनीले विभागमा गुनासो गरेका थिए । अन्तर्राष्ट्रिय नागरिक उड्डयन निकाय (आईकाओ) ले सन् २०२५ भित्र ईपासपोर्ट प्रयोगमा ल्याउनुपर्ने निर्देशन जारी गरिसकेको छ । नेपालमा अहिले प्रचलनमा रहेको एमआरपी पासपोर्ट ०६७ पुसबाट वितरण सुरु भएको हो । हालसम्म ६१ लाख एमआरपी पासपोर्ट वितरण भइसकेको छ ।
झन्डै सय अंक घट्यो नेप्से,"काठमाडौं (कास) सोमबार सेयर बजारमा ९६०६ अंकको गिरावट भएको छ । एकै दिन यति धेरै अंकले बजार घटेको यो पहिलो हो । यसअघि एकै दिन ८४ अंकसम्म नेप्से घटेको थियो । करिब दुई साता उच्च अंकले बढेको बजार आइतबारदेखि नै घट्न थालेको थियो । सोमबार झन्डै सय अंक बजार घटेको हो । योसँगै नेप्से १ हजार ४ सय ९५३० विन्दुमा ओर्लेको छ । अघिल्लो दिनको तुलनामा यो ६ प्रतिशत कम हो । आइतबार नेप्से करिब ४१ अंक घटेको थियो ।अघिल्ला दुई सातामा नेप्से करिब २ सय ८० अंक माथि उक्लिएको थियो । सो अवधिमा करिब दुई दिन (३ अंकले) मात्र बजार ऋणात्मक भएको थियो । यसअघि बढेको बजारमा अल्पकालीन लगानीकर्ता प्रफिट बुकिङमा लागेपछि बजार घटेको विश्लेषण गरिएको छ । तीन सातायता बजारमा देखिएको उतारचढावलाई केहीले अर्थमन्त्री युवराज खतिवडाको बहिर्गमनसँग पनि जोडेर प्रतिक्रिया दिने गरेका छन् । यसअघि अर्थमन्त्री खतिवडा बाहिरिने भनेर बजार बढ्यो, एक सेयर लगानीकर्ताले भने, एकदुई दिनयता खतिवडाले अर्थमन्त्री पद छाड्नु नपर्ने आशयका भनाइ आइरहेका छन् । यसकारण बजार घट्न थालेको उनको भनाइ छ । लामो समयपछि सोमबार सेयर बजारमा घटेर सर्किट ब्रेकर (बजार अस्वाभाविक घटबढ हुँदा नियन्त्रणका लागि कारोबार रोक्ने काम) लागेको छ । कारोबार सुरु भएको तेस्रो घण्टामा ६ प्रतिशत बजार घटेपछि नेप्सेले सो दिनको कारोबार बन्द गरेको हो । सो दिन १२ बजेर ४६ मिनेट जाँदा (दोस्रो घण्टामा) नेप्से ४ प्रतिशत घटेपछि ४० मिनेटका लागि कारोबार रोकिएको थियो । त्यसपछि खुलेको बजार १ बजेर २९ मिनेट जाँदा ६ प्रतिशत घटेपछि नेप्सेले पूरै कारोबार बन्द गर्यो ।पहिलो घण्टामा ४ प्रतिशत बजार घटे वा बढेपछि २० मिनेट, दोस्रो घण्टामा ५ प्रतिशत बजार घटे वा बढेपछि ४० मिनेट र त्यसपछि ६ प्रतिशत बजार घटे वा बढेपछि पूरै दिन कारोबार बन्द गर्नुपर्ने नीतिगत व्यवस्था छ । यही व्यवस्थाअनुसार करिब सोमबार साढे १ बजेतिर नेप्सेले कारोबार बन्द गरेको हो । सोमबार बजार घट्नुको कुनै कारण नभएको ब्रोकरहरू बताउँछन् । जसरी यसअघि बढ्नुको कुनै कारण थिएन, त्यसैगरी घट्नुको पनि कुनै कारण छैन । बजारमा के घट्नुको कारण केही पनि भेटिँदैन । यसअघि धेरैले बढेका बिमा, लघवित्तलगायत समूहको परिसूचक धेरैले घटेकाले त्यो स्वाभाविक भएको उनीहरूको तर्क छ । यसअघि ती समूहको परिसूचक ओभरभ्यालुड भएको थियो, ती ब्रोकरले भने, पहिले सेयर किनेका लगानीकर्ताले मार्जिन आएपछि बेच्दा बजार धेरैले घट्यो । अहिले सेयर बजारलाई सकारात्मक प्रभाव पार्ने एक कारण बैंक तथा वित्तीय संस्थामा तरलता अवस्था सहज हुनु हो । योबाहेक धेरै सूचकको अवस्था पहिले जस्तै हो । सीमित लगानीकर्ताले आन्तरिक चलखेल गरी गरी सेयर कर्नरिङ गरेर नेप्से बढाएका थिए, एक जानकारले भने, बढेको बजार देखेर नयाँ लगानीकर्ता भित्रिए, त्यसपछि पहिले सेयर खरिद गर्ने (चलखेल गर्ने) ले धमाधम सेयर बेच्न थाले । यस्तै हो सेयर बजारमा सीमितले कमाउँछन्, धेरैले गुमाउँछन् ।"
आठ जनाविरुद्ध मुद्दा,"काठमाडौं (कास) बीउ खरिदमा अनियमितता गरेको आरोपमा अख्तियार दुरुपयोग अनुसन्धान आयोगले राष्ट्रिय बीउबिजन कम्पनीका प्रबन्ध सञ्चालक धर्मराज अधिकारीसहित आठ जनाविरुद्ध भ्रष्टाचार मुद्दा चलाएको छ । मुद्दा लाग्नेमा युनिक सिड कम्पनीका लक्ष्मीकान्त ढकाल, बीजवृद्धि कम्पनीका रामचन्द्र अधिकारी, बीउविजय कम्पनी लिमिटेडका रेवतीरमण ओझा, आर्थिक महाशाखा प्रमुख महेशकुमार पौडेल, शाखा अधिकृत विन्दु थापा, वरिष्ठ सहायक सुरेन्द्रमान श्रेष्ठ र वरिष्ठ सहायक स्टोरकिपर धमेन्द्रकुमार झा छन् ।"
नयाँ विजेताको प्रतीक्षा,"घरेलु टोली सुदुरपश्चिम११ स्पोर्टस क्लब र थ्रीस्टार क्लब मोफसलकै सर्वाधिक धनराशीको सुदुरपश्चिम खप्तड गोल्डकपको चौथो संस्करणको हात पार्न मंगलबार फाइनलमा प्रतिस्पर्धा गर्दैछन् ।आयोजक सुदूरपश्चिम११ पहिलो पटक फाइनल पुगेको हो र अन्तिम खेललाई स्मरणीय बनाउने दाउमा टोली रहेको छ । थ्रीस्टार लगातार दोस्रो पटक फाइनल पुगेको हो । फाइनलमा जित हात पार्ने दुवै टिमको दाबी सामान्य भइहाल्यो । चौथो संस्करणसम्म आइपुग्दा दुवै टोलीले उपाधि हात पार्न सकेका छैनन् । त्यसैले खप्तड गोल्डकपले नयाँ च्याम्पियन पाउने छ । सहिद स्मारक ए डिभिजन लिगमा चौंथो भएको थ्री स्टार औसत खेल र खेलाडीको बाबजुत घरेलु टिमलाई निराश बनाउने योजनामा छ । फाइनल खेल फाइनल नै हुनेछ, दुवै टिमलाई उत्तिकै गाहृो पनि । फाइनल खेल ५०५० को हो । दुवै टिम युवा खेलाडीले भरिएको छ । जसले मौका बनायो । मेहनत गर्यो उसैले जित्ने हो, थ्री स्टारका प्रशिक्षक मेघराज केसीले भने, हामी हाम्रो तर्फबाट एकदमै मेहनत गर्नेछौं । प्रतियोगिताको दुई खेल खेलेको थ्रीस्टारले ३ गोल गरेको छ भने कुनै गोल खर्चेको छैन । झापामा भएको सताक्षी गोल्डकपको फाइनलमा मछिन्द्र क्लबसँग पराजित थ्री स्टार सुदूरपश्चिम११ लाई कमजोर आक्ने छैन । डिफेन्स लाइनमा बलियो रहेको थ्री स्टारलाई फाइनलमा आफ्नो अग्रपंक्तिले सताउने छ । उसले गोललाईन र डिफेन्समा राम्रो खेल देखाए पनि फिनिसिङमा भने चुकिरहेको छ । पहिलो पटक फाइनल पुगेर इतिहास बनाएको सुदूरपश्चिम११ अर्को इतिहास बनाउने दाउमा छ । त्यसका लागि आयोजक टोलीलाई १२ औं खेलाडीको रूपमा घरेलु समर्थकको राम्रो साथ रहनेछ । आयोजक सुदूरपश्चिमका प्रशिक्षक रोहित भण्डारी घरेलु दर्शकमाझ आफ्ना अनुभवी र युवा खेलाडीले नयाँ इतिहास रच्ने बताउछन । फाइनल खेल हामीलाई गाहृो पर्छ । थ्री स्टार राम्रो टिम हो । हाम्रो खेलाडीमा अनुभव छ । मनोबल पनि उच्च छ । घरेलु दर्शको राम्रो साथ रहनेछ, प्रशिक्षक भण्डारीले भने, हामी बल पोजिसनभन्दा पनि गोल गर्न खेल्छौं । प्रतियोगितामा २ खेल खेलको सुदूरपश्चिमले ६ गोल गर्दा ३ गोल खर्चेको छ । टिमका खेलाडीबीच तालमेल नमिल्दा सुदूरपश्चिमले गोल खादै आएको छ । सर्वाधिक ४ गोल गरिसकेको आयोजकका विक्रम सिंह ठकुरी थ्री स्टारविरुद्ध मुख्य हतियार रहनेछन् । सुदूरपश्चिमका कप्तान गजेन्द्र शाही र थ्री स्टारका कप्तान विक्रम लामाले पहिलो पटक टिमले उपाधि जित्नेमा आफुहरू ढुक्क रहेको बताए । सुदूरपश्चिम स्पोर्ट्स क्लबले आयोजना गरेको प्रतियोगिताको विजेताले २१ लाख १ रुपैया र उपविजेताले १० लाख १ रुपैयाँ पाउने छ । सर्वोकृष्ट खेलाडीलाई बेनेली मोटरसाइकल प्रदान गरिनेछ । यस्तै विभिन्न विधाका उत्कृष्ट खेलाडीलाई १५१५ हजार प्रदान गरिने छ ।"
एन्डरसन काठमाडौं किंग्समा,"न्युजिल्यान्डका आक्रामक ब्याट्सम्यान कोरे एन्डरसन एभरेष्ट प्रिमियर लिगको फ्रेन्चाइज टोली काठमाडौं किंग्स एघारमा अनुबन्ध भएका छन् । काठमाडौंले यसअघि आयरल्यन्डका केभिन ओव्रायनको सम्झौता नवीकरण गरिसकेको छ । सन् २०१४ को पहिलो दिन एन्डरसनले वेष्ट इन्डिजबिरुद्ध ३६ बलमा शतक बनाउदै एकदिवसीय अन्तर्राष्ट्रियमा सबैभन्दा तीब्र शतकको १७ वर्ष पुरानो कीर्तिमान आफ्नो नाममा लेखाएका थिए । त्यसको अर्को वर्ष दक्षिण अफ्रिकाका एबीडी भिल्लियर्सले ३१ बलमा शतक बनाउँदै एन्डरसनको कीर्तिमान तोडेका थिए ।एन्डरसनले न्युजिल्यान्डबाट १३ टेष्ट, ४९ एकदिवसीय र ३१ ट्वान्टी२० अन्तर्राष्ट्रिय खेलेका छन् । ट्वान्टी२० मा उनको औषत २५ र स्ट्राइक रेट १ सय ३९ छ । उमेर समूहदेखि नै एन्डरसनले न्युजिल्यान्ड क्रिकेटमा आफ्नो नाम स्थापित गरिसकेका छन् । इन्डियन प्रिमियर लिग (आईपीएल) मा उनी दिल्ली डेयरडेभिल्स, मुम्बई इन्डियन्स र रोयल च्यालेन्जर्स बैंग्लोरबाट खेलेका छन् । कोरे एन्डरसन विश्वस्तरीय विष्फोटक अलराउन्डरको रुपमा देखिन्छन् । ईपीएलमा उनको उपस्थितिले हाम्रो टिम अधिक शक्तिशाली भएको छ, काठमाडौं किंग्सका प्रमुख कार्यकारी अधिकृत राजजंग थापाले भनेका छन् ।"
मछिन्द्रको कठिन जित,"लिग विजेता मछिन्द्र क्लब छैटौं माइभ्याली गोल्डकपको सेमिफाइनलमा प्रवेश गरेको छ । सोमबार रूपन्देहीको गोर्खा ब्वाइज फुटबल क्लबलाई टाइब्रेकर मार्फत ५३ गोलले पराजित गर्दै मछिन्द्रले सेमिफाइनल पुगेको हो । निर्धारित ९० मिनेटमा कुनै टिमले गोल गर्न सकेनन् । थप गरिएको २० मिनेटमा पनि नतिजा ननिस्किएपछि टाइब्रेकरमार्फत निर्णय लिइएको हो । मछिन्द्रका विमल घर्तीमगर, बुद्ध चेम्जोङ, रन्जित धिमाल, पिटर सेगुन र दिनेश राजवंशीले गोल गरे । रूपन्देहीका गौतम श्रेष्ठ, पाल्साङ लामा र फेडे फोफनाले गोल गरे । रुपन्देहीका हम्जातको प्रहार बारमा ठोकियो । मछिन्द्रका रन्जित धिमाल म्यान अफ दि म्याच घोषित भए । राष्ट्रिय टिममा अनुभव समालेका र निखारिएका खेलाडीले भरिएका मछिन्द्रलाई गोर्खा ब्वाइजले गतिलो चुनौती दिएको थियो । मछिन्द्रको छरितो आक्रामक लाइनलाई गोर्खा ब्वाइजको डिफेन्स लाइनले फिनिसिङ निकाल्न निरन्तर अवरोध गर्यो । यसअघि सताषी गोल्डकपमा यी दुई टिमबीचको भिडन्तमा पनि मछिन्द्रले २१ अन्तरको जित निकालेको थियो । त्यसको बदला लिने दाउमा रहेको गोर्खा ब्वाइजले अन्तिम समयसम्म लिग च्याम्पियन मछिन्द्रसँग गतिलो प्रतिस्पर्धा गरेको थियो । निर्धारित समयमा दुवै टिमले पाएका अवसर सदुपयोग गर्न सकेनन् । मछिन्द्रभन्दा एक खेल धेरै खेलेको गोर्खा ब्वाइजले नागाल्यणको कोइमा इगलसँग खेलेको अनुभवको पनि इलाम टुँडिखेलमा भरपुर फाइदा उठाउने प्रयास गरयो । रूपन्देहीलाई हामीले क्जोर ठानेका थिएनौं, मछिन्द्रका प्रशिक्षक प्रवेश कटुवालले भने, प्रभावशाली खेलाडीले भरिएका रूपन्देहीविरुद्ध जित निकाल्न अनुभवी खेलाडीको मेहनत नै मुख्य कारण हो । रुपन्देहीका प्रशिक्षक किशोरकुमार केसीले आफ्नो टिमको प्रदर्शनबाट सन्तुष्ट भएको प्रतिक्रिया दिए । अनुभवी र उच्च मनोबल भएको मछिन्द्रसँग यो दर्जाको खेल पस्किनु राम्रो पक्ष हो, उनले थपे ।"
न्यु डायमन्ड सेमिफाइनलमा,"नेपालगन्जमा जारी छैटौं संस्करणको प्रधानमन्त्री कप अन्तर्राष्ट्रिय आमन्त्रण महिला भलिबल प्रतियोगितामा काठमाडौंको होङ्गवान्जी न्यु डायमन्ड स्पोर्ट्स क्लब र नेपाल पुलिस क्लब सेमिफाईनलमा प्रवेश गरेको छ।नेपालगन्जस्थित कभर्डहलमा सोमबार भएको समूह चरणको दोस्रो खेलमा आयोजकलाई तीनवटै सेटमा पछार्दै न्यु डायमन्ड अन्तिम चारमा पुग्न सफल भएको हो । जितसँगै न्यु डायमन्ड सेमिफाइनलमा प्रवेश गरेको छ । डायमन्ड यसअघि पुण्लिससँग पराजित भएको थियो । आइतबार पहिलो खेलमा विभागीय नेपाल पुलिस क्लबसँग ३० को सोझो सेटमा पराजित भएको डायमन्डले आयोजकमाथि २५९, २५१३ र २५११ को फराकिलो जित हात पारेको हो । खेलमा न्यु डायमन्डकी झरना श्रेष्ठ वमन अफ दी म्याच घोषित भइन् । यसैगरी साँझ ५ बजे भएको नेपाल पुलिस क्लब र आयोजकबीच प्रतिस्पर्धाबाट जित हात पारेको पुलिस समूह बीको विजेता बनेको छ ।नेपाल पुलिस क्लबले ३० को सहज जित हात पारेको हो । नेपाल पुलिस क्लबले आयोजकमाथि २५९, २५१५, र २५११ को फराकीलो अन्तरले सेमिफाइनलको यात्रा तय गर्यौं । खेलमा नेपाल पुलिस क्लबकी उशा भण्डारी वमन अफ दी म्याच घोषित भइन् । समूह एबाट साविक विजेता नेपाल एपीएफ क्लब र त्रिभुवन आर्मीले अन्तिम चारको यात्रा तय गरिसकेका छन । समूह ए मा भारतीय टोली नआएपछि एपीएफ र आर्मीले सिधै सेमिफाइनल पुग्न सफल भएको थियो । कोरोना भाइरसका कारण भारतीय टिम नआएपछि खेलको तालिकासमेत परिवर्तन गरिएको छ । जिल्ला भलिबल संघका अध्यक्ष टीएस ठकुरीले २१ गते नै फाइनल हुने गरी तालिका बनाएको सुनाए । अब सेमिफाइनलमा पुलिस र आर्मी तथा एपीएफ र डायमन्डबीच प्रतिस्पर्धा हुनेछ । सेमिफाइनल मंगलबार तथा फाइनल र तेस्रो स्थानका लागि बुधबार प्रतिस्पर्धा हुनेछ । आइतबारबाट सुरु भएको प्रतियोगितामा घरेलु भलिबलका चर्चित ४ क्लब नेपाल एपीएफ, नेपाल पुलिस क्लब, त्रिभुवन आर्मी क्लब, होङग्वानी न्यु डायमन्ड स्पोटर््स क्लबसहित आयोजकको एउटा टोली गरी ५ टोलीको सहभागिता रहेको छ ।फागुन २१ गतेसम्म नेपालगन्ज रंगशालास्थित कभर्डहलमा सञ्चालन हुने प्रतियोगिताको विजेताले २ लाख, दोस्रो हुनेले १ लाख, तेस्रो हुने टोलीले ५० हजार प्राप्त गर्नेछन् । प्रतियोगिताको सर्वोत्कृष्ट खेलाडीले २५ हजार रुपैयाँ प्राप्त गर्नेछन् ।"
वेस्टर्नलाई सफलता,"भैरहवा (कास) अन्तरदेशीय एसियन च्यालेन्जर ट्रफी (क्लब) क्रिकेटमा सोमबार राइनोज क्रिकेट क्लब काठमाडौं र वेस्टर्न क्रिकेट क्लब बुटवल विजयी भए । राइनोजले सहारा क्रिकेट क्लब हैदराबाद भारतलाई १ सय १४ रनले पराजित गर्यो । अल्फा वारियर्स मुम्बई र बुटवलबीच हुनुपर्ने अर्को खेल अल्फा वारियर्सका अधिकांश खेलाडी अस्वस्थ भएकाले खेल्न असमर्थता जनाएपछि वेस्टर्नलाई विजयी घोषणा गरिएको हो । टस हारेको राइनोजले निर्धारित २० ओभरमा ५ विकेट गुमाई १ सय ९९ रन बनायो । रोहितकुमार पौडेलले ८९, सुनिल चन्दले ३० र गजेन्द्र बोहराले २५ रन जोडे । सहाराका बाबुले २, राज र अखिलले ११ विकेट लिए । सहाराले १६४ ओभरमा ८५ रनमा समेटियो । साईदुर्गाले २३, किरनले १७ र राजले १० रन बनाए । राइनोजका मनबहादुर थापाले ३, कमलसिंह ऐरी र धिरज शाहीले २२ तथा रमेश कुर्मी र गजेन्द्र बोहराले ११ विकेट लिए ।"
कोहलीको आक्रोश,"क्राइस्टचर्च (एएफपी) दोस्रो तथा अन्तिम टेष्टको तेस्रो दिनमै न्युजिल्यान्डले शृंखला ह्वाइटवास गरेपछि भारतीय कप्तान विराट कोहलीले आफ्ना खेलाडीहरूको आलोचना गरेका छन् । खेलपछिको पत्रकार सम्मेलनमा उनको एक पत्रकारहरूसँग चर्चाचर्की नै पर्यो । न्युजिल्यान्डले पहिलो टेस्ट १० विकेटले जितेको थियो । दोस्रो टेष्टमा ७ विकेटको जितेपछि घरेलु टिमका कप्तान केन विलियम्सनले सानदार जितको खुसी मनाइरहँदा भारतीय कप्तान कोहलीलाई दोस्रो दिन आइतबार समर्थकमाथि अपसब्द प्रयोग गरिरहेको देखिएको थियो । उनी आफ्नो शीर्ष क्रमसँग निराश छन् । हामी यो शृंखलामा पूर्ण रूपमा असफल रह्यौं । हामीले एउटा टिमको रूपमा जस्तो खेल्नुपर्ने थियो, शृंखलाको कुनै पनि क्षण त्यस्तो देखिएन, आक्रोशित कोहलीले भने, हामी सकारात्मक हुन सकेनौं र बहादुरी देखाउन सकेनौं । शृंखलामा लगातार खराव ब्याटिङपति शीर्ष वरीयता गुमाउनुपर्दाको जलन कोहलीको व्यवहारबाट प्रस्ट झल्कन्थ्यो । त्यतिमात्र होइन उनले खेलका क्रममा आफ्नो व्यवहारबारे सोधिएको प्रश्नको जवाफ दिन पनि अस्वीकार गरे । तपाईं के सोच्नुहुन्छ ? यस्तो ब्यबहार उचित हो त भनेर एक पत्रकारले सोधेको प्रश्नमा आक्रोशित हुँदै कोहीले थपे, यदि तपाई विवाद उचाल्न चाहनुहुन्छ भने यो उचित ठाउँ होइन । मैले म्याच रेफ्रीसँग कुराकानी गरेको थिएँ र खेलका क्रममा जे भयो त्यसमा उनीहरूलाई कुनै समस्या छैन ।न्युजिल्यान्डको मैदानमा २ टेस्टमा भारतको स्कोर यस्तो रह्यो १६५, १९१, २४२ र १२४ । जहाँ कोहलीको योगदान थियो २, १९, ३ र १४ । न्युजिल्यान्डले घरेलु मैदानमा भएको टेष्टमा आफ्नो अपराजित यात्रा १३ खेल पुर्यायो । त्यसमध्ये ९ खेलमा स्पष्ट जित निकालेको छ । पछिल्लो १ दशकमा न्युजिल्यान्डले घरेलु मैदानमा खेलेका ३९ टेस्टमा २० खेल जितेको छ, १३ बराबरी भएको छ भने ५ खेल हारेको छ । भारतले ९०६ को स्थितिबाट तेस्रो दिनको सुरुआत गरेको थियो र १ सय २४ रनमा अलआउट भयो । १ सय ३२ रनको लक्ष्य पाएपछि न्युजिल्यान्डले ३ विकेटको क्षतिमा ३६ ओभरमै पूरा गर्यो । टिम साउथी र ट्रेन्ट बोल्टले दुई एन्डबाट इनस्वीङ र आउटस्वीङ बलिङलाई निरन्तरता दिएपछि भारतीय ब्याट्सम्यान दबाबमा परे । त्यसैले भारतको तीव्र विकेट पतन भयो । साउथीले हनुमा विहारीलाई आफ्नो दोस्रो ओभरमा विकेटकिपर बीजे विटलिङबाट क्याच आउट गराए । त्यसको ५ बलपछि अर्का अघिल्ला दिनका अविजित ब्याट्सम्यान ऋषभ पन्त बोल्टको बलमा कट बिहाइन्ड भए । मोहम्मद सामीलाई टम ब्लनडेलले डीप मिडविकेट क्षेत्रमा क्याचआउट गराए । रविन्द्र जडेजालाई स्ट्राइक दिने चक्करमा जरप्रित बुमराह रनआउट हुन पुगे । जडेजाले १६ रनमा अविजित रहे । बोल्ट र साउथीले नै सर्बाधिक विकेट लिए । बोल्टले २८ रन खर्चेर ४ तथा साउथीले ३६ रन खर्चेर ३ विकेट झारे । शृंखलामा भारतको ४० विकेटमध्ये यी दुईले मात्र २५ विकेट लिएका छन् ।"
ग्रेट हिमालयलाई उपाधि,"काठमाडौं (कास) काठमाडौं क्रिकेट ट्रेनिङ सेन्टर (केसीटीसी) माथि १ विकेटको रोमान्चक जित निकाल्दै वाईवाई ग्रेट हिमालय क्रिकेट एकेडेमीले यू१९ स्तरको दुईदिवसीय हिमालय क्रिकेट लिगको उपाधि जितेको छ । मूलपानी मैदानमा सञ्चालित प्रतियोगितामा फाइलनको दोस्रो दिन सोमबार १ सय १५ रनको लक्ष्य ९ विकेटको क्षतिमा पूरा गरी ग्रेट हिमालयले उपाधि उचालेको हो । पहिलो दिन आइतबार एकै दिन ३४ विकेट झरेको खेलमा दोस्रो इनिङ्समा ४५४ को स्थितिबाट दोस्रो दिनको खेल सुरु गरेको ग्रेट हिमालयले ४१५ ओभर खेलेर लक्ष्य पूरा गरेको हो । ग्रेट हिमालयलाई उपाधि दिलाउन अन्तिम क्रमका तीन ब्याट्सम्यानले संयमित इनिङ्स खेले । अघिल्लो दिन २१ रनमा अविजित रहेका आयुश बस्नेतले ३ रनमात्र थप्न सके । संगीत बुढाथोकीले १ सय ३१ बलमा १ चौकासहित १६ रन बनाएर आउट भए । कप्तान रशिद खान १८, सोनु देवकोटा १२ र प्रशन सिंहले अविजित १६ रनको योगदान गरेपछि ग्रेट हिमालयले ५६५ ओभरमा लक्ष्य पूरा गरेको हो । यसअघि बलरहरू हाबी भएको पहिलो दिनको खेलमा टस हारेर ब्याटिङ गरेको केसीटीसी २४३ ओभरमै ८० रनमा अलआउट भएको थियो । जवाफमा ग्रेट हिमालय २९ ओभरमा ६२ रनमै समेटिएपछि केसीटीसीले पहिलो इनिङ्समा १८ रनको अग्रता बनाएको थियो । काठमाडौंले दोस्रो इनिङ्समा ९६ रन जोडेपछि ग्रेट हिमालयले १ सय १५ रनको विजय लक्ष्य पाएको थियो । जितसँगै विजेता ग्रेट हिमालयले १ लाख ५० हजार र उपविजेता काठमाडौंले ७५ हजार रुपैयाँ पुरस्कार पायो । व्यक्तिगत विधातर्फ फाइनल खेलेका टिमका खेलाडीहरूकै दबदबा रह्यो । प्रतियोगिताभर सर्बाधिक २९ विकेट लिएका काठमाडौंका सूर्य तामाङ सर्वोत्कृष्ट खेलाडी चुनिए । उनले २५ हजार रुपैयाँ पुरस्कार पाए । सूर्यले ३ खेलमा ९२ ओभर बलिङ गर्दा २४ मेडन राख्दै १ सय ८० रन खर्चिएका थिए । २१ विकेट लिएका केसीटीसीका तिलक भण्डारी उत्कृष्ट बलर तथा २ खेलमा १ सय ९२ रन जोडेका ग्रेट हिमालयका आसिफ शेख उत्कृष्ट ब्याट्सम्यान घोषित भए । उनीहरूले जनही १० हजार रुपैयाँ पुरस्कार पाए । ग्रेट हिमालयकै बलर अरियो पौडेल इमर्जिङ खेलाडी बने । ६ टोली सम्मिलित प्रतियोगितामा हरेक समूहको विजेताका रुपमा केसीटीसी र ग्रेट हिमालयले फाइनल खेलेका थिए । उमेर समूहको दुईदिवसीय प्रतियोगिता नेपालमा पहिलोपल्ट आयोजना भएको हो ।"
गण्डकी सेमिफाइनलमा,"पोखरा (कास) सहाना प्रधान स्मृति दोस्रो महिला हक्की प्रतियोगितामा गण्डकी प्रदेश सेमिफाइनल प्रवेश गरेको छ । पोखरा रंगशालामा सोमबार देविका विक एक्लैको ५ गोलको मद्दतले गण्डकी अन्तिम चारमा पुग्न सफल भएको हो । लिग चरणतर्फ समूह ए को अन्तिम खेलमा गण्डकीले प्रदेश १ लाई १२० गोलले पराजित गर्यो । घरेलु मैदानको फाइदा उठाउँदै देविकाले सनसनी मच्चाइन् । वुमन अफ द म्याच उनले ७, १२, ४०, ४२ र ४८ औं मिनेटमा गोल गरिन् । सोनु बराल र निलिमा पाण्डेले समान २२ गोल गरे । नानु गुरुङ, मयुरी राई र मनिता राना मगरले ११ गोल गरे ।समूह बी अन्तर्गत लिगको अन्तिम खेलमा सुदूरपश्चिमले प्रदेश २ लाई १० ले पराजित गर्यो । समूह विजेता सुदरपश्चिमले त्रिभुवन आर्मी क्लबसँग सेमिफाइनलमा भेट पक्का गरेको छ । आर्मीले लिग चरणमा सबै खेल जितेर अंक तालिकाको शीर्ष स्थानमा रहि सेमिफाइनलको यात्रा तय गरिसकेको छ । मंगलबार पहिलो सेमिफाइनलमा आर्मी र सुदूरपश्चिम तथा दोस्रो सेमिफाइनल गण्डकी प्रदेश र समूह बी को शीर्षस्थानमा रहेको प्रदेश ५ बीच हुनेछ । नेपाल हक्की संघको आयोजनामा भइरहेको प्रतियोगितामा आर्मीसहित प्रदेश ५, सुदूरपश्चिम, प्रदेश २, प्रदेश १ र गण्डकी गरी ६ टिम सहभागी छन् । विजेताले ५० हजार, उपविजेताले २५ हजार र तेस्रो हुने टिमले १५ हजार रुपैयाँसहित सिल्ड, मेडल र ट्रफी प्राप्त गर्नेछन् ।"
महिला खुला हाफ म्याराथन,"तनहुँ (कास) व्यास नगरपालिकामा प्रथम खुला हाफ म्याराथन प्रतियोगिता हुने भएको छ । अन्तर्राष्ट्रिय नारी दिवसका अवसरमा व्यास नगरपालिकाले दमौलीस्थित व्यास गुफादेखि तनहुँसुरसम्म २१ किलोमिटरको दूरीमा प्रतियोगिता गर्न लागेको हो । दौडको माध्यमबाट पर्यटन प्रवर्द्धन गर्ने उद्देश्यले म्याराथन आयोजना गरिएको व्यास नगरपालिकाकी उपप्रमुख मीरा जोशीले बताइन् । उनले भनिन्, खेलकुदमार्फत मानव स्वास्थ्य पनि राम्रो हुने र ऐतिहासिक महत्त्व बोकेको तनहुँसुरलाई पनि प्रचारप्रसार र प्रवर्द्धन गर्ने लक्ष्यका साथ महिला दौड प्रतियोगिता आयोजना गरिएको हो । व्यासगुफाबाट सुरु हुने दौड सफा सडक, पृथ्वीराजमार्गको तालघरे, मुसेखोला, घाँसीकुवा, धरमपानी, चण्डीथान, गद्दीचौतारा हुँदै व्यास११ स्थित तनहुँसुर दरबारमा टुंगिने छ । प्रतियोगितामा प्रथमलाई ४१ हजार ७६, द्वितीयलाई ३१ हजार ७६ र तृतीयलाई २१ हजार ७६ रुपैयाँ नगद प्रदान गरिने छ भने ५ जनालाई जनही ११ हजार ७६ रुपैयाँ सान्त्वनास्वरूप दिइनेछ ।"
जुडो प्रतियोगिता,"राजविराज (कास) सप्तरीको राजविराजस्थित राज रंगशालामा सोमबारदेखि सातौ राष्ट्रव्यापी जुडो प्रतियोगिता सुरु भएको छ । स्वर्गीय लोकेन्द्रकुमार श्रेष्ठको स्मृतिमा आयोजना गरिएको सातौं प्रतियोगिताको नेपाल जुडो संघका अध्यक्ष दीपकहर्ष वज्राचार्यले उद्घाटन गरे । जिल्ला जुडो संघको आयोजना र नेपाल जुडो संघको प्राविधिक सहयोगमा सञ्चालित प्रतियोगितामा तीन विभागीय टिम नेपाली सेना, सशस्त्र र नेपाल प्रहरीका साथै काठमाडौं, ललितपुर, भक्तपुर, धनुषा, पर्सा, बारा, सुनसरी, सिरहा, मोरङ, उदयपुर, झापा, बाँके, बर्दिया, इलाम, रसुवा, कास्की, कैलाली, गोरखा, नुवाकोट, कञ्चनपुर आयोजक सप्तरी गरी २५ टिमको सहभागिता रहेको छ । प्रतियोगिताको फाइनल खेलहरू मंगलबार सम्पन्न हुने आयोजक समितिले जनाएको छ ।"
पुलिस विजयी,"सुनसरी (कास) सुनसरीको इनरुवामा जारी रात्रिकालीन तेस्रो मेयर कप राष्ट्रिय भलिबल प्रतियोगितामा विभागीय टोली नेपाल पुलिस क्लब विजयी भएको छ । सोलुखुम्बु भलिबल टिमलाई सोझो सेटमा पराजित गर्दै विजयी भएको हो । शान्तिदीप नेपाल र इनरुवा नगरपालिकाद्वारा संयुक्त रूपमा आयोजित प्रतियोगिता महेन्द्र चोकको कोर्टमा जारी छ । खेलमा पुलिसले २५१९, २५१५ र २५१४ को स्कोर गर्दै जित निकालेको हो । खेलमा म्यान अफ द म्याच विजयी टिम पुलिसका झनक सिंह घोषित भए । दोस्रो खेल भने झापा अनुपस्थित भएपछि आयोजक टिमले बाई पाएर सोझै तेस्रो चरणमा प्रवेश गरेको छ । प्रतियोगितामा तीन विभागीय टोलीसहित ८ टिमको सहभागिता छ ।"
