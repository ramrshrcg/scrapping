शीर्षक,विवरण
जसले दिँदैछिन् प्रधानमन्त्रीलाई मिर्गौला,"अंगदानको प्रावधान के छ ? नेपालको कानुनअनुसार आफ्नो नजिकको नातेदारबाट सहमतिमा अंगदान लिन सकिन्छ । मानव शरीरको अंग प्रत्यारोपण (नियमित तथा निषेध) ऐन २०५५ अनुसार अंगदान गर्न मिल्ने विभिन्न ५५ किसिमका नातामा भान्जाभान्जी पनि पर्छन् ।ऐनअनुसार ओलीले पहिलो पटक पनि आफ्नै नातेदारबाट मिर्गौला लिएका थिए । अहिले पनि नातेदारभित्रकै व्यक्तिबाट प्रत्यारोपण गराउन लागेका हुन् । ओलीको मिर्गौला बिग्रिएपछि अन्जानले मिर्गौला दिन आफैं जोडबल गरेकी थिइन् । केही महिनाअघि उनले भनेकी थिइन्, सक्दो छिटो जेठाजुलाई बचाउनुपर्छ भन्ने लागेकाले मैले मिर्गौला दिएकी थिएँ । अहिले पनि परिवारकै सदस्य ओलीका लागि दाता बनेकी छन् । तर व्यक्तिगत गोपनीयताका कारण उनको नाम सार्वजनिक गरिएको छैन ।"
प्रत्यारोपण पर्सि,"(काठमाडौं)  प्रधानमन्त्रीको दोस्रो पटकको मिर्गौला प्रत्यारोपण राजधानीस्थित त्रिवि शिक्षण अस्पतालमा बुधबार हुने भएको छ । अस्पतालमा हरेक बुधबार नियमित मिर्गौला प्रत्यारोपण हुने गर्छ । प्रधानमन्त्रीज्यूलाई सोमबार अस्पतालमा भर्ना गरिनेछ, शिक्षण अस्पतालका युरोलजी तथा मिर्गौला प्रत्यारोपण शल्यक्रिया विभागका प्राडाप्रेमराज ज्ञवालीले भने । प्रत्यारोपणका लागि डा ज्ञवालीकै नेतृत्वमा शल्यक्रिया गर्ने तयारी छ । प्रत्यारोपण गर्ने व्यक्तिलाई एन्टी रिजेक्सन औषधि आदि दिनुका साथै विभिन्न तयारीका लागि करिब दुई दिनअघि नै अस्पताल भर्ना गरिन्छ । प्रधानमन्त्रीको मिर्गौला प्रत्यारोपणका लागि अस्पतालका विशेषज्ञहरूको सोमबार विशेष बैठक हुने एक चिकित्सकले बताए । प्रत्यारोपणकै तयारीका सिलसिलामा आइतबार बिहान ग्रान्डी हस्पिटलमा ओलीको कोलोनोस्कोपी गरिएको थियो । गत शनिबार शिक्षण अस्पतालमा प्रत्यारोपण अगाडि आवश्यक पर्ने रगतलगायत विभिन्न परीक्षणहरू गरिएको थियो । १२ दिनअघि मनमोहन कार्डियोथोरासिक भास्कुलर एन्ड ट्रान्सप्लान्ट सेन्टरमा ओलीको एन्जियोग्राफी गरिएको थियो । १९ दिनअघि ग्रान्डीमै बोन डेन्सिटी (हाडको घनत्व परीक्षण) र सिटिस्क्यान गरिएको थियो । सबै कुरा सामान्य रूपले हुँदै गए मिर्गौला प्रत्यारोपणका लागि प्रधानमन्त्रीलाई करिब ५ दिन अस्पतालमा राख्ने तयारी छ । कुनै जटिल स्थिति नहुँदा शिक्षण अस्पतालबाट सामान्यतया ४५ दिनमै मिर्गौला प्रत्यारोपण गरिएका बिरामीहरूलाई डिस्चार्ज गरिन्छ । विशेष परिस्थितिमा प्रत्यारोपण डेढ महिनासम्म बस्नुपरेको इतिहास छ । प्रधानमन्त्रीको मिर्गौला प्रत्यारोपण गरिँदा अन्य सर्वसाधारणको सेवा प्रभावित नहुने गरी व्यवस्था मिलाइने अस्पतालले जनाएको छ । सुरक्षा व्यवस्था कडा हुँदा अन्य बिरामी र आफन्तलाई हिँडडुल गर्न असहज जस्तो लाग्ला, अस्पतालका निर्देशक प्राडा प्रेम खड्काले भने, तर यसले आम व्यक्तिले पाउने स्वास्थ्य सेवा प्रभावित हुँदैन । मिर्गौला प्रत्यारोपणपछि दातालाई अस्पतालबाट सामान्यतः चौथो वा पाँचौं दिन डिस्चार्ज गरिन्छ भने ग्रहणकर्तालाई एक साता जति लाग्ने गरेको डाखड्काले बताए । त्रिवि शिक्षण अस्पतालमा १२ वर्षदेखि मिर्गौला प्रत्यारोपण हुँदै आएको छ । यहाँ हालसम्म ६ सय जनाभन्दा बढीको प्रत्यारोपण भइसकेको छ । आठ जनाको दोस्रो पटक प्रत्यारोपण गरिएको छ । शिक्षण अस्पतालमै प्रधानमन्त्रीको मिर्गौला प्रत्यारोपण हुने त्यहाँका चिकित्साकर्मीलाई आइतबार दिउँसोसम्म थाहा थिएन । आइतबार नेकपा पार्टी सचिवालयको बैठकमा प्रवक्ता नारायणकाजी श्रेष्ठले जानकारी दिएपछि मात्र उनीहरूले थाहा पाए । प्रधानमन्त्रीको मिर्गौला प्रत्यारोपणमा विदेशी शल्यचिकित्सकको सहयोग लिनेनलिने भन्नेबारे खुलाइएको छैन । नेपाल मेडिकल काउन्सिलमा आइतबारसम्म कुनै विदेशी चिकित्सकले नेपालमा प्रत्यारोपण गर्नका लागि अस्थायी अनुमति मागेका छैनन् ।"
विमानस्थलमा सबैको जाँच,"ठूला सभासम्मेलन नगर्न अपिलधेरै जना भेला हुने ठूला सभासम्मेलनहरू पनि सकेसम्म नगर्न सरकारले अपिल गरेको छ । धेरै मानिस संलग्न हुने कार्यक्रम गर्दा संक्रमणको सम्भावना अधिक हुने भएकाले यस्तो अपिल गरिएको हो । स्वास्थ्य तथा जनसंख्यामन्त्री भानुभक्त ढकालले आइतबार कोरोना भाइरसको जोखिम बढ्दै गइरहेकाले ठूला सभासम्मेलन, भोजभतेर नगर्न आग्रह गरे ।"
चार जना आइसोलेसनमा,भ्रमण वर्ष स्थगितकोभिड१९ का कारण विश्वव्यापी समस्या बढेपछि सरकारले नेपाल भ्रमण वर्षका सबै कार्यक्रम स्थगित गरेको छ । मन्त्रिपरिषद्को आइतबारको बैठकले भ्रमण वर्ष स्थगित गरेको हो । त्यस्तै चैतमा हुने सगरमाथा संवादको कार्यक्रम पनि स्थगित गरिएको छ । विदेशी पाहुना आउन समस्या हुने भएपछि मन्त्रिपरिषद्ले संवादको कार्यक्रम स्थगित गरेको हो ।
तिब्बतबाट भागेकालाई संक्रमणको आशंका,"हुम्ला (कास) तिब्बतको ताक्लाकोटबाट भागेर हिल्सा हुँदै हुम्ला फर्कन लागेका एक युवक गम्भीर बिरामी परेका छन् । घर फर्किने क्रममा सिमकोट गाउँपालिका३ लिमटाङका २७ वर्षीय युवक बिरामी परेका हुन् । उनलाई कोभिड१९ (कोरोना भाइरस) को संक्रमण भएको आशंका गरिएको छ । ती युवक ताक्लाकोटबाट हिल्सा हुँदै पाँच हजार मिटर अग्लो नारालेकको हिउँ छिचोलेर घर फर्कने तयारीमा थिए । उनलाई नाम्खा गाउँपालिका५ स्थित यारी क्षेत्रमा प्रहरीले बिरामी अवस्थामा फेला पारेको थियो । प्रहरीका अनुसार बाक्लो हिमपात छिचोल्दै आएकाले उनको शरीर र अनुहार नीलो भएको छ । ताक्लाकोटबाट भागेर आएका उनलाई खोज्न चिनियाँ प्रहरी हिल्सासम्म आएको थियो । कोभिड१९ को आशंकामा नाम्खा गाउँपालिका५ मुचुका बासिन्दाले उनलाई स्थानीय स्वास्थ्यचौकीमा उपचार गर्न दिएका छैनन् । स्थानीयको अवरोधपछि उनको प्रहरी चौकीनजिकै उपचार भइरहेको जिल्ला प्रहरी प्रमुख डीएसपी रामप्रसाद घर्तीमगरले बताए । स्वास्थ्यचौकीमा भर्ना गर्न खोज्दा स्थानीयले अवरोध गरेपछि अन्यत्रै राखेर उपचार भइरहेको छ, उनले भने, बिरामीलाई चौबिसै घण्टा प्रहरी र स्वास्थ्यकर्मीको निगरानीमा राखेका छौं । स्थानीय स्वास्थ्यकर्मीले मास्क, उपकरण र औषधिबिनै उनको उपचार गरिरहेको घर्तीले जनाए । उनका अनुसार उपकरण अभावमा ती युवामा कोभिड१९ भएनभएको यकिन हुन सकेको छैन । प्रहरीका अनुसार उनी गत जेठमा आफन्तसहित मजदुरीका लागि ताक्लाकोट पुगेका थिए ।"
कोरोनाले तर्सिएको खाडी,"(काठमाडौं)  कफीप्रेमी स्वदेशी तथा विदेशी नागरिकको बाक्लो उपस्थिति रहने कुवेती सहर अर्दिया केही दिनयता सुनसान छ । झन्डै दुई हजार अन्तर्राष्ट्रिय ब्रान्डका रेस्टुराँ रहेको अर्दियामा कफी बनाउने काम गर्छन् कपिलवस्तुका वसन्त थापा । उनका अनुसार कोभिड१९ को संक्रमण फैलिएको समाचारसँगै पछिल्लो समय यो सहरमा चहलपहल निकै कम भएको हो । हाम्रो रेस्टुराँमा दैनिक कम्तीमा ५ सय दिनार (करिब १ लाख ८५ हजार रुपैयाँ) बराबरको कफी बिक्री हुन्थ्यो । अहिले दैनिक २ सय दिनार पुर्याउन पनि कठिन छ । मानिसले पहिलाजस्तो आनन्दले बसेर कफी पिउन छाडिसके । आइहालेका धेरैजसोले कफी लिएर गाडीमै गएर पिउँछन्, थापाले आइतबार साँझ फोनमा भने ।कुवेतमा कोभिड१९ बाट संक्रमितको संख्या आइतबारसम्म ४६ पुगेको छ । कुवेत सरकारले मानिसहरूलाई भीडभाडमा नजान र मनोरञ्जनात्मक कार्य नगर्न सूचना जारी गरेको छ भने दुई साताका लागि सम्पूर्ण शैक्षिक संस्था बन्द गरिएको छ । संक्रमितको संख्या बढ्दै गएपछि कुवेतमा कार्यरत नेपाली कामदार पनि त्रासमा छन् । कुवेतमा झन्डै ८५ हजार नेपाली छन् । मार्केटमा काम गर्ने हामीजस्तामा बढी नै त्रास छाएको छ । हाम्रो सधैं एउटै मानिससँग भेट हुने होइन । कफी पिउन दिनहुँ फरकफरक मानिसहरू आउँछन्, थापाले भने । आफूहरूलाई मास्क, पञ्जा र हेयर नेट अनिवार्य गरिएको उनले बनाए । आफूहरूमा सामान्य रुघाखोकी वा ज्वरो आउँदा पनि सरकारले लैजान्छ कि भनेर डर लाग्ने गरेको उनको भनाइ छ । सार्वजनिक ट्याक्सी चलाउँदै आएका सिन्धुपाल्चोकका सुनबहादुर तामाङका अनुसार सडकमा गाडीहरू निकै पातलिएका बताए । पहिला जामले ४५ मिनेट लाग्ने ठाउँमा अहिले १० मिनेटमै पुगिन्छ । एकजना यात्रु चढेर ओर्लिएपछि ट्याक्सीभित्र औषधि स्प्रे गर्ने गरिएको छ । झ्याल एकछिन खुला राखिदिन्छौं, उनले भने । उनका अनुसार सप्ताहन्तमा सडकमा यात्रु भेट्नै मुस्किल हुने गरेको छ । धेरैजसो कम्पनीले कामदारलाई बाहिर निस्कन बन्देज लगाएका छन् । हामीलाई ड्युटी लैजान्छ । ड्युटी सकिएपछि क्याम्पभित्रै राख्छ । बाहिर निस्किने होइन भनेर उर्दी जारी गरेको छ, कुवेतको अल मुत्लामा कार्यरत सिरहाका बिल्टुकुमार साहले भने । साहले काम गर्ने हो । चिनियाँ कम्पनीमा ठूलो संख्यामा चिनियाँले सँगै काम गर्छन् । उनका अनुसार एक साताअघि सरकारी स्वास्थ्य टोलीले सबैको स्वास्थ्य परीक्षण गरेको थियो । सबैको अवस्था ठीक छ भनेपछि नयाँ मान्छे पस्न दिएको छैन, उनले भने । कुवेतपछि कोभिड१९ को संक्रमण फैलिएको खाडी देश हो बहराइन । जहाँ आइतबारसम्म ४१ जनामा संक्रमण पुष्टि भइसकेको छ । तर आप्रवासी कामदारमा संक्रमण भइनसकेकाले त्रास कमै छ । बहराइन सरकारले पछिल्लो दुई महिनामा इरान भ्रमणबाट फर्केर आफन्त साथीभाइ भेट्नेलाई खोजेर स्वास्थ्य परीक्षण गरिरहेको छ । बहराइनमा झन्डै २५ हजार नेपाली कार्यरत छन् ।कतारमा सरकारले कोभिड१९ फैलिन नदिन विशेष ढंगले काम गरिरहेको बताइएको छ । कतारमा इरानबाट फर्केका एक जनामा कोरोनाको संक्रमण पुष्टि भएको छ । त्यसपछि इरानबाट फर्केका सबै नागरिकलाई एउटा होटलमा राखिएको छ, हमाद विमानस्थलका एक अधिकारीले कान्तिपुरलाई भने, कोरोना नदेखिएको पुष्टि भएपछि मात्रै घर जान वा काममा फर्किन दिइएको छ । कतारमा झन्डै ३ लाख ७५ हजार नेपाली कार्यरत छन् । कतारमा कार्यरत नेपाली भने त्यति त्रसित देखिँदैनन् । कतार सरकारले विभिन्न समयमा सूचना तथा सन्देशहरू दिइरहेको छ । हामीले त्यसलाई फलो गरिरहेका छौं, तनहुँका करिमबक्स मियाँले भने । उनका अनुसार सार्वजनिक स्थलमा भीडभाड खासै घटेको छैन । झन्डै ४ लाख कार्यरत साउदी अरबमा भने कोभिड१९ को संक्रमण देखिएको खबर सार्वजनिक भइसकेको छैन । साउदीको अलकसिम क्षेत्रमा कार्यरत गैरआवासीय नेपाली संघका उपाध्यक्षसमेत रहेका विशाल श्रेष्ठले आफूहरूले सामान्य रूपमै काम गरिरहेको जनाए । विमानस्थलतिर बढी सावधानी अपनाइएको सुनिएको छ । काम गर्ने कामदारलाई खासै मतलब छैन । भिजिट भिसामा आउनेलाई साउदी सरकारले कडाइ गरेको सुनेको उनले बताए ।"
आइपुगे भारतीय राजदूत क्वात्रा,काठमाडौं (कास) नेपालका लागि नवनियुक्त भारतीय राजदूत विनयमोहन क्वात्रा आइतबार काठमाडौं आइपुगेका छन् । क्वात्रा यसअघि फ्रान्सका लागि भारतीय राजदूत थिए । तीनवर्षे कार्यकाल पूरा गरी राजदूत मञ्जिवसिंह पुरी डिसेम्बरमा भारत फर्केपछि क्वात्रालाई नेपालमा जिम्मेवारी दिइएको हो । ३० वर्षदेखि विदेश सेवामा काम गरिरहेका क्वात्राले सन् २००६ देखि २०१० सम्म काठमाडौंस्थित दक्षिण एसियाली क्षेत्रीय सहयोग संगठन (सार्क) मा काम गरेका थिए ।
सेनाले खोल्यो सुपथ मूल्य पसल,"काठमाडौं (कास) सेनाले जंगी अड्डाको हाताभित्रै सुपथ मूल्य पसल खोलेको छ । सैनिकहरूलाई सहज रूपमा सामान उपलब्ध गराउन भन्दै सेनाले आइतबारबाट पसल सञ्चालन गरेको हो । पसलमा सैनिक पोसाक, दैनिक आवश्यकताका सामान, लत्ताकपडा, ग्रोसरी, खाद्यवस्तु, इलेक्ट्रोनिक्स र खेलकुदका सामान, स्टेसनरी, होम अप्लायन्सका सामग्री, सौन्दर्य तथा औषधोपचारसम्बन्धी सामान, दुईपांग्रे तथा चारपांग्रे सवारीसाधनलगायत अन्य सामान उपलब्ध हुने सैनिक निर्देशनालयले जनाएको छ । गैरसैनिकले भने उक्त पसलबाट सेवा पाउने छैनन् ।"
'संक्रमणकालीन न्याय टुंग्याउने प्रक्रिया सुरु',"काठमाडौं (कास) परराष्ट्रमन्त्री प्रदीपकुमार ज्ञवालीले सरकारले संक्रमणकालीन न्यायका बाँकी काम टुंग्याउने प्रक्रिया सुरु भइसकेको जनाएका छन् । जेनेभामा हालै सम्पन्न मानव अधिकार परिषद्को ४३ औं उच्चस्तरीय भेलालाई सम्बोधन गरेर नेपाल फर्किएका मन्त्री ज्ञवालीले त्यसका लागि आवश्यक कानुन संशोधनको प्रक्रियामा अघि बढिसकेको बताए । कानुन मन्त्रालयलाई ऐन संशोधनको विषयमा प्रक्रिया थाल्न भनिसकेका छौं, उनले भने । ज्ञवालीले उच्चस्तरीय भेलाको एक सत्रमा सम्बोधन गर्दै नेपालको संक्रमणकालीन न्याय विस्तृत शान्ति सम्झौता, अन्तर्राष्ट्रिय प्रतिबद्धता, सर्वोच्च अदालतको फैसलाको सार, पीडित पक्षका सरोकार र धरातलीय यथार्थलाई समेटेर अघि बढ्नेमा अन्तर्राष्ट्रिय समुदायलाई आश्वस्त पार्ने प्रयास गरेको बताए । संयुक्त राष्ट्रसंघीय मानव अधिकार उच्च आयुक्त मिचेल ब्याचलेटले आफ्नो मन्तव्यमा पनि संक्रमणकालीन न्यायका बाँकी काम ढिलो नहोस् भन्ने आशय व्यक्त गर्नुभएको छ । यसलाई हामीले सकारात्मक रूपमा लिएका छौं, उनले भने ।"
कम्प्युटर विज्ञानका शिक्षकद्वारा परीक्षा बहिष्कार,काठमाडौं (कास) नयाँ पाठ्यक्रममा कम्प्युटर विज्ञान विषय नसमेटिएको भन्दै कक्षा ११ र १२ का शिक्षकहरूले प्रयोगात्मक परीक्षा बहिष्कार गरेका छन् । पाठ्यक्रम विकास केन्द्रले स्वीकृत गरेको कक्षा १ देखि १२ सम्मको पाठ्यक्रममा ऐच्छिक विषयका रूपमा पनि कम्प्युटर विज्ञान पढ्न नपाइने व्यवस्था गरिएको विरोधमा परीक्षा बहिष्कार गरेको कम्प्युटर फ्याकल्टी एसोसिएसन अफ नेपालले जनाएको छ । पाठ्यक्रममा ३ अनिवार्य र थप ३ विषय विभिन्न ४ समूहबाट छनोट गरेर ऐच्छिक रूपमा विद्यार्थीले अध्ययन गर्न पाइने व्यवस्था गरिएको छ । तर छुट्टाछुट्टै समूहबाट ऐच्छिक विषय रोज्न चाहने सबै विद्यार्थीले कम्प्युटर विज्ञान पढ्न पाउँदैनन् । विद्यार्थीहरूले जुन कुनै समूहबाट ऐच्छिक विषय रोजे पनि कम्प्युटर विज्ञान पढ्न पाउने व्यवस्था गर्न शिक्षकहरूले माग गर्दै आएका थिए ।
घरेलु कामदारको अध्ययन टोली खाडीमा,"काठमाडौं (कास) नेपालबाट घरेलु कामदारमा खाडी गएकाहरूको अवस्था अध्ययन गर्न संसदीय टोली ओमानमा पुगेको छ । प्रतिनिधिसभाको उद्योग तथा वाणिज्य र श्रम तथा उपभोक्ता हित समितिको टोली ११ दिनका लागि शनिबार ओमान पुगेको हो । समिति सभापति विमलप्रसाद श्रीवास्तवको नेतृत्वमा सांसदहरू गोपालबहादुर बम, दुर्गाकुमारी विक, प्रमोद शाह, भीमसेनदास प्रधान, सूर्यनारायण यादव, समितिका उपसचिव शिवदत्त बराल, मानव अधिकार आयोगका सदस्य सुदीप पाठक र कर्मचारी रवि नेपाली छन् । पूर्वनिर्धारित कुवेतको भ्रमण भने समितिर्ले कटाएको छ । सभापति श्रीवास्तवले भ्रमणमा जानुअघि भिसा आएर पनि कोरोनाको संक्रमणको सतर्कताका कारण कुवेत जान नसकेको बताउँदै अन्य तीन देशको अध्ययन गरेर फर्किने बताएका थिए । नेपालले चार वर्षदेखि खाडीमा घरेलु कामदार पठाउन रोक लगाएको छ । टोलीले ओमान, यूएई र साउदी अरबको भ्रमण गर्ने भएको छ । टोलीले खाडीमा तीन देशस्थित नेपाली दूतावास, पीडित, नेपाली समुदाय, त्यहाँका अधिकारीहरूसँग छलफल गर्ने बताएको छ । मन्त्रिपरिषद्ले ०७२ वैशाख ८ गते वैदेशिक रोजगारमा घरेलु कामदार पठाउनेसम्बन्धी निर्देशिका०७२ जारी गर्दै गन्तव्य मुलुकहरूसँग श्रम सम्झौता वा समझदारी गरेरमात्र घरेलु कामदार पठाउन भनेको थियो । तर, सरकारले अहिलेसम्म कुनै देशमा पनि घरेलु कामदार पठाउनेबारे कुनै पनि सम्झौता गर्न सकेको छैन ।"
खतिवडा अर्थमन्त्रीमा पुनर्नियुक्त हुने,राजदूत पौडेल फिर्ता सरकारले चीनका लागि नेपाली राजदूत लीलामणि पौडेललाई फिर्ता बोलाएको छ । पौडेलको कामसँग प्रधानमन्त्री ओली चीन भ्रमणका बेलादेखि नै असन्तुष्ट थिए । यसअघि मन्त्रिपरिषद् बैठकमै ओलीले पौडेललाई फिर्ता बोलाउन परराष्ट्रमन्त्री प्रदीप ज्ञवालीलाई भन्दै आएका थिए ।
'अडियो छानबिनमा किन आलटाल ?',"ॅहिंसाविरुद्ध अभियान जरुरीप्रतिनिधिसभामा नेकपाकी सांसद विन्दा पाण्डेले बोक्साबोक्सी, दाइजोलगायतका कुरीति तथा एसिड प्रहार जस्ता आपराधिक कार्य अन्त्यका लागि अभियान सञ्चालन गर्नुपर्ने जरुरी सार्वजनिक महत्त्वको प्रस्ताव राखेकी थिइन् । प्रस्ताव राख्ने क्रममा छाउपडी, दाइजो, तिलक, कमलरी, एसिड प्रहार जस्ता अपराधिक गतिविधि नियन्त्रण गर्न सामूहिक प्रयासको खाँचो रहेको उनले बताइन् । छोरीले आफ्नो निर्णय आफैं गर्न पाउने अवस्था बन्नुपर्ने उनको भनाइ थियो । उनले सम्पत्तिमाथिको सामान अधिकारलाई कार्यान्वयन गर्न माग गरिन् । यो पारिवारिक मात्र होइन सामाजिक विकृति पनि हो, उनले भनिन् । संविधानमा महिलाविरुद्धको हिंसा दण्डनीय मानिए पनि व्यवहारमा लागू हुन नसकेको उनले बताइन् । छलफलमा ३० जना सांसदले भाग लिएका थिए । प्रस्तावका समर्थक नवराज सिलवालले कानुन बनाएर संसद् चुप बस्न नहुने बताए ।नेकपाका सांसद कृष्णभक्त पोखरेलले वडावडामा निर्वाचित अध्यक्षको संयोजनमा कार्यदल बनाएर अभियान चलाउनुपर्ने बताए । कांग्रसकी सांसद डिला संग्रौलाले संविधानमा महिलाको समानताको हक उल्लेख भए पनि कार्यान्वयन नभएको बताइन् । कांग्रेसकै गगनकुमार थापाले महिलामाथि हुने हिंसाविरुद्ध स्थानीय तहको परिचालन महत्त्वपूर्ण हुने बताए । धार्मिक सभाहरूमार्फत हिंसाविरुद्धको अभियान चलाउन सकिने उनको भनाइ थियो । कांग्रेसकी सांसद पार्वता डिसी चौधरीले संवैधानिक व्यवस्था कार्यान्वयनका लागि सरकारको सक्रियता जरुरी रहेको बताइन् । नेकपाकी सांसद सत्य पहाडीले महिलामाथि हुने हिंसा नियन्त्रण गर्न राष्ट्रिय रणनीति तय गर्नुपर्नेमा जोड दिइन् । नेकपाकी सांसद थममाया थापाले कानुन कार्यान्वयनका लागि जनतासँग नजिकको सम्बन्ध राख्ने स्थायी संयन्त्र बनाउन सुझाव दइन् । नेकपाकी सांसद गोमा देवकोटा महिलाले भनिन्, जुलुस र अभियानले मात्रै हिंसा रोकिँदैन । सांसद सविना हुसेनले बोक्सीको आरोपमा समाजमा बस्नै नसक्ने अवस्था रहेको बताइन् । नेकपाकी सांसद रामकुमारी झाँक्रीले कुरीति, कुप्रथाविरुद्ध कानुन बनाएर मात्र नपुग्ने बताइन् । सांसद पाण्डेले जरुरी सार्वजनिक महत्त्वको प्रस्ताव छलफलका क्रममा प्रतिनिधिसभामा कुनै पनि मन्त्रीको उपस्थिती नभएपछि बैठक सञ्चालन गरिरहेकी सांसद राधा ज्ञवाली केही बेर अलमलमा परिनन् । सांसद गंगा चौधरीले बोल्ने क्रममा कांग्रेस सांसद राजनकुमार केसीले संसदमा सरकारको प्रतिनिधि नभएको सूचना दिएका थिए । त्यसपछि रोष्टममा गएकी चौधरीलाई बोल्न ज्ञवालीले रोकिन् । चौधरी नबोली करिव २ मिनेट २० सेकेण्ड रोष्टममा उभिइन् । संसद सचिवालयका कर्मचारीले दौडधुप गर्दागर्दै माहिला बालबालिका तथा जेष्ठ नागरिक मन्त्री पार्वत गुरुङ आइपुगे । त्यसपछि ज्ञवालीले चौधरीलाई बोल्ने अनुमति दिएकी थिइन् ।"
दाहाललाई लक्ष्य गरी जुत्ता प्रहार,नेतामाथि भएका आक्रमण प्रयासहरू एक दशकयता आधा दर्जन शीर्ष नेतामाथि कार्यकर्ता र सर्वसाधारणबाट जुत्ता र चड्कन प्रहार भएका छन् । पूर्वप्रधानमन्त्री दाहालमाथि भएको यो दोस्रो आक्रमण प्रयास हो । २०६९ कात्तिकमा भृकुटीमण्डपमा तत्कालीन नेकपा माओवादी केन्द्रको कार्यक्रममा आफ्नै कार्यकर्ता पदम कुँवरले मञ्चमै पुगेर उनलाई चड्कन हानेका थिए । २०६७ माघ ६ मा तकालीन एमाले अध्यक्ष झलनाथ खनाललाई कार्यकर्ता देवीप्रसाद रेग्मीले इटहरीमा कार्यक्रम हलभित्रै चड्कन हानेका थिए । २०६८ वैशाख १९ मा तत्कालीन नेकपा माओवादी केन्द्रका सभासद झक्कुप्रसाद सुवेदीलाई तीनकुनेमा प्रेमराज देवकोटाले थप्पड हानेका थिए । चिया पसल सञ्चालक देवकोटाले जनताको काम नगरेको भन्दै सुवेदीमाथि आक्रोश पोखेका थिए । २०६९ असोज १४ मा कांग्रेस क्षेत्रीय समिति भेला उद्घाटनका क्रममा आफ्नै कार्यकर्ता प्रवेश बस्नेतले तत्कालीन पार्टी सभापति सुशील कोइरालामाथि फोटोको फ्रेम प्रहार गरेका थिए । २०७३ मंसिर २२ मा पूर्वप्रधानमन्त्री तथा तत्कालीन नयाँशक्ति पार्टीका संयोजक बाबुराम भट्टराईमाथि पोखरामा सञ्जीव भट्टराईले जुत्ता प्रहार गरेका थिए ।
धराप भवनमै पठनपाठन,"(सिन्धुपाल्चोक)  भूकम्प गएको पाँच वर्षपछि पनि पर्याप्त कक्षाकोठा अभावमा ९५ जना बालबालिका क्षतिग्रस्त र जीर्ण भवनमा पढ्न बाध्य छन् । त्रिपुरासुन्दरी गाउँपालिका३ धुस्कुन सुनकोसीस्थित सिद्धिकाली आधारभूत विद्यालयका बालबालिका भूकम्पले चर्किएको भवनमा पढ्न बाध्य भएका हुन् । विद्यालयका प्रधानाध्यापक जितनारायण श्रेष्ठले भने, भवन नपुगेपछि बाध्य भएर कक्षा ७ र ८ का विद्यार्थीलाई पालैपालो त्यहाँ पढाउँछौं । खुला कक्षाकोठामा चिसो हावाले बालबालिकाको स्वास्थ्यमा समस्या आउन थालेको छ । यो समस्यापछि कक्षाकोठाका लागि जनप्रतिनिधिलाई शिक्षकहरूले गुहारिरहेका छन् ।त्यस्तै, चार सय विद्यार्थी रहेको त्रिपुरासुन्दरी वडा ३ धुस्कुनकै महेन्द्र प्रताप माध्यमिक विद्यालयको अवस्था उस्तै छ । शिशुदेखि १२ कक्षासम्म पढाइ हुने उक्त विद्यालयले दुई कच्ची कोठामै विद्यार्थीलाई पढाइरहेको प्रधानाध्यापक सुरज भट्टराईले बताए । कक्षाकोठा अभाव छ, सम्बन्धित सबैलाई गुहारे पनि समस्या समाधान भएन, बाध्य भई कच्चीे कोठामा पढाउछौ, उनले भने । वडा कार्यालयबाट बजेट पर्याप्त नभएपछि यसबारे जिल्लादेखि केन्द्रका शैक्षिक निकाय र संस्थामा धाउँदा पनि केही उपाय नलागेपछि बाध्य भई कच्ची कक्षाकोठामा विद्यार्थीलाई पढाउने गरिएको हो । त्रिपुरासुन्दरी गाउँपालिका ३ का अध्यक्ष शुकदेव रिसालले भने, सम्बन्धित निकायमा पटकपटक गुहारे पनि कतै सुनुवाइ भएन । जुगल गाउँपालिका ३ तेम्बाथानस्थित तेम्बाथान आधारभूत विद्यालयमा पनि कक्षाकोठा अभाव छ । विद्यार्थीका लागि कक्षाकोठा नपुगेपछि एउटै कोठामा दुई वटा कक्षा चलाइएको छ । प्रधानाध्यापक युवराज शर्माका अनुसार कक्षाकोठा अभावमा एलकेजी र यूकेजी कक्षालाई एउटै कोठामा राखेर पढाइएको हो । ८२ जना विद्यार्थी रहेको यो विद्यालयमा जुगलको अन्तिम गाउँ दिपु, तेगा गाउँदेखि बालबालिका आउने गरेका छन् । भूकम्पपछि बल्ल करोड लगानीमा सामान्य विद्यालय भवन पाए पनि व्यवस्थित भौतिक संरचना नभएपछि बालबालिकाले विद्यालयको अनुभूति गर्न पाएका छैनन् । बेन्च नभएपछि खुला भवनको भुइँमा टाट ओछ्याएर पढ्छौं, ट्वाइलेट नहुँदा दिसापिसाब गर्न आफ्नै घरमा पुग्नुपर्छ, कक्षा ५ मा पढिरहेकी १४ वर्षीया पेमाजाङ्बु शेर्पाले भनिन् । बालबालिकाका लागि विद्यालयमै शौचालय र खानेपानी धारा नहुँदा दिसापिसाब गर्न घरै पुनुपर्ने बाध्यता आइलागेको उनको भनाइ छ । यी जिल्लाका केही विद्यालयमा भएका भौतिक संरचनासम्बन्धी प्रतिनिधि समस्या मात्रै हुन् । अहिलेसम्म जिल्लाका सामुदायिक विद्यालयमा भौतिक सुधारका लागि सरकारले करोडौं खर्चिसकेको छ तर जिल्लाभरका अधिकांश सरकारी विद्यालयमा खानेपानी, कक्षाकोठा, शौचालय आदिको अभाव छ । विशेष गरी सदरमुकामबाट टाढा रहेका दुर्गम गाउँका विद्यालयमा यस्तो समस्या देखिएको हो । एउटै कक्षाकोठामा २ वा सोभन्दा बढी कक्षा सञ्चालन भइरहेका छन् । कतै कक्षाकोठा बारेर अर्को कोठा बनाइएको छ । जिल्लाभरका ३५ विद्यालयबाट कक्षाकोठा, खानेपानी, शौचालय आदि नपुगेका गुनासा आएको जिल्ला आयोजना कार्यान्वयन एकाइ (शिक्षा) ले जनाएको छ । भूकम्पपछि भत्केका संरचना बनाउने जिम्मेवारी हाम्रो हो, त्योभन्दा बढी माग पनि आएका छन्, त्यसको हकमा यही आर्थिक वर्षमा काम सुरु हुँदै छ, एकाइ इन्जिनियर शेरबहादुर पुजाराले भने । जिल्लाभर भूकम्पले झन्डै ३ हजार ६ सय २० कक्षाकोठा काम नलाग्ने गरी भत्काएको थियो । जिल्लाभर ४ सय ९७ मध्ये ३ सय ७० विद्यालयको सुविधाजनक भवन ठडिइसकेको जिल्ला शिक्षा विकास तथा समन्वय एकाइका प्रमुख कृष्ण सुवेदीले बताए । यसमा विभिन्न सरकारी र गैरसरकारी संघसंस्थाले १ सय ९७ विद्यालय बनाएका छन्, उनले भने । १ सय २१ विद्यालय पुनर्निर्माणका चरणमा रहेको र ६ वटा विद्यालयको पुनर्निर्माण मर्ज, जग्गा अभावजस्ता समस्याले गर्दा रोकिएको उनले जनाए ।"
नदी उकास जमिन पर्यटकीय थलो,"हेटौंडा (कास) स्थानीयवासी जागरुक र सिर्जनशील भएपछि नदी उकास जमिन पनि पर्यटकीय क्षेत्रमा रूपान्तरण हुन सक्दोरहेछ । मकवानपुरको बकैया गाउँपालिका६ सुधा र जुनेली बस्तीबीचको बगर अहिले जिल्लाको पूर्वी भेगको पर्यटकीय क्षेत्रका रूपमा पहिचान बनाउँदै गएको छ । चुरे राष्ट्रपति संरक्षण कार्यक्रमअन्तर्गत सुकौरा खोला नियन्त्रण गर्न साढे एक किलोमिटर लम्बाइ र ६ मिटर उचाइको तटबन्धन निर्माण गरेपछि सुधा र जुनेली बस्तीबीचको जमिन अहिले पर्यटकलाई आकर्षण गर्न सफल भएको हो । नदी उकासको करिब २५ बिघा जमिन अहिले गौतम बुद्ध पर्यटन पार्कका रूपमा विकसित हुँदै छ । उक्त क्षेत्रलाई पर्यटन पार्कका रूपमा विकास गर्ने उद्देश्यले स्थानीयवासीले गौतम बुद्ध पर्यटन पार्क विकास समिति निर्माण गरेका छन् । ४ वर्षअघि निर्माण गरेको उक्त समितिले नदी उकास सुरक्षित जमिनमा पिकनिक खान तीन वटा सेड निर्माण गर्नुका साथै सभाहल र शौचालय पनि निर्माण गरेको पार्क विकास समितिका अध्यक्ष तारा बम्जनले बताए । समितिले २ वटा पोखरीमा माछापालन र पर्यटक आकर्षण गर्न एउटा पोखरीमा बोटिङ चलाउने व्यवस्था गर्दै छौं, उनले भने । बकैया गापाका अध्यक्ष दामोदर खनालले चालु आवमा यस क्षेत्रलाई पर्यटकीय गन्तव्यका रूपमा विकास गर्न २५ लाख रुपैयाँ बजेट विनियोजन गरिएको बताए । गाउँपालिकाले गत आवमा पर्यटकीय क्षेत्रको पूर्वाधार निर्माण गर्न १२ लाख रुपैयाँ बजेट विनियोजन गरेको थियो । अघिल्लो आवमा चुरे राष्ट्रपति संरक्षण कार्यालय हेटौंडाले उक्त क्षेत्रमा वृक्षरोपणलगायत पूर्वाधार विकासका लागि २५ लाख रुपैयाँ उपलब्ध गराएको थियो । स्थानीयवासीले १० लाख रुपैयाँभन्दा बढी श्रमदान गरिसकेका छन् । हेटौंडाबाट करिब ३२ किलोमिटर पूर्वकोपर्यटकीय क्षेत्रमा अहिले बकैया र वाग्मती गाउँपालिकाका बासिन्दा वनभोज खान आउने गरेका छन् । पार्क समितिले पिकनिकलाई आवश्यक पर्ने भाँडाकुँडा उपलब्ध गराउनेछ ।"
मेघौलीमा पर्यटन महोत्सव सुरु,"चितवन (कास) चितवनको मेघौलीमा आइतबारबाट पाँचौं मेघौली पर्यटन महोत्सव सुरु भएको छ । नेपालको पहिलो जंगल लज टाइगर टप्सले कुनै बेला हात्ती पोलो खेलाउने मेघौली विमानस्थलको चौरमा पर्यटन महोत्सव सुरु भएको हो । महोत्सव मूल समारोह समितिका संयोजक हरिचन्द्र महतोका अनुसार आन्तरिक पर्यटकको संख्या बढे समुदायले लाभ लिन सक्ने र यसका लागि पर्यटन महोत्सवले सहयोग पुर्याउनेछ । महोत्सव हेर्न आउनेहरू रमाउने वातावरण यहाँ छ, महोत्सवका प्रचारप्रसार संयोजक विष्णुप्रसाद पौडेलले भने । वाग्मती प्रदेश सरकारले प्रदेशभित्र रहेका १० पर्यटकीय गन्तव्यको सूचीमा मेघौलीलाई पनि राखेको छ । वाग्मती प्रदेशका पर्यटनमन्त्री अरुण नेपालले उद्घाटन गरेको महोत्सव शनिबार सकिनेछ ।"
आठौं महिला उद्यमी मेला,"मकवानपुर (कास) मकवानपुर उद्योग वाणिज्य संघको महिला उद्यमी विकास समितिले हेटौंडामा आठौं महिला उद्यमी, कृषि व्यापार तथा पर्यटन मेला आयोजना गर्ने भएको छ । विभिन्न कारणले ०६९ पछि रोकिएको मेला सात वर्षपछि पुनः आयोजना गर्न लागिएको हो । हेटौंडाको पल्पसा सभागृहमा चैत १६ बाट सातासम्म चल्ने मेलामा देशभरका महिला उद्यमीले उत्पादन गरेका सामग्री बिक्रीका लागि राखिने आयोजकले जनाएको छ । मेलामा कृषि उत्पादन, हस्तकला, होटल, उद्योगको उत्पादन, शैक्षिक, बैंकिङलगायत ५५ स्टल रहने महिला उद्यमी विकास समितिकी सभापति निलम वैद्यले जानकारी दिइन् ।"
अझै टुंगिएन माडीनिकुञ्ज विवाद,चितवन (कास) निकुञ्जको ऐननियम र प्रावधानका कारण माडीका बासिन्दालाई परेका अप्ठ्यारा हटाउन जनप्रतिनिधि नै आन्दोलित भए पनि सरकारी तवरबाट अझै ठोस प्रतिबद्धता आएको छैन । निकुञ्जको आडमा रहेको चितवनको दक्षिण क्षेत्रमा पर्ने माडी पुग्न निकुञ्जभित्र पर्ने १० किलोमिटर सडक पार गर्नुपर्छ । निकुञ्ज र माडीको विवाद पुरानो हो । यो विषय चुनावी मुद्दासमेत हुने गरेको छ । निर्वाचित भएर आए लगत्तै माडीका जनप्रतिनिधिले माडीका बासिन्दा र विकासका लागि निकुञ्ज ऐन बाधक बनेको धारणा राख्दै आएका छन् । सत्तारूढ नेकपाका अध्यक्ष पुष्पकमल दाहालको चुनावी क्षेत्रमा माडी पर्छ । निकुञ्जका कारण परेको समस्या हल गर्न आफूले प्रयास गर्ने र हल हुन सके आफू नै आन्दोलनमा उत्रने प्रतिबद्धता दाहालले माडीवासीसामु पटक पटक गर्दै आएका छन् । यो पटक माडीका मेयर ठाकुर ढकालले फागुन सात गतेबाट आमरण अनशन बस्ने घोषणा गरे । प्रधानमन्त्री कार्यालयबाट बोलावट आएपछि उनी अनशन बसेनन् । फागुन ९ गतेदेखि मेयरसहितको टोली काठमाडौं गएको छ । मेयर अनशन नबसेपछि वडानम्बर एकका वडाध्यक्ष कृष्णप्रसाद पौडेलले फागुन सात गतेबाटै अनशन सुरु गरे । स्वास्थ्य अवस्था जटिल बन्दै गएपछि वडाध्यक्ष पौडेलले फागुन १३ बाट अनशन स्थगित गरे तर फागुन १२ गतेबाट प्रधानमन्त्री केपी शर्मा ओलीसहितलाई भेट गरे पनि मेयरसहितको टोलीले माग सम्बन्धमा सरकारी पक्षबाट ठोस प्रतिबद्धता पाउन सकेको छैन ।
गर्भ जाँचको पालो कुर्दै हैरान,"(काठमाडौं)  काँडाघारीकी १८ वर्षीया मनिषासिंह ठकुरी शुक्रबार ११ बजे पाँच महिनाको गर्भ जाँचका लागि थापाथलीस्थित प्रसूतिगृह पुगिन् । पेटमा हुर्किंदै गरेको शिशुको पूर्ण विकास भएनभएको हेर्नुपर्छ भन्दै चिकित्सकले विशेष भिडियो एक्सरे (एनोमली स्क्यान) गर्न सुझाए । अस्पतालको भुइँतलामा रहेको भिडियो एक्सरे गर्ने ठाउँमा उनलाई एक महिना कुर्नुपर्ने जानकारी दिए । फर्किएर उनले चिकित्सकसँग सल्लाह लिइन् । चिकित्सकले उनलाई भने, यो भिडियो एक्सरे एक साताभित्र गर्नुपर्छ, त्यसपछि गर्नुको कुनै अर्थ हुँदैन । त्यसपछि कहाँ जाने उनी अन्योलमा परिन् । उही चिकित्सकले उनलाई बागबजारस्थित सिद्धि अल्ट्रासाउन्ड क्लिनिकमा भिडियो एक्सरे गर्न सुझाए । सिद्धिमा उनले दुई हजार रुपैयाँ तिरेर भिडियो एक्सरे गरिन् । यही एक्सरे गर्न प्रसूतिगृहमा पालो पाएको भए एक हजारमै हुन्थ्यो । माछापोखरीकी २४ वर्षीया सञ्चिता तामाङ साढे पाँच महिनाको गर्भ जाँचका लागि थापाथलीस्थित प्रसूतिगृहमै गएकी थिइन् । बच्चाको हातखुट्टा कस्तो छ, बच्चाको ओठ काटिएको छ या विकासमा कुनै बाधा पुगेको छ कि भनेर जाँच गर्नुपर्छ भनेर चिकित्सकले अत्याए । साताभित्रै भिडियो एक्सरे रिपोर्ट ल्याउनुपर्छ भन्दै पुर्जामा मिति लेखिदिए । पुर्जा लिएर भिडियो एक्सरे गर्ने ठाउँमा पुगिन् । कर्मचारीले उही कुरा दोहार्याउँदै महिनापछि मात्रै पालो आउने बताए । एक सातापछि गरेको अल्ट्रासाउन्डको कुनै मतलव छैन भन्नुभो, उनले भनिन्, मैले बसुन्धाराको बीपी स्मृति हस्पिटल गएर अल्ट्रासाउन्ड गरेँ । १५ सय तिरेर उनले बीपी स्मृतिबाट भिडियो एक्सरे गरिन् । बिरामीको चाप बढी, उपकरण र जनशक्ति कम भएकाले उही दिन सेवा दिन नसकिएको प्रसूतिगृहको रेडियोलोजी विभाग प्रमुख सुवज भट्टराईले बताए । गर्भवतीको पाँच महिना पुगेपछिको भिडियो एक्सरे गर्न धेरै समय लाग्छ, उनले भने, यस्तोखाले भिडियो एक्सरे चिकित्सकले तोकेको समयावधिभित्रै गरिसक्नुपर्छ, त्यसैले बाहिर जान बाध्य छन् । गृहबाट हरेक दिन ३० जनाको मात्रै एनोमली स्क्यान गर्न सकिने उनले बताए । गृहमा अहिले चार वटा भिडियो एक्सरे उपकरण छन् । भिडियो एक्सरे सेवाका लागि दैनिक तीन सय जनासम्म आउने र अस्पताललाई धान्नै गाह्रो भएको उनले बताए ।सरकारी अस्पतालमा सीमित उपकरण र जनशक्तिले भिडियो एक्सरेजस्तो सामान्य उपचार प्रक्रियाका लागि बिरामीले कम्तीमा पनि एक साता पर्खिनुपर्ने अवस्था छ । सरकारी अस्पतालमा उपचार गर्न गएकै दिन भिडियो एक्सरे हुँदैन । यस्तै कारणले अस्पतालबाहिर महँगो शुल्कमा भिडियो एक्सरे गर्ने अर्की बिरामी हुन् लहानकी ३२ वर्षीया गंगा भट्टराई । कोखा घोच्ने, खान मन नलाग्ने र बान्ता हुने समस्या भएपछि बिहीबार वीर अस्पताल पुगिन् । मिर्गौलामा समस्या भएको आशंकामा चिकित्सकले उनलाई भिडियो एक्सरे गर्नुपर्ने बताए । अस्पतालकै भिडियो एक्सरे गर्ने ठाउँमा पुग्दा साताअघि पालो नआउने जानकारी दिए । भिडियो एक्सरे गर्नका लागि कति दिन काठमाडौंमा बस्नु, उनले भनिन्, यहाँ न आफन्त छन्, न एक सातासम्म लजमा बस्ने पैसा । अस्पतालले तोकेको समयसम्म पर्खेर भिडियो एक्सरे गर्न समस्या भएपछि उनले बाहिरको निजी क्लिनिकबाट नौ सय शुल्क तिरेर एक्सरे गरिन् । वीरमै सेवा पाएको भए उनले चार सय रुपैयाँमै यो सेवा पाउँथिन् । वीर अस्पतालमा भिडियो एक्सरेका लागि दैनिक दुई सयसम्म बिरामी आउँछन् । वीरमा पुग्ने बिरामीले सामान्य एक्सरेका लागि तीन दिन र विशेष भिडियो एक्सरे गर्न २० दिनसम्म कुर्नुपर्ने बाध्यता छ । वीर अस्पतालको रेडियोलोजी विभागका प्रमुख डा सरोज शर्माले दैनिक १५० भन्दा बढीको भिडियो एक्सरे गर्न सक्ने क्षमता नभएको बताए । विशेष अल्ट्रासाउन्ड गर्न एक जनाकै आधादेखि एक घण्टा लाग्छ, उनले भने, बिरामीको चाप पनि उत्तिकै छ, केही दिन कुरेपछि मात्रै सेवा पाउँछन् ।टिचिङमा दैनिक दुई सय जनाजति भिडियो एक्सरे गर्नेको लाइन हुन्छ । यो सेवाका लागि बिरामीले एक सातासम्म कुर्नुपर्ने बाध्यता छ । अस्पतालमा अहिले पाँचवटा उपरकण छन् । बिरामीको चाप धेरै र उपकरण न्यून हुँदा बिरामीलाई आएकै दिन भिडियो एक्सरे सेवा दिन नसकिएको अस्पतालका निर्देशक डा प्रेम खड्गाले बताए । इमर्जेन्सी भएर तुरुन्तै गर्न मिल्छ, उनले भने, जनशक्ति पर्याप्त भए पनि भिडियो एक्सरे उपकरण थोरै छ हामीसँग ।"
१० रुपैयाँमा खाना,"(काठमाडौं)  छोरो बिरामी भएपछि उदयपुरका टेकबहादुर बस्नेत काठमाडौं आएको दुई साता भयो । गंगालाल राष्ट्रिय हृदय रोग केन्द्रले उनका छोरा कुलदीपलाई चार दिनअघि पाटन अस्पतालमा रिफर गर्यो । आइतबार बिहान ११ बजेतिर खाना खान अस्पतालबाहिर निस्किए । बिरामी छोरालाई पनि खाना ल्याउन उनले हातमा हटकेस बोकेका थिए । होटल जाँदै गर्दा एक युवाले सञ्चयकोष भवनको आँगनमा खाना खान बोलाए । उनी जाने कि नजाने अलमलमा परे । अनि सोध, बिरामीलाई पनि खाना लैजान पाइन्छ ? खाना वितरणमा बसेका स्वयंसेवकले बिरामीलाई पनि लैजान दिने बताएपछि बस्नेत खाना खान अघि सरे । १० रुपैयाँमा एक टपरी खाना पाइन्छ तर प्याकिङ गरेर लैजान नपाइने व्यवस्थापकको नियम छ । १० रुपैयाँ तिरेपछि खाना खुवाउन खटिएका स्वयंसेवकले उनलाई टपरी हातमा थमाए । टपरीभरि खाना थापे । तरकारी थियो केराउ र पनिरमा झोल राखेको । तरकारीमा मसला, पिरो र नुन कमै थियो । उनले खाना आए अनि छोरालाई हटकेसमा राखेर अस्पतालतिर लागे । अरू बेला एक सय २० रुपैयाँ पर्थ्यो । आज २० रुपैयाँमै दुई जनालाई पुग्यो, खुसी हुँदै उनले भने, भाग्यमानीको भूतै कमारो । गरिबदुःखीका लागि राम्रो काम हो । सिन्धुपाल्चोकका सागर तामाङ पनि बिरामी श्रीमतीलाई लिएर खाना खान आइपुगेका थिए । अघिल्लो साता नै सस्तोमा खाना खान पाइने सुनेका थिए । उनी त्यसैले आइतबार बिहान भने क्यान्टिनतिर नलागी अस्पतालसँगैको सञ्चयकोष भवनतिरै लम्किए । दुई जनाले २० रुपैयाँमा खाना खाएर अस्पतालमै फर्किए । लगनखेलको पसलमा काम गर्ने प्यूठानका बम थापा मगर र उनकी साथी गंगा राईले त आइतबार घरबाट खाना ल्याउनै छाडिसके । पहिला घरबाट खाना ल्याउने गरेको थियो । घरमा भन्दा मीठो खाना यहीं १० रुपैयाँमा पाइन्छ, किन घरबाट ल्याउनु ? गंगाले भनिन् । दुई सातादेखि उनीहरू यहीं खाना खान्छन् । सातदोबाटोको प्रिमियर इन्टरनेसनल एकेडेमीले तीन सातादेखि लगनखेलमा १० रुपैयाँमा खाना खुवाइरहेको छ । विद्यालयमा विद्यार्थीलाई जुन चामल खुवाउने हो, त्यही यहाँ पनि खुवाइरहेका छौं, प्रिमियर स्कुलकी प्रिन्सिपल पवित्रा लिम्बूले भनिन्, कुक पनि उही हो । हामीले व्यवस्थापन मात्रै गरेका छौं । १० रुपैयाँमा खाना खान पाइने भएपछि साढे १० बजेअघि नै सर्वसाधारण आइसकेका थिए । नियमित खाना खानेमा अस्पतालका बिरामी मात्रै होइन, लगनखेल बस स्टप हुँदै गाडी चलाउने चालक, परिचालक र हेल्परसमेत थिए । यस्तै अस्पतालका कर्मचारी, वरिपरि पसलमा काम गर्ने व्यक्ति पनि खान खान आइपुगेका थिए । यहाँ हरेक आइतबार साढे १० देखि साढे १२ बजेसम्म १० रुपैयाँमा खाना खुवाउने व्यवस्था गरिएको छ । आइतबार खाना खानेमा साझा यातायातका चालक कुसबहादुर राई पनि थपिए । यहाँ सस्तोमा खाना खुवाउँछ भन्ने सुनेको थिएँ । आज खाने बेलैमा म यहाँ आइपुगेछु, उनले भने । सञ्चयकोष भवनमै रहेको आन्तरिक राजस्व कार्यालयका सुरक्षागार्ड शम्भु थापाले अरू दिन क्यान्टिनमा आए पनि आइतबार भने अरूसँगै तल लाइन लागेर खाए । दोस्रो पटक यहीं खान खाएको उनले बताए । बाटो हिंड्ने सबैलाई खाना खान बोलाउन र वितरण गर्न प्रिमियर स्कुलमा कक्षा आठ, नौ र १० मा विद्यार्थी, शिक्षक, कर्मचारी र अभिभावक स्वयंसेवक भएर खटिएका हुन्छन् । १० रुपैयाँमा खाना भन्दा अनौठो मान्ने पनि हुन्छन् । सस्तोमा पाइने खाना भनेर नखाने पनि हुन्छन् । खाना खाँदा पनि कतिपय लुकेर खान्छन् । बच्चालाई मानवीयता र सहयोगको भावना सिकाउन सातामा एक पटक सस्तोमा खाना खुवाउन लागिएको लिम्बूले बताइन् । पहिलो पटक ५० जना, दोस्रो पटक एक सय र आइतबार एक सय ५० जनालाई खाना खुवाइएको उनले बताइन् । अर्को साता थप ५० जनालाई खुवाइने उनले बताइन् ।"
सिभिल अस्पतालमा तनाव,"काठमाडौं (कास) टाउको र छाती दुखेर सिभिल अस्पताल पुगेका पेप्सीकोलाका ५१ वर्षीय अर्जुनबहादुर खड्काको उपचार क्रममा मृत्यु भएपछि वानेश्वरस्थित सिभिल अस्पतालमा तनाव उत्पन्न भएको छ । खड्का आफैं अस्पतालको आकस्मिक कक्षसम्म पुगेर चिकित्सक र नर्सलाई समस्या बताएका थिए । फोनमार्फत छोरी तारालाई आफू अस्पताल आएको बताएका थिए । आधा घण्टाभित्र अस्पताल पुग्दा अर्जुन राम्ररी बोलिरहेको ताराले बताइन् । टाउको दुखेर बुबा छटपटाइरहँदा पनि कसैले वास्ता गरेन, उनले भनिन्, ४५ मिनेटपछि बल्ल बुबालाई एउटा सुई लगाइदिए, औषधि खान दिए । मुटुमा समस्या भएको आशंकामा चिकित्सकले ईसीजी गर्नुपर्ने बताए । रगत, पिसाब सबै जाँच गर्न पठाए । चिकित्सकले रिपोर्ट नआई केही गर्नै नमिल्ने बताए । बुबाको मुख बाङ्गो हुँदै गयो, जिउ चिसो हुँदै गयो, उनले भनिन्, म रुन कराउन थालेपछि बल्ल नर्स र डाक्टर दौडिएर आए । चिकित्सकले छातीमा थिचेर बिरामीको श्वास फर्काउन खोजे । यहाँ उपचार हुँदैन भन्दै आफन्तले अन्यत्रै लैजाने होहल्ला गर्न थालेपछि चिकित्सक आफैंले मेडिसिटीबाट एम्बुलेन्स बोलाइसकेको जानकारी दिए । बिरामीलाई आईसीयू चाहिने तर भेन्टिलेटर खाली नभएको भन्दै चिकित्सकले मेडिसिटी रिफर गर्न खोजे ।उपचारमा लापरबाही भएको भन्दै उनीहरूले शव लिन मानेका छैनन्, प्रहरी र मेडिकल काउन्सिलमा उजुरी हालेका छन् । उपचारमा संलग्न चिकित्सक र स्वास्थ्यकर्मीमाथि कारबाही गर्नुपर्ने उनीहरूको माग छ । हृदयघातका कारण बिरामीको मृत्यु भएको अस्पतालका निर्देशक डा दीर्घराज आरसीले बताए । अस्पतालले अनुसन्धानका लागि तीन सदस्यि छानबिन समिति गठन गरेको छ । हृदयघात भन्ने यस्तै हो, फेरि हामीले हेर्दाहेर्दै म्यासिभ अट्याक आयो, उनले भने, उहाँहरूलाई चित्त बुझ्दैन भने मेडिकल काउन्सिलले छानबिन गरेर सत्यतथ्य पत्ता लगाउँछ ।"
सिट च्यातिएको ह्वीलचियरमा यात्रा,"काठमाडौं (कास) ह्वीलचियरको रङ खुइलिएको र सिट च्याटिएको छ । पिसाबथैली धागोले बाँधेर झुन्ड्याइएको छ । सिन्धुलीका ८० वर्षीय शान्तिमान रानामगर ५ वर्षअघिको यही थोत्रो ह्वीलचियर लिएर यात्रा गर्दै आएका छन् । उनीसँग विद्युतीय ह्वीलचियर खरिद गर्ने पैसा छैन । भन्छन्, नेपालमा बन्दैन । भारतबाट मगाउनुपर्छ । महँगो छ ।जोरपाटीका ५५ वर्षीय सिजा न्यौपानेको कम्मरमुनिको भाग चल्दैन । उनले पनि आर्थिक अभावमा विद्युतीय ह्वीचियर खरिद गर्न सकेका छैनन् । हातले दोहोर्याएर गन्तव्यमा पुग्ने गरेका छन् । महोत्तरीका ३० वर्षीय सविन्द्र महराले एउटा संस्थामा डेढ महिनाअघि ह्वीलचियर उपलब्ध गराउन नाम दर्ता गराए तर साताअघि मात्र पाए । अपांगता भएका व्यक्तिले आवश्यक आकारको ह्वीलचियर नपाउने, मर्मत गर्न गाह्रोजस्ता समस्या भोगिरहेका छन् । यसबाहेक ह्वीलचियर लैजाने बाटो नहुँदा समस्या भोगिरहेका छन् । यस्तै समस्याको भोगाइमा उनीहरूले आइतबार १२ औं अन्तर्राष्ट्रिय ह्वीलचियर दिवस मनाए । यही समस्या महिला, बालबालिका तथा ज्येष्ठ नागरिकमन्त्री पार्वत गुरुङलाई समेत ध्यानाकर्षण गराए । मेरुदण्ड पक्षघात समूहका अध्यक्ष ऋषि ढकालले मन्त्री गुरुङलाई विदेशमा उत्पादित ह्वीलचियर प्रयोग गर्न नचाहेको बताए । स्वदेशमै उत्पादन गर्ने वातावरण बनाइयोस्, उनले भने, ह्वीलचियरमा प्रयोग हुने पाटपुर्जामा भन्सार छुट दिने व्यवस्था मिलाइयोस् । अपांगता भएका डा राज ढकालका अनुसार ह्वीलचियर अपांगता भएका व्यक्तिका लागि आधारभूत आवश्यकता भए पनि राज्य यसप्रति गम्भीर छैन । स्वास्थ्यकर्मीद्वारा नापजाँच गरेर दक्ष चिकित्सकको प्रिस्क्रिप्सनअनुसार मात्र ह्वीलचियर प्रयोगकर्तालाई उपलब्ध गरानुपर्छ, उनले भने, तर, विदेशबाट सिधै खरिद गरेर ल्याउने गरेको छ ।उनका अनुसार बिनानापजाँच ल्याइएको ह्वीलचियर प्रयोग गर्नाले कार्यालय र शौचालयसमेत जान बाधा हुने गरेको छ । शरीर दुख्ने र दुर्घटना हुने सम्भावना छ, उनले भने, भूगोल र बाटोअनुसार ह्वीलचियर बनाउनुपर्छ । अपांगता भएका व्यक्तिका अनुसार ह्वीलचियर प्रयोगकर्ताका लागि दृष्टिकोण, सञ्चार, भौतिक संरचाना र नीति यी चार कुरामा अवरोध छ । महिला, बालबालिका तथा ज्येष्ठ नागरिक मन्त्रालयबाहेक अन्यले नीतिनियम बनाउँदा समन्वय नगर्ने गरेको उनीहरूको गुनासो छ । स्वावलम्बन जीवन प्रद्धति केन्द्र अध्यक्ष भोजराज श्रेष्ठले भने अपांगता हकहितसम्बन्धी ऐन बने पनि नियमावली नबन्दा ऐन भएको महसुस नभएको बताए । उनले चाँडै नियमावली ल्याएर ऐनमा सुनिश्चित गरेको सेवासुविधा दिलाउन मन्त्री गुरुङलाई आग्रह गरे । मुलुकमा अपांगतासम्बन्धी भौतिक संरचना एवं सञ्चार सेवा निर्देशिका २०६९ र अपांगता भएका व्यक्तिको अधिकारसम्बन्धी ऐन २०७४ बनिसकेको छ तर सञ्चार निर्देशिका अन्तरमन्त्रालयबीच समन्वय अभाव र अपांगता हकहितसम्बन्धी ऐन नियमावली, कार्यविधि र निर्देशिका नभएका कारणले कार्यन्वयन हुन सकेको छैन । यसले अपांगता भएका व्यक्तिले ऐनमा सुनिश्चित सेवासुविधा प्राप्त गर्न सकेका छैनन् ।मन्त्री गुरुङले राज्यले अपांगतासम्बन्धी हकहितबारे सचेत गराउने काम गरिरहेको बताए । अपांगताको पीडा महसुस भएको छ, उनले भने, महिला, बालबालिका तथा ज्येष्ठ नागरिक मन्त्रालयको नाम संशोधन गरेर अपांग शब्द थप्न प्रधानमन्त्री र राष्ट्रपतिज्यूलाई आग्रह गरिसकेका छौं ।उनले अपांगमैत्री भौतिक संरचना निर्माण गराउन नीतिगत व्यवस्था गरी अभियानका रूपमा लैजाने सोच रहेको बताए । एकै पटक सबै हुन्छ भन्ने छैन, उनले भने, आवश्यक पूर्वाधार निर्माण गरी क्रमशः अपांगमैत्री मुलुक घोषण गर्नतर्फ लाग्ने योजना छ ।"
ठगी मुद्दाका फरार प्रतिवादी पक्राउ,काठमाडौं (कास) ठगी मुद्दाका फरार प्रतिवादी बैतडी दशरथचन्द नगरपालिका१ का ३२ वर्षीय रमेश बडुलाई ललितपुर नख्खुबाट प्रहरीले पक्राउ गरेको छ । उच्च अदालत पाटनको ०७५ कात्तिक १६ को फैसलाले ठगी मुद्दामा २ महिना ४ दिन कैद र २ लाख ५० हजार रुपैयाँ जरिवाना ठहर गरेको थियो साथै बडुले नेपाली सेनामा कार्यरत एक कर्मचारीलाई शान्ति सेनामा पठाइदिने भनी विश्वास दिलाई २ लाख ५० हजार रुपैयाँ र राष्ट्रिय अनुसन्धानमा जागिर लगाइदिन्छु भनी २ जनासँग २४ लाख रुपैयाँ ठगी गरेको अनुसन्धानबाट खुल्न आएको महानगरीय अपराध महाशाखाले जनाएको छ ।
आरक्षण सिट अनुगमन,"काठमाडौं (कास) उपत्यकामा सञ्चालित सार्वजनिक सवारी साधनमा आरक्षण सिट राखेनराखेको अनुगमनका लागि स्कुटरमा दुई जना महिला ट्राफिक प्रहरी परिचालन गरेको छ । महानगरीय ट्राफिक प्रहरी महाशाखाले आरक्षण सिटमा सम्बन्धित मानिसलाई राखे नराखेको, ज्येष्ठ नागरिक तथा विद्यार्थीले पाउने छुट दिए नदिएको, सिटमा लेखिए पनि अस्पष्ट तथा केरमेट भएको विषयमा अनुगमनका महिला ट्राफिक प्रहरी परिचालन गरेको जनाएको हो ।"
"पाइप बिछ्याए, कालोपत्रे गरेनन्","ललितपुर (कास) मंगलबजारग्वार्को सडकमा मेलम्ची खानेपानी आयोजनाले दसैंअघि नै पाइप बिछ्याए पनि सडक विभागले कालोपत्रे नगर्दा सडक धुलाम्मे बनेको छ । स्थानीयले कालोपत्रे माग गर्दै तीन पटक विभागमा धर्ना दिइसकेका छन् । उपत्यका खानेपानी आयोजना कार्यान्वयन निर्देशनालय काठमाडौंका सूचना अधिकारी उज्ज्वल प्रजापतिले पाइप बिछ्याइसकेको ग्वार्कोमंगलबार, सातदोबाटोचापागाउँ दोबाटो सडकमा कालोपत्रे गर्न अनुमति दिइसकेको बताए ।"
विश्वविद्यालयको स्वायत्ततामाथि सरकारी हस्तक्षेप,"मन्त्रिपरिषद् बैठकले क्षेत्राधिकार बाहिर गई कलेजहरूलाई सम्बन्धन बाँड्नु विश्वविद्यालयमाथि राजनीतिक हस्तक्षेपको उत्कर्ष हो । विश्वविद्यालयका अंगहरूले गहन अध्ययन र छलफलपछि मात्रै निर्णय लिन सक्ने स्वायत्तताको अधिकार सरकारले खोस्नु नियमविपरीत र आपत्तिजनक छ । दलीय राजनीति र भागबन्डाका कारण थिलथिलो भइरहेका उच्च शिक्षाका थलोहरूलाई सरकारका यस्ता गतिविधिले थप ध्वस्त बनाउने निश्चित छ । एकपछि अर्को गरी मन्त्रिपरिषद् आफैंले कलेजहरूलाई सम्बन्धन दिँदै जानुले उच्च शिक्षासम्बन्धी सरकारी सोच सही नभएको देखाउँछ । सरकारका यस्ता निर्णयले विश्वविद्यालयहरूलाई ज्ञान उत्पादनका कारखाना होइन, फगत एउटा सरकारी अड्डामा परिणत गर्नेछन् । तसर्थ, मनसाय नै विश्वविद्यालयहरूलाई निकम्मा बनाउने होइन भने सरकारले यस्ता क्रियाकलापहरू तत्काल सच्याउनुपर्छ । र, तिनलाई पूर्ण स्वायत्तताको अभ्यास गर्ने वातावरण उपलब्ध गराउनुपर्छ । विश्वका नाम चलेका उच्च शैक्षिक संस्थाहरूको प्रचलन र हाम्रै विश्वविद्यालयका नियमअनुसार पनि सम्बन्धन दिनेनदिने काम मन्त्रिपरिषद्को होइन । विश्वविद्यालयहरूले यस्तो काममा मनलागी गरेका छन् भने पनि सरकार आफैंले निर्णय गरेर त्यसको उपचार हुन सक्दैन । सरकारको दायित्व त विश्वविद्यालयलाई सुधार्ने हो, त्यसका लागि तिनलाई स्वतन्त्र, स्वायत्त र सबल बनाउने हो । यहाँ त, मन्त्रिपरिषद्ले २०७५ साउनमा अर्को निर्णय नभएसम्म क्याम्पसहरूलाई सम्बन्धन दिन रोक लगायो । तर, उक्त निर्णयमाथि पुनर्विचार नगरीकनै धमाधम आफैं सम्बन्धन प्रदान गर्न थाल्यो । पछिल्लो पटक फागुन १२ को मन्त्रिपरिषद् बैठकले भक्तपुरस्थित ख्वप कलेज अफ इन्जियिरिङलाई बीई कम्प्युटरमा नयाँ कार्यक्रम सञ्चालनको स्वीकृति दियो । गत माघ २७ मा पनि उसले इन्जिनियरिङ अध्ययन संस्थानअन्तर्गत थापाथली क्याम्पसलाई बीई अटोमोबाइल र बीई आर्किटेक्चरमा ४,८४८ विद्यार्थी अध्यापन गराउन अस्थायी स्वीकृति दिएको थियो । मन्त्रिपरिषद्ले सम्बन्धन दिन रोक लगाएलगत्तै पनि प्रधानमन्त्री केपी शर्मा ओलीको निर्देशनका आधारमा त्रिभुवन विश्वविद्यालयले बीसीए र बीबीएम विषयमा १ सय १६ निजी कलेजलाई विषय थप्न अनुमति दिएको थियो ।त्यसो त, विश्वविद्यालयहरूले पनि आवश्यकता र औचित्यका आधारमा भन्दा निहित स्वार्थका आधारमा लाभहानि हेरेर सम्बन्धन दिएका उदाहरण छन् । त्यही भएर उच्चस्तरीय शिक्षा आयोगलगायत विज्ञ सम्मिलित विभिन्न कार्यदलले जथाभावी सम्बन्धन रोक्न सिफारिस गर्दै आएका हुन् । प्रस्तावित उच्च शिक्षा विधेयकमा समेत केन्द्रीय विश्वविद्यालयले सम्बन्धन दिन नपाउने व्यवस्था छ । अचम्मलाग्दो त, शिक्षामन्त्री गिरिराजमणि पोखरेल आफैं अध्यक्ष रहेको आयोगले सम्बन्धन नबाँड्न सरकारलाई सुझाव दिए पनि उनले नै क्याम्पसहरूमा थप कार्यक्रम सञ्चालन स्वीकृतिका लागि मन्त्रिपरिषद्मा प्रस्ताव लगेका थिए । सम्बन्धन र थप कार्यक्रम सञ्चालनको अनुमति दिने काम विश्वविद्यालयको हो । विज्ञ टोलीबाट क्याम्पसको अध्ययन भएपछि मात्रै विश्वविद्यालयले सम्बन्धन प्रक्रिया अघि बढाउन सक्छ । त्रिभुवन विश्वविद्यालयको संगठन तथा शैक्षिक प्रशासनसम्बन्धी नियमअनुसार कार्यकारी परिषद्ले क्याम्पसलाई स्थायी र अस्थायी दुवै कार्यक्रम सञ्चालनका लागि स्वीकृति दिन सक्छ । कुनै कलेजलाई सम्बन्धन या विषय थप्न दिनु जायज हुन्छ भन्ने विश्वविद्यालयका कुलपति रहेका प्रधानमन्त्री र सहकुलपति रहेका शिक्षामन्त्रीलाई लाग्छ भने पनि उनीहरूले यसलाई विश्वविद्यालय सभामा छलफल गराएर निर्णय प्रक्रियामा लैजानुपर्छ, आफैं क्याबिनेटबाट निर्णय गराएर त्यसलाई लाद्ने होइन ।मन्त्रिपरिषद्का यस्ता गैरजिम्मेवारपूर्ण कार्यबाट सरकारलाई आफ्नो मूल दायित्व र सीमाबारे अलमल भएको बोध हुन्छ । मन्त्रिपरिषद्को मूल दायित्व त नीतिगत निर्णयहरू गर्ने, विधेयक, अध्यादेश, नियम तथा आदेश तर्जुमा, स्वीकृति तथा जारी गर्ने हो । शिक्षाकै क्षेत्रमा पनि अल्पकालीन तथा दीर्घकालीन नीति एवं रणनीति तय गर्ने हो । र, त्यस अनुकूल मुलुकलाई हिँडाउने वातावरण तयार पार्ने हो । तर जब विश्वविद्यालयका अंगले गर्ने काम मन्त्रिपरिषद् आफैंले गर्न थाल्छ, तब बुझ्नुपर्छ सरकारले या त यी प्राज्ञिक संस्थाहरूको स्वायत्तताको महत्त्व बुझेको छैन, या उनीहरूलाई स्वायत्त छाड्न तयार छैन । विश्वविद्यालयहरूको साख गिरेको अवस्थामा यसरी सरकारले बचेखुचेको प्राज्ञिक प्रणाली पनि ध्वस्त बनाउनु हुँदैन । विश्वविद्यालयलाई प्राज्ञिक उत्कृष्टताका केन्द्र र साँच्चीको ज्ञान उत्पादनका कारखाना बनाउन यस्ता हस्तक्षेप रोकिनैपर्छ ।"
सगरमाथा संवादमा चुरे,"सगरमाथा संवाद सम्मेलन नेपालमा गरिनु स्वागतयोग्य छ । यस अन्तर्राष्ट्रिय सम्मेलनमार्फत जलवायु परिवर्तनले हिमालयन इकोसिष्टम मा पारेको प्रभाव विश्व मञ्चमा राख्न पाउनु अवसर हो । वातावरणीय प्रभाव मूल्यांकन (ईआईए) प्रतिवेदन उल्लंघन गरी संरचना बनाएका कारण कारबाहीमा परेको चन्द्रागिरि हिल्स रिसोर्टमा सगरमाथा संवादका सेसनहरू हुँदै छन् । सेसन सञ्चालन गर्ने भवनहरू वातावरण मैत्री छैनन् । तर, यसका सेसनहरू चन्द्रागिरि हिल्सले निर्माण गरेको संरचनामा गरिनु विवादित हुने निश्चित छ । यस्तोमा सोही संरचनामा पर्यावरणको सम्मेलन गर्नु कतिको राम्रो ठहरिएला ?यस सम्मेलनमा नेपाल र नेपालजस्तै पर्वतीय मुलुकहरूको कठिनाइ र चुरे क्षेत्रको संरक्षण दक्षिण एसियाको साझा अवधारणा बनाउनुपर्ने मुद्दा उठाइनु जरुरी छ । पूर्वपश्चिम फैलिएको चुरे पर्वत नेपालको मात्र होइन, दक्षिण एसियाकै पर्यावरणमा ठूलो महत्त्व राख्छ । अहिले जलवायु परिवर्तनको सबभन्दा ठूलो जोखिममा यही क्षेत्र परेको छ । दिनप्रतिदिन सुक्खाग्रस्त बन्दै गएको र जैविक विविधता नष्ट हुँदै गएको बेला यसको असर तिब्बतीयन पठारदेखि गंगाको मैदानसम्म प्रत्यक्ष र अन्य स्थानहरूमा अप्रत्यक्ष देखिएको छ । त्यसैल, यो अन्तर्राष्ट्रिय चासोको विषय हुनुपर्छ । यसको ठूलो असर नेपालमा परेकै छ । यसबारे सम्बन्धित पक्षको ध्यान पुग्नु आवश्यक छ । तुलसीराम खरेल, विर्तामोड, झापा"
प्राविधिक विषयका शिक्षक अभाव,"शिक्षकको उचित व्यवस्थापन हुनुपर्छ भनेर वषौंदेखि कुरा उठे पनि उल्लेख्य प्रगति हुनसकेको छैन । सरकारले देशभरका विद्यालयहरूमा रिक्त रहेका अंग्रेजी, गणित, विज्ञान र प्राविधिक विषयका लागि स्वयंसेवक शिक्षक नियुक्त गर्ने योजना ल्याएको छ । फागुन २५ गतेसम्म आवेदन दिनुपर्ने सूचना पनि निकालिसकेको छ । स्वयंसेवक भनिए पनि त्यस्ता शिक्षकहरूलाई स्थानीय तहको वर्गीकरणअनुसार २४ देखि ३२ हजार रुपैयाँसम्म तलब दिइने कुरा सूचनामै उल्लिखित छ ।विद्यालयमा कुनै पनि विषय शिक्षक अभाव भएको वा रिक्त रहेको कुरा गोप्य रहँदैन । त्यस्तो विद्यालयले तालुकी निकाय (माथिल्लो कार्यालय) लाई सोको जानकारी दिन्छ । अनि विद्यालयले नियमानुसार विज्ञापन पनि खोल्छ । तर, हिमाली तथा पहाडी क्षेत्रमा अंग्रेजी, गणितभन्दा पनि विज्ञान तथा प्राविधिक विषयका शिक्षकहरू जान मान्दैनन् । यस विषयका प्रायः शिक्षकहरू उपत्यका वा तराईतिरै ट्युसन पढाएर धेरै कमाउन पाउँदा रहेछन् । त्यसैले विज्ञापन खुलाइए पनि हिमाली तथा पहाडी क्षेत्रका विद्यालयलाई योग्य उम्मेदवार आवेदकको आवेदन कम पर्छ । आवेदन कम परेपछि शिक्षक खोज्नुपर्ने हुन्छ । यस्तो अवस्थामा शिक्षा, विज्ञान तथा प्रविधि मन्त्रालयले शिक्षण स्वयंसेवक परिचालन कार्यविधि २०७६ बनाएरै ती विषयका लागि आवेदन दिने सूचना प्रकाशन गरेको हो । सरकारले सबै स्थानीय तहमा प्राविधिक शिक्षालय स्थापना गर्ने योजना बनाएर मात्र भएन । त्यस क्षेत्रमा अन्य सुविधासहित मानिसहरूलाई टिकाउने दिगो र दीर्घकालीन योजना पनि ल्याउनुपर्यो । इन्द्रकुमार श्रेष्ठ, ओखलढुङ्गा कार्यकर्ता भर्तीको पछिल्लो उदाहरण हो, प्राविधिक विषयमा स्वयंसेवक शिक्षाको अवधारण । योग्यता नभएकालाई बिना कुनै जाँच शिक्षक बनाइनु हुँदैन । बिना लाइसेन्स १५ हजार स्वयंसेवी शिक्षक थप्ने निर्णय भएको छ । स्थानीय तहबाट नियुक्ति गर्ने भनिएका ती शिक्षकले के पढाउँछन् ? यो शिक्षा क्षेत्रका लागि घातक निर्णय हुनेछ । पहिलेकै राजनीतिक नियुक्ति पाएकाहरूको आज बिसौं वर्षसम्म पनि व्यवस्थापन गर्न मन्त्रालयले सकेको छैन । राहत, करार र अस्थायी शिक्षकको व्यवस्थापन नभइरहेको समयमा फेरि स्वयंसेवक शिक्षकको अवधारणा त्रुटिपूर्ण छ । बिना लाइसेन्सका कार्यकर्तालाई शिक्षकको नियुक्ति दिने हो भने शिक्षक सेवा आयोग र लाइसेन्सको मापदण्ड किन चाहियो ?यदि यसरी कार्यकर्ता भर्ना गर्ने हो भने लाइसेन्स लिएर आयोग खुल्ने प्रतीक्षामा रहेका लाखौँ योग्य व्यक्तिको अपमान हुन्छ । शिवप्रसाद घिमिरे, पुरानो बानेश्वर, काठमाडौं"
विश्वविद्यालयको अधिकार खोसियो,"मन्त्रिपरिषद् बैठकबाट क्याम्पसहरूलाई सम्बन्धन दिएको खबरले ध्यानाकर्षण गर्यो । अनुगमन, निरीक्षण, सम्भाव्यता र पूर्वाधारको गहिरो अध्ययनपछि विश्वविद्यालय स्वयंले आफू अन्तर्गतको क्याम्पसलाई सम्बन्धन दिनुपर्ने अधिकारलाई खोसेर मन्त्रिपरिषद्ले सम्बन्धन दिनु भर्त्सनायोग्य छ । प्राज्ञिक संलग्नता आवश्यक भएको कार्यमा मन्त्रिपरिषद्ले दख्खल दिनुको पछाडि के स्वार्थ लुकेको छ ? स्वयं प्रधानमन्त्री र शिक्षामन्त्री विश्वविद्यालयको क्रमशः पदेन कुलपति र सहकुलपति रहने व्यवस्थामा सम्बन्धन दिने वा नदिने कार्यलाई विश्वविद्यालय परिषद्मा गराउन मिल्छ । मन्त्रिपरिषद्ले निर्णय गर्न मिल्दैन । त्यसैले यस गलत परम्पराको थालनीलाई रोक्नुपर्छ । महेन्द्रसिंह बम, टीकापुर१, कैलाली"
प्रहरीको अमानवीय व्यवहार,"नेपाल प्रहरीका निरीक्षक देवीप्रसाद पौड्यालले बच्चा बोकेकी महिलामाथि लठ्ठी प्रहार गरेको दृश्य सामाजिक सञ्जाल र युट्युबमा भाइरल भयो । प्रहरी शैली हेर्दा मानवता नै हराए जस्तो लाग्ने । गल्ती के छ ? छानबिनको विषय हो । पूर्व जर्नेल हेम खत्रीको घरबाट केही महिला आएर तोडफोड गरे भन्ने फोन प्रहरीलाई गएपछि घटनास्थलमा प्रहरी पुग्यो । त्यसपछि खत्रीको घरमा भेला भएका महिलामाथि प्रहरीले लाठी वर्षायो । भिडियोमा बच्चा बोकेकी महिलामाथि पुरुष प्रहरीले निर्ममतापूर्वक लाठी वर्षाएको देखिन्छ । एक त पुरुष प्रहरी त्यसमाथि बच्चा बोकिरहेकी महिलामाथि यसरी लाठी वर्षाउन हुन्छ ?प्रहरी नियमावलीमा उल्लेख छ, महिलालाई गिरफ्तार गर्न महिला प्रहरी नै परिचालन गर्नुपर्छ । महिलाको जत्था छ भनेर फोन नै गइसकेपछि घटनास्थलमा किन पुरुष प्रहरीमात्र गए ?जनताको रक्षा गर्न प्रहरी संगठन खोलिएको हो । तर, संगठन नै आम नागरिकलाई त्रसित पार्ने डरलाग्दो बन्यो । जनताले तिरेको करबाट तलबभत्ता बुझ्ने अनि जनतालाई नै आक्रमण गर्ने कस्तो नीति हो ? यसबाट के देखिन्छ भने प्रहरीलाई तलब सुविधा राज्यले सर्वसाधारणलाई तर्साउनकै लागि दिइएको हो । यदि जनताको सुरक्षा गर्ने दायित्व यसको हो भने किन सधैं संगठन विवादमा तानिन्छ ? प्रहरीमा नियुक्ति लिनुभन्दा पहिला तालिम हुन्छ । तालिममा के सिकाइन्छ ? कसले सिकाउँछ ? आम नागरिकसँग कसरी व्यवहार गर्ने ? भिडलाई कसरी नियन्त्रणमा लिने भन्ने सामान्य कुरा तालिममा दिइनुपर्ने हो । भिड नियन्त्रणको नाममा सर्वसाधारणमाथि हमला गर्न पाइँदैन । अझ बच्चाको आमालाई त्यसरी चुटेर बहादुरी देखाउन पट्क्कै पाइँदैन । मिडियामा बोल्ने बेला सारै चिल्ला कुरा गर्ने प्रहरी व्यवाहरमा कहिल्यै आम नागरिकको सम्मान गर्न जान्दैन । प्रहरी मेरो साथी नारा कता गयो ? यसरी लाठी वर्षाउने प्रहरीमाथि कारबाही होस् । पुरुषोत्तम घिमिरे, जोरपाटी, काठमाडौं प्रहरी संगठनकै बदनाम गराउने यस्ता घटनाले संगठनभित्र राम्रो प्रशिक्षण आवश्यक छ भन्ने देखाउँछ । प्रहरीलाई अचेल आफ्नै ड्युटी नै मान्छे कुट्नु मात्र हो जस्तो लाग्दोरहेछ । जुन निकै खतरनाक मनोविज्ञान हो । मनोवैज्ञानिक परामर्श पनि प्रहरीले बेलाबेला आफ्ना संगठनका मानिसलाई दिनुपर्छ । प्रहरीले गर्ने काम के हो, यसमा स्पष्ट हुन आवश्यक छ । अहिले समय परिवर्तन भइसक्यो । र, परिवर्तित समयअनुसारको तालिम प्रहरी संगठनभित्र तत्काल गरिनुपर्छ । प्रहरी हाम्रो साथी नारालाई यस्ता कामले गिज्याएझैं लाग्छ । अमर निरौला, विराटनगर"
प्रत्याक्रमण र प्रतिरक्षा,"पार्टी कि संयुक्त मोर्चा ?वास्तवमा नेकपा पार्टी भइसकेको छैन, यो ओली र दाहालको सत्ता स्वार्थको दृष्टिले बनेको संयुक्त मोर्चा मात्रै हो । जहिलेसम्म दुवैको सत्ता स्वार्थका लागि संयुक्त मोर्चा आवश्यक रहनेछ, यसको अस्तित्व रहनेछ । होइन भने यसको औचित्य समाप्त हुनेछ । यदि नेकपा पार्टी हुन्थ्यो भने किन नेताहरूले सगौरव विवाद, विभाजन र विघटनको सैद्धान्तीकरण गरिरहेका छन् ? उत्तर सरल छ । हिजो एमाले र माओवादीको एकीकरण सैद्धान्तिक र नीतिगत आधारमा नभई सत्ताको गणितीय हिसाबले गरिएको थियो । हिजो ओली र प्रचण्डको सत्ता स्वार्थको हिसाबकिताबका कारण चुनावी गठबन्धन र पार्टी एकीकरणको घोषणा गरिएको थियो । आज ओली र प्रचण्डबीच सत्ता स्वार्थमा आँच आयो । त्यसैले अहिले विवाद चर्किएको छ । विवाद चर्किंदै जाँदा दुवै पक्षले सिद्धान्तको फेरो समातेर वैतरणी तर्ने प्रयास पनि गर्लान् । तर एकीकरणको क्रममा नै ओली र प्रचण्ड दुवैले सिद्धान्तलाई तिलाञ्जली दिएका थिए ।तर ओलीप्रचण्ड मतभेद नेकपाको सत्तासंघर्ष, षड्यन्त्र र घातप्रतिघात तथा अन्तर्घातपूर्ण राजनीतिको पूर्वार्द्ध मात्रै हो । नेकपामा जारी शक्तिसङ्गर्ष र घातप्रतिघातको नतिजा के होला ? निकट भविष्यमा पटाक्षेप हुनेछ । घातप्रतिघात र प्रतिशोधको भुमरीबाट अन्ततः सत्ता हत्याउन को सफल होला ? यो ओली र प्रचण्डको रणनीति वा शक्तिकेन्द्रको भूमिकामा निर्भर रहनेछ । तर विजय वा पराजय जसको भए पनि नेकपाको एकीकृत भविष्यमाथि भने गम्भीर प्रश्नचिह्न खडा भएको छ ।"
आपूर्तिमा कोरोनाझट्का,"अहिलेलाई शिक्षाकोरोनाको झट्का अहिले नै मुलुकमा देखिन थालेको छ । चीन विश्वकै ठूलो आपूर्तिकर्ता र पर्यटनको स्रोत भएकाले हाम्रो मुलुकमा पनि पर्यटन उद्योग र अन्य सामानको आयातमा असर पर्न थालिसकेको छ । तत्कालीन असरका रूपमा होटलहरू खाली देखिन थालेका छन् र बन्दै गरेका उद्योगहरूको बन्ने प्रक्रिया शिथिल भएको छ ।कोरोनाको प्रकोपले केही मौका पनि ल्याउन सक्छ । जस्तो चिनियाँहरूलाई अब आफ्ना कतिपय फ्याक्ट्री फरकफरक ठाउँमा राख्नुपर्ने आवश्यकता महसुस हुन सक्छ । उत्तर भारतमा निर्यात गरिने सामानहरू हाम्रा सीमावर्ती विशेष आर्थिक क्षेत्रहरूमा बनाउन हामीले सुविधा दिन सके चिनियाँ लगानीकर्ताहरू नेपाल आउन सक्छन् । तर स्थिति फेरि पनि भनेजस्तो सजिलो छैन । कर जसरी पनि उठाउनुपर्ने दबाबमा परेका भन्सार अधिकृतहरूले भैरहवाको विशेष आर्थिक क्षेत्रमा भएका केही उद्योगलाई कच्चा पदार्थमा समेत पूरै भन्सार मागेको र सरकारले दिन्छु भनेका बिजुली लगायतका सुविधा दिन वर्षौं लगाएको जस्ता गुनासो आएका छन् ।अर्कातिर, उद्योगीहरूका अनुसार हालै संशोधन गरी लागू भएको भूमि सम्बन्धी ऐन२०२१ ले उनीहरूलाई निकै अप्ठेरो पारेको छ । उत्तरी भारतमा भन्दा नेपालमा न्यूनतम ज्याला दुई गुणादेखि तीन गुणासम्म बढी हुनु, उद्योगधन्दाले प्रयोग गर्ने सवारी साधन नेपालमा अत्यधिक महँंगो हुनु आदिले गर्दा मुलुकमा उद्योगधन्दा चलाउनभन्दा विदेशी सामान ल्याएर बेच्न सजिलो भएको छ । सरकारले आपूर्ति झट्काको बेला जुद्धशमशेरले र केही हदसम्म पञ्चायतले गरेका जस्ता सुधारहरू गरेर मुलुकलाई औद्योगीकरणको बाटामा लैजान आँट गर्ने छेकछन्द देखाएको छैन । उद्योगीहरूसँग संवाद गरेर एउटा उद्योगीमैत्री वातावरण बनाउन अब निकै जरुरी देखिएको छ ।अर्को, सरकार आफै महँंगो तरिकाले चलेको छ, नचाहिने संख्यामा तलब, भत्ता र अन्य सुविधा खाने व्यक्तिहरू छन् र उद्योगीहरू बेला न कुबेला सरकारले आफ्नो खर्च धान्न कर बढाउला कि भन्ने त्रासमा छन् । वर्षको बीचमा कर बढाउन र विकासखर्चको अनुमान कम गर्न सरकारलाई संकोच लाग्न छोडेको छ । तर कोरोना भाइरसको समस्याले अप्ठेरोमा परेका होटल व्यवसायीहरूलाई के सहयोग गर्न सकिन्छ, बैंकको कहरबाट कसरी बचाउन सकिन्छ भन्नेतिर ध्यान फेरि जान सकेको छैन । यतिखेर आन्तरिक पर्यटनलाई प्रश्रय दिने नीतिहरू ल्याउनुपर्ने बेला भैसकेको छ । राणाकाल र पञ्चायतकालको आपूर्ति झट्काको बेलाजस्तै आज पनि हामीसँग विदेशी मुद्रा सञ्चिति ठीकै छ । विदेशमा खाद्यान्नको भाउ बढ्दा मुलुकलाई फाइदै भयो भनेर कृषि क्षेत्रलाई प्रोत्साहित गर्न अघिल्लो झट्काको बेला २०३२ सालमा कृषिको बजेट अघिल्लो वर्षका तुलनामा तीन गुणा र सिंचाइको बजेट दुई गुणाले बढाइएको थियो । नीति ल्याउन नसक्ने, ल्याए पनि राम्रो नल्याउने, राम्रो ल्याए पनि लागू गर्न नसक्ने पञ्चायतकालको सरकार धेरै कारणले मुलुकको विकास गर्न असफल भयो । २०३२ सालका ती नीतिका बावजुद सिंचाइ र कृषिमा खासै सफलता हात लागेन, न औद्योगिक क्षेत्र नै जुरमुराउन सक्यो । अहिलेको आपूर्ति झट्का रहिरह्यो भने वर्तमान सरकार पनि इतिहासको कसीमा आफूलाई अब्बल प्रमाणित गर्नुपर्ने विन्दुमा हुनेछ ।"
सञ्चारमा 'मी टू' बहस,"कान्तिपुर मिडिया ग्रुपले माघ २५गते मी टू किन अगाडि बढ्न सकेन ? भन्ने विषयमा बहस कार्यक्रम सञ्चालन गर्यो । बहसमा सहभागी राजनीतिक अभियन्ता मानुषी यमी भट्टराई, अधिवक्ता दुर्गा कार्की र रङ्गकर्मी आकांक्षा कार्कीले यसबारे आआफ्ना अनुभव र धारणा अघि सारे । राजनीतिक अभियन्ता भट्टराईले मी टू राजनीतिक मुद्दा बन्न नसकेकोले अगाडि बढ्न नसकेको धारणा अघि सारिन् । तथापि भट्टराईले त्रिभुवन विश्वविद्यालयमा मी टूबारे बहस चलाउन तथा प्रभावकारी संयन्त्र निर्माण गर्न विद्यार्थीहरूले पहलकदमी गरिरहेको र विश्वविद्यालयलाई प्रतिवेदन बुझाएको कुरा जनसमक्ष ल्याइन् ।अधिवक्ता दुर्गा कार्की र रङ्गकर्मी आकांक्षा कार्कीले मी टू अभियानलाई अघि बढाउन तथा पीडितलाई न्याय दिलाउन सामूहिक प्रयास चाहिने बताए । ढिलै भए पनि कान्तिपुर मिडिया ग्रुपले मी टूबारे बहस चलाएर यसका अभियन्ताहरूलाई मञ्च र अवसर प्रदान गर्यो । साथै सञ्चार माध्यमहरूले अन्य विषयजस्तै मी टूबारे राष्ट्रिय बहस चलाउनुपर्ने सन्देशसमेत दिए । विगतमा पनि अन्य मूलधारे छापाको तुलनामा काठमान्डु पोष्टले मी टूबारे समाचार सामग्री प्रस्तुत गरेर सर्वसाधारणको ध्यानाकर्षण गराउन महत्त्वपूर्ण भूमिका निर्वाह गरेको थियो । यसबीच कतिपय आरोपित रङ्गकर्मी लगायत अन्य पनि साविकको काममा फर्किसकेको कुरा जनसमक्ष आयो । यसरी सञ्चार माध्यमहरूले विशेषगरी पोष्टले जसरी र जुन रूपमा मी टूबारे समाचार सामग्री पस्कने साहस गर्यो, सम्बन्धित निकायले आरोपितलाई दण्डसजाय वा नसिहत दिएको बारे अनुगमनका समाचार भने त्यति आएनन् ।केही छापामार्फत कतिपय पीडितले आफूमाथि भएको यौन हिंसाबारे खुलेर जनसमक्ष ल्याउने प्रयास गरे । तीमध्ये लेखक शिवानीसिंह थारुले आफूले कार्यस्थल र विद्यालयमा भोगेको अनुभव जनसमक्ष ल्याएर धेरै पाठकको ध्यानाकर्षण गराइन् । थारु जस्ता धेरै पीडितका कुरा सञ्चारमा आउनसकेको छैन । विशेषगरी बालिका, किशोरी र महिलाले प्रत्यक्ष र परोक्ष रूपमा भोगेका यौन दुर्व्यवहारका कुरा हत्तपत्त बाहिर आउँदैन पनि । यसका लागि ठूलै साहस चाहिन्छ, जुन पीडितहरूसँग हुँदैन । बालिका र किशोरीहरूलाई यसबारे सचेत गराउने संयन्त्र छैन भने पनि हुन्छ, हाम्रोजस्तो पितृसत्तात्मक समाजमा ।वास्तवमा बालिका, किशोरी र महिलामाथि हुने यौनहिंसाले समग्र विकासमै बाधा पर्छ भन्ने अध्ययन, अनुसन्धानले देखाएको छ । घरपरिवारमा होस् वा कार्यस्थलमा पीडकहरूबाट यौनहिंसा भोगेका वा भोग्न बाध्य बनाइएका किशोरी र महिलाहरूको आत्मसम्मानमा गहिरो चोट पुग्छ र आफूले भोगेका पीडा बाहिर नल्याउँदा उनीहरूको व्यक्तित्व र कार्यक्षमतामा नकारात्मक असर पर्छ । लामो समय पीडकबाट यस्ता यौनहिंसा सहन बाध्य बनाइएकाहरूबारे खोजमूलक सञ्चार सामग्री जनसमक्ष ल्याउने विषयमा सञ्चारगृहहरू संवेदनशील हुन जरुरी छ । त्यतिमात्र होइन, सञ्चार माध्यमहरूले यस्ता विषयमा खोजमूलक समाचार सामग्री लगायत अनुगमन समाचारलाई महत्त्व दिई सम्प्रेषण गर्न जरुरी छ । के गाउँ, के सहर ? शिक्षित र अशिक्षित दुवैथरीबाट हुने यौन दुर्व्यवहारका घटना हत्तपत्त बाहिर आउँदैन । कथंकदाचित आइहाले पनि आरोपित सम्बद्ध निकायमा यसबारे न त छलफल हुन्छ, न कारबाही नै । उदाहरणका लागि रश्मिला प्रजापतिलाई वाग्मती प्रदेशका पूर्वमन्त्री तथा काठमाडौँ महानगरपालिकाका पूर्वमेयर केशव स्थापितले यौन दुर्व्यवहार गरेको कुरा बाहिरियो । आरोप लागेपछि नेकपाले यसबारे के कस्तो पहलकदमी गर्यो भन्नेबारे अनुगमन समाचार बाहिरिएन । यसो हुनुमा फेरि पनि मी टूबारे छापिएका समाचारलाई राजनीतिकवृत्तले नपत्याएको देखियो । अथवा आफ्ना नेताको बचाउ गर्न यसबारे तैँ चुप मै चुपको सिद्धान्त अपनाए, नेताहरूले ।यौन दुर्व्यवहारमा संलग्न पुरुषहरूबारे बोल्न र लेख्न बन्देज गरिँदाको परिणाम भन्नुपर्छ, आज समाजमा यौनजन्य हिंसा लगायत बलात्कारजस्तो जघन्य अपराध सामान्य घटनासरह भएको छ । वास्तवमा यौन दुर्व्यवहारमुक्त परिवार र समाज निर्माण गर्न सुरु भएको मी टूबारे पर्याप्त बहस र छलफल नहुँदा आज यो अभियान सेलाए जस्तो देखिन्छ । र, यस्तो बहस र छलफल चलाउन सञ्चार जगतको अहम् भूमिका हुन्छ । विडम्बना भन्नुपर्छ, पुरुषमैत्री सञ्चारगृहले मी टूबारे सञ्चार सामग्री सम्प्रेषण गर्न कञ्जुस्याइँ गरेकाले आरोपितहरूको मनोबल बढेको देखिन्छ । सर्वप्रथम सन् २०१७ मा अमेरिकाबाट सुरु भएको यो अभियान भारत हुँदै २०१८ मा नेपाल प्रवेश गरेपछि यसले धेरथोर नेपालीको ध्यानाकर्षण गराएको देखिन्छ । तथापि अधिकांश सञ्चार माध्यमले यसलाई त्यति महत्त्व नदिएको कारण बहस नै सेलाउँछ कि भन्ने आशंका बढेको छ । यस अभियानलाई विश्वव्यापी बनाउन न्युयोर्क टाइम्स र न्युयोर्करले महत्त्वपूर्ण भूमिका निर्वाह गरेको सर्वविदितै छ । ऊ बेला यी पत्रिकाले हलिउडका फिल्म निर्माता हार्वे वाइन्स्टिनलाई यौनहिंसाको आरोप लगाउने महिलाहरूबारे सामग्री छापेर विश्वको ध्यानाकर्षण गराएपछि यसले बल्ल अभियानको रूप लिएको हो । र, न्युयोर्कस्थित एक न्यायालयले वाइन्स्टिनलाई बलात्कार र यौन दुर्व्यवहारमा दोषी ठहर गर्दै सजाय सुनाएको छ ।यौन हिंसामुक्त परिवार र समाज निर्माण गर्ने उद्देश्यले सुरु भएको मी टू अभियान जनमानसमा पुर्याउन नेपाली सञ्चार माध्यमहरूले होस्टेमा हैँसे गर्नुपर्ने देखिन्छ । किनभने हामीकहाँ यौनजन्य व्यवहार र यौनहिंसाबारे पर्याप्त बहस र छलफल नहुँदा यौनजन्य हिंसा चुलिएको छ । यसबारे समाचार सामग्री लगायत अनुगमन सामग्री सम्प्रेषण गर्न सञ्चारगृहहरूले आफू मातहतका सञ्चारकर्मीहरूलाई प्रोत्साहित गर्न जरुरी छ । विशेषगरी महिला सञ्चारकर्मीहरूले कार्यस्थलमा भोग्नुपर्ने यौनहिंसालाई न्युनीकरण गर्न पनि सञ्चारगृहहरूले यस अभियानमा ऐक्यबद्धता जनाउन जरुरी छ ।"
ढुंगाना र सिंहलाई इन्जा,"काठमाडौं (कास) यस वर्षको इन्जा सामुदायिक पत्रकारिता पुरस्कारबाट कान्तिपुरका अछाम संवाददाता मेनुका ढुंगाना र बाजुराका पत्रकार प्रकाश सिंह सम्मानित भएका छन् । नेपाली पत्रकारहरूको अन्तर्राष्ट्रिय सञ्जाल (इन्जा) द्वारा स्थापित एक हजार अमेरिकी डलरको पुरस्कार आइतबार काठमाडौंमा ढुंगाना र सिंहलाई संयुक्त रूपमा प्रदान गरियो । ढुंगानाको कान्तिपुर दैनिकमा प्रकाशित म छाउपडी रिपोर्टर र सिंहको हिमाल खबर साप्ताहिकमा प्रकाशित कुपोषित बाजुरा शीर्षकका समाचारका लागि पुरस्कार प्रदान गरिएको हो । यसैगरी, एक हजार अमेरिकी डलर राशिको इन्जा स्रष्टा सम्मान वरिष्ठ साहित्यकार चूडामणि रेग्मीलाई प्रदान गरियो । कार्यक्रममा इन्जाका अध्यक्ष गुणराज लुइँटेलले पत्रकारको क्षमता वृद्धि र हौसला बढाउन पुरस्कार स्थापना गरिएको बताए । रक्षामन्त्री ईश्वर पोखरेलले पुरस्कार हस्तान्तरण गरेका हुन् ।"
टुँडिखेलमा काँठे भाका,"(काठमाडौं)  काँठ क्षेत्रको मौलिक कला, संस्कृति, परम्परा र परिवेश समेटेर बनेका काँठे लोकगीत ५० देखि ६० को दशकको मध्यसम्म निकै लोकप्रिय थिए । ५० को दशकयता नै नवराज घोरासैनी, घमेश दुलाल, सीता थापा, इन्दिरा गुरुङ, गीतादेवी, रेशम थापा, भोजराज काफ्लेलगायत गायकले यस विधालाई निकै माथि उठाउने काम गरे । लोकगीतका सम्राट् मानिने कुमार बस्नेत र गायक अम्बर विरही गुरुङले स्थापित गरेको लोकगीतलाई यी सर्जकले मलजल गरे । घोरासैनीको गमलाका जई, चाँगुनारायण थान, घुम्तीनिर लेट भयो द्वन्द्वकालको स्मरण गराउने काफ्लेको भन्नु नभाको जस्ता काँठे लोक भाकालाई जनमानसले अझै पनि उत्तिकै रुचाउँछन् । काठमाडौं उपत्यका आसपासका काँठ क्षेत्रमा मेलापात, घाँसदाउरा, पर्वमा गाइने लोक भाकाकालाई स्थापित गर्न रेडियो नेपालले निकै ठूलो भूमिका खेलेको देखिन्छ । लोकगायक बस्नेत लोकगीतलाई बाउबाजेको सम्पत्तिका रूपमा दाबी गर्छन् । १० को दशकको अन्त्यदेखि नै उनले लोकगीत गाउन थालेका थिए । छ दशकको सांगीतिक यात्रामा बस्नेतले धेरै लोकगीत गाए । पछिल्लो समयमा लोकगीतले फिल्ममा समेत बलियो उपस्थिति जनाइरहे पनि काँठे लोकभाका भने अझै पनि कमै सुनिन्छन् । यस्तो अवस्थामा काँठ क्षेत्रको कला, संस्कृति, परम्परा, लोकभाकाको संरक्षण र संवर्द्धनका लागि डीएआर मुभिज एन्ड फिल्म्स्ले राजधानीको टुँडिखेलमा शुक्रबारदेखि पाँचदिने प्रथम राष्ट्रिय काँठे लोकदोहोरी महोत्सव सुरु गरेको छ । महोत्सवमा मुलुकभरिका ७४ समूहले सहभागिता जनाएका छन् । थुप्रै गायकगायिकाले काँठे भाकामै दोहोरी प्रतिस्पर्धा गरिरहेका छन् । महोत्सवको पहिलो दिन रसुवाबाट सानु धमला र काठमाडौंबाट राजु दंगालले प्रतिस्पर्धा गरेका थिए । दोस्रो दिन नुवाकोटबाट सावित्री श्रेष्ठको महिला मित्र र काठमाडौंबाट कल्पना तामाङको पुरुष मित्रले चाँगुनारायण थान काँठे भाकामा देशको भ्रष्टाचार, विकृत बन्दै गएको राजनीति, फितलो कानुन र सिमाना अतिक्रमणसम्मका प्रसंग उठान गरेर दोहोरी प्रस्तुत गरे । महोत्सवको तेस्रो दिन आइतबारसम्म दुई दर्जनभन्दा बढी प्रतिस्पर्धीले विभिन्न काँठे लोकभाकामै दोहोरी प्रतिस्पर्धा गरिसकेका छन् । मुलुकका विभिन्न भागबाट आएका गायिकागायिकाले काँठे भाकामा माया, प्रेम, मुलुकको राजनीतिक विसंगति, विकृति, खस्किँदै गइरहेको न्याय प्रणालीलाई विषयवस्तु बनाएका छन् । टिम ए र बी गरी विभाजन गरिएको ३७ समूहबाट दुवै समूहका महिला र पुरुषले दोहोरी प्रतिस्पर्धा गर्ने महोत्सवका संयोजक नमराज ढुंगानाले बताए । उनका अनुसार प्रतिस्पर्धामा पहिलो चरणमा ७४ समूहमार्फत् बनेका ३७ समूहबाटै ३२, १६, ८ र ४ समूहमा घटाउँदै उत्कृष्ट एक समूहको छनोट गरिनेछ । प्रतिस्पर्धा छनोटका लागि निर्णायक छनोट समितिको अध्यक्षमा गायिका सीता थापा, संयोजकमा गायक नवराज घोरासैनी र निर्णायक मण्डल सदस्यमा विरही गुरुङ, हरि थापा, घमेश दुलाल छन् । शुक्रबार प्रतियोगितासँगै विभिन्न जिल्लाबाट आएका डेढ दर्जनभन्दा बढी समूहले झाँकीसमेत प्रदर्शन गरेका थिए । रसुवाको टोलीले प्रस्तुत गरेको घोडा नाच, धादिङबाट लामा नाच, काभ्रेबाट माझी र ट्याकुली नाच, काठमाडौंबाट कुमारी र आरती नाच, दोलखाबाट बिगु नाचलगायत डेढ दर्जनभन्दा बढी समूहको झाँकी प्रस्तुतिको रौनक भिन्न देखिएको थियो । महोत्सवमा सहभागी लोकगायक बस्नेतले लोकगीतमा आफूलाई गाइनेको रूपमा चिनाए । विविधताले भरिएको मुलुकमा लोकगीतमा हाम्रै लोकपरम्परा र लय आउने भएकाले यसलाई माया गर्न उनले सबैलाई आग्रह गरे । यसप्रति राज्यले गरेको बेवास्ताप्रति खिन्न हुँदै उनले भने, नेपाली भाषा हाम्रो सम्पत्ति र संस्कृति हो । यसैलाई लोकगीतले बोकेर आएको छ । माधव थापाको परिकल्पना रहेको महोत्सवले काँठ क्षेत्रको लोकसंगीतलाई मात्र नभएर समग्र कला, संस्कृतिलाई उठाउनसमेत महत्त्वपूर्ण भूमिका खेल्ने गायक घोरासैनीको विश्वास छ । काँठे लोकगीतले मौलिकताको झल्को दिएको सुनाउँदै उनले यसको मर्म कहिल्यै नमासिने जिकिर गरे । हालै मात्र सार्वजनिक भएको उनको काँठे लोकभाका गीत मिरमिर कपालैमा को प्रसंग निकाल्दै उनले आफू अझै पनि यही लोकभाकाको संरक्षण र विस्तारमा लागेको सुनाए । महोत्सवबाट म कति खुसी भएको हुँला, उनले उत्साहसाथ भने । मंगलबार सकिने महोत्सवमा पहिलो, दोस्रो र तेस्रो समूहलाई क्रमशः ३ लाख, दुई लाख र १ लाख रुपैयाँ पुरस्कार प्रदान गरिनेछ भने सान्त्वना पुरस्कारस्वरूप ५० हजार रुपैयाँ दिइनेछ । त्यस्तै उत्कृष्ट गायकगायिकाले १० हजार रुपैयाँ प्राप्त गर्ने महोत्सवको संचार संयोजक चन्द्रमणि गौतमले जनाए ।"
सिलवालको श्रीलंका स्मृति,रसुवा (कास) पत्रकार अशोक सिलवालको पछिल्लो पुस्तक श्रीलंका स्मृति ३४६० मिटर उचाइमा रहेको भेडीखर्कमा लोकार्पण गरियो । फिकुरी ट्रेल एक्स्प्लोरेसन पदयात्रामा सहभागीले पुस्तक लोकार्पण गरेका हुन् । पुस्तकमा एक साता लामो श्रीलंका यात्रा समेटिएको छ ।
इरानी फिल्मलाई गोल्डन विअर,"बर्लिन (कास) ७० औं बर्लिन फिल्म फेस्टिभलको सर्वोच्च अवार्ड गोल्डन विअर इरानी फिल्म दिअर, इज नो इभिलले हात पारेको छ । शनिबार साँझ जर्मनीको बर्लिन सहरमा आयोजित अवार्ड समारोहमा अन्तर्राष्ट्रिय जुरीका प्रमुख जेरेमी आइरन्सले मोहम्मद रसोल्फको फिल्मलाई उत्कृष्ट घोषित गरे ।इरानको कानुनमा रहेको मृत्युदण्डको आलोचना गर्ने यो फिल्मका निर्देशक मोहम्मद भनेअवार्ड समारोहमा उपस्थित थिएनन् । इरानी सरकारले उनलाई दुई वर्षअघिको फिल्म अ म्यान अफ इन्टिग्रिटीमा इरानविरोधी भावना दर्साएको भन्दै जेल हालेको थियो । जेलमुक्त भए पनि उनलाई फिल्म बनाउन र देश छोड्न प्रतिबन्ध लगाइएको छ । इरानका अर्का प्रख्यात फिल्ममेकर जफर पनाहीले पनि प्रतिबन्ध भोगिरहेका छन् । प्रतिबन्धित अवस्थामै मोहम्मदले फिल्म बनाएका हुन् । अवार्ड उनकी छोरी तथा फिल्मकी कलाकार र निर्माताले ग्रहण गरेका थिए । मोहम्मदको अ म्यान अफ इन्टिग्रिटीले कान फिल्म फेस्टिभलको अन सर्टेन रिगार्डमा उत्कृष्ट अवार्ड जितेको थियो । गत वर्षको ओस्कर र कान्स फिल्म फेस्टिभलजस्तै बर्लिनमा पनि एसियाली सिनेमाले धाक जमाए । उत्कृष्ट फिल्मका साथै निर्देशकको अवार्ड पनि एसियालीले नै जिते । दि वुमन हु र्यानका लागि कोरियाली होङ स्याङ सोले उत्कृष्ट निर्देशकको सिल्भर विअर जिते । घरायसी सम्बन्धमा उतारचढाव आएपछि आफ्ना पूर्वपरिचित भेट्दै हिँडेकी महिलाको कथा यसमा छ । होङले यसअघि लोकार्नो फिल्म फेस्टिभलमा पनि उत्कृष्ट निर्देशकको अवार्ड जितेका थिए ।यस्तै, पहिलोपटक बर्लिनमा सहभागी कम्बोडियन भेट्रान रिती पानको डक्युमेन्ट्री इराडियस उत्कृष्ट डक्युमेन्ट्री घोषित भयो । दोस्रो विश्वयुद्धमा जापानमा भएको अणुबम हमला, जर्मनीमा हिटलरले नाजीमाथि गरेको दमन र कम्बोडियाका खमेरूजको अत्याचारमाथि यो डक्युमेन्ट्री बनेको छ । यो अवार्डसँगै डक्युमेन्ट्रीले ४० हजार युरो पुरस्कार पनि पायो ।यिनका अलावा यसपालि एसियाली निर्देशक आङ ली, हिरोकाजु कोरेइजा, साइमिङ लियाङ, जिया जाङ के लगायतको पनि बर्लिनमा प्रभावशाली उपस्थिति रह्यो ।१० दिने फेस्टिभलका विभिन्न सेक्सनमा छुट्टाछुट्टै अवार्ड दिइएको थियो । ग्र्यान्ड जुरी प्राइज एलिजा हिटम्यानको नेभर रियर्ली, समटाइम्स अलवेज ले जित्यो । उत्कृष्ट अभिनेताको अवार्ड इटालीका अभिनेता इलियो गर्मानोले हिडन अवे का लागि पाए । जर्मन अभिनेत्री पाउला वियरले उडिनाका लागि सिल्भर वियर हात पारिन् । पटकथामा भने ब्याड टेल्स उत्कृष्ट भयो । पहिलो फिचर फिल्मका लागि ५० हजार युरो अवार्ड ब्राजिलको फिल्म लेस कन्डोक्टोस ले पायो ।"
भेला हुन र यात्रामा प्रतिबन्ध,"वासिङ्टन कोरोना भाइरस (कोभिड१९) को संक्रमण बढ्दै गएपछि विश्वका कैयौं देशले ठूलो संख्यामा भेला हुन र यात्रामा प्रतिबन्ध लगाएका छन् । कोरोना संक्रमणको त्रास बढिरहेकै बेला रोकथाम तथा नियन्त्रणका लागि कैयन् उपाय पनि अवलम्बन गरिएका छन् । अमेरिकाले संक्रमण नफैलियोस् भनेर इटली र दक्षिण कोरियाबाट भित्रने यात्रुलाई थप स्क्रिनिङ गराउने भएको छ भने कोभिड१९ प्रभावित राष्ट्रको यात्रा नगर्न चेतावनी जारी गरेको छ । इरान हुँदै आउने वा सबै इरानी यात्रुलाई थप १४ दिन अमेरिका प्रवेशमा रोक लगाइएको छ । मेक्सिकोसँग सीमा पनि बन्द गरिएको छ । कोभिड१९ संक्रमणले अमेरिकामा पहिलो पटक एक नागरिकको मृत्यु भएपछि अमेरिकाले थप कडाइ गरेको हो । वासिङ्टनका ५० वर्षीय एक व्यक्तिको कोभिड१९ का कारण मृत्यु भएको थियो । अमेरिकी अधिकारीका अनुसार राज्यमा तीनजना संक्रमित भेटिएका छन् । फ्रान्सले पाँच हजारभन्दा बढी मानिसलाई एकै ठाउँमा भेला नहुन भन्दै अस्थायी प्रतिबन्ध लगाएको छ । आइतबारका लागि तय भएको हाफ म्याराथन स्थगित गरिएको छ । हालसम्म ७३ जनामा कोरोना भाइरस पुष्टि भएको फ्रान्सले इटलीसँगको सीमामा पनि कडाइ गरेको छ । स्विट्जरल्यान्डले एक हजारभन्दा बढी मानिस सहभागी हुने सबैखाले कार्यक्रममा प्रतिबन्ध लगाउने तयारी गरिरहेको छ । इटलीका कैयौं पर्यटकमा कोरोना भाइरस संक्रमण पुष्टि भएपछि क्यानरी टापुको एउटा होटलमा रहेका सात सयभन्दा बढी पर्यटकलाई क्वारेन्टाइनमा राखिएको छ । युरोपमा कोभिड१९ ले सबैभन्दा प्रभावित इटलीका विद्यालय र विश्वविद्यालयहरू लगातार दोस्रो साता पनि बन्द गरिएका छन् । इटलीमा हालसम्म कोभिड१९ ले १९ जनाको मृत्यु भएको छ र एक हजार एक सयजना संक्रमित पुष्टि भएका छन् । संक्रमितका आधारमा चीनपछि सबैभन्दा धेरै प्रभावित दक्षिण कोरियाले अर्को सूचना जारी नभएसम्मका लागि सबै चर्च बन्द गरेको छ । साथै, सर्वसाधारणलाई भीडभाडयुक्त क्षेत्रमा नजान आग्रह गरेको छ । हालसम्म तीन हजार सात सय ३६ जनामा कोरोना संक्रमण पुष्टि भएको दक्षिण कोरियामा २० जनाको मृत्यु भइसकेको छ । कोरोना भाइरसको उद्गमस्थल चीनपछि धेरै प्रभावित इरानले मंगलबारसम्मका लागि विद्यालय बन्द गरेको छ र एक सातासम्म सबै धार्मिक, सांस्कृतिक र खेलकुदका गतिविधिमा प्रतिबन्ध लगाएको छ । मृतकको संख्या ४० र संक्रमितको संख्या ६ सय नाघेपछि प्रशासनले अस्पताल र नर्सिङ होमलगायतका क्षेत्रमा समेत मानिसलाई रोक लगाएको छ । इरानसँग सीमा जोडिएका अजरबैजानले दुई साताका लागि सीमा बन्द गराएको छ । तेहरान भ्रमण गरेका दुई नागरिकमा कोरोना संक्रमण पाइएपछि अजरबैजानले यस्तो निर्णय गरेको हो । इरानकै छिमेकी इराकमा हालसम्म १३ जनामा कोरोना पाइएको छ भने कतारले पहिलोपटक शनिबार एक संक्रमित पुष्टि गरेको छ । साउदी अरबबाहेक खाडीका लगभग सबै मुलुकमा कोभिड१९ संक्रमित पाइएका छन् । इक्वेडर, अर्मेनिया र मेक्सिकोले शनिबार पहिलोपटक भाइरस संक्रमति पुष्टि गरेको छ । विश्वभर कोभिड१९ ले लगभग तीन हजार मानिसको मृत्यु भइसकेको छ भने कोरोना फैलिएको चीनमा सबैभन्दा धेरै दुई हजार आठ सय ७० को मृत्यु भएको छ । विश्वभर संक्रमितको संख्या ८७ हजार नाघेको छ ।"
अस्ट्रेलियामा एकको मृत्यु,सिड्नी (कास) कोभिड१९ ले अस्ट्रेलियाको पर्थमा एक ७८ वर्षीय वृद्धको मृत्यु भएको छ । जापानमा रहेको डाइमन्ड क्रुजबाट उद्दार गरिएका उनको उपचारकै क्रममा आइतबार मृत्यु भएको पश्चिम अस्ट्रेलिया सरकारका स्वास्थ्य प्रमुख डा एन्ड्रयु रोर्बटसनले पुष्टि गरेका छन् । मृतककी श्रीमती पनि उपचाररत छिन् । अस्ट्रेलियामा हालसम्म २५ जनामा भाइरस संक्रमण देखिएको छ । आइतबारै थाइल्यान्डले पनि पहिलो पटक कोभिड१९ संक्रमित आफ्ना एक नागरिकको मृत्यु भएको जनाएको छ ।
घानीले तालिवान रिहा गर्न मानेनन्,"काबुल अफगानस्तिानका राष्ट्रपति असरफ घानीले अमेरिका र तालिवान विद्रोहीबीच शनिबार भएको सम्झौताअनुसार लडाकु बन्दी रिहा गर्न अस्वीकार गरेका छन् । आफू नेतृत्वको सरकारले तालिवान कैदीलाई रिहा गर्न प्रतिबद्धता व्यक्त नगरेको भन्दै घानीले सम्झौताको उक्त बुँदामा असन्तुष्टि पोखेका हुन् । घानीले बन्दी रिहा गर्नु वार्ताको पूर्वसर्त नभई वार्ताकै अंश हुनुपर्नेमा जोड दिएका छन् । राजधानी काबुलमा आइतबार भएको पत्रकार सम्मेलनमा तालिवान कैदी रिहा गर्ने सहमतिको विरोध गरे पनि युद्धविराम भने जारी रहने घानीले बताएका छन् । पूर्ण युद्धविरामको उद्देश्य प्राप्तिका लागि हिंसा कम गर्ने विषय जारी रहन्छ, उनले भने, पाँच हजार बन्दी रिहा गर्ने कुनै प्रतिबद्धता व्यक्त गरिएको छैन । यो विषय अफगान जनताको अधिकार र स्वेच्छामा भर पर्छ । यसलाई अफगानतालिवान वार्ताको एजेन्डा बनाउन सकिन्छ, न कि वार्ताको पूर्वसर्त, पत्रकार सम्मेलनमा घानीले बताए । कैदीबन्दी रिहा गर्ने वा नगर्ने भन्ने विषय अमेरिकाको भन्दा पनि अफगान सरकारको अधिकार क्षेत्रभित्र पर्ने उनको भनाइ छ । अमेरिका र तालिवानबीच कतारको राजधानी दोहामा शनिबार भएको शान्तिसम्झौतामा पाँच हजार तालिवान बन्दीलाई मार्च १० भित्र रिहा गर्ने सहमति भएको थियो । सहमतिअनुसार उक्त संख्याको तालिवान विद्रोही रिहा गर्दा उनीहरूको नियन्त्रणमा रहेका एक हजार सरकारी अधिकारी पनि मुक्त गरिनेछ । हाल १० हजार तालिवान विद्रोही अफगान सरकारको नियन्त्रणमा रहेको अनुमान छ । तालिवानले आफ्ना प्रतिबद्धता पूरा गरे वासिङ्टन र उत्तर एटलान्टिक सन्धि संगठन (नेटो) आबद्ध राष्ट्रले १४ महिनाभित्र अफगानिस्तानबाट सबै सेना फिर्ता लानेछन् । अमेरिकाले चरणबद्ध रूपमा सेना फिर्ता लाँदा तालिवानले यसअघि पश्चिमा राष्ट्रका कठपुतली को संज्ञा दिएको अफगान सरकारसँग शान्तिवार्ता गर्ने र उनीहरूको नियन्त्रणमा रहेका स्थानमा अलकायदा र अन्य अतिवादी समूहको गतिविधि रोक्नेबारे पनि सहमति भएको छ । यसले अफगानिस्तानमा जारी १८ वर्ष लामो युद्ध अन्त्य हुने विश्वास गरिएको छ । अमेरिकामा सन् २००१ को सेप्टेम्बर ११ मा भएको आतंकवादी हमलापछि अलकायदा प्रमुख ओसामा बिन लादेनलाई सुम्पिन गरेको आग्रह तालिवानले अस्वीकार गरेपछि तालिवान सरकारबाट बाहिरिएर विद्रोही फौज बनेको थियो । १७ वर्षपछि सन् २०१८ को डिसेम्बरमा तालिवानले शान्तिको मार्ग खोज्ने प्रयासस्वरूप अमेरिकी अधिकारीसँग वार्ता गर्न चाहेको घोषणापछि वासिङ्टनले जाल्मे खलिलजादलाई विशेष दूत नियुक्त गरेको थियो । त्यसपछि चरणबद्ध रूपमा भएका छलफले अस्थायी युद्धविराम हुँदै शान्तिसम्झौतासम्मको बाटो तय गरेको थियो ।"
ग्रिसले रोक्यो हजारौं आप्रवासी,एथेन्स टर्की हुँदै ग्रिस प्रवेश गर्न चाहने झन्डै १० हजार आप्रवासी रोकिएका छन् ।गैरकानुनी रूपमा ग्रिस प्रवेश गर्न खोज्ने झन्डै नौ हजार नौ सय ७२ आप्रवासीलाई टर्कीसँग सीमा जोडिएको एभरोस क्षेत्रतर्फै फर्काइएको ग्रिक अधिकारीले जनाएका छन् । ग्रिक सेना र प्रहरीले आफ्नो भूमिमा प्रवेश गर्न चाहने हजारौं शरणार्थीलाई सीमामै रोकेको र ७३ जना आप्रवासी पक्राउ परेको ग्रिसका सञ्चार माध्यमले उल्लेख गरेका छन् । आइतबार बिहानै कास्टानिज वन क्षेत्रको बाटो हुँदै आप्रवासीको ठूलो समूह ग्रिस प्रवेश गर्न खोजेको थियो । टर्कीका राष्ट्रपति रेसेप तैयैप एर्दोगानले गत साता युरोपतर्फको सीमा खुला गरिने बताएसँगै हजारौं आप्रवासी ग्रिस र टर्कीको सीमा क्षेत्रमा आइपुगेका थिए । उनले सिरियाली द्वन्द्व समाधानका लागि युरोप प्रवेशद्वार खुला गर्ने चेतावनी दिएका थिए ।
साउथ क्यारोलिनामा बाइडनको जित,"क्यारोलिना साउथ क्यारोलिनामा भएको डेमोक्र्याटिक प्राइमरीमा पूर्वउपराष्ट्रपति जो बाइडनले जितेका छन् । नोभेम्बरमा हुने राष्ट्रपतीय निर्वाचनका लागि रिपब्लिकन उम्मेदवार डोनाल्ड ट्रम्पविरुद्ध डेमोक्र्याटिक दलका तर्फबाट आधिकारिक उम्मेदवार छान्न साउथ क्यारोलिनामा भएको प्राइमरीमा बाइडनले जित निकालेका हुन् । यसअघि आयोवा, न्यु ह्याम्पसायर र नेभादाका प्राइमरीमा बाइडन कमजोर देखिएका थिए । केही दिनअघिसम्म सञ्चार माध्यम र राजनीतिक विश्लेषकले आफ्नो उम्मेदवारी अन्त्य भएको घोषणा गरेको स्मरण गर्दै ७७ वर्षीय बाइडनले जितपछिको सम्बोधनमा साउथ क्यारोलिनाको मत हेर्न भनेका छन् । डेमोक्र्याटिक दलका मुटुहरू सबैलाई धन्यवाद । हामीले विशाल जित हासिल गरेका छौं, समर्थकलाई सम्बोधन गर्दै उनले भने । यसअघि तीन राज्यमा भएका प्राइमरीमा अपेक्षाकृत मत प्राप्त नगरे पनि साउथ क्यारोलिनामा उत्कृष्ट नतिजा आउनेमा उनी विश्वस्त देखिन्थे ।कुल मतदानको ४८४ प्रतिशत मत प्राप्त गरेका बाइडनलाई १९९ प्रतिशत मतसहित बर्नी स्यान्डर्सले पछ्याए । ११३ प्रतिशत मतसहित तेस्रो स्थानमा टम स्टयर आए । हालसम्म भएका चारवटा प्राइमरीमा स्टयरको यो उत्कृष्ट प्रस्तुति भए पनि अब उनले आफ्नो निर्वाचन अभियानको अन्त्य गर्नेछन् र डेमोक्र्याटिक दलको आधिकारिक उम्मेदवार बन्ने दौडमा सात प्रत्याशी मात्रै बाँकी रहनेछन् । हालसम्मका चारवटै प्राइमरीका मत जोड्दा स्यान्डर्स पहिलो स्थानमा छन् । अब १४ राज्यको एकै पटक मतदान हुनेछ । सुपर ट्युजडे भनिने उक्त निर्वाचन मार्च ३ का लागि तय भएको छ । सोही निर्वाचनबाट रिपब्लिकन उम्मेदवार ट्रम्पविरुद्धको आधिकारिक डेमोक्र्याटिक उम्मेदवार प्रस्ट हुनेछ । ककस वा प्राइमरी भनिने आन्तरिक मतमार्फत उम्मेदवारले डेलिगेट्स प्राप्त गर्छन् । साउथ क्यारोलिनामा १५ प्रतिशतभन्दा बढी मत प्राप्त गर्ने उम्मेदवारले डेलिगेट्स प्राप्त गरेका छन् । आयोवा, न्यु ह्याम्पसायर, नेभादा र साउथ क्यारोलिनासहित सुपर ट्युजडे बाट छानिएका डेलिगेट्स आफ्ना डेमोक्र्याटिक उम्मेदवार छान्न जुलाईमा हुने पार्टीको सम्मेलनमा सहभागी हुनेछन् । उक्त पार्टी सम्मेलनले नै पार्टीको आधिकारिक उम्मेदवार छनोट गर्नेछ । उम्मेदवार छान्नका लागि सुपर ट्युजडे महत्त्वपूर्ण दिन हो । विदेशमा रहेका डेमोक्र्याटसहित १४ राज्यका पार्टी समर्थकले मतदान गर्ने सुपर ट्युजडे बाट एक हजार तीन सय ५७ जना डेलिगेट्स बाँडिनेछन् । त्यसपछि अग्रपंक्तिमा रहेका स्यान्डर्स वा बाइडन वा बाँकी रहेका अन्य पाँच जनामध्ये जोसुकै डेमोक्र्याटिक दलको आधिकारिक उम्मेदवार बन्न सक्छन् । रोचक विषय त के छ भने सुपर ट्युजडे बाटै न्युयोर्कका अर्बपति माइकल ब्लुमबर्ग पनि डेमोक्र्याटिक राष्ट्रपतीय प्रत्याशीको मैदानमा उत्रिँदै छन् ।"
निर्मला पन्त प्रकरण अनुसन्धानमा सीआईबी,"(काठमाडौं)  कञ्चनपुरकी १३ वर्षीया किशोरी निर्मला पन्तको बलात्कारपछिको हत्या प्रकरण अनुसन्धान गर्न प्रहरी प्रधान कार्यालयले केन्द्रीय अनुसन्धान ब्युरो (सीआईबी) को विशेष टोली फेरि पठाएको छ । जिल्ला प्रहरी कार्यालय कञ्चनपुरले गरिरहेको अनुसन्धानमा सघाउन सीआईबीबाट प्रहरी निरीक्षक सन्तोष श्रेष्ठको नेतृत्वमा फरेन्सिक र कम्प्युटर विज्ञसहितको टोली खटाइएको हो । सीआईबीका प्रवक्ता एसपी बेलबहादुर पाण्डेले कञ्चनपुर प्रहरी टोलीलाई ब्याक सपोर्ट गर्न तथा प्राविधिक अनुसन्धानमा सघाउन टोली खटाइएको जनाए । प्रहरी निरीक्षकको नेतृत्वको सीआईबी टोली एक महिनादेखि जिल्ला प्रहरी कार्यालय कञ्चनपुरमै छ । मूल अनुसन्धान कञ्चनपुर प्रहरीबाटै भइरहेको छ । हामीले घटनाको प्राविधिक अनुसन्धानमा सघाइरहेका छौं, एसपी पाण्डेले भने । घटनाबारे कञ्चनपुरका डीएसपी रवीन्द्रनाथ पौडेलको नेतृत्वमा अनुसन्धान भइरहेको छ । पौडेलको टोलीले पनि स्थानीय दिलीपसिंह विष्टमाथि नै केन्द्रित भएर घटनाको अनुसन्धान गरिरहेको छ । विष्ट डेढ वर्षअघि नै पक्राउ परेर छुटेका थिए । घटनापछि ३ जना अनुसन्धान अधिकृत फेरिइसकेका छन् । प्रहरी प्रवक्ता डीआईजी शैलेश थापा क्षत्रीले घटनामा संलग्नलाई जतिसक्दो चाँडो कानुनी दायरामा ल्याउने गरी अनुसन्धान भइरहेको बताए । निर्मला पन्त बलात्कार र त्यसपछि भएको हत्यासम्बन्धी घटनाको कञ्चनपुर प्रहरीबाटै अनुसन्धान भइरहेको छ, यसमा ब्याक सपोर्ट का रूपमा केन्द्रीय अनुसन्धान ब्युरोको टोली कञ्चनपुरमै बसेर काम गरिरहेको छ, प्रवक्ता क्षत्रीले भने, अपराधमा संलग्नलाई छिट्टै कानुनी दायरामा ल्याउने हाम्रो प्रयास जारी छ, सबै कोणबाट अनुसन्धान भइरहेको छ । प्रहरीले २०७५ भदौ ४ मा विष्टलाई अभियुक्तका रूपमा सार्वजनिक गरेपछि स्थानीय बासिन्दाले दिलीप मानसिक रोगी रहेका कारण घटना घटाउन नसक्ने दाबीसहित आन्दोलन गरेका थिए । त्यसपछि प्रहरी अनुसन्धानमाथि प्रश्न उठाइएको भए पनि पुनः उनीमाथि केन्द्रित भएर शून्यबाट अनुसन्धान अघि बढाइएको कञ्चनपुर प्रहरीका एक अधिकृतले बताए । सीआईबीका डीएसपी अंगुर जीसीको अनुसन्धान टोलीले दिलीपसिंह विष्टकै संलग्नता रहेको निष्कर्ष निकालेको थियो । नेपाल प्रहरीका तत्कालीन एआईजी धीरु बस्न्यातको आन्तरिक छानबिन टोली र गृह मन्त्रालयका सहसचिव हरि मैनाली नेतृत्वको छानबिन समितिले विष्टको संलग्नता नभएको उल्लेख गरेपछि घटना मोडिएको थियो । तर पछिल्लोपटक माघ १९ गते प्रहरी प्रधान कार्यालयले डीआईजी सुरज केसीको संयोजकत्वमा बनाएको समितिले घटनामा विष्टको संलग्नता नभएको भन्ने यसअघिका छानबिन समितिको प्रतिवेदनमाथि नै प्रश्न उठाउँदै पुनः शून्यबाट अनुसन्धान गर्नुपर्ने निष्कर्ष निकालेको थियो । प्रहरी प्रवक्ता क्षत्रीले यसअघि गरिएका अनुसन्धानका क्रममा भेटिएका प्रमाणलाई समेत एकसाथ लिएर दोषी पत्ता लगाउन निर्देशन दिइएको बताए । कञ्चनपुरको भीमदत्त नगरपालिका२ खोल्टीकी पन्त २०७५ साउन ११ गते सोही नगरपालिकाको वडा नम्बर १८ निम्बुखेडा खोला किनारको उखुबारीमा मृत भेटिएकी थिइन् । उनको बलात्कारपछि हत्या भएको अनुसन्धानबाट खुलेको थियो ।"
नेपालमै धानको हाइब्रिड,"(काठमाडौं)  राष्ट्रिय धानबाली अनुसन्धान कार्यक्रम हर्दिनाथधनुषाले पहिलो पटक धानको हाइब्रिड जात बनाएको छ । नेपाल कृषि अनुसन्धान परिषद् (नार्क) अन्तर्गत रहेको कार्यक्रमले हर्दिनाथ हाइब्रिड१ र हर्दिनाथ हाइब्रिड३ गरी दुई जात बनाएको हो । नेपालमै पहिलो पटक धानको हाइब्रिड जात बनाउन सफल भएका हौं, कार्यक्रममा संलग्न नार्कका वैज्ञानिक सुशील सुवेदीले भने, बीउबिजन गुणस्तर नियन्त्रण केन्द्रको प्राविधिक कमिटीले नयाँ हाइब्रिड जातलाई स्वीकृत गरिसकेको छ । अब राष्ट्रिय बीउबिजन समितिको बैठकबाट स्वीकृत भएपछि राजपत्रमा प्रकाशित हुने र त्यसपछि कार्यान्वयनमा जाने उनले जानकारी दिए । सुवेदीका अनुसार हाइब्रिड (वर्णसंकर) ३ लाइन सिस्टमबाट बनाइन्छ । ती ए, आर र बी लाइन हुन् । धानका यी लाइन २०१३ मा अन्तर्राष्ट्रिय धान बाली अनुसन्धान कार्यक्रमबाट ल्याइएको थियो । करिब छ वर्षसम्मको परीक्षणपछि हाइब्रिड धानमा सफलता पाएको नार्कले जनाएको छ । २०१३ देखि परीक्षण सुरु गरेका थियौं, सुवेदीले भने, २०१९ मा सफल भयो । अब बजारमा जान सक्ने भयौं । उनका अनुसार उन्नत जातको तुलनामा हर्दिनाथ हाइब्रिड धान १ र हर्दिनाथ हाइब्रिड ३ को उत्पादन २० देखि २५ प्रतिशत बढी हुन्छ । यसको दाना लामो हुन्छ । उत्पादन क्षमता प्रतिहेक्टर औसतमा ६५ टन रहेको जनाइएको छ । यो चैते र वर्षे दुवै सिजनामा लगाउन सकिन्छ । धान १ सय २० देखि १ सय २५ दिनमा पाक्छ, सुवेदीले भने, सिन्धुलीमा प्रति हेक्टर ८ टनसम्म उत्पादन भयो । यी दुवै जातलाई व्यवस्थापन गर्न सके आयातित हाइब्रिडजस्तै उत्पादन हुने उनले दाबी गरे । केन्द्रका अनुसार हाल नेपालमा ७७ बालीका ६ सय ७१ जात सूचीकृत छन्, जसमध्ये ३ सय २२ हाइब्रिड छन् । हाइब्रिड धेरै फल्ने हुँदा किसानले बढी रुचाउँछन् । सूचीकृत भएकामध्ये धानका १ सय ३० जात छन् । चैते धानका छ वटा जात छन् । ती उन्नत जातका हुन् । वर्षे धानका १ सय २४ जात सूचीकृत छन्, जसमध्ये ५८ जात नार्कले ल्याएको हो । धानका ६६ वटा जात आयात हुन्छ, केन्द्रका सूचना अधिकारी रमेश हुमागाईंले भने, चैते र वर्षे गरी ६५ जात नार्कले नै उन्मोचन विधिबाट ल्याएको छ । तर, ती हाइब्रिड होइनन् । केन्द्रका अनुसार २०६० मा हर्दिनाथ १ उन्नत जातमा सूचीकृत भएको थियो । तर, उक्त जात हाइब्रिड होइन । हर्दिनाथ हाइब्रिड १ र हर्दिनाथ हाइब्रिड ३ भने विशुद्ध नयाँ जात रहेको नार्कको दाबी छ । नार्कका अनुसार हाइब्रिड विशेष प्यारेन्ट (विशुद्ध बुबा र आमाबाट निस्केको बच्चाबिरुवा) हो । सुवेदीका अनुसार हाइब्रिड बन्ने क्रममा ३ लाइन सिस्टममा भाले र पोथी हुन्छ । पोथी आफैंमा बीउ लाग्दैन । पोथीमा बीउ राख्न पोथीजस्तै बुबाआमा राखेर व्यवस्थापन गरिन्छ, उनले भने । नार्कले बनाएको नयाँ हाइब्रिड भित्री मधेस, तराई र समुद्र सतहदेखि हजार मिटर उचाइसम्मका लागि सिफारिस गरिएको छ । नार्कका अनुसार हाल नेपालमा मकैको मात्रै हाइब्रिड थियो । मकैबाहेक अन्य जातको हाइब्रिड बीउ उत्पादन हुन सकेको थिएन । मकैको रामपुर हाइब्रिड मकै १, रामपुर हाइब्रिड ३ र रामपुर हाइब्रिड ४ बाहेक अन्य जातको हाइब्रिड थिएन, नार्कका प्रवक्ता मनोज ठाकुरले भने, अहिले हर्दिनाथ हाइब्रिड पनि तयार भएको छ । अन्य जातको पनि अनुसन्धान हुँदै छ । उनका अनुसार हाइब्रिडका लागि प्यारेन्ट आयात गर्नुपर्छ । शतप्रतिशत शुद्ध बिरुवा नेपालमा पाइने आधार न्यून छ, जसले गर्दा आयातमै निर्भर रहेको ठाकुरले बताए । हाल यस्तो बीउ भारत चीन, थाइल्यान्ड, कोरिया, जापानलगायत मुलुकबाट आयात गरिन्छ । बीउ आयात गर्नकै लागि ४० कम्पनी केन्द्रमा दर्ता भएका छन् । ती कम्पनीले मुख्यतः धान, मकै र तरकारीको बीउ आयात गर्छन् । ठाकुरका अनुसार हाइब्रिड भनेको एक वर्षका लागि मात्रै हुन्छ । त्यसपश्चात् बीउलाई पुनः क्रस गर्दा गुण खस्किन सक्ने उनले बताए । हाइब्रिड भन्ने बित्तिकै बढी उत्पादन हुने होइन, उत्पादन बढाउन मल, गोडमेल, सिँचाइ पनि समयमै चाहिन्छ, उनले भने । वैज्ञानिक सुवेदीको भनाइ पनि उस्तै छ । हाइब्रिडको बीउ हरेक वर्ष खरिद गर्नुपर्ने उनले बताए । पहिलो पुस्तामा राम्रो उत्पादन दिन्छ । दोस्रो पुस्तामा जाने बित्तिकै त्यो उत्पादन नहुन सक्छ, उनले भने, हरेक वर्ष बीउ किन्न जरुरी छ ।"
पौने पाँच अर्बको कारोबार,"काठमाडौं (कास) सेयर बजारमा आइतबार ४ अर्ब ८४ करोड रुपैयाँको कारोबार भएको छ । कारोबार रकम हालसम्मकै उच्च हो । यसअघि बिहीबार ४ अर्ब ४६ करोड रुपैयाँ बराबरको सेयर कारोबार भएको थियो । सेयर कारोबार मापक नेप्से आइतबार करिब ४१ अंकले घटे पनि कारोबार रकम भने बढेको हो । कारोबार भएको अघिल्लो दिनको तुलनामा साढे २ प्रतिशतले घटेपछि समग्र नेप्से १ हजार ५ सय ९१३६ मा बन्द भएको छ । बढेको बजारमा लगानीकर्ताले मुनाफा सुरक्षित गर्न थालेपछि बजार उच्च अंकले घटेको हो । खासगरी अल्पकालीन लगानीकर्ताले बजारको प्रकृतिअनुसार नाफा सुरक्षण गर्ने गर्छन् । आइतबार पनि बजारमा नाफा बुक गर्ने प्रवृत्ति देखिएको ब्रोकरहरूले बताएका छन् । सो दिन १ हजार ६ सय ३८३७ विन्दुबाट सुरु भएको थियो । त्यसपछि बजार बढेर १ हजार ६ सय ६३५५ विन्दुमा पुग्यो । त्यसपछि ओरालो लागेको नेप्से अन्त्यसम्म नै घटिरह्यो । सो दिन वित्त समूहबाहेक बाँकी सबै समूहका परिसूचक घटे । उक्त दिन उत्पादन तथा प्रशोधन समूहको परिसूचक सर्वाधिक ५२१ प्रतिशत, निर्जीवन बिमा ४३८ र जीवन बिमा समूहको परिसूचक ४८७ प्रतिशतले घटे । यस्तै होटल समूहको परिसूचक ३२१ प्रतिशत, लघुवित्तको ३२९ प्रतिशतले ऋणात्मक रहे ।"
तनहुँ जलविद्युत्को तेस्रो पटक ठेक्का आह्वान,"(काठमाडौं)  १ सय ४० मेगावाट क्षमताको तनहुँ जलविद्युत् आयोजनाको पहिलो प्याकेजको संरचना बनाउन तेस्रो पटक टेन्डर आह्वान गरिएको छ । पहिलो पटक ठेक्का पाएको कम्पनीले सम्झौताअनुसार काम सुरु नगरेको र दोस्रो ठेक्कामा सहभागी कम्पनीहरू प्राविधिक रूपमा अयोग्य भएपछि शुक्रबार पुनः ठेक्का आह्वान गरिएको हो । तीन पटक ठेक्का गर्नुपर्दा आयोजना निर्माण सम्पन्न अवधि सन् २०२५ को जुनसम्म धकेलिने अनुमान गरिएको आयोजना प्रमुख प्रदीपकुमार थिकेले बताए । आयोजनाको हेडवर्क्स संरचनाका लागि पहिलो पटक गरिएको ठेक्का इटालियन कम्पनी सीएमसीले पाएको थियो । सीएमसीले भनेको समयमा काम सुरु नगरेपछि ठेक्का सम्झौता रद्द भएको थियो । त्यसपछि वैशाखमा आह्वान गरिएको दोस्रो पटकको ठेक्कामा सहभागीको सूची आयोजना कार्यालयले दातृ निकाय एसियाली विकास बैंक (एडीबी) मा पठाएको थियो । बाँधसहितको संरचना (हेडवर्क्स) निर्माणका लागि गरिएको ठेक्कामा चार कम्पनीले बोलपत्र पेस गरेका थिए । चीनको चाइना गेजुवा ग्रुप अफ कम्पनी लिमिटेड, सिनो हाइड्रो कर्पोरेसन लिमिटेड, चाइना नेसनल इलेक्ट्रिक इन्जिनियरिङ कर्पोरेसन लिमिटेड तथा सोङ डा कर्पोरेसन भियतनाम र कालिका कन्स्ट्रक्सन नेपाल जेभीले बोलपत्र पेस गरेका थिए । दातृ निकाय एसियाली विकास बैंक (एडीबी) को खरिद निर्देशिकाअनुसार एकै चरणमा प्राविधिक र आर्थिक प्रस्ताव पेस गर्ने गरी बोलपत्र माग गरिएको थियो ।यी कम्पनीहरूको सूची एडीबीमा पठाइएको र कुनै पनि कम्पनी प्राविधिक रूपमा आयोजना निर्माणका लागि सक्षम नदेखिएपछि पुनः ठेक्का आह्वान गर्ने निर्णय भएको हो । यसअघि कम्पनीले कात्तिकको दोस्रो साताभित्र ठेक्का सम्झौता गरी पुसबाट आयोजनास्थलमा निर्माण व्यवसायी कम्पनी परिचालन गर्ने लक्ष्य राखेको थियो ।पहिलो पटक ठेक्का गर्दा आयोजना २०२४ को जुनभित्र सक्ने लक्ष्य राखिएको थियो । दोस्रो पटकको ठेक्कामा आयोजना निर्माण सम्पन्न मितिलाई २०२४ को डिसेम्बरमा सारिएको थियो । पहिलो चरणको संरचनाअन्तर्गत आयोजनाको १ सय ४० मिटर अग्लो कंक्रिट बाँध, नदी फर्काउने दुई वटा सुरुङ, अस्थायी बाँधलगायतका संरचना निर्माण गर्नुपर्नेछ । पहिलो प्याकेजको संरचना निर्माणका लागि दातृ निकायहरू एसियाली विकास बैंक (एडीबी) र युरोपेली लगानी बैक (ईआईबी) को सहुलियतपूर्ण ऋण परिचालन हुने आयोजनाले जनाएको छ । चिनियाँ कम्पनी सिनो हाइड्रो कर्पोरेसन लिमिटेडले आयोजनाको सुरुङ, विद्युत्गृह निर्माण र हाइड्रो मेकानिकल तथा इलेक्ट्रोमेकानिकल उपकरण आपूर्ति, जडान तथा सञ्चालनलगायत दोस्रो प्याकेजका काम गरिरहेको छ । आयोजनाको तेस्रो प्याकेजअन्तर्गत दमौलीबाट चितवनको भरतपुरसम्म २२० केभीको डबल सर्किट प्रसारण लाइन बनाउन भारतीय कम्पनी केईसीसँग ठेक्का सम्झौता भइसकेको छ । उक्त कम्पनीले प्रसारण लाइनको सर्भे गरिरहेको छ । आयोजनाको कुल लागत ५० करोड ५० लाख अमेरिकी डलर अनुमान गरिएको छ । यसमध्ये एडीबीले १५ करोड, जापान अन्तर्राष्ट्रिय सहयोग नियोग (जाइका) ले १८ करोड ४० लाख, ईआईबीले ८ करोड ५० लाख र नेपाल विद्युत् प्राधिकरणले ८ करोड ७० लाख अमेरिकी डलर व्यहोर्ने गरी वित्तीय व्यवस्थापन गरिएको छ ।"
कर बढाउने निर्णय रोक्न सांसदको माग,"ॅपेट्रोलियम कर हटाऊउपभोक्ता हित संरक्षण मञ्चले पेट्रोलियम पदार्थमा लगाएको पूर्वाधार विकास कर तत्काल हटाउन माग गरेको छ । फागुन १२ को मन्त्रिपरिषद् बैठकले पूर्वाधार कर दोब्बर पारेपछि मञ्चले कार्यान्वयन नगर्न प्रधानमन्त्री तथा तथा मन्त्रिपरिषद् कार्यालयमा ज्ञापनपत्र बुझाएको हो । मन्त्रिपरिषद्को निर्णय संसदीय अभ्यास प्रतिकूल, अनुचित र उपभोक्ता हितविरुद्ध भएको जनाउँदै निर्णय पुनर्विचार गरी बदर गर्न माग गरेको छ । नागरिकबाट उठाउने राजस्व वा कर संसद् वा सभाले निर्णय गर्ने र सरकारले कार्यान्वयन गर्ने व्यवस्था नै संसदीय व्यवस्था हो । असल सरकारले कहिल्यै संसद्ले तोकेको दरभन्दा बढी कर उठाउँदैन । तर उल्लेखित निर्णय असल अभ्यास विपरीत छ, मञ्चले आइतबार जारी गरेको विज्ञप्तिमा भनिएको छ, नेपालको संविधानको धारा ११५, २०३ र २२८ मा कानुनबमोजिम बाहेक कर नलाग्ने व्यवस्था छ । धारा ११९, २०७ र २३० मा संघीय, प्रदेश र स्थानीय सभामा राजस्वको अनुमानसहितको प्रस्ताव पेस गरी पारित भएपश्चात् मात्रै कर उठाउन पाउने संवैधानिक व्यवस्था भएकाले सरकार आफैंले उक्त व्यवस्था विपरीत निर्णय गरेको देखिन्छ । अर्थ मन्त्रालयले आर्थिक ऐनको आधारमा कर समायोजन गरेको भन्नु सर्वथा अनुचित भएको मञ्चको दाबी छ । उल्लेखित कार्य नेपालको संविधानको धारा ११५११९, २०३२०७, २२८, २३० को सोझै विपरीत छ, विज्ञप्तिमा भनिएको छ ।"
'रुग्ण ठेक्काको म्याद थप्नु गलत',"२२ सय ठेक्काको म्याद थप सरकारले २२ सय रुग्ण ठेक्काको एक वर्षका लागि म्याद थप गरेको छ । सरकारले निर्माण व्यवसायीको दबाबमा पर्दै नवौं खरिद नियमावली संशोधन गरेसँगै रुग्ण ठेक्काको म्याद फागुन १५ देखि थपेको हो । यसमा करिब २२ सय निर्माण व्यवसायीले निवेदन दिएका थिए । ०६४ सालदेखि रुग्ण रहेका ठेक्काको एक वर्षका लागि म्याद थप गर्न निवेदन परेको छ । २ खर्बको ठेक्का रुग्ण रहेको निर्माण व्यवसायी बताउँछन् । पुस २८ गतेबाट म्याद थपका लागि निवेदन लिन सुरु गरिएको हो, सडक विभागका उपमहानिर्देशक शिवहरि सापकोटाले भने, जसले एक वर्षको समय पाउनेछन्, उनीहरूलाई रुग्ण भएका ठेक्काको काम सक्ने गरी अवसर दिइएको हो । यो अवधिमा धेरै ठेक्काको काम सकिने उनले दाबी गरे । नसकिनेको ठेक्का तोड्नुको विकल्प छैन, उनले भने । सार्वजनिक खरिद अनुगमनको कार्यालयका कानुन शाखाका निर्देशक राजेशकुमार थापा पनि थपिएको म्यादमा काम नसके ठेक्का रद्द गरेर नयाँ ठेक्कामा जाने बताउँछन् । निवेदन दिएकामध्ये १ हजार ३ सय सडक र पुलका ठेक्का र सहरी विकास मन्त्रालयअन्तर्गत चार सय र खानेपानी मन्त्रालयअन्तर्गत पाँच सय ठेक्का रहेको नेपाल निर्माण व्यवसायी महासंघका अध्यक्ष रवि सिंहले जानकारी दिए । निर्माण कम्पनीले समयमै काम गरेन र गैरजिम्मेवार भएर ढिलासुस्ती गरेमा त्यस्ता निर्माण कम्पनीलाई महासंघले म्याद थपका लागि पहल नगर्ने उनले बताए ।"
साओमीको 'रेडमी ८ए डुअल',"काठमाडौं (कास) साओमीले आइतबार रेडमी ए सिरिजको नयाँ औरा एक्सग्रिप डिजाइन र डुअल रियर क्यामेरा भएको रेडमी ८ए डुअल सार्वजनिक गरेको छ । रेडमी ८ए डुअल मा १३ एमपी प्राइमरी सेन्सर छ । हार्डवेयरमा साओमीको एआई सिन डिटेक्सन र एआई पोट्रेट मोड रहेको छ । यसको फ्रन्टमा सेल्फी, भिडियो कल र एआई फेस अनलकलाई ८ एमपी क्यामेराले सहज बनाएको छ । ५ हजार एमएएच क्षमताको ब्याट्रीका साथ १८ वाट फास्ट चार्जिङ छ । ३ जीबी प्लस ३२ जीबी भेरियन्टमा उपलब्ध यो स्मार्टफोनमा २ प्लस १ डुअल सिम स्लट छ । डेडिकेटेड माइक्रो एसडी कार्डले ५ सय १२ जीबीसम्म स्टोरेज एक्सपानसनमा सपोर्ट गर्ने बताइएको छ । रेडमी ८ए डुअल १२ हजार ९ सय ९९ रुपैयाँमा उपलब्ध हुने जनाइएको छ ।"
सामसङ ग्यालेक्सीको प्रिअर्डर,काठमाडौं (कास) सामसङ नेपालले सामसङ ग्यालेक्सी एस२० र एस२० प्लस को प्रिअर्डर खुला गरेको छ । नेपालमा यी स्मार्ट फोन मार्च १३ अर्थात् फागुन ३० गतेदेखि उपलब्ध हुनेछन् । अर्डर गर्ने ग्राहकले यी मितिभन्दा अगाडि नै प्राप्त गर्ने कम्पनीले जनाएको छ । सामसङ ग्यालेक्सी एस२० १ लाख ७ हजार ४ सय ९९ रुपैयाँमा र सामसङ ग्यालेक्सी एस२० प्लस १ लाख १९ हजार ४ सय ९९ रुपैयाँमा उपलब्ध हुने कम्पनीले जनाएको छ ।
ग्लोबलएफ विनआईएलओ सहकार्य,"काठमाडौं (कास) ग्लोबल आईएमई बैंक, महिला उद्यमी महासंघ नेपाल (एफ विन) र अन्तर्राष्ट्रिय श्रम संगठन (आईएलओ) नेपालबीच त्रिपक्षीय सम्झौता भएको छ । महिलाले सञ्चालन गरेका घरेलु, साना तथा मझौला व्यवसायको विकास तथा विस्तारमा वित्तीय पहुँच पुर्याउने सम्बन्धमा शनिबार सम्झौता भएको हो । ग्लोबलका नायब प्रमुख कार्यकारी अधिकृत महेश शर्मा ढकाल, एफ विनकी अध्यक्ष रीता सिन्हा र आईएलओका निर्देशक रिचार्ड होवार्डले काठमाडौंमा आयोजित सार्कस्तरीय रोजगारदाता मञ्चको कार्यक्रमबीच उक्त सम्झौतापत्रमा हस्ताक्षर गरे ।"
न्युरोडमा एभरेस्टको नयाँ शाखा,काठमाडौं (कास) एभरेस्ट बैंकले न्युरोडको न्युरोड कम्प्लेक्समा नयाँ शाखा सञ्चालनमा ल्याएको छ । राष्ट्र बैंकका डेपुटी गभर्नर चिन्तामणि सिवाकोटीले उक्त शाखाको उद्घाटन गरे ।
टेलिकमको प्रतिएमबी ५ पैसामा डाटा प्याक,काठमाडौं (कास) नेपाल टेलिकमले प्रतिएमबी करिब ५ पैसामै चलाउन सकिने डाटा प्याक ल्याएको छ । एकै पटक धेरै डाटा प्रयोग गर्नुपर्ने अवस्थामा टेलिकमले लार्ज डाटा प्याक ल्याएको छ । कम्पनीले यसअन्तर्गत ३० जीबी र ६० जीबीको प्याक उपलब्ध गराएको छ । ३० जीबी प्याक ९० दिनसम्मको १ हजार ६ सय रुपैयाँ र ६० जीबी प्याक १ सय ८० दिनसम्मको ३ हजार रुपैयाँ पर्नेछ ।
नेपालगन्जमा भायनेटको इन्टरनेट,काठमाडौं (कास) भायनेटले नेपालगन्जको पुष्पलालचोक र कोहलपुर बसपार्कमा १५औं शाखा सञ्चालन गर्ने भएको छ । कम्पनीका अनुसार अब नेपालगन्जवासीले आफ्नो घर तथा अफिसमा भायनेटको इन्टनेट सेवा प्राप्त गर्नका लागि भायनेटको शाखामा सम्पर्क गर्न सक्छन् । यसका साथै भायनेटले इन्टरनेट जडान गर्ने ग्राहकका लागि विभिन्न योजना रहेको जनाएको छ ।
सिटिजन्समेदान्त सहकार्य,काठमाडौं (कास) सिटिजन्स बैंक इन्टरनेसनल र भारतस्थित मेदान्त मेडिसिटी अस्पतालबीच बैंकका ग्राहकलाई अस्पतालको सेवा शुल्कमा १५ प्रतिशतसम्म छुट प्रदान गर्ने सम्बन्धी सम्झौता भएको छ । बैंकका प्रमुख कार्यकारी अधिकृत गणेशराज पोखरेल र अस्पतालका सेल्स एन्ड मार्केटिङका उपाध्यक्ष सुकेश थरेजाले उक्त सम्झौतापत्रमा हस्ताक्षर गरे ।
चिनी कारखानाको जग्गा बेच्न स्वीकृति,जग्गा कति ? िवीरगन्जमा ६६ बिघा १५ कट्ठा पोखरी क्षेत्र १४ बिघा १५ कट्ठा सशस्त्रलाई दिइएको ६ बिघा बेच्न स्वीकृति दिइएको ६ बिघा बाँकी ४० बिघा िबारा डुमरवानामा ८ सय ३३ बिघा (२०६३ सालमै विशेष आर्थिक क्षेत्र निर्माण गर्ने निर्णय गरिएको)
जग्गा माग्दै १९०० निवेदन,"(तनहुँ)  आफ्नो नाममा घडेरी नभएका शुक्लागण्डकी नगर क्षेत्रका १ हजार ९ सय ३ अव्यवस्थित बसोबासीले जग्गाधनी पुर्जा माग गर्दै प्रमुख जिल्ला अधिकारीको संयोजकत्वको समितिमा निवेदन दिएका छन् । भूमि व्यवस्था, सहकारी तथा गरिबी निवारण मन्त्रालयले प्रजिअको अध्यक्षतामा गत जेठ २९ मा समिति गठन गरी अव्यवस्थित बसोबास गर्ने व्यक्तिका नाममा जग्गा दर्ता गर्ने कार्यलाई अगाडि बढाएको थियो । समितिले काम सुरु गरेपछि निवेदन दर्ता भएका हुन् । तर निवेदनमाथिको अध्ययन र जग्गा वितरण गर्न कानुनी तथा नीतिगत अस्पष्टता देखिएको प्रजिअ रुद्रप्रसाद पण्डितले बताए । अव्यवस्थित बसोबासीका नाममा जग्गा दर्ता प्रक्रिया अगाडि बढाउन नीतिगत स्पष्टता नभएको भन्दै स्पष्ट बनाउन माग गरेका छौं, उनले भने, साविक दुलेगौंडा, खैरेनीटार र ढोरफिर्दी क्षेत्रमा अव्यवस्थित बसोबास गर्नेका नाममा जग्गा दर्ता गर्ने व्यवस्थामा कानुनी तथा नीतिगत अस्पष्टताका कारण समस्या आएको छ । तनहुँका अव्यवस्थित बसोबासीको जग्गा दर्ता गर्ने प्रयोजनका लागि सरकारले गत जेठमा नेपाल राजपत्र खण्ड ६९ मा व्यवस्था गरेको थियो । राजपत्रमा गरिएको व्यवस्थाले जग्गा दर्ता गर्न कानुनी तथा नीतिगत अस्पष्टता भएको उनले जनाए । निवेदन दिनेमध्ये अधिकांश शुक्लागण्डकीको २, ४, ५, ७ र ८ वडाका बासिन्दा छन् । भूमि व्यवस्था सहकारी तथा गरिबी निवारण मन्त्रालयबाट अव्यवस्थित बसोबासीका नाममा जग्गा दर्ता गर्नेसम्बन्धी आदेश भएपछि समितिले काम थाले पनि आदेशमा उल्लेख नभएका कतिपय मुद्दामा कानुनी तथा नीतिगत विषयमा स्पष्ट पार्न समितिले मन्त्रालयलाई सोधेको छ । प्रतिपरिवार क्षेत्रफल एक रोपनी आठ आनासम्म सम्बन्धित व्यक्तिका नाममा दर्ता गर्ने भनी उल्लेख भएकाले परिवारको व्याख्या कुन ऐन वा नियमावलीको आधारमा गर्ने, कुन मितिसम्म बसोबास गरेको परिवारलाई मान्ने, अंशबन्डा लिएर छुट्टिएको प्रमाण पेस गर्न नसकेको हकमा संयुक्त परिवार मान्ने वा नमान्ने विषयमा स्पष्ट पार्न मन्त्रालयसँग अनुरोध गरिएको छ । २०३१ सालदेखि जिल्लामा नापी आएको भए पनि नगरभित्रका कोत्रेदेखि दोभानसम्मका केही स्थान छुटेका थिए । त्यसयता पटकपटक विभिन्न आयोग गठन गरेर कार्यालय खोल्ने र अव्यवस्थित बसोबासीको तथ्यांक लिनेभन्दा अरू काम हुन नसकेपछि लालपुर्जाबाट वञ्चित हुनुपरेको जग्गादर्ता समन्वय समिति शुक्लागण्डकीका संयोजक प्रेमबहादुर श्रेष्ठले बताए । भूमि व्यवस्था, सहकारीमन्त्री पद्माकुमारी अर्यालले लालपुर्जा हातमा लिएर दसैं मनाउन पाउने छन् भनेर उद्घोष गरे पनि अहिलेसम्म छाँटकाँट नदेखिएको उनको भनाइ छ । समितिले लालपुर्जा वितरणका लागि समिति गठन भएदेखि निवेदन संकलनका क्रममा करिब १० लाख ५८ हजार रुपैयाँ खर्च भएको जनाएको छ ।"
घूस लिनेलुकाउने दुवैलाई मुद्दा,काठमाडौं (कास) घूस लिएको र लुकाइदिएको आरोपमा दुई जनाविरुद्ध अख्तियार दुरुपयोग अनुसन्धान आयोगले भ्रष्टाचार मुद्दा दायर गरेको छ । विभिन्न व्यक्तिबाट ३७ लाख ५० हजार घूस लिएको आरोपमा सहरी विकास तथा भवन निर्माण विभागका सिनियर डिभिजनल इन्जिनियर सुवास बस्नेत र उनलाई घूसको रकम लुकाउन सहयोग गरेको आरोपमा अख्तियारले श्री डिस्टिलरी प्रालिका सञ्चालक धनेन्द्र कार्कीविरुद्ध पनि मुद्दा दायर गरेको हो ।
दुई अफ्रिकीलाई जरिवाना,"काठमाडौं (कास) अखिल नेपाल फुटबल संघ (एन्फा) ले सहिद स्मारक ए डिभिजन लिग खेलेका अफ्रिकी मूलका दुई खेलाडीलाई खेलाडी दर्ता नियमावली र मोफसलको प्रतियोगिता नियमावली उल्लंघन गरेको भन्दै जरिवाना गर्ने निर्णय गरेको छ ।एन्फाले सरस्वती युवा क्लबका काजिम बुसारी र ब्रिगेड ब्वाइजका ताजुद्दिन बुसारीलाई जनही २५ हजार रुपैयाँ जरिवाना गर्ने निर्णय गरेको हो । हालै काजिम र ताजुद्दिनले च्यासल युवा क्लबबाट राइनो गोल्डकप र सताक्षी स्पोर्ट्स क्लबबाट सताक्षी गोल्डकप खेलेको पाइएको भन्दै जरिवाना गरेको जनाइएको छ । एन्फाको नियमावलीअनुसार ए डिभिजन लिग २०७६ मा सहभागी खेलाडीको जेठ, २०७७ सम्म क्लबसँग अनुबन्ध हुन्छ र क्लबले त्यो अवधिसम्म नेपाली खेलाडीलाई बढीमा दुई क्लबमा लोन मा पठाउन सक्छ भने विदेशीलाई एउटा क्लबमा मात्रै पठाउन सक्ने व्यवस्था छ ।"
धामीलाई उपाधि,"(सिन्धुली)  नेपाल पुलिसका विष्णु कटुवाललाई पराजित गरी एपीएफका दीपेश धामीले प्रथम सिन्धुलीगढी राष्ट्रिय ब्याडमिन्टनको उपाधि जितेका छन् । आइतबार फाइनलमा दीपेशले विष्णुलाई २११७ र २१७ को सहज सेटमा पराजित गरे । त्रिभुवन आर्मी क्लबका नवीन श्रेष्ठ र बुढासुब्बा क्लबका प्रियान्सुसिंह क्षेत्रीले यस स्पर्धामा तेस्रो भए । विजेताले ५० हजार, उपविजेताले २५ हजार र तेस्रो हुनेले १५ हजार रुपैयाँ पुरस्कार पाए । आर्मीका सुरज महर्जनले पुरुष युगल र मिश्रित युगल गरी दोहोरो उपाधि जिते । पुरुष युगलमा प्रवीण लिङथेपसँग मिलेर उनले फाइनलमा बुढासुब्बाका सुजन श्रेष्ठ र प्रनिससिंह ठकुरीको जोडीलाई १९२१, २११६ र २१८ को प्रतिस्पर्धात्मक जित निकाले । पुरुष युगलमा एपीएफका विशाल प्रधान र निराजन देवकोटा तथा पोखरा ब्याडमिन्टन क्लबका विधान अधिकारी र विशाल बस्नेतको जोडी तेस्रो भए । मिश्रित युगलमा सुरजले अमिता गिरीसँग मिलेर आफ्नै क्लबका प्रवीण लिङथेप र अनुमाया राईको जोडीलाई २० को सोझो सेटमा पराजित गरे । सुरज र अमिताको जोडीले २११९ र २१११ को जित निकालेको हो । एपीएफका विशाल प्रधान र शोभा गौचन तथा बुढासुब्बा क्लवका सुजन श्रेष्ठ र सीमा राजवंशीको जोडी यस स्पर्धामा तेस्रो भए । पुरुष युगलतर्फको विजेताले ५० हजार, उपविजेताले ३० हजार र तेस्रो हुनेले २० हजार रुपैयाँ पुरस्कार पाए । मिश्रित युगलतर्फ विजेताले ४० हजार, उपविजेताले २० हजार र तेस्रो हुनेले १० हजार रुपैयाँ पुरस्कार पाए । भेट्रान्स डबल ४५ वर्षमाथि स्पर्धामा बुटवल ब्याडमिन्टन क्लवका वीरेद्रसिंह बिष्ट र बुद्धि चौधरीको जोडीले उपाधि जितेको छ । उनीहरूले फाइनलमा चितवन ब्याडमिन्टन क्लवका मनबहादुर राना र खुस गुरुङको जोडीलाई २१ को सेटमा पराजित गरे । ज्येष्ठ ब्याडमिन्टनका नवीनबाबु श्रेष्ठ र श्याम पराजुली तथा रुद्र थिङ र मुना केसीको जोडी यस स्पर्धामा तेस्रो भयो ।"
पुबुदुको पुनरागमन,"काठमाडौं (कास) नेपाली राष्ट्रिय टोलीका पूर्व प्रशिक्षक पुबुदु दासानायके आसन्न एभरेस्ट प्रिमियर लिग (ईपीएल) को फ्रेन्चाइज टिम भैरहवा ग्लाडिएटर्सको प्रशिक्षकका रूपमा नेपाल फर्किएका छन् । ईपीएलको तेस्रो संस्करण चैत १ देखि १५ सम्म त्रिवि मैदान कीर्तिपुरमा हुँदैछ । दासानायकेले नेपाल फर्कन पाउँदा खुसी लागेको प्रतिक्रिया दिए । नेपाली क्रिकेटलाई सन् २०११ देखि २०१६ सम्ममा प्रमुख सफलता दिलाएका दासानायकेले भैरहवालाई च्याम्पियन बनाउने लक्ष्य राखेका छन् । उनका अनुसार टिम सन्तुलित छ र उत्कृष्ट विदेशी खेलाडीको उपस्थितिले टिमको स्तर अझै माथि जानेछ ।उनले ट्यालेन्ट हन्टमार्फत नयाँ प्रतिभाको खोजी गरिने जनाए । गत संस्करणको ईपीएलमा ट्यालेन्ट हन्टबाट उदाएका कुशल मल्ल अहिले राष्ट्रिय टोलीको नियमित सदस्य भइसकेको दृष्टान्त दिँदै उनले भने, नयाँ प्रतिभाका लागि यस्ता खाले ट्यालेन्ट हन्टहरू प्रभावकारी हुनेछन् । हामी नयाँ प्रतिभा खोज्नेछौं र उनीहरूलाई अवसर दिनेछौं । दासानायके सोमबार नै भैरहवा जाँदैछन् । हाम्रो टिम सन्तुलित छ । कप्तान शरदसहित हामीसँग पाँचजना राष्ट्रिय खेलाडीहरू छन् । ड्वाएन स्मिथजस्ता विश्वस्तरीय क्रिकेटरको उपस्थितिले टिम अझै बलियो हुनेछ, उनले थपे । भैरहवाले आइतबार नै दुई श्रीलंकाली र एकजना ओमानका खेलाडी अनुबन्ध गरेको सार्वजनिक गरेको थियो । विदेशी खेलाडीहरू प्रतियोगिता सुरु हुनुभन्दा ३ दिनअघि मात्रै नेपाल आउने भए पनि आफू उनीहरूसँग नियमित सम्पर्कमा रहेको र नेपाली क्रिकेटको अवस्थाका बारेमा जानकारी गराइरहेको दासानायकेले बताए ।राष्ट्रिय टिम प्रशिक्षणको प्रस्ताव आए के गर्नुहुन्छ ? भन्ने प्रश्नमा उनले कूटनीतिक जवाफ फर्काए, पहिला प्रस्ताव आउन दिनुस् अनि सोचौंला ।"
थप ३ विदेशी,"भैरहवाले विदेशी खेलाडीको कोटामा ३ जना थप गरेको छ । यसअघि ड्वायन स्मिथलाई अनुबन्ध गरिसकेको उसले श्रीलंकाली अलराउन्डरद्वय जीवन मेन्डिस र मिलिन्डा श्रीवर्द्धना तथा ओमानका तीव्र बलर विलाल खानलाई अनुबन्ध गरेको छ । श्रीलंकाकाबाट ५८ एकदिवसीय र २२ ट्वान्टी२० अन्तर्राष्ट्रिय खेलेका ३७ वर्षीय जीवन बायाँहाते ब्याट्सम्यान र लेग स्पिनर हुन् । उनले सन् २०१२ को ट्वान्टी२० र २०१५ को एकदिवसीय विश्वकपमा श्रीलंकाली टिममा थिए । उनको ट्वान्टी२० मा ब्याटिङतर्फ स्ट्राइक रेट ११९ छ । ३४ वर्षीय मिलिन्डाले श्रीलंकाबाट ५ टेस्ट, २७ एकदिवसीय र २२ ट्वान्टी२० खेलेका छन् । २०१५ मा राष्ट्रिय टोलीमा डेब्यु गरेका उनले इंग्ल्यान्डमा विश्वकप खेलेका थिए । उनले ट्वान्टी२० मा १ सय ३२ को स्ट्राइक रेटमा २ सय ७५ रन बनाएका छन् भने ८ विकेट लिएका छन् । ओमानको बलिङका मुख्य हतियार तीव्र बलर विलाल खान गत महिना त्रिवि मैदानमा सम्पन्न विश्वकप लिग २ अन्तर्गत ओमान, अमेरिका र नेपाल सम्मिलित त्रिकोणात्मक एकदिवसीय शृंखलामा विलालले ४ खेलमा ७ विकेट लिएका थिए । २०१५ मा डेब्यु गरेयता उनले ओमानका लागि ट्वान्टी२० अन्तर्राष्ट्रियमा ३४ खेलमा ५१ र १० एकदिवसीयमा १८ विकेट लिएका छन् ।"
रोहितको टिम पर्सिजाको जित,"काठमाडौं (कास) नेपाली मिडफिल्डर रोहित चन्द समावेश पर्सिजा जकार्ताले बोर्नेओलाई ३२ ले पराजित गर्दै इन्डोनेसियन लिग वानमा आइतबार सुखद सुरुआत गरेको छ । शीर्ष श्रेणीको इन्डोनेसियन लिगको क्लबमा रोहित नियमित पहिलो रोजाइमा खेलिरहेका छन् । २८ औं जन्मदिन मनाइरहेका उनलाई ब्राजिली प्रशिक्षक सर्जियो फारियसले बोर्नेओविरुद्ध ९० औं मिनेटमा परिवर्तन गरे । घरेलु मैदान गेलोरा बुङ कार्नो रंगशालामा पर्सिजाको जितमा ओसभाल्डो हाय, मार्को सिमिच र इभान डिमासले गोल गरे । पर्सिजाले दोस्रो खेलमा घरेलु मैदानमै शनिबार पर्सेबायको सामना गर्नेछ । सन् २०१२ देखि उतै खेलिरहेका रोहित दुईवर्षे सम्झौता थप्दै जनवरीमा जकार्ता पुगेका हुन् । पर्सजा सन् २०१८ को लिग वान च्याम्पियन हो । तर, २०१९ को सिजन खराब प्रदर्शन गर्दै दसौं स्थानमा रहेको थियो ।"
बाँसबारीको ५ गोल,काठमाडौं (कास) शीर्ष श्रेणी उक्लिने लक्ष्य राखेको बाँसबारी क्लबले सहिद स्मारक बी डिभिजन लिगमा आइतबार मध्यपुर युथ एसोसिएसनलाई ५२ ले पारजित गरेको छ । सातदोबाटोस्थित एन्फा कम्प्लेक्समा भएको खेलमा बाँसबारीले पहिलो हाफमै चार गोल गर्यो । सुलेमन थापामगरले पहिलो मिनेटमै गोलको खाता खोले । उनले ११ औं मिनेटमा व्यक्तिगत दोस्रो गोल गरे । सजिन थापामगरले छैटौं पहिलो हाफको इन्ज्युरी समयको चौथो मिनेटमा गोल गरेपछि बाँसबारी ४१ ले अघि बढेको थियो । यसबीच मध्यपुरका धिरज श्रेष्ठले १९ औं मिनेटमा गोल गर्दै अन्तर छोट्याएका थिए । सुरेश कुमालले ७० औं मिनेटमा मध्यपुरको पाँचौं गोल गरे । मध्यपुरका सन्नी लामाले ८५ औं मिनेटमा बललाई पोस्टको दिशा दिँदै अन्तर साँघुरो पार्ने प्रयास गरेका थिए ।
प्राइम र लरेन्स विजयी,काठमाडौं (कास) प्राइम कलेज र सेन्ट लरेन्स कलेजले आठौं राष्ट्रव्यापी त्रिवि बीएससीसीएसआईटी कप टी २० क्रिकेट प्रतियोगितामा आआफ्नो खेल जितेर विजयी सुरुआत गरेका छन् । मूलपानी मैदानमा आइतबार भएको खेलमा प्राइमले नेपालय कलेजलाई ७ विकेटले हरायो । ६३ रनको लक्ष्य प्राइमले ११ ओभरमा ३ विकेट गुमाएर भेट्टायो । पहिले ब्याटिङ गरेको नेपालयलाई ११३ ओभरमा अलआउट गर्ने क्रममा प्राइमका अभिनन्दन खतिवडाले ४ विकेट लिए । उनी खेलको म्यान अफ द म्याच चुनिए । न्यू समिट कलेजद्वारा आयोजित प्रतियोगितामा सेन्ट लरेन्सले हिमालयन कलेज अफ इन्जिनियरिङलाई ७९ रनको फराकिलो अन्तरले हरायो । सेन्ट लरेन्सले २० ओभरमा १ सय ७४ रनको योगफल खडा गरेको थियो । जवाफमा हिमालयन ९५ रनमै अलआउट भयो । हिमालयनको इनिङ्स कमजोर बनाउने क्रममा ४ विकेट लिएका सेन्ट लरेन्सका किशोर गहतराज खेलको म्यान अफ द म्याच चुनिए ।
पहिलो खेलमा एपीएफको जित,"(नेपालगन्ज)  छैटौं संस्करणको प्रधानमन्त्री कप अन्तर्राष्ट्रिय आमन्त्रण महिला भलिबल प्रतियोगितामा नेपाल एपिएफ क्लबले पहिलो खेलमा जित हात पारेको छ । नेपालगन्जस्थित कभर्डहलमा आइतबार एपीएफले अर्को विभागीय टोली त्रिभुवन आर्मी क्लबमाथि ३१ सेटमा जित हात पार्यो । सुरुमा केही कमजोर देखिएको एपीएपफले पहिलो सेटको हारपछि खेलमा गति लिएको थियो ।एपीएफकी मुख्य स्पाइकर सरस्वती चौधरीबिना पनि टिम बलियो साबित भयो । चोटका कारण सरस्वती यो प्रतियोगितामा सहभागी हुन सकिनन् । निकै नै रोचक प्रतिस्पर्धात्मक बनेको खेलको पहिलो सेट एपीएपले २३२५ ले गुमाउनु परेको थियो । २११८ को अग्रता लिएर पनि एपीएफले पहिलो सेट गुमाउनु पर्यो । दोस्रो सेटमा पनि आर्मीले लिएको अग्रतालाई एपीएफले २७२५ ले पछ्याउँदै आफ्नो पक्षमा पार्न सफल भयो । प्रतिस्पर्धात्मक खेलमा आर्मीले दोस्रो सेटमा २११८ को नै अग्रता बनाएको थियो ।एकपक्षीय तेस्रो सेटमा एपीएफ २५१७ ले सहजै विजयी हुन सफल भयो । प्रतिस्पर्धात्मक चौथो सेटमा पनि एपीएफले पछि परेको स्थिति उल्ट्याएर २५२३ को अन्तरले जित हात पार्न सफल भयो । प्रतियोगितामा एपीएफकी रेश्मा भण्डारी वमन अफ दी म्याच घोषित भइन् ।आइतबार सुरु प्रतियोगितामा एपीएफ, नेपाल पुलिस क्लब, आर्मी, होङग्वानी न्यु डायमन्ड स्पोटर््स क्लबसहित आयोजकको एउटा टोली गरी ५ टोलीले प्रतिस्पर्धा गर्दैछन् । भारतीय क्लब एसएसबी पुलिसले भने कोराना भाइरसका कारण प्रतियोगिताबाट नाम फिर्ता लिएको आयोजक बाँके जिल्ला भलिबल संघका अध्यक्ष टीएस ठकुरीले जनाए । सहभागी टोलीलाई दुई समूहमा विभाजन गरिएको छ र समूहका शीर्ष २ टोली सेमिफाइनल पुग्ने छन् ।प्रतियोगिताको विजेताले २ लाख, दोस्रोले १ लाख, तेस्रो हुनेले ५० हजार पाउने छ । सर्वोत्कृष्ट खेलाडीले २५ हजार रुपैयाँ प्राप्त गर्नेछन् । प्रदेश ५ का मुख्यमन्त्री शंकर पोखरेलले रेफ्रीलाई बल हस्तान्तरण गरेर प्रतियोगिताको उद्घाटन गरे । बाँकेलाई खेलकुदको हब बनाउनुपर्ने बताउँदै उनले खेलकुदको विकासका लागि संघीय सरकार सदैव तयार रहेको धारणा राखे । प्रतियोगितामा ३० लाख खर्च हुने अनुमान गरिएको छ । प्रतियोगिताको समापन प्रदेश ५ का सामाजिक विकासमन्त्री सुदर्शन बरालले गर्ने तय भएको छ । अर्को खेलमा नेपाल पुलिस क्लबले जित हात पारेको छ । पुलिसले न्यु डायमन्डलाई सोझो सेटमा पराजित गरेको हो । पुलिस २५१८, २५१६, २५७ ले विजयी भयो ।"
नेपाल बाहिरिने स्थितिमा,"(काठमाडौं)  ब्याटिङको समस्याबाट पार पाउन नसक्दा एसीसी इस्टर्न रिजन ट्वान्टी२० कपमा नेपालले लगातार दोस्रो हार व्यहोरेको छ । एसिया कप छनोटको पहिलो खुड्किलोका रूपमा रहेको जारी प्रतियोगिताको पहिलो खेलमा मलेसियासँग पराजित भएको नेपाल आइतबार हङकङसँग पनि ४३ रनले हार्न पुग्यो ।यो हारले सेप्टेम्बरमा यूएईमा हुने एसीसी एसिया कपमा छनोट हुने नेपालको लक्ष्यमा गम्भीर धक्का लाग्न सक्छ । इस्टर्न रिजनबाट फाइनलिस्ट टोली अगस्टमा एसिया कप छनोटमा सहभागी हुन पाउँछन् । वेस्टर्न रिजनबाट छनोट भएका कुवेत र यूएईसँग यस प्रतियोगितामा २ टिमले राउन्ड रोविन प्रणालीमा प्रतिस्पर्धा गर्नुपर्नेछ । छनोटको शीर्ष स्थानमा रहने टोलीले एसियाका ५ पूर्ण सदस्य टोलीहरूसँग एसिया कप खेल्न पाउनेछ । नेपाल शीर्ष दुईको दौडबाट लगभग बाहिरिसकेको छ तर गणितीय सम्भावना भने सकिसकेको छैन । नेपालले सिंगापुर र घरेलु टोली थाइल्यान्डसँग खेल्न बाँकी छ । अहिलेसम्म मलेसिया २ जितसहित शीर्ष स्थानमा छ । हङकङ र सिंगापुर ११ जितसहित क्रमशः दोस्रो र तेस्रो स्थानमा छन् । नेपाल र थाइल्यान्डले दुवै खेल हारेका छन् । मलेसियाले लगातार दोस्रो विजय हात पार्नेक्रममा आइतबार थाइल्यान्डलाई ८ विकेटले पराजित गर्यो ।थाइल्यान्डको टर्डथाई मैदानमा लगातार दोस्रो खेलमा नेपालको व्याटिङपंक्ति कमजोर देखियो । ओपनिङमा नेपालले परीक्षण गरेको कुशल मल्लसँग कप्तान ज्ञानेन्द्र मल्लको तालमेल मिल्न सकेको छैन । मध्यक्रममा पूर्वकप्तान पारस खड्का, दीपेन्द्र सिंह ऐरी, आरिफ शेख र विनोद भण्डारीहरूले पनि आआफ्नो स्थानमा न्याय गर्न सकिरहेका छैनन् ।१ सय ५५ रनको लक्ष्य पछ्याएको नेपालका ओपनर मल्लद्वयले ४२ रनको साझेदारी गरे । अघिल्लो खेलमा मलेसियासँग रन बनाउन नसकेका कुशलले १४ बलमा १९ रन बनाएर आउट भए । १४३ ओभरमा कप्तान ज्ञानेन्द्र ४६ रनको व्यक्तिगत स्कोरमा आउट हुँदा नेपाल ९०६ को कठिन स्थितिमा पुगिसकेको थियो । ज्ञानेन्द्रले ४३ बलमा ४ चौका र १ छक्का प्रहार गरे । मध्यक्रममा पारम (४), दीपेन्द्र (५), पवन सर्राफ (१) र विनोद भण्डारी (५) रनमै आउट हुँदा नेपालको इनिङ कमजोर बनेको थियो । सातौं नम्बरमा ब्याटिङ गरेका आरिफले १० रन बनाए । नेपालको इनिङ्समा उनी दोहोरो अंकको रन बटुल्ने तेस्रा ब्याट्सम्यान हुन् । सन्दीप लामिछाने र सुशान भारीले खाता खोल्न सकेनन् । १८१ ओभरमा १ सय ११ रनमा अलआउट हुनुअघि अन्तिम ब्याट्सम्यानको रूपमा आएका अविनाश बोहोराले ७ बलमा १ छक्का र १ चौकासहित १२ रन बनाएर नेपालको स्कोर तीन अंकमा पुर्याएका थिए । बाबर हायत र अंशुमन रथको अनुपस्थितिमा आफ्नो लय भेट्टाउन संघर्षरत हङकङलाई चीर प्रतिद्वन्द्वी नेपालविरुद्ध जित दिलाउन हरून अर्सादले ५ विकेट लिए । उनले ३१ ओभरमा १६ रन खर्चिए । अफ्ताव हुसेनले ३ र इसान खानले २ विकेट लिए । यसअघि टस हारेको हङकङका साहिद वासिफ र निजाकात खानले पहिलो विकेटका लागि ५८ रनको साझेदारी गर्दै राम्रो सुरुआत दिलाएका थिए । निजाकातले २९ बलमा ६ चौका र २ छक्कासहित ४८ रनको उत्कृष्ट इनिङ खेले । साहिदले २६ रन बनाए । हरून अर्साद (२७) र कप्तान अइजाज खान (२९) रनको योगदानपछि हङकङले २० ओभरमा ६ विकेट गुमाएर मध्यम योगफल खडा गरेको थियो । नेपालको बलियो पक्ष मानिएको बलिङपंक्ति पनि यस खेलमा अनुशासित रहेन । तीव्र बलरहरू करण केसी र अविनाश बोहोरा विकेटविहीन रहेको खेलमा स्पिनर सन्दीप र सुशानले २२ विकेट लिए । कुशल मल्लले १ विकेट झारे । लगातार दोस्रो खेलमा १ सय ५० भन्दा बढी रन खर्चिएको नेपाल ब्याटिङमा पनि २० ओभर टिक्न सकेको छैन । आफ्नो तेस्रो खेल नेपालले मंगलबार सिंगापुरसँग खेल्नेछ ।"
एकै दिन ३४ विकेट,"काठमाडौं (कास) यू१९ स्तरको दुईदिवसीय हिमालय क्रिकेट लिगमा काठमाडौं क्रिकेट ट्रेनिङ सेन्टर (केसीटीसी) र वाईवाई ग्रेट हिमालय क्रिकेट एकेडेमीबीचको फाइनल खेलमा बलरहरू हाबी हुँदा एकै दिन ३४ विकेट झरेको छ । पहिलो दिनको समाप्तिमा १ सय १४ रनको विजय लक्ष्य पछ्याएको ग्रेट हिमालय ४५४ को कमजोर स्थितिमा छ । टोलीलाई जितका लागि अझै ६९ रन आवश्यक छ । ग्रेट हिमालयका आयुश बस्नेत २१ रनमा अविजित छन् । संगीत बुढाथोकीले ३ बल खेलेर खाता खोल्न सकेका छैनन् । दोस्रो इनिङमा केसीटीसीका तिलक भण्डारीले ४ विकेट लिइसकेका छन् । यसअघि मूलपानी मैदानमा टस हारेर ब्याटिङ गर्न आएको केसीटीसीले २४३ ओभरमै अलआउट हुनुअघि ८० रनको योगफल बनाएको थियो । सचित लखाह (१४), विवेक रानामगर (१८), निर्भीक पाठक (१३) र सुरज तामाङ (११) ले मात्र दोहोरो अंकको रन जोडे । ग्रेट हिमालयका अरियो पौडेलले २३ ओभरमा १ मेडनसहित ८ रन खर्चिएर ३ विकेट लिए । मोहम्मद हुसेन, विवेक यादव र सोनु देवकोटाले २२ विकेट लिए । रशिद खानले १ विकेट झारे । पहिलो इनिङमा ग्रेट हिमालयको ब्याटिङ झनै कमजोर देखियो । ग्रेट हिमालयलाई २९४ ओभरमा ६२ रनमै अलआउट गर्न काठमाडौंका सूर्य तामाङ एक्लैले ७ विकेट लिए । उनले १४४ ओभरमा ४ मेडन राख्दै ३४ रन खर्चिए । तिलकले ३ विकेट लिए । ग्रेट हिमालयका आयुस्मान बम (१३) र सोनु देवकोटा (१४)ले मात्र दोहोरो अंकको रन छुन सके । दोस्रो इनिङमा पनि खराब ब्याटिङले निरन्तरता पाउँदा काठमाडौं टिम २८ ओभरमा ९६ रनमा अलआउट भएपछि ग्रेट हिमालयले १ सय १४ रनको विजय लक्ष्य पाएको हो । काठमाडौंका राहुल भण्डारीले २७ रन बनाए । विपिन आचार्य १७, सचिन लाखाह र निर्भीक पाठकले समान १० रन जोडे । ग्रेट हिमालयका रशिद खानले ५ विकेट लिए । उनले ११ ओभरमा ४ मेडन राख्दै १९ रन खर्चिए । अरियोले दोस्रो इनिङ्समा ४ विकेट झारे । सोनु देवकोटाले १ विकेट लिए ।"
