शीर्षक,विवरण
प्रत्यारोपित मिर्गौलाले काम थाल्यो,एकै दिन तीन महिलाले गरे मिर्गौला दान बुधबार तीन जना महिला दाताले दुई जना पुरुष र एक जना महिलालाई मिर्गौला दान गरेका छन् । त्रिवि शिक्षण अस्पतालमा प्रधानमन्त्री केपी शर्मा ओलीलाई उनकी भान्जीले मिर्गौला दान गरेकी हुन् । यसअघि पहिलो प्रत्यारोपणमा समेत उनलाई नाताले बुहारी पर्ने अन्जानले मिर्गौला दान गरेकी थिइन् । बुधबारै भक्तपुरस्थित सहिद धर्मभक्त राष्ट्रिय प्रत्यारोपण केन्द्रमा दुई जना महिलाले एक जना पुरुष र एक जना महिलालाई मिर्गौला दान गरेका छन् । केन्द्रमा गरिएको निःशुल्क प्रत्यारोपणमा आमाले २१ वर्षे छोरीलाई र श्रीमतीले ३५ वर्षीय श्रीमान्लाई मिर्गौला दान दिएर ज्यान जोगाएका हुन् । भक्तपुरमा गरिएको उक्त प्रत्यारोपण डा पुकारचन्द्र श्रेष्ठको नेतृत्वमा भएको थियो ।
चारपाँच दिनमै डिस्चार्ज हुन सक्छ,"मिर्गौला प्रत्यारोपण गर्दा दुई जनाको लगभग एकैसाथ शल्यक्रिया हुन्छ । तपाईंहरूको टिमको कुन सदस्यले कतातिरको शल्यक्रिया गर्नुभयो भन्न मिल्छ ?त्यो सबै टिमवर्क हो । दुइटा टिम बनाएर काम गरेका थियौं । मचाहिँ प्रधानमन्त्रीतिर थिएँ । अर्को टिम दातातिर थियो । भारतबाट आउनुभएका विशेषज्ञ डा अनन्त कुमारको यो प्रत्यारोपणमा के भूमिका थियो ?सरकार प्रमुखको प्रत्यारोपण भएकाले हामी सबैजना प्रेसरमा थियौं । मिडिया, जनता र आफ्नै सहकर्मीबाट पनि प्रेसर हुन्छ । सबैले शुभकामना, शुभकामना भन्दा झनै प्रेसर हुन्छ । त्यसैले हामीले उहाँ (डा अनन्त कुमार) लाई आवश्यक परिहाल्यो भने सहयोग गर्नका लागि बोलाएका थियौं । उहाँले प्रधानमन्त्रीज्यूको पहिलो प्रत्यारोपण पनि गर्नुभएको थियो । त्यसैले उहाँ दाताबाट मिर्गौला झिक्ने र प्रत्यारोपण गर्ने दुवै कार्यमा सरिक हुनुहुन्थ्यो । भनाइको मतलब स्क्रब (शल्यक्रिया गर्नका लागि तयारी अवस्था) मै हुनुहुन्थ्यो । मुख्य रूपमा भने सबै काम हाम्रो डिपार्टमेन्टकै साथीहरूले गर्नुभएको हो ।डा अनन्त कुमारसँग अरू पनि चिकित्सक हुनुहुन्थ्यो ?उहाँसँग एकजना मिर्गौला रोग र एकजना संक्रमणरोग विशेषज्ञ पनि आउनुभएको छ । उहाँहरूले पनि प्रधानमन्त्रीको स्वास्थ्य अवस्थालाई नजिकबाट हेरिरहनुभएको छ । कुनै बेला उहाँहरूको सहयोग चाहियो भने परामर्श लिन्छौं । हामीलाई शल्यक्रिया गर्दा जति प्रेसर थियो, त्यति नै प्रेसर अब मिर्गौला रोग विशेषज्ञहरूलाई पनि छ ।शल्यक्रिया कति बजे सुरु भयो र कति घण्टा लाग्यो सबै काम सक्न ?हामीले उहाँलाई १० बजेतिर शल्यक्रिया कक्षभित्र लगेका थियौं । शल्यक्रिया साढे १० बजे सुरु गर्यौं । दुइटा शल्यक्रिया साइड बाई साइड गरिएको थियो । सम्पूर्ण प्रक्रिया सक्न साढे चार घण्टा लाग्यो ।प्रत्यारोपणका लागि दाताको कुन मिर्गौला झिक्नुभयो ?हामीले बायाँतर्फको मिर्गौला झिकेका हौं । बायाँ मिर्गौला नै किन ? दाताको प्रायः बायाँ मिर्गौला नै झिक्ने गरिन्छ । बायाँ मिर्गौलामा मुटुबाट अक्सिजनयुक्त रगत लैजाने मुख्य नसा (रेनल आर्टरी) तथा मिर्गौलाले छानेको रगतलाई फोक्सोमा लिएर जाने नसा (रेनल भेन) को लम्बाइ केही लामो हुने भएकाले प्रत्यारोपणमा सहज हुन्छ । सामान्य भाषामा भन्दा निकालेर जोड्न सहज हुन्छ । दाताको दायाँभन्दा बायाँ मिर्गौला प्रविधिक रूपमा राम्रो छ भने दायाँ मिर्गौला निकाल्छौं, बायाँ निकाल्दैनौं । प्रधानमन्त्रीमा प्रत्यारोपित मिर्गौला कतातर्फ राखियो ?उहाँको पहिलो प्रत्यारोपणमा दायाँतर्फ मिर्गौला राखिएको थियो । त्यसैले हामीले अहिले बायाँतर्फ राखेका छौं ।प्रधानमन्त्रीले मुलुकमा नेपाली चिकित्सकहरूबाटै दोस्रो प्रत्यारोपण गराउँदा तपाईंहरूको हौसला त बढेको होला नि ?हो, अवश्य हामी सबैमा नयाँ उत्साह थपिएको छ । हामी यहाँ पहिलो प्रत्यारोपण हुँदा जति खुसी थियौं, अहिले पनि त्यति नै खुसी छौं ।"
उकालो लाग्दै तापक्रम,"नयाँ प्रणाली भित्रिँदै महाशाखाका अनुसार भूमध्यसागरबाट इरान हुँदै बिहीबारसम्म नेपालको पश्चिम भागमा नयाँ मौसमी प्रणाली भित्रिँदै छ । उक्त प्रणाली बुधबार इरान, अफगानिस्तान, पाकिस्तान हुँदै भारतीय वायुमण्डलसम्म आइपुगेको छ । त्यो प्रणाली बिहीबार मुलुकको पश्चिमी भागमा प्रवेश हुने महाशाखाले उल्लेख गरेको छ ।उक्त प्रणालीका कारण आंशिकदेखि सामान्य बदली रही थोरै स्थानमा मेघगर्जन हुने, चट्याङ पर्ने, हावाहुरी चल्ने र असिनासहित वर्षा हुने महाशाखाले प्रक्षेपण गरेको छ । हिमाली भागमा हिमपातको समेत सम्भावना छ । आइतबारदेखि देशभरको मौसममा सुधार आउनेछ ।"
नाकाहरूमा निगरानी कमजोर,"पूर्वका अस्पतालमा २८ आइसोलेसन बेडविराटनगर कोभिड१९ को संक्रमण फैलिन सक्ने अनुमान गर्दै सरकारले पूर्वका विभिन्न अस्पतालमा आइसोलेसन वार्ड तथा बेड राख्ने तयारी गरेको छ । प्रदेश १ को स्वास्थ्य निर्देशनालयका स्वास्थ्य निर्देशक चन्द्रदेव मेहताले सतर्कता अपनाउँदै आवश्यक पूर्वाधार व्यवस्थापन भइरहेको बताए । पूर्वको कोसी अस्पताल, बीपी कोइराला स्वास्थ्य विज्ञान प्रतिष्ठान, विराट, मेची र नोबेल अस्पतालमा गरी करिब २८ वटा आइसोलेसन बेड राख्ने तयारी छ, उनले भने । संक्रमितलाई छिटो उपचार सेवा उपलब्ध गराउन प्रदेश १ का स्वास्थ्य निर्देशक चन्द्रदेव मेहताको संयोजकत्वमा गठित प्राविधिक टोलीको बुधबार बसेको बैठकले चारवटा सीमानाकामा स्वास्थ्य जाँचको हेल्प डेस्क राख्ने निर्णय गरेको छ । विदेशी पर्यटकको आवागमन हुने रानी, काँकडभिट्टा, भद्रपुर र पशुपति नाकामा भन्सार नाकामा पनि सुरक्षाकर्मीसहितको स्वास्थ्य हेल्प डेस्क सञ्चालन गर्ने निर्णय गरिएको छ ।"
औषधि निर्यात खुलाउन पहल,"नयाँदिल्ली (कास) भारतले अत्यावश्यक औषधिको निर्यातमा तत्कालका लागि लगाएको रोक खुलाउन नेपालले पहल थालेको छ । भारतले कोभिड१९ को संक्रमण बढ्न सक्ने आकलन गर्दै मंगलबार मात्र पारासिटामोल लगायत २६ वटा अत्यावश्यकीय औषधिको निर्यातमा रोक लगाउने निर्णय गरेको थियो । भारतको वाणिज्य एवं उद्योग मन्त्रालयअन्तर्गतको वैदेशिक व्यापार महानिर्देशनालयको उक्त निर्णयपछि ती औषधि निर्यात गर्न सरकारको इजाजत लिनुपर्नेछ । स्रोतका अनुसार निर्णय पुनर्विचारका लागि नेपालले भारतसमक्ष अनौपचारिक रूपमा अनुरोध गरिसकेको छ । तर सबै औषधिको निर्यात भने खुला गर्न नसकिने बरु नेपालले अत्यावश्यक ठानेका सिटामोललगायत औषधिमा पुनर्विचार गर्न सकिने जवाफ भारतले दिएको छ । भारतीय पक्षसँग कुरा भएको थियो र उनीहरूले पुनर्विचार गर्न सकिने जवाफ दिएका थिए, एक नेपाली अधिकारीले भने ।"
७० हजार विदेशी यात्रु घटे,"काठमाडौं (कास) कोभिड१९ को प्रभावका कारण नेपाल भित्रिने विदेशीको संख्या ह्वात्तै घटेको छ । फेब्रुअरी महिनामा मात्रै अघिल्लो वर्षको तुलनामा नेपाल आउने हवाई यात्रु ७० हजार घटेका छन् ।संस्कृति, पर्यटन तथा नागरिक उड्डयन मन्त्रालयले सरोकारवाला निकायसँग बुधबार गरेको छलफलमा नागरिक उड्डयन प्राधिकरणका महानिर्देशक राजन पोखरेलले सन् २०१९ को फेब्रुअरीको दाँजोमा यस वर्ष (२०२० फेब्रुअरीमा) ६९ हजार ३ सय ७६ यात्रु कम भएको तथ्यांक प्रस्तुत गरे । २०१९ फेब्रुअरीमा त्रिभुवन अन्तर्राष्ट्रिय विमानस्थलमा अन्तर्राष्ट्रियतर्फ ३ लाख ३० हजार २५ यात्रुको आवागमन भएको थियो । यसपालि यो संख्या २१ प्रतिशतले घटेर २ लाख ६० हजार ६ सय ४९ मा झरेको छ ।अन्तर्राष्ट्रिय एयरलायन्सहरूको उडानसमेत झन्डै सात प्रतिशतले घटेको छ । प्राधिकरणका अनुसार अघिल्लो वर्षको फेब्रुअरीको दाँजोमा यस वर्ष फेब्रुअरीमा १ सय ७१ वटा उडान घटे । अघिल्लो वर्ष २५ सय १३ वटा उडान भएका थिए । कोभिड१९ को प्रभाव रहेका चीन, हङकङ, दक्षिण कोरिया र जापानमा संसारभरका ६२ वटा एयरलाइन्सले नियमित उडान कटौती गरेका छन् । यसैबीच पर्यटनमन्त्री योगेश भट्टराईले कोभिड१९ ले पर्यटन क्षेत्रमा पार्न सक्ने प्रभाव र चाल्नुपर्ने कदमबारे अध्ययन गर्न नागरिक उड्डयन प्राधिकरण र पर्यटन बोर्डमा एक्सन टिम बनाउन निर्देशन दिएका छन् ।विदेशी नागरिक निगरानीमागोरखा जिल्ला प्रशासन कार्यालयले विदेशी नागरिकको निगरानी बढाएको छ । एक साताको बीचमा १४ विदेशीलाई गोरखा छाड्न भनिएको कार्यालयका अधिकृत हर्क रोकाले जानकारी दिए । श्रम स्वीकृतिबिना काम गरिरहेका ८ चिनियाँ नागरिकलाई सोमबार अध्यागमन कार्यालय काठमाडौं पठाएको प्रशासनले २ ताइवानी र ४ जापानीलाई पनि जिल्ला छाड्न भनेको हो । मंगलबार मात्र ताइवानी नागरिक सिनचेङ मेङ र ग्वान टिङलाई जिल्ला छाड्न प्रशासनले निर्देशन दिएको छ । एउटा प्रयोजनका लागि आएर फरक काम गरेकाले जिल्ला छाड्न भनेका हौं, रोकाले भने ।"
खाली दरबन्दी समेटेर प्रहरीमा समायोजन,"(काठमाडौं)  भर्ना नै नगरिएका करिब ११ हजार प्रहरी दरबन्दीलाई समेत समेटेर गृह मन्त्रालयले प्रहरी समायोजन प्रक्रिया अघि बढाएको छ । संघ र प्रदेश सरकार मातहत रहने प्रहरीको संगठन र दरबन्दी कायम गर्न गृहसचिव महेश्वर न्यौपानेको अध्यक्षतामा गत साता बसेको बैठकले कुल दरबन्दीको साढे १३ प्रतिशत रिक्त जनशक्ति समेटेर संगठन तथा व्यवस्थापन सर्वेक्षण (ओएनएम) निर्माण प्रक्रिया थालेको हो । गृहसचिव अध्यक्ष रहेको समितिले व्यवस्थापन महाशाखा प्रमुख रामप्रसाद आचार्यको संयोजकत्वमा उपसमिति गठन गरिसकेको छ ।उपसमितिलाई ओएनएम निर्माण र समायोजन हुने प्रहरीको विवरण संकलन गर्ने जिम्मेवारी दिइएको छ । ओएनएमसम्बन्धी मस्यौदा निर्माणमा खटिएका एक अधिकारीले सातवटै प्रदेशमा ५५ हजार जनशक्ति समायोजनको तयारी गरिएको बताए । नेपाल प्रहरीमा कार्यालय सहयोगीदेखि प्रहरी महानिरीक्षकसम्म हाल कायम ७९ हजार ५ सय २३ दरबन्दीमध्ये ६८ हजार ७ सय ७६ मात्रै कार्यरत छन् । कुल दरबन्दीमा १० हजार ७ सय ४७ जनशक्ति अभाव छ ।लोकसेवा आयोगका अध्यक्ष उमेशप्रसाद मैनालीले खाली दरबन्दी कायम गरेर समायोजन गर्दा शान्तिसुरक्षा व्यवस्थापन तथा भर्ना प्रणालीमा समस्या पर्ने बताउँछन् । खाली दरबन्दी कायम गरेर प्रदेशमा प्रहरी पठाउँदा त्यसको असर नागरिकले लिने सेवामा पर्छ, यसबारे सरकारले बेलैमा सोचविचार गर्न सकेको देखिएन, मैनालीले भने, हामीले रिक्त दरबन्दी पूर्तिका लागि बाटो खोलिदिनदिनुस्, सहजीकरण गरिदिनुस् भनेर सरकारलाई धेरै अघि भनेका हौं तर सुनुवाइ भएन । समायोजनमा जानेलाई चित्त बुझाउन सकिएन भने राजीनामा दिने प्रहरीको चाप झनै बढ्ने र त्यसले अनुभवी जनशक्तिको अभाव खड्किने मैनालीको बुझाइ छ ।खाली दरबन्दीसहित नेपाल प्रहरी र प्रदेश प्रहरीमा जनशक्ति समायोजन गर्दा उत्पन्न हुने समस्याबारे मंगलबार प्रहरी महानिरीक्षक (आईजीपी) ठाकुरप्रसाद ज्ञवालीले लोकसेवाका अध्यक्ष मैनालीसँग छलफल गरेका थिए । त्यस क्रममा मैनालीले रिक्त दरबन्दी तत्काल पूर्ति गर्न असम्भव भएको स्पष्ट पारेका थिए । प्रहरी प्रधान कार्यालयले रिक्त दरबन्दीलाई समायोजनपछि संघ सरकारबाटै पदपूर्ति गर्न मिल्ने व्यवस्था राख्न प्रस्ताव गरेको छ । यसमा गृहले सहमति जनाएको छैन । दरबन्दीअनुसार जनशक्तिको पदपूर्ति नहुँदा अधिकृतदेखि जवानसम्मले तोकिएको भन्दा बढी समय काम खटिनुपर्ने हुन्छ । त्यसको प्रत्यक्ष असर नागरिकको सेवा प्रवाहमा हुने प्रहरी प्रवक्ता डीआईजी शैलेश थापा क्षेत्री बताउँछन् । अहिले दरबन्दीअनुसार करिब ११ हजार जनशक्ति पूर्ति हुन सकेको छैन, क्षेत्रीले भने, जुन भूमिका र जिम्मेवारी सिपाहीदेखि अधिकृत तहसम्मलाई दिइएको हुन्छ, जनशक्ति कम हुँदा त्यसको भार कार्यरत जनशक्तिमाथि पर्दा आशा गरेअनुसार प्रगति नहुन सक्छ । गृह मन्त्रालयका प्रवक्ता केदारनाथ शर्माले कुल दरबन्दीलाई आधार बनाएर प्रहरी समायोजन गर्न तयारी अघि बढिरहेको बताए । यद्यपि ओएनएम निर्माणका लागि उपसमिति गठन भएकाले प्रतिवेदन नआई केही भन्न नसकिने उनको भनाइ छ ।संघीय संसद्बाट गत साता प्रमाणीकरण भएको प्रहरी कर्मचारीलाई नेपाल प्रहरी तथा प्रदेश प्रहरीमा समायोजन गर्ने सम्बन्धमा व्यवस्था गर्न बनेको विधेयक२०७५ का कतिपय प्रावधानले शान्तिसुरक्षा, चेन अफ कमान्ड र समग्र सुरक्षा व्यवस्थापनमा नकारात्मक असर पुग्ने भन्दै यसप्रति संवेदनशील भइदिन आईजीपी ज्ञवालीले गृह मन्त्रालयलाई आग्रह गरेका थिए । समायोजन ऐन आइसकेको छ, यसविपरीत बोल्ने हामीलाई छुट छैन, ज्ञवालीले भने, तर समायोजनसम्बन्धी कानुनले प्रदेश सरकार मातहत प्रहरी नायब उपरीक्षकसम्म राख्ने भनेको छ, यसमा आइपर्ने समस्या समाधान नगरे एउटा प्रदेशमा रहने प्रहरी अधिकृत एसपी नभएसम्म त्यही प्रदेशअन्तर्गतका जिल्लामा मात्रै काम गर्नुपर्ने बाध्यताले नकारात्मक असर पुग्छ भन्ने हाम्रो चिन्ता हो ।प्रहरी प्रधान कार्यालयका एक अधिकारीले वृत्तिविकासमा वैज्ञानिक प्रणाली र जनशक्ति पदपूर्तिमा बेवास्ता गरिँदा सिपाहीदेखि उपल्लो तहका अधिकृतसम्ममा निराशा छाएको बताए । निश्चित समय पुगेपछि स्वाभाविक रूपमा बढुवा हुन्छ, त्यसअनुसार करिअर प्लान बन्छ भन्ने आशा मरिसकेको छ, ती अधिकारीले भने । समायोजनसम्बन्धी पछिल्लो कानुनमा प्रहरी निरीक्षक र नायब उपरीक्षक एसपी नभई अन्तरप्रदेश सरुवा हुन नपाउने प्रावधानले पुलिसिङ र करिअर प्लान झनै भद्रगोल हुने उनको दाबी छ ।"
नेपाली माध्यमलाई प्राथमिकता,"(काठमाडौं)  सरकारले आगामी शैक्षिक सत्रदेखि लागू हुने विद्यालय तहको पाठ्यक्रममा नेपाली भाषालाई पठनपाठनको माध्यम भाषा बनाउन जोड दिएको छ । पाठ्यक्रम विकास केन्द्रले कक्षा (११२) को पाठ्यक्रम कार्यान्वयनका लागि सरोकारवालालाई सार्वजनिक सूचना जारी गरेर अपिल गरेको हो ।सरकारले गत भदौमा स्वीकृत गरेको पाठ्यक्रमको प्रारूपमा मातृभाषा, स्थानीय पाठ्यक्रम र नेपाली माध्यम भाषामा जोड दिइएको छ । कक्षा ११ र १२ मा नेपाली र अंग्रेजी दुवै माध्यम भाषा हुनेछन् । सामाजिक अध्ययन, मानव मूल्यचारित्रिक शिक्षा, नेपाली कला, संस्कृति र मौलिक पहिचानमूलक विषयवस्तुको पठनपाठनका लागि माध्यम भाषा नेपाली हुनेछ, पाठ्यक्रममा भनिएको छ । यसले निजी विद्यालय र अंग्रेजी माध्यममा पठनपाठन गराउँदै आएका सामुदायिक विद्यालयसमेत प्रभावित हुनेछन् । यसअघि कक्षा १ देखि नै शिक्षण भाषा नेपाली वा अंग्रेजी दुवै हुने व्यवस्था थियो । अंग्रेजी सिक्नजान्नका लागि कक्षा १ देखि १२ सम्म नै अनिवार्य विषयका रूपमा राखिएको छ, केन्द्रका महानिर्देशक लेखनाथ पौडेलले भने, अंग्रेजी माध्यमले विद्यार्थीले नबुझ्ने समस्या रहेको पाइयो, मातृभाषा वा समाजमा बोलीचालीमा रहेको भाषामा नै विद्यार्थीले राम्रोसँग सिक्न सक्छन् भन्ने निष्कर्षमा पुगेका हौं । कक्षा ४ देखि १० सम्म अंग्रेजी, गणित र विज्ञानबाहेकका विषयको माध्यम भाषा नेपाली बनाउन लागिएको हो । केन्द्रले अन्तर्राष्ट्रिय अभ्यास, विज्ञहरूको सुझाव र विभिन्न अध्ययनका आधारमा नेपाली भाषालाई शिक्षण भाषा बनाउन जोड दिएको दाबी गरेको छ ।केन्द्रले ४३ वटा विषयका पाठ्यक्रम निर्माण भइसकेको जनाएको छ । अनिवार्य विषयका पाठ्यपुस्तक केन्द्र आफैंले बनाएको हो । ऐच्छिक विषयमा बहुपाठ्यक्रम लागू गर्न खोजिएको छ । केन्द्रले त्यसका लागि लेखक र प्रकाशकलाई पाठ्यपुस्तक विकास गरी मूल्यांकनका लागि पेस गर्न आग्रह गरेको छ । पाठ्यक्रम विकास तथा मूल्यांकन परिषद्ले स्वीकृति दिएपछि मात्र पुस्तक अध्यापन गराउन अनुमति पाइन्छ ।आउँदो शैक्षिकसत्र (वैशाख) देखि कक्षा ९ र १० मा अध्यापन गराउन ऐच्छिक नेपाली विषयको पाठ्यक्रमसमेत स्वीकृत भइसकेको छ । योग, प्राकृतिक चिकित्सा र आयुर्वेद विषयको समेत पठनपाठन सुरु हुने भएको छ । ऐच्छिक सौन्दर्य कला, अवधि भाषा, भोजपुरी भाषाको नयाँ पाठ्यक्रम तयार गरिएको केन्द्रले जनाएको छ । केन्द्रले सूचना जारी गरेर नेपालीलाई आधारभूत तहमा पठनपाठनको माध्यम भाषा बनाउन ताकेता गरेको छ । आधारभूत तह कक्षा ४८ मा भाषा विषयबाहेक अन्यमा पाठ्यसामग्री तथा सिकाइ सहजीकरण प्रक्रियाका लागि माध्यम भाषा मातृभाषा वा नेपाली भाषा हुनेछ, पाठ्यक्रम कार्यान्वयन सम्बन्धी सूचनामा भनिएको छ, गणित र विज्ञान विषयका लागि भने अंग्रेजीलाई माध्यम भाषा बनाउन सकिने छ ।केन्द्रका महानिर्देशक पौडेलले विज्ञको सुझाव र विभिन्न अध्ययनको निष्कर्षका आधारमा नेपाली भाषालाई जोड दिएर पाठ्यक्रम तयार पारिएको बताए । आधारभूत तह कक्षा (१३) मातृभाषा र नेपाली भाषालाई मात्र माध्यम भाषा बनाउने नीति बनाएको उनले बताए । त्रिभुवन विश्वविद्यालय अंग्रेजी विभागका प्रध्यापक प्रेम फ्याकले मातृभाषामा शिक्षण गराउँदा प्रभावकारी हुने बताए । अहिले अंग्रेजी पढाउने नाममा क्षमता नभएका शिक्षकले पढाउँदा विद्यार्थीले अंग्रेजी नजान्ने र नेपालीमा पनि पोख्त नहुने समस्या जहाँतहीँ छ, उनले भने, नयाँ पाठ्यक्रमले अंग्रेजी माध्यमको विकृति रोक्न मद्दत गर्न सक्छ ।"
"प्रदेश सांसद र पूर्वडीएसपीलाई बलात्कार आरोप, दुवै पक्राउ","काठमाडौं (कास) बलात्कार आरोपमा प्रहरीले बुधबार सुदूरपश्चिम प्रदेश सभाका सदस्य अक्कलबहादुर रावल र पूर्वडीएसपी राजेन्द्र खिउजुलाई पक्राउ गरेको छ । बलात्कार प्रयास गरेको उजुरी परेपछि नेकपाका सचेतकसमेत रहेका सांसद अक्कलबहादुर रावललाई जिल्ला प्रहरी कार्यालय कैलालीले पक्रेको हो । प्रहरी कार्यालयमा बुधबार हाजिर भएपछि साँझ सेती प्रादेशिक अस्पतालमा उनको स्वास्थ्य परीक्षण गरिएको छ । धनगढीकी एक महिलाले आफूमाथि गत माघ २१ गते प्रदेश सांसद रावलले बलात्कार प्रयास गरेको दाबी गर्दै फागुन १४ मा उजुरी दिएको जिल्ला प्रहरी कार्यालयका डीएसपी दक्षकुमार बस्नेतले बताए । रावल आफैं उपस्थित भएका हुन्, डीएसपी बस्नेतले भने, बिहीबार म्याद थप भएपछि थप अनुसन्धान प्रक्रिया अघि बढ्छ । रावल अछाम क्षेत्र २ ख बाट तत्कालीन नेकपा माओवादी केन्द्रबाट निर्वाचित भएका हुन् ।त्यसैगरी, ललितपुरको चापागाउँ प्रहरी वृत्तमा रहँदा एक महिलामाथि दुर्व्यवहार गरेको आरोपमा प्रहरीले पूर्वडीएसपी खिउजुलाई पक्राउ गरेको हो । मंसिर ३० गते पुलिस रिपोर्ट बनाउन गएका बेला पहिल्यैदेखि चिनजान रहेका खिउजुले कार्यकक्षमा बोलाएर आफूमाथि दुर्व्यवहार गरेको भन्दै रूपा शर्मा (नाम परिवर्तन) ले प्रहरीमा उजुरी दिएकी थिइन् । घटनाबारे काठमाडौं र ललितपुर परिसरका साथै प्रहरी प्रधान कार्यालयसम्म जानकारी गराउँदा पनि सुनुवाइ नभएपछि कानुन व्यवसायीको सहयोगमा रूपाले प्रहरी परिसर ललितपुरमा डीएसपी खिउजुविरुद्ध उजुरी दिएकी थिइन् । त्यसबेलासम्म घटना भएको महिना दिन बितिसकेको थियो । खिउजु सरुवा भएर जिल्ला प्रहरी कार्यालय मोरङ पुगिसकेका थिए । आफूमाथि उजुरी परेको सुइँको पाएपछि खिउजुले मोरङबाटै राजीनामा दिएका थिए । रूपासँग चिनजान भएका एक व्यक्तिमार्फत् खिउजुले घटना बाहिर नल्याइदिन र मिलापत्रमा विवाद साम्य पार्न दबाब दिएका थिए तर रूपाले प्रहरीमा किटानी जाहेरी दर्ता गरिन् । राजीनामा दिएर फरार रहेका खिउजुविरुद्ध जिल्ला अदालत ललितपुरले पक्राउ पुर्जी जारी गर्यो । त्यही पुर्जीका आधारमा प्रहरीले उनलाई भक्तपुरबाट समातेको हो । परिसर प्रवक्ता एसपी दुर्गा सिंहले खिउजुलाई एक विवाहिता महिलाले दिएको उजुरीका आधारमा पक्राउ गरिएको जनाइन् । प्रहरी रिपोर्ट बनाउन गएका बेला आफूमाथि कार्यकक्षमै यौन हिंसा गरेको भन्ने उजुरी दर्ता भएको थियो, त्यसकै आधारमा अदालतबाट पुर्जी लिएर खिउजुलाई पक्राउ गरिएको हो, एसपी सिंहले भनिन्, पक्राउ परेका व्यक्तिलाई अदालतबाट म्याद थप गराएर घटनाको विस्तृत अनुसन्धान गर्छौं ।डीएसपी खिउजु भक्तपुर सूर्यविनायक नगरपालिका१ का स्थानीय हुन् । पीडित रूपा ललितपुरकी । अनुसन्धानमा संलग्न प्रहरी स्रोतका अनुसार रूपाले आफूमाथि खिउजुले २०७६ जेठदेखि नै शारीरिक शोषण गरेको उजुरी दिएकी छन् । ममाथि जेठबाटै डीएसपी खिउजुले यौन शोषण गर्नुभयो, अन्तिम पटक कार्यालयमै चिया खाने बहानामा बोलाएर जबर्जस्ती गरियो, रूपाले उजुरीमा भनेकी छन्, घटना बाहिर ल्याउँछु भन्दा बारम्बार मानसिक यातना दिने काम भयो ।"
पत्रकार डेकेन्द्र हत्याका आरोपित पक्राउ,"दैलेख (कास) पत्रकार डेकेन्द्रराज थापाको हत्यामा संलग्न भएको आरोप लागेका चार पूर्वमाओवादी कार्यकर्तामध्ये एक जनालाई प्रहरीले १५ वर्षपछि पक्राउ गरेको छ । मुख्य आरोपितमध्येका दुल्लु नगरपालिका६, छिउडीपुसाकोटका अरुण भनिने बमबहादुर खड्का पक्राउ परेका हुन् । जिल्ला अदालतका सूचना अधिकारी विनोद आचार्यका अनुसार न्यायाधीश दण्डपाणि लामिछानेको इजलासको आदेशअनुसार खड्कालाई पुर्पक्षका लागि थुनामा राखिएको छ । खड्कालाई मुल्तबीमा रहेको कर्तव्य ज्यान मुद्दा लगाई मंगलबार थुनामा राख्न अदालतले आदेश दिएको उनले बताए । जिल्ला प्रहरी प्रमुख डीएसपी हरिबहादुर ओलीका अनुसार खड्कालाई कैलालीबाट पक्राउ गरी दैलेख पुर्याइएको हो । पत्रकार थापालाई तत्कालीन नेकपा माओवादीका कार्यकर्ताले २०६१ साउन २७ गते दैलेखको नौमुलेस्थित द्वारीमा मरणासन्न हुने गरी कुटेका थिए । त्यसलगत्तै उनीहरूले थापालाई जिउँदै खाल्डामा गाडेर हत्या गरेका थिए ।"
सिंजामा 'खस भाषा' मा पढाइ,"काठमाडौं (कास) जुम्लाको सिंजा गाउँपालिकाले यसै शैक्षिक सत्रदेखि खस भाषा र संस्कृति विषय पठनपाठन सुरु गर्ने भएको छ । शैक्षिक सत्र २०७७ बाट गाउँपालिकाभित्र रहेका २२ विद्यालयमा पठनपाठन गराउन लागिएको गाउँपालिका अध्यक्ष देवलसिंह रावलले बताए । त्यसका लागि गाउँपालिकाले कक्षा १ देखि ३ सम्मको पाठ्यक्रम तथा पाठ्यपुस्तक निर्धारण गरिसकेको छ । पाठ्यपुस्तकमा खस भाषाको परिचय, सिंजाको नक्सा तथा चिनारी, सम्पदा, परम्परा, मुख्य थान र मन्दिरहरू, कृषि औजार, पेसा व्यवसाय, लोकसंस्कृतिजस्ता विषय छन् । अन्तर्क्रियामा बोल्दै शताब्दी पुरुष सत्यमोहन जोशीले भाषा नरहे पहिचान हराउने भएकाले सिंजा सभ्यताको पुनः जागरण गरिनुपर्ने बताए ।"
विशेष प्रस्ताव पारित,काठमाडौं (कास) प्रतिनिधिसभाको बुधबारको बैठकले मिर्गौला प्रत्यारोपण गरी उपचारमा रहेका प्रधानमन्त्री केपी शर्मा ओलीको स्वास्थ्यलाभको कामना गर्दै विशेष प्रस्ताव पारित गरेको छ । सभामुख अग्निप्रसाद सापकोटाले ओलीको मिर्गौला प्रत्यारोपण कार्य सफलतापूर्वक सम्पन्न होस् भन्दै शीघ्र स्वाथ्यलाभको कामनासहित विशेष प्रस्ताव राखेका थिए । उनको प्रस्तावलाई बैठकले सर्वसम्मत रूपमा पारित गरेको थियो ।
'बाँच्नलाई रगत पनि पाइँदैन',"के हो थालासेमिया ?बालरोग विशेषज्ञ डा युवानिधि बसौलाका अनुसार थालासेमिया वंशाणुगत समस्या हो । बाबुआमालाई भए बच्चालाई पनि हुने सम्भावना बढी हुन्छ । शरीरमा रातो रगत अर्थात् हेमोग्लोबिन नबन्ने समस्या थालासेमिया हो । पश्चिम नेपालतिर देखिएको सिकलसेल जस्तै समस्या हो, उनले भने । थालासेमियाको समस्या धेरैजसो थारू समुदायका बच्चाहरूमा छ ।सिकलसेल पनि थारू समुदायमा धेरै छ । थालासेमिया भएका बच्चामा रक्त अल्पताको समस्या हुन्छ । कलेजो र फियो बढ्छ । ६ देखि १२ महिना कटेपछि बच्चाहरूमा यो समस्या देखा पर्छ । यो समस्याको उपचार भनेको हाम्रो देशमा अहिलेका लागि रातो रगत चढाउनु मात्रै हो । त्यसैले बिरामी बच्चाहरू ल्याएर अभिभावक अस्पताल आउने गर्छन्, डा बसौलाले भने ।रगत दिँदा जीवन लम्बिन्छ तर रगत दिँदै जाँदा आइरनको मात्रा फियो, कलेजो, मुटु र फोक्सोमा थुप्रिने गर्छ । आइरन धेरै भएर नै ज्यानै जान सक्ने सम्भावना पनि प्रबल हुन्छ । त्यसैले प्रायः त्यस्तो समस्या भएका बालबालिका १४ वर्षको उमेर कटेपछि मृत्यु भएका घटना छन्, उनले भने । रगतमा बढी भएको आइरन तत्त्व निर्मूल गर्ने औषधि पनि छ तर त्यो महँगो र मुलुकमा सर्वसुलभ छैन । यसबाहेक बोनम्यारो प्रत्यारोपण अचुक विधि भएको डा बसौलाले बताए । यसका लागि १० लाखभन्दा धेरै खर्च हुन्छ । नेपालमा सुरु भएको पनि छैन । असिम भाइले भनेको जस्तो रगत लिनका लागि एउटा मेसिन चाहिन्छ, उनले भने, त्यो मेसिनले फिल्टर गरेको रगत लिए बिरामीमा साइड इफेक्ट देखिँदैन । मेसिन किन्न लगभग डेढदुई करोड रुपैयाँ लाग्छ । राम्रोसँग उपचार पाए थालासेमियाबाट तंग्रिएकाहरू ६० वर्षसम्म बाँच्ने उनले बताए ।"
चितवनमा रोकिए महोत्सव,"चितवन (कास) कोरोना भाइरसको संक्रमणलाई ध्यान दिई चितवन जिल्ला प्रशासन कार्यालयले कुनै पनि सार्वजनिक कार्यक्रम नगर्न र सामूहिक रूपमा भेला हुन रोक लगाएपछि मेलामहोत्सव स्थगित भएका छन् । विश्वको साझा चुनौतीका रूपमा देखा परेको कोरोना भाइरसको संक्रमणबाट सुरक्षित रहन ससाना पारिवारिक जमघटबाहेक अन्य कुनै पनि जात्रा, पर्व, मेला, महोत्सव वा यस्तै कुनै पनि कार्यक्रम सञ्चालन नगर्न अनुरोध छ, सहायक प्रमुख जिल्ला अधिकारी नेत्रप्रसाद शर्माले जारी गरेको सूचनामा उल्लेख छ । केही दिनमा चितवनको लोथरमा परेवाकोट महोत्सव सुरु हुँदै थियो । त्यसैगरी भरतपुरमा सांस्कृतिक महोत्सव र मेघौलीमा पर्यटन महोत्सव सञ्चालन भइरहेको थियो । यी मेला महोत्सव पनि स्थगित गर्न प्रशासनले चेतावनी दिएको छ । सूचनाविपरीत यस्ता कार्यक्रम सञ्चालन गरे नियमअनुसार कारबाही गर्ने प्रशासनले जानकारी गराएको छ । प्रशासन कार्यालयले ठूलो संख्यामा फागु खेल्न पनि बन्देज लगाएको छ । कार्यालयले आउनै लागेको होली पर्वलाई कोरोना भाइरस (कोभिड१९) विरुद्धको सचेतनाका रूपमा मनाउन सर्वसाधारणलाई अपिल गरेको छ । प्रशासनको सूचनापछि जिल्लामा हुँदै गरेका र हुन लागेका मेलामहोत्सव स्थगित भएका छन् । यो रोगबाट बच्न सचेतनामूलक सन्देशसहित फोन र सामाजिक सञ्जालबाट शुभकामना आदनप्रदान गर्न भन्दै चितवन जिल्ला प्रशासनले होलीका सन्दर्भमा मंगलबार साँझ सूचना जारी गरेको हो । यसैबीच, भरतपुर अस्पतालले बुधबार चिकित्सक तथा स्वास्थ्य प्राविधिकबीच कोरोनाविरुद्ध सचेतना कार्यक्रम गरेको छ । अस्पतालले महिना दिनअघि नै कोरोनाजोखिम विरुद्ध तयारी गरेको थियो । कोभिड१९ को संक्रमण रोक्न विभिन्न खाले तयारी भएका छन् । तर सधैं अब के हुन्छ भन्ने अवस्था छ, यो संक्रमण कहिले रोकिन्छ भन्ने ठोकुवा पनि गर्न सकिँदैन, भरतपुर अस्पतालका चिकित्सक कल्याण सापकोटाले भने । अस्पतालमा एक महिनाअघि पाँच शय्याको आइसोलेसन वार्ड स्थापना भएको थियो । यसबीच शंकास्पद दुई जनाको परीक्षण भए पनि उनीहरूमा संक्रमण नदेखिएको उनले बताए ।"
१४ शीर्षकमा जनप्रतिनिधिलाई सुविधा,"(मकवानपुर)  वाग्मती प्रदेश सरकारले स्थानीय तहका पदाधिकारीको सेवासुविधा यसअघि कायम भएको अंकबाट पनि बढ्ने गरी संशोधन विधेयक प्रस्ताव गरेको छ । यसअघि गाउँपालिका अध्यक्षले मासिक तलब ३० हजार रुपैयाँ पाउने गरी कानुन बनेको थियो । संशोधित विधेयकमा विभिन्न १४ शीर्षकमा सुविधा राखेर ३५ हजार पुर्याइने प्रस्ताव गरिएको छ । दैनिक भ्रमण भत्ता १८ सय र विदेश भ्रमण भत्ता ८० डलर प्रस्ताव गरिएको छ । यसअघि व्यवस्था नभएको सवारी सुविधा थप हुने संशोधित विधेयकमा उल्लेख छ । गाउँपालिका अध्यक्ष, उपाध्यक्ष, नगर, उपमहानगर र महानगरका मेयर, उपमेयर र जिल्ला समन्वय समितिका प्रमुख र उपप्रमुखलाई सवारी सुविधाको प्रस्ताव गरिएको छ ।सर्वोच्च अदालतले कात्तिक १ देखि पारिश्रमिक दिने व्यवस्था खारेज गरेपछि प्रदेशले ऐन संशोधन विधेयक प्रदेशसभामा दर्ता गरेको हो । यसअघि नगरपालिकाका मेयरले ३५ हजार रुपैयाँ मासिक पारिश्रमिक पाउने व्यवस्था भएकोमा संशोधित विधेयकमा ४० हजार रुपैयाँ प्रस्ताव गरिएको छ । उपमहानगरपालिकाका मेयरले ४० हजार पारिश्रमिक पाउने व्यवस्थामा संशोधन गर्दै ४३ हजार, महानगरपालिकाका मेयरले ४२ हजार रुपैयाँ पारिश्रमिक पाउने व्यवस्थामा संशोधन गर्दै ४५ हजार रुपैयाँ र जिल्ला समन्वय समितिका प्रमुखले ४२ हजार रुपैयाँ पाउने व्यवस्था संशोधन गर्दै ४५ हजार रुपैयाँ बराबरको सुविधा दिने प्रस्ताव गरिएको छ । भ्रमण भत्ता, डिजेल, पेट्रोल, मोबिल र बिमा सुविधाको पनि अलग्गै व्यवस्था प्रस्ताव गरिएको छ । जिल्ला समन्वय समितिका प्रमुखलाई आवासको समेत व्यवस्था गरिने प्रस्ताव संशोधित विधेयकमा उल्लेख छ । विधेयकमा बैठक भत्ता, टेलिफोन खर्च, खाजा खर्च, पुस्तक, पत्रपत्रिका, इन्टरनेट, समन्वय तथा अनुगमन भत्ता, खानेपानी, बिजुली शुल्क, सरसफाइ मर्मत र अतिथि सत्कारका लागि अलगअलग सुविधा प्रस्ताव गरिएको छ । प्रमुख, उपप्रमुख, वडाध्यक्ष, कार्यपालिका सदस्य र वडा सदस्यलाई समेत सुविधा दिइने उल्लेख छ । यसअघि वडा सदस्यलाई यस्तो सुविधा थिएन । गाउँसभा, नगरसभा, उपमहानगरसभा र महानगरसभाका अध्यक्ष, उपाध्यक्ष र सदस्यका लागि बैठक भत्ता अलग्गै प्रस्ताव गरिएको छ । यसअघि न्यायिक समितिलाई इजलास भत्ता ५ सय रुपैयाँ दिइँदै आएकोमा संशोधित विधेयकले गाउँपालिकाको न्यायिक समिति अध्यक्षलाई १२ सय र सदस्यलाई एक हजार, नगरपालिकाका अध्यक्षलाई १४ सय र सदस्यलाई १२ सय, उपमहानगरपालिकाका अध्यक्षलाई १६ सय र सदस्यलाई १४ सय र महानगरपालिकाको न्यायिक समिति अध्यक्षलाई २ हजार र सदस्यलाई १६ सय रुपैयाँ भत्ता प्रस्ताव गरिएको थियो । समितिको बैठक प्रतिमहिना बढीमा चार वटा बस्न पाइने व्यवस्था अघिल्लो कानुनमा थियो भने अहिले यस्तो सीमा निर्धारण गरिएको छैन ।अधिवक्ता लोकेन्द्रबहादुर वलीले यसअघि प्रदेशले संविधानविपरीत कानुन बनाएको भन्दै बदरको माग राखेर सर्वोच्चमा रिट दायर गरेका थिए । सर्वोच्चले उक्त प्रावधान कार्यान्वयन नगर्न आदेश दिएको थियो । यो विधेयक पारित भएमा स्थानीय तहका जनप्रतिनिधिले रोकिँदै आएको सुविधा पाउनेछन् ।"
होली नखेल्न प्रशासनको आग्रह,"काठमाडौं (कास) जिल्ला प्रशासन कार्यालय काठमाडौंले होली नखेल्न सर्वसाधारणलाई आग्रह गरेको छ । विश्वभर महामारीका रूपमा फैलिएको कोरोना भाइरसबाट बच्न प्रशासनले यस्तो निर्णय गरेको हो । साथै, भीडभाडमा नजान, भेला, सभा, सम्मेलन नगर्न पनि आग्रह गरिएको छ । प्रमुख जिल्ला अधिकारी जनकराज दाहालको अध्यक्षतामा बुधबार बसेको जिल्ला सुरक्षा समिति बैठकले कोरोना भाइरस रोकथाम र जोखिमबाट बच्न विभिन्न उपाय अपनाउने तथा सम्बन्धित निकायले आवश्यक जिम्मेवारी निर्वाह गर्ने निर्णय गरेको छ । अर्को निर्णय नभएसम्म विभिन्न प्रकारका उत्सव, मेला, होलीलगायतका पर्वमा भेला नहुन, त्यस्ता सम्मेलन तथा कार्यक्रममा सहभागी नहुन सबैलाई अनुरोध गर्ने निर्णय भएको सहायक प्रजिअ जीवन आचार्यले बताए ।"
थानकोटचित्लाङ सडक खुल्यो,मकवानपुर (कास) सडक निर्माणका क्रममा दसैंयता बन्द रहेको थानकोटचित्लाङ सडक खण्ड सञ्चालनमा आएको छ । एक साताअघिदेखि बिहानबेलुका सवारी आवागमनका लागि बाटो खुलाइए पनि मंगलबारबाट चौबीसै घण्टा सञ्चालनमा आएको स्थानीय व्यवसायी देवेन्द्र नेपालले जानकारी दिए । २०७६ मंसिरसम्म काम सम्पन्न गर्ने प्रतिबद्धता जनाएको ठेकेदारले काम नसकाउँदा चित्लाङ र आसपासका बासिन्दाले सास्ती खेप्दै आएका थिए ।
प्रितीभोजको खर्च अक्षयकोषलाई,"हेटौंडा (कास) हेटौंडा उपमहानगरपालिका६ चौघडाका बद्रीबहादुर पाठकले छोराको बिहे भोजको खर्च रकम शैक्षिक अक्षयकोषलाई प्रदान गरेका छन् । छोरा रविनको प्रितीभोजमा हुने खर्चबापतको एक लाख ५५ हजार ५ सय ५५ रुपैयाँ उनले मंगलबार कोषलाई हस्तान्तरण गरे । रविनको सोमबार चौघडाकै रुपा चौलागाईंसँग विवाह भएको थियो । छोराबुहारीकै सल्लाहमा रकम कोषमा हस्तान्तरण गरेको पाठकले बताए । वाग्मती प्रदेशका मुख्यमन्त्री डोरमणि पौडेलले एक कार्यक्रमका बीच कोषका अध्यक्षसमेत रहेका जिल्ला समन्वय समिति मकवानपुरका प्रमुख रघुनाथ खुलाललाई उक्त रकम हस्तान्तरण गरेका थिए । गरिब, जेहेन्दार तथा मेहनती विद्यार्थीलाई सहयोग पुर्याउन स्थापना गरिएको कोषमा करिब १० लाख रुपैयाँ जम्मा भइसकेको छ ।"
महिला सहकारीलाई २ लाख,"हेटौंडा (कास) वाग्मती प्रदेशको सामाजिक विकास मन्त्रालयले महिलाद्वारा सञ्चालित १३ वटा सहकारीलाई पुरस्कृत गर्ने भएको छ । नारी दिवसको अवसरमा पारी मन्त्रालयले १३ जिल्लाका एकएक वटा उत्कृष्ट सहकारीलाई पुरस्कृत गर्न लागेको हो । विपन्न र सीमान्तकृत समुदायको बाहुल्य रहेको, सम्बन्धित वडालाई पूर्ण रूपमा समेटेको, स्रोत परिचालन, असुली र निक्षेप राम्रो भएका सहकारीलाई दुई लाख रुपैयाँ उपलब्ध गराउने मन्त्रालयका सचिव गोकर्णमणि दुवाडी बताए । वाग्मती प्रदेशमा ३ सय ८१ वटा सहकारी महिलाले सञ्चालन गरेका छन् ।"
ट्राफिक स्वयंसेवकलाई प्रमाणपत्र,काठमाडौं (कास) ट्राफिक प्रहरीले स्वयंसेवकको रूपमा खटिएका तीन सय विद्यार्थीलाई सम्मान गरेको छ । काठमाडौं स्कुल अफ ल र चक्रवर्ती कलेजको कानुन संकायबाट खटिएका ट्राफिक स्वयंसेवकलाई सम्मान गरिएको हो । उपत्यकाको ट्राफिक व्यवस्थापनलाई चुस्त बनाउन मंसिर ८ देखि १३ गतेसम्म उपत्यकाका २५ स्थानमा तीन सय विद्यार्थी ट्राफिक स्वयंसेवकका रूपमा खटिएका थिए । कार्यक्रममा ट्राफिक प्रहरी महाशाखाका प्रमुख एसएसपी भीमप्रसाद ढकाल र काठमाडौं स्कुल अफ लका निर्देशक युवराज संग्रौलाले ट्राफिक विद्यार्थीलाई प्रमाणप्रत्र प्रदान गरेका थिए ।
"हरायो मौलिकता, छैनन् बर्सादी",पाननेपालगन्जको पानको कथा पनि बेग्लै छ । यहाँ धेरै प्रकारका पानको स्वाद लिन पाइन्छ । १० रुपैयाँदेखि सय रुपैयाँसम्ममा खान पाइने भएकाले साँझ परेपछि पसलमा झुम्मिनेको छुट्टै रौनक हुन्छ । पानको विशेषता पनि आफ्नै छ । यसले पाचन शक्ति बढाउँछ । कब्जियत हुँदा पानको प्रयोग राम्रो मानिन्छ । पानका पारखी सकिल अहमद खान पान आफैंमा औषधिको रूप भएको मान्छन् । दिनमा चार पटक उनी पान खान्छन् ।
बस चढ्दा ज्वरो नाप्नुपर्ने,"काठमाडौं (कास) काठमाडौंमा सञ्चालित विद्युतीय बसमा ज्वरो नापेर मात्र यात्रा गर्नुपर्ने भएको छ । सुन्दर यातायात कम्पनीले बिहीबारदेखि ज्वरो नापेर मात्रै गाडीमा प्रवेश गराउने जनाएको छ । कोरोना भाइरस (कोभिड१९) को सन्त्रास फैलिएसँगै कम्पनीले संक्रमणबाट जोगिन यस्तो निर्णय लिएको हो । कम्पनीका अध्यक्ष भेषबहादुर थापाले तापक्रम तथा ज्वरो जाँच्न चार वटा इन्फ्रारेड थर्मोमिटर ल्याइएको बताए । हाम्रा गाडी उत्पादक चिनियाँ कम्पनी बिएकेले थर्मोमिटर पठाएको छ, उनले भने, उक्त कम्पनीले देशभरका बिजुली बस खरिदकर्तालाई पठाएको रहेछ । कम्पनीले दुई वटा विद्युतीय बस चक्रपथ सडकखण्डमा सञ्चालन गरिरहेको छ । उनका अनुसार ज्वरो जाँच्नका लागि प्रत्येक बसमा चालक र सहचालक बाहेक दुई जना कर्मचारी खटाइनेछ । हामीसँग स्वास्थ्यसम्बन्धी पढेका दुई जना कर्मचारी छन्, उनले भने, उनीहरूलाई एप्रोन, माक्ससहित सुरक्षित तरिकाले गाडीमा परिचालन गर्छौं । ज्वरो नाप्दा एक सयभन्दा बढी तापक्रम पाइएमा यात्रुलाई मास्क उपलब्ध गराइने र अस्पताल जान सुझाव दिइने उनले बताए । ज्वरो आएको देखिएमा त्यस्ता यात्रुहरू गाडीमा चढ्न नपाइने उनको भनाइ छ । कम्पनीले जिल्ला प्रशासन कार्यालय, यातायात व्यवस्था विभाग र सरुवा रोग नियन्त्रण महाशाखासँग छलफल गरेर नै यस्तो व्यवस्था लागू गर्ने भएको हो ।"
पौडेल पक्षद्वारा उपसभापति भेला बहिष्कार,"कांग्रेसका सभा, भेला स्थगितकोरोना भाइरस (कोभिड१९) को जोखिम बढ्न नदिन कांग्रेसले पार्टीका सबै कार्यक्रम स्थगन गरेको छ । पार्टी प्रवक्ता विश्वप्रकाश शर्माले पत्रकार सम्मेलनमार्फत पार्टी र पार्टीसँग आबद्ध संस्थाका सबै तहका ठूला भेला, सम्मेलन र सभालगायत कार्यक्रम अर्को सूचना प्रकाशित नभएसम्म स्थगन गरिएको जानकारी गराएका छन् । कांग्रेसले पार्टीको १४ औं महाधिवेशन तयारीको काम भने जारी रहने जनाएको छ । कोभिड संक्रमणबारे सहरदेखि गाउँसम्म र गाउँको टोल हुँदै घरघरसम्म सतर्कता र चेतना अभियान अघि बढाउने निर्णयसमेत कांग्रेसको छ । विश्व स्वास्थ्य संगठनले नेपाललाई समेत उच्च जोखिम रहेको मुलुक भनेर सतर्क गराइसकेकाले हाम्रा सबै प्रयास जोखिम सामना गर्ने दिशामा सम्पूर्ण रूपले केन्द्रित गर्नुपर्ने भएको छ, पत्रकार सम्मेलनमा वितरण गरिएको विज्ञप्तिमा भनिएको छ । कांग्रेसले सरकारी लापरबाही र ढिलासुस्तीका कारण कोभिड१९ को संक्रमण भित्रिन या फैलिन सक्ने खतरा रहेको जनाएको छ । यसलाई गम्भीर रूपले लिएर सरकारलाई एकातर्फ हामी खबरदारी गरिरहेका छौं भने अर्कातर्फ यो जोखिम सामना गर्ने साझा राष्ट्रिय अभियानमा सरकारलाई कांग्रेसको सम्पूर्ण साथ रहनेछ, कांग्रेसले विज्ञप्तिमा भनेको छ, सरकार र सम्बन्धित निकायले जोखिम सामना गर्न निर्माण गर्ने रणनीतिको पालना र कार्यान्वयनमा सबैलाई साझा दायित्वबोधका साथ आत्मसात् गर्न हामी अपिल गर्छौं । कांग्रेसले त्रिभुवन विमानस्थल तथा अन्य नाकामार्फत संक्रमण प्रवेश हुन नदिन स्वास्थ्य जाँच भरपर्दो बनाउन सरकारसँग आग्रह गरेको छ ।"
संसद्मा गणपूरक संख्या : सांसदहरूको नैतिकताको प्रश्न,"सांसदहरूको गणपूरक संख्या नपुगेर घरिघरि प्रतिनिधिसभा बैठक सञ्चालनमै कठिनाइ आउनु र त्यसबाट कानुन निर्माण प्रक्रिया प्रभावित हुनु समग्र सांसद गणलाई लाज लाग्नुपर्ने विषय हो । प्रतिनिधिसभामा २ सय ७५ सांसद छन्, गणपूरक संख्याका लागि एक चौथाइ अर्थात् ६९ जनामात्रै भए पुग्छ । तर, आवश्यक संख्या नपुगेकै कारण पछिल्लो एक सातामात्रै चारवटा बैठक स्थगित भए । यसको अर्थ हो, तीन चौथाइभन्दा बढी सांसदहरू ती दिनहरूमा आफ्नो संसदीय दायित्वप्रति जिम्मेवार बनेनन् । यसरी आवश्यक सांसद संख्या नपुगेर संसद्को कामकारबाही प्रभावित हुने प्रवृत्ति जस्तै बनिसकेको छ । संसद् र संसदीय कामकारबाहीप्रति सांसदहरू उत्तरदायी छैनन् भन्न सायद यसभन्दा अर्को आधार खोजिरहनु पर्दैन । राजनीतिक दलका शीर्षस्थ नेताहरूको प्राथमिकतामा संसद् बैठक कहिल्यै परेको छैन । खास परिस्थिति वा आफ्नो निजी सरोकार पनि जोडिएका विषयमाथि छलफल हुने दिनमा बाहेक उनीहरू विरलै मात्र संसद्मा उपस्थित हुने गर्छन् । विडम्बना, अरू सांसदले पनि यस्तै सिको गर्न थालेका छन् । फरक, यी सांसदहरू संसद्मा पुगेर हाजिर गर्छन्, भत्ता सुनिश्चित गर्छन् तर बैठक कक्षबाट भने गायब हुन्छन् । शून्य र विशेष समयमा आफ्ना कुरा राख्न बैठकमा बस्नेहरू पनि संसद् नियमित कार्यसूचीमा प्रवेश गरेसँगै बेपत्ता हुन्छन् । यसरी हाजिर गरेर भत्ता बुझ्ने तर नियमित कार्यसूचीका काममा नबस्ने प्रवृत्तिले त्यसरी गयल हुने प्रतिनिधिसभा सदस्यहरूको नैतिकतामाथि नै ठूलो प्रश्न उब्जाएको छ । कतिसम्म भने, गत फागुन १३ गते १ सय ८१ सांसदले हाजिर गरेकामा गणपूरक संख्या यकिन गर्न घण्टी बजाउँदा ५८ जनामात्र उपस्थित भए । हाजिर गरेर बैठक छाडे पनि १ सय २३ जना ती सांसदले २ लाख ४६ हजार रुपैयाँ भत्ता भने बुझ्नेछन् । यहाँ सवाल रकम दुरुपयोगको मात्र होइन, सांसद पदको मर्यादा र समग्र संसद्कै गरिमाको हो । सांसदहरू मुलुक सञ्चालन गर्ने कानुन बनाउने, राष्ट्रिय प्राथमिकताका मुद्दा सदनमा उठाउने, सरकारी कामकारबाहीको अनुगमन गर्नेजस्ता महत्त्वपूर्ण जिम्मेवारीसहित जनताबाट चुनिएका हुन् । विधेयकमाथि छलफल गर्नु र पारित गराउनु उनीहरूको दायित्व हो । तर, चालु संसद् अधिवेशन सञ्चालन भएको अढाई महिना बिते पनि संसद्ले अधिकांश विधेयकलाई अन्तिम रूप दिन सकेको छैन । संसद्मा नियमित कार्यसूचीअन्तर्गत कुनै विषय निर्णयार्थ प्रस्तुत गरिँदा गणपूरक संख्या नपुगेर उक्त दिनको बाँकी कार्यक्रम कार्यसूचीबाट हटाइनुपर्ने अवस्था आउनु आफैंमा टीठलाग्दो छ । संसद्का नियमित कामकारबाहीप्रति सांसदहरूको निरन्तर देखिएको यस्तो अरुचिले नीतिनिर्मातामै काम छल्ने संस्कृति हावी भएको देखाउँछ । यो हाम्रा सांसदहरू संसद्, संसदीय व्यवस्था र आफूले प्रतिनिधित्व गर्ने नागरिकप्रति जवाफदेही नभएको द्योतक हो । आफ्नो मूल जिम्मेवारीलाई नै बेवास्ता गर्दै सांसदहरू के कामका लागि संसद्मा अनुपस्थित हुन्छन् भन्ने कुरा पनि अनुसन्धान र विमर्शको विषय हो । कति सांसद जनताको कामका लागि मन्त्रालय धाउनु परेको बनिबनाउ जवाफ दिन्छन् । तर, मन्त्रालय नधाई आफ्नो क्षेत्रमा योजना नपर्ने प्रचलन तोड्न पनि उनीहरूले संसद्मै भूमिका खेल्नुपर्छ । मुलुक विकासको व्यवस्थित प्रणाली बसाल्न सांसदहरूले संसद्बाटै सरकारलाई बाध्य बनाउन सक्नुपर्छ । त्यसो त, सांसदहरू संसद् बैठक छाडेर आफ्नो निजी काम तथा कुनै गैरसरकारी संस्थाको कार्यक्रममा उपस्थित हुने गरेको आरोप पनि उत्तिकै लाग्ने गरेको छ । सांसदहरूले मनन गर्नुपर्छ संसद् बैठकमा गयल हुनु भनेको आआफ्नो उत्तरदायित्वबाट च्युत हुनु हो, राष्ट्रिय प्राथमिकताका मुद्दाहरूमा आफूलाई उदासीन राख्नु हो र प्रकारान्तरले विधायकको भूमिकामा आफू अयोग्य भएको प्रमाणित गर्नु हो । संसद् बैठक चलेका समयमा तीन चौथाइभन्दा बढी सांसद अन्यत्रै हुन्छन् भने मुलुकका खास मुद्दा तथा कानुन निर्माणमा उनीहरूको प्राथमिकता नभएको बुझ्न मुस्किल छैन । संसद्लाई बिजनेस दिने र उसको काम निर्बाध सञ्चालन गर्ने प्रमुख दायित्व सरकारको हो । संसद्ले आवश्यक कानुन बनाएमात्रै सरकारले आफ्नो कामको रफ्तार बढाउने वातावरण पाउँछ । त्यसैले मुख्यगरी सत्तारूढ दलले नै यसप्रति गम्भीर बनी आफ्ना सांसदहरूलाई संसद्मा उपस्थित गराउन भूमिका खेल्नुपर्छ । साथै, संसद्को गरिमा कायम गर्ने दायित्व प्रतिपक्ष दलको पनि उत्तिकै हो, उसले पनि यसमा ध्यान पुर्याउनुपर्छ । सांसदहरूलाई निर्वाचन क्षेत्र जाने समय मिलाउन कठिन भएको हो भने वर्षे र हिउँदे अधिवेशन सुरु र सञ्चालन हुने पात्रो व्यवस्थित, वैज्ञानिक र पूर्वानुमानयोग्य बनाइनुपर्छ । सबैजसो सांसदलाई संसद् छल्ने कुनै पनि बहाना उपलब्ध गराइनु हुँदैन । निरन्तरजसो बैठक अवरुद्ध भएकाले संसद् चलुन्जेल सांसदहरूलाई कतै जान नपाउने नीति नै बनाउनुपर्ने आवाजसमेत उठ्न थालेको छ, यसतर्फ पनि संसद्ले विचार पुर्याउनुपर्छ ।"
जातीय विभेदको जरा,"सार्वजनिक स्थानमा जोकसैले जोकसैलाई पनि जातको आधारमा भेदभाव गर्न पाइँदैन भन्ने कानुनले भन्छ । कानुनले बन्देज गराए पनि समाजमा जातीय छुवाछूत हटेको छैन । यसैको उदाहरण दलित भन्दै डेरा छाड्न दबाब समाचार हो । २१ औं शताब्दीको समाजमा जातीय छुवाछूतको समाचारले निकै दुःखी बनाएको छ । जातीय छुवाछूत सभ्य सामाजमा सुहाउने कुरा होइन । संविधानले छुवाछूत तथा भेदभावविरुद्ध स्पष्ट व्यवस्था गरेको छ । तर यसको कार्यान्वयन हुनसकेको छैन । जातीय छुवाछूत विगतदेखिकै कुप्रथा हो । मान्छे सबै समान हुन् । जातीय भेदभाव गर्नु सामाजिक अपराध हो । सदियौंदेखि विद्यमान छुवाछूत रातारात हटन सक्दैन । तर हामी सबैले प्रयास गर्नुपर्छ । छुवाछूत र भेदभाव नहटेसम्म कसरी समाजको उन्नति र समृद्धि सम्भव छ ? शिक्षाबाट बञ्चित दलित समुदाय बढी जातीय विभेदबाट प्रताडित भएका छन् । सहरको तुलनामा ग्रामीण भेगका दलित समुदायले छुवाछूत सहेर बस्नुपर्ने बाध्यता छ । विभेदका कारण आफ्नो वास्ताविक थर लुकाएर कोठाभाडामा बस्न बाध्य भएका छन् । कतिपय विद्यालयमा दलित बालबालिकाले आफ्नो वास्ताविक थर ढाँटेर नाम लेखाउने गरेका छन् । अहिले स्थानीय निकायको सिफारिसमा जिल्ला प्रशासन कार्यालयले जातीय प्रमाणपत्र दिने व्यवस्था छ । तर थर नै लुकाउने गर्दा उनीहरूले निकै कम संख्यामा प्रमाणपत्र लिइराखेका छन् । थर लुकाउँदा राज्यबाट पाउने सुविधा नपाइरहेको अवस्था छ । जानुका विक, चौदन्डीगढी९, उदयपुर"
कोरोनालाई ख्यालठट्टा नसम्झौं,"विश्व स्वास्थ्य संगठनले नेपाललाई उच्च जोखिमयुक्त क्षेत्र मानेको छ । अहिलेसम्म तीनहजारभन्दा बढीको ज्यान गइसकेको, चीन बाहिर विश्वभरि नै कोरोना फैलिरहेको छ । सर्वोच्च अदालतले कोरोनाको संक्रमितमुलुकबाट आउनेजाने सबै अन्तर्राष्ट्रिय उडान रोक्न सरकारका नाममा अन्तरिम आदेश जारी गरेको छ । आजभोलि राजधानीमा मानिसको जमघटमा कमी आएको छ । शिक्षण संस्थामा बढ्न सक्ने खतरामाथि पनि सबैको ध्यान पुग्न जरुरी छ । ७ वर्षमुनिका शिशुमा भाइरस संक्रमणको जोखिम अत्यधिक हुनसक्छ । ३४ हप्ता मुलुकभर शिक्षण संस्था बन्द गर्न सकिन्छ । भुवनेश्वर शर्मा, चन्द्रागिरि२, काठमाडौंकोरोनासम्बन्धी तथ्यांक अनुसार इरान, चीन, इटाली र कोरियामा कोरोना संक्रमितमध्ये क्रमशः ०२२, ०२७, ०३९, ०४४ र १७१ प्रतिशतले मृत्यु भएको तथ्य छ । यसले कोरियमा मृत्युदर उच्च रहेको देखाउँछ । कोरियाले त्यहाँ कार्यरत नेपालीहरू लगायत सबै विदेशीलाई बाहिर हिंँडडुल गर्न प्रतिबन्ध गरेको छ । कोरियामा नेपालीको स्थिति निकै जटिल छ । त्यसैले नेपाल सरकारले कोरियाली कामदारको सुरक्षा सम्बन्धमा आवश्यक र तत्काल कदम चाल्न जरुरी रहेको छ । महेन्द्रसिंह बम, टीकापुर १, कैलाली कोरोना भाइरस तीव्रगतिमा संक्रमण फैलिरहेको छ । विभिन्न राष्ट्रहरू आआफ्नो स्रोत र साधनले भ्याएसम्म संक्रमण रोक्न तल्लिन छन् । हाम्रो सरकार भने भर्खरै बिउँझिएको छ । निर्णयमै भएपनि सरकार रोग नियन्त्रणमा लागिपरेको जस्तो देखिन्छ । कोरोना भाइरस अत्यन्तै संवेदनशील हुने स्वास्थ्यकर्मी बताउँछन् । हालसम्म कुनै खोप नभएका कारण बिरामीलाई सुविधा सम्पन्न बेडमा राखेर उपचार गर्नुपर्ने हुन्छ । नियमित गुणस्तरीय मास्कको प्रयोगले संक्रमण फैलन दिँदैन । तर विडम्बना, यहाँ संक्रमण छेक्ने मास्कमात्र होइन, सामान्य धुलो रोक्ने मास्कसमेत पाउन छाडिसकेको छ । यसतर्फ सरकार संवेदनशील हुनसकेको छैन । मास्क नै नपाइरहेको अवस्थामा संक्रमितलाई छुट्टै अस्पतालमा कसरी राख्ने ? चीनमा कोरोना फैलिएसँगै नेपालमा पनि यसैको जोखिम छ भनेर त्यतिनै बेला मास्कको जोहो गर्नुपर्थ्यो । संक्रमित राख्ने छुट्टै अस्पतालको व्यवस्थाको लागि ध्यान दिनुपर्थ्यो । मास्कको उत्पादनमा वृद्धि गर्न जरुरी छ अनि कम्तीमा पनि ५०० शैयाको अत्याधुनिक बेडको व्यवस्था गर्न ढिला भइसक्यो । रामकृष्ण बराल, जोरपाटी, काठमाडौंकोरोना भाइरसको बढ्दो संक्रमणलाई ध्यान दिएर अन्तर्राष्ट्रिय उडान रोक्न अदालतले दिएको आदेश उचित लागेन । आदेश दिएर हुँदैन । जनताको सुरक्षाको लागि वैकल्पिक व्यवस्था गर्नुपर्छ । त्यसका लागि जनताको सुरक्षाको भरपर्दो व्यवस्था गर्ने आदेश अदालतले दिने हो । अन्तर्राष्ट्रिय उडान नै रोकेपछि जनस्तरबाट हुने आवतजावतमा यसको सोझो असर पर्छ । कति नेपाली श्रमिकहरू विदेशमा पुगेर काम गरिरहेका छन् । उनीहरूलाई फर्किन यसले समस्या पार्छ । यो अदालतबाट आएको अपरिपक्व निर्णय हो । यसमा पुनर्विचार गरियोस् । रमेश भट्टराई, बारा"
प्रहरीको घट्दो मनोबल,"केही वर्षदेखि नेपाल प्रहरीको मनोबल गिराउने काम हुँदै आएको छ । प्रहरीको महाराजगन्जको तालिम केन्द्र कब्जा, प्रदेशमा प्रहरी अतिरिक्त महानिरीक्षकको दर्जा कटौती र अहिले प्रहरी नायव महानिरीक्षकहरूको दर्जा कटौती गर्ने विषय सम्वेदनशील हुन् । राष्ट्रिय प्रहरी प्रतिष्ठानलाई हटाउँदा प्रहरीको संगठनलाई आगामी दिनमा केके कुरामा असर पुग्न सक्छ भनेर सूक्ष्म विश्लेषण गरिनुपर्थ्यो । यसतर्फ ध्यान पुर्याएन जरुरी छ । देश संघीयतामा गइसकेको अवस्थामा प्रदेशमा प्रहरी अतिरिक्त महानिरीक्षकको पद बहाली गरिनुपर्छ । तीर्थ गुरुङ, काठमाडौं"
टिपर चालकको लापरबाही,"टिपर चालकलाई तालिमको व्यवस्था गरिनुपर्छ । टिपरको दुर्घटनाबाट धेरै नै क्षति भइरहेको अहिलेको परिस्थतिमा चालकलाई मात्र दोष दिएर सरोकारवाला निकाय उम्कन मिल्दैन । चालकलाई आवश्यक तालिम, सेवासुविधा दिएर काममा लगाउन सक्नु पर्छ । टिपर चालकहरू भत्ताको लोभमा जथाभावि तीव्र गतिमा टिपर कुदाउँछन् । टिपर देख्दा भारी लागे पनि चलाउन सहज हुन्छ । टिपर चालकको सिटबाट टायर वरिपरि कम देखिने हुँदा पनि दुर्घटना बढेको छ । यसतर्फ सबैको ध्यान जानु जरुरी छ । टीका केसी, काठमाडौं"
सबै नेताले प्रधानमन्त्रीको सिको गरून्,"प्रधानमन्त्री केपी शर्मा ओलीको मिर्गौला प्रत्यारोपण मुलुकमै भएको समाचारले खुसी तुल्यायो । अब उप्रान्त देशका अरू ठूला नेताहरूले मुलुकमा उपचार गर्नुपर्छ । सरकारी अस्पतालमा यसरी उपचार गर्दा चिकित्सा क्षेत्रको मनोबल बढ्छ । आम नागरिकजस्तै नेता पनि सरकारी अस्पतालमा उपचार गर्दा अस्पतालमा सुधार हुनसक्छ । त्यहाँको गुनासो र सरोकारका विषयमा पनि उपचार गर्ने क्रममा नेताहरूले जानकारी लिँदा राम्रो हुन्थ्यो । यसरी नै भोलि राष्ट्रपति वीर अस्पतालमा उपचार गर्ने, उपराष्ट्रपति पाटन अस्पताल जाने हो भने अस्पतालको स्तरोन्नति त्यसै हुन्छ । कुनै समय शिक्षण अस्पतालको नाम दक्षिण एसियामै चलेको थियो । जापान सरकारले दिएको भौतिक पूर्वाधारले अझैसम्म भरथेग गरेको छ । पछिल्लो समय सरुवा, बढुवा तथा अनेक सामान खरिदबिक्री गर्दाको राजनीतिले यसको अवस्था बिगार्यो । मुलुक संघीयतामा छ, स्थानीय तहका प्रमुखउपप्रमुखले पनि स्थानीय तहभित्रका अस्पतालमा उपचार गनुपर्छ । ग्रामीण भेगका कतिपय ठाउँमा अस्पताल छन्, डाक्टर पनि होलान्, तर परीक्षण गर्ने भौतिक सामग्री अभाव छ । कति ठाउँमा त स्वास्थ्यचौकी पनि मुस्किलले चलेको छ । यस्तो अभियान सबै तहहरूमा गर्न पाए कमसेकम सरकारी अस्पतालको सेवाबाट नागरिक पनि लाभान्वित हुने थिए । जनतालाई न्यूनतम स्वास्थ्यसेवा निःशुल्क रूपमा सरकारी अस्पतालले प्रदान गरे त झन् राम्रो । निःशुल्क गर्न नसकेपनि कम खर्चमा देशभरिका सरकारी अस्पतालले उपचार गर्दिएमात्र पनि आम मानिसलाईनिकै फाइदा हुन्थ्यो । श्रीकृष्ण राजवंशी, सुनकोसी३, सिन्धुली प्रधानमन्त्री ओली मिर्गौला प्रत्यारोपणका लागि शिक्षण अस्पताल महाराजगन्जमा छन् । ओलीले सरकारी अस्पतालको विश्वास गर्नुले जनमानसमा सकारात्मक सन्देश गएको छ । नेता तथा मन्त्रीहरूको उपचारमा मुलुकले करोडौं रुपैयाँ खर्च गरिरहेको छ । सर्वसाधारण जनतालाई भने सिटामोल खान पनि गाह्रो परिस्थिति छ । अब सबै ग्रामीण क्षेत्रका मानिसले सजिलोसँग उपचार पाउन सरकार र स्वास्थ्यमन्त्री लाग्नुपर्छ । गोविन्द विक, कपन, काठमाडौंसुविधा सम्पन्न अस्पताल बनाएर आम जनतालाई सस्तोमा सेवा दिनु आजको सरकारको नीति हुनुपर्छ । यो कुरा ओलीले महसुस गरेको जस्तो लाग्छ, तर सरकारको नीति नै यसतर्फ बढ्नुपर्छ । जनतालाई उपचारको महसुल तिर्न निकै गाह्रो छ । मिर्गौला पीडित बिरामीको मर्म झन् ओलीले बुझेको हुनुपर्छ । मिर्गौलाको उपचार निकै महँगो छ । यसलाई सुधार गर्न के कस्तो निर्णय गरिनुपर्ने हो, त्यसमा सरकारको ध्यान जाओस् । प्रधानमन्त्री आफै मिर्गौला पीडित भएको नाताले पनि सम्पूर्ण मिर्गौला पीडितको भावना र पीडा बुझिदिनुहोस् । समिता केसी, काठमाडौं"
संकटग्रस्त उच्च शिक्षा,पराशर कोइरालाकोइराला विश्वविद्यालय अनुदान आयोगका पूर्वअध्यक्ष हुन् ।
ओलीको दह्रो आत्मनिर्णय,"नेपालको समाचारसंसार र सामाजिक सञ्जालको दृष्टि केही समययता सरकारमा, खास गरी प्रधानमन्त्री खड्गप्रसाद शर्मा ओलीमा केन्द्रित छ । यो अनौठो कुरा होइन । प्रधानमन्त्री ओलीको शरीरमा नयाँ र जवान मिर्गौला प्रत्यारोपण गर्नु छ । बाह्र वर्षअघि नयाँ दिल्लीको अपोलो हस्पिटलमा प्रत्यारोपण गरिएको मिर्गौलाले काम गर्न छाडेको छ । प्रधानमन्त्री ओली यसबारे सचेत थिए । उनले नयाँ मिर्गौला प्रत्यारोपण अमेरिकाको अस्पतालमा गर्न खोजेका थिए । अमेरिकी अस्पतालको खोजीमा उनका निजी चिकित्सक र प्रमुख सल्लाहकार त्यता गए पनि । स्वास्थ्य उपचारको जिम्मेवारी राज्यले लिएको पदमा बस्ने मानिसको उपचार सामान्य अस्पतालमा गर्ने कुरा आएन । उसै पनि संसारको सर्वाधिक राम्रो मानिएको अस्पतालमा उपचार गराउनु नेपालका राजनीतिकर्मीहरूको आकांक्षा हो । प्रधानमन्त्री ओली उपचारका लागि दलबलसहित विदेश गएको देखेका छन्, नेपाली जनताले । यस पटक भने उनले मिर्गौला प्रत्यारोपण स्वदेशमै गर्ने निर्णय लिए । उनको यो दह्रो आत्मनिर्णयको मुक्तकण्ठले प्रशंसा गर्नैपर्छ । यति बेला उनी आफ्नै मामिलामा अपवाद साबित भएका छन् । यसका लागि नेपाली जनताले उनलाई धन्यवाद दिनैपर्छ । पूर्णकालीन राजनीतिमा लागेका सबै नेताका लागि प्रधानमन्त्री ओली उदाहरण बन्न सकून् । उनले स्थापित गरेको उदाहरण सबैले पछ्याऊन् ।संसदमा झन्डै दुईतिहाइ मत पाएर शक्तिशाली सरकार बनाउने नेकपाका अध्यक्ष तथा प्रधानमन्त्री ओलीलाई उनका कार्यकर्ता, समर्थक र शुभचिन्तकहरूले सुपरम्यान का रूपमा हेरेका छन् । उनीहरूले प्रधानमन्त्री ओलीलाई सामान्य मानिसका रूपमा नभई चामत्कारिक नायकका रूपमा हेरिरहेका छन् । प्रधानमन्त्री ओलीको शिरमा भारतले नेपालविरुद्ध गरेको नाकाबन्दीलाई निरस्त गरेको जस छ । यो जस कति सही हो र कति जायज हो ? यसको लेखाजोखा भएको छैन । भारतका प्रधानमन्त्री नरेन्द्र मोदीसंँगको उनको मित्रता घनिष्ठ र प्रभावशाली छ । तर, यो प्रभावको राजनीतिक विस्तार हुन सकेको छैन । नेपाल र भारतका बीच लिपुलेकदेखि मानेभन्ज्याङसम्मका भूमिमा विवाद छरिएका छन् । यी विवादको समाधान अहिलेसम्म खोजिएको छैन । नेपालले आफ्नो स्वाधीन र स्वतन्त्र अस्तित्वका लागि अत्यधिक महत्त्व दिंँदै आएको १९५० को नेपालभारत सन्धिको खारेजी पनि त्यत्तिकै अलपत्र परेको छ । आर्थिक विकासका क्षेत्रमा पनि नेपालभारत सम्बन्ध लरखरिएको छ । नेपालको टड्कारो आवश्यकताका रूपमा रहेको हुलाकी मार्गको निर्माणले गति लिएको छैन । यस्ता अनेक द्विपक्षीय विषय त्यत्तिकै लटकिएका छन् । भारतसँंग सल्टाउनुपर्ने अरू पनि यस्ता धेरै विषय छन्, जसको अभिलेख परराष्ट्र मन्त्रालयले राखेको होला । नेपालभारत सम्बन्धमा ओलीमोदी मित्रताको भरपर्दो योगदान केलाई मान्ने हो ? सम्भवतः परराष्ट्रमन्त्री प्रदीप ज्ञवालीसंँग यसको जवाफ होला ।प्रसंगमा, यो भन्नु समीचीन ठहरिनेछ प्रधानमन्त्री ओलीले मोदीसंँगको मित्रतालाई नेपालभारतबीच आर्थिक विकासका एजेन्डा तय गर्ने काममा प्रयोग गर्नुपर्छ । व्यक्तिगत सम्बन्धको घनिष्ठताले राष्ट्रिय स्वार्थको परिपूर्ति गर्न सक्यो भने त्यसले नेताको कीर्ति अक्षुण्ण राख्न पनि मद्दत गर्नेछ । व्यक्तिगत सम्बन्ध जतिसुकै घनिष्ठ भए पनि नीति निरपेक्ष भयो भने त्यसले कुनै फल दिन सक्दैन । नेपालमा हुने राजनीतिक गतिविधिहरूलाई भारतले राजनीतिक तहमा होइन, सुरक्षा तहमा राखेर पर्यवेक्षण गर्ने गरेको छ । यसको जानकारी यहाँका प्रत्येक नेतालाई छ । तर पनि यो विसंगत अवस्था हटाउन नेपाल सरकारले कुनै प्रयास गरेको देखिएको छैन । आन्तरिक राजनीतिमा व्यस्त भएर होला, प्रधानमन्त्री ओलीको ध्यान यतातिर खिचिएको देखिँदैन । सरकारले भारतसंँग राजनीतिक स्वार्थअनुकूल व्यवहार गर्न सकेको छैन । भारतमा अहिले भाजपाको सरकार छ, जसका नेताहरू नेपालबाट राजतन्त्रको उन्मूलन भएकामा प्रसन्न छैनन् भन्ने विश्वास गरिएको छ । भाजपा नेपाललाई धर्मनिरपेक्ष देश होइन, हिन्दु राष्ट्रका रूपमा हेर्न चाहन्छ भन्ने विश्वास स्थापित गर्न नेपालका राजनीतिकर्ताहरू नै लागेका छन् ।संविधानसभाले एक दशकसम्म गहन छलफल गरेर बनाएको तथा पारित गरेको संविधान संक्रमणमा पर्नु पक्कै पनि दुर्भाग्य हो । संविधानलाई संक्रमणबाट बाहिर ल्याउन नसक्नु राजनीतिक खेलाडीहरूको बौद्धिक दरिद्रता हो । यो दरिद्रताका कारण देशका कतिपय जाति र जनजाति संविधानमा समेटिएका छैनन् । संविधान जारी भएको दुई वर्ष पनि पूरा नहुँदै हिन्दु राज्यको कुरा उठ्न थालेको छ । छिमेकमा हिन्दुवादी दलको सत्ता हुनेबित्तिकै नेपालमा पनि त्यसको प्रभाव देखिनुपर्छ भन्ने मानसिकताले स्थितिलाई बिथोल्छ । भाजपाको मूल सिद्धान्त हिन्दुत्व हो भने नेपाल त्यसको अनुयायी हुनुपर्छ भन्ने केही छैन । सदा सनातनदेखि यो देशमा बहुसंख्यक हिन्दुहरूको बास छ । उनीहरू बडो संयमपूर्वक आफ्नो सनातन धर्मको पालना गरेर बसेका छन् । यसमा कसैको विमति नहोला । नेपाल धर्मनिरपेक्ष देश भएकै कारण यहाँ बुद्ध धर्मको उत्तिकै सम्मान छ । बुद्ध वा हिन्दुसँंग जोडिएका स्थानीय धर्मको बाक्लो उपस्थिति छ, यो देशमा । होली वाइन का समारोह पनि भएका छन्, यो देशमा । जनकपुरधाम र अयोध्याधामबीच सुसम्बन्ध अहिले पनि जारी छ । जसले जति कराए पनि नेपाल अहिले लोकतन्त्रको बाटामा एकाग्र हुन खोजिरहेको छ । तर, सरकारले स्थानीय तहमा अनावश्यक मुद्दामामिला बढाएको छ । उदाहरणका लागि, कैलालीका थारुविरोधी मुद्दा टुंग्याइएको छैन । यो मुद्दा टुंग्याउँदा देशले फाइदा पाउँछ । थारु जाति नेपालको धरोहर हो । यो सत्यलाई सरकारले आत्मसात् गर्नुपर्छ ।निश्चय पनि प्रधानमन्त्री ओलीको दृढ आग्रहका कारण चीनका राष्ट्रपति सी चिनफिङले नेपालको भ्रमण गरे । यो एक किसिमको उपलब्धि थियो, नेपालका लागि । सीको भ्रमणले नेपालीहरूको आकांक्षाको नक्सामा धेरै ठूलो विस्तारको रेखा खिच्यो । चिनियाँ रेलले केरुङ बजारलाई विशाल चिनियाँ बजारको एक विन्दुका रूपमा स्थापित गर्नेबित्तिकै केरुङदेखि काठमाडौंसम्म र त्योभन्दा पर रेलको लिक बनाइदिने राष्ट्रपति सीको वचन यथासमय पूरा हुने नै छ । एक थरी नेपालीले भारतले नाकाबन्दी गरेका बेला पनि नेपालका लागि चीनको बजार खोलेकामा प्रसन्नता जनाएका छन् । उनीहरूले चीनलाई भारतको वैकल्पिक बजारका रूपमा हेरेका छन् । चीनको भ्रमण गरेर व्यापार र पारवहनको बाटो खोलेपछि प्रधानमन्त्री ओलीको लोकप्रियता बढेको हो । देशमा अहिले जुन पार्टीको शासन चलेको छ, त्यसमा नेतृत्वको लोकप्रियता बढाउने काम पहिलो मानिन्छ । हामी नेपालीहरूले अहिलेसम्म ताली नै बजाएका छौं । किनभने हामी ताली बजाउन खप्पिस छौं । हो, चीनबाट केरुङको बाटो रेल आएपछि हाम्रा सन्तानले झन् ठूलो उत्साहका साथ त्यसको स्वागत गर्नेछन् ।प्रधानमन्त्री ओली अस्पतालको शय्यामा पल्टिएको अवस्थामा यस्ता विचार नपचाउने धेरै होलान् । तर, यसमा त्यस्तो विभेद केही गरिएको छैन । यो भन्नु कि सरकारले नारा बढी लगाएको र काम थोरै गरेको छ, नारा होइन यथार्थ हो । जुन परिस्थितिमा लोकतान्त्रिक व्यवस्थाको परिचालन भएको छ, त्यसले सबै नेपालीको हुर्मत लिएको छ । राजनीतिक दलहरूबीच हरेक क्षेत्रमा भएका भागबन्डाले सबै सार्वजनिक संस्था निर्जीव भएका छन् । योग्यता, क्षमता र दायित्वबोध गर्न नसक्ने मानिसहरूको भीड लागेको छ, देशमा । अयोग्यको दबदबा छ । भ्रष्टाचार पाइलापाइलामा भेटिएको छ । हामीले संघीय लोकतान्त्रिक गणतन्त्रलाई आफ्नो राज्य व्यवस्थाका रूपमा चुनेका छौं । तर, संघीय शासनलाई कमजोर बनाउने काम निरन्तर जारी छ । यो परिस्थितिमा प्रधानमन्त्री ओली बडो उच्च मनोबलका साथ मुस्कुराउँदै अस्पताल छिरेका छन् । उनले अस्पताल पस्दापस्दै भनेका छन्, सपना अलपत्र पारेर म अलप हुन्नँ । प्रधानमन्त्री ओलीका तर्फबाट यो जनतालाई दिइएको दिलासा हो । सपना अलपत्र पारेर उनी अलप हुनेछैनन् । तर, सपना त सपना नै हुन्छ । अहिलेसम्म पनि अँध्यारोमा बस्न बाध्य भएको नेपाली समाजको रूपान्तरण गर्न उनको फूलजस्तो सुवासित सपनाले केही न केही काम त पक्कै गर्ला ! अपरेसन थिएटरबाट निस्किएका प्रधानमन्त्री ओलीलाई छिटो आराम होस्, शुभकामना !"
महिनावारी बार्नु पनि महिला हिंसा,राधा पौडेल
विदेशियाहरूको बात,"उसको नाम विदेशिया हो । देहाततिर बस्छ । दसबाह्र वर्षको विदेशियाको कामै आफ्नो घरपरिवारलाई सघाउनु हो । दिनचर्या उही घाँस काट्नु, भैंसी चराउनु । तर ऊ जे काम पनि मन लगाएर गर्छ । तन्मयताले दूध दुहुँदा उसका औंलाहरू यति लयबद्ध हुन्छन् कि, हेर्नेहरू पनि छक्क पर्छन् । ऊ गफ पनि रमाइलो गर्छ । विदेशिया, तिमी स्कुल जाँदैनौ ? भनी कसैले सोधे, ऊ तुरुन्त जवाफ दिन्छ, यो त अल्छीहरूको काम हो । जोसंँग काम हुँदैन, उही स्कुल जान्छ । उसले पक्कै घरमा यस्तो कुरा सुनेको हुनुपर्छ । ऊ आफू कमासुत (काम गर्ने) भएकामा दंग रहन्छ । त्यही प्रश्न उसका बुबालाई सोधियो भने सोझो जवाफ हुनसक्छ, स्कुल पठाएर के हुन्छ ? पढेर कसले रोजगारी पायो ? पाइयो भने पनि कति पैसा पाउला ? थप कोट्याउनुभो भने उनले अगाडि थप्लान्, गुजारा गर्नको लागि जेजति सिक्नुपर्ने हो, त्यो त विदेशियाले घरगृहस्थीको कामबाटै सिकिहाल्छ । तपाईंको अर्को जिज्ञासामा उनले भन्लान्, जुन पढाइलेखाइले पेट पाल्ने नौकरी दिन सक्दैन, त्यस्तो पढाइले बरु यस्तो रोजीरोटी चल्ने धन्दालाई हेला गर्न सिकाउँछ । विदेशिया पढ्न थाल्यो भने पहिले उसले घरपरिवारमा गर्दै आएको धन्दालाई छाड्न सक्छ, त्यो काम गर्नुमा आफ्नो गरिमा हराएको ठान्न सक्छ र आफ्ना बुबालाई गंँवार ठान्न सक्छ !गाउँदेहातमा विदेशिया र उसका बुबाजस्तै मान्छेहरू कम छैनन् । कतिपय यस्ता विदेशियाहरू विदेसिएका पनि छन् । यो कथाले ठूलो आबादीको प्रतिनिधित्व पक्कै गर्छ, जसको जीवनचक्र, अस्तित्वरक्षाका लागि जारी जीवन संघर्ष र जिजीविषासंँग जोडिएको उसको समझदारी अक्षर ज्ञानको आकांक्षी छैन । यो समूह प्रदेश वा समाजको आर्थिक, सामाजिक, राजनीतिक र सांस्कृतिक संरचना वा सञ्चालनका निम्ति एउटा अभिन्न साझेदार हो । अब यो आबादीले प्रश्न गर्दै छ लेखपढ किन गर्ने ? यो आबादीलाई बाँच्नका निम्ति स्वयंको परिवार र जिन्दगीले जे सिकाउँछ, त्यो शिक्षाले दिन्छ भन्ने लाग्दैन । विदेशियाको कथा हाम्रो वर्तमानको त्रासदी हो, जसले एकै पटक कैयौं संकटतर्फ संकेत गर्छ । यसले साक्षर नेपालको संकल्पलाई समेत गिज्याउँछ ।तपाईंका वरिपरि विदेशिया जस्तै पल्टु, सोनफी, बटेसर, इस्माइल हुन सक्छन्, जो स्कुल जान पाएका छैनन् । विद्यालय समाजकै सानो रूप हो । त्यहाँ समाजको कुन तप्का पुगेको छ, कसरी पुगेको छन् वा त्यहाँ पुग्नुलाई कसरी लिइरहेको छ, यसले विद्यार्थीविद्यालय सम्बन्धलाई देखाउँछ । स्कुल छेवैको बच्चाले पढ्न पाएको छैन, त्यसबाट लाभ लिन सकेको छैन वा पढाइको विरुद्धमा सोचाइ बनाएर बसेको छ भने त्यो कसको असफलता हो ? कुनै तप्काले स्कुल नगए पनि आफ्नो जिन्दगीको गाडी गुडेकै छ भन्ने ठान्नु र स्कुलबाट दूरी राख्न चाहनु त्यो तप्काको मात्र होइन, स्कुल र स्थानीय सरकारकै असफलता हो । स्कुल भनेको समाजसंँग समुदायविशेषको अन्तरक्रिया पनि हो । स्कुलको अवस्था, त्यसबारे जनसामान्यको बुझाइले स्कुलको भूमिका निर्धारण हुन्छ । अब त यसले घरछेउको सरकारको अनुहारलाई समेत प्रस्ट्याउँछ ।भुइँतहमा व्याप्त यस्तै मनोविज्ञानले विदेशियाहरू वैदेशिक रोजगारीतर्फ धकेलिएका छन् । अभिभावकहरू उमेर बढाएर भए पनि बच्चालाई चाँडो कमाउन पठाउने ध्याउन्नमा हुन्छन् । अरूका त्यही उमेरका बच्चा स्कुल दौडिरहेका बेला आफ्ना बच्चा घरकै काममा लागिरहँदा वा अलि ठूलो भएपछि कमाउन बाहिरिँदा अभिभावक दंग पर्ने मनोविज्ञानको विकास भयो कसरी ? आर्थिक अवस्था कमजोर भएकै कारण यस्तो तात्कालिक लाभको सोचाइ उब्जिएको हो ? तुरुन्त तृप्त हुने मनोविज्ञानका पछाडि कुन खालको आर्थिकसामाजिक विन्यासले काम गरिरहेको छ ? भुइँतहमा व्याप्त यस्तो मनोविज्ञानका लागि दोषी को हो ? यस्ता प्रश्नहरूको उत्तर नखोजेसम्म स्कुलभित्र सिंगो समाजको प्रतिनिधित्व हुन पाउँदैन । एउटा तप्का स्कुलबाट टाढिइरहने परिस्थिति उब्जिरहन्छ ।विदेशिया जस्ताका बाबुको एउटा चिन्ता जायज देखिन्छ । त्यो हो लेखपढ गर्न थालेपछि खेतीकिसानीलाई उपेक्षाको दृष्टिले हेरिनुÙ पढेपछि घरकै काममा सहयोग गर्न लाज मान्न थाल्नु र अहिलेको शिक्षाले रोजगारी दिन नसक्नु । यो अवस्था आयो कसरी ? कसले यसका बारे खोजीनिती गर्ने ? यस्ता बुझाइ रहेसम्म कृषिमा रूपान्तरणको कामलाई मूर्त रूप दिन सकिन्न । मान्छेले सधैं केही न केही सिकिरहेको हुन्छ, आजीविका चलाउन । यसले उसलाई बाँच्ने सामर्थ्य दिन्छ, साहस दिन्छ । हामी जसलाई लेखपढ गराउने भन्दै छौं, उसलाई पनि त्यसै अनुरूप ढाल्नुपर्छ, ताकि उसले त्यो आबादीलाई लेखपढ पनि आजीविकाका लागि जरुरी हुन्छ भन्ने अनुभूति गराउन सकोस् । जबसम्म यस्तो गरिँदैन, हाम्रो बाह्रखरीले त्यो आबादीलाई आकर्षित गर्दैन । साक्षरताको कार्यक्रमले त्यसलाई पहिचान र गरिमा दिन्छ । आफू सार्वभौम भएको अनुभूति दिलाउँछ । के बिर्सनु हुन्न भने, प्रत्येक आन्दोलन अधिकार र स्वतन्त्रतासँंग अनिवार्य रूपमा जोडिएको हुन्छ । त्यस्तो अधिकार र स्वतन्त्रताप्राप्तिको सम्भावनाको ढोका खोल्ने अक्षरलाई त झन् जनआन्दोलनको विषय बनाउनुपर्छ ।स्वाधीनता र कल्पनाशीलताको सम्भावनाले नै अक्षरहरूलाई अक्षर वा अमर बनाउँछ । जब मान्छे स्वयं पढ्नलेख्न थाल्छ, तब उसले सोच्न थाल्छ, निर्णय लिन थाल्छ, जुन मुक्तिको दिशामा, दिमागको स्वतन्त्रताको दिशामा ठूलो फड्को हुन्छ । पढाइलेखाइबिना पनि कसैले कमाइ त गर्न सक्छ, तर पढेपछि कमाइ थप सुरक्षित हुन्छ । घरकै कामकाजबाट आय आर्जन गर्न पनि पढ्नुपर्छ भन्ने बुझाइ भुइँतहमा विस्तार गर्न जरुरी छ । विदेशिया र उसका बाबुले विभेद र बन्धकीको अर्थ बुझ्छन् र पक्कै त्यसको जाँतोमा पिल्सिन चाहँदैन भने स्कुलसँंग तिनको साइनो जोडिदिनैपर्छ । किनकि सामाजिकआर्थिक अवस्था कमजोर भएकाहरू मात्रै स्कुलबाट टाढिएका छैनन् । कसैले लेखपढमाथि नै किन प्रश्न उठाउँछ भन्ने बुझ्न समग्रतामा यसको केस्राकेस्रा केलाउनुपर्छ । सरकारले निरक्षरता उन्मूलन गर्न यस्ता भुइँ यथार्थबारे ध्यान दिनैपर्छ ।अर्को कोणबाट पनि हेरौं । निरक्षरता उन्मूलनका नाममा हामी तिनलाई लेखपढ गर्न सिकाउँदै छौं, जसले जीवनलाई हामीभन्दा बढी बुझेका छन् । जबसम्म स्थानीय ज्ञान, परम्परा र उत्पादनलाई सगोलमै राखेर अहिलेका सरकारी उपक्रम अगाडि बढ्दैनन्, तबसम्म ठूलठूला नाराहरूले सार्थकता पाउँदैनन् । सबै वर्ग र क्षेत्रका बालबालिकाको सामाजिक न्याय, पहुंँच र सार्थक प्रतिनिधित्वका लागि समावेशी शिक्षा चाहिन्छ र त्यसको प्रत्याभूति गर्ने प्रारम्भिक जिम्मेवारी स्थानीय सरकारको हो । फरक क्षमता भएका बालबालिकालाई छेउकै स्कुलसंँग कसरी जोड्ने र तिनमा हुर्किंदै गरेको भिन्न हुँ भन्ने बुझाइलाई कसरी हटाउने, त्यसतर्फ स्कुलहरूलाई अभिप्रेरित गराउन ढिलो हुँदै छ ।आफ्नै वरिपरि रोजगारी र उद्यमशीलताका अवसरहरू विकसित गर्न सके गाउँ रित्तिने अवस्थामा कमी आउँथ्यो । तर के भइरहेको छ भने, घरनजिकको सरकार रोजगारमूलक तालिमका नाममा स्थानीय आवश्यकता, माग र सम्भावनामाथि जोड दिनुको साटो कर्मकाण्डी तालिममा अल्झिएको छ । स्थानीय सरकारहरूको सफलता र सार्थकता रित्तिँदा गाउँमा जीवन फर्काउनुमा हुन्छ । अनि पो कृषि संस्कृतिसंँग जोडिएको फागु पर्वका बेला खुसी र समृद्धिको कामनासाथ गाइने सदा आनन्द रहे एही दुआरे, मोहन खेले होरी हो ले सही अर्थ पाउँथ्यो । अहिले त फागुका लागि भारत र खाडी मुलुकबाट घर फर्कंदै गरेका अनपढ विदेशियाहरू सामान्य लेखपढ गर्न नजानेकै कारण रोजगारी स्थलमा बेहोर्नुपरेका हैरानीका माझ गाइरहेका छन्भइवा रे, हमको मिला धक्का,धकधक धक्का हम तनिको न घबराए,न हुए हम हक्काबक्काजोगिडा सारारारा"
तालिवानमाथि आक्रमण,"वासिङ्टन अमेरिकी सेनाले अफगानिस्तानको तालिवान लडाकुविरुद्ध हवाई आक्रमण गरेको छ । अमेरिकी राष्ट्रपति डोनाल्ड ट्रम्पले समूहका नेतासँग धेरै राम्रो वार्ता भएको बताएको केही घण्टापछि तालिवानविरुद्ध उक्त आक्रमण गरेको बीबीसीले जनाएको छ । अफगानिस्तानमा वर्षौंयता जारी युद्ध अन्त्यका लागि शनिबार अमेरिकाले तालिवानसँग एउटा महत्त्वपूर्ण सम्झौता गरेको थियो । अमेरिकी सुरक्षा बलका प्रवक्ताले भने, हेलमन्ड प्रान्तमा अफगान सुरक्षा बल लक्षित तालिवानी लडाकुले आक्रमण गरेको जबाफमा बुधबार समूहविरुद्ध हवाई आक्रमण गरिएको हो । यसबारे तालिवान पक्षबाट कुनै प्रतिक्रिया आएको छैन । अमेरिकी हवाई आक्रमणमा भएको जनधनको क्षतिबारे तत्कालै केही बताइएको छैन । दुई पक्षबीच शनिबार भएको सम्झौतामा एकअर्कामाथि आक्रमण नगर्ने उल्लेख छ । तर अमेरिकाले ११ दिनयता सम्झौतापछि पहिलोपटक तालिवानविरुद्ध आक्रमण गरेको छ । अफगानिस्तानमा अमेरिकी बलका प्रवक्ता कर्नेल सोन्नी लेगेटले ट्वीटमार्फत भनेका छन्, अफगान राष्ट्रिय सुरक्षा बलको जाँचचौकीमा भएको आक्रमणविरुद्ध रक्षात्मक जवाफी कारबाही गरिएको हो । यसैबीच, चिनियाँ समाचार समिति सिन्ह्वा का अनुसार तालिवनी लडाकु समूहले अफगानिस्तानको दुइटा प्रान्तमा गरेको आक्रमणमा परी कम्तीमा १९ अफगान सैनिक मारिएका छन् । अफगानिस्तानको कुन्दुजमा भएको आक्रमणमा परी १२ अफगान सैनिकको मृत्यु हुनुका साथै अन्य ४ जना घाइते भएका छन् । प्रान्तीय राजधानी कुन्दुज सहर बाहिर इलाकमा उत्तरी क्षेत्रमा रहेको बाघ ई सिर्कातस्थित सैनिक शिविरमा आक्रमण भएको प्रान्तीय परिषद्का फावजिया जवादले बताए । उनका अनुसार मध्यरातबाट सुरु भएको आक्रमण र त्यसपछि दोहोरो झडपमा परी तालिवान आतंककारी समूहका कैयौं सदस्य मारिएका छन् । कुन्दुज सहरकै पूर्वी भागमा पर्ने इलाकामा तालिवानी लडाकु समूहले गरेको अर्को छुट्टै आक्रमणमा परी ४ जना स्थानीय प्रहरी मारिएका छन् । उक्त आक्रमणपछिको झडपका परी तालिवानी लडाकुका तीन सदस्य पनि मारिएका स्थानीय प्रहरीले बताए । कुन्दुज प्रान्तको छिमेकमा पर्ने बाल्ख प्रान्तमा तालिवान लडाकुको आक्रमणमा परी अफगान स्थानीय प्रहरीका तीन सदस्य मारिएका छन् । बाल्ख प्रान्तको बाल्ख जिल्लाको समार्कानयान गाउँमा सो आक्रमण भएको थियो । अमेरिका र अफगानिस्तानको तालिवान समूहबीच गत शनिबार (फेब्रुअरी २९ मा) कतारको दोहामा शान्तिसम्झौतामा हस्ताक्षर भएको थियो । सम्झौताका लागि अमेरिकाका तर्फबाट विदेशमन्त्री माइक पोम्पेओ र तालिवानी समूहका नेता कतारको राजधानीमा पुगेका थिए । सम्झौतापछि अमेरिका र उसका सहयोगी राष्ट्रद्वारा उत्तर एटलान्टिक सन्धि संगठन (नेटो) अन्तर्गत अफगानिस्तानमा कार्यरत सम्पूर्ण सैनिकलाई आगामी १४ महिनाभित्र फिर्ता लाने सहमति भएको छ । सम्झौतामा हस्ताक्षर भएपछि अफगानिस्तानमा तैनाथ ८ हजार ६ सय सैनिकलाई अगामी १ सय ३५ दिनभित्रमा पहिलो चरणमा फिर्ता लगिने छ भने अमेरिका र उसका सहयोगीले बाँकी सबै सैनिकलाई १४ महिनाभित्र फिर्ता गर्ने विज्ञप्तिमा उल्लेख छ । सम्झौताअनुसार अफगानी विद्रोहीको प्रभाव क्षेत्रमा अल कायदा तथा अन्य अतिवादी इस्लामिक समूहका गतिविधि नियन्त्रणमा तालिवान समूहले सरकारलाई सहयोग गर्ने छ । दोहा सम्झौताले विगत १८ वर्षदेखि अफगानिस्तानमा तैनाथ भई लड्दै आएका हजारौं अमेरिकी सेनालाई फिर्ता हुने वातावरण मिलेको भए पनि आक्रमणले सम्झौतामाथि प्रश्नचिह्न खडा गरिदिएको छ ।"
इरानमा ५४००० कैदी मुक्त,सिंगापुरबाट फर्केकी महिलामा संक्रमणसिंगापुरबाट न्युजिल्यान्डको अक्ल्यान्ड पुगेकी एक महिला यात्रुमा बुधबार कोरोना भाइरसको संक्रमण देखिएको छ । अधिकारीहरूका अनुसार न्युजिल्यान्डमा कोभिड१९ बाट संक्रमित भएका उनी दोस्रो व्यक्ति हुन् । संक्रमित हुनुअघि ती यात्रु इटालीको भ्रमण गरेकी थिइन् । तिनी गत फेब्रुअरी २५ मा सिंगापुरबाट एनजेट २८३ विमानबाट अक्ल्यान्ड पुगेकी थिइन् । अखबार द न्युजिल्यान्ड हेराल्ड का अनुसार ती महिलालाई उनकै घरमा आइसोलेसनमा राखिएको छ ।
डेमोक्र्याट बाइडेनलाई अग्रता,"वासिङ्टन, अमेरिका डेमोक्रेटिक पार्टीको प्राइमरी चुनावमा पूर्वउपराष्ट्रपति जो बाइडेनले फराकिलो अग्रता प्राप्त गरेका छन् । राष्ट्रपतिकी आकांक्षी सिनेटर एलिजाबेथ वारेनलाई आफ्नै गृहराज्य म्यासाचुसेट्समा बाइडेनले पराजित गर्दै अग्रता हासिल गरेका हुन् । अमेरिकी समकालीन राजनीतिमा सिनेटर बर्नी स्यान्डर्स र वारेन दुवैले समाजवादी प्रगतिशील धारको प्रतिनिधित्व गरिरहेका छन् । आगामी जुलाईमा हुने डेमोक्रेटिक पार्टीको सम्मेलनका लागि म्यासाचुसेट्स राज्यबाट ९१ जना प्रतिनिधि सहभागी हुन पाउने व्यवस्था छ । आफ्नै गृहराज्यबाट पराजित भएसँगै वारेनको चुनावी दौड समाप्त हुने अड्कलबाजी गरिएको छ ।पूर्वउपराष्ट्रपति बाइडेनले मंगलबार १४ वटा राज्यमा सम्पन्न चुनावमध्ये ८ वटामा विजयी हासिल गरिसकेका छन् । डेमोक्रेटिक पार्टीको अन्तिम सम्मेलनबाट चुनिने व्यक्तिले अमेरिकी राष्ट्रपतिको आगामी नोभेम्बरमा हुने चुनावमा पार्टीका तर्फबाट प्रतिस्पर्धा गर्न पाउने छन् । अर्का प्रतिस्पर्धी स्यान्डर्सले भने तीनवटा राज्यमा मात्र विजय हासिल गरेका छन् । पछिल्लो मतपरिणामअनुसार बाइडेनले म्यासाचुसेट्ससहित अलाबामा, अर्कान्सा, मिनेसोटा, ओक्लाहोमा, नर्थ क्यारोलिना, टेनेसी र भर्जिनिया तथा स्यान्डर्सले भर्मन्ट, कोलोराडो र उटाहामा विजयी भए । सन् २०१६ मा सम्पन्न प्राइमरी चुनावमा स्यान्डर्सले हिलारी क्लिन्टनलाई मिनेसोटा र ओक्लाहोमामा परास्त गरेका थिए । तर यसपटक उनी यी दुई राज्यमा पराजित भएको सञ्चारमाध्यमहरूले जनाएका छन् । तेलको धनी राज्य क्यालिफोर्निया र टेक्सासको चुनावी नतिजा आउन बाँकी छ । यी राज्यमा स्यान्डर्सको उपस्थिति बलियो रहेको मानिन्छ । मंगलबारको यस प्राइमरीमा कूल १ हजार ३ सय ५७ जना पार्टी प्रतिनिधिले मतदान गरेका थिए । देशका कूल पार्टी प्रतिनिधिमध्ये यो संख्या करिब एकतिहाइ हो । पूर्वउपराष्ट्रपति बाइडेनलाई डेमोक्रेटिक पार्टीका वरिष्ठ नेताले समर्थन जनाएका छन् । उनलाई चुनावी प्रतिस्पर्धामा रहेका एमी क्लोबुचार र पिट बुटिजिजले पनि समर्थन गरेका छन् । दुवैले चुनावी प्रतिस्पर्धाबाट हटेका छन् । धेरैवटा राज्यमा चुनावी नतिजा आफ्नो पक्षमा पार्न नसकेका कारण स्यान्डर्सको उम्मेदवारीमाथि प्रश्नचिह्न लागेको छ । तर उनले क्यालिफोर्नियामा आफ्ना उत्साही समर्थकलाई सम्बोधन गर्दै अमेरिकाको इतिहासमा सर्वाधिक खतरा ठानिएका ट्रम्पलाई हराउन आफूमात्र सक्षम रहेको दाबी गरे । पुरानै शैली, व्यवहार र एजेन्डाका आधारमा ट्रम्पलाई हराउन सकिन्न भन्ने कुरा सबैले बुझ्नुपर्छ, स्यान्डर्सले भने । लस एन्जलसमा समर्थकलाई सम्बोधन गर्दै बाइडेनले आफ्नो चुनावी यात्रा निकै जीवन्त रहेको प्रतिक्रिया दिएका छन् । कुनै गल्ती नगरौं, अबको चुनावबाट डोनाल्ड ट्रम्प बिदा भएरै छाड्ने छन्, उनले भने । राष्ट्रपतिको उम्मेदवार हुन चाहने मुख्य चारै जना प्रतिस्पर्धी ः बाइडेन, स्यान्डर्स, एलिजाबेथ वारेन र माइकल ब्लुमबर्गले क्यालिफोर्नियाको चुनावी नतिजा पर्खिरहेका छन् । अर्बपति व्यापारी एवं न्युयोर्कका पूर्वमेयर माइकल ब्लुमबर्गले चुनावका लागि करोडौं डलर खर्च गरे पनि उनी समोआ द्वीपबाहेक कुनै पनि स्थानमा विजयी प्राप्त गर्न सकेनन् । चुनावी नतिजा टेलिभिजनमा हेरेका अमेरिकी राष्ट्रपति डोनाल्ड ट्रम्पले डेमोक्रेटिक पार्टीका उम्मेदवारप्रति विगतमा झैं व्यंग्यपूर्ण ट्वीट गरेका छन् । यसको प्रत्युत्तरमा बाइडेनले नोभेम्बरमा भेटौंला, हामी तपाईंलाई अवश्य हराउने छौं भन्दै ट्वीट गरेका छन् ।"
कोरोनाको असर हलमा,"(काठमाडौं)  काठमाडौं कोरोना भाइरसले फिल्म हललाई पनि प्रभावित तुल्याएको छ । बुधबारबाट राजधानीको मल्टिप्लेक्स क्यूएफएक्सले कोरोना भाइरस (कोभिड१९) विरुद्ध सतर्कता अपनाउन सुरु गरेको छ । दर्शकको भीड हुने ठाउँ भएकोले हलमा स्यानिटाइजर अनि विभिन्न स्प्रेको प्रयोग गर्न थालेको क्यूएफएक्सका प्रमुख कार्यकारी अधिकृत रोशन अडिगाले बताए ।दर्शकको हात पर्ने विभिन्न स्थानमा स्यानिटाइजर प्रयोग गरेको उनले बताए । हाम्रो दायित्व त पूरा गर्नुपर्यो नि । हामीले टिकट, सोधपुछ काउन्टर अनि शौचालयमा हृयान्ड स्यानिटाइजर राख्न थालेका छौं । हुन त हामी पहिले पनि सरसफाइमा ध्यान दिन्थ्यौं । अहिले थप सरसफाइमा ध्यान दिन थालेका हौं, उनले भने, ढोका समात्ने ठाउँ दर्शकको जता धेरै पर्छ त्यताचाहिँ स्प्रेको प्रयोग गरेका छौं । फिल्म सकिनेबित्तिकै हात राख्ने ठाउँमा स्प्रे गर्न थालेका छौं ।दर्शक नडराऊन् भन्ने हेतुले यस्तो सतर्कता अपनाएको उनी दाबी गर्छन् । हामीले कोरोनालाई बेवास्ता गरेका छैनौं । हाम्रा हलमा आउने दर्शक नडराऊन् भनेर नै यो सतकर्ता अपनाएका हौं । हामीले त रोकथामको बाटो न अपनाउने हो, उनले सुनाए । दर्शकमध्ये कसैले हाच्छिउँ गर्यो भने त्यस व्यक्तिको स्वाथ्यबारे सोधखोज गर्ने अभ्यास थालिसकेको पनि अडिगा बताउँछन् । उनका अनुसार १ हप्ताका लागि क्यूएफएक्सले स्यानिटाइजर अनि स्प्रेको व्यवस्था गरेको छ । तर मास्क जस्तै अबका दिनका लागि बजारमा स्यानिटाइजर पाइन छोडेपछि तनाव बढेको छ, उनले थपे ।मानिसको भीड हुने ठाउँ भएकाले फिल्म हल पनि बन्द गरिनुपर्ने चर्चा चल्न थालेको छ । नेपाल चलचित्र संघका अध्यक्ष मधुसूदन प्रधानले भने हल बन्द गर्ने या नगर्ने विषय छलफल गरेर छिट्टै निचोड निकाल्ने बताए । कलाकार दीपकराज गिरी भने हल मात्रै बन्द गर्न नहुने तर्क गर्छन् । स्कुल, कलेज, सेमिनार, सभा, जुलुसजस्ता बृहत् भेला बन्द हुन्छन् भने सिनेमा पनि अवश्य बन्द हुनुपर्छ, दीपकले भने, यदि होसियारीपूर्वक सबै कुरा नियमित ढंगबाटै चल्छ भने सिनेमा हल मात्रै किन बन्द हुनु ? तर दर्शकसँगै हल सञ्चालक भने सचेत हुनुपर्यो । कोरोनाको त्रास देखिए पनि फिल्म हेर्न आउने दर्शकको संख्यामा खासै असर नपरेको अडिगाले दाबी गरे । उता क्यूज सिनेमाजका सञ्चालक सुमित मैनालीले २ साताअघि नै स्यानिटाइजर विभिन्न प्रवेशद्वारमा राखेर सतर्कता अपनाउन थालेको बताउँछन् । कोरोनाको त्रास फैलिएसँगै प्रदर्शनरत फिल्मको व्यापारमा पनि यसको प्रभाव देखिन थालेको छ । बुधबार क्याम्ब्रिज पब्लिक हाई स्कुलले फिल्म सेन्टी भाइरस को ९ बजेको सो कुमारी हलमा बुक गरेको थियो । तर, कोरोना डरका कारण सो नै रद्द गरियो । उहाँहरूले रंगशाला सहयोगार्थ भनेर उक्त सो बुक गर्नुभएको थियो । विद्यालयका विद्यार्थीसहित परिवारले यो फिल्म हेर्ने तयारी थियो, सीताराम कट्टेल (धुर्मुस) ले सुनाए, कोरोनाकै डरले विद्यालयले बिहानै सो क्यान्सिल गर्ने निर्णय गर्यो । तर उहाँहरूले सहयोग रकम फाउन्डेसनलाई दिने वाचा गर्नुभा छ ।प्रदर्शनको तयारीमा रहेका फिल्मलाई समेत यो त्रासले असर गर्ने देखिएको छ । केही फिल्मकर्मी फिल्मको प्रदर्शन नै सार्ने तयारीमा थालेको चर्चा छ । विश्वका ठूला फिल्म उद्योग पनि कोरोना त्रासको चपेटामा परेका छन् । चीनको फिल्म बजार कोरोनाले ठप्प नै बनाएको छ । यसको प्रभाव इटालीमा पनि देखिएको छ । चीनको फिल्म हल बन्द हुँदा हलिउड फिल्मको समेत विश्वव्यापी कमाइमा ठूलो असर परेको छ । यसको प्रभाव प्रदर्शनको तयारीमा रहेको ठूला फिल्म मुलान, फास्ट एन्ड फ्युरियस, नो टाइम टु डाई मा देखिने भएको छ ।"
'बर्मा गए भाषासँगै',"(पोखरा)  उखानै छ बर्मा गए कर्मसँगै, नेपाल गए कपाल सँगै । नेपालीभाषी बर्मेली युवा यो उखान फेर्न उद्यत छन्, बर्मा (म्यान्मार) मा नेपाली भाषा, साहित्य र संस्कृतिको विकासमार्फत । धनगढीमा भएको विश्व नेपाली साहित्य महोत्सवमा सहभागी भएर बर्मेली नेपालीको टोली सोमबार पोखरा आयो । उनीहरू र्यान्डम रिडर्स सोसाइटीले गरेको अन्तरसंवादमा जुटे । बर्मेली कवि, साहित्यकार, संस्कृतिकर्मी र नागरिक अभियन्ताले नेपाली भाषा साहित्यप्रतिको लगाव खुलस्त राखे । भाषा जोगाउन भएका प्रयत्न दुरुस्त सुनाए । परदेशबाट घर फिरेका सन्तानले बाबुआमालाई सुनाएका कहरजस्तै उनीहरू ठाउँठाउँमा पोखिए । साहित्यकार अश्विनी कोइरालासँगको अन्तरसंवादमा उनीहरूले पितृभूमिप्रतिको माया दर्साए । झन्डै डेढ सय वर्षअघि धेरै नेपाली विविध कारणले बर्मा प्रबासिए । बर्माका साहित्कार भागवत बस्नेतका अनुसार राणाको छिचोमिचो, शोषण र दुःखले नेपाली बर्मा भासिए । दोस्रो विश्वयुद्धमा भारतीय सेना हुँदै बेलायती सेना भएर पनि बर्मामा धेरै नेपाली पुगे, बर्मेली जनजीवनको इतिहास उल्लेख गर्दै उनले भने, व्यापार र तीर्थयात्राको सिलसिलामा पनि नेपाली बर्मा पसे । बर्मामा डेढदेखि २ लाख नेपालीभाषी रहेको तथ्यांक छ । राजा महेन्द्रले नेपालमै बर्मेली टोल बनाएर देश फर्किन आह्वान गरेदेखि उता जाने घटेका छन् । प्रत्येक बर्मेली नेपालीले आफ्नो पुर्खा बसेको ठाउँ हेर्न चाहेको बस्नेत बताउँछन् । नेपाली भाषा, साहित्य र संस्कृति बर्मेली नेपालीबीच नङ र मासुजस्तै गाँसिएको उनी भन्छन् । पितृभूमिप्रतिको मोह उनले कवितामा सुनाए । प्रत्येक वर्षामा पहिरो जानेहामीभित्र पनि एउटा कृष्ण भीर छफरक यत्ति होतिम्रो डाँडापाखामा पहिरो जान्छहाम्रो छातीमा पहिरो जान्छबर्माका ९० प्रतिशत बर्मेली नेपालीले नेपाली भाषा बोल्छन् । सैनिक शासनकै बीच नेपाली भाषा मर्न नदिन बर्मेली नेपालीले गरेको संघर्ष भीमलाल पाण्डेले रोचकरूपमा सुनाए । भारतको उडिसाबाट जानेको भाषा लोप हुँदा संस्कृति लोप भएको उनले देखेका छन् । बर्माको राजनीतिक अप्ठेरोमा पनि नेपालीभाषी अभियन्ता ठाकुरप्रसाद गुरागाईंलगायतले आन्दोलन छेडे । नेपाली भाषा, साहित्य र संस्कृति जोगाउन मन्दिरहरूमा लुकाइछिपाई रामायण र महाभारत पुर्याए । गुरागाईंले हातैले लेखेर मन्दिरसम्म नेपाल भाषाका किताब पठाए । मठमन्दिरबाट नेपाली भाषाको पढाइ सुरु भयो । नयाँ पुस्तालाई नेपाली भाषा सिकाउन त्यो अभियान सहयोगी बन्यो । पाण्डेका अनुसार व्यवस्था केही खुकुलो भएपछि विद्यालयमै नेपाली भाषा पढाउन थालियो । हरेक वर्ष वसन्त बिदाइ मा हुने दुईमहिने छुट्टीको उपयोग गर्दै विद्यार्थीलाई नेपाली भाषा पढाउन थालियो । हाल वर्माका २ सय २७ विद्यालयमा नेपाली भाषाको पढाइ हुन्छ । ४ स्थानसम्म नेपाली भाषामा डिप्लोमा पढाइन्छ । ३ वटा ठूला संस्कृत पाठशाला छन् । अहिले त्यहींका बर्मेलीलाई नेपालीभाषीले नेपाली भाषा र गीत सिकाउन थालेको उनले सुनाए । साहित्यकार सीमा साँवा गीताका श्लोक कण्ठस्थ सुनाउँछिन् । उनका हजुरबुबा १३ वर्षको छँदा नेपालबाट बर्मा पसेको हो उनको पुर्खा । ५ सयभन्दा बढी नेपाली भाषीको मात्रै घरधुरी भएको बर्मेली सहर मिचिनामा उनी बस्छिन् । नेपाली भाषामा कलम चलाउँछिन् । लिम्बू भाषा पनि धेरथोर बोल्छिन् । बर्माबाट प्रकाशित हुने ऐरावती साहित्यिक पत्रिकाकी सहसम्पादक मधु घर्ती क्षेत्रीले नेपाली सिक्न बुबाको निकै जोड गरेको स्मरण गर्छिन् । नेपाली सिक्न २३ महिनामा एकपल्ट पुग्ने नेपाली फिल्मको डीभीडी १०१० पल्टसम्म हेरेको अनुभव उनीसँग छ । बर्मेली नेपाली भाषा शिक्षक राजन ढकालले विद्यार्थीले बुझ्ने गरी नेपाली सिकाउन मिहिनेत गरेको उल्लेख गरे । रिता लामा कार्कीले छोरा र छोरीबीच हुने भेद, जातिप्रथा, संस्कार नेपालमै जस्तो भएको सुनाइन् ।"
कुडा कर्णालीमा राउटे,"(वीरेन्द्रनगर)  कर्णाली प्रदेशमा १० जिल्ला छन् । बुधबार सुर्खेतको बुलबुले उद्यानमा भने कर्णालीको ११ औं जिल्ला बारे बहस भयो । त्यो जिल्ला थियो राउटे समुदाय । नागरिकता नभएका र कर्णाली प्रदेशका विभिन्न ठाउँमा घुमन्ते जीवन बिताउने उक्त समुदायका महामुखिया महिनबहादुर शाही निकै उत्साहका साथ सहभागी भए । मकन (मलाई) राउटे बनाएर लेख्दिनुपर्यो भनेर हामी भन्न सक्दैन, कुराकानीको सुरुमै उनले भने, सप्पैले सहरमा बस्न मन पराउँदैन, म एक्लै क्या गर्ने ?कुडा कर्णालीका मूलनारासहित वीरेन्द्रनगरमा आयोजित कर्णाली उत्सवको तेस्रो दिन राउटेबारे बहस भएको थियो । राउटेहरू अहिले वीरेन्द्रनगर१३ को करेखोला र बराहतालमा बस्दै आएका छन् । उनीहरूलाई दैलेखको गुराँस गाउँपालिकाले २०७५ असारमा फोटोसहितको परिचयपत्र दिएको थियो । गुराँस त हाम्रो बाबुमताली जस्तो भैगो, महामुखिया शाही भन्छन्, हामी जाँ गए पनि हामीलाई भत्ता दिएको छ, चामल पठाइदिन्छ । चिसो मौसम सुरु भएपछि तल झरेको भन्दै पुनः गुराँसमै गएर बस्ने उनले बताए ।राउटे समुदायको यो सेसन निकै रोचक बन्यो । एक सहभागीले सोधे, तपाईँहरू रक्सी किन खानुहुन्छ ? महामुखिया शाहीको जवाफमा निकै दम थियो । उनले भने, रक्सी भन्या राउटेलाई थाहै हुन्थेन, नेपाली जनताले खान सिकाएको माल छोड्न सकिएन, कोही त पापी रैछन् । उनले सहरका मानिसले नराम्रो काम सिकाएको बताए । हामीले रक्सी खान्छौं मात्रै, बनाउँदैनौँ, उनले भने, सहरका मान्छे रक्सी आफै बनाएर खान्छन्, हामीलाई पनि नराम्रो सिकाए ।कार्यक्रममा गुराँस गाउँपालिका अध्यक्ष खेमराज वलीले राउटेको शिक्षा, स्वास्थ्य, रोजगारका लागि विभिन्न कामहरू भइरहेको बताए । उनले अहिले राउटेका १४ जना बालबालिका पढ्न पनि थालेको जनाए । उनका अनुसार उनका अनुसार हाल राउटको संख्या १ सय ५१ जना छ । राउटे समुदायको जीवन सहजीकरणमा सक्रिय सत्यदेवी अधिकारीले राउटेहरूमा चेतनाको स्तर वृद्धि गर्न सके चाँडै समाजमा घुलमिल गराउन सकिने बताइन् । राउटेहरूको चिनारी, सीप नमेटिने गरी उनीहरूको बस्ती विकासतर्फ जोड दिनुपर्ने उनको भनाइ छ ।कालापहाडका तोडा सेसनमा सहभागी कर्णाली प्रदेश योजना आयोगका सदस्य योगेन्द्र शाहीले कर्णालीवासीको लागि कालापहाड तोडा (धनको थैली) नै भएको बताए । उनले कर्णालीमै तोडा भएको बताउँदै प्रदेश सरकारले रोजगारी, युवा परिचालनसम्बन्धी योजना बनाएको बताए । सिम्ता गाउँपालिकाका अध्यक्ष कविन्द्र केसीको भनाइ थियो, कालापहाड नजाँदा भोकभोकै बस्नुपर्ने अवस्था छ, त्यसको लागि सबै तहका सरकारले प्रभावकारी नीति बनाउनुपर्छ । प्रधानमन्त्री रोजगार कार्यक्रममा रोजगारविज्ञ युवराज बस्नेतले युवालाई स्वदेशमै श्रमप्रति सम्मान गर्ने वातावरणको खाँचो औंल्याए ।सुर्खेतस्थित ऋतिक फाउण्डेसनले उत्सव गरेको हो । आयोजक समितिका संयोजक कमल लम्सालले सार्वजनिक बहस र विमर्श गरी समाजलाई मार्गनिर्देश गर्नुका साथै लोकतन्त्रलाई समेत सबल बनाउने उद्देश्यसाथ उत्सव आयोजना गरिएको बताए ।"
पाँच हजार मिटरमा हाडफोरको गुँड,"(काठमाडौं)  समुद्री सतहदेखि पाँच हजार मिटर उचाइको अन्नपूर्ण संरक्षण क्षेत्रमा हाडफोर गिद्धले गुँड बनाएर बसेको पत्ता लागेको छ । युरोपेली मुलुकहरूमा गिद्ध संरक्षणमा काम गर्ने संस्था भल्चर कन्जरभेसन फाउन्डेसन का अनुसन्धानकर्ता फ्रान्सिस्को मोन्टोरो गार्सियाले माथिल्लो मुस्ताङमा उक्त प्रजातिको गुँड फेला पारेका हुन् । नेपालमा गिद्ध संरक्षण र अनुसन्धानमा सक्रिय पन्छी संरक्षण संघ (बीसीएन) का विज्ञ कृष्णप्रसाद भुसालका अनुसार यति उचाइमा यो प्रजातिको गुँड भेटिएको पहिलो पटक हो । यो प्रजातिको गिद्धले एउटा अन्डा कोरल्छ ।करिब सात हजार मिटर उचाइको हिमाली क्षेत्रसम्म यो प्रजातिका गिद्ध उडेर पुगेको पाइएको छ । गुँड भने यसअघि हिमालय नेचरका निर्देशक तुलसी सुवेदीको अनुसन्धानले ४ हजार ६ सय मिटर उचाइमा पत्ता लगाएको थियो । फ्रान्सिस्कोले गत नोभेम्बरमा अन्नपूर्ण संरक्षण क्षेत्रको भ्रमण गरेका थिए । त्यसक्रममा उनले हाडफोर गिद्धको गुँड र गिद्धको तस्बिरसमेत कैद गरेका छन् । गिद्धसम्बन्धी काम गर्ने संस्था र अनुसन्धानकर्तासँग राय लिएर उनले यो प्रजातिको गिद्धको गुँडबारे पुष्टि गरेका हुन् ।माथिल्लो मुस्ताङ नेपालमा हिमाली र हाडफोर गिद्धको उच्च घनत्व क्षेत्र हो । हाडफोर गिद्धहरू गुफा, ओडार, छाडिएका गुम्बा र प्राचीन मानव बस्तीमा गुँड बनाएर बस्छन् । हाडफोरले मुख्यतया हड्डी मात्र खान्छ । दाह्री हुने भएकाले यो प्रजातिलाई चराविज्ञहरू दाह्री गिद्ध पनि भन्छन् । हाडफोर प्रजातिका गिद्धमा विद्यावारिधि गरेका सुवेदीका अनुसार यो प्रजातिका गिद्ध बासस्थानमा आहाराको कमीका कारण संकटमा पर्दै गएका छन् । जलवायु परिवर्तनका कारण यिनको बासस्थान खुम्चिँदै गएको सुवेदीले आफ्नो अनुसन्धानमा उल्लेख गरेका छन् । उनले गिद्धको ढाडमा स्याटेलाइट ट्रान्समिटर जडान गरेर तिनको गतिविधि अध्ययन गरेका थिए । अध्ययनले ६० हजार वर्ग किलोमिटरभन्दा बढी पहाडी र हिमाली क्षेत्रमा विचरण गरेको नतिजा दिएको थियो । बीसीएनको सन् २०१२ को अध्ययनअनुसार माथिल्लो मुस्ताङमा ४ हजार २ सय मिटर उचाइसम्म यो प्रजातिको गिद्ध रेकर्ड भएको थियो । बीसीएनको अध्ययनअनुसार यो प्रजातिको संख्या ५ सयभन्दा कम छ । मुस्ताङमा मृत्यु संस्कारअनुसार शव गिद्धलाई खुवाउने चलन प्राचीनकालदेखि चलिरहेको छ । लामा गुरुले तय गरेको समय र स्थानमा शव लगेर टुक्राटुक्रा पारी तान्त्रिक मन्त्र उच्चारण गर्दै गिद्धलाई खुवाउने चलन छ ।"
प्रेससँग सम्बन्ध सुधार गर्नु छ,"सञ्चार तथा सूचना प्रविधि मन्त्रालयको पदभार ग्रहण गर्दै मन्त्री खतिवडाले मन्त्रालयले प्रेससँगको सम्बन्ध सुधार्न आवश्यक रहेको बताएका छन् । उनले प्रेससँगको सम्बन्ध स्वस्थ र सुमधुर बनाउन सबैको साथ आवश्यक रहेको जनाए । मन्त्रालयसँग सम्बन्धित केही कुरामा सुधार गरेर जानुपर्ने छ, उनले भने, खासगरी प्रेससँगको सम्बन्ध । घूस बार्गेनिङ प्रकरणमा राजीनामा दिएका पूर्वमन्त्री बाँस्कोटा प्रेसप्रति तथा समसामयिक विषयमा कडा टिप्पणी गर्थे । मन्त्री खतिवडाले विगतको उक्त विषय नकोट्याई अब सम्बन्ध सुधारको आवश्यकता रहेको औंल्याए । उनले मन्त्रालयले कानुन, बोली, व्यवहारमार्फत प्रेससँगको सम्बन्ध सुमधुर बनाउनुपर्ने बताए ।"
५ हजार भूकम्पपीडित जोखिमयुक्त घरमै,"उनका अनुसार दोस्रो किस्ता असार र तेस्रो किस्ता मंसिरसम्म लिइसक्नु पर्नेछ । मंसिरसम्म पुनर्निर्माणको काम टुंग्याउने भन्ने हो, उनले भने, यो समयसीमापछि रकम लगेर पनि घर नबनाउनेबाट रकम फिर्ता गराउन थाल्नेछौं । पछिल्लो तथ्यांकअनुसार रकम लिएर घर नबनाउनेको संख्या १ लाख ३५ हजार १ सय ५० छ । उनीहरूले अहिलेसम्म दोस्रो किस्ता बुझेका छैनन् । पहिलो किस्ताबापत ५० हजार पाउने नियम छ । कतिपय सम्झौता गर्नै नआउने छन् त कतिले पहिलो किस्ता लिएर त्यत्तिकै बसिरहेका छन्, कार्यकारी सदस्य श्रेष्ठले भने, अब यो सम्झौता खारेज हुन्छ, सूचना जारी गरेर नै पैसा फिर्ता गर्न आग्रह गर्छौं, नगरे सरकारी बाँकीसरह असुल गर्छौं । त्यसका लागि रकम लगेर घर नबनाएकालाई फिर्ता गर्ने समय तोकिने उनले बताए । कुन स्थानीय तहमा रकम लगेर घर नबनाउनेको संख्या छ, सबै टुंगो लगाएर फिर्ता प्रक्रिया सुरु गरिनेछ, उनले भने, मंगलबार कार्य समितिको बैठक बस्दै छ, त्यहाँ पनि यस विषयमा छलफल हुनेछ । कुल लाभग्राहीको संख्या ८ लाख २७ हजार ५ सय २७ छ, जसमा ७ लाख ७८ हजार २ सय ४८ जनाले मात्र अनुदान सम्झौता गरेका छन् । ४९ हजार २ सय ७९ ले अहिलेसम्म अनुदान सम्झौता गरेका छैनन् । तेस्रो किस्ता लग्ने ६८ प्रतिशतले घर बनाइसकेका छन् । आर्थिक वर्षको अन्त्यसम्म ८५ प्रतिशत निजी आवास सम्पन्न गरिसक्ने लक्ष्य छ, उनले भने । उनका अनुसार एककोठे घर बनाएकालाई थप कोठा थप्ने गरी प्राविधिक रूपमा छलफल गरिनेछ ।"
जलविद्युत् आयोजनाद्वारा खोलै सुक्ने गरी पानी उपयोग,"(पाँचथर)  जलविद्युत् आयोजनाले नियमअनुसार पानी नछाडेपछि पाँचथर फिदिमको हेवा खोला सुकेको छ । न्यूनतम १० प्रतिशत पानी खोलामा छाड्नुपर्ने कानुनी प्रावधान भए पनि आयोजनाले सबै पानी आफैं प्रयोग गरेपछि खोला सुकेको हो ।गत मंसिरदेखि नै यो खोलामा पानी बग्न छोडेको छ । फिदिम नगरपालिका र हिलिहाङ गाउँपालिकाको सिमाना छुट्याएर बगेको खोलामा पानी नहुँदा यहाँका बासिन्दालाई दाहसंस्कारमा पनि समस्या भएको छ ।हेवा र फेमेखोलाको पानी विद्युत् उत्पादनमा लगाइएको छ । माउन्टेन हाइड्रो पावर कम्पनीको तल्लो हेवा जलविद्युत् आयोजनाले खोलै सुकाएर इन्टेकमा पानी लगाएको स्थानीयको आरोप छ । उक्त आयोजनावाट २२ मेगावट विद्युत् उत्पादन हुन्छ । हेवा ए जलविद्युत् आयोजनाले पनि नियमअनुसार खोलामा पानी छोडेको छैन । प्रतिसेकेन्ड कति पानी बग्छ, त्यसको १० प्रतिशत छोड्नुपर्छ, सिवानी हाइड्रो पावर फावा खोलाको विद्युत् उत्पादनमा काम गरेका इन्जिनियर वीरेन्द्र श्रेष्ठले भने, धेरै आयोजनाले पानी नछोडेको भन्ने सुनिरहेको छु । पानी नहुँदा जलचर र खेतीकिसानी गर्नेलाई पनि असर परेको छ । फिदिम४ का नरोत्तम थापाले खोला सुख्खा हुँदा बर्खे धानबालीदेखि तोरी, गहुँजस्ता हिउँदे बालीमा असर परेको बताए । ठाडो बहने भएकाले हेवा खोलाबाट कुलोमा पानी ल्याएर स्थानीयले सिँचाइ गर्दै आएका थिए । इन्टेकमा टालेर सुरुङमा लगाएपछि पानी चुहिने सम्भावना पनि नभएको तल्लो क्षेत्रका बासिन्दाले बताएका छन् । थापाटार र आसपासको क्षेत्र खेतीका लागि महत्त्वपूर्ण ठाउँ मानिन्छ । फिदिम नगरपालिका४ का वडाध्यक्ष प्रकाश गुरुङले हाइड्रो पावर सञ्चालकलाई पानी छोड्न आग्रह गरेको बताए । फिदिम४, ११ र हिलिहाङ७ नम्बर वडाका अध्यक्षले संयुक्त रूपमै ज्ञापनपत्र बुझाएका छौं, गुरुङले भने । हाइड्रो पावर सञ्चालक दीपेन्द्र आङ्वोले सिँचाइ कुलोका लागि पानी छोडेको बताए । खोलामा पानी नै छैन के गर्नु, उनले भने, अहिले हाम्रो उत्पादन पनि थोरै छ । आयोजनाको विद्युत् उत्पादन पनि न्यून भएको छ । १५ मेगावाट विद्युत् उत्पादन हुने खोलामा ३ मेगावाट मात्रै हुन थालेको छ । इलामको गोदक स्टेसनका इन्चार्ज सुशान्त ठाकुरले ताप्लेजुङ, पाँचथर, इलाम तीन वटै जिल्लाको उत्पादन न्यून भएको बताए । उनका अनुसार इलामको सानिमा माई हाइड्रो पावरको उत्पादन ६८ मेगावाट छ । पानी हुँदा यो २९ मेगावाट क्षमताको हो । २६ मेगावाटको माईभ्याली र सुपरमाईको उत्पादन ५१ मेगावाटमा झरेको छ । ६२ मेगावाटको पुवाखोलाबाट २५, ४ मेवाको पुवाखोला१ बाट ०७, ७६ मेवाको जोगमाईबाट १५, १२५ मेवाको हिमाल दोलखाबाट २ मेगावाट मात्र उत्पादन हुँदै आएको छ । यहाँको विद्युत् गोदक सबस्टेसनमा जम्मा हुन्छ । पाँचथरको थापाटार र अमरपुर सबस्टेसमा जम्मा हुने १५ मेगावाटको हेवा खोलाबाट ३, २२५ मेवाको माउन्टेन हाइड्रो पावरबाट ४५, ३५ मेवाको काबेली बी र इखालाबाट ८ र ५ मेवाको सिवानी फावा खोलाबाट २५ मेगावाट विद्युत् उत्पादन भइरहेको ठाकुरले बताए ।"
नेप्से ६८४७ अंकले घट्यो,"(काठमाडौं)  सेयर कारोबार मापक नेप्सेमा बुधबार भारी गिरावट आएको छ । अघिल्लो दिन १४ अंकले बढेको नेप्सेमा बुधबार ६८४७ अंकको गिरावट आएको हो । कारोबारमा आएका सबै उपसमूहको परिसूचक घटेको छ । उक्त दिन नेप्से परिसूचक १ हजार ४ सय ४१२० अंकमा ओर्लेको छ । अघिल्लो दिनको तुलनामा यो ४५४ प्रतिशतले कमी हो ।उक्त दिन बजार खुलेदेखि नै नेप्से घट्न थालेको थियो । बीचमा घट्ने दरमा केही आए पनि अन्त्यसम्म सोही क्रमले निरन्तरता पायो । उक्त दिन लघुवित्त समूहको परिसूचक सबैभन्दा बढी ६१६ प्रतिशतले घट्यो । त्यसपछि धेरै घट्नेमा बिमा (जीवन र निर्जीवन) समूह रहे । राष्ट्र बैंकले लघुवित्त वित्तीय संस्थाको लाभांश वितरणमा कडाइ गरेपछि सो उपसमूहको परिसूचक धेरैले घटेको विश्लेषण गरिएको छ । राष्ट्र बैंकले मौद्रिक नीतिको अर्धवार्षिक समीक्षामार्फत लघुवित्त वित्तीय संस्थाको लाभांश वितरणमा कडाइ गरेको हो । नयाँ व्यवस्थाअनुसार २० प्रतिशतभन्दा बढी लाभांश वितरण गर्ने संस्थाले थप ५० प्रतिशतको दुई वटा कोष स्थापना गर्नुपर्ने भएको छ, जसमध्ये २५ प्रतिशतको ग्राहक संरक्षण कोष र २५ प्रतिशतको सामाजिक उत्तरदायित्व कोष बनाउनुपर्छ । यसअघि २० प्रतिशतभन्दा बढी लाभांश वितरण गर्दा २५ प्रतिशतको ग्राहक संरक्षण कोष मात्र खडा गरे पुग्ने व्यवस्था थियो । सो दिन बैंकिङ उपसमूहको परिसूचक ४५४, होटलको ४२८, विकास बैंकको ३६९, जलविद्युत्को २८७ र अन्य समूहको परिसूचक ३७९ प्रतिशतले घटे । बुधबार करिब २९ हजार कारोबारबाट १ सय ७४ कम्पनीका ६७ लाख ७१ हजार कित्ता सेयर किनबेच भए । ती किनबेचबाट २ अर्ब ९० करोड ८४ लाख रुपैयाँ बराबरको सेयर कारोबार भएको छ । अघिल्लो दिनको तुलनामा कारोबार रकम करिब २४ प्रतिशतले कम हो ।"
प्रिमियम डिजाइन 'यामाहा एनम्याक्स १५५',"काठमाडौं (कास) इन्डोनेसियन सिरिजको यामाहा एनम्याक्स १५५ स्कुटर यामाहा नेपालले प्रिमियम डिजाइनका साथ नेपालमा भित्र्याएको छ । एनम्याक्स १५५ मा जडित फ्युलइन्जेक्टेड इन्जिनको विकास यामाहाको आधुनिक प्रविधि ब्लु कोर प्रविधि प्रयोग गरेर गरिएको छ । यो हलुका तौलको ट्युबलर फ्रेमका साथ निर्मित छ । दोहोरो सक रियर सस्पेन्सन प्रणाली, टेलिस्कोपिक फ्रन्ट फोर्क्स, उच्च विशिष्टीकरण च्यासिसलगायत विशेषता यसमा रहेको कम्पनीले जनाएको छ । यसलाई नेपालमा एमएडब्लू इन्टरप्राइजेजले इन्डोनेसियाबाट आयात गरेको हो ।"
विद्यार्थीलाई तीनदिने प्रशिक्षण,"काठमाडौं (कास) राष्ट्रिय वाणिज्य बैंकले युवा लक्षित तेस्रो चरणको आरबीबी इम्पावरमेन्ट एकेडेमी सुरुवात गरेको छ । बैंकले सामाजिक उत्तरदायित्वअन्तर्गत बुधबार प्रदेश २ का लागि एकेडेमीको सुरुवात गरेको हो । एकेडेमीले तीनदिने प्राविधिक, व्यावहारिक र प्रयोगात्मक बैंकिङ विषयगत तयारी कक्षा चैत ७ देखि ९ गतेसम्म वीरगन्जमा सञ्चालन गर्नेछ । एकेडेमीले फागुन २१ देखि ३० गतेसम्म निःशुल्क आवेदन खुलाएको छ । प्रदेशका स्नातक र स्नातकोत्तर अध्ययन गरेका विद्यार्थीले आवदेन दिन पाउने बैंकले जनाएको छ ।"
सात नयाँ मोडलमा बेनेलीको छुट,काठमाडौं (कास) इटालियन मोटरसाइकल ब्रान्ड बेनेलीको आधिकारिक बिक्रेता केटीएम इन्टरनेसनलले बेनेलीका सात नयाँ मोडलका मोटरसाइकलमा छुट दिने योजना ल्याएको छ । ग्राहकले बेनेलीको नयाँ मोडलको मोटरसाइकलको खरिदमा ३ हजारदेखि ३५ हजार रुपैयाँसम्म छुट प्राप्त गर्नेछन् । साथै दुई वर्षसम्मको निःशुल्क सर्भिसिङ र एक जनाले सेफ्टी गियर जित्न सक्ने कम्पनीले जनाएको छ ।
'स्कुल बाई अटोम्याटिक्स एप' सार्वजनिक,"काठमाडौं (कास) विद्यालय, कलेज तथा शैक्षिक संस्थाको बसलगायत अन्य यातायात व्यवस्थापन सहजका लागि बुधबार स्कुल बाई अटोम्याटिक एप सार्वजनिक गरिएको छ । सीजी होल्डिङ्स ग्रुपअन्तर्गत सूर्यविनायक गुन्डुस्थित काठमाडौं वर्ल्ड स्कुलमा उक्त एप सार्वजनिक गरिएको थियो ।"
एनएमबीको पाँच वर्षसम्म स्थिर घर कर्जा,काठमाडौं (कास) एनएमबी बैंकले घर कर्जा मा पाँच वर्षसम्म स्थिर ब्याजदरको योजना ल्याएको छ । योजनामा ११ प्रतिशतको निश्चित ब्याजदरका साथ कर्जाको अवधि अधिकतम २५ वर्ष रहनेछ । बैंकले ब्याजदरमा हुने उत्तारचढावले उत्पन्न मानसिक र वित्तीय दबाब कम गर्न उक्त योजना ल्याएको जनाएको छ ।
विद्यालयलाई एनआईसीको ३ लाख सहयोग,काठमाडौं (कास) एनआईसी एसिया बैंकले मंगलबार सिन्धुलीको सुनकोसी गाउँपालिका१ स्थित देवीस्थान माध्यमिक विद्यालयलाई ३ लाख रुपैयाँ सहयोग गरेको छ । सामाजिक उत्तरदायित्वअन्तर्गत बैंकले विद्यालयलाई फर्निचर सामग्री खरिद गर्न उक्त सहयोग गरेको हो । बैंकका प्रमुख कार्यकारी अधिकृत रोशनकुमार न्यौपानेले विद्यालयका प्रधानाध्यापक नारायण नेपाललाई चेक हस्तान्तरण गरेका थिए ।
कृषि बैंकफोन पे सहकार्य,"काठमाडौं (कास) कृषि विकास बैंक र फोन पेबीच बुधबार सम्झौता भएको छ । सम्झौतापछि फोन पेका सबै सेवा बैंकको मोबाइल बैंकिङबाट लिन सकिन्छ । यसका साथै बैंकले बजारमा मर्चेन्ट विस्तार गर्नेछ, जहाँबाट ग्राहकले मोबाइल बैंकिङमार्फत किनमेल तथा भुक्तानी गर्न सक्छन् । बैंकका प्रमुख कार्यकारी अधिकृत अनिलकुमार उपाध्याय र फोन पेको एफवान सफ्ट ग्रुपका अध्यक्ष विश्वास ढकालले उक्त सम्झौतापत्रमा हस्ताक्षर गरे ।"
बीओकेका ग्राहकलाई १० प्रतिशत छुट,"काठमाडौं (कास) बैंक अफ काठमान्डू (बीओके) का ग्राहकले काठमाडौं क्लिनिक अफ कस्मेटिक सर्जरीमा १० प्रतिशतसम्म छुट पाउने भएका छन् । बैंकको मोबाइल बैंकिङ, डेबिट र क्रेडिट कार्डबाट भुक्तानी गर्दा उक्त छुट उपलब्ध गराउनेसम्बन्धी बैंकका कार्ड विभाग प्रमुख अमर राजभण्डारी र क्लिनिकका निर्देशक सुयोग मैनालीबीच सम्झौता भएको हो ।"
सिटिजन्सद्वारा १० थान कम्प्युटर प्रदान,काठमाडौं (कास) सिटिजन्स बैंक इन्टरनेसनलले पाल्पा रैनादेवी छहरा४ स्थित भैरव नवदीप माध्यमिक विद्यालयलाई १० थान कम्प्युटर प्रदान गरेको छ । संस्थागत सामाजिक उतरदायित्वअन्तर्गत बैंकले विद्यार्थीको प्रतिस्पर्धात्मक प्राविधिक शिक्षण सिकाइमा सहयोग पुर्याउनका लागि उक्त सहयोग गरेको हो । बैंकको केन्द्रीय कार्यालय नारायणहिटीपथमा बुधबार आयोजित एक कार्यक्रममा उक्त कम्प्युटर हस्तान्तरण गरिएको थियो ।
टीभीएस 'ईपीएल२०२०' को टाइटल प्रायोजन,काठमाडौं (कास) टीभीएस मोटरको आधिकारिक वितरक जगदम्बा मोटर्सले ईपीएल२०२० का लागि टाइटल प्रायोजन गर्ने भएको छ । उक्त प्रतियोगिता चैत १ गतेदेखि १५ गतेसम्म कीर्तिपुरस्थित अन्तर्राष्ट्रिय क्रिकेट मैदानमा आयोजना हुनेछ ।
गण्डकीका एकैसाथ चार शाखा,"काठमाडौं (कास) गण्डकी विकास बैंकले काठमाडौंको जोरपाटी, बालुवाखानी र जरंखुमा र भक्तपुरको थिमीमा एकैसाथ ४ शाखा कार्यालय सञ्चालनमा ल्याएको छ । पोखरामा केन्द्रीय कार्यालय रहेको बैंकका यी शाखासँगै देशभर ९५ शाखा पुगेका छन् ।"
"जन्ती बस दुर्घटनामा ३ को मृत्यु, ४९ घाइते","मकवानपुर (कास) जन्ती सवार बस दुर्घटना हुँदा तीन जनाको घटनास्थलमै मृत्यु भएको छ भने ४९ जना घाइते भएका छन् । बुधबार साँझ कान्ति लोकपथअन्तर्गत मकवानपुर गढीगाउँपालिका२ स्थित शिखरकटेरीको ओरालो घुम्तीमा ब्रेक नलाग्दा बस पहरामा ठोक्किएको हो । मृत्यु हुनेमा गढी७ का २९ वर्षीय टोमबहादुर मोक्तान र ३५ वर्षीय सोम रुम्बा छन्, अर्का एकको सनाखत हुन बाँकी रहेको प्रहरीले जनाएको छ । उक्त गाउँपालिकाका अध्यक्ष विदुर हुमागाईंका अनुसार बकैया११ घट्टेबाट दुलही लिएर गढी७ कन्यातर्फ आउँदै गरेको ना३ख ३५५६ नम्बरको बस दुर्घटना भएको हो । घाइतेमध्ये १२ जनाको अवस्था गम्भीर छ । सामान्य घाइते २९ जनाको हेटौंडा अस्पताल र २० जनाको चुरेहिल अस्पतालमा उपचार भइरहेको प्रहरीले जनाएको छ । मृतकको शव हेटौंडा ल्याइएको छ । दुर्घटनामा दुलही फूलमाया लामा पनि घाइते छिन् । ओरालो घुम्तीमा बस पहरामा ठोक्किएको प्रहरी निरीक्षक सुरेन्द्र श्रेष्ठले बताए । करिब ६० जना यात्रु सवार रहेको बुझिएको छ, उनले भने, क्षमताभन्दा दोब्बर त भयो, चालकले गति नियन्त्रण गर्न नसकेको अवस्था भन्ने बुझियो । बसमा यात्रु उभिएर र छतमा पनि बसेर यात्रा गरेको खुलेको उनले बताए । घटनालगत्तै फरार चालकको खोजी भइरहेको प्रहरीले जनाएको छ ।"
बन्दाबन्दै खस्यो पुल,"गोरखा (कास) तनहुँको भानु नगरपालिका३ तुरतुरे र गोरखाको पालुङटार नगरपालिका५ हवाईग्राउन्ड जोड्ने मर्स्याङदी नदीमाथि निर्माणाधीन मोटरेबल पुलको फर्मा खसेको छ । ८६ मिटर लामो पुलको ४३ मिटरमा राखिएका झन्डै तीन हजार फलामे टेकासँगै फर्मा मंगलबार खसेको स्थानीयले बताए । फर्मा खस्दा तीन कामदार घाइते भएका छन् । घाइतेमध्ये बर्दियाका २२ वर्षीय सुनील चौधरीको अवस्था गम्भीर छ । उनको काठमाडौंस्थित न्युरो अस्पतालमा उपचार भइरहेको डीएसपी वासुदेव खतिवडाले बताए । बर्दिया घर भएका राज चौधरी र सन्दीप चौधरीको अवस्था सामान्य छ । पालुङटार नगरपालिकाका मेयर दीपकबाबु कँडेलले पुल निर्माणका क्रममा लापरबाही गरिएको बताए । वर्कम्यानसिपको कमजोरी देखियो, उनले भने, पूरै फर्मा झरेका छन् । स्थानीय केशरकुमार श्रेष्ठका अनुसार खसेको फर्मा हटाउन कामदार खटाइएको छ । फर्मा बिछ्याएर रड भरिँदै रहेछ, टेकाले धान्न नसकेर सबै फर्मा ढलेर लडेका छन्, उनले भने । पालुङटारतुरतुरे सडक खण्ड अन्तर्गतको बेलिब्रिज विस्थापित गर्न २०७२ असार २५ देखि मोटरेबल पुल निर्माण थालिएको हो । २०७५ सार २५ सम्म निर्माण सक्ने गरी ठेक्का पाएको गौरी पार्वती निर्माण सेवाले समयमै काम सकेको छैन । पछिल्लो पटक २०७६ असार २५ सम्मका लागि कम्पनीको म्याद थप गरिसकिएको छ । सडक विभागअन्तर्गतको पुल योजना कार्यालय पाल्पाका योजना प्रमुख भीमार्जुन कँडेलले पुलको फर्मा खस्नु सामान्य भएको बताएका छन् । सटिङ लगाउँदा लगाउँदै ढलेको हो, बनिसकेपछि होइन, साधारण कुरो हो । फेरि काम सुरु गरिहाल्छौं, उनले भने ।"
मणिपुरबाट २२ नेपाली फर्काइँदै,"(काठमाडौं)  संगठित मानव तस्करको गिरोहले भारतको मणिपुर हुँदै म्यानमार लैजान खोज्दा उद्धार गरिएका २२ जना नेपालीलाई नेपाल ल्याउने तयारी गरिएको छ । दिल्लीस्थित नेपाली दूतावासमा कार्यरत एसएसपी प्रकाश अधिकारीका अनुसार फरकफरक समयमा उद्धार गरिएका उनीहरूमध्ये धेरैजसो महिला रहेको र तिनीहरू मानव तस्करको फन्दामा परेर अवैध बाटो हुँदै वैदेशिक रोजगारीका निम्ति जान लागेका थिए । अधिकांशलाई खाडीका विभिन्न देशमा घरेलु कामदारका रूपमा लैजान लागिएको थियो । २०७२ वैशाखमा घरेलु कामदार पठाउनेसम्बन्धी निर्देशिका जारी गर्दै सरकारले साउदी अरब, कतार, कुवेत, यूएई, ओमान र बहराइन, लेवनान र मलेसियामा घरेलु महिला कामदार पठाउन प्रतिबन्ध लगाएको थियो । सरकारी प्रतिबन्धपछि महिलालाई भारतीय बाटो हुँदै अवैध रूपमा तेस्रो देश लैजाने काममा संगठित मानव तस्करहरू सक्रिय देखिन्छन् । मणिपुर हुँदै अवैध रूपमा म्यानमार छिराएर खाडी र इराकजस्ता देशमा घरेलु कामदारको तस्करी नयाँ घटना होइन । २०७५ फागुन ७ मा पनि मणिपुरबाट भारतीय प्रहरीले अवैध बाटोबाट घरेलु कामदारका रूपमा मुख्यतः इराक र कुवेत जान हिँडेका १ सय ७९ जनाको उद्धार गरेको थियो । जसमा १ सय ४७ जना महिला थिए । प्रहरीको मानव तस्कर नियन्त्रण ब्युरोका अनुसार गत वर्षको फागुनयता संगठित मानव तस्करको सम्पर्कबाट अवैध रूपमा विभिन्न देशको श्रम बजारमा प्रवेश गर्न खोज्ने २ सय ७२ जनाको उद्धार भएको छ । ब्युरोका प्रवक्ता एसपी गोविन्द थपलियाले उद्धार भएकालाई सरकारी प्रक्रिया पूरा गरेरै नेपाल फर्काउने तयारी भइरहेको बताए । उनले उद्धार भएकाबारे भारतीय प्रहरीले पनि अनुसन्धान गरेको उल्लेख गर्दै भने, नेपाली, भारतीय र खाडीका विभिन्न देशका एजेन्ट मिलेर तस्करीको यस्तो रुट चलाएको देखिन्छ । एसपी थपलियाको बुझाइमा दिल्लीस्थित विमानस्थल हुँदै तेस्रो मुलुक जानका लागि नो अब्जेक्सन सर्टिफिकेट अनिवार्य गरिएपछि मणिपुर हुँदै अवैध रूपमा म्यानमार छिराउने रुट सक्रिय भएको देखिन्छ । गत वैशाख २६ मा पनि पूर्वोत्तर भारतको मिजोरमबाट अवैध रूपमा खाडीका विभिन्न देशमा घरेलु कामदारका रूपमा लैजान लागिएका २३ महिलाको उद्धार गरिएको थियो । मिजोरमको प्रान्तीय राजधानी आइजोलबाट करिब १ सय ८८ किलोमिटरको दूरी छिचोलेपछि चम्फाइ बजार पुगिन्छ । छिमेकी म्यानमारको सिमानामा रहेको यो बजारको पारिपट्टि जोखोथार बजार छ । तेस्रो देशका नागरिकलाई पारिको बजार जान भिसा लिनु अनिवार्य छ तर संगठित मानव तस्करका गिरोहले अध्यागमनका कर्मचारी र प्रहरीलाई प्रलोभनमा पारेर यही बजार हुँदै वा मणिपुरको मोरो भन्ने ठाउँ हुँदै अवैध रूपमा म्यानमार छिराउने गरेको देखिन्छ ।"
करेलीकाँडामा थप चिकित्सक पुगे,"रुकुम पश्चिम (कास) डोल्पाको त्रिपुरासुन्दरी नगरपालिका१ करेलीकाँडामा फैलिएको अज्ञात रोग नियन्त्रणमा आउन नसकेपछि चिकित्सक टोली पुगेको छ । बुधबार बिहान हेलिकप्टरमार्फत औषधि र उपकरणसहित पुगेका चिकित्सक तथा स्वास्थ्यकर्मीले घरघरमा गई उपचार थालेका छन् । रोग नियन्त्रणका लागि सुर्खेतबाट ल्याब टेक्निसियन तथा चिकित्सकको टोली डोल्पा पठाइएको हो । जिल्ला अस्पतालका चिकित्सक पनि करेलीकाँडा पुगेका छन् । रोग पत्ता लगाउनुपर्ने भएकाले ल्याब टेक्निसियनमार्फत नमुना संकलन गरी सुर्खेत पठाइएको प्रमुख जिल्ला अधिकारी सुरेश सुनारले बताए । यसअघि स्थानीय स्वास्थ्यकर्मीले मात्रै गाउँलेको उपचार गरिरहेका थिए । ५० भन्दा बढी स्थानीयवासीमा एकैखाले लक्षण देखिएको थियो । उनीहरूमा ज्वरो आउने, टाउको दुख्ने, खोकी लाग्ने, रिंगटा लाग्ने, हातखुट्टा दुख्नेलगायत लक्षण देखिएका छन् । प्रमुख जिल्ला अधिकारी सुनारका अनुसार रोग पहिचान नभएपछि उक्त क्षेत्रका विद्यालय अनिश्चितकालका लागि बन्द गरिएको छ ।"
एपीएफविरुद्ध पुलिस हाबी,रुपा गहतराज
सकियो छनोट सम्भावना,(काठमाडौं)  नेपाली क्रिकेट टोली एसीसी एसिया कप छनोटको प्रारम्भिक चरण पार गर्न असफल भएको छ । एसीसी इस्टर्न रिजन ट्वान्टी२० कपमा मलेसिया र हङकङसँग पराजित भएपछि कठिन स्थितिमा पुगेको नेपालले बुधबार घरेलु टोली थाइल्यान्डलाई ९ विकेटले हराए पनि फाइनल पुग्न नसक्ने निश्चित भएको छ । इस्टर्न रिजनका फाइनलिस्ट टोलीले अगस्टमा एसिया कप छनोट खेल्न पाउनेछन् । जहाँ वेस्टर्न रिजनका फाइनलिस्ट टोलीसँग राउन्ड रोबिन प्रणालीमा प्रतिस्पर्धा हुनेछ । त्यो प्रतियोगिता विजेताले सेप्टेम्बरमा टेस्ट मान्यताप्राप्त ५ राष्ट्रसँग एसिया कप ट्वान्टी२० खेल्ने अवसर पाउनेछ । नेपालले अहिलेसम्म एसिया कप खेलेको छैन । सुरुआती दुई खेल मलेसियासँग २२ र हङकङसँग ४३ रनले पराजित भएपछि नेपालले फाइनल पुग्नका लागि बाँकी २ खेल ठूलो अन्तरमा जित्ने र अन्य टिमको नतिजा आफूअनुकूल हुनुपर्ने समीकरण बनेको थियो । त्यसअनुसार बुधबार नेपालले थाइल्यान्डमाथि ठूलो अन्तरको जित निकाल्यो । तर दिनको दोस्रो खेलमा सिंगापुरले हङकङलाई १६ रनले पराजित गरेपछि नेपाल सिंगापुरसँग खेल्नुअगावै फाइनल नपुग्ने निश्चित भएको हो । लगातार तीन जितपछि सिंगापुर फाइनलमा पुगेको छ । अब मलेसिया र हङकङबीचको विजेताले फाइनलमा स्थान बनाउन छ । दुवैको तीन खेलबाट २ जितसिहत ४४ अंक बनाएका छन् । बैंककको ट्रेडथाई क्रिकेट मैदानमा घरेलु टोलीले दिएको ६७ रनको लक्ष्य नेपालले ५३ ओभरमै १ विकेट क्षतिमा भेट्टायो । ब्याटिङलाइन परिवर्तन गरेको नेपालले थाइल्यान्डसँग पूर्व कप्तान पारस खड्का र कुशल मल्ललाई ओपनिङ पठाएको थियो । खराब लयबाट गुज्रिइरहेका पारस ९ रनको स्कोरमा आउट भए पनि त्यसपछि आएका पवन सर्राफले कुशलसँग ५८ रनको अविजित साझेदारी गर्दै खेल जिताए । कुशलले १८ बल खेलेर २ छक्का र ५ चौका सहयोगमा ३६ रन बनाए । छक्का प्रहार गर्दै टिमलाई जित दिलाएका पवनले १० बलमा ३ छक्का र २ चौकासहित २७ रन जोडे । त्यसअघि टस जितेको थाइल्यान्डले अन्तिम बलमा अलआउट हुनुअघि न्युन योगफल बनाउँदा दुई ब्याट्सम्यानले मात्र दोहोरो अंकमा रन बटुल्न सके । तेस्रो नम्बरमा ब्याटिङ गरेका हेन्नो जोर्डनले १६ र नवौं नम्बरका फिरियापोङ सुआनचुआईले अविजित १३ रन बनाए । थाई इनिङ्स ध्वस्त पार्न करण केसीले ३ विकेट लिए । उनले ४ ओभरमा २ मेडन राख्दै १२ रन खर्चिए । ४ ओभरमा २३ रन खर्चिएका अविनाश बोहराले २ विकेट लिए । सन्दीप लामिछानेले १ र ट्वान्टी२० अन्तर्राष्ट्रियमा डेब्यु गरेका भुवन कार्कीले १ विकेट लिए । भुवनले उत्कृष्ट बलिङ गर्दै ४ ओभरमा १ मेडनसहित ६ रनमात्र खर्चिए । सन्दीपले आफ्नो स्पेलमा २ मेडन राख्नै ९ रन खर्चिएका थिए । त्यसक्रममा २४ मध्ये २२ बलमा उनले रन दिएनन् । बाँकी २ बलमा ३ रन खर्चिएका उनको ६ रन वाइड बलिङबाट गएको हो । दुईपल्ट वाइड फाल्दा एउटा बल चौका भएको थियो । डट बलमा यो उनको सबैभन्दा उत्कृष्ट प्रदर्शन हो । सन्दीपले यसै प्रतियोगिताबाट ट्वान्टी२० क्रिकेटमा १ सय विकेट पूरा गरेका थिए । यस प्रतियोगितामा अहिलेसम्म उनले ५ विकेट लिइसकेका छन् । समग्रमा उनको ट्वान्टी२० विकेट १ सय ४ पुगेको छ ।
लिभरपुलको अर्को हार,"लन्डन पछिल्ला चार खेलमा तेस्रो असफलताका रूपमा मंगलबार राति चेल्सीसँग २० ले पराजित हुँदै एफए कपबाट बाहिरिनुका बाबजुद प्रशिक्षक योर्गन क्लोपले लिभरपुलको यस सिजनको प्रदर्शनलाई सर्वश्रेष्ठ करार गरेका छन् । क्लोपले प्रिमियर लिगको ४५ औं खेलमा शनिबार पहिलोपल्ट हारे बेहोरेको टिमबाट सात परिवर्तन गरेका थिए । तर उनले टिमलाई अन्य युवा टोलीको तुलनामा उत्कृष्ट दाबी गरे । लिभरपुलको युवा टोली एभरटन र श्रेसवरीलाई पराजित गरी एफए कपको पाँचौं चरण पुगेको थियो । तर विलियन र रस बार्कलीको गोलमा फ्रान्क लाम्पार्डको चेल्सीले स्टामफोर्ड ब्रिजमा अत्यावश्यक जित पायो । २० ले पराजित हुनु पक्कै राम्रो होइन । तर, यसलाई बृहत कोणबाट हेर्दा राम्रो हुन्छ । हामीले गोलको उत्कृष्ट अवसर खेर फाल्यौं, हारपछि क्लोपले भने । ३० वर्षमा पहिलोपल्ट प्रिमियर लिगको उपाधि जित्ने अभियानमा रहेको लिभरपुल २२ अंकको अग्रतासहित शीर्षस्थानमा आरामको स्थितिमा छ । तर च्याम्पियन्स लिगको उपाधि रक्षा गर्ने लक्ष्यमा एक खुट्किलो अगाडि बढ्न अर्को साता हुने प्रिक्वाटरफाइनल दोस्रो लेगमा एट्लेटिको म्याड्रिडको १० को अग्रता उल्टाउनुपर्नेछ । पछिल्लो ३ साता हाम्रो यो सिजनकै खराब समय रह्यो । तर अबका तीन साता सिजनकै सानदार समय बनाउने अवसर छ र यही अनुसारको योजना बनाएका छौं, क्लोपले भने ।प्रिमियर लिगका पछिल्ला १६ खेलमा ५ जित तथा च्याम्पियन्स लिगको प्रिक्वाटरफाइनलको पहिलो लेग बार्यन म्युनिखसँग ३० ले गुमाएपछि सिजनमा कम्तीमा एउटा उपाधि आशा जीवित राख्न चेल्सीका लागि यो खेल जित्नैपर्ने थियो । हामी इडेन हाजार्ड र डिएगो कोस्टा तथा जोन टेरी र डिडियर ड्रोग्बाका समयको चेल्सी रहेनौं । हामीसँग युवा खेलाडीको वर्चस्व छ र खराब समयबाट मुक्ति पाउने प्रयासमा छौं, चेल्सीकै पूर्व खेलाडी लाम्पार्डले भनेका छन् ।मंगलबार न्युकासल र सेफिल्ड युनाइटेडले पनि क्वाटरफाइनलमा स्थान सुरक्षित गरेका छन् । मिगुल अल्मिरोनको दुई गोल सहयोगमा न्युकासलले वेस्टह्यामलाई ३२ ले पराजित गर्दै १४ वर्षमा पहिलोपल्ट एफए कपको अन्तिम ८ को यात्रा तय गरेको हो । विल्ली सार्पको निर्णायक गोलमा सेफिल्डले रिडिङलाई अतिरिक्त समयमा २१ गोलले हराउँदै क्वाटरफाइनल पुगेको हो ।"
मछिन्द्र फाइनलमा,"(इलाम)  सहिद स्मारक ए डिभिजन लिग विजेता मछिन्द्र क्लब बुधबार इलाममा जारी छैटौं माईभ्याली गोल्डकप फुटबलको फाइनलमा पुगेको छ । दार्जिलिङको मानेभन्ज्याङ फुटबल क्लबलाई ३० ले पराजित गर्दै मछिन्द्र उपाधि नजिक पुगेको हो । मछिन्द्रबाट दुई गोल रेजिन सुब्बाले गरेका थिए । अर्को गोल एडिलाजा सोमिडेको नाममा रह्यो । पहिलो हाफको १९ औं मिनेटमा मछिन्द्रका रन्जित धिमालले दिएको पासमा पेनाल्टी क्षेत्र नजिकैबाट रेजिनले आकर्षक गोल गरेका हुन् । त्यसको दुई मिनेटभित्र रन्जितको कर्नरमा एडिलाजाले हेडमार्फत दोस्रो गोल गरेका थिए । मछिन्द्रले नियन्त्रणमा लिएको खेलमा ८६ औं मिनेटमा रेजिनले वान भर्सेस वानको अवस्थामा गोल गर्दै अग्रता बढाए । खेलमा मछिन्द्रका देवेन्द्र तामाङ म्यान अफ द म्याच घोषित भए । मानेभन्ज्याङको हारसँगै भारतका चारै टिम बाहिरिएका छन् । कोलकाताको मोहम्मडन, सिक्किमको ग्यान्टोक सिटी र नागाल्यान्डको कोहिमा इगल फुटवल क्लब पहिलो चरणबाटै बाहिरिए । मछिन्द्रले खेल अवधिभर नै मानेभन्ज्याङलाई दबाबमा राख्यो । अनुभवी खेलाडीले भरिएको मछिन्द्रका लागि विमल घर्तीमगरले पाएका केही अवसर गोलमा परिणत गर्न सकेनन् । तीन अफ्रिकन खेलाडीसहित मैदान उत्रिएको मछिन्द्रले पहिलो खेलमा भन्दा सुधारिएको प्रदर्शन गरेको थियो । विपक्षी टिमको कमजोरीको पर्याप्त फाइदा उठायौं, मछिन्द्रका प्रशिक्षक प्रवेश कटुवालले भने, पहिलो हाफमा नै दुई गोल निकाल्न सफल भएकाले सहज भयो ।मानेभन्ज्याङका प्रशिक्षक रिवाङ भुटियाले खेलाडीले राम्रो प्रदर्शन गरे पनि जित निकाल्न नसकेको बताए । अर्को वर्ष बलियो टिमका साथ सहभागी हुनेछौं, उनले भने । बुधबार आयोजक माईभ्याली फुटबल क्लब र त्रिभुवन आर्मी क्लबबीच दोस्रो सेमिफाइनल हुनेछ ।"
मकवानपुर गोल्डकप सर्यो,मकवानपुर (कास) हेटौंडामा हुने तेस्रो मकवानपुर गोल्डकप फुटबल प्रतियोगिता एक महिना पछाडि सरेको छ । मकवानपुर जिल्ला फुटबल संघले फागुन २९ देखि हुनुपर्ने प्रतियोगिता तयारी र प्राविधिक कारणले एक महिना पछाडि सार्नुपरेको जनाएको छ । प्रतियोगिता चैत २९ देखि हुनेछ । यसअघि अखिल नेपाल फुटबल संघ (एन्फा) ले फागुन २९ देखि खेल आयोजना गर्न अनुमति दिएकोमा विभिन्न ठाउँमा भइरहेको गोल्डकपको मिति जुधेकाले आयोजकले एक महिनापछिको मिति मागेको थियो । गत वर्ष मकवानपुर गोल्डकपको नाममा भएको प्रतियोगिता यसपालिदेखि स्थानीय तह तेस्रो राष्ट्रिय फुटबल प्रतियोगिता मकवानपुर गोल्डकप हुनेछ । प्रतियोगिताका लागि जिल्लाका स्थानीय तहले ६५ लाख रुपैयाँ सहयोग गर्ने भएको छ । यसवर्ष विजेताले १० र उपविजेताले ५ लाख पाउनेछन् ।
राजर्षि जनक कप आजदेखि,सर्लाही (कास) प्रदेश२ को सर्वाधिक धनराशिको चौथो राजर्षि जनक कप राष्ट्रिय फुटबल प्रतियोगिता बिहीबार वाग्मतीको मैदानमा सुरु हुँदै छ । उद्घाटन खेलमा आयोजक वाग्मती युवा क्लब (नीलो) र ब्वाइज युनियन क्लब काठमाडौंबीच प्रतिस्पर्धा हुनेछ । चैत १ सम्म चल्ने प्रतियोगिता विजेताले १० लाख र उपविजेताले ५ लाख रुपैयाँ पुरस्कार जित्नेछन् । आयोजक क्लबका अध्यक्ष किस्मत मैनालीले प्रदेश २ कै ठूलो धनराशिको फुटबल प्रतियोगिता भएको बताए । सन्तोष श्रेष्ठ स्मृति खेल मैदानमा हुने प्रतियोगितामा दुई विदेशीसहित १२ टिमले भाग लिनेछन् । विधागत उत्कृष्टले जनही २० हजार तथा म्यान अफ द म्याच हुनेले १० हजार रुपैयाँ पाउनेछन् । सर्वाधिक गोलकर्ताले ५१ हजार र सर्लाहीका एक खेलाडीलाई वाग्मती राइजिङ अफ द इयर प्लेयर घोषणासहित मोटरसाइकल दिइने जनाइएको छ ।
खेलकुद विधेयक पारित,"काठमाडौं (कास) समयानुकूल हुने गरी ल्याइएको खेलकुदको विकास सम्बन्धमा व्यवस्था गर्न बनेको विधेयक२०७५ संसद्को तल्लो सदन प्रतिनिधिसभाबाट बुधबार पारित भएको छ । राष्ट्रिय सभाबाट उत्पत्ति भएकाले यो विधेयक पुनः राष्ट्रिय सभामै पेश हुनेछ । त्यहाँबाट पारित भएपछि राष्ट्रपतिबाट प्रमाणीकरण गरिनेछ । भदौ १ मा प्रतिनिधिसभाको समितिमा पेश भएको थियो । प्रतिनिधिसभाको शिक्षा, स्वास्थ्य र खेलकुद समितिले ६ महिना लगाएर माघ २७ गते केही संशोधनसहित पास गरेको थियो । २०७५ फागुन ५ मा खेलकुदमन्त्री जगतबहादुर विश्वकर्माले पहिलोपल्ट विधेयक राष्ट्रिय सभामा दर्ता गरेका थिए ।"
राष्ट्रिय स्क्वास शुक्रबारदेखि,"काठमाडौं (कास) नेपाल स्क्वास र्याकेट्स संघको आयोजनामा खुला स्क्वास प्रतियोगिता शुक्रबार सुरु हुनेछ । ५ दिन चल्ने प्रतियोगिता सातदोबाटोस्थित स्क्वास एकेडेमीमा हुनेछ । पारवाहन कम्पनी पशुपति रोड क्यारियर नेपालको मुख्य प्रायोजन रहने प्रतियोगिता पहिलोपल्ट हुन लागेको हो । खुला पुरुष, महिला र मास्टर ४५ वर्षमाथि गरी तीन विधामा प्रतिस्पर्धा हुने बुधबार पत्रकार सम्मेलनमा संघका महासचिव सुरेश गुरुङले बताए । ब्रिटिस गोर्खा आर्मीका १० समेत गरी ६० भन्दा बढी खेलाडीको सहभागिता रहने जनाइएको छ । ब्रिटिस गोर्खाको टिम काठमाडौं आइसकेको छ । स्पर्धामा १३ औं सागका कांस्य विजेता नेपाली खेलाडी सहभागी पनि सहभागी छन् ।"
राइनोज र शंकरनगर भिड्ने,भैरहवा (कास) भैरहवामा भइरहेको एसियन च्यालेन्जर ट्रफी क्रिकेट प्रतियोगिताको फाइनलमा राइनोज क्रिकेट क्लब काठमाडौं र शंकरनगर क्रिकेट कलब रूपन्देही भिड्ने भएका छन् । सिद्धार्थ रंगशालामा बुधबार सेमिफाइनलमा राइनोजले अर्सक क्रिकेट क्लब बंगलादेशलाई ९ विकेट र शंकरनगरले वेस्टर्न क्रिकेट क्लब बुटवललाई ४४ रनले हराएका थिए । फाइनल बिहीबार हुनेछ ।
