शीर्षक,विवरण
नाकाहरूमा जोखिमपूर्ण आवागमन,"भवानी भट्ट (कञ्चनपुर), रूपा गहतराज (नेपालगन्ज), अजित तिवारी (जनकपुर), माधव ढुंगाना (भैरहवा), नवीन पौडेल (परासी) र मनोज पौडेल (कपिलवस्तु)"
सशस्त्रको अस्पताल कोरोनाका लागि मात्रै,"मन्त्रीको नेतृत्वमा ६ कार्यदल उच्चस्तरीय समितिमा रहेका मन्त्रीहरूलाई पनि निश्चित जिम्मेवारी तोक्दै कार्यदल गठन गरिएको छ । क्वारेन्टाइन केन्द्र राख्ने कामको संयोजन पर्यटनमन्त्री योगेश भट्टराईले गर्नेछन् । यसमा स्वास्थ्य मन्त्रालय र संघीय मामिला तथा स्थानीय विकास मन्त्रालयका प्रतिनिधि पनि रहने छन् । बिरामी व्यवस्थापन कार्यदल गृहमन्त्री रामबहादुर थापाको नेतृत्वमा गठन भएको छ । सूचना व्यवस्थाका लागि सञ्चारमन्त्री युवराज खतिवडा, विदेशबाट ल्याउने स्वास्थ्य सामग्रीको आपूर्तिमा परराष्ट्रमन्त्री प्रदीप ज्ञवाली, अन्य आपूर्ति व्यवस्था मिलाउन उद्योग, वाणिज्य तथा आपूर्तिमन्त्री लेखराज भट्ट र राजनीतिक सामाजिक पक्षसँगको समन्वयका लागि कृृषिमन्त्री घनश्याम भुसालको संयोजकत्वमा कार्यदल बनाइएको छ । सबै कामको अनुगमन भने उच्चस्तरीय समितिका संयोजक उपप्रधानमन्त्री ईश्वर पोखरेलले गर्नेछन् । अहिलेसम्म भएका निर्णयको कार्यान्वयन र प्रभावकारिता हुनैपर्ने र थप कदम चाल्नुपर्ने भएकाले कार्यदलहरू बनाइएको अर्थमन्त्री तथा सरकारका प्रवक्ता खतिवडाले जानकारी दिए ।"
कोरोनाबाट बेलायतमा भूतपूर्व गोर्खाको मृत्यु,"(लन्डन)  कोभिड१९ को संक्रमणबाट लन्डनमा एक जना भूतपूर्व गोर्खा सैनिकको मृत्यु भएको छ । संखुवासभा खाँदबारी स्थायी घर भई लन्डन साउथ ह्यारो बस्दै आएका ६६ वर्षीय लीलाबहादुर राईको मंगलबार मृत्यु भएको हो । संखुवासभा समाज बेलायतका अध्यक्ष नैनसिंह गुरुङका अनुसार लन्डनस्थित नर्थविक पार्क अस्पतालले फोनमार्फत कोभिड१९ का कारण राईको मृत्यु भएको जानकारी गराएको छ । अस्पतालले परिवारका सबै सदस्यलाई १४ दिनसम्म आइसोलेसनमा बस्न पनि भनेको छ । यसबारे लिखित रिपोर्ट भने अस्पतालले सोमबार मात्र दिने भएको छ । लन्डनस्थित नेपाली दूतावासका उपनियोग प्रमुख शरदराज आरनले राईको निधन कोभिड१९ बाट भएको परिवारले जानकारी दिएको बताए ।संखुवासभा समाज बेलायतका सल्लाहकार एवं छिमेकी टीका लोहरूङका अनुसार राई निमोनियाबाट ग्रस्त भएपछि केही दिनअघि नर्थविक पार्क अस्पताल भर्ना भएका थिए । डिस्चार्ज भएर फर्किएका उनमा मंगलबार दिउँसो ४ बजे अचानक समस्या देखिएको थियो । त्यसपछि फेरि अस्पताल लगिएकामा साँझ ८ बजे चिकित्सकले मृत घोषणा गरेका थिए । राई कोलेस्टेरोल, घुँडा सुन्निनेलगायत समस्याबाट पनि पीडित थिए । उनको करिब दुई दशकअघि मिर्गौला प्रत्यारोपण गरिएको थियो । उनी पछिल्लो समय रुघाखोकीबाट ग्रस्त थिए ।"
कोरोनाविरुद्ध घरदैलो,"नवदुर्गा स्वास्थ्य चौकीका प्रमुख दीपेन्द्र विष्टले भारतबाट फर्किएका युवालाई निगरानीमा राखिएको जानकारी दिए । सामान्य रुघाखोकी र ज्वरो आएकाहरू पनि स्वास्थ्यकर्मीको निगरानीमा छन्, उनले भने, अहिलेसम्म कुनै अप्रिय अवस्था देखिएको छैन । स्वास्थ्य चौकी प्रमुख विष्टले सीमानाकामा हुने सामान्य जाँचले मात्र संक्रमण रोक्न नसक्ने बताए । नवदुर्गा गाउँपालिकामा १९ हजारको बसोबास छ । घरधुरी संख्या भने ४ हजार ५ सय छ । हरेक घरधुरीमा पुगेर निगरानी सुरु भएपछि सर्वसाधारणमा उति चिन्ता नरहेको स्थानीय रामबहादुर बोहराले बताए । भारतबाट फर्केकालाई घरपरिवारले पनि निगरानी गरिरहेका छन्, उनले भने । गाउँपालिका अध्यक्ष कवीन्द्र विष्टले विद्यार्थी, शिक्षक, स्वास्थ्य स्वयंसेविका, विभिन्न सामुदायिक संस्थाका पदाधिकारी र आमा समूहलगायत सबैलाई यस विषयमा अभिमुखीकरण गरिएको जानकारी दिए । राजनैतिक दलका प्रतिनिधि, गाउँसभाका सदस्य र कार्यपालिका सदस्यसहितका अगुवालाई पनि यो अभियानमा परिचालन गरिएको छ, उनले भने, प्रतिकार्य टोलीले पनि भारतबाट फर्किएका युवालाई सचेत पार्ने काम गरिरहेको छ ।"
अनुमतिबिनै विदेशी एयरलाइन्सले ल्याए ६४ नेपाली,"(काठमाडौं)  कोरोना भाइरस (कोभिड१९) को संक्रमण फैलिएका देशबाट थाई एयरवेज र एयर इन्डियाले शनिबार ६४ जना नेपालीलाई काठमाडौं ल्याएका छन् । सम्भावित संक्रमणलाई ध्यानमा राखेर सरकारले लगाएको अस्थायी प्रतिबन्धको बेवास्ता गर्दै ती एयरलाइन्सले जापान, मलेसिया, संयुक्त अरब इमिरेट्स (यूएई) र भारतबाट ६ महिलासहित ६४ नेपालीलाई ल्याएका हुन् । अध्यागमन विभागका महानिर्देशक ईश्वरराज पौडेलले सरकारको निर्णय उल्लंघन गर्दै विदेशी एयरलाइन्सले प्रतिबन्धित मुलुक र ट्रान्जिट अनुमति नदिइएका स्थानबाट यात्रु ल्याएको बताए ।संक्रमण रोक्न सरकारले चालेको कदमलाई नै चुनौती दिने गरी उडान भर्नु गम्भीर त्रुटि र कानुन उल्लंघन भएको उनको भनाइ छ । त्रिभुवन अन्तर्राष्ट्रिय विमानस्थल अध्यागमन कार्यालयका प्रमुख सागर आचार्यले पनि दुवै एयरलाइन्सले बिनाअनुमति नेपालीलाई ल्याएको बताए । नेपाल ओर्लिएका सबै जनालाई १४ दिनसम्म आफ्नै खर्चमा बस्ने गरी खरिपाटीस्थित क्वारेन्टाइनमा पठाइएको छ । उनीहरूलाई सेनाका चिकित्सकको निगरानीमा राखिएको छ । आचार्यका अनुसार एयर इन्डियाबाट २६ र थाई एयरवेजबाट ४८ जना आएका थिए । महानगरीय प्रहरी परिसर भक्तपुरका एसपी सविन प्रधानका अनुसार विदेशबाट आएका सबैलाई भरपर्दो सुरक्षा व्यवस्थासहित क्वारेन्टाइनमा राखिएको छ । पछिल्लो तथ्यांकअनुसार कोरोना संक्रमणबाट जापानमा ३५ जना मानिसको मृत्यु, १ हजार ७ जना संक्रमित भएका छन् । २ सय १५ जना संक्रमित निको भएर घर फिर्ता भइसकेका छन् । त्यस्तै मलेसियामा १ हजार ३० जना संक्रमित भएकामा तीन जनाको मृत्यु भइसकेको छ भने ८७ जना निको भएर घर गएका छन् । संयुक्त अरब इमिरेट्स (यूएई) मा १ सय ४० जनामा संक्रमण देखिएकोमा ३१ जनालाई निको भएको विश्व स्वास्थ्य संगठन (डब्लूएचओ) को तथ्यांकमा उल्लेख छ । बिनाअनुमति दुवै एयरलाइन्सले कतार, मलेसिया र दुबईमा रहेका नेपालीलाई बोकेर आएका रहेछन्, यसबारे नागरिक उड्डयन प्राधिकरणसँग जवाफ मागेका छौं, आचार्यले कान्तिपुरसँग भने, हाम्रै देशका नागरिक भएका कारण केही लचक भएर स्वास्थ्य जाँचका लागि क्वारेन्टाइनमा पठाएका हौं । यसअघि चीनबाट आएका १ सय ७५ जनालाई सोही क्वारेन्टाइनमा राखेर स्वास्थ्य जाँच गरिएको थियो । कोरोनाको संक्रमण नदेखिएपछि उनीहरू घर फिर्ता भएका थिए । अन्य देशबाट पनि यात्रु आउन सक्ने भएकाले कडाइ गर्न र आउनेक्रममा आकाशमै भए सम्बन्धित देशतर्फ डाइभर्ट गर्न निर्देशन दिइएको उनले स्पष्ट पारे । नागरिक उड्डयन प्राधिकरणका महानिर्देशक राजन पोखरेलले प्रतिबन्ध लगाएकाबाहेक मुलुकबाट आएका जहाजलाई मात्रै अवतरणको अनुमति दिइएको दाबी गरे । अस्थायी प्रतिबन्ध लगाइएकाबाहेक मुलुकबाट आएका नेपालीलाई मात्र अवतरण अनुमति दिएका हौं, चैत ९ गते राति १२ बजेसम्म उनीहरूले यात्रु ओसार्न पाउँछन्, उनले भने, आइतबार रातिपछि आउनेलाई मात्रै पूर्ण रूपमा रोक लगाइनेछ ।अनुमति नलिई नेपाल अवतरण गरेको प्रकरणमा प्राधिकरणले एयर ट्राफिक कन्ट्रोल (एटीसी) र ती एयरलाइन्ससँग स्पष्टीकरण सोधेको स्रोतले बतायो । पोखरेल भने यस विषयमा खुल्न चाहेनन् । जबर्जस्ती उडान भर्ने एयरलाइन्स र अनुमतिबिनै अवतरण अनुमति दिने एटीसीलाई प्राधिकरणले स्पष्टीकरण सोधेको छ, जबर्जस्ती गरे आगामी उडान भर्न नदिने चेतावनी दिएको छ, स्रोतले कान्तिपुरसँग भन्यो । उनले आइतबारबाट कुनै पनि मुलुकबाट यात्रु लिएर विमान आउन नदिने र अनुगमनमा कडाइ गरिने बताए ।"
टेकुका बिरामी अन्तै पठाइँदै,"(काठमाडौं)  टेकुस्थित शुक्रराज ट्रपिकल तथा सरुवा रोग अस्पतालले कोभिड१९ सँग सम्बन्धित बिरामीको मात्रै उपचार गर्ने भएको छ । अस्पतालले ओपीडी सेवा बन्द गरेको छ । यसअघि अस्पतालले क्षयरोग, एचआईभी, झाडापखाला लागेका र कुकुरले टोकेका बिरामीको समेत उपचार गर्ने गरेको थियो । अस्पतालका निर्देशक डा सागरकुमार राजभण्डारीका अनुसार अब एचआईभी संक्रमित र क्षयरोगका बिरामीले वीर र पाटन अस्पतालबाट उपचार पाउनेछन् भने कुकुरले टोकेको बिरामीको प्रदेश स्वास्थ्य कार्यालय टेकुमा उपचार हुनेछ । कुकुरले टोकेका बिरामी हेर्न स्वास्थ्य कार्यालयमा आफ्नै स्वास्थ्यकर्मी खटाउँछौं, तालिम पनि दिन्छौं, डा राजभण्डारीले भने, यसका लागि आवश्यक खर्चसमेत व्यवस्थापन भइसकेको छ ।डा राजभण्डारीका अनुसार कुकुरले टोकेको बिरामी दिनमा तीन सय हाराहारी टेकुमा आउँथे । अन्य सरुवा रोगका तीन सय बिरामीले यहाँबाट नियमित औषधि लिइरहेका थिए, उनले भने, अब स्वास्थ्यकर्मीको प्रत्यक्ष निगरानीमा नियमित औषधि खाने बिरामीलाई २ महिनाका लागि एकैचोटि औषधि दिएर पठाइन्छ । उनका अनुसार नियमित औषधि खाने ती बिरामीको रोग प्रतिरोधात्मक क्षमता कमजोर हुन्छ र अस्पताल नै बोलाएर औषधि खुवाउँदा संक्रमण सर्ने बढी जोखिम रहन्छ । अस्पताललाई कोभिडको उपचारमा मात्रै केन्द्रित गर्न पूर्वाधारसमेत थपिएको छ । विशेषज्ञलाई जटिल बिरामी मात्रै हेर्ने जिम्मा दिइएको छ भने सामान्य रुघाखोकीका बिरामी हेर्न ज्वरो क्लिनिक व्यवस्था गरिएको छ । नर्स र पारामेडिक्सले क्लिनिकबाट बिरामी हेर्छन् र कोभिडको लक्षण देखापरे विशेषज्ञलाई रिफर गर्छन् । स्वास्थ्यकर्मीले बिरामीलाई घरमै कसरी आइसोलेसन भएर बस्ने, आफू र अरूलाई कसरी बचाउने भनेर सिकाइरहेका छन् । डा राजभण्डारीका अनुसार अस्पतालमा २० बेडको आईसीयू राख्ने तयारी भइरहेको छ । निक साइमन संस्थाको सहयोगमा अहिले अस्पतालमा १० वटा मोबाइल र एक थान पीपीई (पर्सनल प्रोटेक्टिभ इक्विप्मेन्ट) भेन्टिलेटरको व्यवस्था गरिएको छ । ती भेन्टिलेटरमा अक्सिजन जोडेर सञ्चालन गर्ने तयारी भइरहेको छ । अस्पतालमा चिकित्सक र स्वास्थ्यकर्मी गरी थप ४० जना तीनमहिने करारमा थपिँदैछ । जनशक्तिको माग स्वास्थ्य मन्त्रालयले स्वीकृत गरिसकेको छ, अस्पतालका निर्देशक डा राजभण्डारीले भने, आइसोलेसन र आईसीयूमा काम गर्ने श्वासप्रश्वास विशेषज्ञ, बेहोस बनाउने चिकित्सक (एनेस्थेसियोलोजिस्ट) र नर्सिङ स्टाफ मागेका छौं । उनले जनशक्ति आउनासाथ तालिम दिइने बताए । अस्पतालका विशेषज्ञलाई २४ घण्टा खटाइने भएको छ । उनीहरूका लागि अस्पतालमै बस्ने व्यवस्था हुनेछ । विशेष गरी आइसोलेसन र आईसीयूमा खटिने स्वास्थ्यकर्मी र चिकित्सक अस्पतालमै बस्नुपर्ने निर्देशक डा राजभण्डारीले बताए । अस्पतालमा बस्नैपर्छ भन्ने बाध्यकारी नियम त छैन तर घर जाँदा परिवार र छिमेकलाई जोखिम छ, उनले भने ।"
सय शय्याको अस्पताल बन्दै,"मोरङ (कास) प्रदेश १ सरकारले कोभिड१९ का सम्भावित संक्रमितलाई उपचार गर्न विराटनगरस्थित नेसनल ट्रेडिङको भवनमा शनिबार अस्पताल निर्माण थालेको छ । सरकारले एक साताभित्र १० शय्याको भेन्टिलेटरसहित एक सय शय्याको आइसोलेसन अस्पताल बनाउन थालेको हो । सामाजिक विकास मन्त्रालयका प्रवक्ता दिव्यराज कट्टेलले शनिबार नेसनल ट्रेडिङको प्रशासनिक भवनभित्र र बाहिर सरसफाइ सकेको र आइतबार विद्युत्, खानेपानी जडान गरी शय्या राख्ने बताए । उनले संक्रमित देखिए शय्या थप्न सकिने बताए । ट्रेडिङका दुई ठूला गोदाम खाली गराएर तयारी अवस्थामा राख्छौं, आवश्यक परेका बेला अस्पताल बनाउँछौं, उनले भने । सेना, प्रहरी र सशस्त्र प्रहरी र विराटनगर महानगरका कर्मचारीले वारुणयन्त्र प्रयोग गरी ट्रेडिङको भवनमा सरसफाइ गरेका छन् ।"
'सञ्चारकर्मीलाई घरबाटै काम गर्ने व्यवस्था मिलाऊ',"काठमाडौं (कास) नेपाल पत्रकार महासंघले कोभिड१९ को जोखिमलाई ध्यानमा राखेर सञ्चारकर्मीलाई घरबाटै कामकाजको व्यवस्था मिलाउन सञ्चार प्रतिष्ठानहरूलाई आग्रह गरेको छ । महासंघको केन्द्रीय समितिको शनिबार बसेको बैठकले सञ्चारकर्मीका लागि सुरक्षित वातावरण तयार पार्न, समयमै पारिश्रमिक प्रदान गर्न तथा निवासबाटै कामकाजको व्यवस्था मिलाउन सञ्चार प्रतिष्ठानहरूलाई आग्रह गरेको हो । महासंघले शनिबार विज्ञप्ति जारी गरी अत्यावश्यकीय कार्यका लागि सञ्चारकर्मीलाई कार्यालय आवतजावत गर्न सवारी साधनको व्यवस्था मिलाउन, सञ्चारमाध्यम र सञ्चारकर्मीलाई इन्टरनेट, टेलिफोन, विद्युत्जस्ता अत्यावश्यक साधनमा सहुलियत दिन सरकारसँग माग गरेको छ ।महासंघले कोभिड१९ को संक्रमणबाट बच्न संयमतापूर्वक सत्य, तथ्य र सचेतनामूलक सामग्री प्रकाशन, प्रसारण गर्न आमसञ्चार माध्यमलाई आग्रह गरेको छ । महासंघले सञ्चारमाध्यम र पत्रकारको दायित्वका सम्बन्धमा सामग्री तयार गर्ने, सुरक्षित रही सत्य, तथ्य सूचना प्रवाहको वातावरण निर्माण गर्न पहल गर्ने तथा गलत र भ्रमपूर्ण प्रचार हुन नदिन अध्यक्ष गोविन्द आचार्यको संयोजकत्वमा अनुगमन समिति गठन गर्ने निर्णय गरेको छ ।"
अस्पतालका ओपीडी खुलै,"काठमाडौं (कास) सरकारले चैत ९ गतेदेखि अत्यावश्यकबाहेकका सबै सेवा बन्द गर्न निर्देशन दिए पनि अस्पतालका ओपीडी खुला हुने भएका छन् । नेपालमा अहिले कोभिड१९ बाट संक्रमित एक जना पनि बिरामी नरहेकाले अस्पतालको ओपीडी सेवा बन्द नगरिने निर्णय भएको स्वास्थ्य मन्त्रालयले जनाएको छ । मन्त्रालयका प्रमुख विशेषज्ञ डा रोशन पोखरेलका अनुसार सर्वसाधारणलाई इमर्जेन्सी नपरेसम्म अस्पताल नजान भनिएको छ । कोभिड१९ का संक्रमित देखिइहाले पनि हामीसँग उपचारका लागि आइसोलेसन र आईसीयूको व्यवस्थापन भइरहेकाले ओपीडीमा कडाइ नगरिएको हो, डा पोखरेलले भने, सकेसम्म अस्पताल नजान सर्वसाधारणलाई हाम्रो अनुरोध छ । अस्पतालमा टिकट काट्ने, परीक्षण गर्ने या औषधि किन्नेको भीड नहोस् भनेर सकेसम्म ओपीडी नजान आग्रह गरिएको उनको भनाइ छ । आकस्मिक परे सबै सरकारी अस्पताल सेवा दिन तयार रहेको उनले बताए । ओपीडी खुला रहने सबै सरकारी अस्पतालमा विशेष सावधानी अपनाइएको डा पोखरेलले बताए । अस्पताल छिर्ने सबैको ज्वरो नाप्ने र शंकास्पद व्यक्तिलाई ज्वरो क्लिनिकमा लगेर परीक्षण गर्ने व्यवस्था मिलाइएको छ, उनले भने, क्लिनिक सञ्चालनका लागि अस्पतालका कर्मचारीलाई तालिम र सामग्री (थर्मल गन, मास्क) दिइसकेका छौं ।"
जोखिम रोक्न विपद् कोषबाट खर्च गरिने,"काठमाडौं (कास) कोभिड१९ को सम्भावित जोखिम रोक्न सरकारले केन्द्रीय विपद् व्यवस्थापन कोषको करिब डेढ अर्ब रुपैयाँ खर्च गर्ने भएको छ । भूकम्प, बाढीपहिरो, डुबान, आगलागी, हिमपात लगायतबाट हुने मानवीय र भौतिक क्षति तथा त्यसबाट सिर्जित समस्या समाधानमा प्रयोग गरिँदै आएको कोषको रकम कोभिड१९ भित्रिन नदिन चालिएका योजनामा खर्च हुने भएको हो । गृहमन्त्रीको अध्यक्षतामा बसेको राष्ट्रिय विपद् जोखिम न्यूनीकरण तथा व्यवस्थापन प्राधिकरणको बैठकले कोषको रकम कोभिड१९ विरुद्धका प्रतिकार्य योजनामा खर्च गर्न अनुमति दिएको हो । प्राधिकरणका प्रमुख कार्यकारी अधिकृत अनिल पोखरेलका अनुसार कोषमा हाल १ अर्ब ५३ करोड ७० लाख ३८ हजार रुपैयाँ छ । कोषको रकम आवश्यकताअनुसार संघ, प्रदेश र स्थानीय तहमार्फत खर्च हुने गरी व्यवस्था मिलाइएको छ ।"
सुरक्षात्मक तालिम लिँदै चिकित्सक,"(काठमाडौं)  कोरोना भाइरस (कोभिड१९) संक्रमितको उपचारका लागि चिकित्सक र स्वास्थ्यकर्मीलाई तालिम दिन थालिएको छ । निजी र सरकारी तहका अधिकांश अस्पतालले स्वास्थ्यकर्मीलाई कोभिडबारे आधारभूत तालिम दिइसकेको जनाइएका छन् । टेकुस्थित शुक्रराज ट्रपिकल तथा सरुवारोग अस्पतालका करिब ७० स्वास्थ्यकर्मीलाई तालिम दिइसकेको निर्देशक डा सागरकुमार राजभण्डारीले बताए । अहिले बिरामी र स्वास्थ्यकर्मी नै त्रासमा छन्, उनले भने, सामाजिक मनोपरामर्श तालिम लिएकाले अन्यलाई तालिम दिइरहेका छन् । आईसीयू र आइसोलेसनमा काम गर्ने चिकित्सक र स्वास्थ्यकर्मीलाई आफू कसरी बच्ने भन्नेबारे सुरक्षात्मक तालिम दिइएको उनले बताए । उनीहरूले पीपीई अर्थात् व्यक्तिगत सुरक्षात्मक सामग्री (गाउन, पन्जा, मास्क, चस्मा) लगाउने र फुकाल्ने तरिका पनि सिकिरहेका छन् । जावलाखेलस्थित अल्का अस्पतालले पनि आईसीयू र संक्रमित बिरामी हेर्ने चिकित्सक, पारामेडिक्स र नर्सलाई तालिम दिइसकेको अस्पताल प्रमुख कुमार थापाले बताए । इपिडिमियोलोजी तथा रोग नियन्त्रण महाशाखाका पूर्वनिर्देशक डा बाबुराम मरासिनीका अनुसार महामारीको समयमा प्रत्येक अस्पतालले चिकित्सक र स्वास्थ्यकर्मीलाई तालिम दिएर राख्नैपर्छ । स्वास्थ्यकर्मीलाई रोगको प्रकृति, जटिलताबारे बताउने र उपचार गर्ने तरिकाबारे तालिम दिनुपर्ने उनले बताए । पीपीई लगाउन त जानेका हुँदैनन्, त्यही लगाउन नजानेर रोग सरेको उदाहरण थुप्रै छन् संसारमा, उनले भने, इबोला संक्रमणको जोखिम हुँदा पनि थुप्रै स्वास्थ्यकर्मीलाई हामीले तालिम दिएका थियौं, ती स्वास्थ्यकर्मी कताकता पुगिसके होलान्, नयाँ तालिम आवश्यक छ । कोभिड नयाँ खाले भाइरस भएकाले यसको लागि रगतको नमुना संकलन, परीक्षण र रिपोर्ट वितरण गर्न प्रयोगशालाकर्मीलाई समेत नयाँ तरिकाले सिकाउनुपर्ने उनले बताए । इबोलाको समयमा सरकारले राजधानीका केन्द्रीय अस्पतालदेखि जिल्ला र अञ्चल अस्पतालका मुख्य चिकित्सक र नर्सिङ प्रमुखलाई तालिम दिएको थियो । महामारीमा सबैभन्दा बढी स्वास्थ्यकर्मी नै जोखिममा पर्ने सुरक्षित बसेर सुरक्षित हुन सिकाउनुपर्ने जनस्वास्थ्यविद् समीर दीक्षित बताउँछन् । जटिल सरुवा रोग फैलँदा स्वास्थ्यकर्मी नै संक्रमित र मृत्युसम्म हुने गरेको छ संसारभरि नै, उनले भने, सबै स्वास्थ्यकर्मी सरुवा रोगबारे जानकार हुन्छन् नै भन्ने छैन त्यसैले यसबारे ज्ञान र सीप दुवैको तालिम दिनैपर्छ । वीर अस्पतालका चिकित्सक, नर्स र विभागीय प्रमुखहरू पनि कोभिडका लागि तालिमप्राप्त छन् । पटकपटक गरी सरुवारोग उपचारमा खटिने स्वास्थ्यकर्मीलाई तालिम दिइएको अस्पतालका निर्देशक डा केदारप्रसाद सेञ्चुरीले बताए । बानेश्वरस्थित निजामती (सिभिल) अस्पतालका संक्रमण नियन्त्रण कमिटीका चिकित्सक र नर्स पनि स्वास्थ्य मन्त्रालयबाटै तालिमप्राप्त छन् । मन्त्रालय तालिम लिएर आएकाले अस्पताललाई अन्य स्वास्थ्यकर्मीलाई तालिम दिइरहेको निर्देशक डा दीर्घराज आरसीले बताए । मास्क र गाउन लगाउन नै सिकाउनुपर्यो, उनले भने, कोभिड लक्षण भएका व्यक्ति सकभर भित्र नछिरून् भनेर चेकजाँच गर्न तालिम दिएका छौं, उनीहरूलाई ढोकैमा परीक्षण गर्छौं । बिहीबार स्वास्थ्य मन्त्रालयले सरकारी अस्पतालका निर्देशकलाई बोलाएर कोभिडबारे स्वास्थ्यकर्मीलाई अनिवार्य तालिम दिन निर्देशन दिएको थियो । पीपीई लगाउन, ज्वरो क्लिनिक चलाउन र संक्रमित बिरामी आइहाले कसरी व्यवस्थापन गर्नेबारे तालिम दिएर स्वास्थ्यकर्मी तयार पार्न निर्देशन दिइएको स्वास्थ्य मन्त्रालयका प्रवक्ता विकास देवकोटाले बताए । राष्ट्रिय जनस्वास्थ्य प्रयोगशालाले प्रयोगशालाकर्मीलाई पनि तालिम दिइसकेको छ, उनले भने, रगत नमुना संकलनबारे भिडियो नै बनाएर सिकाइरहेका छन् । नेपाल चिकित्सक संघले शुक्रबार प्रेस विज्ञप्ति जारी गर्दै सरकारसँग विशेष तालिम माग गरेको छ । संक्रमित बिरामीको उपचार गर्दा अपनाउनुपर्ने वैज्ञानिक विधिसहितको तालिम आवश्यक छ, विज्ञप्तिमा भनिएको छ, विश्व स्वास्थ्य संगठनको मापदण्डबमोजिम क्षमता अभिवृद्धि गराइदिनुहुन सरकारसमक्ष अनुरोध छ । साथै स्वास्थ्य सुरक्षाका लागि आवश्यक सामग्री (पीपीई) पनि सहजै उपलब्ध गराउन चिकित्सकले माग गरेका छन् ।पूर्वतयारी तीव्रकोभिड१९ रोकथामका तथा नियन्त्रणका लागि टोखा नगरपालिकाले पाँच शैयाको आइसोलेसन वार्ड राख्ने तयारी गरेको छ । नगरपालिका२ स्थित टोखा चण्डेश्वरी प्राथमिक स्वास्थ्य केन्द्रमा आइसोलेसन वार्ड राख्न लागिएको उपप्रमुख ज्ञानमाया डंगोलले बताइन् । हाल पाँच शैयाको भए पनि आवश्यकता हेरेर धापासी र गोंगबुमा विस्तार गर्न लागिएको उनको भनाइ छ । नगरपालिकाले २० ठाउँमा एक हजार लिटरको ट्यांकीजडित हात धुने ठाउँको व्यवस्था गर्ने जनाएको छ । सामाखुसी, बसुन्धारा गोंगबुलगायत नगरका नाका र सर्वसाधरणको भिड हुने स्थानमा हात धुने व्यवस्था गरिने उनले बताइन् । ललितपुर महानगरपालिकाले पनि नख्खुस्थित बागडोलमा ज्यापु समाजले निर्माण गरेको ज्येष्ठ नागरिक आनन्द निकेतन भवनमा आइसोलन कक्ष तयार गर्दै छ । समाजका अध्यक्ष चन्द्र महर्जनका अनुसार पाँचतले भवन १ सय १० शैया क्षमताको छ । महानगरले दैनिक एक हजार थान मास्क उत्पादन गरिरहेको सामाजिक विकास समितिका संयोजक दिनेश कार्कीले बताए । महानगरले प्रमुख प्रशासकीय अधिकृतको अध्यक्षतामा र्यापिड रेसपोन्स टिम पनि गठन गरिसकेको छ ।काठमाडौं महानगरपालिले ३२ वटै वडामा हेल्थ डेस्क राखी सामान्य परीक्षण गर्ने जनाएको छ । कोभिड१९ रोकथामका लागि महानगरले १० करोड रुपैयाँको आकस्मिक कोष स्थापना गरेको छ । कोषबाट सबै वडालाई २ देखि ४ लाख रुपैयाँसम्म उपलब्ध गराइने भएको छ । जनस्वास्थ्य महाशाखा प्रमुख नरेन्द्र विलास बज्राचार्यले र्यापिड रेस्पोन्स टिम गठन गर्ने प्रक्रियामा रहेको बताए । ५० हजार पर्चा, पम्प्लेट, सय वटा ब्यानर छापेर पठाइसक्यौं, थप छाप्ने तयारी छ, उनले भने, मास्क, सेनिटाइजर पनि वितरण गर्ने तयारी छ ।महालक्ष्मी, कीर्तिपुर र चन्द्रागिरि नगरपालिकाले पनि जनचेतना फैलाउने काम गरिरहेका छन् । महालक्ष्मीका नगरप्रमखु रामेश्वर श्रेष्ठका अनुसार डा रमिन महर्जनको अध्यक्षतामा र्यापिड रेस्पोन्स टिम गठन गरिएको छ । हरेक वडामा हेल्थ डेस्क राख्ने तयारी छ । चन्द्रागिरि नगरपालिकाका प्रवक्ता हरिभक्त महर्जनले नगरपालिकाका चोकचोकमा हात धुने व्यवस्था गर्न लागेको बताए ।एउटै अस्पतालमा उपचार नगर्न सुझावचिकित्सकहरूले कोभिड१९ संक्रमणको शंका लागेका र अन्य बिरामीलाई एउटै अस्पतालमा राखेर उपचार गर्न नहुने बताएका छन् । पाटन अस्पतालका मेडिकल डाइरेक्टर डा इमरान अन्सारीले कोभिडका संक्रमितलाई राख्न फरकफरक ठाउँको व्यवस्था गर्नुपर्ने बताए । अस्पतालमा उपचारका लागि पठाइएका केही बिरामीलाई आइसोलेन वार्ड र आइसोलेन बेड बनाएर परीक्षण गरिरहेको उनले बताए । उहाँहरूमा कोरोना भाइरस देखिएन, उपचारपछि फर्किनुभयो, उनले भने । नेपाल क्यान्सर अस्पतालका जनरल म्यानेजर दिलीपकुमार श्रेष्ठले कोभिड१९ को उपचार गर्न छुट्टै अस्पताल बनाउन जोड दिए । नेसनल हस्पिटल एन्ड रिसर्च सेन्टरका प्राध्यापक श्यामकृष्ण जोशीले सबै बिरामीलाई एउटै अस्पतालमा राखेर उपचार गर्दा चिकित्सक र स्वास्थ्यकर्मीको सुरक्षासमेत जोखिममा पर्ने बताए । कोभिड१९ सावधानीका उपायबारे नगरवासीलाई सचेत गराइरहेको महानगरपालिकाका मेयर चिरीबाबु महर्जनले जानकारी दिए ।"
शंका लागे ११८०,"अभियानमा स्काउटविभिन्न टिममा आबद्ध स्काउटर हात धुने तरिका र जानकारीमूलक सचेतनामा जुटेका छन् । उनीहरूले साबुनपानीले हात धुने र कसरी सरसफाइ गर्ने भन्नेबारे सिकाइरहेका हुन् । पुल्चोकस्थित त्रिपद्म विद्याश्रम माविको स्काउट टिममा आबद्ध समिरा बज्राचार्यले आफू तीन दिनदेखि जनचेतना अभियानमा जुटेको बताइन् । उनीसँग १२ जनाको टिम छ । खोकी वा हाछ्युँ गर्दा हातमा संक्रमण रहन सक्छ । साबुनपानीले २० सेकेन्ड हात धुनुहोस् वा सेनिटाइजर प्रयोग गर्नुहोस् भनेर सिकाइरहेका छौं, उनले भनिन् । लगनखेलमा स्काउट मास्टर बाबुकाजी डंगोलसहितको टिमले बालबालिकादेखि ज्येष्ठ नागरिकसम्मलाई सचेतना दिइरहेको छ । आफूले प्रयोग गरेको सामग्री अरूलाई छुन नदिने, शौचालय सरसफाइ, गर्भवती, वृद्धवृद्धालाई ध्यान दिनेबारे जानकारी दिइरहेको डंगोलले बताए ।नेपाल स्काउटले ललितपुरको भैंसेपाटी, जावलाखेल, भनिमण्डल, ठैव, कीर्तिपुर, काठमाडौंको चाबहिल, बालाजु, साँखु, पशुपतिनाथ र भक्तपुरका ५० स्थानमा स्टल राखेर रोग लाग्न नदिन अपनाउनुपर्ने विधिबारे जानकारीमूलक सन्देश दिएको छ । नेपाल स्काउट राष्ट्रिय तदर्थ समिति संयोजक लोकबहादुर भण्डारीका अनुसार मुलुकभर ९ सय स्काउटर खटिएका छन् ।"
फोनबाटै परामर्श,"(हेटौंडा)  कोभिड१९ संक्रमणको आशंका भए घरमै बसेर चिकित्सकबाट सल्लाह पाइने भएको छ । यसका लागि चितवनका विशेषज्ञ चिकित्सकहरूले तपाईंलाई कोरोनासम्बन्धी जानकारी दिनेछन् । ती चिकित्सकको मोबाइल फोन नम्बरसमेत सार्वजनिक गरिएको छ । भरतपुरको कोरोना विशेष अस्थायी अस्पतालको व्यवस्थापन समितिका संयोजकसमेत रहेका भरतपुर अस्पतालका चिकित्सक डा भोजराज अधिकारीका अनुसार त्रास नबढोस् भनेर यस्तो व्यवस्था गरिएको हो । शंकास्पद बिरामीले ९८५५०५५६६६, ९८५५०७४६५६, ९८५११४३२९६, ९८५५०५९०८८, ९७४१०४८७८५ र ९८५१०७६०४३ नम्बरमा सम्पर्क गरी जानकारी लिन सक्छन् । रुघाखोकी लाग्दैमा धेरैजना आत्तिने गर्छन्, त्यसैले कस्ता व्यक्ति अस्पताल आउन आवश्यक हुन्छ भन्ने जानकारी दिन यो प्रबन्ध गरेका हौं, उनले भने, रुघाखोकी, ज्वरो आउँदैमा कोरोना लागेको भन्ने हुँदैन । अहिले मौसमी रुघाखोकी र ज्वरो आउने बेला पनि हो ।कोरोना विशेष अस्थायी अस्पतालका साथै भरतपुरको सरकारी अस्पतालमा पनि आइसोलेसन वार्ड छ । १९ बेडको आइसोलेसन वार्ड चालु नै रहेको भरतपुर अस्पतालका सूचना अधिकारी लीलाधर पौडेलले जानकारी दिए । संक्रमणको आशंकामा पटकपटक गरी चार जनाको नमुना परीक्षणका गर्न काठमाडौं पठाइए पनि उनीहरूमा संक्रमण नभेटिएको पौडेलले बताए । सेनाले बनायो क्वारेन्टाइनकाभ्रे धुलिखेलमा नेपाली सेनाको विष्णु दल गणले एक सय शैयाको क्वारेन्टाइन तयार गरेको गणपति प्रमुख सेनानी सुवास खड्काले जानकारी दिए । बनेपास्थित प्राविधिक महाविद्यालयको छात्राबास, शैक्षिक भवन र खेलमैदानमा पनि क्वारेन्टाइन सञ्चालन गर्ने तयारी छ । रोशी गाउँपालिकाले ३ स्थानमा तयार गरेको क्वारेन्टाइन आइतबारबाट सञ्चालनमा ल्याउने अध्यक्ष दलबहादुर (डिबी) लामाले जानकारी दिए । नेपाली सेनाको मध्यपृतना मुख्यालय हेटौंडाले पनि मकवानपुरको भीमफेदी गाउँपालिकाको सामरी पुल नजिक नेपाली सेनाले ५० बेडको क्वारेन्टाइन निर्माण गरिरहेको छ । सेनाले निर्माण गरिरहेको एउटा टेन्टमा दुई जनालाई राख्न मिल्छ । सैनिकका लागि आवश्यक क्वारेन्टाइन भने सुपारीटार ब्यारेकमा निर्माण भइसकेको छ । वाग्मती प्रदेश सरकारले हेटौंडाका विभिन्न स्थानमा ५ सय बेडको क्वारेन्टाइनको व्यवस्था गर्न लागेको छ । यसका लागि स्कुल, कलेज, खेलकुद प्रतिष्ठानका होस्टललाई छनोट गरिएको छ । यस्तै, मकवानपुरको क्षेत्रीय कारागार भीमफेदीमा विशेष सतर्कता अपनाइएको छ । कारागारभित्र पस्नुअघि साबुनपानीले हात धुनुपर्ने र अनिवार्य मास्क लगाउनुपर्ने व्यवस्था गरिएको छ । आइतबार, मंगलबार र शुक्रबारमात्र सीमित व्यक्तिले भेट्न पाउँथे, जेलर प्रकाश खनालले भने, अब जरुरी काममा मात्र भेट्न पाइन्छ । उनका अनुसार विदेशीलाई भेटघाट गर्न पूर्ण रूपमा बन्द गरिएको छ । कारागारमा एक पाकिस्तानीसहित २ सय ३४ जना भारतीय नागरिक छन् । जेलमा ज्वरो नाप्ने मेसिनको अभाव भएको जेलर खनालले बताए । जेलकै कैदीबन्दीले अहिले दैनिक ५ सय थानभन्दा बढी कपडाको मास्क उत्पादन गर्दै आएका छन् ।"
चित्लाङका होटल बन्द,"हेटौंडा (कास) मकवानपुरको पर्यटकीय क्षेत्र थाहा नगरपालिका९ चित्लाङभित्रका होटल व्यवसायीले दुई साताका लागि होटल, लज, होमस्टे र रिसोर्ट बन्द गर्ने निर्णय गरेका छन् । वडाध्यक्ष परशुराम श्रेष्ठको अध्यक्षतामा शुक्रबार बसेको बैठकले यस्तो निर्णय गरेको हो । स्वास्थ्य परीक्षण गर्ने सामग्री नभएकाले दुई साता बन्द गर्ने निर्णय भएको गुर्जुधारा होमस्टेका सञ्चालक वुद्धरत्न मानन्धरले जानकारी दिए । यहाँ एक दर्जन होमस्टे, ५ वटा रिसोर्ट, ४ वटा लज र ४ होटल छन् । उक्त निर्णयसँगै करिब साढे दुई सय कामदार अन्योलमा परेका छन् । हेटौंडामा रहेका होटलले आफ्ना कर्मचारी कटौती गरिसकेका छन् । अहिलेको अवस्थामा सुधार नआए चैत अन्तिमदेखि सबै होटल पूर्ण रूपमा बन्द हुने होटल एसोसिएसन कवानपुरका अध्यक्ष शंकर श्रेष्ठले बताए । होटललाई क्वारेन्टाइन बनाइँदैहेटौंडाका दुई व्यवसायीले क्वारेन्टाइनका लागि व्यावसायिक स्थल उपलब्ध गराउने बताएका छन् । हेटौंडा उपमहानगरपालिका८ कालिका टोलस्थित पार्टी प्यालेस, हेटौंडा४ खोपेगल्लीस्थित होटल आशीर्वाद र आशीर्वाद थकाली क्वारेन्टाइनका लागि उपलब्ध गराइने सञ्चालक महेश थापाले बताए ।"
गाईभैंसीलाई सुत्केरी भत्ता १३ लाख,"सिन्धुली (कास) कमलामाई नगरपालिकाले नगर क्षेत्रका सुत्केरी गाईभैंसीलाई १३ लाख भत्ता छुट्याएको छ । किसानलाई पशुपालनप्रति आकर्षित गर्ने उद्देश्यले नगरले भत्ता उपलब्ध गराएको हो । गाईभैंसीलाई सुत्केरी खाद्यान्नका लागि दुई हजारका दरले वितरण गरिएको पशु विकास शाखाले जनाएको छ । शाखाका अनुसार सुत्केरी भत्ता दिने पशुको सुरक्षाका लागि बिमा भने अनिवार्य गरिएको छ ।यो वर्ष सुत्केरी भत्ता वितरण गर्न विनियोजित ६ लाखले नपुगेर भर्खरै सम्पन्न छैटौं नगरसभाले ७ लाख विनियोजन गरेको पशु विकास शाखा प्रमुख सुनिता गिरीले जानकारी दिइन् । चालु आर्थिक वर्षमा अहिलेसम्म तीन सय सुत्केरी गाईभैंसीका लागि सम्बन्धित धनीलाई भत्ता वितरण गरिएको छ । पोहोरदेखि थालिएको भत्ता वितरणप्रति किसानको आकर्षण र प्रभावकारिता देखिएकाले निरन्तरता दिइएको उनले बताइन् ।गत वर्ष पाँच सय सुत्केरी गाईभैंसीका लागि भत्ता दिइएको थियो । किसानले पशुको सुत्केरी भत्ता लिन ब्याएको ३५ दिनभित्र सम्बन्धित वडा कार्यालयको सिफारिस, पशुधनी र गाईभैंसीको बाच्छाबाच्छीपाडापाडीसहितको फोटो तथा नागरिकताको प्रतिलिपिसहित नगरपालिकामा निवेदन दर्ता गर्नुपर्ने हुन्छ । यसरी उपलब्ध गराइएको भत्ताबाट सम्बन्धित किसानले ब्याएको पशुलाई पौष्टिक आहार र खाद्यान्न किनेर खुवाउनुपर्ने नियम छ ।भत्ता पाउन थालेपछि किसानले सुत्केरी पशुको स्याहारसुसार बढाएको स्थानीयले बताएका छन् । कमलामाई नगरपालिका४ सातपत्रेका किसान डिग्रीबहादुर लामिछाने गाईभैंसीलाई ब्याएका बेला उचित हेरचाह गरी पौष्टिक आहारा र खाद्यान्न खुवाएमा दूध बढ्ने बताउँछन् । भन्छन्, पशुलाई जति धेरै स्याहार गरेर आहार दियो, उति दुधालु हुन्छ ।"
कवाडी संकलन रोक,"काठमाडौं (कास) काठमाडौं महानगरपालिकाको वातावरण व्यवस्थापन विभागले सेनिटरी ल्यान्डफिल साइट क्षेत्रमा कवाडी संकलनमा रोक लगाएको छ । विभागले टेकुस्थित ट्रान्सफर स्टेसन, सिसडोलस्थित ल्यान्डफिल साइट र फोहोर ढुवानी हुने सडकमा कीटनाशक औषधि छर्कने मात्रा बढाइने जनाएको छ । विभागले मास्क, पन्जा, टोपी र जुत्ता लगाएर मात्र आउन सफाइ कर्मचारीलाई आग्रह गरेको छ । आइतबारबाट कार्यालय प्रवेशद्वारमा स्वास्थ्य सहायता कक्ष स्थापना गरिनेछ, विभाग प्रमुख हरिकुमार श्रेष्ठले भने, ज्वरो मापन गरेर मात्र कर्मचारी र सेवाग्राही प्रवेश गर्न पाउनेछन् ।"
दिल्लीबाट धमाधम फर्किंदै नेपाली,"(नयाँदिल्ली)  भारतमा कोभिड१९ संक्रमणको त्रास र नेपालभारत सीमा बन्द हुने हल्लाका बीच दिल्लीलगायतका ठाउँमा विभिन्न पेसा र मजदुरी गर्दै आएका नेपाली धमाधम फर्कन थालेका छन् । फर्कंदै गरेका नेपालीले आफूहरू भगौडा नभएकाले नेपाल प्रवेश गर्नबाट रोक्न नमिल्ने बताएका छन् ।कोरोना संक्रमणले त्रसित यी नेपालीलाई सीमा बन्दको हल्लाले थप सताएको छ । यही चिन्ताले हुन सक्छ, हुँदाखाँदाको व्यापारव्यवसायसमेत चटक्क छाडेर हिँडेका नेपालीको अनुहारमा घर फर्कन पाउनुको खुसीभन्दा हतासा र चिन्ता बढी देखिन्थ्यो । तीन वर्षदेखि हरियाणाको गुडगावँस्थित होटलमा कुकको काम गर्दै आएका अर्घाखाँचीको भगवती गाउँपालिकाका होमबहादुर थापा कोरोनाको त्रास बढेपछि परिवारसहित घर फर्किने निर्णयमा पुगेका हुन् । दिल्लीको बिनोवापुरीस्थित बसपार्कमा भेटिएका उनले कोरोनाको त्रास हटेपछि फेरि दिल्ली फर्कने बताए तर सीमा बन्द हुने र रोक्नेलगायतका हल्लाले उनलाई बेचैन बनाएको छ । अवस्था सामान्य भएपछि फर्किने भनेको, खै रोक्ने रे भन्ने हल्ला पनि सुन्छु, थाहा छैन के हुन्छ, उनले चिन्ता व्यक्त गरे । दिल्लीको बिनोवापुरीमा रहेको बस चढ्न पुगेका नेपालीमध्ये सबैजसो थापाको जस्तै चिन्तामा डुबेका थिए । दिल्लीको दरियागन्जमा व्यापार गर्दै आएका गुल्मी तम्घासका मेघराज केसीलाई पनि त्यही चिन्ताले पिरोलेको छ । उनी आफ्नो व्यापार बन्द गरेर घरतिर लागेका हुन् । उनका साथमा अन्य २५ जना आफन्त पनि छन् । केसीले आफूहरू सुरक्षाका लागि घर जान लागेको बताए । उनले कोरोनाको त्रासपछिको अवस्था हेरेर फर्कनेनफर्कने निर्णय गर्ने बताए । कोरोनाभन्दा पनि सीमा बन्दको हल्लाले बढी चिन्तित बनाएको उनले बताए । हामी सधैंका लागि भारत आएका होइनौं, हामीलाई घर फर्कंदा कसरी रोक्न मिल्छ ? उनले भने, नेपाल फर्किन रोक्ने हो भने हामी कहाँ जाने ?केसीकै जस्तो धारणा बुटवलका विक्रम खत्रीको थियो । १५ वर्षदेखि दिल्लीमा रहेका खत्रीले आफूहरू भगौडा नभएकाले देश फर्कनबाट कसैले रोक्न नसक्ने बताए । हामी परीक्षणका लागि तयार छौं तर आफ्नो देश नआइज भनेर कसरी भन्न मिल्छ ? उनको भनाइ छ । नेपाल जान लागेकामध्ये केहीलाई नफर्किने डरले साहुले यसअघिको तलब नदिएर गाडी भाडा मात्र दिएका छन् । केहीले त भाडासमेत आफैं जोहो गरेका छन् । उनीहरूलाई आफ्नो तलबभन्दा घरपरिवारलाई भेट्ने चिन्ता बढी छ । घर फिर्न लागेकामध्ये प्रायः सबैले व्यक्तिगत सुरक्षाका कारण जान लागेको बताए । आफ्नै सुरक्षाका लागि जान लागेका हौं, कसैले जबर्जस्ती गरेको होइन, बुटवलका विनोद केसीले बताए ।कोभिड१९ संक्रमण त्रासका कारण हुँदाखाँदाको व्यापारव्यवसाय बन्द गरेर हिँड्नेमध्येका हुन् दाङ, रामपुरका मीनबहादुर बुढाथोकी । गजियाबादमा रहेको उनको फास्टफुडले केही साताअघिसम्म राम्रै व्यापार गरिरहेको थियो तर कोभिड१९ को त्रास बढेसँगै व्यवसायको प्रवाह नगरी उनी परिवारसहित घर हिँडेका छन् । पसलमा लाखौंको सामान छ, त्यत्तिकै सटर लगाएर हिँडें, उनले भने । उनले घरभेटीलाई उल्टो एक महिनाको भाडासमेत दिएको बताए । कमाइ त पछि भइहाल्छ, ज्यान ठूलो कुरा हो, उनले थपे । बुढाथोकीले सीमामा स्वास्थ्य परीक्षण गर्नुपर्ने तर गाउँघर फर्किन दिनुपर्ने बताए । जसरी पनि घर जाने हो, हिँडेरै भए पनि जाने, उनले भने । कोभिडको त्रास कम भएपछि परिवारलाई छाडेर भए पनि दिल्ली फर्कने उनको योजना छ । त्यस्तै प्यूठान बटडाँडाका कृष्णा रानामगरले पनि त्रासकै कारण फर्कन लागेको बताए । दिल्लीको लाजपत नगरको एउटा रेस्टुराँमा चार वर्षदेखि कुकको काम गर्दै आएका रानामगरका अनुसार घर जानका लागि साहुले भाडा दिएको छ । कोरोनाको त्रास हटेपछि फर्किनेबारे सोच्ने हो, अहिल्यै कहिले फर्किने भन्न सकिँदैन, उनले भने ।कोरोनाको बढ्दो त्राससँगै नाका बन्द हुने हल्लाले केही दिनयता दिल्लीबाट स्वदेश फर्किने नेपालीको संख्या बढेको बस व्यवसायीको पनि अनुभव छ । दिल्लीकाठमाडौं चल्ने सुपा देउराली टुर्स एन्ड ट्राभल्स बस सेवाका सञ्चालक शोभाकर पन्थीले पनि कोरोना त्राससँगै नाका बन्दको हल्लाले पछिल्ला केही दिन नेपालीको फर्किने क्रम अस्वाभाविक ढंगले बढेको बताए । उनका अनुसार अरू बेला आफूहरूले बढीमा तीनवटा बस सञ्चालन गर्ने गरेकामा शनिबार मात्र नेपालका विभिन्न गन्तव्यका लागि दसवटा बस छुटेका छन् । नेपाल जाने यात्रुमध्ये अधिकांश बुटवल, गुल्मी, अर्घाखाँची र दाङ आसपासका भएको उनको भनाइ छ । सयौं नेपाली टिकट नहुँदा जान नपाएको उनले बताए । सबैमा भाइरसको त्रास र घरै जान पाइन्न कि भन्ने चिन्ता देखिन्छ, जो जसरी भए पनि घरपरिवारसम्म पुग्न चाहन्छन्, उनले भने, कतिपयसँग त भाडा पनि छैन तर उनीहरू जुनसुकै हालतमा नेपाल जान चाहन्छन् ।"
खुला सीमा बन्द गर,"(काठमाडौं)  कोभिड१९ रोकथामका लागि नेपालभारत खुला सीमालाई निश्चित समयका लागि बन्द गर्नुपर्नेमा कूटनीतिक जानकार र विज्ञहरूले जोड दिएका छन् । भारतमा संक्रमितको संख्या बढ्दै गएकाले सीमाको आवागमन र जनसम्पर्कका विषयमा पुनरावलोकन जरुरी रहेको उनीहरूले बताएका छन् । भारतका लागि पूर्वराजदूत दीपकुमार उपाध्यायले द्विदेशीय सीमा केही समयका लागि भए पनि बन्द गर्नैपर्ने स्थिति देखिएको बताए । खुला सीमा भनेर मानवीय अर्थमा मात्रै ख्याल गर्ने अहिले अवस्था छैन, गृह जिल्ला कपिलवस्तुमा रहेका उपाध्यायले टेलिफोनमा भने । भारतमा कोभिड१९ बाट ४ जनाको मृत्यु भइसकेको छ भने केरला, चण्डीगढ, पश्चिम बंगालसहितका राज्यमा संक्रमितको संख्या साढे २ सय नाघिसकेको छ । सीमा व्यवस्थापन गर्न र नागरिक आवागमनको रेकर्ड अद्यावधिक गर्न ढिला भइरहेको पूर्वराजदूत उपाध्यायले बताए । नेपालभारत खुला सीमा भन्नासाथ आवतजावत गर्ने दुई देशका नागरिकको सरोकारमा मानवीय पक्षलाई मात्रै जोडेर हेर्ने गरिन्छ, उनले भने, को आयो, को गयो । थाहा भइरहेको देखिँदैन । अब एउटा अवसर ठानेर द्विदेशीय नाकामा तत्काल कडाइ गर्नैपर्छ । विकसित र प्राविधिक क्षमता भएका अमेरिकीयुरोपेली मुलुकमा समेत कोभिड१९ नियन्त्रणबाहिर रहेकाले खुला सीमालाई दुरुपयोग गर्नै नमिल्ने उपाध्यायको तर्क छ ।जेनेभास्थित राष्ट्रसंघीय नियोगका पूर्वस्थायी प्रतिनिधि दिनेश भट्टराईले पनि नेपालभारत खुला सीमालाई तुरुन्त नियन्त्रण र अनुगमन गर्नुपर्ने सुझाव दिए । आज सेन्जेनभित्रका युरोपेली मुलुकहरू थलिएका छन् । वर्षौंदेखिको बन्दव्यापार, आवतजावत र साझा नेटवर्कलाई लकडाउन गरेर कोरोना संक्रमणको सतर्कतामा जुटेका छन्, उनले भने, हामीले भने नेपाल र भारतबीचको घनिभूत र गहिरो सम्बन्ध भन्दै खुला सीमामा निर्बाध आवतजावत गर्न दिइरहेका छौं । यो लापरबाहीले भोलि भयावह अवस्था निम्त्याउन सक्छ । भट्टराईले नेपालबाट भारततर्फ जान पूरै कडिकडाउ गरिएको तर भारतबाट नेपाल प्रवेश गर्न भने कुनै जाँचपरीक्षणबिनै दिइएको बताए । नेपालभारत प्रबुद्ध समूह (ईपीजी) को प्रतिवेदनमा समेत द्विदेशीय आवागमनलाई नियन्त्रित गर्नुपर्ने र निर्धारित परिचयपत्रका भरमा तथा सीमावर्ती बिन्दुमा रेकर्ड राखेर मात्रै आवागमन गर्न सकिने सुझाव राखिएको थियो । तर ईपीजी प्रतिवेदन नेपाल तथा भारत सरकारको साझा र स्वीकार्य दस्तावेज बन्न सकेको छैन । नेपालभारतबीच १ हजार ७ सय ५१ किलोमिटर खुला सीमा छ ।खुला नाका बन्दका लागि नेपाल सरकारले गत बिहीबार भारतलाई प्रस्ताव गरेको खबर पुष्टि भइसकेको छ, भारतीय आप्रवासनमा रहेका नेपाली कामदारको स्थितिमाथि विद्यावारिधि गर्ने अध्येता केशव बस्यालले भने, अब भारतीय पक्षको अनुमति पर्खेरै बस्ने हो कि आफ्नो स्रोतसाधनले भ्याएसम्म खुला सीमामा कडाइ र व्यवस्थापन गर्दै जाने हो भन्ने सरोकार नेपाल सरकारको हो । बस्यालले पनि कोभिड१९ रोक्न यो वा त्यो नभनीकन तत्काल सीमा सिल गर्नुपर्नेमा जोड दिए । कूटनीतिज्ञ उपाध्याय र भट्टराईले भारतमा रहेका नेपाली नागरिकलाई सहज आवागमनका लागि विशेष संयन्त्र र विशेष नाकाबाट मात्रै घर आउन मिल्ने गरी आवागमन नियमन गर्न सकिने सुझाव दिए । गत सातादेखि सुनौली, काँकडभिट्टा, जोगवनी र गड्डाचौकी स्थल नाकाबाट मात्रै दुई देशका नागरिकलाई आवतजावत गर्न दिने भनिए पनि यो निर्णयको कार्यान्वयन प्रभावकारी देखिएको छैन । परराष्ट्रमन्त्री प्रदीप ज्ञवालीले द्विदेशीय खुला सीमा व्यवस्थापन र कडाइका लागि साझा प्रबन्ध तय गर्न गत बिहीबार भारतलाई अनुरोध गरिसकिएको जानकारी दिँदै भने, यसमा जवाफ आइसकेको छैन ।"
नाका बन्द गरिदिन प्रदेश १ को माग,"विराटनगर (कास) प्रदेश १ का मुख्य नाकामा जोखिम बढेको भन्दै प्रदेश सरकारले नाका बन्द गर्न संघीय सरकारलाई आग्रह गरेको छ । मुख्यमन्त्री शेरधन राईको संयोजकत्वमा बसेको कोरोना रोकथाम तथा नियन्त्रण समितिको बैठकले सिमानामा आवतजावत हुने सानाठूला सबै नाका बन्द गर्न आग्रह गरेको सामाजिक विकास मन्त्री जीवन घिमिरेले बताए ।भारतसँग ६० किलोमिटर सिमाना जोडिएको मोरङमा जोगबनी मूल नाकासहित ९ छोटी भन्सार र अन्य १४ वटा गल्ली नाकाबाट आउजाउ हुने गरेको छ । सीमाका २४ वटा नाकाबाट आउजाउ भइरहेको छ, सहायक प्रमुख जिल्ला अधिकारी ध्रुव खड्काले भने, जोगबनी मूल नाकाबाहेक अन्य २३ वटा नाकालाई क्रमशः बन्द गर्ने तयारी छ । २४ नाकामध्ये हाल जोगबनीसहित तरिगामा, डुमरिया, जहदा, गडरिया, खयरवना, मायागन्ज, धनपाल थान र रंगेलीको चोप्रा नाकामा हेल्थ डेक्स राखेर आउजाउ गर्नेको तापक्रम मापन हुँदै आएको छ । अन्य १५ वटा नाकामा हेल्थ डेक्ससमेत छैन । ती नाकाबाट आउजाउ बन्द गर्ने प्रशासनको तयारी छ । इलाम प्रवेशद्वारमा हेल्थ डेक्स नहुँदा संक्रमणको जोखिम देखिएको छ । भारतको दार्जिलिङबाट नेपाल प्रवेश गर्ने थुप्रै नाका भए पनि पशुपतिनगर फाटकमा मात्र हेल्थ डेक्स राखिएको छ । पशुपतिबाहेक मानेभन्ज्याङ, सिमाना, हिले, छब्बिसे, शान्तिबजारलगायत नाकामा सुरक्षाको उपाय अवलम्बन गरिएको छैन । त्यस क्षेत्रमा आउजाउ गर्नेलाई पशुपति र काँकडभिट्टा नाकामात्र प्रयोग गर्न प्रहरीले सचेत गराइरहेको छ । झापाको काँकडभिट्टास्थित नाकाबाट बंगलादेशबाट फर्किने नेपाली विद्यार्थी र भारतमा कार्यरत नेपाली फर्कने क्रम जारी छ । प्रहरी नायब उपरीक्षक राजेन्द्र पोख्रेलले १० दिनमा ८३ हजार ५७ नेपाल भित्रिएको र ८१ हजार ४ सय १४ जना नाकाबाट बाहिरिएको जानकारी दिए । मेचीनगर नगरपालिकाका मेयर विमल आचार्यले शनिबारबाट सवारी आवागमनमा रोक लगाइएको बताए । सुनसरीका नाकामा पनि उस्तैभारतसँग जोडिएका सुनसरीका १२ नाकामा हेल्थ डेस्क राखिए पनि भरपर्दो देखिएको छैन । सुनसरीको दक्षिणी भेगका विभिन्न नाकामा राखिएका हेल्थ डेस्कका कर्मचारीले सामान्य ग्लोब्स र मास्कको भरमा जाँच गरिरहेका छन् । सीमा नाकाबाट भित्रिने भारतीयलाई ज्वरो भएनभएको नापेर निर्बाध आउजाउ दिइएकाले कोरोना संक्रमणको जोखिम बढेको छ । सीमावर्ती बर्जु गाउँपालिकाका प्रमुख प्रशासकीय अधिकृत नवराज कार्कीले नाकाबाट भारतीय नागरिकको आवतजावत रोक्ने निर्देशन नभएकाले सामान्य जाँच गरेर प्रवेश गर्न दिने गरेको उनले बताए । सुनसरीका प्रजिअ राजेश पौडेलका अनुसार जिल्ला अस्पताल र स्वास्थ्य कार्यालयमा आवश्यक सामग्री उपलब्ध गराउन प्रदेश सरकारसँग माग गरिएको छ । सुनसरीका सीमा नाका विदेशी नागरिक छिर्ने अध्यागमन डेस्कजस्ता होइनन्, उनले भने, किनमेलका लागि भारत जाने र भारतबाट नेपाल आउने स्थानीय समुदायले ती नाका प्रयोग गर्ने गरेका छन् ।मोरङको बुधनगरस्थित एकीकृत भन्सार जाँच चौकीमा कोरोनाको सम्भावित संक्रमणबाट जोगिन अपनाउनुपर्ने सुरक्षात्मक उपाय अपनाइएको छैन । जाँच चौकीमा भारतको कोलकातालगायत ठाउँबाट मालवाहक ठूला साधन लिएर चालक, सहचालक र सहयोगीको टिम आउने गरेको छ । दैनिक ३ सय ५० वटा मालवाहक सवारी आउने गरेको जाँच चौकीले जनाएको छ । प्रदेश २ मा पर्ने सीमा क्षेत्र ठप्प पारिनेकोभिड१९ को संक्रमणको सम्भावित जोखिम आकलन गर्दै प्रदेश २ का सुरक्षा अधिकारीहरूले सीमामा लकडाउन जतिकै सतर्कता अपनाएका छन् । भारतीय सुरक्षा अधिकारीसँग समन्वय गरेपछि शनिबार प्रदेश २ का ८ वटै जिल्लाका सुरक्षा समितिको बैठक बसेर सीमा क्षेत्रमा आउजाउ ठप्प पार्ने निर्णय गरिएको हो । चुनावका बेला गरिने बोर्डर सिलकै जस्तो रणनीति अपनाइएको छ, प्रदेश २ का सशस्त्र प्रहरीका डीआईजी राजु अर्यालले भने । उनका अनुसार मालवस्तु आयातनिर्यातका लागि पर्साको रक्सौल र धनुषाको जटही सीमामा मात्र अनुमति दिइएको छ । धनुषाका प्रजिअ कोषहरि निरौलाले धनुषाको जटही र खजुरी नाकाबाट मात्र ओहोरदोहोर गर्न दिने निर्णय गरिएको बताए । जनकपुरको मुजेलियास्थित मणिपाल मेडिकल कलेजको भवनमा क्वारेन्टाइन बनाउन थालिएको उनले बताए । प्रदेश २ का ८ जिल्लामा ३९ भन्सार नाका छन् । यी जिल्लाबाट भारतसहित खाडी मुलुकमा काम गर्नेको संख्या धेरै छ । सामान्य अवस्थामा प्रदेश २ को एक सीमाबाट दैनिक २ हजार जना ओहोरदोहोर गर्छन् । सीमा क्षेत्रका ७५ ठाउँमा हेल्थ डेस्क र प्रहरीको चेक प्वाइन्ट थपिएको छ । सीमा क्षेत्रबाट कोरोना भाइरसको आशंकित र संक्रमित व्यक्ति भेटिएको छैन, प्रदेश २ नेपाल प्रहरीका डीआईजी प्रद्युम्न कार्कीले भने, प्रहरीको पोस्ट रहेका सबै सीमाक्षेत्रमा आउजाउ रोकिएको छ । प्रदेशमा लगभग लकडाउनको स्थिति छ । सप्तरीको सीमा नाकाबाट आउजाउ गर्नेलाई आफ्नै मुलुकतर्फ स्वास्थ्य जाँच गरेर फर्काउन थालिएको छ । यसअघि दैनिक रूपमा सयौंको संख्यामा सप्तरी सीमा जोडिएको भारतको कुनौली बजारमा किनमेलका लागि सर्वसाधारणलाई शनिबारबाट रोक लगाइएको छ । ११ स्थानमा हेल्थ डेस्क राखिएको छ । सर्लाहीका प्रमुख जिल्ला अधिकारी मोहनबहादुर जीसीले कोभिड१९ को संक्रमण भित्रिन नदिन मुख्य नाकाबाट जाँच गरेर मात्रै आउजाउ गर्न दिइएको बताए ।"
संकटमा नागरिकको दायित्व,"यतिखेर सम्पूर्ण विश्व ठूलो संकटबाट गुज्रिरहेको छ । ११ हजारभन्दा बढी मानिसको ज्यान लिइसकेको कोरोना भाइरस (कोभिड१९) बाट प्रभावित नभएका देश विरलै छन् । अहिलेसम्म विश्वभर झन्डै तीन लाख मानिस यसबाट संक्रमित भएको पुष्टि भइसकेको छ । जानकारहरू भन्दै छन्, यो स्तरको सर्वव्यापी त्रासदी पहिलो र दोस्रो विश्वयुद्धमा पनि थिएन । पश्चिमा विकसित मुलुकहरूसमेत विषाणुको संक्रमणसँग जुध्न र जनजीवन सामान्य राख्न कायल भइरहेको अहिलेको अवस्थामा साधनस्रोतले कमजोर नेपालजस्ता मुलुकका निम्ति प्रकोपको सम्भावित जोखिमसँग जुध्ने कार्य निकै चुनौतीपूर्ण छ । सरकारले आफ्नो ठाउँबाट कतिपय प्रयत्नहरू गरेको देखिन्छ । निश्चय पनि, सरकारी तयारीमा कमी होला, आलोचना गर्ने ठाउँ होलान्, तर सत्य के हो भने यो स्तरको संकटसित जुध्न सरकार एक्लैले सक्दैन । निजी क्षेत्र र नागरिक तहबाट पनि सबैले आफूले सकेको पहल गर्न आवश्यक छ । सरकारलाई सघाउन तथा मुलुकको अवस्था सामान्य राख्न मात्र होइन, आफू, आफ्नो परिवार र समुदायलाई जोगाउन पनि यसबेला नागरिकहरू स्वयं सचेत हुन जरुरी छ । प्रधानमन्त्री केपी शर्मा ओलीले शुक्रबार राष्ट्रका नाममा सम्बोधन गर्ने क्रममा पनि नागरिकहरूलाई सावधान रहन आग्रह गरेका छन् । सरसफाइमा उचित ध्यान दिन, साबुन पानीले पटकपटक हात धुन र स्यानिटाइजर प्रयोग गर्न भनेका छन् । भीडभाडबाट टाढै रहन, सकेसम्म घरमै बस्न, अत्यावश्यक वस्तुको अधिक सञ्चय नगर्न, हल्ला र अफवाहहरूबाट भ्रमित र प्रभावित नहुन र चिकित्सक, विज्ञ तथा प्राविधिकहरूको सल्लाह पालना गर्न सुझाएका छन् । धैर्यवान र सावधान हुन, संयम अपनाउन र आतंकित नहुन अनुरोध गरेका छन् । प्रधानमन्त्री ओलीले संक्रमित मुलुकबाट नेपाल आएका सबैले आफू बच्न, आफ्नो परिवारलाई बचाउन र समुदायलाई संक्रमणबाट जोगाउन १४ दिन घरमा क्वारेन्टाइन बसी सबै दिदीबहिनी तथा दाजुभाइहरूले यस अप्ठ्यारो घडीमा जिम्मेवार नागरिकको भूमिका निर्वाह गर्ने विश्वास व्यक्त गरेका छन् । संक्रमणबाट जोगिन अरू चिकित्सक तथा विज्ञहरूले दिएका सुझाव पनि यस्तै छन् । त्यसैले नागरिकहरूले यस्तो अनुरोधको जति पालना गर्छन्, मुलुकमा संक्रमणले घर गर्ने सम्भावना त्यति नै कम हुन्छ । खुसीको कुरा, नागरिक सचेतनाका केही राम्रा उदाहरणहरू देखिन थालिसकेका छन् । केही जागरुक युवाले सीमा नाकाहरूमा भारतबाट आउनेको स्वास्थ्य जाँचमा सघाइरहेको खबर आएका छन् । सहरका कतिपय पसल तथा चोकदोबाटोमा सर्वसाधारणले नै साबुन पानीले हात धुने व्यवस्था गर्न थालेका छन् । यस्तो कार्यलाई अझ व्यापक बनाउँदा सबैको हित हुन्छ । यसका लागि सरकारकै मुख ताक्नु पनि पर्दैन । यस्तै सावधानी सार्वजनिक यातायातमा पनि अपनाउन जरुरी छ । सार्वजनिक यातायात सञ्चालकहरूले आफ्ना चालकलाई मास्क र यात्रुका लागि ह्यान्ड स्यानिटाइजरको अनिवार्य व्यवस्था गर्नुपर्छ । चालक तथा यात्रुहरूलाई संक्रमण नसरोस् भन्नेमा विचार पुर्याउनुपर्छ ।संक्रमणबाट जोगिने प्रमुख उपाय, सकेसम्म घरबाट बाहिर ननिस्किनु हो । वृद्धवृद्धा वा जोखिममा भएका समूह यसमा बढी सावधान हुनुपर्छ । सरकारले अत्यावश्यकीय सेवा बाहेकका कार्यालयहरू केही दिनका लागि बन्द गर्नुको कारण पनि यही हो । हामी नागरिकहरूले यसको अर्थ बुझ्न सक्नुपर्छ । बाहिरफेर निस्किनुपर्ने घरका सदस्यले परिवारमा जोखिममा भएका व्यक्तिसित निश्चित दूरी कायम गर्नुपर्छ । बाहिर निस्कँदा पनि सकेसम्म कहीँ भीडभाड गर्नुहुँदैन, त्यस्तो स्थानमा जाँदा अनिवार्य मास्क पहिरिनुपर्छ । सामाजिक दूरी जति कायम गर्न सक्यो, संक्रमणको जोखिम त्यति नै कम हुन्छ । खासमा, कोरोना प्रभावित बाह्य मुलुकबाट आएकाहरू बढी नै सतर्क भई दुई सातासम्म घरमै क्वारेन्टाइन मा बस्नुपर्छ । किनभने, कसलाई संक्रमण छ, कसलाई छैन भन्ने सजिलै थाहा हुँदैन । कुनै व्यक्तिलाई संक्रमण भएको लक्षण देखिँदासम्म उसमार्फत धेरैलाई रोग सरिसकेको हुन सक्छ । त्यही भएर आफू, आफ्नो परिवार र समुदाय सबैलाई जोखिमबाट टाढा राख्न बाह्य मुलुक तथा सीमा पारबाट आएका नागरिकहरू अत्यन्त सचेत हुन आवश्यक छ । संकटको यो घडीमा यस्ता व्यक्तिले आफूलाई कडा अनुशासनमा राख्नैपर्छ । सबैले बुझ्नुपर्छ सरकारी अनुरोध नटेर्नु वा कसैको आँखामा छारो हाल्नु कुनै गर्वको विषय होइन, आफू र आफ्नो परिवार, साथीभाइ र समाजलाई धोका दिनु हो । साथै, अहिलेको संकटमा नागरिकहरूले पसल नै रित्तिने र बजारको आपूर्ति प्रणाली प्रभावित हुने गरी अनावश्यक खाद्यान्न सञ्चय गर्नु हुँदैन । सबै जनाले उस्तै संकट बेहोर्नुपरेको यो घडीमा कसैले पनि मै मात्र खाऊँ भन्ने लालच राख्नु उचित हुँदैन । कदाचित लामो समयसम्म संकट लम्बियो भने यस्तो प्रवृत्तिका कारण भोलि कसैकोमा घरभरी खाद्यान्न हुने, कसैले हातमा पैसा हुँदा पनि पसलमा किन्न नपाउने परिस्थिति सिर्जना हुन सक्छ । त्यसैले अहिले हरेक नेपालीमा जिम्मेवारीबोध र मानवीय भावनाको खाँचो छ । आसन्न संकटसित जुध्ने तयारीका लागि सरकारलाई आग्रह गर्दैगर्दा हामी सबै जनाले आआफ्नो नागरिक दायित्व निर्वाह गर्न पनि नभुलौं ।"
"भ्रामक पोस्ट लाइक, सेयर र कमेन्ट नगरौं","हामी सामाजिक सञ्जाल नहेरी बस्न सक्दैनौं । मनोरञ्जन र सूचनाको माध्यम सामाजिक सञ्जाल हो । तर, विपद्को समयमा यसको सदुप्रयोगभन्दा पनि दुरुप्रयोग भएको देखिन्छ । कोरोना भाइरस विश्वव्यापी रूपमा फैलिरहेको छ । सामाजिक सञ्जालमा आएका भ्रामक सूचना छोटो समयमा धेरै मानिसमा पुग्छ । अनि समाजमा धेरै मानिसहरू कम शिक्षित छन् । उनीहरूले सूचना सत्य हो कि भ्रम छुट्याउन सक्दैनन् । प्रविधिको फड्को सँगै हातहातमा स्मार्ट फोन पुगेको छ । इन्टरनेट पनि सहजै उपलब्ध छ । अहिले फेसबुक र युटुब धेरैले चलाउँछन् । अनि अधिकांश मानिसको सूचनाको स्रोत यही हो । कोरोना भाइरसको प्रकोपले १ करोड ५० लाख मानिस मर्ने भन्दै फेसबुकको न्युजफिडमा पोस्ट आइपुग्छ । अनि फेरि एकैछिनमा २२ लाख मानिस तत्कालै मर्ने, खानाको हाहाकार हुन्छ जस्तो हावा पोस्ट देखिन्छन् । धेरै मानिसले यस्तो झूटो कुरालाई साँचो मान्छन् । अनि आत्तिन्छन् । यस्तो विपद्को समयमा भ्रामक पोस्ट लेख्ने मानिस अपराधी हो, त्यस्तालाई खोजीखोजी कारबाही गर्नुपर्छ । कतिपय मानिसहरू बुझ्दै नबुझी त्यस्ता पोस्टमा कमेन्ट, लाइक र सेयर गर्छन् । यसो गर्दा झन् त्यो पोस्ट डढेलो जस्तै फौलन्छ । र, मानिसमा थप चिन्ता र क्रास उत्पन्न गराउँछ । त्यसैले हामी सर्वसाधारणले यस्ता भ्रामक पोस्टलाई लाइक, कमेन्ट र सेयर गर्नुहुन्न । हामीले आफ्नो फेसबुकमा सकारात्मक सन्देश जाने समाग्री सेयर गरौं । नकारात्मक सामग्रीले मानिसमा चिन्ता उत्पन्न गराउँछ । गोपाल देवकोटा, गोकर्णेश्वर८ काठमाडौंकोरोना सन्त्रासले जनजीवन ठप्प हुँदै छ । सरकार विस्तारै संवेदनशील बन्दै गएको आभास मिलेको छ । यद्यपि सरकारले निर्णय गर्ने तर कार्यान्वयन नहुने परम्परा पुरानै हो । भूकम्पमा पनि सरकारको निर्णय राम्रै आएको थियो तर काम गर्ने सरकारी संरचना फितलो हुँदा निर्णय कार्यान्वयन गर्न अप्ठ्यारो भयो । अहिले निर्णय त भयो तर यसले झन् अन्योल पनि बनाएको छ । एकातिर २५ जना भेला हुन प्रतिबन्ध भनेको छ अर्कोतिर ग्यास र किराना पसलमा उपभोक्ताका लाइन काहालीलाग्दो छ । सिनेमा हल बन्द गर्ने निर्णय गर्दै गर्दा पेट्रोलपम्पका लाइन अझै टुटेका छैनन् । जेल र हिरासत गृहमा क्षमताभन्दा बढी कैदी छन् । सार्वजनिक यातायातको स्थिति चिन्ताजनक छ । सरकारले यस्तो विषयमा ध्यान दिनु आवश्यक छ । विपद्को बेलामा राजनीतिक पार्टी कता हराए ? कार्यकर्ता कता छन् ? जनचेतना फैलाउने कार्य राजनीतिक पार्टीबाट पनि हुनुपर्ने होइन र ? उत्तम पुडासैनी, जोरपाटी, काठमाडौं सरकारले (कोभिड१९) को महामारीबाट जोगिन गरेका निर्णय सकारात्मक छन् । चैत मसान्तसम्म ठूला भेला हुन नदिने, शैक्षिक क्रियाकलाप तथा खाडी क्षेत्रलगायत केही मुलुकसँगका हवाई आवतजावत बन्द गर्ने निर्णय सरकारले गरेको छ । अब मुलुकभित्र आवश्यक प्राविधिक तथा व्यवस्थापकीय पक्षलाई पनि ध्यान दिन जरुरी छ । बाहिरका सरकार र विश्वसमुदाय आफैं संकटमा छन् । चीनले नेपाललाई आवश्यक प्राविधिक जनशक्ति, इन्धन, मास्क आदि सामग्री सहयोग गर्ने प्रतिबद्धता गरेको छ । यो राम्रो पक्ष हो । सम्भावित महामारी नियन्त्रणका लागि चीनले अपनाएका रणनीति र अभ्यासबाट हामीले सिक्नुपर्छ । सरकारको क्षमता र स्रोतसाधनको सही आकलन गर्नुपर्छ । अहिलेसम्म संक्रमण फैलिहालेको छैन । यसै भन्दैमा ढुक्कसँग बस्नु हुन्न । समयमै रोकथाम कसरी गर्न सकिन्छ भन्ने विषय पहिलो हो । किनभने यदि हाम्रो स्वास्थ्य संरचनाले कोरोना भाइरसको महामारी धान्न सक्दैन । गंगाराज अर्याल, पाणिनि८, अर्घाखााची कोरोना भाइरसबाट जनतालाई जोगाउन सरकारले थुप्रै राम्रा निर्णय गरेको छ । तर, स्वास्थ्यकर्मीको सुरक्षामा भने कम चासो दिए जस्तो लाग्यो । यसमा पनि सरकारको ध्यानाकर्षण गराउँछु । कोरोना संक्रमणको रोकथामको प्रमुख उपाय संक्रमित व्यक्तिबाट टाढा रहनु हो । यसका लागि क्वारेन्टाइन र अइसोलेसन विधि छ । कोरोना भाइरसले सिधै स्वास्थ्यमा असर गर्ने हुनाले स्वास्थ्यकर्मीको भूमिका महत्त्वपूर्ण छ । सरकारले स्वास्थ्यकर्मीको स्वास्थ्यमा बढी चासो दिनुपर्छ । स्वास्थ्यकर्मीलाई कोरोनाबाट जोगिन एन९५ मास्क, पन्जालगायत अरू सामग्री चाहिन्छ । संक्रमितसँग सबभन्दा नजिक रहेर काम गर्ने स्वास्थ्यकर्मीले नै हो । त्यसैले सम्बन्धित अस्पताल र सरकारले आवश्यक सुरक्षा सामग्रीको प्रबन्ध गर्नुपर्छ । बिना कुनै सुरक्षा बिरामीको उपचारमा खटिनु स्वास्थ्यकर्मीको बाध्यता हो । सरकारले यस विषयमा पनि सोच्नुपर्छ । सुरक्षा सामग्रीको अभावमा धेरै स्वास्थ्यकर्मी संक्रमित भए देशको अवस्था के होला ? कोरोनाले स्वास्थ्यकर्मीलाई निकै जोखिममा पारेको छ । मनबहादुर केसी, काठमाडौं कोरोना कहरको सामना गर्न सरकारमात्र होइन, जनसमुदाय पनि उत्तिकै जिम्मेवार छन् । मुख्य पहल त सरकारले नै गर्नुपर्छ तर नागरिक सचेतनाको काम सरकार एक्लैले गर्न सक्दैन । विपन्न नागरिकलाई साबुन पानीले हात धुनुपर्छ भनेर मात्र पुग्दैन । उनीहरूलाई साबुन र पानीको उचित व्यवस्था पनि स्थानीयस्तरमा गरिनुपर्छ । शंका लागेका बिरामी टोल, छिमेकमा छन् भने समुदायले नै पहिचान गर्न सक्छ । सामान्य रुघाखोकी हो वा कोरोना भाइरस भन्ने पत्ता लगाउन परीक्षण केन्द्रहरूको व्यापक विस्तार आवश्यक छ । परीक्षण केन्द्रको स्थापना प्रत्येक स्थानीय तहमा गर्दा राम्रो हुन्छ । त्यस्तै स्थानीय अस्पतालमा आवश्यक परीक्षण कीट, मास्क, पन्जालगायत सामग्रीको व्यवस्था हुनुपर्छ । अहिले कोरोना भाइरससँग लडिरहेका थुप्रै देशले यस विषयमा के कस्तो काम गरेका छन् हामीले बुझ्न आवश्यक छ । मिडियाको भूमिका यस्तोमा महत्त्वपूर्ण हुन्छ । तथ्यपरक र खोजमूलक सामग्रीलाई मिडियाले बढी स्थान दिनुपर्छ । अनि सकारात्मक समाचार प्रसारणमा जोड लगाउनुपर्छ । मुकुन्द अर्याल, काठमाडौं िकोरोनाको महामारी सँगै बजारमा गलत सूचनाले स्थान पाइरहेको छ । जसका कारण आमनागरिक दैनिकी बिथोलिएको छ । गलत सूचनाबाट कसरी बच्न सकिन्छ भन्नेबारे सरकारले ध्यान दिन जरुरी छ । र, सरकारी निकायले गलत सूचनाको खण्डन गर्नुपर्छ । किन सरकार कोरोना महामारीविरुद्धका प्रयासको जानकारी प्रत्येक दिन आम नागरिकलाई दिन सकिरहेको छैन ? यो संकटग्रस्त समयमा सामाजिक सञ्जाल र समाजमा आएका गलत कुरालाई सरकारले तुरुन्तै खण्डन गर्न सक्नुपर्छ । रामकृष्ण बराल, जोरपाटी२, काठमाडौंकोरोना भाइरसको प्रत्यक्ष असर स्वास्थ्यमा पर्छ । यसबाहेक पनि आर्थिक, सामाजिक, सांस्कृतिक, मानसिक र पारिवारिक पक्षमा पनि उत्तिकै असर पारेको छ । बास र कपासको सबाल ठूलो हो । सरकारले रोकथामका बारेमा सोच्दा स्वास्थ्य बाहेकका पक्षमा पनि ध्यान दिन जरुरी छ । व्यापार र व्यवसाय अहिले ठप्प छ । मुलुकको अर्थतन्त्र धनिएकै रेमिट्यान्सले हो । र, अहिले नेपाली काम गर्न गएका विभिन्न देशको अवस्था पनि डामाडोल छ । यस्तोमा नागरिकलाई आवश्यक पर्ने औषधि र खाद्यान्यको जोहो कसरी गर्न सकिन्छ यसमा पनि सरोकारवाला निकायले बेलैमा ध्यान पुर्याउन आवश्यक छ । खाद्यान्नमा हामी आत्मनिर्भर छैनौं । सीमा नाका पनि बन्द हुने अवस्था छ । त्यसैले पनि अब आउने केही दिनमा नै खाद्य संकट आउन सक्छ । कोरोनाको विपद्मा पनि आपूर्ति सहज रूपमा हुनुपर्छ । कोरोना भाइरसको असर कति समय रहन्छ भन्ने कुरा यकिन छैन । यस्तोमा नागरिकले पनि आफ्नो घर वरिपरिको खाली जग्गाको सदुप्रयोग गर्दै तरकारी लगाउने र अन्नबाली पनि लगाउनुपर्छ । सकेसम्म आफैं उत्पादन गर्ने बानी बसालौं । सुजनबाबु बस्नेत, तलुवा, ओखलढुंगा"
महामारी चिन्तन,"अन्ततः मानव समाजलाई कोरोना भाइरसबाट उत्पन्न महामारीले छपक्कै छोपी नै हाल्यो । नेपाल त्यसबाट अछूतो रहन सम्भव भएन । प्राकृतिक प्रकोप र त्यस्ता महामारीले गर्ने जनको क्षति स्वाभाविक रूपमा बढी सरोकारको विषय बन्छ । त्योसँगै यस्तो कठिन परिस्थितिले दीर्घकालीन रूपमा मानव जीवनमा निम्त्याउने अप्ठ्याराहरू पनि ज्यादै पीडादायी हुने गर्छन् । प्रत्येक मानिस श्रमशक्ति बेचेर मात्र जीविका गर्न सक्ने गरी संरचना गरिएको पुँजीवादी समाजमा महामारीको समयमा श्रमस्थलहरू ठप्प हुने कारणले सबैभन्दा बढी आम श्रमजीवीको जीवन तहसनहस हुन पुग्छ । त्यसैगरी पुँजीको बलमा कारोबारमार्फत नाफा कुम्ल्याउने वर्गका निम्ति आम मानिसको बाध्यतामाथि सजिलै खेलबाड गरेर थप नाफा कुम्ल्याउने अवसर बन्न पुग्छ । यसरी यस प्रकारको अवस्था गरिबलाई झन् गरिब र धनीलाई झन् धनी बनाउने क्रूर उत्सवमा रूपान्तरण हुन्छ । महामारीको संकटमा समाजले आफूलाई असुरक्षित र अत्यधिक निरीह महसुस गर्ने भएकाले त्यतिखेर सबै प्रकारका प्रवृत्ति त्यसलाई उपयोग गर्न अगाडि आउँछन् । तमाम रुढिवादी मान्यता अनेक रूपमा जनजनमा पुग्न थाल्छन्, सिंगो समाजलाई भ्रमित बनाउने अभियानहरू चल्छन्, जुन आज पनि सुरु भइसकेको छ । साथै आम समाजको आतंकित मनोविज्ञान र सम्पत्तिशाली वर्गको स्वार्थमा आधारित भई राज्यले निर्माण गर्ने अवधारणा र भाष्यका विरुद्ध साहस, साझा प्रयत्न र वैकल्पिक चेतना प्रसारका निम्ति अग्रसर हुनु पनि यस्तै बेला सबैभन्दा बढी जरुरी छ ।समाजमा आज हतियारपछिको सबैभन्दा ठूलो व्यापार एलोप्याथिक औषधिको मानिन्छ । नाफाका निम्ति मानव जातिलाई बीभत्स युद्धमा धकेल्न पटक्कै नहिचकिचाउने आजको पुँजीपति वर्गको कब्जामै औषधिको उत्पादन र व्यापार छ । त्यस्तो अमानवीय हर्कतमा उत्रिएको पुँजीपति वर्गले के औषधि बेच्न यस्ता महामारीको प्रायोजित आतंक सिर्जना गरेन होला भनी विश्वस्त हुन सम्भव छ ? यही प्रश्नको उत्तर दिने क्रममा प्राकृतिक चिकित्साकर्मीहरूको जमात संसारभरि धेरथोर अगाडि आउन थालेको छ । उनीहरूले एड्ससहित धेरै प्रकारका महामारीलाई औषधि बेच्न माफियाहरूले सिर्जना गरेको प्रायोजित धराप बताएका छन् र त्यस्ता रोग यथार्थमा नभएको बहस उठाएका छन् । हरेक वर्ष ज्वरोजन्य संक्रमणबाट विश्वभर एक करोडभन्दा बढी मानिसको मृत्यु भइरहेको आधिकारिक तथ्यांक प्रस्तुत गर्दै उनीहरूले कोरोना भाइरस पनि कुनै विशेष महामारीवाला भाइरस नभएको जिकिर गरेका छन् । कुनै पनि ज्वरो र रुघा उत्पन्न गर्ने भाइरसबाट छुटकारा पाउने प्राकृतिक विधिको सिफारिससहित उनीहरूले कोरोना महामारीलाई शक्तिशाली देशका पुँजीपतिले संसारभर नयाँ औषधि बेच्न सिर्जना गरेको प्रपञ्च बताएका छन् । यस अभियानका अभियन्तामध्ये भारतका डा विश्वदीप चौधरीको टोलीले उच्च रक्तचाप, मधुमेह, उच्च कोलस्ट्रोल लगायतका रोगलाई बिनाऔषधि प्राकृतिक खाना प्रणालीबाट सजिलै निको पार्न थालेको व्यावहारिक यथार्थले उनीहरूले औषधि क्षेत्रको पुँजीवादी माफियागिरीमाथि लगाएको आरोपलाई सस्तैमा बेवास्ता गर्न सकिने अवस्था पटक्कै छैन । आज वैकल्पिक उपचार पद्धतिबारे उठेका बहसकै आधारमा कोरोना महामारीका सन्दर्भमा विश्वव्यापी अपनाइएको रणनीतिलाई बेवास्ता गर्न नमिले पनि ती वैकल्पिक बहसलाई गम्भीरतापूर्वक अब आम सरोकारमा लिन भने सुरु गर्नैपर्छ । मानव समाजमा आइपर्ने संकटको घडीमै त्यस समाजको सत्ताधारी संरचनाका लुकाइएका भ्वाङहरू प्रकट हुन्छन् । साथै मानिसहरूमा मरिसक्यो भनी ठानिएको मानवीयताले आफू अझै जिउँदै रहेको प्रमाण थोरै भए पनि प्रस्तुत गर्न थाल्छ । कोरोना महामारीसँगै राज्य क्रूरतापूर्वक आफैं क्वारेन्टाइनमा बस भन्नसमेत अघि सर्छ । एउटा कोठा भाडामा लिएर ज्याला गर्ने श्रमिक कसरी आफैं बस्ला ? कल्पनासमेत राज्यले गर्दैन । व्यापारीहरू क्रूरतापूर्वक अभाव सिर्जना गर्छन् । आज यथार्थमा नेपाल सरकारका मन्त्रीहरू भाषण गरिरहेछन् बजार अनुगमन र नियन्त्रणको, तर बजारमा लुट त आम बनेको छ । पुँजीवादले मानिसलाई कति स्वार्थी र एक्लो बन्न बाध्य पारेको छ भन्ने सानदार चित्र देखा परिरहेको छ । छिमेकीको अवस्था कोही सोध्नेवाला छैन, आफ्ना निम्ति महिनौंको सामग्री थुपार्न व्यस्त छ । यस्तो समयमा एक्लाएक्लै सुरक्षा खोज्ने मानिस सबैभन्दा बढी नाफाखोरको धरापमा पर्नेवाला छ, तैपनि समाजतिर फर्केर समाधानका निम्ति मान्छेहरू घोत्लिन तयार छैनन् । कुनै पनि प्राकृतिक प्रकोप या महामारीका विरुद्ध जबसम्म सिंगै समाजले पहल हातमा लिन्न, तबसम्म राज्यले मात्र समाधान गर्न सक्ने अवस्था नै रहन्न । यस्तो यथार्थलाई भुल्न प्रेरित गरेर नेपाल वा विश्वका पुँजीवादी राज्यहरू समाजलाई टुक्रिन वा समाजबाट एक्लिएर बस्न फरमान जारी गरिरहेछन् । नेपालमा निकट अतीतको भूकम्पकै कुरा गर्दा पनि आम समाजको पहलले समाजलाई आशावादी व्यवस्थापनमा लगेको हो, राज्य त धेरैपछि कागजपत्र मिलाएर जस लिन पुगेको हो ।विपत्तिमा समाज निर्णायक हुन्छ, राज्य त प्राविधिक सहयोगी मात्र हुन सक्छ । तर पुँजीवादी राज्यहरू परिवार टुक्र्याएर सामान बेच्न सजिलो पारेको फर्मुला नै महामारीमा पनि लागू गर्न लागिरहेछन्, जुन बिलकुल गलत छ । निश्चितै रूपमा जमघटको तरिका, समाजको अन्तर्क्रियाको तरिकामा सरुवा रोगका कारण फरक पार्नुपर्छ नै, तर सिंगै समाजलाई सामूहिक उपायहरू खोज्न उत्प्रेरित गर्ने कि चुपचाप एक्लिएर बस भन्ने ? वास्तवमा जनसमुदायलाई भयभीत रूपमा निष्क्रिय बनाउने, उनीहरूको सुरक्षासहित विशेष सक्रियता एवं सिर्जनशीलताको उपाय नखोज्ने वैचारिकी निकै डरलाग्दो छ । आज कोरोना भाइरस महामारीमा पनि पुँजीवादी राज्यहरू समाजलाई शक्तिशाली बनाउन तयार भएनन् । छिमेकको व्यापारीले अभाव र महँगी सिर्जना गरिरहेछ, तर समुदायलाई पहल लिने बाटो राज्यले दिँदैन बरु राज्यको मुख ताकेर निरीह हुन बाध्य पार्छ । आजको महामारीको त्रासबीच आम मानिस नाफाखोरहरूको टाङमुनि बाँच्न विवश परिस्थितिले पुँजीवादी व्यवस्थाको विकल्पको बहस, संगठन र परिकल्पनालाई थप अनिवार्य बनाइदिएको छ । मानव समाजमाथि सबैभन्दा ठूला संकट आउँदा बहुसंख्यक मानिस सक्रिय हुन पाउनुको साटो मुठीभरको खटनमुनि निष्क्रिय रहनुपर्ने अवस्था कदापि वैधानिकता होइन, बरु पुँजीवादी व्यवस्थाद्वारा अनिवार्यतः सिर्जित हुन पुग्ने दुर्भाग्यपूर्ण चक्र मात्रै हो । थुप्रै प्रकारका अवसरवादी प्रवृत्तिहरू मारामारीको माहोलमा डुक्रिन थालेका छन् । धार्मिक पन्थहरू विशिष्ट ढंगले प्रार्थना, होम आदि गर्न प्रेरित गर्दै छन् । महामारीपछि बाँचेका जति आफ्नो ईश्वरको प्रतापले भनी व्यापार सजिलो हुनेछ भनी धार्मिक धन्दा सुरु भएको छ । सिंगै मानव जातिमाथि संकट आएका बेला खास सम्प्रदायको संस्कृतिलाई अब्बल र अरूकोलाई कमसल प्रमाणित गर्न मन लाग्ने अहंकार पनि यति बेलै देखिँदै छ । यस साम्प्रदायिक अहंकारवाद प्रकट भएको छ नमस्कार संस्कृतिमा । विश्वको हरेक सभ्यता र जातिमा शिष्टाचारका आआफ्नै तरिका र विधि निर्मित भएका हुन्छन् । तिनले लामो समयदेखि त्यस सभ्यता वा जातिलाई अगाडि बढाउन भूमिका खेलिरहेका हुन्छन् । यो कुरा बेग्लै हो कि, कुनै पनि संस्कृतिमा कमजोरी पनि सँगसँगै आएका हुन्छन्, तर कुनै सभ्यता वा जातिको अब्बल र अरूको कमसल भन्न मिल्ने कुरा होइनन् ।आज कोरोना भाइरसका सन्दर्भमा टाढैबाट नमस्कारको विधि सही हुन सक्छ, तर नमस्कारको विधि सदादेखि नै वैज्ञानिक र सही थियो, अरू विधि बेठीक र कमसल थिए भन्नु हास्यास्पद हो । वास्तवमा हिन्दू समाजमा कोही पनि व्यक्ति एकअर्कासँग समान मर्यादाको नहुने हुनाले, जात व्यवस्थाका कारण एक जातको व्यक्तिले अर्कोलाई छुनै नहुने भएकाले र एउटै परिवारमा पनि व्यक्तिहरू समान नहुने भएकाले त्यस समाजमा टाढैबाट नछोईकन शिष्टाचारका रूपमा नमस्कार गर्ने विधि विकास हुनुबाहेक अरू के सम्भव थियो र ? दाबी गरिएकै नमस्कारले अरूको पनि कल्याण होस् भन्ने मान्यता राख्ने ठानिएको हुन्थ्यो भने शूद्रहरूलाई हत्केला माथि फर्काएर पुकारा वा जदौ गर्न किन बाध्य पारिन्थ्यो अनि छोरी र बुहारीलाई बाबु वा सासूको खुट्टामै ढोग्ने संस्कार किन विकास गरिन्थ्यो ? अर्को कुरा, कहिलेकाहीँको संकटबाहेक आम रूपमा त मानिसहरू एकआपसमा आत्मीय हुने संस्कार नै ठीक हुन सक्छ र स्वाभाविक कुरा हो कि आत्मीय हुने प्रक्रिया शारीरिक स्पर्शबाट तीव्र हुन्छ । तब हात मिलाउने वा इस्लामको अँगालो हाल्ने संस्कार कसरी कमसल साबित हुन्छन् ? यसको अर्थ यो पनि कदापि निकाल्नु होइन कि, नमस्कार संस्कृति कमसल हो । नमस्कारसहित नेपालीभित्रका दर्जनौं शिष्टाचार संस्कृति पनि आआफ्नो भूमिकामा महत्त्वपूर्ण छन् । पुँजीवादी साम्राज्यवादको उपनिवेशवादी युग सुरु भएपछि युरोपले आर्थिक र राजनीतिक रूपमा मात्र विश्वलाई आफ्नो ढर्रामा कुल्चिएन, बरु सांस्कृतिक रूपमा समेत विश्वसभ्यतालाई ध्वस्त पार्न सुरु गर्यो, त्यो क्रम आज पनि जारी छ । त्यस सिलसिलामा औषधि विज्ञानका क्षेत्रमा एलोप्याथिक चिकित्सा प्रणालीलाई एक मात्र अब्बल शास्त्रका रूपमा संसारभरि लादियो । युरोप एउटा सभ्यता थियो र त्यसले एउटा औषधि विज्ञान एलोप्याथिक अगाडि ल्याएको हो तर एसिया, अफ्रिका, ल्याटिन अमेरिकाका सबै सभ्यताले पनि आआफ्नै आवश्यकता र चेतनामा आधारित औषधि विज्ञान त विकास गरेकै थिए । उपनिवेशवादी सांस्कृतिक हस्तक्षेपद्वारा अरू सभ्यताको औषधि विज्ञानलाई नालायक बनाइयो र केवल साम्राज्यवादी देशको औषधि विज्ञानलाई मात्र अब्बल मान्न बाध्य पारियो । उपनिवेशवाद व्यापारका निम्ति अगाडि आएकाले औषधि बेच्न यस्तो रणनीति बनाउनु आवश्यक थियो । यस्तो हस्तक्षेपले एलोप्याथिक बाहेक सयौं औषधि विज्ञान उपेक्षा र दमनमा पर्दै हराउँदै गए, जुन क्रम आजसम्म जारी छ । सिटामोल आउनुभन्दा पहिले पनि नेपालीलाई ज्वरो आउँथ्यो र ज्वरो आउँदा खाने प्रत्येक समुदायका आफ्नै औषधि थिए, तर करिबकरिब ती सबै बिर्सिइए । आज प्रमाणित भएको छ, एलोप्याथिक वा कुनै खास औषधिशास्त्र मात्र सर्वगुणसम्पन्न छैन । फरकफरक सभ्यतामा विकसित औषधिशास्त्र र उपचार विधिमा फरकफरक रोगका निम्ति शक्तिशाली उपचारहरू छन् । हरेक केही वर्षमा देखा पर्ने नयाँनयाँ महामारीमा संसारका विभिन्न भागका वैज्ञानिकहरूले फरकफरक अनुसन्धान र प्रयत्नका माध्यमले जुक्ति निकालेबाट पनि सजिलै बुझ्न सकिन्छ, हजारौँ वर्षदेखि फरकफरक सभ्यताका मान्छेले औषधिशास्त्रमा गरेको विकासलाई जोगाउनु कति महत्त्वपूर्ण छ । आजको कोरोना वा भविष्यमा आइलाग्ने महामारीका विरुद्ध एकीकृत रूपमा लड्न संसारका सबै मानव सभ्यता वा जातिले जोगाइआएको चिकित्सा विधिको रक्षा, परिमार्जन र एकीकरणको आवश्यकता सर्वाधिक महत्त्वको विषय हो । नेपालकै हकमा भन्दा एलोप्याथिकपछि केबल आयुर्वेद विश्वविद्यालय खोल्नेभन्दा माथि चेतना उठ्न सकेको छैन । आयुर्वेद दक्षिण एसियाको एउटा प्रणाली मात्र हो । नेपालभित्रको प्रत्येक जातिसँग भएको परम्परागत उपचार र औषधि प्रणाली आयुर्वेद प्रणालीभित्रको होइन । तिनको रक्षा, खोज, परिमार्जन र एकीकृत उपचार प्रणालीमा समायोजन गर्ने दिशामा अग्रसर हुन पनि आजको महामारी संकटले नेपाली समाजलाई झकझकाइरहेको छ । समग्रमा, आजको संकटको समयमा सबै प्रकारका रुढिवाद, भ्रमहरू एवं मानिसहरूबीच फुट पार्ने सोचहरूको खण्डन र सही सूचना तथा अवधारणाहरूको निरन्तर प्रसार आवश्यक छ । त्यस्तो तब नै सम्भव हुनेछ, जब पिँधको सिंगै समाज, सामाजिक संगठनहरू र राजनीतिक पार्टीहरू सक्रियतापूर्वक पहल लिन थाल्नेछन् । भीडबद्ध नहुने भनेको एकताबद्ध नहुने अर्थमा बुझिनु घातक हुनेछ । प्रविधि र अन्य वैकल्पिक तरिकाहरूमार्फत सामूहिक रूपमा सिंगै समाजले पहल लिनैपर्छ । त्यसो हुँदा मात्र बजारको नाफाखोर प्रवृत्तिलाई न्यून पार्न सकिन्छ, आम मानिसलाई उत्साहित गर्न सकिन्छ र राज्यमाथि आवश्यक दबाब सिर्जना हुन सक्छ ।"
पहिले दायित्व अनि मात्रै सहुलियत,शेखर गोल्छागोल्छा नेपाल उद्योग वाणिज्य महासंघका वरिष्ठ उपाध्यक्ष हुन् ।
गुठीको चेपुवामा किसान,शान्ता चौधरी
फ्रान्सेली प्रधानमन्त्रीविरुद्ध मुद्दा,"पेरिस (कास) फ्रान्सका प्रधानमन्त्री एडुवार्ड फिलिप र पूर्व स्वास्थ्यमन्त्री एन्य बुजिनविरुद्ध ६ सय चिकित्सकले मुद्दा दायर गरेका छन् । ल फिगारो दैनिकका अनुसार सि १९ अर्थात् कोरोना १९ समूहका नाममा भेला भएका ६ सयभन्दा बढि चिकित्सकले कोभिड१९ संकट व्यवस्थापनमा राज्यलाई ढाँटेको आरोप लगाउँदै उनीहरूविरुद्ध मुद्दा दायर गरेको हो । महामारीबारे जानकारी हुँदाहुँदै पनि फिलिप र बुजिनले नियन्त्रणमा उचित कदम नचालेको आरोप पनि लगाइएको छ । पहिलो आरोप मास्कसम्बन्धी छ । सरकारले फेब्रुअरीको अन्त्यमा पर्याप्त मात्रामा मास्क उपलब्ध हुँदैछ भनेर भन्यो र हामीले पत्यायौं मुदा दायरकर्ता समूहका अधिवक्ता फाब्रिस दि भिजियोले बताए । मार्चको सुरुवातमा थाह भयो कि सरकारसँग मास्क नै रहेनछ । मास्क उपलब्ध गराउन नसकेपछि आवश्यक छैन भन्न थाले । यो राज्यलाई ढाँटिएको विषय हो । तथ्य के थियो भने राज्यसित मास्कनै थिएन, उनले जिकिर गरे । जनतालाई ढाँटेकाले उनीहरूलाई कानुनी कठघरमा ल्याउनुपर्ने भन्दै चिकित्सकका अधिवक्ताले सार्वजनिक अपराधअन्तर्गत मुद्दा दायर गरेका हुन् ।"
दिल्लीसहित भारतभर कडाइ,"(नयाँदिल्ली)  कोभिड१९ संक्रमण थप नफैलियोस् भनेर दिल्ली सरकारले शनिबारदेखि थप कडाइ गर्ने भएको छ । मुख्यमन्त्री अरविन्द केजरीवालले शनिबार डिजिटल पत्रकार सम्मेलनमार्फत् सार्वजनिक गरेको नयाँ नियमअनुसार अब पाँच जनाभन्दा बढी भेला हुन पाउने छैनन् । यसअघि बढीमा बीस जना मात्र भेला हुन पाउने व्यवस्था थियो । दिल्लीमा हालसम्म २० जनामा भाइरस पुष्टि भइसकेको छ । उसले व्यापार व्यवसायलगायत सबै क्षेत्र प्रभावित भएको भन्दै अनुदानको खाद्यान्नमा ५० प्रतिशत वृद्धि गरिएको छ । दिल्लीमा ७२ लाखले सुपथ मूल्यमार्फत् अनुदानमा खाद्यान्न पाउँदै आएका छन् । दैनिक ज्यालादारीमा काम गर्ने र अन्य मजदुरलाई लिएर हामी अत्यन्त चिन्तित छौं र कोही पनि भोकै नहुन् भन्ने चाहन्छौं, केजरीवालले बताए । दिल्ली सरकारले विभिन्न आश्रयस्थलमा बसिरहेका घरबारविहीन व्यक्तिलाई पनि सित्तैमा खाना उपलब्ध गराउने भएको छ । दिल्लीवासीलाई केही समय मर्निङ वाक नगर्न आग्रह गर्दै आवश्यक परे पूरै दिल्लीलाई लकडाउन गर्न सकिने केजरीवालले बताए । उनले अप्रिल महिनामा एकल महिला र ज्येष्ठ नागरिकको पेन्सन दुई गुणाले वृद्धि गर्ने घोषणासमेत गरेका छन् । केन्द्र सरकारले आह्वान गरेको आइतबारको जनता कर्फ्यु लाई ध्यानमा राख्दै दिल्ली सरकारले मेट्रो सेवा पूर्णरूपमा बन्द गर्ने निर्णय गरेको जानकारी दिँदै उनले करिब ५० प्रतिशतभन्दा बढी सार्वजनिक बस सेवा पनि बन्द रहने बताए । भारतीय प्रधानमन्त्री नरेन्द्र मोदीले गत बिहीबार राष्ट्रका नाममा सम्बोधन गर्दै २२ मार्च अर्थात् आइतबार बिहान सातदेखि साँझ नौ बजेसम्म सकेसम्म बाहिर ननिस्किएर जनता कर्फ्यु कार्यान्वयनमा सघाउन आग्रह गरेका थिए । भारतमा संक्रमण दर दिनप्रतिदिन बढ्दै गएपछि इन्डियन काउन्सिल अफ मेडिकल रिसर्च (आईसीएमआर) ले कोभिड१९ विरुद्धको रणनीतिमा परिमार्जन गर्दै स्वास्थ्य परीक्षणको दायरालाई थप फराकिलो बनाएको छ । भारतमा परीक्षण विधिलाई लिएर प्रश्न उठेपछि आईसीएमआरले रणनीति परिवर्तन गरेको हो । नयाँ रणनीतिअनुसार अब श्वासप्रश्वासको समस्याका कारण अस्पतालमा भर्ना भएका सबै बिरामीको पनि कोरोना परीक्षण गरिनेछ । यसअघि पछिल्लो १४ दिनभित्र विदेश भ्रमण गरेकालाई अनिवार्य रूपमा घरमै क्वारेन्टाइनमा बस्न भनिएको थियो । त्यसैगरी उनीहरूमा ज्वरो, खोकी र सास फेर्न गाह्रोलगायतका लक्षण देखिएमा मात्र परीक्षण गर्नुपर्ने व्यवस्था थियो । यसैगरी कोरोना संक्रमित मुलुकबाट फर्केका एवं संक्रमणका लक्षण देखिएका व्यक्ति वा संक्रमितका उपचारमा संलग्न स्वास्थ्यकर्मीको मात्र त्यस्तो परीक्षण गर्ने गरिएको यिथो । अब भने कोरोना पुष्टि भएका व्यक्तिको सम्पर्कमा पुगेका व्यक्तिदेखि ज्वरो र खोकीलगायतका श्वासप्रश्वाससम्बन्धी समस्या भएर अस्पतालमा भर्ना भएका सबैको परीक्षण गरिनेछ । स्वास्थ्य मन्त्रालयले संक्रमित शंका गरिएका बिरामीलाई अनिवार्य रूपमा अस्पताल भर्ना गर्न र सरोकारवाला निकायमा जानकारी गराउन पनि निर्देशन जारी गरेको छ । आईसीएमआरले शनिबार बिहानसम्म देशभरमा १५ हजार ७ सय १ जनाको नमुना परीक्षण गरिएको र हालसम्म २ सय ७१ जनामा कोरोना पुष्टि भएको जनाएको छ । त्यसमध्ये २३ जना उपचारपछि निको भएका र चार जनाको मृत्यु भएको उसले जनाएको छ ।"
इरानद्वारा फ्रान्सेली शिक्षाविद् रिहा,तेहरान इरानी जेलमा रहेका एक फ्रान्सेली शिक्षाविद् रोल्यान्ड मार्चल रिहा भएका छन् । फ्रान्सको राष्ट्रपति कार्यालयले जनाएअनुसार सन् २०१९ देखि इरानको नियन्त्रणमा रहेका साइन्सेस पो युनिभर्सिटीका वरिष्ठ अनुसन्धानकर्ता मार्चल शनिबार दिउँसो पेरिस पुगेका छन् । राष्ट्रपति इमानुएल म्याक्रोंले इरानी जेलमै रहेका अर्का द्वेत नागरिकताधारी फ्रान्सेली नागरिक फारिबा एदेलखालाई पनि रिहा गर्न तेहरानसमक्ष आग्रह गरेको अधिकारीहरूले बताएका छन् । सुरक्षासम्बन्धी अभियोगमा इरानमा पक्राउ परेका मार्चललाई रिहा गर्ने र त्यसको बदलामा तेहरानविरुद्धको अमेरिकी प्रतिबन्ध उल्लंघन गरेको अभियोगमा पेरिसमा पक्राउ परेका इरानी नागरिकलाई छोड्नेबारे दुई देशबीच सहमति भएको थियो । फ्रान्सले पक्राउ परेका इरानी नागरिक इन्जिनियर जलाल रुहोल्लानेजादलाई पनि रिहा गरिसकेको इरानी सञ्चार माध्यमले उल्लेख गरेको छ । रुहोल्लानेजादलाई सुपुर्दगी गर्न फ्रान्ससमक्ष अमेरिकाले माग गरेको थियो ।
उत्तर कोरियाद्वारा क्षेप्यास्त्र परीक्षण,"सोल उत्तर कोरियाले शनिबार बिहानै छोटा दूरीका दुइटा क्षेप्यास्त्र प्रहार गरेको दक्षिण कोरियाले जनाएको छ । दक्षिण कोरियाली सैन्य अधिकारीका अनुसार उत्तर कोरियाले समुद्रको पूर्वी जलक्षेत्रतर्फ क्षेप्यास्त्र हानेको हो । जापानको रक्षा मन्त्रालयले पनि उत्तर कोरियाले क्षेप्यास्त्र प्रहार गरेको पुष्टि गरेको छ । उसले आफ्नो सीमाबाहिर एउटा क्षेप्यास्त्र खसेको जानकारी दिएको छ । उत्तर कोरियाको प्योनगान प्रान्तबाट पूर्वतर्फ रहेको सी अफ जापान भनेर चिनिने समुद्रतर्फ क्षेप्यास्त्र प्रहार भएको दाबी दक्षिण कोरियाली सेनाले गरेको छ । उसका अनुसार उत्तर कोरियाले प्रहार गरेको क्षेप्यास्त्र ४ सय १० किलोमिटर पर र ५० किलोमिटरमाथि सम्म पुगेको थियो । उत्तर कोरियाबाट थप क्षेप्यास्त्र परीक्षण हुन सक्ने स्थितिको निगरानी भइरहेको दक्षिण कोरियाली सेना प्रमुखले बताएका छन् । उत्तर कोरियाले अप्रिल १० का लागि देशको संसद् अर्थात् सर्वोच्च नागरिक सभाको बैठक घोषणा गरेलगत्तै क्षेप्यास्त्र परीक्षण भएको छ । बैठकमा देशैभरबाट ७ सय नेता एकै स्थानमा भेला हुने छन् । उत्तर कोरियाको समाचार पोर्टल एनके न्युजका एक संवाददाता राचेल मिन्योङ लीले ट्वीटरमा नेताका भेला कोरोना भाइरसबाट सिर्जित हुन सक्ने अवस्थामा केन्द्रित हुन सक्ने लेखेका छन् । यसै महिनाको सुरुवातमा पनि उत्तर कोरियाले प्रक्षेपण अभ्यासअन्तर्गत कैयौं क्षेप्यास्त्र परीक्षण गरेपछि अमेरिका र चीनले आणविक र क्षेप्यास्त्र कार्यक्रम अन्त्य गर्न तत्काल वार्तामा बस्न आग्रह गरेका थिए । विश्वभर कोभिड१९ को संक्रमण फैलिइरहेको बेलामा उत्तर कोरियाले क्षेप्यास्त्र प्रहार गरेको हो । विश्व नै आक्रान्त भइरहेको बेला क्षेप्यास्त्र प्रहार गरेर उत्तर कोरियाले असान्दर्भिक कार्य गरेको दक्षिण कोरियाली अधिकारीहरूले टिप्पणी गरेका छन् । उनीहरूले यस्ता अनुचित र अशोभनीय कार्य तत्काल रोक्न पनि उत्तर कोरियालाई आग्रह गरेका छन् । उत्तर कोरियामा अहिलेसम्म कसैलाई पनि कोभिड१९ को संक्रमण नभएको दाबी गरिएको छ । विश्लेषकहरूले भने संक्रमणको उद्गमस्थल चीनको छिमेकी उत्तर कोरियामा संक्रमण नभएको विषयलाई स्वीकार गरिरहेका छैनन्, उनीहरूले प्योङयाङले विवरण लुकाएको हुन सक्ने बताउँदै आएका छन् । चीनपछि संक्रमण धेरै फैलिएको दक्षिण कोरियाको पनि उत्तर कोरिया छिमेकी हो । उत्तर कोरियाले भाइरस संक्रमण रोकथामका लागि भन्दै ३ सय ८० जना जति विदेशीलाई क्वारेन्टाइनमा राखेको थियो, जसमा अधिकांश प्योङयाङका लागि विदेशी कूटनीतिज्ञ र कर्मचारी थिए । उनीहरूलाई आफ्नै कम्पाउन्डमा क्वारेन्टाइनमा राखिएको थियो । मार्च महिनाको सुरुवातसँगै उनीहरूलाई क्वारेन्टाइन मुक्त गरिएको थियो । मार्च ९ का दिन लगभग ८० जना कूटनीतिज्ञले उत्तर कोरिया छोडेका थिए ।"
सिनेम्याटिक डिजास्टर,"(काठमाडौं) गतमार्च ४ मा हलिउडबाट एउटा अप्रत्याशित खबर आयो, जेम्स बन्ड सिरिजको नयाँ फिल्म नो टाइम टु डाई को प्रदर्शन सात महिना धकेलियो । निर्माण कम्पनीले पूर्वनिर्धारित अप्रिल ३ को प्रदर्शन स्थगित गर्दै नोभेम्बरमा रिलिज गर्ने घोषणा गर्यो । कोरोना भाइरस (कोभिड१९) को त्रासले विश्व फिल्म उद्योगमा परेको पहिलो र ठूलो प्रभाव यही हो । जब कि त्यति बेलासम्म विश्व स्वास्थ्य संगठन (डब्लूएचओ) ले विश्वव्यापी महामारी घोषणा गरेको थिएन, अमेरिका र बेलायतमा सिनेमा हल चालू नै थिए । त्यसैले निर्माण कम्पनीले हतारमा निर्णय गर्यो, २ सय ५० मिलियन डलर लगानी जोखिममा पर्यो, यसको असर प्रदर्शनका क्रममा रहेका अरू फिल्ममा पर्ने आशयका आवाज उठे । तर, तीन सातापछि जेम्स बन्डका निर्माताले जे गरे, त्यो सही थियो भन्नेमा विश्वका फिल्म पण्डित एकमत भएका छन् । कारण, कोरोनाको आतंक यति व्यापक बन्दै गयो की हल खुल्ने र सुटिङ हुने अवस्थै रहेन । कोरोनाको आतंकबीच चर्चित अभिनेता भिन डिजेलको ब्लडसट् रिलिज भयो, व्यापक प्रचार गरिएकाले निर्माताले रिलिज सार्न चाहेनन् । तर, यो फिल्म बक्सअफिसमा असफल भयो । आफ्नो स्वास्थ्यको चिन्ताले सताइरहँदा सिनेमा हल ध्याउने कुरा व्यावहारिक रूपमा पनि सम्भव थिएन । जब हल सुनसान हुन थाल्यो, जमघट र भीडमा विभिन्न मुलुकले प्रतिबन्ध लगाउन थाले, त्यसपछि भने हलिउडका ठूला स्टुडियो पनि तर्सिए र प्रदर्शन रोक्नुको विकल्प रहेन । डिज्नेले प्रतीक्षित फिल्म मुलान को रिलिज रद्द गरेको छ, नयाँ मिति तोकेको छैन । डिज्नेकै एन्टलेर्स र द पर्सनल हिस्ट्री अफ डेभिड कप्परफिल्ड को रिलिज पनि रोकिएको छ । मार्भलले मे १ मा ब्ल्याक विडो नचलाउने घोषणा गरिसक्यो । फास्ट एन्ड फ्युरियस ९, ब्लु स्टोरी, द लभ बर्डस्, फस्ट काउ लगायतका करिब डेढ दर्जन फिल्मको रिलिज टुंगो छैन । त्यसैले त हलिउडका बक्सअफिस विश्लेषक डुग स्टोन भन्दै छन्, एकदमै डरलाग्दो स्थिति बन्दै छ । हलिउड मात्र होइन, बलिउड पनि धरासायीको संघारमा छ । भारतको क्षेत्रीय सिनेमा उद्योग पनि कोरानाबाट उम्कने अवस्था छैन । भारतमा बर्सेनि औसत एक हजार फिल्म प्रदर्शन हुन्छन्, चालू वर्ष यो संख्यामा भारी गिरावट आउने पक्कापक्की भइसकेको छ । रिलिज भएका फिल्मले समेत बक्सअफिसमा गतिलो प्रभाव जमाउन सकेका छैनन् । टाइगर श्राफको बागी ३को व्यापारसमेत उत्साहजनक नभएपछि बलिउड फिल्मकर्मी आत्तिएका हुन् । यो फिल्मले रिलिजको दिन घरेलु बजारमा ३० करोड भारु कलेक्सन गर्ने अनुमान थियो तर १७ करोडमा सीमित भयो । त्यसपछि पनि फिल्मले पिकअप लिन सकेन । इरफान खान र करिना कपुरको अंग्रेजी मिडियम को हबिगत अझ दयनीय रहयो । त्यहीबीच अक्षयकुमार अभिनीत सूर्यवंशी को रिलिज स्थगित भयो । वर्षको सर्वाधिक प्रतीक्षित फिल्म नै अनिश्चित समयका लागि सरेपछि बलिउडमा निराशा छाएको छ । केरेला, नयाँदिल्ली, जम्मुकश्मीर, कर्नाटक र मुम्बईमा सिनेमा हल बन्द भइसकेका छन् । सन् १९८४ को दंगायता पहिलो पटक हल बन्द भएको भारतीय सञ्चारमाध्यमले जनाएका छन् । आधिकारिक घोषणा नभए पनि कम्तीमा आगामी दुई महिना नयाँ हिन्दी फिल्म प्रदर्शनको सम्भावना देखिन्न । रिलिज तालिकामा त्यसको प्रभाव त्यसपछिका चारपाँच महिनासम्म पर्ने बलिउडका व्यापार विश्लेषकले दाबी गरिरहेका छन् । यसअघि घोषणा गरिएअनुसार सन्दीप और पिंकी फरार मार्च २४ र रणवीर सिंह अभिनीत ८३ अप्रिल १० मा रिलिज नहुने भएका छन् । अमिताभ बच्चन र आयुष्मान खुरानाको गुलाबोसिताबो, वरुण धवनको कुल्ली नम्बर १, सलमान खानको राधे, अक्षयकुमारको लक्ष्मी बम, सैफअली खान र रानी मुखर्जीको बन्टी और बब्ली २ जस्ता ठूला स्टारका फिल्मसमेत निर्धारित समयमा चल्ने सम्भावना रहेन । बनिसकेका फिल्म नचल्दा निर्माणाधीन र निर्माणोन्मुख फिल्मसमेत अलपत्रमा पर्छन् । कोरोनाले फिल्म प्रदर्शनमा मात्र संकट निम्ताएको छैन, निर्माण पनि ठप्पै पारेको छ । भारतमा मार्च १९ बाट हरेक किसिमका सुटिङ रोकिएको छ । कोरोनाको संक्रमणको खतरा हुने भन्दै फिल्म र टेलिभिजनसँग सम्बन्धित संस्थाले मार्च ३१ सम्म सुटिङ नगर्ने निर्णय गरेका हुन् । सकारात्मक संकेत नदेखिए यो म्याद अझ लम्बने बताइएको छ । करण जौहरको धर्मा प्रोडक्सनले सम्पूर्ण प्रशासनिक र उत्पादनको काम रोकेको एक साता बितिसक्यो । बक्सअफिसमा ४०५० प्रतिशत असर पर्ने देखिन्छ तर त्योभन्दा बढी पनि हुन सक्छ, मुम्बईका फिल्म वितरक राजेश थडानीले पीटीआईसँग भनेका छन् । बलिउडको यो नोक्सानले भारतको मूल अर्थतन्त्रमै प्रभाव पार्नेछ । कलाकारदेखि प्राविधिकसम्म कामविहीन बन्नुपरेको छ । बलिउडका व्यापार विश्लेषक तरुण आदर्शले अहिलेकै स्थितिमा बलिउडले ८ सय करोड घाटा सामना गर्नुपर्नेछ । संकट लम्बँदै जाँदा घाटा पनि बढ्दै जान्छ । हलिउडमा त उसै पनि यस वर्ष टिकट बिक्री घटेको थियो । कोरोनाले त्यो घाउ थप चर्काउने भएको छ । सन् २०१८ मा ११ अर्ब ९० करोड डलरको टिकट बिकेको थियो तर यस वर्ष ११ अर्ब डलरमै सीमित हुने प्रक्षेपण गरिएको छ । चीन, इटाली, फ्रान्सजस्ता हलिउडको व्यापारको ठूलो हिस्सा ओगट्ने देश पनि कोरोनासँग प्रताडित छन् । कतिसम्म भने डिज्ने, वार्नर ब्रोज्, युनिभर्सल, सोनी, पारामाउन्टजस्ता ठूला स्टुडियोसमेत धरासायी हुने संकेत देखिएको छ । डिज्नेको मात्र यो वर्ष २० फिल्म रिलिज हुँदै थिए । अहिले विश्व फिल्म उद्योगले भोगिरहेको अवस्थालाई कुनै विगतको घटनासँग तुलना गर्न सहज छैन । भाइरसको संक्रमण कहिलेसम्म लम्बेला भन्न असम्भव छ, सीएनबीसी टेलिभिजनको अनलाइन संस्करणमा सराह विटेन लेख्छिन्, यो समस्याको अन्त्य भइहाले पनि मान्छेलाई पुरानै दिनचर्यामा फर्कन लामो समय लाग्नेछ । स्टुडियो, फिल्ममेकर र हल सञ्चालकले कोरोनाबाट लामो समयका लागि आर्थिक बर्बादी खेप्नुपर्ने स्पष्ट देखिन्छ । अमेरिकाको हकमा सेप्टेम्बर ११ को आतंककारी आक्रमणताका भन्दा अहिले सिनेमा हलले नोक्सान बेहोर्नुपरेको छ । त्यतिबेला दुई महिनामा हलको टिकट बिक्रीले पुरानै गति समातेको थियो । तर, यसपटकको माहोल भयावह बन्दै छ । एक त भाइरसको आतंक कहिलेसम्म ? जवाफ कोहीसँग छैन । अर्कातिर, भाइरस रोकिएपछि पनि हलमा दर्शक गइहाल्ने स्थिति हुन्न । आर्थिक र मनोवैज्ञानिक संकट हटिसकेको हुन्न, मनोरञ्जन गर्ने मनस्थिति हुन थप समय लाग्ने विज्ञहरूको दाबी छ । नेपालमा भूकम्प जाँदा त्यस्तै भएको थियो । भूकम्पको दुई महिनापछि अरू नियमित कामहरू सामान्य भए पनि हलले पहिलेकै अवस्थामा दर्शक पाउन एक वर्ष कुर्नुपरेको थियो । अब यो नियति कोरोना प्रभावित हरेक मुलुकले भोग्नुपर्ने भएको छ । (एजेन्सीको सहयोगमा)"
म्यान्मारबाट भ्रम र यथार्थ,"काठमाडौं (कास) म्यान्मारका नेपाली साहित्यकार ज्ञानबहादुर थापा बगाले को कथासंग्रह भ्रम र यथार्थ शनिबार काठमाडौंमा लोकार्पण गरिएको छ । नेपाल म्यान्मार फ्रेन्डसिप काउन्सिलद्वारा आयोजित कार्यक्रममा साहित्यकार श्रीओम श्रेष्ठ रोदन, समालोचकद्वय लक्ष्मणप्रसाद गौतम, ज्ञानु अधिकारी, काउन्सिल उपाध्यक्ष कृष्णराज अधिकारी, स्रष्टाहरू रामप्रसाद पन्त, कृषु क्षत्री, यादव भट्टराईलगायतले कथासंग्रह लोकार्पण गरे । कृतिको समीक्षा गर्दै समालोचक अधिकारीले बगालेका कथाहरूले बर्मा (म्यान्मार) को नेपाली परिवेश, जीवनशैली र सामाजिक यथार्थ प्रस्तुत गरेको बताइन् । कथामा विषयवस्तुको विविधता रहेको भए पनि अधिकांशमा नारीपुरुषका सम्बन्ध र त्यसका मनोवैज्ञानिक प्रभाव पाइने उनले दाबी गरिन् । अर्का समालोचक गौतमले पचासको दशकदेखि नै साहित्य सृजनामा लागेका बगाले म्यान्मारका सक्रिय र सशक्त स्रष्टा रहेको बताए । उनको लेखनमा सशक्त व्यंग्यचेत पाइन्छ, उनले भने, साहित्यमा म्यान्मारका अग्रज पुस्ता ठाकुर गुरागाइँपछि बगाले अग्रपंक्ति आउँछ । साहित्यकार रोदन, क्षेत्री र भट्टराईसँगै अन्तर्राष्ट्रिय नेपाली साहित्य समाज (अनेसास)का अध्यक्ष राधेश्याम लेकाली, चिन्तक चिन्तामणि योगीलगायतले पनि बगालेको लेखनको प्रशंसा गरे । आधा दर्जनभन्दा बढी पुस्तक प्रकाशित गरिसकेका कथाकार बगाले ले म्यान्मारमा अरूलाई नागरिकता मात्रै लिए पुग्ने तर नेपालीलाई भने नागरिकतासँगै भाषा, साहित्य र संस्कृति उत्थानको चिन्ता पनि थपिने बताउँदै आफ्नो भाषा प्रवर्द्धनकै लागि दुई सयभन्दा बढी स्कुल चलाइरहेको बताए । नेपाली भाषामा कृति लेखेर नेपालमै लोकार्पण गर्ने धोको लामो समयदेखि नै थियो, उनले भने, आज पूरा भयो । नेपाली भाषाको मूलथलोमा कृति प्रकाशन गर्नुको आनन्द बेग्लै हुँदो रहेछ ।कृतिलाई दायित्व वाङ्मय प्रतिष्ठान, नेपालले प्रकाशन गरेको हो ।"
सञ्जालमा कोरोना अफवाह,"(काठमाडौं)  फेसबुक, ट्वीटरजस्ता सामाजिक सञ्जालमार्फत कोरोना भाइरस (कोभिड१९) बारे भ्रामक सूचना तथा अफवाह फैलिन थालेका छन् । इन्टरनेटमार्फत् तीव्र गतिमा फैलिने यस्ता सूचनाले सर्वसाधारणलाई त्रसित मात्रै बनाएको छैन, गलत सूचनामा विश्वास गर्दा जनजीवन प्रभावित हुने खतरासमेत बढेको छ । शुक्रबार राति १० बजे विवेक थापा मगरले सामाजिक सञ्जाल फेसबुकमा एउटा समाचारको लिंक सेयर गर्दै स्टाटस लेखे । उनले नेपालमा कोरोनाको महामारी फैलिसके पनि सरकारले किन लुकाए यस्तो खबर । तल दिएको अडियो सुन्नुहोला अनिवार्य भनेर लेखेका थिए ।आफैंले सञ्चालन गरेको झोर्लेन्युज डट कममामा राखिएको अडियो क्लिपसहितको लिंक शनिबार बिहान भाइरल भइसकेको थियो । शनिबार मध्याह्नसम्म उनको फेसबुक स्टाटस ६ जनाले मात्रै सेयर गरेको देखिन्छ । तर सोही समाचारमा राखिएको उक्त अडियो क्लिप भने हजारौंले सामाजिक सञ्जालमार्फत् सेयर गरे । म्यासेन्जर, भाइबर र ह्वाट्सएपका विभिन्न ग्रुपबाट पनि यो क्लिप सयौंमाझ सेयर भएर देशविदेशका नेपालीले सुनेको देखिन्छ । नेपाल प्रहरीको साइबर ब्युरोले शनिबार दिउँसो सामाजिक सञ्जालमार्फत् कोभिड१९ बारे अफवाह फैलाएको भन्दै भक्तपुरको सिपाडोलमा डेरा गरी बस्ने तिनै २० वर्षीय विवेकलाई पक्राउ गर्यो । ख्यालख्यालमै विवेकले फैलाएको अफवाहले उनी त पक्राउ परे नै, सयौंलाई गलत सूचनाले त्रसित बनायो । उक्त क्लिपमा विवेकले हिमाल नामक मान्छेसंँग कुरा गर्दै नर्भिक अस्पतालमा ९ जनालाई जाँच गर्दा ६ जना जतिलाई कोभिड१९ को संक्रमण देखिएको पुष्टि भएको बताएका छन् । नेपालमा महामारी फैलिसकेको दाबी गर्दै भनेका छन्, यो न्युज मिडियामा आउँदैन पनि रे । यो न्युज सरकारले लुकाको छ रे । यसरी आफ्नै आवाजमा रेकर्ड गरेको क्लिप आफ्नै अनलाइनमा पोस्ट गरेर त्यसलाई सामाजिक सञ्जालमार्फत विवेकले अफवाह फैलाए । विवेकले आममानिसमा भ्रम छर्न ल्याएको अडियोमा प्रयोग भएका तथ्यहरूले उक्त सूचना गलत रहेको पुष्टि भयो । नेपालमा कोभिड१९ संक्रमणको एक मात्र जाँच टेकुस्थित शुक्रराज ट्रपिकल तथा सरुवा रोग अस्पतालमा हुने भए पनि विवेकले नर्भिकमा त्यस्तो जाँच भएको र उक्त कुरा लुकाइएको तर्क गरेका छन् । सामान्य अक्कलमै पनि भ्रमपूर्ण लाग्ने सूचना भने सर्वसाधारणले सजिलै पत्याउँदै सामाजिक सञ्जालमार्फत सेयर गरिरहे । शनिबार बिहानैदेखि फेसबुक म्यासेन्जर, ह्वाट्सएप र भाइबरजस्ता अनलाइन सञ्जालबाट यो अडियो फैली नै रह्यो । प्रहरी प्रवक्ता डीआईजी शैलेश थापा क्षत्रीले कान्तिपुरसँगको कुराकानीमा भ्रमपूर्ण खबर भन्ने थाहा पाएर पनि सेयर गर्ने र फैलाउने कार्य पनि नागरिकको गैरजिम्मेवार कार्य भएको बताए । उनले कोभिड१९ बारेका सूचना सरकारको आधिकारिक निकायबाट वा विश्व स्वास्थ्य संगठनबाट लिन सुझाउँदै भने, भ्रमपूर्ण खबर पोस्ट गर्ने वा फैलाउने सबैमाथि प्रहरीले उच्च निगरानी बढाएको छ ।अडियो क्लिपको भ्रमपूर्ण सन्देश प्रवाह भएपछि नर्भिक अस्पतालले विज्ञप्ति निकालेर त्यसको खण्डन गर्यो । अस्पतालको विज्ञप्तिमा अपराधपूर्ण अफवाहको निन्दा गर्दै भनिएको छ, जटिल र एवं संवेदनशील समस्यामा सबै निकाय एकजुट भई समस्यासँंग लड्नुपर्ने चुनौतीपूर्ण अवस्थामा यस्ताखाले भ्रामक समाचारप्रति हामी घोर खेद प्रकट गर्दछौं । सामाजिक सञ्जालमा यसका अलावा अन्य भ्रमपूर्ण अडियो क्लिप, भिडियो र पोस्टहरू पनि भाइरल भइरहेको देखिन्छ । भाइरल भएको अर्को अडियो क्लिपमा सैन्य हेलिकप्टरले कीटनाशक दबाई छर्किने भएकाले रातिको १२ बजे घरभित्र बस्न र घरबाहिरका कपडाहरू भित्र ल्याउन भनिएको छ । नेपाली सेनाका प्रवक्ता विज्ञानदेव पाण्डेले भाइरल भएको अडियोको सन्देशमा कुनै सत्यता नरहेको उल्लेख गर्दै भने, भ्रमपूर्ण सूचनाको पछि नलाग्नुस् । यो अडियो क्लिप भने कसले र कहिलेबाट फैलियो भन्नेबारे यकिन भइसकेको छैन । कोभिड१९ बारे अफवाह फैलाउने कैयन् भिडियो सामग्री, अडियो क्लिप तथा पोस्ट फेसबुक, ट्वीटर र टिकटकमार्फत् भाइरल भइरहेको प्रहरी अनुसन्धानले देखाएको छ । संक्रमणबारे सामाजिक सञ्जालमार्फत द्रुत गतिमा फैलिएको अफवाहलाई विश्व स्वास्थ्य संगठनले इन्फोडेमिक अर्थात् सूचना संक्रमणका रूपमा अर्थ्याएको छ । प्रहरी प्रवक्ता क्षत्रीका अनुसार टेकु अस्पतालमा कोभिड१९ को संक्रमणबाट बिरामी मरेका छन् भनेर टिकटक भिडियो बनाउनेमाथि पनि प्रहरीले अनुसन्धान जारी राखेको छ । उक्त भिडियोमा टेकु अस्पतालबाट शव बेरेर पशुपति लगेको दाबी गरिएको छ । भिडियोमा नाम लिइएका डाक्टर टेकु अस्पतालका नभएको पुष्टि भएको बताउँदै प्रवक्ता डीआईजी क्षत्रीले भने, उक्त टिकटक अमेरिकाबाट अपलोड भएको देखिन्छ । प्रवक्ता क्षत्रीले संकटका बेला भ्रमपूर्ण खबर फैलाउनेलाई निगरानी गर्ने र तिनीहरू विदेशमा भए पनि स्वदेश फर्केका बेला पक्राउ पर्ने बताए । मुलुकी अपराध संहिता २०७४ मा झूटो सूचना तथा अफवाह फैलाउनेलाई कारबाही गर्न सकिने प्रावधान छ । कानुनमा अफवाह फैलाउने, प्रचारप्रसार गर्नेलाई एक वर्षसम्म कैद वा १० हजार रुपैयाँसम्म जरिवाना वा दुवै सजाय हुने व्यवस्था गरिएको छ । त्यस्तै विपद् जोखिम न्यूनीकरण तथा व्यवस्थापन ऐन २०७४ मा भने कुनै विपद्को घटना घट्न सक्ने अफवाह फैलाई सार्वजनिक रूपमा त्रास सिर्जना गर्नेलाई एक लाख रुपैयाँसम्म जरिवाना वा ६ महिनासम्म कैद वा दुवै सजाय हुन सक्ने व्यवस्था छ । सामाजिक सञ्जालमा आफूलाई धार्मिक गुरु बताउने केहीले भने महामारीको उपचार आफूसँग रहेको बताइरहेको भिडियो पनि भाइरल भइरहेको छ । आफूलाई क्रिश्चियन धर्मगुरु अर्थात् पाश्चर बताउने पोखराका केशवराज आचार्यले यसुका नाममा कोरोना मरिजा भन्दै बोलेको भिडियो युट्युबमा राखेका थिए । सामाजिक सञ्जालमा धर्मको आवरणमा यस्तो भ्रमपूर्ण सूचना फैलाएको भन्दै व्यापक आलोचना भएपछि उक्त भिडियो शनिबार मध्याह्नबाट हटाइएको छ । महानगरीय प्रहरी कार्यालयले सञ्चालनमा ल्याएको शुल्क नलाग्ने फोन नम्बर १०० मा शनिबार मध्याह्नसम्म कोभिड१९ को संक्रमणसँग सम्बन्धित २५ वटा सूचनाहरू आएका थिए । तीमध्ये केही सूचनाहरू अफवाहपूर्ण खबरहरू सामाजिक सञ्जालमार्फत् फैलाइएको भन्ने विषयमा थिए । निःशुल्क फोनमार्फत आउने सूचनाहरूको संकलन र व्यवस्थापनमा सक्रिय कार्यालयको उपत्यका परिचालन कक्षका सई नवराज थापाले कोभिड१९ लागेर मान्छे मरेको भन्ने खालका भ्रमपूर्ण सूचना फैलाउने फेसबुक पेज र प्रयोगकर्ताबारे पनि केहीले सूचना दिएका थिए । उनका अनुसार केही सूचना भने बढी भाडा असुल्न खोज्ने सार्वजनिक सवारीसाधन र बढी मूल्यमा मास्क बेच्न खोज्ने व्यापारीबारे थियो । उनले भने, आमनागरिकबाट आएका सूचनाबारे थप अनुसन्धान र कारबाहीका लागि महानगरीय प्रहरी अपराध महाशाखा र साइबर ब्युरोमा पठाउने गरिएको छ ।"
कांग्रेसको महाधिवेशन प्रक्रिया रोकियो,"काठमाडौं (कास) कोरोना प्रभावका कारण कांग्रेसको आसन्न महाधिवेशनको प्रक्रिया रोकिएको छ । महाधिवेशन तयारीसँग सम्बन्धित क्रियाशील सदस्यता वितरण र नवीकरणको कार्य शनिबारदेखि लागू हुने गरी चैत मसान्तसम्मका लागि स्थगित गरिएको हो । प्रवक्ता विश्वप्रकाश शर्माले विज्ञप्ति जारी गरी पार्टी नेताहरूको सहमतिमा क्रियाशील सदस्यताको वितरण र नवीकरणका कार्य सबै स्थगित भएको जनाए । संघीय संरचनाअनुसार पार्टीका स्थानीय तहका संरचनाको समायोजन सकिएका जिल्लामा क्रियाशील सदस्यता वितरण र नवीकरण सुरु भएको थियो । पार्टी केन्द्रीय कार्यालयका मुख्यसचिव कृष्ण पौडेलका अनुसार ४३ जिल्लामा क्रियाशील सदस्यता वितरण र नवीकरणका कार्य अघि बढाइएको थियो । ५२ जिल्लामा वडा तहसम्मकै पार्टी संरचनाको समायोजन सकिएको छ । एकदुई वडाका कारण बाँकी ८ जिल्लाको समायोजन अड्किएको छ । १७ जिल्लाको समायोजन अन्तिम चरणमा छ । तत्कालका लागि क्रियाशील सदस्यताको वितरण र नवीकरणको कार्य रोकिए पनि यतिमै केन्द्रीय महाधिवेशनको तालिका प्रभावित हुँदैन, पौडेलले भने, आगामी फागुन ७ गते केन्द्रीय महाधिवेशनको उद्घाटन गर्ने गरी नै तयारी अघि बढाएका छौं । महाधिवेशन तालिकाअनुसार चैत मसान्तसम्म क्रियाशील सदस्यताको वितरण र नवीकरणको कार्य सम्पन्न गरी केन्द्रमा सूची पठाउनुपर्ने उल्लेख थियो । चैत मसान्तसम्म स्थगित गर्दा महाधिवेशनको अन्य तालिकालाई असर नगर्ने पौडेलको दाबी छ । वरिष्ठ नेता रामचन्द्र पौडेल पक्षको सहमतिमा नै सभापति शेरबहादुर देउवाले महाधिवेशनको तयारीका कार्यक्रम स्थगित गर्न लगाएका हुन् । पार्टीका अन्य गतिविधि र कार्यक्रम भने यसअघि नै स्थगित गरिएको थियो । कोभिड१९ को सचेतनाका कार्यक्रम अघि बढाउन केन्द्रीय कार्यालय भने खुला राखिने कांग्रेसले जनाएको छ ।"
भारतसँग थप १५ हजार टन ग्यास माग,"बजारमा डिपोले पनि लुकाएका हुन सक्छन्, पौडेलले भने, आइतबारदेखि निगमबाटै थप ५ टोली अनुगमनमा जान्छौं । हाल वाणिज्य आपूर्ति तथा उपभोक्ता संरक्षण विभाग, नापतौल विभाग र आयल निगमले संयुक्त रूपमा बजार अनुगमन गर्दै आएका छन् । ग्यास क्षेत्रमा देखिएको समस्या सहज बनाउन निगमले थप टोली परिचालन गर्ने जनाएको छ । आइतबारदेखि रिटेल काउन्टर आयल निगमले ग्यासको आपूर्ति सहज बनाउन व्यवसायीलाई रिटेल काउन्टर खोल्न निर्देशन दिएको छ । निगम र ग्यास उद्योग संघका पदाधिकारीबीच शनिबार भएको छलफलले उद्योगीलाई पनि रिटेल पसल खोल्न निर्देशन दिएको हो । आपत् परेका ग्राहकले रिटेलबाट खरिद गर्न सक्छन्, पौडेलले भने, यो निर्णय आइतबारदेखि नै लागू हुन्छ । सघले पनि काठमाडौंका विभिन्न विक्रेतामार्फत ग्यास बिक्री गरिने जनाएको छ । २२ ठाउँमा रिटेल काउन्टर खोलेर बिक्री सहज गराइने संघको भनाइ छ । नेपाल ग्यासले बालाजु, अनामनगर, सातदोबाटो, सागर ग्यासले जडीबुटी, एसटीसीले साल्ट ट्रेडिङ, कालीमाटी, जडीबुटीबाट बिक्री गर्ने संघले शनिबार जारी गरेको विज्ञप्तिमा उल्लेख छ । ओम ग्यासले थली, नैकाप, बाबाश्रीलुम्बनीले कपन धुम्बाराही, सिद्धार्थले इमाडोल, श्रीमायाले सतुंगल, लोकप्रियले नैकाप, राजधानी ग्यासले सीतापाइला, सूर्य ग्यासले जगाती, लोकप्रियले नैकाप, गीता ग्यासले धुम्बाराही, हिमालले भगवतीबहाल, नमस्तेले कागेश्वरी मनहरा, भानुले गोंगबु, एभरेस्टले सिफल र श्रीरामले ललितपुरबाट रिटेलमा ग्यास बिक्री गर्नेछन् । अधिकांश कम्पनीले छनोट गरेका डिलरमार्फत ग्यास बिक्री हुन्छ, एलपी ग्यास उद्योग संघका अध्यक्ष गोकुल भण्डारीले भने, ग्यास नै पाउने ग्राहकलाई लक्ष्य गरी आउटलेट खोल्ने निर्णय भएको हो । सरकारले ग्यास उद्योगले पनि रिटेल काउन्टर खोल्न दिने निर्णय गरेपछि विक्रेताहरूले भने विरोध गरेका छन् । यसले बजारमा थप आतंक मच्चाउँछ । नाकाबन्दीको समयमा टेकुमा वितरण भएको उदाहरण पनि छ, ग्यास विक्रेता महासंघका कोषाध्यक्ष राजेश दाहालले भने, यो निर्णयले बजारलाई व्यवस्थितभन्दा अराजकतातर्फ लैजान्छ ।"
ओरालोतिर विश्व सेयर बजार,"झन्डै ८ प्रतिशत घट्यो नेप्से गत साता नेप्से परिसूचक झन्डै ८ प्रतिशत घट्यो । कोभिड१९ को प्रभावले विश्व सेयर बजार निरन्तर घटिरहँदा नेपालको सेयर बजारले पनि सोही प्रवृत्ति पछ्याइरहेको देखिन्छ । तर विश्व बजारमा जस्तो नेपाली सेयर बजारमा कोभिड१९ प्रभाव आइनसकेका रूपमा विश्लेषण गरिएको छ । कारोनाको जोखिमबाट बच्न सरकारले अत्यावश्यकबाहेक क्षेत्र बन्द गर्ने घोषणा गरेपछि सेयर बजार पनि पूर्ण रूपमा प्रभावित हुन देखिएको छ । अघिल्लो साताको तुलनामा गत साता नेप्से ७८३ प्रतिशत (अर्थात् १०७८८ अंक) घटेर १ हजार २ सय ६९३० विन्दुमा बन्द भएको छ । गत साता ५ दिनमा ८ अर्ब २६ करोड ९५ लाख रुपैयाँभन्दा बढीको कारोबार भएको छ । साताको पहिलो कारोबार दिन आइतबार नेप्से परिसूचक ६४ अंक घटेर १ हजार ३ सय १३ मा बन्द भएको थियो । त्यसपछि दोस्रो दिन सामान्य सुधार देखिएको बजार परिसूचकका आधारमा अघिल्लो साताभन्दा घटेर बन्द भएको थियो । बजारमा कोभिड१९ प्रभाव पर्न नदिन नेपाल धितोपत्र बोर्डले विभिन्न पाँचबुँदे निर्देशन दिएको छ । यसमध्ये ब्रोकर कार्यालयमा स्क्रिन एक्जिबिसन रुम बन्द गर्न, कार्यालयमा कर्मचारीबाहेक एक पटकमा पाँच जनाभन्दा बढीको संख्यामा ग्राहकको भीड नहुने व्यवस्था गर्न, कार्यालयमा कर्मचारी तथा लगानीकर्ता प्रवेश गर्दा स्यानिटाइजर प्रयोगलगायत निर्देशन दिएको छ ।"
सुन बजारमा उतारचढाव,"सेयर धितो राखेर ऋण लिएकाहरूले सेयरको मूल्यमा आएको कमी परिपूर्तिबापत बैंकलाई तिर्नुपर्ने थप रकम नै मार्जिन कल हो । पैसा हुनेहरूले संकटका बेला सुरक्षाका लागि सुनमा लगानी गर्ने गरेको उनी बताउँछन् । सुन जहिले पनि बिक्री गर्न मिल्ने भएकाले लगानीकर्ताले संकटको बेलामा सुन किनेर राख्छन्, उनी भन्छन् । सुनको मूल्य एक्कासि बढ्नु र घट्नुलाई शाक्य आर्थिक मन्दीका रूपमा अर्थ्याउँछन् । सन् २००८ को आर्थिक मन्दीका बेलामा पनि सुनको भाउमा यसैगरी अस्वाभाविक उतारचढाव आएको थियो, उनी भन्छन्, आर्थिक मन्दीको प्रभाव सुन बजारमा चाँडै देखिन्छ । सामान्य अवस्थामा अन्तर्राष्ट्रिय बजारमा सुनको मूल्यमा प्रतिऔंस केही डलरको फरक पर्ने गरे पनि यस्तो अवस्थामा हरेक दिन सूनको मूल्यमा सयौं डलरले उतारचढाव आउने गरेको उनले बताए । सन् २०१९ को जुन महिनासम्म अन्तर्राष्ट्रिय बजारमा सूनको मूल्य स्थिर देखिएको तथ्यांकले देखाउँछन् । त्यसयता सामान्य हिसाबले बढ्दै गएको सूनको मूल्य २०२० को जनवरीयता भने लगातार बढ्दै गएको थियो । मार्चको मध्यसम्म उच्च देखिएको सुनको मूल्य पछिल्लो एक सातादेखि भने १५ सय डलर प्रतिऔंसको हाराहारीमा छ ।"
"सेल्फ क्वारेन्टाइनमा बस्दै, काममा फर्किंदै","(काठमाडौं)  बुटवलनारायणगढ सडक आयोजनामा कार्यरत पाँच जना कामदार चीनबाट फर्किएको शुक्रबार २३ दिन भयो । चितवनको भरतपुर अस्पतालका चिकित्सकले गत आइतबार र्यालको नमुना लगे पनि रिपोर्ट दिन ढिला गर्दा उनीहरू लामो समयसम्म सेल्फ क्वारेन्टाइनमा बस्न बाध्य भए । रिपोर्ट नेगेटिभ आएपछि बिहीबारबाट सबै काममा फर्किएका छन् । २४ घण्टामा रिपोर्ट आउने भनिए पनि ढिलो आयो, गैंडाकोटदाउन्ने सडकखण्डका प्रमुख सुजन अधिकारीले भने, अस्पातलमा फोन गर्दा टेकुतिरै बुझ्न भने, उतै रिपोर्ट बुझ्दा नेगेटिभ आयो, अहिले सबै काममा फर्किसकेका छन् । लामो समय क्वारेन्टाइनमा बस्नुपर्दा सबैजना आत्तिएको अधिकारीले बताए । सडकको दुई खण्डमा ठेक्का लगाएर विस्तारको काम थालिएको हो । दुवै सडकखण्डका इन्चार्ज मिस्टर लिन हुङ ताओ हुन् । इन्चार्जसहितको टिम सेल्फ क्वारेन्टाइनमा बसेका हुन्, उनले भने, स्वास्थ्यकर्मीबाट रिपोर्ट दिन ढिलाइ हुँदा काममा सुस्ती आएको हो । १५ जनाको टोली नयाँ वर्ष मनाउन चीन गएको थियो । पाँच जना फर्किए पनि, अझै १० जना आएका छैनन् । इन्चार्ज नहुँदा कामबारे छलफल हुन सकेको छैन । योजनाबद्ध रूपमा काम गर्न समस्या भएको प्रमुख अधिकारी बताउँछन् । नेपाली कामदार पनि काम गर्न डर मान्न थालेका छन् । दुवै खण्डमा गरेर ४० चिनियाँ कामदार कार्यरत छन् । पोखरा अन्तर्राष्ट्रिय विमानस्थल र गौतमबुद्ध अन्तर्राष्ट्रिय विमानस्थलको कामले पछिल्लो समय गति लिन सकेको छैन । चिनियाँ कामदार आउनेजाने क्रम चलिरहन्छ, पोखरा अन्तर्राष्ट्रिय विमानस्थलका आयोजना प्रमुख विनेश मुनकर्मीले भने, अहिले कोभिड१९ ले गर्दा समस्या भएको हो, नयाँ वर्ष मनाउन गएका कामदार समयमै नआउँदा सेड्युअलअनुसार काम हुन सकेको छैन । पोखरा विमानस्थलमा काम गर्नेमध्ये केही चिनियाँ कामदार पनि चीन गएका थिए । त्यसमा चीन गएका ४० जनामध्ये २५ जना फर्किसकेका छन् । त्यस्तै चीनबाट नयाँ ८२ जना कामदार आएका छन् । जति आए उनीहरू सेल्फ क्वारेन्टाइनमा बसेर काममा फर्किसकेका छन्, मुनकर्मीले भने, तर काममा दुई महिना ढिला भयो । यो विमानस्थलमा २ सय ५० भन्दा बढी चिनियाँ कामदार कार्यरत छन् । प्राविधिक र कामदार नहुँदा गौतमबुद्ध अन्तर्राष्ट्रिय विमानस्थल निर्माणको गति पनि घटेको छ । चिनियाँ कम्पनी नर्थवेस्ट सिभिल एभिएसनले ठेक्का लिएको विमानस्थलमा कार्यरत प्राविधिकसहितको टोली नयाँ वर्ष मनाउन चीन गएर नफर्किएपछि समस्या भएको हो । नयाँ वर्ष मनाउन गएका २० जना दक्ष प्राविधिकमध्ये ५ जना फर्किएका छन् । एसीसम्बन्धी काम गर्ने प्राविधिक फर्किएको पाँच दिन भयो, गौतमबुद्ध अन्तर्राष्ट्रिय विमानस्थल आयोजना प्रमुख प्रवेश अधिकारीले भने, अहिले उनीहरू सेल्फ क्वारेन्टाइनमा छन् । प्राविधिक कामदार नहुँदा विमानस्थलमा उपकरण जडानको काम प्रभावित बनेको छ । यी आयोजनाका अतिरिक्त चक्रपथ दोस्रो खण्ड, सुरुङ र मेट्रो रेलको विस्तृत अध्ययन चीनबाट प्राविधिक टोली आउन नसक्दा हुन रोकिएको छ । काठमाडौंकेरुङ रेलमार्गको विस्तृत अध्ययनको काम गरिहाल्ने भनिएको थियो, रेल विभागका महानिर्देशक बलराम मिश्रले भने, कोभिड१९ ले गर्दा टोली आउन सकेन, त्यही भएर अध्ययनको काम अनिश्चित बनेको छ ।"
चार दिनमा पौने ५ लाख बाहिरिए,"(काठमाडौं)  कोभिड१९ को संक्रमण भित्रिने डरले उपत्यका छाड्नेको संख्या दैनिक बढ्दै गएको छ । शैक्षिक संस्था बन्द भएपछि घर फर्कनेको संख्या ह्वात्तै बढेको हो । उपत्यका छाड्नेको संख्या शनिबार सबैभन्दा बढी रह्यो । यो दिन १ लाख ८६ हजार ५ सय ४९ यात्रु बाहिरिएको महानगरीय ट्राफिक प्रहरी महाशाखाले जानकारी दिएको छ । बुधबारयता काठमाडौं छाड्ने यात्रुको संख्या ४ लाख ७० हजार १ सय १७ पुगेको छ । सरकारले सोमबारबाट लामो दूरीका सवारीसाधन सञ्चालनमा रोक लगाएसँगै टिकट काउन्टरमा अघिपछिभन्दा यात्रुको भीड बढेको छ । यात्रु मुडामा समेत बसेर जाने छन् । विशेषगरी फर्पिङ, मुड्कु, जगाती र नागढुंगामा सवारीको चाप बढेको महानगरीय ट्राफिक प्रहरी महाशाखा प्रमुख (एसएसपी) भीमप्रसाद ढकालले जानकारी दिए । शुक्रबार मात्र ९८ हजार ५ सय १७ जनाले उपत्यकाका छाडेका थिए । नयाँ बसपार्क, कलंकी र कोटेश्वरमा घर जान चाहने यात्रुको भीड बढी रहेको यातायात व्यवसायी राष्ट्रिय महासंघका महासचिव सरोज सिटौलाले बताए । जोखिमपूर्ण यात्रा गरेर नजानुस्, केही दिन पर्खिएर राम्रोसँग जानुस् भनेर सुझाएका छौं, उनले भने । प्रायः काउन्टरमा मंगलबारसम्मका लागि टिकट बुक छ ।"
तरकारीमा कालोबजारी गर्नेलाई जरिवाना,"धनगढी (कास) तरकारीमा कालोबजारी गरेको आरोपमा एक व्यापारीलाई दुई लाख जरिवाना गरिएको छ । धनगढीको दक्षिणकाली हाटबजारमा रहेको ओम शारदा ट्रेडर्सका सञ्चालक शारदा साउदलाई शुक्रबार जिल्ला प्रशासन कार्यालय, धनगढी उपमहानगरपालिका र वाणिज्य आपूर्ति तथा उपभोक्ता संरक्षण कार्यालय, खाद्य प्रविधि तथा गुण नियन्त्रण कार्यालयसहितको संयुक्त अनुगमन टोलीले कारबाही गरेको हो । दुई साताअघि मास्क बिक्रीमा कालोबजारी गरेको आरोपमा धनगढीकै एउटा पसललाई पनि दुई लाख रुपैयाँ जरिवाना गराएको थियो । फागुन ३० पछिको बिलबिजक जारी नगरेको पाइएकाले साउदलाई कारबाही गरिएको वाणिज्य आपूर्ति तथा उपभोक्ता संरक्षण कार्यालय कैलालीका निमित्त प्रमुख कमलबहादुर पुन मगरले बताए । ट्रेडर्सले ३ सय ९२ बोरा आलु खरिद गरिएको देखिए पनि चैत १ देखि ७ सम्म बेचेको तरकारीको बिलबिजक जारी गरेका थिएनन् । साउदले भारतको पलियाबाट आयात गरेको आलु, प्याज, टमाटरलगायत बिक्री गर्दै आएका थिए ।"
दुनाटपरीबाट मासिक ४० हजार,"सिन्धुली (कास) खेर जाने सालको पातको सदुपयोग गरी कमलाखोंज क्षेत्रमा दुनाटपरी उद्योग सञ्चालन गरेर एक व्यवसायीले मनग्गे आम्दानी गरेका छन् । दुधौली नगरपालिका४ स्थित डुढाका टंकप्रसाद सापकोटाले आफ्नै घरमा उद्योग सञ्चालन गरेका छन् । घरेलु तथा साना उद्योग विकास समिति सहयोगमा स्थापित उद्योगले स्थानीयलाई रोजगारीसमेत दिएको छ । समूहको पहलमा उद्योग खोलियो, सञ्चालक सापकोटाले भने, अहिले समूहका सबैलाई रोजगारी मिलेको छ, स्थानीयले जगंलबाट पात ल्याउँछन्, त्यसको पारिश्रमिक दिइन्छ । जंगलबाट पात ल्याउनेलाई पारिश्रमिक दिएर पनि राम्रै आम्दानी भएको उनले बताए । घरखर्च राम्रोसँग चलेको छ, त्यसका अतिरिक्त केही रकम बचतसमेत हुने गरेको छ, उनले भने । उद्योगमा ५० जनाभन्दा बढीले पात संकलकको रोजगारी पाएका छन् । सबै पारिश्रमिक कटाएर मासिक ४० हजारभन्दा बढी आम्दानी हुने गरेको सापकोटाले जानकारी दिए । मिहिनेत गरे घरआँगनमै बसेर कमाउन सकिने उनको बुझाइ छ । पात संकलन गरेबापत सामुदायिक वनलाई रोयल्टी बुझाउने गरिएको छ । उद्योगमा निर्मित दुनाटपरी सदरमुकाम सिन्धुलीमाढीका अतिरिक्त बनेपा, भक्तपुर, काठमाडौंलगायत देशका विभिन्न सहरमा बिक्रीवितरण हुँदै आएको छ । दुनाटपरी उद्योग भनेर हेला गरिन्छ । तर यसले आम्दानी राम्रो दिँदो रहेछ, लघु उद्यमीलाई सघाउँदै आएका वेदराज दाहालले भने, खेर जाने पातको सदुपयोग भएको छ, गाउँमै रोजगारी र आम्दानी पनि छ । कमलाखोंच क्षेत्रमा सालका रुख प्रशस्त भएकाले पातको समस्या नरहेको सापकोटा बताउँछन् ।"
एकै दिनमा डेढ सयले गरे बन्जी,सिन्धुपाल्चोकका राजु कार्कीसहित पर्वतका युवा व्यवसायीको लगानीमा सञ्चालित बन्जीको व्यावसायिक सुरुआत नयाँ वर्षदेखि गर्ने लगानीकर्ताको तयारी थियो । तर नेपाल प्रहरीको अनुरोधमा सञ्चालकले शनिबार र आइतबारका लागि बन्जी खुला गरे । नवलपरासीस्थित नेपाल प्रहरीको युक्ति महाविद्यालयमा कमान्डो तालिम लिइरहेका १ सय २२ प्रशिक्षार्थी र प्रशिक्षकसहित एक सय ५४ जना प्रहरीको टोलीले बन्जी गरेको पर्वतका प्रहरी नायब उपरीक्षक श्यामु अर्यालले जानकारी दिए ।
सान्जेनको मुख्य सुरुङ ब्रेक थ्रु,रसुवा (कास) आमाछोदिङ्मो गाउँपालिका५ मा निर्माणाधीन सान्जेन जलविद्युत् आयोजनाको मुख्य सुरुङमार्ग शुक्रबार ब्रेक थ्रु भएको छ । सान्जेन जलविद्युत् कम्पनी लिमिटेडले निर्माण गरिरहेको आयोजनाको क्षमता ४२ दशमलव ५ मेगावाट छ । आयोजनाको मुख्य सुरुङमार्ग ३६७४ दशमलव ८ मिटर लम्बाइको रहेको कम्पनीका प्रमुख कार्यकारी अधिकृत (सीईओ) किरणकुमार श्रेष्ठले बताए । आयोजनाको सबैभन्दा महत्त्वपूर्ण मानिएको मुख्य सुरुङमार्ग ब्रेक थ्रुसँगै करिब ७७ प्रतिशत काम सकिएको उनको भनाइ छ । आयोजनामा अहिले पावरहाउस निर्माण र पेनस्टक पाइप राख्ने काम भइरहेको छ । बाँधस्थलतिरको संरचना निर्माणको काम पनि अन्तिम चरणमा पुगेको आयोजनाका सिनियर जियोलोजिस्ट नवीन वस्तीले बताए । आयोजनामा पनि कोभिड१९ को असर परेको छ । नयाँ वर्ष मनाउन चीन गएका प्राविधिक तथा कामदार उतै रोकिँदा आयोजनाको इलेक्ट्रो मेकानिकलको काम नै प्रभावित भएको सीईओ श्रेष्ठले बताए । अहिले आयोजनामा दुई जना मात्र चिनियाँ प्राविधिक छन् । त्यसले आयोजनाको विद्युत् उत्पादन गर्ने कार्यतालिका नै प्रभावित हुने सम्भावना बढेको उनको भनाइ छ । सान्जेन चिलिमे जलविद्युत् कम्पनीको सहायक कम्पनी हो ।
चमेलियाको आम्दानी ३ अर्ब,"(दार्चुला)  एक दशक समय र सुरुको अनुमानभन्दा दोब्बर लगानीमा निर्माण सम्पन्न भएको चमेलिया जलविद्युत् आयोजनाले दुई वर्षमा ३ अर्ब रुपैयाँ आम्दानी गरेको छ । आयोजनाले ०७४ माघदेखि व्यावसायिक उत्पादन थालेको हो । त्यसयता फागुन मसान्तसम्म ३१ करोड ८४ हजार युनिट विद्युत् उत्पादन भएको चमेलिया जलविद्युत् आयोजनाले जानकारी दिएको छ । यसको मूल्य ३ अर्ब रुपैयाँ बराबर हुन्छ । चमेलियालाई लक्ष्य गरी नेपाल विद्युत् प्राधिकरणले बनाएको १३२ केभी बलाचअत्तरिया प्रसारण लाइन निजी जलविद्युत् आयोजनाले प्रयोग गरेबापतको आम्दानी जोड्दा करिब चार अर्ब पुगेको चमेलिया जलविद्युत् आयोजना प्रमुख प्रदीप सिंहले बताए । वार्षिक १८ करोड युनिट विद्युत् उत्पादन गर्ने लक्ष्य रहे पनि पानीको मात्रा कम हुँदा दुई वर्षमा ३२ करोड युनिट उत्पादन भएको छ, उनले भने, वार्षिक डेढ अर्ब रुपैयाँ मूल्य बराबरको विद्युत् उत्पादन भइरहेको छ । गत वर्ष सुक्खायाम बढी भएकाले कम उत्पादन भएको थियो । चालु आवमा विद्युत् उत्पादनको अवस्था राम्रो छ । वार्षिक लक्ष्यको ६० प्रतिशत विद्युत् बर्खा र ४० प्रतिशत सुक्खायाममा उत्पादन गरिने सिंहले जानकारी दिए । चमेलियाको बिजुलीले सुदूरपश्चिम क्षेत्र उज्यालो भएको उनको भनाइ छ । हाम्रो प्रदेशमा उद्योगधन्दा कम भएकाले बिजुलीको माग कमै छ । चमेलियाको विद्युत् बुटवलसम्म गएको छ । कुनै समस्या नआए आयोजनाले ९ वर्षमा लगानी उठाउन सक्ने अनुमान गरिएको सिंहले बताए । सुदूरपश्चिममा सरकारी लगानीमा निर्मित सबैभन्दा ठूलो र पहिलो जलविद्युत् आयोजना हो, चमेलिया । चमेलियामा अहिले बगिरहेको पानीबाट पूर्ण क्षमतामा बिजुली उत्पादन गर्न सकिँदैन । त्यसैले नदीको पानी जम्मा गरेर विद्युत् उत्पादन भइरहेको छ । बिटुलेस्थित बाँधस्थलमा पानी जम्मा गर्ने गरिएको छ । माग बढेका बेला ३० मेगावाट र अन्य समयमा थोरै मात्रामा विद्युत् उत्पादन भइरहेको आयोजनाले जनाएको छ । आयोजनाबाट दैनिक औसतमा १११२ मेगावाट विद्युत् उत्पादन हुन्छ । बर्खामा दुवै टर्बाइनबाट ३० मेगावाट विद्युत् उत्पादन हुने गरेको उनको भनाइ छ । दार्चुलामा चमेलियाबाहेक थप २ वटा आयोजनाले पनि बिजुली उत्पादन थालेका छन् । अपी हाइड्रोपावर कम्पनी लिमिटेडको नौगाड पहिलोले साढे ८ मेगावाट र अपर नौगाडबाट ८ मेगाावाट उत्पादन भइरहेको छ । माथिल्लो चमेलिया ४० मेगावाट र मकरिगाड १० मेगावाट निर्माणको तयारीमा छन् । बझाङमा पनि विभिन्न आयोजना निर्माणाधीन छन् । यहाँ निर्माणको सम्भावना अध्ययन पनि भइरहेको छ ।"
प्रशिक्षक र खेलाडी घरघरमै,"(काँकडभिट्टा)  नेपाली राष्ट्रिय फुटबलका खेलाडी देवेन्द्र तामाङ एक सातायतादेखि झापामै छन् । इलाममा हालै सम्पन्न माईभ्याली गोल्डकप सकेर उनी राजधानी जानुपर्ने थियो । तर, कोरोना भाइरसका कारण खेल गतिविधि अनिश्चितकालका लागि बन्द भएपछि उनी गृहनगर अर्जुनधारातिरै छन् । साँझ फुटबल अभ्यासमा हुन्छन् । दिनभर घरमै हुन्छन् । कुनै बेला साथीभाइसँगको भेटघाटमा पनि जान्छन् । अरु बेला दसैंतिहारको सीमित विदामा घर आउने देवेन्द्र यसपालि मज्जाले विदामा छन् । यसपालि बसाइ दह्रो हुने पर्यो, नेपाली फुटबलका बलिया डिफेन्डर देवेन्द्रले सुनाए । कोरोना भाइरसका कारण हुन लागेका र हुँदै गरेका खेल गतिविधि स्थगित भएपछि राजधानी केन्द्रित विभिन्न क्लब आबद्ध झापाका प्रशिक्षक र खेलाडी देवेन्द्रझै यति बेला घरघरमै छन् । उनकै क्लब मछिन्द्रका प्रशिक्षक प्रवेश कटुवाल पनि माईभ्यालीको उपाधि उचालेदेखि यतै छन् । कटुवालका अनुसार मछिन्द्रमा आबद्ध झापाका सबै खेलाडी घरमै छन् । अन्य खेलाडी पनि आआफ्नो जिल्ला फर्किएका छन् । मछिन्द्रमा प्रवेश र देवेन्द्रसहित ७ जना आबद्ध छन् । कटुवालका अनुसार विशाल राई ए, विशाल राई बी, योगेश गुरुङ, रेजिन सुब्बा, विमान राई पनि घरतिरै छन् । विगतमा झापा फुटबल क्लबवाट खेल्दै आएका फरवार्ड कर्ण लिम्बू अहिले राजधानीको संकटामा आबद्ध छन् । उनी पनि भद्रपुरस्थित घरतिरै छन् । मनाङमा आबद्ध मेचीनगरका पूजन उपरकोटी, संजोग राई पनि घरमै छन् । थ्रीस्टारका निशान खड्का, जावलाखेलका दिलेन लोक्ताम र हिमालयन शेर्मामा गिल्सन कन्दङ्वा पनि राजधानी छाडेर आइसकेका छन् । नेपाली महिला क्रिकेटकी कप्तान रुबिना क्षत्रीलगायतका खेलाडी चैत २७ मा आयोजना हुने प्रधानमन्त्री कप महिला क्रिकेट प्रतियोगिताको तयारीमा थिए । जुनमा मलेसियामा हुने भनिएको अन्तर्राष्ट्रिय क्रिकेट प्रतियोगिताको तयारीमा जुटेका थिए । तर, कोरोनाको कहरले रुबिनासहितका झापाका महिला क्रिकेट घर फर्किएका छन् ।रुबिनासहित काजोल श्रेष्ठ, रोमा थापा, संगीता राई, अप्सरी खातुन, सवनम राई यतै छन् । यू१९ का महिला खेलाडी निङमा शेपा, लकिता राजवंशी र ज्योति दनुवारलाई पनि यति बेला घरमै भेटिन्छ । बिहान बेलुका ट्रेनिङ र फिटनेस गर्दै थियौं, बिहीबारदेखि त्यो पनि बन्द भयो, रुबिनाले सुनाइन् । राष्ट्रिय महिला क्रिकेट खेलाडीको जिल्ला छनोट सम्पन्न भएको र प्रदेश छनोट हुन बाँकी रहेको अवस्थामा छनोटको सम्पूर्णर् काम रोकिएको क्षेत्रीले बताइन् । नेपाल पुलिस क्लबका क्रिकेट प्रशिक्षक मनोज कटुवाललाई पनि गृहनगर काँकडभिट्टातिर टहलिँदै गरेको भेटिन्छ । मार्च १४ बाट हुन लागेको एभरेस्ट प्रिमियर लिगमा सहभागी खेलाडीलाई प्रशिक्षण दिन व्यस्त उनी प्रशिक्षण छाडेर आएका हुन् । यू१५ महिला फुटबल टिमका प्रशिक्षक मीनबहादुर बस्नेतले भने, कोरोनाले खेल गतिविधि ठप्प भएकाले अहिले घरतिरै छु । बडीविल्डिङका राष्ट्रिय खेलाडी उमेश राईसमेत घरतिरै छन् । एक साताअघि कुवेतबाट राष्ट्रिय बडीबिल्डिङमा भाग लिन आएका उनी विदेश फर्किन पाएका छैनन् । अन्तर्राष्ट्रिय उडानहरू बन्द हुँदा विदेश फिर्ती अन्योल भएको छ, उमेशले सुनाए ।"
व्यवस्थित खेलमैदान खोइ ?,"इतिहासमै आत्मरतियो मैदानको इतिहास पुरानो र अविस्मरणीय छ । राणा शासनकालमा नै निर्माण भएको बजारको तल्लो भागमा अवस्थित टुँडिखेलले सयौं प्रतिभा जन्मायो र निखार्यो पनि । तर त्यसको रुप फेर्न कसैले पर्याप्त चासो देखाउन सकेका छैनन् । १९३९ तिरै श्रीनाथ पल्टन यहाँ आएपछि हलगोरु नारेर मैदान सम्याएको इतिहास छ । उति बेला पुरुषहरू गोरु नारेर मैदान सम्याउने र महिलाहरूले मकै भुटेर खाजा खुवाएको पाकाहरूले सुनाएको स्थानीय धर्म गौतम सम्झन्छन् । लामो समयसम्म पल्टनलाई परेड खेलाउन प्रयोग गरिएको मैदानमा १९९० पछि फुटबल खेल भएको इतिहास पाइन्छ । राणा सैनिक र स्थानीयबीच हुने प्रतियोगिता अबेरसम्म चल्ने भएकाले पेट्रोलम्याक्स बालेर पनि खेल हुने जानकारहरूको भनाइ छ । आधुनिक फुटबल विकाससँगै विभिन्न जिल्लास्तरीय र क्षेत्रीयस्तरको प्रतियोगिता थेगेको टुँडिखेलमा २०४१ मा आयोजित अन्तर अञ्चल महिला फुटबल प्रतियोगिता ठूलो हो । मेचीदेखि महाकालीसम्मका महिला टिम उति बेला सहभागी थिए । २०५२ देखि ०५४ सम्म भूकम्प पीडित फुटबल प्रतियोगिता भयो । त्यसपछि जिल्ला र क्षेत्रस्तरका प्रतियोगिताको भरपर्दै आएको त्यही टुँडिखेलमा २०७० सालमा प्रथम लुम्बिनी महिला फुटबलको भव्य आयोजना भयो । मैदान नजिक अग्ला घरहरू बन्ने क्रम बढेसँगै ठूलो स्टेडियमका लागि अन्यत्रै जग्गा खोज्नुपर्ने चुनौती पनि थपिँदै गएको छ । बिहान झिसमिसदेखि साँझ अबेरसम्म व्यस्त रहने टुँडिखेललाई घाँसे मैदान बनाउन पनि सम्भव भइरहेको छैन । देशविदेशबाट समेत स्टेडियम बनाउनका लागि रकम संकलन भएको छ । पछिल्लो प्रतियोगितामा पनि अमेरिका, बेलायत, हङकङ, मलेसिया, दुबईलगायतका देशबाट रकम संकलन गरेर त्यहाँका इलामले पठाएका छन् । खेलको प्रवर्द्धनसँगै पर्यटन विकास र विकृतिविसंगतिविरुद्ध बर्सेनि यो स्तरको प्रतियोगिता आवश्यक भए पनि मैदान व्यवस्थापनमा ध्यान नदिने हो भने यो अभियानलाई निरन्तरता दिन मुस्किल छ । स्थानीयको खेलभावना बुझेर सोहीअनुरुप रंगशाला निर्माणमा तीन तहकै सरकारले चासो देखाउनुपर्ने अखिल नेपाल फुटबल संघका सदस्य निरोज खड्गी बताउँछन् । मैदानको लम्बाइ र चौडाइ पुर्याउनेलगायत प्यारापिट व्यवस्थापनका लागि सानातिना काम त भएका छन्, उनी भन्छन् यहाँको चाहनाबमोजिम स्टेडियमको सपना अधुरै छ ।टुँडिखेलको पूर्वीभागतर्फ रहेको जग्गामा प्यारापिटसहित स्टेज र चेन्जिङ रूम बनाउने नयाँ तयारी सुरु गरिएको छ । पशु कार्यालयको नाममा रहेको जग्गामा यी संरचना निर्माण गरेर टुँडिखेललाई व्यवस्थित बनाउन डीपीआर तयार गरेर प्रदेश सरकारसँग माग गरिएको चेम्जोङले बताए । प्राकृतिक रंगशाला बन्दै करफोकहराभरा सल्लाघारीभित्रको प्राकृतिक रंगशाला सूर्योदय नगरपालिकाको करफोकमा फुटबल ट्रेनिङ सेन्टर निर्माण हुँदै छ । चिसो मौसम र हरियालीबीचको करफोक विद्यामन्दिरको ७० रोपनी जमिनमा अखिल नेपाल फुटबल संघ र सूर्योदय नगरपालिकाले ट्रेनिङ सेन्टर खोल्ने भएका हुन् । अघिल्लो वर्ष सम्झौता भएपछि एन्फाले १० लाख रुपैयाँ खर्च गरिसकेको छ । थप पूर्वाधार निर्माणका लागि आवश्यक जमिन यकिन गरी एन्फालाई लिजमा दिनुपर्ने प्रावधान रहेको एन्फा सदस्य निरोज खड्गीले जानकारी दिए । खेलाडी तथा रफ्री चेन्जिङ रूम, मेडिकल रूम, प्रशासनिक कक्ष र मिटिङ हल, जिम हल, कार्यालयसहित रहने गरी आधुनिक भवन बन्नेछ । यो सँगै तीनवटा खेलमैदान निर्माण गरिने भएको हो । १ करोड ३५ लाख रुपैयाँको लागतमा काम पूरा हुने नगरपालिकाले जनाएको छ । अघिल्लो वर्षदेखि निर्माण सुरु भएको ट्रेनिङ सेन्टरको काम ५ वर्षभित्र पूरा गरिनेछ । आवश्यक रकम नगरपालिका र एन्फाले समान रूपमा बेहोर्ने सम्झौतामा उल्लेख छ । पूर्वी पहाडी क्षेत्रमा पहिलो पटक बन्न लागेको फुटबल ट्रेनिङ सेन्टरले फुटबलमा भविष्य खोज्ने युवालाई ठूलो साथ र सहयोग मिल्ने अपेक्षा गरिएको छ । सूर्योदय नगरपालिका सँगै सिंगो इलामका खेलाडीको प्रतिभा विकासमा ट्रेनिङ सेन्टर प्रभावकारी हुने नगर प्रमुख रणबहादुर राइको भनाइ छ । नेपाल कपको दुई संस्करणसहित विभिन्न प्रतियोगिता हुँदै आएको करफोक मैदानमा हरेक वर्ष मेयर कप सञ्चालन हुने गरेको छ । गाउँगाउँमा मैदान बनाउने लहरसन्दकपुर गाउँपालिका ५ जमुनाका बासिन्दा यति बेला इलेभेन साइडको मैदान बनाउने चटारोमा छन् । दाता तोयनाथ भट्टराईले निःशुल्क प्रदान गरेकोसहित गाउँवासीले खरिद गरेको २४ रोपनी जमिनमा मैदानसहित स्टेडियम निर्माण गर्ने उनीहरूको ध्याउन्न छ । यतिन्जेल सेभेन साइडको मात्र मैदान भएकाले अन्तर्राष्ट्रिय साइजको नै बनाएर प्रतिभा उत्पादन गर्ने सोचमा गाउँवासी छन् । तिहारमा मेलासहित आयोजना हुने फुटबल प्रतियोगितालाई आउँदो वर्ष नयाँ मैदानमा गर्ने तयारीमा रहेको वडाध्यक्ष जितबहादुर साँवाले बताए । पश्चिमी फाकफोक थुम गाउँपालिका ४ फुएतप्पामा स्थानीयले चन्दा संकलन गरेर नै मैदान निर्माण गरेका छन् । मैदानको अभाव परिपूर्ति गर्न स्थानीय फुङवा युवा समूहको नेतृत्वमा ५० घरबाट सहयोग संकलन गरिएको छ । नजिकै मैदान नभएकाले यहाँका प्रतिभा पनि मौलाउन पाएनन् भने ससाना बालबालिकाले पनि खुला ठाउँमा रमाउने अवसर गुमाए, समूहका सचिव दीपक योङहाङले भने, गाउँका सबैको चाहना मैदान निर्माण गर्ने भएकाले रकम जुटाउन सहज भयो ।उनीहरूबाट १ हजारदेखि २० हजार रुपैयाँसम्म रकम संकलन गरिएको हो । चन्दा र देउसीभैलोबाट संकलित रकमबाट ६ रोपनी जग्गा खरिद गरी चासोक तङनाम खेलमैदान निर्माण गरिएको छ । ६ लाख ७२ हजार रुपैयाँमा जग्गा खरिद गरेर मैदान निर्माण गरिएको हो । एक गाउँपालिका एक रंगशाला को अवधारणाअनुसार हरेक स्थानीयतहले आवश्यक क्षेत्रफल भएको मैदान निर्माणलाई तीव्रता दिइरहेका छन् । इलाम बजारबाट १२ किलोमिटर टाढा माईखोला छेउमा रहेको राजदुवालीको खुला जमिन प्रयोग गरेर स्टेडियम बनाउने काम पनि थालनी भएको छ । आवश्यक डीपीआर तयार भएर रकम माग गरिएको इलाम नगरपालिकाका प्रवक्ता ठाकुर श्रेष्ठले बताए ।"
सीप्यानद्वारा तामाङलाई सहयोग,"काठमाडौं (कास) क्रिकेट खेलाडी संघ (सीप्यान) ले अस्वस्थ रहेका त्रिवि क्रिकेट मैदान कीर्तिपुरमा कार्यरत जयबहादुर तामाङलाई आर्थिक सहयोग हस्तान्रतण गरेको छ । कीर्तिपुर मैदानमा कर्मचारीको रूपमा १५ वर्ष बिताइसकेका तामाङ मिर्गौलामा समस्या आएपछि वीर अस्पतालमा उपचाररत छन् । उनको दुवै मिर्गौला सुरुआती चरणमा खराब देखिएको छ । सीप्यानको पहलमा शनिबार उनको उपचार खर्चका लागि १ लाख ३३ हजार रुपैयाँ हस्तान्तरण गरिएको हो । सीप्यानका महासचिव एवं पूर्व राष्ट्रिय खेलाडी राजु बस्न्यात, राष्ट्रिय क्रिकेट टोलीका प्रमुख प्रशिक्षक जगत टमाटा र राष्ट्रिय टोलीका कप्तान ज्ञानेन्द्र मल्लले तामाङकी श्रीमती निरमायालाई वीर अस्पतालमा गई सहयोग रकम हस्तानतरण गरे । ललितपुर लेलेका उनी क्रिकेट खेलाडीमाझ सेते दाइका नामले परिचित छन् । नेपाल क्रिकेट संघका कोषाध्यक्ष रोशन सिंहले पनि तामाङलाई ११ हजार १ सय रुपैयाँ सहयोग गरेका छन् ।"
चोरिएको विश्वकप ट्रफी,"उनको वास्तविक नाम थियो, एडवाड बेट्चली । पछि उनले आफू चोरीमा मध्यस्तकर्ता मात्र रहेको दाबी गरे । उनले २ वर्ष जेल सजाय पनि पाए । तर वास्तविक चोर कहिल्यै पनि समातिएन । बेट्चलीले अदालती प्रक्रियाका क्रममा यति भने दाबी गरे, मलाई पूरा विश्वास छ, विश्वकप इंग्ल्यान्डले नै जित्नेछ । खासमा उनी फुटबलका राम्रै पारखी रहेछन् । यसपछि घटनामा प्रवेश गर्छन्, त्यही कुकुर पिकल्स र उनका मालिक कोरबेट ।ट्रफी चोरिएको एक साता भइसकेको थियो । पत्रिकामा यससम्बन्धी समाचार आउने क्रम रोकिएको थिएन । त्यही बेला कोरबेट आफ्ना कुकुरसँगै घुम्न निस्केका थिए । उनी टेलिफोन बक्सतर्फ अग्रसर थिए । किनभने उनी सोध्न चाहन्थे, आफ्ना भाइको सन्तान जन्मियो कि जन्मिएन ? बाटोमा कुकुरले अस्वाभाविक देखिने पोका देखेर त्यसलाई सुँघ्न थाले । त्यो पोकोलाई निकै कडा ढंगले पत्रिकाले बेरिएको थियो । त्यो कोरबेटको छिमेकीको गाडीको पछाडि पांग्रामुनि थियो ।कोरबेटले सम्झिन्छन्, मैले त्यसलाई उठाएँ । त्यो निकै गह्रो थियो, तर धेरै ठूलो भने थिएन । त्यति बेला आइरिस गणतान्त्रिक आर्मीको विगबिगी थियो । मलाई लाग्यो, त्यो उनीहरूले छाडेको बम होला । त्यसैले मैले डर मान्दै उचालें र फेरि भुइँमै राखे । पछि थाहा पाएँ, त्यसको तल्लो भाग कडा थियो । त्यसमा लेखिएको प्रस्ट देखिन्थ्यो, ब्राजिल, जर्मनी, उरुग्वे । म दौडिएर आफ्नी श्रीमतीतर्फ गएँ र चिच्याएँ, यो त विश्वकप ट्रफी जस्तो छ ।उनी थप्छन्, त्यो मेरो आशंकामात्र थियो, तर म प्रहरी स्टेसनतर्फ लाग्दा पनि मलाई यो त्यही हो चोर भनेर शंका गर्ला भन्ने थियो । केही घण्टाको सोधपुछ र केही साताको शंकापछि उनलाई चोर मानिएन । त्यसपछि त उनी एकाएक नायक भए । टेलिभिजनमा अन्तर्वार्ता दिने भए । उनले पुरस्कार पनि पाए । कुकुरलाई पनि पुरस्कार दिइयो । प्रतियोगिताका क्रममा आयोजित रात्रिभोजमा कोरबेट र पिकल्सलाई पनि बोलाइएको थियो । उनीहरूप्रति सबै खुसीको नजरले हेर्थे ।कोरबेटको मनमा अझै पनि आफ्ना प्रिय कुकुरको छवि उस्तै छ । मृत्युपछि उनलाई त्यो घरको बगैंचामा गाढिएको थियो, जहाँको घरमा उनी अझै पनि बस्ने गर्छन् । जति जति बेला कोरबेट बबी मुरको शालि देख्छन्, असाध्यै खुसी हुन्छन् । उनलाई के लाग्छ भने इंग्ल्यान्डले जितेको त्यो विश्वकप यात्रामा उनको पनि केही न केही भूमिका छ । उनलाई यसमा गर्व पनि छ । नत्र उनले कसरी र कहाँ त्यो सक्कली विश्वकप ट्रफी उचाल्न पाउँथे र ?फिफा डटकम"
सिटी र युनाइटेडद्वारा १ लाख पाउन्ड सहयोग,"लन्डन प्रिमियर लिगका दुई महारथी क्लबहरू म्यानचेस्टर युनाइटेड र सिटीले नोभेल कोरोना भाइरसको महामारीबाट प्रभावित स्थानीयको सहयोगका लागि स्थापना भएको खाद्यबैंकमा संयुक्त रूपमा १ लाख पाउन्ड सहयोग गरेका छन् । समर्थक समूहबाट सञ्चालित खाद्यबैंकहरूमा सहयोग गर्न अन्य समयमा दुई क्लबको होम म्याचबाट रकम संकलन गर्ने गरिएको थियो । तर कोरोना भाइरसको त्रासका कारण भीडभाडजन्य गतिविधिमा प्रतिबन्ध लागेपछि इंग्ल्यान्डमा अप्रिल ३० सम्म फुटबल गतिविधि स्थगित गरिएको छ । खाद्यबैंकमार्फत सहयोग गर्ने हाम्रा समर्थकको अभियानप्रति हामी गर्व गर्छौं र कोरोनासँग जुध्नका लागि गरिएका प्रयासहरूको सदैव समर्थन गर्नेछौं, क्लबले जारी गरेको संयुक्त वक्तव्यमा भनिएको छ, यो चुनौतीको समयमा सिटी र युनाइटेडका समर्थकले आपसी समझदारीमा यस्तो अभियान सञ्चालन गरेकामा खुसी छौं ।यो सहयोग ग्रेटर म्यानचेस्टर क्षेत्रमा ट्रसेल ट्रस्टले सञ्चालन गरेको १९ खाद्यबैंकहरूमा प्रदान गरिनेछ । संकटका समयमा आफ्ना कर्मचारी र समर्थकको बोझ कम गर्नका लागि युनाइटेडले नयाँ कामको थालनी गरेको छ । आगामी खेलहरू बन्द रंगशालामा वा रद्द नै भए पनि युनाइटेडले आफ्ना ३ हजार कर्मचारीलाई सिजनको अन्तिमसम्म पूर्व निर्धारित सेवासुविधा दिने भएको छ । त्यस्तै युरोपा लिग अन्तिम १६ अन्तर्गत लास्कविरुद्धको खेलका लागि अस्ट्रिया पुगेका आफ्ना समर्थकलाई पनि प्रतिव्यक्ति ३ सय ५० पाउन्ड क्षतिपूर्ति दिने भएको छ । त्यो खेल कोरोना त्रासका कारण अन्तिम समयमा बन्द रंगशालामा खेलाइएको थियो । अस्ट्रिया पुगेका समर्थक खेल हेर्न नपाएर स्वदेश फर्केका थिए । कोरोना महामारी फैलँदो चरणमा रहेपछि बेलायतले शुक्रबारदेखि पब, रेस्टुरेन्ट, क्याफे र जिम सेन्टर बन्द गर्न आदेश दिएको छ ।"
सेल्फ आइसोलेसनमा वु लेई,"सांघाई चिनियाँ फुटबल संघ (सीएफए) ले ला लिगा क्लब स्पान्योलबाट व्यावसायिक फुटबल खेलिरहेका आफ्ना सुपरस्टार वु लेईलाई कोरोना संक्रमण देखिएको र उपचार भइरहेको जानकारी दिएको छ । वु लेईलाई कोरोनाको हल्का लक्षण देखिएको छ र उनको उपचार भइरहेको छ, ला लिगामा संघर्षरत क्लब स्पान्योललाई उद्धृत गर्दै सीएफएले शनिबार जारी गरेको विज्ञप्तिमा भनिएको छ, चिनियाँ फुटबल संघले वु र उनको क्लबसँग प्रत्यक्ष सम्पर्क गरिरहेको छ र आवश्यक परेमा सबै प्रकारको सहायता प्रदान गर्न प्रतिबद्ध छ । हामी वुको शीघ्र स्वास्थ्यलाभको कामना गर्दछौं ।चिनियाँ समाचार संस्था सिन्ह्वाका अनुसार चीनका लोकप्रिय फुटबलर वु लेई बार्सिलोनास्थित आफ्नो निवासमा सेल्फ आइसोलेसन मा छन् । युरोपका शीर्ष पाँच लिगमा खेल्ने वु चीनका एकमात्र फुटबलर हुन् । उनी गत वर्षको जनवरीमा सांघाई सीआईपीजीबाट स्पान्योलमा अनुबन्धित भएका थिए । गत वर्षको अन्त्यमा मध्य चीनको वुहान सहरमा पहिलोपल्ट कोरोना संक्रमण देखिएको थियो । त्यसयता यस भाइरसले विश्वव्यापी महामारीको रूप लिइरहेको छ ।"
खेल्ने हो क्रिकेट ?,२०७० सालदेखि सञ्चालनमा रहेको बानेश्वरको शान्तिनगरस्थित ग्रेट हिमालय क्रिकेट एकेडेमीमा २ सयभन्दा बढी प्रशिक्षार्थी सिक्न आउँछन् । यहाँ भने बालिका पनि आउने गरेका छन् । काठमाडौंमा क्रिकेट सिक्न चाहने व्यक्तिलाई उनीहरूको इच्छाअनुरूप सर्वसुलभ मूल्यमा गुणस्तरीय क्रिकेट सिकाउनु आफ्नो मुख्य उद्देश्य रहेको एकेडेमीका प्रशिक्षक तथा म्यानेजर आर्यन शाहीले बताए ।
यस्तो छ कृष्णको कथा,"कृष्ण थापा शारीरिक रूपमा फरक क्षमता भएका व्यक्ति हुन् । उनी बोल्न सक्दैनन् । सामान्य व्यक्ति जसरी हिँड्न र काम गर्न पनि सक्दैनन्, न त खानेकुरा खान नै । तर पनि उनको जोसमा कुनै कमी छैन । शारीरिक रूपमा फरक क्षमता भए पनि काम गर्न सक्छु भन्ने हिम्मत छ । त्यसैले त दिनहुँ बिहान साढे तीन बजेबाट उनको संर्घष सुरु हुन्छ । उठेर पत्रिकाको कार्यालयमा पुगेर पत्रिका लिन्छन् । अनि सुरु हुन्छ काम । पोखराका विभिन्न ठाउँ पुगेर पत्रिका बेच्छन् । उनको यो काम बिहान १० बजेसम्म जारी रहन्छ । शारीरिक रूपमा फरक क्षमता भएका कारण उनको हिँडाइ, हेराइ र उनले गर्ने क्रियाकलाप साङ्गभन्दा फरक छ । उनले गरेको यो काम र संर्घष सबैका लागि प्रेरणादायी बन्न सक्छ । उनै कृष्णको दैनिकीलाई सञ्चारकर्मीसमेत रहेका सुरज बस्यालले वृत्तचित्रमा उतारे । अनि तयार भयो कृष्ण ः अ स्टोरी अफ सेल्फ डिपेन्डेन्स वृत्तचित्र । यो वृत्तचित्र धेरै ठाउँमा प्रदर्शन भइसक्यो । केही दिनअघि पोखराको मदरल्याण्ड माविका विद्यार्थीमाझ देखाइयो । वृत्तचित्र हेरिसकेपछि त्यहाँका विद्यार्थी र शिक्षकलाई वृत्तचित्र निकै सकारात्मक, सन्देशमूलक र उत्प्रेरक लाग्यो । एक निम्न आय भएको परिवारमा जन्मिएका कृष्णको वास्तविक संर्घष वृत्तचित्रको मुख्य विषयवस्तु हो । कृष्ण जन्मदेखि नै शारीरिक अपांगता भएका व्यक्ति हुन् । उमेरले २४ वर्ष पुगेका उनलाई आमाले रेखदेख गर्दै आएकी छन् । वृत्तचित्र १३ मिनेट अवधिको छ । मदरल्यान्डका विद्यार्थीलाई कृष्णलाई सहयोग गर्न मन लाग्यो । विद्यालयमा स्थापित काइन्डनेस क्लब मदरल्यान्ड मार्फत उनीहरूले रकम संकलन गरे । विद्यार्थीको अभियानमा शिक्षकले समेत साथ दिए । अनि संकलन भएको १ लाख ६२ हजार २७ रुपैयाँ गत साता कृष्णलाई हस्तान्तरण गरियो । वृत्तचित्रमा देखेका कृष्णलाई भेट्न पाउँदा विद्यार्थी निकै खुसी थिए । क्लबकी अध्यक्ष दीप्ति भण्डारीले वृत्तचित्र हेरिसकेपछि सहयोग गर्न उत्प्रेरित भएको बताइन् । प्रिन्सिपल नारायण बरालले विद्यार्थीमा समाजसेवाको सिकाइ भएको बताए ।"
बिरालो,"कान ठाडा बनाएरहिँड्छ लमक लमक गरीकहिले भित्र कहिले बाहिरगर्दै डुल्छ घरभरि । जतिखेर घरमा मुसा गर्न थाल्छन् स्याउँस्याउँ त्यतिखेरै बिरालो नि गर्न थाल्छ म्याउँम्याउँ ।शरीर छ छिर्केबिर्केमुखमा जुँगा लामा लामामाथि उक्ली तल ओर्लीगर्छ यसले अनेक धामा । हामीसँगै अँगेनोमा बस्छ भई ज्ञानी मैले पनि माया गर्छु आफ्नी साथी ठानी । शान्ता ज्ञवाली, कक्षा६अमरसिंह मावि, पोखरा"
लाली लाएँ आमा,"लाली लाएँ हेर्नुस् आमा राम्री नानी बनेंअलिअलि लाज लाग्यो नक्कली नभने ।सानो टिकी निधारमा भन्नुस् कस्ती भएँ ?राम्री बनी आमा छेउ बस्न भनी आएँ । पुतलीझैं फुर्फुर गरी म त रमाउँछु ऐना हेरी हेरी आफैं दङ्ग परी हाँस्छु । मीठा गीत गाउँदै हामी सबै रमाउने, आमाजस्तै राम्री हुन लाली लगाउने ।एउटा फोटो खिचिदिनुस् लाली लाको दिन,मामाघरकी आमालाई पनि पाउँछु देखाउन ।ठूलो हुँदा हेर्न पाइन्छ राख्नुस् जतन गरी,लाली लाको फोटो हेर्न पाइन्छ फेरि फेरि । पवित्रा दाहाललोकन्थली, भक्तपुर"
मेरो साने पप्पी,"सेतोसेतो कपाल यसको आँखा गाजलुछोटोछोटो चट्ट पुच्छर स्वभाव मायालु । दूधभात पनि मनपर्ने मासु झनै खाने साह्रै असल, साह्रै ज्ञानी हाम्रो घरको साने ।। बाहिरतिर कतै जान्न घरको रेखदेख गर्छ अरूभन्दा परिवारमा उसलाई म मन पर्छ । मीठामीठा खानेकुरा जे खाए नि मैले पछिपछि लागी माग्छ बुई चढ्छ कैले ।।अबेर गरी बिहानसम्म सुतें भने पनिमेरै ढोका कुरी बस्छ मिनेट गनीगनी ।मौका मिले सिरानीमा आई भुक्भुक् गर्छ किन यति साह्रै मलाई यसले माया गर्छ ? फुर्सदमा मैले खेल्दा सँगै खेल्न जान्छ मेरो बल चोरीचोरी मुखले तानी लान्छ । कैले मुखले बल च्याप्छ कैले मलाई हान्छ खुर्रखुर्र दौडिएर गोल्की बन्न जान्छ ।।घरमा आउने पाउनाहरू सबलाई यसले चिन्छपहिला भुक्भुक भुके पनि पछि माया दिन्छ । फुर्रफुर्र पुच्छर हल्लाई वरिपरि घुम्छ छेउमै बसी पाहुनाका सबै कुरा सुन्छ ।। कृषा घिमिरे, कक्षाः ६न्यु सिरस स्कुल, तारकेश्वर१०, काठमाडौं"
कोरोना,"यत्ति धेरै मान्छेले मास्क किन लगाएका होलान् ? डोल्माले मनमनै प्रश्न गरिन् । डोल्मालाई कसलाई सोध्नु कसलाई सोध्नु भयो ।उनी विद्यालय जाँदै थिइन् । बाटोमा वन्दना भेटिइन् । सोधिन् । स्पष्ट उत्तर दिन सकिनन् । दुवैले ग्याल्जेनलाई भेटे । सोधे । ग्याल्जेनले पनि यसै कारणले हो भन्न सकेनन् । उनीहरूमा जिज्ञासा बढ्दै गयो । अरू साथीलाई सोधे । कसैले भन्न सकेनन् । त्यसपछि सबैले शिक्षकसँग सोध्ने अठोट गरे । कक्षाकोठामा शिक्षक प्रवेश गर्नासाथ सबैले अभिवादन गरे ।तिमीहरू सन्चै छौ ?, शिक्षकले सोध्नुभयो । सन्चै छौं सर, एकै स्वरमा भने ।ल भन, आज के पढ्ने ? शिक्षकले सोध्नुभयो ।  १ कोही बोलेनन् । ओहो १ तिमीहरूलाई आज के भयो ? उहाँले सोध्नुभयो । आज हामी अर्कै विषय पढ्ने सर, डोल्माले भनिन् । पाठ्यपुस्तकभन्दा फरक, ग्याल्जेनले थपे । त्यसो भए के त ? शिक्षकले सोध्नुभयो । बाटामा हिँड्ने धेरै मानिसले किन मास्क लगाएका हुन् सर ? डोल्माले सोधिन् । ए १ कुरो त्यसो पो, शिक्षकले भन्नुभयो, हाम्रो उत्तरतर्फको छिमेकी देश चीन हो भन्ने त तिमीहरूलाई थाहा छ नि । थाहा छ सर, दक्षिणतर्फ भारत छ भन्ने पनि थाहा छ, पासाङले भनिन् । शिक्षकले भन्नुभयो, हो, त्यही चीनको हुबेई प्रान्तमा बुहान भन्ने सहर छ । प्रान्त भनेको हाम्रो प्रदेशजस्तै हो सर ? यतिन्जेल चुप लागेर बसिरहेकी निमाले सोधिन् । हो, त्यहींबाट सन् २०१९ को डिसेम्बरमा एउटा भाइरस फैलियो ।कम्प्युटरको भाइरसजस्तै हो सर ? विद्यार्थीले एकएक गर्दै आफ्ना जिज्ञासा शिक्षकसामु राख्दै जाने र उहाँले उत्तर दिँदै जाने शृंखला सुरु भयो । फरक हो । कम्प्युटरको भाइरसले कम्प्टयुरको प्रोग्राम बिगार्छ । यसले मान्छेको रोगसँग लड्ने क्षमता घटाइदिन्छ ।नामचाहिँ के हो सर, यस्तो खतरनाक भाइरसको ?कोभिड१९ । को भनेको कोरोना, भी भनेको भाइरस र डी भनेको डिजिज हो । अनि सन् २०१९ मा फैलिएको भाईरस भएकाले १९ पनि भनिएको हो । अहिलेसम्म यो सबभन्दा बढी चीन त्यसपछि दक्षिण कोरिया, इरान, इटाली हुँदै पूरै युरोप, अमेरिका, जापानलगायत डेढ सयभन्दा बढी देशमा फैलिसक्यो । यो हाम्रोजस्तो दुर्गम लेकमा आउन सक्छ र सर ?संक्रमित व्यक्तिबाट एकअर्को व्यक्ति वा वस्तुमा सर्दै जहाँ पनि आउन सक्छ ।यो कस्तो खालको भाइरस हो सर ?श्वासप्रश्वास प्रणालीमा रुघाखोकी लाग्न सक्ने एक प्रकारको भाइरस हो । यो निकै सूक्ष्म हुन्छ । एक मिलिमिटरको दस हजार भाग लगाउँदा एक भाग जति पनि हुँदैन ।यो भाइरसले के गर्छ सर ?हाम्रो शरीरमा रोगसँग लड्ने जीवाणु हुन्छन् । ती जीवाणुको रोगसँग लड्न सक्ने क्षमतालाई यिनले नष्ट गरिदिन्छन् ।रोगको लक्षणचाहिँ केके हुन्छ ?ओहो १ तिमीहरूले सोधेर आच्छुआच्छु पार्यौ । मलाई थाहा थियो, तिमीहरूले कुनै न कुनै दिन यस्तो प्रश्न सोध्छौ भन्ने । त्यसैले इन्टरनेटबाट यसबारेमा जानकारी संकलन गरेको काम लाग्यो । ल सुन, यो भाइरस मानिसको शरीरमा पस्यो भने ज्वरो आउने, सुक्खा खोकी लाग्ने, थाकेको जस्तो लाग्ने, कफ आउने, सास फेर्न गाह्रो हुने, घाँटीमा घाउ हुने, टाउको दुख्ने, शरीरको मासु दुख्ने, चिलाउने, वान्ता हुने, नाक पोल्ने, दिसा लाग्ने आदि हुन सक्छ । यो कसरी सर्छ सर ?यो श्वासप्रश्वासका कारण निस्कने र्यालको छिटाबाट हावा हुँदै सर्छ । यस्तो छिटा परेको ठाउँमा हातले छुँदा हातमा सर्छ । त्यही हातले मुख, आँखा, नाक आदिमा छोयो भने शरीरभित्र प्रवेश गर्छ । त्यसो भए हामी सबैले डराउनुपर्ने रहेछ ।होइन, डराउने होइन, सावधान हुनुपर्छ ।यो रोग लागेपछि मान्छेको मृत्यु हुने रहेछ है सर ?होइन । अहिलेसम्म यस भाइरसका कारण बिरामी परेकामध्ये धेरै स्वस्थ भएर घर फर्केका छन् । ४ प्रतिशतजतिको मात्र मृत्यु भएको छ । तिनमा पनि लामो समयदेखि मधुमेह, उच्च रक्तचाप, मुटु र श्वासप्रश्वाससम्बन्धी रोग लागेका ५० वर्षभन्दा माथिका बिरामी बढी छन् । त्यसो भए सबभन्दा पहिला हाम्रा हजुरबुबा, हजुरआमा, बाजे, बज्यैलाई यसबाट जोगाउनुपर्ने रहेछ १जोखिम बढी उहाँहरूमा भए पनि हामी सबैलाई संक्रमणको जोखिम हुन्छ नै, सबैले सावधानी अपनाउनुपर्छ ।कस्तो सावधानी सर ?सबभन्दा पहिले के बुझ्नुपर्यो भने यस भाइरसलाई मार्ने औषधि अहिलेसम्म बनिसकेको छैन । त्यसैले यसबाट जोगिन बेलाबेलामा हत्केलाको कुनाकाप्चा सफा हुने गरी साबुनपानीले मिचीमिची हातमुख धुनुपर्छ । भीडभाडमा जानु हुँदैन । खोक्दा वा हाच्छिउँ गर्दा नाकमुख छोप्नुपर्छ । मास्क लगाउनुपर्छ । रुघाखोकी लागे वा ज्वरो आए तुरुन्तै स्वास्थ्य संस्थामा जँचाउन जानुपर्छ । घरमै रहँदा पनि बिरामी व्यक्तिलाई स्वस्थ व्यक्तिबाट अलग्गै राख्नुपर्छ । हात मिलाउनुहुँदैन । यसको सट्टा नमस्ते गर्नुपर्छ । पौष्टिक खाना खाने गर्नुपर्छ ।हामीले चाहिँ के गर्नुपर्ला सर ?हामीले पनि माथि भनेका सबै कुरा गर्नुपर्छ । सरसफाइमा ध्यान दिनुपर्छ । बारम्बार छोइरहने वस्तुमा भाइरस बस्न नसक्ने व्यवस्था गर्नुपर्छ । ती वस्तुलाई संक्रमणरहित बनाउनुपर्छ । आवश्यक काम नपरी घरबाहिर निस्कनुहुँदैन । बाहिर हिँड्नै पर्दा मास्क अनिवार्य लगाउनुपर्छ ।यत्तिकैमा प्रधानाध्यापक कक्षामा आउनुभयो । उहाँले सबैलाई सन्देश सुनाउनुभयो अब चाँडै परीक्षा सक्ने र स्कुल बन्द गरी विद्यार्थीलाई बिदा दिने सूचना सरकारले जारी गरेको छ । यो त सही निर्णय हो नि सरकारको, शिक्षकले भन्नुभयो, धेरै व्यक्ति एकै स्थानमा रहँदा संक्रमण हुने सम्भावना रहन्छ ।ल त भाइबहिनीहरू, हामी सबैले कोरोनाबाट जोगिने उपायहरू अपनाऔं, प्रधानाध्यापक सरले थप्नुभयो, डराएर होइन, सावधानी अपनाएर कोरोनालाई रोकौं ।सबैले एकै स्वरमा भने, हुन्छ सर ।"
