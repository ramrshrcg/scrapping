शीर्षक,विवरण
एक साता मुलुक बन्द,आदेश उल्लंघन गरे के हुन्छ ? उच्चस्तरीय समितिद्वारा जारी आदेश कार्यान्वयन गर्ने जिम्मा प्रमुख जिल्ला अधिकारी (सीडीओ) लाई तोकिएको छ । संक्रामक रोग ऐन २०२० अनुसार जारी आदेशलाई अब सीडीओले स्थानीय प्रशासन ऐनसमेतले दिएको अधिकार प्रयोग गरी कार्यान्वयन गर्नेछन् । संक्रामक रोग ऐन २०२० को दफा २ मा विशेष व्यवस्था गर्ने अधिकार छ । ऐनको दफा २ को उपदफा १ मा नेपालभर वा त्यसको कुनै भागमा मानिसमा कुनै संक्रामक रोग उब्जेमा वा फैलिएमा वा फैलिने सम्भावना देखिएमा नेपाल सरकारले सो रोग निर्मँल गर्न वा रोकथाम गर्न आवश्यक कारबाही गर्न सक्छ र सर्वसाधारण जनता वा कुनै व्यक्तिहरूको समूहउपर लागू हुने गरी आवश्यक आदेश जारी गर्न सक्नेछ भन्ने उल्लेख छ । त्यस्तै उपदफा २ मा नेपाल सरकारले मानिसमा उब्जेको वा फैलिएको वा फैलिने सम्भावना भएको कुनै संक्रामक रोग निर्मँल गर्न वा सो रोग रोकथाम गर्नका लागि आवश्यक व्यवस्था मिलाउन कुनै अधिकारीलाई मुकरर गरी आवश्यक अधिकार सुम्पन सक्नेछ भन्ने व्यवस्था छ ।उक्त ऐनअनुसार जारी भएको आदेश पालना नगर्नेलाई सीडीओमार्फत कारबाही हुनेछ । आदेशलाई अपहेलना गर्ने व्यक्तिउपर १ महिनासम्म कैद वा १००। सम्म जरिवाना वा दुवै सजाय हुनेछ । आदेश कार्यान्वयन गर्ने अधिकृत व्यक्तिहरूलाई काममा बाधा पुर्याउनेलाई ६ महिनासम्म कैद वा छ सयसम्म जरिवाना वा दुवै सजाय हुनेछ ।
कान्तिपुर वितरणमा उच्च सावधानी,"काठमाडौं (कास) कान्तिपुर मिडिया ग्रुप (केएमजी) ले कान्तिपुर, दी काठमान्डु पोस्टलगायत आफ्ना प्रकाशनहरू उच्च सजगता एवम् आवश्यक सुरक्षा विधि अवलम्बन गरी पाठकसमक्ष पुर्याउँदै आएको जनाएको छ । कोरोना भाइरस (कोभिड१९) को सम्भावित संक्रमण हुन नदिन आवश्यक विधि अपनाएर मात्र पत्रिकाहरूको मुद्रण एवम् वितरण गर्ने गरिएको छ । केएमजी व्यवस्थापनका अनुसार प्रेसमा काम गर्ने प्राविधिक र वितरण कार्यमा खटिने वितरण वाहकहरूलाई मास्क, मेडिकल पन्जा र सेनिटाइजरको व्यवस्था गरिएको छ । उनीहरूले निर्धारित सुरक्षा उपायहरू अपनाएर मात्र ग्राहकको घरघरमा पत्रिका वितरण गर्ने गरेका छन् । पत्रिका प्रकाशन कार्यमा जोडिने अन्य सबै कर्मचारीहरूको पनि नियमित ज्वरो परीक्षण गरिँदै आएको छ । हालको प्रतिकूल परिस्थितिमा पनि उच्च सावधानीसहित पाठकहरूसमक्ष कान्तिपुर पुर्याइने केएमजीले जनाएको छ ।"
फ्रान्सबाट फर्किएकी युवतीमा कोरोना,"उक्त दिन अध्यागमनमा आगमन कक्षमा खटिएका केही अध्यागमन अधिकृतले संक्रमणको पुष्टि भइसक्दा पनि साँझसम्म आफूहरूले के गर्नुपर्ने हो भन्नेबारे विभागबाट आधिकारिक जानकारी आइनसकेको बताए । शुक्रराज ट्रपिकल तथा सरुवा रोग अस्पतालका निर्देशक डा सागरकुमार राजभण्डारीका अनुसार संक्रमित युवतीलाई भियतनाममा रहेका एक मित्रले आफूलाई कोभिड१९ को संक्रमण देखिएको जानकारी दिँदै परीक्षण गराउन सुझाव दिएका थिए । फ्रान्सबाट कतारको दोहासम्म सँगै आएको भियतनामी साथीले फोन गरेर उसलाई संक्रमण रहेको बताएपछि परिवारका सदस्यले उनलाई अस्पताल ल्याएका हुन्, डा राजभण्डारीले भने, अस्पताल आउँदा उनले मास्क र पन्जा सबै लगाएकी थिइन् । हामीले भित्री घाँटीबाट नमुना संकलन गर्यौं र आइसोलेसनमा बस्न भनेर घर फिर्ता पठायौं । आइतबार परीक्षण रिपोर्ट पोजिटिभ आएपछि भने अस्पतालमा नै भर्ना गरेर राखेका छौं ।डा राजभण्डारीका अनुसार ती युवतीले आफू संक्रमण फैलिएको देशबाट आएको डरका कारण विमान र विमानस्थलमा समेत मास्क र पन्जा नै लगाएर बसेकी थिइन् । यस्तै उनी सकेसम्म कम मानिसहरूको मात्रै सम्पर्कमा आउने कोसिस गरेको परिवारका सदस्यलाई बताएकी छन् । पढेलेखेको मान्छे । उनलाई पनि डर भएर होला आउँदादेखि नै मास्क र पन्जा लगाउन छाडेको छैन भन्ने परिवारले दाबी गरेका छन्, उनले भने, यस्तै उनले घरमा पनि क्वारेन्टाइनका नियमहरूको राम्रोसँग पालना गरेको परिवारले जानकारी दिएको छ । उनको परिवारका चार सदस्य र एक सहयोगी छन् । डा राजभण्डारीका अनुसार हाल अस्पतालको आइसोलेसनमा राखेर निगरानी गरिरहे पनि उनमा संक्रमणका थोरै मात्र लक्षण देखिएको छ । उनले संक्रमित युवतीको परिवारका परिवारका सदस्यलाई भने हालसम्म संक्रमणको कुनै लक्षण नदेखिएको बताउँदै भने, हामीले इपिडिमियोलोजी तथा रोग नियन्त्रण महाशाखालाई परिवारको सदस्यलाई पनि निगरानीमा राखेर परीक्षण गर्न सिफारिस गरेका छौं । पत्रकार सम्मेलनमा मन्त्री ढकालका साथै स्वास्थ्य मन्त्रालयका प्रवक्ता डा विकास देवकोटाले समेत ती युवतीको सम्पर्कमा आएका सम्पूर्ण व्यक्तिहरूको पहिचान गर्ने कार्यलाई तीव्रता दिएको दाबी गरेका थिए । मन्त्री र प्रवक्ताले यस्तो दाबी गरे पनि उक्त विमानमा रहेका सबै यात्रु होम क्वारेन्टाइनमा बसेका छन् वा छैनन् भनेर अनुगमन गर्ने संयन्त्र भने मन्त्रालयसँग देखिन्न । मंगलबारदेखि नै स्वास्थ्य मन्त्रालयले संक्रमित देशबाट फर्कनेहरूलाई विमानस्थलमै होम क्वारेन्टाइन मा बस्छु भनेर लेखिएको कागजमा आफ्नो विस्तृत विवरण भरी हस्ताक्षर गर्न लगाएको थियो । अनिवार्य गरिएको यस्तो डिक्लरेसन फाटरममा भएको विवरणका आधारमा ती यात्रुहरूको पहिचान र ठेगाना प्राप्त भने गर्न सक्ने सम्भावना भए पनि सोमबार साँझसम्म ती यात्रुहरूको अवस्था बुझ्ने काम भएको छैन । उक्त विमानमा सवार कति यात्रु ती युवतीसँग सम्पर्कमा रहे, तिनले विमानभित्रको शौचालय प्रयोग गरिन् कि गरिनन्, शौचालय प्रयोग गरेको भए त्यसपछि कति जनाले शौचालय प्रयोग गरे जस्ता विषयले पनि उनले कति जनालाई संक्रमित पारिन् भन्ने दायरा फराकिलो हुँदै जान्छ । कान्तिपुरसँगको कुराकानीमा विमानस्थल अध्यागमन प्रमुख रवीन्द्र पौडेलले संक्रमणको जोखिम विमानस्थल अध्यागमनका कार्यरत कर्मचारीहरूलाई पनि हुन सक्ने भएकाले ती कर्मचारीको पहिचान भयो भन्ने विषयमा खुल्न चाहेनन् । उनले सूचना अधिकारी राजेश पन्थीसँग यसबारेमा बुझ्न अह्राए । कान्तिपुरको सम्पर्कमा आएका पन्थीले भने आफू तीन दिन बिदा बसेर आजमात्रै कार्यालय आएकाले यसबारे केही जानकारी नभएको बताए । उनले कतार हुँदै आएको यात्रुमा कोरोना संक्रमण देखिएको कुरा सुनेपछि यसबारेमा आधिकारिक जानकारी नआएकाले यसै भन्न नसकिने भन्दै तर्किए । उनले भने, मैले त संक्रमितको नाम पनि थाहा पाएको छैन । फेरि सूचना अधिकारी भन्दैमा सबै कुरा थाहा भइहाल्छ भन्ने पनि हुँदैन ।विमानस्थलमा खटिने अध्यागमन कर्मचारीहरूको सिफ्टअनुसारको नामावलीको डिजिटल रेकर्ड नै हुन्छ । जसका आधारमा विमान अवतरण भएको समयमा कुन यात्रुको राहदानीमा कुन कर्मचारीले छाप हानेका हुन् भन्ने सजिलै थाहा हुन्छ । अध्यागमनका विभिन्न स्रोतबाट कान्तिपुरलाई संक्रमित युवतीको राहदानीमा छाप हान्ने कर्मचारीको विवरण प्राप्त भएको छ । तर ती अधिकृत उक्त दिनपछि कति व्यक्तिको सम्पर्कमा रहे ? उनमा संक्रमणको कुनै लक्षण देखिएको छ कि छैन भन्नेबारे भने थाहा हुन सकेन । स्रोतका अनुसार अध्यागमन विभागले अनौपचारिक रूपमा संक्रमित युवतीको राहदानीमा छाप हान्ने काममा खटिएका अधिकृतलाई घरमै आइसोलेसनमा बस्न र कुनै स्वास्थ्य समस्या देखिए जाँच गर्न जानकारी दिइसकेको छ । तर उक्त बिहानको सिफ्टमा आगमन कक्षमा खटिएका अन्य अध्यागमन अधिकृतलाई भने विभागले के गर्ने भन्नेबारे कुनै जानकारी दिएको छैन ।संक्रमित पहिचान भएका व्यक्तिसँग सम्पर्कमा रहेकाहरूको पहिचान छिटोभन्दा छिटो गरेर उनीहरूलाई अलग्याएर राख्ने र तिनीहरूको स्वास्थ्य परीक्षण समयमै नगर्दा संक्रमणको जोखिम व्यापक हुने देखिन्छ । जस्तो कि छिमेकी भारतकै एउटा घटना हेरौं फेब्रुअरी १९ मा १९ वर्षीय छोरासँग साउदी अरब पुगेकी एक भारतीय महिला मार्च १० मा दिल्लीस्थित इन्दिरा गान्धी अन्तर्राष्ट्रिय विमानस्थलमा ओर्लिन् । घर फर्केको दुई दिनपछि ज्वरो र कफ देखिएपछि उनले स्थानीय चिकित्सकलाई देखाइन् । अनि फर्केको पाँचौं दिन अर्थात् मार्च १५ मा उनले अझै निको नभएपछि स्थानीय अस्पतालमा जाँच गराइन् । चिकित्सकहरूले उनलाई मार्च १७ मा अर्को अस्पतालमा रिफर गरिदिए । जहाँ उनलाई कोभिड१९ को संक्रमण भएको पुष्टि भयो । टाइम्स अफ इन्डियाका अनुसार यी महिलाबाट विमानस्थल लिन गएका भाइ, दुई छोरी र आमामा संक्रमण फैलिएको पुष्टि भयो । चिकित्सकहरूले ती महिलाका श्रीमान् र छोरामा पनि संक्रमणको जोखिम रहेको र अरूमा नफैलियोस् भनेर आइसोलेसनमा राखिएको छ । स्थानीय अधिकारीहरूले ती महिला बस्ने घर छेउछाउका ७४ जनामाथि पनि निगरानी राखेको छ । महिलासँग भेटघाटपछि उत्तरपूर्वी दिल्लीस्थित घर फर्केका भाइ र आमाले अरू धेरै जनासँग भेट गरिसकेकाले उनीहरूको पनि पहिचान र खोजी सुरु गरिएको छ ।"
आत्मबल कसरी बढाउने ?,"३ व्यवहार यति गर्दा पनि निद्रा लागेन के गर्ने ? जब तनाव महसुस हुन्छ, आँखा चिम्लेर लामो श्वास तान्ने, एकदेखि दससम्म गन्ने अनि बिस्तारै छोड्ने गर्नुपर्छ । हातलाई छातीमाथि राखेर शरीरको हरेक गतिविधिमा एकाग्र भइयो, महसुस गरियो भने मन हल्का हुन्छ । दिनमा कम्तीमा दसपटक यस्तो गर्ने बानी बसालौं ।दिमागमा कोरोनाकोरोना भयो भने त्यसबाट डिस्ट्र्याक हुनैपर्छ । १ देखि १०० सम्म गन्ने, अनि १०० बाट उल्टो गन्दै ल्याउने अभ्यास प्रभावकारी हुन्छ । पूरै ध्यान गन्नमै लगाउनुपर्छ । युट्युबमा दिमाग शान्त बनाउने अनेक तरिका सिकाइएको भिडियो हुन्छन्, तिनलाई पछ्याउनु उपयुक्त हुन्छ ।मानसिक बेचैनी हुँदा गीत, प्रहसन, फिल्म र सिरिजहरू एकदमै प्रभावकारी हुन्छन् । गीतलाई त थेरापी नै मानिन्छ । त्यसमाथि परिवारसँगै बसेर सुन्नुभयो, हेर्नुभयो भने अझ राम्रो । खासमा क्वारेन्टाइनमा बस्नुपरेको यो समय पारिवारिक सम्बन्धलाई प्रगाढ बनाउने अवसर पनि हो । एकअर्कालाई ढाडस दिन सकिन्छ । सुखदुःख सेयर गर्नुपर्छ । यसो गर्दा तनाव रिलिज हुन्छ ।आममान्छेमा सकारात्मक भाव र आत्मबल बढाउन मिडियाको भूमिका महत्त्वपूर्ण हुन्छ । अहिले अखबार, अनलाइन टेलिभिजन हेर्दा लाग्छ, दुनियाँमा कोरोनाको त्रासबाहेक केही छैन । मन हल्का बनाउने कन्टेन्ट असाध्यै कम छन् । जस्तो ः कोरोनालाई जितेकाहरूको कथाले धेरैलाई राहत दिन्छ । उसको भोगाइ पढ्दा आत्मविश्वास बढ्छ । चीनमा कोरोना पोजेटिभ भएकाहरूले अहिले स्वयंसेवीको काम गरिरहेका छन् । वृद्धवृद्धा पनि संक्रमणमुक्त भएका छन् तर यस्ता समाचारले कम प्राथमिकता पाउँछ ।हामीमध्ये धेरैलाई के लागेको छ भने त्यति विकसित र सिस्टम भएको युरोपमा त्यतिधेरै मान्छे मरिरहेका छन् भने हामीकहाँ के होला ? हरेक पल यस्तै भयले सताइरहेको हुन्छ तर त्यसरी सोच्नुहुन्न । झन्डै ९० प्रतिशत मान्छे त रिकभर भइरहेका छन् । फेरि कहाँ के भयो भनेर चिन्ता लिने होइन, आफू सतर्क हुने हो । हामीले थाहा पाइसक्यौं कि यो हावामा उडेर आउँदैन । कोरोना महामारीबारे चाहिनेबाहेक अरू कुराको पछि नलागौं ।(गोकर्ण गौतमसँगको कुराकानीमा आधारित)"
"जति धेरै परीक्षण, उति जोखिम कम","काठमाडौंकी १९ वर्षीया एक युवतीलाई आइतबार कोभिड१९ को संक्रमण पुष्टि भएसँगै सरकारले हालसम्म गरेको रोकथामको पहल कति फितलो थियो भन्ने देखाएको छ । विज्ञहरूले धेरै अगाडिदेखि नै राष्ट्रिय जनस्वास्थ्य प्रयोगशालाको क्षमताले भ्याएसम्म परीक्षण गर्नुपर्ने सुझाव दिँदै आएका थिए ।हवाईमार्ग तथा स्थलमार्ग भएर नेपाल आउनेको संख्या धेरै रहेको भन्दै विज्ञहरूले सकेसम्म अधिक मात्रामा कोभिड१९ को परीक्षण गर्नुपर्ने सल्लाह दिए पनि त्यसलाई बेवास्ता गर्दै सरकारले हालसम्म केवल ६१० जनाको मात्रै परीक्षण गरेको छ । जसमा चीनको वुहानबाट फर्किएका १७५ जनामा दुईपटक गरिएको परीक्षणलाई समेत गणना गरिएको छ ।काठमाडौंको ह्याम्स अस्पतालमा कार्यरत संक्रामक रोग विशेषज्ञ डा अनुप सुवेदीले सरकारले अब पनि धेरैभन्दा धेरै परीक्षणका लागि ढिलासुस्ती गरे त्यसको नतिजा भयावह हुने चेतावनी दिए । हामीले केही समय अघिदेखि धेरै परीक्षण गर्नुपर्यो, परीक्षण गर्नेहरूको संख्या थोरै भयो भन्दै आएका छौं, उनले भने, अहिले फ्रान्सबाट आएका व्यक्तिमा संक्रमण रहेको पुष्टि भयो । उहाँ त उदाहरण मात्रै हो । उहाँजस्तै धेरै जना संक्रमण देखिएका देशहरूबाट आउनुभएको छ । त्यसैले धेरैको परीक्षण गरेपछि मात्रै वास्तविक अवस्था थाहा हुन्छ ।टेकुस्थित शुक्रराज ट्रपिकल तथा सरुवा रोग अस्पतालको सरुवा रोग विशेषज्ञ, क्लिनिकल रिसर्च युनिटका संयोजक डा शेरबहादुर पुनले दोस्रो कोरोना संक्रमित देखियो भन्दैमा आत्तिहाल्नुपर्ने स्थिति नरहेको बताए । उक्त बिरामी जथाभावी घुमेको छैन, क्वारेन्टाइनमा बसेको भन्ने कुरा आएको छ, त्यसैले भयभीत भइहाल्नुपर्ने अवस्था छैन, उनले भने, आयातित केस हो तर उनीसँग सम्पर्कमा आएकालाई भने सरकारले कडा निगरानीमा राख्नुपर्छ । ट्र्याकिङमा ध्यान दिन सुरु गर्नुपर्छ । जति धेरै टेस्ट गर्यो, उति नै राम्रो हो ।उनले प्रयोगशालाले थोरै संख्यामा भए पनि परीक्षण गरेको र धेरैमा फैलिएको भए अन्यमा पनि देखिन्थ्यो होला भन्ने तर्क गरे । समस्या नबने पनि बाहिरबाट आएकालाई निगरानी भने गर्नै पर्छ । अझै पनि इम्पोर्टेड केस आउने सम्भावना छ । त्यसैले निगरानी तथा परीक्षणको दायरा बढाउन आवश्यक देखिन्छ, उनले भने, सरकारले अलि कडा कदम चाल्नुपर्छ ।फ्रान्सबाट चैत ४ गते काठमाडौं आएकी युवतीमा संक्रमण रहेको पुष्टि भएपछि भने सरकारले लक्षण भएका जो कोहीको पनि परीक्षण गर्ने नीति लिएको स्वास्थ्यमन्त्री भानुभक्त ढकालले दाबी गरेका छन् ।यस्तै सोमबार मन्त्रालयमा आयोजित पत्रकार सम्मेलनमा बोल्दै मन्त्रालयका प्रवक्ता डा विकास देवकोटाले भने, हामीले अब परीक्षणको दायरालाई फराकिलो बनाएर ६० वर्षमाथिका मधुमेह, उच्च रक्तचाप, मुटु तथा श्वासप्रश्वासमा समस्या रहेका व्यक्ति तथा दीर्घ रोगीहरूमा कोरोनासँग मिल्दोजुल्दो लक्षण देखिए तुरुन्तै परीक्षण गर्न भनेका छौं ।उनका अनुसार अब अस्पतालहरूले ज्वरो आएका बिरामीका लागि छुट्टै फिभर क्लिनिक सञ्चालनमा ल्याउने छन् र त्यहाँ जाँच गराउन पुगेका कसैमा शंका लागे आइसोलेसनमा राखेर उनीहरूबाट लिइएको नमुना परीक्षणका लागि राष्ट्रिय जनस्वास्थ्य प्रयोगशालामा पठाउनुपर्नेछ । मन्त्री ढकालले परीक्षणको दायरा फराकिलो बनाउने दाबी गरे पनि त्यसका लागि प्रयोगशालाको क्षमता कति हो र कुन स्तरको तयारी गरिएको छ भन्नेबारे तथ्यपरक उत्तर दिएनन् । गत बुधबार कान्तिपुरले कोभिड१९ संक्रमण रोकथाम तथा नियन्त्रणका लागि सरकारले गरेको तयारीलगायत विषयमा छलफल गर्न आयोजना गरेको राउन्ड टेबलमा बोल्दै प्रयोगशालाकी प्रमुख डा रुणा झाले प्रयोगशालाले कुनै पनि समयमा दैनिक ९०० जनासम्मको परीक्षण गर्न सक्ने क्षमता रहेको दाबी गरेकी थिइन् ।उनले अहिले प्रयोगशालाले पीसीआर विधिबाट मात्रै परीक्षण गरिरहेको जानकारी दिँदै सरकारले बनाएकै मापदण्डअनुसार मात्रै नमुनाहरूको संकलन गरेर परीक्षण गरिएको बताएकी थिइन् । यस्तै उनले अन्य परीक्षणका लागि प्रयोग भइरहेका उपकरण तथा जनशक्तिलाई पूर्ण रूपमा कोभिड१९ को परीक्षणमा लगाए दैनिक १५ सय जनासम्मको परीक्षण गर्नका लागि प्रयोगशाला सक्षम रहेको दाबी गरेकी थिइन् ।परीक्षणलाई काठमाडौंमा मात्रै नभएर देशको अन्य प्रदेशमा पनि विस्तार गर्नका लागि आफूहरू जुटेको र टेकुको प्रयोगशालाकै मापदण्डमा अन्यत्र पनि सञ्चालन गर्न सरकारले त्यहाँको मुख्यमन्त्री र सामाजिक विकास मन्त्रीसँग छलफल गरिरहेको मन्त्री ढकालले दाबी गरेका छन् । यस्तै कोभिड१९ को उपचारका लागि विशेष अस्पताल बनाउन जुटेको बताएका छन् ।इपिडिमियोलोजी तथा रोग नियन्त्रण महाशाखाका पूर्वनिर्देशक डा बाबुराम मरासिनीले नेपालमा दोस्रो संक्रमित भेटिएसँगै अझै सतर्कता अपनाउनुपर्ने बताए । कोरोनासँग मिल्दोजुल्दो लक्षण देखिएका सम्भावित बिरामीहरूको धेरैभन्दा धेरै परीक्षण गर्नुपर्यो, उनले भने, बाहिरबाट आएका कसैलाई कोरोना परीक्षण नगरी छोड्नुभएन । जति धेरै परीक्षण गर्यो त्यति नै छिटो पत्ता लाग्छ र संक्रमण कम गर्न सकिन्छ ।उनले परीक्षण गर्दा संक्रमित भेटिए छिटो आइसोलेसनमा राखेर त्यस्ता व्यक्तिसँग सम्पर्कमा आएकालाई समेत क्वारेन्टाइनमा राख्न सकिने बताए । उनले कोरोना मात्रै नभएर इन्फ्लुएन्जा, बर्ड फ्लुको पनि परीक्षण गर्न जरुरी रहेको तर्क गरे । कोरोना नेगेटिभ आयो भने पनि इन्फ्लुएन्जा टेस्ट गर्नुपर्यो । त्यो पनि देखिएन तर लक्षण कडा छ र निमोनिया देखिएको छ भने थप टेस्ट हुनुपर्छ, उनले भने, बर्ड फ्लुको पनि टेस्ट हुनुपर्छ किनकि बर्डफ्लु पनि खतरनाक हो । पोहोर साल पनि देखिएका थिए धेरै बिरामी । उनले काठमाडौंमा मात्र परीक्षण सीमित राख्न नहुने पनि बताए । काँकडभिट्टा, बिर्तामोड, पोखरा, नेपालगन्ज, बुटवल, भैरहवा, लुम्बिनी, लहान, जनकपुर, वीरगन्ज, महेन्द्रनगर, धनगढी आदि जोखिमयुक्त ठाउँ छन् । मैले आँकडा हेर्दा यहाँ पनि धेरै चहलपहल हुन्छ । यी ठाउँबाट पनि नमुना संकलन गर्नुपर्छ, उनले भने, अहिले भुसको आगो जस्तै भएको पनि हुन सक्छ । भुसको थुप्रोमा आगो लगाइदियो भने बाहिर धूवाँ पनि देखिँदैन तर भित्र कोट्याएर हेर्दा खरानी भइसकेको हुन्छ । त्यस्तो स्थिति हुन नदिन सर्भिलेन्स साइट बढाउनुपर्छ ।उनले स्वास्थ्य मन्त्रालयले धेरै ढिलासुस्ती गरेको आरोप लगाउँदै भने, २ देखि ३ महिना बेकारमा समय खेर फालिएको छ । धरान, हेटौंडा, चितवन, पोखरा, नेपालगन्जतिर पनि किट राखिदिने हो भने धेरै परीक्षण हुन सक्छ ।"
विज्ञको सुझाव वृद्धवृद्धालाई घरभित्रै राख्नुस्,"७० वर्ष नाघेका वृद्धवृद्धामा कोभिड१९ संक्रमणको जोखिम बढी हुने भनिए पनि विशेष सावधानी अपनाए सुरक्षित हुन सकिने चिकित्सकले बताएका छन् । कडा रोग र दीर्घरोगीबाहेक अन्यलाई संक्रमण भइहाले पनि मृत्युको जोखिम न्यून हुने उनीहरूको भनाइ छ । ज्येष्ठ नागरिक रोग विशेषज्ञ डा रमेश कँडेलका अनुसार बढ्दो उमेरसँगै रोग प्रतिरोधात्मक क्षमता घट्ने भएकाले वृद्धवृद्धामा सबै रोगको जोखिम हुन्छ, कोरोनाको हकमा पनि यो लागू भएको मात्रै हो । कोरोनाले उनीहरूलाई मात्रै आक्रमण गर्ने भन्ने होइन । अंग प्रत्यारोपण गरेका, मुटु, कलेजो र श्वासप्रश्वासका बिरामीलाई कुनै पनि संक्रमणले छिट्टै समात्ने हुनाले यो समयमा विशेष सतर्कता अपनाउन विज्ञले सुझाएका छन् । जोखिमको सम्भावना भए पनि कोरोना फैलिएका मुलुकको तथ्यांक हेर्दा १५ प्रतिशत वृद्धवृद्धाको मृत्युदर देखिएको छ भने ८५ प्रतिशत संक्रमणमुक्त भएका छन्, डा कँडेलले भने, अहिलेको अवस्थामा वृद्धवृद्धाले सेल्फ क्वारेन्टाइनमा बसेर आफूलाई सुरक्षित राख्न सक्छन् । सकेसम्म पूजा, भजन या कुनै पनि सार्वजनिक समारोहमा नजान उनको सुझाव छ । वृद्धवृद्धामा हल्का बिराम देखिनु स्वाभाविक भन्दै विज्ञले रुघाखोकी या हल्का ज्वरो आउँदैमा नआत्तिन पनि सुझाव दिएका छन् । घरमै बसेर आराम गर्ने, बाहिर हिँडडुल नगर्नेलाई कम जोखिम छ, उनले भने, मौसमी रुघाखोकी हुँदैमा कोरोना भइहाल्यो भने डराउनु बेकार हो । हेलचेक्र्याइँ गरे प्रतिरोधात्मक क्षमता कमजोर भई फोक्सोमा निमोनिया भएर मृत्यु हुने सम्भावना बढी हुनेमा पनि उनले सचेत गराए ।जनस्वास्थ्यविद् डा समीर दीक्षितका अनुसार मधुमेह, उच्च रक्तचाप र कडा रोगीले विशेष सावधानी अपनाए सुरक्षित भइन्छ । घरभित्रै बस्नुपर्छ, मर्निङ वाक नगए हुन्छ, उनले भने । संक्रमणको त्रासकै कारण खान मन नलाग्ने, चिन्ता मात्रै लाग्ने या मन आत्तिए चिकित्सकसँग परामर्श लिन उनले सुझाव दिए । श्वासप्रश्वास रोग विशेषज्ञ डा नीरज बमका अनुसार वृद्धवृद्धामै दमको बढी रोग छ । कोरोना भाइरसले पनि फोक्सोमै आक्रमण गर्ने भएकाले यो उमेरका व्यक्ति बढी जोखिममा छन् । दमका रोगी घरबाटै बाहिर ननिस्कनु राम्रो, उनले भने । ६० माथिकालाई तुरुन्त परीक्षणस्वास्थ्य मन्त्रालयले ६० वर्षमाथिका शंकास्पद व्यक्तिमा कोभिड१९ को परीक्षण तत्काल गर्ने भएको छ । मन्त्रालयका प्रमुख विशेषज्ञ डा रोशन पोखरेलले संक्रमण भएनभएको पत्ता लगाउन राष्ट्रिय जनस्वास्थ्य प्रयोगशाला टेकुमा निःशुल्क परीक्षण गरिने जानकारी दिए । उनीहरूले परीक्षणका लागि आइसोलेनमै भर्ना भने भइरहनु पर्दैन । ज्वरो आएका, खोकी लागेको, श्वास फेर्न गाह्रो भएका, रोग प्रतिरोधक क्षमता कम भएका, अन्य जटिल रोग भएका ६० वर्षमाथिका मानिसको परीक्षण तुरुन्त गरिने भएको हो । यस्ता बिरामीले घाँटीको र्याल परीक्षणको रिपोर्ट नआउँदासम्म अस्पतालले निगरानीमा बस्नुपर्नेछ । शंका लागे बिहान ८ देखि बेलुका ८ बजेसम्म मोबाइल नम्बर ९८५१२५५८३४, ९८५१२५५८३७, ९८५१२५५८३९ मा सम्पर्क गर्न मन्त्रालयको स्वास्थ्य आपत्कालीन तथा विपत् व्यवस्थापन इकाईले आग्रह गरेको छ । हाल ७१ जना विदेशी क्वारेन्टाइनमा छन् । मुलुकभरमा २ सय ३५ वटा आईसीयू थप गर्ने काम अघि बढेको छ ।मन आत्तिए टोल फ्रीविश्वव्यापी महामारी बनेको कोरोना त्रासले मानसिक रोगी झनै अत्तालिएका छन् । उनीहरूमा हामीलाई पनि कोरोना लाग्ने हो कि भन्ने मनस्थिति भइसक्यो, मनोचिकित्सक डा कमल गौतमले भने, रोग लागिहाले पनि धेरै मान्छे निको हुन्छन् भनेर मनोपरामर्श आवश्यक छ । बहुसांस्कृतिक तथा सामाजिक संस्था (टीपीओ नेपाल) को नम्बरमा फोन गरेर परामर्श गर्न सकिन्छ । बिहान ८ बजेदेखि बेलुका ६ बजेसम्म जुनसुकै बेला १६६००१०२००५ मा फोन गरेर परामर्श लिन सकिने डा गौतमले बताए । रिदम न्युरो साइक्याट्री अस्पतालका मनोचिकित्सक डा रितेश थापाले बिहान साढे ७ देखि ९ बजेसम्म ९८१४२६७२४२ मा फोन गरेर मनोपरामर्श गर्न सकिने जानकारी दिए ।"
"एकअर्काबाट दूरी राखौं, घरमै बसौं","भीडबाट टाढा रहन सरकारको गरेको आग्रहलाई सर्वसाधारणले बेवास्ता गरेकामा विशेषज्ञहरूले चिन्ता प्रकट गरेका छन् । जरुरी कामबाहेक दुई साता घरमै बसेर सुरक्षित रहन सुझाव उनीहरूले दिएका छन् । एकआपसमा शारीरिक दूरी कायम नराखे कोरोना भाइरस (कोभिड१९) को संक्रमण को सम्भावित विस्तारले जोखिम निम्त्याउने चेतावनीसमेत दिएका छन् । अन्यभन्दा एक व्यक्तिबाट अर्काको दूरी एक मिटरको राख्नुपर्छ । हामी खोक्दा, हाच्छिउँ गर्दा मुखबाट निस्किने यस्ता पानीका कण धेरैजसो अवस्थामा एक मिटर अर्थात् करिब ३ फिटभन्दा टाढा जाँदैन, राष्ट्रिय क्षयरोग केन्द्रका छाती रोग विशेषज्ञ डानवीनप्रकाश शाह भन्छन् । विश्व स्वास्थ्य संगठन (डब्लूएचओ) ले पहिले संक्रमणको कडी तोड्न सामाजिक दूरीलाई शारीरिक दूरीका रूपमा अर्थ्याएको थियो । अर्थात् कुनै पनि व्यक्तिबाट अर्को व्यक्तिको दूरी कम्तीमा एक मिटरको भएमा भाइरस संक्रमणबाट जोगिन सकिन्छ । कोभिड१९ उत्पन्न गर्ने भाइरस खोक्दा, हाच्छिउँ गर्दा, बोल्दा मुखबाट निस्किने भाइरस टाँस्सिएको पानीका ससाना कणबाट सर्छ । डब्लूएचओले कोभिड१९ बाट बच्न अन्य व्यक्तिसँग शारीरिक दूरी कायम राखेर सम्भावित संक्रमणको जोखिमबाट जोगिने सल्लाह दिएको छ । मुलुकमा कोरोनाको ठूलो संक्रमण नदेखिएको अवस्थामा विशेषज्ञहरू सोसल डिस्टेन्सफिजिकल डिस्टेन्स लाई कोरोनासँग लड्ने हतियारका रूपमा उपयोग गर्न सकिने बताउँछन् । चीनले यो संक्रमणलाई नियन्त्रण गर्न एक व्यक्तिबाट अर्को व्यक्तिसँगको सम्पर्क टुटाएको थियो ।व्यक्ति एक आपसमा अन्तरक्रिया नगरुन् भनेर चीनले एक करोडभन्दा बढी जनसंख्या भएको पूरै सहरलाइै लकडाउन, गर्यो, छाती तथा श्वासप्रश्वास रोग विशेषज्ञ डा रमेश चोखानी भन्छन्, हाल त्यो लकडाउन नतिजा हेर्नुस्, त्यहाँ नयाँ संक्रमण देखिन बन्द भयो । यसले देखाउँछ कि संक्रमणको विस्तार रोक्न शारीरिक दूरी कायम गर्न एउटा महत्त्वपूर्ण औजार हो । प्रधानमन्त्री केपी शर्मा ओलीले सम्बोधन गर्दै कोभिड१९ को संक्रमणबाट बच्न देशवासीलाई भीडभाडबाट टाढै रहेर सकेसम्म घरमै बस्न आग्रह गरेका थिए । तर टेलिभिजनमा हेर्दा भारतमा घरभित्रै राख्न कर्फ्यु नै लगाउनुपर्ने स्थितिसमेत देखिएको छ भने काठमाडौंवासीसमेत उनीहरू भन्दा पृथक् देखिएका छैनन्, काठमाडौं विश्वविद्यालय स्कुल अफ मेडिकल साइन्सका डिन प्राडाराजेन्द्र कोजू भन्छन्, हाल यो क्षणलाई राजधानीसँगै देशवासीहरूले बिदा जस्तै मोजमस्ती र घुमफिरमा उपयोग गरिरहनु जनस्वास्थ्यको दृष्टिले खतरनाक स्थिति हो । आमनेपाली आफैं मुलुक, समाज, आफन्त र आफूलाई संक्रमणबाट जोगाउन घरमा बस्नुपर्ने औंल्याउँदै स्वास्थ्य मन्त्रालयका प्रमुख विशेषज्ञ डा रोशन पोखरेल भन्छन्, अहिले त पिकनिक र बिदाजस्तै भएको छ, यो भएन । यसले हाम्रो संक्रमण रोक्ने अभियान सफल हुँदैन । मुलुकमा अत्यावश्यक सामान खाद्यान्न, औषधि पसलबाहेक आवश्यक नरहेका सबै पसल र यातायात बन्द हुनुपर्ने उनको सुझाव छ । फुर्सत ठानेर आकस्मिकबाहेक होलबडी चेकअप, सामान्य परीक्षण आदिका लागि अहिले अस्पताल जाने हैन, डापोखरेल भन्छन्, घरमा परिवारसँगै अरूलाई नभेट्ने गरी बस्नु पर्यो, साथीभाइ आफन्तसँग प्रत्यक्ष हैन, फोन र सोसल मिडियामा सम्पर्क गर्नुपर्यो । सर्वसाधारण व्यक्ति घरबाहिर निस्कने क्रम नरोकिए सम्भावित संक्रमणको थप जोखिम हुन सक्ने दाबी विज्ञहरूले गरेका छन् । उनीहरूले घरबाहिर निस्कनुपर्ने बाध्यता आए अन्य व्यक्तिसँग एकदेखि मिटरको शारीरिक दूरी कायम गर्दै हिँड्नुपर्ने बताउँछन् । यो ज्यान लिने भाइरसबाट जोगिने एक मात्र उपाय अन्य व्यक्तिसँग उचित शारीरिक दूरी कायम राख्नु हो, नेपाल मेडिकल काउन्सिलका रजिस्ट्रार डाकृष्णप्रसाद अधिकारीले बताए । आमजनता घरमै बस्न चाहेका छैनन्, सायद हामीले सम्झाउन सकेनौं कि वा जनचेतना पुगेन ?, वीर अस्पतालका पूर्वनिर्देशक प्राडाभूपेन्द्र बस्नेत भन्छन्, स्थानीय संक्रमण फैलिन नदिन ५० जनाले घरमै बसे पनि एक जनाले यो उपाय नअपनाउँदा उसले सयौंमा संक्रमण फैलाउन सक्छ । कोरोना भाइरसको उमेर केही घण्टादेखि केही दिनसम्म हुन्छ । यो स्थितिमा सबै व्यक्ति घरमै लक्ड भए भाइरस फैलिनबाट रोक्न सकिन्छ । यसो गर्दा भाइरस जुन ठाउँमा हुन्छ त्यहीँ समाप्त हुन्छ र यसलाई फैलिनबाट रोक्न सकिन्छ । संक्रमण फैलिएपछि युरोप र अमेरिकालाई हम्मे परेको बेला नेपालअघि संक्रमण रोक्नु थप जटिलता भएको बताए । सरकारले मोजमस्ती गर्न बिदा दिएको होइन, संक्रमणको कडी तोड्न जो जहाँ छन् त्यहीँ बस्ने हो, बस्नेत भन्छन्, हाम्रो जागरुकताले नै कोरोनाविरुद्घको युद्घ लड्न सक्छौं ।"
सीमा बन्दले पनि रोकिएन आवागमन,"धमाधम गाउँतिरकर्णाली प्रदेश सरकारले वीरेन्द्रनगरको खुलामञ्च र मध्यपश्चिमाञ्चल विश्वविद्यालयमा एक हजार बेडको क्वारेन्टाइन निर्माण गरिरहेको छ । संक्रमित मुलुकबाट आएका व्यक्तिहरू भने निर्बाध गाउँतिर गइसकेका छन् । प्रदेश सरकारले १० गतेभित्र भारतमा रहेका नेपालीलाई घर फर्किन आग्रह गरेको थियो । सोमबारदेखि अन्तरजिल्ला सवारीसाधन आवतजावत रोक लगाइएको छ । बाहिरबाट फर्किएकालाई बबई नाकामा जाँच गरेर घर पठाइन्छ ।दैलेखको नौमुले गाउँपालिकाका टेकराज रोकायाले काठमाडौंबाट फर्किंदा बबईमा मात्र जाँच गरिएको बताए । कोरोनाको डरले काठमाडौंबाट यता आएका हौं, उनले भने, यहाँ न हामीलाई सुरक्षित रूपमा घर पठाउने व्यवस्था छ, न क्वारेन्टाइनमै राखियो । कर्णाली सरकारले प्रदेशमा प्रवेश गर्ने विदेशी नागरिकले जुन जिल्ला जाने हो सोही जिल्लाका प्रमुख जिल्ला अधिकारीको अनुमतिमा प्रवेश पाउने भन्दै उनीहरूलाई १४ दिन क्वारेन्टाइनमा बस्न अनिवार्य गरेको छ । तर भारतबाट फर्किएका नेपालीलाई अहिलेसम्म क्वारेन्टाइनमा राखिएको छैन । प्रदेश अस्पताल, मेहेलकुना अस्पताल, कर्णाली स्वास्थ्य विज्ञान प्रतिष्ठान, सल्यान र जाजरकोटमा पनि क्वारेन्टाइन तथा आइसोलेसन वार्डको व्यवस्था गरिएको छ । नेपालगन्जबाट सुर्खेत फर्किएका टोपबहादुर देवकोटाले बाहिरी जिल्ला वा देशबाट घर फर्किएका व्यक्तिलाई क्वारेन्टाइनमा राख्न ढिलाइ गर्न नहुने बताए । बाहिरबाट आएकाहरू संक्रमित नभए पनि निगरानीमा राख्नुपर्ने हो, उनले भने, तर सबै घर पुगिसके । खुलामञ्चमा बन्दै गरेका क्वारेन्टाइनमा नभए पनि प्रदेश अस्पतालमा बाहिरबाट आएकालाई राख्नुपर्नेमा सिधै घरतिर गइरहेका उनले बताए ।प्रदेश सरकारद्वारा गठित उच्चस्तरीय अनुगमन समितिका संयोजक रहेका आन्तरिक मामिला तथा कानुनमन्त्री नरेश भण्डारीले जिल्लामा पनि सबै स्थानीय तहले सचेतना र सावधानीका काम गरिरहेको बताए । क्वारेन्टाइन तयार नहुँदै भारतबाट आएका मान्छेहरू घरतिर गएका छन्, उनले भने, तर सम्बन्धित जिल्ला वा पालिकामा पनि सरकारले रोकथामको उपाय अवलम्बन गरिरहेकाले आत्तिनुपर्ने अवस्था छैन ।पर्वत पोर्तेल (काँकडभिट्टा),भवानी भट्ट (कञ्चनपुर), मोहन बुढाऐर (धनगढी), चाँदनी कठायत (वीरेन्द्रनगर) र माधव ढुंगाना (भैरहवा) को रिपोर्ट"
क्वारेन्टाइनबाट ५४० जना भागे,"नेपालगन्जको जमुनाह नाका हुँदै सोमबार आएका नेपालीलाई उद्धार गरेर महेन्द्र बहुमुखी क्याम्पसमा राखियो । सीमामा स्वास्थ्य परीक्षण गरेर क्याम्पसको कोठामा कार्पेट बिछ्याएर कोचाकोच हुने गरी राखिएपछि उनीहरू आक्रोशित भए । हात धुने पानी र खानेपानीको व्यवस्था भए पनि खान नपाएकोमा गुनासो गरिरहेका थिए । भेडाबाख्रा जस्तै राखेको भन्दै उनीहरूले प्रहरीसित झगडा सुरु गरे । सुनुवाइ नभएपछि दिउँसो ३ बजे क्याम्पसको पर्खाल नाघेर जबर्जस्ती बाहिरिए । प्रहरीले नियन्त्रण गर्न सकेन । क्याम्पसभित्र ५ सय ४० जना थिए । कोही रिक्सामा चढे । कोही खेतमा लुकेर बसे । सोमबार साँझ क्याम्पसमा कर्मचारी, स्वास्थ्यकर्मी र सुरक्षाकर्मीबाहेक कोही छैनन् ।क्वारेन्टाइनमा राखेपछि कम्तीमा १४ दिन सुरक्षित राख्नुपर्छ । त्यसका लागि उचित खानपान, रहनसहन, व्यवस्थित वातावरण हुनुपर्छ । नेपालगन्ज उपमहानगरपालिकाकी उपप्रमुख उमा थापाले सोचेभन्दा बढी मान्छे आएकाले नियन्त्रण गर्न नसकिएको बताइन् । सीमामा स्वास्थ्य परीक्षण गरिएकाले जोखिमपूर्ण व्यक्ति नभएको उनले दाबी गरिन् । उनका अनुसार जिल्लाका बासिन्दालाई यही क्वारेन्टाइनमा राख्ने र अरू जिल्लाकालाई छिट्टै सम्बन्धित ठाउँमा पठाउने योजना थियो । प्रशासनले कुनै व्यवस्थापन नगरेपछि आत्तिएर भाग्न बाध्य भए ।प्रमुख जिल्ला अधिकारी कुमारबहादुर खड्काले सीमाबाट यति धेरै नेपाली आउँछन् भन्ने सोच्दै नसोचेको बताए । व्यवस्थापन फितलो भएकाले भीड नियन्त्रणमा लिन नसकिएको उनले स्वीकारे । यही स्थितिबाट सुरक्षित हुन मंगलबारदेखि जिल्लामा जनचेतना कर्फ्यु लागू गर्ने उनले बताए । अति आवश्यक कामबाहेक सामान्य अवस्थामा हिँडडुल गर्न नपाइने उनले बताए । कर्फ्यु अन्तिम विकल्प रह्यो, उनले भने, यसमा सबै स्थानीय तह र वडाका जनप्रतिनिधिले साथ दिनुपर्छ । प्रशासन एक्लैले सम्भव छैन । सोमबार सीमामा जाँच गरिएका एक जनालाई लाइन्स डेन्टल अस्पतालमा आइसोलेसनमा राखिएको छ । तीन जनालाई भेरी अस्पतालमा पठाइएको छ ।"
आपत्कालीन अवस्थाका निर्णय कति वैधानिक ?,"२०७२ वैशाख १२ को विनाशकारी भूकम्पपछि काठमाडौं महानगरपालिकाले त्रिपाल किनेर बाँड्यो । आपत्कालीन अवस्थामा खरिद प्रक्रिया पूरा गर्ने कानुन थिएन । कानुन नभएकै कारण कर्मचारीले हात बाँधेर बस्ने परिस्थिति पनि थिएन । खरिद प्रक्रिया पूरा नगरेको भन्दै उजुरी परेपछि अख्तियारले मुद्दा चलायो । विशेष परिस्थितिमा गरिएको काम भन्दै विशेष अदालतले मुद्दा खारेज गर्यो तर त्यसको असर कर्मचारीलाई पछिसम्म पर्यो । उनीहरूले अनाहकमा दुःख पाए । जोखिमपूर्ण अवस्थामा खरिदलगायतका काम सामान्य अवस्थामा भन्दा सहज हुँदैन तर विधि नपुग्दा त्यसले निम्त्याउने दुःखले झन् असहज स्थिति निम्त्याउन सक्छ ।अहिले कोरोना भाइरस (कोभिड१९) संक्रमण नियन्त्रणका लागि सरकारले भटाभट गरेका निर्णयमा पनि कानुनी प्रश्न उब्जिने अवस्था छ । विश्वभर ठूलो मानवीय संकट निम्त्याउने गरी फैलिएको कोरोनाको त्रासका कारण ०७२ को भूकम्प र त्यसलगत्तैको नाकाबन्दीयताकै कष्टकर स्थिति उत्पन्न भएको छ । त्यसैले कोरोनाको संक्रमणबाट जोगिने उपायका लागि सरकारले निर्णयहरू गरिरहेको छ ।प्रधानमन्त्री केपी शर्मा ओलीले गत शुक्रबार राष्ट्रका नाममा सम्बोधन गरेर राजपत्रमा प्रकाशित अत्यावश्यकबाहेकका सरकारी सेवा बन्द गर्ने निर्णय सुनाए । उपप्रधान तथा रक्षामन्त्री ईश्वर पोखेरेल नेतृत्वको कोभिड१९ संक्रमण रोकथाम तथा नियन्त्रण उच्चस्तरीय समितिले पनि कोरोना लक्षित विभिन्न निर्णयहरू गरेको छ । तर यी निर्णयको कानुनी आधार छन् त ? प्रधानमन्त्री केपी शर्मा ओलीको दोस्रोपटक मिर्गौला प्रत्यारोपण गर्नुअघि गत फागुन १८ यता आइतबार दिउँसोसम्म मन्त्रिपरिषद् बैठकसमेत नबसेको अवस्थामा सरकारले गरेका निर्णयले पछि कानुनी संकट निम्त्याउन सक्ने कानुनविद्हरू बताउँछन् । सरकारले कुन कानुन टेकेर यी निर्णय गरेको हो, खुलेको छैन, अधिवक्ता टीकाराम भट्टराईले भने, कानुनबेगर गरिएका निर्णयका कारण निर्णयकर्ताले दुःख पाउन सक्छन् ।शुक्रबारको घोषणामा प्रधानमन्त्री ओलीले देशैभर संघ, प्रदेश र स्थानीय तहका सार्वजनिक, सामुदायिक तथा निजी सेवा प्रदायक संस्थाबाट प्रदान गरिने नेपाल राजपत्रमा प्रकाशन गरिएअनुसारका अत्यावश्यकबाहेक अन्य सबै सेवा आगामी चैत ९ देखि २१ गतेसम्म बन्द गरिएको बताए । सोही सम्बोधनमा अत्यावश्यक सेवाअन्तर्गत पर्ने हवाईजहाज, पर्यटन आवास, होटल रेस्टुरेन्ट र रिसोर्टसम्बन्धी सेवा भने बन्द गर्ने घोषणा प्रधानमन्त्रीले गरे । संविधानले स्वतन्त्रतापूर्वक हिँडडुल गर्न पाउने, शिक्षा र स्वास्थ्यसम्बन्धी अधिकारको ग्यारेन्टी गरेको छ । तर ओलीको घोषणाअनुसार सोमबारदेखि लामो दूरीका सवारीसाधनको आवागमनमा रोक लगाइएको छ । चैत महिनाभरि सम्पूर्ण शिक्षण संस्था बन्द गरिएको छ ।कानुनविद् तथा पूर्वसभामुख दमननाथ ढुंगाना विशेष परिस्थितिमा आफूले गरेको निर्णय वा कामको जिम्मेवारी आफैं लिनुपर्ने र लोककल्याणकारी निर्णय गर्दा त्यसले खासै अप्ठ्यारो नपर्ने बताउँछन् । अहिलेको परिस्थिति विशेष परिस्थिति हो, यो बेला सरकारले परिस्थिति हेरेर निर्णय गर्न सक्छ, ढुंगानाले कान्तिपुरसँग भने, यस्तो बेला पनि नागरिकको आधारभूत अधिकार तोड्न पाइँदैन, आपत्कालीन र विशेष परिस्थितिमा गरेका सबै निर्णयको जिम्मेवारी स्वयं निर्णयकर्ताले लिनुपर्छ । ढुंगानाको विश्लेषणमा विदेशीलाई नेपाल भित्रिन नदिए पनि विदेशमा काम या भिसा सकिएर नेपाल आउन नपाएकालाई नेपालीलाई समेत आउन नदिनु मौलिक हक हनन हो । नेपाल फर्कन चाहने नेपालीलाई ल्याएर, यहीं क्वारेन्टाइनमा राख्ने व्यवस्था सरकारले मिलाउनुपर्छ, उनले भने ।अहिलेको जस्तो आपत्कालीन परिस्थितिमा अत्यावश्यक सेवा सञ्चालन ऐन २०१४, संक्रामक रोग नियन्त्रण ऐन २०२० र विपत् जोखिम न्यूनीकरण ऐन २०७४ का प्रावधान आंशिक रूपमा आकर्षित हुन्छन् । तर यी ऐन अहिलेको परिस्थितिमा सम्बोधन गर्न पर्याप्त छैनन्, अधिवक्ता भट्टराईले भने, यस्तो अवस्थामा कानुन बलियो भयो भने सरकार बलियो हुन्छ, विशेष परिस्थितिमा ऐन बनाएर काम गर्नु आवश्यक हुन्छ । उनले नियम निलम्बन गरेर छोटो बाटोबाट ऐन बनाउने या अध्यादेशमार्फत भए पनि विशेष ऐन ल्याउनसक्ने विकल्प हुँदाहुँदै त्यसतर्फ ध्यान नदिनुलाई सरकारको कमजोरीका रूपमा व्याख्या गरे ।परिस्थिति थप जटिल हुने आशंका कायमै भएकाले थप आदेश र निर्णय गरी व्यक्ति विशेषको वा निजी कम्पनीका स्कुल, कलेज, अस्पताल, सवारीसाधन वा जुनसुकै सम्पत्ति सार्वजनिक हितका लागि प्रयोग गर्नुपर्ने हुनसक्छ । कतिपय व्यक्ति तथा संस्थाले आफ्नो घर या कार्यालयलाई क्वारेन्टाइन बनाउने प्रयोजनका लागि सरकारलाई उपलब्ध गराउने घोषणा गरेका छन् । यस्तै क्वारेन्टाइन बनाउन या अरू कुनै सरकारी प्रयोजनका लागि व्यक्तिगत सम्पत्ति लिनुपर्यो भने पनि सरकारसँग कानुनको अभाव छ ।अर्को सबैभन्दा जटिल परिस्थिति खरिद प्रक्रियामा छ । सार्वजनिक खरिद ऐनले गरेको व्यवस्थाअनुसारको खरिद प्रक्रिया लम्बेतान छ । खरिदसम्बन्धी नयाँ व्यवस्था नभई यही ऐनअनुसार अत्यावश्यकीय सामग्री किन्न सरकारलाई कानुनी रूपमा जटिल परिस्थिति आउन सक्छ । विधिको शासन भएको मुलुकमा कार्यकारी आदेशद्वारा काम गरिनु संविधानको मर्म अनुकूल हुँदैनन्, भट्टराईले भने, अहिले जारी भएका आदेश कुन कानुनअनुसार हुन खुल्दैनन्, पुराना कानुनअनुसार निर्णय गर्दा पनि त्यो पर्याप्त हुन सक्दैन ।अधिवक्तासमेत रहेका राष्ट्रिय सभा सदस्य रामनारायण बिडारीले विशेष परिस्थितिको सम्बोधन गर्न आवश्यक कानुन भए पनि त्यसको प्रयोग भएनभएको विषयमा अध्ययन गर्नुपर्ने बताए । स्थानीय प्रशासन र सार्वजनिक सुरक्षासम्बन्धी ऐनमा हिँडडुल रोक्न सक्नेलगायतका व्यवस्था छन्, उनले भने, हामीसँग ऐनकानुनको अभाव छैन तर यसको प्रयोग भने नभएको हुन सक्छ, सरकारले कानुनको बर्खिलापमा निर्णय गरेको छ भने त्यो गलत भयो नि ।"
न्युयोर्कमा दुई नेपाली संक्रमित,अमेरिकामा सबैभन्दा बढ्ता प्रभावित क्षेत्र मानिएको न्युयोर्कमा दुई जना नेपालीमा कोरोना भाइरसको संक्रमण देखिएको छ । ज्याक्सन हाइटमा बस्ने ५० वर्षीयसहित अर्का ४७ वर्षीय ट्याक्सी चालक संक्रमित भएका हुन् । ज्याक्सन हाइटमा केही वर्षदेखि बस्दै आएका दुई सन्तानका पिता एक साताअघि नियमित ज्वरो आउनुका साथै खोकी लागेपछि क्विन्सको एल्महस्ट अस्पताल भर्ना भएका थिए । शंकापछि उनको कोरोना भाइरस परीक्षण गरिएको थियो । त्यसको पाँच दिनपछि उनी संक्रमित भएको रिपोर्ट आएको हो ।परिवारका सदस्यले जनाएअनुसार उनलाई दुई दिनदेखि भेन्टिलेटरमा राखिएको छ । कसैलाई प्रत्यक्ष भेट गर्न नदिए पनि अस्पतालले परिवारलाई भने बिरामीको स्थितिबारे नियमित जानकारी दिइरहेको छ । चार सदस्यीय उनको परिवारका सबैको स्वास्थ्य परीक्षण गरिएको छ । उक्त रिपोर्ट भने आइसकेको छैन । परिवारका सबै सदस्य अहिले घरमै छन् । संक्रमित युवक पहिलेदेखि नै मधुमेह पीडित थिए । त्यसैगरी अर्का ट्याक्सी चालक पनि उक्त अस्पतालमा उपचाररत छन् । दुई साताअघि ट्याक्सी चलाउन छाडेका उनी एक्कासि ज्वरो आएपछि आफूले नियमित जँचाउने चिकित्सककहाँ पुगेका थिए । फलोअपपछि एन्टिबायोटिक सेवनले झनै थलिएका उनी एल्महस्ट अस्पतालको आकस्मिक कक्षमा गएका थिए । परीक्षणमा कोभिड१९ पोजिटिभ आएपछि भेन्टिलेटरमा राखेर उनको उपचार भइरहेको परिवारले जनाएको छ । तीन साताअघि पहिलोपटक कोरोना भाइरसबाट पीडित देखिएको न्युयोर्क राज्य आइतबारको आँकडासँगै अमेरिकाको सबैभन्दा बढी संक्रमित क्षेत्र बनेको छ । संक्रमितको संख्या १५ हजार नाघेको छ । १ सय १४ जनाको मृत्यु भइसकेको छ । न्युयोर्क राज्यको यो आँकडामध्ये करिब ११ हजार जना न्युयोर्क सहरमा मात्रै संक्रमित छन् । आइतबार जारी गरिएको तथ्यांकअनुसार अहिलेसम्म न्युयोर्क सहरका ४ सय ५० आईसीयू कक्षमा १ हजार ८ सय जना संक्रमितको उपचार भइसकेको छ । न्युयोर्क सहरका मेयर बिल दे ब्लासिओले आगामी १० दिनभित्र उपचारका लागि अत्यावश्यक सामान कमी हुन सक्ने चेतावनी दिँदै उचित पहल नभएको भन्दै संघीय सरकारको आलोचना गरेका छन् ।
क्वारेन्टाइन र आइसोलेसन धमाधम,"चीनमै क्वारेन्टाइन बसेर नेपाल आएपछि पुनः खरिपाटीमा पनि १७ दिन बस्यौं र घर फर्किएका हौं । सुविधा सम्पन्न व्यवस्थापनमा रमाइलो गरी क्वारेन्टाइनमा दिन कटायौं । हामी भाग्यमानी हौं । आफ्नै देशमा आएर यसरी बस्न पाइयो । अर्काको देशमा यतिन्जेल भएको भए के हो, के हो ? कोरोना भाइरस संक्रमणबाट बच्न मन नै दह्रो बनाउने हो । सबैभन्दा ठूलो कुरा त आफूलाई मानसिकरुपमा तयारी गर्ने हो । क्वारेन्टाइनमा बस्ने भनेको आफ्नै लागि हो । परिवार, समाज र देशका लागि हो, ताकि संक्रमण देखियो भने पनि भाइरस आफ्नो कारणले अरुमा नदेखियोस् । बिहान उठ्थ्यौं । नुहाइधुवाइ गरी ब्रेकफास्ट गरिन्थ्यो । भलिबलब्याटमिन्टन खेल्नेहरू खेल्थे । हामी चाहिँ क्रिकेट खेल्थ्यौं । त्यत्तिकैमा खाना खाने समय हुन्थ्यो । खाना खाएपछि कोही तास खेल्थे त कोही पढ्थे । कतिपय पढाइका कुरा रुमल्लिन्थे भने फिल्म हेरेर दिन कटाउने पनि धेरै थिए । बस्नका लागि छुट्टाछुट्टै कोठाको व्यवस्था थियो । तर, दूरी व्यवस्थापन गरी एउटै ग्रुपमा पनि बस्थ्यौं । परिवारसँग फोनमा कुराकानी हुन्थ्यो । सरकारलेनिःशुल्क इन्टरनेट र सिमकार्डको व्यवस्था गरिदिएको थियो ।हामी चिकित्सा शास्त्रको विद्यार्थी भएकोले परिवारमा पहिले नै यस भाइरसबारे जानकारी दिइसकेका थियौं । यो भाइरस हावामा त्यत्तिकै फैलिने होइन । हामीमा कोभिडको लक्षणहरू देखिनुपर्यो, त्यो पनि परीक्षण गरेपछि मात्र थाहा हुने हो । त्यही पनि हामी चीनबाटै नौ ठाउँमा परीक्षण गराएर आएका थियौं । हामीलाई सुरक्षित तरिकाबाट अन्तर्राष्ट्रिय मापदण्डबमोजिम नै नेपालमा अवतरण गराइएको हो । यहाँ आइसकेपछि पनि विमानस्थलमा स्क्रिनिङ टेस्ट भइसक्दा पनि दुईपल्ट परीक्षण गरी कोभिड नेगेटिभ आएपछि १७ दिनमा सम्मानपूर्वक बिदा भएका थियौं । क्वारेन्टाइन बस्दाको दुईवटा रिपोर्टमा कोभिड नेगेटिभ आएपछि परिवार एकदमै खुसी हुनुभयो । हामीले विश्व स्वास्थ्य संगठनको जुनजुन नियमहरू हो, त्यसलाई पालना गर्यौं र सबै चरणहरू पार गरेको भएर परिवार कन्भिन्स हुनुभयो । डाक्टरकै परिवारहरू भएकोले त्यति आत्तिनुभएको त थिएन, चीनमा हुँदा चाहिँ परिवार आत्तिनुभएको थियो । कोभिडबाट बच्न आफैं अनुशासित हुनुपर्छ । आफैं संयमित भएर १४ दिन सेल्फ क्वारेन्टाइन अर्थात्, घरमै बस्ने हो भने धेरै सुरक्षित हुन सकिन्छ । छुट्टै शौचालयको व्यवस्था गर्न सके राम्रो, यदि सामूहिक रुपमै शौचालय प्रयोग भए पनि सरसफाइमा बढी ध्यान दिने गर्नुपर्छ ।साबुनपानीले राम्रोसँग हात धुने, स्वस्थ्य खानेकुरा खाने गर्दा रोगसँग लड्ने प्रतिरोधी क्षमता कायम राख्छ । समयमा सुत्ने र समयमा उठ्ने, तनावहरू नलिने, फ्रेस हुने, सकारात्मक सोच्ने गरेमा संक्रमणबाट बच्न सकिन्छ । हल्लाको पछि नलागेर घरमै बस्दा राम्रो हुन्छ । कोभिड त्यत्ति सजिलै सर्ने कुरा होइन । संक्रमित व्यक्तिसँग प्रत्यक्ष सम्पर्क भयो भने मात्र सर्ने हो । भीडभाडमा नजाने, अत्यावश्यक काममा बाहेक बाहिर ननिस्किने, मास्क र स्यानिटाइजरको प्रयोग गर्ने गर्नुपर्छ । संयमित भएर रुघाखोकी लागेको मान्छेसँग प्रत्यक्ष सम्पर्कमा रहँदा दूरी बढाएर सचेत हुन सकिन्छ ।यदि कोरोना भाइरसबाट संक्रमित भइहालियो भने पनि मृत्यु भइहाल्छ भन्ने छैन । रोगसँग लड्नसक्ने क्षमताको विकास गर्न स्वस्थ्य खाना, सकारात्मक सोच र सरसफाइमा ध्यान दिनुपर्छ ।"
स्थिति नियन्त्रणबाहिर छैन,"प्रेसलगायतको सञ्चालनको विषयमा पनि केही कुरा भएको छ ?संक्रमणको बेलामा कतिपय ठाउँमा ब्रोडसिट पत्रिकाहरू पनि अरू ढंगले सञ्चालन हुने स्थिति छ । हामी त्यही ठाउँमा त पुगेका छैनौं तर अब विशेष परिस्थितिहरू केके आइलाग्छ, हेर्दैजाओन । प्रेसका सवारीसाधन पनि अनुमति लिएर मात्रै चल्न पाउँछन् ।"
"चार विमान रित्तै आए, यात्रु लिएर फर्किए","काठमाडौं (कास) सरकारले आइतबार राति ११ः५९ बजेदेखि विदेशबाट हुने सबै उडानमा रोक लगाइसकेको छ । तर, सोमबार चार वटा अन्तर्राष्ट्रिय एयरलाइन्सले रित्तै काठमाडौं आई यात्रु लिएर फर्कने अनुमति पाएका छन् ।त्रिभुवन अन्तर्राष्ट्रिय विमानस्थलका प्रवक्ता देवचन्द्रलाल कर्णका अनुसार कतार एयरवेज, कोरियन एयर र इत्तिहाद एयरवेजले सोमबार काठमाडौंमा उडानको अनुमति पाएका थिए । उनका अनुसार कतारले दुई वटा तथा इत्तिहाद र कोरियनले एउटाएउटा उडानको अनुमति पाएका हुन् । कतार एयर बिहान आएर दोहा फर्किएको थियो भने इत्तिहाद, कोरियन र कतारले साँझ एउटाएउटा उडान गरेका हुन् । यी सबै चार्टर नभई सेडियुअल उडान हुन् । यिनले विदेशबाट कुनै पनि यात्रु ल्याउन पाउँदैनन्, नागरिक उड्डयन प्राधिकरणका महानिर्देशक राजन पोखरेलले भने, यताबाट विदेशी लैजान छुट छ । उनका अनुसार काठमाडौंमा करिब १० हजार विदेशी नागरिक रहेको तथ्यांक अध्यागमन विभागले दिएको छ । तीमध्येका अधिकांशले स्वदेश फर्किन टिकट बुकिङ गरेकाले विभिन्न एयरलायन्सले काठमाडौं आएर उनीहरूलाई लगिरहेका छन् । हामीले कोरोना प्रभावित मुलुकका नागरिक र त्यहाँ रहेका नेपालीलाई रोकेका हौं तर कुनै एयरलाइन्सले नेपालमा रहेका विदेशीलाई लैजान चाहन्छ भने सरकारले गरेको कडाइले असर पुर्याउँदैन, महानिर्देशक पोखरेलले भने, तर विदेशी एयरलाइन्सले नेपाल आउँदा यात्रु ल्याउन पाउँदैनन् । ल्याएमा ती विमानबाट आउने यात्रुलाई क्वारेन्टाइनमा राखिने र क्वाइरेन्टाइनको खर्च ती एयरलाइन्सबाट भराउँछौं । त्यस्तै यात्रु ल्याउन कडाइ गरिएकाले ल्याइहालेमा विदेशी एयरलाइन्सको जहाज काठमाडौंमा ग्राउन्डेड गर्दै चालक दललाई गैरसैनिक हवाई ऐनअनुसार कारबाही गर्न सकिने उनले बताए ।"
स्वास्थ्यकर्मी र सुरक्षाकर्मी तैनाथ,"कोरोना भाइरस (कोभिड१९) को सम्भावित संक्रमण रोक्न सरकारले देशभर एक साताका लागि लकडाउन गरेसँगै सुरक्षाकर्मी र स्वास्थ्यकर्मीलाई फिल्ड मा तैनाथ गरेको छ । कोही शंकास्पद व्यक्ति भेटिए उनीहरूले तत्कालै परीक्षणका लागि अस्पताल वा क्वारेन्टाइनमा पुर्याउनेछन् । लकडाउन कडाइका साथ लागू गर्न गृह मन्त्रालयले देशभरका प्रमुख जिल्ला अधिकारीलाई सोमबार साँझै विशेष परिपत्र गरेको छ । सेना, प्रहरी, सशस्त्र प्रहरी र राष्ट्रिय अनुसन्धान विभागका जनशक्ति सोमबार रातिबाटै फिल्डमा खटिइसकेका छन् । अग्रभाग स्वास्थ्यकर्मी र त्यसको ब्याकअपमा सुरक्षाकर्मीलाई तैनाथ गरिएको छ । महत्त्वपूर्ण भवनकार्यालयको सुरक्षा र अन्य अत्यावश्यक काममा खटिनेबाहेक सबै सुरक्षाकर्मीलाई फिल्डमा तैनाथ गरिएको छ । सबै सुरक्षा निकायबाट ८० प्रतिशतभन्दा बढी जनशक्तिलाई फिल्डमा खटाइएको गृहले जनाएको छ । सरकारी निर्णय लागू गर्न सुरक्षाकर्मीलाई टोलटोलमा माइकिङ गराएर नागरिकलाई सूचना दिन पनि निर्देशन दिइएको छ । लकडाउनको निर्णयसँगै सुरक्षाकर्मी, स्वास्थ्यकर्मी, एम्बुलेन्स, खानेपानीलगायत तोकिएका अत्यावश्यक सेवाबाहेक सवारी तथा मानिस आवतजावतलाई निषेध गरिएको छ । यद्यपि औषधि किन्न र नजिकै खाद्यान्न खरिद गर्न निस्केका मानिसका हकमा औचित्य हेरेर सुरक्षाकर्मीले केही लचकता अपनाउन सक्नेछन् । सरकारले भारतबाट दैनिक उपभोग्य वस्तु र इन्धन ढुवानी गर्न सुरक्षा निकायलाई परिचालन गर्ने भएको छ । सेनाले प्रत्येक प्रदेशमा क्वारेन्टाइन र आइसोलेसन वार्डको सुरक्षामा आफ्ना जनशक्ति परिचालन गरिसकेको छ । ४१ वटा हेल्थ डेस्कमा सेना यसअघि नै खटिइसकेको छ । १ सय ६४ डेस्कमा सशस्त्र र १ सय ३२ डेस्कमा नेपाल प्रहरीका जनशक्ति अन्य निकायसँग समन्वय गरेर खटिएका छन् । अत्यावश्यक काममा बाहिर निस्कनुपरे जिल्ला प्रशासन कार्यालय वा सुरक्षा निकायबाट अनुमति लिनुपर्नेछ । त्यसका लागि पनि बाहिर निस्कने मानिसले फिल्डमै खटिएका स्वास्थ्यकर्मीसँग अनिवार्य रूपमा स्वास्थ्य परीक्षण गर्नुपर्नेछ । कसैले सरकारी निर्णय उल्लंघन गरेर हिँडेमा तत्काल पक्राउ गरी प्रहरीले हिरासतमा राख्नेछ । फिल्डमा कोही निस्किए तत्काल सुरक्षाकर्मीले नियन्त्रणमा लिएर ज्वरो नाप्ने र शंका लागे तत्काल एम्बुलेन्समा राखेर अस्पताल पुर्याउनेछ । सेल्फ क्वारेन्टाइनमा बस्न सरकारले सर्वसाधारणलाई अपिल पनि गरेको छ ।७७ वटै जिल्लामा प्रमुख जिल्ला अधिकारी अध्यक्ष रहेको जिल्ला विपत् व्यवस्थापन समिति र जिल्ला सुरक्षा समितिलाई लकडाउनका बेला अनुमतिबिना कसैलाई पनि बाहिर ननिस्कने व्यवस्था मिलाउन निर्देशन दिइएको छ । मंगलबार बिहान ६ बजेदेखि चैत १८ गते बिहान ६ बजेसम्म लकडाउन रहने र सबै नागरिक सेल्फ क्वारेन्टाइनमा बस्ने गरी आवश्यक सुरक्षा व्यवस्थापन र स्वास्थ्य टोलीसहितको संयन्त्र फिल्डमा खटाउने गरी निर्देशन दिएका छौं, गृह मन्त्रालयका प्रवक्ता केदारनाथ शर्माले कान्तिपुरसँग भने, नागरिककै सुरक्षाका लागि यो निर्णय लिइएको हो, निर्णय कार्यान्वयनमा आमनागरिकको साथ र सहयोग हुने सरकारको अपेक्षा छ ।फ्रान्सबाट काठमाडौं आएकी एक युवतीमा कोरोनाको लक्षण (पोजेटिभ) देखिएपछि सम्भावित जोखिम नियन्त्रण गर्न सरकार लकडाउनसम्मको अवस्थामा पुगेको गृह मन्त्रालयले जनाएको छ । स्वास्थ्य तथा जनसंख्या मन्त्रालयका सचिव यादवप्रसाद कोइरालाले नागरिकको सुरक्षाका लागि लकडाउन गरिएको बताए । लकडाउन एक किसिमको स्वास्थ्य संकटकाल हो, शान्तिसुरक्षा कायम गर्नेक्रममा जसरी कर्फ्यु लगाइन्छ, सरकारले पछिल्लो पटक लिएको निर्णय पनि स्वास्थ्य कर्फ्यु नै हो । यसलाई कार्यान्वयन गराउन सुरक्षाकर्मी र स्वास्थ्यकर्मी एकसाथ तैनाथ भइसकेका छन् ।नेपाली सेनाका प्रवक्ता सहायक रथी विज्ञानदेव पाण्डेले लकडाउनपछि सेना स्थानीय प्रशासनमार्फत् देशभर खटिएको हो । यो लकडाउन कोरोना भाइरसको सम्भावित जोखिम रोक्न लागू गरिएको स्वास्थ्य संकटकाल हो, यो निर्णयलाई देशवासी सबैले मिलेर पालना गर्नुपर्छ, पाण्डेले भने, स्थानीय प्रशासन ऐन, २०२८ अनुसार प्रमुख जिल्ला अधिकारीमार्फत् हाम्रा जनशक्ति आवश्यकताअनुसार तैनाथ हुन्छन् । सेनाले फिल्डमा खटिनेबाहेकका फौजलाई ब्यारेकमा सीमित गरेको छ ।"
स्वास्थ्य सामग्री आइपुग्ने छैन टुंगो,"कोरोना भाइरस रोकथाम र नियन्त्रण गर्न आवश्यक स्वास्थ्य सामग्रीहरू कहिलेसम्म नेपाल आइपुग्ने भन्ने अझै टुंगो लागेको छैन । अत्यावश्यक स्वास्थ्य सामग्रीहरूको खाँचो रहेको औंल्याउँदै चैत ७ मा उपप्रधान तथा रक्षामन्त्री ईश्वर पोखरेलको संयोजकत्वमा बसेको कोरोना संक्रमण रोकथाम तथा नियन्त्रण उच्चस्तरीय समन्वय समितिको बैठकले परराष्ट्रमन्त्री प्रदीपकुमार ज्ञवालीको नेतृत्वमा विदेशबाट स्वास्थ्य सामग्री आपूर्ति कार्यदल गठन गरेको थियो । उक्त कार्यदललाई छिमेकी मुलुक भारत र चीनसहित अन्य देशबाट पनि कूटनीतिक वा खरिद प्रक्रिया माध्यममार्फत औषधि र आवश्यक सामग्रीहरू ल्याउने जिम्मेवारी छ । भारत र चीनले पनि कूटनीतिक नोटमार्फत नेपाललाई सहयोग गर्न चाहेको बताइसकेका छन् । एन९५ मास्क, पर्सनल प्रोटेक्टिभ इक्विपमेन्ट (पीपीई), पोर्टेवल भेन्टिलेटर, मोनिटर, पीपीई किट्स, थर्मल थर्मोमिटर, थर्मल स्क्यानरलगायतका अत्यावश्यक स्वास्थ्य सामग्रीहरू आवश्यक रहेको स्वास्थ्यकर्मीहरूले बताएका छन् । तर उक्त अत्यावश्यक स्वास्थ्य सामग्रीहरू कहिलेसम्म नेपाल आइपुग्छ भन्ने अहिलेसम्म टुंगो लागेको छैन । परराष्ट्रमन्त्री ज्ञवालीले अत्यावश्यक स्वास्थ्य सामग्रीहरू ल्याउन निरन्तर प्रयास गरिरहेको कान्तिपुरसँग बताए । छिमेकी मित्रराष्ट्रसहित अन्य मुलुकहरूलाई पनि अत्यावश्यक स्वास्थ्य सामग्रीको विषयमा आग्रह गरेका छौं । हाम्रा मिसनहरू पनि लागिराखेका छन् । चाँडोभन्दा चाँडो स्वास्थ्य सामग्री ल्याउने तयारी छ, उनले भने, अरू दूतावासहरूलाई सम्बन्धित बजार र सम्बन्धित उद्योगमा नै सम्पर्क राख्न भनेका छौं । उनले आफ्नो कार्यदललाई यति दिनभित्रै स्वास्थ्य सामग्री ल्याउनुपर्ने भनेर दिन नतोकिए पनि छिटोभन्दा छिटो ल्याउन लागिपरेको बताए । स्वास्थ्य मन्त्रालयले परराष्ट्र मन्त्रालयमार्फत चीन सरकारसँग औषधिसहित अत्यावश्यक स्वास्थ्य सामग्री माग गरेको छ । ती भएका स्वास्थ्य सामग्रीहरूमा एन९५ मास्क, पर्सनल प्रोटेक्टिभ इक्विपमेन्ट (पीपीई), पोर्टेवल भेन्टिलेटर, मोनिटर, एबीजी मेसिन, भाइरल डिटेक्टिङ पीसीआर मेसिन, रिएजेन्ट फर कोरोना भाइरस आइडेन्टिफिकेसन, पीसीआर किट्स, थर्मल थर्मोमिटर र थर्मल स्क्यानरलगायत छन् । स्वास्थ्य मन्त्रालयका सचिव यादव कोइरालाले अत्यावश्यक स्वास्थ्य सामग्री धेरै आवश्यक परेको बताए । हामीसँग पीपीई, एन९५ मास्क, टेस्टिङ किट्सहरूलगायत आवश्यक स्वास्थ्य सामग्री छैनन्, उनले भने, हामीलाई पीपीई, एन९५ मास्कजस्ता सामग्रीहरू एक लाखभन्दा बढी नै चाहिन्छ । पीपीईमा पनि पीपीई१, पीपीई२ र पीपीई३ हुन्छन् । ती सामग्री पनि एक लाख चाहिन्छ । टेस्टिङ सामग्री पनि एक लाख चाहिन्छ । आवश्यक सामग्रीको सूची परराष्ट्र मन्त्रालयमा पठाइसकेको पनि उनले बताए । आवश्यक सामग्रीहरू सुरुवातमा दुइटा छिमेकी राष्ट्रहरूले सहयोग गरे नेपालले लिनेछ । अत्यावश्यक सामग्री अपुग भए, त्यसपछि खरिदको प्रक्रियाबाट ल्याउनुपर्ने हुन्छ, उनले भने । स्वास्थ्य सेवा विभागका महानिर्देशक महेन्द्र श्रेष्ठका अनुसार विभागले चीनबाट सात वटा स्वास्थ्य सामग्री ल्याउनका लागि मन्त्रालयमा सूची पठाएको छ । विभागले चीनसँग पीपीई, टेस्टिङ किट्सहरू, भेन्टिलेटर, एन९५ मास्क, पोर्टेवल भेन्टिलेटर, मोनिटर, थर्मल थर्मोमिटर र थर्मल स्क्यानरलगायतका स्वास्थ्य सामग्री मागेको थियो । श्रेष्ठले विभागले टेन्डरमार्फत आईसीयूलाई चाहिने भेन्टिलेटर २० वटा टेन्डर गरेको र पीपीई ३३ हजार खरिद प्रक्रिया अघि बढाएको बताए । सैनिक प्रवक्ता विज्ञानदेव पाण्डेका अनुसार सेनाले स्वास्थ्य मन्त्रालयमार्फत विदेशबाट औषधिहरू, एन९५ मास्क, पर्सनल प्रोटेक्टिभ इक्विपमेन्ट (पीपीई) लगायत सामग्री माग गरेको छ ।"
संक्रमणपछि अपनाउनुपर्ने सतर्कता,"मुलुकमा अर्को एक व्यक्ति पनि कोरोना भाइरस (कोभिड१९) बाट संक्रमित भएको आइतबार पुष्टि भएसँगै प्रकोप फैलन नदिन थप सतर्कता अपनाउनुपर्ने देखिएको छ । फ्रान्सबाट कतार हुँदै आएकी ती युवती शंका लागेपछि अस्पताल पुगेकी थिइन् । त्यस क्रममा स्वाब परीक्षण गर्दा कोरोनाको संक्रमण पाइएको हो । यस्तो अवस्थामा अब सरकारले प्राथमिकताका साथ ती युवतीको सम्पर्कमा आएका व्यक्तिहरू पहिचान गरी उनीहरूलाई पनि निगरानीमा राखी परीक्षण गर्ने व्यवस्था मिलाउनुपर्छ । र, कसैलाई संक्रमण पाइएमा उचित उपचारको बन्दोबस्त मिलाउनुपर्छ ।ती युवती नेपाल आएको विमानमा कोको थिए ? विमानस्थलमा ओर्लिएपछि उनी त्यहाँ कसकसको संसर्गमा रहिन् र त्यतिबेला अध्यागमन प्रक्रियामा संलग्न अधिकारीहरू कोको थिए ? त्यहाँबाट घर आउँदा चढेको गाडीका चालक को थिए, साथमा अरू थिए कि थिएनन् ? र, यसबीचमा उनले घरमा परिवारका सदस्य र अन्य कसकसलाई भेटिन् ? सरकारले यी सबै व्यक्तिको खोजबिन गरी उनीहरूलाई निगरानीमा राख्नुपर्छ । परिवारका सदस्य र उनलाई भेटेका जति सबैले अविलम्ब आफूलाई अरूबाट अलग्गै राखी कुनै लक्षण देखिएमा परीक्षण गराउनुपर्छ । सरकारले उनीबाट संक्रमण सरेको हुन सक्ने व्यक्ति जति छिटो पहिचान गरेर क्वारेन्टाइनमा बस्न लगाउने र संक्रमित पाइए उपचार गर्ने व्यवस्था मिलाउँछ, यो प्रकोप फैलिने जोखिम पनि त्यति नै कम हुन्छ । यो प्रकोप फैलिएको झन्डै चार महिना भइसक्दा पनि यसअघि नेपालमा संक्रमणको एकमात्र घटना पाइएको थियो । संक्रमण फैलिन सुरु भएको चीनको वुहानबाट फर्किएका ती युवा उपचारपछि निको भएर माघ पहिलो साता नै घर फर्किसकेका थिए । यसबीचमा संक्रमणका अन्य घटना नदेखिँदा नेपालको रोकथामको तयारी मन्द थियो भने परीक्षण पनि तुलनात्मक रूपमा निकै कम भएका थिएछन् । अब भने यो विषयलाई नयाँ दृष्टिकोणबाट हेर्ने र त्यसैअनुसार व्यवहार गर्नुपर्ने देखिन्छ । पछिल्लो चरणमा संक्रमणबाट प्रभावित अन्य मुलुकमा देखिएका र नेपालमै पाइएका दुइटा घटनाबाट के प्रमाणित हुन्छ भने तीव्र रूपमा संक्रमण फैलिएका देशहरूबाट स्वदेश फर्किएकाहरूले यो रोग भित्र्याइरहेका छन् । भारतलगायतका मुलुकमा उनीहरूबाट सरेर स्थानीय व्यक्ति पनि संक्रमित भएका धेरै घटना देखिइसकेका छन् । नेपालमा पनि स्थानीय व्यक्तिहरूमा यसको संक्रमण नफैलिएको होला भन्न सकिँदैन । त्यसैले, जोखिमपूर्ण यात्रा गरेका र उनीहरूको सम्पर्कमा आएका जति सबै व्यक्तिले आफूलाई घरमै अलग्गै राखेर केही लक्षण देखिएमा अनिवार्य परीक्षण गराउनुपर्छ ।विमानस्थल हुँदै तेस्रो मुलुकबाट आएकाहरू मात्र होइन, नेपालले विशेष ध्यान भारततर्फबाट भित्रिएकाहरूमा पुर्याउनुपर्ने देखिन्छ । पछिल्ला दिनहरूमा भारतसितका मुख्य नाकाहरूबाट दिनकै दसौं हजार नागरिक व्यवस्थित परीक्षणबिनै स्वदेश आएका छन् । दुई सातायता मात्रै भारतबाट झन्डै ६ लाख मानिस भित्रिएको जनाइएको छ । सीमाबाट भित्रिनेहरूको संख्या यति बाक्लो देखिन्थ्यो कि, तीमध्ये कसैलाई संक्रमण भएको रहेछ भने सजिलै अरूलाई सर्न सक्ने अवस्था थियो । त्यसैले उनीहरूबाट संक्रमण नफैलियोस् भनेर विचार पुर्याउन पनि उत्तिकै आवश्यक छ । उनीहरू सबैलाई सरकारले अनिवार्य रूपमा दुई साता घरमै क्वारेन्टाइनमा बस्न भनेको छ । सरकारको यो अनुरोधलाई अनुशासित भएर पालना गरी उनीहरूले रोगका कुनै लक्षण देखिएमा परीक्षण गराउनुपर्छ । आफ्नो परिवार र समुदायलाई संक्रमणको जेखिमबाट जोगाउनु उनीहरूको ठूलो दायित्व हो । गृह मन्त्रालयले शनिबार ७७ वटै जिल्ला प्रशासन कार्यालय, नेपाल प्रहरी र सशस्त्र प्रहरीलाई भारतबाट विभिन्न नाका हुँदै नेपाल भित्रिएका नागरिकको संक्षिप्त परिचय, जान लागेको जिल्ला, स्थानीय तह र वडाको समेत विवरण संकलन गरेर क्वारेन्टाइनमा बसेनबसेको अनुगमन गर्न निर्देशन दिएको छ । मन्त्रालयले यस्तो निर्देशन धेरै पहिले नै दिनुपर्थ्यो । नाकाहरूमा पनि धेरैवटा स्वास्थ्य जाँच डेस्क राख्नुपर्थ्यो र उनीहरूको ठेगाना, फोन नम्बरलगायत आवश्यक विवरण टिप्नुपर्थ्यो । ढिलै भए पनि मन्त्रालयको निर्देशन सकारात्मक छ । सम्बन्धित सबै निकायले यसको गम्भीरतापूर्वक पालना गरी जोखिमको सम्भावना न्यून गर्न भूमिका खेल्नुपर्छ । खासगरी, सम्बन्धित पालिका र वडाहरूको यसमा महत्त्वपूर्ण भूमिका हुन सक्छ । राजनीतिक दलका स्थानीय कार्यकर्ताहरूले पनि रचनात्मक योगदान पुर्याउन सक्छन् । उनीहरू सबै मिलेर आफ्नो वडा तथा गाउँठाउँमा विदेशबाट आएका व्यक्तिको अभिलेख राखी क्वारेन्टाइनमा बसेनबसेको अनुगमन गर्न सक्छन् । किनभने, यति बेला सरकारी संयन्त्र र नागरिकले सबैले ध्यान दिनुपर्ने विषय एउटै छ विदेशबाट फर्किएकालाई दुई सातासम्म अन्य व्यक्तिको सम्पर्कमा जान जति रोक्न सकिन्छ, संक्रमण फैलने सम्भावना त्यति कम हुन्छ । यसका लागि स्थानीय समुदाय र नागरिक तहले समेत सरकारी संयन्त्रलाई सक्नेसम्मको सहयोग पुर्याउनुपर्छ ।"
"अस्वस्थ पृथ्वी, रोगी मान्छे","नयाँ चुनौती, पुरानै तरिका९० वर्षअघि अमेरिकामा सुगाज्वार बढेपछि तत्कालीन अमेरिकी राष्ट्रपति हर्बर्ट हुवरले संक्रमण बढ्न नदिन सुगा आयातलाई प्रतिबन्ध लगाए । त्यसैगरी कोभिड१९ को महामारीपछि चीनले वन्यजन्तुको ओसारपसार र व्यापारमा प्रतिबन्ध लगाएको छ । तर यतिखेर अमेरिकामा ८३ लाख सुगा घरपालुवाका रहेको अनुमान गरिन्छ । जसरी अमेरिकी सुगा निर्यातको प्रतिबन्ध सीमित समयका लागि मात्रै रह्यो, सायद हालको वन्यजन्तु व्यापारमाथिको चिनियाँ प्रतिबन्ध पनि कोभिड१९ को नियन्त्रणपछि त्यस्तै हुन सक्छ र हामी अर्को महामारी नहुँदासम्म पुरानै पारामा फर्किसकेका हुनेछौं । तर १९२९ को अमेरिकाको सीमितता र २०२० को विश्वको व्यापकतामा यतिखेर धरतीआकाशको फरक छ । कोभिड१९ लगत्तै चीनले लक डाउन गरेर नियन्त्रणको प्रयास गरे पनि भूमण्डलीकृत विश्वमा कोभिड१९ चीनबाट बाहिरिन कसैले रोक्न सकेन । मानिसले इतिहासमा विभिन्न महामारीमाथि विजय प्राप्त गर्दै आएको परिप्रेक्ष्यमा कोभिड१९ माथि ढिलोचाँडो विजय प्राप्त होला नै, तर त्यसको मूल्य निकै चर्को हुनेछ । त्यसैले कोभिड१९ जस्ता दोहोरिरहने महाव्याधिहरूले ल्याउने संकटबाट मुक्त हुने एउटा उपाय प्रकृतिप्रतिको हाम्रो दृष्टिकोणमा फेरबदल हो । आशा गरौं, कोभिड१९ ले हामीलाई बारम्बार सम्झाउनेछ मानवजाति पनि प्रकृतिकै एक अंग भएकाले मान्छे स्वस्थ रहन पृथ्वीको स्वास्थ्य ठीक हुन जरुरी छ । श्रेष्ठ इन्स्टिच्युट फर इन्टरडिसिफ्लिनरी स्टडिजसँग सम्बन्धित छन् ।ट्वीटर :"
स्वास्थ्य क्षेत्र सुधार्ने अवसर,"हिजोका दिनमा हामीले स्वास्थ्य क्षेत्रलाई निकै निकम्मा बनायौं । स्वास्थ्य क्षेत्रको बजेट हामीले कटौती गरिराख्यौं । स्वास्थ्य क्षेत्र जस्तो मुनाफा र माफिया अन्त कतै छैन । जब यस्तो विपद्को समय आउँछ अनि हामी भटाभट आर्मी र पुलिस लगाएर काम गर्न थाल्छौं । विश्वका धेरै देशका स्वास्थ्य प्रणालीको परीक्षा कोरोना भाइरसले लिइरहेको छ । नेपालको सार्वजनिक स्वास्थ्य क्षेत्र र प्रणाली कति निकम्मा छ भन्ने कुरा हेर्न टाढा गइराख्नु पर्दैन । वीर अस्पतालभित्र एकछिन घुमे पुग्छ । अहिले नेपालको कुल बजेटको कति प्रतिशत स्वास्थ्य क्षेत्रमा खर्च गरिन्छ ? यही बजेटको साइज हेरेर पनि हामी कति कमजोर छौं, अनुमान लगाउन सक्छौं । कुल बजेटको लगभग ३ प्रतिशत मात्र हामीले स्वास्थ्य क्षेत्रमा खर्च गरेका छौं । अनि हामीले कोरोना विपत्को बेला के आस गर्ने ? आज रातारात गरेको लगानीले केही हुन्न । स्वास्थ्य क्षेत्रको इतिहास पनि केलाएर गर्नुपर्छ । इतिहासमा स्वास्थ्यलाई हाम्रा शासकले दिएको प्रथमिकता र महत्त्वलाई पनि हेर्नुपर्ने हुन्छ । अनि, कोरोना भाइरसको संक्रमण यदि फैलिहाले हाम्रो स्वास्थ्य क्षेत्र कति निरीह छ भन्ने उजागर हुन्छ । कविता पन्त, धनगढी चीनबाट फैलिएको कोरोना भाइरस अहिले विश्वव्यापी भएको छ । यो भइरसको जोखिम कम गर्न सबभन्दा राम्रो उपाय सेल्फक्वारेन्टाइन हो । बेलाबेला हात साबुन पानीले धुनु, माक्स प्रयोग गर्नु, हात नमिलाउनु र नजिक बसेर कुराकानी नगर्नु भनेर स्वास्थ्य मन्त्रालयले सूचना निकालेको छ । सरकारले के गर्यो भन्दा पनि हामी आफ्नो सुरक्षाका लागि आफैंले के गर्यौं भन्ने महत्त्वपूर्ण हो । इटाली बेलैमा यो भाइरसको रोकथामका लागि सचेत नबन्दाको मूल्य अहिले चुकाउनु परिरहेको छ । कसैको हल्लाको पछाडि लाग्नुहुन्न । सरकारी निकाय र जिम्मेवार अधिकारीको कुरा सुन्ने हो । बजारको हावादारी हल्लाको पछाडि नलागौं । कोरोना भाइरसको औषधि छैन । यसबाट बच्ने घरमै सुरक्षित तरिकाले बसेर हो । कोरोनाको रोकथाम गर्ने दायित्व जनताको हो । संघीय वा स्थानीय सरकारले मात्र केही गरेन भन्न मिल्दैन । विकसित देशमा त कोरोना भाइरसको रोकथाम गर्न सकिएको छैन । अझ, हाम्रो जस्तो कमजोर स्वास्थ्य प्रणालीले कोरोनाको रोकथाम गर्न सक्छ भनेर नसोचे हुन्छ । त्यसैले कोरोना संक्रमणबाट जोगिन समय छँदै सरकारले लक डाउन गरे राम्रो हुन्छ । अति आवश्यक कामबाहेक घरबाट कोही पनि बाहिर निस्कन दिनु हुन्न । जोरपाटी सुन्दरीजलको सार्वजनिक बसमा अहिले पनि भीड हुन्छ । मानिसहरू कोचिएरै यात्रा गरेको देखेको छु । यो खतराको संकेत हो । कोरोना बिरामीको उपचार गर्न डक्टर र नर्स पनि डराउँछन् भन्ने समाचार आएका छन् । स्वास्थ्यकर्मीले आवश्यक सावधानी अपनाउनुपर्छ तर बिरामीलाई डराउने भन्ने त होइन नि । उपचारका लागि चाहिने उपकरण जुटाउने अनि आफ्नो पेसागत धर्म निभाउने तिर लाग्नुपर्छ । पुरुषोत्तम घिमिरे, जोरपाटी, काठमाडौं  सीमा नाका बन्द गर्ने सरकारको निर्णय सकारात्मक छ । तर त्यति मलाई चित्त बुझेन । कोरोना भाइरसको जोखिममा नेपाल छ । भारतमा गएर काम गर्ने नेपालीको संख्या थुप्रै छ । भारत जाने प्रायः गरिब र निम्न वर्गका कामदार हुन् । विकट हिमाली र पहाडी जिल्लाबाट कामका लागि भारत जाने चलन पहिलेदेखिकै हो । उत्तर प्रदेश र बिहारमा कोरोनाको संक्रमणको बढेसँगै खुला सिमानाका कारण नेपालमा पनि कोरोना भित्रिने सम्भावना धेरै छ । यसो भन्दैमा भारतमा काम गर्ने मजदुरलाई देश प्रवेश गर्न रोक्नु हुन्न । कमसेकम आफ्नै गाउँ फकर्न चाहनेका लागि १४ दिन क्वारेन्टाइनमा राखोस् सरकारले । वुहानबाट फर्केका विद्यार्थीलाई भक्तपुरको खरिपाटीमा राखेझैं । रोजगारीका लागि भारत पुग्नु नेपालीको बाध्यता हो । यस्तो विपद्कोबेला भारतमै बस्यो भने के हुन्छ स्थिति ? बल्ल बल्ल कमाएर जोगाएको पैसा पनि खतम हुन्छ । परिवारको चिन्ता पनि लाग्ने नै भयो । बरु १४ दिन क्वारेन्टाइनमा बसेर आफ्नै घरमा फर्कंदा पैसाको पनि जोह भयो अनि परिवारसँग पनि बस्न पाइयो । सीमा नाकामा हजारौंको संख्यमा रहेकालाई जरो नाप्दै गरेको भिडियो हेरे । ती मान्छेहरू हजारौंको संख्यामा सीमामा त्यसरी उपस्थित हुँदा संक्रमणको खतरा व्यापक थियो । हिजोसम्म जरो नापेर मानिसलाई छिर्न दिएकामा आज बन्द गर्दिएको छ । सरकारले निर्णय गर्नेबित्तिकै समस्याको समाधान हुन्छ र कोरोनाको संक्रमण नेपाल भित्रिँदैन भन्ने होइन । हिजो पनि जोखिम थियो, सीमा बन्द गरेपछि पनि जोखिम छ । नाकामा मात्र संक्रमित भेटिने पनि होइन । खुला सिमाना भएपछि कता कता मात्र रोक्ने ? बरु नेपाल फर्कन चाहनेलाई क्वारेन्टाइनको व्यवस्था गर्नुपर्छ । हजारौंको संख्यामा नेपाली भए हजारौं अट्ने क्वारेन्टाइनको व्यवस्था गरिनुपर्छ । बन्द गर्ने निर्णय गर्दैमा सरकारलाई त सन्चो भएको छ तर हजारौं गरिब नेपाली कठिन समयमा छन् । चीनसँगको नाका बन्द गर्दा केही थिएन । किनभने चीनमा काम गर्न जाने मानिस थोरै छन् । तर, भारतमा धेरै नागरिक गएका छन् नि ! भारत जानेको तथ्यांक नै छैन सरकारसँग । ती गरिब मानिसहरूलाई रोजगारी दिन हामीले कहिले सकेनौं । तिनकै कमाइमा धेरै नेपालका परिवार चलेको छ । तर, जब विपद्को समय आयो अनि पूरै ढोका बन्द गर्दिने ? ढोका बन्द गरेर समस्याको समाधान हुन्छ त ? समस्याको समाधान ढोका खोलेर मात्र हुन्छ । गरोस् न सरकारले क्वारेन्टाइन र स्वास्थ्यकर्मीको व्यवस्था । रोहित कार्की, नैकाप विज्ञहरूले कोरोना भाइरस नमुना परीक्षण बढाउन सुझाव दिएका छन् । अहिलेसम्म नेपालमा कति व्यक्तिको कोरोना परीक्षण भयो ? कोरोना परीक्षणको संख्या किन बढी रहेको छैन । व्यापक रूपमा संख्या बढाइमात्र कोरोना संक्रमणको असली स्वरूप थाहा पाइन्छ । हजारौंको सख्यामा नमुना परीक्षण गरियोस् । प्रत्येक स्थानीय तह यसमा सक्रिय हुनुपर्छ । टोल छिमेकमा को बिरामी छन् भन्ने कुरा नागरिक तहमा थाहा हुने भयो । कसलाई परीक्षण गर्ने, कसलाई परीक्षण नगर्ने कसरी थाहा हुन्छ अस्पताललाई । जानु त नागरिक नै पर्यो । मानौं, संक्रमित नागरिक परीक्षण गर्न गएछ रे, बिरामी अस्पतालसम्म पुग्नुपर्यो, बाटोमा बिरामीले ककसलाई भेट्छ ? अनि स्वास्थ्यकर्मीलाई एउटा मेडिकल मास्क दिएको छ । त्यो एउटा मेडिकल मास्कले कोरोना भाइरस छेक्छ त ? भाइरस मुखमा छिर्ने पनि होइन सोझै । कपडामा बस्छ, बिरामी हिँडेको बाटोमा बस्छ । जहाँजहाँ बिरामी हिँड्छन् त्यहीं त्यहीं हुन्छ । परीक्षण गरिनुपर्छ । तर कसरी गर्ने ? कुन तरिकाले गर्ने भन्ने पनि प्रस्ट हुन आवश्यक छ । स्वास्थ्य प्रणाली असाध्यै उत्कृष्ट भएका युरोपियन देशका हालत त त्यस्तो छ । हाम्रो हालत कस्तो होला अनुमान गर्न पनि सकिन्न । नवीन लामा, भक्तपुर कोरोना भाइरसले विश्वभर हजारौंको ज्यान लिइसकेको छ । लाखौं मानिस संक्रमित छन् । हरेक देशले आफ्ना नागरिकका पक्षमा सक्दो काम गरिरहेका छन् । अहिले नेपाल सरकार पनि चलायमान जस्तो देखिएको छ । तर अझै पनि विदेशी खुला रूपमा हिँडडुल गर्नु र बाहिरबाट आएका मानिसलाई क्वारेन्टाइनमा राख्न सरकारले सकिरहेको छैन । सार्वजनिक यातायातको स्थिति जोखिमपूर्ण छ । महामारी फैलनु पूर्वको सावधानी मात्रै हाम्रो वशमा छ । यदि कदमकदाचित महामारी फैलिएमा हाम्रो अहिलेको स्वास्थ्य संयन्त्रले यसको नियन्त्रण गर्न लगभग असम्भव छ । अहिले नै सरकारले कम्तीमा विदेशबाट आउने नागरिक र हाम्रा खुला सिमानालाई पूर्ण रूपमा नियन्त्रण गरे राम्रो हुन्थ्यो । यसले हामीलाई भविष्यमा सम्भावित जोखिमबाट पनि बचाउँथ्यो । भारतबाट काम गरेर फर्केका मानिसको स्वास्थ्य परीक्षण हुन सकेको छैन । यसरी स्थलनाकाबाट प्रवेश गर्ने हरेक नागरिकको स्वास्थ्य परीक्षण हुनुपर्छ । अन्यथा भोलिका दिनमा ठूलो मूल्य चुकाउनुपर्ने निश्चित छ । इटालीको अवस्था हेरेर अध्ययन गरेर पनि हामीले बुझ्नुपर्छ । समय छँदै सरकारले ध्यान दिनुपर्छ । अहिले तयारी गरेनौं भने यसको महँगो मूल्य चुकाउनुपर्छ । रामकृष्ण बराल, जोरपाटी२, काठमाडौं"
परीक्षण क्षमता बढाउन जरुरी,"स्यानिटाइजर र मास्कको हल्लाशोधकर्ताका अनुसार, हाल महामारीका रूपमा देखा परेको कोरोना भाइरस प्लास्टिक र स्टेनलेस स्टिलको सतहमा तीन दिनसम्म बाँच्न सक्छ । तामामा भने करिव चार घण्टा बाँच्ने अनुसन्धानले पुष्टि गरेको छ । वैज्ञानिकका अनुसार, नयाँ कोरोना भाइरसको प्रसारण एरोसोल र भौतिक सामग्रीबाट हुन्छ । त्यसैले संक्रमण फैलिन नदिन स्यानिटाइजर र मास्कको प्रयोग विश्वव्यापी बढ्दो छ । नेपालमा पनि ललितपुर महानगरपालिकाले रक्सीबाट स्यानिटाइजर र कपडाको मास्क बनाउने तालिम सञ्चालन गरेको थियो । केही सञ्चार माध्यम योसँग जोडिएका वैज्ञानिक तथ्यलाई नहेरी रक्सीबाट स्यानिटाइजर बन्ने भन्दै गलत प्रचारमा उत्रिए । विश्व स्वास्थ्य संगठनका अनुसार, स्यानिटाइजरमा इथानोल ८० प्रतिशत, हाइड्रोजन पेरोक्साइड शून्य दशमलव १२५ प्रतिशत, ग्लिसेरोल १ दशमलव ४५ प्रतिशत हुनुपर्छ । इथानोलको बदलामा ७५ प्रतिशत आइसोप्रोपाइल अल्कोहल प्रयोग गर्न पनि सकिन्छ । त्यसै गरी अमेरिकाको सेन्टर्स फर डिजिज कन्ट्रोल एन्ड प्रिभेन्सन (सीडीसी) का अनुसार, स्यानिटाइजरमा कम्तीमा ६० प्रतिशत अल्कोहल हुनुपर्छ । स्मरण रहोस्, स्यानिटाइजरमा हाइड्रोजन पेरोक्साइडको मात्रा बढी हुनु हितकर हुँदैन । र, यसरी बनाएको स्यानिटाइजरलाई बजारमा ल्याउनुअगाडि फिल्टर गर्नुपर्छ, माइक्रोअर्गानिज्मबाट मुक्त गर्न । भारतमा गरिएको एउटा अनुसन्धानले प्रस्ट्याए अनुसार, विभिन्न बहुराष्ट्रिय कम्पनीले बनाएका स्यानिटाइजरले फरकफरक एन्टीमाइक्रोबियल गुण देखाएका थिए । यसको अर्थ बजारमा पाइने सबै स्यानिटाइजरलाई एउटै कोटिमा राख्न मिल्दैन । सञ्चार माध्यमले चर्चा गरे जस्तो रक्सीबाट स्यानिटाइजर बनाउने काम अवैज्ञानिक नै हो । विश्व स्वास्थ्य संगठनले पनि रक्सीको प्रयोग गरेर स्यानिटाइजर बनाउन कसैलाई सल्लाह दिए जस्तो लाग्दैन । अप्रशोधित नेपाली रक्सी (तीनपाने) मा वास्तवमा एथाइल अल्कोहल मात्र हुँदैन । यसमा विभिन्न अल्कोहल फरकफरक परिणाममा हुन्छन् । अझ कसैले त रक्सी बनाउन अवैधानिक किसिमले युरिया मलसमेतको प्रयोग गर्ने गरेको सुनिएको छ । र, मिथाएल अल्कोहल लगायत रसायनका कारण विषालु रक्सीले मानिस मरेको समाचार आइरहेकै छ । यसरी गलत किसिमले स्यानिटाइजर बनाउने सन्देश प्रवाह गर्न आवश्यकै थिएन, किनकि नेपाली बजारमा एथाइल अल्कोहलको अभाव छ जस्तो लाग्दैन । संक्रमणको जोखिम कम गर्न ३० सेकेन्ड साबुनपानीले हात मिचेर धुँदा पनि हुन्छ, स्यानिटाइजर नै खोज्नुपर्ने पनि होइन । यसै गरी सञ्चार माध्यममा मास्कको कालोबजारीको कुरा निकै आयो । मास्कमै अनुसन्धान गरेका रसायनशास्त्री भानुभक्त न्यौपानेका अनुसार, कपडाबाट बनेको मास्क (अर्थात्, तीन तहको फिल्टर नभएका सर्जिकल मास्क) ले सडकको धूलो र ड्रपलेट छेके पनि माइक्रोअर्गानिज्म रोक्न सक्दैन । मास्कमा कोरोना भाइरस नछिर्न त्यसको छिद्रको साइज कम्तीमा शून्य दशमलव ३ माक्रोन हुनुपर्छ । र, एन९५ मास्कमा मात्र यो मापदण्ड पुग्छ । तर अन्तर्राष्ट्रिय स्वास्थ्य निकायका अनुसार, एन९५ मास्क आम सर्वसाधारणलाई दैनिक प्रयोगका लागि डिजाइन गरेको होइन । अतः सरकारले आम जनतालाई मास्कको गुणस्तरमा आश्वस्त तुल्याउन आवश्यक छ । मास्कमा रहेको छिद्रको साइज किटान गरी माइक्रोअर्गानिज्म निर्मलीकरण गरेर मात्र मास्क बजारमा ल्याउनुपर्ने थियो । युज एन्ड थ्रो प्रयोजनका लागि बनेको सर्जिकल मास्कको पुनर्प्रयोगले संक्रमण रोक्छ कि बढाउँछ ? अमेरिकाले स्वस्थ नागरिकहरूलाई मास्कको प्रयोगमा जोड दिएको छैन ।अर्को पक्ष, भाइरसको संक्रमण रोक्न यसको क्यारियर (इन्टरमिडियट होस्ट) को सफाइमा जोड दिनुपर्छ । आम मानिसले दैनिक प्रयोग गर्ने सामग्रीको सरसफाइमा ध्यान दिई संक्रमणको जोखिम कम गर्न सकिन्छ । सरकारले क्लिनिङ प्रडक्ट वा डिसइन्फेक्टेड मा प्रयोग हुने रसायन र त्यसको परिणाम र गुणस्तरमा पनि अब ध्यान दिनुपर्छ । अन्तमा, सरकारले कोरोना भाइरसको मलिक्युलर बायोलोजी परीक्षण क्षमतामा वृद्धि गर्न निजी प्रयोगशाला र शैक्षिक संस्थासँग तत्काल सहकार्य गर्न आवश्यक छ । यसका लागि मलिक्युलर बायोलोजी र भाइरोलोजी को ज्ञान भएका नेपाली वैज्ञानिक वा प्राविधिकको पहिचान र परिचालन राज्यले गर्नुपर्छ । संक्रमणको जोखिम कम गर्न तत्काल लकडाउन ले केही सहयोग गरे पनि यो दिगो समाधान होइन ।पराजुली रसायनशास्त्र केन्द्रीय विभाग, त्रिविका प्राध्यापक हुन् ।"
भाइरसले कसरी गर्छ आक्रमण ?,"आनुवंशिक सामग्रीको सानो टुक्रा (डीएनए वा आरएनए) घेर्ने प्रोटिन सेलको कणलाई भाइरस भनिन्छ । भाइरस जीवित कोशिकाको संसर्गबिना बाँच्न सक्दैन । किनभने यसमा आफ्नो संख्या बढाउन चाहिने सेलुलर मेसिनरी हुँदैन । आफ्नो संख्या बढाउन भाइरसले अरू जीवमा प्रवेश गर्नुपर्ने हुन्छ ।भाइरसलाई जीवित र निर्जीवबीचको सूक्ष्म कण पनि भनिन्छ । हाम्रो शरीरको कोशले नियमित रूपमा प्रोटिन बनाइरहेको हुन्छ । यही प्रोटिन बनाउने प्रक्रियाबाट भाइरसले आफूलाई चाहिने प्रोटिन लिन्छ र संख्या बढाउँदै लैजान्छ । भाइरसलाई आफ्नो संख्या बढाउन जीवित कोषहरूको सहायता चाहिन्छ । यस कारण यो सूक्ष्म जीवदेखि मानव प्रजाति सबैमा पस्छ । भाइरस यसरी प्रवेश गर्दा नै हामी संक्रमित हुन पुग्छौं ।भाइरसले कुन बेला कुन जीवलाई संक्रमण गर्छ, त्यो यसको बनोट र आनुवंशिक प्रकृतिमा भर पर्छ । अहिले महामारीका रूपमा फैलिरहेको सिभियर एक्युट रेस्पिरेटरी सिंड्रम : कोभी२ (यही भाइरसबाट लाग्ने रोगलाई कोभिड१९ भनिएको हो) र सन् २००३ मा चीनमा फैलिएको सार्स कोभ बीच ८० प्रतिशत समानता देखिएको वैज्ञानिकहरूले पुष्टि गरेका छन् । २००३ मा सार्स कोभ चमेरोबाट बिरालो अनि बिरालोबाट मानिसमा सरेको थियो ।सार्स कोभ चमेरोमा पाइने र चमेरोको कोष प्रयोग गरेर आफ्नो संख्या बढाउने भाइरस हो । सायद यो भाइरसमा आएको आनुवंशिक परिवर्तनबाटै अहिलेको नोवल कोरोना बनेको हो । सार्स कोभ ले एकाएक आफ्नो आनुवंशिक सामग्रीमा यस्तरी परिवर्तन ल्याएछ, यो मानव कोष चिर्न र आफ्नो संख्या बढाउँदै लैजान सक्ने भयो । यही संख्या बढाउनु नै भाइरसको महामारीको कारण हो । कोभी२ भाइरस भर्खर नयाँ होइन । यो पहिल्यै रहिआएको भाइरसको जिनमा आएको परिमार्जनको उपज हो । भाइरसमा यस्तो परिमार्जन कुन बेला, कुन प्राणीलाई, कुन समयमा हुन्छ भन्ने प्रश्नको जवाफ विज्ञानसँग पनि छैन । विज्ञानले भन्छ मानिसको जिन १ प्रतिशत परिमार्जन हुन १० लाख वर्षजति लाग्छ । तर, भाइरसका लागि यो एक दिनमै सम्भव छ । त्यसो हुँदा कुनै जनावरमा मात्र आक्रमण गर्न सक्ने भाइरस आफूलाई एक दिनमै परिमार्जन गरेर मानिसलाई आक्रमण गर्ने बन्न सक्छ ।अहिले यो महामारी रोक्ने विधि खोज्न विज्ञान लागिपरेको छ । विज्ञानले जे पनि गर्न सक्छ भन्ने युगमा एउटा सानो भाइरस तह लगाउन ठूला वैज्ञानिकहरूलाई नै हम्मेहम्मे परेको छ । विज्ञानले काम गर्ने आनुवंशिक डाटाबेसबाट हो । कुनै पनि जीवको जिन अध्ययनपछि मात्र त्यसविरुद्ध औषधि वा खोप बनाउन सकिन्छ । यो भाइरसको आनुवंशिक जानकारी २०२० जनवरीमै पत्ता लागेको हो । सुन्नमा आएअनुसार यो भाइरसविरुद्धको खोपको परीक्षण हुँदै छ ।नेपालमा यो भाइरसले महामारीकै रूप लिएको छैन । तर, अहिलेकै अवस्थाले पनि हामीले विज्ञान र प्रविधिलाई प्राथमिकतामा राख्न नसकेको कटु सत्य उजागर गरिदिएको छ । विश्व नयाँ भाइरस बनाउन सक्ने अवस्थामा पुगिसकेका बेला हामी भने भाइरस परीक्षणका लागि समेत विदेशीकै भर पर्ने हालतमा छौं । कोरोना महामारीले वैज्ञानिक अध्ययनअनुसन्धानमा हामी धेरै अगाडि बढ्न आवश्यक रहेको औंल्याएको छ । रेग्मी जैविक प्रविधि केन्द्रीय विभाग, त्रिविकी उपप्राध्यापक हुन् ।"
महाव्याधि कालमा माया,"बफादारी होइन, आलोचना जरुरी यसरी कमीकमजोरी उठाइयो भने, गल्ती गर्ने सरकारको आलोचना गरियो भने सरकारका आज्ञाकारीहरूलाई निको लाग्दैन र उनीहरू सरकारलाई हरतरहले साथ दिनुपर्ने उपदेशको वर्षा गर्न पुग्छन् । सरकारसँग कोरोना परीक्षण गर्ने किट नभएको र भएका जति सबै भीआईपीको परीक्षणमा सकिएको आरोप लगाएका सुन्दरमणि दीक्षितमाथि कारबाही गर्न दबाब दिएर आज्ञाकारीहरूले सरकारलाई साथ दिएका छन् । त्यस्तै, कोरोनाको निहुँमा आपत्कालीन स्थिति पैदा गर्दै बेन्जामिन नेतान्याहुले इजरायलका सबै लोकतान्त्रिक संस्थाको घाँटी निमोठ्दै कोरोना डिक्टेटरसिप थोपर्न खोजेको आरोप लगाएपछि अचेल युवल नोआ हरारीलाई पनि पाठ सिकाउने काम हुँदै छ, यस्तो संकटको बेला लोकतान्त्रिक प्रश्न उठाउने होइन, सरकारको हात मजबुत बनाउने हो भन्दै । वास्तवमा जजसले सरकारका कमजोरीलाई छोप्दै, बेवास्ता गर्दै, आलोचकहरूको मुख थुन्न खोज्दै छन्, उनीहरूले नै सरकारलाई कमजोर पार्न खोजेका छन् । सन्देह, प्रश्न र आलोचनाले होइन, आज्ञाकारिता र वफादारीले नै सरकार र व्यवस्थालाई कमजोर पार्ने गर्छन् । यसैको ज्वलन्त उदाहरण हो चीनमा सन् २०१९ को अन्तिमतिरै देखिएको कोरोनाबारे ली वेनलियाङको चेतावनीप्रतिको बेवास्ता । जनवरीमै उनको चेतावनीलाई वास्ता गरिएको भए, हल्ला फैलाएको आरोपमा उनको कडा आलोचना नगरिएको भए सयौं मानिसको मृत्यु हुने थिएन र चिनियाँ सरकारको आलोचना पनि कमै हुने थियो । त्यही गल्तीबाट सिकेर चिनियाँ सरकारले कोरोनाविरुद्ध युद्ध छेडेर अहिले विजय हासिल गर्दै छ । त्यसबाट पाठ सिक्ने हो भने जुनसुकै सरकारले सन्देह, प्रश्न र आलोचनालाई निम्तो दिनुपर्छ र गल्तीकमजोरीलाई हटाउँदै कोरोनाविरुद्ध युद्ध छेड्नुपर्छ । र, खाना, नाना, छानाका निम्ति, स्वास्थ्य, शिक्षा, रोजगार र सम्मानका लागि दैनिक रूपमा युद्धरत आममान्छेका हितलाई केन्द्रमा राख्नुपर्छ । लेखक नोमी क्लेनका शब्दमा, कोरोना क्यापिटलिजम को जमानामा, आममान्छेसँग होइन, साहुजीहरूसँग मायामोह गाँसेर स्वास्थ्य र शिक्षालाई सुम्फने सरकारहरूबाट यस्तो आस गर्नु ठट्टा ठहरिन्छ कि ?"
साउदीमा सुरक्षा मापदण्ड,"साउदी अरबमा कोभिड१९ संक्रमण फैलिरहे पनि ६ वर्षदेखि जेद्दास्थित बहरा केवुल कम्पनीमा कार्यरत काभ्रेका देवीराम काफ्लेको ड्युटी रोकिएको छैन । त्यो कम्पनीमा झन्डै ४ हजार कामदार छन् । काफ्ले मात्र नभई अन्य कामदारको पनि ड्युटी पूर्ण रूपमा रोकिएको छैन ।हामी बसेको सहरनजिकै संक्रमण देखिए पनि हाम्रोतिर देखिएको छैन । तर यसको त्रास बढ्दै छ, उनले भने, कम्पनीले कोही पनि कामदार संक्रमित नहोऊन् भनेर निकै सजगता अपनाएको छ । उनी बस्ने भिल्लामा झन्डै ४५ जना कामदार राखिएको छ । ड्युटी जाने र आउने बेला ज्वरोको मापन गरिन्छ । कोठामा औषधि छरिएको छ । माक्स र ग्लोबको बन्दोबस्त मिलाएको छ, उनले भने, कम्पनीमा कार्यरत एक जनामा पनि संक्रमण देखिए पूरै कम्पनी नै धरापमा पर्छ । त्यही भएर कम्पनीले सुरक्षामा एकदमै ध्यान दिएको छ ।साउदीकै अलकसिम क्षेत्रमा कार्यरत अर्का नेपाली कामदर, विशाल श्रेष्ठले आफ्नो कम्पीनले हरेक कामदारलाई किट ब्याग को व्यवस्था गरेको बताए । हाम्रो काम फिल्डमा जानुपर्ने हो । खाद्यान्न सामान सप्लाइ गर्ने भएकाले अहिलेको अवस्थामा झन् बढी जिम्मेवारी छ, उनले भने, फिल्डमा जानुपर्दा हरेक कामदारले किट ब्याग बोकेकै हुनुपर्छ । किट ब्यागमा एक मास्क, हातमा लगाउने ग्लोब, साबुन र स्यानिटाइजर हुन्छ । सरकारले दिएको निर्देशनलाई पूर्णरूपमा लागू गरिएको उनको भनाइ छ । ५ प्रकारको दीर्घ रोग लागेका र गर्भवती महिलालाई तलब पाउने गरी घरमै बसेर काम गर्ने व्यवस्था मिलाइएको छ, उनले भने, कम्पनीले फिल्डमा कार्यरत कामदारलाई संक्रमणबाट सुरक्षित रहने उपायको जानकारी दिइरहेको छ । हाम्रो कम्पनीले सुरक्षा अधिकृतलाई क्याम्प र साइटमा खटाएको छ । प्रत्येक कामदारले उनीहरूलाई जानकारी दिनुपर्ने व्यवस्था गरेको छ, साउदीको दमाम क्षेत्रमा कार्यरत तेजबहादुर थापाले भने, कतिफ क्षेत्रमा कार्यरत कामदारलाई भने तलबी बिदा दिइएको छ । कम्पनीले कोभिड१९ बिरामी बिदा भनेर थप गरेको छ । यो बिदा पाउने कसैको पनि तलब काटिने छैन ।खाडी राष्ट्र साउदीमा संक्रमण दर फैलँदै गए पनि सरकारले पूरै लकडाउन भने गरिसकेको छैन । उसले कडा नियम भने जारी गरिरहेको छ । कामदारले नियमित तरिकाबाट काम गर्ने अवस्था नभए कम्पनीले वैकल्पिक उपायबाट काममा लगाउन सक्ने व्यवस्था गरिएको छ । साउदीको मानव साधन तथा सामाजिक विकास मन्त्रालयले कर्मचारी तथा कामदारको सहमतिबेगर बेतलबी बिदा दिन नमिल्ने नियम जारी गरेको छ । श्रम कानुनलाई पालना गर्न सबै निजी कम्पनी तथा फर्मलाई अनुरोध गरिएको साउदी प्रेस एजेन्सीले उल्लेख गरेको छ । साउदी श्रम कानुनको अवज्ञा गरी कामदारको इच्छाविपरीत बिनापारिश्रमिक बिदा बस्न बाध्य बनाइएमा उजुरी दिन सकिनेछ । कामदारले सिधै साउदीको श्रम कार्यालय वा साउदीको हटलाइन १९९११ नम्बरमा फोन गरी गुनासो टिपाउन सक्नेछन् । नेपाली दूतावासको हटलाइन (०५५९३८९६००) मा उजुरी दिन पनि सकिन्छ, साउदीका लागि नेपाली राजदूत महेन्द्रसिंह राजपुतले भने, दूतावासले यहाँका सम्बन्धित कार्यालयसँग समन्वय गरी समस्या समाधानको पहल गर्नेछ ।दूतावासका अनुसार साउदी सरकारले संक्रमण प्रभावित रोजगारदाता तथा श्रमिकका लागि केही सुविधा पनि दिएको छ । साउदी सरकारले आप्रवासी कामदारको आवागमनमा रोक लगाएको मिति देखि ३ महिनासम्मको श्रम भिसाका लागि तिरेको शुल्क रोजगारदातालाई फिर्ता दिने व्यवस्था मिलाएको छ । रोजगारदाताले कामदारबाट यो अवधिको भीसा शुल्क भनेर लिन पाउने छैनन् । यसो गरेमा रोजगारदातालाई सरकारले कारबाही गर्नेछ । कुनै रोजगारदाताले भिसाको शुल्क लिएमा उजुरी गर्नुहोला । राहदानीमा भिसा छाप हानेको छ भने पनि यो अवधि गणना हुने छैन, राजपुतले भने, साउदीबाट बाहिर निस्कन भिसा लागेका वा फेरि साउदी आउनका लागि नवीकरण भई आवागमन बन्द भएका कारण प्रयोग नभएका भिसा ३ महिनाको अवधिका लागि बिनाकुनै शुल्क म्याद थप हुनेछन् ।साउदीले परिचय पत्र (अकामा) को अवधि सकिएमा कामदारले तिर्दै आएको लेभी ३ महिनासम्मका लागि माफ गर्ने र अकामा निःशुल्क नवीकरण हुने व्यवस्था मिलाएको उनले बताए । साउदी अरबमा कोरोना संक्रमितको संख्या ५ सय ११ पुगेको छ । सरकारले सोमबारदेखि लागू हुने गरी साँझ ७ बजेदेखि बिहान ६ बजेसम्म २१ दिनका लागि कर्फ्यु लगाएको छ । दूतावासले कर्फ्युको समयमा नेपाली कामदारलाई बाहिर ननिस्कन आग्रह गरेको छ ।"
सुनसान लन्डन,"करिब ९० लाख मानिस बस्ने बेलायतको राजधानी लन्डन यतिबेला सुनसान छ । न पर्यटक छन्, न त पसल नै खुलेका छन् । पर्यटकीय आकर्षण लन्डन ब्रिज, टावर अफ लन्डन, लन्डन आई, वेस्ट मिनिस्टर, अक्सफोर्ड सर्कस, रिजेन्ट स्ट्रिट, पिकाडेली सर्कस होस् वा नेसनल थिएटर, टेट मोर्डन सबै बन्द छन् । पब र रेस्टुरेन्टमा ताला लागेको छ । रेल र बस सेवा न्यून छन्, अन्तर्राष्ट्रिय हवाईसेवा बन्द छ । बेलायतका अन्य क्षेत्रको अवस्था पनि यस्तै छ । कोभिड१९ संक्रमण तीव्र रूपमा फैलिएपछि सरकारले आमनागरिकलाई सम्भव भएसम्म घरैमा बसेर काम गर्न, अनावश्यक यात्रा नगर्न, जमघट र सभासम्मेलन नगर्न अपिल गरेको छ । लन्डनको व्यस्त लिभरपुल स्ट्रिटमा सेक्युरिटी काम गर्ने सुक गुरुङ अहिले फुर्सदमा छन् । प्राइभेट प्रोपर्टीमा रेखदेख गर्न त जानुपर्छ तर साइट एकदम सुनसान छ, यूके नेपाल इन्टरनेसनल बडी बिल्डिङ लिगका अध्यक्षसमेत रहेका गुरुङले भने, कार्यालय सबै बन्द छन् । कर्मचारीलाई घरबाटै काम गर्न भनिएकाले आवतजावत शून्य छ । यस्तो दिन पनि आउने रहेछ । ११ वर्षदेखि सेन्ट मेरिज अस्पताल, लन्डनमा कार्यरत नर्स गंगा साम्पाङको दैनिकी जति व्यस्त छ, त्योभन्दा बढी मनोवैज्ञानिक त्रास छ । उनी कुन बेला के हुन्छ, अन्योलमा छिन् । हुन त नर्सिङ पेसामा जोखिम लिन तयार रहनुपर्छ । चिन्ताबेगर दृढ आत्मबलले काम गरिरहेका छौं, उनले भनिन्, हामी अस्पतालको गाइडेन्स र पब्लिक हेल्थ बेलायतको सुझाव अनुसरण गरिरहेका छौं ।युनिभर्सिटी अफ हडर्सफिल्डमा ग्लोबल पब्लिक हेल्थ विषयका प्राध्यापक डा पदम सिम्खडा अहिले प्राध्यापन चापबाट मुक्त छन् । यो बेला सामाजिक जमघट त्याग्नुमै हित देख्छन् उनी । तर नेपाली समुदायलेअझै पनि सोसल डिस्ट्यान्सिङ उल्लंघन गरिरहेका छन् । तास खेल्ने र बर्थ डे मनाएर रमाइलो गरेको सुनिन्छ । आफू तन्दुरुस्त भए पनि आफ्ना कारण अरूलाई जोखिममा पार्ने काम गर्नु हुँदैन, उनको सुझाव छ । विश्वविद्यालयको रेपिड रेस्पोन्स युनिट मा रहेकाले कोभिड१९ का कारण शिक्षामा परेको असर कसरी न्यूनीकरण गर्ने भन्ने चुनौतीबारे उनको टिम घरबाटै काम गर्न व्यस्त छ । हामी विश्वविद्यालय व्यवस्थापन, कर्मचारी र विद्यार्थीसँग नियमित छलफलमा छौं, उनले भने । विद्यार्थीलाई पढ्ने सामग्री सबै अनलाइनमा राखिएकाले असर धेरै नहुने उनको विश्वास छ ।"
भारतमा आन्तरिक उडान बन्द,"नयाँदिल्ली (एजेन्सी) कोभिड१९ बाट संक्रमितको संख्या वृद्धि हुने क्रम नरोकिएपछि भारतले बुधबारदेखि लागू हुने गरी सबै आन्तरिक उडानलाई बन्द गर्ने निर्णय गरेको छ । कैयौं राज्यले आआफ्नै तरिकाले सबै माध्यमबाट आवागमनमा रोक लगाउने निर्णय गरिरहेकै बेला केन्द्र सरकारले आन्तरिक उडान बन्द गर्ने निर्णय गरेको हो । भारतले विदेशबाट आउने सबै अन्तर्राष्ट्रिय उडानलाई यसअघि नै रोक लगाइसकेको छ भने अधिकांश सीमा क्षेत्रमा पनि आवागमन बन्द गरेको छ । आइतबारबाट लागू गरिएको अन्तराष्ट्रिय उडानको प्रतिबन्ध एक साता रहने बताइए पनि घरेलु उडान कहिलेसम्म रोकिने छ भन्नेबारे भने प्रस्ट्याइएको छैन । सरकारको सूचना विभागका अनुसार सामान ढुवानी गर्ने कार्गो विमान सेवा भने यथावत रूपमा चल्ने छन् । संक्रमण दर बढिरहेकै बेला सहरबाट ग्रामीण भेग जानेको भीड बढेपछि केन्द्र सरकारले देशैभर रेलसेवा बन्द गराइसकेको छ भने विभिन्न राज्यले आन्तरिक लक डाउन गरेका छन् । आइतबार मात्र भारतीय प्रधानमन्त्रीको आह्वानमा देशैभर जनता कर्फ्यु लागू गरिएको थियो । स्वास्थ्य प्रणाली कमजोर रहेको भारतमा सक्रमण दर बढ्न थालेपछि केन्द्र र प्रदेश सरकारले कडा कदम चालिरहेका छन् । विभिन्न सेलेब्रिटीसहितका राष्ट्रिय फिगर ले सचेतना अभियानमा सरकारको साथ दिइरहेकै बेला सोमबारै प्रधानमन्त्री नरेन्द्र मोदीले देशभित्रका प्रमुख टेलिभिजनका सम्पादकसँग टेलिकन्फ्रेन्स गरेको भारतीय सञ्चार माध्यमले उल्लेख गरेका छन् । कोरोना भाइरसविरुद्धको संघर्षमा सञ्चार माध्यमको भूमिका अतुलनीय हुने भन्दै मोदीले जनतालाई नआत्तिने बनाउनका लागि सबै सञ्चारकर्मीले सरकारलाई सहयोग गर्ने विश्वास व्यक्त गरेका छन् । १३ वटा टेलिभिजनका सम्पादकसँगको छलफलमा उनले भावुक तरिकाले सरकारको कदम आमनागरिकसम्म पुर्याउन सहयोगको अपिलसमेत गरे । सबै सञ्चार माध्यममार्फत भारतीय नागरिकलाई यस महामारीविरुद्ध लड्न हामी सक्षम छौं भन्ने सूचना प्रवाह गर्न चाहन्छौं, उनले भने, विश्व स्वास्थ्य संगठनले भने जसरी गर्न जनतासमक्ष सूचना पुर्याएर सरकारलाई सहयोग गर्नुहोस् । उनले सरकार र सञ्चार माध्यमको सहकार्यमा जोडसमेत दिएका छन् । भारतमा सोमबारसम्म कोरोना संक्रमित ८ जनाको मृत्यु भइसकेको छ भने ४ सय २५ व्यक्तिमा संक्रमण पुष्टि भएको छ ।चीनबाट फैलिएको कोभिड१९ बाट सोमबारसम्म विश्वभर ३ लाख ५३ हजार ७ सय ९२ भन्दा बढी संक्रमित पुष्टि भइसकेका छन् । मृतक संख्या १५ हजार ४ सय ३० पुगेको छ, जसमध्ये १ लाख ४ सय ४३ जना निको भएर घर गएका छन् ।"
वुहानका नेपाली बेखर्ची,"कोभिड१९ को उद्गमस्थल चीनको हुबेई प्रान्तको राजधानी वुहानमा रोजगारीका सिलसिलामा पुगेका नेपाली बेखर्ची हुन थालेका छन् । त्यहाँ हाल दुई दर्जनजति नेपाली विद्यार्थी र कामदार छन् । छात्रवृत्तिमा गएका विद्यार्थी समस्यामा नपरे पनि कामदार भने कम्पनी पुनः सुचारु नहुँदा समस्यामा परेका हुन् । वुहानमा लक डाउन भएको सोमबार ठ्याक्कै दुई महिना पुगेको छ ।वुहानस्थित इन्डियन मार्का होटलमा काम गर्ने ११ जना नेपालीमध्ये १ जना गत फागुन ४ गते चार्टर्ड फ्लाइटबाट नेपाल फर्किएका थिए । एक जनाको कोरोना नभई अन्य कारणले नै मृत्यु भएको थियो भने अन्य ९ जना नेपाली कामदार वुहानको स्थिति सहज भएर काममा फर्किने प्रतीक्षामा छन् । तर लक डाउन नखुलेको र होटल सञ्चालकले पनि जानकारी नदिएकाले उनीहरू अन्योलमा छन् । वुहानमा रहेका रमेश थापाले काम सुरु गर्न नपाउँदै महामारी सुरु भएपछि साथीभाइसँग मिलेर गुजारा चलाइरहेको बताए । उनले भने, कतै सहयोगका लागि भनिसकेका छैनौं । सकेसम्म होटल छिट्टै खुलोस् भन्ने प्रतीक्षामा छौं । नेपालस्थित आफन्तजन चिन्तित हुने भन्दै केहीले आफ्नो नाम खुलाउन चाहेका छैनन् । एक कामदारले भने, होटल कहिले खुल्छ र काममा जान पाइन्छ भन्ने थाहा छैन । खानै नपाउने अवस्था आयो भने नेपाली संस्थाले सहयोग गर्ने वचन दिएका छन् ।बेइजिङस्थित नेपाली दूतावासले वुहानमा रहेका नेपाली र त्यहाँको स्थितिबारे निरन्तर सम्पर्कमा रहेको बताएको छ । बेइजिङका लागि कार्यवाहक नेपाली राजदूत सुशील लम्सालका अनुसार वुहानमा रहेका कामदारलाई आर्थिक समस्याको स्थिति भएमा रोजगारदाता कम्पनीसँग सरसहयोगका लागि समन्वय गर्ने बताए । उनले भने, केही दिनमै वुहानको स्थिति सामान्य अवस्थामा फर्किएला भन्ने छ । नेपाली कामदारका समस्याप्रति इन्डियन मार्काका जिम्मेवार व्यक्तिसँग समन्वय हुँदै छ । वुहानमा केही दिनदेखि नयाँ संक्रमित भेटिएका छैनन् । चीनका लगभग सबैजसो ठाउँका उद्योग व्यवसाय सुचारु हुन थाले पनि वुहानका अधिकारीका अनुसार एक सातापछि केही पेसा व्यवसाय सुचारु हुने तयारी छ भने स्वास्थ्यसम्बन्धी मापदण्ड पूरा गरेका कामदार पुनः काममा फर्किन सक्नेछन् ।"
चार्टर्ड विमानबाट सामग्री ल्याउने व्यवसायीको तयारी,"चीनबाट कार्गो विमान चार्टर गरी मेडिकलजन्य अत्यावश्यक व्यापारिक सामग्री ल्याउने व्यवसायीहरूको तयारी छ । माघ १५ देखि नेपाल भित्रने चीनका दुई प्रमुख नाका बन्द रहेको र नियमित हवाई उडान पनि रोकिएपछि चीनको गोन्जाओबाट नेपाली व्यापारीहरूले चार्टर्ड विमानबाट सामान ल्याउने तयारी गरेका हुन् । त्यसका लागि कुनै एक व्यापारीको सामग्रीले मात्रै पूरा विमान नभरिने र जति छ, त्यति ल्याए महँगो पर्ने भएकाले कसरी ल्याउने भन्ने विषयमा छलफल भइरहेको छ, नेपाल चेम्बर अफ कमर्शका अध्यक्ष राजेशकाजी श्रेष्ठले भने, ती सामग्री ज्वरो नाप्ने थर्मल गन, स्वास्थ्यकर्मीले प्रयोग गर्ने अत्याधुनिक प्रकृतिका मास्क, स्यानिटाइजर र संक्रमण नफैलने पोसाक छन् । गोन्जाओ नेपालमा चीनबाट सामान ल्याउने प्रमुख व्यापारिक केन्द्र हो । त्यहाँ लोड भएका सामग्री रसुवागढी, सिन्धुपाल्चोकको तातोपानी र भारत हुँदै आयात गर्ने गरिएको थियो । तर अहिले रसुवागढी र तातोपानीबाट आयात बन्द भएको दुई महिना बितिसक्न लाग्यो । लामो समयदेखि नाका बन्द रहेको र उक्त सामग्री बजारमा तत्काल प्रयोग गर्नुपर्ने प्रकृतिका रहेकाले कार्गो विमान चार्टरको तयारी गरिएको व्यवसायी बताउँछन् । कार्गो विमान आवागमनमा सरकारले रोक लगाएको छैन । महँगो पर्ने भएकाले सबै व्यापारी यसरी सामान ल्याउन तयार छैनन् । यसबारे व्यापारीहरूले शनिबार उपप्रधानमन्त्री तथा रक्षामन्त्री ईश्वर पोखरेलको संयोजकत्वमा गठित कोभिड१९ संक्रमण रोकथाम तथा नियन्त्रण उच्चस्तरीय समन्वय समिति बैठकमा सहजीकरण गरिदिन अनुरोध गरिसकेका छन् ।सरकारले पनि चीनले दिने सहयोग सामग्री विमान चार्टर गरी ल्याउन लागेको र त्यसैसँग मिल्ने गरी आफ्ना सामग्री पनि नेपाल ल्याउने व्यवस्था गरिदिन व्यवसायीले अनुरोध गरेका छन् । तर यसबारे सरकारले कुनै प्रतिक्रिया नदिएको उनीहरूले बताए । १ लाख ४० हजार मास्क उत्पादन गरिनेचेम्बर अफ कमर्शको समन्वयमा भारतबाट मास्क उत्पादन गर्ने मेसिन आइतबार नेपाल ल्याइपुर्याइएको छ । उक्त मेसिनले दैनिक १ लाख ४० हजार वटा सर्जिकल मास्क उत्पादन गर्न सक्ने चेम्बरका अध्यक्ष श्रेष्ठले बताए । तर यसका लागि तीन सिफ्टमा काम गर्नुपर्छ, उनले भने, कामदारको अवस्था र मागका आधारमा कति उत्पादन गर्ने भन्ने निर्णय हुनेछ । नेपालमै यसअघि ल्याइएको एउटा मेसिनले दैनिक १० हजार थान मास्क उत्पादन गरिरहेको उनले सुनाए । त्यो मास्क चेम्बर भवनमा पाँच रुपैयाँका दरले बिक्री गरिरहेका छौं । अन्य ठाउँमा बढीमा ८ रुपैयाँमा बिक्री भइरहेको छ । भारततर्फको आयात नियमित, केही प्रदेशमा कन्टेनर रोकिएभारततर्फ नेपाल आयात हुने सामग्री अन्य दिनमा जस्तै सामान्य तरिकाले आइरहेको भन्सार विभागले जनाएको छ । विभागका महानिर्देशक सुमन दाहालका अनुसार सोमबार साँझसम्म झन्डै ११ सय ट्रक तथा कन्टेनर आइसकेका छन् । राति १० बजे मात्रै वास्तविक आयातको अवस्था थाहा हुन्छ, उनले भने, सोमबार साँझसम्मको अवस्थाअनुसार अन्य दिनमा जस्तै भारतबाट सामग्रीहरू निर्बाध आयात भइरहेका छन् । अन्य दिनमा दैनिक हजार, १२ सयका दरले ट्रक तथा कन्टेनर आउने गरेका थिए ।मन्त्रिपरिषद्ले सोमबारबाट भारत र चीनका सबै नाकाबाट मानिस आवतजावत बन्द गर्ने निर्णय गरिसकेको छ । कोरोनाको त्राससँगै यी नाकामा मानिस आवतजावत बन्द गर्ने निर्णय कार्यान्वयन भए पनि आयातनिर्यात भने नरोकिने सरकारले जनाएको छ । नेपाली व्यापारीहरूका अनुसार भारतका केही स्टेटले कोरोना फैलन रोक्न छुट्टाछुट्टै निर्णय गरेको र त्यसका कारण तेस्रो मुलुकबाट आयात हुने सामग्री भने रोकिन थालेको जनाएका छन् । नेपाल फ्रेट फरवार्ड्स एसोसिएसनका पूर्वअध्यक्ष राजन शर्मामा अनुसार पश्चिम बंगालमा कर्फ्यु जारी गरेको र त्यहाँ अत्यावश्यकबाहेकका सामग्रीको समेत आयातनिर्यात रोकिएको छ । नेपालका लागि तेस्रो मुलुकबाट ल्याइएका सामग्रीसमेत अत्यावश्यकबाहेक हुन् भन्दै त्यहाँको प्रहरीले ट्रक तथा कन्टेनर रोकिदिएको छ, उनले भने, त्यहाँको भागलपुर भन्ने ठाउँमा हाम्रा झन्डै एक सय कन्टेनर रोकिएका छन् । ती कन्टेनर आइतबारबाट रोकिएको र यसबारे नेपाल सरकारलाई व्यापारीहरूले जानकारी गराइसकेका छन् । भारतीय दूतावाससँग यसबारे बुझ्दा कुनै अवरोध नभएको प्रस्टोक्ति दिइसकेको नेपालका अधिकारीले जनाएका छन् । कुनैकुनै प्रदेशमा कर्फ्युका कारण त्यस्तो समस्या भए समस्या समाधान गर्ने प्रतिबद्धता प्राप्त भइसकेको छ, ती अधिकारीले भने । भारतमा पनि गत साताबाट कोभिड१९ को त्रासले स्थानीय घरबाहिर निस्कन छाडेका छन् । आइतबार त भारतले जनता कर्फ्यु जारी गरी कोभिड१९ फैलन रोक्ने उपाय अघि सारेको थियो ।"
कोरोना रोकथाम कोषमा सहयोग जुट्दै,राजेन्द्र राउतद्वारा ११ लाखविराटनगरका उद्योगी एवं उद्योग वाणिज्य महासंघ प्रदेश १ समितिका उपाध्यक्ष राजेन्द्र राउतले कोरोना संक्रमणका काममा उपयोग गर्ने गरी ११ लाख रुपैयाँ सहयोग गरेका छन् । प्रदेश १ का मुख्यमन्त्री राहत कोषमा जम्मा गर्ने गरी उनले यो सहयोग गरेका हुन् ।
"एटीएममा भीड, सुरक्षा अपनाइएको छैन","कोभिड१९ भाइरसको जोखिमबाट बच्न कार्यालयमा पर्याप्त सुरक्षाका उपाय अपनाएका बैंक तथा वित्तीय संस्थाले एटीएम मेसिनमा भने सुरक्षा व्यवस्था गरेका छैनन् । कोरोनाको जोखिमबाट बच्न सरकारले आवश्यकबाहेकका सेवा (क्षेत्र) बन्द गरेको छ । योसँगै बैंकमा भीड नगर्न, थोरै कर्मचारीबाट काम चलाउन राष्ट्र बैंकले बैंक तथा वित्तीय संस्थालाई निर्देशन दिएको छ । राष्ट्र बैंकले भने एटीएम बुथमा सरसफाइ, गार्डसहित स्यानिटाइजरलगायत सुरक्षाका उपाय अपनाउन निर्देशन दिएको जनाएको छ । एटिएम बुथहरूमा हेर्दा राष्ट्रबैंकको यो निर्देशन बैंकहरूले पालना गरेको देखिदैन ।ग्राहकलाई बैंकमा भेला हुने भन्दा पनि एटीएम, इन्टरनेट, मोबाइल बैंकिङलगायत विद्युतीय माध्यममार्फत कारोबार गर्न प्रोत्साहन गरिएको छ । यो निर्देशनपछि मानिस सामान्य कारोबारका लागि बैंक धाउन छाडेका छन् भने एटीएममा घुइँचो बढेको छ । तर कुनै पनि बैंक तथा वित्तीय संस्थाले एटीएममा सुरक्षाका उपाय अपनाएका छैनन् । एटीएम बुथहरूमा न त कुनै स्यानिटाइजर राखिएको छ, न अरू सुरक्षणका उपाय अपनाइएको छ । सोमबार बानेश्वर, थापाथली हुँदै जावलाखेलसम्म रहेका विभिन्न बैंकका करिब दुई दर्जन एटीएम मेसिनमा स्यानिटाइजर पन्जालगायत कुनै सुरक्षाका उपाय थिएनन् । केही एटीएमका ढोकामा कोरोनाबाट बचौं भन्ने सन्देश लेखिएका सूचना भने टाँसिएका थिए । धेरै मानिसले प्रयोग गर्ने एटीएम मेसिनमा सुरक्षा उपाय नअपनाउँदा जोखिम बढेको जानकारहरू बताउँछन् । अब सबैभन्दा धेरै जोखिम एटीएम बुथमा पो लाग्न थाल्यो, केकस्ता मानिस आएर पैसा निकालेर जान्छन्, थाहै हुँदैन, एक ग्राहक दिवाकर दंगालले भने, यसकारण मैले एकै पटक धेरै पैसा निकालेर राखेको छु । अर्का ग्राहक सुस्मिना श्रेष्ठ पनि एटीएममार्फत रोगको जोखिम बढी रहेको बताउँछिन् । घरमा त सुरक्षित हुन सकिएला तर एटीएममा जोखिम छ, उनले भनिन्, बैंकहरूले एटीएममा पनि स्यानिजाइजर राख्नुपर्छ । राष्ट्र बैंक र बैंकहरूको छाता संगठन नेपाल बैंकर्स संघले भने बैंकहरूले एटीएममा पनि सुरक्षणका उपाय अपनाएको दाबी गरेका छन् । एटीएम बुथमा सरसफाइ गर्न, गार्डसहित स्यानिटाइजरलगायत सुरक्षाका उपाय अपनाउन निर्देशन दिएका छौं, राष्ट्र बैंकका कार्यकारी निर्देशक देवकुमार ढकालले भने, बैंकहरूले निर्देशन पालना गरेका होलान् भन्नेमा हामी आशावादी छौं । बैंक तथा वित्तीय संस्थालाई सुरक्षाका पर्याप्त उपाय अपनाउन, धेरै भीडभाड नगर्न, सरसफाइ गर्न निर्देशन दिइसकेकाले एटीएम पनि त्यही निर्देशनले समेट्ने उनले जानकारी दिए । बैंकर्स संघका कार्यकारी निर्देशक अनिल शर्मा पनि बैंकहरूलाई एटीएम बुथमा स्यानिटाइस्ड गर्न निर्देशन दिइएको उनले बताए । धेरै बैंकले निर्देशन पालना गरिसकेका छन्, बाँकीले नि गर्दै होलान्, उनले भने, बैंकहरूसँगै सेवा लिन आउने ग्राहकले पनि आफू सुरक्षित हुने उपाय अपनाउनुपर्छ । पछिल्लो समय बैंक तथा वित्तीय संस्थाका एटीएम संख्या उल्लेख्य रूपमा बढेका छन् । ०७६ पुससम्म नेपालभर कुल एटीएम संख्या ३ हजार ६ सय ६२ पुगेका छन्, जसमध्ये वाणिज्य बैंकका ३ हजार २ सय ७४, विकास बैंकका ३ सय ३७ र वित्त कम्पनीका ५१ वटा एटीएम सञ्चालनमा छन् । गत असारमा यस्तो संख्या ३ सय ३ सय १६ थियो । ०७५ असारमा कसल एटीएम संख्या २ हजार ७ सय ९१ थिए । डेबिट कार्ड, क्रेडिट कार्डको प्रयोगमा समेत उल्लेख्य वृद्धि भएको राष्ट्र बैंकको तथ्यांक छ । इन्टरनेट बैंकिङका ग्राहक संख्या ९ लाख ६९ हजार, जारी भएका डेबिट कार्ड ७२ लाख १५ हजार तथा क्रेडिट कार्डको संख्या १ लाख ४६ हजार रहेको राष्ट्र बैंकको तथ्यांक छ । ०७६ पुससम्म वाणिज्य बैंक, विकास बैंक र वित्त कम्पनीमा निक्षेप खाता संख्या ३ करोड ११ लाख छ ।"
बढ्दै विद्युतीय भुक्तानी,"राइड सेयरिङ सेवामा भने कोभिड१९ प्रभाव देखिएको छैन । कोभिड१९ बाट बच्न भीड भएको स्थानमा नजान र अत्यावश्यक कामबाहेक घरबाहिर ननिस्कन सरकारले निर्देशन जारी गरिसकेको छ । हालसम्म राइड संख्यामा धेरै घटबढ नभएको पठाओका क्षेत्रीय निर्देशक असिममान सिंह बस्न्यातले जानकारी दिए । सामान्य अवस्थाको भन्दा राइड संख्यामा घटबढ भएको छैन, उनले भने, मानिस हिँडडुल गर्न कम हुँदै गएकाले पनि हुन सक्छ ।कोभिड१९ संक्रमणबाट बच्न सरकारले नै अत्यावश्यक कामबाहेक घरबाट ननिस्कन भनेकाले प्रयोगकर्तालाई राइडका लागि प्रोत्साहित पनि नगरेको उनी बताउँछन् । पठाओका राइडरलाई स्यानिटाइजर वितरण गरिएको उनी बताउँछन् ।"
भुक्तानी ढिला भए पनि जरिवाना नलाग्ने,"प्राधिकरणका कर्मचारीलाई बिदा नदिइनेविद्युत् अत्यावश्यक सेवा भएको भन्दै प्राधिकरणले आफ्नो कर्मचारीलाई बिदा नदिने निर्णय गरेको छ । कर्मचारीलाई बिहान र बेलुका अनिवार्य हाजिरीको व्यवस्था गर्न प्राधिकरणका सबै उत्पादन र वितरण केन्द्रका कार्यालय प्रमुखलाई निर्देशन जारी गरिएको छ । नो लाइट र भार सम्प्रेषण केन्द्र (एलडीसी) का कर्मचारीलाई संक्रमणको जोखिम कायम रहने अवधिसम्म कार्यालयमा आइसोलेसनमा राख्ने निर्णय भएको छ । ती काममा सीमित कर्मचारी मात्र भएकाले उनीहरूलाई संक्रमण भए सेवा नै अवरुद्ध हुने सम्भावित जोखिमलाई दृष्टिगत गरी यस्तो निर्णय गरिएको मन्त्री पुनले बताए । नो लाइट र एलडीसीमा सीमित प्राविधिकका भरमा काम गर्नुपर्ने अवस्था छ, मन्त्री पुनले भने ।"
थपिँदै स्यानिटाइजर उद्योग,"बजारमा ह्यान्ड स्यानिटाइजरको अभाव चुलिएसँगै केही उद्योग भने यसको उत्पादनतर्फ लागेका छन् । यसअघि साबुन, सौन्दर्य सामग्री, स्यानिटरी प्याड उत्पादन गरिरहेका केही उद्योग स्यानिटाइजरको उत्पादनमा आकर्षित भएका हुन् । मोरङको टंकीसिनुवारी नगरपालिकास्थित हिमगिरी हाइजिन प्राली, चितवनको भरतपुर महानगरपालिका७ स्थित मितेरी जैविक प्याड उत्पादन केन्द्र र काठमाडौंको लाजिम्पाटस्थित लावण्या लक्जरी आयुर्वेदाले स्यानिटाइजर उत्पादन गरिरहेका छन् । लावण्याले चैत ३, हिमगिरी र मितेरी केन्द्रले चैत ६ बाट स्यानिटाइजर बनाउन सुरु गरेका हुन् । सुनसरीको सोनापुरस्थित एक साबुन उद्योगले पनि स्यानिटाइजर उत्पादनका लागि उद्योग विभागमा आवदेन दिएको छ, त्यो स्वीकृतिको प्रक्रियामा रहेको उद्योग विभागले बताएको छ । यसअघि हिमगिरीले साबुनलगायत घरायसी सरसफाइका सामान, मितेरी केन्द्रले स्यानिटरी प्याड र लावण्याले सौन्दर्य सामग्री उत्पादन तथा बिक्री वितरण गरिरहेका थिए । हिमगिरीले स्यानिटाइजर र विभिन्न सौन्दर्यका सामग्री उत्पादनका लागि थप ४५ करोड रुपैयाँ लगानी गरेको सञ्चालक महेश जाजूले बताए । हामीले ४ दिनमा १ करोड रुपैयाँ बराबरको सामान उत्पादन गरिसकेका छौं । घरेलु सरसफाइका सामान बनाउने हुँदा स्यानिटाइजर उत्पादन गर्ने योजना ६७ वर्षअघि नै आएको थियो, उनले भने, विभिन्न परिस्थितिले गर्दा काम अगाडि बढेको थिएन । अहिले बजारमा अभाव देखिएपछि उद्योग विभागबाट स्वीकृति लिई औरा नाम दिई उत्पादन अघि बढाएका हौं । उद्योगले अहिले ७५ र १५० एमएल (मिलिलिटर) का बट्टामा स्यानिटाइजर उत्पादन गरिरहेको छ । ७५ एमएलको मूल्य १ सय ६० रुपैयाँ र १ सय ५० एमएलको २ सय ७५ रुपैयाँ पर्ने उनले जानकारी दिए । आवश्यकतालाई हेरी योभन्दा माथिका ५ लिटरसम्म पाइने स्यानिटाइजर बनाउने तयारीमा छौं, उनले भने, उद्योगले नयाँ उत्पादन मोबाइल ह्यान्ड स्यानिटाइजर ल्याएको छ । यसमा २ सय ५० स्प्रे अर्थात् २० एमएल छ । यसको मूल्य १ सय २५ रुपैयाँ तोकका छौं । उद्योगको दैनिक १५ टन लिटर स्यानिटाइजर उत्पादन गर्ने क्षमता छ । मागअनुसार क्षमता बढाउन सकिने उनको भनाइ छ । २ लाख ५० हजार रुपैयाँको लगानीमा मितेरी केन्द्रले स्यानिटाइजर बनाउन सुरु गरेको हो । सुरुमा परीक्षण गरी उत्पादन थाल्यौं, केन्द्रकी अध्यक्ष सावित्री भण्डारी भन्छिन्, हामीले बनाउन सक्छौं भनेर नै बनाएका हौं । कच्चापदार्थ भएसम्म राम्रै उत्पादन दिने प्रयास गरिरहेका छौं । मितेरी केन्द्रले ५०, १००, २५० र ६०० एमएल मात्राका स्यानिटाइजर उत्पादन गरिरहेको छ । यसको मूल्य ७० रुपैयाँदेखि ५ सय ५० रुपैयाँसम्म पर्ने उनी बताउँछिन् । केन्द्रको दैनिक उत्पादन क्षमता २ सय लिटर भए पनि हालसम्म ७० लिटर स्यानिटाइजर बनाएर बिक्री गरिरहेको उनले जानकारी दिइन् ।पूर्वतयारी भएन । यसका लागि आवश्यक कच्चापदार्थ दिनदिनै फरक मूल्य पर्छ, उनी भन्छिन्, केन्द्रकै ७ कर्मचारी र बाँकी सदस्य मिलेर काम गरिरहेका छौं । केन्द्रबाट नै स्थानीयलाई बिक्री गरिरहेको उनले बताइन् । लावण्याको दैनिक उत्पादन क्षमता भने ३० केजीसम्म रहेको सञ्चालक श्वेता उपाध्याय बताउँछिन् । टंगालस्थित रहेको ल्याबमा ४ कर्मचारीले स्यानिटाइजर बनाउने काम गरिरहेका छन्, उनी भन्छिन्, अहिले १ सय र २ सय एमएलमा मात्र बनाइरहेका छौं । कच्चापदार्थ र कर्मचारी हेरी अहिले दिनमा १० लिटरसम्म मात्र बनाइरहेका छौं । १ सय एमएलको ४ सय ५० रुपैयाँ र २ सय एमएलको ६ सय ५० रुपैयाँ पर्ने उनले बताइन् । प्याकिङदेखि सबै कच्चापदार्थ भारतबाट ल्याउनुपर्ने भएकाले महँगो पर्न गएको उनको भनाइ छ ।"
५ वर्षमा दोब्बर फड्को मार्ने कर्णालीको योजना,"कर्णाली प्रदेश योजना आयोगले समृद्ध कर्णाली, सुखारी कर्णालीवासी को मूल नारा तय गर्दै पाँच वर्षभित्र प्रगतिका सूचकमा दोब्बर फड्को मार्ने योजना सार्वजनिक गरेको छ । आइतबार वीरेन्द्रनगरमा आयोजित पत्रकार सम्मेलनमा कर्णालीवासीको हालको प्रतिव्यक्ति आय दोब्बर बनाउने बताइएको छ । कर्णालीको गरिबी पनि आधा घटाइने आयोगको भनाइ छ ।हाल कर्णालीमा बहुआयामिक गरिबीको रेखामुनि रहेको जनसंख्या ५१ दशमलव २ प्रतिशत छ । आव २०८०८१ मा यो संख्या २५ प्रतिशतमा झार्ने आयोगका उपाध्यक्ष पुण्यप्रसाद रेग्मीले बताए । यसका लागि कृषि, उद्योग र रोजगारीमा लगानी बढाउने नीति बनाइएको छ, उनले भने, द्रुततर विकासका लागि आर्थिक विकासलाई पनि सँगसँगै लगिनेछ । योजना अवधिमा वार्षिक औसत वृद्धिदर १४ दशमलव ९ प्रतिशत हुने प्रक्षेपण गरिएको उनको भनाइ छ । आयोगले कर्णालीको प्रतिव्यक्ति आय हालको ६ सय ६ अमेरिकी डलरबाट १ हजार १ सय ४७ डलर पुर्याउने लक्ष्य राखेको छ । अहिले कर्णाली प्रदेशबाट प्रायः युवा मौसमी रोजगारीका लागि भारत जान्छन् । पूर्ण बेरोजगारको संख्या ९ दशमलव ७ प्रतिशत छ । उपाध्यक्ष रेग्मीले प्रतिफलमूलक रोजगारका लागि अवसरको पहिचान तथा प्रवर्द्धन गर्ने, अनौपचारिक क्षेत्रको रोजगारीलाई क्रमशः औपचारिक क्षेत्रको रोजगारीमा रूपान्तरण गर्ने र वैदेशिक रोजगारबाट सिकेको सीप तथा ज्ञानलाई स्वदेशमै प्रयोग गरी रोजगारी सिर्जना गर्ने रणनीति बनाइएको बताए ।योजना आयोगले प्रदेशको गार्हस्थ्य उत्पादनमा पनि महत्त्वाकांक्षी लक्ष्य राखेको छ । पञ्चवर्षीय योजनाको आधार वर्षमा प्रदेशको कुल गार्हस्थ्य उत्पादन १ सय १९ अर्ब २६ करोड छ । योजना अवधिमा गार्हस्थ्य उत्पादन २ सय ४१ अर्ब पुर्याइने रेग्मीको भनाइ छ । जलविद्युत् र पूर्वाधार विकासमा हुने द्रुत गतिको विकासले उद्योग क्षेत्रबाट हुने उत्पादन बढ्ने अनुमान गरिएको छ । यसले गर्दा कृषि क्षेत्रको योगदान खुम्चिने उनले बताए । आधार वर्षमा कर्णालीको कुल गार्हस्थ्य उत्पादनमा कृषि क्षेत्रको उत्पादन ३२ दशमलव ९ प्रतिशत छ । योजनाको अन्तिम वर्षमा भने कृषि क्षेत्रको योगदान २८ दशमलव ४ प्रतिशतमा सीमित हुने उनले बताए । यसको तुलनामा उद्योग क्षेत्रको योगदान भने दोब्बरभन्दा बढीले वृद्धि हुनेछ । हाल कुल गार्हस्थ्य उत्पादनमा १३ दशमलव ८ प्रतिशत योगदान रहेको उद्योगको अवस्था योजना अवधिमा २८ प्रतिशत पुग्ने रेग्मीको भनाइ छ । स्वास्थ्य, शिक्षाजस्ता सामाजिक क्षेत्रको विकासमा पनि हालको अवस्थाको झन्डै दोब्बर वृद्धि गरिने आधारपत्रमा उल्लेख छ । आधार वर्षमा ६६ प्रतिशत रहेको प्रदेशको साक्षरता दर पाँच वर्षमा ९५ प्रतिशत पुर्याइनेछ । लक्ष्य पूरा गर्न सबै स्थानीय तहका वडामा कम्तीमा एक विद्यालय र एक बाल विकास केन्द्र स्थापना गर्ने, पाठ्यक्रम र पाठ्यपुस्तकलाई समयानुकूल परिमार्जन गरिने, पठन संस्कृतिको विकास गर्न सार्वजनिक पुस्तकालय प्रणालीको विकास गरिने आयोगका सदस्य दीपेन्द्र रोकायाले बताए । बालमृत्युदर प्रतिहजार जीवित जन्ममा ३५ मा झारिनेछ । हाल यो दर ५८ छ । हालको अपेक्षित आयु ६७ वर्षलाई बढाएर ७० पुर्याइने उनले जानकारी दिए । योजना आयोगले बजेटको आधारमा आयोजनाको वर्गीकरण गरी कार्यान्वयन गर्नसमेत सरकारलाई सुझाव दिएको छ । १ करोडसम्म साना योजना, १ करोडदेखि ३० करोडसम्म मझौला योजना, ३० करोडदेखि ५० करोडसम्म प्रदेश महत्त्वका योजना र ५० करोडभन्दा माथि ठूला योजना बनाइनुपर्ने आधारपत्रमा उल्लेख छ । प्रदेशका सबै जिल्लामा सरोकारवालासँग अन्तरक्रिया गरी प्रथम पञ्चवर्षीय योजनाको आधारपत्र तयार पारिएको उपाध्यक्ष रेग्मीले बताए । एक साताभित्र प्रदेशको पार्श्वचित्र पनि सार्वजनिक गरिने उनको भनाइ छ । आयोगले आधारपत्रमा कर्णाली सोच२१०० पनि समेटेको छ । उक्त सोचमा प्रदेशको २५ वर्षीय दीर्घकालीन रणनीति उल्लेख छ । आर्थिक वर्ष २१०००१ सम्म कर्णालीको बहुआयामिक गरिबीको संख्या ३ प्रतिशतमा झारिनेछ । त्यस्तै प्रतिव्यक्ति आय १२ हजार १ सय पुर्याइनेछ ।"
पनौतीमा लक्ष्मीको शाखा,काठमाडौं (कास) लक्ष्मी बैंकले काभ्रेको पनौतीमा १२१औं शाखा सञ्चालनमा आएको छ । नयाँ शाखामार्फत बैंकले ग्राहकको वित्तीय आवश्यकता पूरा गर्न आवश्यक सम्पूर्ण रिटेल बैंकिङ सेवा पुर्याउने लक्ष्य राखेको छ ।
ईसेवामिदास सहकार्य,काठमाडौं (कास) ईसेवा र मिदास एजुकेसनबीच आइतबार विद्यार्थीलाई घरमै निःशुल्क अध्ययन गर्न सकिने सेवा व्यवस्थासम्बन्धी सम्झौता भएको छ । सम्झौतापछि विद्यार्थीले मिदासको मोबाइल एप डाउनलोड गरी घरमै बसेर निःशुल्क रूपमा श्रव्यदृश्यमार्फत अध्ययन गर्न सक्छन् । एपमा नर्सरीदेखि कक्षा १० सम्मका विषय रहेको कम्पनीले बताएको छ ।
ब्याजदरमा सहुलियत माग,काठमाडौं (कास) नेपाल चेम्बर अफ कमर्सले कोभिड१९ को असरबाट आर्थिक क्षेत्रमा संकुचन आउन नदिन सरकारलाई अल्पकालीन तथा दीर्घकालीन प्याकेजको व्यवस्था गर्न आग्रह गरेको छ । चेम्बरले आइतबार जारी गरेको विज्ञप्तिमा तत्काल उद्यमी व्यवसायीले दाखिला गर्नुपर्ने आयकर तथा मूल्य अभिवृद्धि कर (भ्याट) लाई हेरी उक्त व्यवस्था गर्न अनुरोध गरेको हो । रिचार्जरबाट सामान किने मास्क काठमाडौं (कास) मोबाइल एप रिचार्जरले एपबाट सामान किन्ने ग्राहकलाई फेस मास्क तथा स्यानिटाइजर निःशुल्क दिने भएको छ । रिचार्जरबाट सामान अर्डर गरेको १२ घण्टाभित्र काठमाडौं उपत्यकामा सामान डेलिभरी हुने रिचार्जरले जनाएको छ ।
बढी सामान खरिद नगर्न आग्रह,काठमाडौं (कास) राष्ट्रिय व्यावसायिक पहल (एनबीआई) ले आम उपभोक्तालाई आवश्यकताभन्दा बढी सामान खरिद नगर्न आग्रह गरेको छ । एनबीआईले सोमबार जारी गरेको विज्ञप्तिमा उपभोक्ताहरूलाई उक्त आग्रह गरिएको हो । अत्यावश्यक वस्तुको उत्पादन र वितरण प्रणालीलाई जारी राख्न सदस्य व्यवसायीलाई उसको आग्रह छ ।
कामदारको ज्यालामा सघाऊ,काठमाडौं (कास) नेपाल उद्योग परिसंघ (सीएनआई) र नेपाल बैकर्स संघले सरकारलाई उद्योग व्यवसाय बन्द भएको अवस्थामा कामदारको ज्याला सम्बन्धमा सहयोग गरिदिन अनुरोध गरेका छन् । परिसंघ र संघले आइतबार गरेको कोभिड१९ ले नेपालमा पर्न सक्ने प्रभावसम्बन्धी छलफलले उक्त अनुरोध गरेको हो ।
"फुटबल खलनायक, भाइरस नायक","बर्लिन (एएफपी) जर्मन फुटबल समर्थकका लागि खलनायक रहेका अर्बपति डिटमर होप अब केहीका लागि देशकै नायक भएका छन्, कोरोना भाइरस संक्रमणको समयमा । तीन साताअगाडि मात्र ७९ वर्षीय होपले जर्मनीभर फुटबल समर्थकको विरोध सामना गर्नुपरेको थियो । फुटबलमा लाखौं डलर खर्च गरिसकेका यी होफेनहम क्लबका मालिकलाई अपशब्द प्रयोग गरेर गाली गरियो र जथाभावी लेखेर पोस्टर पनि टाँसियो ।तिनै होपले यसो साता कोभिड १९ बाट बच्नका लागि खोप विकासको आशा तयार पारेका छन् । उनको कम्म्पनीले अबको शरद ऋतुसम्म आफ्नै स्वामित्वमा रहेको कम्पनीले खोप तयार पार्ने बताएका छन् । फोर्ब्सले उनलाई जर्मनीको सातौं धनी व्यक्ति मानेको छ । सन् १९७२ मा उनले स्थापना गरेको सफ्टवेयर कम्पनी सापको सफलताले होप धनी भएका हुन् । त्यसको एक दशकपछि उनले होफेनहम फुटबल क्लबमा लगानी गरे । त्यति बेला दक्षिण पश्चिम सहर सिनेमा नजिक रहेको होफेहनमा गैरव्यावसायिक क्लब थियो । तर अहिले यसले जर्मनीको माथिल्लो फुटबल डिभिजन बुन्डेसलिगामा खेल्छ र युरोपेली फुटबलमा खेल्ने धनी क्लबमध्ये एकमा परिसकेको छ । यसै कारणले जर्मन फुटबलमा उनलाई घृणा गरिन्छ । जर्मनीका उग्रवादी फुटबल समर्थकका लागि उनी त्यस्ता व्यक्ति हुन्, जसले धनको मदतले फुटबलमा आफ्नो शक्ति र प्रभाव बढाउन खोज्छ ।ती समर्थक होपको उदयलाई जर्मन फुटबल संस्कृति र परम्परामा ठूलो धक्का मान्छन् । जर्मन फुटबलमा ५० जोड १ को नियम रहेको छ, जसअनुसार क्लबमा तिनका समर्थकको ठूलो प्रभाव हुने गर्छ । आफूविरुद्ध गरिएको दुर्व्यवहारलाई लिएर उनले कानुनी प्रक्रिया सुरु गरेपछि उनी झन् ओचालनाको सिकार भएका थिए । बोरुसिया डर्टमन्डका केही समर्थकलाई होफेनहममा गएर दुई वर्ष फुटबल खेल्नबाट जर्मन फुटबल संघले प्रतिबन्ध लगाएपछि थप आक्रोश बढेको हो ।त्यसै क्रममा पूरा जर्मनीका ठूला रंगशालामा विरोध सुरु भएको थियो । जर्मन फुटबल संघले होपलाई सहयोग गर्नुलाई उनले आफ्नो आर्थिक क्षमता मद्दतले त्यहाँको फुटबलमा आफूखुसी गर्न चाहेको अर्थमा लिइएको छ । अहिले जर्मन फुटबल तीन साताका लागि रोकिएको छ, कोरोना संक्रमण फैलिन सक्ने डरले । तर यी होप भने अझै समाचारको मुख्य अंशमा उत्तिकै छाइरहेका छन् । अब भने केहीले उनलाई नायक पनि भन्नुपर्ने दाबी गर्न थालेका छन् ।उनको कम्पनी केयर भ्याकले कोभिड १९ को खोपका लागि काम सुरु गरिसकेको छ । होपले स्पोर्टस वान वेबसाइटलाई भनेका छन्, हामीले यस्तो खोपको परीक्षण सबैभन्दा पहिला जनावरमा गर्नुपर्नेछ । मेरो विचारमा अर्को शरद ऋतुसम्ममा यो खोप बजारमा उपलब्ध हुनेछ । केयर भ्याकको यो काम भने अहिले नै कूटनीतिक विवादमा भने परिसकेको छ । अमेरिकी राष्ट्रपति डोनाल्ड ट्र्रम्पले त्यस खोपको बिक्री वितरणमा आधिकारिक अधिकार प्राप्त गर्न लाखौं डलरको प्रस्ताव राखेपछि विवाद भएको हो ।तर होपले यस्तो व्यावसायिक सम्भावना भने नरहेको बताएका छन् । उनले भनेका छन्, यस्तो हुनै सक्दैन । जर्मन कम्पनीले खोपको विकास गर्ने र त्यो अमेरिकामा मात्र उपलब्ध हुने त हुन नै सक्दैन । जर्मन राजनीतिमा पनि होपको कामको प्रशंसा सुरु भइसकेको छ । तर जर्मन फुटबल समर्थक भने यसबाट प्रभावित छैनन् । उनीहरूको तर्क हो, होपले आफ्नो सामाजिक उत्तरदायित्व अनुसार काम गरे, यो राम्रो हो । तर यसको जर्मन फुटबलसँग कुनै सम्बन्ध छैन ।"
ओलम्पिक स्थगित गर्न सुझाव,"टोकियो (एएफपी) विश्व एथलेटिक्स संघका प्रमुख सेवास्टियन कोईले टोकियो ओलम्पिक स्थगित गर्न सुझाएका छन् । कोरोना भाइरस (कोभिड१९) त्रासका कारण यस वर्ष हुन लागेको ओलम्पिकबाट क्यानडाले आफ्नो सहभागिता नरहने जनाइसकेको छ । जापानका प्रधानमन्त्रीले स्थगित गर्नु अपरिहार्य जस्तो भएको जनाएका थिए ।अस्ट्रेलियाले आफ्नो खेलाडीलाई टोकियो ओलम्पिकलाई यस वर्ष नभई अर्को वर्षका लागि भनेर तयारी गर्न भनिसकेको छ । त्यसैले पनि जुलाई २४ मा हुने टोकियो ओलम्पिकको समयमा हुने अनिश्चितता बढ्दो छ । जापान र ओलम्पिकका पदाधिकारीहरू भने निर्धारित समयमै ओलम्पिक गर्नका लागि दृढ देखिएका छन् । तर खेलाडीहरू र खेलकुद संस्थाले हालैका दिनमा यसबारे ठूलो आलोचना गरिरहेका छन् । आइतबार अन्तर्राष्ट्रिय ओलम्पिक कमिटी (आईसीसी) को बैठक बसेको थियो । त्यो बैठकअगाडि विश्व एथलेटिक्सका प्रमुख कोईले आईओसी अध्यक्ष थोमस वाचलाई पत्र लेख्दै अहिलेको स्थितिमा टोकियो २०२० ओलम्पिकलाई सार्न सुझाएका थिए । आईओसीले जापानलाई यसको निर्णय गर्न चार साताको समयसीमा दिएको छ । यसबीचमा क्यानडाले अहिलेको स्थितिमा नखेल्ने भनेर भनिसकेको छ । अस्ट्रेलिया पनि तोकिएको समयमा खेल्न असमर्थ देखिएको छ । कोरोना भाइरसको प्रभाव विश्वभर फरकफरक रूपमा छ । त्यसैले सबैको विचारलाई सर्वसम्मत गर्दा जुलाईमा हुने ओलम्पिक खेल नत व्यावहारिक छ न त आवश्यक नै छ, कोईको पत्रमा भनिएको छ । जापानका प्रधानमन्त्री सिन्जी अबेले सोमबार संसद्मा जापान ओलम्पिक खेलकुद आयोजना गर्न प्रतिबद्ध रहेको तर अहिलेको स्थितिमा स्थगित गर्नु अपरिहार्य जस्तै भएको बताएका थिए ।"
खेल पूर्वाधारमा क्वारेन्टाइन निर्माण गर्न दिइने,"काठमाडौं (कास) राष्ट्रिय खेलकुद परिषद् (राखेप) ले कोरोना भाइरस (कोभिड १९) को महामारीबाट बच्नका लागि आफ्नो भौतिक पूर्वधारलाई क्वारेन्टाइनका रूपमा उपयोग गर्न दिने भएको छ । राखेपले सोमबार जारी विज्ञप्तिमा भनिएको छ, सरकारको निर्णयअनुसार क्वारेन्टाइन निर्माणका लागि आवश्यक पर्ने परिषदअन्तर्गत उपत्यकामा रहेका दशरथ रंगशाला, सातदोबाटोस्थित खेलकुद परिसर, मुलपानी, कीर्तिपुर, च्यासल, सानो गौचरनलगायत सातै प्रदेश तथा जिल्लामा रहेका भौतिक पूर्वाधार उपयोग गर्न अनुरोध गर्दै कोरोनो संक्रमणको रोकथामका लागि परिषद ऐक्यवद्धता व्यक्त गर्दछ ।यसअघि आइतबार अखिल नेपाल फुटबल संघले पनि सातदोबाटो, बुटवल, धरान र रौतहटमा रहेको आफ्नो भौतिक पूर्वधारलाई क्वारेन्टाइनको रूपमा उपयोग गर्न दिइने जनाएको थियो । एक सातायता परिषदकै निर्देशनमा देशभर खेलकुद गतिविधि पनि बन्द गरिएको छ ।राखेपले कोभिड १९ महामारीबाट बच्नलाई सरकारले चेतना अभिवृद्धिका लागि गरेको अपिललाई व्यवहारिक रूपमा पालना गर्न पनि अनुरोध गरेको छ । विज्ञप्तिमा उल्लेख छ, विश्वव्यापी महामारीको रूपमा देखा परेको कोरोना भाइरस संक्रमणबाट बच्न चेतना अभिवृद्धिका लागि सरकारले गरेको अपिल व्यवहारिक रूपमा पालना गर्न आम जनसमुदायमा हार्दिक अनुरोध गर्दछ । साथै कोरोना संक्रमण रोकथामका लागि जागरूक गराउन खेलकुद क्षेत्रमा आबद्ध सबैप्रति अपिल गर्दछ ।"
रंगशाला निर्माण स्थगित,"धुर्मुससुन्तली फाउन्डेशनले चितवनको रामपुरमा बनाइरहेको प्रस्तावित गौतम बुद्ध अन्तर्राष्ट्रिय क्रिकेट रंगशालाको काम स्थगित भएको छ । विश्वव्यापी रूपमा कोरोना भाइरसको संक्रमण बढ्दै जाँदा सम्भावित जोखिम ख्याल गर्दै केही समयका लागि काम रोकेको फाउन्डेशनका अध्यक्ष सीताराम कट्टेलले जानकारी गराएका छन् । अवस्था साम्य भएलगत्तै काम सुरु गर्ने योजना रहेको उनले सुनाए ।भरतपुर महानगरपालिकासँग सहमतिपत्रमा हस्ताक्षर गरेर फाउन्डेशनले रामपुरमा रंगशाला निर्माणको काम सुरु गरेको हो । त्रिभुवन विश्वविद्यालयको नाममा रहेको र कृषि तथा वन विज्ञान विश्वविद्यालले भोग चलन गर्दै आएको रामपुरको जग्गामध्ये २० विघा जग्गा दुवै विश्वविद्यालयले रंगशाला बनाउन भरतपुर महानगरपालिकालाई सहमति दिएका थिए । महानगरले सोही जग्गा फाउन्डेशनलाई दिएको थियो । जनस्तरमा सहयोग जुटाएर रंगशाला बनाउने विषयमा महानगरपालिका र फाउन्डेसनबीच अघिल्लो माघ १६ गते सहमतिपत्रमा हस्ताक्षर भएको थियो । विस्तृत परियोजना प्रतिवेदन (डीपीआर) तयार र स्वीकृत भएपछि गत मंसिर १ देखि निर्माणको काम बढेको कट्टेलले बताए । अहिले मैदान निर्माण र प्यारापिटका लागि पिलर राख्न जग खन्ने काम भइरहेको छ, उनले भने ।मैदान निर्माणको काम ८५ प्रतिशत पूरा भएको थियो । प्यारापिटको पिलरका लागि जग खन्ने र पीसीसी ढलान गर्ने काम पनि तीव्र गतिमा अगाडि बढिरहेको उनले बताए । प्यारापिटका लागि ३९२ वटा पिलर राख्नुपर्ने हुन्छ । जग खन्ने र पीसीसी ढलान गर्ने काम ६० प्रतिशत सकिएको थियो । ड्रेनको काम लगभग पूरा भएको थियो । पिलरको रड बुन्ने काम धमाधम अगाडि बढिरहेको छ, कट्टेलले जानकारी दिए ।अहिले २ सय ७० प्राविधिक र कामदार निर्माणस्थलमा खटिएका छन् । हामीले जनशक्ति थपेर पिलर उठाउने र दुई सिफ्टमा काम गर्ने योजना बनाइरहेका थियौं । तर कोरोनाको प्रभाव विश्वव्यापी रूपमा बढ्यो । सरकारले पनि यसलाई खाल गरेर अनेक खालका सुरक्षात्मक प्रबन्धहरू गर्यो । जसलाई यो बेलामा सबैले पालना गर्नुपर्ने हुन्छ । त्यसैले काम चालु राख्ने अवस्था देखिएन, कट्टेलले भने ।फाउन्डेशनले जनस्तरमा सहयोग जुटाएर दुई वर्षभित्र रंगशाला निर्माणको काम पूरा गर्ने सहमति गरेको थियो । त्यसैले तीव्र गतिमा काम अगाडि बढाइरहेको कट्टेलले बताए । यसको निर्माण लागत ३ अर्ब रुपैयाँको हाराहारीमा छ । रंगशाला निर्माणका लागि फाउन्डेसनले माघ महिनामा मात्रै धार्मिक महायज्ञ लगाएर रंकम संकलन गरेको थियो । त्यो बेला विभिन्न निकाय र व्यक्तिहरूले करिब ६० करोड रुपैयाँ हाराहारीमा सहयोग गर्ने प्रतिबद्धता जनाएका थिए ।"
सहयोगबाट कुङफु खेलाडीलाई घर,"काठमाडौं (कास) कमजोर आर्थिक स्थिति भएका कुङफु राष्ट्रिय खेलाडी रुपेश खतिवडालाई घर हस्तान्तरण गरिएको छ । कुङफुका पूर्व खेलाडी एवं हालका प्रशिक्षक सुकमान लामाको सक्रियतामा रुपेशलाई दुई कोठाको घर निर्माण गरी हस्तान्तरण गरिएको हो । त्यसका लागि जर्मनीका तीन नागरिक कोरिन्ना भास, डेनियल हान्के र मिचि मुन्जबर्गको सहयोग गरेका छन् । घर निर्माण गर्न करिब ६ लाख रुपियाा लागेको जनाइएको छ । खेलाडी रुपेशको कमजोर आर्थिक स्थितिबारे जानकारी गराएपछि मुन्जबर्गले घर बनाइदिने चासो देखाएको सुकमानले बताए । मुन्जबर्गकै अनुरोधमा भास र डेनियलले पनि सहयोग गरेका हुन् । १८ वर्षीय रुपेश उदयीमान कुङ्फु खेलाडी हुन् । ११ वर्षमै रुपेश कुङफुमा होमिएका थिए । फागुन अन्तिम साता बूढानीलकण्ठमा सम्पन्न प्रथम राष्ट्रव्यापी अन्तरविद्यालय कुङफु प्रतियोगितामा उनले स्वर्ण जित्नुका साथै उत्कृष्ट खेलाडीको ट्रफी जितेका थिए । फुटबलमा पनि रुचि राख्ने उनी गोलरक्षक हुन् । सानैमै आमाले छाडेपछि हजुरबुवा र हजुरआमाको साथमा रहेर हुर्केका रुपेश हाल श्री बूढानीलकण्ठस्थित बूढानीलकण्ठ माविमा कक्षा १० मा अध्ययनरत छन् । उनी एसईई परीक्षा दिने तयारीमा रहेका थिए । रुपेशको सम्पूर्ण शैक्षिक खर्च पनि सुकमानले बेहोर्दै आएका छन् । सुकमानले मुन्जबर्ग र भासको सहकार्यमा अन्य १४ विद्यार्थीको शैक्षिक खर्च पनि बेहोर्दै आएका छन् । त्यसमध्ये ९ बालविकास तथा ४ विद्यार्थी बूढानीलकण्ठमा अध्ययनरत छन् । एक महिनाको छँदा नै रुपेशलाई आमाले छोडेर गएकी थिइन् । बूढानीलकण्ठस्थित वडा ३ मा रहेको रुपेशकै परिवारको ३ आना जग्गामा सुकमानले नयाा घर निर्माण गरिदिएका हुन् ।"
