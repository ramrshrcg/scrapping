शीर्षक,विवरण
खाद्यवस्तु घरघर पुर्याउन गृहको निर्देशन,"व्यवसायीलाई होम डेलिभरीका लागि टोल फ्रि नम्बर, कार्यालयको नम्बर वा नजिकै रहेका वडा कार्यालयको नम्बरमार्फत उपभोक्तासँग सम्पर्क व्यवस्था मिलाउन पनि व्यवसायीलाई निर्देशन दिइएको शर्माले भने । उपभोग्य वस्तुको होम डेलिभरीमा महानगरपालिका, नगरपालिका तथा वडा कार्यालयहरूबाट सहजीकरण गर्न पनि निर्देशन दिइएको शर्माले बताए । खाद्य पसललाई उपभोक्तासम्म कसरी पुर्याउने भन्ने सहजीकरण गर्न स्थानीय तहअन्तर्गतका वडा कार्यालय र खाद्यपसलकै सम्पर्क नम्बरको व्यवस्था गर्न भनेका छौं, प्रवक्ता शर्माले भने, व्यवसायीले पनि छिट्टै होमडेलिभरीका लागि काम थाल्ने प्रतिबद्धता जनाइसकेका छन् ।लकडाउनभर सञ्चालन हुने खाद्यपसल तथा अन्य दैनिक उपभोग्य वस्तुका सवारीसाधन सञ्चालनका लागि स्थानीय प्रशासनबाट सहजै पास उपलब्ध हुने शर्माले बताए । यसका लागि जिल्ला प्रशासन कार्यालयबाट आवश्यक मात्रामा पास लिएर खाद्यवस्तुको होम डेलिभरी गर्नुस्, व्यवसाय सञ्चालनमा समस्या आए तत्काल खबर गर्नुस् भनेका छौं ।लकडाउनका बेला मानिस आवतजावत निषेध गरिए पनि सरकारले दूध, दालचामल, पानी, तरकारी, ग्यासलगायत दैनिक उपभोग्य वस्तु बिक्रीलाई खुकुलो बनाएको छ । सरकारसँगको छलफलमा व्यवसायीले लकडाउनअगावै सर्वसाधारणले करिब महिना दिनसम्मलाई खाद्यवस्तुको जोहो गरेकाले आत्तिइहाल्नुपर्ने अवस्था नरहेको बताएका थिए । हरिया सागसब्जी, दूध, पानीलगायत बाहेकका खाद्यवस्तु उपभोक्ताले लकडाउनभन्दा अघि नै पर्याप्त मात्रामा जोहो गरिसकेको धारणा सरकारलाई सुनाएको प्रवक्ता शर्माले बताए । सरकारले लकडाउनका बेला दैनिक उपभोग्य वस्तु भण्डारण तथा आपूर्तिमा समस्या आउन नदिन सुरक्षा निकायलाई हाइअलर्टमा राखेको छ । भारतमा लकडाउन हुँदा पनि सामान नेपाल आइरहेको र यसका लागि स्थानीय प्रशासनले आफ्नो क्षेत्रमा पर्ने सीमा नाका तथा आफ्ना काउन्टर पार्टस्सँग सहजीकरण गरिरहेको गृह मन्त्रालयले जनाएको छ । भारतबाट सामान ढुवानीमा समस्या परे सेनालाई त्यसका लागि खटाउने गरी आपूर्ति व्यवस्था मिलाइएको उद्योगवाणिज्य तथा आपूर्ति मन्त्रालयका अधिकारीले बताएका छन् ।"
क्वारेन्टाइनबाट धमाधम भाग्दै,"भारतबाट आएकालाई क्वारेन्टाइनमा राखिँदैभारतबाट जुम्ला भित्रिएका यात्रुलाई बिहीबारदेखि क्वारेन्टाइनमा राख्न थालिएको छ । दुई जनाको कर्णाली स्वास्थ्य विज्ञान प्रतिष्ठानको आइसोलेसन वार्डमा उपचार भइरहेको छ । कर्णाली प्राविधिक शिक्षालयको क्वारेन्टाइनमा बुधबार दिउँसो राखिएका सिंजाका ३२ वर्षीय युवकलाई आइसोलेसनमा रिफर गरिएको प्रतिष्ठानले जनाएको छ । उनका १० वर्षीय छोरालाई पनि आइसोलेसनमा राखिएको प्रतिष्ठानका अस्पताल निर्देशक डामंगल रावलले बताए । ज्वरो बढ्दै गएपछि उनलाई क्वारेन्टाइनबाट आइसोलेसनमा सारिएको हो, उनले भने, बाबुछोरा भारतबाट फर्किएका हुन् ।भारतबाट आएका पातारासी गाउँपालिकाका ६ जनालाई क्वारेन्टाइनमा राखिएको छ । गाउँपालिकाले कर्णाली इन्स्टिच्युटमा निर्माण गरेको क्वारेन्टाइनमा भारतबाट फर्किएका स्थानीयलाई राखेको हो । हिमा गाउंँपालिकाले पनि भारतबाट आएका २४ जनालाई क्वारेन्टाइनमा राखेर निगरानी गरिरहेको छ । बुधबार मात्र जुम्लाको सिमाना नाग्मबाट ३ सय ४० जना स्थानीयवासी भित्रिएका छन् । अर्जुन शाह (धनगढी), तृप्ति शाही (बैतडी), डीआर पन्त (डडेलधुरा), घनश्याम खड्का (म्याग्दी), मोहन शाही (डोटी), माधव घिमिरे (विराटनगर), हरिहरसिंह राठौर (धादिङ), एलपी देवकोटा (जुम्ला)"
भारतबाट आएकालाई क्वारेन्टाइनमा राख्नू,"कोभिड१९ को सम्भावित संक्रमण रोक्न सरकारले भारतीय सीमा हुँदै प्रवेश गरेका नेपालीलाई जसरी पनि सार्वजनिक क्वारेन्टाइन वा होम क्वारेन्टाइन मा राख्न निर्देशन दिएको छ । लकडाउनअघि र पछि स्थल मार्ग हुँदै नेपाल प्रवेश गरेका व्यक्तिको विवरण संकलन गरेर पठाउन पनि गृह मन्त्रालय र संघीय मामिला तथा सामान्य प्रशासन मन्त्रालयले आफ्ना संयन्त्रलाई निर्देशन दिएका छन् । उनीहरू क्वारेन्टाइन वा होम क्वारेन्टाइनमा बसेनबसेको यकिन रिपोर्ट पेस गर्न गृहले ७७ वटै जिल्ला प्रशासन कार्यालयलाई निर्देशन दिएको छ । गृह मन्त्रालयको निर्देशनपछि ७७ वटै प्रशासन कार्यालयले गाउँमा कोही नयाँ मानिस आएको थाहा भए तत्काल सुरक्षाकर्मी वा प्रशासनमा खबर गर्न पनि आग्रह गरेको छ । भारतबाट आएका सबैलाई सार्वजनिक क्वारेन्टाइनमा राख्न र त्यो पर्याप्त नभए गाउँ र परिवारका सदस्यबाट टाढा रहने गरी होम आइसोलेसनमा राख्ने व्यवस्था मिलाउन जिल्ला प्रशासन कार्यालयलाई स्पष्ट रूपमा निर्देशन दिएका छौं, गृह मन्त्रालयका प्रवक्ता केदारनाथ शर्माले भने, आवश्यक सहजीकरण र समन्वयका लागि स्थानीय तहहरूलाई पनि विशेष आग्रह गरिसकेका छौं । नेपालमा कोभिड१९ संक्रमित ३ जना पुगेपछि सरकारले थप फैलन नदिन पछिल्लो पटक विदेशबाट नेपाल आएकामाथि सूक्ष्म निगरानी बढाएको हो । फागुन २५ गतेबाट सरकारले भारतीय सीमा नाकाबाट भित्रिनेमाथि निगरानी राखेको थियो । चैत १० गतेसम्म करिब ६ लाख व्यक्ति नेपाल छिरेको प्रहरी र सशस्त्र प्रहरीको अभिलेखमा छ । नाकामा सामान्य ज्वरो नापेपछि प्रवेश दिइएका उनीहरू आफ्नो घर पुगिसकेका छन् । भारतबाट आउनेमा कोरोना संक्रमणको जोखिम रहेको औंल्याउँदै सरकार, स्थानीय प्रशासन र सबै स्थानीय तहमार्फत ती मानिस कहाँकहाँ पुगे भन्ने विवरण संकलन र क्वारेन्टाइनमा बसेनबसेकोबारे अनुगमनमा जुटेको हो । भारतबाटै आएका ५० जनालाई अछाममा सामूहिक क्वारेन्टाइनमा राखिएको छ । नेपाली सेनाले ४१ स्थानमा, सशस्त्र प्रहरीले १ सय ६४ र नेपाल प्रहरीले १ सय ४ स्थानमा हेल्थ डेस्क राखेर भारतबाट आउनेको स्वास्थ्य परीक्षण गरेका थिए । भारतबाट नेपाल प्रवेश गर्न खोज्ने ७० जनामा ज्वरो र रुघाखोकी देखिएपछि उतै फर्काइएको थियो । भारतबाटै आएका एक नेपालीमा उच्च ज्वरो देखिएपछि कोसी अञ्चल अस्पतालमा उपचार भइरहेको छ ।"
विपन्नलाई घरघरमै खाद्यान्न,"रूपन्देहीको तिलोत्तमा नगरपालिकाले दैनिक ज्यालामजुदरी गरेर जीविकोपार्जन गर्दै आएका विपन्न परिवारलाई चामल, दाल, नुन घरमै पुर्याइदिने भएको छ । लकडाउनका कारण हातमुख जोर्न समस्या पर्न सक्ने भन्दै नगरले उनीहरूका लागि दैनिक उपभोग्य सामान व्यवस्था गरेको हो । नगरप्रमुख वासुदेव घिमिरेले अति विपन्न परिवार पहिचान गरेर तत्कालका लागि प्रतिपरिवार १० किलो चामल, दुई किलो दाल र एक किलो नुन घरमै पुर्याइदिने व्यवस्था गरेको जानकारी दिए । पछि परिस्थिति विश्लेषण गरेर यसमा थप निर्णय पनि लिन्छौं, उनले भने । नगरका सबै वडामा झन्डै २ हजार अति विपन्न र दैनिक ज्याला मजदुरीमा जीविकोपार्जन गर्ने परिवार रहेको नगरपालिकाको तथ्यांक छ । उनीहरूको घरमा सम्बन्धित टोल विकास संस्थाको सिफारिसमा नगरपालिकाले आफ्नै साधनमा घरमा खाद्यान्न पुर्याउने नगर प्रमुख घिमिरेले बताए । वडा कार्यालयले पनि अति विपन्न र मजदुरको पहिचानका लागि सहयोग गर्ने भएका छन् । १७ वडा रहेको नगरपालिकामा १ सय ८९ टोल विकास संस्था छन् । एउटा टोल विकास संस्थामा ८० देखि तीन सयसम्म घरधुरी छन् । अति विपन्न समुदायको पहिचान गर्न र राहत वितरण गर्न कुनै अप्ठ्यारो नरहेको नगरले जनाएको छ । तिलोत्तमा भैरहवास्थित बेलहिया नाकाबाट नजिकको नगरपालिका हो । यहाँ नयाँ उद्योग खुल्ने क्रम पनि तीव्र छ । झन्डै २ दर्जन पुराना उद्योग छन् । उद्योगमा मजदुरको संख्या ठूलो छ । तिलोत्तमा नगरपालिकाले संघीय सरकारले लकडाउन गर्नुभन्दा १४ घण्टाअघि नै नगर लकडाउनको निर्णय गरेको थियो । नगरपालिकाले सर्वपक्षीय बैठकको सुझावका आधारमा सोमबार अपराह्न ४ बजेदेखि नै लकडाउन गरेको हो ।"
शंकास्पद बिरामी जाँच्दा पीपीई चाहिँदैन,"कोभिड१९ संक्रमणका बिरामीको उपचारमा खटिने स्वास्थ्यकर्मीमाथि लापरबाही गर्दै आएको सरकारले बिहीबार अर्को त्यस्तै चरित्र प्रदर्शन गरेको छ । स्वास्थ्य तथा जनसंख्या मन्त्रालयका सचिव यादव कोइरालाले पत्रकार सम्मेलनमा कोरोना संक्रमणको लक्षण देखिएका बिरामीको प्रारम्भिक उपचार र नमुना संकलनमा संलग्न हुने स्वास्थ्यकर्मीलाई व्यक्तिगत सुरक्षा सामग्री (पीपीई) नदिने निर्णय भएको बताएका थिए ।विश्व स्वास्थ्य संगठनको मापदण्डअनुसार सम्भावित बिरामीको प्रारम्भिक उपचारमा प्रत्यक्ष संलग्न हुने स्वास्थ्यकर्मीले अनिवार्य रूपमा पीपीई प्रयोग गर्नुपर्छ । मन्त्रालयका सचिवले भने बिहीबारदेखि लागू गरिएको मापदण्डअनुसार कोभिड१९ का लक्षण देखिएका व्यक्तिहरूको स्वास्थ्य परीक्षणका दौरान पीपीई प्रयोग गर्नु नपर्ने घोषणा गरेका थिए । बिरामीलाई संक्रमण पुष्टि भएपछि उपचारमा संलग्न हुने चिकित्सकले मात्रै पीपीई प्रयोग गर्नेछन्, उनले भनेका थिए ।स्वास्थ्य सचिवले पत्रकार सम्मेलनमा शंकास्पद बिरामीको जाँच गर्नका लागि मास्क, पन्जा र टोपी मात्र लगाए पुग्ने बताए पनि लिखित मापदण्डमा भने गाउनदेखि सर्जिकल मास्कसम्म लगाउनुपर्ने उल्लेख छ । मन्त्रालयले तोकेको मापदण्डले चिकित्सकहरू आफू सुरक्षित हुनेमा भने शंका व्यक्त गर्छन् ।कोभिड१९ का लक्षण देखिने सबै बिरामी कोरोनाबाट संक्रमित हुँदैनन् तर उनीहरूलाई संक्रमण भएको पुष्टि भएपछि मात्रै पीपीईसहितका स्वास्थ्यकर्मीले परीक्षण गर्ने मापदण्ड बनाउँदा त्यसअघि नै पीपीईबिना उनीहरूको सामान्य उपचार तथा रोग निदानमा संलग्न हुने स्वास्थ्यकर्मीहरू संक्रमणको जोखिममा पर्छन् ।बिहीबारको पत्रकार सम्मेलनमा स्वास्थ्य तथा जनसंख्या मन्त्रालयका सचिव यादवप्रसाद कोइरालाले मन्त्रालयले तयार पारेको पीपीई मापदण्ड बिहीबारदेखि लागू भएको बताए । ज्वरो, रुघाखोकी नाप्दा मास्क, ग्लोब्स, चस्मा लगाएका स्वास्थ्यकर्मीहरू खटिनेछन्, उनले भने, नमुना जाँचपछि कोरोना देखियो भने अलग्गै अस्पतालमा लगिनेछ । त्यसबेला पीपीई लगाएर राखिनेछ । मन्त्रालयले तयार पारेको मापदण्ड लागू भइसकेको छ ।उनको भनाइमा साधारण रुघाखोकीका बिरामीहरू जाँच्दासमेत कोरोनाको आशंकामा चिकित्सकहरूले पीपीई लगाएपछि अभाव भएको हो । बिरामीको नमुना संकलनका क्रममा समेत त्यसको प्रयोग भएपछि देशभर बाँडिएका पीपीई सकिएर अभाव भएको उनको दाबी छ ।पत्रकार सम्मेलनमा स्वास्थ्य सचिव कोइरालाले सरकारले तोकेका विशेष अस्पतालहरूलाई १० लाख रुपैयाँका दरले रकम निकासा भएको बताए । २५ वटा त्यस्ता अस्पतालले तत्काल फिभर क्लिनिक सञ्चालन गर्नका लागि यो रकम खर्च गर्नेछन् । विश्व स्वास्थ्य संगठनले जारी गरेको मापदण्डमा व्यक्तिगत सुरक्षा सामग्री (पीपीई) जोखिमका आधारमा प्रयोग हुनुपर्ने उल्लेख छ । त्यो मापदण्ड हेर्ने हो भने चिकित्सक मात्रै होइन, बिरामीसँग नजिक रहेर काम गर्ने स्वास्थ्यकर्मी, प्रयोगशालाकर्मीहरूले समेत अनिवार्य रूपमा पीपीई प्रयोग गर्नुपर्छ । उक्त मापदण्डका अनुसार पीपीईको सेटमा मेडिकल मास्क, गाउन, पन्जाहरू, आँखाको बचाउ गर्ने गगल्स र हेल्मेट आकारको सिल्डसमेत पर्छन् । संगठनले स्वास्थ्यकर्मीका साथै सरसफाइमा संलग्न कामदार, बिरामी भेट्ने भिजिटर अनि बिरामीलगायतलाई अलगअलग मापदण्डको पीपीई तोकेको छ ।"
पीपीई बनाउँदै पाटन अस्पताल,"पाटन अस्पतालले आफ्नो प्रयोजनका लागि पीपीई उत्पादन थालेको छ । चार मास्टरले एक सातादेखि अस्पतालमा पीपीई बनाइरहेका छन् । दिनहुँ ५ देखि ७ वटासम्म पीपीई अस्पतालले तयार गर्दै आएको छ । यो पीपीई हावापानी प्रतिरोधी हो, विदेशमा निर्मित जस्तो नभए पनि यसले राम्रैसँग सुरक्षा दिन्छ, डाशर्माले भने । अस्पतालले पीपीईसँग सम्बन्धित बिरामीको मुखबाट निस्किने पानीको ससाना कणबाट चिकित्साकर्मीलाई जोगाउने फेस सिल्ड समेत बनाइरहेको छ । अस्पतालमा हाल मास्क, फेस सिल्ड, चिकित्साकर्मीले खुट्टादेखि टाउकासम्म लगाउने गाउन, जुत्ताको कभरलगायत पीपीईअन्तर्गत चाहिने सामग्री आफैं बनाइरहेको छ । अस्पतालले केही बुट जगेडा रहेको जनाएको छ । दुई सिफ्ट मात्र ड्युटी राख्दा हाम्रा चिकित्साकर्मीलाई बढी समय खट्नुपर्ने भए पनि व्यक्तिगत पीपीई जोगिन्छ, डाशर्माले भने, तीन सिफ्टमै ड्युटी जारी राख्दा पीपीई पुर्याउन नसकिने भएकाले दुई सिफ्टमा ड्युटी सुरु गरिएको हो ।त्यसैगरी अस्पतालले कोरोना भाइरस संक्रमितको उपचार सुरु भएपछि स्वास्थ्यकर्मीलाई खाने, बस्ने उचित व्यवस्था गरी अस्पतालमै राख्ने तयारी गरेको छ । स्वास्थ्यकर्मीबाट निजका परिवार, समाजमा कोरोना भाइरस नसरोस् भनेर अस्पतालले यस्तो तयारी गरेको डाशर्माले बताए । भन्छन्, कोभिड१९ विरुद्घको लडाइँमा अग्रपंक्तिमा रहेका हाम्रा चिकित्साकर्मी र निजका परिवार तथा समाजको सुरक्षा हाम्रो दायित्व हो ।द लैन्सेट मा यही साता प्रकाशित एक अध्ययनअनुसार चीनको नेसनल हेल्थ कमिसनको तथ्यांकअनुसार मार्चको सुरुवातमा तीन हजार तीन सय स्वास्थ्यकर्मी कोभिड१९ ले संक्रमित भए । यस्तै उक्त अध्ययनमा उल्लेख भएअनुसार फरवरीसम्म त्यहाँ २२ जना स्वास्थ्यकर्मीको कोभिड१९ संक्रमणले मृत्यु भएको थियो । यति मात्र नभई इटालीमा २० प्रतिशत उपचारमा संलग्न स्वास्थ्यकर्मी यो संक्रमणको सिकार भए भने केहीको मृत्युसमेत भयो । हामीकहाँ जतिबेला पनि संक्रमण भएको केस आउन सक्छ, हाम्रा सबै चिकित्सक, स्वास्थ्यकर्मी कोभिडविरुद्घको लडाइँमा होमिन तयार छन्, डाशर्माले भने, हामीभन्दा धेरै क्षमतावान् मुलुक यो संक्रमणसँग जुध्न नसकेर थला परेका छन्, यसैले भविष्यको विकराल अवस्थाबाट जोगाउन नेपालीहरू घरबाहिर ननिस्केर सघाउनुस् ।२० शय्याको आईसीयूपाटन अस्पतालमा कोरोना भाइरस (कोभिड१९) संक्रमितको उपचारका लागि १४ भेन्टिलेटरसहित २० शय्याको आईसीयू तयार गरिएको छ । अस्पतालले कोरोना संक्रमितको उपचारका लागि मात्र ४१ वटा शय्या प्रयोग गर्ने भएको छ । मंगलबारदेखि अस्पतालले चिकित्साकर्मी ७ जनाको टोलीले हेर्ने गरी ज्वरो क्लिनिक सञ्चालनमा ल्याएको छ । ज्वरो क्लिनिकमा आएका बिरामीलाई परीक्षण गर्दा सामान्य देखिए उपचारपछि घर पठाइन्छ भने कोरोना संक्रमणको शंका लागे तुरुन्त अस्पतालमा बनाइएका ६ शय्याको आइसोलेसन वार्डमा भर्ना गरिन्छ । भर्नापछि सुरक्षित तरिकाले उपचार सुरु गरिने अस्पतालका निर्देशक डाविष्णुप्रसाद शर्माले जानकारी दिए ।आइसोलेसनमा राखिएका बिरामीको घाँटीको र्यालको नमुना राष्ट्रिय जनस्वास्थ्य प्रयोगशाला टेकु पठाइन्छ । बिहीबार साँझ आइसोलेसन वार्डमा कोरोना भाइरस संक्रमणका ५ शंकास्पद बिरामी भर्ना भएका थिए । सामान्यतः हामीले आज थ्रोट स्वाब पठायौं भने भोलि परीक्षण प्रतिवेदन आउने आशा राख्छौं तर कहिलेकाहीँ पर्सिसम्म लाग्छ, डाशर्माले भने, परीक्षण परिणाम जति छिटो आयो, त्यति नै सहज हुनुका साथै अन्य शंकास्पद बिरामीले समेत ठाउँ पाउँछन् । आइसोलेसनका बिरामीमा परीक्षणबाट कोभिड१९ संक्रमण देखिए उनलाई तुरुन्त छुट्टै १५ शय्याको कोभिड उपचार वार्डमा सारिन्छ । उक्त वार्डमा २४ सै घण्टा विशेष चिकित्सकीय निगरानीमा उपचार गरिन्छ । कोभिड उपचार वार्डमा रहेका बिरामीलाई श्वासप्रश्वास समस्यालगायतका थप जटिलता देखिए भेन्टिलेटरसमेत रहेको आईसीयूमा सारेर उपचार थालिने अस्पतालले जनाएको छ ।"
मानवअधिकार आयोग र एमनेस्टीले भने स्वास्थ्यकर्मीको सुरक्षा सुनिश्चित गर,"काठमाडौं (कास) राष्ट्रिय मानवअधिकार आयोगले संक्रमितको उपचार कार्यमा अहोरात्र खटिएका स्वास्थ्यकर्मी, सुरक्षाकर्मी, कर्मचारी र तिनका परिवारका लागि आवश्यक स्वास्थ्य सुरक्षा सुनिश्चित हुने गरी विशेष व्यवस्था गर्न सरकारसँग आग्रह गरेको छ ।आयोगले बिहीबार विज्ञप्ति जारी गर्दै लकडाउन को अवस्थामा घरमै रहेका अपांग बालबालिका, ज्येष्ठ नागरिक, महिला तथा अति विपन्नका लागि आवश्यक पर्ने दैनिक उपभोग्य सामग्री अभाव हुन नदिने व्यवस्था मिलाउन पनि ध्यानाकर्षण गराएको छ । विश्वभर फैलँदै गएको कोभिड१९ संक्रमण नेपालमा समेत देखिएपश्चात्को विषम परिस्थितिमा त्यसको नियन्त्रणका लागि नेपाल सरकारले चालेका पछिल्ला कदमलाई आयोगले सकारात्मक रूपमा लिएको छ, विज्ञप्तिमा छ, नेपालको संविधानमा स्वास्थ्यको अधिकारलाई मौलिक हकको रूपमा उल्लेख गरिएको सन्दर्भमा वर्तमान जटिल परिस्थितिमा नागरिकको स्वास्थ्यप्रति जिम्मेवार हुनु सरकारको प्रमुख दायित्व हुन आउँछ ।कोभिड१९ संक्रमण एकअर्कामा नफैलियोस् भनी नेपाल सरकारले गरेको लकडाउन को सबै नागरिकले पूर्णपालना गरी घरभित्रै रहन तथा त्यसको अवज्ञा नगर्न पनि आयोगले आमनागरिकलाई आह्वान गरेको छ । अन्तर्राष्ट्रिय अधिकारवादी संस्था एमनेस्टी इन्टरनेसनलले पनि कोरोना संक्रमितको उपचारमा खटिने स्वास्थ्यकर्मीको सुरक्षाको उचित व्यवस्था नेपाललगायत दक्षिण एसियाली मुलुकलाई आग्रह गरेको छ । कोरोना संक्रमित बिरामीसँग पहिलो पटक स्वास्थ्यकर्मीले भेट्नुपर्ने भएकाले आवश्यक सुरक्षात्मक उपकरण दिनुपर्ने एमनेस्टीले बिहीबार जारी गरेको प्रेस विज्ञप्तिमा उल्लेख छ । उनीहरू र उनीहरूको परिवारलाई उचित प्रशिक्षण र मनोवैज्ञानिक सहयोग दिएर स्वास्थ्यकर्मीहरू सुरक्षित रहेको सुनिश्चित गर्नु राज्यको दायित्व हो, एमनेस्टीले भनेको छ । अफगानिस्तान, बंगलादेश, भारत, नेपाल र पाकिस्तानका स्वास्थ्यकर्मीले आफूहरूका लागि सुरक्षा प्रदान गर्ने उपकरणको अभाव भएको भन्दै चिन्ता व्यक्त गरिरहेको एमनेस्टीलाई जनाएको छ ।त्यस्तै एमनेस्टीले दैनिक रूपमा कमाएर खाने वर्गका लागि प्याकेज ल्याउन सुझाएको छ । भोकमरी र संक्रमणमध्ये एउटा छनोट गर्न कसैलाई बाध्य तुल्याउनु हुँदैन, विज्ञप्तिमा छ । श्रमिकलाई राहत देऊ नागरिक समाजका अगुवाहरूले दैनिक ज्यालादारीमा गुजारा चलाउँदै आएका श्रमिकहरू लकडाउनका कारण अप्ठेरोमा परेको भन्दै उनीहरूका लागि विशेष प्याकेज ल्याउन सरकारसँग माग गरेका छन् ।पूर्वप्रधानन्यायाधीशद्वय कल्याण श्रेष्ठ, सुशीला कार्कर्, त्रिभुवन विश्वविद्यालयका पूर्वउपकुलपति डा केदारभक्त माथेमा, दुर्गा सुवेदीलगायतले बिहीबार संयुक्त विज्ञप्ति जारी गर्दै न्यून आय भएकाहरूका लागि तुरुन्तै विशेष प्याकेज ल्याउन सरकारसँग माग गरेका हुन् । दैनिक ज्यालादारीमा आफ्नो र परिवारको जीवन निर्वाह गर्ने न्यून आय भएकाहरूका लागि तुरुन्तै विशेष प्याकेजको घोषणा गरियोस् भनी हामी सरकारसँग जोडदार माग गर्दछौं, विज्ञप्तिमा छ, रोगबाट बच्न खोज्दा भोक स्विकार्नुपर्ने बाध्यता नहोस् । सरकारले तुरुन्तै विशेष प्याकेज घोषणा गर्नुपर्ने र यस्तो प्याकेजमा निःशुल्क रासन, बेतनसहितको बिदा, बालबच्चाको स्कुलमा शुल्क मिनाहा, निःशुल्क उपचार आदि हुन सक्ने र जसलाई स्थानीय सरकारहरूमार्फत कार्यान्वयन गर्न सकिने उनीहरूको सुझाव छ । उनीहरूले कोभिड१९ नियन्त्रणका लागि नेपाल सरकारले हालैका दिनमा देखाएको गम्भीर चासो र लिएका कदम स्वागतयोग्य रहेको उल्लेख गरेका छन् । त्यस्तै कांग्रेस सभपति तथा पूर्वप्रधानमन्त्री शेरबहादुर देउवाले दैनिक ज्याला मजदुरी गरेर जीवन निर्वाह गर्नेहरूका लागि तत्काल विशेष राहत प्याकेज घोषणा गर्न माग गरेका छन् । उनले सामाजिक सञ्जाल ट्विटरमार्फत यस्तो आग्रह गरेका हुन् ।"
सुरक्षाकर्मीलाई स्वास्थ्य सुरक्षा छैन,"काठमाडौं (कास) सरकारले लकडाउन कार्यान्वयन गर्न सुरक्षाकर्मीलाई चौबिसै घण्टा फिल्डमा खटाए पनि तिनलाई पर्याप्त मात्रामा स्वास्थ्य सुरक्षाजन्य सामग्री उपलब्ध गराएको छैन । लकडाउन उल्लंघन गर्ने सवारी चालक, बिरामी वा बेवारिस व्यक्तिलाई नियन्त्रणमा लिँदा सुरक्षाकर्मी बिनासावधानी खटिइरहेका छन् ।लकडाउन कार्यान्वयनका क्रममा थुप्रै सवारी साधन नियन्त्रण र मानिस पक्राउ गरिरहेका प्रहरीले हातमा पञ्जासम्म लगाएका छैनन् । महानगरीय प्रहरी कार्यालयका प्रवक्ता एसएसपी श्याम ज्ञवालीले व्यक्तिगत सुरक्षा उपकरण नहुँदा जोखिम मोलेर काम गर्नुपरेको बताए । लकडाउन कार्यान्वयनमा खटिएको प्रहरीलाई व्यक्तिगत सुरक्षा उपकरणसहितका स्वास्थ्य सामग्री दिइएको छैन, एसएसपी ज्ञवालीले भने, बिरामीलाई अस्पताल पुर्याउनदेखि लकडाउन उल्लंघन गर्नेलाई नियन्त्रणमा लिँदासम्म बिनापञ्जा, बिनासावधानी काम गर्नुपरेको छ । लकडाउनपछि हरेक दिनजसो प्रहरीले १ हजार ५ सयभन्दा बढी सवारी र दर्जनौं मानिस पक्राउ गर्दै आएको छ । तर सवारी र मानिस नियन्त्रणमा लिँदा पञ्जा, मास्कजस्ता अत्यावश्यक स्वास्थ्यजन्य उपकरण प्रहरीमा पर्याप्त छैन । फिल्डमा खटिएकालाई एकचरण मास्क दिइए पनि मेडिकल मास्क दोहोयाएर लगाउँदा झनै हानिकारक हुन सक्छ । पर्याप्त मात्रामा मास्क नहुँदा त्यसैलाई धोएर लगाउनुपरेको सडकमै खटिएका एक प्रहरीले कान्तिपुरलाई बताए । ट्राफिक प्रहरीलाई पोसाक स्केलमै मास्क, पञ्जालगायतका सामान उपलब्ध हुन्छ तर अन्य प्रहरीलाई यो सुविधा छैन, लकडाउनका बेला काठमाडौंकै सडकमा भेटिएका एक प्रहरी अधिकृतले भने, जेनतेन चलेकै छ, संगठनले दिए लगाउने हो, नभए जस्तो भेटिन्छ, त्यस्तै लगाएका आएका छौं ।सशस्त्र प्रहरीले आन्तरिक रूपमै एक लाखजति मास्क उत्पादन गरेर फौजलाई वितरण गरिएको जनाएको छ । सेफ्टी फस्ट को अवधारणाअनुसार सुरक्षाकर्मीलाई स्वास्थ्य सावधानीप्रति मजबुद बनाएर फिल्डमा खटाउनुपर्ने पक्षमा आफूहरू रहेको गृह मन्त्रालयका प्रवक्ता केदारनाथ शर्माले बताए ।"
उच्चस्तरीय समितिमै समन्वय देखिन्न,"काठमाडौं (कास) सरकारले कोभिड१९ को सम्भावित संक्रमणविरुद्ध लड्न अन्तर्राष्ट्रिय समुदायसँग स्वास्थ्य उपकरण तथा व्यक्ति सुरक्षा सामग्री (पीपीई) माग गरे पनि निजी क्षेत्रबाहेक सरकारी तहमा कुनै प्रकारको समझदारी बन्न सकेको छैन । परराष्ट्र मन्त्रालयमा भारत, चीन महाशाखा हेर्ने भिन्न अधिकारीका अनुसार अघिल्लो साता छिमेकी दुवै देशलाई पत्र लेख्दै स्वास्थ्य उपकरण तथा पीपीई उपलब्ध गराइदिन अनुरोध गरिएको थियो तर चीन आफैं कोभिड१९ को महामारीको ठूलो संकटबाट भर्खर तंग्रिन लागेको छ भने भारत आफ्नै लागि स्वास्थ्य उपकरण र पीपीईको खोजीमा जुटेको छ । नेपालको आवश्यकता दुवै देशका लागि तत्कालको प्राथमिकता मा देखिँदैन । भारतले त नेपालको आवश्यकताअनुसार स्वास्थ्य सामग्री र पीपीई तत्काल दिन नसक्ने जानकारी दूतावासमार्फत परराष्ट्रलाई गराइसकेको छ । सरकारले गठन गरेको कोभिड१९ संक्रमण रोकथाम तथा नियन्त्रण उच्चस्तरीय समितिका सदस्य एवं परराष्ट्रमन्त्री प्रदीप ज्ञवालीले भने स्वास्थ्य सामग्री जुटाउन अन्तर्राष्ट्रिय तहमा समन्वय र संयोजन भइसकेको दाबी गरे । अब आवश्यक सामग्रीको सूची तयार गर्ने अथवा ती सामान कहिलेसम्म, कुन अनुपातमा आउँछन् भन्ने जिम्मा स्वास्थ्य मन्त्रालयको हो, उनले भने । परराष्ट्रले पीपीई, थर्मोमिटर, भेन्टिलेटरसहित आईसीयू सेटअपका लागि झन्डै २० प्रकारका सामग्री तत्काल चाहिने जानकारी भारत तथा चीन सरकारलाई गराएको थियो तर परराष्ट्रकै सम्बद्ध अधिकारी तथा दिल्ली र बेइजिङस्थित नेपाली दूतावासका कूटनीतिक अधिकारीले काठमाडौंमा स्वास्थ्य मन्त्रालयले गृहकार्य गर्नै नसकेको बताएका छन् ।"
सन्तानलाई जीवनपद्धति सिकाउने मौका,प्राडा निर्मला उप्रेती(गोकर्ण गौतमसँगको कुराकानीमा आधारित)
गाउँमा पालना भएन लकडाउन,"कोरोना संक्रमणको जोखिम रोक्न सरकारले मंगलबारदेखि गरेको लकडाउन सहरमा प्रभावकारी देखिए पनि ग्रामीण क्षेत्रमा भने कुनै प्रभाव परेको छैन । विदेशबाट फर्किएकाहरू बेरोकटोक गाउँघरमा घुमिरहेका छन् । पर्वत सदरमुकाम कुश्मा बजार पूर्वको गाउँमा बुधबार साँझ लक्ष्मी, सीता र सरु पौडेल डोकोमा मल ओसार्दै थिए । एकै परिवारका उनीहरूले मास्कसमेत लगाएका थिएनन् । कोरोना सहर बजारमा बस्नेलाई लाग्ने हो, लक्ष्मीले भनिन्, हामीले काम गर्नैपर्यो । यहाँ लकडाउनसकडाउन छैन । पर्वतका सबैजसो गाउँका बासिन्दा घरबाहिर निस्किने, विदेशबाट फर्केकाको सम्पर्कमा रहने क्रम घटेको छैन । गाउँका अधिकांश सर्वसाधारण अघिपछिजस्तै खेतबारी र वरपरका चिया पसलमा भेला हुने गरेका देखिन्छन् । गाउँमा सर्वसाधारणले आफ्नो दैनिकीमा कत्ति पनि परिवर्तन गरेका छैनन् । स्थानीय तहले गरेको सर्वेक्षणअनुसार दुई सातायता विभिन्न गाउँमा कोरोना प्रभावित मुलुकबाट आएकाको संख्या डेढ सय जनाभन्दा बढी छ । विदेशबाट फर्किएकाहरू बजार क्षेत्रभन्दा गाउँमा धेरै छन् । तर, उनीहरू सरकारले भनेजस्तो होम क्वारेन्टाइन मा बस्नुको सट्टा गाउँमा छरछिमेक र साथीभाई भेट्नमै व्यस्त छन् । बिहादी३ रानीपानीका शिक्षक रामप्रसाद पराजुलीका अनुसार गाउँमा हुने खेतीपाती तथा विकास निर्माणका काम रोकिएका छैनन् । कतिपयले प्रहरीको आँखा छलेर सवारीसाधनसमेत चलाएको उनले बताए । यता केही प्रभाव छैन, उनले भने, लुकीछिपी जिप मोटरसाइकल चलेकै छन् । बजार क्षेत्रमा लकडाउन प्रभावकारी बनाउन सशस्त्र प्रहरी र सेनाले समेत गस्ती गरिरहेका छन् । लकडाउन उल्लंघन गर्ने तीन जनालाई कारवाही पनि गरिएको छ । खेतीपातीमा रमाउँदै किसान तनहुँका किसानलाई भने यतिबेला चैते धान रोप्ने चटारो छ । लकडाउनको असर ग्रामीण क्षेत्र र किसानमा परेको छैन । किसान धान रोप्न खेतखेतमा पुगेका छन् । म्याग्दे२ माथिल्लो गुणादीका विष्णुबहादुर थापामगरले गाउँमा कुनै त्रास नभएको बताए । उनले भने, आज काम नगरे भोलि खान पाइँदैन । खेत रोपिसकेपछि हामी पनि घरमै बसौँला भनेर रोपाइँमा जुटेका छौँ । खेताला अभाव भएका बेला कोरोना संक्रमणको त्रासले सहरबाट युवायुवती गाउँ फर्किएका कारण खेती लगाउन सहज भएको किसानहरू बताउँछन् । पोखरामा व्यवसाय गर्दै आएका स्याङ्जाको बिरुवा गाउँपालिका६ चिन्नेबासका देवेन्द्र लम्साल यतिबेला घरको काममा व्यस्त छन् । उनी गाउमा कोरोनाबारे सचेतना फैलाउने साथै बाँझो जमिनलाई खनजोत गरि खेतीयोग्य बनाउनमा लागेका छन् । फुर्सद निकालेर व्यस्त हुदाँ पुस्तक पनि पढ्ने गरेको छु, उनले भने, आफू सचेत रहनुपर्छ तर, डराउनु हुँदैन । सहरबाट गाउँ फिर्नेको संख्या बढ्दो छ । यो मकै छर्ने, चैते धान रोप्ने समय हो । लकडाउनले सहर सुनसान भए पनि गाउँ चहलपहल छ । पुतलीबजार८ कोल्माका डिलकुमार भुजेलले पनि यतिबेला गाउँमा रहेर घरायसी काममा व्यस्त रहेको बताए । होमस्टे सञ्चालन गरे ५० हजार जरिवानालमजुङको स्मार्ट भिलेज घलेगाउँबासीले होमस्टेमा पर्यटक राखे ५० हजारसम्म जरिवाना तोकेका छन् । पर्यटन व्यवस्थापन समितिले गाउँ आएका पर्यटकलाई फर्काउनुपर्ने र अटेर गरेर होमस्टेमा राखेमा २० हजारदेखि ५० हजारसम्म जरिवाना तोकेको हो । लकडाउनका बेला सहरमा समय बिताउन गाह्रो भएको भन्दै केही व्यक्ति जिप र मोटरसाइकल चढेर बुधबार घलेगाउ पुगेका थिए । उनीहरूलाई फिर्ता पठाएर वैशाख १ सम्म कोही पर्यटक नराख्न उर्दी गरिएको र जरिवाना तोकेको समिति अध्यक्ष प्रेम घलेले बताए । छिमेकी गाउँमासमेत आवतजावतमा रोक लगाइएको छ । अत्यावश्यक सामान किन्न घेराबागलुङमा दैनिक उपभोग्य वस्तु खरिद बिक्रीका लागि पसलमा सोझै नजाने, भीड नगर्ने गरी सामान किन्ने व्यवस्थापन मिलाउन पसल अगाडि रेखांकन गरिएको छ । एउटा पसलमा बढीमा चार जनासम्म जान सक्ने गरी रेखा र घेरा बनाइएको हो । ग्राहकले घेरामा बसेर सामान माग्नुपर्नेछ । बागलुङ उद्योग वाणिज्य संघको सहयोगमा प्रशासन र प्रहरीले घेरा बनाएका हुन् । तोकिएको स्थानमा बसेर सामान माग्ने र दिने व्यवस्था गरिएको छ, प्रहरी उपरीक्षक नवराज भट्टले भने, लकडाउन कडाइका लागि हो । दिनभर प्रहरी र सेनाले बजारमा गस्ती गरिरहेका छन् । लकडाउनको प्रभाव बागलुङका ग्रामीण क्षेत्रमा पनि परेको छ । सुरक्षा निकायसँगै स्थानीय तहले क्वारेन्टाइनको व्यवस्थापन गरिरहेका छन् । मजदुरलाई सामग्री वितरणबागलुङको काठेखोला गाउँपालिकाले मजदुर परिवारलाई खाद्यान्न सहयोग गरेको छ । ज्यालामजदुरी गरी जीविकोपार्जन गर्दै आएकालाई सहयोग गरिएको अध्यक्ष अमर थापाले बताए । पहिलो चरणमा १३ परिवारलाई २५ केजी चामल, २ केजी नुन र ३ केजी दाल दिइयो, थापाले भने । पूर्वी नवलरासीका सबै आठ स्थानीय तहले विदेशबाट फर्किएकाको विवरण संकलन सुरु गरेका छन् ।"
जब मुख्यमन्त्री औषधि छर्न निस्किए,"चढ्दो गर्मीमा सर्लक्कै ज्यान छोप्ने पहिरनमा दुई व्यक्ति देखिए । एकअर्कालाई हेरेर मुखामुख गरे । पोखरा महानगरपालिकाको कार्यालयभित्र थिए, गण्डकी प्रदेशका मुख्यमन्त्री पृथ्वी सुब्बा गुरुङ र नगरप्रमुख मानबहादुर जीसी । हेलमेट, चस्मा, मास्क, रेनकोट र बुट लगाएर दुवैले स्प्रे मेसिन बोके । एक हातले पम्प गर्दै अर्को हातले औषधि छर्किए । कोभिड१९ को संक्रमण रोक्न उनीहरूले जीवाणुनाशक औषधि छर्किएका हुन् । यो अभियान महानगरले बिहीबार आफ्नै कार्यालयमा सुरु गरेको थियो । त्यसपछि औषधि छर्दै मुख्यमन्त्री र नगरप्रमुख सडकमा निस्किए । मुख्यमन्त्री गुरुङ औषधि छर्दै न्युरोड डुले । बाटोमा पर्ने अस्पताल, एटीएम मेसिन, पसलका सटरलगायत मानिसको निरन्तर सम्पर्क हुने स्थानमा उनले औषधि छरे । महानगरले बिहीबार नै जिल्ला प्रशासन कार्यालय, जिल्ला प्रहरी कार्यालय र विभिन्न अस्पतालमा औषधि छर्कियो । कोभिड१९ को त्रास रहँदासम्मै भीडभाड हुने, सेवाग्राही बढी आउने अस्पताल, सरकारी कार्यालयलगायत ठाउँमा जीवाणुनाशक औषधि छर्किने महानगर प्रमुख जीसीले बताए ।मुख्यमन्त्री गुरुङले कोभिड१९ रोकथाम तथा नियन्त्रण राष्ट्रिय समन्वय समितिसँगको सहकार्यमा प्रदेशमा पनि योजना बनाइएको जानकारी दिए । उनले गण्डकी प्रदेशमा विदेशबाट हालै आएकाको तथ्यांक खोजी भइरहेको बताए । जिल्ला प्रहरी कार्यालय र स्थानीय तहसँगको समन्वयमा उनीहरूको खोजी भइरहेको छ, मुख्यमन्त्री गुरुङले भने, अब विदेशबाट आउनेलाई सरकारले व्यवस्थापन गरेको क्वारेन्टाइनमा पठाउँछौं । उनले संक्रमण भेटिए पहिले आइसोलेसन र पछि डेडिकेटेड अस्पतालमा राख्ने जानकारी दिए । यसअघि प्रदेशले लेखनाथ लायन्स सामुदायिक अस्पताल, फूलबारीको आर्मी अस्पताल र बाटुलेचौरको मातृशिशु अस्पताललाई डेडिकेटेड आइसोलेसन अस्पताल बनाउने निर्णय गरेको थियो । ती अस्पतालमा पूर्वाधार थप्न ३ करोड १३ लाख रुपैयाँ प्रदेशले विनियोजन गरेको छ । लकडाउन सुरु भएपछि कामदार अभावले अस्पताल तयार गर्न नसकिएको मुख्यमन्त्री गुरुङले बताए । उनका अनुसार तत्काललाई पोखरा स्वास्थ्य विज्ञान प्रतिष्ठानको अस्पताललाई नै डेडिकेटेड आइसोलेसन अस्पताल बनाउने प्रदेशले निर्णय गरेको छ । कोभिड१९ रोकथाम तथा नियन्त्रण आकस्मिक कोषमा प्रदेश सरकारले १५ करोड रुपैयाँ छुट्याएको छ । प्रदेशका मन्त्रीले ११ महिनाको तलब, सांसदले न्यूनतम १५ दिनको तलब कोषमा सहयोग गर्नेछन् । विभिन्न व्यक्ति तथा संघसंस्थालाई पनि सहयोग गर्न प्रदेशले आह्वान गरेको छ । कोभिड१९ बाट कोही संक्रमित भइहाले उपचारमा खटिने स्वास्थ्यकर्मीका लागि व्यक्तिगत सुरक्षा सामग्री (पीपीई) आइतबारसम्म आइसक्ने मुख्यमन्त्री गुरुङले बताए । पीपीई लिएर शनिबारसम्म कार्गो जहाज चीनबाट आउँछ र आइतबारबाट सबै प्रदेशको केन्द्रमा सैनिक हेलिकप्टरबाट सामग्री पुर्याउने संघीय सरकारको तयारी छ, उनले भने । पोखरामा कोभिड१९ परीक्षण गर्ने प्रयोगशाला खोल्ने निर्णय संघीय सरकारले गरे पनि उपकरण आउन बाँकी छ । उपकरण आइसकेपछि पोखरा स्वास्थ्य विज्ञान प्रतिष्ठानमै राख्ने, त्यहाँ नभए क्षयरोग केन्द्रमा राख्ने प्रदेशको योजना छ । इटाली र स्पेनको जस्तो स्थिति भयो भने हामीलाई जनशक्तिको अभाव हुन सक्छ, मुख्यमन्त्री गुरुङले भने, चीन सरकारसँग जनशक्ति माग गर्यो भने त्यहाँबाट आउन सक्छन् । यो स्थानीय, प्रदेश सरकार सबै मिलेर गर्नुपर्छ । महानगर प्रमुख जीसीले अत्यावश्यक कामबाहेक बाहिर ननिस्कन र सरकारले थालेको अभियानमा सघाउन महानगरवासीलाई आग्रह गरेका छन् । महानगरमा पहिलो चरणमा १ सय लिटर जीवाणुनाशक औषधि ल्याई छर्न थालिएको महानगरका स्वास्थ्य महाशाखाका प्रमुख हेमन्त शर्मा पौडेलले बताए । आवश्यकताअनुसार खरिद गरी मुख्यमुख्य स्थानमा औषधि छर्किन्छौं, उनले भने ।"
राउटे निस्फिक्री,"वरपरका बासिन्दा कोभिड१९ को संक्रमणबाट सतकर्ताका लागि धेरैजना भेला हुँदैनन् । धेरैले मुख ढाकेर मास्क लगाएका छन् । तर राउटेको बस्ती निस्फिक्री देखिन्छ । न सतर्कता छ न चिन्ता ।सरकारी निकायले पनि कोरोनाको संक्रमण जोगिन राउटे बस्तीमा चेतनामूलक कार्यक्रम गर्न भ्याएका छैनन् । भेरीगंगा नगरपालिका२, सत्तरीमा बस्दै आएका राउटेको सदरमुकाम वीरेन्द्रनगर आवतजावत बाक्लै हुन्छ । सावधानीका उपाय नअपनाउँदा सिंगो बस्ती नै जोखिममा रहेको स्थानीय कमल केसीले बताए । गाउँका हामी धेरै जनाले सावधानीका लागि मास्क लगाउँछौं, चहलपहल र भीडभाडमा जान छाडेका छौं, उनले भने, तर, राउटेलाई कुनै मतलब छैन । सत्तरीका स्थानीयले राउटेलाई बाहिर आउजाउ गर्नबाट रोक्न स्थानीय प्रशासन र नगरपालिकासँग अनुरोध गरेका छन् । राउटेले सतर्कताका कुरा बुझिसकेका छैनन्, त्यसले हामी पनि त्रासमा छौं, उनले भने, सरकारले केही समयका लागि पर्याप्त खाद्यान्नको व्यवस्था गरिदिए उनीहरूको वीरेन्द्रनगर र अन्य ठाउँमा आउजाउ बन्द हुन्थ्यो । सत्तरीका रुद्रबहादुर खत्रीले राउटे समुदाय साघुँरो ठाउँमा धेरैजना बस्ने भएकाले संक्रमण कतैबाट आइपुगे उच्च जोखिममा सुरुमा उनीहरू नै रहेको बताए । हामीले हिँडडुल बन्द गरिसक्यौं, उनले भने, तर, उनीहरू जथाभाबी हिँड्दा गाउँमा पनि संक्रमणको जोखिम छ । उनका अनुसार राउटे समुदायले बाटोमा गाडी रोकेर पैसा र खाने कुरा माग्दै आएका छन् । भारतबाट फर्कने स्थानीयको लर्को चलिरहेको बेला राउटेहरू जथाभावी बाटोमा बसेर माग्ने क्रम बढेको उनले बताए । राउटे समुदायको भेटघाट अन्य समुदायमा बढी भएकाले गाउँले त्रसित बनेको केसी बताउँछन् । एक जनालाई संक्रमण भए समुदायलाई जोगाउन मुस्किल अवस्था छ, उनले भने, सरकारी निकायले सचेतनासँगै मास्क र सरसफाइका सामग्री तत्काल वितरण गर्न जरुरी छ । राउटे प्रतिष्ठानकी अध्यक्ष सत्यदेवी खड्काले कोरोनाको त्रास बढेयता राउटे बस्तीमा कुनै सरकारी निकायका प्रतिनिधि नगएको बताइन् । उनका अनुसार राउटेहरू एउटै झुप्रामा १५ जनासम्म बसिरहेका छन् । भुइँमा सबैजना लस्कर लागेर सुत्छन्, बस्तीमा अन्य स्वास्थ्य समस्याको जोखिम पनि बढिरहेको छ, उनले भनिन्, आउजाउ गर्नबाट रोक्न सके कोरोनाको संक्रमणको जोखिम कम हुन्थ्यो । उनले बस्तीमै क्वारेन्टाइन निर्माण गर्न माग गरिएको बताइन् । विभिन्न निकायमा राउटेको स्वास्थ्य परीक्षण र साबुनपानीको व्यवस्था गर्न आग्रह गरिए पनि बेवास्ता भएको अध्यक्ष खड्काको गुनासो छ । विभिन्न बहानामा दिनदिनै बस्तीमा छिर्ने सरकारी र गैरसरकारी अधिकारी तीन सातादेखि आएका छैनन्, उनले भनिन्, सरकारले उनीहरूलाई पुग्ने बस्दोबस्तीका सामान केही समयका लागि व्यवस्था गर्न सके हिँडडुल गर्नबाट रोक्न सकिन्थ्यो । विभिन्न सरकारी र गैरसरकारी निकायले चालु आर्थिक वर्षमा मात्र करिब एक करोड रुपैयाँ राउटे बस्तीमा खर्चिएका छन् । तर, कोरोनाबारे सचेतना जगाउनसमेत कोही नआएको राउटे महामुखिया मैनबहादुर शाहीले बताए । खानाको जोहो गर्न बस्तीबाट बाहिर निस्कनै पर्यो, उनले भने, त्यसैले जनतालाई कतै नजाउ भन्न सकिएको छैन । उनले आफूलाई पनि कोरोनाबारे धेरै कुरा थाहा नभएको बताए ।"
स्थानीयस्तरमै पीपीई,"स्थानीय पीपीई भरपर्दो छैन : स्वास्थ्य मन्त्रालय स्थानीय कच्चा पदार्थ प्रयोग गरेर बनाइएको पीपीई कोभिड संक्रमणका बिरामी उपचार गर्न गुणस्तरीय नभएको स्वास्थ्य मन्त्रालयले जनाएको छ । चिकित्सक र स्वास्थ्यकर्मीको मनको सन्तोकका लागि प्रयोग गर्न सकिने भए पनि यसबाट सजिलै मानव शरीरमा भाइरस छिर्न सक्ने मन्त्रालयका प्रमुख विशेषज्ञ डा रोशन पोखरेलले बताए । उहाँहरूले बनाएको पीपीई ज्वरो क्लिनिकमा सम्म लगाउन सकिन्छ, उनले भने, पोजिटिभ केस हेर्नलाई सुरक्षित छैन । आफ्नो सुरक्षाका लागि आफैं पीपीई बनाउनेलाई मन्त्रालयले कुनै रोकावट नगर्ने उनले बताए । अहिले अभावको स्थितिमा अस्पतालले पीपीई बनाउन गरेका प्रयास प्रशंसनीय छन् तर यो विश्व स्वास्थ्य संगठनको मापदण्डअनुसार बनेको छैन । कोभिडकै बिरामी हेर्ने भनेर तोकिएका अस्पतालमा भने पुग्दो मात्रामा पीपीई पठाइसकिएको उनले बताए ।"
रगत जुटाउन मोबाइल भ्यान,"कोभिड१९ को प्रभाव रगत संकलनमा पनि परेको छ । मंगलबारदेखिको एक साता लामो लकडाउनका कारण रक्तदाता बाहिर निस्कन सकेका छैनन् । एक सातादेखि कुनै पनि कार्यक्रम नभएको नेपाल रेडक्रस सोसाइटीले जनाएको छ । सोसाइटीको रक्तसञ्चार केन्द्रमा दैनिक दुई सयदेखि तीन सय ५० युनिटसम्म रगत माग आउने गरेको थियो । अहिले ३० देखि ५० युनिट माग भइरहेको जनाइएको छ । मंगलबार २३ युनिट र बुधबार २८ युनिट संकलन भयो, केन्द्रकी निर्देशक मनिता राजकर्णिकारले भनिन्, माग र संकलन दुवै कम भएको छ । रगत अभाव हुन नदिन केन्द्रले शुक्रबारदेखि भ्यान नै परिचालन गरेर रगत संकलन गर्ने भएको छ । रगत अभावको भयावह स्थिति आउन नदिन योजना बनाउँदै छौं, उनले भनिन्, लकडाउनमा पनि रगत संकलनमा कमी नहोस् ।अहिले अफिसमै बोलाएर वा रक्तदाताको घरमै गएर रगत संकलन गरिरहेको भक्तपुर शाखाका सभापति मनोजकुमार थापाले बताए । पहिले जिल्लामा सातामै १५ देखि २० वटा कार्यक्रम हुँदा ५ सय पाउन्ड संकलन हुने गरे पनि अहिले मुस्किल भएको उनको भनाइ छ । कोरोनाका त्रासले कार्यक्रम रद्द भयो, अहिले देशव्यापी नै लकडाउन छ, उनले भने, बुधबार २५ पाउन्ड मात्र रगत संकलन गर्न सक्यौं । ललितपुर शाखाका सभापति बाबुराजा महर्जनका अनुसार हाल रगतको मागसँगै संकलन पनि घटेको छ । अत्यावश्यक अप्रेसन नगर्न भनेपछि रगतको मागमा केही कमी आएको छ, उनले भने, तर आएको माग पनि पुर्याउन मुस्किल छ । शाखाले रगत संकलन गर्न सम्पर्क गरेर रक्तदाताकै घरमा जाने र बिरामीले नै रक्तदाता ल्याउने गरेको उनले सुनाए । शाखामा पहिले ५० देखि एक सय पाउन्ड रगतको माग आउने गरे पनि अहिले २० पाउन्डको माग आइरहेको छ ।नेपाल स्वयंसेवी रक्तदाता समाजका अध्यक्ष प्रेमसागर कर्माचार्यले लकडाउनको अवस्था भएकाले प्रसूति तथा दुर्घटनाका केसमा मात्र रगतको माग आइरहेको बताए । उनका अनुसार पहिले २० जनाभन्दा बढी बिरामी रगतका लागि आउने गरे पनि हाल १० जनाले सम्पर्क गर्ने र ५ जना मात्र लिन आउँछन् । रक्तदातालाई कार्यालयमै ल्याएर रगत संकलन गरिरहेका छौं र बिरामीकहाँ पुर्याउँछौं, उनले भने । रगतको मागमा कमी आएकाले आपूर्तिमा समस्या नभएको उनले बताए ।"
तयारी अवस्थामा हब अस्पताल,"कोरोना भाइरस (कोभिड१९) संक्रमण महामारीका रूपमा फैलिइहाले उपचार गर्न तयार रहेको हब अस्पतालहरूले बताएका छन् । सरकारले कोभिड लक्षणका बिरामी उपचारका लागि नर्भिक, स्टार, वयोधा, अल्का, ह्याम्स, बीएन्डबी, न्युरो, अल्का र सुमेरु गरी नौ वटा निजी हब अस्पताल तोकेको छ । ती अस्पतालले ज्वरो क्लिनिकदेखि आईसीयूसम्म छुट्याएका छन् । सबै अस्पतालमा ६० बेडको आईसीयू छुट्याइसकेको एसोसिएसन अफ प्राइभेट हेल्थ इन्स्टिच्युट अफ नेपाल (अफिन) का महासचिव हेमराज दाहालले बताए । हामीले उपचार गर्दैनौं भनेका छैनौं, उनले भने, सुरक्षा सामग्री नहुँदा स्वास्थ्यकर्मीको मनोबल बढेको छैन, बजारमा मास्कसमेत पाइँदैन, पीपीई त टाढाको कुरा । ज्वरो क्लिनिकमा बिरामी जाँच्ने चिकित्सक, शंकास्पद बिरामीका नमुना परीक्षणका लागि स्वाब निकाल्ने स्वास्थ्यकर्मी र आइसोलेसनका लागि आवश्यक सामग्री अभावमा काम गर्ने उत्साह नभएको चिकित्सकहरूको गुनासो छ । अहिले कतिपय अस्पतालले आफ्नै ढगंले स्थानीय मास्कदेखि पीपीई बनाएर काम गरिरहेका छन् । अनिवार्य रूपमा ज्वरो क्लिनिक राखेर बिरामी नफर्काउन सरकारले तोकेका नौ हब अस्पताललाई अफिनले निर्देशन दिइसकेको महासचिवव दाहालले बताए । कुनै अस्पतालले ज्वरोका बिरामी हेर्दिनँ भनेर रिफर गर्न पाउँदैन, उनले भने, शंकास्पद भए टेकुमा स्वाब पठाउनुपर्छ र सम्भव भएसम्म निमोनिया र ज्वरोको आफैं उपचार गरेर मात्रै अन्यत्र पठाउनुपर्छ । एक सय बेडभन्दा माथिका अस्पतालले पाँच बेड छुट्याउनैपर्ने उनले बताए ।सानेपास्थित स्टार अस्पतालमा पनि ज्वरो क्लिनिक राखेर बिरामी जाँच भइरहेको छ । शंकास्पदको नमुना परीक्षणका लागि टेकुस्थित राष्ट्रिय जनस्वास्थ्य प्रयोगशालामा पठाउने गरिएको छ । मास्क, सेनिटाइजर र पीपीई आफैं बनाएर स्वास्थ्यकर्मी सुरक्षित राख्ने प्रयास गरिएको अस्पतालका प्रबन्ध निर्देशक डा शैल रुपाखेतीले बताए । कोभिड लक्षण भएका बिरामी आइहाले पाटन अस्पतालसँग सहकार्य गरी उपचार गर्ने व्यवस्था छ । अस्पतालमा दुई बेड आईसीयू र अब्जरभेसन वार्ड तयार गरिएको उनले बताए । धापासीस्थित ग्रान्डी अस्पतालले शंकास्पद बिरामी भर्ना गर्न आइसोलेसन र ११ बेडको आईसीयू छुट्याएको छ । ३० बेडको ज्वरो वार्ड राखेर नियमित बिरामी हेरिरहेको अस्पतालका निर्देशक डा चक्रराज पाण्डेले बताए । बिरामी हेर्ने स्वास्थ्यकर्मीदेखि लुगा धुने, सफा गर्ने कर्मचारी जोखिममा रहेको उनको भनाइ छ । बिरामी हेर्ने चिकित्सक र नर्सलाई कोभिड संक्रमण भइहाले अस्पतालले निःशुल्क उपचार गर्ने सर्तमा काम बोलाइएको छ । अस्पतालले स्वास्थ्यकर्मीको मनोबल बढाउन आफैं पीपीई सिलाइरहेको छ । पानी नछिर्ने कपडा ल्यायौं र अस्पतालमै टेलर बोलाएर सिलायौं, उनले भने, महँगोमा भए पनि एन५ मास्क किनेर स्वास्थ्यर्मीलाई दिएका छौं, बिरामी फर्काइएको छैन । थापाथलीस्थित नर्भिक अस्पतालमा ज्वरो क्लिनिकसहित १५ बेडको आइसोलेसन वार्ड तयार गरेको छ । शंकास्पद बिरामीलाई स्वाबको रिपोर्ट नआएसम्म अब्जरभेसन वार्डमा राखिने अस्पतालका प्रबन्धक आरपी मैनालीले बताए । कोभिडकै बिरामी राख्नुपरे पनि हामी राख्न सक्छौं, उनले भने । जावलाखेलस्थित अल्का अस्पतालले पनि ज्वरो क्लिनिक राखेर बिरामी हेरिरहेको छ । ५० बेडभन्दा माथिका अन्य अस्पतालले पनि व्यवस्थापन मिलाइरहेको अफिनका अध्यक्ष वसन्तकुमार चौधरीले जानकारी दिए । अन्य बिरामी सिफ्ट गरेर भए पनि निमोनिया र ज्वरोका बिरामी हेर्न अस्पतालहरूलाई अनुरोध गरेका छौं, उनले भने, पूर्वाधार र सुरक्षा सामग्री भए सबैले सरकारी मोडलमा काम गर्न तयार छन् । सरकारले हब अस्पतालाई कोभिड परीक्षण गर्ने र बिरामी भर्ना गर्ने जिम्मेवारी दिएको छैन । कोभिड लक्षणका बिरामी आए आइसोलेसनमा राख्न, स्वाब टेकु पठाउन र रिपोर्ट पोजिटिभ आए सरकारले तोकेका चार वटा स्याटलाइट अस्पतालमा रिफर गर्न निर्देशन दिइएको छ ।"
नगर जुटे आइसोलेसन कक्षमा,"खरिपाटी क्वारेन्टाइनमा ९६ जनाचाँगुनारायण नगरपालिका७ खरिपाटीस्थित विद्युत् प्राधिकरण तालिम केन्द्रको क्वारेन्टाइनमा बस्नेको संख्या ९६ पुगेको छ । थाई एयरवेज र एयर इन्डियाले शनिबार काठमाडौं ल्याएका ६४ जना, सिंगापुर, ओमान, अस्ट्रेलियाबाट आएका ९ जनालाई क्वारेन्टाइनमा राखिएको हो । बुधबार भारत र बंगलादेशबाट काँकडभित्ता हुँदै नेपाल भित्रिएका २३ नेपाली पनि क्वारेन्टाइनमा रहेको महानगरीय प्रहरी परिसर प्रमुख एसपी सबिन प्रधानले बताए । विदेशबाट आएकाहरू अनिवार्य १४ दिन क्वारेन्टाइनमा बस्नुपर्ने विश्व स्वास्थ्य संगठनको मापदण्ड छ ।"
"एम्बुलेन्स छन्, चल्दैनन्","ललितपुर महानगरपालिकाको हाताभित्र एउटा एम्बुलेन्स पार्किङ गरी राखिएको छ । गत वर्ष भारत सरकारले गणतन्त्र दिवसमा सहयोग गरेको उक्त एम्बुलेन्स अहिले सञ्चालनमा छैन । सरकारले कोरोना भाइरस (कोभिड१९) को सम्भावित संक्रमणबाट बच्न अत्यावश्यक सेवा चुस्तदुरुस्त राख्ने निर्णय गरेकै बेला महानगरमै एम्बुलेन्स थन्किएको छ । भारतले नै सहयोग गरेको अर्को एम्बुलेन्स पनि बिग्रिएको छ, जुन लिलामी गर्ने तयारी भइरहेको महानगरले जनाएको छ ।जिल्ला जनस्वास्थ्य कार्यालय ललितपुरका अनुसार महानगरमा २०, महालक्ष्मी नगरपालिकामा ४ र गोदावरी नगरपालिकामा ३ गरी जिल्लामा ३८ वटा एम्बुलेन्स दर्ता छन् । तीमध्ये १० वटा सञ्चालनमै छैनन् । काठमाडौंमा मात्र २ सय एम्बुलेसन्स दर्ता छन् । तीमध्ये आधा पनि सञ्चालनमा छैनन् । भक्तपुरमा भने दर्ता भएका ४६ मध्ये आठ वटा सञ्चालनमा छैनन् । सरकारले एम्बुलेन्सलाई अत्यावश्यक सेवाअन्तर्गत राखे पनि त्यसको महसुस गर्न नपाएको पाटन मुल्सी टोलका ५९ वर्षीय भिर्गुनाथ ठाकुरले बताए । एक्कासि पेट दुखेर सहन नसक्ने अवस्थामा थिएँ, उनल भने, एम्बुलेन्स नभएपछि मोटरसाइकलमा लिफ्ट मागेर अस्पताल जानुपर्यो । मंगलबजार हखाः टोलको एम्बुलेन्स पनि वर्षौंदेखि थन्किएको छ । ललितपुर महानगरपालिकाका प्रवक्ता राजु महर्जनले बिग्रिएका एम्बुलेन्स चाँडै सञ्चालनमा ल्याउने तयारी भइरहेको बताए । नेपाल एम्बुलेन्स सेवाका कार्यकारी प्रमुख अमित जोशी सरकारको प्रत्यक्ष निगरानीमा एम्बुलेन्स सञ्चालनमा ल्याउनुपर्ने बताउँछन् । अहिले दर्ता गर्यो, बिग्रिएपछि त्यसै थन्क्याउने गरेको छ, उनले भने, निगरानी नहुँदा एम्बुलेन्स अन्य काममा प्रयोग भइरहेका छन् ।एम्बुलेन्स व्यवस्थापन, अनुगमन तथा रेखदेख गर्न सम्बन्धित नगरप्रमुखको संयोजकत्वमा अनुगमन समिति छ । समितिले एम्बुलेन्स सेवा पारदर्शी, सरल, भरपर्दो र व्यवस्थित रूपमा सञ्चालन गरेनगरेको, चालकले पालना गर्नुपर्ने आचारसंहिता लागू गरेनगरेको, सेवाग्राहीको गुनासो तथा उजुरी आएमा सुनुवाइ, समीक्षा बैठक गर्नुपर्छ तर त्यसो गरेको पाइँदैन । काठमाडौं महानगरपालिकाका प्रवक्ता ईश्वरमान डंगोलले निजी संस्थासँगको सहकार्यमा १० वटा एम्बुलेन्स सञ्चालन गरिरहेको बताए । महानगरबाहिर दुई वटा सञ्चालनमा छन्, उनले भने, महानगरभित्र सञ्चालित एम्बुलेन्सलाई निगरानीमा ल्याउने तयारी भइरहेको छ ।गाउँपालिकामा अभावस्थानीय तहमा जनप्रतिनिधि आएको झन्डै तीन वर्ष बित्न लागिसक्दा पनि ललितपुरको वाग्मती गाउँपालिकामा एउटा पनि एम्बुलेन्स छैन । ललितपुर दक्षिणी भेगका स्थानीय बासिन्दा बिरामी पर्दा दूध र तरकारीको गाडीमा कष्टकर यात्रा गरी सहरका अस्पताल पुग्न बाध्य छन् । गाउँपालिका प्रमुख वीरबहादुर लोप्चनले कम्पनीलाई एम्बुलेन्स खरिद गर्न रकम बुझाइसकेको बताए । चैत मसान्तभित्रमा ल्याइसक्ने उनले बताए । दुर्गम पहाडी भेग भएका प्रत्येक गाउँपालिकामा कम्तीमा दुई एम्बुलेनस अनिवार्य चाहिने जिल्ला जनस्वास्थ्य कार्यालय ललितपुरका एम्बुलेन्ससम्बन्धी टेक्निसियन उपेन्द्र अर्यालले बताए । चालकलाई पनि तालिमको आवश्यकता छ, उनले भने ।"
ध्यान दिनैपर्ने तीन विषय,"मुलुकमा कोरोना भाइरस (कोभिड१९) को संक्रमण फैलिन नदिन नागरिकहरूले दुःखसुख घरमै बसेर सरकारको प्रयत्नलाई सघाइरहँदा सरकारी निकायहरूको तयारी भने पर्याप्त र भरपर्दो देखिएको छैन । अहिलेको असामान्य अवस्थामा जसरी युद्धस्तरमा तयारी र रोकथामका कार्यहरू हुनुपर्ने हो, त्यो भइरहेको छैन । घोषणा नगरिए पनि अढाई करोडभन्दा बढी नागरिक बन्दीजस्तै भएर बस्नुपरेको यो समय आफैंमा आपत्काल हो, यस्तो बेला सरकारको गति पनि त्यहीअनुरूप तीव्र हुनुपर्छ । लकडाउन संक्रमण फैलिन नदिने एउटा उपाय हो, तर सम्पूर्ण समाधान होइन । त्यसैले, मुलुकको अवस्था थप जटिल बन्न नदिन सरकारले आफ्ना संयन्त्रहरूलाई प्रभावकारी ढंगले युद्धस्तरमा परिचालन गर्नुको विकल्प छैन । सरकारी निकायबीच उचित समन्वय नभएको मात्र होइन, सूचना प्रणालीसमेत प्रभावकारी नरहेको दृष्टान्त बुधबारका दुई घटनाले देखाएका छन् । पहिलो, सञ्चार माध्यमहरूमा मुलुकभित्र तेस्रो व्यक्तिमा पनि कोभिड१९ संक्रमणको पुष्टि भएको खबर दिउँसो फैलिसक्दा पनि शुक्रराज ट्रपिकल तथा सरुवा रोग अस्पताल, टेकुमा कार्यरत चिकित्सक र निर्देशकलाई त्यसबारे पत्तो थिएन । जबकि, ती बिरामी त्यहीँ उपचार गराइरहेका थिएछन् । दोस्रो, ती संक्रमित व्यक्ति कतार एयरवेजबाट आएको अफवाह निकै बेर फैलिरह्यो । अपराह्नको पत्रकार सम्मेलनमा स्वास्थ्यमन्त्री भानुभक्त ढकालले पनि त्यही गलत जानकारी दिएपछि उक्त उडानबाट आएका सबै त्रस्त भए । पछि मन्त्रालयले त्यसलाई सच्याउँदै भन्यो ती व्यक्ति संयुक्त अरब इमिरेट्सबाट आएका हुन् । यसबाट थाहा हुन्छ विभिन्न सरकारी निकाय मात्र होइन, स्वास्थ्य मन्त्रालय अन्तर्गतका विभागहरूबीच पनि राम्रो समन्वय छैन । संक्रमित बिरामीको उपचार गरिरहेकै अस्पताललाई पनि बेलैमा सूचना नदिनुले हाम्रो प्रणालीमा रहेको त्रुटि औंल्याउँछ । यसबारे चिकित्सकहरूले संक्रमित व्यक्तिबारे मन्त्रालयले १४ घण्टाभन्दा बढी सूचना लुकाएको भन्दै आपत्ति जनाएका छन् । बिरामीको उपचारमा संलग्न चिकित्सकलाई संक्रमणको स्थिति लुकाउँदा त्यसले निम्त्याउन सक्ने जोखिमको आकलन सम्बन्धित अधिकारीहरूले नगर्नु उदेकलाग्दो छ । नेतृत्वको कौशल चाहिने नै यस्तै बेला हो । यति विषम परिस्थितिसित जुध्न समयमा सही सूचनाको महत्त्वपूर्ण भूमिका हुन्छ । चाहे नागरिक स्तरमा होस् या नीतिनिर्माण र कार्यान्वयन तहमा, समयमै प्राप्त सही सूचनाका भरमा मात्र उचित निर्णय लिन सकिन्छ । त्यसैले, अफवाह फैलन नदिन र सबैलाई उचित निर्णय लिनसक्ने बनाउन सरकारले सूचना प्रणालीलाई व्यवस्थित र प्रभावकारी बनाउनैपर्छ ।दोस्रो, विश्व स्वास्थ्य संगठनको आग्रह र हाम्रो आफ्नै वस्तुगत आवश्यकताका बावजुद सरकारले कोरोना परीक्षण र निगरानीको दायरा बढाएको छैन । पछिल्ला दिनमा जुन रूपमा संक्रमित देशहरूबाट नागरिक भित्रिए, त्यही अनुसार संक्रमण नफैलियोस् भनेर परीक्षणको मात्रा बढाउनैपर्छ । तर, राष्ट्रिय जनस्वास्थ्य प्रयोगशालाले पछिल्ला दुई दिनमा ७७ वटा मात्रै नमुना परीक्षण गरेको छ । प्रयोगशालाको परीक्षण क्षमताअनुसार दिनकै सयौं शंकास्पदको परीक्षण गर्नुपर्छ । जति धेरै परीक्षण गर्यो, त्यति धेरै संक्रमितहरू पत्ता लाग्न सक्छन् । र, जति धेरै संक्रमित पत्ता लगायो, प्रकोप फैलिन नदिन त्यति प्रभावकारी रणनीति बनाउन सकिन्छ । त्यसैले प्रयोगशालाको पूर्वाधार र जनशक्ति बढाएर, यसलाई प्रदेशहरूमा विस्तार गरेर, आवश्यक किटहरू किनेर र परीक्षणका लागि जिल्लाबाट संकलित नमुना हेलिकप्टरमा ओसार्ने व्यवस्था गरेर भए पनि सरकारले सक्दो बढी व्यक्तिको परीक्षण गर्ने व्यवस्था मिलाउनैपर्छ । संक्रमित देखिएका व्यक्तिहरूको परिवार र उनीहरूको सम्पर्कमा आएकाहरू पत्ता लगाएर निगरानीमा राख्ने तथा परीक्षण गर्ने काम भएकै छैन । लक्षण नदेखिए पनि संक्रमण भएको हुनसक्ने भएकाले उनीहरूको परीक्षण जरुरी भएको तथ्य सरकारले बुझ्नुपर्छ । पछिल्लो समय कोरोना प्रभावित मुलुकबाट स्वदेश आएका नागरिकको अभिलेख पनि राम्ररी राखिएको छैन । उनीहरूलाई घरमै क्वारेन्टाइनमा बस्न भनिए पनि त्यसको अनुगमन गरिएको छैन । अलग्गै बस्न नमान्नेलाई विधिको प्रयोग गर्दै जसरी हुन्छ क्वारेन्टाइनमा राख्ने दायित्व सरकारको हो । यसबाट उत्पन्न हुनसक्ने परिस्थिति सम्बन्धित व्यक्तिका लागि मात्र होइन, उक्त समुदाय र मुलुककै लागि घातक हुने भएकाले यस्ता विषयमा सरकारले कामचलाउ शैली अपनाउनु हुँदैन । यस्ता कामकारबाहीलाई व्यवस्थित गर्न उचित संयन्त्र बनाएर परिचालन गर्नैपर्छ ।तेस्रो, अहिलेको अवस्थामा अग्रपंक्तिमा रहेर संक्रमणसित जुध्ने तथा बिरामीको उपचारमा खटिने स्वास्थ्यकर्मीको सुरक्षा एकदमै महत्त्वपूर्ण विषय हो । तर उनीहरूका लागि अनिवार्य चाहिने व्यक्तिगत सुरक्षा साधनहरूको अभाव छ भनिएको थुप्रै दिन बितिसक्दा पनि यसको आपूर्ति गरिएको छैन । यस्तो संवेदनशील विषयमा यो या त्यो बहाना देखाएर आलटाल गर्ने छुट सरकारलाई छैन । कुनै मित्रराष्ट्रसित अनुदानका लागि आग्रह गरेर हुन्छ कि किनेर, अविलम्ब यस्ता सामग्रीहरूको व्यवस्था गर्नुपर्छ । भोलि आवश्यक सुरक्षा नअपनाई बिरामीको उपचार गर्दा स्वास्थ्यकर्मीहरू आफैं संक्रमित हुँदै गए भने परिस्थिति झन् जटिल बन्न सक्छ, यसबारे सरकार समय छँदै संवेदनशील बन्नुपर्छ । नागरिकले अभूतपूर्व साथ दिएको यस बेला सरकार पनि उत्तिकै सक्रिय भएन पनि भोलि ठूलो मूल्य चुकाउनुपर्ने अवस्था आउन सक्छ । यसबारे नेतृत्वपंक्ति बेलैमा सचेत हुन आवश्यक छ ।"
मेचीकिनारको कोरोनाविमर्श,"नेपाल सरकारले लकडाउन घोषणा गरिसकेको थिएन । सीमा सहर काँकरभिट्टाका चियापसल सदाझैं व्यस्त देखिन्थे । सामान्य अवस्थामा चियाकफीका विषय विविध हुन्छन् ! कोरोना विषाणुको प्रभाव बलियो बन्न थालेकाले सबैतिरका संवादमा एकरूपता छ । विषाणुत्रासदीबारे गफ चलिरहेका बेला सानो समूह जस्तो बनाएर बसेकामध्ये एक जना बोले, धेरै पटक जाँचिसक्यो ! केही छैन भन्छ । परीक्षण गर्ने व्यवस्था काठमाडौंमा मात्र भएको तथ्य थाहा पाउनेका लागि सो भनाइ अनौठो थियो । संवाद लम्बिँदै जाँदा थाहा भयो, त्यसो भन्ने मान्छे भारतबाट नेपाल फर्कंदै गरेका यात्रु रहेछन् । भारतका दक्षिणी सहरबाट फर्केका नेपाली मजदुर घर जाने क्रममा चियापसलमा केही बेर सुस्ताएका थिए । मेचीनगरका विभिन्न वडामा घर भएका उनीहरू अटो रिक्सा खोजेर घर पुग्न चाहन्थे । लामो यात्राको थकान र कोरोनात्रासका कारण अनुहारमा उदासी देखिन्थ्यो । उनीहरूमध्ये कसैले भन्यो, हामीलाई ट्रेन चढ्नुअघि कोरोना जाँच्यो । यता पुल तर्नुअघि पनि र नेपाल आइसकेपछि पनि जाँच्यो । सबै ठीक छ भन्छ । नेपालपट्टिको सीमानाकामा तापक्रम परीक्षण गर्ने थलोमा कोरोना जाँच लेखिएको सूचनापाटी झुन्ड्याइएको थियो । प्रहरी जवानदेखि सामाजिक संस्थाका कार्यकर्तासमेत स्वास्थ्यकर्मीले पहिरिने सेता कमिजमा सजिएका थिए । यात्रुका नजरमा सेता कमिजधारी सबै चिकित्सक थिए । मेचीनगरका उल्लेख्य तन्नेरी दक्षिण भारतका होटलमा मजदुरी गर्छन् । कतिपयले त्यहाँ लिएका सीपका आधारमा झापाका सहरमा रेस्टुरेन्ट सञ्चालन गरेका छन् भने, कतिपय चल्तीका रेस्टुरेन्टमा कुक लगायत काम गर्छन् । रोजगारीको खोजीमा भारत बसेका होटलमजदुर कोरोना विषाणुको फैलावटले महाव्याधिको रूप लिएको सुनेपछि घर फर्के । उनीहरूमध्ये कतिलाई रोजगारदाताले बिदा दिएका थिए । यात्रामा उनीहरूको तापक्रम लिइयो । शारीरिक तापक्रम सामान्य भएकै आधारमा उनीहरू घर पुगेर आराम गर्न एवं लामो समय भेट नभएका गाउँले साथीसँग रमाइलो गर्न चाहन्थे । पराई सहरभन्दा आफ्नो गाउँ सुरक्षित भएकामा उनीहरू ढुक्क देखिन्थे । महिनौं श्रममा घोटिएका उनीहरूका लागि यो फुर्सद जस्तो पनि भान भइरहेको थियो । नेपालबाहिरबाट आउनेले समुदायस्तरमा विषाणु फैलाउन सक्ने सन्देह बढ्न थालेपछि भारतबाट फर्केका रेस्टुरेन्टमजदुरको खोजी हुन थाल्यो । मेचीनगर६ मा निर्वाचित जनप्रतिनिधि, राजनीतिक कार्यकर्ता, प्रहरी लगायतका टोलीले भारतबाट आएकालाई खोजी गरेर एकान्तबासमा राख्न खोजे । एकान्तबासका लागि स्थानीय विद्यालयका कोठा तयार पारे । खाना घरबाट पुर्याउने, बाहिरका कोही पनि प्रवेश गर्न नपाउने, स्वास्थ्यकर्मीले नियमित तापक्रम इत्यादि जाँच्ने र एकान्तबासमा बस्नेका लागि इन्टरनेटसमेत व्यवस्था गरेर बाहिरबाट आएकाको खोजी गरे । छरछिमेकीबाट सूचना लिएर खास गरी केरला जस्ता राज्यबाट गाउँ पुगेका केही तन्नेरीलाई एकान्तबासमा राख्न मन्जुर गराए । त्यसरी बाहिरबाट आएका महिलालाई भने घरकै एउटा कोठामा एक्लै बस्न सुझाइयो । बाहिरबाट आएकाको खोजी गर्ने टोलीमा सहभागी एक राजनीतिक प्रतिनिधिले भने, अटेर गर्नेलाई अलि जबरजस्ती नै गर्नुपर्यो । एउटा वडामा यस्तो काम भएको सूचना अन्यत्र फैलियो । गाउँगाउँबाट मान्छेले छिमेकमा बाहिरबाट आएका मान्छे भएको खबर दलीय प्रतिनिधिलाई दिन थाले । तर, सबैतिर सुरक्षित क्वारेन्टाइन को व्यवस्था भएन ! सबैले उत्तिकै तदारुकतासाथ बाहिरबाट आएकालाई सम्झाइबुझाइ गर्न पनि सकेनन् ! सबै व्यवस्था गरिएका क्वारेन्टाइनमा बस्न मन्जुर पनि भएनन् । कतिपयले आफू स्वस्थ भएको, विषाणु नसरेको र कसैलाई सार्ने सम्भावना पनि नभएको जिकिर गरेर घरै बसे ! नियमित काम र घुमफिर गरिरहे । केही ठाउँमा त्यसरी बाहिरबाट फर्केका मान्छे भएको घरका छिमेकी त्रस्त छन् ।नेपाल सरकारले पहिले सीमानाका बन्दको घोषणा गर्यो अनि लकडाउन गर्ने निर्णय गर्यो । निर्णय र घोषणा भए पनि सीमानाकाको आवतजावत रोकिएन । आउन नपाएका नेपाली नागरिकले मेची पुलमा धर्ना दिए, नारा लगाए । एक दिनको समय दिएर अलपत्र परेकालाई घर फर्कने मौका दिइयो । फर्केका सबैलाई क्वारेन्टाइनमा बस्नुपर्छ भनियो । तर न पर्याप्त क्वारेन्टाइनको व्यवस्था थियो, न सरकारी निर्णय शिरोपर गर्ने धैर्य एवं जाँगर नै ती नागरिकमा थियो । त्यसरी भित्रिएका नागरिक कसरी बसेका छन् भन्ने सूचना कसैसँग छैन । यातायात, बजार एवं कार्यालय प्रायः बन्द भएपछि बजारका मान्छेलाई फुर्सद भयो । खेतबारी कायम राखेका गाउँलेहरू नियमित काममै छन् । काममा जानु नपरेपछि सहरिया सवारीचालक वयस्कले घरभित्रबाट बस्ने मुढा निकाले । घर अघिल्तिरको सडक लगभग खाली छ ! गाडी दगुर्दैनन् । सडक किनारामा मुढा राखेर बसे । उनका लज सञ्चालक छिमेकी पनि काठको सानो कुर्सी लिएर आए अनि त्यसैमा बसे । नजिकैको औषधिपसल खुला छ तर ग्राहक खासै छैनन् ! पसल सञ्चालकले एउटा बन्द सटर अघिल्तिरको पेटीमा नितम्ब टेकाए । फुर्सदमा टहल्न निस्केका अर्का छिमेकी पनि त्यहीँ अडिए । सचेत भएर हो वा संयोगले, उनीहरूले आपसमा सामान्य दूरी कायम राखेका थिए । मुढामा बसेकाले भने, यो भाइरस मान्छेले बनाको रैछ नि ! मानवबम भन्थे पहिलापहिला । मान्छेलाई बम बनाएर पड्काउने । अहिले त भाइरस बनाएर संसार फैलाउन सक्ने रैछन् । अर्काले भने, अमेरिकाले बनाएर चीनमा पठाको भन्ने लेखेको रैछ ! मैले पनि पढेको थिएँ । टहल्न हिँडेकाले चाहिँ हातमा बस्न आएको लामखुट्टे धपाउँदै थपे, यो चिसामा मात्रै फैलिने बनाएको भन्छ तर गर्मीमा पनि फैलिन थाल्यो । जे बनाए पनि बनाइसकेपछि मान्छेले चाहे जस्तो मात्रै हुँदो रैनछ । लज सञ्चालकको मत थियो, खै होउ, अरू धनी देशले त हामी जस्तो सानो व्यापारीलाई पनि खर्चबर्च दिन्छ भन्छन् । हाम्रोले त के देला र ? गाउँमा खेतीपाती हुनेलाई सजिलो भयो अब । आफ्नो त सबै सिद्ध्याइयो । औषधिपसलमा आइपुगेका एक ग्राहकले वरैबाट गफमा सामेल पसलेलाई सोधे, क्लोरोक्विन भन्ने दवाई छ ? उनले छैन भन्न मुन्टो हल्लाए । भारतबाट फर्केका रेस्टुरेन्टमजदुर होऊन् वा नेपालकै यातायातमजदुर वा साना व्यापारी, कोही पनि सूचनाभन्दा पर छैनन् । उनीहरूसँग स्मार्ट फोन छ ! इन्टरनेट चलाउन जान्दछन् ! सम्भवतः सबैको फेसबुक अकाउन्ट पनि छ । बन्द भएका बेला सडकपेटीमा गफ गरेझैं, कामको चटारो बीचमा पनि सम्भवतः मेसेन्जरमा गफिन्छन् ! फेसबुकमा आएका खबर पढ्छन् ! भिडियो हेर्छन् । यहाँ चर्चा गरिएका पात्र सबैजसो भारतीय टेलिभिजनका नियमित दर्शक हुन् भन्ने अनुमान गर्न सकिन्छ । दुनियाँमा भइरहेका अनेक घटनामा चासो राख्छन् ! त्यसैले खबर सुन्छन्, हेर्छन् र पढ्छन् । तर तापक्रम मापनलाई कोरोना परीक्षण बुझ्छन् । विषाणुको फैलावट र महामारीलाई भूराजनीतिक षड्यन्त्र सम्झन्छन् । औलोका लागि उपयुक्त ठानिएको क्लोरोक्विन नामक औषधिले कोरोना निको हुने ठान्छन् । क्वारेन्टाइनमा राख्न बल प्रयोग गर्नुपर्ने अवस्था सिर्जना हुन्छ । अफवाहका भरमा अनावश्यक वस्तुको सेवनमा वृद्धि भएको छ, जसका कारण अन्य स्वास्थ्यसंकट निम्तिन सक्छन् । यस्तै अवस्था कायम रहे ज्वरो आएको बिरामीलाई हेर्ने र ऊसँग गर्ने व्यवहारमा न्यानोपन, सहानुभूति र हार्दिकता हराउन सक्छ । सही सूचना र वैज्ञानिक जानकारीको अभावमा प्रत्येक बिरामीले अछूतको व्यवहार भोग्नुपर्ने हुन सक्छ । बाहिरबाट आएको हरेक छिमेकीमा सन्देह पैदा हुँदा गाउँ र नगरवासीको आपसी सम्बन्धमा चिसोपन बढ्न सक्छ । यस्तो प्रत्येक छिद्रलाई उपयोग गर्दै समुदायमा शासकको नियन्त्रण वृद्धि हुन सक्छ । शासक सधैं घरेलु मात्रै नहुन सक्छन् । घरेलु शासकका कमजोरी एक्सपोज हुन थाले, बाहिरियाले विज्ञानसम्मत सूचना एवं ज्ञानमा आधारित व्यवस्थाको ठेक्का लिइदिने खतरा आइपर्न सक्छ । सतहमा देखिएका साना कमजोरीलाई उपयोग गर्दै निगरानी प्रविधि हातमा भएका अन्तर्राष्ट्रिय शासकले हैकम विस्तार गर्न सक्छन् । त्यसैले सजगतापूर्वक नागरिकको ज्यानका साथै लोकतन्त्रको जगेर्ना गर्नु अहिलेको चुनौती हो । लोकतन्त्र बचाउन ज्ञान र सूचना अद्यावधिक गर्नुपर्छ । त्यसका लागि संस्थाहरूको निर्माण आवश्यक हुन्छ । लोकअनुकूल निर्माण गरिएका विधिअनुसार ती संस्था सञ्चालन भए मात्र सबैका लागि काम दिने हुन्छन् । समुदायले संस्था र संस्था सञ्चालनका विधिप्रति अपनत्व जनाउनुपर्छ । हाम्रा संस्था र संस्था सञ्चालनका तरिकाले हाम्रा कमजोरी उदांगो पारिदिएका छन् । आशा गरौं, नेपालमा ठूलो क्षति नगरी कोरोनाकहर साम्य हुनेछ । त्यसपछि आइपर्ने अनेक संकट सामना गर्न प्रचुर कल्पनाशीलता र गहिरो अध्ययनको खाँचो छँदै छ, धमाधम थाल्नुपर्ने कामको सूची पनि असाध्यै लामो छ । मेचीकिनारबाट पनि हाम्रो त्रासद विडम्बना प्रस्ट देखिन्छ विद्यमान नेतृत्व चुनौती सामना गर्न तयार छैन ।"
स्वास्थ्यकर्मीहरूको सुरक्षा अहम्,"टेकुको सरुवा रोग अस्पतालमा उपचाररत दर्जनौंमध्ये कुनै एकमा कोरोनाभाइरस पोजेटिभ देखियो । सबैभन्दा पहिले अस्पताल र सम्बन्धित स्वास्थ्यकर्मीले यो खबर पाउनुपर्ने थियो, कन्फर्म्ड बिरामीलाई तुरुन्तै अन्यबाट अलग्याउन र स्वास्थ्यकर्मीलाई आवश्यक पीपीई (व्यक्तिगत सुरक्षा सामग्री) को व्यवस्था गर्न सकियोस् भनेर । तर, तिनले २४ घण्टापछि मात्रै पत्रपत्रिका र स्वास्थ्यमन्त्री तथा जनसंख्यामन्त्री भानुभक्त ढकालको विज्ञप्तिबाट थाहा पाए । जुन हस्पिटलले नमुना पठाएको थियो, उसैलाई रिजल्ट दिने र सरकारी संयन्त्रलाई सूचित गर्ने काम ल्याबको थियो । तर उसले मिडिया र मन्त्रीलाई रिजल्ट दियो, दिनुपर्ने अस्पताललाई दिएन । मन्त्रीले कम्तीमा सूचना पाउनासाथ प्रेसनोट जारी गर्नुभन्दा पहिले अस्पताल र स्वास्थ्यकर्मीलाई सजग बनाउन अनि बिरामीबारे सम्भव भएसम्म तथ्य बुझ्न आवश्यक थियो । उता खबर सुनेर कुन बिरामी हो भन्ने यकिन गर्न नसकेपछि अस्पतालका स्वास्थ्यकर्मीबीच हल्लीखल्ली मच्चियो । तिनले अस्पताल प्रमुखले सूचना लुकाएका होलान् भनेर उनको कार्यकक्ष घेरे । तर, अस्पताल प्रमुख आफैं बेखबर रहेछन् । यस विपत्को समयमा स्वास्थ्यमन्त्रीले क्षमता र संवेदनशीलता दुवै देखाउन सकेजस्तो लागेन ।हरेक मिनेट जवाफदेही बन्नुपर्ने बेला स्वास्थ्यमन्त्री ढकालले पाहुना आएकाले बोल्न नमिल्ने बताए । लकडाउन को पूर्वसन्ध्यामै ढकालले दुई सय जनाको भीड डाकेर पत्रकार सम्मेलन गरे । कोरोना भाइरसको तेस्रो केसमै उनले गलत सूचना दिए, जसलाई पछि स्वास्थ्य मन्त्रालयको विज्ञप्तिले सच्यायो । कम्तीमा सामान्य प्रोटोकल र संवेदनशीलता देखाएको भए न गल्ती हुन्थ्यो, न स्वास्थ्यकर्मीमा आक्रोश थपिन्थ्यो । गल्ती सबैबाट हुन्छ तर कुन उद्देश्यका कारण गल्ती भयो भन्ने कुरो मुख्य हुन्छ । यो नेपालका लागि राष्ट्रिय संकट हो र लड्ने सरकारले हो । यसमा पनि मुख्यतः मैदानमा लड्ने स्वास्थ्यकर्मी नै हुन् । हरेक बेलुका स्वास्थ्यमन्त्रीले नै सूचना ब्रेक गर्ने इच्छा राख्नु नराम्रो त होइन, तर २४ घण्टासम्म पनि सम्बन्धित अस्पताल र स्वास्थ्यकर्मीले सूचना नपाउनु हामी सबैका लागि घातक हुन सक्छ । सीमित पीपीई भएकाले सन्दिग्ध बिरामीलाई हेर्दा स्वास्थ्यकर्मीले फुल पीपीई प्रयोग गर्दैनन् । कम्तीमा कन्फर्म्ड केसमा त सजगता अपनाउन सकिन्थ्यो होला । बिरामीले पनि सूचना पाए सतर्कता अपनाउन सक्छन् । यस्तो नहुँदा स्वास्थ्यकर्मी त जोखिममा हुन्छन् नै, तिनले थाहै नपाई क्रस इन्फेक्सन बढाइरहेका पनि हुन सक्छन् । ए सरकार, यस दिशामा अलि होइन, पूर्ण रूपमा संवेदनशील बनिदिनुपर्यो । नारायण गाउँले, बेलायतअहिले जताततै कोरोना भाइरसको आतंक छ । हामी सबै आंतकित माहोलमा छौं । तर, यो समयलाई अवसरमा परिणत गर्न सकिन्छ । कोरोना भाइसरको संक्रमण देखिनेबित्तिकै धेरै मानिस काठमाडौं छाडेर गाउँ गए । अब सरकारले वा स्थानीय तहले गाउँमै के गर्न सकिन्छ, विचार गर्नुपर्छ । जनताले भने खेती गर्ने, आफूलाई चाहिने तरकारी उत्पादन गर्ने र गाउँमा केकस्तो सम्भावना छ भनी बुझ्ने बेला हो यो । कोरोना भाइसरको जोखिम कम भइसकेपछि गाउँमै उत्पादनमूलक काममा लाग्न सकिन्छ । अहिले गाउँ फर्कने प्रायः रोजगारीका लागि काठमाडौं आएका हुन् । यदि गाउँमै उनीहरूले आम्दानीको सम्भावना देखे भने फेरि काठमाडौं नआउन पनि सक्छन् । यसैले स्थानीय तहले गाउँ फर्केकालाई गाउँमै सम्भावना देखाउन सक्नुपर्छ । प्रकाश सुवेदी, स्वयम्भू१५, काठमाडौंअहिले मुलुक पूरै लकडाउन मा छ । यस बेला सबैले घरबाट ननस्किनू भनिरहेका छन् । आम मानिस त घरबाट ननिस्केलान्, तर यो संकटमा सबैभन्दा बेसी जोखिम स्वास्थ्यकर्मीहरूलाई छ । स्वास्थ्यकर्मी लडाइँको अग्रपंक्तिमा उभिएका छन् । त्यसैले कोरोनाले पहिलो प्रहार उनीहरूलाई नै गर्छ । चीन र इटालीमा मात्र हैन, अन्य देशमा पनि बिरामीलाई उपचार गर्दागर्दै स्वास्थ्यकर्मीको मृत्यु भयो । स्वास्थ्यकर्मीको सुरक्षा राज्यको पहिलो प्राथमिकता हो । भोलि यदि संक्रमण फैलिए उपचार कसले गर्ने ? हाम्रो नेतृत्वले आत्मविश्वास जगाउने पनि हो । तर सरकारका जिम्मेवार पदमा बसेका मानिसका हल्ला टिप्पणीले आम जनता निराश भएका छन् । स्वास्थ्यमन्त्रीलाई समेत कोरोना भाइरससम्बन्धी पूर्ण जानकारी छैन कि जस्तो लाग्न थालेको छ । स्वास्थ्यमन्त्रीका कुरा र काम सुन्दादेख्दा स्वास्थ्यकर्मी र आम जनताको आत्मविश्वास बढ्नुको सट्टा झन्झन् घट्दै गइरहेको छ । स्वास्थ्यकर्मीलाई पीपीई प्रदान गरियो ? छैन । आफ्नो सुरक्षा नै नभएपछि स्वास्थ्यकर्मीले उपचार दिन सक्दैनन् । जिल्ला वा सीमानाकामा सामान्य सेतो कोट लगाएर ज्वरो नापिरहेका स्वास्थ्यकर्मी भेटिन्छन् । यस्तो परिस्थितिमा साँच्चै कोरोना संक्रमित मानिस भए हालत के हुन्छ ? शतप्रतिशत भत्ताले यसको क्षतिपूर्ति हुन सक्छ ? स्वास्थ्यकर्मीका परिवारलाई यति बेला कति चिन्ता होला ? स्वास्थ्यकर्मी नै संक्रमित भए उनीहरूले संक्रमण फैलाउने दर आम मानिसले फैलाउनेभन्दा दोब्बर हुन्छ । अस्पतालमा यो समय ठूलो भीड हुन्छ । अझ अशक्त र रोग प्रतिरोधी क्षमता कम भएका बिरामी धेरै हुन्छन् । अनि स्वास्थ्यकर्मी नै संक्रमित भएपछि हालत के हुन्छ ? यस्तो विषयमा सरकार र निजी क्षेत्रले ध्यान दिन आवश्यक छ । स्वास्थ्यकर्मीको रक्षा निजी तथा सरकारी अस्पतालको पहिलो काम हो । वसन्तराज कार्की, दोलखा कोरोनाको जोखिम गाउँमा पनि बढेको छ । कोरोनासँग मिल्दोजुल्दो लक्षण देखिँदा हामी अन्योलमा छौं । सिटामोल खाएर बस्न बाध्य छौं । परीक्षण नजिक र छरितो नहुँदा असहज भयो । जनप्रतिनिधिले ज्वरो नाप्ने थर्ममिटर निधारमा तेर्स्याएर कोरोना जाँच गरिदिन्छन् । टेकुको ल्याबमा परीक्षण नतिजा आउन छ दिन लाग्ने रे । त्यो छ दिनमा कति जनामा फैलन्छ कोरोना भाइरस ? हिसाबै गर्न सकिन्न । अनि आजसम्म ६७० को मात्र कोरोना परीक्षण भयो । यो निकै कम संख्या हो । अब दिनहुँ कम्तीमा ५ हजार बिरामीको कोरोना परीक्षण गर्न आवश्यक छ । अनि मात्र कोरोना संक्रमणको सही स्थिति के छ, हेर्न सकिन्छ । सही स्थिति र तथ्य भएपछि मात्र योजना बनाउन सजिलो हुन्छ । सुरेश खतिवडा, बुद्धशान्ति पालिका, झापा सुविना श्रेष्ठको लेख बेलायतबाट हेर्दा नेपाली लकडाउन मा कोरोना भाइरसले प्रायः देश संकटमा छन् भनिएको छ । यो महामारीबाट बच्ने उपाय लकडाउन हो । बेलायत र नेपालमा पनि यही विकल्प लागू गरिएको छ । तर, नेपालका सन्दर्भमा श्रमजीवी वर्गको अवस्थालाई नजिकबाट नियाल्न सरकारले सकेको छैन । दिनभरि काम गरेर बेलुका छाक टार्नेहरूको साथमा सरकार हुनुपर्ने हो । नेतृत्व दूरदर्शी भएन भने जनताले दुःख पाउँछन् । हामीले पनि बिस्तारै दुःख पाउँछौं जस्तो लागिरहेको छ । गाउँमा रक्सीले कोरोना मर्छ रे भन्दै मदिराजन्य पदार्थको उत्पादन र बिक्री तीव्र भइरहेको छ । लकडाउन का कारण घरमै बसेर रक्सी खानेको जमात पनि बढेको छ । यसले घरेलु हिंसा निम्त्याउँदै छ । गाउँमा प्रहरीको उपस्थिति कम हुन्छ । यस्तो कार्यलाई नियन्त्रणमा लिने काम स्थानीय सरकारको हो । तर, स्थानीय सरकार पनि कमजोर छ । कसको घरमा चुलो बलेको छैन भनेर खोज्न वडास्तरका जनप्रतिनिधिलाई सजिलो हुन्छ । यस्तोमा कमजोर आर्थिक अवस्था भएकाको पहिचान वडा कार्यालयले गर्नुपर्छ । अनि आवश्यक खाद्य सामग्रीलाई संघीय सरकारले यही स्थानीय जनप्रतिनिधिमार्फत जनतामा पुर्याउनुपर्छ । सरकारले बिनातयारी लकडाउन गरेको छ । जब संक्रमण देखियो अनि अतालिएर सरकारले बल्ल संक्रमण रोक्ने तयारी गरिरहेको छ । कोरोना विश्वभरि फैलिएर नेपाल आइपुगेको हो । हामीसँग पूर्वतयारीका लागि पर्याप्त समय थियो, तर पनि हामीले कुनै काम गर्न सकेनौं । जानुका विक, चौदन्डीगढी९, उदयपुर संकटका बेला नै जनतालाई सरकार चाहिने हो । र, यस्तै संकटका बेला सरकारको सक्षमता पहिचान हुन्छ । काम गरेर देखाउने बेला पनि यही हो । कोरोनाको महामारीबाट जोगिने भरपर्दो विकल्प लकडाउन नै हो । तर, खाद्यान्नको आपूर्ति पनि नियमितजसो हुनुपर्छ । यस विषयमा गम्भीर भएर सोच्ने र योजना बनाउने बेला आएको छ । आम मानिसलाई दैनिक उपभोग्य वस्तुको सहज आपूर्ति र वितरणको वातावरण बनाउनु सरकारको दायित्व हो । यस्तो अवस्थामा कि त सरकारले सर्वसाधारणको घरघरमा खाद्यान्न पुर्याउन सक्नुपर्यो । होइन भने निजी क्षेत्रलाई यसमा खटाउनुपर्छ । खाद्यान्न, तरकारी वा फलफूलका लागि घुम्ती पसलको व्यवस्था गर्न सकिन्छ । गोपाल देवकोटा, गोकर्णेश्वर८, काठमाडौं लकडाउन को तेस्रो दिन जोरपाटी सुनसान नै रह्यो । जोरपाटीका केही पसल खुल्लै थिए । खुल्ला पसल प्रहरीले बन्द गर्थे, तर फेरि पसलेले खोलिहाल्थे । यो क्रम चली नै रह्यो । लकडाउन नागरिकको सुरक्षाका लागि हो । यसलाई कार्यान्वयन गर्ने जिम्मा प्रहरीको मात्र होइन । प्रहरीले विभिन्न ठाउँमा मानिसलाई सम्झाएको, कतै चुटेको र कतै गाली गरेको समाचार र भिडियो हेर्नसुन्न पाइयो । लकडाउन को अवज्ञा गर्नेले ६ महिना कैद र ६ सय रुपैयाँ जरिवानाको नीति बनेको सुन्नमा आएको छ । लकडाउन को समयमा अत्यावश्यक काम परेर पनि मानिसहरू निस्केका हुन सक्छन् । प्रशासनले कारण बुझेर मानिसहरूको हिँडडुललाई खुकुलो पनि पार्नुपर्छ । पुरुषोत्तम घिमिरे, जोरपाटी, काठमाडौं"
कोरोनाको सामना,सरु जोशी
विपत्मा आफ्नै भर,"आ फ्नो मात्र हात धोएर सुरक्षित भइँदैन । जीवाणु नसर्न आफ्नो सम्पर्कमा आउने र आउन सक्ने सम्भावित सबैको हात सफा हुनुपर्छ । त्यसै गरी, कतिपय मानिस यो जीवाणुलाई लिएर जातिवादतिर लम्केका छन् । अमेरिकी राष्ट्रपति डोनाल्ड ट्रम्पले कोरोना भाइरसलाई चाइनिज भाइरस भने । यसैका कारण विश्वभर उनको आलोचना भइरहेको छ । यस्तो विपत्का बेला समुदाय विशेषलाई गाली गर्ने र अपमान गर्ने काम हुने रहेछ । इरान, चीनलगायतले पनि यो जीवाणुलाई अमेरिकासँग जोडेर नराम्रो टिप्पणी गरेका छन् । यसले कोरोना भाइरस र यसले निम्त्याएका समस्यालाई राजनीतिक रंग दिएको छ । कुनै समुदाय र जातिसँग जोड्नु र एकअर्कालाई होच्याउनु सकारात्मक कुरा होइन । एकजुट भएर लड्ने बेलामा एकर्कालाई दोष लगाउँदा समस्याको हल गर्न मुस्किल हुन्छ र यस्तो कार्यले कुनै देश वा जाति विशेषको भावनामा ठेस पुग्छ । त्यसैले यस्तो आरोपप्रत्यारोपलाई सबैले निरुत्साहित गर्नुपर्छ । अप्ठ्यारो परिस्थितिमै मानवता झल्कनुपर्ने हो, तर त्यसो भइरहेको छैन । अस्ट्रेलिया लगायतका विकसित मुलुकमा पनि कोभिड१९ को खबरले हताशामा खाद्यान्न तथा सफाइ सामग्री आवश्यकताभन्दा बेसी घरमा थुपार्ने काम भयो । सरकारले सामग्री अभाव हुँदैन भनिरहँदा पनि नागरिक आत्तिए । अस्ट्रेलियाका पसलमा स्यानिटाइजर र खाद्यान्न अभाव छ । यसो हुँदा वृद्धवृद्धा, स्वास्थ्य कर्मचारी, आप्रवासी तथा विद्यार्थीलाई समस्या परेको छ । सामान थुपार्दा विपत्का बेला अरूभन्दा आफू सुरक्षित भइन्छ भन्ने होला, तर यस्तो कार्यले समाजका हरेक क्षेत्र र मानिसलाई असर पर्छ । कोरोना भाइरसले मानिसको जीवन उथलपुथल बनाइदिएको छ । व्यक्तिगत जीवनशैलीतर्फ उन्मुख भइरहेका हामीलाई कोरोना भाइरसले एकअर्कासँग आत्मनिर्भर छौं भन्ने पाठ पढाएको छ । यो भाइरस मानव समाजको साझा समस्या बनेको छ । नेपालमा पनि कोरोना भाइरससम्बन्धी विभिन्न भ्रम फैलाउने मानिसको सक्रियता बढेको देखिन्छ । भ्रम फैलाउने मानिसलाई सस्तो चर्चामा आउने लोभ होला । हामी एकअर्कामा निर्भर छौं । हामीले समाजका कमजोर मानिसलाई सहयोग गर्ने हो । भ्रम फैलाउँदा त्रास उत्पन्न हुन्छ । विपत्का बेला यस्तो कार्य गर्नु हुन्न, एकअर्कालाई माया गर्ने हो । कोरोना भाइरसको विपत्मा मास्क लुकाइनु, बजारमा खाद्यावस्तुको वृद्धिले पूर्वीय समाजमा पनि पश्चिमाको जस्तो व्यक्तिवादी संस्कृति र सोच हावी भएको देखाउँछ । यस्तोमा कालो व्यापारीलाई कारबाही गर्ने सरकारको निर्णय सराहनीय छ । त्यस्तै लकडाउन को निर्णय ठीक समयमै आएको छ । यो निर्णयलाई सफल पार्न सबै जनताको साथ र सहयोग जरुरी छ । लकडाउन ले पार्ने आर्थिक असर न्यूनीकरण हामी सबैको पहिलो प्राथमिकतामा पर्नुपर्छ । देश सम्झेर आएका नागरिकलाई सिमानामा यसै बिचल्लीमा पार्नु हुन्न । बरु क्वारेन्टाइनमा बस्न झकझक्याउनुपर्छ । क्वारेन्टाइनको व्यवस्था गर्नुपर्छ । सचेत नागरिक आफैं सजग भएर एक्लै बस्नुपर्छ । भारतीय नाका हुँदै नेपाली सम्भ्रान्त परिवारका नागरिक प्रायः आउँदैनन्! दैनिक मजदुरी गरेर जीवन चलाउने मानिस मात्रै आउने हुन् । देशले ज्यालादारीको काम दिन नसक्दा उनीहरू भारत पुगेका हुन् । शिक्षा र चेतनाको कमी हुन सक्छ । यस्तोमा क्वारेन्टाइनमा कसरी बस्ने, के कुरामा ध्यान दिने जस्ता विषय सिकाउनुपर्छ । कोरोना भाइरसको संक्रमण र जोखिमबारे पनि शिक्षा दिन आवश्यक छ । भारतबाट नेपाल फर्केका श्रमिकलाई आफ्नै घर क्वारेन्टाइन बनाउन मिल्ने सुविधा नहुन सक्छ । यस्तोमा स्थानीय तह वा सामाजिक संस्थाले छुट्टै बासस्थानको व्यवस्था गर्नुपर्छ । स्थानीयस्तरमा छुट्टै क्वारेन्टाइन बनाउँदा समुदायले नै नियम पालना गरेको छ वा छैन, निरीक्षण गर्नुपर्छ । विपत् निम्त्याए पनि कोरोना भाइरसले परिवार र आफैंलाई समय दिने परिस्थति बनाइदिएको छ । संसारको जुनसुकै ठाउँका मानिसका दुःख र अनुभव साझा बनेका छन् । समाजका खराब र मनकारी व्यक्ति चिन्ने अवसर पनि कोरोना भाइरसले दिएको छ । घरबेटीले भाडा मिनाहा र पसलअगाडि साबुनपानीको व्यवस्था गरेको खबर सुन्दा नेपाली समाजमा मनकारीको कमी नरहेको सन्देश गएको छ । त्यस्तै, एकअर्कालाई आरोपप्रत्यारोप गरेको, व्यपारीले सामान लुकाएको, मानिसले चाहिनेभन्दा बेसी खाद्यान्न बटुलेको जस्ता खराब नियतले दुःखी बनाएको छ । अझैसम्म हामीलाई कोरोना भाइरसले जितिसकेको छैन । यस्तोमा बलियो गरी लड्न आवश्यक छ ।"
समाधानमा मौलिक शैलीको खोजी,"कोरोना महामारीले नछोएका भूगोल अब सीमित रहे, तर हामी नेपाली अझै आँधी आउनुअघिको शून्यतामा छौं । सानो जीवाणुले महाप्रलय निम्त्याउँदा विश्वभर ४ लाख ८० हजारजति संक्रमित भइसके । करिब २१ हजार ६ सय जनाको ज्यान गइसक्यो । विरलै आउने यस्तो विपत्तिबारे महामारीशास्त्र (इपिडिमियोलोजी) र चिकित्साविज्ञान (मेडिकल साइन्स) का दृष्टिले धेरै विश्लेषण भए पनि समाजशास्त्रीय विश्लेषणको खडेरी अद्यापि छ । हाम्रो समाज अरूभन्दा भिन्न छ । त्यसैले कोरोनाविरुद्ध जुझ्न नेपाललाई किन आफ्नै शैली चाहिन्छ भन्ने समाजशास्त्रीय विश्लेषण यहाँ गरिएको छ ।आजसम्मका चर्चा मूलतः तीन विषयमा केन्द्रित छन् । पहिलो, कोरोना खोपको आविष्कार नहुँदासम्म योसँग कसरी जुझ्ने । दोस्रो, स्वास्थ्य पूर्वाधार र स्रोतको उपलब्धतालाई सुलभ कसरी बनाउने । तेस्रो, मौसमानुसार यो प्रकोपविरुद्ध तयारी कसरी गर्ने । यी तीनै नितान्त स्वास्थ्य विज्ञानसम्बद्ध छलफल हुन्, तर नेपालजस्तो मुलुकमा महामारीले पार्ने प्रभाव सामाजिक, आर्थिक, सांस्कृतिक र जातीय बनोटले निर्धारण गर्छ । हाम्रा यी संरचना विदेशमा भन्दा नितान्त फरक छन् । त्यसैले विदेशी मोडललाई मात्रै अनुसरण गरेर हामी प्रकोपको प्रभाव घटाउन सक्दैनौं । नेपालका सन्दर्भमा महामारी नियन्त्रण गर्न मौलिक शैली खोज्नु उत्तिकै महत्त्वपूर्ण छ । केही उदाहरणको चर्चा गरौं । अति विपन्न परिवारमा शिक्षा र चेतनाको कमीले संक्रमणबाट बच्ने पूर्वतयारी गर्न गाह्रो हुन्छ । दैनिक ज्यालादारीमा काम गने श्रमिकहरू स्वास्थ्यका दृष्टिले बढी जोखिममा छन् । धार्मिक तथा सांस्कृतिक मान्यताले पनि व्यवहारमा परिवर्तन ल्याउन मुस्किल पार्छ । यसले महामारीसँग लड्न आवश्यक पर्ने व्यवहार परिवर्तनलाई कठिन बनाउँछ । उदाहरणका लागि, कोरोना धपाउन भन्दै केही धार्मिक समूहले भीड जम्मा गरी पूजा र प्रवचन दिन थालेका छन्, तर तिनले भीड नै कोरोना फैलने पहिलो माध्यम हो भनी बुझ पचाएको देखिन्छ । जातीय र आर्थिक भेद चरम भएका समुदायमा सरसफाइसम्बन्धी सामग्रीको वितरण र पहुँच असमान छ । यी सबै वर्ग र समूहका आवश्यकतालाई सम्बोधन गर्ने सामाजिक सुरक्षा हामीकहाँ छैन ।कोरोनाले शक्तिका राजादेखि रंक मानिने मुलुकसम्मलाई घुँडा टेकाएको छ । अहिलेका दस अति प्रभावित मुलुकलाई हेरौं । चीन आर्थिक रूपले बलियो थियो । त्यहाँ केन्द्रीकृत शक्तिशाली राज्यव्यवस्था पनि थियो । स्वास्थ्य अनुसन्धान र पूर्वाधारमा उसलाई राम्रै मानिन्थ्यो । महाशक्ति भनिएको अमेरिका र पाका लोकतन्त्र गनिएका इटाली, स्पेन, जर्मनी, फ्रान्स, बेलायत र स्विट्जरल्यान्ड पनि शिथिल छन् । यी सबैलाई जनमुखी स्वास्थ्य र सामाजिक सुरक्षामा सबल नै मानिन्थ्यो, तर विपत्तिले तयारी गर्ने समय नै दिँदैन भनेको यही हो ।कोरोनाविरुद्ध तयारी गर्ने समय पाउने भाग्यशाली केही मुलुकमा नेपाल छ, तर आजसम्म कोरोनासँग जुझ्न बनेका प्रायः मोडल विदेशमै अभ्यास गरिएकामध्येकै हुन् । तिनमा पनि दुई मोडल प्रमुख छन् अनिवार्य टेस्ट गर्न लगाउने चिनियाँ मोडल र व्यवहार परिवर्तन गराउन प्रोत्साहन गर्ने पश्चिमा शैली । हामीले यी दुवै मोडलका सकारात्मक पक्षलाई समयसापेक्ष जति सक्छौं, लिनुपर्छ, तर हाम्रो परिप्रेक्ष्य फरक हुनाले कोरोनासँग लड्न योसँगै नेपाली आफ्नै शैली पनि चाहिन्छ । जस्तै, कतिपय मुलुकमा आफ्नै गाडीमा परीक्षण केन्द्र जाने र गाडीबाट नओर्ली जँचाउन मिल्ने ड्राइभथ्रु क्लिनिक बनाइएका छन् । हामीकहाँ त्यो अनुसरण गर्न मिल्दैन, तर मलेरिया परीक्षणका लागि स्वास्थ्य स्वयंसेवकहरू गाउँगाउँ गएर रगतको नमुना संकलन गर्ने गरेका सफल ऐतिहासिक अनुभव भने हामीसँगै छ । अर्को उदाहरण हेरौं, पश्चिमा मुलुकमा वृद्धवृद्धा बस्ने नर्सिङ होमलाई बाह्य सम्पर्कविच्छेद गराएर संक्रमण र मृत्युदर कम गराउने मोडल छ । हामीकहाँ चाहिं संयुक्त परिवारमा बस्ने चलन छ । एकै परिवारमा हजुरआमादेखि नातिसम्म हुन्छन् । यस्तो अवस्थामा संक्रमण प्रक्रिया र गति फरक हुन्छ ।हाम्रो परिप्रेक्ष्यमा स्वास्थ्यसेवाका अतिरिक्त जनताको व्यवहार परिवर्तन र संकट सम्बन्धी सञ्चार (क्राइसिस कम्युनिकेसन) कोरोनासँग लड्ने मूल नीतिअस्त्र हुन्, तर हाल भइरहेका छलफलमा स्वास्थ्य वा महामारीशास्त्रीय (इपिडिमियोलोजिकल) मोडल (हात धुने, अलग्गै बस्ने) मात्रै छन् । सामाजिकसांस्कृतिक मोडल (अति जोखिमपूर्ण समूहको पहिचान र तिनमा लक्षित चेतना अभिवृद्धि कार्यक्रम) छैनन् । जस्तै, समुद्र भएका देशमा पानीजहाजभित्रका हजारौं यात्रु जोखिम वर्गमा पर्लान्, हामीकहाँ पर्म र खेताला जाने पर्न सक्छन् । अर्को उदाहरण, अमेरिकी संघीय सरकारले दस जनाभन्दा बढी मानिस जम्मा हुने पारिवारिक समारोह नगर्न भनी निर्देशिका जारी गरेको छ, तर हामीकहाँ कतिपय समुदायमा एकै घरमा तीस जनासम्म सदस्य बस्ने चलन छ । हामी संस्कृति भत्काउन त सक्दैनौं, तर संस्कृतिअनुकूल स्वस्थ हस्तक्षेपको योजना बनाउन भने सक्छौं । त्यसका लागि पनि मौलिक योजना चाहिन्छ । अन्तर्राष्ट्रिय अभ्यासबाट सिक्नु राम्रो हो, तर संकटमा सूचना प्रवाह गर्ने हाम्रो आफ्नै तरिका निर्माण गर्नुपर्छ । पहिलो, भिन्नाभिन्नै साक्षरताको तह र भाषिक समूहले बुझ्ने भाषामा सचेतना फैलाउनु प्रभावकारी हुन्छ । त्यसका लागि भाषा अनुवाद मात्रै हैन, सांस्कृतिक अनुवाद (रीतिथिति अनुसारको सुझाव) पनि जरुरी हुन्छ । नेपाली समाज साहूआसामी सम्बन्धमा आधारित छ । चेतना सामाजिक सञ्जालबाट मात्रै नभई सामाजिक र शक्ति सम्बन्धका आधारमा पनि प्रवाहित हुन्छन् । तथ्यपरक होस् वा अफवाह, ग्रामीण भेगमा शिक्षक, किरानापसले, नेता, जमिनदार, अगुवा आदिबाट पनि सूचना छिटो फैलन्छ । यी मूल व्यक्तिमा कोरोनासम्बन्धी चेतनाको स्तर वृद्धि गर्दा चेतनालाई ज्यामितीय रूपले बढाउन सकिन्छ । तर दुःखको कुरा, अहिलेसम्म मुख्यतः मन्त्रिपरिषद् सदस्यले नै क्राइसिस कम्युनिकेसन गरिरहेका छन् । यद्यपि पछिल्लो चरणमा केही मिडियाले चेतना निर्माणमा सकारात्मक भूमिका खेल्न थालेका छन् । त्यसलाई अझै स्थानीय तहसम्म कसरी लैजाने भन्ने योजना नभए जोखिम अवस्थामा रहेका समुदायमा कोरोनाको प्रभाव निर्मम हुने निश्चित छ ।स्वास्थ्य सुविधा तथा चेतनाका कार्यक्रम विवेकी योजनाअनुसार वितरण नहुँदा कोरोनाले समाजमा पार्ने प्रभाव विषम भइदिन्छ । जस्तै, सहरी क्षेत्रमा मात्रै जाँच सुविधा रहने वा निजी अस्पतालले भर्ना नलिने हो भने पहिल्यै दुःख पाएका जनतालाई कोरोनाको दुःखले झन् गाल्ने निश्चित छ । यसका लागि भाइरससम्बन्धी चेतना र जोखिमको स्तरका आधारमा भूगोलहरूको वर्गीकरण हुनुपर्छ । त्यसपछि सबैभन्दा बढी फैलावट वा हानि हुने स्थानलाई प्राथमिकता दिन सकिन्छ । जस्तै, सहरबजारमा चेतनाको स्तर र कोरोनाको जोखिम दुवै बढी हुन सक्छ, तर धेरै मानिस बस्ने ग्रामीण भेगमा चेतना स्तर कम तर कोरोनाको जोखिम बढी हुन सक्छ । त्यसमाथि अहिले काठमाडौंजस्ता ठूला सहरबाट कोरोना छल्न गाउँ हिँडेका मान्छेको लर्को देखिएको छ । कथंकदाचित् संक्रमण गाउँ पसिहाले गाउँहरू नै कोरोनाको एपिसेन्टर बन्ने खतरा छ । हाम्रो यस्तो आञ्चलिक परिप्रेक्ष्यलाई पश्चिमा कुनै मुलुकसँग दाँज्न मिल्दैन ।अन्ततः स्वास्थ्यसम्बन्धी स्रोतको बाँडफाँट पनि यहाँनिर निर्णायक हुन्छ । हाम्रो संघीयता शैशवकालमै छ । केन्द्र र प्रदेशबीच शक्ति र स्रोत विभाजनको झमेला अझै सुल्झिएको छैन । तर, अहिले नागरिकको अस्तित्वमै आउने संकटसँग जुझ्ने बेला हो!जनस्वास्थ्यमा कसको जिम्मेवारी कति भनी झगडा गर्ने उपयुक्त समय होइन । हेक्का रहोस्, बाघले घिच्याउन लागेपछि मात्रै चिच्याउने सुविधा अहिले हामीलाई छैन ।ट्वीटर: , _"
एक तिहाइ विश्व लकडाउनमा,"भारतमा श्रमिकलाई राहतनयाँदिल्ली भारतीय अर्थत्तमन्त्री निर्मला सीतारमणले नोवल कोरोना भाइरस (कोभिड१९) को प्रभाव कम गर्न ३ साता लामो लकडाउन अवधिमा गरिब र आप्रवासी श्रमिकका लागि लक्षित गरी बिहीबार राहत प्याकेजको घोषणा गरेकी छन् । सरकारले करिब ८० करोड गरीब अर्थात् कूल जनसंख्याको दुई तिहाई व्यक्तिका लागि लकडाउन अवधिभर ५ किलोग्राम चामल वा गहुँको पिठोको राहतको घोषणा गरिसकेकोमा थप ५ किलो चामल वा गहुँ र एक किलोग्राम दाल सार्वजनिक वितरण प्रणाली मार्फत निःशुल्क दिइनेछ । सीतारमणका अनुसार त्यस्तो प्याकेजबाट सरसफाइ क्षेत्रका कामदार, सामुदायिक स्वास्थ्य कार्यकर्ता, चिकित्सक, नर्स र प्यारामेडिकलाई प्रति व्यक्ति ५० लाखको बीमाको व्यवस्था गरिएको छ ।"
सुनसान बेलायत,"कोभिड१९ को संक्रमण फैलन नरोकिएपछि सोमबार मध्यरातदेखि तीन साताका लागि लकडाउन गरिएको बेलायत सुनसान बनेको छ । प्रधानमन्त्री बोरिस जोनसनले सोमबार तीन साता लामो लकडाउन घोषणा गर्दै खाद्यान्न किनमेल, दैनिक व्यायाम, औषधि उपचार र अत्यावश्यक सेवामा काम गर्ने कर्मचारीबाहेक अन्यलाई घरैमा बस्न निर्देशन दिएका थिए । उनले सरकारी निर्देशन नमान्नेलाई दण्ड जरिवाना गर्न र भीडभाड हटाउन प्रहरीलाई अधिकार दिइएको जनाएपछि बेलायत थप सुनसान बनेको हो । उनको घोषणासँगै बेलायतभर पुस्तकालय, जिम, खेल मैदान, चर्च बन्द छन् भने । धार्मिक भेला तथा विवाह समारोमा रोक लगाइएको छ । अन्तिम संस्कारमा भने प्रतिबन्ध लागू हुनेछैन । दुई जनाभन्दा बढी भेला हुन नपाइने र पार्कमा व्यायामका लागि एक जना मात्र वा परिवारका साथ जान भनिएपछि सडकमा मानिसहरू देखिन छाडेका छन् । बैंक, फार्मेसी, पेट्रोलपम्प, खाना, पत्रिका, हार्डवेयर, लन्ड्री भने खुलेका छन् । सडक र रेल नेटवर्क खुला रहे पनि अत्यावश्यक सेवाका क्षेत्रमा काम गर्नेलाई मात्र प्रयोग गर्न दिइएको छ । प्रधानमन्त्री जोनसनले बेलायतको स्वास्थ्य सेवा (एनएचएस) लाई कोभिड१९ बिरामीको चापका कारण तहसनहस हुन नदिन पछिल्लो कदम चाल्नुपरेको बताएका थिए । यसअघि जमघट, अनावश्यक यात्रा नगर्न र सकभर घरैबाट काम गर्न गरेको अनुरोध अवज्ञा भएपछि बेलायत सरकार थप कठोर बनेको जनाइएको छ । यसैबीच, बेलायतले आगामी साता ४ हजार जनालाई उपचार गर्न सक्ने आपत्कालीन उपचारकक्ष खोल्ने भएको छ । स्वास्थ्यमन्त्री म्याट ह्यान्ककले पूर्वी लन्डनस्थित एक प्रदर्शनीकक्षलाई अस्पतालमा परिणत गरिने बताए । स्वास्थ्य सेवालाई सघाउ पुर्याउन अनि जोखिममा रहेका मानिसलाई सहयोग गर्न २ लाख ५० हजार स्वयंसेवक भर्ना गरिने पनि उनले जनाएका छन् ।"
दोस्रो नेपालीको मृत्यु,नेपाली महिला डिस्चार्जलन्डनमा कोरोना संक्रमित एक नेपाली महिला उपचारपछि निको भएर घर फार्किएकी छन् । कोभिड१९ पोजिटिभ देखिएपछि गत शुक्रबार अस्पताल भर्ना भएकी भगवती रानाभाट मंगलबार डिस्चार्ज भएको पति मीन रानाभाटले जानकारी दिए । चिकित्सकहरूको बैठकपछि उनलाई डिस्चार्ज गर्ने निर्णय भएको रहेछ । अहिले हामी एउटै घर तर बेग्लै कोठामा छौं । उनी पूर्ण रूपमा स्वस्थ छिन् । अस्पतालले श्रीमान् रानाभाटसहित छोराछोरीलाई घरमा सेल्फ आइसोलेसन मा बस्न भनेको थियो । १० दिनको सेल्फ आइसोलेसनपछि क्रिटिकल केयर युनिटमा उपचार गरिरहँदा भगवतीले रोदनयुक्त फेसबुक स्टाटस राखेर आफ्नो पीडा अनि यसबाट सतर्क रहन सबैमा अपिल गरेकी थिइन् ।
विद्यार्थीलाई सहयोग गर्न आग्रह,"नोवल कोरोना भाइरस (कोभिड१९) को प्रकोपका कारण समस्यामा परेका नेपाली विद्यार्थीलाई सहयोग गरिदिन आग्रह गर्दै नेपाली दुतावासले अस्ट्रेलियाको विदेश विभागलाई पत्राचार गरेको छ । अस्ट्रेलिया सरकारले भाइरसको संक्रमण रोक्नका लागि बिभिन्न क्षेत्रमा गरेको लकडाउनले विद्यार्थीहरू समस्यामा परेको भन्दै क्यानबेरास्थित नेपाली दुतावासले डिपार्टमेन्ट अफ फरेन अफेयर्स मा औपचारिक पत्राचार गरेको हो । दुतावासले पठाएको पत्रमा नेपाली विद्यार्थीले लकडाउनका कारण जागिर गुमाउनु परेको, उनीहरूको बसोबास, घरको भाडा तिर्न नसक्ने अवस्था सृजना भएको र केहीको भिषा समेत सकिन लागेको अवस्थालाई मध्यनजर गरेर विशेष सहयोग गरिदिन आग्रह गरेको छ । अस्ट्रेलियामा अहिले करिब ५५ हजार नेपाली विद्यार्थी अध्ययनरत छन् । जसमध्ये करिब दुईसय जना सेल्फ आइसोलेसनमा छन् । अस्ट्रेलियास्थित नेपाली दुतावासका अनुसार विदेश विभागलाई लेखिएको पत्रबारे हालसम्म कुनै जवाफ भने आइसकेको छैन् । यसैगरी, सबै राज्यमा रहेका अवैतनिक दुतलाई सम्पर्क गरेर सम्बन्धित राज्यका नेपाली विद्यार्थीहरूको अवस्था र कठिनाईका बारेमा बुझ्न समेत निर्देशन दिएको छ । मंगलबार एक छलफलको आयोजना गरेर अस्ट्रेलियाका लागि नेपाली राजदूत महेशराज दाहालले अवैतनिक दुतहरूलाई विद्यार्थीहरूलाई केही समस्या परेको भए स्थानीय संघसंस्थासँग मिलेर आवश्यक सहयोग पुर्याउन निर्देशन दिएका थिए । हामीले मंगलबार यहाँको परराष्ट्र मन्त्रालयमा नेपाली विद्यार्थीले भोग्नु परेको समस्याका बारेमा जानकारी गराउँदै सहयोग पुर्याइदिन आग्रह गरेका छौं, राजदूत दाहालले कान्तिपुरसँग भने । अस्ट्रेलियाले भाइरस नियन्त्रणका लागि फास्टफुड, रेस्टुरेन्ट लगायतका क्षेत्र बन्द गरेपछि प्राय विद्यार्थीले रोजगारी गुमाएका छन् । दुतावासकी उपनियोग प्रमुख द्रुपदा सापकोटाले विद्यार्थीको समस्या हल गर्ने उपायसहित शिक्षा, गृह लगायतका मन्त्रालयलाई औपचारिक पत्र पठाइने पनि जनाइन् । सापकोटाले अहिलेको अवस्था नेपाली विद्यार्थीका लागि कठिन बन्दै गएकाले यसको समाधानका लागि एनआरएन लगायतका अन्य सामाजिक संघसंस्थासँग मिलेर आफूहरूले काम गरिरहेको सुनाईन् । एनआरएन अध्यक्ष केशव कँडेलले छोटो र दीर्घकालीन रूपमा कसरी सहयोग पुर्याउनका लागि आफूहरू तयार रहेको जनाए ।"
माओवादीलाई सेल्टर दिने रहेनन्,"नयाँदिल्ली (कास) दसवर्षे सशस्त्र द्वन्द्वका बेला तत्कालीन माओवादी अध्यक्ष पुष्पकमल दाहाल प्रचण्ड लगायतका नेताहरूलाई सेल्टर दिएका जयबहादुर थापाको भारतको राजधानीमा नयाँदिल्लीमा उपचारको क्रममा निधन भएको छ । दुई वर्षदेखि मिर्गौला रोगबाट पीडित थापाको ५४ वर्षको उमेरमा निधन भएको हो । उनका दुवै मिर्गौलाले काम गर्न छाडेपछि नियमित रूपमै डायलसिस गर्दै आएका थिए । चिकित्सकले समयमै मिर्गौला प्रत्यारोपण गर्न सल्लाह गर्न नदिए पनि आर्थिक अभावका कारण प्रत्यारोपण नहुँदा विगत केही महिना यता उनको स्वास्थ्य अवस्था बिग्रँदै गएको थियो । रोगले च्यापेपछि उनलाई दुई दिनअघि दिल्लीको विनायक अस्पतालमा भर्ना गरिएको थियो । उपचारकै क्रममा बिहीबार मध्याह्न करिब एक बजे उनको निधन भएको अखिल भारत नेपाल एकता मञ्चका केन्द्रीय सचिव आरबी खड्काले पुष्टि गरेका छन् । खड्काअनुसार उनको बिहीबार नै दिल्लीकै हैदरपुर घाटमा अन्त्येष्टि गरिएको छ । उनका श्रीमतीसहित तीन छोरी, एक छोरा छन् ।"
पसल खुलाउनु साटो अवरोध,"सरकारले लकडाउन गरेलगत्तै यसैको मौका छोपी खुद्रा पसलहरूले भने चर्को मूल्य असुल्न थालेका छन् । सवारी आवतजावत बन्द भएसँगै तरकारी, फलफूललगायत खुद्रा व्यवसायीले उपभोक्ताबाट मनपरी मूल्य लिएका छन् । सरकारले अत्यावश्यक वस्तु तरकारी, फलफूल तथा खाद्य वस्तुको ढुवानी र बिक्रीवितरणमा छुट दिएको छ । तर होलसेलमा वृद्धि नभए पनि खुद्रा पसलमा व्यवसायीले मनपरी मूल्य लिएका हुन् । कालिमाटी फलफूल तथा तरकारी बजार विकास समितिले बिहीबार सिमीको औसत होलसेल मूल्य ५५ रुपैयाँ निर्धारण गरेको छ । तर खुद्रा बजारमा भने प्रतिकिलो २ सय रुपैयाँभन्दा बढीमा बिक्री भइरहेको छ । साथीहरूले कालिमाटीमा प्रतिकिलो ३० रुपैयाँमा बिक्री गरेको सिमी कलंकीमा मैले पाउकै ४० रुपैयाँ तिरें, ढुंगाना एग्रिकल्चरका सञ्चालक समर्थन ढुंगानाले भने, खुद्रामा लुट नै रहेछ । ढुंगाना तरकारीका होलसेल व्यवसायी हुन् । उनले चितवन, भैरहवालगायत तराईका विभिन्न जिल्लाबाट तरकारी संलकन गरी कालिमाटी ल्याउँछन् । बिहीबार भने आफैं ठगिनुपरेको उनले बताए । हाम्रा कर्मचारीले हरियो फर्सी प्रतिकिलो २० रुपैयाँ र बोडी किलोको १ सय रुपैयाँमा बिक्री गरेका थिए, उनले भने, तर खुद्रा पसलेले तेब्बरसम्म मूल्य लिएका रहेछन् ।कालिमाटी फलफूल तथा तरकारी बजार विकास समितिकै सूचना अधिकारी विनय श्रेष्ठको भनाइ पनि उस्तै छ । कालिमाटीमा ४० देखि ५० रुपैयाँ मूल्य निर्धारण गरेको काउली कपनमा १ सय रुपैयाँमा खरिद गर्नुपरेको उनले बताए । होलसेलमा मूल्य सामान्य नै छ । तरकारीको मूल्य भने बढेको छैन, उनले भने, तर खुद्रामा स्वयं म बढी मूल्य तिर्न बाध्य भएँ । कालिमाटी तरकारी बजारमा बिहीबार मूला प्रतिकिलो २० मा बिक्री भएको छ । कपनमा भने प्रतिकिलो ४० रुपैयाँमा खरिद गर्नुपरेको उनले जानकारी दिए । ढुंगाना र श्रेष्ठ उदाहारण मात्रै हुन् । कोरोनाको त्रासले प्रायः खाद्य पसल बन्द छन् । आंशिक रूपमा खुलेका पसलमा भने चर्को मूल्य असुली भइरहेको उपभोक्ता अधिकारकर्मी पनि बताउँछन् । महाराजगन्ज, लाजिम्पाट, सामाखुसी, बालाजु, माछापोखरीलगायत ठाउँका खाद्य पसल बन्द छन् । खुलेका पसलमा आचाक्ली मूल्य बढेको छ, उपभोक्ता अधिकार अनुसन्धान मञ्चका अध्यक्ष माधव तिमिल्सिनाले भने, तर खोइ सरकारको उपस्थिति ? खोइ बजार अनुगमन ? बजारमा गुणस्तरहीन तरकारी र फलफूल बिक्री भइरहेको उनले बताए । लकडाउन भए पनि बेलुका ५ देखि ६ बजेसम्म खाद्यान्न किन्नेको भीड लाग्छ । त्यस बेला व्यापारीहरूले गुणस्तहीन वस्तुसमेत बिक्री गरेको उनको दाबी छ । २३ दिनदेखि ओइलाएको तरकारी र फलफूल पनि बिक्री भएको छ । मूल्यमा पनि व्यापारीकै मनोमानी छ, तिमिल्सिनाले भने, सरकारले ट्रोल फ्री नम्बर ११३७ जारी गरे पनि त्यो उठ्दैन । उठे पनि सुनुवाइ भएको छैन । समितिको तथ्यांकअनुसार तरकारी यथावत् रूपमै आयात भइरहेको छ । बिहीबार २ सय ३३ टन तरकारी भित्रिएको समितिका सूचना अधिकारी श्रेष्ठको भनाइ छ । तर बिक्रीवितरण र ढुवानीमा द्विविधा सबै पक्षलाई समस्या भएको जानकारहरू बताउँछन् । समितिले बिहीबार काउलीको मूल्य ३८ रुपैयाँ तोकेको छ । खुद्रामा भने यो १ सय २० रुपैयाँसम्ममा बिक्री भएको छ । हरियो खुर्सानीको मूल्य प्रतिकिलो १ सय २५ रुपैयाँ तोकिए पनि बजारमा ४ सय ५० रुपैयाँ, ५० रुपैयाँको ब्रोकाउली १ सय ५० रुपैयाँ, २८ रुपैयाँको फर्सी ९० रुपैयाँ र ४८ रुपैयाँको गोलभेडा १ सय ५० रुपैयाँसम्मा बिक्री भएको छ । बजारमा खुलमखुला लुट भए पनि नियामक निकाय वाणिज्य आपूर्ति तथा उपभोक्ता संरक्षण विभाग भने मौन छ । उद्योग वाणिज्य तथा आपूर्ति मन्त्रालयले कालोबजारी गर्नेलाई जरिवाना र कैद गर्ने दाबी गरे पनि अनुगमनमा ध्यान दिएको छैन । बढी मूल्य लिएको सूचना आए अनुगमन गरिने आपूर्ति विभागका अनुगमन शाखा निर्देशक सागर मिश्रले बताए । अहिले अनुगमन भएको छैन । गुनासो सुनुवाइको काम भइरहेको छ, उनले भने । खुद्रा व्यवसायीका अनुसार सरकारी निकायबीच समन्वयको पनि अभाव छ, जसले गर्दा खाद्य पसल खुल्न सकेका छैनन् । गल्कोपाखामा पसल छ । तर पसल नखोल्न प्रहरीले नै आग्रह गरेको छ, एक खुद्रा व्यापारीले भने, आपूर्ति मन्त्रालयले खाद्य पसल खोल्नू भन्छ । प्रहरीले बन्द गर भन्छ । जिल्ला प्रशासन कार्यालयका प्रशासनिक अधिकृत खड्गबहादुर श्रेष्ठले भने बिहान र बेलुका दुई घण्टा खोल्न दिइएको बताए । बिहान ५ देखि ७ र बेलुका पनि सोही समयमा खाद्य पसल खोल्न दिएका छौँ, उनले भने ।"
तलबबिनै बिदा,"धादिङका गुणराज पाण्डेले गाडी चालक भएर काम गर्न थालेको १७ वर्ष भयो । तर अहिले बेरोजगार भएर बस्नुपरेको छ । कोभिड१९ को त्रासले लकडाउन भएर यातायातका साधन ठप्प हुँदा उनी अहिले कामविहीन छन् । यो हामीलाई मात्र परेको समस्या होइन, उनले भने, विश्वलाई परेको समस्या हो, त्यसैले यस्तै हो भनेर चित्त बुझाएर बसेका छौं । उनी गोरखाको आरुघाटदेखि काठमाडौं रुटमा यात्रु बस चलाउँछन् । उनको तीन जनाको परिवार छ ।उनकै आम्दानीले परिवार पालिएको छ । सोमबारबाट लामा दूरीका गाडी चलाउन रोक लगाइएपछि आइतबार राति नै हरमटारी बसपार्कमा गाडी थन्क्याएर घर आएँ, उनले भने, सबैतिर त्रास छ, त्यसैले परिवारसँग घरमै बसेको छु ।यो समस्या पाण्डेको मात्र होइन । मेचीदेखि महाकालीसम्मका गाडी चालक र सहचालकको समस्या हो । तीन दशकदेखि गाडी चलाउने काम गर्दै आएका हेटौंडाका विदुर शिवाकोटी पनि गाडी थन्क्याएर घरमै छन् । झापाको काँकडभिट्टादेखि काठमाडौं नाइटबस चलाउने उनी झापामा गाडी थन्क्याएर हेटौंडा घरमा बसेका छन् ।सबैलाई पीडा भएका बेला हामीलाई मात्र छ भन्न मिल्दैन, उनले भने, संसारलाई हेरेर चित्त बुझाएर बस्नुको विकल्प छैन । यही अवस्था रहिरहे बालबच्चा पढाउन र कोठा भाडा तिर्न समस्या हुने उनले बताए । अहिले समस्यामा नपर्ने को छ ?, उनले भने, मर्नुभन्दा दुईचार दिन भोकै बस्दा फरक पर्दैन ।सरकारले लामो दूरीका सवारीसाधन सञ्चालनमा रोक लगाएसँगै चालक र सहचालक बेरोजगार बनेका छन् । दैनिक ज्यालादारी (भत्ता) मा काम गर्दै आएका उनीहरूले गाडी चलाउन नपाएपछि परिवार पाल्न धौधौ पर्ने गुनासो गरेका छन् ।देशभर यातायात सेवा ठप्प छ । बसपार्क, सडक र घरमा बस पार्किङ गरिएका छन् । नेपालभर साढे तीन लाख सवारीसाधनले यात्रु बोक्ने यातायात व्यवसायी राष्ट्रिय महासंघका महासचिव सरोज सिटौला बताउँछन् । आइतबार रातिसम्म गाडी चले, उनले भने, अहिले थन्किएका छन्, तर बैंकको ब्याज भने उठिरहेको छ । मालवाहकसहित साढे चार लाख सवारीसाधन सञ्चालनमा छन् । यो क्षेत्रमा करिब २१ लाख रोजगार छन्, उनीहरूकै कमाइमा परिवार आश्रित थियो, उनले भने । तथ्यांक विभागका अनुसार २ करोड ९३ लाख जनसंख्यामध्ये यातायात क्षेत्रबाट मात्र ७ प्रतिशत रोजगार छन् ।प्रायः चालक, सहचालकले दैनिक भत्तामा काम गर्छन् । मासिक पारिश्रमिक भने थोरै हुने यातायात व्यवसायी बताउँछन् । एउटा चालकले मेचीबाट महाकाली यात्रु पुर्याएपछि साँझ त्यो दिनको भत्ता पाउने गर्छ, उनले भने, अहिले गाडी बन्द भएपछि उनीहरू भत्ताबाट वञ्चित छन् । तर दैनिक कमाएर गाडी लिएको मासिक किस्ता बैंकहरूलाई तिर्न आफूहरूलाई गाह्रो पर्ने उनको भनाइ छ । गाडी नै नचलेपछि के आम्दानीले किस्ता तिर्ने ? यसबारे पनि सरकारबाट सम्बोधन होस्, उनले भने । यातायात क्षेत्रमा करिब १० खर्ब रुपैयाँ लगानी छ ।यातायात क्षेत्रमा जस्तै होटल तथा रेस्टुरेन्टमा काम गर्ने कर्मचारीसमेत बेतलबी बेरोजगार छन् । सार्वजनिक यातायात, होटल तथा रेस्टुरेन्ट र अन्य व्यापार व्यवसायमा संलग्न कामदारलाई अहिले बेतलबी बिदा दिइएको छ । द्वारिका होटलमा ८ वर्षदेखि काम गर्दै आएका सिन्धुलीका प्रमेश देवकोटा अहिले बिदामा छन् । सरकारले लकडाउन गरेकै दिनबाट होटल बन्द भयो, त्यही दिनबाट बिदामा छौं, उनले भने । अहिले तलब दिने नै गरी होटलले बिदा दिएको उनले बताए । फुड एन्ड वेभरेज एक्जुकेटिभका रूपमा काम गर्दै आएका उनी यस्तो बेला आफ्नो स्वार्थ मात्र हेर्न नहुने बताउँछन् । अहिले समस्या आइसकेको छैन, उनले भने, भोलि अवस्था लम्बिँदै गयो भने के, कसरी अगाडि बढ्ने भन्ने सम्बन्धमा होटल व्यवस्थापनसँग बसेर छलफल गरी अघि बढ्छौं ।होटल व्यवसायी महासंघ नेपालका वरिष्ठ उपाध्यक्ष दिनेशकुमार चुकेका अनुसार होटलमा काम गर्नेहरूलाई पनि लकडाउनको अवधिसम्म सञ्चित र साप्ताहिक बिदामा मिलाउने गरी बिदा दिइएको छ । संघमा आबद्ध देशभर सानाठूला होटलको संख्या ८० हजार छ, उनले भने, तर यसमा काम गर्ने कामदारको यकिन तथ्यांक निकालिसकिएको छैन, अहिले केही कामदार र सुरक्षा गार्ड मात्र होटलमा राखिएको छ । अवस्था लम्बिँदै गए पनि उनीहरूलाई तलबबाट वञ्चित नगराइने उनको भनाइ छ ।बेसिक तलब भए पनि उपलब्ध गराउनुपर्छ, उनीहरूमा परिवार आश्रित छ, उनले भने, त्यही भएर सरकारले सामाजिक सुरक्षा कोषबाट ५० र हामी ५० प्रतिशत बेहोर्ने गरी तलबको व्यवस्था गर्नेबारे छलफल गर्नेछौं ।होटल संघ नेपालमा आबद्ध पर्यटकीय होटल सबै बन्द छन् । यी होटलमा काम गर्नेहरूलाई पनि सञ्चित बिदाबाट मिलाउने गरी बिदा दिइएको छ ।बिदा दिइए पनि न सरकार, न निजी प्रतिष्ठानहरूले नै आफ्ना कर्मचारीको दैनिक गुजाराका विषयमा कसैले सोचेका छन् । नेपाल उद्योग वाणिज्य महासंघका उपाध्यक्ष चन्द्र ढकाल पनि प्रायः कामदार कम्पनीहरूमा रहेको सञ्चित बिदामा बसेको बताउँछन् । अहिले नै यतिउति बेरोजगार भए भन्न सक्ने अवस्था छैन, महासंघको रोजगारदाता परिषद्का अध्यक्षसमेत रहेका उनले भने, त्रास सबैतिर छ । लकडाउनको सुरुवाती अवस्था हो यो । यो लम्बिँदै गएमा सबै क्षेत्रमा समस्या देखिने निश्चित छ । विकल्पका विषयमा बिस्तारै सोच्दै जाने उनले बताए ।तिनै कर्मचारीबाट वर्षौंदेखि नाफा कमाउने तर अहिले आएर बेतलबी बिदा दिनु गलत रहेको बताउँछन् । समस्या आएको पहिलो महिनामै यसरी बेतलबी बिदा दिनु राम्रो होइन, अर्थविद् विश्व पौडेलले भने, सामान्यतया पहिलो महिनाको पूरा तलब दिने, दोस्रो महिनामा नसक्ने स्थिति भयो भने आधा दिने भन्ने हुन्छ, यस्ता कुरा मानवीय रूपमा हेरिनुपर्छ । उनका अनुसार संसारभर तलब नै नदिई जा भन्न मिल्दैन । सबै व्यवसाय सोसियल सेक्युरिटी फन्डमा दर्ता भएकै हुनुपर्छ, उनले भने, त्यसमा केही समयलाई रोजगार भत्ता दिने व्यवस्था पनि छ । सरकारसँग प्रधानमन्त्री रोजगार कार्यक्रम रहेको उनले बताए । यस्तो कार्यमा सरकारले तत्काल सोच्नुपर्ने उनको भनाइ छ । पहिलो महिनामै बेतलबी बिदा दिनु राम्रो होइन, उद्योगहरू अहिलेको अहिल्यै निकाल्ने अवस्थामा पुगिसकेका छैनन् होला, उनले भने, जोखिम जति मजदुरको काँधमा पार्नुहुँदैन, सुरुको महिनामा यसो गर्न पाइदैन । समस्या भएरै सहयोग नै गर्न नसक्ने अवस्था आए मात्र यस्तो हुन सक्ने उनको भनाइ छ ।"
"श्रमिकलाई ननिकाल, तलब देऊ",नयाँदिल्ली (कास) भारतको श्रम मन्त्रालय तथा रोजगार मन्त्रालयले सबै किसिमका सार्वजनिक र निजी रोजगारदाता कम्पनीलाई व्यापारव्यवसाय असहज भएको भन्दै अस्थायी र करारका श्रमिककर्मचारीलाई जागिरबाट ननिकाल्न निर्देशन दिएको छ । भारतमा कोभिड१९ को संक्रमण फैलन नदिन गरिएको लकडाउन का कारण व्यापारव्यवसाय ठप्प हुँदा लाखौं कामदारको रोजगारी संकटमा परेको पृष्ठभूमिमा सरकारले यस्तो एडभाइजरी जारी गरेको हो । लकडाउन अवधिमा कामदारको ज्यालासमेत नघटाउन भनिएको छ । महाराष्ट्र राज्य सरकारले त दुई साताअघि नै यही किसिमको निर्देशन जारी गरिसकेको छ । कोभिड१९ का कारण पूरै अर्थतन्त्र संकटमा परेका बेला थपिने बेरोजगारीले थप संकट बढाउने जोखिम देखेर भारत सरकारले त्यस्तो निर्णय लिएको बुझिएको छ । कुनै कर्मचारी बिदामा बस्न चाहन्छन् भने उनीहरूको ज्यालातलब कट्टा नगर्ने गरी बिदामा बस्न दिनसमेत मन्त्रालयले भनेको छ । विगत केही वर्षयता अर्थतन्त्रमा छाएको सुस्तताका कारण भारतले त्यसै पनि बेरोजगारी समस्या झेल्दै आएको थियो । भारतमा बेरोजगारीको दर विगत चार दशककै उच्च करिब आठ प्रतिशत हाराहारीमा थियो । कोभिड१९ को त्रास सुरु भएपछि भारतीय अर्थतन्त्र नराम्ररी प्रभावित भएको र आर्थिक गतिविधि ठप्प हुँदा बेरोजगारीको समस्या थप बढाउने देखिएको छ । भारत सरकारले आगामी वर्षको बजेटमार्फत आर्थिक वृद्धिदर ६ देखि ६५ प्रतिशत हुने लक्ष्य राखेको थियो । जब कि एस एन्ड पीलगायत अन्तर्राष्ट्रिय एजेन्सीले पनि कोरोनाका कारण भारतीय अर्थतन्त्रमा थप असर पर्ने भन्दै आगामी वर्ष भारतको आर्थिक वृद्धिदर पाँच प्रतिशतको हाराहारी मात्र रहने प्रक्षेपण गरिसकेका छन् । तर यो कोभिड१९ को पूर्ण असर नदेखिनुअघि नै गरिएको प्रक्षेपण हो ।
भारतमा १७ खर्बको आर्थिक प्याकेज,"भारत सरकारले कोभिड१९ को संक्रमण रोक्न गरेको तीन साता लामो लकडाउन घोषणाको दोस्रो दिन गरिब, असंगठित क्षेत्रका मजदुर र साना तथा मझौला व्यवसायीलाई राहत दिन १७ खर्ब भारुको विशेष आर्थिक प्याकेज घोषणा गरेको छ । भारतकी अर्थमन्त्री निर्मला सीतारमणले बिहीबार पत्रकार सम्मेलनमार्फत यसको घोषणा गरेकी हुन् । गरिब र किसानलाई बैंक खातामा नगद हस्तान्तरणदेखि कोभिड१९ मा खटिएका जनशक्तिको स्वास्थ्य बिमालगायत छन् । प्रधानमन्त्री गरिब कल्याण योजना शीर्षकको प्याकेजअन्तर्गत खाद्यसुरक्षा र नगद अनुदानलाई प्राथमिकता दिइएको छ । गरिब, किसान र महिलाका लागि ठूलो रकम छुट्याइएको छ । मासिक पाँच किलोका दरले खाद्यान्न (चामलपीठो) अनुदान पाइरहेका ८० करोड गरिब भारतीय परिवारले आगामी तीन महिनासम्म थप पाँच किलो पाउने भएका छन् । सरकारले त्यसबाहेक एक किलो दाल पनि दिने भएको छ । देशभरका गरिब किसानलाई लक्ष्य गर्दै प्रधानमन्त्री किसान योजनाअन्तर्गत मासिक दुई हजारका दरले नगद अनुदान दिइने भएको छ । गरिबीको रेखामुनि रहेका ६० वर्षमाथिका ज्येष्ठ नागरिक, विधवा र दिव्यांगलाई तीन महिनाका लागि थप एक हजार पाउनेछन् । मनरेगा कार्यक्रमअन्तर्गतको दैनिक ज्यालालाई भारु १८२ बाट बढाएर २०२ भारु पुर्याइएको छ । उज्याला योजनाअन्तर्गत सित्तैमा खाना पकाउने ग्यास पाइरहेका ८३ करोड परिवारलाई आगामी तीन महिलासम्म सित्तैमा ग्यास सिलिन्डर दिने घोषणा पनि गरिएको छ । साठी वर्षमाथिका ज्येष्ठ नागरिक एवं विधवा र दिव्यांगलाई आगामी तीन महिनासम्म मासिक हजार रुपैयाँका दरले भत्ता दिने भनिएको छ । जनधन खाताधारी २० करोड महिलालाई घरखर्च चलाउन खातामा मासिक पाँच सय रुपैयाँका दरले तीन महिनासम्म रकम जम्मा गरिने पनि बताइएको छ । ६३ लाख महिला स्वयंसेवक समूहले २० लाखसम्म बिनाधितो ऋण पाउनेछन् । यसअघि १० लाखसम्म ऋण पाउने व्यवस्था थियो । संगठित क्षेत्रलाई लक्ष्य गर्दै तीन महिनासम्म सञ्चय कोषको रकम सरकारले तिर्ने भएको छ । यसअन्तर्गत सञ्चय कोषमा कर्मचारी र रोजगारदाता दुवैले जम्मा गर्नुपर्ने १२१२ प्रतिशतको रकम तीन महिनासम्म सरकारले नै दिनेछ । यसबाट संगठित क्षेत्रका ८० लाख कर्मचारी र चार लाख संस्थालाई लाभ पुग्ने बताइएको छ । त्यसैगरी फिर्ता गर्नु नपर्ने गरी सञ्चय कोषमा सञ्चित रकममध्ये ७५ प्रतिशतसम्म रकम वा तीन महिनाको तलबमध्ये जुन कम हुन्छ त्यो पेस्की लिन पाउने व्यवस्थासमेत गरिएको छ । भारत सरकारले कोभिड१९ को नियन्त्रणमा आफ्नो ज्यान नै जोखिममा राखेर खटिएका स्वास्थ्यकर्मी, चिकित्सक, स्वयंसेविका, नर्सलगायत जनशक्तिलाई लक्ष्य गर्दै स्वास्थ्य बिमा योजना पनि लागू गर्ने भएको छ । यसअन्तर्गत त्यसरी खटिएका प्रत्येकको ५० लाख भारुसम्मको स्वास्थ्य बिमा गरिने भएको छ । यसबाट करिब २० लाख लाभान्वित हुनेछन् । निर्माण क्षेत्रका श्रमिकका लागि राज्य सरकारहरूलाई कल्याणकारी कोषमा रहेको करिब ३१ हजार करोड रुपैयाँ परिचालन गर्न भनिएको छ । लकडाउनका कारण मुलुकभरका सामाजिक र आर्थिक गतिविधि बन्द हुँदा विशेष गरी गरिब, मजदुर र किसानमध्ये केही पनि भोको नरहुन् र तत्कालनका लागि राहत पुगोस् भन्ने उद्देश्यले यस्तो व्यवस्था गरिएको भारतीय अर्थमन्त्री सीतारमणले बताएकी छन् । उनी कोरोना महाव्याधिको प्रभाव अध्ययन र त्यसका लागि आवश्यक नीति तर्जुमा गर्न प्रधानमन्त्री नरेन्द्र मोदीद्वारा घोषित विशेष आर्थिक कार्यदलकी संयोजकसमेत हुन् । भारतमा हालसम्म कोरोना भाइरसबाट ६०० भन्दा बढी संक्रमित भएका छन् भने १५ जनाको ज्यान गइसकेको छ ।"
उद्योग सञ्चालन निरन्तर,"काठमाडौं (कास) लकडाउन भए पनि औषधिसहित अत्यावश्यक वस्तु उत्पादन गर्ने मुलुकभरका सबै उद्योग यथावत् रूपमा चलिरहेको उद्योग मन्त्रालयले जनाएको छ । औषधि, स्वास्थ्य सामग्री, खाद्यान्न, खाना पकाउने ग्यास तथा खानेपानीको अभाव हुन नदिन ती वस्तुको उत्पादन र आपूर्ति गर्ने उद्योग बन्द नगरिएको उद्योग मन्त्रालयका सचिव चन्द्र घिमिरेले जानकारी दिए ।गृह मन्त्रालयसित समन्वय गरी लकडाउनका क्रममा समेत ती उद्योगलाई पूर्ववत् रूपमा सञ्चालन गरिएको उनको भनाइ छ । ती उद्योग विश्व स्वास्थ्य संगठनले तोकेको स्वास्थ्य प्रोटोकल अपनाउन लगाई सञ्चालन गरिएको छ । औषधिसहित अत्यावश्यक वस्तु उत्पादन गर्ने देशभरका सबै उद्योग गृह मन्त्रालय र मातहतका निकायसित समन्वय गरी लकडाउनका बेलासमेत सुचारु रूपमा सञ्चालन गरिएको छ, घिमिरेले भने, ती उद्योग स्वास्थ्य प्रोटोकल पालना गर्न लगाई सञ्चालन गरिएको छ । उद्योगका मजदुर आवतजावत, कच्चा पदार्थको ढुवानी र उत्पादित सामान बजारमा पुर्याउने क्रममा दिनहुँ पटकपटक आउने समस्या हाम्रो मन्त्रालयले सम्बन्धित निकायसित समन्वय गरी समाधान गरिदिने गरेको छ । देशभर अत्यावश्यक सामग्री उत्पादन गर्ने उद्योग तीन हजारभन्दा बढी छन् ।ती उद्योगमा स्वास्थ्य प्रोटोकलअनुसार सबै श्रमिक, कर्मचारीलाई अनिवार्य रूपमा मास्क लगाउने, नियमित रूपमा स्वास्थ्य जाँच तथा ज्वरो नाप्ने र सेनिटाइजरबाट हात धुने व्यवस्था मिलाइएको छ । कुनै श्रमिक र कर्मचारीलाई सामान्य स्वास्थ्य समस्या देखिए पनि तुरुन्त अस्पताल लाने व्यवस्थासमेत मिलाइएको घिमिरेले जानकारी दिए । सम्बन्धित जिल्ला प्रशासन कार्यालय र जिल्ला स्वास्थ्य कार्यालयमार्फत ती उद्योगमा स्वास्थ्य प्रोटोकल पालना भएनभएको नियमित स्थलगत अनुगमन गरिएको छ । स्वास्थ्य प्रोटोकल पालना नभएको पाइएमा कारबाही गर्ने व्यवस्थासमेत मिलाइएको छ । कच्चा पदार्थको आपूर्ति र तिनका उत्पादनलाई बजार र उपभोक्तासम्म लैजाने काममा कतै समस्या या अवरोध आए मन्त्रालयले उद्योग सञ्चालकबाट तुरुन्तै जानकारी पाउने र तत्काल जिल्ला प्रशासन तथा प्रहरीको सहयोग लिई समाधान गर्ने गरिएको घिमिरेले बताए । मुलुकमा हुने औषधि र स्वास्थ्यजन्य सामग्रीको कुल खपतको ४० देखि ५० प्रतिशत स्वदेशी उद्योगका उत्पादनले धान्ने गरेका छन् ।"
औषधि ल्याउँदा धरौटीबिनै एलसी,"कोरोना भाइरस (कोभिड१९) संक्रमण रोकथाम तथा नियन्त्रणसँग सम्बन्धित औषधि विदेशबाट आयात गर्दा व्यवसायीले धरौटीबिनै प्रतीतपत्र (एलसी) खोल्न पाउने भएका छन् । औषधि आयात सरल बनाउन राष्ट्र बैंकले बुधबारदेखि यस्तो सुविधा दिएको हो । त्यस्ता औषधि तथा स्वास्थ्य उपकरण स्वास्थ्य सेवा विभागले सिफारिस गरेको हुनुपर्नेछ । सामान्य अवस्थामा सामान आयात गर्दा प्रतीतपत्र रकमको १० प्रतिशत धरौटी जग्मा गर्नुपर्छ ।विदेशबाट सामान आयात गर्दा पैसा भुक्तानी गर्ने माध्यम हो, एलसी । सामान आयातकर्ताले आफ्नो राष्ट्रको बैंकमा पैसा जम्मा गर्ने र बैंकले सम्बन्धित राष्ट्रका व्यापारीलाई भुक्तानी गरिदिन्छन् । स्वास्थ्य सेवा विभागले सिफारिस गरेको कोभिड१९ संक्रमणसँग सम्बन्धित औषधिजन्य सामग्री तथा स्वास्थ्य उपकरण प्रतीतपत्रको माध्यमबाट पैठारी गर्दा धरौटीको रकम आवश्यक पर्नेछैन, निर्देशनमा उल्लेख छ ।अर्थ मन्त्रालयले पनि बुधबार कोभिड१९ को रोकथाम, नियन्त्रण र उपचारमा प्रयोग हुने स्वास्थ्य सामग्री, उपकरण प्रतीतपत्रमार्फत पैठारी (आयात) गर्दा राख्नुपर्ने धरौटी रकम सम्बन्धमा पुनर्विचार गर्न निर्देशन दिएको थियो । कोरोनासँग सम्बन्धित औषधोपचार सामग्री तथा औजार टेलिग्राफिक ट्रान्सफर (टीटी) मार्फत हुने कारोबारमा पनि सीमा बढाएर एक लाख अमेरिकी डलर पुर्याइएको छ । यसअघि ३० हजार डलर मात्र थियो । विदेशबाट सामान आयात गर्दा भुक्तानी गर्ने माध्यम हो टीटी । प्रतीतपत्र जस्तै आयात प्रक्रियामा टीटी प्रयोग गरिन्छ । यसरी सामान आयात गर्दा खरिदकर्ताले सामान अर्डर गर्दा नै पैसा भुक्तानी गर्नुपर्छ । व्यापारीहरूले एक लाख डलरभन्दा धेरै रकमको पनि सामान आयात गर्न पाउँछन् । तर एक लाख डलरभन्दा बढीको सामान आयात गर्दा विदेशी मुद्रा सटहीका लागि राष्ट्र बैंकबाट अनुमति लिनुपर्छ । अमेरिकी डलर एक लाखभन्दा बढीको सटही सुविधा आवश्यक परे स्वास्थ्य सेवा विभागको सिफारिससहित स्वीकृतिका लागि आवेदन दिनुपर्नेछ, राष्ट्र बैंकको निर्देशनमा भनिएको छ । अर्थ मन्त्रालयले बुधबार टीटीमार्फत सामान आयात गर्दा प्रयोग गर्न पाइने विदेशी विनिमयको सीमा लागू नहुने व्यवस्था गर्न निर्देशन दिएको थियो । कोभिड१९ को रोकथाम, उपचार र नियन्त्रणका लागि औषधि आयातको प्रक्रियालाई सहज बनाउन राष्ट्र बैंकले विदेशी मुद्रा सटहीसम्बन्धी व्यवस्था खुकुलो बनाएको हो । यो सुविधा कोभिड१९ बाहेकका औषधि तथा उपकरण आयातमा पाइँदैन ।"
विशाल ग्रुपको १ करोड सहयोग,काठमाडौं (कास) सरकारले खडा गरेको कोरोना संक्रमण रोकथाम तथा नियन्त्रण कोष मा विशाल ग्रुपले बिहीबार १ करोड रुपैयाँ सहयोग घोषणा गरेको छ । विशाल ग्रुपअन्तर्गतको भीजी फाउन्डेसनले भाइरसविरुद्धको सरकारी अभियानलाई सहयोग गर्न आवश्यक उपकरण तथा सावधानीका सामग्री उपलब्ध गराउन उक्त सहयोग गरेको जनाएको छ
आफैं बनाउँदै सेनिटाइजर,"राजधानीका अधिकांश अस्पतालले आफैं सेनिटाइजर बनाउन थालेका छन् । विश्वव्यापी रूपमा फैलिइरहेको कोभिड१९ संक्रमणका कारण बजारमा सेनिटाइजर अभाव देखिएपछि विश्व स्वास्थ्य संगठनले तोकेको निर्देशिकाअनुसार सेनिटाइजर तयार पारिएको ती अस्पतालको भनाइ छ । चाबहिलस्थित ओम अस्पतालका व्यवस्थापक विनोद अधिकारीले स्वास्थ्यकर्मी, बिरामी र अस्पताल छिर्ने सबैलाई प्रयोग गर्न पुग्ने गरी सेनिटाइजर बनाइरहेको बताए । संक्रमण नियन्त्रण कमिटीका नर्स सेनिटाइजर बनाउन तालिम प्राप्त छन्, उनले भने, दुई वर्षअघि नै सेनिटाइजर बनाउँदै आएका थियौं, पहिले स्वास्थ्यकर्मीका लागि मात्रै बन्थ्यो, अहिले अस्पताल आउने सबैलाई पुग्ने गरी बनाइरहेका छौं । जावलाखेलस्थित रिदम न्युरो साइक्याट्रिक अस्पतालले पनि तीन दिनयता सेनिटाइजर बनाइरहेको छ । अस्पतालका स्वास्थ्यकर्मीलाई तालिम दिएर सेनिटाइजर बनाउन थालिएको निर्देशक डा रितेश थापाले बताए । १८ लिटर बनाएर राखेका छौं, उनले भने, बिरामी र स्टाफलाई प्रयोग गर्न पर्याप्त पुग्छ । सानेपास्थित स्टार अस्पतालले पनि एक सातादेखि सेनिटाइजर बनाइरहेको छ । प्रयोगशालाका कर्मचारीले अस्पतालका स्वास्थ्यकर्मी र चिकित्सकलाई पुग्ने गरी बनाइरहेको अस्पतालका प्रबन्ध निर्देशक शैली रूपाखेतीले बताए । अहिलेसम्म त हामीलाई पुगिरहेको छ, बजारमा कच्चा पदार्थ अभाव हुन थाल्यो, धेरै बनाउन सकिँदैन होला, उनले भने । भारतबाट सेनिटाइजर नेपाली बजारमा आउन छाडेपछि थापाथलीस्थित नर्भिक अस्पतालले नेपाली कम्पनीले बनाएका सेनिटाइजर प्रयोग गर्न थालेको छ । विश्व स्वास्थ्य संगठनको निर्देशिकाअनुसार बनाइएकाले स्थानीयस्तरमा उत्पादित सेनिटाइजर खरिद गरिएको अस्पतालका प्रबन्धक आरपी मैनालीले बताए । त्यस्तै, हरिसिद्धिस्थित क्यान्सर अस्पताल, बबरमहलस्थित अन्नपूर्ण न्युरो र धापासीस्थित ग्रान्डीलगायतका अस्पतालले पनि आफैं सेनिटाइजर बनाएर प्रयोग गरिरहेका छन् । ललितपुर महानगरपालिकाले पनि सेनिटाइजर उत्पादन गरिरहेको मेयर चिरीबाबु महर्जनका स्वकीय सचिव राजु महर्जनले बताए । महानगरपालिकाकै कर्मचारीलाई तालिम दिएर तयार पारेका हौं, उनले भने । उत्पादित सेनिटाइजर नगरवासीलाई ५० एमएलको १७ रुपैयाँमा बिक्री गरिरहेको उनले जानकारी दिए । नेपाल विज्ञान तथा प्रविधि प्रज्ञा प्रतिष्ठानले यो साता १ सय ५० जनालाई सेनिटाइजर बनाउने तालिम दिएको छ । तालिम प्राप्त व्यक्तिले वडामा गएर अन्यलाई पनि तालिम दिने प्रतिष्ठानका वैज्ञानिक डा साजन स्याउलाले बताए ।"
बजारमा अनेकथरी मास्क,"बजारमा एयर फिल्टर मास्कको अभाव हुन थालेसँगै अनेक थरी मास्क देखिन थालेका छन् । कतिपय व्यवसायीले फेब्रिक प्लास्टिक का झोला बनाइरहेकोमा त्यसलाई मास्क उत्पादनमा परिणत गरेका छन् । काठमाडौंको आरएनएसीमा केही दिन अघिको एक साँझ एक फुटपाथ पसलेले त्यस्तै मास्क बेच्न राखेकी थिइन् । कहाँबाट ल्याएर बिक्री गर्नुभएको भनी सोध्दा उनले आफूलाई केही थाहा नभएको बताइन् । सर्जिकल मास्क नपाएपछि ३४ दिनदेखि बिक्री गरिरहेको उनको भनाइ छ । कसले, कहाँ बनाउँछ मलाई थाहा छैन, उनले भनिन्, अरू मास्क नपाएपछि यही बेच्दै छु । प्रतिगोटा २० रुपैयाँमा मास्क बिक्री गरिरहेको उनले बताइन् ।फुटपाथ पसलमा मात्र नभई अहिले विभिन्न स्थानमा फेब्रिक प्लास्टिकका मास्क बिक्रीका लागि राखिएको पाइन्छ । मास्क अभाव भएसँगै केही उद्योगले त्यस्ता मास्क बनाई बाहिर बजारमा बिक्री गरिरहेको नेपाल प्लास्टिक उत्पादक संघका महासचिव सन्तोष सेढाईंको भनाइ छ । कसले, कहाँ र कसरी बनाएर त्यस्ता मास्क बिक्री गरिरहेका छन् भन्ने जानकारी हामीलाई छैन, उनले भने । यस्ता मास्कले कोभिड१९ रोक्न केही सहयोग गरे पनि फेब्रिक मास्क गुणस्तरणीय भने होइनन् । यी मास्क एक तहका हुन्छन् । यिनमा हावा छान्न फिल्टर पेपर राखिएको हुँदैन । नोज लुप पनि राखिएको छैन । मैले अहिलेसम्म त्यस्तो मास्क देखेको छैन, सेढाईं भन्छन्, हाम्रा व्यवसायीले पनि त्यस्तो कुनै मास्क बनाएर बिक्री गरेका छैनन् । यो बजारबाट झोला किनी मास्कको आकारमा सिलाई जसले पनि बनाएर बिक्री गर्न सक्छन् । फेब्रिक प्लास्टिक कागजको झोलाजस्तै दखिने एक किसिमको वस्तु हो । जसलाई प्लास्टिकको झोलाको विकल्पमा प्रयोग गर्न सकिन्छ । तर यसबाट बनेको मास्क केही व्यापारीले भने मास्कको अभावलाई व्यावसायिक फाइदाका रूपमा लिएका छन् । गत डिसेम्बरबाट चीनबाट फैलिएको कोभिड१९ का कारण नेपाली बजारमा मास्क, सेनिटाइजर र ननकन्ट्याक्ट थर्मोमिटर अभाव सिर्जना भएको छ । योसँगै बजारमा विभिन्नथरीका मास्क देखिन थालेका हुन् । बजारमा देखिएका अधिकांश मास्कले धुलोका कण नछेक्ने सिभिल अस्पतालका डा विदेश विष्टले बताए । खासमा मेडिकलका लागि ३ तहका सर्जिकल मास्क मात्र प्रयोग गर्न पाइन्छ, उनले भने । सकेसम्म एन९ का सिरिजका र डिस्पोजेबल मास्क मात्र प्रयोग गर्न उनको सुझाव छ । नेपालमा हालसम्म मास्क र सेनिटाइजरको गुणस्तरसम्बन्धी मापदण्ड छैन । यसले पनि उपभोक्ता गुणस्तरहीन मास्क एवं सेनिटाइजर प्रयोग गर्न बाध्य छन् । यससम्बन्धी मापदण्ड बनाउने क्रममा रहेको नेपाल गुणस्तर तथा नापतौल विभागका महानिर्देशक विश्वबाबु पुडासैनीले बताए । विभाग छिट्टै यसको गुणस्तरसम्बन्धी मापदण्ड बनाउने क्रममा छ, उनले भने । नेपालमा भाइरस फिल्टर गर्ने एन९५ मास्क भाइरस देखिएको सुरुको महिनामै अभाव भएको नेपाल केमिकल एन्ड मेडिकल सप्लायर्स संघले जानकारी दिएको थियो । त्यसपछि सर्जिकल मास्क र सेनिटाइजर अभाव देखिएको व्यवसायी बताउँछन् । अभावको फाइदा उठाउँदै केही व्यवसायीले भने बिक्री मूल्यको २३ गुणा बढी रकममा मास्क बेचिरहेका छन् ।"
अब आधा सिलिन्डर ग्यास,"बजारमा ग्यास अभाव देखिएपछि नेपाल आयल निगमले आधा सिलिन्डर ग्यास बिक्री गर्न ग्यास उद्योगहरूलाई निर्देशन दिएको छ । अब बजारमा ७१ केजी ग्यास भरिएको सिलिन्डर पाइनेछ । मूल्य पनि ६ सय ८७ रुपैयाँ ५० पैसा तोकिएको छ । आपूर्ति पर्याप्त भए पनि ग्यास अभाव कायमै भएपछि निगमले आधा ग्यास भरेर बेच्ने निर्णय गरेको हो । आपूर्तिको समस्या छैन, तर बजारमा अझै अभाव छ, निगमका कार्यकारी निर्देशक सुरेन्द्रकुमार पौडेलले भने, सबैको पहुँचमा पुर्याउन आधा भरेर बेच्न भनेका छौं । ग्यास आयात भए पनि वितरण प्रणाली कमजोर छ । कोभिड१९ को संक्रमण रोक्न भारतले २१ दिने लकडाउन घोषणा गरेपछि बजारमा ग्यास अभाव देखिन थालेको हो । उपभोक्ताले ग्यास नपाइने डरमा सञ्चित गर्न थालेपछि पनि समस्या भएको बताइएको छ । कोभिड१९ को त्राससँगै निगमले रिटेल काउन्टर सञ्चालन गरेर ग्यास उद्योगीलाई बिक्री गर्न निर्देशन दिएको थियो । वितरणमा समस्या भए पनि निगमले ग्यास आपूर्तिमा भने समस्या नरहेको दाबी गरेको छ । आपूर्तिमा कुनै समस्या नभए पनि जुनकुनै बेला जे पनि हुन सक्छ, पौडेलले भने, ७१ किलो भरेर बेच्दा सबैको पहुँचमा पुग्छ । अभावका नाममा नयाँ सिलिन्डर बजारमा आइरहेको छ । त्यो रोक्न पनि जरुरी छ । भारतबाट मंगलबार करिब १ सय ४० बुलेट, बुधबार १ सय १० बुलेट ग्यास लोड भएको उनको भनाइ छ । बिहीबार पनि करिब ८० बुलेट ग्यास लोड भएको उनले बताए । तर नेपालमा निगमको छुट्टै भण्डारण नहुँदा समस्या भएको निगमले जनाएको छ । हाल ग्यास उद्योगसँग मात्रै भण्डारण छ । भण्डारण क्षमता न्यून हुँदा बेला बखतमा समस्या भएको पौडेलले बताए । आकस्मिक परिस्थितिलाई धान्न ग्यास उद्योग भण्डारणको जिम्मा गृहलाई दिइने निगमले जनाएको छ । यस्तै एक परिवारलाई एक महिनामा एउटा मात्रै ग्यास दिने नीति पनि लागु गरिुसकिएको छ । उपभोक्ताले बढी ग्यास सञ्चित गर्न थालेपछि निगमले यस्तो नीति लिएको हो । हाम्रो भण्डारण गृह छैन । भारतमा लकडाउले चालकलाई पनि समस्या छ, पौडेलले भने, बजारको सिलिन्डर भरेर राख्न खोजेका छौं । यस विषयमा निगमको चिठी बुधबार राति प्राप्त भएको एलपी ग्यास उद्योग संघका निवर्तमान अध्यक्ष शिवप्रसाद घिमिरेले बताए । आयात, ग्यास रिफिलिङ र वितरण कसरी गर्ने सन्दर्भमा छलफल गरिरहेका छौं, उनले भने । ग्यासको वितरण प्रणालीसम्बन्धी कार्यविधि बनाएर कार्यान्वयन गरिने उनले जानकारी दिए । यसअघि नाकाबन्दीका बेला पनि निगमले आधा मात्रै सिलिन्डर भनेर वितरण गरेको थियो ।सामाजिक सञ्जालबाटै गुनासो सुनुवाइ सरकारले सामाजिक सञ्जालबाट उपभोक्ताको गुनासो सुनुवाइ गर्नेर् भएको छ । आपूर्ति व्यवस्थालाई सहज र चुस्त बनाउन वाणिज्य आपूर्ति तथा उपभोक्ता संरक्षण विभागले बिहीबारदेखि कल सेन्टर सुरु गरेको जनाएको छ । उपभोक्ताले आफ्नो गुनासो पैसा नलाग्ने फोन नम्बर (११३७) तथा सामाजिक सञ्जाल फेसबुक, ट्विटरबाट उजुरी गर्न सक्छन् । यस्तै, भाइबर (९८५११८०९५९), इमो, स्काइप, एसएमएसमार्फत पनि गुनासो र उजुरी गर्न सकिनेछ । विभागले यसअघि टोल फ्री नम्बर ११३७ बाट गुनासो सुनुवाइ गर्दै आएको थियो । यो नम्बरमा सबैभन्दा बढी ग्यास नपाएको उजुरी परेको थियो ।"
विद्युत् महसुलमा छुट दिने तयारी,"काठमाडौं (कास) विद्युतीय चुलोको प्रवर्द्धन गर्न सरकारले घरायसी ग्राहकलाई महसुलमा छुट दिने तयारी गरेको छ । १ सय ५० युनिटसम्म विद्युत् खपत गर्ने ग्राहकलाई महसुलमा २० प्रतिशत छुट दिन ऊर्जा, जलस्रोत तथा सिँचाइ मन्त्रालयले नेपाल विद्युत् प्राधिकरणलाई निर्देशन दिएको छ । कोभिड१९ को त्रासका कारण खाना पकाउने ग्यास अभाव हुने सम्भावित अवस्थालाई दृष्टिगत गरी यस्तो व्यवस्था गर्न प्राधिकरणलाई निर्देशन दिइएको हो । भारतमा २१ दिने लकडाउन सुरु भएसँगै नेपालमा खाना पकाउने ग्यासको अभाव हुन थालेको छ । बजारमा ग्यास अभाव सुरु भएपछि नेपाल आयल निगमले पनि सिलिन्डरमा आधा मात्रै ग्यास भरेर बिक्री गर्न उद्योगहरूलाई निर्देशन दिइसकेको छ । ऊर्जामन्त्री वर्षमान पुनले प्राधिकरणका कार्यकारी निर्देशक कुलमान घिसिङलाई छुटको व्यवस्था गर्न मौखिक निर्देशन दिएको पुनको निजी सचिवालयद्वारा जारी गरिएको विज्ञप्तिमा भनिएको छ । १ सय ५० युनिटभन्दा बढी खपत् गर्ने परिवारले पनि १ सय ५० युनिटसम्मको महसुलमा छुट पाउनेछन् । इन्डक्सनमा छुट दिँदा ग्यासको विस्थापनमा सहयोग पुग्ने मन्त्री पुनले बताए । ग्यास बाहिरबाट आयात गर्नुपर्छ । विद्युत् हाम्रो आफ्नै उत्पादन हो, मन्त्री पुनलाई उद्धृत गर्दैर् जारी विज्ञप्तिमा भनिएको छ, यसो गर्दा ग्यास किन्न बाहिरिने पैसा देशभित्रै बस्छ, व्यापार घाटा पनि कम हुन्छ । महसुल छुटका लागि मन्त्री पुनले निर्देशन दिएको प्राधिकरणका कार्यकारी निर्देशक कुलमान घिसिङले बताए । महसुलमा छुट दिने व्यवस्था गर्न प्राधिकरणले छलफल गरिररहेको उनको भनाइ छ । कोरोनो संक्रमण रोक्न सरकारले साताव्यापी लकडाउन घोषणा गरेसँगै विद्युत् खपतमा भारी गिरावट आएको छ । उद्योग, कलकारना, व्यवसाय बन्द भएसँगै विद्युत् खपतमा कमी आएको हो । विद्युत्को उच्च माग १ हजार २ सय मेगावाटबाट घटेर अहिले १ हजार मेगावाटभन्दा तल झरेको छ । यससँगै प्राधिकरणले भारतबाट आउने विद्युत् परिमाण पनि कम गरेको छ । बिहीबारदेखि ढल्केबरमुजफ्फरपुर अन्तरदेशीय प्रसारण लाइनबाट ५० मेगावाट मात्रै विद्युत् ल्याउन थालिएको छ । यसअघि यो प्रसारण लाइनबाट पिक आवरमा १ सय ५० मेगावाट विद्युत् आयात हुँदै आएको थियो । यसअघि बुधबार बसेको कोभिड१९ संक्रमण रोकथाम तथा नियन्त्रण उच्चस्तरीय समन्वय समितिको बैठकले इन्डक्सन चुलो आयातमा लाग्ने भन्सार छुट दिने निर्णय गरेको थियो । यसअघि इन्डक्सन चुलो आयातमा १५ प्रतिशत भन्सार लाग्ने गरेको थियो । प्राधिकरणले लकडाउनको अवधिमा विद्युत् महसुल नतिरे पनि जरिवाना नलाग्ने व्यवस्था गरिसकेको छ । अनलाइन प्रणालीबाट भने महसुल तिर्न सक्ने प्राधिकरणले बताएको छ ।"
सरकारी कर्मचारी आलोपालो,"संघीय सरकारका मन्त्रालय, केन्द्रीय निकाय, विभाग र संस्थानहरूमा उच्चपदस्थ कर्मचारीले आलोपालो उपस्थित भएर कार्यालय सञ्चालन गरेका छन् ।राजधानी उपत्यकाका अरू कार्यालयमा भने एकदुई जना मात्रै कर्मचारी उपस्थित भइरहेका छन् । कर्मचारीलाई कार्यालय प्रमुखले घरमै बस्न तर आवश्यक परेका बेला उपस्थित हुन भनेका छन् ।प्रधानमन्त्री तथा मन्त्रिपरिषद् कार्यालयसहित २२ वटै मन्त्रालयमा सचिव अनिवार्य रूपमा उपस्थित छन् । धेरैजसो मन्त्रालयमा सहसचिवहरू भने आलोपालो उपस्थित भएका छन् । सचिवज्यूहरू अनिवार्य रूपमा मन्त्रालय उपस्थित हुनुहुन्छ, हामी चार सहसचिवमध्ये दुईदुई जना पालो गर्दै आएका छौं, संस्कृति पर्यटन तथा नागरिक उड्डयन मन्त्रालयका सहसचिव घनश्याम उपाध्यायले कान्तिपुरसँग भने, बिहीबारबाट पनि यही क्रम जारी रहन्छ । मन्त्रालयका कर्मचारीलाई जरुरी परे कार्यालय आउने गरी घरघरमा स्ट्यान्डबाइ रहने गरी बिदा दिइएको छ । उनका अनुसार त्रिभुवन विमानस्थलस्थित मन्त्रालयको कार्यालयमा पनि कर्मचारीहरूलाई आलोपालो ड्युटीमा खटाइएको छ । राजधानीस्थित सबै संग्रहालय भने बन्द गरिएको छ ।देशव्यापी लकडाउन लाई अनुगमन, नियमन गर्ने र उल्लंघन भए सुरक्षा निकाय परिचालन गर्नुपर्ने गृह मन्त्रालयमा भने सचिव र सबै सहसचिव अनिवार्य रूपमा कार्यालयमा पूरै समय उपस्थित भई काम गरिरहेका छन् । जरुरी काम पर्नेबाहेक बाँकी सबै कर्मचारीलाई स्ट्यान्डबाइ रहने गरी बिदा दिइएको छ ।लकडाउनलाई सफल पार्ने काम गरिरहेका छौं, गृह मन्त्रालयका प्रवक्ता केदारनाथ शर्माले भने, उपसचिवहरूलाई आवश्यक परे कार्यालयमा बोलाइएको छ, बांँकी सबै कर्मचारीलाई बिदा दिइएको छ । बिदामा रहेका कर्मचारी पनि जरुरी परे कार्यालयमा आएर काम गर्ने व्यवस्था मिलाइएको छ ।शर्माका अनुसार गृहमातहतका विभाग र केन्द्रीय कार्यालयमा माथिल्लो तहका कर्मचारी आलोपालो आउने गरी कार्यालय खुला राखिएको छ । ७७ वटै जिल्लाका जिल्ला प्रशासन खुला रहेको र अत्यावश्यक काम सञ्चालन भइरहेको उनले जानकारी दिए । ७७ जिल्ला प्रशासनमा पनि सीडीओ र आवश्यक पर्ने कार्मचारी मात्र उपस्थित छन् तर जिल्ला प्रशासनमा अत्यावश्यकबाहेक अन्य सेवाग्राहीका काम बन्द छन् ।उद्योग, पर्यटन, बैंकिङ, निर्माणजस्ता क्षेत्रमा लकडाउनका कारण पर्ने असरको विश्लेषण गरी राहत दिन आर्थिक प्याकेज तयार गरिरहेको अर्थ मन्त्रालयमा पनि सचिव, सहसचिव र उपसचिवसम्मका कर्मचारीहरू कार्यालयमा उपस्थित भएर काम गरिरहेका छन् । बाँकीलाई बिदा दिइएको छ । अर्थ मन्त्रालयका आन्तरिक राजस्व विभाग, भन्सार विभागसहित सबै कार्यालय माथिल्लो तहका कर्मचारी उपस्थित भएर आंशिक खुला राखेका छन्, बाँकी कर्मचारीलाई बिदा दिइएको छ ।अत्यावश्यक खाद्यान्न, औषधि, ग्यासलगायतको नियमित आपूर्ति भएनभएको अनुगमन र नियमन गर्नुपर्ने उद्योग, वाणिज्य तथा आपूर्ति मन्त्रालयमा समेत सचिव र सहसचिवहरू उपस्थित भएर काम गरिरहेका छन् । अरू कर्मचारी भने जरुरी परेकालाई कार्यालयमा बोलाएर बाँकीलाई बिदा गरिएको छ । उद्योग सचिव चन्द्र घिमिरेले आफूहरू कार्यालयमा उपस्थित भएर मुलुकभर अत्यावश्यक वस्तुको आपूर्ति सहज बनाउने, नपुगेको ठाउँमा पुर्याउने र कालोबजारी नियन्त्रणका लागि आवश्यक काम गरिरहेको जानकारी दिए ।सबै संवैधानिक निकायहरू पनि आंशिक रूपमा मात्र सञ्चालित छन् । अध्यक्षप्रमुख आयुक्तसहितका पदाधिकारी स्ट्यान्डबाइ रहने गरी बिदामा छन् । संवैधानिक निकायमा थोरै संख्यामा मात्र कर्मचारी आलोपालो उपस्थित भएर कार्यालय आंशिक खुला राख्ने गरेका छन् । थोरै संख्यामा कर्मचारी आलोपालो उपस्थित भएर कार्यालय खुला राख्नुभएको छ । केही परे हामीलाई सम्पर्क गर्नुहुन्छ । हामी (पदाधिकारी) नियमित सम्पर्कमा छौं, लोकसेवा आयोगका अध्यक्ष उमेश मैनालीले भने, आवश्यक परे उपस्थित हुन्छौं ।कोरोना संक्रमण भएनभएको परीक्षण गर्ने, संक्रमण देखिए उपचार गर्ने र यसबारेमा मुलुकभर सतर्कता अपनाउन सन्देश प्रवाह गर्दै आएको स्वास्थ्य मन्त्रालय र मातहतका कार्यालय भने मुलुकभर पूर्ण सञ्चालनमा छन् । सरकारको निर्देशनअनुसार सबै कार्यालय पूर्ण खुला राखिएको छ । स्वास्थ्यसँग सम्बन्धित कर्मचारीलाई अनिवार्य रूपमा कार्यालयमा उपस्थित गराइएको छ । जनस्वास्थ्यसँग सम्बन्धितबाहेकलाई भने बिदा दिइएको छ । सुरक्षासँग जोडिएका नेपाल प्रहरी, सशस्त्र प्रहरी नेपाली सेनामा भने कसैलाई बिदा दिइएको छैन । बिदामा बसेकालाई पनि फिर्ता बोलाइएको छ ।"
स्कुलक्याम्पसमा क्वारेन्टाइन बनाउनेबारे छलफल,"काठमाडौं (कास) सामुदायिक, निजी विद्यालय र क्याम्पस भवनमा क्वारेन्टाइन बनाउन शिक्षा मन्त्रालयले अध्ययन थालेको छ । क्वारेन्टाइन बनाउन सकिने शिक्षण संस्थाको तथ्यांक संकलनको काम भइरहेको मन्त्रालयले जनाएको छ । मन्त्रालयका अधिकारीले प्याब्सन, एनप्याब्सन, हिसानलगायत निजी शिक्षण संस्था सञ्चालकहरूसँग क्वारेन्टाइन स्थापना र सञ्चालनका विषयमा छलफल गरेका हुन् । सामुदायिक विद्यालय र क्याम्पसलाई पनि क्वारेन्टाइन र आइसोलेसन कक्षका रूपमा विस्तार गर्न सकिने शिक्षा मन्त्रालयका प्रवक्ता दीपक शर्माले जनाए । निजी शिक्षण संस्था सञ्चालकहरू सकारात्मक हुनुहुन्छ, उनले भने, काठमाडौंमा मात्रै ५ हजार कक्षाकोठा क्वारेन्टाइन बनाउन उपयोगी छन् भन्ने अनुमान गरिएको छ । आवश्यकताअनुसार देशभरका शिक्षण संस्थाको कक्षाकोठाको अवस्थाबारे अध्ययन भइरहेको उनले जनाए ।संघीय सरकारले स्थानीय सरकारसँग समन्वय गरेर क्वारेन्टाइन निर्माणको पहल गरिएको उनले बताए । भूकम्पपछि सामुदायिक विद्यालयमा पनि सुविधासम्पन्न भवन बनेका छन्, उनले भने, शौचालय र खानेपानी सुविधा राम्रो भएका शिक्षण संस्थामा क्वारेन्टाइन बनाउन सकिन्छ । क्वारेन्टाइन निर्माणका लागि मन्त्रालयले संस्कृति तथा पर्यटनमन्त्री योगेश भट्टराई संयोजक रहेको समितिलाई विवरण उपलब्ध गराएको उनले जनाए ।त्रिभुवन विश्वविद्यालयले पनि क्वारेन्टाइन निर्माण गर्न सकिने शिक्षण संस्थाको विवरण सरकारलाई उपलब्ध गराइसकेको छ । शिक्षा मन्त्रालयको विद्यालय, उच्च र प्राविधिक शिक्षा महाशाखाले विद्यालय, क्याम्पस र प्राविधिक शिक्षालयका भवनको लेखाजोखा गरिरहेका छन् । वेबसाइटमा कक्षाविद्यालय बन्द रहेका बेला वेबसाइटबाटै पढ्न, सिक्न र खेल्न सकिने व्यवस्था गरिएको छ । शिक्षा तथा मानव स्रोत विकास केन्द्रले विभिन्न ७ वेबसाइटबाट अध्ययनलाई निरन्तरता दिन सकिने जनाएको छ । शिक्षा मन्त्रालयका मातहतका निकायबाट निर्मित पठन सामग्री केन्द्रको वेबसाइटमा राखिएको छ । वेबसाइटमा उपलब्ध सामग्रीबाट बालबालिकाको अध्ययनलाई निरन्तरता दिन केन्द्रले अभिभावकलाई आग्रह गरेको छ । वेबसाइटमा कक्षा ६ देखि १० सम्मका गणित, विज्ञान र अंग्रेजी विषयका विषयवस्तु राखिएको छ । डिजिटल लाइब्रेरी, बालबालिका केन्द्रित कथा र खेल सामग्री पनि उपलब्ध छन् ।"
कोरोनाबारे सचेतना फैलाउँदै कटुवाल,"घोक हालेर गाउँघरलाई सूचना दिने जिम्मेवारीमा कटुवालको सक्रियता झन् बढेको छ । ६४ वर्षीय डम्बरबहादुर गुरुङले धार्चे गाउँपालिका४ लाप्राकको डाँडामा बसेर कराउन थालेको पाँच वर्ष पुग्यो । चर्को र प्रस्ट आवाज भएकाले गाउँलेले उनलाई कटुवाल चयन गरेका थिए । डम्बरबहादुर लाप्राकका पाँच सयभन्दा बढी घरधुरीको सूचनाको संवाहक हुन् । उनले डाँडामा बसेर नकराएसम्म गाउँमा हुने सार्वजनिक कार्यक्रम र सामान्य सूचन ासमेत स्थानीयले पाउन मुस्किल पर्छ । उनी यतिबेला कोरोनाबाट बच्ने उपायबारे सचेतना फैलाउन व्यस्त छन् । लाप्राकको मनीडाँडामा कटुवाल कराएपछि गाउँले चनाखो बन्छन् । कोरोनाको सम्भावित संक्रमणबाट सतर्कता अपनाउन झुरुप्प बस्ती रहेको गाउँमा केही दिनयता कटुवाल कराउन थालेको हो । कोरोना भाइरसबाट जोगिने उपायबारे सन्देश छर्ने गरेको गुरुङले बताए । यतिबेला कोरोनाबारे खबर भन्दै छु, डम्बरले भने, सुरुका दिनमा हात धुनुपर्छ, रुघाखोकी लागे स्वास्थ्य चौकी जानुहोला भन्थेँ, अब घरबाट बाहिर निक्लन हुँदैन, हूलमुल नगर्नुस्, काम बन्द गरेर घरभित्रै बस्नुस् भन्छु । बिहान र बेलुकी दुईदुई घण्टा यसरी कोरोनाका बारे कराउने गरेको उनले बताए । चारपाँच ठाउँबाट कराएपछि सबै गाउँलेले सुन्छन्, बूढाबूढीलाई घरमै पुगेर पनि सरसफाइमा ध्यान दिन भन्ने गरेको छु, उनले भने । वडा कार्यालय र स्वास्थ्यकर्मीले भनेबमोजिम कोरोनाबारेमा फलाक्न थालेको उनले सुनाए । कटुवालले भनेको कुरा गाउँलेले पनि विश्वास गर्ने धार्चे४ का वडाध्यक्ष राज गुरुङले बताए । पुरानो सञ्चारको माध्यम कटुवाल हो, उनले भने, रेडियो टेलिभिजनभन्दा पनि यहाँका मान्छे कटुवालले भनेको कुरामा विश्वास मान्छन् । स्वास्थ्यकर्मीसँग सल्लाह गरेर कोरोना सन्देश दिन लगाउने गरेको वडाध्यक्ष गुरुडले बताए । सुरुसुरुमा साबुन पानीले हात धुने, कोरोना भाइरसबाट आफैं जोगिनुपर्छ भनेर भन्न लगायौँ, लक्षणबारे पनि पहिले कटुवालालाई सिकाएर पछि फलाक्न लगायौँ, उनले भने, अहिले लकडाउन भएपछि घरभित्र बस्न भनेका छौँ । अत्यावश्यक कामबाहेक घर बाहिर जानुपरे मास्क लगाएर जान कटुवालले सन्देश प्रवाह गर्छन् । कुनै स्वास्थ्य समस्या देखिए पनि स्वास्थ्य चौकीमा खबर गर्न स्थानीयलाई कटुवालमार्फत सन्देश दिएको राजले बताए । धार्चेको उहिया, लापु गुम्दा, केरौजा, कासिगाउँमा कोरोनाबाट बच्ने उपायबारे गाउँलेलाई सुझाउन कटुवाललाई प्रयोग गरेको गाउँपालिका अध्यक्ष सन्तोष गुरुङले बताए । एक वडा एक कटुवाल भन्ने तय गरेर कटुवाललाई प्रोत्साहनस्वरूप पारिश्रमिक पनि उपलब्ध गराउन थालिएको हो । गाउँपालिका भरिका सात कटुवाललाई गाउँपालिकाले मासिक तलबको व्यवस्थासमेत गरेको छ ।"
तर पनि दियोचाहिँ जल्छ,"राजधानीका सडक बीच भाग र पेटीमा फुलेका फूल राम्ररी खुल्न नसकेजस्ता छन् । सडक छेउमा फुलेका फूलअघि उभिएर न कसैले सेल्फी लिएका छन् न नजिकबाट नियाल्न पाएको छ । बिल्कुल शान्त छन् फूलहरू । सुनसान छ सडक । चैत मासको हुरी चल्छ बेलाबेला, कहिलेकाहीँ हुरीसहित पानी पर्छ तर मान्छेको घरघर र मनमनमा निरन्तर हुरी चलिरहेको छ । कोभिड १९ संक्रमणको त्रासमा मनको हुरी जोडजोडले चल्दै छ । एम्बुलेन्स, सुरक्षा निकाय र अत्यावश्यक सामान बोकेका गाडी मात्र सडकमा देखिन्छन् । सरकारले कोरोना रोकथामका लागि एक साता मुलुक लकडाउन गरेको छ । मुलुक यसरी लकडाउन भएको पहिलो पटक हो । नेपालमा चलेको १० वर्षे सशस्त्र युद्धको अवधिमा पनि यसरी देश लक्ड भएको थिएन । हुन त अहिले विश्व नै ठप्प छ । छिमेकी देश भारतमा तीन साताका लागि लकडाउन गरिएको छ । महामारी फैलिएको चीनको हुवेई प्रान्त अझै खुलेको छैन । संक्रमण कम भएकाले एक सातापछि कोरोना फैलिएको इपिसेन्टर वुहान आंशिक रूपमा खोल्ने तयारी छ ।मुलुक लकडाउन गरेर सरकार कोरोनाविरुद्ध युद्धस्तरमै उत्रिएको छ । भाइरस रोक्ने सबैभन्दा उत्तम उपाय लकडाउन भएकाले सरकारले यो कदम चाल्यो । पहिलो पटक राजधानीमा बस्नेहरू दसैंबाहेक पहिलो पटक यति ठूलो संख्यामा गाउँ फर्किए । तुलनात्मक रूपमा आइसोलेसनका लागि गाउँ सजिला छन् । त्यही भएर उनीहरू स्कुल बिदापछि नानीहरू लिएर गाउँ फर्किए । त्यहाँ पनि यही कोरोनाको हुरी चलेको छ कानकानमा ।सहरमा आआफ्ना घरमा बसेका पनि आफन्त र आफ्ना नानीबाबुसँग आफ्नै घरमा छन् । सहर वा गाउँ जहाँ बसे पनि लक्ड हुने उत्तम उपाय हो । यसको अर्थ हो, शारीरिक दूरी कायम राख्ने ।भाइरसको कुनै देश, सीमा र भूगोल नुहुने रहेछ । त्यसैले यो विश्वभर फैलिएको छ । विश्व स्वास्थ्य संगठन (डब्लूएचओ) ले भने जस्तै दूरी कम गरेर यसलाई रोक्ने हो । हाम्रामा एक साताका लागि लकडाउन छ, यो कम्तीमा थप एक वा दुई साता लम्बिन सक्ने सम्भावना छ । भाइरलको महामारी सहनुभन्दा लकडाउन गरेर यसलाई नियन्त्रण गर्नु उचित हो । विश्व स्वास्थ्य संगठनले दक्षिण एसियाली मुलुकमा कोभिड१९ विरुद्ध लड्न आक्रामक कदम चाल्न आग्रह गरिसकेको छ । त्यहीअनुसार भारत र नेपालले मुलुकलाई लकडाउन गरी रोकथामका लागि कदम चालेका छन् ।चीनको वुहान सहरमा मात्र ५० हजार कोरोना संक्रमणमा परेका मध्ये ४३ हजार दुई सय उपचारपछि निको भएका थिए । सिन्ह्वा समाचार संस्थाले वुहानमा यो नियन्त्रणका लागि त्याग, दृढतासाथ लागेको उल्लेख गर्दै हाल उज्यालो बिहानीको संकेत देखिन थालेको जनाएको छ । वुहानबाट अप्रिल ८ पछि मानिस बाहिर जान पाउनेछन् । वुहान खुलेको दिन सायद ठूलो उत्सव हुनेछ किनकि त्यो कोरोना भाइरस जितेको दिन पनि हुनेछ । वुहानमा मात्रै २१ हजारभन्दा बढी स्वास्थ्यकर्मी अरू क्षेत्रबाट आएर दिनरात खटिएका थिए । हाल उनीहरू हातमा चीनको झन्डा लिएर हजारौं व्यक्तिको ज्यान बचाएर सन्तुष्टिसाथ फर्किरहेका छन् । वुहानमा वसन्त ऋतु लागिसकेको छ, चेरी ढकमक्क फुल्न थालेको छ । हजारौं बिरामीको उपचार गरेर फर्कंदै गरेका स्वास्थ्यकर्मी त्यहाँको पूर्वी ताल र फुलेका चेरीसँग तस्बिर लिइरहेका देखिन्छन् । त्यो अवस्मिरणीय तस्बिर हुनेछ किनकी उनीहरू महामारीसँग लडेका स्वास्थ्य सिपाही हुन् । अबको तीन साता हुने लकडाउनले भारत र नेपालमा कोरोना संक्रमणको एउटा तस्बिर देखाउनेछ । तीन साता हामीले त्याग, धैर्य र सजगता अपनाउनैपर्नेछ । नेपालमा कोरोना संक्रमणको जोखिम टरिसकेको छैन । यो संक्रमणको सीमा कति हो, अनुमान गर्न गाह्रो छ । एउटा अनुमानचाहिँ गर्न सकिन्छ, यो संक्रमण एक दिन अन्त्य हुनेछ । कोरोना संक्रमण रोकथामका लागि खासगरी केपी ओली सरकारको ठूलो अग्निपरीक्षा हो । यो सम्पूर्ण नेपालीको पनि अग्निपरीक्षा हो । यो अग्निपरीक्षा पास गर्ने एक मात्र उपाय हो रोकथामका लागि सरकारको आक्रामक काम । जनताको सावधानी, त्याग र धैर्य । अहिले त्यस्तै अवस्था हो । सावधानीका साथ मन बलियो बनाउने अनि आशाका दिया बाल्ने । धर्तीमा बेलाबेला हावाहुरी चल्छ, महामारी पनि आउँछ तर एक दिन जान्छ । स्वर्गीय गायक अमर गुरुङको गीत यतिबेला सान्दर्भिक हुन्छ । उनको गीतले भन्छ, मन सल्काउनु भनेको हरियालीसमेत जलाउनु हो । जब जब मन यो सल्कन थाल्छ हरियाली पनि जल्छ ।आँधी हुरी त चल्छ नै चल्छ, तर पनि दियो चाहिँ जल्छ ।"
"अभिनेताअभिनेत्रीको सिफारिस फिल्म हेर्नुस्, किताब पढ्नुस्","अभिनेता दयाहाङ राईको दिनचर्या हिजोआज अस्पतालमा बितिरहेको छ । पत्थरीकी बिरामी बहिनीको उपचार गराइरहेका उनका लागि अस्पताल नै क्वारेन्टाइन हो । दया लकडाउनको खाली समय कस्तो फिल्म हेर्न सुझाउँछन् त ?लामो समयदेखि फिल्ममै व्यस्त भएर दयाले नयाँ फिल्म खासै हेर्न पाएका छैनन् । उनी यति बेला नवीन सुब्बा निर्देशित नुमाफुङ र यसपालिको ओस्कर विजेता कोरियन फिल्म प्याराडाइट हेर्न सिफारिस गर्छन् । युट्युबमा भेटिन्छ कि भेटिंदैन, नुमाफुङ हेर्दा हुन्छ । प्यारासाइट पनि हेर्नुपर्ने फिल्म हो, उनले भने ।अभिनेता विपिन कार्की लकडाउनको समय परिवारसँगै बसेर बिताइरहेका छन् । उनले विशेषतः छोरीसँग समय बिताउने समय पाएका छन् । भर्खरै उनले मलयाली फिल्म सुपर डिलक्स हेरे । पछिल्लो समय हेरेका फिल्ममा यो फिल्म मन परेको उनले बताए । मलाई सुपर डिलक्स एकदमै राम्रो लाग्यो । यो फिल्मसँगै जोजो र्याबिट र प्यारासाइट हेर्न सुझाउँछु । जोजो र्याबिटले पनि ओस्कारमा एडप्टेड स्क्रिनप्ले अवार्ड हात पारेको थियो ।विपिनले मदन पुरस्कार जितेको उपन्यास रणहार हालै पढी सिध्याए । यो उपन्यास राम्रै रहेछ । हुन त अगाडिकै पुस्तक हो । यो पुस्तक पढ्न पनि सल्लाह दिन्छु, उनले भने ।अभिनेत्री स्वस्तिमा खड्का सबै विधाका फिल्म हेरिरहेकी हुन्छिन् । नेटफ्लिक्समा हेरेको सिरिजमा उनलाई दिल्ली क्राइम मन परेको छ । हिन्दी फिल्म डियर जिन्दगी पनि उनलाई मन परेको फिल्ममा पर्छ । उनी फोपी एपमा रहेको आफ्नै फिल्म बुलबुल पनि दर्शकलाई हेर्न सल्लाह दिन्छिन् ।अभिनेत्री ऋचा शर्मा कमेडी र फेमली ड्रामा हेर्न रुचाउँछिन् । हालै उनले परिवारसँग बसेर बलिदान र आफ्नै टलकजंग भर्सेस टुल्के फिल्म हेरिन् । यी दुई फिल्म सजिलै उपलब्ध रहेकाले हेर्न दर्शकलाई उनले सल्लाह दिइन् । नेटफ्लिक्समा माइन्ड हन्टर सिरिज, हिन्दी फिल्म तुम्हारी सुलु पनि हेर्न सक्नुहुन्छ, उनले भनिन् । हालै उनले भूमिका श्रेष्ठको बायोग्राफी पढिसकिन् । उनले मैले देखेको दरबार पनि पढ्न सुझाव दिइन् ।अभिनेता नाजिर हुसेनले नेटफ्लिक्समा यह ब्याले हेर्न सुझाए । नेपाली फिल्मलाई नजिकबाट नियाल्न पनि यो समय उपयुक्त रहेको उनले बताए । उनले दर्शकलाई नयाँ, पुराना सबै नेपाली फिल्म हेर्न सल्लाह दिए । नाजिरले हालै ३ वटा कविता पनि लेखका छन् । दुई महिनामा ११ पुस्तक पढी सिध्याएका उनी यो खाली समय पुस्तक पढेर सदुपयोग गर्नुपर्ने पनि बताउँछन् । रावतको कविता संग्रह, खलिल जिब्रानको द प्रोफेट, उपेन्द्र सुब्बाको खोलाको गीत, नोर उन्हारको यस्टर्डे आई वाज दि मुन र रुमिका कविता पढ्न उनले सिफारिस गरे । रुपी कौरको मिल्क एन्ड हनी, सोन्या रेनी क्टेलरको द बडी इज नट एन एपोलजी पनि पढ्दा हुन्छ । यी किताब पाउन गाह्रो छ । पाउने जति पढ्नुहोला, उनले भने ।"
एटलान्टा र भ्यालेन्सियाको खेल बन्यो मानव जैविक बम,बेरगामोका मेयर जर्जियो गोरी ।तस्बिर : रोयटर्स (सबैभन्दा पहिले यो समाचार स्पेनी पत्रिका मार्काले प्रकाशित गरेको हो । यसलाई पछि इंग्ल्यान्डको डेली मेलले थप विस्तृत रूपमा छापेको छ । त्यसैको स्वतन्त्र अनुवाद)
आईपीएल स्थगित गर्न दबाब,"नयाँ दिल्ली (एजेन्सी) यति खेर सबै तयारी इन्डियन प्रिमियर लिग (आईपीएल) मा केन्द्रित हुनुपर्ने थियो । खेल आयोजनास्थल पनि झकिझकाउ भइसक्नुपर्ने थियो । तर विश्व क्रिकेटको सबैभन्दा धनी प्रतियोगिता आईपीएलमाथि अहिले स्थगित गर्नुपर्ने चर्को दबाब छ । यसअघि पछाडि सार्ने निर्णय भइसकेको प्रतियोगिता नयाँ तालिकाअनुसार अप्रिल १५ देखि सुरु हुनुपर्ने हो, तर अहिले पूरा प्रतियोगितामै अन्योल छाएको छ । भारतीय क्रिकेट नियन्त्रण बोर्ड (बीसीसीआई) अहिलेसम्म प्रतियोगिताबारे केही भनेको छैन । तर भारत स्वयं कोरोना भाइरस संक्रमणबाट बच्न संघर्षरत रहेको स्थितिमा खेलकुद सबैभन्दा कम प्राथमिकतामा पर्न थालेको छ । भारतमा बुधबार मात्र २१ दिनको लकडाउन सुरु भएको स्थितिमा प्रतियोतिगाको तयारी असम्भव जस्तै छ । भारतले यसबीच अन्तर्राष्ट्रिय र राष्ट्रिय उडान सबै रद्द गर्नुका साथै कसैलाई पनि प्रवेशाज्ञा दिने गरेको छैन । त्यसैले कुनै पनि फ्रेन्चाइज टिमले आफ्ना विदेशी खेलाडीलाई कसरी भारत ल्याउने हो भन्नेबारे भन्न सकेका छैनन् । आईपीएल पनि हुनुपर्ने अन्य अन्तर्राष्ट्रिय खेल कार्यक्रमले पनि अब प्रतियोगिता अझ पछाडि सारेर आयोजना गर्नु सम्भव हुन छाडेको छ । बीसीसीआईका अध्यक्ष सौरभ गांगुलीले भनेका छन्, हामीले अहिलेसम्म केही पनि निर्णय गर्न सकेका छैनौं । अप्रिल १५ सम्म प्रतियोगिता नहुने जुन निर्णय थियो, हामी त्यहीं छौं । हामी सबै स्थिति बुझ्ने प्रयासमा छौं ।पूर्वनिर्धारित कार्यक्रमअनुसार आईपीएलको फाइनल मे २४ मा हुनुपर्ने थियो । जुन पहिलो सातादेखि वेस्ट इन्डिज, श्रीलंका, इंग्ल्यान्ड र दक्षिण अफ्रिकी खेलाडी आफ्नो देशका लागि खेल्न व्यस्त हुनेछन् । यस्तै स्थिति त्यही महिनाको तेस्रो सातादेखि न्युजिल्यान्ड र अस्ट्रेलियाको पनि हुनेछ । यी देशका खेलाडीले सबैभन्दा बढी आईपीएलमा सहभागिता जनाउने छन् । त्यसैले पनि आईपीएल स्थगित हुने सम्भावना अझ बढी भएको छ । भारतले आफैं पनि जुन महिनाको चौथो साता श्रीलंकाविरुद्ध तीन एकदिवसीय र दुई ट्वान्टी२० क्रिकेट शृंखला खेल्दै छ । चेन्नई सुपर किंग्सका सीईओ केएस विश्वनाथनले भने, अप्रिल १५ सम्म लकडाउन टुंगिए पनि खेलाडीको भिसाबारे लामो प्रक्रिया बाँकी हुनेछ । हाम्रा खेलाडी र प्रशिक्षक कति बेला कसरी उपलब्ध हुनेछन्, त्यसमा पनि शंका छ । यो सबै स्थिति बुझेपछि हामीले केही भन्न सक्छौं । प्रतियोगिता वास्तवमै स्थगित भयो भने त्यो सबैका लागि ठूलो आर्थिक नोक्सानी हुनेछ ।"
तलब कटाउन खेलाडी तयार,म्युनिख बायर्न म्युनिख र बोरुसिया डर्टमन्डका खेलाडीले आफ्नो तलब आंशिक रूपमा कट्टा गरेर लिन तयार भएका छन् । दुवै क्लबका अन्य कर्मचारीलाई पूरा तलब दिन खेलाडीले यो निर्णय गरेका हुन् । युनियन बर्लिनका खेलाडीले पूरा एक महिनाको तलब नलिने घोषणा गरिसकेका छन् । बायर्नका खेलाडीको तलबबाट २० प्रतिशत कटाइने छ भने डर्टमन्डका खेलाडीले तलबबाट निश्चित रकम आफैं लिने छैनन् । कोरोना भाइरसको महामारीका कारण मार्च ८ बाट जर्मनमा फुटबल हुन सकेको छैन ।
चीनमा क्लब फुटबल तयारी,"बेइजिङ चिनियाँ सुपर लिगका क्लबले यसै सातादेखि टिमको तयारी सुरु गर्ने भएका छन् । कोरोना भाइरसको कारण रोकिएको सन् २०२० को नयाँ सिजन कहिलेदेखि सुरु हुने हो, त्यो भने अझै तय भएको छैन । तर क्लबले भने तयारी सुरु गर्ने भएका हुन् । केही क्लबले यसै साताको सुरुदेखि अभ्यास थालिसकेका छन् । पूर्वनिर्धारित कार्यक्रम अनुसार चिनियाँ फुटबलको नयाँ सिजन फेब्रुअरी २२ देखि हुनुपर्ने हो । कोरोना भाइरसको महामारीका कारण अधिकांस देशमा फुटबल स्थगितको स्थिति छ ।"
विम्बल्डनको निर्णय अर्को साता,लन्डन अल इंग्ल्यान्ड क्लबले यसपल्टको विम्बल्डन टेनिस गर्ने नगर्नेबारे अर्को साता निर्णय गर्ने बताएको छ । पूर्वनिर्धारित कार्यक्रमअनुसार विम्बल्डन जुन २९ देखि जुलाई १२ सम्म हुनुपर्ने हो । आयोजक क्लबले प्रतियोगिता स्थगित गर्ने वा पछाडि सारेर आयोजना गर्नेबारे निर्णय गर्नेछ । उसले दर्शकबिना प्रतियोगिता आयोजना गर्ने सम्भावना भने अस्वीकार गरिसकेको छ । यसअघि फ्रेन्च ओपनले निर्धारित समयमा प्रतियोगिता स्थगित गर्दै सेप्टेम्बर २० देखि गर्ने निर्णय गरेको थियो । एएफपी
