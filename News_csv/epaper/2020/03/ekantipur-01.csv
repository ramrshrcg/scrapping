शीर्षक,विवरण
वायुको गुणस्तरमा सुधार,"अमेरिकी दूतावासले कान्तिपथ र दूतावास क्षेत्रमा स्टेसन खडा गरी पीएम २५ को मात्रा मापन गर्दै आएको छ । सन् २०१९ मा विश्वका ३ हजार २ सय ४९ वटा सहरको वायुको गुणस्तर विश्लेषण गरी प्रदूषित सहरहरूको नाम सूचीकृत गरिएको छ । यो सूचीमा भारत, पाकिस्तान र चीनका धेरै सहरको वायुको गुणस्तर खराब देखिन्छन् । यो विश्लेषणअनुसार अमेरिकाको ऐलेन पार्कको वायुको गुणस्तर सबैभन्दा राम्रो पाइएको छ । ९८ वटा प्रदूषित देशको सूचीमध्ये नेपाल आठौं स्थानमा छ । भारत, बंगलादेश, पाकिस्तान, अफगानिस्तान, मंगोलिया, इन्डोनेसिया र बहराइनको वायुको गुणस्तर नेपालको भन्दा खराब पाइएको छ । मुख्य सहरहरूको वायुको गुणस्तर वार्षिक तुलना गर्दा पनि काठमाडौं अघिल्ला वर्षभन्दा माथि उक्लिएको छ । सबै महादेशका ९५ वटा सहरको वायुको गुणस्तर तुलना गर्दा काठमाडौं २२ औं स्थानमा छ । अमेरिकाको सेटलको वायुको गुणस्तर स्वच्छ अर्थात् पीएम २५ को मात्रा १ माइक्रोग्राम देखिएको छ । डब्लूएचओले ०१२ माइक्रोग्रामसम्मलाई राम्रो मान्ने गरेको छ । पाकिस्तानको कराँची, भारतको मुम्बई, मंगोलियाको उलानबाटर, थाइल्यान्डको छियाङ माई, चीनको बेइजिङ, बंगलादेशको ढाका, म्यानमारको याङ्गुन, भारतको दिल्ली, किर्गिस्तानको बिस्केक र इरानको तेहरान वायु प्रदूषणका हिसाबले टप टेनभित्र परेका छन् ।"
कांग्रेसमा झन् कलह,"गोपालमान श्रेष्ठ ः संगठनरमेश लेखक ः संघीय मामिला तथा प्रदेश समन्वयफरमुल्ला मन्सुर ः मुस्लिमअर्जुनप्रसाद जोशी ः स्थानीय तह समन्वयआनन्दप्रसाद ढुंगाना ःवित्तीय तथा सहकारी संस्था समन्वयअजयकुमार चौरसिया ः तराईमधेस समन्वयमहेन्द्र यादव ः यातायात व्यवसायी समन्वयशंकर भण्डारी ः तरूणसीता गुरुङ ः आदिवासी जनजातिगोविन्द भट्टराई ः जनसम्पर्क समिति समन्वयचीनकाजी श्रेष्ठ ः उद्योगव्यापारविश्वप्रकाश शर्मा ःसूचना, सञ्चार तथा प्रचारशिवप्रसाद हुमागाईं ः श्रमिक तथा ट्रेड युनियनआमन्त्रित केन्द्रीय सदस्यहरूकृष्णकिशोर घिमिरे, दाङगोपालकुमार बस्नेत, झापासुधीरकुमार शिवाकोटी, झापामनोहरनारायण श्रेष्ठ, धनकुटाध्रुव वाग्ले, तनहुँ"
खाडीमा कोरोना संक्रमण बढ्दो नेपालीलाई सतर्क रहन आग्रह,"सरकारले अहिलेसम्म एक जना नेपालीमा मात्र उक्त संक्रमण देखिएको जनाउँदै आएको छ । मुलुकमा पहिलोपटक कोभिड१९ को चीनको वुहानबाट फर्केका नेपालीमा देखिएको थियो । उनी ५२ दिनअघि अर्थात् पुस २४ गते नेपाल फर्किएका थिए । पुस २८ मा प्रयोगशाला परीक्षण गर्दा उनमा संक्रमण देखिएको थियो । हाल उनी संक्रमणमुक्त छन् । १४ दिनअघि चीनबाट ल्याएर खरिपाटी क्वारेन्टाइनमा राखिएका १ सय ७५ जनाको शनिबारसमेत दोस्रोपटक जाँचका लागि घाँटीको र्यालको नमुना लिइएको छ । यसअघिको नमुना परीक्षणमा कसैमा पनि संक्रमण देखिएको थिएन । दोस्रोपटक शनिबार संकलन गरिएको नमुनाको परीक्षण प्रतिवेदन दुई दिनभित्र आउने सम्भावना छ । खरिपाटी क्वारेन्टाइनमा रहेका १ सय ७५ जना र चीन भ्रमणको इतिहास भएका ४९ जना सर्वसाधारण गरी जम्मा २ सय २४ जनाको नमुना परीक्षण गरिएको छ, राष्ट्रिय जनस्वास्थ्य प्रयोगशालाकी निर्देशक डा रुना झाले भनिन् । उनका अनुसार क्वारेन्टाइनमा रहेका बाहेकका ४९ जना नेपाली र विदेशी नागरिक हुन् । सबै जनसंख्यामा यो परीक्षण गर्न पनि सकिँदैन, उनले भनिन्, समुदायमा यो संक्रमण छ वा छैन भन्ने जान्न केही अस्पताल छानेर शंकास्पदको व्यक्तिको परीक्षण गरेर सक्रिय निगरानी (एक्टिभ सर्भिलेन्स) गर्न सकिन्छ । संक्रमणको जोखिममा रहेका ५ देशमध्ये नेपाल सबैभन्दा माथि रहेको जनाउँदै औंल्याउँदै इपिडिमियोलोजी तथा रोग नियन्त्रण महाशाखाका पूर्वनिर्देशक डाठाकुर भन्छन्, अझै हामीले कुनै तयारी गरेका छैनौं, तयारीको अभावले चीनबाट ल्याएर क्वारेन्टाइनमा राख्न नै १० दिनभन्दा बढी लाग्यो । उनले कोभिड१९ नियन्त्रणमा आउन अझै ८९ महिना लाग्न सक्ने बताए । हजारदुई हजार जनालाई आइसोलेसनमा राख्नुपर्ने, ५ हजार जनालाई अस्पताल भर्ना गर्नुपर्ने स्थिति आकलन गरी पूर्वतयारी गर्नुपर्छ, उनले भने । कोभिड१९ महामारी हाल निर्णायक मोडमा पुगेको उल्लेख गर्दै डब्लूएचओका महानिर्देशक डाटेड्रस अधानोम गेब्रियसले भनेका छन्, तपाईंको जोखिम तपाईं कहाँ बस्नुहुन्छ, तपाईंको उमेर र सामान्य स्वास्थ्यमा निर्भर गर्छ । डब्लूएचओका डा माइक रयानले सबै मुलुकका सरकारलाई उठ, जाग र तयार होऊ भन्ने सन्देश दिँदै भनेका छन्, डब्लूएचओ डरको भावना उत्पन्न गर्न चाहँदैन तर यो भाइरसले तपाईंको ढोकालाई समेत ढकढक्याइसकेको छ, तपाईं तयार रहनु आवश्यक छ । साइन्स म्यागजिनमा इम्पिरियल कलेज लन्डनका वैज्ञानिकहरूलाई उद्धृत गर्दै लेखिएको छ चीनबाट बाहिर गएका करिब दुई तिहाइ मामिला पुष्टि हुन अहिले बाँकी नै छ ।"
जहिल्यै खाद्यान्न अभाव,"दुई अर्बभन्दा बढीको आयात कैलालीको त्रिनगर भन्सार नाकाबाट मात्रै गएको आर्थिक वर्षमा २ अर्ब २७ करोड ९८ लाख ३९ हजार बराबरको ५८ हजार ५ सय ५५ टन खाद्यान्न आयात भएको छ । चामल, मकै र गहुँ आयात भएको भन्सार अधिकृत परमान्द जोशीले बताए । उनका अनुसार चामल मात्रै १ अर्ब २८ करोड ५५ लाख २७ हजार मूल्यबराबरको २५ हजार १ सय टन आयात भएको छ । उनले डब्लूएफओको चामल पनि यो भन्सारबाट आयात हुने गरेको बताए । कैलालीको टीकापुर खक्रौला धनगढीको गौरीफन्टा र कञ्चनपुरको गड्डाचौकी भन्सार नाकाबाट खाद्यान्न आयात हुने गरेको छ । सुख्खापन, सिँचाइ पूर्वाधार अभाव, रोजगारी अभाव, बजारसँगको कम पहुँच तथा कमजोर यातायात सञ्जालजस्ता कारणले खाद्य असुरक्षा हुने गरेको यस क्षेत्रका जानकारहरू बताउँछन् । खाद्य असुरक्षा बढ्नुको अर्को कारण खेती गर्ने मानिसहरूको संख्या घट्नु हो । खाद्यान्न संकट टार्न सुदूरका पहाडी जिल्लाबाट बसाइँ सर्ने बढेका छन् । पहाडी जिल्लाका युवा काम खोज्न भारतका सहरमा जान्छन् । त्यहाँ जमिन बाँझो हुन थालेको छ ।जसले गर्दा धान, मकै जौ, गहुँ कोदोलगायत मुख्य खाद्य बालीको उत्पादन घटेको छ भने कागुनो, मार्से, जुनेलो, फापर, सिमीजस्ता रैथाने बालीको खेती गर्ने चलन हराउँदै गएको छ । आफैं उत्पादन गरेर खाद्यान्न खाने चेतना नआएसम्म उत्पादन नबढ्ने खाद्य सुरक्षाको क्षेत्रमा काम गर्दै आएका देवी खनालले बताए । बेसाहा गरेर खान आर्थिक पहुँच चाहियो, उनले भने, पैसा कमाउन घरबाहिर कामको खोजीमा निस्कनुपर्ने बाध्यता छ । सुदूरपश्चिम प्रदेशलाई खाद्य असुरक्षाबाट मुक्त गर्न साना किसानलाई उत्पादनको स्रोतमाथि पहुँच दिनुपर्ने खाद्य अधिकारकर्मी डवल बमको भनाइ छ । खाद्य संकट झेलिरहेका वर्गको स्रोतमाथि पहुँच छैन, उनले भने, सरकारले लिजमा जग्गा उपलब्ध गराएर काम गर्ने वर्गको स्रोतमाथिको पहुँच बढाउनुपर्छ । उनले राइट फुड एक्ट अधिकार स्थापित गर्न स्रोत, नीतिमा साना किसानको पहुँच बढाउनुपर्ने बताए । सरकारको कृषिलाई आधुनिकरण गर्ने प्रधानमन्त्रीमुख्यमन्त्री कृषि कार्यक्रम साना किसानको पहुँचभित्र नभएको बताए । प्रधानमन्त्री कृषि कार्यक्रममा प्लटप्लट र ब्लकब्लक कार्यक्रममा आधारित छ, उनले भने, जमिन धेरै भएका ठूला किसान मात्रै बढी लाभान्वित भए । जो काम गरेर पनि खाद्य संकटमा रहने वर्गका गरिब साना किसान परिवार लक्षित भएन ।"
लोकतन्त्रको मूल्यमान्यता ढल्न दिन्नँ ः प्रधानन्यायाधीश,"बागलुङ (कास) प्रधानन्यायाधीश चोलेन्द्रशमशेर राणाले न्यायपालिकाको स्वतन्त्रता, स्वायत्तता र निष्पक्षता मार्फत लोकतन्त्रको मूल्यमान्यता ढल्न नदिने बताएका छन् । बागलुङ जिल्ला अदालतको नवनिर्मित भवनको शनिबार उद्घाटन गर्दै राणाले न्यायपालिकामा ढिलासुस्ती र अनियमितता क्षम्य नहुने बताए । आम जनताको न्यायमा पहुँच बढाउने र सुशासनको प्रत्याभूति दिन अदालत सक्षम छ, उनले भने, न्यायको मन्दिर ढल्न दिने छैन । राणाले एक वर्षअघि प्रधानन्यायाधीश भएपछि संसदीय सुनुवाइमा पेस गरेका योजनालाई अदालतको चौथो पञ्चवर्षीय रणनीतिमा समावेश गरेको दाबी गरे । आगामी साउन १ देखि फरक पद्धतिले मुद्दा छिन्ने व्यवस्था गर्न लागेको पनि उनको दाबी छ । हरेक साता दुई दिन संवैधानिक इजलास बस्ने व्यवस्था गरेको उनले सुनाए । शीघ्र फैसला र मुद्दाको फर्छ्योट बढाउन यो काम थालिएको हो, उनले भने, निर्धारित लक्ष्य पूरा गरेर न्यायालयमाथि आम नागरिकको भरोसा कायम राख्नुपरेको छ । घरहरू नयाँ बन्दैमा जनताले नयाँपन नपाउने भन्दै उनले न्यायाधीश, कर्मचारी र कानुन व्यवसायीले पनि नयाँ ढंगले काम गर्नुपर्ने बताए ।"
गौतमलाई मन्त्रिपरिषद्ले सिफारिस गर्छ ः गृहमन्त्री,"गण्डकी (कास) गृहमन्त्री रामबहादुर थापाले नेकपाका उपाध्यक्ष वामदेव गौतमलाई राष्ट्रिय सभा सदस्य बनाउने पार्टी सचिवालयको निर्णयलाई मन्त्रिपरिषद्ले कार्यान्वयन गर्ने बताएका छन् । पार्टीमा बहस र विवाद हुनु स्वाभाविकै रहेको उल्लेख गर्दै उनले गौतमलाई राष्ट्रिय सभा सदस्य मनोनयनका लागि मन्त्रिपरिषद्ले राष्ट्रपतिलाई सिफारिस गर्ने जनाए । गण्डकी प्रदेशस्तरीय सुरक्षा गोष्ठीमा शनिबार थापाले गौतमका विषयमा पार्टीले गरेको निर्णयलाई अनावश्यक रूपमा विवादास्पद बनाइएको टिप्पणी गरे । विवाद बढेर सदन विघटन भएर मध्यावधि चुनाव हुन्छ कि भनेर कतिपय राजनीतिक विश्लेषक आकलन गरेका छन् । तर त्यस्तो हुँदैन, उनले भने । गृहमन्त्री थापाले आफ्नो सबै भूमि समेटेर सरकारले छिट्टै नेपालको नक्सा जारी गर्ने जनाए । मिचिएको नेपाली भूमि फिर्ताका लागि कूटनीतिक पहल गरिरहेको पनि उनले जानकारी दिए ।"
क्याम्पसको जग्गा किन्न रकम अपुग,"काठमाडौं (कास) झापाको शिवसताक्षी नगरपालिका ६ स्थित शिवगन्ज बहुमुखी क्याम्पस सञ्चालनका लागि आवश्यक जग्गा खरिदमा रकम अपुग भएको छ । अपुग रकम उठाउन क्याम्पसका संस्थापक अध्यक्ष तथा जनआदर्श माविका पूर्ववरिष्ठ प्रधानाध्यापक लक्ष्मीप्रसाद उप्रेतीको नेतृत्वमा पाँच सदस्यीय टोलीले काठमाडौंमा चन्दा संकलन गर्दै छ । शिवगन्जबाट राजधानी आई विभिन्न पेसा, व्यवसायमा संलग्न रहेकाको शनिबार तीनकुनेमा भएको भेलाले क्याम्पसलाई आर्थिक सहयोग गर्ने निर्णय गरेको छ ।"
मन्त्रिपरिषद्बाटै क्याम्पसलाई सम्बन्धन,"(काठमाडौं)  सरकारले विश्वविद्यालयको क्षेत्राधिकार मिचेर क्याम्पसलाई कार्यक्रम थपका नाममा सम्बन्धन बाँडिरहेको छ । पछिल्लोपटक गत फागुन १२ को मन्त्रिपरिषद् बैठकले भक्तपुरस्थित ख्वप कलेज अफ इन्जियिरिङलाई बीई कम्प्युटरमा नयाँ कार्यक्रम अध्ययन गराउन स्वीकृति दिएको छ । मन्त्रिपरिषद्ले यसअघि माघ २७ मा इन्जिनियरिङ अध्ययन संस्थानअन्तर्गत थापाथली क्याम्पसलाई बीई अटोमोबाइल र बीई आर्किटेक्चरमा ४८४८ विद्यार्थी अध्यापन गराउन अस्थायी स्वीकृति दिएको थियो ।सरकारका प्रवक्तासमेत रहेका अर्थमन्त्री युवराज खतिवडाका अनुसार ख्वप कलेजलाई ४८ जना विद्यार्थी अध्यापन गराउन अस्थायी स्वीकृति दिने निर्णय मन्त्रिपरिषद्ले गरेको छ । तत्काललाई सम्बन्धन नदिने निर्णय फुकुवा नहुँदै मन्त्रिपरिषद्ले नै ख्वप कलेजलाई नयाँ कार्यक्रम अध्यापन गर्न अनुमति दिएको हो । मन्त्रिपरिषद्ले २०७५ साउनमा अर्को निर्णय नभएसम्म क्याम्पसहरूलाई सम्बन्धन दिन रोक लगाएको थियो । उच्चस्तरीय शिक्षा आयोगलगायत विज्ञ सम्मिलित विभिन्न कार्यदलले पनि सम्बन्धन रोक्न सिफारिस गर्दै आएका छन् । प्रस्तावित उच्च शिक्षा विधेयकमा समेत केन्द्रीय विश्वविद्यालयले सम्बन्धन दिन नपाउने व्यवस्था छ । त्रिभुवन विश्वविद्यालयबाट सम्बन्धन लिएर सञ्चालित ख्वप कलेजलाई मन्त्रिपरिषद्बाटै थप विषय सञ्चालन गर्न स्वीकृति दिइएको हो । त्रिविलाई केन्द्रीय विश्वविद्यालयमा वर्गीकरण गरिएको छ । सम्बन्धन र थप कार्यक्रम अध्ययनअध्यापन गराउन अनुमति दिने काम विश्वविद्यालयको हो । विश्वविद्यालयले विज्ञ टोलीबाट क्याम्पसको अध्ययन गरेपछि मात्रै सम्बन्धनको प्रक्रिया अघि बढाउन सक्छ । कार्यकारी परिषद्ले क्याम्पसलाई स्थायी र अस्थायी दुवै कार्यक्रम सञ्चालनका लागि स्वीकृति दिने प्रावधान त्रिविको संगठन तथा शैक्षिक प्रशासनसम्बन्धी नियममा छ । क्याम्पसहरूमा थप कार्यक्रम सञ्चालन स्वीकृतिका लागि शिक्षामन्त्री गिरिराजमणि पोखरेलले मन्त्रिपरिषद्मा प्रस्ताव लगेका थिए । जबकि उनी नै अध्यक्ष रहेको आयोगले समेत सम्बन्धन नबाँड्न सरकारलाई सुझाव दिएको छ । यसअघि पनि प्रधानमन्त्री केपी शर्मा ओलीको लिखित निर्देशनमा त्रिविले निजी शिक्षण संस्थालाई फाइदा पुग्ने गरी सम्बन्धन दिएको थियो । मन्त्रिपरिषद्ले सम्बन्धन दिन रोक लगाएलगत्तै प्रधानमन्त्री ओलीले गत वर्ष भदौमा विषय र कार्यक्रम थपको अनुमति दिन विश्वविद्यालयलाई निर्देशन दिएका थिए । त्यही आधारमा बीसीए र बीबीएम विषयमा त्रिविले १ सय १६ निजी कलेजलाई विषय थप्न अनुमति दिएको थियो । मन्त्रिपरिषद्ले विश्वविद्यालयको कार्यक्षेत्रमा हस्तक्षेप गरेकामा पदाधिकारीहरूले गुनासो गरेका छन् । विश्वविद्यालय अनुदान आयोगका पूर्वअध्यक्ष पराशर कोइरालाले सरकारले विश्वविद्यालयलाई नियन्त्रण गर्न खोजेर सम्बन्धन रोक्ने र अनुमति दिने काम गरिरहेको जनाए । सरकारको काम विश्वविद्यालयमा पदाधिकारी नियुक्त गर्ने मात्रै हो, सम्बन्धन रोक्ने भए विश्वविद्यालय आफैंलाई रोक्न दिनुपर्छ, क्याम्पसलाई अनुमति पनि विश्वविद्यालय आफैंले दिन सक्छ, उनले थपे, सरकारले सम्बन्धन दिन मिल्दैन, यसले विकृति मात्र भित्र्याउँछ । विश्वविद्यालय सभा र कार्यकारी परिषद्बाट पास गराएर सम्बन्धन दिने वा रोक्ने काम गर्नुपर्ने उनले जनाए । विश्वविद्यालयमा प्रधानमन्त्री, शिक्षामन्त्री नै कुलपति, सहकुलपति हुनुहुन्छ । निर्णय गराए भइहाल्छ, विश्वविद्यालयको अंगले गर्ने काम सरकारले गर्न थाले सबै प्रणाली नै भताभुंग हुन पुग्छ, उनले भने । मन्त्रिपरिषद्ले कलेजलाई अनुमति दिएकामा त्रिविका पूर्वउपकुलपति केदारभक्त माथेमाले समेत आपत्ति जनाए । उनले भने, मन्त्रिपरिषद् विश्वविद्यालयले गर्ने काम गरेर बसिरहेको छ, सरकारको कामचाहिँ कसले गरिदिन्छ ? प्राज्ञिक छलफलपछि सम्बन्धन दिनेनदिने निर्णय विश्वविद्यालय आफैंले गर्नुपर्ने माथेमाको भनाइ छ । मन्त्रिपरिषद्ले अनुमति दिनु भनेको खोला उल्टो बग्नु जस्तो हो । विश्वविद्यालयको स्वायत्तता खोस्न लागिएको छ, त्यसलाई रोक्ने अभियानमा छौं, उनले भने, प्राध्यापक र पदाधिकारी सुतेका छन्, विश्वविद्यालयलाई मसानघाट बनाउने भए ।"
बिनासंशोधन एमसीसी अगाडि बढ्दैन,"(सिन्धुपाल्चोक)  नेकपाका अध्यक्ष पुष्पकमल दाहालले बिनासंशोधन एमसीसी सम्झौता संसद्बाट अनुमोदन नहुने बताएका छन् । मित्रता कायम राखेरै सहयोग र साझेदारी गर्ने नेपालको चाहनालाई अमेरिकाले बुझ्नुपर्ने उनको भनाइ छ । प्रथम सुकुटे महोत्सव उद्घाटन कार्यक्रममा अध्यक्ष दाहालले भने, राष्ट्रहितविपरीत सम्झौता अघि बढ्दैन । नेकपा अध्यक्ष दाहालले पार्टीका अधिकतर नेता एमसीसी सम्झौता संशोधनको पक्षमा रहेको बताए । उनले नेकपाले गठन गरेको कार्यदलको सुझाव लिएर मात्रै अगाडि बढ्ने बताए । कार्यदलले यही फागुन २१ गते अन्तिम प्रतिवेदन बुझाउने तयारी रहेको पनि उनले जानकारी दिए । उनले एमसीसीका विषयमा अमेरिकासँग सघन छलफल भइरहेको पनि सुनाए । दाहालले अमेरिकालाई नेपालको सार्वभौमिकता, स्वाधीनता र स्वतन्त्रताको सम्मान गर्न आग्रह गरे । अमेरिकाले एमसीसी संशोधन गर्न कठिन भनेको छ तर यो कुनै बाइबल होइन । संशोधन गरे मात्रै अगाडि बढ्छौं, उनले भने ।जिल्लादेखि केन्द्रसम्म नेकपा अब एउटै पार्टी भइसकेको दाबी गर्दै अध्यक्ष दाहालले यो फुट्छ भन्नु भ्रम मात्रै हुने बताए । कसैले फरक विचार राख्दैमा पार्टी फुट्छ र ? उनले भने, हामी नेता र कार्यकर्ता स्तरमा एक भएरै अगाडि बढ्छौं ।अध्यक्ष दाहाल पूर्वसञ्चारमन्त्री गोकुल बाँस्कोटाका विषयमा खासै बोल्न चाहेनन् । बाँस्कोटाले शुक्रबार गाली बेइज्जती मुद्दा दर्ता गर्दा दाहालको नाम पनि जोडिएको विषयमा जिज्ञासा राख्दा उनले यसबारे केही थाहा नपाएको बताए । जो यसमा मुछिएको भए पनि बाहिर आउनुपर्छ, सम्बद्ध निकायले गहिरो छानबिन गरिरहेका छन्, कुरा यत्ति हो, दाहालले सञ्चारकर्मीसँग भने । दाहाल परिवारसहित चितवनबाट शुक्रबार सोझै चौतारा साँगाचोकगढी नगरको सुकुटे आइपुगेका हुन् ।"
उच्च पदस्थको सम्पत्ति छानबिन गर्न माग,"(रूपन्देही)  साझा पार्टीले भ्रष्टाचारको अन्त्य गरी देशमा सुशासन कायम गर्न २०४६ सालदेखि राजनीतिक र प्रशासनिक पदमा रहेका सबैको सम्पत्ति छानबिन गरी अवैध सम्पत्ति सरकारीकरण गर्न माग गरेको छ । लुम्बिनीमा शनिबार सकिएको तीनदिने राष्ट्रिय भेलाले भ्रष्टाचारविरोधी अभियान छिट्टै सुरु गर्ने निर्णयसमेत गरेको छ । उच्च पदस्थ नेता र कर्मचारीको सम्पत्ति जाँचबुझ गरी दोषीलाई कारबाही गर्न आमनागरिकले पत्याएका व्यक्ति संलग्न उच्चस्तरीय छानबिन आयोग गठन गर्न निरन्तर दबाब दिने पार्टीले जनाएको छ । सरकारी कर्मचारीलाई पार्टीको शुभेच्छुक संगठनका रूपमा बनेका युनियन खारेज गर्न पनि माग गर्ने निर्णय गरेको छ । भेलाका निर्णय सार्वजनिक गर्न शनिबार बुटवलमा गरिएको पत्रकार सम्मेलनमा पार्टीका संयोजक रवीन्द्र मिश्रले पूर्वसञ्चारमन्त्रीको विषयमा देशको प्रधानमन्त्रीले न्यायाधीश जस्तै बनेर निर्दोष सावित गर्न खोज्नु गलत भएको बताए । उनले सञ्चारमन्त्री काण्ड देखिएको विषय मात्र भएकाले छानबिन हुनुपर्ने बताए । नदेखिएका विषय खोज्ने हो भने लहरो तान्दा पहरो घर्किन्छ, उनले भने, त्यसैले हामीले भनेका छौं, २०४६ सालदेखि उच्च राजनीतिक र प्रशासनिक पदमा बहाल रहेका सबैको सम्पत्ति जाँचबुझ गरी अवैध सम्पत्ति सरकारीकरण गरी दोषीलाई कारबाही गर्न माग गरेका छौं । हिजो चप्पल लगाएर राजनीति गर्ने नेताको काठमाडौंमा कसरी महल बने खोजबिन हुनुपर्ने उनले बताए । जनमत संग्रह लोकतन्त्रको विशिष्ट अभिव्यक्ति भए पनि नेपालको हकमा धर्मनिरपेक्षता र संघीयता विवादित बन्दै गएको र दीर्घकालसम्म देशलाई असर गर्ने भएकाले जनमत संग्रहमा उभिने निर्णय लिएको मिश्रले स्पष्ट पारे । हाम्रा देशभरका शुभेच्छुकको सुझाव पनि हो, उनले भने, त्यसैले देशलाई दूरगामी असर पार्ने विषयमा आवश्यक परेमा जनमत संग्रहका पक्षमा उभिने निर्णय लिएका हौं । भेलाले पार्टीको पहिलो महाधिवेशन २०७८ जेठ १५ देखि १७ सम्म गर्ने निर्णय गरेको छ । भेलापछि जारी १४ बुँदे लुम्बिनी घोषणापत्रमा पार्टीको एक वर्षको रणनीति र कार्यनीति पारित गरेको छ । घोषणापत्रमा आगामी वर्ष संगठन विस्तार तथा सुदृढीकरण, वैचारिक तथा राजनीतिक दिशानिर्देश र प्रशिक्षणका लागि नीति तथा स्कुलिङ, भ्रष्टाचारविरोधी अभियान, सहकार्य, एकता र ध्रुवीकरण तथा पार्टीलाई दरिलो बनाउन स्रोत व्यवस्थापनमा केन्द्रित गर्ने उद्देश्य राखिएको केन्द्रीय सदस्य शरदराज पाठकले बताए । भेलाले कुनै पार्टीमा आबद्ध नभएका तथा आबद्ध भएर पनि विकल्पको खोजीमा रहेका व्यक्ति, समूह र पार्टीसँग संवाद अघि बढाउने निर्णय गर्दै सहकार्य र एकताका लागि आह्वान पनि गरेको छ ।"
नेपालमा संक्रमणकालीन न्याय गम्भीर मोडमा,"काठमाडौं (कास) संयुक्त राष्ट्रसंघको मानव अधिकार उच्चायुक्तको कार्यालय (ओएचसीएचआर) की प्रमुख मिसेल ब्याचलेटले नेपालको संक्रमणकालीन न्याय गम्भीर मोडमा रहेको बताएकी छन् । जेनेभामा भएको राष्ट्रसंघीय मानव अधिकार परिषद्को उच्चस्तरीय बैठकलाई सम्बोधन गर्दै ब्याचलेटले नेपालमा न्याय निरूपणमा भइरहेको ढिलाइप्रति चिन्ता व्यक्त गरेकी छन् । शान्ति प्रक्रिया सुरु भएको १३ वर्ष पूरा हुँदा पनि नेपालमा संक्रमणकालीन न्याय निरूपण टुंगोमा पुग्न नसकेको भन्दै राष्ट्रसंघले चिन्ता प्रकट गरेको हो । ब्याचलेटले नेपाल सरकारलाई संक्रमणकालीन न्याय प्रक्रियामा विश्वासको वातावरण बनाउनसमेत आग्रह गरिन् । संक्रमणकालीन न्याय निरूपणलाई टुंगोमा पुर्याउन नेपाल सरकारले असल नियत राखेर द्वन्द्वपीडित र नागरिक समाज सम्मिलित छलफल अघि बढाउनुपर्छ, उनले भनेकी छन् ।"
मुख्यमन्त्री राईविरुद्ध अंश मुद्दा,काठमाडौं (कास) प्रदेश १ का मुख्यमन्त्री शेरधन राई आफ्नो पति रहेको दाबी गर्दै एक महिलाले उनीविरुद्ध अंश मुद्दा दायर गरेकी छन् । दोलखाकी बालिका खड्काले नाता कायम गरी अंश दिलाइपाऊँ भनी जिल्ला अदालत काठमाडौंमा अंश मुद्दा हालेकी हुन् । उनले आफूमाथि राईले यातना दिनुका साथै दुर्व्यवहार गरेको आरोप लगाएकी छन् । राई मुख्यमन्त्री भएका बेला आफूलाई कोठा भाडामा लिएर राखेको र उनको साथमा रहेको हुनाले विवाह कायम गरी अंश दिनुपर्ने खड्काले दाबी गरेकी छन् ।
'नेकपा फुट्ने हल्ला मात्रै',"नुवाकोट (कास) नेकपाका वरिष्ठ नेता झलनाथ खनालले पार्टी फुट्ने हल्ला मात्रै भएको बताएका छन् । पार्टी फुट्ने हल्ला चलाउनु बेकारको कुरा हो, उनले भने, जसले यो हल्ला चलाइरहेका छन्, नेकपा फुटोस् भनेर सपना देखिरहेका छन्, उनीहरूको सपनामा तुषारापात हुनुबाहेक अरू केही हुनेवाला छैन । ह्युमत महिला समूहले शनिबार नुवाकोटमा आयोजना गरेको तेस्रो जीवित कुमारी पूजामा खनालले नेकपा निश्चित कार्यदिशा, सिद्धान्त र नीतिका आधारमा बनेको र एकताबद्ध रहेको बताए । एकताको प्रक्रिया अझै गहिरिएर गइरहेको छ, उनले थपे । उनले एमसीसीसँगको सम्झौता अध्ययन गरेर पार्टीलाई बुझाएको विस्तृत प्रतिवेदन केही दिनमै सार्वजनिक हुने बताए ।"
आकर्षण गुमाउँदै पाटन क्याम्पस,"(ललितपुर)  पाटन संयुक्त क्याम्पसको मूलढोकाको एकछेउमा भर्ना खुल्यो लेखिएको सानो फ्लेक्स टाँगिएको छ । त्यसको छेउ धुजाधुजा बनेका थोत्रा फ्लेक्स, कपडाका तुल र मक्किएका साइबोर्ड देखिन्छन् । ढोकाको भित्तामा विभिन्न सूचना टाँसिएका छन् । मूलढोकाको पूर्वतर्फ बसपार्क र सार्वजनिक शौचालय छन् । तर घुर्मैलो कारखानामा छिर्न लागेजस्तो अनुभूति हुन्छ । मूलढोकाबाट छिर्नासाथ नेपाल संवत्का प्रवर्तक शंखधर साख्वाको अर्धकदको सालिक शोभायमान देखिन्छ । अझ भित्र छिरिसकेपछि दायाँबायाँ दुईतर्फी फरक संरचना छ । दायाँ जस्तापाताले छाएका टहरा छन् । ती सबै कक्षाकोठा हुन् । अधिकांश कोठामा झ्यालका सिसा आधा फुटेका छन् । दायाँतिर खुला चौरमा विद्यार्थी र सर्वसाधारण भलिबल खेल्दै गरेका भेटिन्छन् । कतिपय मध्य फागुनमा निखि्रँदै गएको हिउँदे चिसो धपाउन घाम तापिरहेका देखिन्छन् । त्रिभुवन विश्वविद्यालयमा यतिखेर स्नातकोत्तर तहको भर्ना जारी छ । सम्बन्धनमा चलेका निजी क्याम्पस विद्यार्थी आकर्षित गर्न कस्सिएका छन् । आफ्नो कलेजमा विद्यार्थी किन भर्ना हुने ? भर्ना भएपछि गुणस्तरीय शिक्षा पाउने केके सुविधा दिइन्छ ? ब्रोसर निर्माण, चुस्त भौतिक संरचना, डिजिटल कक्षाकोठा, अतिरिक्त क्रियाकलापको जानकारी दिएर प्रचारप्रसार भइरहेको छ । तर त्रिविकै आंगिक पाटन क्याम्पसको तयारी न तामझाम छ न त विद्यार्थीको आकर्षण नै । यो संवाददाता बिहीबार पुग्दा क्याम्पस प्रमुख महेन्द्रप्रसाद शाह कार्यालयबाहिर थिए । हाम्रो क्याम्पसको राम्रो पक्ष र यथार्थ लेखिदिने हो भने मात्र भेटौं, फोनमै पूर्वसर्त राखे । त्रिविमा सेमेस्टर प्रणाली लागू भएपछि स्नातकोत्तर तहमा विद्यार्थीको संख्या र स्नातकमा चारवर्षे कोर्स लागू भएपछिको अवस्थाबारे यकिन जानकारी दिन भनेपछि कुरो मिल्यो । क्याम्पस हाता ५८ रोपनी क्षेत्रफलमा फैलिएको छ । पहिल्यै लगाइएको चौतर्फी पर्खाल छ । कम्पाउन्डको पूर्वी ढोकाबाट विद्यार्थी, शिक्षक र सर्वसाधारणको आउजाउ भइरहन्छ । ढोका वर विद्यार्थी फुटबल खेल्दै गरेका भेटिन्छन् । वरपर असरल्ल बालुवा, गिट्टी, काठ, जस्तापाता छरिएका छन् । त्यहीँमुनि राष्ट्रिय पुनर्निर्माण प्राधिकरणमार्फत भवन निर्माण भइरहेको छ । मूलढोकाको बायाँतर्फ स्ववियु, पुस्तकालय, बीबीए कार्यक्रम भवनलगायत कुनै अग्ला, कुनै होचा भवन छन् । विभिन्न विभागीय कक्ष छन् । पुरुषका निम्ति शौचालय त्यतै छन् । यत्रतत्र सिसा, प्लास्टिक, कागज डंगुर छन् । त्यहीँनेर कक्षाकोठामा छात्रछात्रा पढिरहेका छन् । क्याम्पस सफा र स्वच्छ राख्न सबैले सहयोग गरौं भनेर भित्तामा टाँसिएको सूचनाले गिज्याइरहेझैं लाग्छ । होचो र पुरानो भवनको भुइँतलामा पुस्तकालय रहेको छ । बगैंचामा विभिन्न थरीका रुखबिरुवा, पोथ्रापाथ्री छन् तर जताततै फोहरमैला देखिन्छन् । कुनै बेला खेतान ग्रुपले बनाइदिएको घडी स्तम्भ मात्रै छ । घडी छैन । बगैंचाको बीचमा बाटो हुँदै प्रशासनिक भवन पुगिन्छ । तीनतले भवन छिर्दै गर्दा कतै अर्को घर बनेर त्याग्न लागेको घरजस्तो अनुभूति हुन्छ । अँध्यारो भर्याङको चेपचापमा कवाडीका सामान थन्क्याइएका छन् । छिँडीबाट हेर्दा पल्लो छानोभरि फोहर थुप्रिएको छ । भवनको कक्ष र प्यासेजमा यत्रतत्र थोत्रा कुर्सी, टेबल फालिएका छन् । तलामाथि क्याम्पस प्रमुख, सहायक क्याम्पस प्रमुख, लेखा र प्रशासनिक कक्ष छन् । यही भवनसँगै त्रिवि नेपालभाषा केन्द्रीय विभाग छ । क्याम्पसमा जम्मा २६ विषयगत विभाग छन् । यहाँ मानविकी, व्यवस्थापन र विज्ञान संकायको पठनपाठन हुन्छ । विज्ञान संकायको भवन छुट्टै कम्पाउन्डमा छ । प्रमुख महेन्द्रप्रसाद शाहका अनुसार स्नातक र स्नातकोत्तर गरी सात हजार विद्यार्थी पढ्छन् । स्नातक तहमा बीए, बीबीएस, बीबीए, बीसीए, बीआईटी, बीएस्सी सीएसआईटी, बीएस्सी र स्नातकोत्तरमा सात विषयमा एमए, एमबीएस, एमएससी (फिजिक्स) सञ्चालनमा छन् । यसअघि साँझको सत्रसमेत थियो । अहिले बिहानी र दिउँसो गरी दुई सत्रमा पढाइ हुन्छ । विद्यार्थीको चाप बिहानी सत्रमा बढी छ । पढाउने जनशक्तिमध्ये १९ जना प्राध्यापक, ६९ सहप्राध्याक, १ सय ६३ उपप्राध्यापक र १९ शिक्षक सहायक छन् । आंशिक शिक्षक १ सय ८० जना छन् । त्यसैगरी १ सय १० जना कर्मचारी छन् । शिक्षक आउँछन्, हाजिर गर्छन्, पढाउँछन् र जान्छन् । क्याम्पस प्रमुख, सहायक क्याम्पस प्रमुख, शिक्षकहरू, कर्मचारीहरूसित आवश्यक परे मात्रै भेट हुन्छ । हुन त टिम वर्क हो तर राजनीतिक भागबन्डाका शिक्षक कर्मचारी हुनाले शैक्षिक सुधारकै विषयमा खासै चिन्तन हुन सकेको छैन, एक शिक्षकले भने, गर्नुपर्ने आफ्नो विषयको जिम्मेवारी हो । विद्यार्थीलाई जिम्मेवार ढंगले पढाए पुग्यो । सहायक क्याम्पस प्रमुख मन्जुश्री श्रेष्ठले मानविकीमा चारवर्षे कोर्स सुरु भएपछि पूर्णकालीन शिक्षकको अभाव भएको बताइन् । विषयगत प्राध्यापकले अवकाश पाएपछि पदपूर्ति हुन सकेको छैन, उनले भनिन्, हाम्रो क्याम्पसमा शिक्षक र कर्मचारीको दरबन्दी रिक्त रहेको धेरै भएको छ । केन्द्र (त्रिवि कार्यकारी परिषद्) ले समस्यालाई बुझ्न जरुरी छ । आंशिक शिक्षकको भरमा नयाँ विषय चलाइएको उनले जानकारी दिइन् । क्याम्पस प्रमुख शाहको तत्काल नयाँ योजना केही छैन । केन्द्र (त्रिवि) ले हामीलाई शिक्षक र कर्मचारीको तलबभत्ता मात्र दिन्छ । त्यसबाहेक आफैंले साधनस्रोत जुटाउनुपर्छ, उनी भन्छन्, पछिल्ला वर्षमा केही कार्यक्रम थपिएका छन् । तिनै विषयगत कार्यक्रमलाई निरन्तर राख्ने हो । स्थायी संस्थामा जे छ, चलिरहन्छ । गुणस्तरको कुरा त्यस्तै हो । विद्यार्थी शुल्क क्याम्पसको एक मात्र आयस्रोत भएको उनले बताए । उनका अनुसार आर्थिक वर्ष २०७५७६ मा विद्यार्थी शुल्कबाट २ करोड ७२ लाख ७७ हजार रुपैयाँ संकलन भएको थियो ।क्याम्पस हाताभित्र स्वतन्त्र विद्यार्थी युनियन (स्ववियु) को साइबोर्ड टाँगिएको छ । विद्यार्थीका संघसंगठन छन् । तर २०६५ सालयता स्ववियु चुनाव हुन सकेको छैन । विद्यार्थी संगठनबीच सहमति नजुटेपछि त्रिविले यो वर्ष फागुन १४ गते हुनुपर्ने चुनाव स्थगित गरेको छ । ११ वर्षदेखि स्ववियु चुनाव नहुँदा विद्यार्थी हकहितका काम र क्याम्पस प्रशासनका कार्यप्रति विद्यार्थी प्रतिनिधि संलग्न हुन सकेका छैनन्, अखिल क्रान्तिकारी क्याम्पस समितिका अध्यक्ष वीरेन्द्र मगरले भने । त्यसैगरी नेविसंघका राजेश काफ्लेले क्याम्पसमा प्राइभेट प्रोग्राम सञ्चालनमा महत्त्वपूर्ण भूमिका निर्वाह गर्न सकेको दाबी गरे । अनेरास्ववियु क्याम्पस इकाईका पवन शाही ठकुरीले स्ववियु चुनाव नहुँदा विद्यार्थी सक्रियता बढ्न नसकेको समस्या सुनाए । पाटन संयुक्त क्याम्पस त्रिभुवन विश्ववद्यालयको ६२ आंगिक क्याम्पसमध्ये एक हो । २०११ सालमा स्थापित पाटन इन्टर कलेज लाई तत्कालीन राजा महेन्द्रले उद्घाटन गरेका थिए । २०३० सालबाट पाटन संयुक्त क्याम्पस नामकरण गरिएको थियो ।"
पुल बनेपछि सस्तियो चामल,"(रामेछाप)  रामेछापबाट तराईका जिल्ला पुग्न सात वर्षअघिसम्म दुई दिन बिताउनुपर्थ्यो । अहिले तीन घन्टामा बर्दीबासको चौडा सडकमा पुगिन्छ । रामेछापबाट चरिकोट हुँदै काठमाडौं पुग्न १२ घन्टा लाग्थ्यो । ४ घन्टामै अहिले यात्रा सहज बनेको छ । बीपी राजमार्ग बनेसँगै खुर्कोटमा पुल बन्दा यात्राको दुरी घटेको हो । यस्ता पक्की पुलले पहाड र तराई जोडेपछि समयमात्र जोगिएको छैन, दैनिक उपभोग्य सामग्री सहज रूपमा गाउँसम्म पुगेका छन् । जलवायु परिवर्तनले उब्जाउ हुन छोडेको सुक्खा पहाडमा त्यही पुलका कारण हरियाली छाएको छ । धोबीका कुमार लामा भन्छन्, पुल हुँदैनथ्यो भने अहिलेको जस्तो सस्तो चामल खान कहाँ पाइन्थ्यो र ? उनका अनुसार गाउँमा बेसाहा पाइँदैन । युवाहरू बिदेसिएपछि जमिन बाँझो बस्न थालेको छ । पुल नहुँदा तराईबाट गाडीमा आउने चामल खुर्कोटको झोलुंगे पुलबाट मान्छेले बोकेर तार्थे । त्यसबेला दैनिक झन्डै ४ सयले भारी बोक्ने काम गर्थे । यसले पनि जिल्लामा कति खाद्यान्न भित्रिँदै छ भन्ने कुराको संकेत गर्थ्यो । खुर्कोटको पुल जिल्ला जोड्ने प्रमुख नाकामा पर्छ । तराई र काठमाडौंको दुरी स्वाट्टै घटाएको उक्त पुलले रामेछापमात्र होइन, दोलखा जिल्लालाई पनि सहज बनाएको छ । तराईको इँटा दोलखाको गौरीशंकरमा पुगेको छ । भुइँचालोले ध्वस्त बनाएको बस्ती निर्माणमा यो पुल ढोका बनिदिएको छ । जिल्लाका नदीनालामा पुल नहुँदा यातायात प्रभावित हुने क्षेत्र हरेक वर्ष घटिरहेका छन् । चारैतिर नदीले घेरिएको रामेछापमा पछिल्लो दशक पुल निर्माणको क्रम तीव्र रूपले अघि बढेको छ । केही पुल निर्धारित सयममा पूरा भएका छन् भने केही वर्षौंदेखि अलपत्र छन् । दक्षिणी रामेछापको सित्खाको पुल सञ्चालनमा आएपछि अत्यन्त सहज अनुभूति गरेका दक्षिणपश्चिम रामेछापेलीले यो वर्ष खैरेनीको पुल निर्माणपश्चात् अर्को खुसी भोग्न पाए । त्यसअघि कुनै सवारीसाधन क्षेत्र नम्बर दुईमा जानुपर्दा देवीटार पुगेर उकालिनुपर्थ्यो । अहिले मन्थलीभन्दा पनि भीरपानी, पकरवास, माकादुम, गागलका बासिन्दा राजमार्गबाट नजिक भएका छन् ।डिभिजन सडक कार्यालय खुर्कोटका अनुसार चौरीखोलामा निर्माणाधीन पुल भने अझै अधुरो छ । आठ वर्षअघि निर्माण थालिएको उक्त पुल कहिले सकिने टुंगो छैन । पूर्वी रामेछापको कोलन्जोर घाटमा सुनकोसी नदीमाथिको पुलको काम समेत बाँकी छ । यसबाहेक स्वीस लगानीको स्थानीय सडक पुल कार्यक्रमले पनि आन्तरिक आवागमनलाई सहज बनाएको छ । भटौलीखोला, खैरीखोला, खानीखोला, पलाती, धारापानी, बुर्के, हलुवा खोलामा साना पुल बनेपछि वर्षायामको यातायात सेवा सहज भएको हो । जापानको सहयोगमा मन्थली र रामेछाप नगरपालिका जोड्ने सुकाजोर खोला र खिम्ती र फर्पु जोड्ने छतिवने खोलामा तथा रामेछाप र सोलु जोड्न लिखु नदीको पाँच स्थानमा पुल बनेका छन् । रस्नालु र दोलखा जोड्ने खिम्तीखोला धारापानी पुल, साँघुटार र ओखलढुंगा जोड्ने साँघुटार पुल र पोकली जोडने ढाँडेपुलबाट यातायात सञ्चालन हुँदै आएका छन् ।"
५ लाख ५९ हजारलाई रुबेला दादुरा खोप,"(हेटौंडा)  वाग्मती प्रदेश सरकारले आगामी चैतका रुबेला दादुरा खोप अभियान सञ्चालन गर्ने भएको छ । अभियानका लागि सामाजिक विकास मन्त्रालयका सचिव गोकर्णमणि दुवाडीको अध्यक्षतामा प्रदेश खोप समन्वय समिति गठन गरिएको छ । समितिको शुक्रबारको बैठकले खोप अभियान सञ्चालन गर्न जिल्ला समन्वय समिति र पालिकाहरूसँग समन्वय र सहकार्य गर्ने निर्णय गरेको छ । गत आर्थिक वर्षमा रुबेला र दादुरा देखापरेका स्थानलाई ध्यान दिई अभियान सञ्चालन गर्ने स्वास्थ्य निर्देशनालयका निर्देशक रमेशकुमार अधिकारी बताए । गत आवमा मकवानपृुरको राक्सिराङ, कैलाश, भीमफेदी गाउँपालिका र धादिङको बेनिघाट रोराङ गाउँपालिका६ मा एक दर्जन बालबालिकामा दादुरा देखापरेको थियो । नियमित रूपमा पाँच वर्षमुनिका बालबालिकालाई रुबेला दादुराको खोप दिइरहेको भए पनि अब अभियानकै रूपमा खोप दिइने निर्देशक अधिकारीले बताए । सन् २०१९ मा मुलुकबाट रुबेला दादुरा निवारण गर्ने भनेर सरकारले प्रतिवद्धता गरे पनि प्रतिवद्धता पूरा गर्न नसकेका कारण सन् २०२३ मा निवारण गर्ने प्रतिबद्धता दोहोर्याइएको छ । नौ महिनादेखि पाँच वर्षसम्मका बालबालिकालाई यो खोप दिने व्यवस्था छ । प्रदेश १, २ र ५ नम्बरमा फागुनमै खोप अभियान सञ्चालन भइरहेको छ । वाग्मती, गण्डकी, कर्णाली र सुदूरपश्चिम प्रदेशमा चैत १ गतेदेखि ३० गतेसम्म यो अभियान सञ्चालन हुँदै छ । स्वास्थ्य निर्देशनालयका अनुसार वाग्मती प्रदेशमा नौ महिनादेखि पाँच वर्षसम्मका पाँच लाख ५९ हजार नौ सय ४३ जना बालबालिका छन् । उनीहरूका लागि नौ हजार आठ सय २८ खोप केन्द्र छन् । नौ हजार एक सय १५ खोपकर्ता परिचालन हुने निर्देशनालयले जनाएको छ । प्रदेशमा रहेका बालबालिकामध्ये ७८ प्रतिशतले शतप्रतिशत खोप लिएका छन् । २१ प्रतिशतले कुनै न कुनै खोप छुटाएका छन् भने एक प्रतिशतले कुनै खोप लिएका छैनन् ।"
नेकपाले तीनमहिने अभियान चलाउने,काठमाडौं (रासस) नेकपा वाग्मती प्रदेश संगठन कमिटीले चैत १ देखि २०७७ जेठ मसान्तसम्म पार्टी एकता सुदृढीकरण तथा जनसम्बन्ध विस्तार अभियान सञ्चालन गर्ने भएको छ । कमिटीको शुक्रबार सम्पन्न चौथौ बैठकले यस्तो निर्णय गरेको कमिटीका सचिव आनन्दप्रसाद पोखरेलले जानकारी दिए । फागुन २२ देखि चैत ४ गतेसम्म प्रदेशका सबै जिल्लामा अभियानसम्बन्धी अभिमुखीकरण प्रशिक्षण भेला र बैठक राखी जिल्ला र पालिकास्तरीय कार्ययोजना बनाउने निर्णयसमेत बैठकले गरेको छ । अभियानमा दुईपटक प्रदेश सचिवालयको बैठक बस्ने र असार ५ गते प्रदेश संगठन कमिटीको पूर्ण बैठक बस्ने पोखरेलले जानकारी दिए । २०७६ चैत मसान्तभित्र केन्द्रीय संगठन विभागको योजना र निर्देशनअनुसार संगठित सदस्यको अभिलेखीकरण गरी वैशाख १५ सम्म नवीकरण सम्पन्न गर्ने निर्णय भएको सचिव पोखरेलले बताए ।
लगानी सम्मेलनको तयारी पूरा,"दोलखा (कास) दोलखामा हुने लगानी सम्मेलनको तयारी पूरा भएको छ । बृहत् दोलखा महोत्सव र लगानी सम्मेलनमार्फत दोलखालाई चिनाउन फागुन २१ देखि १० दिनसम्म विभिन्न कार्यक्रम तय गरिएको छ । दोलखाको प्रशासनिक केन्द्र भीमेश्वर नगरपालिका टुँडिखेलमा हुने महोत्सवमा जिल्लाको सम्पूर्ण परिचय झल्काउने सामग्री प्रदर्शित हुने दोलखा उद्योग वाणिज्य संघका अध्यक्ष इन्द्रबहादुर श्रेष्ठले बताए । सम्मेलनमा खरिढुंगा म्याग्नेसाइट उद्योग र दोलखा फिल्मसिटीका लागि लगानीकर्तालाई प्रस्ताव गरिने योजना छ । हाइड्रोपावर, पाँचतारे होटल र मिनरल वाटरमा लगानीकर्ताले प्रस्ताव गरिसकेको सम्मेलनका आयोजकले जनाएको छ । सदरमुकाम चरिकोट, तमाकोसी करिडोर, कालिञ्चोक, शैलुङ र जिरीमा लगानी गर्न इच्छा देखाइएको छ ।"
काभ्रेमा मुख्यमन्त्री जनता स्वास्थ्य कार्यक्रम,"काभ्रे (कास) वाग्मती प्रदेश सरकारको मुख्यमन्त्री जनता स्वास्थ्य परीक्षण कार्यक्रम काभ्रेमा पनि सुरु भएको छ । नसर्ने रोग र तिनका जोखिम समयमै पहिचान गरी उचित परामर्श वा उपचारको व्यवस्था मिलाउन कार्यक्रम सुरु भएको हो । ३० वर्षमाथिका विपन्न, लोपोन्मुख तथा अल्पसंख्यक जातिहरू, दलित, महिला स्वास्थ्य स्वंयमसेविका, सहिद तथा बेपत्ता परिवार, सशस्त्र द्वन्द्वका घाइतेको निःशुल्क स्वास्थ्य परीक्षण गरिने कार्यक्रम संयोजक जनस्वास्थ्य प्रशासक दीपक भट्टले जानकारी दिए । त्यस्ता व्यक्तिले वडाको सिफारिसका अस्पतालबाट १६ प्रकारको सेवा निःशुल्क पाउनेछन् । परीक्षण प्याकेजमा यूएसजी, इसीजी, फोक्सो, कलेजो, मिर्गौला जाँच, रगत परीक्षणलगायतका सेवा हुनेछन् ।"
काम नहुने योजनामा बर्सेनि बजेट,"(काठमाडौं)  काठमाडौं महानगरपालिकाले तीन वर्षअघिको नीति तथा कार्यक्रम र बजेटमा महानगरको आफ्नै नगर अस्पताल बनाउने घोषणा गरेको थियो । वर्ष ०७४७५ मा यसका लागि १५ लाख रुपैयाँ छुट्याइयो । त्यस वर्ष न अस्पतालको भवन बन्यो न त बजेट खर्च हुन सक्यो । फेरि सोही योजनालाई ०७५७६ मा पनि प्राथमिकतासाथ अघि सारियो । गत वर्ष यो योजना कार्यान्वयन गर्न १० लाख रुपैयाँ बजेट छुट्याइएको थियो । अस्पताल भवन बनाउन नसकेपछि बजेट खर्च हुनै सकेन । दुई वर्षमा कार्यान्वयन नभएको योजनालाई यस वर्ष पनि निरन्तरता दिइएको छ ।महानगरपालिकाले यस वर्ष भने अस्पतालका लागि १५ लाख रुपैयाँ विनियोजन गरेको छ । यो आर्थिक वर्ष सुरु भएको आठ महिनामा पनि अस्पताल बनाउने सुरसार देखिन्न । योजना छ तर कुनै तयारी छैन, महानगरका प्रवक्ता ईश्वरमान डंगोलले भने । आफ्नै अस्पताल बनाउन नसकेपछि यो वर्षबाट महानगरले अन्य अस्पतालसँग समन्वय गर्न थालेको छ । भएका स्रोतलाई परिचालन गर्दा खर्च कम हुन्छ, उनले भने । महानगरले सेनाको वीरेन्द्र अस्पतालसँगको सहकार्यमा निःशुल्क डायलसिस सेवा दिन सुरु गरेको छ । त्यस्तै, सहिद गंगालाल राष्ट्रिय हृदयरोग केन्द्र र महाराजगन्जस्थित कान्ति बाल अस्पताललाई अक्सिजन प्लान्ट राख्न अनुदान दिएको छ । अस्पताल बनाउने योजना अधुरै रहेजस्तै आफ्नै प्रशासकीय भवन बनाउने योजनासमेत पूरा भएको छैन । जनप्रतिनिधि आएको दुई वर्ष आठ महिना भइसक्दा पनि महानगरको मुख्य कार्यालय त्यस मातहतका शाखा तथा विभाग र केही वडा कार्यालय भाडाकै घरमा छन् । महानगरको ११ वटा विभाग विभिन्न स्थानमा छरिएर रहेका छन् । मेयर निर्वाचित भएलगत्तै विद्यासुन्दर शाक्यले आफ्नो भवन चाँडै बनाउने घोषणा गरेका थिए । तर, अहिलेसम्म उक्त भवन बनाउने तयारी छैन । महानगरको कार्यालय भएको बागदरबार भत्काउने वा रेक्ट्रोफिट गर्ने विवाद नमिल्दा भवन बनाउने योजना अधुरै छ । आगामी ३० महिनाभित्र भवन निर्माण गरिसक्ने भन्दै आव ०७४७५ मा २० करोड रुपैयाँ विनियोजन गरिएको थियो । त्यस्तै, २०७५७६ मा महानगरपालिका कार्यालय भवन निर्माण गर्ने शीर्षकमा चार करोड रुपैयाँ र सहरी पूर्वाधार विकास विभागसँग समन्वय गरी मुख्य प्रशासनिक भवन निर्माण गर्न परामर्श गर्ने शीर्षकमा ५० लाख रुपैयाँ बजेट छुट्याएको थियो । यस वर्षको नीति तथा कार्यक्रमसमेत भवन बनाउने विषयलाई प्राथमिकतामा राखिएको छ । महानगरपालिकाका अनुसार पछिल्लो समय दुईवटा वडा कार्यालयको भवनमात्र बनेका छन् । महानगरभित्रको २५ वटा वडाको भवन निर्माण प्रक्रिया अघि बढेको प्रवक्ता डंगोलले बताए । उनका अनुसार पाँचवटा वडाको भवनको निर्माण प्रक्रिया नै सुरु भएको छैन । यो वर्ष पनि महानगरले प्रशासकीय भवन तथा वडा कार्यालय भवन निर्माण गर्न ६० करोड छुट्याएको छ । मेयर, उपमेयर, प्रमुख प्रशासकीय अधिकृतको कार्यकक्ष, प्रशासन, अन्तर्राष्ट्रिय सम्बन्ध, सार्वजनिक खरिद एकाई, वित्त विभाग, लेखा समिति, सहरी सुव्यवस्था विभाग, आन्तरिक लेखा परीक्षण सुन्धाराको जेडीए कम्प्लेक्समा छन् । कम्प्लेक्सको पाँचौं र छैटौं तल्ला प्रयोग गरेबापत महानगरले मासिक ८ लाख २९ हजार २ सय ५५ रुपैयाँ भाडा तिर्दै आएको छ । त्यस्तै, महानगरको पञ्जीकरण तथा नाता प्रमाणीकरण एकाई, नगर प्रहरी महाशाखा, कानुन महाशाखा भूकम्पबाट क्षतिग्रस्त बागदरबारस्थित भवनमा छन् । सामाजिक विकास विभाग, विपद् व्यवस्थापन, सार्वजनिक साझेदारी इकाई, सूचना प्रविधि, महिला बालबालिका महाशाखा, सहरी स्वास्थ्य तथा खाद्य पदार्थ नियमन महाशाखा, कृषि र सम्पदा पर्यटन विभाग जिल्ला समन्वय समितिको भवन बबरमहलमा छन् । ती कार्यालयको भाडा मासिक एक लाख ९६ हजार ३ सय ५० रुपैयाँ छ । सहकारी विभाग भएको बिजुलीबजारस्थित प्रभु बैंक पारिपट्टिको घरको भाडा एक लाख १२ हजार, सहरी योजना आयोजना कार्यालय थापाथलीमा रहेको घरको भाडा तीन लाख १२ हजार रुपैयाँ छ । महानगरपालिकाको राजस्व, भवन निर्माण इजाजत, सहरी पूर्वाधार विकास विभाग बबरमहलस्थित भाडाको घरमा छन् । त्यसको मासिक ३ लाख ८१ हजार ६ सय ३४ रुपैयाँ तिर्नुपर्छ । जग्गा एकीकरण आयोजनाको कार्यालय टेकु र शिक्षा विभाग, पशु महाशाखा ताहाचलमा छ । यस्तै, तीनुकनेको ५३ रोपनी जग्गामा बुद्धपार्क बनाउने योजना पनि कार्यान्वयन हुन सकेको छैन । जिल्ला प्रशासन कार्यालय काठमाडौंका अनुसार तीनकुनेको ३५ रोपनी जग्गा अधिग्रहण भइसकेको छ । अधिग्रहण भएको ३५ मध्ये २० रोपनी जग्गाको मात्रै मुआब्जा दिइएको छ । बाँकी १५ रोपनी जग्गाका धनीले चलन चल्तीको मूल्य दिनुपर्ने भन्दै मुआब्जासमेत लिएका छैनन् । त्यस्तै, ११ रोपनी जग्गा अधिग्रहण हुन सकेको छैन । तर, महानगरले भने व्यक्तिको जग्गा भएको ठाउँमा पार्कर् बनाउने भन्दै हरेक वर्ष योजना बनाउने र बजेट छुट्याउँदै आएको छ । महानगरले ०७४७५, ०७५७६, ०७६७७ मा क्रमशः दुई करोडका दरले बजेट छुट्याउँदै आएको छ । सरकारले उक्त जग्गाको मुआब्जा नदिँदा पार्क बन्न नसकेको प्रवक्ता डंगोलले बताए । त्यस्तै, अर्को योजना ढुंगेधारा संरक्षण पनि हो । महानगरपालिकाले ढुंगेधारा संरक्षण गर्न भन्दै २०७४७५ मा ४० लाख रुपैयाँ बजेट छुट्याएको थियो । ०७५७६ मा पनि ५० लाख रुपैयाँ छुट्याइयो । तर बजेट उपयोग हुन सकेन । यस वर्ष पनि ५० लाख रुपैयाँ छुट्याइएको छ । संरक्षण गर्ने जिम्मेवारी वडामा गएको भन्दै प्रवक्ता डंगोलले आफ्नै वडास्थित डल्लु आवासमा एउटा ढुंगेधारा संरक्षण गरिसकेको बताए ।दुई वर्षसम्म नीति बनाउने, बजेट छुट्याउने र कार्यान्वयन नहुनेमध्ये साइकल लेन पनि एक हो । मेयर शाक्यको चुनावी घोषणापत्रमा साइकल लेनलाई प्राथमिकता दिइएको थियो । साइकल लेनले यस वर्ष प्राथमिकता पाए पनि कार्यान्वयनको सुरुवात हुन सकेको छैन । महानगरपालिको २०७४७५ मा मौजुदा सडकमा साइकल लेन विकास गर्ने भन्दै ५० लाख रुपैयाँ छुट्याएको थियो । त्यस्तै, ०७५७६ मा साइकल ट्र्याक डिजाइनका लागि २० लाख रुपैयाँ र जनसहभागितामा (३०७०) साइकल लेन निर्माण गर्ने भन्दै थप अर्को शीर्षकमा एक करोड रुपैयाँसमेत बजेट विनियोजन गरेको थियो । त्यसैगरी, यस वर्ष पनि महानगरपालिकाले साइकल ट्र्याक तथा लेनका लागि ५० लाख रुपैयाँ बजेट छुट्याएको छ । महानगरपालिकाले सहरी योजना आयोगले डिजाइनसमेत बनाइसकेको जनाएको छ । निर्माण हुने साइकल लेन सडक विभागको अधिकारक्षेत्र भएकाले विभागको स्वीकृति पर्खिरहेको आयोगका उपाध्यक्ष सरोज बस्नेतले बताए ।"
सरकारी अस्पतालमा देखिँदैन फार्मेसी,"(काठमाडौं)  ढाडको समस्या भएकी ५२ वर्षीया नानु श्रेष्ठ उपचारका लागि दुई महिनादेखि राष्ट्रिय ट्रमा सेन्टर आउजाउ गर्छिन् । चिकित्सकले लेखिदिएका औषधि उनी गेटबाहिरको फार्मेसीबाट किन्छिन् । अस्पतालभित्र आफ्नै फार्मेसी हुन्छ र त्यहाँ सस्तो मूल्यमा औषधि पाइन्छ भन्ने श्रेष्ठजस्तै धेरैलाई थाहा छैन । खै, मैले पढ्न जानेको छैन, जता औषधि पसल देख्छु उतै गएर किन्छु, उनले भनिन् । टोखाका २३ वर्षीय मानव बयलकोटी ज्वरोले थलिएर टेकुस्थित शुक्रराज ट्रपिकल तथा सरुवारोग अस्पताल पुगे । एकदिन अस्पतालमै भर्ना भए । चिकित्सकले लेखेका कुनै पनि औषधि उनले अस्पताल फार्मेसीबाट किनेनन् । भित्र औषधि पसल रहेछ, यादै गरिनँ, उनले भने, म त बाहिर गएरै किन्ने गरेको छु । सरकारी अस्पतालका फार्मेसी कुनाकाप्चामा राखिँदा निजी फार्मेसीबाट महँगो शुल्क तिरेर औषधि किन्ने यी दुई प्रतिनिधि पात्र हुन् । बिरामीले सस्तो मूल्यमा गुणस्तरीय औषधि पाऊन् भन्ने उद्देश्यले चार वर्षयता राजधानीका सरकारी अस्पतालमा आफ्नै फार्मेसी खोलिएका छन् । तर, फार्मेसीको भौतिक पूर्वाधार फार्मेसी सेवा निर्देशिका २०७२ अनुसार छैनन् । फार्मेसी अस्पतालका अगाडि सर्वसाधारणले सजिलै देख्ने ठाउँमा हुनुपर्ने निर्देशिकामा उल्लेख छ । ट्रमा सेन्टरको फार्मेसी भित्री भागको सानो कोठामा राखिएको छ । स्वास्थ्यकर्मी र चिकित्सकले फार्मेसीबारे भनिदिए मात्रै बिरामीले थाहा पाउँछन् । स्वास्थ्य सेवा विभागको उपचारात्मक सेवा महाशाखाका निर्देशक डा तारानाथ पोखरेलका अनुसार थोरै अस्पतालका फार्मेसीमात्रै मापदण्डअनुरूप चलेका छन् । सरकारी अस्पतालका संरचना पुराना छन्, उनले भने, मापदण्ड नयाँ तोकिएकाले कार्यान्वयन गर्न अप्ठेरो मानेका छन् । सांकेतिक रूपमा जाने बाटो देखाउनुपर्ने, बडापत्रमै अस्पताल फार्मेसीबारे लेख्नुपर्ने र फार्मेसीबारे अस्पताल वरपर सूचना टाँसेर जानकारी दिनुपर्ने भनिए पनि यो लागू नभएको उनले बताए । स्वास्थ्य संस्था स्थापना, सञ्चालन तथा स्तरोन्नति मापदण्ड २०७० अनुसार बिरामीले सकेसम्म अस्पताल फार्मेसीबाटै औषधि किन्ने वातावरण मिलाउनुपर्ने उल्लेख भए पनि कार्यान्वयनमा कमीकमजोरी भएको डा पोखरेल बताउँछन् । फार्मास्टिले बिरामीलाई औषधि दिनुभन्दा पहिले खाने विधि, औषधिले पार्ने नकारात्मक असरबारे परामर्श गर्नुपर्ने हुन्छ । निर्देशिकाअनुसार फार्मेसीमा परामर्शका लागि छुट्टै कोठासमेत राख्नुपर्छ । राजधानीका कुनै पनि अस्पताल फार्मेसीमा यस्ता कोठा छैनन् । स्वास्थ्य मन्त्रालयकी औषधि व्यवस्थापक संगीता शाहका अनुसार अस्पताल फार्मेसीले औषधि भण्डार गर्ने पूर्वाधारसमेत व्यवस्थापन गर्न सकेका छैनन् । औषधिको गुणस्तर बचाइराख्नका लागि निश्चित तापक्रम मिलाएर औषधि भण्डार गर्नुपर्छ, उनले भनिन्, अस्पतालमा खुला रूपमा औषधिका कार्टुन राखिएको भेटिन्छ । फार्मेसी व्यवस्थापन नहुँदा मापदण्ड एकातिर, फार्मेसी सञ्चालन अर्कातिर भएको उनले बताइन् । सरकारी स्तरबाट ७० प्रकारका औषधि निःशुल्क छ । निर्देशिकाले अस्पताल फार्मेसीमा ती औषधिको सूची टाँस्नुपर्ने भने पनि राजधानीका कुनै अस्पतालमा यो लागू छैन । जसका कारण बिरामीले निःशुल्क पाइने औषधि पनि किनेर खाइरहेका छन् । अस्पतालमा आफ्नै फार्मेसी भए पनि सर्वसाधारणले सहजै र सस्तोमा औषधि नपाएको औषधि व्यवस्था विभागका सूचना अधिकारी सन्तोष केसीले बताए । फार्मेसी प्रभावकारी रूपमा चलाउन सके बिरामी र अस्पताल दुवैलाई फाइदा छ, उनले भने, अस्पतालको आयस्रोत बढ्छ, बिरामीले सस्तो मूल्यमा औषधि पाउँछन् ।"
बौद्ध प्रचारमा पदयात्रा,"(काठमाडौं)  स्थानीय सम्पदा तथा संस्कृतिको प्रचारप्रसार र संरक्षण गर्न शैक्षिक संस्था पनि जागरुक हुन थालेका छन् । सरकारले घोषणा गरेको नेपाल भ्रमण वर्षलाई सफल पार्न बौद्धनाथ क्षेत्र विकास समिति र जेभिएर इन्टरनेसनल स्कुलले शनिबार बौद्ध स्तुपादेखि गोकर्णेश्वरस्थित चामुण्डा मन्दिरसम्म सम्पदा पदयात्रा आयोजना गरेर आफ्नो क्षेत्रको सम्पदाको प्रचार गरे । नेवारी धिमे बाजासहितको पदयात्रामा लाखे नाचसमेत देखाइएको थियो । सरकारले सुरु गरेको नेपाल भ्रमण वर्षलाई सफल पार्न स्थानीयदेखि विभिन्न संघसस्थाको पनि भूमिका हुने भएकाले पदयात्रा आयोजना गरेको जेभियर इन्टरनेसलका प्रमुख लोकबहादुर भण्डारीले बताए । बाह्य तथा आन्तरिक पर्यटकको आकर्षण भएको बौद्धनाथ क्षेत्रलाई प्रवर्द्धन, संरक्षण तथा सफासुग्घर गर्न स्कुल, स्थानीय र संस्थाहरू लागिपरेको उनको भनाइ छ । कोरोना भाइरस (कोभिड१९) बाट विश्वभर सन्त्रास फैलिइरहेको समयमा आन्तरिक पर्यटकलाई नै प्रवर्द्धन गर्न उक्त कार्यक्रम आयोजना गरिएको हो । संस्कृति, पर्यटन तथा नागरिक उड्डयनमन्त्री योगेश भट्टराईले सरकारले घोषणा गरेको कार्यक्रमलाई सफल पार्न यसैगरी सबैको साथ चाहिएको बताए । कोभिड१९ ले विश्वकै परिस्थिति अनुकूल नहुँदासम्म आन्तरिक पर्यटनलाई जोड दिने नीति अगाडि बढाउने तयारी भइरहेको उनको भनाइ छ । अन्तर्राष्ट्रिय प्रचारप्रसारलाई स्थगित गर्दै आन्तरिक पर्यटन प्रवर्द्धनमा केन्द्रित हुन्छौं, उनले भने, कोरानाका सन्त्रास हट्दै गएपछि हामी फेरि सक्रियतासाथ भ्रमण वर्षको प्रवर्द्धनलाई जोड दिन्छौं ।"
चन्द समूहका २ कार्यकर्ता पक्राउ,भक्तपुर (कास) प्रहरीले नेत्रविक्रम चन्द समूहका दुई जना कार्यकर्तालाई पक्राउ गरेको छ । कालिकोट रुक्सा गाउँपालिका४ घर भई मध्यपुर थिमि नगरपालिका७ निकोसेरा बस्ने ३१ वर्षीय कुशल बोगटी र रोल्पा त्रिवेणी गाउँपालिका५ जुगाँर घर भई मध्यपुर थिमि२ बस्ने ३७ वर्षीय बुद्धिलाल पुन समातिएका हुन् । दुवै पूर्व जिल्ला सेक्रेटरी हुन् । शंकास्पद गतिविधि गरिरहेको सूचनाको आधारमा पक्राउ गरिएको महानगरीय प्रहरी परिसर भक्तपुरले जनाएको छ । उनीहरूलाई मुलुकी फौजदारी अपराध संहिता २०७६ को दफा ११८ बमोजिम अभद्र व्यवहारमा मुद्दा दर्ता गरेर अनुसन्धान थालेको प्रहरीले जनाएको छ ।
मापसे गरी गाडी चलाउने समातिए,काठमाडौं (रासस) मादक पदार्थ सेवन (मापसे) र लागुऔषध सेवन गरी गाडी चलाउने दुई चालक पक्राउ परेका छन् । महानगरीय प्रहरी वृत्त थानकोटले २७ वर्षीय सविन थापामगर र २५ वर्षीय केशर नेपालीलाई शनिबार पक्राउ गरेको हो । थापामगर मापसे गरी बा२ख ४४६० नंको टिपर चलाउँदै गरेको अवस्थामा र नेपाली गाँजा सेवन गरी बा१ख २७६८ नंको माइक्रोबस चलाउँदै गरेको अवस्थामा पक्राउ परेको वृत्त प्रमुख डीएसपी घनश्याम श्रेष्ठले जानकारी दिए । चन्द्रागिरि नगरपालिका१५ मा उत्तम राउतको घरमा क्षति पुर्याएर फरार रहेको अवस्थामा टिपर चालक थापामगर पक्राउ परेका हुन् । उनीमाथि मुलुकी अपराध संहिता२०७४ र नेपालीमाथि लागुऔषध नियन्त्रण ऐन २०३३ अनुसार अनुसन्धान भइरहेको प्रहरीले जनाएको छ ।
५ सय गाडीमा डस्टबिन,"काठमाडौं (रासस) संस्कार समाज नेपालले सार्वजनिक सवारीसाधनबाट हुने फोहोर नियन्त्रण गर्न पाँच सय डस्टबिन वितरण गरेको छ । असल संस्कार सिकौंसिकाऔं, आफ्नो देश आफै बनाऔं भन्ने नारासहित समाजले घान्द्रुक समाज हङकङको सहकार्यमा शनिबार नयाँ बसपार्कबाट उपत्यकाका विभिन्न जिल्लामा आवतजावत गर्ने सार्वजनिक सवारीसाधनलाई डस्टबिन वितरण गरेको हो । समाजका अध्यक्ष पशुपति गुरुङले यसअघि नयाँ बसपार्कबाटै देशका विभिन्न क्षेत्रमा आवतजावत गर्ने एक हजार सार्वजनिक सवारीसाधनलाई जनचेतनामूलक अडियोसहितका पेनड्राइभ वितरण गरेको बताए । नयाँ बसपार्क सञ्चालन गरेको ल्होत्से बहुद्देश्यीय प्रालिका अध्यक्ष दीपक कुँवरले फोहररहित नयाँ बसपार्क निर्माणका लागि संस्कार समाज नेपालले डस्टबिन वितरण गरेर राम्रो कामको थालनी गरेको बताए ।"
संयम गुमाएको प्रहरी,"क्यामेरायुक्त मोबाइलको व्यापकता हुन्थेन र सामाजिक सञ्जालमा आम मानिसको सहज पहुँच हुँदैनथ्यो भने सायद भीड नियन्त्रण वा परिस्थितिलाई काबुमा लिने नाममा प्रहरीले प्रदर्शन गर्ने हिंसात्मक व्यवहारका घटनाहरू सार्वजनिक बहसमै आउँदैनथे । गत बिहीबार ललितपुरको भैंसेपाटीस्थित पूर्वजर्नेल हेम खत्रीको घरभित्र प्रहरीले शिशु बोकिरहेकी एक महिलालाई निर्घात कुटेको दृश्य सामाजिक सञ्जाल र युट्युबमा भाइरल भइदियो । इन्स्पेक्टर देवीप्रसाद पौडेलले लाठी प्रहार गरिरहेको र शिशु जोगाउँदै कुदिरहेकी महिलाको दृश्यले धेरैको मन चस्स त बनायो नै प्रहरी मेरो साथी भन्ने नारा सारिरहेको प्रहरीमाथि आम मान्छेमा आक्रोश जन्माइदियो । भीड नियन्त्रण गर्न होस् वा कसैलाई पक्राउ गर्न वा सहज स्थिति निर्माण कसरी गर्ने भन्नेबारे प्रहरीलाई विशेष तालिम नदिइने होइन । प्रहरी प्रशिक्षण प्रतिष्ठानले सालिन्दा दिने तालिममा आम नागरिकको मानव अधिकारको बारेमा सचेत हुन त सिकाइन्छ नै, हत्तपत्ती बल प्रयोग नगर्न र गर्नै परेको खण्डमा पनि त्यस्तो बल प्रयोग गर्ने पुष्ट कारण हुनुपर्ने भनेर सिकाइन्छ । व्यक्तिले अटेर गरे वा स्थिति बिथोल्ने प्रयास भए वा सम्भावित जोखिम हुने भए प्रहरीलाई स्थिति हेरेर बल प्रयोग गर्ने अधिकार नहुने होइन । तर यस्तो अधिकारको आफ्नै तह, सीमा र मर्यादा छन् । प्रहरीबाट यस्तो सीमाको बारम्बार उल्लंघन भइरहेको देखिन्छ । बल प्रयोग गरेरै मात्र स्थिति नियन्त्रणमा लिन सकिन्छ भन्ने सोच प्रहरीमा हावी हुँदा आम मान्छेबाट प्रहरीले विश्वास गुमाउँदै गएको छ । २०७१ माघताक राष्ट्रिय प्रहरी प्रशिक्षण प्रतिष्ठानले अध्यात्म र नैतिक शिक्षाको छुट्टै पाठ नै बनाएर प्रहरीलाई तालिम दिन थालेको थियो । प्रहरीको नैतिक चरित्रमाथि प्रश्न उठेको, आवेग प्रेरित घटनाहरूमा प्रहरी मुछिन थालेको भन्दै त्यतिबेला त्यस्तो कोर्सको डिजाइन गरिएको थियो । तर त्यसपछिका दिनमा पनि प्रहरी भीड नियन्त्रणका बेला होस् वा अन्य सामान्य घटनामा असामान्य व्यवहार प्रदर्शन गर्ने र स्थितिलाई बल प्रयोग गरेर मात्रै नियन्त्रण गर्ने दिशातिर बढ्तै उद्यत देखिन्छ । त्यसो त प्रतिष्ठानले दिने नियमित तालिमका क्रममा पनि प्रहरीलाई आचरण, व्यवहार, नैतिकता, इमानदारिता र व्यावसायिक धर्मबारे बताउने गरिन्छ । तर संयम नगुमाईकन काम गर्नुपर्ने, नागरिकको विश्वास कायम राख्दै कारबाही अगाडि बढाउनुपर्ने प्रहरी किन बारम्बार चुकिरहेको छ भन्नेबारे गम्भीर समीक्षा जरुरी देखिन्छ । बारम्बार दोहोरिरहने यस्ता दृश्यले प्रहरीनागरिकबीच विश्वासको कडी कमजोर बन्दै जाने देखिन्छ । आम नागरिक वृत्तमा प्रहरीको साख कमजोर बन्दै जाँदा सर्वसाधारण पनि बर्दीबिनाको प्रहरी हुन् भनेकै भरमा प्रहरीले नागरिक तहमा गुमेको विश्वास कमाउन नसक्ने देखिन्छ । फलतः नागरिकको सहयोग लिएर स्थलगत अनुसन्धानमा जुट्नुपर्ने प्रहरीलाई थप चुनौती सामना गर्नुपर्ने र त्यस्तो स्थितिको फाइदा नाजायज तत्त्वले उठाउने जोखिम रहन्छ । कनिष्ठ प्रहरीका जवानहरू लगातार घण्टौंसम्म फिल्डमा खटिनुपर्ने, आधारभूत सुविधाको अभावमा पनि कर्तव्य निर्वाह गर्नुपर्ने, जोखिम मोल्नुपर्ने र त्यस्तो बेला उनीहरूले संयम गुमाउँदै बल मात्रै प्रयोग गर्ने परिस्थिति निर्माण हुने भनेर मात्र प्रहरीले सुख पाउने देखिन्न । किनकि पछिल्ला दिनहरूमा वृत्तप्रभागको इन्चार्जकै जिम्मेवारी सम्हालिरहेका उपल्ला प्रहरीबाट पनि त्यस्तै प्रकारका गतिविधिहरू प्रदर्शित हुनु गम्भीर विषय हो । गत जेठको अन्तिम साता गुठी विधेयकको विरोध गर्न माइतीघर मण्डलामा जम्मा भएका उपत्यकाका रैथानेहरूमाथि पनि प्रहरीले अत्यधिक बल प्रयोग गरेको थियो । त्यतिबेला प्रहरीले प्रदर्शनकारीलाई लघारेका र महिलामाथि पुरुष प्रहरीबाट हातपात भएका दृश्यहरू छरपस्ट भएका थिए । गत मंसिर अन्तिम साता त्रिपुरेश्वरको रंगशालामा साग गेम चलिरहँदा पनि प्रहरीले फोटो पत्रकारको टाउकोमाथि लाठी बजारेको दृश्य सामाजिक सञ्जालमा भाइरल भयो । यी दुवै घटनामा नागरिक तहबाट प्रहरीप्रति रोष उब्जिएको थियो । आचरणविपरीत काम गरेको भन्दै प्रत्येक वर्ष सयौंको संख्यामा प्रहरीहरू कारबाहीमा पर्ने गरेको देखिन्छ । चालु आर्थिक वर्ष २०७५७६ को माघसम्ममा मात्रै एक हजार ४५ प्रहरी आचरणविपरीत काम गरेको भन्दै कारबाहीमा परेका देखिन्छन् । कारबाहीको यो संख्याले प्रहरीभित्र हुर्किरहेको आचरण विपरीतका गतिविधि र त्यसले आम मानिसमा संगठनप्रतिको विश्वास कसरी भत्काइरहेको छ भन्नेबारे निर्मम समीक्षा गर्नुपर्ने बेला भइसकेको देखाउँछ । प्रहरीले बल प्रयोग कस्तो अवस्थामा गर्ने भन्नेबारे आफ्नै सिमाना नभएका होइनन् । मुलुकी फौजदारी कार्यविधि संहिता २०७४ को दोस्रो परिच्छेदमा भनिएको छ, पक्राउ गर्नुपर्ने अवस्थामा तत्काल महिला प्रहरी उपलब्ध नभए निजको इज्जत वा प्रतिष्ठानमा आँच नआउने गरी महिलाको शारीरिक संवेदनशीलताको सम्मान गर्दै पुरुष कर्मचारीले पक्राउ गर्न बाधा पर्ने छैन । संहिताले महिलालाई पक्राउ गर्नुपर्दा यथासम्भव महिला प्रहरीले पक्रन लगाउनुपर्ने उल्लेख गरिए पनि बिहीबारको घटनामा महिला प्रहरी हुँदाहुँदै पनि पुरुष प्रहरीले बल प्रयोग गर्ने र महिलालाई लघार्ने काम भएको देखिन्छ । स्थिति नियन्त्रणमा लिन अत्यधिक बल प्रयोग गर्नैपर्ने परिस्थितिमा प्रहरी किन पुग्छ ? के बर्दी लगाएपछि आफैं सनक सवार हुन्छ ? आम मानिसका यस्ता प्रश्नको जवाफ खोज्न प्रहरीले ढिलाइ गर्नु भनेको प्रहरी र नागरिकबीचको सम्बन्धको सेतु कमजोर बनाउनु हो । जसको फाइदा समयक्रममा न प्रहरीलाई हुन्छ न आम नागरिकलाई नै ।"
स्वयंसेवक शिक्षक किन चाहियो ?,"सामुदायिक विद्यालयमा लामो समयदेखि कार्यरत राहत र ईसीडी शिक्षकहरूको व्यवस्थापनलाई उपेक्षा गर्दै शिक्षा मन्त्रालयले स्वयंसेवक शिक्षकको अवधारणा अगाडि बढाउनु त्रुटिपूर्ण छ । यही साल चैतभित्र स्वयंसेवक शिक्षक खटाउने भनी शिक्षामन्त्री उर्दी गर्दै हिँडेका छन् । योग्य र सक्षम शिक्षकलाई विद्यालयमा स्थान दिनुपर्नेमा आफूखसी नियुक्ति पत्र बाँड्नु निराशापूर्ण काम हो । यसरी राजनीतिक ढंगबाट नियुक्ति पाउने शिक्षकले कस्तो पढाउलान् ? सामुदायिक स्कुलमा पढ्ने लाखौं विद्यार्थीको भविष्य यसले अन्योलमा पार्छ । आफ्ना पार्टीका कार्यकतालाई जागिर खुवाउन शिक्षा मन्त्रालय लागिपरेको छ । शिक्षक लाइसेन्स परीक्षा उत्तीर्ण गरेका शिक्षकहरूले मात्र विद्यालयमा पढाउन पाउँछन् भन्ने मन्त्रीलाई थाहा छ कि छैन ? ४ हजार राहत शिक्षकको व्यवस्थापनमा प्रत्यक्ष चासो देखाउनुपर्नेमा स्वयंसेवी शिक्षकको नाटक रच्नु गलत हो । सबै राजनीतिक आन्दोलनमा शिक्षकहरूको भूमिका थियो । अझ समाज र राजनीतिमा शिक्षकको भूमिका छ । शिक्षक हुँदै शिक्षामन्त्री बन्न पुगेका व्यक्तिबाट नै शिक्षा क्षेत्रको महत्त्व नबुझेको महसुस भइरहेछ । विद्यालयका शिक्षकहरूलाई व्यवस्थापन गर्नुपर्नेमा शिक्षामन्त्रीले झन् समस्या निम्त्याउँदैछन् । गोविन्द रिमाल, गैंडाकोट ५, नवलपुर"
सेयर बजारको विकृति,"सेयर किनबेचले पुँजीलाई चलायमान गराउँछ । सेयरको मूल्य घटबढ हुनु स्वाभाविक हो । केही दिनयता सेयरको मूल्य निरन्तर बढिरहेको छ । र, अझ बढोस् भनेर अनावश्यक भ्रम र हल्ला गर्ने गरेका छन् । यसले समान्य लगानीकर्ताले ऋण गरी सेयरको पछि दौडने क्रम बढिरहेको छ । बिहान १० बजेपछि खाना खाएर ३ बजेसम्म ब्रोकरका जाने र अन्य समयमा पनि सेयरकै बारेमा कुराकानी गरेर समयको बर्बाद गरेका छन् । अनि यही दिनैपिच्छे दोहोरिरहेको छ । सेयर बढ्दा रमाउने सेयरको भाउ घट्दा डिप्रेसनमा जाने एकखालका जमात सहरमा थुप्रिँदै गएका छन् । यस्तो जमातमा प्रायः सेयरको बारेमा कम जानकार मानिसहरू हुन्छन् । त्यसैले सम्बन्धित पक्षले बेलैमा सचेत हुन जरुरी छ ।पुरुषोत्तम घोरासैनी, बालाजु १६ ,काठमाडौं"
१३ अर्ब अनुपयुक्त,"एमसीसी संसदबाट पारित गर्ने कि नगर्ने भन्ने सन्दर्भमा मुलुकभित्र बहस चलेरहेको छ । संसदमा निर्णयार्थ प्रस्तुत गर्नुभन्दा अगाडि नेकपाले कार्यदल पनि गठन गरेको थियो । एमसीसी सम्झौताअन्तर्गत सञ्चालन हुने परियोजनामा नेपालको तर्फबाट १३ अर्ब रुपैयाँ लगानी गर्न नहुने सुझाव पनि कार्यदलले दिएको पढियो । वास्तवमा कतिपय विवादास्पद बुँदाहरू परिवर्तन गरेर एमसीसी पारित कार्यदलको सुझाव न्यायोचित नै देखिन्छ । सहयोग उपलब्ध गराउने नाममा नानाभाँतीका अंकुशरूपी औजार प्रयोग गर्ने र विकासोन्मुख देशहरूको निरीहतामाथि राज गर्न एमसीसी परियोजना आएको रहेछ भन्ने पनि बुझियो । एमसीसीमा अमेरिकाले ५५ अर्ब रुपैयाँ सहयोग उपलब्ध गराउने र नेपालले पनि झन्डै छब्बीस प्रतिशत रुपैयाँ अर्थात् १३ अर्ब थपेर साझा आयोजना बनाएर सञ्चालन गर्नुपर्ने परियोजनाको प्रस्ताव व्यवहारतः उपयुक्त देखिँदैन । श्यामसुन्दर कुइँकेल, हाँडीगाउँ, काठमाडौं"
कोरोनाको उच्च जोखिम,"विश्व स्वास्थ्य संगठनले कोरोना भाइरसको उच्च जोखिममा रहेको जानकारी गराइसक्दा पनि नेपाल सरकार जोखिम न्यूनीकरणमा निष्क्रिय देखिएको छ । एयरपोर्ट जस्तो संवेदनशील स्थानमा राखिएको सामान्य मेसिनसमेत बनाउन सकेको छैन । पछिल्लो तथ्यांकलाई आधार मान्ने हो भने कोरोना भाइरस संक्रमित देशबाट उल्लेखनीय रूपमा मानिसहरू नेपाल भित्रिएका छन् । किन सरकार समय छँदै सचेत बनिरहेको छैन ? अहिले सरकार आफ्नै आन्तरिक द्वन्द्वमा फसेको छ । कहींकतै हाम्रो जस्तो स्वास्थ्य सेवा नभएको मुलुकमा यो संक्रमण देखिएमा अवस्था कस्तो होला ? किन सरकारका निकाय सजग नभएको ? चीन हामीबाट नजिकै छ र हामी साँच्चै अत्यन्तै जोखिममा छौं । सरकार, कम्तीमा यो भाइरस संक्रमित क्षेत्रबाट आउने र जाने नागरिकलाई केही अंकुश लगाऊ । होइन भने तिम्रो लापरबाहीको मूल्य जनताले चुकाउनुपर्ने छ ।रामकृष्ण बराल, जोरपाटी२, काठमाडौं"
दक्ष कामदार र रेमिट्यान्स,"हाम्रो अदक्ष कामदार बाध्य भई विदेशमा दयनीय अवस्थामा काम गरिरहनुपरेको छ । सरकारले विदेश पठाउनुअघि दक्ष र सक्षम बनाउन तालिमको व्यवस्था गर्नुपर्छ । यसो हुन सकिरहेको छैन । यो निकै दुखद् कुरा हो । छिमेकी देश भारतको अथतन्त्र विशाल छ । भारत पठाउने अदक्ष कामदारलाई पनि तालिम दिनुपर्छ । हाम्रो अर्थतन्त्र रेमिट्यान्समा निर्भर छ । त्यसैले कामदारलाई दक्ष बनाएर बाहिर पठाउँदा हामीलाई झन् बढी फाइदा हुन्छ ।भुवनेश्वर शर्मा, चन्द्रागिरि२, काठमाडौं"
प्रधानमन्त्रीको आत्मश्लाघा,"भित्र छिनाझपटी बाहिर एकताको दुहाइ शीर्षक समाचारले मन दुखायो । नेकपा वाग्मती प्रदेशस्तरीय प्रशिक्षण उद्घाटनमा पार्टी अध्यक्षहरू, माधवकुमार नेपाल, ईश्वर पोखरेल लगायतको उपस्थिति थियो । नेताहरू पछिल्लो राजनीतिक घटनाक्रमबारे केही जानकारी दिन्छन् भन्ने अपेक्षा राखेका कार्यकर्ता निराश भए । वामदेव गौतमलाई राष्ट्रिय सभा सदस्य बनाउने र प्रधानमन्त्री बन्न सक्ने गरी संविधान नै संशोधन गर्ने खेलले नेतृत्व विभाजित भएको खबर सञ्चार माध्यममा आएका छन् । यसैको तरंग कार्यकर्ता पंक्तिसम्म पुगेको छ । अध्यक्ष केपी शर्मा ओलीले आफ्नो धेरै समय जन्मदिन र पूर्वसञ्चारमन्त्री गोकुल बाँस्कोटाको अडियो प्रकरणको बचाउमै खर्चिए । बाँकी समयमा सञ्चारमाध्यमले नै नचाहिँदो प्रचारबाजी गरेको आरोप लगाए । अर्का अध्यक्ष पुष्पकमल दाहालले आफूहरूबीच बेलाबेलामा विवाद हुने स्वीकार गर्दै यही कारणले पार्टी नफुट्ने जिकिर गरे । पछिल्लो समय भैंसेपाटी भेलापछि नेकपाभित्रको समीकरण सभामुख चयन, अमेरिकी मिलिनियम च्यालेञ्ज कर्पोरेसन प्रकरण, संविधान संशोधन लगायतका विषयमा स्पष्टसँग देखिएको छ । जति नै पार्टीको प्रतिरक्षा गरे पनि कार्यकर्ताले कुरा बुझ्दैनन् भन्नु नेतृत्वको मूर्खता हो । यति होल्डिङ्स प्रकरणमा समयअघि नै म्याद किन थपियो ? गौतमलाई प्रधानमन्त्री बनाउनका लागि मात्र संविधान संशोधन कार्यदल किन बनाइयो ? के यो संविधान संशोधन गर्नैपर्ने भएको छ ? पूर्वमन्त्री गोकुल बाँस्कोटाको ७० करोड अडियो प्रकरण नक्कली भए पनि छानबिन गर्न आदेश दिनुको साटो बचाउ किन गरियो ? केक काटे पनि जन्मदिन सामान्य तरिकाले कम खर्च गरी मनाएको भए हुन्थेन र ? सम्पूर्ण नेताहरूलाई गोलबन्द गरी पार्टी हाँक्दै लोकप्रिय सरकार चलाउनुपर्नेमा एकपछि अर्को गल्ती गर्दै ढाकछोप किन गरिन्छ ? यसमा अध्यक्षद्वयकै गल्ती छ कि छैन ? त्यसकारण सञ्चार माध्यमलाई गाली गर्नुभन्दा आजसम्म भएका गल्तीलाई ढाकछोप नगरी सच्याउनुपर्छ । गंगाराज अर्याल, पाणिनि८, पाली, अर्घाखाँची प्रधानमन्त्री ओलीले जन्मदिन मनाउँदा मैले गल्ती गरेँ भन्नुको सट्टा आफ्नो जयजयकारको आत्मसन्तुष्टि लिए । आत्मश्लाघाले प्रधानमन्त्री अझै पनि मखलेल हुनुहुन्छ त्यसमा केही भन्नु छैन । तर, गोकुल बाँस्कोटाको भ्रष्टाचार काण्डको रेकर्डको सत्यता नभएको भन्दै बचाउ गर्न जसरी प्रस्तुत हुनुभयो त्यसले प्रधानमन्त्री त्यो काण्डमा आफै संलग्न हुनुहुन्छ र आफ्नै बचाउ स्वयंले गरी रहनुभएको हो कि भन्ने आशंका उब्जिएको छ । विजय मिश्रले दुई महिनाअघि नै प्रधानमन्त्रीसमक्ष त्यो प्रमाण पुर्याएको थिए भनी रहँदा प्रधानमन्त्रीले चुपचाप सिरानीमा राखेर बाँस्कोटाको प्रशंसा गरी रहनु, बाँस्कोटा स्वयंले यस्ता अफर कति आए कति गए रेकर्ड गर्छन् जान्छन् भनेर प्रत्यक्ष प्रमाणलाई स्वीकार नै गरी रहँदा पनि प्रधानमन्त्रीले मिथ्या हो भन्नु यो जस्तो बेइमानी र झूटको खेती अर्को केही हुन सक्तैन । प्रधानमन्त्रीलाई लाग्दो हो, मैले जे बोले पनि हुन्छ, जे गरे पनि हुन्छ । तर, अख्तियारमा प्रधानमन्त्रीविरुद्ध उजुरी परिसकेको अवस्थामा प्रधानमन्त्री पदमा रही रहँदा छानबिन प्रभावित हुन सक्छ । प्रमाण नष्ट गर्ने र छानबिन कमजोर बनाउने खेल हुन सक्तछ । यो मुलुकमा विधिको शासन र सचेत नागरिक छन् भन्ने कानुनी र नैतिक धरातल प्रधानमन्त्री ओलीले गुमाइसकेका छन् । उनीमाथि पनि छानबिन हुनुपर्छ । प्रधानमन्त्री यो हदसम्मको निकृष्ट भइरहनु यो मुलुककै दुर्भाग्य हो । पूर्ण राजवंशी, डिल्लीबजार, काठमाडौं"
'हात लाग्यो सुन्ना' खेलमा नेकपा,"पछिल्ला गतिविधिले सत्तारूढ नेकपा आन्तरिक संकट चुलिएर विस्फोटको अवस्थामा पुगेको पुष्टि गर्छन् । सतहमा सचिवालयले वामदेव गौतमलाई राष्ट्रिय सभामा लैजानका लागि गरेको निर्णयप्रति प्रधानमन्त्री केपी ओलीको कडा आपत्ति मुख्य कारक देखिन्छ । तर प्रधानमन्त्रीका विरुद्ध सचिवालय हावी हुनु पनि यसको गहिराइमा छ र त्यसमा अन्तर्निहित संस्थागत द्वन्द्व पनि । सचिवालय नेकपाको हाइकमान्ड हो, कम्युनिस्ट सिद्धान्तमा पार्टी त्यसैले हाँक्ने हो । एक मात्र अध्यक्ष भएका भए त्यो कमान्ड ओलीसँग नै हुन्थ्यो होला । अहिले त अर्का अध्यक्ष पनि छन्, कार्यकारी । यसका नौ सदस्यमध्ये आफूसहित तीन जना मात्र प्रधानमन्त्री ओली पक्षमा छन् । राष्ट्रिय सभामा १८ सिट खाली रहँदा संविधान संशोधन गरेर प्रधानमन्त्री बन्ने बाटो खोल्नुपर्ने सर्तमा अडिएका गौतम जब राष्ट्रपतिबाट मनोनयन हुने एक सिटमा तयार भए, त्यसलाई प्रधानमन्त्रीले आफूविरुद्ध सचिवालयको घेराबन्दी ठाने र यो प्रतिष्ठाको विषय बन्यो । यस कारण आफ्ना निकटतम र विश्वासपात्र मानिएका अर्थमन्त्री युवराज खतिवडा कि वामदेव गौतम भन्ने एकल विकल्पको रोजाइमा प्रधानमन्त्री पेलिए । सचिवालयको सर्वसम्मत भनिएको निर्णयका कारण उनका पक्षका दुई जना पनि नैतिक बन्धनमा परेका देखिए, गौतमको विपक्षमा खुल्न सकेनन् ।राष्ट्रपतिबाट हुने मनोनयनमा सरकार प्रमुखका हैसियतले प्रधानमन्त्री ओलीको रोजाइ माथि पर्छ, तर यसले पार्टी विभाजनको सम्भावना पनि बढाएको छ । अहिलेलाई गौतम राष्ट्रिय सभामा जाने, खतिवडा पनि छ महिनाका लागि बिनासांसद हैसियतको अर्थमन्त्री कायम रहने गरी कामचलाउ विकल्पमा प्रधानमन्त्री सीमित भएका छन् । नेकपाभित्रको यो गुटगत खेल गौतम राष्ट्रिय सभामा पुग्दैमा सकिने होइन, अरू चरमोत्कर्षतर्फ लम्किने हो । नेकपामा अहिले चर्किएको गुटगत द्वन्द्वको पटाक्षेप कसरी हुन्छ, हेर्न बाँकी नै छ । तर यो खेलले केही गम्भीर राजनीतिक एवं संवैधानिक सम्भावनातर्फ पनि सचेत गराएको छ ।राजनीतिक दलमा गुटउपगुटका स्वार्थ र द्वन्द्व नयाँ र अस्वाभाविक कुरा होइनन् । प्रश्न, यसको कसरी व्यवस्थापन गरिन्छ र पार्टीलाई सम्भावित क्षति कतिसम्म न्यून हुन्छ भन्ने मात्र हो । अहिले नेकपा सचिवालय प्रधानमन्त्री ओलीलाई घेराबन्दी गर्न सफल देखिन्छ । सभामुख चयन र गौतमलाई राष्ट्रिय सभामा मनोनीत गराउने निर्णयले ओलीसत्ता सीमान्तमा धकेलिएको संकेत दिन्छ । नेकपामा प्रधानमन्त्री ओली र अर्का अध्यक्ष पुष्पकमल दाहाल प्रचण्ड को मात्र होइन, माधव नेपाल, झलनाथ खनाल, वामदेव गौतम, नारायणकाजी श्रेष्ठहरूका पनि आआफ्ना गुटउपगुट छन् । ती सबै स्वार्थअनुकूल कहिले कोसँग, कहिले कोसँग निकटता र दूरीमा रहेर पार्टीको भूमिकालाई प्रभावित गर्ने गर्छन् । एकताको प्रारम्भिक दिनमा ओलीप्रचण्ड एकै ठाउँमा देखिन्थे, अरू सीमान्तमा । तर झन्डै एक वर्षदेखि उनीहरूबीच दूरी बढेको छ, जुन अहिले वार कि पारको निर्णायक मोडमा पुगेको छ । राजनीतिमा हात लाग्यो सुन्ना खेल (जिरोसमगेम) को चर्चा बेलाबखत निकै हुने गर्छ । यतिखेर नेकपा यो खेलमा बहुतै गहिरोसँग फस्दै छ । अरू खेलको नकआउट जस्तो होइन यो, जसमा खेलको नियमले प्रतिस्पर्धी टिम र खेलाडीलाई बाँधेको हुन्छ । तर राजनीतिमा यो डरलाग्दो खेल मानिन्छ, अर्थात् म छैन भने तँ पनि छैनस्् । त्यसमा टिम होइन, गुटगत आधारमा पक्षविपक्षमा कित्ता काटिन्छ । त्यहाँ खेलको नियम पनि हुँदैन, न कुनै रेफ्री वा अम्पायर नै हुन्छ । नितान्त व्यक्तिकेन्द्री स्वार्थ र लाभहानिको जोडघटाउमा ठालु नेताहरूले गोल हान्छन् । मुख्य खेलाडी ओली र प्रचण्ड नै हुन्, अरू त प्रोक्सी मात्र । कसैले क्षणिक लाभ पाए पनि अन्ततः दुवै वा संलग्न सबै खेलाडी हार्ने वा समाप्त हुने दुर्बुद्धिको बाटो हो यो । उदाहरण खोज्न धेरै पर जानै पर्दैन । २०४८ र २०५६ सालका चुनावमा संसदमा बहुमत पाएपछिको नेपाली कांग्रेसका घटनाक्रम आफै बोल्छन् । वामदेव गौतमको राष्ट्रिय सभा प्रवेशको विषयलाई लिएर संविधान संशोधनका जेजस्ता चर्चा उठे र अहिले सेलाए, त्यसबाट प्रधानमन्त्रीलगायत नेकपाको नेतृत्व पंक्तिले संविधानप्रति कति हचुवा धारणा राख्दो रहेछ, राजनीतिलाई आफ्नो स्वार्थअनुकूल उपयोग गर्न संविधान संशोधनका नाममा कस्ता कार्ड अघि सार्न सक्दो रहेछ भन्ने पनि खुलस्त भएको छ । प्रचण्डले गौतम कार्डलाई धारिलो बनाउन राष्ट्रिय सभाबाट प्रधानमन्त्री बनाउने संशोधनको नाटक रचे । ओलीका विरुद्ध माधव नेपाल पनि मतियार बने । यो गलत त छ नै, यसलाई निस्तेज पार्न प्रधानमन्त्री ओलीले संशोधनका अरू दुई प्रस्ताव गरे राष्ट्रिय सभामा मनोनीत सदस्य संख्या थप्ने र प्रधानमन्त्री कुनै अव्यक्त कारणवश काम गर्न नसक्ने भएको अवस्थामा राष्ट्रपतिलाई संकटकालीन कामचलाउ अधिकार दिने । प्रधानमन्त्रीको स्वास्थ्यावस्था सबैलाई थाहा भएकै विषय हो । उनी नियमित डायलसिसमा छन् । दोस्रो पटक मृगौला प्रत्यारोपणको तयारीमा छन् । उनले अघि सारेको संशोधन प्रस्तावको आशय कुनै अप्रत्याशित घटना परे प्रधानमन्त्रीको विकल्प सत्तारूढ नेकपामा होइन, राष्ट्रपतिको तजबिजमा पुर्याउने देखिन्छ । राष्ट्रपतिको पनि पार्टीको आन्तरिक कुरामा चासो बढ्दो छ, थप भूमिकाको आकांक्षा देखिन्छ । संविधान संशोधनका यी सबै प्रस्ताव र तर्क नेकपाका लागि परस्पर आत्मघाती छन् नै, आफैमा अनुचित र संविधानको मर्मविपरीत पनि छन् । यस्ता कुराले संशोधनको आवरणमा संविधानमा ठाउँ पाउन थाले भने कोतपर्वको पुनरावृत्ति नहोला भन्न सकिन्न । यसबाट दलविशेष मात्र होइन, सिंगै राजनीतिक प्रणाली प्रभावित हुन्छ । नेकपाको नेतृत्व पंक्ति यस कुरामा पटक्कै संवेदनशील देखिएन । मानौं, यो उनीहरूको नियमित राजनीतिक दिनचर्या हो । यद्यपि संविधान संशोधनको कुरा अहिलेलाई पन्छिएको छ, तर नेकपाभित्रको यस्तो खेलबाडले सबैलाई सतर्क गराउनुपर्ने हो । लोकतन्त्रमा चुनावबाट प्राप्त आवधिक मतादेशबाहेक सरकार र सरकारको नेतृत्व गर्नेसँग कार्यक्षमता र नैतिकता गरी अरू दुई आधार पनि हुन्छन् । यी तीनवटै विषयको संयुक्त रूप हो शासकीय जनादेश, वा भनूँ, कार्यगत वैधता । प्रधानमन्त्रीका रूपमा ओली नेतृत्वले वैधताका पछिल्ला दुई आधार गुमाउन थालेको प्रस्ट देखिँदै छ । कार्यसम्पादनको वैधता त हासिल गर्न सकेको थिएन नै, सरकारको नैतिकता, पारदर्शिता र स्वच्छतामाथि प्रश्न उठाउन पनि यति होल्डिङ्सलाई नेपाल ट्रस्टलगायत सरकारको कारोबारमा दिएको एकलौटी भूमिका नै काफी थियो । सञ्चारमन्त्री गोकुल बाँस्कोटाको ७० करोड डिल को अडियो सार्वजनिक भएपछि प्रधानमन्त्री ओलीको नैतिकतामाथि ठाडै प्रश्न उठेको छ, मन्त्रीको राजीनामाले मात्र प्रधानमन्त्रीको अनुहार चोखिँदैन । त्यसमाथि उनले बाँस्कोटालाई आफ्नो मन्त्रिमण्डलको सर्वाधिक भरोसाको मन्त्री भनेर सार्वजनिक रूपमै घोषणा गरेका थिए । प्रधानमन्त्री ओलीले बुझ्नु जरुरी छ, मैले केके न उपलब्धि गरें, तर प्रशंसा पाइनँ भनेर कुण्ठा पाल्नुको औचित्य छैन । मलाई थाहा छैन, पार्टीमा गोकुल बाँस्कोटाको सांगठनिक हैसियत के छ । सञ्चारमन्त्री भएपछि एकाएक चुलिएको हो उनको उचाइ, प्रधानमन्त्रीको विश्वासपात्र भनेर । विगतमा गिरिजाप्रसाद कोइरालाको मन्त्रिमण्डलमा पनि थिए यस्ता मान्छेहरू, जसको आज के हालत भएको छ, सर्वविदितै छ । प्रधानमन्त्रीको सम्मान उनले पालेका ढेडु का कारण बढ्ने होइन । उनले आफ्नो संघर्षको आत्मकथा गाउँदैमा समग्र मुलुकको इतिहास पनि बन्दैन । मानिसको परीक्षा पाइलापाइलामा हुन्छ, बोली र व्यवहारमा हुन्छ । नैतिकताको धरातल पनि त्यसैले बसाल्छ, जोगाउँछ र भत्काउँछ पनि । चुकेका र मेटिएका पाइलाको पनि हिसाबकिताब हुन्छ, आफूले वा चाटुकार भाटले प्रशस्ति गाउँदैमा ती बिर्सिइँदैनन् । आखिर राजनीति गर्नेको व्यक्तित्व यिनै कुराबाट निर्माण हुने त हो नि ! कुनै ठूलो विद्वान्, वैज्ञानिक, कवि, साहित्यकार वा लेखक हुँदैमा उसको राजनीतिक हैसियत बन्छ र ?सरकारसँग अब चुनावबाट प्राप्त मतादेश मात्र बाँकी छ, जुन प्राविधिक कुरा हो । पार्टी भाँडिन थालेपछि यसको अर्थ रहँदैन । सत्तामा रहँदा पार्टी र सरकारको सम्बन्धको आधार र विवाद समाधानको प्रक्रिया के हुन सक्छ, विवादित विषय हो । नेपाली कांग्रेसले २००७ सालदेखि नै पटकपटक सामना गर्दै आएको छ यस्तो अवस्थालाई । त्यसै कारण सरकार ढलेको छ, पार्टी फुटेको पनि छ । २००८ सालमा प्रधानमन्त्री रहेका मातृकाप्रसाद कोइरालाले पार्टीको निर्णय मानेनन्, उनलाई पार्टीले निष्कासन गर्यो । उनले पनि अर्कै पार्टी खोले । २०५०५१ सालमा प्रधानमन्त्री गिरिजाप्रसाद र कांग्रेस केन्द्रीय समितिबीच लामो द्वन्द्व चल्यो । प्रधानमन्त्रीले संसद विघटनको विकल्प लिए । पछि फेरि २०५८ सालमा पार्टी सभापति गिरिजाप्रसाद र प्रधानमन्त्री शेरबहादुर देउवाबीच कुरा मिलेन, उनले पनि संसद विघटनको बाटो लिए । तर अहिले प्रधानमन्त्रीलाई संविधानले संसद विघटनको विकल्प दिएको छैन । त्यसैले उनले राष्ट्रपतिमा अधिकार दिने प्रस्ताव अघि सारे ।जन्मोत्सव केक प्रकरणले प्रधानमन्त्री ओलीको कम्युनिस्ट सिद्धान्तको आवरण त समाप्त पारेको छ नै, उनको कथित राष्ट्रवादी आवरणको पर्दा पनि च्यातिदिएको छ । बसाइँ सरेको भए पनि उनले पुरानो जन्मस्थललाई सम्झँदै तेह्रथुमको आठराईमा जन्मोत्सव मनाउन जानु अन्यथा हुने थिएन, भावना गाँस्दै सामान्य रूपमा पुगेका भए । तर उनले जुन शैली र सजधजसँग जन्मोत्सव मनाए, त्यो अस्वीकार्य छ । विगतमा उनी आफैले धेरै पटक सीमा अतिक्रमित कागजका नक्सा जलाएका होलान्, मन नपरेका नेता वा प्रधानमन्त्रीराष्ट्रपतिका पुतला पनि जलाएका होलान्, वा त्यसो गर्ने आफ्ना कार्यकर्तालाई स्याबासी दिएका होलान् । त्यसको अर्थ के थियो ? आखिर ती पनि कागज र कपडा नै त थिए, तर विरोधका प्रतीक किन मानिए ? उनी साँच्चै नास्तिक र भौतिकवादी कम्युनिस्ट हुँदा हुन् त राष्ट्रवादको नकाब लगाउनुपर्दैनथ्यो, म देशको सिमाना मान्दिनँ, नक्साको मतलब छैन भन्न सक्नुपर्थ्यो । अनि, जन्मदिनको केकमा देशको नक्सा छ कि मान्छेको तस्बिर, मतलव हुँदैनथ्यो । तर उनले बितेका केही महिनामै पनि धेरै पटक देशको नक्साप्रति भावुकता देखाएका छन्, नक्सामा देश खोजेका छन् । त्यही भावुकता जन्मदिन मनाउँदा कहाँ पुग्यो र निर्लज्जतासाथ देशको नक्सालाई केक बनाए, काटकुट पारे र भोजन गरे ? यो नेपाल राष्ट्रको मर्यादा र भावनाविरुद्ध मजाक मात्र होइन, अक्षम्य अपराध पनि हो । उनले प्रधानमन्त्रीको पदमा बस्ने नैतिकता मात्र होइन राष्ट्रिय आधार पनि गुमाएका छन् ।यतिखेर नेकपा सचिवालयले बहस गर्नुपर्ने विषय गौतमको राष्ट्रिय सभामा प्रवेशभन्दा पनि प्रधानमन्त्री ओलीको नेपालको नक्साप्रति चरम असंवेदनशील व्यवहार हो । एउटा कम्युनिस्ट पार्टीको नेता वा प्रधानमन्त्रीले गरेको सामन्ती वा नवसामन्ती व्यवहार भनेर टिप्पणी गर्दैमा पुग्दैन । उनीभित्र बढ्दो अतिवाद र अहंकारको अखण्ड प्रदर्शन पनि हो यो । भनिन्छ, राजतन्त्रमा व्यक्ति (राजा) को अहंकारको अखण्ड प्रदर्शन हुन्छ । अहिले प्रधानमन्त्री ओलीका अभिव्यक्तिमा स्वनामधन्यको त्यस्तै अखण्ड प्रदर्शनले राजामहाराजालाई पनि माथ गरेको छ । उनी आफ्नो अचेतन अनुपस्थितिमा राष्ट्रपतिलाई कार्यकारी उत्तराधिकार प्रदान गर्न उद्यत देखिन्छन्, जुन एक प्रकारको अति हो । राज्यशक्तिलाई व्यक्तिको महत्त्वाकांक्षा पूर्तिको साधन मान्न सकिँदैन । त्यस्तो प्रवृत्तिमा अभ्यस्त हुन थालेपछि व्यक्ति विलासी हुन्छ, असहिष्णु हुन्छ । स्वेच्छाचारिताले सीमा नाघ्छ । प्रधानमन्त्री ओलीमा अहिले त्यस्तै प्रवृत्ति देखिन थालेको छ । कतै यसले फेरि संवैधानिक प्रणालीलाई दुर्घटनामा नपारोस् !"
विषाक्त खानाको उपहार,"हाम्रो असफलताको जग हामीले सात दशकयता बिराएको बाटो हो । यो बाटो फेर्ने आँट नेतृत्वले गर्नुपर्ने हो तर अहिलेको मूल प्रवाहको राजनीतिक नेतृत्व, यसका आसेपासे यसका लागि अझै तयार छैनन् । नेपाली समाजको आधारभूत तहले यस्तो निकम्मा प्रवृत्तिविरुद्ध वितृष्णा र कुण्ठा त पालेको छ तर भेडालाई भालुले खायो भनेर धेरै पटक छलिएका नेपाली फेरि भालु आयो भनेर पत्याउन तयार छैनन् । सँगै यो भन्ने केटोको प्रवृत्ति फेरिएको छ भन्ने उनीहरूलाई लागेकै छैन । उनीहरूले कसरी पत्याऊन् पनि, चार दशकसम्म बारम्बार यही भालुको कथा सुनेका छन् ! अहिले हेर्दा भेडा हेर्ने गोठाला नै भालु बनेका छन् तर यसका भुक्तभोगी उनीहरूसँग अझै आक्रोश पलाएको छैन । यस्तो आँट बढाउन सघाउनुपर्ने उत्साहित युवा जमात अहिले पनि कुहिराको कागजस्तै अलमलिएको छ, वारि कि पारि भन्ने द्विविधामा अल्झेको छ । नेपाली समाज अन्य समाज र प्रकृतिजस्तै विविध र विशेष छ । यसको मूल मर्म आत्मसात् गर्न नसकेसम्म यसका आधारभूत आयाममा फेरबदल गर्न सकिँदैन । उदाहरणका लागि जीवन ऊर्जाका लागि आवश्यक खाद्यवस्तु उत्पादन गर्न अहिले अपनाइएको कृषि प्रणाली मुख्यतः रसायन र विषादीमा आधारित छ । यो प्रणाली अपनाउँदा उत्पादन बढाउने नाममा कृत्रिम रसायन, यसैमा आधारित विषादी, कृत्रिम हर्मोन र नसड्ने प्लास्टिकको प्रयोगले माटो, पानी र हावा मात्र विषाक्त भएका छैनन्, मानवीय ऊर्जाको मूल स्रोत खानेकुरा विषाक्त बनाउँदै मानव स्वास्थ्यमा गम्भीर संकट निम्त्याएको छ । यसले पर्यावरणीय सन्तुलन बिगारिरहेको छ, मानवीय अस्तित्वको आधारशिला समग्र प्रकृतिको संरचना र प्रणालीलाई निरन्तर खण्डित गरिरहेको छ । माटाको सूक्ष्म जीवनचक्र तहसनहस हुँदै छ अनि प्रकृति र मानव शरीरको अभिन्न अंग सूक्ष्म जीवाणुको वंशनाश हुँदै छ । बाह्य आक्रमणबाट जोगिन औषधि गर्ने चलन छाडेर आफनै जीवनमाथि खेलबाड गर्ने विषको प्रयोग गर्न मानिसले कसरी सिक्यो र यसले यिनमा शारीरिक र मानसिक समस्या निम्त्यायो भन्न अब धेरै अनुसन्धान गर्नै पर्दैन । हाम्रा वरिपरिकै प्रवृत्ति हेरे पुग्छ, जुन अधिकांशतः विषाक्त छन् । मानव सभ्यताको यो कलंक थाहा पाउन अलिकति पछाडि फर्किनुपर्ने हुन्छ । दोस्रो विश्वयुद्धभन्दा पहिल्यै नाजी साम्राज्यका बेला अन्य मुलुकबाट गरिने खाद्य आयात घटाउने रणनीतिअन्तर्गत जर्मनीले रोग किरा नियन्त्रण गर्ने उपाय खोज्न युरोपको सबैभन्दा ठूलो औषधि कम्पनी जी फार्वेनलाई लगायो । यो कम्पनीमा कार्यरत रसायनविद् गेर्हार्ड स्रोडरलाई यो कामको जिम्मा थियो । उनी डिसेम्बर १९३६ कमा फस्फोरस र साइनाइड मिलाएर एउटा विषालु यौगिक बनाउन सफल भए, जसले किरा मात्र हैन, सानाठूला जनावर पनि मार्न सक्थ्यो । त्यसैले यो विषादी किरा मार्न त प्रयोग भएन तर नरसंहारका लागि उपयोग गर्न सकिने पुष्टि भएकाले मानव इतिहास नै कलंकित बन्यो तर पहिलो र दोस्रो विश्वयुद्धमा शत्रु मार्न बनाइएका यी विषालु कृत्रिम रसायन युद्ध सकिएसँगै खेतीपातीको अभिन्न अंग बन्न पुगे । त्यसपछिका दिनमा कृषि क्षेत्र विषादीको रणभूमि बन्दै अहिले प्रकृति र मानव संकटको कारक भएको छ । कृत्रिम रसायन र विषादी एक किसिमले किसानलाई अन्नपात धेरै फलाउन भन्दै तथाकथित कृषि वैज्ञानिक र व्यापारीहरूले दिएको विश्वयुद्ध समापनको उपहार थियो, जसका कारण अहिले माटो, मानिस र पर्यावरण प्रदूषण बढेको छ । यसपछि निम्त्याएको विध्वंसको बयान यो सानो लेखमा समेट्न सकिन्न । थप केही चर्चा भने गरौँ ।थायोडान भनेर चिनिने इन्डोसल्फान नामक विषादी सन् १९५४ देखि खेतीपातीमा प्रयोग गर्न थालियो । यो घातक विषादीले भारतको केरलामा मात्र ५ हजारभन्दा बढी मानिसलाई शारीरिकमानसिक रूपमा अपांग बनायो । १९७२ मा प्रतिबन्ध लगाइएको यो विष अफ्रिका र एसियामा मात्र पठाउन अमेरिकामा अहिले पनि उत्पादन भइरहेको छ । अहिले खेतबारीमा प्रयोग हुने विषादी रोगकिरानाशक, कीटनाशक, झारनाशक र ढुसीनाशक गरी मुख्यतः चार खालका छन् । विश्व पर्यावरण प्रतिवेदन२०१९ अनुसार संसारभरि गत वर्ष २५ लाख ५० हजार टन विषादी खेतीपातीमा प्रयोग भएको छ । यसरी रोग तथा किरा नियन्त्रण गर्न प्रयोग गरिने विषादीमध्ये ९८ प्रतिशतले हावा, पानी र माटो प्रदूषित गर्छन् । ६ ठूला कम्पनीले संसारको ७५ प्रतिशत विषादी उत्पादन गर्छन् ।खाना मानव जीवनको अपरिहार्य तत्त्व हो, जसबिना हाम्रो अस्तित्वको कल्पनासम्म गर्न सकिँदैन । यो स्वच्छ र मिसावटरहित नभए हाम्रो शरीरमा अनेक खराबी देखा पर्छन् । यसै सन्दर्भमा एउटा मननीय भनाइसमेत छ खानालाई औषधिका रूपमा सेवन गर, अन्यथा औषधि नै खानाका रूपमा खानुपर्छ तर अहिले खाइरहेको वस्तुले हामीलाई हित गरिरहेको छ कि हानि ? हामीले दैनिक प्रयोग गर्ने खानेकुराले औषधिका रूपमा काम गरिरहेको छ कि विषको ? यो उत्तिकै मननीय प्रश्न हो । नेपालमा विषादी र रसायन प्रयोगको इतिहास त्यति पुरानो त छैन तर खेतीपातीमा विषादी प्रयोग गर्ने प्रवृत्ति निरन्तर बढ्दो छ । हाल नेपालमा १२० प्रकारका विषादी ६५० भन्दा बढी ट्रेडमार्कका माध्यमले बिक्री हुन्छन् । नेपालमा प्रत्येक वर्ष २०० टनभन्दा बढी विषादी आयात हुन्छ । यस्तो हुनुमा विषाक्त खानाले अर्धचेत नेतृत्व जिम्मेवार छ । दृष्टान्त ताजै छ । भारतीय तरकारी र फलफूलको नाकाबन्दीसँगै भान्सामा भित्रिएको विषादी बहसको परकम्प अझै सकिएको छैन । राष्ट्रवादीले दक्षिण छिमेकीलाई धारेहात लगाए, सरकारले भान्सामा विषको अनुमोदन गर्यो । प्रधानमन्त्रीदेखि सचिवसम्मले दोष सार्दै गए । सर्वोच्च अदालतले सरकारले विष खुवाउन नपाउने फैसला नै सुनायो । हुन त आयातित तरकारी र फलफूल विषादी परीक्षणबिनै उपभोक्ताको भान्सामा पुगिरहेकै थिए । यो घटनाले थप दुइटा कुराको परीक्षण भयो । पहिलो, भारतीय सरकारका अगाडि यो सरकारको राष्ट्रवादी हैसियत थाहा भयो । दोस्रो, सरकारले नै हामीलाई यस्तो विष खान बाध्य बनाउने रहेछ भनी थप केही मानिसलाई थाहा भयो साथै यस प्रसंगले नेपालको कूटनीतिक हैसियत, भारतीय दूतावास र भारतीय निर्यातकर्ता व्यापारीको हैकमसमेत उजागर भयो । विभिन्न भारतीय टोलीले कृषि तथा पशुपक्षी विकास मन्त्रालय, अर्थ मन्त्रालय तथा उद्योग, वाणिज्य तथा आपूर्ति मन्त्रालयमै पुगेर यो व्यवस्था स्थगित गर्न दबाब दिएबाट पनि यो कुराको पुष्टि हुन्छ । विषादी परिक्षणबिनै तरकारी र फलफूल खानाले लाखौं नेपालीको स्वास्थ्यमा गम्भीर असर परिरहेको छ । यो कुरा जान्दाजान्दै सरकारले आफ्ना नागरिकको स्वास्थ्यभन्दा भारतको दबाबलाई महत्त्व दिएर विषादी परिक्षण रोक्ने निर्णय गर्यो । आफ्नो स्वास्थ्यप्रति सजग हुँदै हिमाली झरनाको तल बसेर पानीसमेत बाहिरबाट किनेर पिउनेहरूकै निर्णयमा विषादी परीक्षणबिनै फलफूल र तरकारी निर्बाध ल्याउन छुट दिनु विषाक्त मनोवृत्तिको पराकाष्ठा हो । नागरिकको स्वास्थ्यप्रति यस्तो खेलबाड गर्नु जघन्य सामाजिक अपराध हो । यसका लागि लज्जाबोध नहुनु महाराजा अहंकारको बलियो उदाहरण हो । सामाजिक सञ्जालमा छरपस्ट भएका समाचारले रसायन र विषादीको प्रभाव, असर र यससँग जोडिएका मूल्यमान्यतालाई थप उजागर गर्न मद्दत पुर्याएका छन् । सामान्य रूपमा अहिले विष पचाउने सामर्थ्य भएका र नभएका समूहको मनोवैज्ञानिक विभाजन भएको छ, जुन सबैतिर देखिँदै छ । यसलाई हामी फेरिने आँटको शुभसंकेत बनाऔं । कृत्रिम रसायन र विषादीले एकोहोरो बनाएको जीवन पद्धतिमा सजिलै फेरबदल ल्याउनु आफैंमा कठिन कार्य हो । शरीर, मस्तिष्क र मन सबै यस्ता रसायन र विषादीमा अभ्यस्त भइसकेका छन् ।मूल प्रवाहको समाज, बजार र राज्यको व्यवहार पनि यिनै रसायन र विषादीमा आधारित जीवन पद्धतिकै पक्षमा छन् । विष सजिलै पचाउने समूह, यस्तो विषको कमाइ खान पल्केको समूह र यिनका बिचौलियाले अलिकति विष खाएर केही फरक नपर्ने भन्दै रासायनिक विष नभए खान नपाएर भोकै मर्ने जिकिर गर्ने गरेका छन् । अहिले पनि धेरै बुझक्कड यसैमा झुक्किएका छन् । हुन त बेलाबेला यस्ता रसायन र विषादीका असर र प्रभावबारे चर्चापरिचर्चा गर्नेहरूले या अस्पतालमा नसर्ने दीर्घरोगको मेला देख्नेले या आफैं पीडित भएकाहरूले यसबारे चेतना र चासो बढाउनु बेग्लै कुरा हो तर यसको प्रभावले आक्रान्त समाज र प्रकृति जोगाउने दायित्व भने हामी सबैको हो ।"
काममा अगाडि निर्णयमा पछाडि,"मैले त श्रीमान्लाई एकचोटि सोध्नैपर्छ । विद्यार्थी राजनीतिमा लामो समय बिताएकी सरकारी क्याम्पसकी उपप्राध्यापकले भनिन् । विद्यार्थी लिएर अवलोकन भ्रमण जानुअघि सहभागिताको निधो गर्ने क्रममा सोध्दा उनले अप्ठ्यारो मान्दै यही जवाफ फर्काएकी थिइन् । उनकै छेउमा उभिएका पुरुष उपप्राध्यापकले चाहिँ फ्याट्टै भनेका थिए, ल, म जाने भएँ । प्राइभेट क्याम्पसमा क्लास मिलाउन साथीलाई भन्नुपर्ला ।जुन पदमा कार्यरत रहे पनि महिलालाई निर्णय लिन अहिले पनि कति कठिन छ भन्ने प्रस्ट पार्न राम्रो दृष्टान्त हो यो । निर्णय क्षमतालाई सशक्तीकरणको एउटा मापकभित्र राख्ने गरिन्छ । बारम्बार महिलामा निर्णय क्षमताको कमी छ भन्ने गरिन्छ तर घर, परिवार र समाजले निर्णय प्रक्रियामा केकति सहभागी हुने अवसर दिएको छ ? हाम्रा आमा, हजुरआमाहरू बाल्यकालमै आफ्ना बाबु र दाजुभाइका निर्णयलाई शिरोधार्य गरेर अर्काको घर गए । त्यसपछि श्रीमान्को निर्णयमा चले । क्रमैसँग छोराको निर्णयमा राजी भए । आफ्ना लागि निर्णय स्वयंले गर्नुपर्छ भन्ने आँट कहिल्यै उनीहरूभित्र जन्मिन सकेन । त्यस्तो साहस गर्न खोज्नेलाई पनि समाजले असफल तुल्याइदियो । अद्यापि प्रायः त्यस्तै अवस्था छ । अधिकांश छोरी आफ्नो बिहेबारी, पठनपाठन र जागिर तथा अन्य धेरै विषयप्रति स्वनिर्णय गर्नबाट अहिले पनि वञ्चितै हुने गरेका छन् । स्वदेश नै बस्नुपर्छ भनिरहने मेरी अब्बल छात्राले एक दिन भनी, म्याम, खालि बिहेको कुराले हैरान बनायो । त्यसैले मास्टर्स पढ्न बाहिर जाने प्रोसेस गर्दै छु । बाहिर पठाउन चाहिँ परिवार राजी छ त भन्ने मेरो प्रश्नमा उसले सुनाई, दाइलाई मनाएँ । उहाँले सम्झाएपछि बुबाआमाले सहमति दिनुभएको छ ।समयसँगै हरेक क्षेत्रमा परिर्वतन भइरहेको छ । विगतका कतिपय मूल्यमान्यता फेरिँदै गएका छन् तर महिलालाई अझै आफ्नो जीवनका विविध पक्षबारे निर्णय लिने अधिकार पूर्णतः हासिल हुन सकेको छैन । के खान,े के लगाउने, कहाँ जाने जस्ता विषयमा समेत उनीहरूले अरूहरूकै इसारा पर्खिनुपर्ने अवस्था छ अनि उनीहरूमा अरू ठूला विषयमा निर्णय गर्ने क्षमता कसरी विकास हुन सक्छ ?कुनै समय म एउटा विकासे कार्यक्रममा फिल्ड अफिसर थिएँ । त्यतिखेर त्यो कार्यक्रमले महिला सहभागिता र बचतलाई विशेष केन्द्रमा राखेको थियो । त्यस्तै, बीउपुँजी भनी केही रकम उक्त ठाउँको भौतिक पूर्वाधार निर्माणका लागि दिन्थ्यो । त्यसकै आधारमा ससाना योजना पनि बन्ने गर्थे । संस्थामा अनिवार्य रूपमा महिलाको संख्या आधा हुनुपर्थ्यो, अध्यक्ष वा सचिवमा एक महिला हुनैपर्थ्यो । म तिनीहरूको भेलामा अनुगमनका लागि पुगिरहन्थें तर त्यहाँ प्रस्ताव पनि पुरुषकै हुन्थ्यो र निर्णय पनि पुरुषकै । महिलाहरू त केवल ताली बजाउने । एक पटक त त्यो संस्थाको सदस्य नै नरहेका पुरुषले निर्णय गरिदिए । सदस्यहरूले ताली बजाउनुपूर्व मैले बाध्य भएर संस्थाबाहिरको सदस्यमा निर्णय अधिकार नरहेको बताउनुपरेको थियो ।एउटा गाउँले समूहको त के कुरा, सरकारी संयन्त्रको नेतृत्वदायी भूमिकामा रहेका महिलाहरूले समेत कार्यालयको कुनै संवेदनशील विषयबारे अन्तिम निर्णयमा पुग्नुपूर्व श्रीमान्को आँत बुझ्ने गरेका उदाहरण पनि छन् । प्रायः घरभित्र महिलाको अवस्था अत्यासलाग्दो छ, जसले गाउँ र सहरमा विभेद गरेको छैन । मात्रा घटी वा बढी मात्र छ ।झरीबादल खेपेर तरकारी खेती गर्ने महिलाका बाह्रमासे लोग्नेले तरकारीको मूल्य र बजार तोक्ने गरेका छन् । रातदिन महिलाले स्याहार गरी हुर्काएका खसीबोका बेच्ने निर्णय पुरुषले नै गर्नुपर्छ । घरजग्गा किनबेचमा त काम फत्ते भइसकेपछि पनि सुनाउन उचित ठानिँदैन । घरघडेरी किन्ने, छोराछोरी जन्माउने, पढाउने, बिहेसम्बन्धी निर्णय प्रक्रियामा महिलाको सहभागिता निकै कमै मात्र आवश्यक ठानिन्छ ।गाउँघरका सामुदायिक कार्यमा छलफल र सरसल्लाहका लागि बैठक बस्नुपर्दा महिलालाई कहिल्यै फुर्सद हुँदैन । समूहका सदस्य नै भएका महिलाका घरबाट पनि निर्णायक भूमिकामा पुरुषको उपस्थिति आवश्यक मानिन्छ । बाटो सरसफाइ, मन्दिर निर्माण, कुलो खन्ने, पाइप गाड्ने आदिमा श्रमदान गर्न भने महिलालाई सहभागी गराइन्छ । एकदुई घण्टाको बाटो हिँडेर आधा रातमा पानी बोक्न पँधेरा पुग्ने महिला गाउँमा धारो आयो भन्दा दंग पर्छन् तर त्यो धारो कहाँनेर गाड्ने भन्ने निर्णय गाग्रीबाट पानी सारेर नखाने पुरुषहरूले गर्छन् । माइतीमा त सबैले अर्कै चिह्नमा भोट दिन्थ्यौं । बिहेपछि श्रीमान्ले फरक पार्टीलाई मत हाल् भन्नुभयो । अझ नपत्याएर कसम पनि खुवाउने । उहाँले भनेकामा हात जान नमाने पनि छाप लगाएँ । पढेलेखेकै एक बहिनीले एउटा चुनावताका भनेको मलाई अझै स्मरण छ । मतदानको अधिकारलाई मानव अधिकारकै रूपमा परिभाषित गरिन्छ । गोप्य मतदानमा समेत एक देशकी जिम्मेवार नागरिकले निर्णय लिन नसक्नु कस्तो विडम्बना होला ! पार्टीभित्रका क्रियाकलापमा यस्तै महिलाले चित्त नबुझे पनि निर्णयमा विमति जनाउन सक्दैनन् ।एक बहिनी छिन्, जो थाहै नपाई गर्भवती भइछन् । सुरक्षाका साधन प्रयोग गर्नेनगर्ने विषयमा लोग्नेकै निर्णय चल्यो । महिनावारीमा गडबडी भइरहने हुँदा उनले चालै पाइनन् । एकैचोटि दुई महिना कटेपछि वाकवाकी भयो । युरिन टेस्ट गर्दा गर्भवती भएको थाहा भयो । बच्चा जन्माउने योजनाबिना गर्भवती भएकी भए पनि उनले त्यसलाई जन्माउन चाहिन् तर अघिल्लो पहिलो बच्चा छोरो भए एक सन्तान मात्र पाउने चाहना भएका उनका श्रीमान्ले गर्भपतन गराउन बाध्य बनाए । अशिक्षा र आर्थिक परनिर्भरता महिलाको निर्णय क्षमताका प्रमुख बाधक रहने गरे पनि पारिवारिक संस्कारले शिक्षित र आत्मनिर्भर महिलालाई पनि कतिपय विषयमा स्वनिर्णयको अवसरबाट वञ्चित गराउन खोज्छ ।न्युरो सर्जन बन्ने उद्देश्य लिएकी एक बहिनीको एमबीबीएस सकिएपछि आफ्नै सहपाठीसँग बिहे भयो तर केही वर्षपछिको भेटमा उनले अर्कै विषयमा एमडी गरेको बताइन् । मैले प्रश्न गर्दा उनको जवाफ थियो, उनको (श्रीमान्को) सर्जरीमा इच्छा भएकाले मैले त्यो छोडिदिएँ । एक जनाले त घरपरिवारलाई समय दिनुपर्यो भन्ने कुरा सबैको भयो । महिला निर्णयमा अघि नसर्नुको अर्को कारण हो कुनै निर्णय सही नभए निम्तिने बबन्डरको त्रास । तसर्थ घरैभित्र पनि निर्णायक भूमिका निर्वाह गर्न उनीहरू हतपती अघि सर्दैनन् । पाठेघरसम्बन्धी समस्या झेलिरहेकी एक दिदीलाई डाक्टरले तुरुन्त अपरेसनको सल्लाह दिए । श्रीमान्को निर्णय कुर्दाकुर्दै उनलाई क्यान्सरले छोयो । पछि यसको असर बिरामीसहित घरपरिवारका सबैले भोग्न बाध्य भए । सामाजिक प्रचलन र संस्कारको दायराभित्र राखेर महिलालाई स्वतन्त्रतापूर्वक निर्णय गर्न अप्ठ्यारो बनाइरहँदा हुने असरबाट घरपरिवारसँगै समाज पनि अछुतो रहन सक्दैन । आफ्नै जीवनका महत्त्वपूर्ण पाटामा पनि जबसम्म महिलाको स्वनिर्णय चल्दैन, तबसम्म महिला सशक्तीकरण नारामा मात्र सीमित रहिरहन्छ ।"
"नयाँ कानुन, पुरानै मनोविज्ञान",धनबहादुर मिजारमिजार दलित गैरसरकारी संस्था महासंघ (डीएनएफ) का केन्द्रीय उपाध्यक्ष हुन् ।
लोकसंस्कृतिको सुगन्ध,"(धनगढी)  साहित्यकार डा कुसुमाकर न्यौपानेले आरम्भमै लोकसंस्कृतिभित्र मातृभूमिको सुगन्ध लुकेको हुन्छ भनेपछि सबैले तालीमार्फत समर्थन जनाए । उनीसहित देश विदेशबाट आएका थुप्रै साहित्यकार यतिबेला नेपाली भाषा, कला र साहित्य मन्थनमा मग्न छन् । नेपाली भाषा र साहित्यको श्रीवृद्धि गर्ने ध्येयसहित धनगढीमा ४ दिनदेखि जारी विश्व नेपाली साहित्य महोत्सवका क्रममा साहित्यकारहरू अनेक विषय र शीर्षकबारे विमर्शमा जुटेका छन् । बर्माबाट आएका साहित्यकारहरू ज्ञानबहादुर थापा, भीम पाण्डये, भागवत बस्नेतले शनिबार बर्माको बोली, माइती देशको कौवा प्यारो शीर्षकमा चर्चा गरे । डा कुसुमाकर न्यौपानेले लोकसाहित्यप्रति युवापुस्ताको आकर्षण बढ्दै गएको चर्चा गर्दै खुसी व्यक्त गरे । प्राध्यापक डा चुडामणि बन्धु, डा न्यौपाने र डा बद्री शर्मा विनाडी शुक्रबार लोकसभा ः नपढिएको विश्वविद्यालय विषयक साहित्यिक संवादमा सक्रिय भएका थिए । प्राडा चुडामणि बन्धुले संस्कृति किताबका पानामा नभएर लोकको ज्ञानमा निहीत र अलिखित हुने धारणा व्यक्त गरे । लोकसाहित्य र संस्कृति अनुसन्धानको विषय हो । धेरै व्यक्तिले यही विषयमा विद्यावारिधि गरेको छन् । कतिपयले गर्दै छन्, डा बन्धुले भने, विभिन्न खोजमूलक सामग्री प्रकाशन भएका छन् । त्रिवि, प्रज्ञा प्रतिष्ठान लगायत संस्थाले महत्त्वपूर्ण योगदान पुर्याइरहेका छन् । मध्यपश्चिम विश्वविद्यालयले पाठ्यक्रमका रूपमा अघि सारेको छ । मौलिक पहिचानका रूपमा रहेको लोकसंस्कृति ओझेल पर्ने अवस्था आउन नदिन यसप्रति लगाव बढेको उनको भनाइ थियो । नेपाली भाषामा देखिन थालेका केही विवाद र विकृतिमा सुधारका प्रयास भइरहेको डा बन्धुले बताए । भाषाको विकासका थुप्रै पक्ष हुन्छन्, उनले भने, नेपाली भाषा जसरी विकास हुनुपर्ने हो त्यसअनुरूप हुन सकिरहेको छैन । गन्धर्व जातिले सारंगी रेटेर गाउने थुप्रै भाका लोप हुने अवस्था आएको प्राडा न्यौपानेले औंल्याए डाँफे र मुरली भाका, कर्खा गाउने (राष्ट्रिय व्यक्तित्वको चर्चा) हराउँदै छ । गन्धर्वले कतिपय आफ्नै पीडा प्रस्तुत गर्दाको क्षण निकै नै मार्मिक हुने गरेको अनुभूति पनि साटे उनले । साहित्य क्षेत्रका अनुसन्धानकर्ताले दायित्वबोध नगरीकनै डाक्टर बन्ने सोच हटाउनु जरुरी रहेको औंल्याउँदै आफ्नो इमान जोगाउनुपर्नेमा डा न्यौपानेको जोड थियो । अहिले एकोहोरी र दोहोरी लोकगीत प्रचलनमा छन् । एकोहोरी गीत नै दोहोरी गीतको पूर्वाधार हो । दोहोरी गीतमा विशेषत ८ वटा मात्रै जीवित रहेको साहित्यकारहरूको भनाइ थियो । हाम्रो लोकगीतमा पर्वगीत, कर्मगीत, संस्कारगीत सबै लोकप्रिय छन्, प्रा न्यौपानेले भने, पछिल्ला दिनमा तीजका गीतमा पनि निकै विकृति आइरहेको छ । पुर्खाले जोगाइराखेका भाका फ्युजन हुँदै छन् । धेरै मात्रामा लोक ल्याउने र थोरै साहित्य मात्र ल्याउने भएकाले लोकसाहित्य मर्दै जाने खतरा छ ।अन्तरसंवादका अर्का सहभागी डा बद्री शर्मा बिनाडीले डोटेली संस्कृतिको चर्चा गरे । अहिले जहाँसुकै संस्कृतिको अवस्था चिन्ताजनक रहेको उनको भनाइ थियो । परम्परागत हुड्केलीमा भारतका पूर्णपाठ पाउन नसकिने अवस्था आएकोमा उनले चिन्ता व्यक्त गरे । उनले भने, यहाँका प्रसिद्ध फाग, चैतलीको अवस्था पनि ओरालो लाग्दै छ । शिक्षित महिलाले रुचि घटाउँदै गएकाले नारी लोकमन्त्रहरू पनि लोप हुँदै गएको उनको भनाइ छ । चैत, धमारीको पाठ छोटिँदै गएका छन् । चाँचरी गाउँखेतमा सुन्नै मुस्किल हुन थालेको उनले सुनाए । रिपु मल्लको चाँचरी दिवंगत देवकान्त पन्तले उठान गरेको भेटिन्छ । अरू थुप्रै हराइसकेको अवस्था छ । पौराणिक चैतहरूको अवस्था पनि नाजुक रहेको उनले बताए । डोटी, डडेल्धुरामा रहेका चैत, चाँचरी, धमारी, अछामको पुतलाका गीत ओझेलमै छन् । देउडा लोककाव्यमध्येको एउटा विधा मात्रै भएको डा शर्माले बताए । यो गायन र नृत्य समाविष्ट छन्, उनले भने, बालगीत, गौरालगायत अरु थुप्रै अवसरमा गाइने अरू गीत छन् । देउडा अरू विधाभन्दा आकर्षक भएकाले लोकप्रिय भएको हो । शुक्रबार दोस्रो सत्रको साहित्यिक मन्थनमा अमेरिकाबाट आएका मोहन सिटौला र किसनसिंह धामी तथा काठमाडौंबाट आएका डा खगेन्द्र लुइँटेल र डा लक्ष्मण गौतम सहभागि भए । उनीहरूले डायस्पोरामा नेपाली साहित्य र भाषाको फैलावट विषयमा अन्तरंग छलफल चलाए । छलफलमा सहभागी हुने क्रमको सुरुमै किसनसिंह धामीले भाषा, साहित्य र संस्कृतिको उद्गम थलोका रूपमा रहेको सुदूरपश्चिमलाई सुदूर भनिराखेको विमति जनाए । हामी सुदूरका होइनौं, उनले भने, हामी हरहिसाबले समृद्ध छौं । अमेरिकाबाट आएका सिटौलाले भाषाको व्यापकता नभई साहित्य व्यापक हुन नसक्ने धारणा राखे । डा लुइँटेलले साहित्यकार र प्राध्यापक पनि पार्टीपार्टीका भएकाले नेपाली भाषा र साहित्यको श्रीवृद्धिमा ठोस योगदान पुग्न नसकेको टिप्पणी गरे । साहित्यकार अमर न्यौपाने, अश्विनी कोइराला र तीर्थ गुरुङले उमेर संवाद, प्रविधि र पुस्ता विषयमा अन्तरंग छलफल चलाए । युवा पुस्तामा पनि प्रेमविवाह र यौनका सवालमा समाजमा खुलेर संवाद गर्ने अवस्था नरहेको उनीहरूको भनाइ थियो । बाल साहित्यको पाटोलाई महत्त्व नदिइएको विश्लेषण गर्दै उनीहरूले बालबालिकाहरूलाई बाल्यावस्थादेखि साहित्यिक खुराक दिइनुपर्ने उनीहरूको भनाइ थियो । त्यसपछिका सत्रहरू पनि रोचक रहे । आईबीपछिको दार्जिलिङ विषयक साहित्यिक संवादमा दार्जिलिङका साहित्यकारहरू ममता सुब्बा, डा कविता लामा र डा गीता क्षेत्री मन्थनमा सहभागी भए । कृष्ण धरावासीले सहजीकरण गरेको उक्त संवादलाई सहभागीहरूले चाखपूर्वक सुनेका थिए । साहित्यकारहरू डा ध्रुवचन्द्र गौतम, सनत रेग्मी र महेशविक्रम शाह आख्यानमा आञ्चलिकता विषयक छलफलमा सहभागी भए । यस्तै, लेखनमा लैंगिक भेदभाव को छलफलमा साहित्यकार अर्चना थापा, अनुपम शर्मा र सविता सिंखडा सहभागी भएका थिए । शनिबार आख्यानको नयाँ लोक शीर्षकमा साहित्यकारहरू डा सञ्जीव उप्रेती र गणेश पौडेल साहित्यक विमर्शमा सहभागी भए ।"
पेन्टिङमा भगवान् र प्रकृति,"काठमाडौं (कास) शिवानी राणा तिमिल्सिना चाबहिलमा बस्थिन् । पशुपतिनाथ मन्दिरसम्म मर्निङ वाकमा बारम्बार गइरहन्थिन् । त्यहाँ जाँदाजाँदै उनलाई भगवान्का मूर्तिले सम्मोहित पार्न थाले । खासगरी गणेश भगवान् उनलाई बढी मन पर्थ्यो । उनले भगवान् गणेशको पोट्रेटमा पूरा सिरिजमै पेन्टिङ तयार पारिन् । यतिबेला बबरमहलस्थित नेपाल आर्ट काउन्सिलमा शिवानीको कला प्रदर्शनी चलिरहेको छ । ६३ पेन्टिङसहितको उनको प्रदर्शनीमा गणेश भगवान्का पेन्टिङदेखि हिन्दु देवीदेवता, फूलहरू अटाएका छन् । पेन्टिङमा नन्दीमार्फत धैर्यता, हनुमानमार्फत समर्पण र लक्ष्मीमार्फत पवित्रताको सन्देश दिन खोजेकी हुँ, बुधबारदेखि फागुन २३ सम्म चल्ने उक्त प्रदर्शनीमा आफ्ना पेन्टिङबारे वर्णन गर्दैगर्दा शिवानीले भनिन्, कतिपय पेन्टिङमा पुरातात्त्विक महत्त्वका वस्तुहरू पनि समेटेकी छु । ताकि नयाँ पुस्ताले पनि त्यसलाई हेर्न पाओस् र त्यसबारे जानकारी होस् । भारतको देहरादूनमा स्कुले छँदैदेखि चित्रकलामा लागेकी शिवानीसँग सन् २०१४ मा म्युजियम अफ फाइन आर्टस, बोस्टनमा स्टुडियो डिप्लोमाको एक वर्षे अध्ययनको अनुभव छ भने यसअघि ६ वटा प्रदर्शनी गरिसकेकी छन् । ४५ हजार रुपैयाँसम्म मूल्यका तेल, पानीरंग, प्रिज्मा, पेन्सिल, ग्राफाइड, चारकोललगायत माध्यममा तयार पारिएका पेन्टिङ उनलाई आफ्नै सन्तानजस्तै प्यारा र अमूल्य लाग्छन् । यी पेन्टिङ मेरा लागि अमूल्य छन् । कलाकारले कला सृजनाका लागि मिहिनेत गरेको हुन्छ । मेरा लागि यी पेन्टिङ सन्तानजस्तै प्रिय छन्, उनले भनिन् । कसैले पेन्टिङ किनेर लैजाँदै गर्दा पनि शिवानीलाई खल्लो लाग्ने गर्छ ।केही समय शिक्षण पेसाका कारण कलाकारिता छोडेकी शिवानीले अब भने घरको कामबाट निस्केको फुर्सदमा पेन्टिङ नै बनाउन थालेकी छन् । मलाई पेन्टिङ गर्दा नै मनदेखि खुसी मिल्छ । यसैमा रमाउँछु । परिवारमा पनि यही कुरा थाहा भएर होला पूरै साथ, समर्थन छ, शिवानीले कान्तिपुरसँग भनिन् । तीन वर्षपछि उनी एकल प्रदर्शनीसहित देखिएकी हुन् । पछिल्लो पटक उनी रामायण सिरिज लिएर प्रदर्शनीमा थिइन् ।"
मुहार हेर्दै चित्र,"नेपालमा मुहार चित्र नेपालमा परम्परागत चित्रकलाको शैलीलाई छोडेर पश्चिमा शैलीका चित्रहरू सिर्जना गर्ने क्रममा नै मुहार चित्रको सुरुवात भएको पाइन्छ । कला समीक्षक तथा चित्रकार रमेश खनालका अनुसार बेलायती रेजिडेन्ट ब्रायन हड्सनले अध्ययनअनुसन्धान गर्ने क्रममा नेपालबाट चित्रकारहरू राजमानसिंह चित्रकार, भाजुमान चित्रकारलगायतका समूहले मठमन्दिर, पशुपक्षी, नेपाली जनजीवन र मुहार चित्रहरू बनाएका थिए । १९०७ सालमा राणा प्रधानमन्त्री जंगबहादुरको बेलायत भ्रमण पछि दरबारभित्र नै मुहार चित्रले तीव्रता पाएको थियो । उनीसँगै गएका चित्रकार भाजुमानले त्यहाँको पश्चिमा शैलीको चित्रकला अवलोकनपछि नेपालमा फर्केपछि दरबारका सदस्यहरूको मुहार चित्रहरू बनाए । तिनताक भीमनारायण चित्रकार, पूर्णमान चित्रकार, बखतमान चित्रकार, दीर्घमान चित्रकार लगायतले दरबारभित्र नै सीमित रहेर थुप्रै मुहार चित्रहरू बनाएका थिए । १९८० को दशकपछि चित्रकारहरूद्वय चन्द्रमानसिंह मास्के र तेजबहादुर चित्रकारले पहिलोपल्ट भारतमा गई औपचारिक रूपमा नै कलासम्बन्धी अध्ययन गरे । उनीहरूले यथार्थवादी र वस्तुवादी चित्रहरूअन्तर्गत दृश्य चित्रहरू र मुहार चित्रलाई निरन्तरता दिएका थिए । त्यसपश्चात् बालकृष्ण समसँगैका समकालीन चित्रकारले अगाडि बढाएको यस चित्रले डेढ शताब्दीभन्दा अघिदेखिको इतिहास बोकेको छ । कुलपति कर्माचार्य र पोखराका चित्रकार आलोक गुरुङदेखि नयाँ पुस्ता हुँदै हालसम्मको अवस्थामा पनि यस विधाले खासै गति लिन सकेको छैन । कलासम्बन्धी ज्ञानको अभावले नै अन्य चित्रभन्दा मुहार चित्रले फड्को मार्न नसकेको खनाल स्विकार्छन् । खनाल पोखराका चित्रकार आलोक गुरुङलाई राम्रो मुहार चित्रकार मान्छन् । युवापुस्ताका रूपमा मानिने चित्रकारहरूको समूह आईडब्लूएस नेपालले जलरंग र मुहार चित्रलाई निकै सशक्त रूपमा अगाडि बढाएर कलाक्षेत्रलाई माथि उठाएको उनको दाबी छ । साप्ताहिक अभियान कार्यक्रमबाट नै मुहार चित्रलाई व्यापक बनाउने सोच अध्यक्ष गुरुङको छ । यसबाट नै व्यक्तिगत चित्रहरू बनाउने हुटहुटीसँगै चित्रकारहरूको आर्थिक आयआर्जनसमेत हुने कुरामा उनी ढुक्क छन् ।"
मणिको नयाँ कविता कृति,"काठमाडौं (कास) कवि तथा पत्रकार मणि लोहनी नयाँ कवितासंग्रह मृत्युको अघिल्तिर सहित आएका छन् । नेपाल ललितकला प्रज्ञा प्रतिष्ठानका कुलपति केके कर्माचार्य, कवि श्यामल, सुलोचना मानन्धर र विप्लव प्रतीकले कृति लोकार्पण गरे । कवि श्यामलले कृतिमा सामाजिक धरातलमा उभिएर लेखिएका राजनीतिक चेत र जीवन दर्शनका कविता रहेको बताए । कवि मानन्धरले मणिका कविताले मानवीय सम्बन्ध र मनोदशा उजागर गरेको बताइन् । कवि तथा गीतकार प्रतीकले कृतिमा रहेका कविताले मानिसको अन्तरमनमा निकै लामो समयसम्म झन्कार दिइरहने दाबी गरे । कार्यक्रममा कवि तथा चलचित्र निर्देशक राजेन्द्र शलभ, पत्रकार बबिता बस्नेत, कवि ठाकुर बेल्बासे, रुपेश श्रेष्ठलगायतले मृत्युको अघिल्तिर का कविता वाचन गरे । शिखा बुक्सले छापेको कृतिमा ३२ कविता छन् । टेलिभिजन पत्रकारितामा सक्रिय मणिको यसअघि कथा र कविताका गरी ५ कृति प्रकाशित छन् । राष्ट्रियस्तरका विभिन्न पुरस्कारबाट सम्मानित मणिका केही कविता र कथा हिन्दी, अंग्रेजी, बंगाली, जापानी र कोरियन भाषामा प्रकाशित छन् ।"
बकैयाको हौसला,"काठमाडौं (कास) मकवानपुरको बकैया गाउँपालिकामा आयोजित साहित्य महोत्सवको दोस्रो दिन विभिन्न स्रष्टा सम्मानित भए । साहित्यकार तथा पत्रकार डा नवराज लम्साललाई होमनाथटीकामाया प्रतिभा सम्मान, कवि विनोदविक्रम केसीलाई खडानन्दमनमाया प्रतिभा सम्मान, कवि विना थिङ तामाङलाई सुशीला दंगाल स्मृति सिर्जनशील नारी सम्मान र साहित्यसेवी मुक्तिगोविन्द वैद्यलाई सञ्जीवनी बुटी साहित्य सेवा सम्मान प्रदान गरियो । झरना बकैया पत्रकार सम्मान भने मकवानपुरमा लामो समयदेखि क्रियाशील सञ्चारकर्मी प्रताप विष्टले पाए । त्यस्तै बाबुलालभोजमाया स्मृति साहित्य सम्मान व्यंग्यकार रामचन्द्र आचार्य फुर्सती ले पाए । उनीहरूलाई बकैया गाउँपालिका अध्यक्ष दामोदर खनाल, उपाध्यक्ष सरला बोलखे तथा झरना साहित्यिक परिवारका अध्यक्ष दीपक गौतमले सम्मान अर्पण गरे ।"
राजधानीमा जापानी फिल्म,"काठमाडौं (कास) विभिन्न अवार्ड जितेर प्रशंसित नयाँ, पुराना जापानी फिल्महरूको दुईदिने प्रदर्शनीसहितको महोत्सव राजधानीको त्रिभुवन आर्मी अफिसर्स क्लबमा भएको छ । दुई दिन चलेको महोत्सवको अन्तिम दिन शनिबार पेन्गिुइन इन द स्काईआसियामा जू, ड्याड्स लन्च बक्स र सुमो डू, सुमो डन्ट देखाइएका थिए । जापान फाउन्डेसन र जापान दूतावासको संयुक्त आयोजनामा गरिएको महोत्सवको पहिलो दिन सन्जुरो र एभ्री डे अ गुड डे देखाइएको थियो । आयोजकले महोत्सवमा सहभागी फिल्मलाई पोखरामा पनि प्रदर्शन गर्ने बताएको छ । फागुन ३० र चैत १ गते पोखराको गैह्रापाटनमा रहेको उद्योग वाणिज्य महासंघको भवनमा देखाइने भएको छ ।"
अफगान युद्ध अन्त्यको बाटोमा,"दोहा अमेरिका र अफगानिस्तानको विद्रोही समूह तालिवानबीच शनिबार कतारको राजधानी दोहामा शान्ति सम्झौता भएको छ । अमेरिकी विदेशमन्त्री माइक पोम्पियो र तालिवानका उच्च नेतृत्वको उपस्थितिमा विशेष दूत जाल्मे खलिलजाद र तालिवानका राजनीतिक प्रमुख मुल्लाह अब्दुल घानी बरादरले शान्तिसम्झौतामा हस्ताक्षर गरेका हुन् । सम्झौतासँगै १८ वर्ष लामो अफगान युद्ध अन्त्य हुने बाटो खुलेको छ । पाकिस्तान, भारत, इन्डोनेसिया, उज्बेकिस्तान र ताजिकिस्तानका नेतासमेतको उपस्थितिमा भएको शान्तिसम्झौताअनुसार तालिवानले आफ्ना प्रतिबद्धता पूरा गरे १४ महिनाभित्र अमेरिका र उत्तर एटलान्टिक सन्धि संगठन (नेटो) सेना फिर्ता हुनेछन् । तालिवानसँग सम्झौता हुनुभन्दा केही समयअघि अमेरिका र अफगान सरकारले जारी गरेको संयुक्त विज्ञप्तिमा १४ महिनाभित्र अफगानिस्तानबाट अमेरिकी र नेटो आबद्ध राष्ट्रका सेना फिर्ता हुने उल्लेख छ । हाल अफगानिस्तानमा १४ हजार अमेरिकी र लगभग १७ हजार नेटो सेना तैनाथ छन् । अमेरिकाले १ सय ३५ दिनभित्र अफगानिस्तानमा तैनाथ आफ्ना सैनिकको संख्यालाई घटाएर ८ हजार ६ सय पुर्याउने र तालिवानसँगको सम्झौताका अन्य बुँदालाई कार्यान्वयन गर्ने प्रतिबद्धता यसै संयुक्त घोषणापत्रमार्फत गरिन्छ, संयुक्त विज्ञप्तिमा भनिएको छ । विज्ञप्तिमै संयुक्त राष्ट्रसंघीय सुरक्षा परिषद्सँग मिलेर अफगान सरकारले प्रतिबन्धको सूचीमा रहेका तालिवान सदस्यलाई मे २९ सम्ममा खुला गरिसक्ने जनाइएको छ । शान्तिसम्झौतामा अफगान सरकार र तालिवानबीच पनि वार्ता हुने र जेलजीवन बिताइरहेका ५ हजार तालिवान सदस्यलाई रिहा गर्नेबारे पनि उल्लेख छ । तालिवानले अफगान सरकारलाई पश्चिमा राष्ट्र समर्थित कठपुतली सरकार भन्दै वार्ता गर्न अस्वीकार गर्दै आइरहेको थियो । सम्झौताअनुसार अफगान सरकार र तालिवानबीचको वार्ता मार्च १० बाट सुरु हुने बताइए पनि यसबारे विस्तृत विवरण भने सार्वजनिक गरिएको छैन । सन् २००१ मा अमेरिकामा भएको आतंकवादी हमलापछि अल कायदालाई सहयोग गरेको भन्दै तत्कालीन तालिवान नेतृत्वको सरकारलाई अमेरिकी सेनाले हटाएको थियो । त्यसबेलादेखि अमेरिकी फौज र तालिवानबीच लडाइँ जारी छ । अमेरिकी राष्ट्रपति डोनाल्ड ट्रम्पले सन् २०१६ को राष्ट्रपतीय चुनावी अभियानमै अफगान युद्धमा सहभागी आफ्ना सेनालाई स्वदेश फर्काउने प्रतिबद्धता व्यक्त गरेका थिए । तालिवान नेतृत्वले शान्तिको मार्ग खोज्ने भन्दै अमेरिकासँग वार्ता गर्ने इच्छा देखाएपछि ट्रम्प प्रशासनले सन् २०१८ देखि वार्ता सुरु गरेको थियो । तालिवानसँग वार्ता गर्न विशेष प्रतिनिधि जाल्मे खलिलजादलाई जिम्मेवारी दिइएको थियो । गत सेप्टेम्बरमै दुई पक्षबीच शान्तिसम्झौता तय भए पनि तालिवान आक्रमणमा आफ्ना एक सैनिक मारिएपछि अन्तिम समयमा ट्रम्पले वार्ता स्थगित गरेका थिए । नोभेम्बरमा हुने राष्ट्रपतीय निर्वाचनमा राष्ट्रपति ट्रम्प दोस्रो कार्यकालका लागि पनि प्रतिस्पर्धा गर्न लागिरहेकै बेला यसअघिको निर्वाचनको प्रतिबद्धता पूरा गर्न तालिवानसँग सम्झौता गरेका छन् । राष्ट्रसंघीय सहायता मिसनले सन् २००९ बाट अफगान युद्धमा मारिनेको संख्या रेकर्ड राख्न थालेदेखि हालसम्म १ लाख अफगान नागरिकका साथै करिब ३ हजार पाँच सय नेटो र अमेरिकी सैनिकको मृत्यु भइसकेको छ ।अन्तिम चरणको शान्ति सम्झौता हुनुपूर्व विश्वासको वातावरण बनाउन अस्थायी युद्धविराम गर्नुपर्ने अमेरिकी आग्रहलाई लिएर दुवै पक्षबीच लामो समयदेखि असमझदारी थियो । तर केही समयअघि यस विषयमा सहमति भएसँगै फेब्रुअरी २२ बाट एक साता लामो अस्थायी युद्धविराम भएको थियो । अमेरिकाले अस्थायी युद्धविराममा तालिवानको गाम्भीर्यलाई हेरेर मात्र अन्तिम शान्तिसम्झौता गर्ने बताएको थियो । छिटपुट घटनाबाहेक अस्थायी युद्धविरामको अवधिमा दुवै पक्षबाट हिंसात्मक गतिविधि नभएपछि अमेरिका र तालिवानबीच शान्तिसम्झौता भएको हो ।"
४३२ गोर्खा बेलायत आइपुगे,"(लन्डन)  बेलायती सेनाका लागि छानिएका ४ सय ३२ नेपाली युवा बेलायत आइपुगेका छन् । यो सन् १९८५ यताकै सबैभन्दा ठूलो संख्या हो । गत वर्ष ४ सय नेपाली सेनामा छनोट भएर बेलायत आएका थिए । बेलायत आएका युवाले गोर्खा सैनिक बन्ने सपना साकार भएकामा खुशी व्यक्त गरेका छन् । चिसो मौसम सामना गर्नु परेपनि आफूहरू नयाँ परिवेश र जीवनमा घुलमिल हुन उत्साहित भएको उनीहरूको प्रतिक्रिया छ । म गोर्खा सेना बन्न बेलायतमा छु, प्रशिक्षार्थी राइफलम्यान प्रशान्त राईले सञ्चारमाध्यमसंँग बताए ।यस वर्ष बेलायती सेनामा भर्ती हुन नेपालभरबाट करिब १२ हजार जनाले निवेदन दिएका थिए । बेलायती सेनाअन्तर्गत ब्रिगेड अफ गोर्खाज्मा करिब ३ हजार गोर्खा कार्यरत छन् । सन् १८१५ देखि बेलायती सेनामा प्रवेश पाएका नेपालीले इराक, अफगानिस्तान, बाल्कन्सलगायत युद्दमा समेत अग्रपंक्तिमा रहेर लडेका छन् । उता, भूतपूर्व गोर्खा सैनिक भने आफूमाथि अन्याय र भेदभाव भएको भन्दै लामो समयदेखि आन्दोलनमा छन् । गोरा सैनिकसरह समान पेन्सन र सुविधा पाउनु पर्ने उनीहरूको माग छ । केही साताअघि नेपालको पराराष्ट्र मन्त्रालयले सन् १९४७ मा नेपाल, भारत र बेलायतबीच भएको त्रिपक्षीय सन्धि पुनरावलोकन प्रस्तावसहित बेलायत सरकारलाई औपचारिक पत्र पठाएपछि लामो समयदेखि आन्दोलनरत भूतपूर्व गोर्खा सैनिक आशावादी देखिएका छन् । गोर्खा भूतपूर्व सैनिक संघ (गेसो) ले द्विपक्षीय सम्झौताबाट नै गोर्खा समस्या समाधान र नेपालको स्वाभिमान पनि उँचो रहने बताएको छ । गेसो केन्द्रीय सभापति कृष्णकुमार राई द्विपक्षीय सन्धिका आधारमा भूतपूर्व गोर्खा सैनिकका माग सम्बोधन गरेर बेलायतले समानताको सिद्धान्तअनुसार व्यवहार गर्नुपर्ने बताउँछन् । माग पुरा नभए भोक हड्ताल गर्ने चेतावनी दिएको गोर्खा सत्याग्रह संयुक्त संघर्ष समितिले पनि नेपाल सरकारको औपचारिक पत्रपछि आन्दोलन स्थगित गर्ने निर्णय गरेको छ । संघर्ष समितिका निर्देशक ज्ञानराज राईले बेलायत सरकारको प्रतिक्रिया पर्खने र प्रक्रिया अगाडि बढाउन आलटाल गरे वार्ता समिति गठन गरि कडा आन्दोलन थाल्ने चेतावनी दिएका छन् । अहिले आफ्नो मुद्दामा राजनीतिक भेटघाट र छलफललाई तीव्रता दिइरहेको पनि उसले जनाएको छ ।"
कोरोना रोकथाममा सहयोगको आग्रह,"टोकियो इरानले कोरोना भाइरस कोभिड१९ संक्रमणको रोकथाममा सहयोग गर्न सबै जनतालाई आग्रह गरेको छ । कोभिड१९ ले ४३ जनाको मृत्यु र ५ सय ९३ जना संक्रमित भएपछि इरानको स्वास्थ्य मन्त्रालयले सबै इरानीलाई घरमै बस्न आह्वान गरेको हो । स्वास्थ्य मन्त्रालयका प्रवक्ता कियानुस जहानपुरले कोरोना संक्रमणको सम्भावना उच्च रहेको भन्दै अत्यावश्यक कामबाहेक बाहिर नजान भनेका हुन् । भाइरस संक्रमण थप नफैलियोस् भनेर तेहरानले मंगलबारसम्म विद्यालय बन्द गरेको छ । त्यसैगरी हाल बन्द रहेका विश्वविद्यालयलाई अर्को सूचना नभएसम्म सञ्चालन नगर्ने जानकारी पनि इरानको शिक्षा मन्त्रालयले दिएको छ । मानिसको भीडभाड हुने कन्सर्ट, धार्मिक कार्यक्रम र खेलकुदलगायतका गतिविधि पनि एक सातालाई रोक्न भनिएको छ । इरानको विदेश मन्त्रालयले सबै इरानीलाई दक्षिण कोरियाको भ्रमण नगर्न पनि आग्रह गरेको राज्य सञ्चालित टेलिभिजनले उल्लेख गरेको छ । इरानमा उपस्वास्थ्य मन्त्रीसहित कैयौं उच्च पदस्थ सरकारी कर्मचारी नै कोरोना संक्रमित पाइएपछि इरानले रोकथामका विविध उपाय अपनाइएको बताए पनि फेब्रुअरी २१ मा भएको चुनावमा विजयी एक सांसदको भाइरसकै कारण मृत्यु भएको इरानी सञ्चारमाध्यमले उल्लेख गरेका छन् । इरानपछि सबैभन्दा धेरै युरोपेली मुलुक इटालीमा १८ जनाको कोभिड१९ ले मृत्यु भएको छ भने शनिबारसम्म ८ सय ८८ जनामा संक्रमण पुष्टि भएको त्यहाँको स्वास्थ्य मन्त्रालयले जनाएको छ । चीनको छिमेकी दक्षिण कोरियामा कोभिड१९ संक्रमितको संख्या ३ हजार १ सय ५० पुगेको छ । हालसम्म १७ जनाको भाइरस संक्रमणका कारण मृत्यु भएको कोरियाको संक्रामक रोग नियन्त्रण तथा रोकथाम निकायले शनिबार जनाएको छ ।"
६४८ पालिकामा स्वयंसेवक शिक्षक,"(काठमाडौं)  सामुदायिक विद्यालयमा विषयगत शिक्षक अभाव टार्न ६ सय ४८ स्थानीय तहमा स्वयंसेवक शिक्षक खटाइने भएको छ । शिक्षा तथा मानव स्रोत विकास केन्द्रले स्वयंसेवक शिक्षक परिचालन गर्न शुक्रबार दरखास्त आह्वान गरेको छ ।विद्यालयमा अध्यापन गराउन शिक्षण अनुमतिपत्र (लाइसेन्स) अनिवार्य छ । स्वयंसेवक शिक्षकका लागि भने सम्बन्धित विषयमा स्नातक र स्नातकोत्तर गरेकाले आवेदन दिन सक्नेछन् । अंग्रेजी, विज्ञान, गणित र प्राविधिक धारका विषयमा स्वयंसेवक खटाइने केन्द्रले जनाएको छ । यी विषयका शिक्षक अपुग रहेका विद्यालयमा आगामी शैक्षिक सत्र (वैशाख) देखि स्वयंसेवक परिचालन गरिनेछ । ७ सय ५३ स्थानीय तहमध्ये शिक्षक दरबन्दी कम्ती रहेका ६ सय ४८ तहमा मात्र स्वयंसेवक खटाउन लागिएको केन्द्रका महानिर्देशक तुलसी थपलियाले जानकारी दिए । केन्द्रले दरखास्तसँगै स्वयंसेवक परिचालन गरिने स्थानीय तहको सूची पनि सार्वजनिक गरेको छ । सूचीमा दुर्गमका स्थानीय तहको संख्या धेरै छ । करिब एक हजार ५ सय जना स्वयंसेवक शिक्षक खटाउने थपलियाले जनाए । शिक्षा मन्त्रालयले शिक्षण स्वयंसेवक परिचालन कार्यविधि २०७६ स्वीकृत गरिसकेको छ । आर्थिक वर्ष २०७६२०७७ को बजेट वक्तव्यमा स्नातक र स्नातकोत्तर गरेका विद्यार्थीलाई शिक्षण स्वयंसेवक खटाउने घोषणा गरिएको थियो । बजेटमा अपुग शिक्षक पूर्ति गर्न १ अर्ब ५० करोड बजेट विनियोजन गरिएको छ । त्यसमध्ये ५० करोड स्वयंसेवक परिचालनमा खर्च गरिने मन्त्रालयले जनाएको छ । विश्वविद्यालयमा पढाइ पूरा गरेका युवाहरूलाई सेवा गर्ने अवसर दिन सरकारले यस्तो व्यवस्था गरेको उनले बताए । अवसरको खोजीमा रहेका युवाले देशको सेवा गर्न पनि पाउने, विद्यालयमा रहेको शिक्षक अभावलाई पनि केही सहयोग पुग्ने स्वयंसेवक शिक्षक कार्यक्रमको लक्ष्य हो, उनले भने ।सरकारले गठन गरेको शिक्षक दरबन्दी पुनर्वितरण कार्यदलले यी विषयमा सबैभन्दा बढी शिक्षक अभाव रहेको औंल्याएको थियो । एक वर्षअघिको अध्ययनमा ६ हजार ५ सय १ माविमध्ये ७१ विद्यालयमा मात्रै गणित, विज्ञान र अंग्रेजी तीनवटै विषयका शिक्षक अध्यापनरत रहेको भेटिएको थियो । त्यस्तै ९ हजार ८ सय ५९ निम्न माध्यमिक विद्यालयमध्ये ३ सय ३३ विद्यालयमा मात्रै यी तीनवटै विषयका शिक्षक रहेको पाइएको थियो । सबैभन्दा बढी विज्ञान, त्यसपछि गणित र अंग्रेजी विषयको शिक्षक अभाव छ । प्राविधिक धारका शिक्षा विस्तार भएका सामुदायिक विद्यालयमा पनि स्वयंसेवक शिक्षक खटाउन लागिएको हो । १८ वर्ष उमेर पूरा गरी ४० वर्ष नाघेका व्यक्तिले स्वयंसेवक शिक्षकका लागि आवेदन दिन सक्नेछन् । फागुन २५ सम्म आवेदन दिन सक्ने म्याद तोकिएको छ । स्नातक र स्नातकोत्तर तहमा उच्चतम अंक ल्याउने आवेदकलाई प्राथमिकता दिएर छनोट गरिने कार्यविधिमा उल्लेख छ ।"
पराजितलाई संसद्मा ल्याउनु लज्जास्पद,"बिर्तामोड (कास) कांग्रेस नेता कृष्णप्रसाद सिटौलाले चुनावमा पराजित भएका व्यक्तिलाई संविधानको भावना र व्यवस्थाविपरीत राष्ट्रिय सभामा ल्याउनु लज्जास्पद कदम हुने बताएका छन् । झापाको बिर्तामोडमा शनिबार कांग्रेस झापा२ को क्षेत्रीय सम्मेलनलाई सम्बोधन गर्दै सिटौलाले भने, नेपाल कम्युनिस्ट पार्टी (नेकपा) नेतृत्वको सरकारले पार्टीभित्रको झमेला मिलाउन संविधान दुरुपयोग गर्न लागेको छ । सरकारले संविधानको मर्मविपरीत संशोधनको प्रयास गरेको उनको दाबी छ । सरकारले लोकसेवा आयोग, निर्वाचन आयोग, अख्तियार दुरुपयोग अनुसन्धान आयोगलगायत संवैधानिक निकायहरूलाई आफ्नो रबर स्ट्याम्प बनाउन खोजेको सिटौलाको भनाइ छ । नेपाल ट्रस्टको सम्पत्ति दुरुपयोग गरिरहेको सरकार गलत निर्णयको बचाउमा लागेको उनको दाबी छ । ट्रस्टको सम्पत्ति राष्ट्र हितविपरीत हुने गरी एउटा व्यापारिक घरानालाई मात्र दिने निर्णय विडम्बनापूर्ण छ, उनले भने, पूर्वराजाहरूका नाममा रहेको सम्पत्ति सबै नेपाल ट्रस्टका नाममा ल्याएर राष्ट्र हितमा लगाउनुपर्छ । आफू गृहमन्त्री हुँदा पूर्वराजाको सम्पत्ति दुरुपयोग नहोस् भनेर संसद्मा विधेयक लगेको उल्लेख गर्दै उनले भने, राष्ट्रहितमा हुने गरी ती सम्पत्ति शिक्षा र स्वास्थ्यमा सदुपयोग गर्ने गरी कानुन निर्माण गरेर संरक्षण गरेका थियौं तर सरकारले दुरुपयोग गरिरहेको छ ।"
विद्युत् उपभोग बढे पनि इन्धन आयात घटेन,"उनका अनुसार धेरै परिवारले एकभन्दा बढी टेलिभिजन प्रयोग गर्ने चलन बढ्नु, सबै घरमा राउटर र मोबाइलको प्रयोगलाई पनि विद्युत् खपत् बढाउने कारण मान्छन् । उनका अनुसार विद्युत् निरन्तर भए पनि विश्वसनीय नभएकाले सर्वसाधारणले ग्याँसको सट्टा विद्युतीय चुलो प्रयोग गर्न सकेका छैनन् । यसका लागि विद्युत् आपूर्तिलाई विश्वसनीय बनाउनुपर्ने उनको धारणा छ । योबाहेक, निजी सवारीको बढ्दो प्रयोगका कारण पनि डिजेल र पेट्रोलको आयात नघट्ने उनको विश्लेषण छ । इन्धनको खपत र माग बर्सेनि बढ्दो छ, निगमका नायब कार्यकारी निर्देशक सुशील भट्टराईले भने, आयातित इन्धनमध्ये सबैभन्दा बढी माग ग्यासको छ । दाउरा विस्थापित गर्न ग्यासको माग बढ्दो छ । मुलुकभर करिब २६ लाख घरधुरीले ग्यास प्रयोग गरिरहेको निगमले बताएको छ । करिब ६५ प्रतिशत घरधुरीमा ग्यास पुगेको छैन । गाउँघरमा पहिलो पटक ग्यास प्रयोग गर्ने संख्या क्रमिक बढेको छ, उनले भने । सरकारले बिजुलीबाट खाना पकाउँदा सस्तो पर्ने दाबी गर्दै ग्यास आयात निरुत्साहित गर्ने नीति लिएको छ । तर पाँच वर्षको अवधिमा ग्यास आयात उल्लेख्य बढेको छ ।चालु आवको ६ महिनामा पनि ग्यास आयात उल्लेख्य रूपमा बढेको छ । सबैभन्दा बढी ग्यास मंसिरमा आयात भएको निगमका प्रवक्ता वीरेन्द्र गोइत बताउँछन् । साउनमा ३६ हजार ४ सय ५१ टन, भदौमा ३५ हजार ६ सय ९२ टन, असोजमा ३८ हजार ५ सय ३८ टन ग्यास आयात भएको जनाएको छ । कात्तिकमा ३६ हजार १ सय ७० र मंसिरमा ४४ हजार ९ सय ७५ टन ग्यास आयात भएको छ । पुसमा भने ३९ हजार ३ सय ६८ टन आयात भएको निगमले जनाएको छ । हरेक जिल्लामा माग बढिरहेको छ । ग्यासको माग औसतमा १८ प्रतिशत बढेको छ, गोइतले भने, विद्युत्ले तत्काल ग्यास विस्थापन गर्न सक्दैन । लोडसेडिङ अन्त्य भएपछि डिजेलमा भने सामान्य प्रभाव परेको निगमको भनाइ छ । लोडसेडिङ हुँदा डिजेलको माग औद्योगिक घरानामा पनि हुन्थ्यो । अहिले यातायात क्षेत्रमा मात्रै उपयोग भइरहेको छ, निगमका नायब कार्यकारी निर्देशक भट्टराईले भने, निर्माणठेक्काहरूको काम भएको देखिँदैन । जसले गर्दा डिजेलमा केही कमी भएको देखिन्छ । इन्धन आयात वृद्धिसँगै विद्युत् उपभोग पनि बढेको छ । विद्युत् प्राधिकरणले भने विद्युत् खपत बढे पनि आयात घटेको दाबी गरेको छ । प्राधिकरणका अनुसार पछिल्लो पाँच वर्षको तुलनामा यो वर्षको छ महिनामा विद्युत् आयात दर घटेको छ । पछिल्लो छ महिनामा कुल खपतको २२ प्रतिशत मात्रै विद्युत् आयात गर्नुपरेको प्राधिकरणको भनाइ छ । छ महिनामा ९ सय ९ गिगावाट आवर विद्युत् मात्रै आपूर्ति गर्नुपरेको छ । अघिल्लो आर्थिक वर्षमा २ हजार ८ सय १३ गिगावाट आवर विद्युत् आपूर्ति भएको थियो । अर्धवार्षिक तथ्यांकका हिसाबले चालु आवमा विद्युत् आयात झन् घट्ने देखिएको प्राधिकरणको तथ्यांक छ । गत वर्ष कुल विद्युत् मागको ३७ प्रतिशत भारतबाट आयात गर्नुपरे पनि यस वर्ष कम आयात भएको प्राधिकरणका कार्यकारी निर्देशक कुलमान घिसिङले जानकारी दिए । आन्तरिक माग बढे पनि केही आयोजनाले उत्पादन थालेका कारण भारतप्रतिको निर्भरता कम भएको हो । आव ०७४७५ र ०७५७६ मा कुल आन्तरिक विद्युत् मागको ३७ प्रतिशत भारतबाट आयात गर्नुपरेको थियो । पछिल्लो छ महिनामा ६० मेगावाटको माथिल्लो त्रिशूली ३ ए, १४ मेगावाटको कुलेखानी तेस्रो र निजी क्षेत्रका आठ जलविद्युत् आयोजना राष्ट्रिय प्रणालीमा जोडिएका छन् । खपत बढ्दा पनि आयातमा निर्भरता कम भएको प्राधिकरणको विश्लेषण छ । औद्योगिक क्षेत्रबाट पनि एलपी ग्यासको माग भएको छ । जगदम्बा स्टिल प्रालि, आरती स्टिल र हुलास स्टिल प्रालिले औद्योगिक प्रयोजनका लागि ग्यास माग गरेको निगमले जानकारी दियो । यी उद्योगले फलाम पगाल्न ग्यास मागेका छन्, निगमका प्रबन्धक भरत रेग्मीले भने, मापदण्ड बनाएर औद्योगिक क्षेत्रलाई ग्यास दिन सकिन्छ ।व्यवसायीले यसअघि फलाम पगाल्न फर्निक्स आयल प्रयोग गर्दै आएको रेग्मीले बताए । अहिले भारतले उक्त आयललाई प्रदूषण बढेको जनाउँदै पाँच राज्यमा प्रतिबन्ध लगाएको छ । त्यसपछि व्यवसायीले ग्यास मागेका हुन् । औद्योगिक प्रयोजनका लागि निगम सञ्चालक समितिले न्यूनतम मुनाफा राखेर बिक्री गर्न सहमति दिइसकेको छ । करिब ५ प्रतिशत मुनाफा राखेर औद्योगिक प्रयोजनमा ग्यास दिन सकिन्छ, रेग्मीले भने । सर्वसाधारणलाई बेच्दा भने निगमलाई प्रतिसिलिन्डर करिब ३ सय ८४ रुपैयाँ घाटा छ । सुरक्षाको मापदण्ड तयार भएपछि औद्योगिक क्षेत्रलाई पनि ग्यास दिइने निगमले जनाएको छ । जगदम्बाले मासिक करिब १५ बुलेट ग्यास मागेको छ । त्यो भनेको एउटा बोटलिङ प्लान्ट नै हो, उनले भने, सुरक्षा मापदण्डको मस्यौदा बनेको छ । त्यसलाई अन्तिम रूप दिएपछि प्रोडक्ट डेलिभर अडर (पीडीओ) दिन्छौं । औद्योगिक क्षेत्रलाई दिइने ग्यास भने केही महँगो हुने निगमको दाबी छ ।"
आलुबाट मनग्गे आम्दानी,"नुवाकोट (कास) लिखु गाउँपालिका१ ढिकुरेका किसान आलु खेतीतर्फ आकर्षित भएका छन् । उनीहरूले नगदे बालीका रूपमा आलु खेती गर्न थालेपछि आम्दानी पनि मनग्गे गरिरहेका छन् । साढे दुई महिनामा फल्ने आलुले किसानको जीवनस्तर सुधारिदिएको लिखु गाउँपालिका१ ढिकुरेका किसान धर्मदत्त लामिछानेले बताए । गहुँ र तोरी खेतीले खासै आम्दानी हुँदैनथ्यो, उनले भने, आलु खेती गर्न थालेपछि यहाँका किसानको जीवन सहज भएको छ । आलु खेतीबाट किसानले राम्रो आम्दानी गरेको बताएका छन् । स्थानीय उर्मिला पाण्डेले साढे छ रोपनीमा लगाएको आलु खनिसकिन् । रातो र नीलो दुई थरी आलु लगाएकी थिइन् । रातो कम र निलो आलु राम्रै फलेको जानकारी दिइन् । रातो आलु प्रतिकिलो २८ रुपैयाँ र निलो २३ रुपैयाँमा बिक्री भइरहेको उनको भनाइ छ । अर्का किसान छविलाल लामिछानेले पनि पाँच रोपनी खेतमा आलु लगाएका थिए । अहिले आलुबाट फाइदा छ, उनले भने, नाफा मात्र १ लाख रुपैयाँ बस्यो । यहाँका किसान पहिला दुई बाली धान खेती गर्थे । अरू बेला खेत बाँझै राख्थे । चार दशकअघि सिँचाइ कुलो आएपछि ढिकुरेका किसानमा आलु खेती गर्ने लहर आएको हो । ढिकुरे आलुको पकेट क्षेत्र हो । उन्नत जातका आलुको बीउ उपलब्ध गराउन धर्मदत्तले मागसमेत गरे । आलु खेत बढ्दै गए पनि किसानलाई बजार खोज्नुपर्ने झन्झट छैन । ठेकेदारहरू खेतमै आलु लिन आउँछन् । जिल्लाको लब्दु, माछापोखरी, फेदीबेंसी, चौघडा, थानसिङफाँट, चौखुँडा फाँट, भद्रटार, बानियाटार, आँप्र, साविसेलगायतका स्थानमा आलु खेती गरिँदै आएको छ । नुवाकोटमा हिउँदे आलु ३ हजार ५ सय ६० हेक्टर र बर्खे ७ सय ४५ हेक्टरमा लगाइने गरेको कृषि ज्ञान केन्द्रले जनाएको छ ।"
कार्यान्वयन भएनन् लेखाका निर्देशन,"(काठमाडौं)  प्रतिनिधिसभाको सार्वजनिक लेखा समितिले अनियमिततासँग जोडिएका विषयमा सरकारलाई दिएका सबैजसो निर्देशन कार्यान्वयन भएका छैनन् । वाइडबडी खरिद प्रकरण, विमानस्थलका पसल प्रयोग गरेबापतको भाडा विवाद, स्वदेशी तथा विदेशी विमान कम्पनीबाट उठाउनुपर्ने बक्यौता, उद्योगबाट उखु किसानले पाउनुपर्ने भुक्तानी, चिनी पैठारीमा लगाएको परिमाणात्मक बन्देज, अन्तःशुल्क स्टिकर छपाइलगायत अर्बौं रुपैयाँको कारोबारसँग जोडिएका निर्देशन कार्यान्वयनमा नआएका हुन् । निर्देशन कार्यान्वयनमा सरकार र सम्बन्धित निकायले उदासीनता देखाएका छन् । हामीले यसलाई गम्भीर रूपमा लिएका छौं, समितिका सभापति भरतकुमार शाहले भने । समितिले वाइडबडी जहाज खरिद प्रकरणमा छानबिन गरेर कारबाहीका लागि अख्तियार दुरुपयोग अनुसन्धान आयोगलाई लेखिपठाएको थियो । समितिको ०७५ पुस २३ को बैठकले नियमविपरीत बोलपत्र स्वीकृत गरी निगमलाई ठूलो आर्थिक नोक्सानी पुर्याएको भन्दै हदैसम्मको कारबाही गर्न सरकारलाई निर्देशन दिएको थियो । प्रतिनिधिसभामा हालै पेस समितिको वार्षिक प्रतिवेदनअनुसार त्यही दिन वायुसेवासँग जोडिएका छ वटा निर्देशन दिइएको थियो । निगममा तत्कालीन महाप्रबन्धक सुगतरत्न कंसाकारले अधिकार दुरुपयोग गरी भ्रष्टाचार गरेको देखिएकाले निलम्बन गरी कारबाही अघि बढाउन सरकारलाई भनिएको थियो । यस्तै समितिले निगमका तत्कालीन सचिव शंकरप्रसाद अधिकारीले बोलपत्र अघि बढाएर आर्थिक क्षति पुर्याएकाले उनीमाथि कारबाही गर्न अख्तियारलाई सुझाव दिएको थियो । वाइडबडी खरिद प्रकरणमा सत्तापक्ष र प्रतिपक्षका नेताहरूको नामसमेत जोडिएको थियो । सांसद राजन केसीको संयोजकत्वमा बनाइएको उपसमितिले तयार पारेको वाइडबडीसम्बन्धी प्रतिवेदनसमेत अख्तियारमा पठाइएको थियो । तर उक्त प्रकरणमा अख्तियारले कारबाही अघि बढाएको छैन । प्रतिवेदनअनुसार ०७५ असोजमा उखु किसानले उद्योगीबाट पाउनुपर्ने भुक्तानी दिने व्यवस्था मिलाउन, चिनीमा लगाएको पूर्ण बन्देज हटाउने र परिमाणात्मक बन्देजलाई बजार मूल्यमा स्थिर राख्ने व्यवस्था मिलाउन समितिले सरकारलाई निर्देशन दिएको थियो । समितिले उखु किसानको भुक्तानी र चिनीको मूल्यको सन्दर्भमा एकै महिनामा तीन पटक बैठक बसेर अर्थ र उद्योग तथा वाणिज्य मन्त्रालयलाई पटकपटक निर्देशन दिएको थियो । उक्त निर्देशनमाथि छानबिन र कारबाही भएको छैन । यस्तै समितिले २०७५ मंसिर २१ गते अन्तःशुल्क स्टिकर तथा डोरलक छपाइका लागि नेपाली कम्पनीले पनि भाग लिन पाउने व्यवस्था मिलाउन अर्थ मन्त्रालयलाई ६ बुँदाको निर्देशन दिएको थियो । अबौं रुपैयाँ लगानी हुने उक्त छपाइका लागि सरकारले गत मंसिरमा विदेशीले मात्र भाग लिन पाउने गरी टेन्डर आह्वान गरेको छ । समितिका सचिव रोजनाथ पाण्डेका अनुसार समितिले निर्देशन दिएपछि कार्यान्वयनमा सरकार र सरोकारवाला निकायले नै नैतिक जिम्मेवारी सम्झनुपर्छ । तर निर्देशन कार्यान्वयन नगर्ने प्रवृत्ति बढ्दो छ, उनले भने । बन्द भएका स्वदेशीविदेशी संघसंस्था तथा जहाज कम्पनीलाई कालोसूचीमा राख्न र बक्यौता असुली गरी कारबाही अघि बढाउन समितिले गत जेठमा नेपाल नागरिक उड्डयन प्राधिकरणलाई निर्देशन दिएको थियो । उक्त निर्देशन कार्यान्वयन भएको छैन । त्यही मितिमा समितिले विमानस्थलमा रहेका म्याद नाघेका पसल र पार्किंङलगायतका क्षेत्रको दुई महिनाभित्र बोलकबोल गराई प्रतिस्पर्धाबाट भाडामा लगाउन प्राधिकरणलाई दिएको निर्देशन पनि पालना भएन । निर्देशन कार्यान्वयन नभएका यस्ता अनगिन्ती उदाहरण छन् ।"
ड्यामेज जुत्ता चप्पल नबेचौं,"काठमाडौं (कास) नेपाल जुत्ताचप्पल उद्योगी व्यवसायी संघको छैटौं साधारणसभा शनिबार काठमाडौंमा सम्पन्न भएको छ । साधारणसभामा व्यवसायीहरूले कसैले पनि ड्यामेज भएका जुत्ताचप्पल बेच्न नहुनेमा जोड दिए । गुणस्तरमा ध्यान नदिने केही व्यवसायीका कारण असली व्यवसायीलाई मर्का परेको संघका अध्यक्ष आनन्दप्रसाद पौडेलले बताए । नेपाललाई नेपाललाई जुत्ता, चप्पलमा आत्मनिर्भर बनाउने भरेर सरकारले आफ्नो वार्षिक नीति तथा कार्यक्रम र बजेट भाषणमा उद्घोष गरे पनि कार्यान्वयन नगर्ने प्रवृत्तिले व्यवसायीलाई समस्या पारेको उनको भनाइ छ । पूर्वउद्योगमन्त्री ढुण्डीराज शास्त्रीको आतिथ्यमा साधारणसभा सम्पन्न भएको थियो ।"
उच्चस्तरीय समन्वय समिति गठन,"काठमाडौं (कास) चीनबाट फैलिएको कोभिड१९ को संक्रमण रोजगारीका लागि नेपाली रहेका कोरिया, युरोप र मध्यपूर्वका देशहरूसम्म देखिएपछि सरकारले उच्चस्तरीय समन्वय समिति गठन गर्दै मुलुकमा रोकथामका लागि उच्च सतर्कता अपनाउने निर्णय गरेको छ । विश्व स्वास्थ्य संगठन (डब्लूएचओ) ले समेत नेपाललाई उच्च जोखिममा राखेकाले प्रधानमन्त्री केपी शर्मा ओलीले शनिबार साँझ बालुवाटारमा मन्त्रीहरूको बैठक बोलाएर कोभिड१९ रोकथामको तयारी गर्न उपप्रधान तथा रक्षामन्त्री ईश्वर पोखरेलको संयोजकत्वमा समिति गठन गराएका हुन् । उच्चस्तरीय समितिमा गृह, पर्यटन, स्वास्थ्य, अर्थ, शिक्षालगायतका मन्त्री छन् । समितिले नेपालसँग हवाईसहित यातायात सञ्जालले जोडिएका मुलुकहरूमा संक्रमणको स्थिति नजिकबाट नियाल्ने र रोकथामका लागि आवश्यक निर्णय गर्ने एक मन्त्रीले जानकारी दिए । ती मन्त्रीका अनुसार बैठकमा संक्रमण फैलिएका देशमा हवाई उडान रोक्ने विषयमा समेत छलफल भएको थियो । अब समितिले नै यसबारे अध्ययन गरेर आवश्यक परे हवाई उडान स्थगित गर्नेसम्मको निर्णय गर्नेछ । प्रधानमन्त्री ओलीले त्रिभुवन अन्तर्राष्ट्रिय विमानस्थलमा विदेशबाट आउने हरेक यात्रुको स्वास्थ्य जाँच गर्न र त्यसका लागि आवश्यक चिकित्सक र उपकरण तत्काल व्यवस्था गर्नसमेत निर्देशन दिएका छन् । उनले परीक्षणका लागि उपकरण, ल्याब, किट तथा औषधिको पर्याप्त भण्डारण गर्नसमेत स्वास्थ्य मन्त्रालयलाई निर्देशन दिएको स्रोतले जनाएको छ ।"
भ्रमण वर्ष प्रचार स्थगित,"काठमाडौं (कास) सरकारले नेपाल भ्रमण वर्ष २०२० का लागि विदेशमा गरिने प्रचार कार्यक्रम स्थगित गरेको छ । चीनबाट सुरु भएको कोभिड१९ को संक्रमण अन्य देशहरूमा फैलँदै गएपछि सरकारले विदेशमा प्रचारप्रसारका कार्यक्रम तत्कालका लागि रोकेको हो । राजधानीमा शनिबार आयोजित कार्यक्रममा संस्कृति, पर्यटन तथा नागरिक उड्डयनमन्त्री योगेश भट्टराईले विदेशका कार्यक्रम रोकी आन्तरिक पर्यटन प्रवर्द्धन सुरु गर्न लागिएको जानकारी दिए । उनले कोभिड१९ को संक्रमणले विदेशी पर्यटकको आगमन घटेको तथा भ्रमण वर्ष प्रभावित भएको बताए ।"
सिंगापुरका डेविड चितवनमा,"(काठमाडौं)  सिंगापुरका विस्फोटक ब्याट्सम्यान टिम डेविडले आसन्न एभरेस्ट प्रिमियर लिग (ईपीएल) मा चितवन राइजोनबाट खेल्ने भएका छन् । चैत १ देखि १५ सम्म त्रिवि मैदान कीर्तिपुरमा हुने ईपीएलमा उनीसँगै न्युजिल्यान्डका अलराउन्डर जेम्स फलरलाई पनि अनुबन्ध गरिएको चितवनले जनाएको छ । विदेशी खेलाडी कोटामा चितवनले यसअघि नै आयरल्यान्डका पाउल स्टर्लिङलाई अनुबन्ध गरिसकेको छ । अस्ट्रेलियामा जन्मिएका २३ वर्षे डेविडले यसै सिजनको बिग बासमा पर्थ स्कर्चर्सबाट खेलेका थिए । टिमको अवस्थाअनुसार विष्फोटक ब्याटिङलाई डेविड परिचित छन् । सिंगापुरलाई आईसीसी ट्वान्टी२० विश्वकपको ग्लोबल छनोटमा पुर्याउन उनले एसिया छनोटमा नेपालविरुद्ध ७७ रनको सानदार इनिङ्स खेलेका थिए । उनले सिंगापुरका लागि १२ ट्वान्टी२० अन्तर्राष्ट्रियमा १४९ को स्ट्राइकरेटमा ३८ को औसतमा ब्याटिङ गरेका छन् । क्रिकेटको लोकप्रियता धेरै रहेको नेपालमा हुन लागेको ईपीएलमा चितवनबाट खेल्न म निकै उत्साही छु । हामीलाई समर्थन गर्न त्रिवि मैदान आउनुहोला, डेविडले भनेका छन् ।चितवनकी अपरेसन डाइरेक्टर विनिता चौधरी भट्टराईले डेविडको पछिल्लो प्रदर्शनले नै धेरै कुरा बताउने भन्दै अस्ट्रेलियाको क्रिकेट संस्कृतिसँग परिचित उनले ठूला खेल देखाउने सकारात्मक सोचले ईपीएलमा आफ्ना टिमलाई सहयोग पुग्ने धारणा राखिन् । चितवनले अनुबन्ध गरेको तेस्रो विदेशी खेलाडीमा भित्र्याएको अर्को नाम हो ३० वर्षीय जेम्स फलर । दक्षिण अफ्रिकामा जन्मिएका फलरले न्युजिल्यान्डको यू१९ टिमबाट खेलेका थिए । उनी इंग्ल्यान्डको घरेलु क्रिकेटमा परिचित नाम हो । १४५ भन्दा बढी किमि प्रतिघण्टाको गतिमा बलिङ गर्नसक्ने यी अलराउन्डर ब्याटिङमा प्रभावशाली मान्छिन् । उनले ट्वान्टी२० मा अहिलेसम्म ९६ विकेट लिएका छन् । उनले इंग्ल्यान्डका घरेलु क्लब ग्लोचेस्टरसायर, मिडिलसेक्स र ह्याम्पसायरबाट खेलिसकेका छन् । उनको उपस्थिति टिमको शीर्ष ११ का लागि निकै महत्त्वपूर्ण हुनेछ, डाइरेक्टर चौधरीले विज्ञप्तिमा भनेकी छन् ।"
मनाङलाई बुढासुब्बा गोल्डकप,कान्तिपुरकर्मी सम्मानितआयोजकले स्थापनाकालदेखि बुढासुब्बा गोल्डकपको समाचार नियमित लेख्दै आएको भन्दै कान्तिपुरका सुनसरी संवाददाता प्रदीप मेन्याङ्बोलाई १० हजार रुपैयाँसहित सम्मानित गरेको छ । मेन्याङ्बोसहित धरानका पत्रकार शिशिर राईलाई पनि सम्मान गरियो ।
सुदूरपश्चिम पहिलोपल्ट फाइनलमा,"(धनगढी)  नेपाल आइस खप्तड गोल्डकप फुटबलको आयोजक सुदूरपश्चिम ११ ले एपीएफ क्लबलाई २१ हराउँदै फाइनल यात्रा तय गरेको छ । आयोजक फाइनल पुगेको यो पहिलोपल्ट हो ।सुरुमै २ गोलले अग्रता लिएर आयोजक स्दुूरपश्चिमले रक्षापक्तिलाई बलियो बनाएको थियो । खेलको आठौं मिनेटमा उदाउँदा स्टार विक्रमसिंह ठकुरीले गोल गरेका थिए । उनले बक्सभित्रबाट आकर्षक गोल गर्दै घरेलु टोलीलाई अग्रता दिलाए । विक्रमले एपीएफका दुई डिफेन्डरलाई बिट गर्दै गोल गरेका हुन् । लगत्तै उनलाई अर्को गोल गर्ने मौका जुर्यो । विक्रमले ११ औं मिनटमा गोल थप्दै टिमको अग्रता दोब्बर बनाए । दुई गोलले पछाडि परेपछि विभागीय टोली एपीएफले गोलका लागि प्रयासरत रह्यो । टोलीका आशिष मल्लले २१ औं मिनेटमा गोल गरे । उनको गोलमा एपीएफले खेलमा फर्कन आस देखाएको थियो । बक्सअगाडि प्राप्त बललाई आशिषले विपक्षी दुई डिफेन्डर र गोलरक्षक सुजित बिसीलाई बिट गर्दै गोल गरेका थिए । दोस्रो हाफमा दुवै टोलीले थप गोल गर्न सकेनन् । दर्शकको बाक्लो उपस्थितिले घरेलु टोलीले बलियो समर्थन पाएको थियो । खेल सकिएपछि फाइनल जिते जसरी दर्शक मैदानभित्रै पुगेका थिए । प्रतियोगिताको दोस्रो संस्करणमा सुदूरपश्चिम टिम एपीएफसँग नै पराजित भएको थियो । यसपालि एपिएफसँग बदला लिँदै सुदूरपश्चिम उपाधि नजिक पुगेको छ । म्यान अफ द म्याच सुदूरपश्चिमका विक्रम चुनिए । उनले १० हजार रुपैयाँ पाए । सुदूरपश्चिमका प्रशिक्षक रोहित भण्डारीले अघिल्लो पटक हारेको ईखले खेल्दा जित निकाल्न सफल भएको बताए । दुई वर्षअघि हारेको याद छ, उनले भने, त्यसैलाई स्मरण गरेर खेल्यौं । खेल राम्रो भयो । उनले सुरुमै दुई गोल भएकाले खेल जित्न सजिलो भएको बताए । एपीएफका प्रशिक्षक सुदीप श्रेष्ठले सुरुमै दुई गोलले पछि पर्दा पुनरागमन गर्न नसकेको बताए । सुरुमा २० ले पछि पर्दा कमब्याक गर्न सकेनौं, उनले भने । उपाधिका लागि आयोजक सुदूरपश्चिमले थ्रीस्टार र हिमालयन शेर्पा क्लबबीचको विजेतासँग मंगलबार खेल्नेछ । आइतबार थ्रीस्टार र शेर्पाबीच प्रतिस्पर्धा हुनेछ ।"
मानेभन्ज्याङसँग झापा स्तब्ध,"(इलाम)  छैटौं माईभ्याली गोल्डकप फुटबलमा दार्जिलिङको मानेभन्ज्याङ एफसी सेमिफाइनलमा पुगेको छ । मानेभन्ज्याङले दुईपल्टको च्याम्पियन झापा ११ लाई २१ गोलले पराजित गरेको थियो ।अब मानेभन्ज्याङले रूपन्देहीको गोर्खा ब्वाइज र लिग विजेता मछिन्द्र क्लबबीचको विजेतासँग प्रतिस्पर्धा गर्नेछ । सिलोङका खेलाडीको बाहुल्य रहेको मानेभञ्ज्याङबाट खेलको २३ औं मिनेटमा पिनसाई लाथोङले गोल गरे । पहिलो गोलपछि दरिलो बनेको मानेभन्ज्याङका लागि ४८ औं मिनेटमा पिनसाईले नै दोस्रो गोल गरे । प्रतिस्पर्धात्मक खेलमा झापाका सरोज कार्कीले ८४ औं मिनेटमा गरेको गोल सान्त्वना बन्यो ।राष्ट्रिय टिमबाट खेलिसकेका र ए डिभिजन लिगको अनुभव बोकेका खेलाडीसम्मिलित झापाविरुद्ध मानेभन्ज्याङले दरिलो चुनौती पस्केको थियो । सुरुदेखि नै दुवैले आक्रमणलाई अन्तिमसम्म निरन्तर राखे । मानेभन्ज्याङका कप्तान नवंकर क्यान्डीले नयाँ मैदान र प्रतिस्पर्धी भए पनि टिमवर्कका कारण खेल जित्न सफल रहेको बताए । यसअघि झिलझिले गोल्डकपमा आर्मीसँग पराजित मानेभन्ज्याङसँग सिलोङका लादुङ, राङदाजेद र माङसिङ क्लवका खेलाडी आबद्ध थिए । हामी प्रतियोगिता जित्न यहाँ आएका हौं, प्रशिक्षक रिवाङ भुटियाले भने, अर्को खेलमा थप खारिएको खेल प्रदर्शन गर्नेछौं । पिन्साई म्यान अफ द म्याच घोषित भए । शुक्रबार त्रिभुवन आर्मी र संकटा क्लब काठमाडौंबीच प्रतिस्पर्धा हुनेछ ।"
सुरेन्द्र र सलिना उत्कृष्ट,"काठमाडौं (कास) सुरेन्द्र थापामगर र सलिना तामाङ पाँचौं राष्ट्रिय उमा कुङफु प्रतियोगितामा शनिबार उत्कृष्ट खेलाडी भएका छन् । सुरेन्द्रले ६०६५ केजी र सलिनाले महिला ३०३५ केजीमा स्वर्ण जितेका थिए । दुवै दोलखाका हुन् । सान्डातर्फ काठमाडौंका आर्यन महर्जन, रामेछापका मिङ्मा तामाङ, सिन्धुपाल्चोकका दावा छिरिङ शेर्पा, ओखलढुंगाका विजय सुनुवार, रामेछापका सिवन सुनुवार, रामेछापका लोप्साङ तामाङ र सिन्धुपाल्चोकका दावा फुन्जो शेर्पा आफ्नो तौलमा विजयी भए । महिलातर्फ नुवाकोटकी सोनिया तामाङ, दोलखाकी सलिना तामाङ, मोरङकी सरु धिमाल, दोलखाकी सुन्तली थामी, सिन्धुपाल्चोककी कल्पना नेपाली, दोलखाकी फूलमाया तामाङ र सोलुखुम्बुकी इस्मिता मगर आफ्नो तौलमा विजेता बने ।"
बक्सिङ खेलाडी जोर्डनतिर,काठमाडौं (कास) टोकियो ओलम्पिक२०२० अन्तर्गत एयिसनओसिएनिया क्षेत्रको छनोट प्रतियोगितामा भाग लिन दुई खेलाडी शनिबार जोर्डनको अम्मान गएका छन् । मार्च ३ देखि ११ सम्म हुने प्रतियोगिताको पुरुष ६३ केजीमा सनिल शाही र महिला ५७ केजीमा मीनु गुरुङले प्रतिस्पर्धा गर्नेछन् । दुवै १३ औं सागका स्वर्णधारी हुन् । प्रशिक्षकमा मुख्य प्रशिक्षक प्रकाश थापामगर तथा विदेशी प्रशिक्षक अलिसेर राखिमोभ छन् ।
रोयल सेमिफाइनलमा,काठमाडौं (कास) आयोजक रोयल सेन्ट्रल स्पोर्ट्स प्रथम रोयल राष्ट्रव्यापी यू२३ पुरुष बास्केटबलमा शनिबार सेमिफाइनलमा पुगेको छ । घरेलु कोर्टमा रोयलले बूढानीकलकण्ठ बास्केटबल क्याम्प (बीबीसी) लाई ६१४७ स्कोरले पराजित गर्यो । रोयल समूह बी को विजेता बन्दा निकेश मगरले २४ स्कोर जोडे ।
नेपाललाई सुरुआती झट्का,एघार वर्षपछि हार नेपालका लागि मलेसिया परम्परागत र प्रिय प्रतिद्वन्द्वी हो । नियमित रूपमा मलेसियासँग खेल्दै आएको नेपालले त्यसमा आक्कलझुक्कलबाहेक सबैमा विजय हात पार्दै आएको थियो । शनिबार भने नेपालले मलेसियासँग ट्वान्टी२० मा ११ वर्षयता पहिलो हार बेहोरेको हो । पारस खड्काको कप्तानीमा नेपाल पहिलोपल्ट उत्रँदा सन् २००९ मा मलेसियासँगै एसीसी ट्वान्टी२० मा खेलेको थियो । शारजहाँमा नेपालले त्यस खेलमा ६ विकेटको हार बेहोरेको थियो । मलेसियासँग नेपालले भोगेको त्यही एक हार थियो । त्यसयता नेपालले मलेसियामाथि निरन्तर जित पाउँदै आएको थियो । ट्वान्टी२० अन्तर्राष्ट्रियको विश्व वरीयतामा १२ औं स्थानमा रहेको नेपालमाथि ३२ औं स्थानको मलेसियाले शनिबार ऐतिहासिक जित हात पारेको हो । मलेसियाले इस्टर्न रिजनमा खेल्न आउनुअघि हङकङसँग ५ ट्वान्टी२० अन्तर्राष्ट्रिय शृंखला क्लिन स्विप गरेको थियो । नेपालसँग विजय हात पार्दै मलेसियाले त्यही नतिजालाई निरन्तरता दिएको हो । नेपालले आइतबार हङकङसँग खेल्दै छ । शनिबारको अर्को खेलमा सिंगापुरले आयोजक थाइल्यान्डलाई ४३ रनले पराजित गर्यो ।
१०० विकेट क्लबमा सन्दीप,सन्दीप लामिछाने ट्वान्टी२० मा १०० विकेट लिने नेपालको पहिलो खेलाडी बनेका छन् । मलेसियासँगको खेलमा आफ्नो पहिलो ओभरमै वीरनदीपलाई आउट गरेपछि ट्वान्टी२० मा सय विकेट लिने खेलाडी बने । मलेसियासँग खेल्नुअघि सन्दीपले ७४ खेलमा ९९ विकेट लिइसकेका थिए । शनिबार सन्दीपले ३ विकेट लिँदै ट्वान्टी२० मा आफ्नो विकेटसंख्या १ सय २ पुर्याएका छन् । सन्दीपले फ्रेन्चाइज क्रिकेटमा ७१ र ट्वान्टी२० अन्तर्राष्ट्रियमा १९ खेलमा ३१ विकेट लिइसकेका छन् । सन्दीपले वीरनदीप र हायतलाई एकै ओभरमा आउट गर्नेक्रममा मेडन फालेका थिए । सन्दीपले ट्वान्टी२० अन्तर्राष्ट्रियमा पहिलोपल्ट मेडन ओभर फालेका हुन् । सन्दीपले मलेसियासँग खेलेका ४ खेलमा ८ विकेट लिइसकेका छन् ।
खगेन्द्र च्याम्पियन,"(पर्सा)  वीरगन्जमा शनिबार भएको वीरगन्ज म्याराथनमा त्रिभुवन आर्मी क्लबका खेलाडीले वर्चस्व जमाएका छन् । पुरुषतर्फ खगेन्द्र भाट विजेता भए । उनले ४२१९५ किलोमिटर दूरी २ घण्टा २१ मिनेट १५ सेकेन्डमा पूरा गरेका थिए । आर्मीकै राजन रोकाया दोस्रो र हरिकुमार रिमाल तेस्रो भए । राजनले २ घण्टा २७ मिनेट ४९ सेकेन्ड र हरिले २ घण्टा २८ मिनेट ३५ सेकेन्ड दूरी पार गरेका थिए । विजेताले १ लाख २५ हजार रुपैयाँसहित टीभीएस मोटरसाइकल जितेका छन् । राजनले एक लाख ५० हजार र हरिले १ लाख रुपैयाँ पुरस्कार पाएका छन् । बाराको पिलुवादेखि कलैया हुँदै गढीमाई मन्दिर भएर वीरगन्जको श्रीपुरस्थित चन्डीप्रसाद गणसम्म रुट तय गरिएको थियो ।२१ किलोमिटरको महिला तर्फको दौडमा पनि सेनाकै राजपुरा प्रछाई प्रथम, फुलमति राना द्वितीय, विन्द्रा श्रेष्ठ तृतीय भए । उनीहरूले क्रमशः ७५ हजार, ५० हजार र ३५ हजार रुपैयाँ पुरस्कार पाए । हाफ म्याराथनतर्फ गजेन्द्र राई प्रथम, दीपक अधिकारी द्वितीय र रामजी बस्नेत तृतीय हुँदै क्रमशः ७५, ५० र ३५ हजार रुपैयाँ पुरस्कार जित्न सफल भए । कक्षा ८१० सम्मका विद्यार्थीबीच भएको ५ किलोमिटर दौडमा छात्रातर्फ फुल्नाज खातुन, सृष्टि साह र कृतिका बस्नेत तथा छात्रतर्फ युवराज लिम्बु, अवदेश कुमार यादव र आयुश मियाँ क्रमशः पहिलो, दोस्रो र तेस्रो भए । ५ किलोमिटरकै कक्षा ११ र १२ का छात्रातर्फ अन्जु खड्का, मीना ज्ञवाली र संगीता यादव तथा छात्रतर्फ नारायण कुमार, देव नन्दन र अदिशकुमार पटेल क्रमशः पहिलो, दोस्रो र तेस्रो भए । ४० वर्षमाथिको उमेर समूहको ५ किलोमिटर भेट्रान दौडमा जयनरेश सिंह पहिलो, राजदेव कुमार दोस्रो र श्याम चौधरी तेस्रो भए । विजेतालाई प्रदेश २ का मुख्यमन्त्री लालबाबु राउतले पुरस्कृत गरे । एकताका लागि दौड प्रतियोगिता भन्ने नारासहित मध्यपूर्वी पृतनाको सहयोगमा सेनाको २८ नम्बर बाहिनीले प्रतियोगिता गरेको हो ।"
दीपेश र विष्णु फाइनलमा,सिन्धुली (कास) सिन्धुलीमा भइरहेको सर्वाधिक राशिको राष्ट्रिय ब्याडमिन्टन प्रतियोगितामा शनिबार मेन्स सिंगलमा जित हात पार्दै एपीएफका दीपेश धामी र नेपाल पुलिस क्लबका विष्णु कटुवाल फाइनलमा पुगेका छन् । मिक्स डबल्सतर्फ त्रिभुवन आर्मी क्लबका सुरज महर्जन र अमिता गिरी तथा प्रविन लिङथेप र अनुमाया राईको जोडी फाइनलमा पुगेका छन् । ४५ वर्षमाथिको भेट्रान डबल्सतर्फ बुटवल ब्याडमिन्टन क्लबका वीरेन्द्रसिंह विष्ट र बुद्धि चौधरीको जोडी फाइनलमा पुगेको छ । उनीहरूविरुद्ध चितवन व्याडमिन्टन क्लबका खुश गुरुङ र मनबहादुर रानाको जोडीले उपाधिका लागि प्रतिस्पर्धा गर्नेछ । मेन्स डबल्समा आर्मीका पविन लिङथेप र सुरज महर्जन तथा बुढासुब्बा ब्याडमिन्टन क्लबका सुजन श्रेष्ठ र पवनसिंह ठकुरीको जोडी फाइनलमा पुगेको अम्पायर अजित भाटले जनाएका छन् ।
काभ्रे गोल्डकप चैतमा हुने,"काभ्रे (कास) दोस्रो संस्करणको काभ्रे गोल्डकप फुटबल चैत १३ देखि २३ सम्म धुलिखेलमा हुने भएको छ । काभ्रे जिल्ला फुटबल संघको आयोजनामा हुने प्रतियोगितामा आर्मी, पुलिस, एपीएफसहित ए डिभिजन क्लबहरू र काभ्रे, दोलखा, सिन्धुपाल्चोक जिल्ला फुटबल संघको सहभागिता रहनेछ । १० टिम सहभागी हुने अपेक्षा रहेको संयोजक अमित खोजु श्रेष्ठले बताए । विजेताले ६ लाख र उपविजेताले ३ लाख रुपैयाँ पुरस्कार जित्नेछन् । आयोजक संघका अध्यक्ष विकासनारायण श्रेष्ठले एन्फाको क्यालेन्डरअनुसार प्रतियोगिता गरेकाले पहिलो संस्करणभन्दा सफल हुने विश्वास व्यक्त गरे ।"
वडा १२ र १९ च्याम्पियन,"मकवानपुर (कास) नगरकप पुरुष तथा महिला भलिबल प्रतियोगिताको उपाधि क्रमशः १९ र १२ नम्बर वडाले जितेका छन् । हेटौंडा४ स्थित लोकतान्त्रिक मैदानमा शनिबार सम्पन्न फाइनलमा पुरुषतर्फ १२ ले वडा ५ टिमलाई १५२५, २५१७, २५१५, १५२५, १६१४ को सेटमा पराजित गरेको थियो । महिलातर्फ वडा १९ ले वडा १४ टिमलाई २५१९, २५१५, २५१७ ले हराएर उपाधि जित्यो । दुवै टोलीले ५०५० हजार र उपविजेताले ३० हजार रुपैयाँ पुरस्कार पाए ।"
समिट र सगरमाथा विजयी,काठमाडौं (कास) आयोजक न्यु समिट र सगरमाथा कलेज अफ साइन्स एन्ड टेक्नोलोजी आठौं राष्ट्रव्यापी त्रिवि बीएससीसीएसआईटी कप ट्वान्टी२० क्रिकेटमा शनिबार विजयी भएका छन् । मूलपानी क्रिकेट मैदानमा साबिक विजेता न्यु समिटले सेन्ट जेभियर्सलाई ४५ रनले हरायो । सगरमाथाले स्वस्तिक कलेजमाथि १ विकेटले जित पायो ।
सगरमाथा नाघेर,असोज लागेपछि नेपाल भ्रमण
किड्स ओलम्पियाड,"आकाशतिर बेलुन उड्न थाले । दाङको बेलझुन्डीमा रहेको सिन्थेटिक प्यारापिटसहितको रंगशालामा बालबालिका ड्रम बजाउँदै मार्चपास गरिरहेका थिए । ओलम्पिक खेल कै झल्को दिनेगरी भइरहेको थियो किड्स ओलम्पियाड । बालबालिकाको सीप, क्षमता र आत्मविश्वास विकास गर्दै आपसमा घुलमिल हुने वातावरण निर्माण गर्न आयोजना भएको ओलम्पियाड हेर्न अभिभावकको पनि भीड थियो ।घोराही १६ सर्रास्थित ज्ञानमाला एकेडेमीमा पढ्ने कक्षा १ की उन्नति केसी पहिलोपटक ओलम्पियाडमा सहभागी भइन् । सयौं साथी, शिक्षक र अभिभावकको भीडमा उनले नाच, योगा र खेल प्रदर्शन गरिन् । कक्षा ३ मा पढ्ने अदिती केसीले पनि नाच र खेल देखाइन् । धेरै मानिसका बीचमा प्रतिभा देखाउन पाउँदा हौसला बढेको छ, उनले भनिन् । तुलसीपुरस्थित संस्कार पाठशालाका विमर्श आचार्यले पनि विभिन्न कला प्रदर्शन गरे । लमहीस्थित ज्योतिस्मृति विद्यापीठ कक्षा १ की दीपिका चौधरीले खेलहरू खेलिन् । आफ्नो रुचिअनुसारका गतिविधि प्रस्तुत गर्न पाउँदा बालबालिका निकै उत्साहित देखिन्थे । शिक्षिकाहरू पनि बालबालिकासँगै नाचे । अभिभावकका लागि पनि खेल खेलाइएको थियो । कतिपय बालबालिका डोरेमनसँग रमाइरहेका थिए ।ओलम्पियाडमा १६ विद्यालयका ७ सय बालबालिका सहभागी भएको आयोजक स्कुल अफ ट्रेनिङकी निर्देशक प्रतीक्षा गौतमले बताइन् । बालबालिकाको शारीरिक, मानसिक, सामाजिक र भावनात्मक क्षमता विकास गर्न यसले सघाउने ओलम्पियाडमा सहभागी तुलसीपुर उपमहानगरपालिका प्रमुख घनश्याम पाण्डेले बताए । बालबालिकाको चाहनाअनुसार रमाउँदै र खेल्दै सिक्ने विधि प्रभावकारी छ, उनले भने, बालबालिकालाई घर र विद्यालयभन्दा बाहिरको संसार देखाउन यसले महत्त्वपूर्ण भूमिका खेलेको छ । एकै ठाउँमा बालबालिकाको अनेक प्रतिभा देखेर साह्रै प्रभावित भएको दाङका अग्रज शिक्षासेवी सहप्राध्यापक नारायणसिंह गुरुङले बताए ।"
आमा,"सन्तानप्रति तिम्रो गुनतिर्न कहिल्यै सकिँदैन,आमाभन्दा महान् अरूसंसारमा कोही छैन । आकृति खनाल, कक्षा९एसओएस स्कुल, पोखरा"
मेरी बहिनी,"मेरी बहिनी निनुङमावर्ष दिनकी हुँदै छिन् ।अझै ठूली भएर स्कुल पढ्न जानेछिन् ।ज्ञानी भई पढेर असल मान्छे बन्नेछिन् । भृकुटी र अरनिकोझैंदेशको नाउ राख्नेछिन् ।  नाम्छिहाङ राई, कक्षा४,इडेन गार्डेन इंग्लिस स्कुल, भक्तपुर"
गाउँ,"गाउँ मेरो कति राम्रो बसौं बसौं लाग्ने,गाउँ जाँदा, त्यहाँ खाँदा सबै शरीर जाग्ने ।गाउँघर साँच्चै राम्रो, कति राम्रो घर,घर टाढा मन नजिक केहीमा छैन डर ।गाउँघरको मन सफा, सबै कुरा मीठो,सबै मन सधैं सफा, केही छैन तीतो ।मन सफा सबै सफा, सफा काम पनि,सबै सफा भएपछि, हामी सफा अनि । ओजस्वी निरौला, कक्षा३लोरोसेन्ट मावि, टोखा, काठमाडौं"
मेरो सपना,"नानी अल्छी नबन्नू पूजा गर्नु कामको कामको पूजा गर्नु नै साँचो पूजा रामको । ओजस्वी सुवेदी, कक्षा४संस्कार पाठशाला, दाङ"
लाटोकोसेरोको बिहे,भाग्यशाली अधिकारी
