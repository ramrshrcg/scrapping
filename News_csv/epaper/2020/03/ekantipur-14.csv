शीर्षक,विवरण
सुनसान रोममा नेपालीका दुःख,"यी क्षेत्रमा आफू बसेको पाँच सय किलोमिटरभित्र मात्रै हिँडडुल गर्न सकिने र बाहिर जानुपरे अनिवार्य स्वास्थ्य प्रमाणपत्र तथा प्रहरीको अनुमति लिनुपर्छ । यही भेगका डेढ करोड नागरिकलाई सेल्फक्वारेन्टाइन मा राखिएको छ, जहाँ नेपालीको पनि बसोबास छ ।इटाली मामला हेर्ने जेनेभास्थित स्थायी नियोगका उपप्रमुख तीर्थराज वाग्लेका अनुसार कोरोना सन्त्रासका कारण इटाली र स्विट्जरल्यान्डमा रहेका समेत नेपाली समुदायमा कुनै प्रकारको समस्याको खबर भने आएको छैन । उनले दिएको आधिकारिक तथ्यांकअनुसार इटालीमा १ हजार ६ सय र स्विट्जरल्यान्डमा ४ सय नेपाली छन् । रोममा रहेको नेपाली अवैतनिक दूतावासले स्थानीय नेपालीको मामला हेर्दै आएको छ । इटालीमा रहेका गैरआवासीय नेपाली प्रतिनिधिले भने इटालीमा झन्डै २ हजार ५ सय नेपाली रहेको बताए । उनका अनुसार तीमध्ये करिब १ हजार जना महिला छन् । झट्ट हेर्दा सबै ठीकठाक छ, गैरआवासीय संघ, राष्ट्रिय समन्वय परिषद्का सचिवसमेत रहेका अधिकारीले भने, तर भित्री सन्त्रास बढेको छ । बाटोमा हिँड्दा एकले अर्कोलाई त्रास वा शंकाको नजरले हेर्न थालेको अनुभूति हुन्छ । फेरि समाचारमा दिनहुँ एक सय जनाभन्दा बढी मरिरहेको हेर्नुसुन्नुपर्छ, यसकारण हामी अलिक निसासिएका हौं । असुरक्षित पनि होइन तर मनमा त्रास बढेको छ ।"
एकला चलो रे,"ओलीले जुन आईसीयूमा १० दिन बिताए, सुरक्षाका हिसाबले त्यहाँ पुग्न अस्पतालकै कार्यकारी निर्देशकलाई पनि मुस्किल थियो । हामीलाई बरु प्रधानमन्त्रीको अगाडि पर्दा त्यति दबाब महसुस हुँदैन थियो, जति बाहिर सहकर्मी तथा मिडियाका साथीलाई फेस गर्दा हुन्थ्यो, प्राडा आचार्यले भने, प्रधानमन्त्रीको कुन ल्याब रिपोर्टमा के आयो भनेर सबै अंकमा जान्न चाहन्थे । समग्रमा त्यो ठीक होला तर सबै त बाहिर भन्न मिल्दैन । त्यसैले त्यो सुरक्षा आवश्यक थियो । ओलीलाई दुई पटक आईसीयूमा रेखदेख गरेका आचार्यको अनुभवमा पनि प्रधानमन्त्री निकै सजिला बिरामीमा पर्छन् । उहाँको उपचारमा संलग्न रहँदा कहिल्यै दबाब महसुस भएन, उनले भने, उहाँ सबैसँग खुलेर बोल्नुहुन्थ्यो । गफ गर्नुहुन्थ्यो । संक्रमणमुक्त राखेर डिस्चार्ज गर्ने जिम्मा लिएका उनले एलआईसीयूमा सात दिनसम्म कुनै पनि बाहिरी सूचना प्रधानमन्त्रीलाई दिन बन्देज लगाएका थिए । प्रत्यारोपणको सात दिनपछि मात्रै मनोरञ्जन होओस् भनेर दैनिक क्रियाकलापपछि आराम गर्ने समयमा संगीत सुन्न दिएका थिए । डिस्चार्ज हुनु केही समयअघि मात्रै प्रधानमन्त्रीलाई आइप्याड चलाउन दिइएको थियो । सात दिनपछि संगीत सुन्न दिएका थियौं, उनले भने, प्रधानमन्त्रीले सुन्न रुचाउने गाना नर्सिङ स्टाफले मोबाइलमा बजाइदिन्थे । प्रधानमन्त्रीले कस्ता प्रकारका गीत बढी सुन्न रुचाउँथे भन्नेबारे उनले केही बताउन चाहेनन् । यद्यपि उनको उपचारमा संलग्न एक चिकित्सकले भने आफूले प्रधानमन्त्री ओलीले आईसीयूमा रवीन्द्र संगीत सुनिरहेको बेला भेटेको अनौपचारिक कुराकानीमा सुनाएका थिए । उनका अनुसार ओलीले रवीन्द्रनाथ टैगोरको एकला चलो रे बोलको गीत सुनिरहेका थिए । उनले उक्त गीतबारे ती चिकित्सकसँग कुरा पनि गरेका थिए । उहाँलाई एकदमै मन पर्ने गीत रहेछ त्यो, ती चिकित्सकले भने । एकला चलो रे सुन्दा प्रधानमन्त्रीको मनमा के भाव आउला ? त्यो त उनीसँगको कुराकानीमा स्पष्ट जवाफ पाइएला । तर हाललाई एक्लो निर्णय गरेर नेपाली अस्पताल र स्वास्थ्यकर्मीमाथि जुन भरोसा देखाए त्यो तारिफयोग्य छ । उनले देखाएको यो भरोसाले जति चिकित्साकर्मी उत्साहित छन्, त्यो ऊर्जा स्वास्थ्य क्षेत्रमा पनि देखियोस् ।"
प्रेस स्वतन्त्रतामा बाधा हुँदैन : सञ्चारमन्त्री,"(काठमाडौं)  अर्थ र सञ्चार तथा सूचना प्रविधिमन्त्री युवराज खतिवडाले संविधानले व्यवस्था गरेको पूर्ण प्रेस स्वतन्त्रता को अभ्यासमा सरकारले कहींकतै बाधा नपुर्याउने बताएका छन् । सबैको सुझाव लिएर सञ्चारसँग सम्बन्धित विधेयक सुधार गर्न आफू तयार रहेको पनि उनले जानकारी दिए । मिडिया सोसाइटीका पदाधिकारीसँगको अन्तर्क्रियामा शुक्रबार मन्त्री खतिवडाले भने, पूर्ण प्रेस स्वतन्त्रताको जिम्मेवारी हामी लिन्छौं, आफ्नो जवाफदेहिता र दायित्व तपाईंहरू लिइदिनुस् । मन्त्री खतिवडाले सूचना प्रविधि विधेयकमा दण्ड सजायको मात्रा बढी भएको आफूलाई समेत लागेको बताए । नागरिक स्वतः अनुशासित हुनुपर्छ । कहींकतै अनुशासन पालना भएन भने विधि बनाइन्छ, उनले भने, तर विधि अस्वाभाविक हुनुहुन्न । उनले संसद्मा रहेका विधेयकलाई संसदीय विधिअनुसारै सुधार गर्न सकिने र संसद्मा दर्ताका लागि तयार गरिएका विधेयकका मस्यौदामा सरोकारवालाको सुझाव लिएर सुधार गरिने बताए । उनले मिडियालाई सञ्चार सेवा उद्योगका रूपमा मान्यता दिइने पनि जनाए । मन्त्री खतिवडाले मिडिया उद्योगका लागि अवसर सिर्जना गरेर त्यहाँ कार्यरत पत्रकार र कामदारलाई न्यूनतम पारिश्रमिक सुनिश्चित गराउने पक्षमा आफू रहेको बताए । उद्योग व्यवसाय र सञ्चारगृह बन्द गराएर पारिश्रमिक दिलाउने पक्षमा सरकार छैन, उनले भने, कामको अवसर सिर्जना गराएर बढी पारिश्रमिक दिने वातावरण निर्माणको पक्षमा छौं । चरम गरिबीको अन्त्य, शिक्षा र स्वास्थ्यमा सबैको पहुँचको कुरा सरकारले गरिरहेको जनाउँदै ती आवश्यकता पूर्ति हुने गरी पारिश्रमिक दिइनुपर्नेमा उनले जोड दिए । उनले विज्ञापनमा क्लिन फिड कार्यान्वयन गरिने र विज्ञापन बोर्ड गठनलगायतका कामलाई तीव्रता दिइने बताए । मिडिया सोसाइटीका अध्यक्ष शुभशंकर कँडेलले कानुनमा ठूलो दण्ड जरिवानाको व्यवस्था राखेर मिडिया तर्साउने काम बन्द गर्नुपर्ने बताए । राज्यले कानुनबाट मिडियालाई ठीक पार्छु भन्ने मानसिकता राख्नु नै गलत हो । हामीले राज्यको उदार चरित्र अपेक्षा राखेका छौं, उनले भने । सोसाइटीका पूर्वअध्यक्ष एवं कान्तिपुर मिडिया ग्रुपका अध्यक्ष कैलाश सिरोहियाले स्वतन्त्रतापूर्वक काम गर्ने वातावरणको अपेक्षा मिडिया क्षेत्रले राखेको बताए । प्रजातान्त्रिक मुलुकको आधारभूत विषय नै स्वतन्त्र मिडिया हो, उनले भने, त्यही स्वतन्त्रता र गणतन्त्र प्राप्तिका लागि सँगै लडेका मिडियालाई सरकारमा पुगेकाले दुस्मनको जस्तो व्यवहार गर्ने गरेका छन् । यो दुःखलाग्दो विषय हो ।"
बाँस्कोटा प्रकरण छानबिन गर्न लेखाको निर्देशन,काठमाडौं (कास) सेक्युरिटी प्रेस खरिद प्रक्रिया र पूर्वसञ्चारमन्त्री गोकुल बाँस्कोटाले ७० करोड घूस मागेको विषयमा छानबिन गर्न प्रतिनिधिसभाको सार्वजनिक लेखा समितिले अख्तियार दुरुपयोग अनुसन्धान आयोगलाई निर्देशन दिएको छ । समितिले शुक्रबार सरकारसरकारबीचको सम्झौता (जीटूजी) मार्फत् सेक्युरिटी प्रेस खरिद प्रक्रिया रोक्न र प्रेस आवश्यक भए सार्वजनिक खरिद ऐनअनुसार प्रतिस्पर्धाका आधारमा टेन्डर प्रक्रिया अघि बढाउन सरकारलाई निर्देशन दिएको छ । बैठकमा सांसदहरूले राजीनामा दिँदैमा पूर्वमन्त्री बाँस्कोटाको गल्तीलाई क्षमा दिन नसकिने भन्दै छानबिन माग गरेका थिए ।यसैगरी सेक्युरिटी प्रेस खरिदका लागि प्राविधिक इस्टिमेट तयार गर्ने उपसमितिका संयोजक तथा सदस्यहरूसँग जानकारी माग गर्ने निर्णय बैठकले गरेको छ । सञ्चार तथा सूचना प्रविधि मन्त्रालयले प्रेस खरिद सम्बन्धमा लागत इस्टिमेट ठीक छछैन भन्ने अध्ययन गर्न बनाएको प्राविधिक उपसमितिका सबै सदस्यको धारणा बुझ्ने निर्णय बैठकले गरेको छ । सांसदहरूले लागतभन्दा बढीको इस्टिमेट ठीक छ भन्ने कर्मचारीलाई सोधपुछ गर्न माग गरेपछि समितिले यस्तो निर्णय गरेको हो । समितिले प्रेस खरिदका सम्बन्धमा छानबिन गरिरहेका बेला मन्त्री बाँस्कोटाको अडियो टेप प्रकरण सार्वजनिक भएको थियो । बैठकमा सत्ता र प्रतिपक्षका सांसदहरूले समितिले सुरु गरेको छानबिन टुंगोमा पुर्याउन अख्तियारलाई निर्देशन दिनुपर्ने तर्क गरेका थिए ।
मोदीले बल्ल सम्झिए सार्क,कोरोना भाइरसविरुद्ध लड्न सार्क सदस्य राष्ट्रहरूको अगुवाइमा सुदृढ रणनीति बनाउनुपर्ने भारतीय प्रधानमन्त्री नरेन्द्र मोदीको प्रस्तावलाई स्वागत गर्छु । महामारीबाट हाम्रा नागरिकलाई जोगाउनका लागि सार्क सदस्य राष्ट्रहरूसँग निकट सम्पर्कमा रहेर काम गर्न मेरो सरकार तयार छ ।
विषाक्त मदिराले ५ जनाको मृत्यु,"(धनुषा)  धनुषामा विषाक्त मदिरा सेवनबाट ५ जनाको मृत्यु भएको छ । चार जना सिकिस्त छन् । होली पर्वको अवसरमा क्षिरेश्वरनाथ नगरपालिका रमदैयास्थित भट्टीमा मदिरा सेवन गरेका क्षिरेश्वनाथ२ रमदैयाका ३५ वर्षीय ब्रह्महेव यादव, ४० वर्षीय रामविलास मण्डल, ६५ वर्षीय गुदरी महरा, क्षिरेश्वनाथ१ का ३६ वर्षीय रामनारायण महरा र भारत घर भई रमदैया बस्दै आएका ३० वर्षीय राजु महराको मृत्यु भएको हो । जिल्ला प्रहरी धनुषाका प्रवक्ता डीएसपी रामेश्वर कार्कीका अनुसार उनीहरूले बुधबार बिहान ११ बजेतिर मदिरा सेवन गरेका थिए । मदिरा सेवन गरेकामध्ये ३ जनाको बिहीबार र दुई जनाको शुक्रबार जनकपुर अस्पतालमा उपचार क्रममा मृत्यु भएको हो । घरेलु विषाक्त मदिरा सेवनले सिकिस्तमध्ये स्थानीय शत्रुधन मण्डल र रामईश्वर महराको जानकी मेडिकल शिक्षण अस्पताल जनकपुरमा उपचार हुँदै छ । सीताराम महराको जनकपुरस्थित जानकी हेल्थ केयर र इन्द्रजित सदाको धरानमा उपचार भइरहेको छ । उनीहरूलाई भेन्टिलेटरमा राखिएको उपचारमा संलग्न चिकित्सकले बताए । स्थानीयका अनुसार तारपट्टी वाली र रमानन्द भन्ने व्यक्तिको पसलबाट मृतकहरूले मदिरा किनेर सेवन गरेका थिए । बुधबार बिहान १० बजे सेवन गरेकाहरूको त्यसै दिन साँझदेखि स्वास्थ्यमा समस्या आएको थियो । घटना छानबिनका लागि टोली खटाइएको धनुषाका प्रमुख जिल्ला अधिकारी प्रदीपराज कँडेलले बताए । ०७५ असार १३ मा पनि धनुषाको कमला नगरपालिकामा विषाक्त मदिरा सेवनले ७ जनाको मृत्यु भएको थियो । उक्त घटनापछि प्रदेश सरकारको निर्देशनमा जनकपुरसहित ८ जिल्लामा प्रहरीले घरेलु मदिरा बिक्रीवितरण निषेध गरेको थियो ।"
देउवालाई कोइरालाको पत्र,"काठमाडौं (कास) कांग्रेस महामन्त्री शशांक कोइरालाले बन्दै गएको एकता पार्टी नेतृत्वको पछिल्लो कदमले बिथोलेको बताएका छन् । उनले शुक्रबार सभापति शेरबहादुर देउवालाई लिखित पत्र बुझाउँदै विधानमा तोकिएबाहेकका विभाग बनाएर तथा केन्द्रीय समितिमा सदस्य र आमन्त्रित सदस्य मनोनयन गरेर पार्टीभित्र एकताको वातावरण बिथोलेको आरोप लगाएका छन् । नवलपरासी (बर्दघाट सुस्ता पश्चिम) जिल्लाका कार्यवाहक सभापति अर्जुन पोखरेललाई हटाउने निर्णयबाट असन्तुष्ट कोइरालाले आफ्नो समूहको सुझावमा देउवालाई पत्र बुझाएर निर्णय सच्याउन पनि आग्रह गरेका छन् । उनले विधानको व्यवस्थाको बुँदागत व्याख्या गर्दै पोखरेललाई हटाउने निर्णय अवैधानिक रहेको दाबी गरेका छन् । देउवाले गत फागुन २२ गते पोखरेललाई हटाएर विष्णुप्रसाद पौडेललाई सभापति तोकेका थिए । पोखरेल कोइराला र पौडेल देउवानिकट हुन् । राजनीतिक रूपमा यो कार्यले गम्भीर सांगठनिक विवाद सिर्जना गरेको छ, कोइरालाले बुझाएको पत्रमा उल्लेख छ । कोइरालाले मौखिक रूपमै निर्णय सच्याउन आग्रह गरेका थिए तर देउवाले नमानेपछि पत्र बुझाएका हुन् । आमनिर्वाचनपछि उत्पन्न विवादबाट पार्टीलाई थप क्षति नहोस् भनेर मैले धेरै साथीको आलोचना सहँदै सभापतिज्यूलाई सहयोग गरेको हुँ, कोइरालाले पत्रमा लेखेका छन्, तर पार्टीभित्र विवाद बढ्दै जाँदा केन्द्रीय कार्यसमितिका पछिल्ला केही बैठकमा म पनि सहभागी हुन नसक्ने परिस्थिति निर्माण भएको छ । उनले बैठकमा सहभागी हुने वातावरण निर्माण गर्न छलफल र कुराकानी भइरहेका बेला केन्द्रीय विभागको गठन, केन्द्रीय सदस्य र आमन्त्रित सदस्यको मनोनयन गरेर विवाद बढाएको बताएका छन् । १४ औं महाधिवेशनको तालिका तोकेर प्रक्रिया अघि बढिसकेको अवस्थामा एकांगी रूपमा हुने निर्णयले महाधिवेशनको निष्पक्षता र सुनिश्चितता प्रभावित हुने कोइरालाले जनाएका छन् । महाधिवेशन हामी सबैको साझा आयोजना हो । यो सर्वोच्च आयोजनामा पार्टीका सबै साथीको उत्साहपूर्ण सहभागिता आवश्यक पर्छ, उनले भनेका छन् । कोइरालाले सभापतिको काम, कर्तव्य र अधिकार पार्टीको आदर्श, सिद्धान्त र मर्यादालाई उच्च राख्न केन्द्रित हुनुपर्नेमा जोड दिएका छन् । देशमा सबै राजनीतिक पार्टी र आमनागरिकसामु कांग्रेसको सञ्चालन पद्धतिलाई अनुकरणीय रूपमा कायम राख्नु हामी सबैको कर्तव्य हो, उनले भनेका छन् ।"
आफ्नै उत्पादन,शब्द तस्बिर ः बिजु महर्जनकान्तिपुर
दुर्गममा अझै कुपोषण,"(हेटौंडा) तौल साढे २ केजी उमेर दुई वर्ष पूरानाम सुमन चेपाङमकवानपुरको दुर्गम कैलाश गाउँपालिका४ लिक्चेका सुमनको सामान्य चिनारी हो यो । असामान्य रूपमा उनको भुँडी ठूलो छ । तिघ्राको मासु मुजा परेको देखिन्छ । गाला ख्याउटे छ । आइतरामसीतामायाका चौथो सन्तान हुन् उनी । तर उनलाई एकपटक पनि बालभिटा खुवाइएको छैन । उनीमात्र होइन दाइ र दिदीको स्वास्थ्य अवस्था पनि त्यति राम्रो छैन । उनीहरूले पनि बालभिटा चाखेका छैनन् । सीतामाया सुत्केरी हुन स्वास्थ्य चौकीमा कहिल्यै पुगिनन् । व्यथा लागेपछि घरमा नै झारफुक गरेर असुरक्षित ढंगले सन्तान जन्माइन् । २३ वर्षीया उनको पेटमा ६ महिनाको गर्भ छ । अब तीन महिनापछि पाँचौं सन्तानकी आमा बन्नेछिन् । उनले एकपटक पनि गर्भ जाँच गरेकी छैनन् । जाँच्नुपर्छ भनेर उनलाई जानकारी पनि छैन । स्वास्थ्य चौकी वा अस्पतालमा सुत्केरी भए भत्ता पाइन्छ भन्नेसमेत उनलाई पत्तो छैन ।कैलाश२ लिक्चेकै २२ वर्षीया मंगलीमाया चेपाङको पेटमा बच्चा छ । केही दिन आयोजित स्वास्थ्य शिविरमा १३ महिने छोरीलाई लिएर आएकी उनले पहिलोपटक गर्भ परीक्षण गराइन् । छोरी भने कडा कुपोषणले ग्रस्त छिन् । तीनटै छोरी घरमै जन्माको हुँ, उनले भनिन्, १६ वर्षमा बिहे भयो, साढे १७ हुँदा पहिलो छोरी जन्मियो ।सीतामाया र मंगलीमायामात्र होइन अधिकांश चेपाङ महिलालाई गर्भ परीक्षण गराउनुपर्छ भन्नेबारे थाहा नभएको स्वास्थ्य शाखाका संयोजक श्याम महतोले बताए । उनीहरूका सन्तान कुपोषणले ग्रसित छन् । उक्त वडामा स्वास्थ्य चौकी छैन । गाउँपालिकाको केन्द्रमा भएको स्वास्थ्य संस्थामा पुग्न तीन घन्टा हिँड्नुपर्छ ।कैलाश गाउँपालिकामा गत आर्थिक वर्षमा एक हजार ८ सय २० बालबालिकामा बालभिटा पुर्याउने लक्ष्य लिइएकोमा पहिलोपटक ३ सय ५० जनाले मात्रै लगेको गाउँपालिकाको स्वास्थ्य शाखाले जनाएको छ । कैलाशमात्र होइन राक्सिराङ गाउँपालिका अधिकांश बालबालिका कुपोषणको सिकार बनेका छन् । राक्सिराङमा गत आवमा एक हजार ८ सय ३० बालबालिकालाई बालभिटा खुवाउने लक्ष्य राखिएकोमा साढे ३ सय अभिभावकले मात्र बालभिटा लगेका थिए । बच्चाले खान मन नगरेको भन्दै दोस्रो र तेस्रोपटक कसैले पनि नलगेको स्वास्थ्य प्रमुख विजय कापरीले बताए । गाउँमा बच्चाबच्ची कुपोषणले ग्रसित छन् तर बालभिटा खुवाउँदैनन्, उनले भने, पोषणयुक्त खाने कुरा छैन, कुपोषित हुनबाट जोगाउन बालभिटा पनि खुवाउँदैनन् । सुगम बन्दै गरेको थाहा नगरपालिकाले गत आवमा नगरभित्रका एक हजार ३ सय ३२ बालबालिकालाई बालभिटा खुवाउने लक्ष्य राखेकोमा पहिलोपटक ५ सय ५८ जनाले मात्र लगेको स्वास्थ्य शाखा प्रमुख मेघराज बलामीले जानकारी दिए । मकवानपुरको स्थानीय तहमा लक्ष्य र तथ्यांकअनुसार बालभिटा खाने बालबालिकाको संख्या ज्यादै न्यून छ । बरु खपत नभएर म्याद नाघेर नष्ट गर्नुपरेको स्वास्थ्यकर्मीहरूले बताए । जन्मेको ६ महिनादेखि दुई वर्षमुनिका बालबालिकालाई कुपोषण र श्वासप्रश्वासको समस्याबाट बचाउन र फुर्तिलो राख्न बालभिटा खुवाउने गरिन्छ । पोषण तथा एकीकृत बालरोग व्यवस्थापनअन्तर्गत बालभिटा कार्यक्रमअनुसार प्रत्येक स्थानीय तहले बालभिटा निःशुल्क रूपमा उपलब्ध गराउँदै आइरहेको छ । बच्चा जन्मेको ६ महिनादेखि ११ महिनासम्म, १२ महिनादेखि १७ महिनासम्म र १८ महिनादेखि २३ महिनासम्मलाई हुने गरी तीनपटक बालभिटा वितरण गर्ने गरिएको छ ।"
प्रदेशसभा अनिश्चित,"मकवानपुर (कास) कोरोना भाइरस (कोभिड१९) को प्रभाव वाग्मती प्रदेशसभामा समेत देखिएको छ । संघीय सरकारले कोरोना संक्रमणको जोखिमलाई न्यूनीकरण गर्न सार्वजनिक कार्यक्रममा रोक लगाएपछि वाग्मती प्रदेशसभाको बैठक अनिश्चित बनेको हो । यसै हप्ता प्रदेशसभाको बैठक बोलाउने तयारी भएको थियो । तर, कोरोनाको कारण त्यो सम्भव भएन । प्रदेशसभामा प्रतिनिधित्व गर्ने दलहरूसँग समन्वय भइरहेको छ, वाग्मती प्रदेशका सभामुख सानुकुमार श्रेष्ठले भने, सोहीअनुसार बैठक डाकिनेछ । विभिन्न समितिमा आएका विधेयकमाथि दफाबार छलफल टुंगिएपछि मात्र बैठक आह्वान गरिने उनले बताए । प्रदेशसभाअन्तर्गत दुई समितिमा तीन वटा विधेयक दफावार छलफलका लागि प्रदेशसभाले पठाएको छ । तीन वटा समिति बिजनेसविहीन अवस्थामा छन् । हाल प्रदेश मामिला समितिमा अन्तरप्रदेश बासिन्दाको समान सुरक्षा, व्यवहार र सुविधा सम्बन्धमा व्यवस्था गर्न बनेको विधेयक२०७६ र प्रदेशभित्र सुशासनको प्रत्याभूति गर्ने सम्बन्धमा व्यवस्था गर्न बनेको विधेयक२०७६ रहेको छ भने शिक्षा स्वास्थ्य तथा कृषि समितिमा युवा परिषद् विधेयक२०७६ दफावार छलफलका लागि पठाइएको छ ।"
कर्मचारी अख्तियारकोनियन्त्रणमा,धादिङ (कास) अख्तियार दुरुपयोग अनुसन्धान आयोगको टोलीले शुक्रबार धादिङ मालपोत कार्यालयबाट दुई जनालाई पक्राउ गरेको छ । ११ बजे पुगेको टोलीले जग्गा रजिस्ट्रेसन फाँटमा करार सेवामा नियुक्त नीलकण्ठ नगरपालिका३ का सूर्य अधिकारी र भूसेवा केन्द्रका लेखापढी व्यवसायी कान्छोनारायण श्रेष्ठलाई पक्राउ गरेको हो । सहकारीको जग्गा फुकुवासम्बन्धी फाइल मिलाउन घुस मागेपछि लेखापढी व्यवसायी श्रेष्ठमार्फत अधिकारीले १७ हजार ५ सय नगद बुझेका थिए । नियन्त्रणमा लिइएका दुवैलाई काठमाडौं लगिएको छ ।
पक्राउ परेका सबै रिहा,"रामेछाप (कास) लिखु १ जलविद्युत् आयोजनासँगको विवादमा उमाकुण्ड१ गुम्देलबाट बुधबार पक्राउ परेका पाँच जनालाई प्रहरीले रिहा गरेको छ । प्रमुख जिल्ला अधिकारी रुद्रादेवी शर्माको अध्यक्षतामा सबेको बैठकमा जलविद्युत् आयोजना, गाउँपालिकाका प्रतिनिधि र स्थानीयबीच सहमति भएपछि सबैलाई रिहा गरिएको हो । आयोजनामा तोडफोड गरेको आरोपमा उनीहरू पक्राउ परेका थिए । बिहीबार भएको छलफलमा आयोजनाले स्थानीयका जायज मागलाई सम्बोधन गर्ने, मुआब्जालगायत विषय टुंगो लगाउने, आयोजनामा रोजगारीको अवसर दिइने, स्थानीयले आयोजना सञ्चालनमा सहयोग गर्ने विषयमा सहमति भएको थियो । दुगड समूहको लगानीमा जलविद्युत् आयोजना बनिरहेको हो ।"
छोराको शव कुरिरहेकी आमा,"(भक्तपुर)  हान उठेपछि तस्बिरमा छोरोको हँसिलो अनुहार हेर्छिन् । राति सुत्नुअघि त्यही फोटो नियालेर सिरानी नजिकै राख्छिन् । यताउता कोल्टो फेरेर निदाउन खोज्छिन् । निद्रा लाग्दैन । सरस्वती खड्का (६५) लाई यस्तो छटपटी भएको दुई महिना भयो । चीनमा छोरो बितेको खबर पाएयता उनका आँखा ओभाना छैनन् । आमा उठ्नु भो, खाना खानु भो ? सन्चोबिसन्चो के छ ? भनेर फोनमा सोधिरहन्थ्यो, दोलखा शैलुङ गाउँपालिका३ काटाकुटीकी सरस्वतीले मसिनो स्वरमा भनिन्, अब कसले सोध्छ त्यसरी ? बल्लबल्ल निदाउँछु, सपनामा पनि खै किन हो, आउँदैन । सद्गत गर्न पाए आउँथ्यो कि ।गत माघ ४ गते राति चीनको हुबेई प्रान्तस्थित वुहानमा उनका ४० वर्षीय छोरा पुष्करको निधन भयो । भोलिपल्ट परिवारले यो दुखद खबर पाए । तर अहिलेसम्म न उनको पोस्टमार्टम भएको छ, न शव नेपाल ल्याउने सुरसार नै । शवको प्रतीक्षामा रहेकी आमा सरस्वती भगवान्को नाम जप्दै फ्रेममा राखिएको फोटो नियाल्छिन् । अर्को वर्ष आउँछु, गाउँमै केही व्यवसाय गरेर सँगै बसौंला है आमा भन्थ्यो, आँसु पुछ्दै उनले भनिन्, सँगै बस्ने र भेट्ने त लेखान्तमै रहेनछ । जसरी पनि चाँडो छोराको शव ल्याइदिन उनले सरकारसँग गुहारिन्, जिउँदो भेट्न नपाए पनि छोराको सद्गत गर्ने इच्छा छ, छिटो शव ल्याइदिनुपर्यो । २४ वर्षकै उमेरमा सरस्वतीले श्रीमान् गुमाइन् । दुई छोरीहरू बालखामै बिते । श्रीमान्को निधन हुँदा पाँच वर्षका पुष्कर र डेढ वर्षकी छोरी सन्तोषीलाई सरस्वतीले गाउँमै मेलापात गरेर हुर्काइन् । खर्च धान्न नसक्दा इच्छा भए पनि पढाउन सकिनन् । १५ वर्षको उमेरमा सात कक्षाको पढाइ छोडेर पुष्कर दोलखाबाट काठमाडौं आए । पहिले बेइजिङमा होटेलमा काम गर्नुहुन्थ्यो, वुहान जानुभएको चार वर्ष भयो, बहिनी सन्तोषी कार्कीले भनिन्, दुईदुई वर्षमा घर आउनेजाने गर्नुहुन्थ्यो । अन्तिमपटक पोहोर फागुन १७ गते फर्किनुभएको हो । २०७२ को भूकम्पपछि दुईपटक नेपाल आएका पुष्करले ढलेको गाउँको घर ठड्याए । भक्तपुरको सूर्यविनायक नगरपालिका७ दधिकोटमा तीन आना जग्गा किने । नक्सा पासको प्रक्रिया सकाए, र चीन फर्किए । विवाहित भए पनि मलाई भाइलाई जस्तै व्यवहार गर्नुहुन्थ्यो, विश्वासले खर्च पठाउनुहुन्थ्यो, उनले भनिन्, त्यही पैसाले दधिकोटमा घर बनायौं, बस्यौं । सन्तोषीले दाइको छोरालाई पढाउने, हुर्काउने जिम्मेवारी निर्वाह गरिरहेकी छन् । घर बनाएको ऋण तिरिसकेको छैन, केही वर्ष चीनमा बसेर ऋण तिरिसक्छु भन्नुहुन्थ्यो, उनले भनिन्, सपना त अब अधुरै रह्यो, वर्षौं विदेशमा गरेको महेनतले बनाएको घरमा आफू बस्न पाउनुभएन । पुष्करकी श्रीमती रीता खड्का दोलखामै सासूसँगै घर सम्हालेर बस्छिन् । श्रीमान्को निधनले विक्षिप्त उनी केही दिन दधिकोट बसेर पुनः उतै फर्केकी छन् । कोरोना भाइरस (कोभिड१९) को उद्गमस्थल वुहानमा कार्यरत पुष्करलाई परिवारले भनिरहन्थे, केयर गर्नु, भीडभाडमा नजानु, बाहिरफेर नखानु । उनी अहिले समस्या छैन, सब ठिकठाक छ भन्ने जवाफ दिन्थे । दाइलाई कोरोना भाइरसबाट जोगिनुभन्दा तिमेरु चिन्ता नलेऊ, यहाँ म ठिक छु भन्नुहुन्थ्यो, बहिनी सन्तोषीले सुनाइन् । उनका अनुसार पुष्कर आफन्त र छरछिमेकका प्रिय थिए । भान्जाभान्जी र केटाकेटीहरूको अत्ति नै ख्याल गर्नुहुन्थ्यो, उनले भनिन्, अब त ती दिन सम्झना मात्रै रह्यो ।घटना भएको केही दिनअघि पुष्करसँग घरबाटै भुटेर लगेको मकै खाँदै आमा, छोरा, बहिनी, भान्जाभान्जीसँग भिडियो च्याट भएको थियो । पुस १ गते दधिकोट आइपुगेकी आमासँग माघ ४ गतेसम्म कुराकानी गरेका थिए । दिनहुँ घन्टौंसम्म कुरा हुन्थ्यो, अन्तिम दिन सन्चो नभएजस्तो गर्यो, आराम गर्नु भोलि कुरा गरौंला भनें, आमा सरस्वतीले भनिन्, अल्छी जस्तो देखिन्थ्यो, कामले थाकेको होला भनेर आराम गर् भनेको थिएँ, त्यही बोली नै अन्तिम रहेछ । दिनहुँजसो फोन गर्थे पुष्कर । फोनको प्रतीक्षामा बसेको परिवार भोलिपल्ट कुनै खबर नआएपछि अत्तालिए । बिहानभर फोन कुर्यौं, आएन, सन्तोषीले भनिन्, कतै व्यस्त हुनुभयो होला भन्ठान्यौं, र काममा लाग्यौं । तर, राति नै दाइले हामीलाई सधैंका लागि छाडेर जानुभएको रहेछ । वुहानस्थित आफ्नै कोठामा मृत्यु भएका खड्काको पोस्टमार्टम भएको छैन । शव वुहानकै वुछाङस्थित शवगृहमा राखिएको उनका आफन्त धनबहादुर कार्कीले बताए । कोरोना भाइरसका कारण शव नेपाल ल्याउन समस्या भएको आफन्तको गुनासो छ । कोरोना भाइरसका कारण वुहानका सबैजसो क्षेत्र बन्द छ, शव फर्काउन बेइजिङस्थित नेपाली दूतावासले समस्या भइरहेको बताउँदै आएको छ, उनले भने । राति खाना खाएर सुतेका पुष्कर बिहान नब्युँझिएपछि साथीभाइले अस्पताल पुर्याएका थिए । तर, चिकित्सकले मृत्यु भएको घोषणा गरे । बहिनी सन्तोषीका अनुसार उनको हृदयाघातका कारण मृत्यु भएको हो । १२ वर्षदेखि चीनमा रहेका पुष्कर वुहानस्थित एक भारतीय रेस्टुरेन्टमा काम गर्थे ।"
पशुपतिको भान्सा सुधार,"काठमाडौं (कास) भण्डारीहरूको विरोधपछि पशुपति क्षेत्र विकास कोषले भान्सामा सुधार गरेको छ । पशुपतिनाथलाई भाग लगाउने चामलमा किरा परेको र दूषित पानी प्रयोग गरिएको भन्दै उनीहरूले आन्दोलन सुरु गरेका छन् । यसबारे कान्तिपुरले समाचार प्रकाशन गरेको थियो । पशुपतिलाई दिनहुँ दिइने दाल, भात, तरकारीलगायतका परिकार पालो बस्ने भण्डारीले खानुपर्छ । कोषका सांस्कृतिक महाशाखा प्रमुख प्रेमहरि ढुंगानाले ठेकेदारलाई गुणस्तरीय चामलमात्र उपलब्ध गराउन निर्देशन दिएको बताए । भान्छेलाई राम्रो चामल मात्र बुझेर लिनु भनेका छौं, उनले भने, अब भान्सामा राम्रो चामल पाक्छ । पशुपतिनाथलाई बासमती र मनसुली चामलको भोग खुवाउनुपर्ने व्यवस्था भए पनि कोषले सामान आपूर्ति गर्ने ठेक्का दिएका ठेकेदारले सडेको, किरा परेको चामल खुवाएको गुनासो भण्डारीले गरेका थिए । आन्तरिक व्यवस्थापनमा कोषले लापरबाही गरेको भन्दै भण्डारीहरू आन्दोलनमा उत्रिएका छन् । कोषलाई दबाब दिन पशुपतिनाथको ढोका बिहान एक घन्टा ढिला खोलेर सांकेतिक विरोध सुरु गरेको भण्डारी केदारमान भण्डारीले बताए । बिहान ४ बजे खोल्नुपर्ने भए पनि हिजोआज ५ बजेमात्र खोल्न थालिएको छ । नुहाउने ठाउँ, शौचालय, सुत्ने ठाउँको अभाव भएको भन्दै भण्डारीले असन्तुष्टि जनाएका छन् ।"
बदलिन बाँकी समाज,मन्जु यादवयादव प्रदेश २ की प्रदेशसभा सदस्य हुन् ।
बाइसौं शताब्दीका महिलाहरू !,"बिसौँ शताब्दीमा पुरुषत्व वा पुरुष गुणहरूले विश्वलाई नराम्ररी हल्लायो । सफलता हात पार्न पुरुष नै भएर जन्मनुपर्थ्यो । जैविक रूपमा फरक अर्थात् नारी भएर जन्मेकाहरूले पनि अघि बढ्न पुरुषकै गुण ल्याउनुपर्ने अवस्था थियो । एक्काइसौँ शताब्दीको एक चौथाइ समय व्यतीत हुनलाग्दा सम्भवतः पितृसत्ताबाट निर्देशित समाजको अन्त्यमा हिँडिरहेका छौँ, हामी । आशा गर्न सकिन्छ, २२ औं शताब्दी विलकुलै फरक हुनेछ । महिलाहरूको शताब्दी बन्नेछ, त्यो । किनकि हामीले विश्व परिवेशमा र हाम्रो आफ्नै समाजमा पुरुषहरूको होल्ड गुमिरहेको पाएका छौं । पुरुषजन्य गुणहरूले मात्र सफलता चुम्न नसकिने अवस्था देखेका छौँ । अमेरिकी पत्रकार हाना रोजिनको सन् २०१४ मा प्रकाशित पुस्तक दि एन्ड अफ मेन ः एन्ड द राइज अफ वोमेन मा दाबी गरेजस्तै महिलाहरूको निम्ति उदाउँदो समय छ, अहिले । महाशक्ति राष्ट्र अमेरिकामा सभामुख न्यान्सी पलोसीले शक्तिशाली राष्ट्रपति डोनाल्ड ट्रम्पलाई थर्काइरहेकी छन् । त्यसो त यसअघि नै पुरुषहरूलाई उछिनेर हिलारी क्लिन्टन विश्वको अगुवाइ गर्न तम्सिएकी थिइन् । कुनै समयको साम्राज्यवादी बेलायतले कठोर महिला नेताहरूको शासन अनुभव गरिसकेको छ । आधुनिक विज्ञानको जननी मानिने जर्मनीमा आइरन लेडी एन्जेला मर्केलले तेस्रोपटक शासन गरिरहेकी छन् । दक्षिण एसिया त महिलाहरू नेतृत्वमा स्थापित हुने उर्वर ठाउँ नै मानिन्छ । पिता र पतिको विरासत धान्ने क्रममा नै किन नहोस्, यस भूमिमा दर्जनौँ महिलाहरूले राष्ट्र प्रमुख र सरकार प्रमुख भएर मुलुक हाँकिसकेका छन् । महिलाको राजनीतिक सहभागितामा नेपालको स्थान पनि उत्तिकै उच्च छ । कुनै समय नेता पत्नी र दुई छोरीकी समर्पणवादी आमाको परिचयमा सीमित विद्या भण्डारी सेरेमोनियल नै सही राष्ट्र प्रमुख बनेकी छिन् । खासमा संविधानले प्रदान गरेको पोटेन्सियल शक्तिभन्दा राष्ट्रपति भण्डारीले प्रयोग गरिरहेको एक्चुयल शक्ति सघन देखिएको छ । पूर्व लडाकु ओन्सरी घर्ती मगरले संसदको पहिलो महिला सभामुख बनेर इतिहास रचिसकेकी छन् । पहिलो महिला प्रधान न्यायाधीश सुशीला कार्कीको कार्यकाल अदम्य साहसले भरिएको थियो । जुन इतिहासमा मानक बनेर अङ्कित हुनेछ । हो, केही थान महिला शक्ति र पदमा पुग्दा महिलाको समग्र विकासमा के कस्तो प्रभाव पर्यो भन्ने अनुसन्धान र अध्ययन बाँकी नै छ । महिला नेतृत्वको नयाँ परिचय र प्राप्त उपलब्धिले नेपाललाई पनि अब पितृसत्ताको घेराबाट बाहिर निकाल्ने सङ्केत गरेको छ । बरु ढल्दै गरेको पितृसत्तालाई पुरातन सोचबाट हेर्ने र गाली गर्ने सोचमा भने परिवर्तन जरुरी छ । हाम्रा नेता को हुन् भन्ने बारेमा नेपाली समाजमा पुरातनवादी र एकाङ्की सोच हावी छ । हामीले नेताको परिभाषाभित्र राजनीतिक क्षेत्रका उदाउँदा व्यक्तिलाई मात्र राख्ने गरेका छौँ । विकसित देशमा नेता राजनीतिक क्षेत्रबाट मात्र चुनिने होइनन् भन्ने मान्यता स्थापित भइसकेको छ । नेता राजनीति लगायत समाजका विभिन्न क्षेत्रबाट छानिन्छन्, जसले समाज परिवर्तन र रूपान्तरणलाई सार्थक योगदान पुर्याएको छ । अहिले राजनीतिमा जस्तै प्रशासनिक संयन्त्र, प्राज्ञिक संस्था र व्यापारव्यवसायमा पनि विश्वभरि नै महिलाहरूको उपस्थिति बाक्लिँदैछ । युरोप र अमेरिका लगायत विकसित देशहरूमा विद्यालय तथा कलेज ग्राजुएसन गर्ने पुरुषको भन्दा महिलाको संख्या बढी हुँदै गएको छ । नेपालमा पनि शैक्षिक संस्थाहरूमा महिलाको संख्यात्मक र गुणात्मक उपस्थितिले पुरुषलाई कडा टक्कर दिइरहेको छ । निजी र सार्वजनिक दुवैमा महिला रोजगारीको अवस्था पनि बढ्दै गएको छ । यसरी द्रुतगतिमा भइरहेको महिलाहरूको क्षमता अभिवृद्धि र गुणात्मक सुधारले २२ औं शताब्दी महिलाको शताब्दी बन्नेछ भन्न सकिन्छ ।विश्वमा भइरहेको विज्ञान र प्रविधिको चमत्कार, सूचना र सञ्चारको क्षेत्रमा भइरहेको अभूतपूर्व क्रान्ति र विकासोन्मुख देशमा समेत तीव्र रूपमा भइरहेको सांस्कृतिकसामाजिक रूपान्तरणलाई आधार मान्ने हो भने आगामी भविष्य महिलाको निम्ति अझ बढी अनुकूल बन्दै गएको देखिन्छ । विगतमा अनिवार्य मासिक चक्र र अनियन्त्रित गर्भधारणका कारण महिलालाई कमजोर बनाएको थियो । स्थायी र अस्थायी परिवार नियोजनका साधनहरूको सहज पहुँचले सन्तान महिलाको इच्छामा निर्भर गराइदिएको धेरै भइसकेको छ । महिलालाई जैविक रूपमा नै कमजोर भनी बलको काम गर्न नसक्ने ठानिएको थियो । विश्व परिवेशमा आविष्कार भएका नयाँ नयाँ उपकरणहरूले मानव जीवनमा बलको प्रयोग कम हुँदै गएकाले महिलाहरूको पुरुषमाथिको परनिर्भरतामा ह्वात्तै कमी आएको छ । युरोप र अमेरिकाजस्ता उत्तरऔद्योगिक युगमा रमाइरहेका देशमा मात्र होइन, नेपालजस्तो औद्योगीकरण उन्मुख देशमा पनि सन्तानको लालनपालन र समग्र केयरिङमा बाबुको संलग्नता अनिवार्यजस्तै भएको छ । यसले घरभित्र र बाहिरको काम महिला र पुरुष दुवैमा विभाजित भई लैङ्गिक समानता र सन्तुलन कायम गर्न मद्दत गरेको छ । सम्भवतः अब महिलालाई कम आँकेर वा महिलाको क्षमतामा प्रश्नचिन्ह लगाएर कुनै पुरुष सफल भइरहन सक्दैन । लैङ्गिक समानताको चेतना नभएको पुरुष जतिसुकै क्षमतावान भए पनि सफलताको शिखरमा टिकिरहन सक्दैन । लैङ्गिक समानताको यो उचाइ प्राप्त गर्न विभिन्न समयमा भएका महिलावादी आन्दोलनको मुख्य भूमिका छ । पश्चिमा जगतमा उन्नाइसौँ र बिसौँ शताब्दीको प्रारम्भमा महिलावादको पहिलो लहर चल्यो । जसले महिलाको मताधिकार लगायतका राजनीतिक अधिकार स्थापित गरायो । सन् १९६० देखि सन् १९७० सम्म चलेको महिलावादको दोस्रो लहरले महिलाको समान कानुनी, सामाजिक र पेसागत अधिकारको वकालत गर्यो । अमेरिकी लेखक बेटी फ्रिडानले सन् १९६३ मा लेखेको पुस्तक दि फेमिनिन मिस्टिक नै महिलावादको दोस्रो लहरको आधारशिला मानिन्छ । सन् १९५० को दशकसम्म अमेरिकामा विवाह घरपरिवार र मातृत्वले महिलालाई सन्तुष्टि दिलाउँछ र पूर्णता प्रदान गर्छ भन्ने मान्यता थियो । फ्रिडानको पुस्तकले भौतिक सम्पन्नता प्राप्त गृहिणी महिलाहरूको चरम बेखुसीलाई उजागर गर्यो । सन् १९९० मा चलेको तेस्रो लहरले महिलावादको दोस्रो लहरको आलोचना गर्दै त्यसलाई निरन्तरता पनि दियो । महिलावादको दोस्रो लहरले मध्यमवर्गीय गोरा जातिका महिलाको दृष्टिकोणलाई मात्र मुखरित गरेको आरोप लगाउँदै यसले नयाँ आयाम थपेको छ । सन् १९९१ मा भएको यौन दुर्व्यवहारको प्रतिकारसँगै महिलावादको तेस्रो लहर फैलिएको देखिन्छ । सम्भवतः यतिबेला विश्वमा महिलावादको चौथो लहर फैलिरहेको छ, जसको इपिसेन्टर बनेका छन्, तेस्रो विश्वका गरिब र अविकसित राष्ट्रहरू । ऐतिहासिक रूपमा आर्थिक, सामाजिक र सांस्कृतिक उत्पीडन भोगेका महिलाहरूलाई ग्लोबलाइजेसन र प्रविधि तथा सामाजिक सञ्जालको क्रान्तिले जागरुक बनाइदिएको छ । लैङ्गिक मुद्दामा केन्द्रित अनलाइन मुभमेन्ट, मी टू अभियान आदिलाई उदाहरण मान्न सकिन्छ । इन्टरनेट प्रविधि र सामाजिक सञ्जालको उपस्थितिले महिलाहरूको आवाज बुलन्द पार्न निकै ठूलो मद्दत पुगेको छ । यति हुँदाहुँदै पनि महिलावादको सैद्धान्तिक र व्यावहारिक पक्ष दुवै विवाद र आलोचनारहित छैन । र कानुनी अधिकार जति स्पष्ट थियो, सामाजिकसांस्कृतिक अधिकार त्यति नै अस्पष्ट र जटिल देखिएको छ । सकारात्मक सोचले विश्लेषण गर्यौं भने समाज रूपान्तरण भएका सयौँ उदाहरण हाम्रै घरपरिवारभित्र र समाजमा देख्नेछौं । अनि देखिरहेका छौं, राजनीतिमा र कार्यक्षेत्रमा । नेपालका विद्यालयमा छात्राहरूको संख्यात्मक उपस्थितिमात्र बाक्लिँदै गएको छैन, गुणस्तरमा पनि लामो जम्प गरेका छन् । त्यसले प्रस्ट पार्छ, अबका किशोरीहरू घरपरिवार र मातृत्वमा सीमित हुनका निम्ति हुर्किरहेका छैनन् । उनीहरू सपना सजाउँदै अघि बढिरहेका छन् । विवाह संस्था र यसको पद्धतिमा परिवर्तन आएको देखिन्छ । दुई दशक अघिसम्म सामान्यजस्तो लाग्ने केटा हेर्न आउँदा मेकअप र राम्रो पहिरनमा सजिएर बस्ने उपक्रम करिबकरिब सकिएको छ । विवाहमा केटीको पनि निर्णायक भूमिका देखिनुलाई परिवर्तन मान्नुपर्ने हुन्छ । अविवाहित रहने बढ्दो प्रचलन, ढिलो विवाह र एक सन्तानमा सीमित रहने प्रवृत्ति तथा प्रौढ अवस्थामा बढ्दै गएको सम्बन्धविच्छेदको कारण महिलामा बढ्दो आत्मविश्वास नै हो । विगतमा छोरा नजन्माउने महिलाको भविष्य अन्धकार नै मानिन्थ्यो । अहिले एउटैमात्र छोरी भए पनि उसको अंश र वंशमाथि कसैले प्रश्न गर्दैनगर्न सक्दैन । कानुनी सुधार र सामाजिक रूपान्तरणको परिणाम हो यो । सन् १९९० को सुरुतिर विवाह गरेका जोडीहरू यतिबेला वैवाहिक र उमेरका हिसाबले प्रौढ अवस्थामा ढल्किरहेका छन् । त्यही पुस्ताका महिलामा परिचय र अधिकारको लडाइँ युवा पुस्तामा भन्दा चर्को छ । सहरमा अध्ययन गर्यौं भने ४५ वर्ष उमेर ढल्किएकाहरू पेसा र व्यवसायमा प्रवेश गरिरहेका देखिन्छन् ।विभिन्न देशका विश्वविद्यालयका पढाइहरूमा दुइटा यस्तो अवस्था छ, जहाँ दक्षिण एसिया उदाहरणका रूपमा प्रस्तुत गरिन्छ । जति बेला गरिबी र अर्थतन्त्रको विषय आउँछ, यो क्षेत्र विश्वका तमाम गरिबहरूको राजधानी भनी पढाइन्छ । अर्कोचाहिँ वोमेन लिडरसिपको अन्तर्राष्ट्रिय पाठ्यक्रमहरूमा जब विश्व हाँक्ने महिलाहरूको कुरा उठ्छ, तब त्यहाँ दक्षिण एसियाको पनि नाम आउँछ । आशा गरौं, एक्काइसौं शताब्दीको अन्त्यसम्ममा नेपाल लगायत विश्वभरि नै लैङ्गिक समानताको लडाइँ अन्त्य हुनेछ । बाइसौं शताब्दी महिलापुरुष समानताको शताब्दी बन्नेछ । शैक्षिक, प्रशासनिक र राजनीतिक नेतृत्व महिलाको हातमा हुनेछ ।"
प्रधानमन्त्रीलाई सहज जनतालाई सकस,धिरेन्द्र सिनालट्वीटर :
वँ वँ गचि तितिये,"अन्त्यमा,कोरोना भाइरसको आतंक हामीकहाँ पनि पुगिसकेको छ । तर नेपालीहरूलाई यसबाट कुनै पनि प्रकारको खतरा छैन । खास गरेर नेपालका साहित्यकारहरू कोरोना भाइरसबाट सम्पूर्णतः मुक्त रहेका छन् । अझ हाम्रा प्रगतिशील कवि, कथाकार, समालोचक, निबन्धकार, उपन्यासकार आदिलाई त यसले अलिकति पनि स्पर्श गर्न सक्दैन । किनभने वर्तमान कम्युनिस्ट नामधारी सरकारबाट प्राज्ञमा डाइरेक्ट नियुक्त नेपाल प्रज्ञा प्रतिष्ठानका उपकुलपति जगमान गुरुङले यसको विशेष मान्त्रिक उपाय सुझाएका छन् । र सोसल मिडियामा भाइरल कोरोनाद्रोही मन्त्र यस्तो छ ।ओम किच वँ वँगच तितिये स्वाहागच वँ वँ गचितितिये स्वाहा थ।"
नेपालमा नपाइएको बामपुड्के बँदेल,"नेपालमा फेला परेनसुनसरीको चारकोसे झाडी नजिकका बुढापाकाले सालको जंगलमा २०२०२५ सालसम्म अति साना बामपुड्के बँदेल पाइन्थ्यो भन्ने बताउँछन् । सन् १९६४, १९७८७९ र १९८४ मा पिग्मी हग नेपालमा पनि पाइन्छ कि भनेर होर्मेल इन्स्टिच्युट र युनिभर्सिटी अफ इष्ट एन्जिलिया को टोलीले व्यापक रूपमा सर्भे गरेको थियो । तर, तीनै पटकको सर्भेमा नेपालमा पिग्मी हग फेला पर्न सकेन । यसको अस्तित्व रहेको कुनै संकेत पनि फेला परेन । भारतमा वन्यजन्तु संरक्षण सम्बन्धी ऐन सन् १९७३ मा जारी भयो । त्यसबेला भारतमा पिग्मी हग रिडिस्कोभर भइसकेको थियो । त्यसैले भारतमा पिग्मी हग एक संरक्षित वन्यजन्तुका रूपमा सूचीकृत भयो । नेपालमा पनि यही साल राष्ट्रिय निकुञ्ज तथा वन्यजन्तु संरक्षण ऐन जारी भयो । ऐनको अनुसूची १ मा पिग्मी हगसहित जम्मा २७ प्रजाति स्तनधारी वन्यजन्तुलाई नेपालको संरक्षित वन्यजन्तुका रूपमा सूचीकृत गरिएको छ । भारतमा पिग्मी हग संरक्षित वन्यजन्तु थियो । त्यसैले नेपालमा पनि पिग्मी हगलाई संरक्षित वन्यजन्तुका रूपमा सूचीकृत गरियो । भारतको सिको गरेर पिग्मी हगलाई संरक्षित वन्यजन्तुका त बनाइयो, तर यसबारे सरकारले अहिलेसम्म न सर्भे नै गरेको छ, न त यसलाई वन्यजन्तु संरक्षण ऐनबाट हटाएको छ । ऐन पटकपटक परिमार्जन भइसकेको छ । तर, पिग्मी हग नेपालको संरक्षित वन्यजन्तु भनेर कायम नै राखिएको छ । विभागले हिजोका दिनमा पिग्मी हग बारेको तथ्यांक सच्याउनुपर्छ ।"
"हलमा संकट, सुटिङ निरन्तर","(काठमाडौ)  शुक्रबारबाट प्रदर्शित ब्लडसट र अंग्रेजी मिडियम को व्यापार नेपाली बजारमा नाजुक रह्यो । कोरोना भाइरस (कोभिड१९)को त्रासले रिलिजकै दिन पनि दर्शक यी फिल्मले नपाएका हुन् । जब कि दुवै प्रतीक्षित थिए । ब्लडसट मा हलिउडका चर्चित अभिनेता भिन डिजेलको अभिनय छ भने हिन्दी फिल्म अंग्रेजी मिडियम मा लोकप्रिय कलाकारहरू करिना कपुर र इरफान खान मुख्य भूमिकामा छन् । अघिल्लो शुक्रबारबाट रिलिज भएको बागी ३ ले नेपालमा आशातीत व्यापार गरेन । दरबारमार्गस्थित क्यूज सिनेमाज्का व्यवस्थापक राकेश श्रेष्ठका अनुसार डेढ सातादेखि नै हलमा दर्शकको आगमन घटेको छ । श्रेष्ठ भन्छन्, चल्ने अपेक्षा गरिएका फिल्मले पनि निराश बनाए । कोरोनाको डरले फिल्म हेर्ने चाहना हराउँदै गएजस्तो लाग्छ । यतिबेला हलमा आमा, थप्पड र द इनभिजिवल म्यान पनि चलिरहेका छन् । क्यूज सिनेमाज्, मल्टिप्लेक्स चेन क्यूएफक्ससहित राजधानीका अधिकांश हलले कोरोनाविरुद्ध सर्तकता अपनाइरहेका छन् । हलको टिकट काउन्टर र शौचालयमा स्यानिटाइजर राखिएको छ । हात धुनेबित्तिकै स्प्रेमार्फत सरसफाइ गरिन्छ । श्रेष्ठ भन्छन्, हामीले सक्दो सजकता र सुरक्षा विधि अपनाइरहेका छौं तर दर्शकलाई हलसम्म तान्न सकिएको छैन । सरकारले बिहीबार संक्रमणबाट जोगिन ठूलो संख्यामा मानिस भेला हुने सिनेमा हल, सभासमारोह, सामाजिक कार्य एवं मेलामहोत्सव सहभागी नहुन आह्वान गर्ने निर्णय गरेको थियो । यसको प्रभाव पनि हलमा देखिन थालिसकेको छ । एकातिर प्रदर्शनरत फिल्मकै हालत खराब छ, अर्कातिर रिलिज मिति तोकिएका फिल्म स्थगित भइरहेका छन् । यसले पनि दर्शकमा वितृष्णा पैदा भइरहेको हल सञ्चालक बताउँछन् । शुक्रबारबाट प्रदर्शन हुने भनिएको फिल्म म यस्तो गीत गाउँछु २ रोकियो । आउँदो शुक्रबार चल्ने नीरफूल अनिश्चित समयका लागि सरेको छ । अक्षयकुमार स्टारर प्रतीक्षित फिल्म सूर्यवंशी को प्रदर्शन स्थगित भएको छ । यो यस वर्षकै ठूलो फिल्ममध्ये एक हो । अंग्रेजी मिडियम पनि अन्तिम समयसम्म चल्नेनचल्ने निश्चित थिएन । बिहीबार राति नेपाल आएको थियो । श्रेष्ठका अनुसार रिलिजका क्रममा रहेका फिल्म रोकिँदा चलिरहेका फिल्ममा समेत असर पर्दो रहेछ । अहिले नै हल बन्द गर्नुपर्ने अवस्था आइसकेको छैन, श्रेष्ठले चिन्तित हुँदै भने, तर, नयाँ फिल्म रिलिज भएनन् भने त्यस्तो नहोला भन्न सकिन्न । पुरानो फिल्मले मात्र कति दिन धान्न सक्छ र ? भारतको नयाँदिल्लीमा हल, स्कुल, कलेज बन्द गरिएपछि हामीकहाँ पनि त्यसको प्रभाव परेको उनले बताए । हलवालाहरूको छाता संगठन नेपाल चलचित्र संघले भने तत्कालका लागि हल बन्द गर्नुपर्ने आवश्यकता नभएको बताउँदै आएको छ । हल ठप्पजस्तै भए पनि फिल्मको सुटिङ भने रोकिएको छैन । गत बिहीबारबाट दीपेन्द्र लामा निर्देशित फिल्म २ नम्बरी फ्लोरमा गएको छ । लामाका अनुसार पोखरा आसपासका क्षेत्रमा २५ दिन फिल्म खिचिने छ । पोखरामै अर्को फिल्म परदेशी २ को छायांकन भइरहेको छ । निर्माण पक्षका अनुसार पोखरापछि पाल्पा र काठमाडौंमा सुटिङ हुने छ । नारायण रायमाझी निर्देशित फिल्ममा केकी अधिकारी, प्रकाश सपुत, वर्षा शिवाकोटीलगायत कलाकारको अभिनय छ । त्यस्तै, ए मेरो हजुर ४ को पनि सुटिङ रोकिएन । कास्कीपछि फिल्म काठमाडौंमा खिचिँदै छ । मन परेसी र प्रेमपूजा पनि फ्लोरमा जाने तयारीमा छ । जब कि फिल्म निर्माताहरूको छाता संघठन निर्माता संघले फागुन २२ गते नै सुटिङ रोक्न अनुरोध गरेको थियो । सरकारले कोरोना संक्रमणबाट बच्न पारिवारिक जमघट, मेला, महोत्सवजस्ता कार्यक्रम सरिक नहुन र स्थगन गर्न आग्रह गरेपश्चात् संघले जारी गरेको विज्ञप्तिमा चलचित्रको छायांकन रोक्न अनुरोध गरेको थियो । तर, संघको यो निर्णयको फिल्मकर्मीले नै आलोचना गरिरहेका छन् । चलचित्र निर्माता संघ भनेको प्रशासनिक संयन्त्र होइन । यसमा सबै निर्माता सदस्य छैनन् । त्यसैले संघले भनेको मान्नैपर्छ भन्ने छैन, निर्देशक लामाले भने, फिल्म निर्माणसँग सम्बन्धित अन्य संघसंस्थासँग सल्लाह नगरी एकलकाँटे शैलीमा निर्णय गर्नु अपरिपक्वता हो । विज्ञप्ति जारी गर्नुअगाडि सुटिङ भइरहेका र जाने तयारीमा रहेका फिल्मका निर्मातासँग परामर्श गर्नुपर्ने उनको भनाइ छ । पाँचसात सय दर्शक जम्मा हुने सिनेमा हल बन्द गरिएको छैन, सुटिङ सेट त २५३० जना मात्र हुन्छ । हलको दाँजोमा सेटमा खतरा कम हुन्छ । अरू काम पनि निर्बाध भइरहेका छन्, लामाले भने ।"
कलाकार प्रमाणपत्र चाहियो,"(लमजुङ)  नेपाली लोकगीतका मूर्धन्य नाम हो बिमाकुमारी दुरा । जीवनमा अनेकन भोगाइबाट अघि बढेकी उनले सिंहदरबार र विमानस्थलमा अनेकन दुःख खेप्नुपरेको गुनासो गरिन् ।राष्ट्रिय लोक तथा दोहोरी गीत प्रतिष्ठान जिल्ला शाखाले बेंसीसहरमा बिहीबार १९ औं वार्षिकोत्सव मनाइरहँदा दुराले दुःख बिसाइन् । भनिन्, सिंहदरबार र विमानस्थलमा छिर्नै गाह्रो हुन्छ । हामी कलाकार हौं भनेर झगडा गर्ने कुरा पनि भएन । कलाकार भनिहाले पनि प्रमाणपत्र माग्छन् । हामीसँग छैन । नेपाली कलाकारको प्रमाणपत्र केही पनि हुँदैन ।विदेशी सिस्टममा हेर्ने हो भने उनीहरूलाई सरकारले सम्मान दिएको हुन्छ । नेपाली कलाकारको प्रमाण केही हुँदैन, उनले भनिन्, नेपालभित्र मात्रै हामी कलाकार हो भन्ने छ । नेपालभित्र कलाकार भए पनि सिंहदरबारभित्र जाँदा यति दुःख हुन्छ कि, हाम्रो प्रमाणपत्र केही पनि छैन । केले जाने त ? दोहोरी गीत प्रतिष्ठानचाहिँ अलिकति गम्भीर हुनुपर्ने लाग्छ मलाई । सिंहदरबारभित्र पस्दा कैयौंपटक उभिनुपरेको, जान नसकेको उनले सुनाइन् । म दुई वर्षअघि बेलायत गएको थिएँ । त्यहाँ एउटा भवनमा इन्डियादेखिका कलाकारको सबैको मूर्ति खडा छ । नेपालका कोही छैनन् । नारायणगोपाल, तारादेवीलाई सम्झिएँ । गोपाल योञ्जनहरूलाई सम्झिएँ, उनले भनिन् । कलाकारलाई प्रमाणपत्र चाहिन्छ भन्नेबारे एउटा व्यक्तिले गरेर केही नहुने बरु संसद्भित्र कुरा उठाइनुपर्ने उनले बताइन् । प्रमाणपत्र भएदेखि म पनि बिमाकुमारी दुरा हुँ भन्न पाउने उनको भनाइ थियो । लोक गायनका बादशाह भनेर चिनिने राजु परियारले अनेक संघर्ष गरेर कलाकार देश र नागरिकको सेवामा जुटे पनि राज्यले हेर्ने दृष्टिकोणमा सकारात्मक हुन नसकेको बताए । हामीले गर्ने भनेको देशका लागि हो । गाउने देशका लागि हो, देश चिनाउने हो, कुराकानीमा उनले भने, कलाकारको सम्मान हुन सकेको छैन । लोकसंस्कृति, लोकगीत र लोकभाकाको सम्मान हुन सकेको छैन । भेंडीखर्के साइँला (दीर्घराज अधिकारी) जस्ता ठाडोभाका गाएर जीवन समर्पण गर्ने कलाकारको संरक्षण, ठाडोभाका संरक्षण र सम्वर्द्धन हुन नसकेको उनले बताए ।पूर्वसांसद जमीन्द्रमान घलेका अनुसार पहिले गाउँघरका रोधींमा गाइने भाका नै पछिल्लो समय लोकगीत हुन आएको हो । हामी रोधींमा लोकगीत गाउँथ्यौं । ती भाकालाई कलाकारले खोजी गरेर कर्णप्रिय बनाएका छन्, उनले भने, लोकगीतलाई बचाउन, लोकदोहोरीलाई नेपालीपन बनाइराख्न हामी सबै यसको सदस्य बनेर संरक्षण र सम्वर्द्धनमा अघि बढ्न आवश्यक छ । राष्ट्रिय लोकदोहोरी प्रतिष्ठान लमजुङका अध्यक्ष अनुज गुरुङका अनुसार स्थापना दिवसको अवसरमा बिहीबार मानव सेवा आश्रममा १० हजार रुपैयाँबराबरको खाद्यसामग्री प्रदान गरी वृक्षरोपणसमेत गरिएको छ ।"
कपिलधाम 'साहित्य तीर्थ',"(कपिलवस्तु)  मुलुकका लागि अमूल्य योगदान गरेका दिवंगत वा जीवित साधक एउटै थलोमा देख्न चाहनुहुन्छ भने कपिलवस्तुको कपिलधाम आउँदा हुन्छ । यहाँ अहिले विभिन्न क्षेत्र र भाषा वाङ्मय साधना गर्ने राष्ट्रका १७ अमूल्य निधिका प्रतिमा एकै ठाउँमा देख्न सक्नुहुन्छ । सबैका अर्धकदका प्रतिमा छन् । वाणगंगा नगरपालिका९, कपिलधामस्थित उक्त ठाउँलाई साहित्य तीर्थ नाम दिइएको छ । बनगाईभलवार्ड कालोपत्रे सडक खण्डको उत्तर लहरै सालिक देख्न सकिन्छ । सबैभन्दा पहिले आदिकवि भानुभक्त आचार्यको सालिक राखिएको छ । उनको सालिक ०७० मा अनावरण गरिएको थियो । उनको सालिक साहित्यकार हरिराज शर्माको खर्चमा स्थापना गरिएको थियो । त्यसपछि कविशिरोमणि लेखनाथ पौडेलको सालिक छ । उनको सालिक नेपाल प्रज्ञा प्रतिष्ठान र वाणगंगा साहित्य प्रतिष्ठानको लागतमा बनाइएको हो । त्यसपछि क्रमशः विभिन्न स्रष्टा, संस्कृतविद्, शिक्षासेवी, योगी, महापण्डित, नेपाली वाङ्मय र कला साधनाद्वारा राष्ट्रको गौरव बढाउने व्यक्तित्वका प्रतिमा राखिएका छन् । दधिराम मरासिनी स्मृति प्रतिष्ठानद्वारा पं दधिराम मरासिनी, भीमनिधि तिवारी साहित्य प्रतिष्ठानद्वारा भीमनिधि तिवारीको र धर्मराज सावित्री थापा प्रतिष्ठानद्वारा जनकविकेशरी धर्मराज थापाको प्रतिमा राखिएको छ । लीलाध्वज थापा साहित्य प्रतिष्ठानद्वारा लीलाध्वज थापा, जयतु संस्कृतम् समितिद्वारा पूर्णप्रसाद ब्राहृमण र खिल शर्मा, राजीव लोचन जोशीद्वारा राजीवलोचन जोशीको प्रतिमा राखिएको छ । रुद्रराज साहित्य सेवा समितिद्वारा सरदार रुद्रराज पाण्डे, विष्णुराज आत्रेयद्वारा रश्मिराज आत्रेय र मास्टर मित्रसेन स्मृति प्रतिष्ठानद्वारा मास्टर मित्रसेन थापाको प्रतिमा राखिएको छ । त्यस्तै, थारू अगुवा कृष्णबहादुर चौधरीद्वारा नेपालका त्रिभुवन, मदन र साझ पुरस्कार पाउने एकमात्र सहित्यकार भवानी भिक्षुको र रूपादेवी तथा अनन्त पन्थीद्वारा टीकाराम पन्थीको प्रतिमा राखिएको छ । त्यस्तै एक मात्र महिला कवयित्री लोकप्रिया देवीको प्रतिमा शशी रिमाल र शंकर रिमालले स्थापना गरेका हुन् । उनी लक्ष्मीप्रसाद देवकोटाकी बहिनी हुन् । सबैभन्दा पछिल्लोपटक गत सोमबार वासु स्मृति प्रतिष्ठानद्वारा कवि वासु शशीको र समालोचक कुमारबहादुर जोशीको प्रतिमा अनावरण गरियो । यो राज्यले गर्नुपर्ने सद्भाव र सोचको कुरा हो, वासु शशी स्मृति परिषद्का अध्यक्ष एवं गायक गणेश रसिकले शशीको प्रतिमा अनावरण क्रममा भने, यो पवित्र स्थल कुनै दिन साहित्यिक पर्यटनको गन्तव्य बन्ने निश्चित छ । प्रतिमालाई सुरक्षित राख्न टिनको छाना पनि बनाइएको छ । प्रतिमा २ देखि ४ फुट अग्ला छन् । प्रतिमा ढुंगा, पित्तल र फलामका बनाइएका छन् । एउटा प्रतिमा राख्न डेढदेखि २ लाख खर्च हुन्छ । लुम्बिनी वाङ्मय प्रतिष्ठानले संयोजन गरेर साहित्य तीर्थ बनाएको हो । कपिल आरोग्य मन्दिर कपिलधाम धार्मिक वनको ३ बिघा जग्गामा प्रतिष्ठानले साहित्य तीर्थ बनाइरहेको हो । एउटा लाइनमा २० वटा प्रतिमा राख्ने योजना छ, कपिलधाम धार्मिक वन अध्यक्ष तथा प्रतिष्ठान सदस्य शंकरप्रसाद आचार्यले भने, विस्तारै थप्दै लैजान्छौं । अहिलेलाई १७ प्रतिमा ठडिएका छन् । यसमध्ये कृष्णप्रसाद कोइरालाको मात्र प्रतिमा राख्न बाँकी छ । दुई साहित्यकार रश्मिराज आत्रेय र भीमनिधि तिवारीको प्रतिमा राखिए पनि अनावरण गर्न बाँकी नै छ । त्यस्तै, साहित्यकार मंगलप्रसाद नेपाली, हर्षबहादुर बूढा र अन्य जनाको प्रतिमा राख्ने निर्णय भएको छ । २० प्रतिमा पूरा भएपछि अर्को लाइनबाट नयाँ प्रतिमा राखिनेछन् । प्रतिमा पूर्वपश्चिम लामो लाइन बनाएर राखिएको छ । ४ मिटर फराकिला दूरीमा छन् । प्रतिमाको दक्षिणतिर फलामको द्वीपस्थल बनाइएको छ । उनीहरूको जन्मजयन्तीलगायतका कार्यक्रम गर्दा द्वीप प्रज्ज्वलन गर्न द्वीपमाला बनाइएको हो । राष्ट्रको गौरव बढाउने प्रतिभावान् मूर्धन्य साधकको योगदानका उच्च मूल्यांकन गर्न यहाँ प्रतिमा राखिएको लुम्बिनी वाङ्मय प्रतिष्ठानका अध्यक्ष हिमलाल ज्ञवालीले बताए । साहित्य पर्यटनको गन्तव्य बनाउन नयाँ सोचले अगाडि बढेका छौं, उनले भने, यसले साहित्यानुरागीको प्यास मेटाउँछ , साहित्य तीर्थका रूपमा विकास हुन्छ । एकै ठाउँमा मुलुकभरिका अमूल्य निधिको अध्ययन अवलोकन गर्ने केन्द्रका रूपमा विकास गर्छौं, उनले भने, नेपाली साहित्यको आद्योपान्त थाहा पाउन धेरै ठाउँ चाहर्नु पर्दैन । नेपालमा नै नयाँ अवधारणामा ल्याएर काम गरिरहेका छौं, उनले भने । यहाँ प्रतिमा राख्नका लागि लुम्बिनी वाङ्मय प्रतिष्ठानले ३ सदस्यीय मूल्यांकन उपसमिति छ । नेपाल प्रज्ञा प्रतिष्ठानले प्रकाशित गरेको साहित्यकार कलाकारको रोस्टरमा नाम सूचीकृत हुन अनिवार्य गरिएको छ । त्यसपछि मात्र प्रतिमा राख्न दिनेनदिने निर्णय गरिनेछ । यहाँ मुलुकभरिका १ सय १ स्रष्टाको प्रतिमा राख्ने योजना बनाइएको हो । नेपालबाहिर रहेर पनि नेपाली भाषा, साहित्य र कला श्रीवृद्धिमा योगदान गर्ने साधकका पनि यहाँ प्रतिमा राखिने बताइएको छ ।"
मनोरञ्जन क्षेत्रमा कोरोना,"कोरोना भाइरसको संक्रमण विश्वव्यापी भइरहँदा भीडभाड हुने मनोरञ्जन क्षेत्रलाई पनि त्यसले प्रत्यक्ष प्रभाव पारिरहेको छ । फिल्मका रिलिज स्थगित भइरहेका छन् भने नयाँ कार्यक्रम पनि हुन सकेका छैनन् । सन् १९८७ मा अस्ट्रेलियाको टेक्सासमा स्थापित फिल्म र संगीतसम्बन्धी सम्मेलन र महोत्सवको कार्यक्रम द साउथ बाई साउथवेस्ट (एसएक्सडब्ल्यू) ले यस वर्षको कार्यक्रम अनिश्चितकालका लागि स्थगित गरेको छ । शुक्रबारदेखि दस दिनसम्म चल्ने भनिएको उक्त सम्मेलन कोरोना भाइरसकै जोखिमका कारण हुन सकेन । उक्त सम्मेलन कतिसम्म प्रभावकारी मानिन्छ भने यसका अन्तरक्रियात्मक कार्यक्रममा अमेरिकाका राष्ट्रपतिदेखि अन्य प्रतिष्ठित व्यक्तिहरूको सहभागिता रहने गर्छ । कोरोना प्रभावकै कारण नेटफ्लिक्स, एप्पल, अमेजन, ट्वीटर, फेसबुक, गुगल, भेभो, टिकटक जस्ता अहिलेका चल्तीका ब्रान्डले आफ्ना नयाँ उत्पादन लन्चसम्बन्धी कार्यक्रम धमाधम स्थगित गरिरहेका छन् । फिल्मका प्रिमियर रोकिएका छन् । मियामीमा हुने अल्ट्रा र फ्रान्समा हुने टुमरोल्यान्ड विन्टरजस्ता संगीत महोत्सवहरू पनि स्थगित भइसकेका छन् । हलिउडको ठूलो प्रोडक्सन हाउस डिज्नेले कोरोनाकै कारण आफ्नो सेयरमा २३ प्रतिशत गिरावट आएको जनाएको छ भने अर्को कम्पनी भायोकमको अवस्था त झनै खराब देखिएको छ । यस वर्ष नै यसले ५१ प्रतिशतभन्दा बढी घाटामा जाने प्रक्षेपण गरिसकेको छ ।कोरोना भाइरसले हरेक क्षेत्रमा असर गरिरहेको भए पनि यसको निर्मम प्रभाव भने मनोरञ्जन क्षेत्रले खेपिरहेको मिडिया एनालिस्ट हाल भोगेल बताउँछन् । उनले भनेका छन्, मान्छेहरू यतिबेला त्रसित अवस्थामा छन् । यस्तोमा उनीहरू खचाखच दर्शक हुने फिल्म हलमा वा अन्य क्षेत्रमा गएर धेरैभन्दा धेरै समय बिताउनेबारे सोच्न पनि सक्दैनन् । मेरो दिमागमा खेलिरहेको ठूलो कुरा भनेको यो अवस्था आखिर कहिलेसम्म चलिरहने हो ? तर जवाफ पनि यतिबेला कसैसँग छैन ।मान्छेहरू त्रासका कारण घरमै बसेर फिल्म हेर्न थालेपछि नेटफ्लिक्सजस्ता स्ट्रिमिङ च्यानलको भिजिटर बढ्न थालेका छन् । तर नेटफ्लिक्स यसमा खुसी भने छैन । आफ्ना फिल्म हेर्नेको संख्यामा बढोत्तरी भइरहे पनि उत्पादनमा भने असर परिरहेको छ । नेटफ्लिक्सका प्रायः सबै नयाँ प्रोजेक्टका काम यतिबेला कोरोना भाइरसकै जोखिमका कारण धमाधक रोकिएका छन् । एजेन्सी"
दुर्गाप्रसादलाई अन्तर्राष्ट्रिय पुरस्कार,"काठमाडौं (कास) भारत काशीका नेपाली साहित्यकार दुर्गाप्रसाद श्रेष्ठलाई नइ प्रकाशनले २ लाख रुपैयाँसहित नइ देरूनीख अन्तर्राष्ट्रिय पुरस्कार दिने भएको छ । सात दशकदेखि नेपाली साहित्यमा समर्पित रही कथा, कविता, उपन्यास, समालोचना, निबन्ध लेखनका साथै अनुवाद विधामा योगदान दिएबापत् ८२ वर्षीय श्रेष्ठलाई सो पुरस्कार समर्पण गरिने भएको हो । यो पुरस्कार नेपालीमूलका विदेशी नागरिकलाई प्रदान गरिँदै आएको छ ।१९९३ सालदेखि काशीबहादुर श्रेष्ठको प्रकाशन र सम्पादनमा भारतको बनारसबाट उदय मासिकको प्रकाशन आरम्भ भएको थियो । सोही पत्रिकामा ईश्वर बरालले २००४ मा लक्ष्मीप्रसाद देवकोटालाई सर्वप्रथम महाकवि लेखेका थिए । काशीबहादुर श्रेष्ठका जेठा छोरा दुर्गाप्रसाद श्रेष्ठबाट नै चार दशक अघिदेखि उदय पत्रिकाको समेत निरन्तर सम्पादन र प्रकाशन हुँदै आएको छ ।श्रेष्ठले २०२० मा प्रदर्शित प्रथम नेपाली कथानक चलचित्र आमा को पटकथा र संवादसमेत लेखेका थिए । हीरासिंह खत्रीद्वारा निर्देशित आमा को उनी सहायक निर्देशकसमेत थिए । शताब्दीपुरुष सत्यमोहन जोशीको १०१ औं जन्मोत्सवका अवसरमा आगामी वैशाख २९ गते काठमाडौंमा पुरस्तक वितरण गरिने नइ प्रकाशनका सदस्यसचिव नरेन्द्र प्रसाईंले जनाए । प्रकाशनका अध्यक्ष इन्दिरा प्रसाईंको अध्यक्षतामा बसेको बैठकले पुरस्कारसम्बन्धी निर्णय लिएको हो ।"
सपनको बाटोको काँडा,काठमाडौं (कास) गायक सपनकुमार राईको नयाँ गीत बाटोको काँडा को भिडियोसहित सार्वजनिक गरिएको छ । मिलन चाम्सले निर्देशन गरेको उक्त भिडियोमा सञ्चारकर्मी नरेश भट्टराई र नायिका रेबिका गुरुङले अभिनय गरेका छन् ।गीतमा ताराप्रकाश लिम्बूको शब्द तथा संगीत रहेको छ भने साहस शाक्यको संगीत संयोजन रहेको छ । भिडियोलाई रामकुमार केसीले छायांकन गरेका हुन् । भिडियोमा मारुनी फेम नायिका रेबिकासँग स्क्रिन सेयर गरेका सञ्चारकर्मी नरेशले आफू ८ वर्षपछि भिडियोमा कमब्याक गरेकोले केही नर्भस अनुभव गरेको सुनाए । उक्त भिडियो ओएसआर डिजिटलमार्फत ट्युबमा रिलिज गरिएको हो ।
८० संक्रमित विशेष उपचारबिनै निको,रुघाखोकीको महामारी सन् १९१८ मा स्पेनिस इन्फ्लुएन्जा (रुघाखोकी) ले विश्वलाई नै त्रसित बनाएको थियो । एक वर्षभित्र यो भाइरसको प्रसारले करिब ४ करोड व्यक्तिको ज्यान लिएको आंकलन गरिएको थियो । वैज्ञानिकहरूले स्पेनिस इन्फ्लुएन्जा महामारीका लागि जिम्मेवार भाइरसलाई एच१एन१ इन्फ्लुएन्जाका रूपमा वर्गीकृत गरे । सन् १९५७ मा एच२एन२ पत्ता लागेको थियो । पछिल्ला केही वर्ष एएच३एन२ (हङकङ फ्लु) फैलिरहेको छ । सन् १९६८६९ मा हङकङ फ्लु विश्वभरि फैलिएको थियो । यो महामारीका कारण विश्वमा करिब ४० लाख व्यक्तिको मृत्यु भएको थियो ।
स्मार्ट फोनले मानसिक स्वास्थ्य प्रभावित,"हालै गरिएको एउटा अध्ययनअनुसार स्मार्ट फोनको उपयोगले किशोरको मानसिक स्वास्थ्यलाई प्रभावित गर्न सक्छ । क्यानेडियन मेडिकल एसोसिएसन जर्नलमा प्रकाशित अनुसन्धानमा मात्र स्मार्ट फोनको उपयोगलाई सामेल गरिएको हो । अनुसन्धानमा फोनमा खेलिने गेमलाई भने सामेल गरिएको छैन । अध्ययनअनुसार सोसल मिडियाले बच्चालाई हानि गर्न प्रेरित गर्छ । स्मार्ट फोनको अत्यधिक उपयोगले मानसिक स्वास्थ्यमा बढी असर पार्छ । यति मात्र नभई सोसल मिडिया र स्मार्ट फोनको उपयोगले किशोरवयकाहरूको निद्रासमेत प्रभावित हुन्छ । अध्ययनमा के पाइयो भने, युवादुनियाँ स्मार्ट फोनमा निर्भर छ । यसले गर्दा उनीहरूमा चिढिने, रिसाउने, तनाव लिनेलगायत समस्या देखिएका छन् । यसबाट बच्नका लागि शिक्षक, अभिभावकलाई किशोरहरूको निद्रा, स्कुल कलेजको काम, सामाजिक गतिविधि र अनलाइन क्रियाकलापबीच सन्तुलन बनाउन सहयोग गर्नुपर्छ ।"
निद्राको कमीले मुटु रोगको खतरा,"हालैको अनुसन्धानअनुसार महिलामा अनिद्राका कारणले मुटु रोग र मोटोपनाको खतरा बढ्न सक्छ । यो अनुसन्धान जर्नल अफ द अमेरिकन हर्ट एसोसिएसनमा प्रकाशित छ । २० देखि ७६ वर्षको उमेरका ४ सय ९५ महिलामा गरिएको यो अनुसन्धानमा महिलाको आहार र उनीहरूको निद्राको गुणस्तरबीचको सम्बन्ध जाँच गरियो । यो अनुसन्धानमा निद्राको गुणस्तर, सुत्न लाग्ने समय र निद्राको कमीको विश्लेषण गरिएको हो । अनुसन्धानमा के पाइयो भने, जुन व्यक्तिको निद्राको गुणस्तर खराब छ, उनीहरूले बढी मात्रामा चिनीयुक्त खाद्यपदार्थको सेवन गर्छन् ।"
अफ्रिका पुग्यो कोभिड१९,"कैयौं नेता प्रभावितकोभिड१९ बाट विश्वका कैयौं नेतासमेत प्रभावित भएका छन् । विश्व स्वास्थ्य संगठनले विश्व महामारीका रूपमा घोषणा गरेको यस प्रकोपबाट ब्राजिलका राष्ट्रपतिदेखि क्यानडाका प्रधानमन्त्रीसम्म आइसोलेसनमा छन् । ब्राजिलियन राष्ट्रपति जायर बोल्सोनारोले कोरोना भाइरस परीक्षण गरेका छन् । क्यानडाका प्रधानमन्त्री जस्टिन ट्रुडोकी पत्नी सोफी ग्रेगोइर ट्रुडोमा कोभिड१९ संक्रमण पुष्टि भएपछि दुवै जना १४ दिन आइसोलेसनमा गएका छन् । बेलायतबाट फर्किएपछि आफूमा कोरोना भाइरस पत्ता लागेको सोफीले बताएपछि दुवैजना आइसोलेसनमा बसेका हुन् । न्युयोर्कस्थित संयुक्त राष्ट्र संघका लागि फिलपिन्सका प्रतिनिधमा पनि संक्रमण पुष्टि भएको छ । त्यसैगरी, अस्ट्रेलियाका गृहमन्त्री पिटर डट्टनमा पनि शुक्रबारै कोभिड१९ देखिएको छ । केही दिनअघि मात्रै डट्टनले अमेरिकी राष्ट्रपति डोनाल्ड ट्रम्प पुत्री इभान्का ट्रम्पसँग भेटेका थिए । क्विन्सल्यान्डको एउटा अस्पतालमा उनको उपचार भइरहेको स्थानीय सञ्चारमाध्यमले एबीसीले उल्लेख गरेको छ । बेलायतकी स्वास्थ्यमन्त्री नदिन डोरिस पनि कोभिड१९ बाट संक्रमित भएसँगै आइसोलेसनमा छिन् । इरानका उपराष्ट्रपति एसाक जहानगिरीसहित दुई मन्त्रीमा पनि संक्रमण पुष्टि भएको उल्लेख गरिएको छ । कोभिड१९ बाट हालसम्म विश्वभर १ लाख ३२ हजार ५ सय ३६ जना संक्रमित भइसकेका छन् । १ सय २३ देशमा संक्रमण फैलँदा मृतक संख्या ४ हजार ९ सय ४७ पुगेको छ ।"
राजदूत नहुँदा समस्या,"सोल (कास) दक्षिण कोरियामा रहेका नेपाली स्वदेश फर्कन चाहिरहेका छन् । कोभिड१९ त्रासका कारण उनीहरू नेपाल फर्कन खोजिरहेका हुन् । रोजगार अनुमति प्रणाली ईपीएसमार्फत कोरिया आएका नेपाली कम्पनीले घर बिदा वा कम्पनी छोड्ने अनुमति नदिएसम्म देश फर्कन पाउँदैनन् । कम्पनीको स्वीकृतिबिना नेपाल फर्किए फेरि आउन पाइँदैन । यस्तो अवस्थामा नेपाली दूतावासले केही समाधान खोजिदिए हुन्थ्यो भन्ने चाहना नेपाली कामदारले राखे पनि दूतावासले न कुनै जवाफ दिएको छ न नै कूटनीतिक पहल गरेको छ । दूतावासमा राजदूत नभएको डेढ वर्ष पुग्नै लाग्यो । नेपाली कांग्रेसले पठाएका राजदूत अर्जुन जंगबहादुर सिंहलाई वर्तमान सरकारले फिर्ता बोलाएपछि उनको ठाउँमा कसैलाई पठाइएको छैन । हामी कर्मचारी भनेको दूतावासको कार्यसम्पादनका लागि हौं । हाम्रो पहुँच कोरियाली सरकारको माथिल्लो तहसम्म हुँदैन, नेपाली दूतावासका कार्यवाहक राजदूत रामसिंह थापाले भने, यो जटिल समयमा राजदूत नहुँदा हामीले विभिन्न खालका समस्या भोगिरहेका छौं । हामीले चाहेर पनि राजदूतको भएको बेलामा जसरी काम गर्न सक्दैनौं । कूटनीतिक मर्यादा पनि हुन्छ ।"
दुई टोलीको भरमा अनुगमन,"(काठमाडौं)  सरकारले खाद्यवस्तुको मौज्दात पर्याप्त भएको दाबी गरे पनि उपभोक्तामा त्रास हटेको छैन । कोरोना भाइरस (कोभिड१९) को त्रासमा उपभोक्ता भने खाद्यान्न र ग्यासको मौज्दात गरिरहेका छन् । हिजोआज उपत्यकासहित मुलुकभर डिपोहरूमा ग्यास लिनेको लाइन बढेको छ । टोल फ्री नम्बर ११३७ मा दिनहुँ करिब तीन सय उजुरी परेको वाणिज्य, आपूर्ति तथा उपभोक्ता हित संरक्षण विभागले जानकारी दिएको छ । उजुरीमध्ये ९० प्रतिशत ग्यास पाइएन भन्ने गुनासो छ, विभागका सहायक सूचना अधिकारी दीपक पोखरेलले भने, त्यसमा उपत्यकामा नेपाल ग्यास पाइएन भन्ने उजुरी करिब ८५ प्रतिशत छ । विभागका अनुसार महेन्द्रनगरदेखि झापा, उदयपुर सिराहा, बारालगायतबाट ग्यास नपाइएको गुनासो आएको छ । जिल्लाजिल्लामा भने भेरी, कोसी, कन्काई, सुविधा, प्रिमा भेरी, जानकीलगायतको ग्यास नपाइएको उजुरी छ । उपत्याकाको हकमा सबैभन्दा बढी नेपाल, ओम, एचपी, बाबा, साइबाबालगायत ग्यास नपाइएको उजुरी परेको पोखरेलले जनाए । सरकारले आपूर्ति सहज भएको दाबी गरे पनि बजारमा भने नाकाबन्दीको झल्को आउने गरी समस्या देखिएको छ । खाद्य, मास्क, ग्यासलगायतको अभाव बढे पनि सरकारको उपस्थिति न्यून छ । सहज रूपमा आपूर्ति गर्न नसकेको सरकारले अनुगमन पनि प्रभावकारी बनाउन सकेको छैन । आपूर्ति तथा उपभोक्ता संरक्षण विभागले औसतमा दुई टोलीको भरमा बजार अनुगमन गरिरहेको छ । अनुगमन टोलीले एकदुई क्षेत्रमा मात्रै अनुगमन गर्छन् । जसले अनुगमन प्रभावकारी हुन नसकेको जानकारहरू बताउँछन् । मास्क र खाद्यमा अनुगमन गर्दा ग्यास स्टोरमा जान भ्याइँदैन, विभागका एक कर्मचारीले भने, यस्तो बेला उद्योग, वाणिज्य तथा आपूर्ति मन्त्रालयको संयोजकत्वमा ५६ टोलीले अनुगमन गर्नुपर्ने हो । तर त्यसो हुन सकेन । बजार हस्तक्षेप गर्नकै लागि साताअघि आपूर्तिमन्त्री लेखराज भट्टले संघीय मामिला तथा सामान्य प्रशासन मन्त्रालयसँग सहकार्य गर्ने बताएका थिए । तर अझसम्म अनुगमनका लागि कर्मचारी खटाइएको छैन । शुक्रबार झन् एउटा टोलीले मात्रै अनुगमन गरेको थियो । अनुगमनका लागि मन्त्रालयमार्फत कर्मचारी मागिएको विभागका महानिर्देशक नेत्र सुवेदीले बताए । अनुगमनका लागि जनशक्ति बढाउने क्रममा छौं, उनले भने, ग्यास डिलरमा अनुगमन गरेका छौं । अहिले नेपाल ग्यासमा बढी समस्या देखियो । नेपाल ग्यासले प्रडक्ट डेलिभर अर्डर (पीडीओ) धेरै लिए पनि सीमाबाट ल्याउन नसक्दा यस्तो भएको उनले बताए । ग्राहकले धेरै होल्ड गर्दा पनि समस्या भएको उनको भनाइ छ । ग्यासको अवस्था सहज बनाउन आपूर्ति बढाएका छौं, उनले भने । पीडीओ ढिलाइका कारण केही समस्या भएको एलपी ग्यास उद्योग संघका अध्यक्ष गोकुल भण्डारीको भनाइ छ । यद्यपि शुक्रबार नौ बुलेट भित्रिएकाले अबको दुईतीन दिनमै आपूर्ति सहज हुने उनले दाबी गरे । ग्यासको लोड ढिलाइ भयो, त्यसमाथि भन्सारमा आएपछि पुनः अड्कियो, नेपाल ग्यासका कार्यकारी निर्देशकसमेत रहेका भण्डारीले भने, शनिबार थप १४ बुलेट र आइतबार १२ बुलेट ग्यास आउँदै छ अनि समस्या हुन्न ।नेपाल आयल निगमका कार्यकारी निर्देशक सुरेन्द्रकुमार पौडेलले पनि ग्यासको आपूर्ति बढाइसकिएको जनाए । शुक्रबारदेखि सबै नाकाबाट पर्याप्त ग्यास भित्रिएकाले दुईतीन दिनमै समस्या समाधान हुने उनको दाबी छ । वीरगन्जबाट २ सय १०, नेपालगन्जबाट १९, विराटनगरबाट ४१, भैरहवाबाट १९ र काँकडभिट्टाबाट १२ गरी ३ सय १ बुलेट ग्यास भित्रिएको छ, पौडेलले भने, यी बुलेटबाट ३ लाख ७५ हजार सिलिन्डर ग्यास भरिन्छ । ग्यासको लाइन दुईतीन दिनमै हट्छ । निगमका अनुसार बरौनी रिफाइनरीबाट लोड भएपछि नाकामा आइपुग्न दुई दिन लाग्छ । हल्दियाबाट चार र पारादीपबाट १२ दिन लाग्छ । भन्सार नाकाबाट थप ६७ घण्टा लाग्छ । यी विविध प्रक्रियाले केही ढिलाइ भएको निगमको दाबी छ । अब भने उपत्यकाका लागि आपूर्ति बढाइएको निगमले जनाएको छ । आयातित ग्यासमध्ये उपत्यकालाई दिइँदै आएको ५० प्रतिशतबाट ७० प्रतिशत पुर्याएका छौं, पौडेलले भने । ग्यास अभाव देखिएपछि विभागको टोलीले फार्मेसी र ग्यास स्टोरसहित पाँच फार्ममा अनुगमन गरेको थियो । टोलीले कुलेश्वर क्षेत्रका दुई ग्यास स्टोरमा अनुगमन गरेको थियो । त्यस क्रममा भने गायत्री स्टोरमा दुई सिलिन्डर र ढकाल एन्ड ढकाल स्टोरमा तीन सिलिन्डर ग्यास मौज्दात पाइएको टोलीले जनाएको छ । स्टोरमा एभरेस्ट ग्यास मौज्दात थियो, विभागका अनुगमन शाखा निर्देशक सागर मिश्रले भने, कुलेश्वर क्षेत्रमा समस्या छैन । ॅअत्यावश्यक सामग्री नलुकाऊनेपाल उद्योग वाणिज्य महासंघले सबै सदस्य संघसंस्था उद्योग प्रतिष्ठानलाई अत्यावश्यक सामग्रीको पारदर्शी एवं निष्पक्ष बिक्रीवितरण गर्न आह्वान गरेको छ । शुक्रबार बसेको महासंघ बैठकले आम जनमानसमा अनावश्यक रूपमा अत्यावश्यक सामग्रीको भण्डारण नगर्न आग्रह गर्ने र सरकारलाई सामग्रीको बिक्रीवितरण प्रभावकारी बनाई जनमानसमा निर्धक्क हुने वातावरण बनाउन आग्रह गर्ने निर्णय गरेको छ ।कोभिड१९ का कारण विश्व अर्थतन्त्रमै गम्भीर धक्का पुग्ने देखिएको र त्यसको असर नेपालमा समेत पर्न गएको महासंघले जनाएको छ । व्यवसाय क्षेत्रमा असर देखिन थालेको भन्दै महासंघले उद्योगी व्यवसायीले बैंकबाट लिएको ऋणको साँवा ब्याज र सरकारलाई ०७६ चैत मसान्तसम्म तिर्नुपर्ने करको समयअवधि तीन महिना थप गर्न अनुरोध गर्ने निर्णय पनि गरेको छ । बैठकले कोभिड१९ का कारण सबैभन्दा बढी प्रभावित पर्यटन उद्योगलाई बाह्य देशले सहुलियत प्याकेजको घोषणा गरिसकेको सन्दर्भमा नेपाल सरकारबाट पनि पर्यटन उद्योगलाई थप क्षति हुनबाट बचाउन सहयोगका आकर्षक प्याकेज ल्याउनुपर्ने निर्णय गरेको छ । कोभिड१९ को संक्रमण हालसम्म नदेखिए पनि नेपाल अत्यन्त जोखिमपूर्ण राष्ट्रको माथिल्लो सूचीमा रहेकाले यसबाट आउन सक्ने समस्यासँग जुध्न सरकारले ल्याएका सबै कार्यक्रम, रणनीति र स्वास्थ्य योजनामा महासंघले सरकारलाई सहयोग गर्ने निर्णय गरेको छ । विशेष परिस्थितिका कारण महासंघले प्रदेश उद्योग वाणिज्य महासंघको निर्वाचन केन्द्रीय महासंघको निर्वाचन भएको एक महिनाभित्र गर्ने निर्णय पनि गरेको छ ।उपभोक्ता दिवस मनाइँदै वाणिज्य, आपूर्ति तथा उपभोक्ता हित संरक्षण विभागले सचेतनामूलक कार्यक्रम गर्दै विश्व उपभोक्ता दिवस मनाउने भएको छ । उत्पादनमा गुणस्तरीयता, आपूर्तिमा सहजता, उपभोगमा विवेकशीलता भन्ने मूल नाराका साथ दिवस चैत २ मा दिवस मनाउन लागिएको हो । संघ, प्रदेश, स्थानीय तहका साथै जिल्ला प्रशासन कार्यालय र विभाग मातहतका कार्यक्रम मनाइने विभागका महानिर्देशक सुवेदीले जानकारी दिए ।"
बक्यौता नउठाउनेलाई कारबाही गर्न सुझाव,"तर अतिरिक्त रकम लिने कानुनी व्यवस्था भए पनि प्राधिकरणसँगको मिलेमतोमा असुल नभएको र त्यो रकम करिब १० अर्ब रुपैयाँ बराबर रहेको प्राधिकरणकै अध्ययन समितिले औंल्याएको थियो । यो रकम हालको नेतृत्वले असुल नगरेको र यसमा कारबाही हुनुपर्ने निष्कर्ष संसदीय समितिको हो । हालका प्रबन्ध निर्देशक कुलमान घिसिङ ०७४ कात्तिकमा नियुक्ति भएका हुन् । समितिले यी पदाधिकारीहरूको नाम उल्लेख नगरे पनि उनीहरूमाथि छानबिन तथा कारबाही हुनुपर्ने निष्कर्ष निकालेको हो । उपसमितिले प्राधिकरणका कुनकुन पदाधिकारीको पालामा केके निर्णय भए, अनुसन्धान गरेर कारबाही गर्न अख्तियारलाई लेखी पठाउन उचित हुने भनेको छ । लोडसेडिङका बेला उद्योग, अस्पताललगायत व्यापारिक प्रतिष्ठानले ट्रंक र डेडिकेटेड फिडर प्रयोगबापत नियमितका साथै अतिरिक्त शुल्क जोडेर महसुल बिलिङ गर्नुपर्ने नियम छ । तर प्राधिकरणका कर्मचारीले सामान्य ग्राहकसरह बिलिङ गरेको र नियमअनुसार थप महसुल निर्धारण नगरी लापरबाही गरेको भन्दै उपसमितिले उनीहरूमाथि कारबाही गर्न सिफारिस गरेको हो । प्राधिकरणले ०७२ साउनदेखि औद्योगिक, व्यापारिक तथा गैरव्यावसायिक क्षेत्रमा २० घण्टाभन्दा बढी समय निरन्तर विद्युत् आपूर्ति हुने सुविधा दिएको थियो । सांसद मीनेन्द्र रिजालको संयोजकत्वमा गत साउनमा गठित उपसमितिले गरेको अध्ययनका आधारमा आठबुँदे निष्कर्ष सार्वजनिक गर्दै विद्युत् नियमावलीअनुसार बक्यौता रकम असुल्न प्राधिकरणलाई निर्देशन दिनुपर्ने सुझाव दिएको हो । महसुल नउठ्नुमा ग्राहक र प्राधिकरणका कर्मचारीबीच मिलेमतो छैन भन्ने आधार नभएको उपसमितिको निष्कर्ष थियो । प्राधिकरणले विद्युत् नियमावली, ०६९ र विद्युत् महसुल संकलन नियमावली, ०७३ अनुसार हालसम्म पनि समयमै महसुल नतिर्ने उपभोक्ता र ग्राहकलाई कारबाही गरेको देखिँदैन, उपसमितिको प्रतिवेदनमा भनिएको छ । प्राधिकरणले महसुल निर्धारण, बिल जारी गर्ने, महसुल उठाउने जस्ता काम नगरेको भन्दै त्यसमा संलग्न पदाधिकारीलाई कारबाही गर्न प्राधिकरणलाई निर्देशन दिनुपर्ने उपसमितिको भनाइ छ । समिति सभापति भरतकुमार शाहलाई उपसमितिले शुक्रबार बुझाएको प्रतिवेदन अध्ययनका लागि सांसदलाई वितरण गरिएको छ । प्राधिकरणले छुट बिल जारी गरेको ३५ दिनभित्र सम्बन्धित ग्राहकले महसुल बुझाउनुपर्छ । त्यस्तो महसुल चित्त नबुझे पुनरावलोकन गर्न सकिनेछ । अन्यथा मिटर रिडिङ भएको ६० दिनभित्र ग्राहकको लाइन काटेर बक्यौता रकम उठाउनुपर्छ । तर प्राधिकरणले उक्त प्रावधान कार्यान्वयन गरेको देखिँदैन । ग्राहक पनि प्रावधान पालना नगरी सिधै अदालत गएको प्रतिवेदनमा उल्लेख छ । उपसमितिले महसुल नतिर्नेको लाइन काट्न र क्षतिपूर्ति तिराएर मात्र लाइन जोड्न सुझाव दिएको छ । प्राधिकरणले समयमा निर्णय नगरेको र विभिन्न मितिमा पठाएको पत्रले आफूहरू अलमलमा परेको भन्दै डेडिकेटेड फिडर र ट्रंक लाइन प्रयोग गर्ने १६ वटा उद्योग अदालत गएका थिए । कतिपय उद्योगको पक्षमा अदालतबाट अन्तरिम आदेश जारी भएकाले महसुल उठाउन कठिन भएको प्राधिकरणको दाबी छ । नियमित बिलिङ नभएको, महसुल संकलन नियमावली, ०७३ अनुसार रेकर्ड डाउनलोड गरी सुरक्षित नराखेको, छुट बिल जारी गर्दा प्रक्रिया नपुर्याएको ग्राहक कोल परिसरमा जडित टीओडी मिटरको डाटा लामो समय सुरक्षित राख्न नसकिने अवस्थामा हाल डाउनलोड गर्ने अवस्था व्यवस्थित नगरेको, बक्यौता उठाउन नियमावली अनुसरण नगरेको र जिम्मेवार पदाधिकारी तथा कर्मचारीले कर्तव्य निर्वाह नगरेको प्रतिवेदनमा उल्लेख छ ।डेडिकेडेट र फिडर लाइनको बक्यौता रकमबारे अध्ययन गर्न ०७५ वैशाखमा प्राधिकरणका सञ्चालक भक्तबहादुर प्रधानको संयोजकत्वमा उपसमिति गठन भएको थियो । समितिले २०५७ साउनमा २५ गते प्राधिकरणलाई प्रतिवेदन बुझाएको थियो । उपसमितिले भने प्रधान संयोजकत्वमा बनेको प्रतिवेदनलाई नौ महिनापछि मात्र समितिमा पेस गरेको थियो । उक्त प्रतिवेदनलाई स्वीकृत नगरे पनि त्यही प्रतिवेदनकै आधारमा प्रबन्ध निर्देशकको निर्णयबेगर छुट बिल भनी ग्राहकलाई पत्र पठाएको थियो । पुनः प्रधानकै नेतृत्वमा प्राविधिक पक्षको अध्ययन गर्ने भनी उपसमिति बनाएको थियो । संसदीय उपसमितिको प्रतिवेदनमा भनिएको छ, यसबाट प्राधिकरण सञ्चालक समितिको निर्णयले नै अन्योल उत्पन्न गराएको छ । उपसमितिले दिएको सुझावमा लोडसेडिङ अन्त्य भएको लामो समय भइसकेको अवस्थामा विद्युत् महसुल दर पुनरावलोकन गर्नुपर्ने स्थिति आएको भन्दै यसलाई छिटो टुंग्याउनुपर्ने उल्लेख छ । उपसमितिको प्रतिवेदनअनुसार डेडिकेटेड फिडरबाट लाइन लिने २ सय ४० ग्राहकमध्ये अस्पताललगायत ५६ ग्राहकलाई छुट दिएको प्राधिकरणको तथ्यांक छ ।"
निर्णय गर्ने मै हुँ,"म सधैं सुधारको पक्षमा छु । अहिले नै लाइन काट्ने निर्देशन आउँछ भने पनि तयार छु । कतिपय उद्योगीले अदालत गएर अन्तरिम आदेश जारी गराएकाले महसुल उठाउन सकेका छैनौं । त्यसमा पनि राज्य अभिभावक भएकाले उद्योगीको कुरा पनि त सुन्नुपर्यो नि । जे भए पनि नियमसंगत रूपमा महसुल उठाउने कुरामा प्राधिकरण चुक्दैन । लुकाएर राखिएको विषयलाई कमिटी नै बनाएर अध्ययन गरेपछि आफैंले बक्यौता उठाउने अभियान थालेको उनले बताए । जसले बक्यौता उठाउने निर्णय गर्यो, त्यो नै गलत हुन सक्दैन, उनले भने ।"
सडक र खानेपानी योजनामा साढे ११ अर्ब खर्च,"(काठमाडौं)  भूकम्प गएको पाँच वर्ष पुग्नै लाग्दा सडक र खानेपानी आयोजना पुनर्निर्माणमा साढे ११ अर्ब ४८ करोड ६५ लाख २१ हजार रुपैयाँ खर्च भएको छ । भूकम्पले सडक र खानेपानी आयोजनामा ठूलो क्षति भएको थियो । भूकम्पपछि १ हजार ३ सय ७७ खानेपानी आयोजना र ४२ वटा सडकमा क्षति पुगेको राष्ट्रिय पुनर्निर्माण प्राधिकरणले जानकारी दिएको छ । अहिले सबै आयोजनाको निर्माण अन्तिम चरणमा पुगेको प्राधिकरणले बताएको छ । क्षति पुगेकामध्ये ८ सय ५३ आयोजना सम्पन्न भइसकेको खानेपानी तथा ढल व्यवस्था विभागको भनाइ छ । २ सय आयोजना गैरसरकारी संस्थामार्फत पुनर्निर्माण गरिएको छ । खानेपानी आयोजनातर्फ अहिलेसम्म २ अर्ब ३१ करोड ९७ लाख २२ हजार विनियोजन भएकामा १ अर्ब ४८ करोड ६५ लाख २१ हजार रुपैयाँ खर्च भएको छ । सुरुमा राष्ट्रिय पुनर्निर्माण प्राधिकरण कोषमार्फत काम भएको थियो, खानेपानी तथा ढल व्यवस्था विभागका सूचना अधिकारी लक्ष्मीप्रसाद उपाध्यायले भने, आव ०७५७६ बाट अर्थ मन्त्रालयमार्फत काम भइरहेको छ । आयोजना सकिएपछि ३ लाख ५३ हजार ३५ जना लाभान्वित हुनेछन् । चालु आवमा ९८ वटा आयोजना सम्पन्न हुने र भूकम्पपछि क्षति भएर छुटेका आयोजना पनि सम्पन्न गर्ने तयारी छ । अन्य आयोजनाको काम पनि धमाधम भइरहेको छ, उपाध्यायले भने, चालु आवभित्र हामीले थालेका सबै आयोजना सक्छौं । भूकम्पपछि भत्किएका खानेपानी आयोजना र सडकको पुनर्निर्माणमा प्रगति राम्रो रहेको प्राधिकरणका प्रमुख कार्यकारी अधिकृत सुशील ज्ञवालीले बताए । समग्रमा प्रगति राम्रो देखिएको छ, उनले भने, खानेपानी आयोजनाबाट पहिला थोरै लाभान्वित थिए । अब नयाँ आयोजनाले सिंगो गाउँ नै लाभान्वित बन्नेछन् । रणनीतिक सडक पुनर्निर्माणको काम सडक विभागबाट भइरहेको छ । यसअन्तर्गत तीन वटा सडक छन् । दोलखासिँगटी र धादिङगोरखा सडक सम्पन्न भइसकेको सडक विभागका महानिर्देशक केशवकुमार शर्माले जानकारी दिए । एडीबीको ऋण सहयोगमा काम भएको हो, उनले भने, पाँचखालमेलम्ची सडकमा कालोपत्रेको काम मात्र बाँकी छ । सडक निर्माणमा एसियाली विकास बैंक (एडीबी) को ऋण सहयोग छ । देशभर भूकम्पले क्षति पुर्याएका ४२ वटा सडक पुनर्निर्माणको काम भइरहेको छ । तिनको निर्माण ०७२ साउनबाट सुरु भएको हो । २० वटा सडक निर्माण सकिइसकेको र २२ वटा निर्माणको क्रममा रहेको केन्द्रीय आयोजना कार्यान्वयन इकाई (अनुदान व्यवस्थापन तथा स्थानीय पूर्वाधार) आयोजना निर्देशक गणेशराज वस्तीले जानकारी दिए । निर्माणाधीन सडकको भौतिक प्रगति ७० प्रतिशत छ, उनले भने, असार मसान्तभित्र सबै सडक सक्ने हाम्रो लक्ष्य छ । कुल ६ सय ४८ किलोमिटर सडक भूकम्पले क्षति भएको थियो । अहिलेसम्म ४ सय किमि निर्माण भइसकेको छ, उनले भने, २ सय ४८ किमि सडक निर्माणको क्रममा छ । निर्माणका क्रममा रहेका सडकमा स्याङ्जाको आलमरिडी, कास्कीको सिसुदेउराली र काठमाडौं साँखुतारेभीर छन् । सबै सडक निर्माण पूरा हुँदा १५ अर्ब रुपैयाँ खर्च लाग्नेछ, उनले भने, अहिलेसम्म १० अर्ब रुपैयाँ खर्च भइसकेको छ । प्राधिकरणका अनुसार स्तरोन्नति गर्नुपर्ने ३० सडक र ३९ वटा पुल तथा पर्यटन पदमार्गको पुनर्निर्माणको काम सम्बन्धित निकायलाई हस्तान्तरण गरिएको छ । स्थानीय सडकमा ५ अर्ब र रणनीतिक सडकमा एडीबीको ३ अर्ब ऋण सहयोग रहेको सडक विभागको भनाइ छ ।"
हडताल नगर्न आदेश,काठमाडौं (कास) उच्च अदालत पाटनले बैंक तथा वित्तीय संस्थामा कुनै पनि हडताल नगर्न आदेश जारी गरेको छ । नाडेप लघुवित्त वित्तीय संस्थाले दायर गरेको निवेदनमाथि फैसला सुनाउँदै उच्च अदालतले अत्यावश्यक सेवा सञ्चालन ऐनलगायतको प्रावधानविपरीत हडताल नगर्न भनेको हो । कर्मचारीहरूको आन्दोलनले काममा अवरोध भएको भन्दै लघुवित्त संस्थाले उच्च अदालत पाटनमा निषेधाज्ञाको निवेदन दिएको थियो । न्यायाधीशहरू भोजराज अधिकारी र राजनप्रसाद भट्टराईको इजलासले आन्दोलन नगर्न कर्मचारी संगठनहरूका नाममा बुधबार आदेश गरेको हो ।
४० करोडमा औषधि उद्योग,"तनहुँ (कास) व्यास नगरपालिकामा ४० करोड रुपैयाँ लागतमा औषधि उद्योग निर्माण हुने भएको छ । पोखरा फर्मास्युटिकल्सले व्यास१० उपल्लो सेवरमा उद्योग सञ्चानल गर्न लागेको हो । ४८ रोपनी क्षेत्रफलमा फैलिने उद्योगले ३० प्रकारका एलोप्याथिक औषधि उत्पादन गर्ने लक्ष्य लिएको फर्मास्युटिकल्सका अध्यक्ष कालिदास पौडेलले बताए । दुई वर्षभित्र पूर्वाधार निर्माण भएर पूर्ण रूपमा औषधि उत्पादन हुने उनको भनाइ छ । व्यास नगरप्रमुख वैकुण्ठ न्यौपानेले बुधबार उद्योगको शिलान्यास गरे । नगरपालिकाले सधैं उद्योगीहरूलाई सहयोग गर्दै आएको उनको भनाइ छ । उद्योगका लागि सहज वातावरण मिलाउनेछौं, उनले भने, उत्पादनमूलक उद्योगले रोजगारी पनि सिर्जना हुनेछ ।"
टोयोटाको विजेता घोषणा,काठमाडौं (कास) युनाइटेड ट्रेडर्स सिन्डिकेट (टोयोटा) ले १४औं टोयोटा ड्रिम कार आर्ट कन्टेस्टका विजेता सार्वजनिक गरेको छ । माभोइथ कम्प्लेक्समा आयोजित कार्यक्रममा विजेतालाई पुरस्कार र प्रमाणपत्रसहित सम्मान गरिएको थियो । डिसेम्बर २०१९ देखि फेब्रुअरी २०२० सम्म सञ्चालित प्रतियोगितामा ३० वटा विभिन्न विद्यालयबाट एक हजारभन्दा बढी प्रतियोगी सहभागी थिए ।
सिटिजन्स संरक्षित बचत खाता,काठमाडौं (कास)सिटिजन्स बैंकले सर्वसाधारणलाई लक्ष्य गरी सिटिजन्स संरक्षित बचत खाता र पेसाकर्मीलाई लक्ष्य गरी सिटिजन्स तलब बचत खाता सुरु गरेको छ । ५ हजारमा खाता खोल्न मिल्ने सिटिजन्स संरक्षित बचत खाता मा दैनिक मौज्दातमा वार्षिक ६५० प्रतिशतको उच्च ब्याजदर दिइनेछ । साथै ग्राहकले स्वास्थ्य र दुर्घटना बिमाको लाभसमेत प्राप्त गर्नेछन् । सिटिजन्स तलब बचत खाता बिनापैसा खाता खोल्न मिल्ने र दैनिक मौज्दातमा वार्षिक ६५० प्रतिशत ब्याजदर रहेको बैंकले जानकारी दिएको छ ।
जगदम्बा स्टिल्सको नगद पुरस्कार,काठमाडौं (कास) जगदम्बा स्टिल्स कम्पनीले इन्जिनियरिङमा उत्कृष्ट नम्बर ल्याउने विद्यार्थीलाई नगद तथा प्रमाणपत्रले सम्मान गरेको छ । इन्जिनियरिङ अध्ययन संस्थान थापाथलीकी आयुषा खनाललाई स्वर्ण पदकसहित ५१ हजार रुपैयाँ प्रदान गरिएको हो । खनाल ०७२ सालमा इन्जिनियरिङ अध्ययन संस्थानद्वारा सञ्चालित परीक्षामा क्याम्पस प्रथम भएकी थिइन् ।
एभरेस्टसांग्रिला छुट सम्झौता,"काठमाडौं (कास) होटल सांग्रिलासँगको सहकार्यमा एभरेस्ट बैंकले ग्राहकलाई छुट दिने भएको छ । सम्झौताअनुसार ग्राहकले उक्त होटलमा खाना, पेय पदार्थ र बेकरीमा १५ प्रतिशत छुट पाउनेछन् । छुट पाउन बैंकको डेबिट वा क्रेडिट कार्ड देखाउनुपर्नेछ ।"
राष्ट्रिय वाणिज्य बैंकको युवा लक्षित कार्यक्रम,"काठमाडौं (कास) राष्ट्रिय वाणिज्य बैंकले आरबीबी इम्पावरमेन्ट एकेडेमीको चौथो चरणको कार्यक्रम गण्डकी प्रदेशमा सुरु गरेको छ । फाइनान्सियल ट्रेनिङ सेन्टरका रूपमा अगाडि लैजाने उद्देश्यले सुरु गरिएको एकेडेमीबाट युवा वर्गलगायतले लाभ लिन सक्नेछन् । एकेडेमीले शुक्रबारबाट चैत १० सम्म निःशुल्क आवेदन दिने व्यवस्था मिलाएको छ । तीनदिने टेक्निकल, बिहेबियरल र प्राक्टिकल बैंकिङ विषयगत तयारी कक्षा १४ देखि चैत १६ सम्म पोखरामा सञ्चालन हुनेछ । गण्डकी प्रदेशअन्तर्गत स्नातक र स्नाकोत्तर डिग्री भएका कलेजका विद्यार्थी (कुनै प्रकारको काममा आबद्ध नभएको) लाई मात्र लक्ष्य गरी आवेदन खोलिएको हो ।"
एसबीआईफोन पे सम्झौता,काठमाडौं (कास) नेपाल एसबीआई बैंक र फोन पे पेमेन्ट सर्भिसबीच क्यूआर मर्चेन्ट एक्विजिसनबीच सम्झौता भएको छ । उक्त सेवाअन्तर्गत बैंकबाट क्यूआर मर्चेन्टका लागि आवेदन दिने र क्यूआर प्राप्त गर्न सकिनेछ । साथै फोन पे नेटवर्कमा आबद्घ अन्य बैंकको मोबाइल बैंकिङ प्रणालीअन्तर्गत भुक्तानी प्राप्त गर्न सकिनेछ । एसबीआई बैंकका तर्फबाट प्रमुख सञ्चालन अधिकृत शुभकान्त कानुगों र फोन पेका प्रमुख कार्यकारी अधिकृत अद्वैतरत्न तुलाधरले सम्झौतापत्रमा हस्ताक्षर गरे ।
त्रिपुरालाई अवार्ड,काठमाडौं (कास) विश्वव्यापी कन्स्ट्रक्सन र रियल स्टेट व्यवसायीहरूको संस्था ग्लोबल आर्किटेक्स एन्ड बिल्डरले त्रिपुरा कन्सट्रक्सन प्रालिलाई यस वर्षको उत्कृष्ट डेभलपर अफ दि इयर अवार्ड बाट सम्मान गरेको छ । दुबईमा हालै सम्पन्न कार्यक्रममा कन्स्ट्रक्सनको क्षेत्रमा राम्रो काम गरेबापत यो कम्पनी पुरस्कृत भएको हो । कम्पनीका कार्यकारी अध्यक्ष सञ्जीवप्रसाद साहले अवार्ड ग्रहण गरेका थिए ।
हेलिकप्टरका विदेशी पाइलटलाई बिदाइ,"आरोहण दलका सदस्य फिर्ता सरकारले वसन्तकालीन हिमाल आरोहण रोक्ने निर्णय गरेपछि पर्यटन विभागले पाँचवटा साना हिमाल आरोहण गर्न गएका पाँचवटा विदेशी आरोहण दलका ९ सदस्यलाई शुक्रबार फिर्ता बोलाएको छ । विभागकी निर्देशक मीरा आचार्यका अनुसार उनीहरूलाई व्यवस्थापन गरिरहेका नेपाली कम्पनीमार्फत फिर्ता बोलाइएको हो ।विभागले गत वर्ष वसन्तकालीन हिमाल आरोहण सिजनमा ३० वटा हिमालमा ४८ वटा मुलुकका ८ सयभन्दा बढी स्वदेशीविदेशी आरोहीलाई अनुमति दिएको थियो । विभागले तिनीहरूबाट ४९ करोड ५९ लाख रुपैयाँ सलामी दस्तुर संकलन गरेको थियो । नेपालमा वसन्तकालीन हिमाल आरोहण सबैभन्दा धेरै चर्चित र पर्यटन बजार चलायमान बनाउने सिजनमा पर्छ । पाँच गन्तव्यका उडान कटौती कोरोना भाइरस (कोभिड१९) का कारण यात्रु घटेपछि नेपाल वायुसेवा निगमले पाँचवटा अन्तर्राष्ट्रिय गन्तव्यको उडान कटौती गरेको छ । निगमका नायब महाप्रबन्धक गणेशबहादुर चन्दका अनुसार दिल्ली, बैंग्लोर, मुम्बई, बैंकक र हङकङमा हुँदै आएका नियमित उडान कटौती गरिएको छ भने दोहा उडान मंगलबारदेखि स्थगन गरिएको छ । निगमका अनुसार काठमाडौंबाट दैनिक दुईवटा उडान हुने दिल्लीमा आइतबारदेखि साँझको उडान कटौती हुने भएको छ । निगमले भारतको बैंग्लोरमा सातामा तीनवटा उडान गर्दै आएकोमा चैत ६ र १८ गतेको नियमित उडान, थाइल्यान्डको बैंककका लागि हुने चैत १२ गतेको उडान र हङकङका लागि हुने चैत ६ र १३ गतेको उडान रद्द गरेको छ । काठमाडौंदोहा उडान निगमले फागुन २७ देखि बन्द गरिसकेको छ । यसैबीच सोलकाठमाडौं सातामा चारवटा उडान गर्दै आएको कोरियन एयरले तीनवटा उडान कटौती गरेको छ । काठमाडौं विमानस्थलका अनुसार बिहीबार रातिसम्म १ सय ६ वटा अन्तर्राष्ट्रिय उडानको तालिका थियो । मध्यरातसम्म ६७ वटा मात्रै उडान भए भने काठमाडौंबाट २ सय ४८ वटा आन्तरिक उडान भएका थिए ।"
सुडान जाने सुरक्षाकर्मी रोकिए,"काठमाडौं (कास) विश्वभर कोरोना भाइरसको प्रकोप बढेसँगै संयुक्त राष्ट्रसंघीय शान्ति मिसनअन्तर्गत छनोट भएर त्यसतर्फ जाने तयारीमा रहेका सुरक्षाकर्मी रोकिएका छन् । नेपाली सेना, नेपाल प्रहरी र सशस्त्र प्रहरीबाट मिसन जाने तयारीमा रहेका सबै सुरक्षाकर्मीलाई राष्ट्रसंघको आग्रहमा रोकिएका हुन् । नेपाली सेनाबाट राष्ट्रसंघको दक्षिण सुडानमा तैनाथ युनाइटेड नेसन्स मिसन इन साउथ सुडान (अनमिस) अन्तर्गत तैनाथ हुन लागेको करिब सात सय जना सम्मिलित गण तहको फौज रोकिएको छ । त्यस्तै अनमिसका लागि प्रहरीबाट युनाइटेड नेसन्स पुलिस (अनपोल) अन्तर्गत छनोट भएका अधिकृतस्तरका १७ जनाको टोली पनि अर्को निर्णय नभएसम्म जान पाउने छैनन् । सशस्त्र प्रहरीका अधिकृतको पनि मिसन यात्रा दुई महिना धकेलिएको छ । सशस्त्र प्रहरी महानिरीक्षक शैलेन्द्र खनालले हाल मिसनमै तैनाथ कर्मचारीको बसाइ दुई महिना थप भएकाले तत्काल नेपालबाट जान रोकिएको बताए । कोरोना भाइरसको प्रकोप न्यूनीकरणअन्तर्गत मिसनमा कार्यरतको म्याद दुई महिना थप भएको हो, खनालले भने, दुई महिनापछिको अवस्था के हुन्छ, त्यसपछि मात्रै यताबाट जाने वा स्थगनको निर्णय यथावत् हुने भन्नेबारे निर्णय हुन्छ । कोरोनाको असरले इटाली, भियतनाम र इन्डोनेसियाका लागि तय भएको नेपाल प्रहरीको विशेष तालिम पनि रद्द गरिएको छ । प्रहरी प्रवक्ता शैलेश थापा क्षत्रीका अनुसार इटाली र इन्डोनेसियाका ११ र भियतनामका लागि दुईवटा तालिम रद्द गरिएको छ । प्रहरी प्रधान कार्यालयले ब्यारेकमा बस्ने प्रहरी कर्मचारीलाई अत्यावश्यक काममा बाहेक घरबिदामा नछोड्न मातहत सबै युनिटलाई परिपत्र गरेको छ । समूहमा बस्ने फौजलाई घरबिदामा जान कडाइ गरिएको प्रवक्ता क्षत्रीले जानकारी दिए । समूहमा बसेका प्रहरीलाई घरबिदामा छोड्दा स्वास्थ्यमा असर पुग्न सक्ने आकलन गरेरै अत्यावश्यक कामबाहेकमा बिदा नदिन निर्देशन दिएका हौं, उनले भने ।"
अखिल नेतालाई बलात्कारमा ८ वर्ष कैद,काठमाडौं (कास) नेकपानिकट अनेरास्ववियुका केन्द्रीय सदस्य इन्द्रहाङ राई बलात्कारको अभियोगमा दोषी ठहर भएका छन् । काठमाडौं जिल्ला अदालतका न्यायाधीश विनोदकुमार पोखरेलको इजलासले राईलाई आठ वर्षको कैद र पीडितलाई डेढ लाख रुपैयाँ क्षतिपूर्ति दिनुपर्ने फैसला सुनाएको छ । राईले गएको तिहारको अघिल्लो दिन आफन्तको घरमा लगेर एक युवतीलाई बलात्कार गरेको आरोप थियो । घटनापछि कसैलाई भनेमा उनले मार्ने धम्की दिएको पीडितले बताएकी थिइन् ।
नाकामा छैन पर्याप्त सतर्कता,पूर्वी नाकामा छैन पर्याप्त सतर्कतापूर्वका नाकाहरूमा सतर्कता औपचारिक मात्र देखिएको छ । पर्याप्त जनशक्ति र साधन नहुँदा आउजाउ गर्नेलाई जाँच गर्न सहज देखिएको छैन । पारि भारततिर भने उच्च सतर्कता अपनाएको पाइएको छ । झापाको काँकडभिट्टा नाकामा गत साता नेपालतर्फ हेल्थ डेस्क राखिएको छ । भारततिर पानीट्यांकी प्रवेश गर्नुअघि नाकामै हेल्थ डेस्क राखेर नेपालबाट प्रवेश गर्ने यात्रुलाई निरन्तर निगरानी गरिन्छ । भारतको बाघडोगरा एयरपोर्टमा महिनाअघिदेखि नै उच्च सतर्कता अपनाइएको छ ।
कतारमा क्याम्प निरीक्षण,"काठमाडौं (कास) कतार सरकारले नेपालीसहित आप्रवासी कामदारलाई राखिएको बासस्थान (क्याम्प) निरीक्षण थालेको छ । दोहास्थित सल्वारोडमा रहेको एक आप्रवासी कामदार बस्ने क्याम्पमा २ सय ३८ जना आप्रवासी कामदार कोभिड१९ बाट संक्रमित भएको फेला परेपछि सरकारले क्याम्प निरीक्षण सुरु गरेको हो । कतारमा शुक्रबारसम्म २ सय ६२ जनामा संक्रमण देखिएको छ । आन्तरिक मन्त्रालय, प्रशासनिक विकास, श्रम तथा सामाजिक मामिला मन्त्रालय र सार्वजनिक स्वास्थ्य सुरक्षा मन्त्रालयले संयुक्त रूपमा क्याम्प निरीक्षण गरिरहेका छन् । टोलीले सरकारद्वारा कोभिड१९ को संक्रमणबाट जोगाउन तय गरिएको मापदण्ड क्याम्पमा लागू गरे वा नगरेको हेर्नेछ ।कतारस्थित नेपाली दूतावासलाई भने नेपाली राखिएको क्याम्पभित्रै सिधा अनुगमन वा निरीक्षण गर्ने अधिकार छैन । नेपाली राजदूत नारदनाथ भारद्वाजले कम्पनीको निरीक्षण सरकारबाटै भइरहेको बताए । कतारले कामदारको चहलपहल रोक्न तीन दिनका लागि सार्वजनिक यातायात र रेल सेवा बन्द गरेको छ । यातायात तथा सञ्चार मन्त्रालयका अनुसार आइतबार बेलुका ६ बजेदेखि मात्रै यातायात सेवा सञ्चालन हुनेछ । कतारमा झन्डै ३ लाख ५१ हजार नेपाली कार्यरत छन् ।यसैबीच कतारले आवासीय भिसाको म्याद समाप्त भए पनि कतार प्रवेश गर्न दिने जनाएको छ । यसले बिदामा नेपाल आएर फर्किन नपाएका नेपाली कामदारलाई ठूलो राहत मिलेको छ । कतारले फागुन २६ देखि नेपालसहित प्रमुख कामदार लिने देशका नागरिकलाई प्रवेशमा रोक लगाएको थियो जसले गर्दा आवासीय भिसा सकिन लागेका नेपाली कामदार द्विविधामा परेका थिए । साउदी छिर्न स्वास्थ्य रिपोर्ट काठमाडौंस्थित साउदी अरबको दूतावासले आफ्नो देश प्रवेशका लागि नेपाली कामदारले पोलिमर्स चेन रियाक्सन (पीसीआर) को स्वास्थ्य रिपोर्ट बोक्नुपर्ने बाध्यकारी नियम जारी गरेको छ । दूतावासका अनुसार आउँदो मंगलबार (चैत ४) देखि यो नियम कार्यान्वयनमा आउनेछ । गाम्का मेडिकलसँग आबद्ध रहेका अकुवा डाइगोनिस्ट सर्भिस, रजाम मेडिकल सेन्टर, अल खालिज मेडिकल सेन्टर र अल मस्हुर डाइगोनिस्ट सर्भिसबाट मात्रै जारी भएको पीसीआरको रिपोर्ट मान्य हुनेछ । यसैबीच साउदीको परिचयपत्रवाहक नेपाली कामदारलाई ७२ घण्टाभित्र साउदी प्रवेश गर्न अनुरोध गरिएको छ । बिदामा आएका नेपाली कामदारले आफ्नो रोजगारीलाई निरन्तरता दिन चाहे साउदी प्रवेश गरिहाल्नुपर्ने भनिएको हो ।"
स्पेनमा नेपाली सुरक्षित,"स्पेनको राजधानी म्याड्रिडका सबै विद्यालय र विश्वविद्यालय यो सातादेखि बन्द भएका छन् । एक खालको सन्त्रासको स्थिति छ तर निरन्तरको सम्पर्क र सचेतनाका कारण नेपाली समुदायमा कोरोना संक्रमणको ठाडो प्रभाव र संकट देखिएको छैन । त्यसमाथि नेपाल सरकारले निकालेको अध्यागमन सूचनामा स्पेनसहितका आठ मुलुकका हकमा अनअराइभल मात्रै होइन, यहाँ दूतावास प्रक्रियाबाट लिन सकिने पर्यटक भिसासमेत बन्द भइसकेको छ । अघिल्लो सातासम्म भिसा प्रक्रिया जारी रहँदा पनि कोभिड१९ नेगेटिभ प्रमाणपत्र नल्याई प्रक्रिया अघि बढाइएको थिएन । स्पेन सरकारको अध्यागमनमा दर्ता भएअनुसार सन् २०१९ को पछिल्लो तथ्यांकमा स्पेनमा ५ हजार ६४ नेपाली छन् । काटालुनामा २ हजार २ सय २६ (बार्सिलोनासहित), म्याड्रिडमा ६ सय ९० र पाइसवस्कोमा ५ सय १७ नेपाली रहेको तथ्यांक छ । र, नेपालीको बसोबास रहेकै क्षेत्र सबैभन्दा बढी प्रभावित पनि देखिएका छन् ।स्पेनमा शुक्रबारसम्म ४ हजार व्यक्तिमा संक्रमण देखिएकोमा ९१ जनाको मृत्यु भइसकेको छ । स्पेनको विदेश मन्त्रालयले बिहीबार जारी गरेको सर्कुलरमा स्पेनी नागरिकलाई अत्यावश्यक अवस्थाबाहेक देश छाडेर बाहिर नजान भनिएको छ । विश्वका ६१ वटा मुलुकले स्पेनका नागरिकलाई यात्रामा रोक लगाउने निर्णय गरिसकेका छन् भने यो बेला आवश्यक सतर्कता र सचेतना अपनाउन आफ्नो समुदायलाई नेपाली दूतावास र गैरआवासीय नेपाली संघसहितले आग्रह गरिरहेका छन् । अहिलेसम्म स्पेनको नेपाली समुदाय कोरोना संक्रमणबाट सुरक्षित छ र आफैं सचेत भएर विपत्तिका बेलामा समेत एकअर्कामा सहयोगी हुँदै बसेको अवस्था छ ।यस्तो बेलामा अनावश्यक हल्लाले पनि त्रास बढाउने रहेछ । एउटा समाचारमा एक स्पेनिस नागरिकको कोभिड१९ का कारण भ्यालेन्सिया सिटी हस्पिटलमा गत फेब्रुअरी १९ मा निधन भएको खबर आयो । त्यो खबरसँगै उनी स्पेन छिर्नुअघि नेपाल घुमेर आएको अपुष्ट समाचार पनि आयो । यसबारे यथार्थ थाहा पाउन मैले भ्यालेन्सियाकै स्थानीय निकाय र अस्पतालमा पनि सम्पर्क गरेकी थिएँ । तर त्यो बिरामी कुन मितिमा, कसरी, कुन रुटबाट नेपाल गएको थियो भन्ने पहिल्याउन सकिएन । यसरी आधिकारिता नभईकन बनेको समाचारले अहिले त्रास बढाएको छ । मैले यसबारे हाम्रो परराष्ट्र मन्त्रालयलाई पनि अवगत गराइसकेको छु ।"
शंकास्पद चार जनामा कोरोना देखिएन,काठमाडौं (कास) शंका लागेर टेकुको शुक्रराज ट्रपिकल तथा सरुवा रोग अस्पतालको आइसोलेसन वार्डमा भर्ना गरिएका चार जनामा कोरोना भाइरसको संक्रमण नरहेको प्रयोगशाला परीक्षणको रिपोर्टले देखाएको छ । रिपोर्ट आएपछि अस्पतालले शुक्रबार तीन जनालाई डिस्चार्ज गरेको डा अनुप बास्तोलाले बताए । उनका अनुसार चारमध्ये ५६ वर्षीया महिलालाई निमोनियाको समस्या देखिएकाले अर्को वार्डमा सारेर उपचार जारी राखिएको छ । अमेरिकाबाट आउँदा कतारको ट्रान्जिटमा पाँच घण्टा बस्नुपरेपछि उनलाई छातीसम्बन्धी समस्या देखिएको थियो । त्यसपछि उनी आइसोलेसन वार्डमा भर्ना भएकी थिइन् । दुई पटक परीक्षण गर्दा पनि कोरोना नदेखिएको डा बाँस्तोलाले बताए ।
क्वारेन्टाइनमा खटिएका सैनिक सम्मानित,काठमाडौं (कास) उच्च जोखिमका बावजुत चीनबाट नेपालीलाई ल्याउने र भक्तपुरस्थित खरिपाटीको नेपाल विद्युत् प्राधिकरणको तालिम केन्द्रमा क्वारेन्टाइनमा राख्न भूमिका निर्वाह गरेका सैनिक अधिकारीहरूलाई शुक्रबार सम्मान गरिएको छ । नागरिकको स्वास्थ्य अवस्थाको रेखदेख तथा सुरक्षा व्यवस्थाको कार्यमा खटिएका भन्दै १९ जना सैनिक र एक जना गैरसैनिक डाक्टरलाई नेपाली सेनाले प्रधानसेनापति प्रशंसा निसान ले सम्मान गरेको हो ।
"कोरोना, मीरा र सानोदुम्मा","भोजपुरको विकल्प !मीराकै सक्रियतामा गाउँका बालबालिकाहरू हरेक शनिबार ५ किमि र १० किमि दौड्ने गर्छन् । यसले सानोदुम्माको माहोल नै बेग्लै बनाएको छ । भोजपुर ट्रेल रेस पनि २०७२ सालमा त्यसैगरी सुरु भएको थियो, जसरी बाल्यकालमै माओवादी लडाकुका सहयोगी बन्न घर छाडेकी मीरा साहसिक दौड (ट्रेल रनिङ) मा स्काइर रनिङ वर्ल्ड सिरिज को सफलतासँगै विश्वमै चर्चित भएकी थिइन् । उनको सम्मानमा थर्पु स्कुलले आयोजना गरेको कार्यक्रममा १२ विद्यार्थी खाली खुट्टै ३ किमि दौडेर घोर्लेवनस्थित मीराको घर पुगेका थिए । त्यो नै भोजपुर ट्रेल रेसको पहिलो संस्करण बन्यो । गत वर्ष भएको चौथो संस्करणमा ५ देशबाट आएकासहित ३५० जना दौडिएका थिए ।यसपालि धेरै देशका ५० जना बढी विदेशी धावक आउने भनिए पनि अन्तिम समयमा कोरोनाकै त्रासले उनीहरूले नेपाल यात्रा स्थगित गरेका थिए । वर्ल्ड सिरिजका रेस जितेका भीम गुरुङ र तेन्जिङहिलारी एभरेस्ट म्याराथन विजेता सुमन कुलुङसहित नितु तामाङ, अनिता राई, सिर्जना राई, लाबमुी लामा, खेन्दु लामा, जुम्लाकी मन्जु राउत पनि सानोदुम्मा पुगेका थिए । मीरा आफैं क्यानडा यात्रा छोट्याएर जन्मस्थल फर्केकी थिइन् । अघिल्ला संस्करणका उत्कृष्टहरूलाई मीराको अगुवाईमा विदेशमा दिइएको अवसरले पनि भोजपुर ट्रेल रेसले धावकको ध्यान तानेको हो ।मीराको घरको माथिल्लो कान्लामा कच्ची सडक भर्खरै पुगेको छ । तर उनको मन भने यसपालि पहिलेकै बाँदर लड्ने बाटोभन्दा पनि कमजोर बनेको छ । राजधानी फर्केपछि मीराले भनिन्, भोजपुरमै पाँचौं संस्करण यसैपालि गर्ने सम्भावना देखेको छैन । राजधानी हुन्छ वा अन्त कतै, यो रेसलाई निरन्तरता दिन विकल्प खोज्दै छु । भोजपुर ट्रेल रेस नै अन्तै हुने भयो भने विश्वकै विजेता धाविकाको रूपमा अर्को मीरा बन्ने सपनासहित हरेक शनिबार खाली खुट्टै दौडिरहेका सानोदुम्माका बालबालिकाले के लक्ष्य बनाउँलान् ? अनि गत वर्ष प्रदेश १ का मुख्यमन्त्री शेरधन राईले शिलान्यास गरी प्रदेश सरकारकै ३० लाखमा निर्मित सामुदायिक भवनको उपयोग स्थानीयले कसरी गर्लान् ? वैदेशिक रोजगारमा मलेसियाको भिसा रोक्दै हङकङ, फ्रान्सको दौडमा च्याम्पियन भएर विश्वकै ध्यान खिचेकी मीराको जन्मस्थलका लागि केही गर्ने संकल्प कहींकतै बिलाइजाने पो हो कि !"
पुलिस फाइनलमा,(सर्लाही)  विभागीय टोली नेपाल पुलिस क्लबले खप्तड गोल्डकप विजेता सुदूरपश्चिम११ लाई ३१ गोलले हराउँदै वाग्मतीमा जारी चौथो राजर्षि जनक कप फुटबलको फाइनलमा स्थान पक्का गरेको छ । शुक्रबार सन्तोष श्रेष्ठ स्मृति खेल मैदानमा सुरुदेखि नै नेपाल पुलिसमाथि सुदूरपश्चिम हाबी थियो । दोस्रो रोजाइका खेलाडी उतारेको पुलिसले सुरुको खेलमा तालमेल मिलाउन सकेन । सुदूरपश्चिमका खेलाडीले बलमा पकड जमाए । सुदूरपश्चिमका विनोद केसीको पासमा फिलिप तामाङले गोल गर्दै टोलीलाई अग्रता दिलायो । बक्सबाहिरबाट गरेको प्रहार विपक्षी टोलीका गोलरक्षकले रोक्न सकेनन् । त्यसपछि सुदूरपश्चिमका खेलाडीले रक्षात्मक खेल्यो । पुलिसले बराबरी गर्ने मौका चार मिनेटपछि नै पाए पनि जुमनु राईको पासमा ऋषि पिठाकोटी मगरले सदुपयोग गर्न सकेनन् । वान भर्सेज वानको अवस्थामा ऋषिले गोल गर्न सकेनन् । शुक्रबार पानी परेकाले मैदान हिलाम्मे बनेपछि खेलाडीलाई सन्तुलन कायम गर्न हम्मे परेको थियो । साथै हावा चलेका कारण बल नियन्त्रणमा लिन दुवै टिमका खेलाडीलाई असहज भयो । ४३ औं मिनेटमा सुदूरपश्चिमले दोस्रो गोल गर्ने मौका पायो । तर सदुपयोग गर्न सकेन । विक्रमसिंह ठकुरीको सशक्त प्रहार पोस्ट नजिकबाट बाहिरियो । पहिलो हाफमा १० ले अघि बढेको सुदूरपश्चिमको मनोबल उच्च थियो । दोस्रो हाफमा पुलिसले रणनीति परिवर्तन गर्दै आक्रामक खेल देखायो । फलस्वरुप दुई मिनेटमै पुलिसले खेलमा बराबरी गर्यो । ४७ औं मिनेटमा पुलिसका साजन राईको पासमा कप्तान जुमनुले गोल गर्दै खेल बराबरीमा ल्याए । निकै आक्रामक देखिएको पुलिसले ५५ औं मिनेटमा पुनः अर्को गोल थप्यो । कप्तान जुमनुको पासमा तीर्थ रानामगरले दोस्रो गोल गरे । २१ ले पछि परेको सुदूरपश्चिम सम्हालिन सकेन । दोस्रो हाफमा एकपछि अर्को गोल खाएपछि दबाबमा परेको थियो । त्यसकै फाइदा उठाउँदै तीर्थले पुनः अर्को गोल थपे । ६७ औं मिनेटमा रविन श्रेष्ठको पासमा तीर्थले हेडमार्फत गोल गरेका हुन् । पूर्व विजेता सुदूरपश्चिमले अन्तिम समयमा आक्रामक खेल प्रस्तुत गरे पनि गोल फर्काउन सकेन । ८२ औं मिनेटमा सुदूरपश्चिमका फिलिप तामाङको क्रसमा वान भर्सेज वानको अवसरलाई विक्रमसिंहले गुमाएका थिए । आहारारा गोल्डकपमा पुलिसको पहिलो रोजाइ टिम गएपछि दोस्रो रोजाइका खेलाडी यहाँ आएका हुन् । जुमनु म्यान अफ द म्याच भए । उनले १० हजार रुपैयाँ पाए ।
कोरोनाको चपेटामा विश्व खेलकुद,ओलम्पिक टर्च र्याली स्थगितएथेन्स ग्रिक ओलम्पिक कमिटीले शुक्रबार ओलम्पिक टर्च र्यालीलाई स्थगित गरेको छ । टोकियो ओलम्पिकका लागि दक्षिणी ग्रिक सहर स्पार्टामा बिहीबार ओलम्पिक ज्योति प्रज्वलन कार्यक्रम रहेको थियो । ग्रिक ओलम्पिकको जन्मस्थल हो । हरेकपल्ट ओलम्पिकका लागि त्यहींबाट दीप प्रज्वलित गरिन्छ । कोरोना भाइरस संक्रमणका कारण जनतालाई टाढा बस्न अनुरोध गरिए पनि ओलम्पिक दीप प्रज्वलनमा अप्रत्याशित ठूलो भीड जम्मा भएको थियो । त्यसैले कमिटीले ग्रिकका बाँकी सहरमा हुने टर्च र्याली स्थगित गरेको जनाएको छ । स्वास्थ्य मन्त्रालय र अन्तर्राष्ट्रिय ओलम्पिक कमिटीको समन्वयमा उक्त कार्यक्रम स्थगित गरिएको हो । जुलाईमा हुने टोकियो ओलम्पिकका लागि यही मार्च १९ मा एथेन्स रंगशालामा ओलम्पिक ज्योति हस्तान्तरण गर्ने कार्यक्रम छ । सन् १८९६ मा एथेन्सबाटै आधुनिक ओलम्पिकको सुरुआत भएको हो । (एपी)
"मनाङको जोस, पुलिसको टिमवर्क","(पोखरा)  अफ्रिकी प्रशिक्षक टोपे फुजा आफ्ना खेलाडीको मनोविज्ञान बुझेर पोजिसन दिन माहिर छन् । मनाङ मर्स्याङदी क्लबका यी प्रशिक्षक खेल हुने दिनमै खेलाडीको मुड अनुसार पोजिसन बदल्ने निर्णय लिन्छन् । १८ औं आहारारा गोल्डकप फुटबलको दुई खेलमा उनले त्यसै गरे । पोखरा रंगशालामा शनिबार हुने पुलिससँगको फाइनलमा लिने रणनीति सुनाउन इच्छुक देखिएनन् उनी । प्रतियोगिताको पहिलो खेलमा झापा११ लाई १० ले हराउँदा गोलरक्षक अशोक बराल थिए । त्रिभुवन आर्मीसँगको सेमिफाइनलमा उनले अशोकको स्थानमा सोजित गुरुङलाई मैदानमा उतारे । मिडफिल्ड र डिफेन्समा पनि खेलाडीको भूमिका परिवर्तन गरे । शारीरिक रूपमा सशक्त र तीव्र गतिमा खेल्ने खेलाडीले भरिएको विभागीय टिम आर्मीविरुद्ध मनाङले अप्रत्याशित जित निकाल्यो । राष्ट्रिय टिमका सात खेलाडी लिएर प्रतियोगिता पावरगेम प्रस्तुत गरेको आर्मीलाई उपाधि दाबेदारमा हेरिएको थियो । आर्मीको डिफेन्सलाइनमा भएको कमजोरीमा खेल्दै मनाङ ३२ ले विजयी भएर फाइनल पुग्यो । तुलनात्मक रूपमा कमजोर टिम आयोजक सहारालाई हराउन पुलिसले पेनाल्टी सुटआउटको सहारा लिनुपर्यो । निर्धारित ९० र थप ३० मिनेट ११ बराबरीमा टुंगिएपछि पेनाल्टी सुटआउटमा पुलिसले ४२ ले बाजी मार्यो । थ्रीस्टारसँग सेमिफाइनलमा पुलिसले ३० को प्रभावशाली जित पाएको हो । पोखरेली मैदानमा अत्यधिक च्याम्पियनको रसस्वादन गरेको टिम हो पुलिस । दर्शकको भरपुर माया पाउने टिम हो मनाङ । पटकपटक च्याम्पियन बनेका यी दुई टिम फेरि एकपल्ट १८ औं संस्करण फाइनल भिड्दैछन् । मनाङ र पुलिस डेढ दशकपछि कीर्तिमानी उपाधिका लागि शनिबार मैदानमा उत्रनेछन् । २०६० मा भएको दोस्रो संस्करणमा मनाङले पुलिसलाई ३१ ले हराएको थियो । तेस्रो संस्करणमा भने मनाङले ३२ ले नै पुलिसलाई पन्छाएको थियो । सहाराले ०५८ मा क्याराभान गोल्डकप गर्दा फाइनलमा पुलिसले मनाङमाथि २१ ले बाजी मारेको थियो । क्याराभानबाहेक आहाराराको फाइनलमा दुई टिमको तेस्रो भेट हुँदै छ । आहारारामा पुलिस, मनाङ र थ्रीस्टारले ५५ पल्ट उपाधि जितेका छन् । शनिबार पोखरा रंगशालामा हुने भिडन्त कीर्तिमानी उपाधि विजेता टिम बन्नका लागि हुनेछ ।मनाङसँग स्ट्राइकर विमल राना, विंगर अञ्जन विष्ट र डिफेन्डर कमल श्रेष्ठजस्ता अब्बल खेलाडी छन् । विदेशी खेलाडी फोरेन्ट र लुइस भिडाल भरपर्दा खेलाडी हुन् । मिडफिल्डर पुजन उपरकोटी, डिफेन्डर निशान लिम्बू, मिडफिल्डर दयानन्द सिंह पुलिसका लागि चुनौती बनेर उभिनेछन् । पुलिसका नीरकुमार राई र रवि पासवानको गतिलाई रोक्न भने मनाङलाई हम्मेहम्मे पर्नसक्छ । स्ट्राइकर भरत साह, मिडफिल्डर तेज तामाङ, डिफेन्डर अजित भण्डारी, प्रवेश दनुवार, सन्तोष हेमरन, हेम तामाङ उत्कृष्ट खेल पस्कने तयारीमा छन् । मनाङ सहिद स्मारक ए डिभिजन लिगमा तेस्रो भएको टिम हो । पुलिस पाँचौं भएको थियो । लिगमा मनाङले पुलिसलाई २० ले हरायो । हालै धरानमा सम्पन्न बुढासुब्बा गोल्डकपमा मनाङले पुलिसकै बी टिमलाई फाइनलमा ३१ ले पराजित गर्यो । यसरी हेर्दा मनाङ पुलिसविरुद्ध जितमा हयाट्रिक गर्ने दाउमा देखिन्छ । यद्यपि, मनाङले पुलिसलाई सजिलो टिमका रूपमा लिएको छैन । प्रशिक्षक फुजा पुलिसलाई राम्रोमध्ये एक उत्कृष्ट टिम मान्छन् । पुलिससँगको खेल एट्याकिङ नै हुने उनले बताए । शुक्रबार प्रिम्याच कन्फ्रेन्समा उनले आफ्नो टिम जित्नकै लागि खेल्ने बताए । पुलिस गम्भीर भएर खेल्ने टिम हो, उनले भने, उनीहरूसँग गम्भीरतापूर्वक नै खेल्छौं । गतवर्षको सहिद स्मारक लिगदेखि नै मनाङको प्रशिक्षकको जिम्मा फुजाले सम्हालेका छन् । उनले टिम सम्हालेकै बेला मनाङ लिग विजेता बनेको थियो । नेपाली फुटबलमा व्यावसायिकताको अझै अभाव भएको उनी देख्छन् । सबैले निकै मिहिनेत गरेका छन्, उनले भने, विस्तारै सुध्रिँदै पनि छ ।आर्मीलाई पराजित गरेपछि कप्तान कमल श्रेष्ठ हौसिएका छन् । प्रिम्याच कन्फ्रेन्समा उनको आत्मविश्वास प्रस्ट झल्किन्थ्यो । मनाङलाई समर्थन गर्न टाढाटाढाबाट दर्शक आउँछन्, उनले भने, उपाधि जितेर उनीहरू ट्रफी उपहारस्वरुप दिन चाहन्छौं । जसरी हुन्छ ट्रफी उचाल्ने दाउमा छौं । नेपाली फुटबलमा इतिहास बोकेको पुलिस क्लबलाई कम आँक्न नमिल्नेमा उनी सचेत छन् । पुलिससँगको खेलमा प्लेइङ सेटमा केही खेलाडी हेरफेर हुनसक्ने संकेत उनले गरे । पुलिसको गतिलाई ब्लक गर्ने रणनीति अंगिकार गर्ने पक्षमा उनी छन् । अधिकांश सिनियर खेलाडीले भरिएको लिग विजेता मछिन्द्र क्लब प्रतियोगितामा सहभागी भएन । धेरै राष्ट्रिय खेलाडी बोकेको आर्मी सेमिफाइनलमै पराजित भयो । प्रतियोगितामा सहभागी टिममा अधिकांस नयाँ र युवा खेलाडीले अवसर पाए । फाइनल खेल्ने दुवै टिममा सिनियर खेलाडी कम छन् । मनाङमा धेरै युवा खेलाडी हुँदा गतिलो जोस छ । उनीहरू हत्तपत्त थाक्दैनन् । तर पहिलेको सेट टिम नहुँदा नयाँ खेलाडीलाई समायोजित हुन गाह्रो परेको प्रस्ट देखिन्छ । दुवै टिमले एकअर्काको बलियो र कमजोर पक्ष आँकलन गरेका छन् । मनाङका कप्तान कमल श्रेष्ठले पुलिसको खेलको भिडियो क्लिप्स नै हेरिरहेको पत्रकार सम्मेलनमा भन्न भ्याए । मनाङले खेलेको रणनीति पुलिसले अध्ययन गरिरहेको छ । आर्मीसँगको सेमिफाइनलमा मनाङको सबल र दुर्बल पक्ष नियाल्ने मौका पुलिसले पायो । प्रतियोगितामा पुलिसले एक दिन बढी आराम गर्ने अवसर पाएको छ । पुलिसका प्रशिक्षक अनन्तराज थापा मनाङलाई नयाँ मिश्रण भएको टिम भन्न रुचाउँछन् । पहिलाजस्तो स्टार खेलाडी उनीहरूसँग छैनन् तर मनाङ बलियो टिम हो, उनले भने, रिजल्ट पनि दिइरहेको छ । फाइनल खेल ५०५० कै हुने उनले बताए । मनाङ कसरी खेलिरहेको छ भन्नेमा हामी सचेत छौं, उनले भने, त्यसअनुसार रणनीति बनाएर फाइनलमा शतप्रतिशत दिएर राम्रो नतिजा ल्याउने प्रयासमा छौं । ९० मिनेट एकै गतिमा खेल्न सके नतिजा आफ्नो पक्षमा पर्नेमा उनी आशावादी छन् । आयोजक सहारासँगको खेलमा भरपर्दा कप्तान भोला सिलवालले रातो कार्ड पाएपछि भरत साहले कप्तानी सम्हाल्ने अवसर पाए । युवा खेलाडी जोसका साथ खेलिरहेकाले उपाधि फेरि एकपल्ट कब्जा गर्ने ध्याउन्नमा उनी छन् । पहिलेभन्दा निकै सुधारिँदै छ, उनले भने, फाइनलमा उत्कृष्ट दिनेछौं ।फुटबल विश्लेषक आनन्द रञ्जितका अनुसार नयाँ खेलाडीको जोश र आक्रामक खेल नै मनाङको सबल पक्ष हो । तर, मनाङसँग टिमवर्कको अभाव छ । पुलिसको सबल पक्ष नै प्राविधिक खेल र टिमवर्क हो । अहिलेसम्मको खेलमा पुलिसका खेलाडीबीच राम्रो सहकार्य भएकाले फाइनलमा हाबी हुने देखिन्छ, उनले भने, खेल ५५४५ को हुने अनुमान गर्न सकिन्छ । विजेताले १० लाख र उपविजेताले ५ लाख रुपैयाँ जित्नेछन् ।"
आईपीएल सर्यो,"रित्तो रंगशालामा अस्ट्रेलियाको प्रभावसिड्नी अस्ट्रेलियाले शुक्रबार दर्शकविहीन सिड्नी क्रिकेट मैदानमा भएको पहिलो एकदिवसीय अन्तर्राष्ट्रियमा न्युजिल्यान्डलाई ८ विकेटले पराजित गरेको छ । पहिला ब्याटिङ गरेको अस्ट्रेलियालाई २५८७ को स्कोरमा रोके पनि न्युजिल्यान्डले त्यसको फाइदा उठाउन सकेन । अस्ट्रेलियाले बलिङमा पनि प्रभाव जमायो र न्युजिल्यान्डलाई ४१ ओभरभित्र १ सय ८७ रनमा अलआउट गर्यो । कोरोना भाइरसको त्रासपछि क्रिकेट अस्ट्रेलियाले दर्शकलाई रंगशालाभित्र जान रोक लगाएको थियो । जसका कारण छक्का प्रहार गरेको बल दर्शकदीर्घामा पुग्दा खेलाडी आफैं लिन जानुपरेको थियो । अस्ट्रेलियाका तीव्र गतिका बलर केन रिचर्डसन अस्वस्थ भएपछि भाइरस परीक्षण गरेर उनलाई क्वारेन्टाइनमा लगिएको थियो । परीक्षणमा उनलाई कुनै भाइरस नलागेको पाइएपछि रिचर्डसन मैदान फर्किएर टिममा समावेश भएका थिए । अस्ट्रेलियाका कप्तान आरोन फिन्चले टस जितेर ब्याटिङ गर्ने निर्णयमा उनले डेविड वार्नरसँग पहिलो विकेटमा २४ ओभरभित्र १ सय २४ रनको साझेदारी गरेपछि घरेलु टोली ठूलो स्कोरतर्फ अग्रसर भएको थियो । तर वार्नर ६७ र फिन्च ६० रनमा आउट भएपछि अस्ट्रेलियाले लय गुमाएको थियो । मार्नस लाबुसच्यानले ५२ बलमा ५६ रन बनाए पनि न्युजिल्यान्डले अस्ट्रेलियालाई सुरुआत अनुरुप खुलेर खेल्न दिएन । लाबुसच्यानले २ चौका प्रहार गरे । अस्ट्रेलियाबाट आउट हुने पहिलो खेलाडी वार्नरले ८८ बल खेली ९ चौका प्रहार गरे । फिन्चले ७५ बलको इनिङ्समा ३ चौका र २ छक्का प्रहार गरे । न्युजिल्यान्डका इश सोढीले ३, लोकी फर्गुसन र मिचेल सान्टनरले २२ विकेट लिए । न्युजिल्यान्डले तीन खेलको शृंखलामा अग्रता लिने मौका पाएको थियो, तर रन पछ्याउनेक्रममा अस्ट्रेलियाको कसिलो बलिङका कारण पहिलो १० ओभरभित्रै टोली दबाबमा परिसकेको थियो । दसौं ओभरमा हेनरी निकोल्स १० रन बनाई आउट हुँदा न्युजिल्यान्डको २८ रनमात्र थियो । अर्का ओपनर मार्टिन गुप्टिलले सर्वाधिक ४० रन बनाए । कप्तान केन विलियम्सन (१९) र रोज टेलर (४) को विकेट उनकै अगाडि झर्न पुग्यो । अस्ट्रेलियाबाट तीव्र गतिका बलर कुमिन्स र अलराउन्डर मिचेल मार्सले समान ३ विकेट लिए । जोस हेजलउड र एडम जाम्पाले २२ विकेट लिए । (एएफपी)"
"गुप्तचरको गलगाँड, रेडियो र हेलिप्याड",फूलको थुँगा बगेर गयो गंगाको पानीमाकहिले भेट होला है दाजै यो जिन्दगानीमा
२५ वर्षपछि,"दहवनको बहहोलेरीबाट ८ किलोमिटर पर दहवनमा ०६५ मंसिर पाँच गते रातारात चहलपहल बढ्यो । त्यहाँका होटलमा पाहुना भरिन थाले । होटल गरिरहेका रविलाल खड्का अचम्ममा परे के हुँदै छ दहवनमा ? त्यही बाटो भएर दाङ घोराही जाने, आउने हटारुलाई गासबास दिँदै आएका उनलाई दहवनले यसरी चर्चा पाउला भन्ने लागेको थिएन । मंसिर ५ गते राति बन्दुक बोकेका माओवादी जम्मा भएपछि हामी छक्कै पर्यौँ, अलिअलि डर पनि लाग्यो, उनले सम्झिए, थाहा भयो, माओवादी सेनाको शिविर राख्ने कुरा भएछ ।सरकारमाओवादीबीच शान्ति सम्झौता भएपछि माओवादी लडाकुको पाँच नम्बर डिभिननको मुख्य शिविर राख्ने निर्णय भयो दहवनमा । त्यहाँ जम्मा भएका लडाकु खाँबा गाडेर पाल टाँग्न थाले । रूख काटेर छाप्रा बनाएर बसे । हामी मंसिर ५, २०६५ मा दिउँसो त्यहाँ पुग्दा दहवनमा रहेको अग्लो रूखमा माओवादीको एउटा झन्डा बाँधिएको थियो । त्यसको अर्को दिन लडाकुको हूल आएर बस्यो । उनीहरूका हातमा अत्याधुनिक हतियार थियो । हामी बसेको होटलमा मध्यरात आएर उनीहरू बसे । होटलको माथिल्लो हलजस्तो कोठामा हतियारसहितका लडाकु भरिएछन् । कान्तिपुर टेलिभिजनका मेरा सहकर्मी श्याम श्रेष्ठ आत्तिए । हतियार बोकेका माओवादी छन्, अब के हुने हो ? उनले मेरो कानमा फुसफुसाए । थाकेर हुनुपर्छ, माओवादी सेना मस्त निदाएका थिए । हामीले सात दिन दहवन बसेर ग्राउन्ड जिरो बाटै माओवादी सेनाको रिपोर्टिङ गर्यौँ । सेना समायोजन नहुँदासम्म माओवादी लडाकु दहवन मुख्य शिविरमै रहे । हाल दहवनमा नेपाली सेनाको खड्गदल गण सुरक्षा गुल्म बसेको छ । त्यहाँ करिब ६ दर्जन नेपाली सेना बस्छन् । एक सेनाले जानकारी दिएअनुसार, लडाकुबाट समायोजन भएका दुई सेना त्यहाँ कार्यरत छन् । पहिले करिब सात सय लडाकु यहाँ बसेका थिए ।माओवादी शिविर बस्नुअघि त्यहाँ घँगारुको काँडे झाडी थियो । झाडी फाँडेर लडाकु दुःखसित बसे । उनीहरूले तल दाङतरिबाट लगेर रोपेका मसलाका केही बोट सेनाको ब्यारेकभित्र ठूला भइसकेका छन् । हावापानी नमिलेर होला, मसलाका बोट सप्रन सकेका छैनन् । ब्यारेक बसेपछि नेपाली सेनाले फूलबारी बनाउने प्रयास गरेको देखिन्छ । तर, केतुकीबाहेक अरू सप्रन सकेको छैन । त्यो एक प्रकारले नटुंगिएको शान्ति प्रक्रियाजस्तै छ । काठमाडौंमा शान्ति प्रक्रियाका सबै काम सकिने बेलासम्म दहवन सेनाको ब्यारेकमा फूलबारी बन्ला कि ?माओवादी सेना बसेपछि दहवनको चहलपहल अर्कै थियो, विभिन्न कार्यक्रम भइरहन्थे । व्यापार पनि बढ्यो, करिब ३० वर्षदेखि होलेरीमा होटल गर्दै आएका टेकबहादुर घर्तीले भने । माओवादी सेना फर्केर गएपछि चहलपहल ह्वात्तै घट्यो । यो दहवन उस्तै रह्यो, हाम्रो होटल र पसल फेरि पुरानै तरिकाले चल्दै आएको छ, उनले भने । दहवन सेनाको ब्यारेकभित्र लडाकुले बनाएका टहरा भत्किन लागिसकेका छन् । माओवादी लडाकुको अस्तित्व हराएजस्तै । संयुक्त राष्ट्रसंघीय मिसिन (अनमिन) का कर्मचारी बसेका कन्टेनर खिया र धमिराले सक्नै लागेको छ । सेनाका एक जवानले भने, अनमिनका कर्मचारीले प्रयोग गरेको पानी ताताउने सोलार मात्र चलेको छ, अरू काम नलाग्ने हुन लागिसके । लडाकु कमान्डर बसेको पक्की संरचनामा गुल्मपतिको निवास र कार्यालय छ । ब्यारेकभित्र लडाकु बसेका थिए भन्ने प्रमाण पुराना टहराले मात्रै दिन्छन् । कुनै बेला लडाकु शिविर बसेको प्रमाणको रूपमा अनमिनका कर्मचारी बसेका कन्टनेर छन् । भत्किन लागेका लडाकुले बनाएका टहरा, अनमिनका काम नलाग्ने हुन लागेका कन्टेनर हेर्दा माओवादी युद्ध बिस्तारै ओझेल पर्दै गएजस्तो लाग्छ । दहवनमा होटल गर्दै आएकी सगुना घर्तीका लागि यहाँ चल्ने चिसो हावाजस्तै रहेछ राजनीति, युद्ध, शान्ति र परिवर्तन, जुन रोकिँदैन । भन्छिन्, युद्ध भोग्यौं, दहवनमा माओवादी सेना आएगएको देख्यौं, अहिले सेना आएको छ । हामी उस्तैगरी होटल चलाइरहेकै छौं । ११ वर्षअघि हामी त्यहाँ पुग्दा बसेको सगुनाको होटल उस्तै छ । दहवनभन्दा अलि तल पश्चिममा छ नुवागाउँ । माओवादीले दोस्रोपटक ०५८ असारमा आक्रमण गरी ७५ जना प्रहरी अपहरण गरेर लगेपछि नुवागाउँमा शाही सेना र माओवादीबीच जम्काभेट भएको थियो । जम्काभेट भएर पनि फायर नखोल्ने, एकअर्कालाई आक्रमण नगर्ने शाही सेना र माओवादी सेनाको आन्तरिक सहमति थियो । ७५ प्रहरी माओवादी कब्जामा थिए । यही काण्डमा तत्कालीन प्रधानमन्त्री गिरिजाप्रसाद कोइरालाले राजीनामा दिए । दरबारले उनलाई राजीनामा दिन बाध्य बनाएको थियो । सशस्त्र युद्धमा राज्य पक्षबाट ७४२ र माओवादीबाट २५० जनाको मृत्यु भएका सहिद परिवार विगत भुल्ने मेलोमा छन् ।"
जहाँ कुनै खराबी छैन,"अहिले संसारमा फिल्ममेकिङमा निकै प्रयोग भइरहेका छन् । कतिपय निर्देशक स्थापित नियमलाई तोडिरहेका छन् । फिल्मको संरचनादेखि कथा भन्ने शैलीमा मात्र होइन, के कुरा कथा हो, के होइन भन्नेमा समेत बहस भइरहेको छ । परम्परागत रूपमा कथा, विषय र संरचनाका मान्यताहरूलाई सिर्जनशील निर्देशकहरूले वैयक्तिकताको बम हानेर ध्वस्त पारिरहेका छन् । खुला बजार र फिल्म बनाउन एक हदसम्मको स्वतन्त्रता भएको देशका फिल्ममेकरहरूलाई यसको महत्त्व पक्कै थाहा होला । सधैं दर्शकको मनोरञ्जनका लागि फिल्म बनाएको रटान लगाउनबाट फुर्सद लिएर यसका अन्य आयामबारे पनि सोच्ने हो कि !"
जात थाहा पाएपछि तिमी !,"अहिले सहरवासीले गाउँमा मात्रै विभेद छ भन्छन् । तर, कतिपय घटना हामीले सुनेकादेखेका छौं सांसद भइसकेका दलितले समेत सहरमा भाडामा कोठा पाएका छैनन् । अरूको कस्तो अवस्था होला ? कोठा खोज्ने बेलामा जात लुकाउनुपर्ने अवस्था यद्यपि छ, सहरमा । जात थाहा पाएपछि विभिन्न बहाना बनाएर कोठाबाट निकालेका कैयौं उदाहरण छन् । म पहिले अफिसकै अपार्टमेन्टमा बस्थेँ । कुनै समस्या आएको थिएन । जब पछि अफिसबाहिर कोठा लिएर बस्नुपर्ने भयो, समस्या सुरु भयो । साथीहरूले एक जना बाहुनकहाँ डेरा खोजिदिएका रहेछन् । घरबेटीले जात सोधेपछि मैले सत्य भनिदिएँ । खटिक जातिको संख्या एकदमै कम भएकाले हो वा उनले यो जातबारे उति नसुनेकाले, त्यति वास्ता गरेनन् । पछि अरू छिमेकमार्फत थाहा पाएछन् खटिक जाति दलितमा पर्छ भन्ने । तर, उनले मलाई केही भनेनन् । उनलाई थाहा थियो म सञ्चारकर्मी हुँ । उनले कानुन बुझेकाले सिधै जातको कुरा गरेँ भने मलाई छोड्ने छैनन् भन्ने लाग्यो सायद । पछि उनले एउटा जुक्ति निकाले । आफ्नी श्रीमती बिरामी भएको र उनलाई दुई तलामाथि चढ्नझर्न गाह्रो भएको हुनाले म बसिरहेको डेरा घरबेटीले नै लिने कुरा गरे । म माथिल्लो तलामा सर्नुपर्ने भयो । जबकि त्यही तलामा अर्को कोठा पनि खाली थियो । मैले माथिल्लो तलामा जान अस्वीकार गरेँ । पछि म बसेको कोठामा उनीहरू सरे । म भने छेउकै कोठामा सामान खाली गराएर बसेँ ।सहरभित्र यस्ता घटना प्रत्यक्षअप्रत्यक्ष भई नै रहेका हुन्छन् । यसबारे उजुरी गर्न सकिने बाटोसमेत प्रशस्तै हुन्छ । यहाँ सार्वजनिक स्थल तथा कार्यक्रममा पनि जातीय, वर्गीय, रंगीय, लैंगिक तथा सामुदायिक हिसाबले विभेद भइरहेका छन्, जसको कुनै उजुरी परेका छैनन् र ठूलो संख्यामा पर्दैनन् पनि । किनभने हामी आफैँले विभेदलाई स्वीकार गरेका छौं । त्यसलाई विद्रोहको स्वर दिन सकेका छैनौं । जातीय हिसाबले म दलित, सामुदायिक हिसाबले मधेसी महिला । अनुहार कालो वर्णको । कतिपय ठाउँमा म अनुहारले पनि विभेदीकरणमा परेकी छु । सार्वजनिक कार्यक्रममा पनि हाम्रो नेतृत्व हतपती स्वीकार हुँदैन । पहिले त्यही पदमा रहेर गैरदलित, महिला, पहाडी मुलकाले नेतृत्व गर्दा सार्वजनिक कार्यक्रममा उनीहरूलाई जसरी भए पनि स्टेज दिइन्थ्यो, दिइन्छ । म त्यही पदमा रही नेतृत्व गरिरहेकी छु भने उक्त स्थानमा भएकोनभएको कुनै वास्ता गरिन्न । यस्ता अनगिन्ती उदाहरण छन् । औपचारिक स्थान मात्र होइन, कामको मूल्यांकन गरेर दिइने सम्मानमा पनि यस्तै हुँदै आएको छ । कार्यअनुभव र मिहिनेत हेरिँदैन । तर, जात, उमेर र समुदायका आधारमा मूल्यांकन हुँदो रहेछ । जिल्ला विकास समितिमा छँदाको कुरा । समितिले हरेक वर्ष विकास पत्रकारिता पुरस्कार उपलब्ध गराउँदै आएको थियो । त्यसका लागि म पनि प्रतिस्पर्धामा थिएँ । छनोट समितिले नाम छनोट गरिसकेको थियो । पछि मेरो नाम काटिएको थाहा पाएँ, गैरदलितलाई उक्त पुरस्कार प्रदान गरियो । यो त जिल्लाको हकमा हो । राष्ट्रिय स्तरमै पत्रकारितामा रहेर अझै सामुदायिक रेडियोमै काम गर्ने दलित मधेसीको नाम सरकारले कहीँ आफ्नो लिस्टमा उल्लेख गरेको देखिँदैन । विभिन्न पत्रकारकै सगंठनमा पनि समावेशिताका लागि मात्रै हो, हामी मधेसी महिला दलितलाई प्रयोग गर्ने । गत कात्तिकमा एउटा संस्थाको आग्रहमा म जनकपुर पुगेको थिएँ । त्यहाँ मधेसी दलितको समस्या, चुनौती र समाधानको विषयमा बोल्नुपर्ने थियो । दुईदिने कार्यक्रममा मलगायत धेरै जना गैरदलित तथा केही दलित थियौँ । होटेल पुगेपछि सम्बन्धित व्यक्तिलाई फोन गरेँ । उहाँ बाहिर हुनुहुँदो रहेछ । एक महिला कर्मचारीलाई रिसेप्सनमा पठाएर मलाई खादा ओढाई बडो सम्मानका साथ कोठामा लगियो । त्यहाँ एकापसमा परिचय भयो । ती महिला कर्मचारीले मेरो परिचय जान्नेबित्तिकै अनुहारको रङ बदलिन् । उनी यत्तिकैमा भोलि हुने कार्यक्रम स्थालमा जाने भनेर कोठाबाट बाहिरिइन् । अघिसम्म तपाईं सम्बोधन गरेकी मलाई उनले तत्कालै भनिन्, तिमी यहीँ फ्रेस भएर बस्नु, जानु पर्दैन ।सोचेँ, सुरुमा स्वागत गर्दा तपाईं, सम्बोधन पाएकी मलाई किन एकाएक तिमी ? मधेसका महिलालाई लक्षित गरी जनकपुरमा हालै सञ्चालन गरिएको कार्यक्रममा पनि मैले विभेदको महसुस गरेँ । आफ्नो अनुभव सुनाउन मलाई बोलाइएको थियो । काठमाडौंका अतिथि नआइपुग्दासम्म सबै मधेसी दलित महिलालाई भीआईपी होटेलमा बस्ने व्यवस्था मिलाइएको थियो । जब अर्को दिन राजधानीबाट अतिथिको आगमन भयो, हामीलाई अर्कै होटेलमा सारियो । कार्यक्रम समावेशी बनाउन दलितलाई पनि बोलाएका छौँ भनेर देखाइएको जस्तो लाग्यो । स सम्झिन्छु विगतका ती दिन, जहाँ घरमै आएर मेरा आमाबुबा, दाइलाई व्यापक मात्रामा कुटियो । धारामा पानी भर्न जाँदा कहिल्यै सुरुमा पालो आएन । पानी खाँदा गैरदलितले माथिबाट खसाल्ने र हामी हात थापेर खाने ! उनीहरूको घरमा जाँदा ढोकाभन्दा बाहिरै बस्नुपर्ने !बिस्तारै समाजमा केही मानवीयता पलाउँदै छ तर पर्याप्त छैन । संविधानमै छुवाछूत र विभेदमाथि लेखिएकाले पनि होला, समाज रूपान्तरणमा केही प्रयास भएका पनि छन् । तर, सहर अझै साह्रै निर्दयी नै छ । २१औं शताब्दीमा पनि नेपाल गरिबी, अशिक्षा, जातीय, वर्गीय, क्षेत्रीय, लैंगिक विभेदलगायत पछौटे चिन्तन र अवस्थामा रहनु भनेको हाम्रा लागि लज्जाको विषय हो । हामी शिक्षितसँग यस्तो व्यवहार भइरहेको छ भने गाउँबाट भर्खर सहर प्रबेश गरेकासँग विभेद भएको छैन भनेर कसरी विश्वास गर्ने ?(खटिक रेडियो कपिलवस्तुकी स्टेसन म्यानेजर हुन् ।)"
जूनको चक्र र बादलको खेल,"निदाउनुअघिसम्म विधवाको अनुहारमा पूर्णिमाको जून लागेको थियो । ब्युँझँदा त औंसी पो लागिसकेछ । किनभने राति गोरेले उसको गहना र रुपैयाँ मात्र होइन, जून पनि चोरेर भागिसकेको रहेछ । मधेस गएर जग्गा जोड्ने, घरबार बसाउने र सन्तान जन्माउने उसको सपना पनि चोरेर भागेछ ।निदाउनुअघि उसले बूढो, भोटे र धनेप्रति दया देखाएकी थिई, गोरेप्रति भने माया । तर, गोरेले उसको माया देखेन, गहना र रुपैयाँको पोको मात्र देख्यो । मनचोरप्रति माया लाग्छ, धनचोरप्रति घृणा ।गोरेप्रति उसको मनमा असीम घृणा जाग्यो । तर, आफूले गरेको घृणा गोरेलाई देखाउन नपाउँदा उसको घृणासमेत बेवारिसे बन्यो । घृणा एकाएक आक्रोशमा परिवर्तन भयो, आक्रोश निराशामा ।निराशाका औंलाहरू बुनेको आशाको मखमली स्विटर स्वार्रर एकै साममा उधारिदियो । बिहान हुँदा ऊ मात्र ब्युँझिई, उसको आशा र सपनाहरू ब्युँझिन पाएनन् ।अब ती कहिल्यै ब्युँझेनन् भने ?पहाडको टाकुराबाट बूढाले दक्षिणतिर मधेसको विस्तीर्ण विशाल फाँट देखायो । त्यति हरियो मधेसको फाँट पनि उसलाई मरुभूमिजस्तो लाग्यो ।त्यो मरुभूमिमा के खेतीपाती होला ? खेतीपाती नहुने जमिन त्यसै पाए पनि के हुन्छ ? यस्तो सोच्दै त्यही टाकुरामा ऊ सालिकझैं उभिइरही । बूढोले उदाउँदै गरेको घामतिर देखाएर भन्यो, अब हिँडौं, घाम नअस्ताउँदै हामी मधेस पुग्नुपर्छ ।बूढोका गोडाका पछिपछि धने र भोटेका गोडाहरू पनि लागे तर उसका गोडाहरू भने पछि लागेनन् । त्यही टाकुरामा भासिएजस्ता भएर गाडिए । अलि पर पुगेर पछाडि फर्कंदै बूढोले भन्यो, तिमी मधेस जान्नौ नानी ?सुरुमा त उसको टाउको पनि हल्लिएन । पटकपटक बूढोले सोध्यो । त्यसपछि उसले दायाँबायाँ टाउको हल्लाई । फेरि पनि बूढोले सोध्यो । त्यसपछि उसले भनी, तिमीहरू जाओ !त्यसपछि उसलाई कर नगरी बूढो, भोटे र धने बाटो लागे । उसलाई लाग्यो, मसँग चिउरा र चाकुका डल्ला भएको भए उनीहरूले मलाई म गाडिएको ठाउँमा एक्लै छोडेर जाने थिएनन् । त्यसपछि एक मन त लाग्यो, रित्तै मधेस जानुभन्दा बरु यही टाकुराबाट हाम्फालिदिऊँ र आफ्ना निराशाहरूलाई पनि मारिदिऊँ ! उभिइरहेर उसले तल बगिरहेको सुनकोसीलाई हेरी । सुनकोसीले भनिरहेजस्तो लाग्यो बाँच्नु छ भने बग्नुपर्छ । जीवनलाई गति दिन गोडालाई पनि गति दिनुपर्छ । विचार र योजनालाई गति दिनुपर्छ ।उभिइरहेर उसले बहिरहेको बिहानको ताजा हावालाई महसुस गरी । हावाले हल्लाइरहेका रूखबिरुवाका पातहरूलाई हेरी, जहाँबाट घाम बोकेर टल्किरहेका शीतका थोपाहरू झर्दै थिए । उसलाई हावाले भनिरहेजस्तो लाग्यो शीतका थोपा झर्छन् भनेर मैले बहन छोड्नुहुँदैन । मैले बहन छोडें भने संसारमा जीवन सम्भव हुँदैन ।उभिइरहेर उसले माथिमाथि चढ्दै गरेको घामलाई हेरी । जति माथिमाथि चढ्दै गयो उति धेरै प्रकाश दिँदै गरेको पनि हेरी । केही बादलका झुन्डले घामलाई छोप्दै छोड्दै गरेको पनि हेरी । उसलाई घामले भनिरहेजस्तो लाग्यो बेलाबेलामा बादलले ढाक्छ भनेर मैले उदाउन छोड्नुहुँदैन, प्रकाश दिन छोड्नुहुँदैन । मेरो प्रकाशले जतिसुकै बाक्लो बादललाई पनि छेड्न सक्छ ।एकाएक उसको अनुहारमा द्वितीयाको जून उदायो ।त्यसपछि उसलाई टाकुरामा उभिइरहन मन लागेन । टाकुराबाट हाम्फाल्न पनि मन लागेन । मधेस जान पनि मन लागेन । धेरै बेरसम्म त्यही टाकुरामा उभिइरही । अब के गर्ने ? कहाँ जाने ?उसको अनुहारको द्वितीयाको जूनमा कालो बादल लाग्यो ।सुनकोसी एकै ठाउँमा जमिरहेको थिएन, हावा एकै ठाउँमा बसिरहेको थिएन, घाम एकै ठाउँमा अडिइरहेको थिएन । आफू आएको बाटोतिर फर्केर हेरी र सोची मेरो त घर छ, किन म घर भएतिर नजाऊँ ? रित्तो हात लिएर गए पनि घरमा त बस्ने बास छ, खाने गाँस छ, तर रित्तो हात लिएर मधेस गएँ भने बस्ने बास पनि हुँदैन, खाने गाँस पनि हुँदैन ।फेरि बादल फाट्यो । एकाएक उसको अनुहारमा तृतीयको जून उदायो ।ऊ आफू आएकै बाटोतिर हिँडी । हिँड्दाहिँड्दै उसले सुनकोसीतिर हेरी, सुनकोसी आफू आएतिर फर्किंदै थिएन । घामतिर हेरी, घाम पनि आफू आएतिर फर्किंदै थिएन । हावालाई महसुस गरी, हावा पनि आफू आएतिर फर्किंदै थिएन ।त्यसपछि फर्किंदाफर्किंदै टक्क रोकिई । छोडेर हिँडेको घरमा फर्कंदा के बास पाइएला ? को छ र त्यहाँ माया गर्ने ? ऊ मधेसतिरै फर्की । सहयात्रीहरू धेरै पर पुगेछन् क्यारे, देखिएनन् । सायद तिनीहरूलाई भेट्न पनि सकिँदैन । अब एक्लै कसरी मधेससम्म पुग्ने होला ?उसको अनुहारको तृतीयाको जूनमा कालो बादल लाग्यो फेरि आफैंलाई भनी, सुनकोसी एक्लै बग्दै छ, बग्दै जाँदा सुनकोसी ठूलो हुँदै छ । घाम पनि एक्लै हिँड्दै छ, हिँड्दै जाँदा घामले अझ धेरै प्रकाश दिँदै छ । हावा पनि एक्लै बहदै छ, बहँदै जाँदा हावाको वेग पनि बढ्दै छ । अब मैले धेरै बेर रोकिनुहुँदैन । फेरि बादल फाट्यो । एकाएक उसको अनुहारमा चतुर्थीको जून उदायो ।ऊ मधेसतिर फरक्क फर्की र गोडाहरूलाई कुदाई, जसरी कुनै कारणले रोकिएको नदी बाँध फुटाएपछि अझ बेगले बग्छ ।कहाँ जाने, कहाँ पुग्ने, भरे बास कहाँ बस्ने केही थाहा थिएन । हिँड्दाहिँड्दै पश्चिमतिर ढल्किँदै जाँदा घाम मधुरो हुँदै थियो । उसको अनुहार र गोडाको गति पनि मधुरो हुँदै थियो । पेटभित्र कचकच गरेर भोकले उसलाई सताउँदै थियो । त्यो दिन त मधेस पुग्ने सम्भावना नै थिएन । घाम अस्ताउनुअघि नै कतै बास बस्नु थियो । तर कहाँ बस्ने ?उसको अनुहारको चतुर्थीको जूनमा कालो बादल लाग्यो ।यस्तैमा एउटा चौतारो आयो । चौतारोमा दुई जना लोग्नेमान्छे, एक जना स्वास्नीमान्छे र दुई जना केटाकेटी पानीसँग खुदो मिसिएको सातु खाँदै थिए । स्वास्नीमान्छे काखे नानी काखमा लिएर पछ्यौराले छाती छोप्दै दूध चुसाउँदै थिई । दुई जना पाँचसात वर्षका केटाकेटीको गाला र चिउँडोभरि सेतै सातु लागेको थियो । ती यताउति उफ्रिँदै थिए । उसलाई पनि चौतारोमा बसेर थकाइ मेट्न मन लाग्यो । मन त भोक मेट्न थियो । तर, ऊसँग केही थिएन । चौतारोको आडमा धारो देखी, जहाँ केराको सुप्लोबाट पानीको सानो धारो झरिरहेको थियो । कुहिनाबाट चुहाउँदै उसले अञ्जुली थापेर पानी पिई र तिर्खा मेटी अनि चौतारोमा सुस्ताई । पानीको धारोले छातीतिर ब्लाउज भिजाइदिएको रहेछ, जसलाई उसले साडीको सप्कोले छोपी ।उसको फराकिलो तर उदासिलो निधारमा पसिनाका थोपाहरू टप्किइरहेका थिए । आँखामा उदासीनता र ओठमा विस्मातले शासन गरिरहेका थिए । उसले यसै चौतारोमा बसेका बटुवाहरूतिर पुलुक्क एक नजर लगाई र भोको सास फेरी । उसलाई ती बटुवाहरूसँग बोल्न मन लागेको थियो तर सातुको आस गरेर बोलेजस्तो हुन्छ भनेर बोल्न सकिन । उसको भोको अनुहारतिर सबैभन्दा पहिला अरूभन्दा जेठोजस्तो देखिने त्यस्तै ३५ वर्ष जतिको लोग्नेमान्छेको आँखा पर्यो । तर, त्यो मान्छे केही बोलेन । त्यसपछि २६ वर्ष जतिकी स्वास्नीमान्छेको आँखा पर्यो । उसको भोको र थकित अनुहार देखेर त्यो स्वानीमान्छेलाई बोलूँबोलूँ लाग्यो । तर, तत्काल केही बोलिन । सातुको फाँक मुखमा हाल्दै गर्दा पनि बेलाबेलामा हेरिरही । उसले पनि उनीहरूतिर बेलाबेलामा हेरिरही । केही बोल्न खोजी तर बोलिन । यस्तैमा त्यो स्वास्नीमान्छे नै पहिले बोली, कता जान हिँड्नुभको हो ?आफूलाई बोल्न मन लागेको बेला त्यो स्वास्नीमान्छेले नै पहिले बोलिदिँदा उसको अनुहारमा फेरि बादल फाट्यो । एकाएक उसको अनुहारमा पञ्चमीको जून उदायो । उसले भोको बोलीमा भनी, मधेस ।हामी पनि मधेस जान हिँडेका, दुई घुट्को पानीले सातु निलेर स्वास्नीमान्छेले भनी, एक्लै ?एक्लै भन्ने शब्दको बाफले उसको अनुहारको पञ्चमीको जूनमा कालो बादल लाग्यो । त्यसैले होला, शब्दमा केही भन्न सकिनँ । टाउको मात्र हल्लाई । स्वास्नीमान्छेलाई अचम्म लाग्यो र फेरि सोधी, यति टाढाको बाटो एक्लै हिँड्नुभको ?साथीहरू थिए, छलिए, उसले दुःखी भएर भनी, मसँग भएको गहना र रुपैयाँ पनि बास बसेको ठाउँमा चोरियो ।च्वच्व गदै स्वास्नीमान्छेले सोधी, परिवारमा कोही छैनन् ?म विधवा, सन्तान जन्मन नपाई विधवा भएँ । विधवा भएरै यो उमेर भयो । सुख खोज्न मधेस झरेकी, झन् दुःख भयो ।ती दुई लोग्नेमान्छेले पनि उसका कुरा सुन्दै थिए । अलि जेठो देखिने लोग्नेमान्छेले अझ ध्यानपूर्वक सुन्दै थियो । तर, दुवै बोलेका थिएनन् ।स्वास्नीमान्छेको मनमा दया पलायो बिचरा कुन चोटले घरबाट यसरी एक्लै हिँड्नुपरेको होला ? आफूसँग केही खानेकुरा भएको भए यतिन्जेल त झिक्दी हो भन्ने सोचेर स्टिलको कचौरामा अलिकति सातु हालेर स्वास्नीमान्छेले उसलाई दिई र भनी, टाढाबाट थाकेर आउनुभएजस्तो छ । भोक पनि लाग्यो होला, खानू ।उसलाई कतिखेर खाऊँजस्तो भएको थियो तर बिस्तारै खाई । खाइसकेपछि अघि भर्खरसम्म उजाड लागेको ठाउँ हरियाली देखी ।फेरि बादल फाट्यो । एकाएक उसको अनुहारमा षष्ठीको जून उदायो ।त्यो स्वास्नीमान्छेले ती दुई लोग्नेमान्छे र केटाकेटीलाई चिनाई, उहाँ मेरा दुलहा, उहाँ जेठाजु, यी दुई खेल्ने हाम्रा छोराछोरी । यो काखकी छोरी हो, सात महिनाकी भई ।उसलाई नि सोध्न मन लागेको थियो, जेठाजुको परिवार खोइ त ? तर सोधिन । बरु उनीहरूसँग नजिक हुन उसले भनी, मेरी बहिनी पनि तपैंकै उमेरकी छ । उसका पनि तीन छोराछोरी छन् । म तपैंलाई बैनी भन्छु है ।स्वास्नीमान्छे खुसी भई र भनी, मेरा दिदी छैनन् । तपैं हुनभो अब । मेरो नामचाहिँ मनमाया हो । मेरा जेठाजुको नाम तीर्थ र दुलहाको हर्क हो । तीर्थले हतारो लगाएर भन्यो, जाऊँ अब ! बास बस्ने ठाउँमा पुगिन्न फेरि ।सबै आफ्नो सामल मिलाएर बोक्न लागे । मनमायाले सोधी, आइमाई मान्छे भएर यसरी एक्लै नहिँडेको भए हुने ! भरे काँ बास बस्नुहुन्छ त ?उसको अनुहारको षष्ठीको जूनमा कालो बादल लाग्यो ।उसले केही भन्न सकिन । बस्ने ठाउँ भए त भन्दी हो । यही भाव बुझेर होला, मनमायाले भनी, एक्लै हुनुहुँदो रैछ । सँगै बसम्ला । मधेस गएर पनि सँगै जमिन ओगटेर बसम्ला । मेरी नानी सानी छे । तपैं भएपछि मलाई पनि सजिलो हुन्छ ।फेरि बादल फाट्यो । एकाएक उसको अनुहारमा सप्तमीको जून उदायो ।ऊ उनीहरूकै पछि लागी । पछि लाग्दा मनमाया र ऊ सँगसँगै हिँडे । हिँड्दाहिँड्दै उसले भनी, लेउनू बैनी, तपैंलाई गाह्रो भयो म नानी लिदिन्छु ।नानी त मै लिन्छु, बरु मेरो कुटुरो बोक्दिनू दिदी ।मनमायालाई गाह्रो भयो भनेर भन्दा पनि आफूलाई नानी बोक्ने रहर लागेर उसले त्यसो भनेकी थिई । तर, मनमायाले त्यसो भन्दा उसलाई नरमाइलो लाग्यो । कतै विधवाले लिए अपशकुन हुन्छ भनेर त होइन ?उसको अनुहारको अष्टमीको जूनमा कालो बादल लाग्यो । मनमायाका छोराछोरी आमाको मात्र होइन, उसको पनि अघिपछि लागे र नजिक हुन खोजे । मनमायाले भनी, तिमोरकी ठूलीआमा !उसको मनमा चस्स घोच्यो, मेरो लोग्ने बाँचेका भए मेरा पनि सन्तान हुने थिए । ती सन्तान यीभन्दा ठूला हुने थिए ।घाम डुब्नै लागेको थियो तर बास आउन अझै एक घण्टा हिँड्नुपर्छ भन्दै थियो तीर्थ । हिँड्दाहिँड्दै मनमायाले भनी, दिदी, मेरो नानी लिइदिनू न । म पिसाब फेर्छु ।नानी लिन पाएर एकाएक अनुहारको बादल फाट्यो र उसको अनुहारमा नवमीको जून उदायो ।बाटोको छेउ लागेर एउटा झाडीको छेल पर्दै मनमाया पिसाब फेरेर आई । तर, उसले मेरो नानी मै बोक्छु भनेर मागिनँ । उसलाई आफ्नै नानी बोकेजस्तो आनन्द लाग्यो ।हिँड्दाहिँड्दै अँध्यारोले बाटो छेकिदियो । एउटा चौरजस्तो फाकटमा बास बस्न तीर्थ र हर्कले पाल हाले । त्यसपछि ती दाजुभाइ दाउरा खोज्न गए । मनमाया चामल केलाउन लागी । त्यही बेला मनमायाकी छोरी रुन थाली । त्यसैले उसले भनी, नानी भोकाईजस्तो छ, दूध खुवाउनू । म गर्छु भान्छाको काम ।उसले पकाएको भाततरकारी सबैले खुब मीठो मानेर खाए र तारिफ गरे । सबैभन्दा बढी तारिफ तीर्थले गर्यो । कानले तारिफ, मुखले पेटभरि खाना र जीवनले साथ पाउँदा उसको अनुहारमा दशमीको जून उदायो । दिनभरि हिँडेर थाकेकाले खाएपछि सबै पल्टिए । ऊ मनमायाको आडमा पल्टिई । केटाकेटीहरू भने निदाइसकेका थिए । तीर्थ र हर्क पल्टँदै मधेसमा केकसो गर्ने भनेर कुरा गर्दै थिए । कुरा गर्दागर्दै झकाउँदै पनि थिए । उसले अघिल्लो दिन त्यसरी नै लाइनै सुतेको सम्झी । गोरेले राती आफ्नो जेथा चोरेको सम्झी । उसलाई तीर्थको अनुहारमा गोरे देखेजस्तो लाग्यो । सुत्न लाग्दा उसलाई लाग्यो, फेरि लुटिएँ भने ?तर मसँग लुट्ने कुरा नै के छ र अब ?शरीर त छ नि ?उसको अनुहारको दशमीको जूनमा कालो बादल लाग्यो ।एकएक गम्भीर बनेकी ऊतिर फर्केर उसको मन पूरै पढेझैं मनमायाले भनी, केही चिन्ता लिनुपर्दैन दिदी । हामी छौं । तपैं दुःख पाएकी असल आइमाई हुनुहुँदो रैछ । उता मधेसमा खेतीपाती हुने ठाउँ छानेर जग्गा ओगटौंला र छाप्रो हालेर बसौंला । कोई न कोई पाखुरी पोइ भन्छन् । एक्ली छु भन्ने नठान्नुहोला ।यसो भन्दा मनमायाको अनुहार यति मायालु भएको थियो कि मानौं मनमाया उसकी आफ्नै बहिनी हो । हर्क र तीर्थको अनुहारतिर हेरी, त्यहाँ पनि उसले करुणा नै करुणा देखी । त्यसपछि ऊ ढुक्क भई ।एकाएक अनुहारको बादल फाट्यो र उसको अनुहारमा एकादशीको जून उदायो ।उसले याद गरेकी थिई, तीर्थले गहना र रुपैयाँको पोको सिरानीमा राखेको थियो । एक मन त लाग्यो, जसरी गोरेले चोरेको थियो, आफूले पनि त्यसै गरे के होला ?तर यस्तो भावना आउनासाथ पानीको फोकाझैं फुटिहाल्यो र बिलायो ।दिनभरिको थकाइले होला सबै एकै छिनमा भुसुक्क निदाए । उसलाई भने धेरै बेरसम्म निद्रा लागेन । अनेक कुराले मन टोकेर कहिले काउकुती लगाए र कहिले दुखाए ।भोलिपल्ट घाम उठ्नेबित्तिकै उनीहरू उठे । केटाकेटीहरूलाई पनि उठाए । तीर्थले भन्यो, घामसँगसँगै हिँड्नुपर्छ । घाम डुब्दासम्म मधेस पुग्नुपर्छ ।बाटोमा उसले तीर्थको बारेमा मनमायालाई सोधी, तपैंको जेठाजूले यो उमेरसम्म पनि किन घरबार नगर्नुभको बैनी ?उहाँ त १४ वर्ष लाहुरमा हरावरी बल्ल घर सम्झेर आउनुभको हो । उहाँ लाहुर जाँदा मेरो त बिहे नै भको थेन । सबैले तीर्थ हरायो, अब फर्कन्न भन्थे । आमाबा भने एक दिन ठूलाले घर सम्झेर आउँछ भन्नुहुन्थ्यो । तर, बा बितेपछि मात्र जेठाजू आउनुभो । यो कुराले उहाँलाई साह्रै पीडा भको छ । तेतिका वर्ष आफू हराकोमा ठूलो पछुतो छ । आमा हुनुहुन्छ । मधेसमा घर बनाएपछि उहाँलाई लेर आउने भन्नुभको छ ।त्यसपछि उसलाई तीर्थको बारेमा धेरै कुरा सोध्न मन लागेन । घाम डुब्नै लाग्दा उनीहरू मधेस पुगे । उसरी नै तीर्थ र हर्कले पाल टाँगेर बस्ने बास बनाए । त्यसपछि सुरु भयो उनीहरूको मधेसको संघर्ष ।आफूले खेती गर्न सक्ने जति जग्गा ओगटे । उनीहरूसँग ऊ एउटै परिवारझैं बसी । मनमायाकी सानी छोरी भएकाले भातभान्छाको धेरैजसो काम उसैले गरी ।नजिकै घना जंगल भएकाले काठ, दाउरा, बाँस, खर, खडाइको दुःख थिएन । गएर ल्याउने जाँगर भने हुनुपर्यो । जाँगर उनीहरूसँग थियो । उसले खुब खटेर काम गरी । खरखडाई र काठदाउरा ल्याउनेदेखि भातभान्छाको कामसम्म उसले खुब मिहिनेतका साथ गरी । एक दिन मनमायाले भनी, दिदी, तपैं भएर मलाई यति धेरै सजिलो भको छ । तपैं नभको भए मैले कसरी काम भ्याउँथे होला र !घर बनाउँदा उसले खाल्टो खनी, हर्कले धुरी खाँबो गाड्यो । हर्कले इनार खन्यो, उसले माटो तानी । उसले अरूको निमेक गरेर अलिअलि पैसा पनि जोगाड गरी ।उसको अनुहारमा द्वादशीको जून उदायो ।एउटा घर बनाएपछि उसका लागि पनि घर बनाउने कुरा भयो । उसको घर बनाउन पनि उसरी नै तीर्थ र हर्कले सहयोग गरे । अझ धेरै तीर्थले सहयोग गर्यो । तीर्थले धुरी खाँबो गाड्न खाल्डो खन्दा उसले भनी, यति ठूलो घर मलाई किन चाइयो र ? म एउटीलाई एउटा सानो कोठा जत्रै घर भए त भइहाल्यो नि !तीर्थले हाँस्न खोजेर पनि नहाँसी भन्यो, सधैं एक जना मात्र भइँदैन होला नि !उसले जवाफ फर्काउन सकिन । तीनओटा धुरीखाँबा गाडेर धुरीबलो पनि तीर्थ र ऊ मिलेर हाले । पालीखाँबो र पालीबलो पनि दुवै मिलेर हाले । घर छाउने बेलामा तीर्थ छानामा चढ्यो । तलबाट उसले खरका मुठा फ्याँकी, तीर्थले खुब गजबसँग छायो । अब घर बार्न मात्र बाँकी थियो । बेलाबेलामा उसलाई लाग्थ्यो, उनी मेरा लोग्ने हुन्, जो मरेका थिएनन्, लाहुर गएका थिए । फर्केर आए । म खाल्टो खन्छु, उनी खाँबो गाड्छन् । म खरका मुठा दिन्छु, उनी छाउँछन् । उनी इनार खन्छन्, म माटो तान्छु यस्तो पारस्परिक काम त लोग्नेस्वास्नीले मात्र गर्छन् । मनमनमा उसले तीर्थलाई लोग्ने स्विकारिसकेकी थिई र सपना बुन्न थालेकी थिई ।उसको अनुहारमा त्रयोदशीको जून उदायो ।तर, तीर्थले के सोचेको होला ? न उसले गोरेलाई झैं तीर्थलाई आफ्नो मनको कुरा भन्न सकेकी थिई न आफूले मनमनै सजाएको सपना भन्न सकेकी थिई । ऊ आफैंलाई सम्झाउँथी, हतारमा व्यक्त गरेको कुराको परिणाम राम्रो हुँदैन । त्यसको आयु पनि छोटो हुन्छ । राम्रो परिणाम र दीर्घायु सम्बन्धका लागि नै यस्तो भएको होला ।यतिसम्म कि उसले मनमायालाई पनि भन्न सकेकी थिइन । कहिलेकाहीं त उसलाई अप्ठेरो लाग्थ्यो, कतै तीर्थले मलाई एउटै परिवारको दिदीबहिनीजस्तो सोचेको पो छ कि ?एक दिन सुत्ने बेलामा उसले सोची, अब ढिलो गर्नुहुँदैन । उनले नभने म आफैं भन्छु । भोलि त बिहानै वन जाँदा मेरो सपना उनलाई सुनाउँछु । सुनाउँदैमा के होला र ? बेलामा बिहे भएको भए तीर्थका पनि हर्कका भन्दा ठूला छोराछोरी हुन्थे होला । घर बलियो भइसकेको हुन्थ्यो । विविध परिस्थितिले हामी दुवै उस्तै अवस्थामा छौं । हामीले समय पर्खिए पनि उमेरले हामीलाई पर्खिंदैन । आँट गरेर मैले यो कुरा भन्नैपर्छ ।सोच्दासोच्दै उसलाई अबेरसम्म निद्रा लागेन ।बिहान उठेर ऊ हतारहतार डोरी, नाम्लो र खुर्पा लिएर वन जानका लागि ठिक्क पारी । घर त छाइयो अब बार्नका लागि खडाई ल्याउनु छ । उनी पनि जान्छन् भन्ने सोचेर उसले तीर्थ सुत्ने ओछ्यानतिर हेरी । त्यहाँ तीर्थ थिएन । हातमुख धुन या बाहिर बस्न गए होलान् भनेर तीर्थका लागि पनि चिया पकाई र कुरिरही । अरू सबैले चिया खाइसक्दा पनि तीर्थ आएन । उसले तीर्थका लागि गिलासमा चिया हालेर कुरिरहेकी थिई । धेरै बेरसम्म नआएपछि उसले मनमायालाई सोधी, खोइ त तपैंका जेठाजु बैनी ?मनमायाले भनी, उहाँ त उज्यालो नहुँदै जानुभो ।उसलाई भाउन्न भयो । लाग्यो, उनी फेरि लाहुर गए । गोरे धन चोरेर भागेको थियो, तीर्थ मन चोरेर भागे । धन चोरेर भागेको भन्दा मन चोरेर भागेको दुख्तो रहेछ ।एक्कासि अत्तालिएर बोल्नै सकिन, मनमायाको अगाडि उभिइरहन सकिन र बाहिर निस्की । उसलाई आफ्ना लागि बन्दै गरेको घरमा आगो लगाइदिऊँजस्तो भयो । बार्नका लागि अब मैले किन खडाई ल्याउनु ? ईश्वरले लोग्ने त खोसेखोसे, धन पनि खोसे, मन पनि खोसे, मनको माया पनि खोसे । उसलाई ईश्वरप्रति असाध्यै रिस उठ्यो । उसको आँखाअगाडि उभिएको घर उसलाई कंकालजस्तो लाग्यो, जसले उसैलाई तर्साउन उसको अगाडि उभिइरहेछ ।उसको अनुहारको त्रयोदशीको जूनमा कालो बादल लाग्यो ।दिदी कता गइन् भनेर मनमाया बाहिर निस्की । ऊ घरअगाडि मूर्तिवत् आँखाभरि आँसु पारेर उभिइरहको पो देखी र आत्तिँदै सोधी, के भो दिदी ?ऊ केही बोलिन । मनमायाले नै भनी, दाइ फेरि लाहुर जानुभको होइन, पहाड आमा लिन जानुभको हो । हप्तादस दिनमा आउनुहुन्छ ।एकाएक अनुहारको बादल फाट्यो र उसको अनुहारमा चतुर्दशीको जून उदायो ।मनमायाले अझै अघि थपी, दाइले हिजो एउटा कुरा भन्नुभएको थियो, दिदी ।आँसु पुछेर उसले सोधी, के कुरा ?दाइले बिहे गर्ने रे ।उसको मुटु ढुकढुक भयो । मनमायाले अझै अगाडि भनी, तेस्कै लागि पहाडको घर जानुभको ।फेरि मुटु बाहिर निस्केलाजस्तो भयो पक्कै पनि उनले पहिलेदेखि नै पहाडमा कुनै केटी हेरेका छन्, कुरो छिनोफानो गर्न उनी पहाड गएका हुन् ।उसको अनुहारको चतुर्दशीको जूनमा कालो बादल लाग्यो ।उनले कोसँग कहाँ बिहे गर्न लागेका हुन् भनेर मनमायालाई सोध्नै सकिन उसले । मनमायाले अझै अगाडि भनी, दिदी, उहाँ त १४ वर्षसम्म लाहुर बसेर आउनुभको मान्छे । संसार देख्नुभको होला, बुझ्नुभको होला । यतिमै अड्किएर उल्टै उसलाई नै सोधी, तपैंसँग केही भन्नुभको छ उहाँले ?अन्यमनस्क भावमा उसले मुन्टो हल्लाई । मनमायाले अगाडि भनी, किन भन्नुभएन त यति ठूलो कुरा पनि ? हामीले त सोच्यौं, तपैंहरूको सबै कुरा भइसकेको छ ।उसले बल गरेर सोधी, के कुरा ?उहाँ त तपैंसँग बिहे गर्ने भन्दै हुनुहुन्छ, तेस्कै लागि यति चाँडै आमा लिन जानुभको रे । हामी त अब एउटै घरमा हुने भयौं । म त कम्ता खुसी भकी छैन !एक्कासि उसलाई खुसी थाम्नै सक्दिनँजस्तो भयो । बार नबारे पनि उसले आफ्नो घरबार बारेको देखी । रातो र कमेरो माटोले पोतेर चिटिक्क परेको घर देखी, जहाँ आफ्ना नानीहरू खेल्दै गरेको र धुरीखाँबोझैं उभिएर तीर्थले आफू र आफ्ना सन्तानलाई ओत दिइरहेको देखी ।एकाएक अनुहारको बादल फाट्यो र उसको अनुहारमा पूर्णिमाको जून उदायो ।ठीक त्यही बेला गोरेले गहना र रुपैयाँ चोरेर भागेपछि आफू रुँदै गर्दा बूढोले सम्झाएको सम्झिई, किन रोएकी नानी ? चोरिने कुरा चोरियो । मधेसमा केही उपाय भैहाल्छ । तिमीले पोइ पनि पाउँछ्यौ । तिम्रो घर पनि हुन्छ । नआत्तियौ, लौ हिँड ।उसलाई लाग्यो, बूढोले त्यतिबेला ठीकै भनेको रैछ । मेरो जीवन त मधेसमा बूढोले भनेजस्तै भयो । तर, बूढोको जीवन अहिले कस्तो हुँदै होला ? भोटे, धने र गोरेको हाल के होला ? तिनीहरू कहाँ के गर्दै होलान् ?"
भोलि नभएकाहरूको बोली,"दुख्ख थाहा नपाउनु सबैभन्दा सुख्ख रहेछ । सुख्ख थाहा पाउनु सबैभन्दा ठूलो दुख्ख रहेछ । यो दुख्ख थाहा नभएका मानिसहरूको कथा हो ।यसपल्टको हिउँद जान लाग्यो । मधेसमा शीतलहर चल्यो । उसै गरी बित्यो बर्खा । मधेसमा बाढी आयो । तर, उनीहरू पत्याउँदैनन् अर्को साल हिउँद आउँछ । शीतलहर चल्छ । अर्को वर्ष बर्खा हुन्छ । बाढी आउँछ । उनीहरूलाई थाहा छ त्यो भोलिको कुरा हो । भोलि आजै आउँदैन ।यिनीहरू को हुन् ?सहरतिर काखीमा बच्चा च्यापेर पैसा माग्ने महिलाहरू हुन् । पैदलयात्रुको खुट्टा समातेर भीख माग्ने केटाकेटी हुन् । सहरको ट्राफिक जामभित्र पसेर कारको ढोका ढकढक्याउँदै कचौरा थाप्नेहरू हुन् । गाउँगाउँमा पन्ना को भेषमा भविष्यवाणी गर्नेहरू हुन् । भविष्यसँग डराइरहेका डरपोक हरूलाई समातेर ईश्वरको नाममा दान लिनेहरू हुन् ।देश दुनियाँ कहाँ पुग्यो ? दुनियाँ के गर्दै छ ? के हुँदै छ ? स्कुल, कलेज र विश्वविद्यालय कहाँ छ ? यी सब कुरा थाहा पाउने जिम्मा अरूको हो । उनीहरूको जिम्मा माग्नु हो । बाँच्नु हो । पुर्खाले काम गर्न सिकाएनन् । माग्न सिकाए । अहिले उनीहरू आफ्ना कलिला नानीहरूलाई पनि माग्न सिकाउँदै छन् ।हाम्रा लागि तिनको जिन्दगी, जिन्दगी लाग्दैन । तिनको भावना, भावना हुँदैन । तिनको खुसी, दुख्ख, सुख्ख हाम्रा लागि केही हुँदैन । समाजमा माग्नेहरूको कथा, कथा हुँदैन । ती हाम्रा अक्षरभन्दा पर, शब्दभन्दा टाढा । अवाजभन्दा भिन्न । दृश्यभन्दा फरक । चेतनाभन्दा तल लाग्छन् । उनीहरूका लागि माग्नु नियति होइन । माग्नु परम्परा हो । माग्नु पाप होइन । कर्म हो । धर्म हो ।म थुप्रै क्याम्पमा पुगें । उनीहरूसँग बसें । कथा सुनें । तीमध्ये जदाहा गाउँपालिका मोरङमा भेटिएका केही हँसिला र रसिला पात्रबारे लेख्छु ।विनोद ब्यादा बिहान दस बजे लठ्ठी तिखारिरहेका थिए । मैले नमस्ते गरेँ । उनको अनुहारको भाव फेरियो । आत्तिए । फेरि नमस्कार गरें । त्यसपछि हतारिँदै नमस्कार फर्काए ।किन डराउनुभएको ?अहिलेसम्म मलाई कसैले नमस्कार गरेको थिएन !यो के बनाउनुभएको हो ?लठ्ठी ।यसले के गर्छ ?चरा मार्छ ।उनीहरू चराको सिकार बडो कलात्मक ढंगले गर्छन् । एउटा लठ्ठीको टुप्पामा तिखो भाला राख्छन् । त्यसपछि एक लठ्ठीमाथि अर्को थप्दै थप्दै भुइँबाटै रूखको टुप्पामा बसेको चराको छातीसम्म पुर्याउँछन् । मुटु भालामा परेपछि मात्र चराले चाल पाउँछ आफू मर्दै छु ! (पज्छीलाई माया गर्नेहरू माफ गर्नुहोला ।)विनोदका दुई छोरा, एक छोरी छिन् । उनलाई आफ्नो उमेरको गणित थाहा छैन । उनको एउटा छोरो आठनौ वर्षको जस्तो देखिन्छ । तर, छोराको उमेर गन्न भुलिसके ।यो ठूलो छोरा कहिले जन्मेको हो ? मैले सोधें । इन्डियामा जन्मेको हो । वर्षा भएको थियो । सबैतिर पानीपानी थियो । त्यसैबेला जन्मेको हो ।अनि कसरी बँचाउनुभयो त त्यस्तो बेला सानो बच्चालाई ?त्यत्तिकै बाँच्यो ।कति सरल उत्तर ! मानौं बच्चा बाँच्न अस्पताल, डाक्डर, उपचार सब गलत हो । बच्चा बाँच्न केही चाहिँदैन । आमा चाहिन्छ ।मैले अर्को छोराको जन्मबारे सोधें ।हामी सिन्धुलीमा थियौं । यो जन्मिएपछि जमिन हल्लिएको थियो । मान्छेले त्रिपाल र खानेकुरा बाँडेका थिए । मैले एक बोरा चामल पनि पाएको थिएँ ।एक छोराको उमेरको लगत राख्न सकिने रहेछ । मैले भनें तपाईंको यो छोरा छ वर्ष पुग्यो । अब सात लाग्छ । उनले औंला भाँचे । भाँचिएका औंला भाँच्चिरहे । तर, सात वर्ष कति समय हो ! कसरी वर्षहरू, एकपछि आर्को थपिँदै जान्छन् ? उनले भेउ पाउन सकेनन् ।मान्छे कसरी बूढो हुन्छन् ?उनलाई थाहा छ एक ठाउँबाट अर्को ठाउँमा हिँड्दाहिँड्दै । गाउँसहर पसेर पैसा माग्दामाग्दै । मानिसको गाली र अपमान खाँदाखाँदै मान्छे बूढो हुन्छ । उनका बाबु पनि यसैगरी बूढा भए । उनकी आमा पनि यसैगरी बूढी भइन् । उनी पनि उसै गरी बूढो हुँदै छन् ।क्याम्पमा थुप्रै केटाकटी थिए । तर, यहाँका बच्चाहरू अरू फिरन्ते क्याम्पका जस्ता थिएनन् । अरू क्याम्पमा यसरी जाँदा बच्चाहरूले चारैतिरबाट घेर्थे । पैसा माग्थे । शान्तिले बोल्न दिँदैन थिए । तिनका बाआमा आदेश दिन्थे बच्चालाई दसबीस रुपैयाँ देऊ । केही खाएका छैनन् । बिस्कुट खान्छन् । पहिला पैसा देऊ अनि कुरा गर ।तर, यहाँका बच्चाहरू शान्त थिए । हाम्रा बस्तीका बच्चाहरू जस्तै आफ्नै सुरतालमा खेलिरहेका थिए । बच्चाहरू जस्तै ठूलाहरू पनि आफ्नै लयमा थिए । कोही खाँदै थिए । कोही पाल उठाउँदै । कोही कमल पट्याउँदै । कोही ऐना हेर्दै । कोही आगो ताप्दै ।मैले विनोदलाई सोधें, तपाईंकी श्रीमतीचाहिँ ख्यै नि ?मोटी र हँसिली महिला देखाउँदे भने, त्यही मोटी हो ।उनको सिउँदोमा रातो सिन्दूर थियो । सारी लगाएकी थिइन् । निकै हँसिली थिइन् ।मैले नमस्कार गरें । आफ्नो लोग्नेजस्तो आत्तिइनन् । तत्कालै नमस्कार फर्काइन् । र उत्ति नै खेर मुस्कुराइन् । उनको अनुहारलाई मुस्कान सुहायो । कतै जान लाग्नुभएको हो ? मैले सोधें ।गाउँतिर चामल, पैसा माग्न जान लागेको हो । कुनै सरकारी कर्मचारी कार्यालय जान लागेझैँ उनी माग्ने काम गर्न जान लागेकी थिइन् ।दिनभर माग्दा कति पैसा हुन्छ ?दुईतीन सय हुन्छ । चामल हुन्छ ।माग्दाभन्दा त काम गर्दा धेरै पैसा हुन्छ होला नि ?हामीलाई काम गर्न आउँदैन । माग्न आउँछ । सधैँ यसैगरी मागेर खान्छौं ।तपाईंको बाआमा पनि यसैगरी माग्दै हिँड्नुहुन्छ हो ?हाम्रो बुबा, आमा, हजुरबा पनि यसैगरी माग्दै हिँड्छ ।बा, आमा कहाँ हुनुहुन्छ ?बा छैन । आमा छ । यहीँ आएको छ । अहिले माग्न गाउँ गइसक्यो ।बाचाहिँ ?बा मर्यो ।कति वर्ष भयो ?धेरै भयो । वर्ष त थाहा छैन ।उनी कहाँ जन्मिन् ? थाहा छैन । यसैगरी हिँड्दाहिँड्दै हुर्किन् । माग्न सिकिन् । नेपाल र भारतका धेरै ठाउँ माग्दै हिँडिन् । उमेर कति भयो ? आफ्नो उमेरको गणित उनलाई पनि थाहा छैन । विनोद ब्यादासँग बिहे भयो । उनीहरू एकै समूहका फिरन्ते थिए ।अलिक पर मसिना भुरा खेलिरहेका थिए । अचानक झगडा गर्न थाले । विनोदकी श्रीमतीले एउटी बच्ची उठाइन् । काखी च्यापिन् । उनकी छोरी रहिछन् । तीन वर्षजतिकी ।छोरीलाई पनि आफूजस्तै माग्ने नै बनाउनुहुन्छ ?अरू के गर्नु त । हाम्रो जमिन छैन । एकै ठाउँमा बस्दा पेट मर्छ ।विराटनगर जाने बस आयो । उनी बस चढिन् । सहरतिर माग्न हिँडिन् । उनका श्रीमान् विनोदचाहिँ चराको सिकार गर्न हिँड्न लागे ।मलाई पनि लैजानुहुन्छ ? सोधें ।हुँदैन भनेनन् । मलाई हतार थियो । उनीसँग जान सकिनँ । भोलि फेरि आउँछु । अनि जान्छु है, मैले यति भनेपछि उनी बिदा भए ।ल ल लत्यो समूहमा सबैभन्दा हँसिली महिला थिइन् कुन्जी । उमेर पचासमाथिकी हुनुपर्छ । उनले लगाएको लुगा निकै सफा थियो । झट्ट हेर्दा नेताजस्तै देखिन्थिन् । अरूले भन्दा राम्रो नेपाली बोल्थिन् ।मैले सुरुमै अरूलाई जस्तै उनलाई पनि उमेर सोधें । थाहा छैन । हामी लेखेपढेको छैन नानी, उनले भनिन् ।उनले मलाई नानी सम्बोधन गरिन् । त्यो यति मीठो र प्रिय सुनिएको थियो कि मानौं कुनै धनी दानी मानिसले कसैको दुख्ख सुन्नुअघि उसलाई सम्बोधन गर्दै नानी भनिरहेको छ । मैले उनलाई आमा सम्बोधन गर्दै सोधें, आमा पैसा माग्दा सजिलै दिन्छ मान्छेले ?दिन्छ । दस, बीस रुपैयाँ दिन्छ ।कसैले कराउँदैन ?कराउँछ नि । भन्छ किन आको माग्न ? हातखुट्टा छैन ? काम गर खाऊ । पैसा माग्न नआऊ भन्छ ।अनि के भन्नुहुन्छ त ?के गर्नु नानी ! हाम्रो यही काम छ । दिनु दस रुपैयाँ भन्छु । कसैले दिन्छ । कसैले दिँदैन । कसैले एकदुई पाउ चामल पनि दिन्छ । सबै एकै मान्छे हुँदैन । दिने पनि हुन्छ । गाली गर्ने पनि हुन्छ । कसैकसैले त लाठ्ठी लिएर लखेट्छ । कसैकसैले चोर भन्छ । तर, हामी चोर्दैन नानी । माग्छ । चोर्न हुँदैन । माग्न हुन्छ ।काम गर्न मन लाग्दैन ?लाग्दैन । हामीले कहिल्यै काम गरेको छैन नानी । काम गर्न सक्दैन । जमनादेखि यस्तै सिक्यो । यसैगरी चलेको छ । खुसी छौं ।मगेर पनि खुसी छौं भनेको सुन्दा लाग्छ दुख्खको स्रोत अरू नै रहेछ । बुद्धले पनि भिक्षा मागेरै खाए । उनको पनि यस्तै टोली थियो । उनले पनि खुसीकै बाटो हिँडे । यो माग्नेहरूको कथामा बुद्ध मिसाउँदा तपाईं बेठीक मान्नुहोला । तर, ती कुन्जी मैले किताबमा पढेको बुद्धको कथाजस्तै दुख्खविहीन थिइन् । म धनी र समाजका प्रतिष्ठित मानिसको संगत गर्छु तर यी कुन्जी जति खुसी ती छैनन् । सायद दुःखी हुनका लागि सबै थोक हुनपर्दो रहेछ । खुसी हुनका लागि केही नभए हुँदो रहेछ ।कुन्जीसँगको बात यहीँ बन्द गर्दा हुन्थ्यो । तर, उनको उत्तरको ध्वनि मीठो थियो । लोभ लाग्यो (लोभ मैजस्तालाई लाग्ने हो । जोसँग दुख्खको स्रोत प्रशस्त छ ।)काम गर्न गयो भने कसैले कराउँदैन । कमाइ पनि राम्रो हुन्छ हैन र ?हामी काम गर्दैनौं । कहिल्यै गर्दैनौं । यसैगरी चलेको छ । खुसी छौं । काम गर्दा दुख्ख हुन्छ ।कहिल्यै खेतीपातीमा काम गर्नुभएको छ । जस्तै : धान रोप्ने काट्ने ?छैन छैन । कहिल्यै गरेको छ नानी । अरूको घरमा भाँडा माझ्ने, लुगा धुने काम पनि गरेको छैन ।उनी राम्रै नेपाली बोल्थिन् । उनका समूहका अरूअरू पनि नेपाली बोल्थे । तर, नेपालमा पुर्खादेखि माग्दै बाँच्ने जातिबारे कतै सुनेकोपढेको थिइनँ । हुन त सबै कुरा थाहा पाउने न मेरो बुद्धि छ, न क्षमता । आफ्नो बुद्धि र ज्ञानबारे राम्रै ज्ञान भए पनि मैले उनको देशबारे सोधें, तपाईंहरू कुन देशको मान्छे हो ?हामी सबै देशको हो । इन्डियाको हो । नेपालको हो । जहाँ पुग्छौं त्यही हाम्रो देश हो ।छेउछाउमा बस्तीका घरहरू थिए । मैले एउटा घर देखाउँदै भनें, यस्तो घरमा बस्न मन लाग्दैन ?हामीलाई निद्रा पर्दैन यस्तो घरमा । कहिल्यै बसेको छैन । चारैतिर बारबेरा छ । त्यहाँ दुख्ख हुन्छ । हामी खुसी मान्छे हो नानी । कुन्जीको पाखुरामा पुरानो ट्याटुको दाग थियो । सोधे, यो किन खोप्नुभएको हो ।गोधना हो । यो खोप्यो भने राम्रो हुन्छ । के राम्रो हुन्छ ? मलाईजस्तै उनलाई पनि थाहा रहेनछ ।एकै छिन अड्किएपछि केही सम्झिएझैं गर्दै भनिन् हामी हिन्दु धर्म मान्छौं, त्यसैले खोपेको हो ।हिन्दु धर्म नमान्ने मानिसले दिएको पैसा चामल लिनु हुन्छ कि हुँदैन ?लिन्छौं नानी । इन्डियामा त शुक्रबार मस्जिद अघि बसेर पनि माग्छौं ।वास्तवमा कुनै धर्मले कुनै मानिस चिन्दैन । मानिसले मात्र धर्म चिन्ने हुन् । पशुपतिनाथले मान्छे चिन्दैनन् । मान्छेले मात्र पशुपतिनाथ चिन्ने हुन् । कुन्जीलाई पैगम्बर महम्मदले चिन्दैनन् ।कुन्जीलाई हतार थियो । आज उनी रंगेली बजारतिर माग्न जाने सुरमा रहिछन् । बस आयो । चढिन् ।अरूअरू पनि आआफ्नो बाटो लागे । क्याम्पमा केही केटाकेटी र एक दुई महिला बाँकी रहे । मैले बच्चाहरूको फोटो खिचें ।हिँड्ने बेला नजिकै रहेको बालविकास केन्द्रकी शिक्षिका आइन् र बेस्मारी हकारिन्, यिनारुले चारैतिर फोहोर गरे । म पुलिस बोलाउँछु र लखेट्छु । यिनारु चोर हुन् । उनीहरू कुन देशका हुन् ? के धर्मका हुन् ? किन हिँड्छन् ? के हुन् ? के गर्छन् ? यसको उत्तर के हुन्छ ? थाहा छैन ।मलाई थाहा छ । उनीहरू मानिस् हुन् हृदय छ । उनीहरू मानिस् हुन् जीवन छ । उनीहरू मानिस हुन् प्रेम छ ।म भोलि आउँछु भनेको थिएँ । तर, उनीहरू त्यहाँ भोलि सम्म बसेनन् । कतै हिँडिसकेछन् । म भोलि भएको मानिसका लागि भोलि नभएका मानिसले पर्खन सकेनन् । म विनोद ब्यादाको चराको सिकारमा छुटें ।"
सुनाइदेऊ हाम्रा चौरी मरेका कुरा,"भुइँचालोका बेला जाजरकोट, रुकुम हुँदै डोल्पा पुगेकी थिएँ । १५ दिन गाउँगाउँ डुल्दै हिँडें । गाउँलेका घरमा, कहिले मन्दिरमा, कहिले ब्यारेकमा बास पर्यो । दुनै बजार पुगें । सामुन्ने घरमा थिए थिन्ले दाइ । तन्नेरी भएका भए झ्यालबाट हेरेको तिमीलाई भन्दै गीत गाउँदा हुन् कि ! भेटको सुरुमा त उनले मलाई खासै बाल दिएनन् । काठमाडौंमा घरमा लगेर चियर्स गर्दै, क्याराभान हेर्दै अन्तर्वार्ता लिएको सम्झाउँदा पनि उनले गनेनन् ।म फोक्सुन्डो पुगेर फिरेपछि भने ट्वाल्ल हेरे । हामी पाँच दिनका लागि छिमेकी थियौं । बजारको बीचमा बसेर बात मार्यौं । गिलिल्ल हाँस्यौं । गर्दियौं तमासा । अनि उनले भने, तिमी अझै माथि जानुपर्ने । चौंरीको बिजोक हेर्नुपर्ने ! एक छिनमा रिस र जोस मिलााएर भने, पहिलो नम्बरमा प्रचण्डा, दोस्रो बाबुराम, तेस्रो सुशील कोइराला, चौथो शेरबहादुर अनि रामचन्द्रालाई गएर भन्देऊ, हाम्रो चौरी मरेको कुरा । डोल्पामा बाटो नआएको कुरा । थिन्लेलाई मैले भनिनँ सिंहदरबारमा खबर टिप्न जाने हूलमा मिसिन मन लाग्दैन थिन्ले दाजु ! भीरपाखामा नेता भेटिँदैनन् । बाटो बाटो भन्दाभन्दै बाटोमै लडेर परलोक भए थिन्ले दाइ । जीवन भन्नु फगत एक सम्झना ! आफ्नो जिल्लाका लागि उनले देखाएको चासो भने मनमा खील बनेर रोपिएको थियो । केही दिनअघि बाबुराम भट्टराईसँग एउटा पुस्तकको विमोचनमा भेट भयो । उनीसँगको मतभेद र दुखेको हृदयलाई एकै छिन छेउ लाएँ । थिन्ले दाइको कुरा सुनाइदिएँ । अरू कति थिन्ले र डोल्माका कुरा त मनबाट निस्केर पहरामा ठोकिँक्दो हो, उनीहरूतिरै फर्कंदो हो । लेखक गंगा श्रेष्ठको मध्य(पहाड यात्रा पुस्तकको पानाहरू पल्टाउन थालें । हरेक पानामा बोध भयो लेखन र राजनीतिका लागि यात्रा प्राणवायु हो । बोधो भएको लेखक र राजनीतज्ञ जब आम भनिने मानिसको आँगनमा पुग्छ, अनि खास भएर फर्कन्छ । संसारभरिका विद्वान्को नाम कण्ठ पारी बसेको लेखक आफ्ना ठाउँ र मानिसका मनको बात नजानेर रनभुल्ल हुन्छ । जब गाउँ पुग्छ, गाउँलेले भरिदिन्छन् स्वादिला लोक ज्ञान, दर्शन र विम्बहरूले । भुत्ते भएको ज्ञानको खुकुरीमा दाउ लाएर फर्कन्छ । आफ्नो माटोमा उब्जेको ज्ञानको स्वादभन्दा मीठो के हुन्छ यो लोकमा ! पुस्तकको सुरुमै लेखकले अब जनतालाई सुन्न जाने पालो भनेका छन् । सुनाउन मात्र हिँडेका, सुन्न नमान्नेलाई कारबाही गरेका पार्टीका मानिसको यतिको बोध नै स्वागतयोग्य लाग्यो । सापटी दर्शनको बोझ बिसाएर मौलिक दर्शन बोकेर फर्केलान् भनी पाठक मन आशावादी बन्छ । नागरिकलाई सुन्न जाने कामलाई महान् कार्य भनेको चित्त बुझ्दैन । यो त आधारभूत कुरा हो । आफ्ना मानिसलाई नसुनेकै कारण खिया लागेका छन् हाम्रा मगन्ते दर्शनहरूमा । पूर्वप्रधानमन्त्री बाबुराम भट्टराईसहितको टोली खोटाङको जनजागृति विद्यालय पुग्छ । परम्परागत शिक्षा प्रणालिलाई नगनेर आफ्नै व्यावहारिक शिक्षा प्रणालिमा रमाएको विद्यालय । बारीमा काम गरिरहेका, सुंगुरलाई चारो हालिरहेका, भवन निर्माण गरिरहेका, विद्यार्थीहरू मस्त छन् । नबोली भनिरहेछन् लेखकको टोलीलाई, हेर यस्तो हुन्छ वैज्ञानिक शिक्षा प्रणाली । भाषण र नारा छोड, कर्म गर मानिस कर्म । यस्तो व्यावहारिक वैज्ञानिक शिक्षा सबैतिर फैलिए ! म आफैं कल्पन्छु । लेखक टोली धनकुटा नगरपालिका६ सल्लेरी वनको स्यानिटरी ल्यान्ड फिल्डमा पुग्छ । फोहरको थुप्रोमाथि बगैंचा देख्छ । वातावरणीय चेत घुसेको छैन हाम्रो राजनीतिमा । विकास भन्नु केवल भौतिक संरचना भन्ने बुझेको राजनीतिक दर्शनले हामीलाई कहाँ पुर्याउला सम्झेर कहालीलाग्दो छ । यस्ता बगैंचाले भने होलान् कि जाऊ टोली, अरू धेरै ठाउँमा यस्तै हाम्रा साथी बगैंचाहरू बनाऊ । विकास बाँच्न पनि त मानिसले सास फेर्नैपर्छ नि ! एकमहिने यात्रामा लेखक र टोलीले कतै कृषि रोड घुमेको देखे । कतै मूल मार्ग नै बटारिएको देखे । स्थानीय नेताज्यूहरूको दैलोमा जानुपर्यो सबै कुरा । जनताले सहने सास्ती र ढिलासुस्ती त दालभातजस्तै सामान्य भयो । स्थानीय बदमासीमा नजर नपुर्याई केन्द्रीय बदमासीको लेखाजोखा अपुरो हुनेछ । मेरो सम्झनामा दुई कुरा आए, एक भर्खरै पुगेर फर्केको किमाथांका जोड्ने कोसी ल्हासा राजमार्गको ढिलासुस्ती, अर्को भुइँचालोको बेला डोल्पा पुग्दा भेरी नदीमा पल्टिरहेको युवकको मृत शरीर । भेरी नदी किनारको होटलमा मानिसहरू साउती गरिरहेथे, जीविसमा भ्रष्टाचारको कुरा उठाउने केटोलाई त मारेछन् । लास किनारमै छ रे ! मन चिसो भएथ्यो मेरो । नदीतिरबाट बहँदै आएको बतासले रिस भरेर आफ्नै गालामा थप्पड हानेझैं लागेको थियो । नजाने कति कुरा यसरी हावामा आउँछन् र जान्छन् । हिसाब राख्ने फुर्सद यहाँ कसलाई ? भ्रष्टाचारको रकमलाई सुपाडी भन्थे थिन्ले दाइले । सुपाडीको चाँगै लागेका दृष्टान्तको खोजी अपुरो छ । गंगा श्रेष्ठले मध्य(पहाड यात्रा पुस्तकमा इन्द्रसरोबर नदीको बिजोग बताएका छन् । नदी कोपरेर नअघाएका दुष्टहरूको प्रसंगले आँत पोल्छ । केही समयअघि नदी दोहन जोगाउन धनुषाका दिलीपकुमार महतो लागिपरे । बदलामा माफियाहरूले ज्यान लिएको समाचार आयो । यो केस कहाँ पुग्यो, अहिले समाचारमा ओझेल परेको छ । दिलीपको केस त केही हदसम्म भए पनि चर्चामा आयो । भेरी नदीमा एक्लो पल्टिरहेको त्यो युवकको मृत शरीरले के भन्दो हो हामी पत्रकार र नेतालाई ! देशैभरि कति मानिस होलान्, जो बेखबर एक्लै लडिरहेका होलान् ।लेखकले रुकुमको चौराजहारीमा सिँचाइ र पुलको प्रसंग निकालेका छन् । एउटै पुलमा बीस वर्षदेखि राजनीति घुमिरहेको छ । धारा बन्ला भनेर बालुवा बोक्दाबोक्दा तालु खुइलियो । पानी आएन, धादिङको ताल्ती गाउँका एक प्रौढ सम्झन्छु । दलीय गन्जागोलमा अल्लेको विकास गाँठो कसिलो छ । केन्द्रले बेवास्ता गर्यो भन्ने एकोहोरो रटानले मात्र पुग्दैन । स्थानीय बदमासीलाई सफा पार्न, त्यसको खोजीनिदी आवश्यक छ । यसैका लागि हाम्रो गाउँमा पत्रकार आउँदैन । हाम्रो गाउँमा नेताले पाइला राख्न भ्याउँदेन, यो नयाँ उखान बदलिने बेला भएको छ । अक्सर लामोलामो पदयात्रा गरेको हुनाले म पुस्तकमा पदयात्राको स्वाद खोज्दिरहेछु । लोपोन्मुख भएको छ हाम्रो पदयात्रा । योसँगै, लोकसंगीत, संस्कृति, खाना, रिवाज र परम्परा मात्र हराउँदै छैन । हराइरहेको हाम्रो लोकदर्शनको माया लागेर आउँछ । लोक दर्शन मिसिएका नीति भए कति जाती हुन्थ्यो । कति बाटाहरू हामीलाई एक्लै पर्खिरहेका होलान् । जब आउँछ पानाहरूमा, सिन्धुलीको जुनार, धनकुटाको काउली, कागते बजारको कागती, लसुने बजारको लसुनको कथा, हैसियतको बोक्रा फालेर लेखकको टोली लसुन पोको पार्न दगुर्छन् । रमाइलो लाग्छ, बचपना । बालक हृदय फेरि जागे मात्रै नयाँ कुरा लेख्न सकिएला । ठाउँठाउँमा किसानका कुरा सुन्ने मेसो पनि जुराउँछन् । समस्याका गाथा सुन्दा आत्तिएका छन् मानिसहरू । समाचार हेर्यो कि अपराध कि भ्रष्टाचार । नेताको कुरा सुन्यो अर्कोलाई गाली मात्र छ । छैन, छैन, हुँदैन, हुँदैनको आतंकले वायुमण्डलग्रस्त छ । ठाउँठाउँका कृषि सम्भावना र तिनले ल्याउन सक्ने व्यावसायिक उन्नतिमा काम हुन्छ कि भन्ने आस पलाउँछ । एअरपोर्टको लामो लाइन छोटिँदै जाला कि, चम्किएको बाकसमा अस्ताएका सपना फर्कने दिनहरू सकिएलान् कि ! मानिसहरूलाई आफ्नो देश परदेश भएको छ, परदेश देश । नेपालको कमाइले चिया खान्छौं भारतको कमाइले जीवन धान्छौं भन्थे सुदूरपश्चिमका नागरिक । लेखकले भेटेका चिवाभञ्ज्याङका एक नागरिकले गाउँको खबरसँग बेखबर भएको बताउँछन् । उनको काम काठमाडौंमा धेरै पर्छ । विकेन्द्रीकरण कागजमा मात्र भएको छ । सिंहदरबार गाउँगाउँमा भनेको, सिंहको पुच्छर पनि पुगेको छैन भन्छन् अचेल ठाउँठाउँमा । गाउँ परपर काठमाडौं वरवर छ देशको धेरै भागमा । यो दैनिकी नागरिकको काँधमा कति बोझ हुन्छ होला, बोध गर्न सकिन्छ ।च्यांगथापुका नागरिकले लेखकको टोलीसँग आफ्नो सास्ती बिसाउँछन् । सीमाको बाटो जोडिए हुन्थ्यो भन्छन् । सिक्किम, बंगाल र नेपालको सिमाना फालोट जम्मा सत्र किलोमिटर पर छ । यो बाटो खुले नेपालीले लाभ लिन सक्छन् । केही महिनाअघि पुगेको किमाथांका सम्झन्छु । चाइनाको सीमासम्म बाटो पुगे केके मात्र गरौंला भनेर पर्खेका मानिसहरूको उत्साहको झल्को आउँछ । टोली झुलाघाट नाकामा गएर नागरिकका पीरमर्का र व्यावसायीक अप्ठेरोका कुरा सुन्छन् । बाबुराम भट्टराईले संसद्मा कुरा उठाउँछु भनेको जिम्मेवार प्रतीत हुन्छ । दुई देशको बराबरी सम्बन्धको कुरा काठमाडौंमा गर्न सजिलो छ, नाकामा एक छिन उभिन हामीलाई हम्मे छ । सिमानाको प्रसंगले म वनबासा नाका पुग्छु सम्झनामा । पचास रुपैयाँको गुँड (सख्खर) किन्दा पैसा जोगाईजोगाई किन्छन् नेपालीहरू । ठाउँठाउँमा अपमानित हुँदै लुटिन्छन् एकै छिनमा । राज्यका नम्बर नम्बरका जिम्मेवार अंगहरू त्यहाँ उभिनुपर्ने होइन र ?जनयुद्धका दिन सम्झेर लेखक भावुक पनि हुन्छन् । २०६० सालमा तेह्रथुमको संक्रान्तीमा कुकर बम पड्केको प्रसंग छ । पूरै घर ध्वस्त भएको र एक किशोरीको ज्यान गएको हुन्छ । युद्ध कति निर्मम हुन्छ । सानासाना असावधानीले कत्रा विपत्तिहरू लिएर आउँछन्, विरक्त भएर युद्ध सम्झेपछि अर्को प्रसंगमा उनीहरूकै युद्धको कारण सबै बद्लिएको भन्छन् । राजीखुसीले युद्धमा हिँडेकालाई त कहाली थियो । जबरजस्ती घिसारिँदै मारिएकालाई त्यो जनयुद्ध के थियो ? लेखक र उनका नेता बाबुरामले कुनै दिन आत्मालोचना गर्ने नै छन् । जनयुद्धको सेल्टर मानिएको लुकुम गाउँ पुग्छन् लेखकको टोली । बेनी फौजी कारबाहीको तयारी गरिएको ठाउँ हो यो । लेखकले बेनीको एक ठाउँमा गोलीले छेडिएको पोलमा उभिएर तस्बिर खिच्छन् । मेरो मन गहिरो पीडामा जान्छ । एक छिन मन मस्तिष्क हल्लन्छ । बल गरेर निस्कन्छु यो दृश्यबाट । कति निर्दोषको छाती छेडेर गए ती गोलीले । लेखकलाई जस्तो मलाई गर्व लाग्दैन । न्यायिक निरुपणको सवालमा उनले यो राजनीतिक निर्णयबाट टुंगो लाउनुपर्छ भनेका छन् । यसो भन्न मिल्ला ? पीडितहरूले आफ्नो घाउ बिर्सन नसकेर बोलिरहेछन् । सरकार र बिपक्षी दुबै मिलेर एकपक्षीय निर्णय थोपर्न मिल्दैन । मंगलसेन दरबारको ऐतिहासिक र पर्यटकीय महत्त्व सम्झाउँछन् अर्को पानामा । यो ध्वस्त भएको दरबार पुनर्निर्माण गर्न सरकारलाई दबाब दिने कुरा गर्छन । कस्तो नमिलेको । ध्वंस आफूले गर्ने पानीमाथिको ओभानो भएर अरूलाई उपदेश दिने । लेखकसँग विमतिमा उभिन्छ मन । संकीर्ण राजनीतिक चेतसँग लेखक पनि थाकेको देखिन्छ । ठाउँठाउँमा, मारिएका आफ्ना कार्यकर्ता र सेनाप्रति बराबरी संवेदनशील भएका छन् । यो भने सकारात्मक कुरा हो । सिन्धुलीमा पुग्दा, आठ सालमा दिल्ली सम्झौताको विरोध गर्दा मारिएका नेपाली कांग्रेसका बाबुराम बरालको सालिक देखर प्रसन्न भएका छन् । कांग्रेस, एमाले र माओबादीले सहिदप्रति देखाएको साँघुरो भावनाप्रति दुःखी भएका छन् । यही साँघुरो स्कुलिङकै कारण नेपाली राजनीतिमा वैचारिक विविधता नअटाएको कुरामा लेखक खुल्दै गएका छन् । देशका हितका लागि ज्यान दिने सबै विचारका सहिदप्रति उनले देखाएको सम्मान मन छुनेछ । जनयुद्धको गढ रुकुमको लुकुम गाउँ बदलिन नसकेकोमा मन दुखाएका पनि छन् । बाबुरामले सहिद परिवार भेटेका र सद्भाव देखाएका पनि छन् । तर, यतिले पुग्दैन । किन बद्लिएनन् गाउँहरू त यतिका मानिस बलि चढ्दा पनि । आत्मबोध अझै गहिराइमा पुग्नैपर्छ ।राजनीतिक तातापिरा कुराबाहेक लेखक हृदय चञ्चल छ । खोटाङमा रातभर साकेला नाच्न नपाएकोमा चुकचुकाउँछन् । दस वर्षअघि भेटेको कालीकोट रेडियोको एउटा ठिटोको सम्झना उभिन्छ मेरो मनमा । उसले भनेथ्यो, हिजो बच्चैमा जनयुद्धमा हिँडियो । जनवादी गीतबाहेक केही सुन्न पाइएन । आज मन लागेको गीत सुन्छु । मेरा लागि उदितनारायणको मलाई यो जिन्दगीले चोट दियो गनीगनी भन्ने गीत बजाइदिनू है । मान्छेले मनको रङ कहाँ लुकाउन सक्छ र ! भ्रमण टोलीसँगै हिउँमा रमाउँछन् । फोटो खिच्छन् । लोकभाकाको बखानमा भुल्छन् । बाटो हानिएर तल झयो, रिसले टुप्पीबाट धूवाँ आयो भनेका छन् । यस्ता अभिव्यक्तिले नियात्रामा जीवन भरेका छन् । हिजोको दिनमा कांग्रेसकम्निस्टवाला पानी बाराबारको राजनीति गाउँगाउँमा छिर्यो । दलीय राजनीतिको एक रमाइलो दृष्टान्त भेटिन्छ पुस्तकमा । गोरखाको घ्याम्पेसालमा लेखकको टोली पुग्छ । यो ठाउँ कांगेसको गढ मानिएको ठाउँ हुन्छ । सबका सब व्यापारी पसल बन्द गरेर पिकनिक खान जान्छन् । आफूलाई सुन्न तयार नभएको जमातप्रति उनी आक्रोशित भएका छैनन् । बरु रमाइलोसँग कांग्रेस कम्निस्ट मनोभाव बयान गरेका छन् । यसले अब गरिने राजनीतिको क्षितिज फराकिलो होला कि, आस गर्ने ठाउँ दिन्छ ! हतारहतारमा रेल छोप्न दौडिएको जस्तो यात्राबाट पनि लेखकले धेरै कुरा टिपेका छन् । जनतालाई सुन्नुपर्ने जति भने सुनेका छैनन् । राजनीतिक संकीर्णताको काँडेतार चुँडाउन चाहेको मनोभाव भने ठाउँठाउँमा बुझिन्छ । योजनाबद्ध ढंगले गरिएको यो प्रयास प्रशंसालायक छ । सामाजिक सञ्जालको लाइक र सेयरको भरमा वैकल्पिक राजनीति गर्न तम्सने जमाना छ । लेखकको टोली हिउँ र सिरेटोले सेकिँदै नागरिकको दैलोदैलोमा पुगेको छ । अहिलेका लागि यही सुरुआत नै काफी देखियो । बाँकी गहिराइको यात्रा र आफ्नै माटोबाट निक्लिएको राजनीतिक दर्शन भने अझै पर्खाइको विषय हो ।"
चीनतिर फर्किरहेका अरनिको,"चीन र नेपालको सम्बन्ध सुमधुर बनाउन हाम्रो इतिहासमा धेरै महत्त्वपूर्ण घटना भए । भृकुटीको विवाहपछि महत्त्वपूर्ण घटना मानिन्छ कलाकार अरनिकोको चीनगमन । दुई देशको सम्बन्ध युगयुगान्तरसम्म मजबुत हुन उनको चीनगमनले ठूलो महत्त्व राख्छ । सन् १२४४ मा जन्मेका उनी १७ वर्षमा ८० जना कलाकारको नेतृत्व गर्दै भोट गएका थिए । र, त्यहाँ दुई वर्ष लगाएर भोटको शाक्या गुम्बामा आकर्षक सुवर्ण स्तूप निर्माण गरी उनले अद्वितीय प्रतिभा प्रस्तुत गरेका थिए । उनको प्रतिभाबाट भोटका तत्कालीन धर्मगुरु भिक्षु पाहसपा अत्यन्त प्रभावित भएर पेचिङ (बेइजिङ) को बादशाह कुब्ला खाँको दरबारमा लिएर गए । त्यहाँ पनि नौजवान कलाकारले कलाकारिता देखाएर बादशाहलाई मन्त्रमुग्ध पारे । कलाकार अरनिकोले बेइजिङमा अत्यन्त ठूलो सम्मान पाए । ६२ वर्षमा सन् १३०६ मार्च ११ मा उनको मृत्यु भयो । यसको आधिकारिक अभिलेख बेइजिङदेखि पश्चिमपट्टि युआन्पिङ जिल्लाको साङसन गाउँमा अझै छ । उनको समाधिस्थलमा सन् १३१६ मा स्थापित शिलास्तम्भमा उल्लिखित इस्वी मितिलाई रूपान्तरण गरी इतिहास शिरोमणि बाबुराम आचार्यले विसं १३६३ चैत १७ गते उनको मृत्यु भएको उल्लेख गरेका छन् । पञ्चांग समितिले रूपान्तरण गरिदिएको आधारमा हरेक वर्ष पुस २३ गते अरनिको स्मृति दिवस मनाइँदै आएको छन् । ७ सय वर्षअगाडिको इस्वी मितिलाई गरेको रूपान्तरणमा तथ्यता हुन नसक्ने र त्यसरी भिन्नभिन्न मितिमा मनाउने गर्दा वास्तविक मितिमै अन्योल पैदा भएको छ । चीनमा अरनिकोको समाधिस्थलमा स्थापित शिलास्तम्भमा रहेको मिति आधिकारिक मान्नुपर्छ भन्ने मेरो मत छ । अनिको, अनिक, अरनिको र बलबाहु अनेक नाम छन् । बाबुराम आचार्यले स्थानविशेष चिनियाँ शब्द पालेपाओलाई बलबाहु भनेर उल्लेख गरे । उनको खास नाम अनिको हो । चिनियाँ भाषामा रूपान्तरित नाम अरनिको रहेको र उही नामबाट राष्ट्रिय विभूति घोषणा भएको छ । अरनिकोले चीन पुगेर कलाकारिताको चमत्कार देखाएर नेपाली कलाको व्यापकता बढाउनुका साथै जापान, मलेसिया, इन्डोनेसिया, कोरियालगायत एसियाभरि नै नेपाली कला विस्तार गरे । उनले चीनमा स्थापित गरेका नेपाली कलाको विषयमा युआन वृत्तान्तमा फ्रान्सका इतिहासकार सिल्भाँ लेभीले १०९ वर्ष अघि पेरिसमा प्रकाशित पुस्तक र इटलीका इतिहासकार पेटेकले ५९ वर्ष अघि रोममा प्रकाशित पुस्तकमा लेखेका छन् । चीन जानुअगाडि उनका कुनै चिह्नसम्म पनि नेपालमा भेटिँदैनन् । त्यस्ता प्रतिभाशाली कलाकारले पक्कै पनि प्रतिभा देखाइसकेको हुनुपर्छ । सामन्ती राजा रजौटा र शासकको मात्र इतिहास निर्माण गर्ने परापूर्वकालदेखिको संस्कार र परम्पराका कारण पनि यस्तो भएको हुन सक्छ । अनुमानित र काल्पनिक कथाबाहेक तथ्यमा आधारित कतै उल्लेख भएको पाइँदैन । सिद्धहस्त र प्रतिभाशाली कलाकारले अद्वितीय र अलौलिक कलाकृति निर्माण गर्दा हातखुट्टा काटिने र शरीर अंगभग गरिनेजस्ता ऐतिहासिक किंवदन्ती सुनेका छौं, पढेका छौं । अरनिको चीन जानुअगाडि नेपालमै दीक्षित भएका होलान् । उपत्यकामा भएका कैयन अज्ञात नेपाली शैलीका मठ, मन्दिर र मूर्ति उनीबाटै निर्माण भएका हुन सक्छन् । यसबारे खोज अनुसन्धान हुन बाँकी नै छ । चीनमा भएका उनका तीनपुस्ते र परिवारका नामबाहेक जन्मस्थान र गतिविधि सम्बन्धमा पनि विभिन्न विद्वान्का विभिन्न अड्कल छन् । लेभी र पेटेकले प्रयोग गरेका पालेपाओ शब्दका कारणले पाल्पा हुन सक्छ भनी अड्कल गरेका छन् । पनौतीको पनि अनुमान गरेका छन् । मूलतः भक्तपुर, पाटन र काठमाडौं हुन सक्छ भन्ने पनि धेरै छन् । वंशको सम्बन्धमा कसैले क्षत्री त कसैले शाक्य भनी आआफ्नो वंशमा तान्ने पनि छन् । यथार्थ त खोजी गर्न बाँकी नै छ । चीनमा रहेका ऐतिहासिक सम्पदा, तिब्बतको सुवर्ण चैत्य, बेइजिङको बुथाई शानका अशोक स्तूप र शरीर स्तुप, पाइथाको श्वेत स्तूप र उनको समाधिस्थलका कृतिस्तम्भका अभिलेख र ताइवानको राष्ट्रिय संग्रहालयमा संगृहीत अरनिकोले कोरेका सम्राट् कुब्ला खाँ र रानीका मुहारचित्रलगायत । सुरुमै उनलाई युआन वंशका संस्थापक शचु (कुब्लाई खाँ) का धर्मगुरु पागसपाको निर्देशनमा तिब्बतको शाक्या गुम्बामा स्वर्ण चैत्य बनाउन लगाए । उनको सम्बन्धमा इतिहास शिरोमणि बाबुराम आचार्य र संस्कृतविद् सत्यमोहन जोशी, निरञ्जन भट्टराईको विशेष अध्ययन, अनुसन्धान र खोजले योगदान हुन पुगेको छ ।राजनीतिकसामाजिक क्षेत्रबाट जति मैत्री सम्बन्ध जोडिन्छ, त्योभन्दा बढी कसिलो कला संस्कृति, वास्तुकला र मूर्तिकलाबाट हुन्छ । वास्तु र मूर्तिकला युगौंयुगसम्म रहन सक्ने क्षमता हुन्छ र त्यसबाट आधिकारिकता, सत्यतथ्य र प्रमाणहरूले ऐतिहासिक घटनालाई ताजा राख्छ । नेपाल र चीनको दौत्य सम्बन्धको सन्दर्भमा कलाकार अरनिकोको चीनगमन कोसेढुंगा हो । अरनिकोलाई पञ्चायतकालमै राजा महेन्द्रले राष्ट्रिय विभूति घोषणा गरेका थिए । त्यसपछि सन् १३ अप्रिल १९७२ मा नेपाल सरकार, हुलाक सेवा विभागले राष्ट्रिय विभूतिको संस्मरणमा अरनिको चिनाउने पूर्णकद र पृष्ठभूमिमा पैचिङको श्वेत चैत्य चित्रांकित हुलाक टिकट प्रकाशन गर्यो, जसको चित्रांकन र डिजाइन मैले नै गरेको थिएँ । त्यसभन्दा अगाडि अरनिको चिनाउने अमर चित्रकारले कोरेका रेखाआकृति सूचना विभागद्वारा प्रकाशित नेपालका राष्ट्रिय विभूतिहरू पुस्तकमा मात्र देखापरेका थिए । केही नेपाली तथा संघसंस्थाले अरनिकोको सम्झनामा एकाध स्थानमा सानाठूला सालिक बनाएका छन् । ललितपुर महानगरपालिका परिसरभित्र एउटा पूर्ण कदको मूर्ति छ । बेइजिङको पाइथामा अरनिकोले निर्माण गरेको श्वेत चैत्य परिसरभित्र पनि मेरै संरचना, डिजाइन र निर्देशनमा निर्मित पूर्ण कदको सालिक छ । यो काठमाडौंस्थित अरनिको समाजको पहलमा प्रतिस्थापन गरिएको हो । त्यसैगरी कीर्तिपुरको नेपाल भाषा एकेडेमीमा संस्कृतिविद् सत्यमोहन जोशीबाट संकलित अरनिको अभिलेख संग्रहालय स्थापना भएको छ ।नेपाल ललितकला प्रज्ञा प्रतिष्ठानले पनि आफ्नो परिसरमा अरनिकोको मूर्ति शिलान्यास गरेको छ । अहिले त्यहाँ १७ फिट अग्लो धातुको मूर्ति बनिरहेको छ । १७ फिटकै अर्को मूर्ति माइतीघर मण्डलास्थित अरनिको राजमार्गको प्रारम्भिक विन्दुमा काठमाडौं महानगरपालिकाले बनाउँदै छ । चीनतिर फर्किरहने अरनिकोको यो सालिकले दुई देशबीचको मैत्रीपूर्ण सम्बन्ध मात्रै हैन, नेपाली कलाको गौरवशाली इतिहासको बयान र पर्यटकीय सम्भावनाको उज्यालो छरिरहनेछ । (लेखक ललितकला प्रज्ञा प्रतिष्ठानका कुलपति हुन् ।)"
विगतका महामारी,"सुरक्षाका उपायमहामारी रोक्न इतिहासमा मुख्यतः दुईवटा उपाय अवलम्बन गर्ने गरिन्थ्यो । पहिलो, दैवलाई खुसी पार्ने । दोस्रो, सतर्कतापूर्वक सुरक्षित रहने उपाय अवलम्बन गर्ने । त्यतिबेला महामारीलाई दैवी विपत्ति मानिन्थ्यो । सन् १७१६ तिर काठमाडौंमा प्लेगको महामारी फैलिएको बेला यसको दोष इसाईहरूलाई दिइएको थियो । अलच्छिन मानिने कालो रङको पहिरन लगाएर विधर्मी इसाईहरूले काठमाडौंमा धर्म प्रचार गरेपछि रैथाने दैव रिसाएको र महामारी फैलिएको हल्ला चलेको थियो । रिसाएका दैवलाई खुसी बनाए मात्रै महामारी रोकिन्छ भन्ने जनविश्वास काठामडौंवासीमाझ बलियो भएको पाएपछि पहिरनको रङ बदल्न मिसनरीहरू बाध्य भएका थिए । देवताका नाममा उपासना, जप, ध्यान, व्रत, पूजा, भाकल आदि गरेर महामारी रोक्ने प्रयास त्यतिबेला गरिन्थ्यो ।यसो गर्दैगर्दा महामारीबाट सुरक्षित रहन अन्य उपाय पनि समानान्तर रूपमै अपनाउने गरिन्थ्यो । यही मेसोमा संक्रमित मानिसलाई बस्तीबाट अलग्गै राखिन्थ्यो । बाटाघाटामा भाँजो हालेर बाहिरका मानिसलाई गाउँ अथवा सहर छिर्न दिइँदैन थियो । हैजा लागेका मानिसलाई खोला कटाएमा अथवा कुष्ठरोगीलाई बस्तीबाट टाढा राखेमा महामारी फैलिन पाउँदैन भन्ने जनविश्वास बेहारेका बूढापाका समाजमा अझै भेटिन्छन् । त्यस्तो प्रचलन अहिले भनिने क्वारेन्टाइन र आइसोलेसन कै प्रतिरूप थियो । महामारीसम्बन्धी यी विवरण अहिलेको अत्यासलाग्दो समयमा हाम्रानिम्ति मार्गदर्शक बन्न सक्छन् । यसबाट हामीले महामारी समयसमयमा आउँदो रहेछ र गुजि्रँदो पनि रहेछ भनि महसुस गर्नुपर्छ । महामारीले मानवीय क्षति गराए पनि मानवजातिको समग्र अस्तित्वमाथि नै धावा बोल्नचाहिँ नसक्ने रहेछ भनी बुझ्नुपर्छ । पछिल्लो समय चिकित्साविज्ञानले सरुवा रोगविरुद्ध हासिल गरेको अभूतपूर्व उपलब्धिले महामारीलाई हिजोको तुलनामा कम जोखिमपूर्ण बनाएको छ । यी तथ्यलाई हेरेर हामीले संकटको यस घडीमा आत्मबल उँचो बनाउनुपर्छ । महामारी फैलिन नदिन मानिसको आन्तरिक अथवा अन्तरदेशीय आवतजावतमाथि मनासिब नियन्त्रण अथवा प्रतिबन्ध लगाउने, संक्रमण भएकाहरूलाई आइसोलेसन मा राख्नेलगायत काम विगतदेखि नै अभ्यास हुँदै आएको रहेछ भन्ने बुझेर हामीले आवश्यक परेको खण्डमा यस्ता कार्य गर्नेगराउने तत्परता देखाउन सक्नुपर्छ । संसारभरिको महामारी नियाल्ने हो भने यसले गाउँभन्दा बढ्ता सहरलाई तारो बनाउने गरेको पाइन्छ । पछिल्लो समय राज्य र जनता सबैको रुझान सहरीकरणतर्फ केन्द्रित छ । महामारीको यस घडीमा भौतिक पूर्वाधारलगायत सेवासुविधा र अवसरको समुचित विकेन्द्रीकरणमार्फत गाउँलाई सुविधासम्पन्न तुल्याएर शहरको विकल्पका रूपमा प्रस्तुत गर्ने विकासको वैकल्पिक ढाँचाबारे बहस आरम्भ गर्नु फनि वाञ्छनीय हुन्छ ।"
फैलिँदै महिला क्रिकेट,"मख्ख छ, अहिले अन्तर्राष्ट्रिय क्रिकेट काउन्सिल (आईसीसी) । नहोस् पनि किन, वुमेन्स ट्वान्टीट्वान्टी वर्ल्डकप चिताएभन्दा बढी सफल रह्यो । त्यसो त क्रिकेट केही बढी पुरुषको खेल हो, महिलाको केही कम । कम्तीमा हामीले यस्तै भनेका थियौं, सुनेका थियौं । सायद अब यसमा केही फरक आउनेछ र क्रिकेट हुनेछ, उत्तिकै महिलाको पनि । त्यसैले, प्रतियोगिताका क्रममा आईसीसीको नाराजस्तै थियो, अब महिलाले पनि क्रिकेट खेल्नेछन् । महिलाले क्रिकेट यसअघि नखेलेका कहाँ हुन् र ? खेलेका थिए । अब धेरैभन्दा धेरै महिलाले क्रिकेट खेल्नेछन्, खास आशय यस्तो थियो । आईसीसीकै अनुमान हो, यो विश्वकपको सफलतापछि हजारौं किशोरीले क्रिकेट खेल्नेछन् र सपना बुन्नेछन्, व्यावसायिक खेलाडी बनेको । अनि यस्तैयस्तै ठूलो विश्वकप खेलेको । फेरि यस्ता सपना क्रिकेट खेल्ने पारम्परिक देशमा मात्र बुनिनेछैन, क्रिकेट भनेपछि कोसौं टाढा रहेका देशका खेलाडीले पनि यस्तो दुस्साहस गर्न सक्नेछन् । सबैभन्दा पहिले थाइल्यान्डकै प्रसंग । अस्ट्रेलियामा कुल १७ दिन चलेको प्रतियोगितामा सबैको नजरमा पर्न सफल रह्यो, थाइल्यान्ड । क्रिकेटमा थाइल्यान्ड ? धेरैको यस्तै खाले प्रतिक्रिया रह्यो होला पनि । कतिपय थाइल्यान्डकै खेलप्रेमीलाई पनि क्रिकेटबारे राम्रो जानकारी छैन होला, तर यही देशका महिलाले ट्वान्टीट्वान्टी क्रिकेटको विश्वकप खेले । यो सहभागितामै मात्र सीमित उपलब्धि पनि थिएन । थाइल्यान्डले राम्रै खेल्यो र सबैको मन जित्यो पनि । त्यसो त थाइल्यान्डले कुनै पनि खेल जित्न सकेन । लिग चरणमा थाइल्यान्ड समूह बी मा थियो । दक्षिण अफ्रिका, इंग्ल्यान्ड र वेस्ट इन्डिजविरुद्धको सुरुआती तीनै खेलमा हार बेहोर्यो । यी सबै अपेक्षित नतिजा नै थिए । पाकिस्तानविरुद्धको आफ्नो अन्तिम खेलमा त थाइल्यान्डले गज्जबै गर्यो र पहिले ब्याटिङ गर्दै तीन विकेटमा १५० रन बनायो । पाकिस्तान अब पराजित हुनेछ भन्ने धेरैलाई लागेको थियो । धन्न पाकिस्तानले ब्याटिङले गर्नुपरेन, पानी परेपछि त्यसयता खेल नै हुन सकेन । तर, यो त थाइल्यान्डले जितेजस्तै बराबरको नतिजा थियो । यसै क्रममा सबैले माने, सही योजना बन्नुपर्छ अनि त्यसअनुसार लगानी पनि, खेलाडीले मिहिनेत गर्ने हो भने नसकिने के नै हुन्छ र ? विश्व क्रिकेटमा थाइल्यान्डको कथा यही हो, जबकि धेरै होइन, केही वर्षअगाडिसम्म थाइल्यान्ड तल्लो क्रमका टिमले पनि मज्जाले हराउने टिम हो, त्यो पनि लाज्जै मर्दो किसिमले । बंगलादेश र थाइल्यान्ड छनोट चरण पारेर विश्वकप खेल्न सक्षम भएको थियो । सन् २००७ मै थाइल्यान्ड नेपालसँग नमीठोसँग पराजित भएको थियो । नेपालले दिएको ९६ रनको लक्ष्यसामु थाइल्यान्ड ४० रनमै अलआउट भयो । यो हारलाई थाई खेलाडीले पचाउनै सकेनन् । उनीहरूले प्रण गरे, अब हामी मिहिनेत गरेर खेल्नेछौं । त्यसलाई थाई बोर्डले पनि राम्रो साथ दियो । थाई महिलाले क्रिकेट खेल्न थालेको १३ वर्ष भएको छ । अब यही टिम विश्वकप खेल्ने टिम भएको छ । थाई टिमका कप्तान हुन्, सोरनारिन टिपोच । उनले खुबै गर्वले भनेकी छन्, त्यो दिन पनि थियो, जब हामी नेपालसँग नराम्रोसँग हारेका थियौं, अब यो दिन पनि आएको छ, हामी विश्वकप खेलिरहेका छौं । खासमा आईसीसी धेरै मख्ख परेको कारण यही थाइल्यान्डको उदयले पनि हो । अब त्यस्तो दिन पनि टाढा हुनेछैन, जति बेला यी थाई महिला खेलाडीले अस्ट्रेलियाको महिला बिग बास खेल्नेछन् । विश्व महिला क्रिकेटका सबैभन्दा ठूलो र व्यावसायिक प्रतियोगिता यही त हो । ट्वान्टीट्वान्टी महिला विश्वकपको इतिहास पल्टाउने हो भने यसमा पूर्णतः अस्ट्रेलियाको दबदबा छ । यसपल्टसमेत गरेर उसले कीर्तिमान पाँचौंपल्ट उपाधि जित्यो । यसबाहेक एकएकपल्ट उपाधि जित्ने अरू दुई इंग्ल्यान्ड र वेस्ट इन्डिज मात्र हुन् । अस्ट्रेलिया प्रतियोगितामा डिफेन्डिङ च्याम्पियनका रूपमा उत्रेको थियो र उसले मज्जाले उपाधिको रक्षा पनि गर्न सक्यो । यसको सबैभन्दा ठोस कारण यही बिग बास त हो । अस्ट्रेलियाको महिला क्रिकेट अन्य देशको तुलनामा बढी व्यावसायिक छ । उनीहरूलाई राम्रोसँग थाहा छ, कसरी ठीक समयमा ठीक ढंगले खेल्ने भनेर । यसपल्ट फाइनलमा उसको प्रतिद्वन्द्वी थियो, भारत । लिग चरणमा दुवै एउटै समूहमा थिए र भारतले अस्ट्रेलियालाई हराएको पनि थियो । फाइनल अगाडि भारतले कुनै खेल गुमाएको थिएन् । अस्ट्रेलिया भने त्यही एक खेलमा मात्र पराजित रहेको थियो । फाइनलमा अस्ट्रेलियाली खेलाडी पूर्णतः पेसेवर ढंगले उत्रे । पहिले ब्याटिङ गरेको घरेलु अस्ट्रेलियाले चार विकेटमा १ सय ८४ रन बनाएको थियो । जवाफमा भारत ९९ रनमै समेटियो । अस्ट्रेलियाका लागि प्रारम्भिक ब्याटिङ जोडी एलिसा हेली र बेथ मुनिले धमाकेदार ब्याटिङ गरे । अस्ट्रेलियाली टिम एक से एक स्टार खेलाडीले भरिएको छ र यसमा पनि सबैभन्दा ठूला स्टार हुन्, एलिसा । अनि यी एलिसा हुन््, अस्ट्रेलियाली फास्ट बलर माइकल स्टार्ककी पत्नी । स्टार्क अहिलेको पुस्ताका अन्तर्राष्ट्रिय खेलाडीमध्ये सबैभन्दा घातक र प्रभावशाली फास्ट बलर हुन् । अब एलिसालाई आफ्नो परिचय दिँदा स्टार्कको नाम जोडिनु आवश्यक छैन, किनभने उनी आफैंमा अब्बल दर्जाका खेलाडी भइसकेकी छन् । बरू यस्तो पो भन्ने कि, स्टार्क एलिसाका पति हुन् । फाइनल मेलबर्नको प्रसिद्ध क्रिकेट मैदानमा भएको थियो र त्यो दिन दर्शकदीर्घामा ८६ हजारभन्दा बढी दर्शक थिए । त्यो पनि मार्च ८ को अन्तर्राष्ट्रिय महिला दिवस पारेर । सुरुमा फाइनल सिड्नीमा गर्ने तय थियो र त्यहाँ ४० हजार जति दर्शक आउने अनुमान थियो । आईसीसीले ठीक यही बेला आँट देखायो र फाइनल मेलबर्नमा सारियो र त्यो दिनको फाइनल हेर्न सामाजिक सञ्जालमा लहर निकाल्ने काम भयो । महिला क्रिकेटमा यति धेरै दर्शकले कुनै खेल हेरेको यो पहिलोपल्ट हो । फाइनलसम्मको यात्रामा भारतले पनि राम्रो गर्यो । खालि अन्तिम खुड्किलो पार गर्न सकेन । खासमा भारत महिला विश्व क्रिकेटको उदयमान टिम हो, उसका लागि फाइनल खेल्नु पनि ठूलो थियो । अब मूल प्रश्न । के विश्व क्रिकेटमा पुरुष खेलाडीले जति कमाउँछन्, महिला खेलाडीले पनि उत्तिकै कमाउने दिन आए त ? अथवा भनौं, अबको पुरुष ट्वान्टीट्वान्टी विश्वकप अस्ट्रेलियामै हुँदै छ र यसका विजेताले पनि त्यति नै पुरस्कार राशि हात पार्नेछ, जति महिला अस्ट्रेलियाले अहिले जितेको छ ? यसको उत्तर हो, छैन । यहाँनिर भने आईसीसी चुकेको छ । तर भन्छ, अब त्यस्तो दिन चाँडै आउनेछ, जति बेला पुरस्कार राशि पनि समान हुनेछ । त्यसो भने हो, साँच्चै महिलाले पनि गम्भीर झएर क्रिकेट खेल्ने समय आएको छ ।"
चौरासी व्यञ्जनको थाली,"रैथाने नातासंस्कृत वाङ्मयमा बत्तीस विद्या, चौंसट्ठी कला र छयानब्बे शिल्पको चर्चा छ । चौरासी व्यञ्जन त्यही लोककला र सीपको एउटा कडी हुन सक्छ । मास्टर सेफ केसी पनि मल्लवंशीय राजाहरूबाट सुरु भएको चौरासी व्यञ्जनलाई रैथाने भन्न मिल्ने जिकिर गर्छन् । नेपालमा जस्तो चौरासी व्यञ्जनको चर्चा र सोधखोज अन्यत्र हुन्छजस्तो मलाई लाग्दैन, खाद्य वैज्ञानिक घिमिरे थप्छन्, यो नेपालको रैथाने खाना हो भन्ने मेरो विश्वास छ । रैथाने भन्ने आधार पनि प्रशस्तै छन् नेवारी संस्कृतिमा । हरिराम जोशीकृत प्रदीप अभिनव संस्कृति विश्वकोष अनुसार, यसै जन्ममा सत्कार्य गरी मोक्ष प्राप्त नभए चौरासी लाख योनिमा जन्म लिनुपर्ने जनविश्वास छ । त्यसकै प्रतीकका रूपमा चौरासी व्यञ्जन अन्नप्राशन, विवाह आदिमा संस्कारित व्यक्तिलाई खुवाउने परम्परा छ । झीगु संस्कृतिया ब्वोघाषा लाई उद्धृत गर्दै पुस्तकमा नेवारी भाषामा चौरासी व्यञ्जनको लम्बेतान सूची दिइएको छ । संस्कृतिविद् जोशी नेवारी संस्कृतिमा मध्यकालको प्रारम्भिक समयदेखि चौरासी व्यञ्जन अस्तित्वमा रहेको बताउँछन् । अरू जातिमा चौरासी पूजन (बूढो पास्नी) को चलन छ तर चौरासी व्यञ्जन देखिँदैन, जोशी भन्छन्, अरू जातिले छाड्दै गएको पनि हुन सक्छ । आठनौ सय वर्ष पुरानो संस्कृतिलाई रैथाने भन्न किन नमिल्ने ? यो खानपिनमा नेवार समुदाय राजामहाराजाभन्दा कम छैन भन्ने प्रमाण पनि हो ।यस्तै, १८ प्राचीन महाविहारमध्ये एक मानिने ठमेलको भगवान् बहाः (विक्रमशील महाविहार) मा पनि चौरासी व्यञ्जन चढाउने परम्परा छ । यसैगरी काठमाडौँ उपत्यकामा प्रत्येक वर्ष फाल्गुण शुक्ल पूर्णिमाको रात चीरदाहसँगै पारावत महाविहार इटुम्बहालको भुतु केवमा एक मुरी चामलको भात र सिंगै राँगाको मासुका साथै चौरासी व्यञ्जन राखेर टुँडिखेलमा गुरुमापा राक्षसलाई खुवाउने चलन छ ।जोशीकै पुस्तक नेपालका चाडपर्व का अनुसार, आपद्विपद्को भुमरीबाट सकुशल उम्केर आएका जो कोहीलाई सगुन दिई उत्सव मनाउने संस्कृति नेवारी समाजमा छ । तिब्बती तरुणीहरूको मायाजालबाट उम्केर साथीहरूसहित फर्केका ल्हासा व्यापारी सिंहसार्थबाहुको सम्झनामा फाल्गुण पूर्णिमाको भोलिपल्ट सिन्दूर जात्रा गरिँदै आएको छ । सिंहसार्थबाहुको कथा चित्रित लामो विलापौ कपडालाई गुंला पर्वको १० दिने प्रदर्शनमा गुठियारले पहिलो दिन ६ थरी व्यञ्जन चढाउँछन् । दोस्रोदेखि छैटौँ दिनसम्म दुईदुईथरी व्यञ्जन थप्दै चढाउँछन् । सातौं दिन भातसँगै विभिन्न थरी साग, गेडागुडी, फलफूलका साथै रोटी र पानमसलासहितको चौरासी व्यञ्जन चढाउने चलन छ ।यो त भयो सांस्कृतिक पक्ष । मुख्य चर्चा भोजनकै हो । खानामा निहित पोषण तत्त्वले मानिसलाई सकारात्मक मनोवैज्ञानिक ऊर्जा दिन्छ । उचित खानपानले शरीरका तन्तुहरूलाई पोषण दिन्छ र शरीरको रोगसँग लड्ने आन्तरिक क्षमता बढाउँछ । छालाको जटिलता निर्मूल पार्छ र इन्द्रियका अंगप्रत्यंगहरूलाई स्फूर्त राख्छ । अन्यथा खाना आफ्नै शरीरका लागि प्रतिकूल वा हानिकारक हुन सक्छ । मानिसले आफूले आफ्नै अवस्थालाई ध्यान दिएर भोजन गर्नुपर्छ, खाद्य तथा औषधिविज्ञ घिमिरेको कथन छ, शारीरिक र मानसिक स्फूर्तिका निम्ति कति खायोभन्दा पनि के खायो भन्ने कुराले धेरै अर्थ राख्छ । चौरासी व्यञ्जन खान नसके पनि आयुर्वेदले ताजा चामल, दाल, हिमाली नुन, फलफूल, जौ वा गहुँ, वर्षाको पानी वा शुद्ध पानी, दूध, घिउ र मह गरी कम्तीमा नौ प्रकारको भोजन प्रत्येक छाक खानुपर्ने औँल्याएको छ । रातको खानामा दही अनिवार्य गर्न पनि आयुर्वेदको सुझाव छ । प्रश्न उठ्छ, चौरासी व्यञ्जन सबै खान सकिन्छ त ? मोटामोटी यसमा पौष्टिक गुणको विन्यास के कति हुन्छ ? बनाइएको वा पस्किएको सबै खाने होइन, जे जति इच्छा लाग्छ, त्यति मात्रामा खाने हो चौरासी व्यञ्जन, घिमिरे थप्छन्, अन्य खानामा जस्तो कति क्यालोरी खायो र केके तव प्राप्त भयो भन्ने हिसाब गर्नु पनि सान्दर्भिक रहँदैन ।"
प्रविधिमैत्री ज्योतिष,"एक साताअघि पशुपतिमा ल्यापटपमा चिना हेरिरहेका एक ज्योतिषी । पशुपति क्षेत्रमा हस्तरेखा हेर्ने, सफ्टवेयर प्रणालीमार्फत विवाह, व्रतबन्ध, कर्मकाण्ड, स्वस्ति शान्ति गर्ने र पूजापाठको साइत आधुनिक प्रविधिमार्फत हेर्ने ज्योतिषीहरु प्रशस्तै पाइन्छन् । ज्योतिष तारा तथा ग्रहका किरणको पृथ्वीमा पर्ने प्रभावको गणितीय सूत्रबाट अध्ययन र विश्लेषण गर्ने विज्ञान हो ।"
