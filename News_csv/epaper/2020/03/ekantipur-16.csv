शीर्षक,विवरण
कोरोनाविरुद्ध सार्क आपत्कालीन कोष,"उनले महामारीका कारण सिर्जित परिस्थितिको सामना एकसाथ गर्नुपर्नेमा जोड दिए । हामी यो परिस्थितिमा साझेदारीको भावनासहित अगाडि बढ्नुपर्ने खाँचो छ, उनले भने ।मोदीले आपत्कालीन उद्धार टिमका लागि अनलाइन तालिम दिन पनि भारत तयार रहेको जानकारी दिए । उनले शंकास्पद संक्रमितहरूको पहिचान र निगरानीका लागि प्रयोगमा ल्याइएको जिल्लास्तरीय एकीकृत निगरानी पोर्टल उपलब्ध गराउन र यसको प्रयोगका लागि तालिम दिन सकिने बताए । अन्य सार्क मुलुकहरूमा भइरहेको उत्कृष्ट अभ्यासलाई साट्न सकिनेसमेत उनको भनाइ थियो ।भारतीय प्रधानमन्त्री मोदीले दक्षिण एसियामा महामारी नियन्त्रणका लागि साझा अनुसन्धान केन्द्र बनाउने प्रस्ताव पनि गरेका छन् । यसको समन्वयका लागि भारतको स्वास्थ्य अनुसन्धान परिषद्ले सहयोग गर्ने पनि उनले बताए । विज्ञहरूलाई महामारीले अर्थतन्त्रमा पार्ने दीर्घकालीन असरको अध्ययन गर्नका लागि आग्रह गर्न सक्छौं । उनीहरूले यस क्षेत्रको व्यापार र आपूर्ति प्रणालीलाई कसरी जोगाउने भन्नेमा अध्ययन गर्नेछन्, उनले भने ।मोदीले कोभिड१९ महामारी पहिलो र अन्तिम नभएकाले सार्क मुलुकहरूबीच साझा रणनीति आवश्यक रहेको बताए । आजको आवश्यकता आपसी ज्ञान र अनुभव बाँड्ने हो, उनले थपे, यो लडाइँ सबैले मिलेर लड्नु छ । हामीबीचको सहकार्य बाँकी विश्वका लागि पनि उदाहरण बन्नेछ भन्ने विश्वास छ ।प्रधानमन्त्री केपी शर्माले ओलीले सामूहिक प्रयासमा कोभिड१९ विरुद्ध लड्न सकिने धारणा राखे । उनले नेपालमा एक जनाबाहेकमा संक्रमण पुष्टि नभए पनि जोखिम रहेको बताए । महामारी रोकथामका लागि हामीले विभिन्न उपाय अवलम्बन गरेका छौं । केन्द्र, प्रदेश र स्थानीय तहमा समन्वयका लागि निकायहरू गठन गरिएका छन् । विदेशीहरूको आवागमनमा रोक लगाइएको छ, ओलीले भनेका थिए । उनले वैदेशिक रोजगारीमा जानका लागिसमेत रोक लगाइएको, पर्वतारोहण बन्द गरिएको तथा अन्तर्राष्ट्रिय सभासम्मेलन स्थगन गर्ने निर्णय गरेको समेत जानकारी दिए । प्रधानमन्त्री ओलीले महामारीको कुनै सीमा, राष्ट्रियता र क्षेत्र नहुने उल्लेख गर्दै यसविरुद्ध लड्न साझा पहलको खाँचो रहेको बताए । यस किसिमको महामारी नियन्त्रणका लागि जनचेतनाको भूमिका अहम् हुने उनको भनाइ थियो । समुदायमा आधारित संस्था, स्वास्थ्य र गैरस्वास्थ्य क्षेत्रसँग सम्बन्धित संस्था तथा स्वयंसेवकलाई जनचेतना फैलाउन र सरकारी निकायलाई सघाउन परिचालन गर्न सकिन्छ । हामीले आफ्ना नागरिकलाई अनावश्यक विदेश भ्रमण नगर्न र भेला नहुन आह्वान गर्नुपर्छ, उनले भने । प्रधानमन्त्री ओलीले सार्क क्षेत्र परम्परागत औषधिका लागि धनी भएकाले आमनागरिकलाई त्यस्ता औषधि प्रयोगमा प्रोत्साहन गर्नुपर्नेमा जोड दिए । उनले अभिवादनका क्रममा हात मिलाउनेभन्दा पनि नमस्ते गरे भाइरस सर्नबाट जोगिइने बताए । ओलीले सीमापारिबाट आउने संक्रमितको स्वास्थ्य परीक्षण र उपचारका लागि सीमा अस्पतालहरू प्रयोग गर्न सकिने सुझाव दिए । अस्पताल, स्वास्थ्य क्षेत्र, अनुसन्धान संस्था र स्वास्थ्य कार्यकर्ताबीच आफ्नो अनुभव, अनुसन्धानका विवरण र उत्कृष्ट अभ्यास साटासाट गर्नका लागि क्षेत्रीय सन्जाल विस्तार गर्न सकिन्छ, ओलीको प्रस्ताव थियो । उनले औषधि, स्वास्थ्य उपकरणलगायतको आपूर्ति सुनिश्चित गर्न सार्कस्तरीय संयन्त्र निर्माणको खाँचो औंल्याएका थिए । स्रोत साधनसहितको सार्कस्तरीय आपत्कालीन स्वास्थ्य केन्द्र स्थापना गर्नुपर्छ, उनको सुझाव थियो । अफगानिस्तानका राष्ट्रपति असरफ घानीले भने इरानसँगको खुला सीमाले सबैभन्दा बढी जोखिम निम्त्याएको बताए । घानीले सार्क मुलुकको ठूलो भूभाग कठिन र दुर्गम रहेकाले कोभिड१९ जस्तो महामारी नियन्त्रणका लागि टेली मेडिसिन को भूमिका महत्त्वपूर्ण हुने बताए । उनले भूपरिवेष्टित मुलुकहरूबीचको नाका बन्द गर्दा औषधिलगायत अत्यावश्यक वस्तुको अभाव हुने भएकाले बन्दको साटो नाका नियमन गर्नु राम्रो हुने धारणा राखे । माल्दिभ्सका राष्ट्रपति इब्राहिम मोहम्मद सोलिहले यसअघि सन् २००३ मा सार्स भाइरसको त्रासका बेला जस्तै सार्क मुलुकका स्वास्थ्य मन्त्रीहरूको नियमित बैठक बस्नुपर्ने बताए । उनले महामारीविरुद्ध लड्न सबैभन्दा पहिले सूचना आदानप्रदानलाई सघन पार्नुपर्ने र विशेष रणनीति तर्जुमा गर्नुपर्ने बताए । स्वास्थ्यसम्बन्धी आपत्कालीन निकायबीचको समन्वय र अर्थतन्त्र उकास्न विशेष रणनीति बनाउनुपर्छ, उनले भने । बंगलादेशकी प्रधानमन्त्री शेख हसिना वाजेदले सार्कको प्रस्तावनामै सहकार्यको उल्लेख गरिएकाले पछिल्लो संकटसँग जुध्न विशेष किसिमको क्षेत्रीय संयन्त्र निर्माण गर्नुपर्ने बताइन् । उनले महामारीसँग जुध्न विशेषज्ञता र स्रोतमा साझेदारी गर्न समन्वयको खाँचो औंल्याइन् । अहिलेको संवाद र छलफललाई विशेषज्ञ र प्राविधिक तहसम्म लैजानुपर्छ, उनले भनिन् । उनले मोदीका प्रस्तावहरूको स्वागत गर्दै तिनको थप अध्ययन गरेर कार्यान्वयनका लागि छलफल गर्नुपर्नेमा जोड दिइन् । उनले बंगलादेश सबै किसिमको क्षेत्रीय सहकार्यका लागि तयार रहेको समेत जानकारी दिइन् । श्रीलंकाका राष्ट्रपति गोटभाया राजपाक्षेले आगामी अप्रिलमा संसद्को चुनाव हुने तय भए पनि कोभिड१९ फैलन नदिन ठूला सभा र भेटघाटमा रोक लगाइएको बताए । राजपाक्षेले पर्यटन क्षेत्रले ठूलो धक्का व्यहोरेको र त्यसको असर पूरै अर्थतन्त्रमा देखिएको सुनाए । उनले अर्थतन्त्रमा देखिएको असरबाट पार पाउन विशेष रणनीति आवश्यक रहेको समेत बताए । उनले कोभिड१९ लाई नियन्त्रण गर्न सार्क मन्त्रीस्तरीय विशेष संयन्त्र बनाउनुपर्नेमा जोड दिए । यो मात्र होइन, भविष्यमा आइपर्ने यस किसिमको संकटसँग जुध्न पनि मिलेर काम गर्नु आवश्यक छ, उनले भने । प्रधानमन्त्री ओलीले महामारीका कारण अर्थतन्त्रले चुकाएको मूल्यको हिसाब बाँकी रहेकाले यो लम्बिए सबैलाई असर पर्ने उल्लेख गरे । अर्थतन्त्रलाई पुनर्जीवन दिनका लागि क्षेत्रीय परामर्शसँगै आपूर्ति प्रणालीमा सहज पहुँच, क्षेत्रीय व्यापार, लगानी, सम्पर्क र पर्यटन क्षेत्रमा सहयोगको भूमिका महत्त्वपूर्ण हुनेछ, उनको भनाइ थियो । माल्दिभ्सका राष्ट्रपति सोलिहले कोभिड१९ ले विशेषगरी साना अर्थतन्त्रमा ठूलो असर पर्ने उल्लेख गर्दै त्यसमा विशेष सहकार्य चाहिने बताए । माल्दिभ्सको विदेशी मुद्राको प्रमुख स्रोत पर्यटन हो, चीन र इटालीबाट सबैभन्दा बढी पर्यटक आउने हुन्, अहिले त्यो ठप्प छ, उनले भने । भुटानका प्रधानमन्त्री लोट्या छिरिङले पनि साना अर्थतन्त्रमा धेरै असर पर्ने भएकाले यसको दीर्घकालीन प्रभावको अध्ययन थाल्नुपर्ने बताए । त्यसका लागि सार्क मुलुकहरूबीच समन्वयको खाँचो रहेको उनको भनाइ थियो । हामी शत्रु देख्दैनौं तर यसले सबैतिर असर पुर्याएको हुन्छ । विशेषगरी साना अर्थतन्त्रलाई नराम्रोसँग धक्का दिन्छ, उनले भने । पाकिस्तानका स्वास्थ्य राज्यमन्त्री जफर मिर्जाले अत्यन्त खराब अवस्थाका लागि तयार रहनुपर्ने भन्दै क्षेत्रीय सहकार्यमा सार्क सचिवालयको भूमिका अहम् हुने बताए । प्राविधिक र आर्थिकलगायत सबै किसिमका स्रोत एकीकृत गर्न यो मञ्च उपयोगी हुनेछ, उनले भने । उनले सूचना आदानप्रदानलगायत कामका लागि स्वास्थ्य मन्त्रीस्तरीय एउटा विशेष संयन्त्र गठनमा पनि जोड दिए । छलफलमा पाकिस्तानी स्वास्थ्य राज्यमन्त्री मिर्जाले कश्मीरको प्रसंग पनि उप्काएका थिए । उनले कश्मीरमा यो बेला लगाइएको सबै किसिमको प्रतिबन्ध हटाउनुपर्ने बताएका थिए । त्यसबारे भारतीय प्रधानमन्त्री मोदीले कुनै प्रतिक्रिया जनाएनन् । कोभिड१९ महामारीको त्रास विश्वव्यापी भएका बेला आइतबार भएको छलफललाई सार्कको पुनर्जीवनका रूपमा कतिपय विश्लेषकले अर्थ्याएका छन् । सार्क राष्ट्रमा कोभिड१९ को संक्रमण दिन प्रतिदिन बढ्दै गएको छ । कोभिड१९ महामारीको त्रास विश्वव्यापी भएका बेला आइतबार भएको छलफललाई सार्कको पुनर्जीवनका रूपमा कतिपय विश्लेषकले अर्थ्याएका छन् ।"
"१५५ आइसोलेटेड शय्या तयार, २३५ आईसीयू थपिने","(काठमाडौं)  सरकारले कोभिड१९ का संक्रमितको उपचार गर्न हाल १ सय ५५ वटा आइसोलेटेड बेड तयार गरेको छ । त्यसका साथै २ सय ३५ वटा आईसीयू थप्ने तयारी थालेको छ । स्वास्थ्य तथा जनसंख्यामन्त्री भानुभक्त ढकालले आइतबार राष्ट्रिय सभामा काठमाडौं उपत्यकाका तीनवटा अस्पतालमा आइसोलेटेड बेडसहित कोभिड१९ संक्रमितको उपचार गर्ने व्यवस्था मिलाइएको जानकारी दिएका हुन् । संक्रमण देखिइहाल्यो भने ३ वटा अस्पतालमा केन्द्रित रहेर उपचार हुनेछ उनले भने, उपत्यकामा १ सय २० वटा र उपत्यका बाहिर १ सय १५ वटा गरी थप २ सय ३५ वटा आईसीयू बन्दै छन् । उनले औषधि र औजारहरू जोहो गर्न पनि थालिसकेको बताए । बैठकमा सांसदहरूले औषधि र खाद्यान्नको अवस्था, कालोबजारी नियन्त्रणको पहल, विद्यार्थीको पढाइ, सेल्फ क्वारेन्टाइन, तीनै तहका सरकारको समन्वयलगायत विषयमा प्रश्न गरेका थिए । मन्त्री ढकालले नेपालमा एक जनामा संक्रमण देखिएको र उनी पनि निको भइसकेको जानकारी दिए । हामी संक्रमण नेपालमा छिर्नै नदिने गरी तयारीमा लागेका छौं र संक्रमण भइहाले उपचारमा कमी हुन दिने छैनौं, उनले भने । उनले कोभिड१९ संक्रमण देखिए उपचारको जिम्मा राज्यले लिने बताए । उनका अनुसार मुख्य सचिव नेतृत्वको प्राविधिक समितिको बैठक प्रत्येक दिन ४ बजे बस्ने गरेको छ । सरकारले नेपाल र विदेशको जानकारी दिन दिनैपिच्छे स्वास्थ्य बुलेटिन पनि निकाल्ने गरेको जानकारी पनि उनले दिए । मन्त्री ढकालले विदेशबाट अत्यावश्यक रूपमा नेपाल आउनुपरे नेपालीले पनि ७ दिनको खकार जाँचको रिपोर्ट पेस गर्नुपर्ने बताए । स्वस्थ प्रमाणित भए प्रवेश गराइने छ भने क्वारेन्टाइनमा १४ दिन अनिवार्य बस्नुपर्ने छ, उनले भने ।"
प्रत्येक प्रदेशमा परीक्षण केन्द्र माग,"प्रदेश१ का मुख्यमन्त्री शेरधन राईले कोभिड१९ रोकथामका लागि आफूहरूले प्रमुख सचिवको नेतृत्वमा प्रदेश तहको कार्यान्वयन समिति र जिल्लामा प्रमुख जिल्ला अधिकारीको नेतृत्वमा जिल्ला तहका कार्यान्वयन समिति बनाएर क्वारेन्टाइन र आइसोलेटेड बेड व्यवस्था गरेको जानकारी दिए । हामीले सबै दल र सबै पक्षसँग छलफल गरेका छौं । व्यवस्थापन समितिको समेत बैठक बसेपछि क्याबिनेटबाट कार्ययोजना बनाएका छौं । मुख्यमन्त्रीको नेतृत्वमा निर्देशक समितिसमेत बनाएर दुई वटा तहमा कार्यान्वयन समिति बनाएका छौं, उनले सुनाए । बैठकमा नगरपालिका महासंघ, जिल्ला समन्वय समिति महासंघ, गाउँपालिका महासंघका प्रतिनिधि, सुरक्षा निकायका उच्च पदस्थ पदाधिकारी, विज्ञ र कर्मचारी, सुरक्षा निकायका प्रमुखहरू उपस्थित थिए । बैठकमा संघीय, प्रदेश र स्थानीय सरकारले गरेका कामकारबाहीको समीक्षा भएको थियो । भएका कामलाई बुँदागत रूपमा विश्लेषण गर्यौं । अब समन्वयात्मक रूपमा अझ प्रभावकारी तरिकाले काम अघि बढाउने भनेर छलफल भयो, समितिका सदस्य सचिव एवं प्रधानमन्त्री कार्यालयका सचिव नारायण बिडारीले भने । उनले बैठकको पहिलो रणनीति कोभिड१९ नेपाल छिर्नै नदिनेमा केन्द्रित रहेको जानकारी दिए । त्यसपछि नागरिकको सचेतता अभिवृद्धि गर्ने, निगरानी तथा क्वारेन्टाइनको व्यवस्थापन प्रभावकारी बनाउँदै लैजाने र बिरामीको उपचार प्रभावकारी तुल्याउने रणनीति छन्, उनले भने । सचिव बिडारीले संघीय सरकारले बीएसएलटु लेभल को प्रयोगशाला बनाउने योजना बनाइरहेको पनि जानकारी दिए । यो स्तरको प्रयोगशाला प्रदेशहरूमा पनि बनाउन गरी अगाडि बढ्छौं, उनले भने । उनले आपूर्ति व्यवस्थालाई सहज र नियमित राख्न सरकारले संघ, प्रदेश र स्थानीय तहबाट पनि नियमित अनुगमन गर्ने प्रतिबद्धता भएको बताए । मास्क, स्यानिटाइजर लगायतका अत्यावश्यक वस्तु र उपचार सामग्री सार्वजनिक खरिद ऐनको विशेष व्यवस्थाबाट किन्ने प्रक्रिया अगाडि बढाइने पनि उनले जानकारी दिए । अर्थ र सञ्चार तथा सूचना प्रविधिमन्त्री युवराज खतिवडाले बैठकमा अन्तर्राष्ट्रिय नाका र हवाई अड्डामा भएको सुरक्षा प्रबन्धबारे पनि छलफल भएको बताए । क्वारेन्टाइनलाई तयारी अवस्थामा राख्ने र स्वास्थ्य सामग्री खरिद गर्ने विषयमा छलफल भएको छ । स्वास्थ्य सामग्री खरिद गर्न विधि फुकाइदिन माग आएको छ, उनले भने, स्वास्थ्यकर्मीको बिमाको विषय पनि उठेको छ । उनका अनुसार सीमा जोडिएका १ सय २८ वटा पालिकालाई आवश्यक सामग्रीसहित अझ सक्रिय तुल्याउने र कलिपवस्तु, पर्सा, झापालगायतका जिल्लामा आइसोलेसन क्षेत्र बनाउने विषयमा समेत छलफल भएको छ ।"
पहिले सिञ्चित अहिले सुक्खा,"त्रिशूलीको देवीघाट जलविद्युत् उत्पादन केन्द्र यो सिँचाइ आयोजना बन्द हुने अर्को कारण बन्यो । बिजुली निकाल्न भनेर पानी अन्यत्र मोडेपछि हिउँदमा सिँचाइका लागि पानी नपुगेको जलस्रोत तथा सिँचाइ डिभिजनका प्रमुख हरिप्रसाद गुरागाईंले बताए । थप कारण खोतल्दै उनी भन्छन्, पानीको सतह पम्प राखेको ठाउँभन्दा निकै तल छ । मेसिन मर्मत गर्नुपर्ने छ, जसका लागि बढी खर्च लाग्छ । अन्य उपकरण खिया लागिसकेकाले काम लाग्दैनन् । पुरानै ठाउँबाट पानी तान्न असम्भव छ । इनारपाटीका न्यौपाने कुनै बेला बट्टार लिफ्ट सिँचाइ जल उपभोक्ता समितिका अध्यक्ष थिए । उनका अनुसार बन्द भएको सिँचाइ आयोजना चलाउन कोसिस गरेको भए पनि बजेट नपुगेकाले त्यो काम हुन सकेन ।केही समयअघि तल्लो पिपलटार र लामबगैंचाको लगभग २ सय ५० हेक्टर जमिनमा सिँचाइ सुविधा पुर्याउने उद्देश्यले अर्को लिफ्ट सिँचाइ आयोजना बनाउने भनिएको थियो । पम्पले पानी ६० मिटर माथि तानेर पठाउनका लागि सर्भे भएको थियो । त्यो योजना त्यत्तिकै बिलायो । सिँचाइ सुविधा नभएपछि अहिले किसानले दुःख पाएका छन् । धान झुल्ने खेत छैन । मकै र कहिलेकाहीं कोदो लगाउँछौं, इनारपाटीका मधुसूदन थपलियाले भने । कृषि उत्पादन, उत्पादकत्व र रोजगारी बढाउने भनिएको बट्टार लिफ्ट सिँचाइ आयोजनामा विदेशीले सहयोग गरेको पैसा त बग्यो तर पानी बगेन । बट्टारको गौरव नामेट भयो । जग्गालाई घडेरीका रूपमा बेच्नुको सट्टा खेती गर्न खोज्ने किसानले खेती गर्न पाएनन् ।"
२६ जिल्लामा प्रजिअ हेरफेर,"काठमाडौं (कास) गृह मन्त्रालयले २६ जना प्रमुख जिल्ला अधिकारी (प्रजिअ) हेरफेर गरेको छ । गृहले संघीय मामिला तथा सामान्य प्रशासन मन्त्रालयको सहमति लिई सहसचिव र उपसचिवस्तरका प्रजिअ र कामु प्रजिअको हेरफेर गरेको हो । गृहमन्त्री रामबहादुर थापाले आफ्नो अनुकूलका प्रशासकलाई महत्त्वपूर्ण जिल्ला र निकायको जिम्मेवारी दिएको स्रोतले जनाएको छ । प्रजिअहरूमध्ये धनुषाका प्रदीपराज कँडेललाई कारागार विभागको महानिर्देशक र कास्कीका रमेशकुमार केसीलाई अध्यागमनको महानिर्देशक बनाइएको छ । मकवानपुरका नारायणप्रसाद भट्ट र बाराका फणीन्द्रमणि पोखरेललाई गृह मन्त्रालयमा सारिएको छ । सहसचिवहरू दीपकराज नेपाललाई मकवानपुर, ज्ञानप्रसाद ढकाललाई कास्की, कोषहरि निरौलालाई धनुषाको प्रजिअ बनाइएको छ । हीरालाल रेग्मी र हरिप्रसाद घिमिरे राष्ट्रिय विपद् जोखिम न्यूनीकरण तथा व्यवस्थापन प्राधिकरणमा सरुवा भएका छन् । सहसचिवहरू पुण्यविक्रम पौडेललाई अछाम, केशवप्रसाद बिमलीलाई धनकुटा, वासुदेव दाहाललाई नवलपरासी पश्चिम, योगेन्द्रप्रसाद पाण्डेलाई सिन्धुली, दीपककुमार पहाडीलाई उदयपुर, अर्जुनकुमार शर्मालाई पाँचथर, सरोजप्रसाद गुरागाईंलाई सिरहा, बद्रीनाथ अधिकारीलाई तनहुँको प्रजिअमा सारिएको छ । सिरहाका प्रजिअ गोपालकुमार अधिकारी, पाँचथरका प्रजिअ मुरारी वस्ती र सिन्धुलीका कामु प्रजिअ जनार्दन गौतमलाई पनि प्राधिकरणमा सारिएको छ । तनहुँका कामु प्रजिअ रुद्रप्रसाद पण्डितलाई बारा, रूपन्देहीका सहायक प्रजिअ भरतकुमार शर्मालाई गुल्मीको प्रजिअ, धनकुटाका कामु प्रजिअ कृष्णबहादुर घिमिरेलाई सुनसरीको सहायक प्रजिअका रूपमा सरुवा गरिएको छ । यसैगरी उदयपुरका कामु प्रजिअ ध्रुवबहादुर खड्कालाई मोरङको सहायक प्रजिअ, मोरङका अनुज भण्डारीलाई सिरहाको सहायक प्रजिअ र अछामका प्रजिअ भोजराज श्रेष्ठलाई धनकुटाको सहायक प्रजिअको जिम्मेवारी दिएर सरुवा गरिएको छ ।"
बलात्कार आरोपमा रावललाई तेस्रो म्याद,धनगढी (कास) बलात्कार प्रयासको आरोप लागेका सुदूरपश्चिम प्रदेशसभा सदस्य अक्कलबहादुर रावललाई जिल्ला अदालत कैलालीले थप पाँच दिन थुनामै राखेर अनुसन्धान गर्न प्रहरीलाई अनुमति दिएको छ । जिल्ला अदालत कैलालीले आइतबार जिल्ला प्रहरी कार्यालय कैलालीलाई अनुमति दिएको हो । यसअघि पहिलो पटक चार र दोस्रो पटक सात दिन दिएको म्यादभित्र अनुसन्धान पूरा नभएपछि प्रहरीले आइतबार १० दिन थप समय मागेको थियो । धनगढीकी एक महिलाले रावलविरुद्ध गत माघ २१ मा बलात्कार प्रयास गरेको दाबी गर्दै फागुन १४ मा जिल्ला प्रहरी कार्यालयमा जाहेरी दर्ता गराएकी थिइन् । त्यसको पाँच दिनपछि प्रहरीले रावललाई पक्राउ गरेको थियो ।
शवदाहगृह निर्माण सुस्त,"(चितवन)  देवघाटधाममा आउँदो वर्षको माघ पहिलो साता काम सक्ने लक्ष्यसहित निर्माणाधिन विद्युतीय शबदाह गृहले गति लिन सकेको छैन । अहिलेसम्म १५ प्रतिशतको हाराहारीमा मात्रै काम भएको छ । पुर्व प्रधानमन्त्री तथा सत्तारूढ नेकपाका अध्यक्ष पुष्पकमल दाहालले अघिल्लो वर्षको माघ १८ मा योसहित पाँचवटा आयोजनाको संयुक्त शिलान्यास गरेका थिए । सबैभन्दा सुस्त काम शवदाहगृह निर्माणमा भएको छ । देवघाटधाममा चितवन, नवलपुर, तनहुँबाट मात्रै नभएर देशका विभिन्न ठाउँबाट दाहसंस्कार गर्न शव ल्याउने गरिन्छ । शव जलाउने घाटलाई व्यवस्थित गर्न देवघाट क्षेत्र विकास समितिबाट ०६९ तिरै केही काम भएका थिए । विभिन्न दाताको समेत सहयोग जुटाएर दाहसंस्कार स्थललाई व्यवस्थित गराउने क्रममा नदी किनारमा सात मिटर अग्लो र एक २० मिट लम्बाइको पर्खाल लगाइएको थियो ।त्यही पर्खालभित्र विद्युतीय शवदाहगृहको डिजाइन तयार गरी निर्माण कम्पनीसँग सम्झौता भएको थियो तर पुरानो पर्खाल चर्कन थालेपछि काम रोकियो । गत वर्षको वैशाखतिर पर्खाल चर्कियो । पर्खालभित्र भवन बनाउनुपर्छ । भवन नबन्दै चर्कन थालेपछि काम भएन, सहरी विकास तथा भवन निर्माण विभाग चितवन डिभिजन कार्यालयका प्रमुख प्रकाश अर्यालले भने । भवनको भारले पर्खाल झनै लच्किने र सबै संरचना भत्कने खतरा रहन्छ । त्यसैले पर्खाललाई बलियो नबनाई काम अगाडि बढाउन नमिल्ने निचोडमा विभाग पुगेको उनले बताए । विभागबाट सरहरू आएर निरीक्षण गरेपछि अहिले जुन चर्किएको कंक्रिटको रिटेनिङवाल छ, त्यसलाई बलियो बनाउन केही संरचना बनाउनुपर्ने निधो गर्नुभयो । त्यहाँ गर्नुपर्ने कामको डिजाइन महिनाअघि मात्रै स्वीकृति भएर आएको छ, अर्यालले भने । निर्माण कम्पनीले अहिले त्यही पुरानो पर्खाललाई सुरक्षित बनाउने काम सुरु गरेको र त्यो काम पूरा भएपछि बल्ल संरचनाको काम सुरु हुने उनको भनाइ छ । काम थपिएका कारण बजेट बढ्न सक्ने तर सरासर काम भए तोकिएकै मितिमा अर्थात आउँदो माघमै काम सक्ने सम्भावना रहेको उनले बताए । ११ करोड २१ लाख रुपैयाँमा निर्माण सम्झौता भई शवदाहगृह निर्माणको काम सुरु भएको हो ।भरतपुर महानगरपालिकाले विद्युत् शवदाहगृहलाई नगरभित्रको गौरवको आयोजानका रूपमा राख्ने गरेको छ । बजेट र कार्यक्रम सहरी विकास मन्त्रालयको हो । बन्न लागेको शवदाहगृहमा दुईवटा शव जलाउन मिल्छ । दुईतले शवदाहगृहको माथिल्लो तलामा शव राख्ने संरचना हुनेछन् । तल्लो तलामा शव जलेपछि निस्कने खरानी झर्ने ठाउँ हुनेछ । हिन्दुहरू अस्तुका रूपमा त्यो लिएर नदीमा सेलाउने (बगाउने) गर्छन् । देवघाट क्षेत्र विकास समितिको दाहसंस्कार व्यवस्थापन उपसमितिका संयोजक पोषणराज सुवेदीका अनुसार अहिले दाहसंस्कारका लागि वर्षमा दुई सय चट्टा दाउरा खपत हुने गरेको छ । एक चट्टा दाउराले १५ वटा शव जल्छ । वर्षमा तीन हजार शवको दाहसंस्कार हुने गरेको छ । एक चट्टामा ६० क्विन्टल दाउरा हुने संयोजक सुेवेदीले बताए । एक चट्टा दाउरा किन्न समितिले १७ हजार आठ सय रुपैयाँ राजस्व बुझाउनुपर्छ । दाहसंस्कारका लागि देवघाट आउने चलन बढ्दो छ । दाउरा मात्रैको भर पर्दा दाउरा पुर्याउनै गाह्रो हुन थालेको छ । त्यसैले विद्युतीय शवदाहगृहको अवधारणा आएको हो, देवघाट क्षेत्र विकास समितिका अध्यक्ष शिवराज पौडेलले भने । विद्युतीय शवदाहगृह वातावरणमैत्री पनि भएको उनले बताए ।"
पदाधिकारी नियुक्ति गर्न संशोधन प्रस्ताव,"(मकवानपुर)  वाग्मती प्रदेश सरकारले सूचनाको हक कार्यान्वयन गर्ने पुनरावेदन समितिका पदाधिकारी नियुक्तिका लागि आवश्यक पर्ने अनुभवको दफा संशोधनको प्रस्ताव गरेको छ । प्रदेशसभामा शुक्रबार दर्ता भएको सूचनाको हकसम्बन्धी ऐन २०७६ लाई संशोधन गर्न बनेको विधेयक अनुसार दफा १२ घ हटाउन संशोधन प्रस्ताव गरिएको छ ।उक्त खण्डमा पुनरावेदन समितिको पदाधिकारीका लागि प्रदेश कार्य क्षेत्र बनाई आम सञ्चार क्षेत्रमा कम्तिमा १० वर्ष काम गरेको व्यक्ति हुनुपर्ने प्रावधान रहेको थियो । ऐनको दफा ११ (४) मा सिफारिस समितिले अनुभवी व्यक्ति नै सिफारिस गर्ने प्रावधान यथावत छ । आन्तरिक मामिला तथा कानुन मन्त्रीको अध्यक्षतामा प्रदेशको मुख्य न्यायाधिवक्ता र प्रदेश पत्रकार महासंघका अध्यक्ष रहने समितिले तीन सदस्यीय पुनरावेदन समिति सिफारिस गर्ने प्रावधान राखिएको छ । दफा ११ को उपदफा ४ मा भने पुनरावेदन समितिको अध्यक्ष वा सदस्य सिफारिस गर्दा कानुन, न्याय, सुचना तथा अभिव्यक्ति स्वतन्त्रता, आम सञ्चार, सार्वजनिक प्रशासन, व्यवस्थापन, मानव अधिकार र सूचना प्रविधिमध्ये कुनै क्षेत्रमा अध्यक्षका लागि कम्तिमा १० वर्ष र सदस्यको हकमा कम्तिमा सात वर्षको अनुभव हासिल गरेको व्यक्ति मध्येबाट कम्तिमा एक जना महिला सहित फरकफरक क्षेत्रबाट प्रतिनिधित्व हुने गरी गर्नुपर्ने प्रावधान रहेको छ ।यसअघिको प्रावधानले फरक फरक क्षेत्र समेट्न नसकिने हुँदा संशोधन गर्नुपरेको आन्तरिक मामिला तथा कानुन मन्त्री शालिकराम जम्मकŁट्टेलले जानकारी दिए । दफा ११ को उक्त व्यवस्थासँग दफा १२ को खण्ड (घ) को योग्यता बाँझिएका कारण कानुन कार्यान्वयनमा समस्या भएकोले उक्त विधेयक संशोधन गर्नुपरेको जम्मकट्टेलले जनाए । ऐन भित्रकै दफाहरू आपसमा बाझिँदा ऐन पारित भएको पाँच महिना वितिसक्दा पनि पुनरावेदन समिति गठन हुन सकेको छैन । प्रदेशसभा ४ गते बस्दैफागुन २० मा बसेर स्थगित प्रदेशसभाको अर्को बैठक चैत ४ मा बस्ने भएको छ । बैठकले तीनवटा विधेयक पारित गर्ने तयारी भइरहेको सभामुख सानुकुमार श्रेष्ठले जानकारी दिए । प्रदेशभित्र सुशासनको प्रत्याभूति गर्ने सम्बन्धमा व्यवस्था गर्न बनेको विधेयक, अन्तर प्रदेश बासिन्दाको समान सुरक्षा, व्यवहार र सुविधा सम्बन्धमा व्यवस्था गर्न बनेको विधेयक र प्रदेश युवा परिषद् सम्बन्धमा व्यवस्था गर्न बनेको विधेयक पारित गर्ने तयारी भइरहेको उनले जनाए । कोरोना भाइरका कारण अनिश्चित भएको प्रदेशसभाको बैठक सभामुख श्रेष्ठले प्रदेशसभामा प्रतिनिधित्व गर्ने दलहरूसँग समन्वय गरी आह्वान गरेका हुन् । प्रदेशसभाको बैठकसँगै विभिन्न समितिका बैठकहरू पनि बोलाइएको छ, सभामुख श्रेष्ठले भने ।"
जहाँ न्याय माग्न पुग्छन् !,"(सिन्धुपाल्चोक)  हेलम्बुको जेचुनमा तिब्बती धर्मगुरु मिलारेपा गुफा छ । उक्त गुफा जेचुन मिलारेपा को नामले चर्चित छ । अहिले यो ठाउँ न्याय माग्ने थलो बन्दै गएको छ । दुर्गम हेलम्बु गाउँपालिका१ की ६५ वर्षीया साङ्मु शेर्पा घन्टौं हिंडेर ह्योल्मो मन्त्र उच्चारण गर्दै यहाँ पुगिन् । बौद्ध परम्पराअनुसार शुद्ध घिउ छिमी बालेर जेचुनस्थित मिलारेपा लाई चढाइन् । न्याय पाऊँ हे महायोगी नरोपा भन्दै उनले न्याय नपाएको बह सबै मनमनै पोखेर हात जोडिन् । अब मैले कुनै हालतमा न्याय पाउँछु मनमा कुनै शंका नै छैन, उनले आँखामा छिमीको बत्तीको तातो सेक्दै भनिन् । प्रहरी र प्रशासनभन्दा मिलारेपाले साँचो न्याय दिने विश्वास भएको कारणले घन्टौं हिंडेर भए पनि मिलारेपालाई गुहार्न आएको उनले सुनाइन् । जेचुनमा मिलारेपाको बहुमूल्य मूर्ति रहेको तपस्यास्थल गुफा, कलात्मक गुम्बासहित वरिपरि सेताम्मे माने छ्योतन फैलिएका छन् । साङ्मु न्याय माग्न यहाँ पुग्ने एक्लो भने होइनन् । भक्तपुरका ७१ वर्षिय सुनमोहन शेर्पाले मिलारेपाको महिमालाई मनैदेखि मानेर न्याय दिने कुरामा विश्वास गरेर यहाँ आएको बताए । प्रहरी र प्रशासनबाट न्याय नपाएपछि २० वर्षअघि साथीसहित मिलारेपाकोमा ढोगपूजा गर्न आएको उनले उदाहरण दिए । त्यतिखेर मलाई कसैले न्याय दिएन्, मिलारेपालले न्याय दिलाउनुभो, मैले साँच्चै न्याय पाएँ, यो पटक भने अरूका लागि ढोगपूजा गर्न आएको छु, उनले भने । मिलारेपाको दैवीशक्तिबारे बताएपछि यो पटक अरू साथी न्याय माग्न मिलारेपाको गुफासम्म आइपुगेको उनको कथन छ । ह्योल्मो भूमि हेलम्बुस्थित जेचुन मिलारेपामा न्याय पाउने विश्वासमा आइतबार आएका यी केही प्रतिनिधि पात्र मात्रै हुन् । मिलारेपामा न्याय माग्न र तपस्या गर्न भनेर भौंतारिँदै आउने संख्या दिनहुँ दर्जनौं हुने गर्छन् । झन्डै ३० वर्षअघिसम्म भारत, काठमाडौं, नुवाकोट, रसुवादेखि अन्य जिल्ला र हेलम्बुका ह्योल्मो स्थानीय प्रत्येक मुद्दामामिला लिएर मिलारेपाकोमा गुफामा जान्थे । हेलम्बु गाउँपालिकाका प्रमुख निमाग्याल्जेन शेर्पाका अनुसार स्थानीय अझै पनि प्रहरी र प्रशासन, न्यायिक समिति, अड्डा, अदालतभन्दा नरोपा मिलारेपालाई विश्वास गर्छन् । ह्योल्मो परम्परामा जेचुन मिलारेपालाई लिएर अझै पनि हेलम्बुमा त्यस्तै जटिल विवाद नमिलेमा जेचुन मिलारेपाकामा जाऊ भन्ने कथन प्रचलित छ । अझै पनि कुनै विवाद रसाकस्सी नै परेर नमिल्नेमा पुग्यो भने मिलारेपाकहाँ जाऊ न त भनेपछि कुरा मिलिहाल्छ, हेलम्बु गाउँपालिकाकी उपाध्यक्ष न्यायिक समितिकी संयोजक कोपिला पण्डितले भनिन् । जस्तोसुकै नमल्निे विवाद पनि मिलारेपा जाने कुराले दुवै पक्ष मिल्ने वातावरण हुने गरेको उनले प्रस्ट्याइन् । न्यायिक समितिमा पनि मिलारेपाको गहिरो प्रभाव छ, यसमा मिलारेपाप्रतिको श्रद्धाले काम गरेको छ, उनले भनिन् ।काठमाडौंबाट ६५ किमि दूरी तय गरेपछि जेचुन मिलारेपा पुगिन्छ । बौद्ध मतअनुसार विसं ११०० मा गुरु मार्पाको आज्ञाअनुसार मिलारेपा तिब्बतको क्याङफेनबाट हेलक्बुमा आएर तीन वर्ष साधना गरेका थिए । आफ्नो बोध अवस्थामा निपुणता पाएपछि उनले यस क्षेत्रमा बौद्ध धर्मको प्रचार गरे । ७ औं शताब्दीका गुरु रेन्पोछेभन्दा नौ सय वर्षपछिका मिलारेपाबारे बौद्ध धर्मगुरु लोभेन पासाङल्गाल्जेन लामाले भने, मार्पाकै निर्देशनमा गुरु पदमसम्भव (गुरु रेन्पोछ) का चार वटा गुप्त स्थानमध्येको एक तीर्थ हेलम्बुमा मिलारेपा तपस्या गर्न आउनुभयो ।"
मोटरसाइकल दुर्घटनामा मृत्यु,सिन्धुली(कास) बीपी राजमार्गअन्तर्गत कमलामाई नगरपालिका २ चियाबारीमा भएको दुर्घटनामा घाइते एकको उपचारका क्रममा आइतबार मृत्यु भएको छ । कमलामाई नगरपालिका ६ पानी ट्याङ्कीका १७ वर्षीया प्रवीण पौडेलको उपचारका क्रममा काठमाडौंस्थित नर्भिक अस्पतालमा मृत्यु भएको हो । मोटरसाइकल दुर्घटनामा शनिबार घाइते प्रज्वल पौडेलको सोही अस्पतालमा आईसीयूमा उपचार भइरहेको छ । उनीहरू दाजुभाइ हुन् । सदरमुकाम सिन्धुलीमाढीबाट खुर्कोटतर्फ जाँदै गरेको र विपरीत दिशाबाट आएको मोटरसाइकल ठोक्किँदा दुर्घटना भई घाइते हुनेमा कमलामाई नगरपालिका १० का शंकर कार्की र कमलामाई ६ का होम मानन्धर रहेको जिल्ला प्रहरी कार्यालयका डीएसपी श्यामबहादुर खत्रीले बताए ।
मास्क कालोबजारी गर्ने ६ पक्राउ,काठमाडौं (कास) कालोबजारी गरी बिक्री गर्न राखिएको १ लाख ६८ थान मास्कसहित ६ जनालाई प्रहरीले नियन्त्रणमा लिएको छ । कपनबाट उनीहरूलाई नियन्त्रणमा लिएको प्रहरीले जनाएको छ । तीन रुपैयाँ पर्ने मास्कलाई ४० रुपैयाँसम्म लिएर बिक्री गर्ने गरेको पाइएको र बरामद मास्क महानगरीय प्रहरी परिसर टेकुमा राखिएको छ । उनीहरूविरुद्व कालोबजारी तथा सामाजिक अपराध ऐनअनुसार मुद्दा चलाइने काठमाडौं प्रहरी परिसरका प्रवक्ता डीएसपी होबिन्द्र बोगटीले बताए । शनिबार ७८ हजार थान मास्कसहित पक्राउ परेका ८ जनाविरुद्व जिल्ला प्रशासन कार्यालय काठमाडौंले ७ दिन थुनामा राखेर अनुसन्धान गर्न अनुमति दिएको छ ।
कोटेश्वरकलंकी नयाँ नियम,"काठमाडौं (कास) ट्राफिक प्रहरीले कोटेश्वरकलंकी आठ लेन सडक खण्डमा नयाँ नियम लागू गरेको छ । कोटेश्वरकलंकी सडक खण्डमा यात्रुवाहक, मालवाहक तथा कम गतिमा गुड्ने सवारीसाधन बायाँ सर्भिस लेन र निजीसाना सवारीसाधन सधैं दाहिने द्रुत लेनबाट मात्र चलाउने नयाँ व्यवस्था आइतबारदेखि लागू गरेको हो । सडक दुर्घटना न्यूनीकरणसँगै सडकमा रहेको लेनलाई अनुशासित एवं व्यवस्थित रूपमा पालना गराउन, सवारी आवागमनमा सहजता ल्याउन र ट्राफिक नियम पालनाको प्रवृत्ति बसाउन उक्त नियम लागू गरिएको महाशाखा प्रमुख एसएसपी ढकालले बताए ।"
बालबालिकालाई दादुरा खोप,"नुवाकोट (कास) जिल्ला स्वास्थ्य कार्यालयले ३० हजार बालबालिकालाई दादुरारुबेला खोप लिन लागेको छ । आगामी मंगलबारदेखि शनिबारसम्म उक्त खोप सञ्चालन गर्न लागेको कार्यालयले जनाएको छ । नौ महिनादेखि पाँच वर्ष उमेरका बालबालिकालाई खोप लगाउने भएको हो । पहिलो चरणमा विदुनगरपालिका, मेघाङ, किस्पाङ, तादी, शिवपुरी, दुप्चेश्वर र सूर्यगढी गाउँपालिका र दोस्रो चरणको खोप आगामी चैत १५ देखि १९ सम्ममा बेलकोटगढी नगरपालिका, ककनी, लिखु, तारकेश्वर, पञ्चकन्या गाउँपालिकामा खोप अभियान सञ्चालन गरिनेछ ।"
सीमास्तम्भ भत्काइयो,"विवादित ठाउँ अलपत्रतीन वर्षअघि पुनर्वास नगरपालिका४ आनन्द बजारमा ह्युमपाइप राख्ने विषयमा विवाद हुँदा एसएसबीको गोली लागेर सहिद गोविन्द गौतमको मृत्यु भयो । घटनापछि तत्काल संयुक्त सीमा सर्भे टोली मगाएर विवाद टुंग्याउने सहमति भए पनि उक्त क्षेत्रमा हालसम्म सर्भे टोली पुगेको छैन ।पुनर्वास नगरपालिका१० मा पर्ने प्यारातालमा विवाद भएको पनि डेढ दशक भइसक्यो । साविकको १९५ नं सीमास्तम्भ तालभन्दा पाँच मिटर दक्षिणतिर भए पनि भारतीय पक्षले ताल भारतमै पर्ने दाबी गर्दै आएको छ । भारतले २०६१६२ देखि नै प्यारातालमा नेपालीलाई जान रोक लगाउँदै आएको छ । यद्यपि अहिले पनि पुनर्वास नगरपालिकाले प्यारातालमा माछा मार्नका लागि ६० हजारमा ठेक्का दिएको छ । तर एसएसबीले माछा मार्न अवरोध गर्ने गरेको छ ।हामीले १९५ नं पिल्लर कायम हुने गरी नापी गर्न संयुक्त टोलीलाई भनेका छौं, त्यो नमाने धेरै विवाद हुन्छ, पुनर्वासका नगर प्रमुख जीवन थापाले भने, भारतीय पक्षले १९४ देखि २०१ सम्म सोझै नाप्न खोजेको छ, संयुक्त टोलीले पनि यही गर्ने देखिन्छ । उनका अनुसार साविकको १९५ नं स्तम्भलाई सीमा नमान्दा प्याराताल पूरै भारतमा जान्छ ।पुनर्वास नगरपालिकाकै वडा नं ६ त्रिभुवन बस्तीमा पनि लामो समयदेखिको सीमा विवाद कायमै छ । उक्त क्षेत्रमा रहेको बालजागृति प्राविसमेत दशगजामा निर्माण भएको भन्दै एसएसबीले बेलाबेला हटाउन दबाब दिने गरेको छ । सुरुमा त एसएसबीले उक्त विद्यालय निर्माणमै अवरोध गरेको थियो । सशस्त्र प्रहरीको टोली खटाएर भवन बनाइएको थियो । कैलालीमा लगभग सबै सीमास्तम्भ निर्माण सकेर कञ्चनपुरमा काम सुरु गरेको संयुक्त टोलीमा सहभागी नापी कार्यालय कैलालीका प्रमुख सुदर्शन धामीले बताए । उनका अनुसार कञ्चनपुरमा विवादित ठाउँलाई अन्तिममा टुंग्याउने र विवाद नभएका ठाउँमा काम गर्ने योजनाअनुसार बेलडाँडीबाट सर्भे सुरु भएको हो । बेलडाँडीमै विवाद भएपछि अब कसरी अगाडि भन्ने विषयमा छलफल भइरहेको उनले बताए ।"
सातै प्रदेशसँग पर्यटन वार्ता,"काठमाडौं (कास) संस्कृति, पर्यटन तथा नागरिक उड्डयनमन्त्री योगेश भट्टराईले आगामी वर्षको नीति, कार्यक्रम तथा बजेटका लागि पर्यटन सम्बद्ध सातवटै प्रदेशका मन्त्री, सचिव, महानगरपालिकाका प्रमुख र प्रमुख प्रशासकीय अधिकृतहरूसँग आइतबार छलफल गरेका छन् । आगामी वर्षको नीति, कार्यक्रम तथा बजेट प्रभावकारी बनाउन पर्यटनमन्त्री भट्टराईले संघीय सरकार, प्रदेश सरकार र स्थानीय सरकारसँग सिंहदरबारमा छलफल गरेका हुन् । छलफलमा सातैवटा प्रदेशका सचिवहरूले सम्बन्धित प्रदेशको पर्यटन क्षेत्रको सम्भावना, साझेदारीका परियोजना र भाबी कार्यक्रमको प्रस्तुति गरेका थिए । मन्त्री भट्टराईले मन्त्रालयअन्तर्गतका योजना तथा कार्यक्रमहरूलाई प्रभावकारी बनाउन संघीय, प्रदेश र स्थानीय गरी तीनै तहका सरकारबीच समन्वय, सहकार्य र समझदारीमा जोड दिनुपर्ने बताए । कार्यक्रममा मन्त्रालयका सचिव केदारबहादुर अधिकारी, राष्ट्रिय योजना आयोगका सदस्य रामकुमार फुयाल, प्रदेशका उद्योग, पर्यटन, वन तथा वातावरणमन्त्रीहरू प्रदेश नम्बर एकका जगदीशप्रसाद कुसियत, प्रदेश नम्बर २ का रामनरेश राय, गण्डकी प्रदेशका अरुणप्रसाद नेपाल, गण्डकी प्रदेशका विकास लम्साल, प्रदेश नम्बर ५ का लीला गिरी र कर्णाली प्रदेशका नन्दसिंह बुढाले बोलेका थिए ।"
स्कुल बस पोखरीमा खस्यो,कञ्चनपुर (कास) शुक्लाफाँटा११ कलुवापुरमा विद्यार्थी बोकेको बस आइतबार सडक छेउको पोखरीमा खसेको छ । पोखरीमा खसेको बसबाट प्रहरीले ३० विद्यार्थीको उद्धार गरेको छ । उद्धार गरिएका सबैको अवस्था सामान्य रहेको प्रहरी निरीक्षक धर्म रावलले बताए । स्थानीय युनिभर्सल बाल विद्या निकेतनको म१ख ४२४ नम्बरको बस सरस्वती उच्च माविको माछा पोखरीमा खसेको हो । घटनापछि सम्पर्कविहीन चालक र प्रिन्सिपलको खोजी भइरहेको प्रहरीले जनाएको छ ।
परीक्षा रोकिँदैन,"काठमाडौं (कास) कोभिड१९ को त्रासका बीच विश्वविद्यालयहरूले पूर्वनिर्धारित परीक्षा कार्यक्रम र तालिका यथावत् राखेका छन् । विश्वविद्यालयका अधिकारीले ठूलै विघ्न नआए परीक्षा नरोकिने बताएका छन् । काठमाडौं विश्वविद्यालयले पूर्वनिर्धारित तालिकाअनुसार एमबीबीएस र बीडीएसको प्रयोगात्मक परीक्षा यथावत् राखेको छ । परीक्षा नियन्त्रक पन्ना थापाका अनुसार उक्त तहमा करिब तीन हजार परीक्षार्थी छन् । चैत १६ बाट हुने स्नातक तह विज्ञान र इन्जिनियरिङको परीक्षा दिने विद्यार्थी २ हजार ५ सय छन् । हामी तालिका बिग्रिन नदिने पक्षमा छौं, थापाले भने । त्रिभुवन विश्वविद्यालयले स्नातकोत्तर तह वार्षिक प्रणालीका परीक्षा चैत ७ देखि सञ्चालन गर्दै छ । परीक्षा दिने ३० हजार विद्यार्थी छन् । चैत ९ बाट हुने भएको एकवर्षे बीएडको परीक्षा दिने ५२ हजार छन् । त्रिवि परीक्षा नियन्त्रक पुष्पराज जोशीका अनुसार दुवै तहको परीक्षाका लागि देशभरिमा ६० केन्द्र तोकिएका छन् । त्यस्तै, त्रिविले चैत १४ देखि लिने एलएलबी दोस्रो वर्षको परीक्षामा सात केन्द्रमा १६ हजार जना सहभागी हुनेछन् । त्रिविले वैशाख १६ बाट हुने स्नातकोत्तर चौथो वर्षको पनि परीक्षा तालिका सार्वजनिक गरिसकेको छ । पूर्वाञ्चल विश्वविद्यालयमा स्नातक र स्नातकोत्तर तह व्यवस्थापनको परीक्षा फागुन २८ बाट भइरहेको नियन्त्रक सूर्यप्रसाद संग्रौलाले बताए । चैत ९ देखि हुने स्नातक इन्जिनियरिङको परीक्षामा २० हजार परीक्षार्थी हुनेछन् । पोखरा विश्वविद्यालयका सूचना अधिकृत लोकप्रसाद ढकालका अनुसार परीक्षाका पूर्वघोषित तालिका फेरिएको छैन । सुदूरपश्चिमाञ्चल विश्वविद्यालय र नेपाल संस्कृत विश्वविद्यालयले पनि परीक्षा तोकेकै मितिमा गर्ने भएका छन् ।"
अतिरिक्त महसुलको अविलम्ब समाधान,"एक वर्षदेखि चलिरहेको डेडिकेटेड र ट्रंक लाइन विद्युत्को अतिरिक्त महसुल असुली विवाद राज्यका तीनवटै निकाय व्यवस्थापिका, कार्यपालिका र न्यायपालिकासम्म पुगिसक्दा पनि टुंगिन सकेको छैन । लोडसेडिङको समयमा ६६ प्रतिशतसम्म अतिरिक्त शुल्क लिई नियमित विद्युत् प्रवाह गरेर उद्योग चलाउन दिने व्यवस्थाको दुरुपयोग भएपछि यो विवाद उब्जेको हो । यो विवाद यति लामो समयसम्म समाधान हुन नसक्नु र जेलिँदै जानुले हाम्रो राज्य प्रशासनमा रहेको कमजोरीलाई इंगित गर्छ । झन्डै १० अर्ब रुपैयाँ महसुल असुली प्रक्रियाको विवाद लम्बिँदै जाँदा विद्युत् प्राधिकरणले पाउनैपर्ने आम्दानी गुमाइरहेको छ भने प्रयोग नै नगरेको महसुलको बिललाई लिएर कतिपय उद्योगीले न्याय माग्दै हिँड्नुपरेको छ । त्यसकारण प्राधिकरणले अतिरिक्त रकम लिनका लागि व्यवस्था गरेको नियमावली अनुसार डेडिकेटेड र ट्रंक लाइन विद्युत् उपयोग मापदण्ड प्रक्रिया पूरा गरेका र नगरेका उद्योगीहरूको वर्गीकरण गरी यो रकम अविलम्ब असुल गरिनुपर्छ ।विद्युत् उपयोग गर्ने उद्योगी, व्यवसायी, महसुल छुटबारे अध्ययन गर्न बनेको समितिदेखि विद्युत् प्राधिकरणका कर्मचारीहरूले विभिन्न कमीकमजोरी गरेको संसदीय समितिको अध्ययनले देखाइसकेको छ । सांसद मीनेन्द्र रिजालको संयोजकत्वमा गठित संसदीय उपसमितिले यसलाई अनियमितताका रूपमा औंल्याउँदै यो प्रकरणमा संलग्न प्राधिकरणका कर्मचारीमाथि कारबाही गर्न अख्तियार दुरुपयोग अनुसन्धान आयोगलाई निर्देशन दिनुपर्ने निष्कर्ष निकालेको छ । सम्भवतः सार्वजनिक लेखा समितिले उपसमितिको यही निष्कर्ष अनुसार सरकारलाई निर्देशन देला । त्यसअनुसार नै अब सरकारले दोषीमाथि कारबाही, हचुवाको भरमा अतिरिक्त विद्युत् महसुल निर्धारण गरिएका उद्योगीलाई न्याय र तोकिएको मापदण्ड पूरा गरी विद्युत् उपयोग गर्नेहरूबाट बक्यौता रकम असुली गर्नुपर्छ ।प्राधिकरणको विद्युत् महसुल विनियमावलीमा छ घण्टा वा त्यसभन्दा बढी लोडसेडिङ भएको अवस्थामा दैनिक २० घण्टा वा त्यसभन्दा बढी समय विद्युत् उपयोग गर्नेलाई मात्रै डेडिकेटेड र ट्रंक लाइन प्रयोगमा ६६ प्रतिशत अतिरिक्त महसुल लाग्ने व्यवस्था छ । लोडसेडिङको समयमा यो व्यवस्था अनुसार विद्युत् उपयोग गरे पनि प्राधिकरणका कर्मचारीहरूसँगको मिलेमतोमा बिलिङ नै नगरिएपछि अनियमितता सुरु भएको थियो । बिलिङ नगरिएको विषय फाट्टफुट्ट सार्वजनिक हुन थालेपछि प्राधिकरणकै सञ्चालक समितिका सदस्य भक्तबहादुर पुनको संयोजकत्वमा २०७५ वैशाखमा एक अध्ययन समिति गठन गरिएको थियो, जसले ७ अर्ब रुपैयाँ (हाल १० अर्ब पुगेको अनुमान) भन्दा बढी रकम बक्यौता हुन बाँकी रहेको निष्कर्ष निकाल्यो । त्यस प्रतिवेदनमा प्राधिकरणको महसुल विनियमावलीको मापदण्ड अनुसार विद्युत् प्रयोग नै नगरेका उद्योगी, व्यवसायीलाई समेत बक्यौता तिर्नुपर्ने सूचीमा राखियो । तर प्राधिकरण झन्डै ९ महिनासम्म उक्त सूचीअनुरूपको रकम असुल गर्ने तदारुकता नदेखाई चुपचाप बस्यो । लगत्तै अख्तियार दुरुपयोग अनुसन्धान आयोगबाट सोधपुछ हुन थालेपछि प्राधिकरणले सबैलाई अतिरिक्त महसुल बिलिङका लागि जथाभावी रूपमा पत्राचार गर्न थालेपछि विवादले नयाँ रूप लिएको हो । त्यसविरुद्ध केही उद्योगी व्यवसायी अदालत गए । अदालतले उद्योगीलाई प्राधिकरणकै संयन्त्रमार्फत विवाद समाधान गर्न आदेश दिएको छ । त्यसपछि यो विवादले संसदको सार्वजनिक लेखा समितिमा प्रवेश पाएको हो । गत साउनमा गठन भएको लेखाको उपसमितिले झन्डै आठ महिना लगाएर निकालेको निष्कर्ष र निर्देशन दिनुपर्ने भनेर अगाडि सारेका विषयहरू वस्तुपरक र स्पष्ट देखिन्छन् । यसमा बुटवलभैरहवा करिडोरदेखि अन्य क्षेत्रका केही उद्योगमा लोडसेडिङ व्यवस्थापनका बेला झुक्किएर डेडिकेटेड लाइन जोडिएको उल्लेख छ । त्यस्ता उद्योगीलाई महसुल असुल गर्नु न्यायसंगत हुँदैन भने मापदण्ड पूरा गरी विद्युत् उपयोग गर्नेहरूबाट जसरी पनि बक्यौता असुल हुनुपर्छ । विनियमावली बनाउँदादेखि बिलिङ नगर्ने, बक्यौता असुली प्रक्रिया अघि नबढाउने अधिकारीहरूमाथि अविलम्ब छानबिन र दोषी देखिए कारबाही हुनुपर्छ । उद्योगीसँग मिलेमतोमा प्रक्रिया मिचेर लोडसेडिङका बेला उद्योगमा विद्युत् पुर्याउने तर त्यतिबेलै अतिरिक्त रकम नलिने प्राधिकरणका कर्मचारीलाई पनि छानबिनको दायरामा ल्याउनुपर्छ ।असुल गर्नु भनी छानबिन समितिले दिएको प्रतिवेदन लामो समय थन्काएको र जथाभावी बिलिङ गरेको भन्दै प्राधिकरण व्यवस्थापनको नियतमाथि संसदीय समितिले प्रश्न उठाइसकेको छ । अनियमितताको अंक करिब १० अर्ब पुगेको यो घटनामा अख्तियारले पनि तदारुकताका साथ छानबिन गरी संलग्नमाथि कारबाही गरी आफ्नो भूमिका देखाउनुपर्छ । राज्यले पुरानो बक्यौतामा असुलीमा जथाभावी गरेर मात्रै हैन, नयाँ विद्युत् महसुलमा समेत उद्योगी व्यवसायीलाई अन्याय गरिरहेको छ । गत जेठ १ बाट लागू हुने गरी लोडसेडिङ अन्त्य भएपछि पनि डेडिकेटेड र ट्रंक लाइनको ६६ प्रतिशतसम्मको अतिरिक्त शुल्क उद्योगीबाट लिइरहेको छ, जुन न्यायसंगत हुन्न । लोडसेडिङ अन्त्य भएपछिको डेडिकेटेड र ट्रंक लाइनको अतिरिक्त लगाइरहने पुरानो निर्णय तत्काल खारेज हुनुपर्छ । यो हटाई नयाँ दर कायम गर्न प्राधिकरणले विद्युत् नियमन आयोगलाई निवेदन दिइसकेको छ । यसबाट पनि आयोगले अविलम्ब निर्णय गरी विवाद चाँडो सल्ट्याउनुपर्छ ।"
सिकाइको माध्यम नेपाली भाषा बनोस्,"विद्यालयका साना विद्यार्थीलाई नेपाली भाषा बोल्दा कारबाही गर्ने चलन बढ्दैछ । अंग्रेजी भाषामात्र बोल्नुपर्ने बाध्यात्मक स्थितिको सिर्जना किन भयो बुझ्न गाह्रो छ । यो स्थितिले नेपाली भाषाको विस्तार र विकासमा बाधा पुर्याए जस्तो लाग्छ । अहिले प्रायः विद्यालयमा नेपाली विषय बाहेक सबै विषय अंग्रेजी भाषामा पढाइन्छ । र, नेपाली भाषामा विद्यार्थी कमजोर हुँदैछन् । सरोकारवाला पक्ष यो विषयमा जानकार छन् तर वास्ता गरेका छैनन् । निजी विद्यालयमा आफ्ना छोराछारी पढाउनु र अंग्रेजी बोल्न सक्ने बनाउनु आम अभिभावकको प्रतिष्ठाको विषय बन्दैछ । ज्याला मजदुरीगरेर आफ्ना छोराछोरी निजी विद्यालयमा पढाउन अभिभावक तम्सिरहेका छन् । छोराछोरीलाई अंग्रेजी पढाएर विदेश पठाएन भने समाजमा आफू कमजोर भइन्छ भन्ने मनोविज्ञान अभिभावकमा हावी छ । यसको असर सोझै नेपाली भाषामा परेको छ । विद्यालयमा अंग्रजी भाषा जबर्जस्ती लाद्नु हुन्न । अहिलेको विश्वबजारमा अंग्रेजी चल्छ । अनि अंग्रेजी भाषा यसै पनि विद्यार्थीले सिकिरहेका नै छन् । अंग्रजी हाम्रो दोस्रो भाषा हो । बुझ्ने र मनन गर्ने क्षमता नेपाली भाषामा बढी हुन्छ जस्तो लाग्छ । विद्यालयले सिकाउँदा भाषा माध्यम मात्र हुन्छ । त्यसैले अंग्रेजीको पछाडि दौडिएर हामीले हाम्रो भाषाको महत्त्वलाई घटाउनु हुन्न । नेपाली लाई पनि अंग्रेजी भाषाकै हाराहारीमा महत्त्व दिन आवश्यक छ । एसईईको नतिजा अनुसार सामुदायिक विद्यालयका विद्यार्थी अंग्रेजी र विज्ञानमा कमजोर भइराखेका छन् । त्यस्तै निजी विद्यालयको हकमा विद्यार्थीहरू नेपालीमा कमजोर भएका छन् । बजार र सीप त दुवै विद्यालयका विद्यार्थीका लागि एउटै हो । अनि नेपाली विषय पढाउने शिक्षक मेजर नेपाली पढेको हुनुपर्छ । नेपाली भाषालाई मजबुत बनाउनु आजको आवश्यकता हो । जानुका विक, चौदन्डीगढी९, उदयपुर"
विद्यार्थीलाई सुझाव,"एसईई विद्यार्थीका लागि महत्त्वपूर्ण परीक्षा हो । एसईईलाई हाउगुजीको रूपमा नलिईसफल हुने सकारात्मक सोचसहित परीक्षा दिने मनस्थिति बनाउनुपर्छ । मानसिक एवं शारीरिक क्षमताभन्दा बढी अनिदोबसेर लगातार पढ्दा स्मरण शक्तिमा ह्रास आउँछ । विद्यार्थीले कठिन महसुस गरेका विषयलाई बढी समय दिँदै दैनिक रुपमा पढ्ने तालिका बनाउनु राम्रो हो । घोकेर एक्लै पढ्नेभन्दा सहपाठीको सानो समूह बनाएर छलफल गर्दा स्मरण बढ्छ । अघिल्लो वर्षका प्रश्नहरूको उत्तर लेख्ने अभ्यासविद्यार्थी आफैंले गर्नुपर्छ । उत्तर लेखिसकेपछि विषय शिक्षकलाई देखाएर सल्लाह लिन सकिन्छ । त्यस्तै परीक्षाको दिन विषयअनुसार आवश्यक सामग्री जस्तो कलम, पेन्सिल, रुलर र क्यालकुलेटर आदि घरबाट हिँंड्नु अघि राम्रोसँग चेकजाँच गर्नुपर्छ । परीक्षा केन्द्रको वस्तुस्थिति र दूरी र घरबाटपुग्ने समयबारे अगाडि नै जनकारी लिँदा सहज हुन्छ ।उत्तर लेख्दा आफूलाई धेरै जानकारी भएको प्रश्नबाट सुरु गर्दा आत्मविश्वास बढ्छ ।प्रश्नले मागेको उत्तर यकिन गरेपछि प्रश्नको प्रकृति, अंकभार र समयलाई ध्यान दिएरमैलिकता झल्कनेगरी बुँदागत रूपमा सफा र शुद्धसँग उत्तर लेख्नुपर्छ ।सबै प्रश्नका उत्तरहरू लेखिसकेपछि अन्तिम समयमा उत्तरहरूलाई पुनः सरसर्ती पढेर छुटपुट भए सच्याउनुपर्छ । बाबुकाजी कार्की, बालकोट, भक्तपुर"
नखाएको विष लाग्दो रहेछ,"नखाएको विष लाग्दा समाचारले दुःखित बनायो । मुलुकको शान्ति सुव्यवस्था र सुरक्षाका लागि प्रहरी प्रशासन छ । तर प्रहरीको लापरबाही बेलाबेला बाहिर आइरहन्छ । यसैको पछिल्लो उदाहरण पूर्णप्रसाद मानन्धर हुन् । जिल्ला प्रशासन कार्यालय नवलपरासीको जाहेरीमा १०४१ नंको कारले ठक्कर दिएको भनेपछि कारको रङ, किसिम र लट नम्बरजस्ता साधारण सोधखोज नगर्नु आश्चर्य हो । दुर्घटना भएको समयमा आफू घटनास्थलमै नभएको ठोस प्रमाण मानन्धरले प्रस्तुत गरेका थिए । प्रहरी प्रशासन र सरकारी वकिलले प्रमाणको वास्ता गरेनन् । मानन्धरलाई सार्वजनिक अपराध मुद्दा लगाइयो । यसले प्रहरी प्रशासन र सरकारी वकिलको भूमिकामा प्रश्न उठेको छ । अदालतमा मानन्धरमाथिको अभियोग पुष्टि भएन । मानन्धरले सफाइ पाए, तर बिना प्रमाण अभियोग लगाउने प्रहरी र सरकारी वकिललाई कसले कारबाही गर्ने ? मानन्धरले अनाहकमा कष्ट पाए बापत क्षतिपूर्ति दिएको अर्को समाचार पढ्न पाइयोस् । महेशप्रसाद ढुंगाना, नयाँवानेश्वर, काठमाडौं"
इच्छाशक्ति कि महत्त्वाकांक्षा,"प्रधानमन्त्री केपी शर्मा ओलीमा इच्छाशक्ति तीव्र छ भनिन्छ, तर सत्ता र शक्तिको चाहना पनि उत्तिकै छ । दोस्रो पटक मिर्गौला प्रत्यारोपण गर्दाको आत्मविश्वास प्रशंसायोग्य छ । झन्डै १० दिन अस्पतालको आईसीयुबाट देश सञ्चालन भयो । गम्भीर उपचार गर्दा प्रधानमन्त्रीले कार्यभार कसैलाई दिने हिम्मत किन गर्नु भएन ? यो अवधि लम्बिन पनि सक्थ्यो । पार्टी एकता कागजमा भए पनि यथार्थमा भएको छैन । अहिले पार्टीभित्र पूर्वएमाले र पूर्वमाओवादी गुटका नेताबीच सत्ता र शक्तिको लडाइँ चलिरहेको खबर बाहिर आएका छन् । यस्तोमा शक्ति र सत्ता केही छिनको लागि भए पनि आफूबाट नफुत्कियोस् भन्ने प्रधानमन्त्री ओलीको चाहनाले उनले कार्यभार नदिएका होलान् । तर यस्तो अवस्था फेरि पनि आइलाग्न सक्छ । त्यसैले यस्तोमा आफ्नो अधिकार हस्तान्तरण गर्ने वातावरणको सिर्जना नेतृत्वले गर्न सक्नुपर्छ । उत्तम पुडासैनी, जोरपाटी, काठमाडौं"
संघीयता र धर्म निरपेक्षता,"कसको रह्यो संघीयता र धर्म निरपेक्षता शीर्षक लेखमा उज्ज्वल प्रसाईले लेखे अनुसार नेपालमा संघीयता तथा धर्म निरपेक्षताको प्रावधान राख्ने मुख्य राजनीतिक शक्ति नेकपा र नेपाली कांग्रेस हुन् । कम्युनिस्ट पार्टीमध्ये चित्रबहादुर केसीको संयुक्त जनमोर्चा तथा नारायणमान बिजुक्छेको नेपाल मजदुर तथा किसान पार्टी संघीयताविरोधी हुन् । वास्तवमा मधेशवादी दलहरूको समर्थनले नै अहिलेको संविधानमा संघीयता समावेश हुन महत्त्वपूर्ण भूमिका खेलेको हो ।नेकपा (माओवादी) ले संघीयताको समर्थनमा आवाज उठाएको हो र नेकपा एमालेसँग मिलेर हालको नेकपा बनेपछि पनि यी दुवै दलको संघीयता र धर्म निरपेक्षताबारे एउटै दृष्टिकोण छ भन्न सकिंदैन । नेकपा (एमाले) बाट नेपालको राष्ट्रपतिमा निर्वाचित विद्या भण्डारी शिवरात्रि र हिन्दू चाडबाडमा मन्दिरमा जान्छिन् । वसन्त पञ्चमीमा वसन्तश्रवण गर्छिन् । सोही उपलक्ष्यमा नेकपा (एमाले) का मन्त्रीहरू पनि उपस्थित हुन्छन् । प्रधानमन्त्री ओलीले कोरियाका इसाई धर्मावलम्बीले आयोजना गरेको समारोहमा होली वाइन पिएकै हुन् । के यही धर्म निरपेक्षता हो र ?नेपाललाई संघीय अथवा धर्म निरपेक्षता राज्य बनाउनेबारे कहिल्यै जनमत संग्रह भएन । बरु पञ्चायतकालमा अथवा देशको इतिहासमा एक पटक मात्र जनमत संग्रह भएको थियो । जनमत संग्रह नगरी नेपाललाई संघीय अथवा धर्म निरेपक्ष देश बनाउन हुँदैन थियो । नेपाली कांग्रेसले दोस्रो जनआन्दोलनपहिले नेपालमा संघीयता चाहिन्छ भनेको थिएन । यस दलमा नेपाललाई हिन्दू राज्य बनाउनुपर्छ भन्ने पक्ष सधैं रहेको थियो । उज्ज्वल प्रसाईको भनाइ छ, संघीयता र धर्म निरपेक्षता हाम्रा मुद्दा हुन् भनेर हाँकका साथ पैरवी गर्ने उल्लेख कार्यकर्ता पंक्ति सहितको राजनीतिक शक्ति रहेन । त्यसो भए अहिलेको संविधानमा संशोधन गरी यी दुवै मुद्दामा जनमत संग्रह किन नगराउने ?उज्ज्वल प्रसाईले यही विषयमा रवीन्द्र मिश्रले साझा पार्टीका तर्फबाट लिएको निर्णयलाई नेपाली समाजमा दक्षिणपन्थको प्रभाव बलियो हुन लागेको प्रमाणका रूपमा लिएका छन् । दोस्रो जनआन्दोलनको समयमा भारतमा मनमोहन सिंह प्रधानमन्त्री थिए । नेपालबारे बाह्रबुँदे सम्झौतामा नेपाली दलहरू र माओवादीले भारतको दिल्लीमा हस्ताक्षर गरेका थिए । अहिले भारतमा प्रधानमन्त्री भारतीय जनता पार्टीका नरेन्द्र मोदी छन् । दोस्रो आन्दोलन दस वर्षपछि भएको भए नेपाल धर्म निरपेक्ष होइन, हिन्दू राज्य नै रहने थियो । जसरी भारतमा मार्क्सवादी कम्युनिस्ट पार्टी (सीपीएम) को समर्थन युपीएको सरकार रहेको बेला नेपालमा धर्म निरपेक्षता र संघीयता अपनाइएको थियो । अहिलेको स्थिति त्यसताकाको भन्दा धेरै फरक छ ।सन् २०१९ को आम निर्वाचनमा भारतमा कम्युनिस्ट पार्टी (सीपीएम र सीपीआई) को ठूलो हार भएको थियो । मोदी सरकारले नेपालमा नाकाबन्दी गरेकाले पनि अहिले नेपालमा दुईतिहाइको नेकपा सरकार र सात प्रदेशमध्ये छ वटामा समेत नेकपाको सरकार हुन सम्भव भएको हो । नेपाल हिन्दू राज्य हुनुपर्छ कि धर्म निरपेक्ष र यहाँ संघीयता राखिनुपर्छ कि पर्दैन, नेपाली जनताले निर्णय गर्ने कुरा हो यो । यसो गर्न जनमत संग्रह सबभन्दा उत्तम प्रक्रिया हो । प्रकाश ए राज, काठमाडौं"
"कमरेड, हामी बुद्धु भएकैले वीर ?","ॅडिफेन्स कोभिड कि ॅडिफ्युज कोभिड ?हाम्रो अर्थतन्त्रलाई अनेक प्रतिकूलतामा भरथेग गर्दै आएको रेमिटान्सको आप्रवाहमा कोभिड इफेक्ट ले कुन आकारसम्म चुनौती थप्ला, अहिल्यै भन्न सकिन्न । तर वैकल्पिक सोचहरूलाई बढावा दिन हाम्रो ध्यान अब पुग्न जरुरी छ । समाजका अनेक क्षेत्रमा पर्ने असर न्यून गर्न राज्यले विशेष रणनीति तर्जुमा गर्नुपर्छ । हुन त सरकारले तत्काल गर्नुपर्ने दुइटा काम छन्, दिनप्रतिदिन त्यसमा ढिलाइ भइरहेको छ, तर अपेक्षा राखौं, सरकार अब तत्काल एक्सनमा ओर्लनेछ ।संक्रमण प्रवेश रोक्ने पहिलो काम, अर्थात् डिफेन्स । यसमा हामीले बढी नै लापरबाही गरिसकेका छौँ । यो त भगवान् पशुपतिनाथकै कृपा हो, संसारका आधा देशमा पुगिसक्दा पनि कोरोनाले नेपालमा पाउकष्ट गरेको छैन । संक्रमण प्रवेशपछि एक्कासि त्यसले ठूलो आकार लियो भने हाम्रो पूरै सिस्टम अस्तव्यस्त हुन सक्छ । तर सीमानाकामा अझै पनि कामचलाउ गम्भीरतामै छौं हामी । कोरोनालाई सिमानामै रोक्न सम्पूर्ण कडाइ गर्नु सबैभन्दा बुद्धिमत्ता हुनेछ । हाम्रा लागि यो तुलनात्मक रूपले सजिलो, कम खर्चिलो र कम जोखिमयुक्त काम हो । निश्चित प्रवेश रोक्का, अत्यावश्यक परीक्षण र क्वारेन्टाइन बासको बन्दोबस्त । तीन तहका सरकारको समन्वयमा यी तीन काम गर्न अब ढिलाइ नगरौँ ।सरकारले गर्नुपर्ने दोस्रो काम हो संक्रमण भित्रिए कोरोनाको भाइरस आक्रमणलाई डिफ्युज कसरी गर्ने । संक्रमण केही मानिसमा पत्ता लाग्नासाथ कठोरतापूर्वक नियन्त्रण गर्ने रणनीति जरुरी छ । एकबाट अनेकमा फैलिएर अरू देशमा झैं आपत्कालीन स्थिति सिर्जना हुन नदिनु हाम्रो दोस्रो बुद्धिमता हुनेछ । संक्रमणसँग जुध्ने मूलतः स्वास्थ्यकर्मीले हो । मिसन डिफ्युज कोभिड का लागि विशेष मिसन टोलीको निर्माण सरकारले अहिल्यै गरिराख्नु व्यावहारिक हुनेछ । त्यस्तो दक्ष जनशक्तिलाई पनि विशेष प्रशिक्षण र विशेष प्रोत्साहनसाथ जोखिमसँग जुध्न मिलिट्यान्ट राख्नु राज्यको दायित्व हो । नागरिकलाई आज मास्कसमेत अभाव भयोÙ भोलि स्वास्थ्यकर्मीलाई संक्रमणबाट जोगाउने व्यक्तिगत सुरक्षा उपकरण (पीपीई) को पर्याप्त जोहो गरियो यो साता ? गरिएन । आइसोलेसन वार्ड यो साता नयाँ थपिए ? थपिएनन् । अत्यावश्यक आईसीयुहरूको आपत्कालीन बन्दोबस्त गरियो ? गरिएन । चौधदिने क्वारेन्टाइन डाँडाकाँडामा कहीँ अरू जोडिए ? जोडिएनन् । सम्माननीय प्रधानमन्त्री भर्खर अस्पतालबाट फिर्नुभएको छ, उहाँलाई छोडौंÙ बाँकी सरकार कहाँ छ ? सेल्फ क्वारेन्टाइन मा ? नत्र नाकाको प्रवेशद्वारमा पनि गम्भीरता छैन अनि आगामी खतरासँग जुध्न पनि गति छैन भने सरकार छ कहाँ ?हेक्का राखौं, भूकम्पको बेलाझैं अनेक राष्ट्रका सहयोगी हातहरू नजुट्न सक्छन् । किनकि कोरोना संकटसँग ती पनि जुधिरहेका छन् आफ्नै आँगनमा । हामी नेपालीले नै संयम र एकतासाथ यो जोखिम पार गर्नु छ । हामी गोर्खालीहरू बहादुर जरुर छौं, तर भूपीको व्यंग्यको सार ग्रहण गर्दै यो बुद्धिमत्ता प्रदर्शन गर्ने बेला हो कमरेड । सीमानाकाको कडाइ नै प्रमुख बुद्धिमत्ता र प्रमुख समाधान हो । संक्रमण भित्रिएका खण्डमा दृढतासाथ सामना गर्नु त छँदै छ ।"
महिलाहरूको आर्थिक स्थिति,"सरकारले के गर्न सक्छ ?आयमा लैंगिक समानता ल्याउन सरकारले गर्न सक्ने काम धेरै हुन्छन् । यहाँ चार प्रमुख विषयलाई प्रस्तुत गरिन्छ । एक, समाजमा महिलालाई हानि हुने तर लामो समयदेखि रहिआएका महिलाको प्रगतिविरोधी कुप्रचार तथा गलत सोचाइहरूलाई निरुत्साहित गर्नुपर्छ । उदाहरणका लागि, बेलायतको एडभर्टाइजिङ स्ट्यान्डर्ड अथोरिटीले डिसेम्बर २०१८ मा सुरु गरेको नीति अनुसार विज्ञापनमा लैंगिक स्टेरियोटाइप गर्न दिइँदैन । नेपालमा पनि महिलाले घरभित्र भात पकाएको, खाना पस्केको, कपडा धोएको देखाउन दिइराख्यौं भने हाम्रा छोरीहरूले आफूलाई त्यही भूमिकामा देख्न थाल्छन् । प्राध्यापक कार्लानाले इटालीमा गरेको रिसर्चमा देखाए जस्तै यस्ता विज्ञापनले महिलालाई साँच्चै आफ्नो जीवनको लक्ष्य नै घरभित्र बसेर सेवा गर्ने हो भन्ने सोच्ने बनाउँछ र उनीहरूका हकमा यो सेल्फ फुलफिलिङ प्रोफेसी हुने सम्भावना बढी हुन्छ । यस्तो हुन दिन हुन्न । प्रोफेसर हाइडको रिसर्चले देखाए, महिला कुनै पनि पेसाका लागि पुरुषभन्दा कम छैनन् र महिला भएकै कारण घर वा कुनै क्लेरिकल रोजगारीमा थन्केर बस्नुपर्दैन भन्ने सोचाइलाई हाम्रा विज्ञापन लगायत अरू सरकारी कामगराइले बल पुर्याउनुपर्छ । दुई, सरकारी करनीति पनि महिलामैत्री बनाउनुपर्छ । जस्तो एक पुरुषले वर्षको ५ लाख १ रुपैयाँ र एक महिलाले वर्षको ५ लाख रुपैयाँको दरले कमाउँछन् भने, दुवैले तिर्ने कर प्रतिव्यक्ति १४ हजार रुपैयाँ हुन्छ । महिलाले औसतमा यसरी ३ प्रतिशतजति मात्र कर तिर्छिन् । यदि उनीहरूको विवाह भयो भने, उनीहरूले कुल १,२९,५०० रुपैयाँ कर तिर्नेछन् । महिलाका दृष्टिले हेर्दा उनको विवाहपछिको करको दर २३ प्रतिशतभन्दा बढी भएको हुन्छ । यसबाट पनि महिलालाई विवाहपछि काम गर्न कम उत्प्रेरणा हुन्छ ।तीन, आरक्षणको प्रभावशाली र उपयुक्त प्रयोग गर्नुपर्छ । कहिलेकाहीँ आरक्षण वा अन्य सुविधाबाट जागिर पाएका वा अन्य विभिन्न सुविधा पाएका महिला (वा अन्य अन्यायपूर्वक पछाडि परेका समुदायका व्यक्ति) लाई होच्याउने गरिन्छ । ती कमजोर भई अन्य समुदायका व्यक्तिको भाग खोसेर आएको जस्तो व्यवहार गरिन्छ । मानिसहरूले के बुझेका हुन्नन् भने, कुनै पनि व्यक्तिलाई ऊ कुन स्थानमा छ भन्दा पनि त्यहाँ पुग्न उसले कति दूरी पार गरेको छ भन्ने कुराले मूल्यांकन गर्नुपर्छ । काठमाडौंमा फोहोर संकलन र प्रशोधन गर्ने सानो केन्द्र खोलेकी डोम समुदायकी महिला र सम्पन्न बाबु बितेपछि विरासतमा पाएको चारतारे होटल सफलतापूर्वक चलाउन थालेकी कुनै महिलाबीच कसरी तुलना गर्ने ? दुवै महिलाले आआफ्नै हिसाबको हन्डर खाएका हुन्छन् । चारतारे होटल सञ्चालक महिलालाई पनि बैठकमा जान, सरकारी कार्यालयमा गएर काम मिलाउन, अति प्रतिस्पर्धी होटल व्यवसायलाई सबै कुरा बुझेर अघि लगाउन र सम्भवतः परिवारको स्याहारसुसार गर्न सजिलो भएको हुन्न । तर डोम महिला जन्मेदेखि नै हन्डर खाएर अघि बढेकी हुन सक्छिन् । सरकारी अनुदानको सुविधा दिनुपर्यो भने डोम महिलाले विभिन्न सहरमा झन् ठूला केन्द्र बनाउने र आफूजस्तै पछाडि परेका अन्य समुदायका महिलालाई उत्साहित गर्ने सम्भावना होटल व्यवसायमा भएकी महिलाको भन्दा बढी हुन सक्छ । यसैले कुनै पनि सरकारी पद खुल्दा तुलना गर्ने मेट्रिक्स सकेसम्म उम्मेदवारको वैयक्तिक वातावरणनिरपेक्ष हुन हुन्न । चौथो र अन्तिम, पदमा ल्याएपछि महिलाविशेषको सिक्ने वा प्रगति गर्ने क्षमताको सदुपयोग गर्नुपर्छ । महिलालाई आवश्यक तालिम दिने, सक्दैनन् भनी अप्ठेरा कामहरू नलगाउने प्रवृत्ति अन्त्य गर्ने, उनीहरूको मनोबल गिराउने खालको बोलीवचन प्रयोग गर्ने पुरुष कर्मचारीलाई कारबाही गर्ने जस्ता काम गरिनुपर्छ ।"
नारीवादी आन्दोलनमा सीमान्तकृत महिला,रिता साह
फ्रान्समा भीड हुने क्षेत्र बन्द,"(पेरिस)  फ्रान्सले कोभिड१९ संक्रमण रोकथामका लागि शनिबार मध्यरातबाट भीडभाड हुने सबै क्षेत्र अनिश्चितकालसम्मका लागि बन्द गरेको छ । अत्यावश्यक सामान पाउने पसल, फार्मेसी, पेट्रोल पम्प वा डिपार्टमेन्ट स्टारेबाहेक होटल, रेस्टुरेन्ट, बार, सिनेमा हल, नाईट क्लब, स्की रिसोर्टलगायतका क्षेत्र अर्को सूचना नभएसम्मका लागि बन्द गरिएका हुन् । जनताको स्वास्थ्यका लागि सकेसम्म आवतजावत र भेटघाट कम गर्नुपर्ने भएकाले यस्तो निर्णय लिनुपरेको प्रधानमन्त्री फिलिप एडुवार्डले बताए । कोभिड१९ बाट मृतक र संक्रमित संख्यामा वृद्धि भएपछि यस्तो निर्णय गरिएकोप्रधानमन्त्री एडुवार्डको भनाइ छ । संक्रमण फैलिइरहँदा पनि सर्वसाधारण जनताले सार्वजनिक स्थलमा भेला हुन नछाडेपछि अवस्था थप जटिल नहोस् भनेर सरकारले यस्तो निर्णय गरेकोउनले बताए । यसअघि सोमबारबाट लागू हुने गरी फ्रान्सले सम्पूर्ण शैक्षिक संस्था बन्दको घोषणा गरिसकेको छ ।भाइरस संक्रमणको असर रोजगारीको क्षेत्रमा समेत देखिएको छ । भाइरस संक्रमणका कारण कामविहीन भएका मध्ये करिब ७० हजारले सरकारी भत्ताका लागि आवेदन दिएको फ्रान्सेली सञ्चार माध्यमले उल्लेख गरेका छन् । सरकारी निर्णयपछि व्यापार बन्द गरेर बस्नुपर्ने व्यापारी र उद्योगीका लागि सरकारले विशेष सहयोग गर्ने घोषणा गरिए पनि विस्तृत विवरण भने दिइएको छैन । कोभिड१९ संक्रमण तीव्र गतिमा फैलिरहे पनि फ्रान्समा यसअघि नै तय भएको स्थानीय तहको चुनावका लागि आइतबार देशैभर मतदान भएको छ । फ्रान्समा आइतबार साँझसम्ममा कोभिड१९ बाट ९१ जनाको मृत्यु भइसकेको छ भने ४ हजार ४ सय ६१ जनामा संक्रमण पुष्टि भएको छ । हालसम्म १२ जना पूर्ण रूपमा स्वस्थ भएका छन् । यसैबीच, कोरोनाले इटालीपछि सबैभन्दा प्रभावित स्पेनका प्रधानमन्त्री पेद्रो सान्चेज पत्नी मारिया बेगोना गोमेज फेर्नान्देमा पनि कोभिड१९ पुष्टि भएको छ ।"
रुस र टर्कीको संयुक्त गस्ती,"अंकारा टर्की र रुसले सिरियाको उत्तरपश्चिमी क्षेत्रमा पर्ने राणनीतिक राजमार्गमा पहिलो संयुक्त गस्ती गरेका छन् ।टर्कीको रक्षा मन्त्रालयका अनुसार दुवै देशका राष्ट्रपतिबीच भएको सहमतिअनुसार पहिलो चरणको गस्ती गरिएको हो । टर्कीका राष्ट्रपति रेसेप तैयप एर्दोगान र रुसी राष्ट्रपतिबीच मस्कोमा भएको सम्झौताअनुसार एम फोर राजमार्गमा पहिलो संयुक्त गस्ती सकिएको छ, मन्त्रालयले आइतबार सार्वजनिक गरेको विज्ञप्तिमा उल्लेख छ । रुसी समाचार एजेन्सीले पनि मस्कोले सैन्य प्रहरी र गस्तीमा प्रयोग हुने सवारीसाधन सिरिया पठाएको जनाएको थियो । उसका अनुसार विद्रोहीको अन्तिम पकड क्षेत्रका रूपमा चिनिने इड्लिब प्रान्तस्थित ट्रोन्बाबाट गस्ती सुरु भएको हो । यसै महिनाको सुरुआतमा रुसी राष्ट्रपति भ्लादिमिर पुटिन र उनका टर्किस् समकक्षी रेसेप तैयप एर्दोगानबीच इड्लिब क्षेत्रमा युद्धविराम गर्ने सम्झौता भएको थियो । सोही सम्झौताअनुरूप संयुक्त गस्ती गर्नेबारे पनि सहमति भएको थियो । सिरियामा १० वर्षदेखि जारी गृहयुद्धमा सहभागी केही विपक्षी समूहलाई टर्कीले सहयोग गरिरहेको छ भने बसर अलअसद नेतृत्वको सरकारलाई रुसको समर्थन छ । गत महिना इड्लिब क्षेत्रमा सरकारी फौज र विपक्षीबीच भएको लडाइँका कारण लाखौं मानिस विस्थापित हुने अवस्था आएपछि रुस र टर्की युद्धविराम गर्न सहमत भएका थिए । सम्झौताअनुसार रुस र टर्कीले इड्लिब क्षेत्रस्थित एम फोर राजमार्गको वारि र पारि आआफ्ना सुरक्षा कोरिडोर स्थापना गर्नेछन् । यसबाट दुवै देशका सेना आफ्नो अधीनमा रहेको क्षेत्रबाहिर ननिस्कने विश्वास मस्को र अंकाराले लिएका छन् ।राष्ट्रपति बसर अलअसदले राजीनामा दिनुपर्ने माग गर्दै सिरियामा सन् २०११ बाट सुरु भएको आन्दोलन गृहयुद्धमा परिणत भएको १० वर्ष पुगेको छ । यो अवधिमा कम्तीमा ४ लाख सिरियाली नागरिक मारिएका छन् भने दसौं लाख आन्तरिक र बाह्य शरणार्थीका रूपमा जीवन बिताउन बाध्य छन् । सरकारविरोधी आन्दोलन गृहयुद्धमा परिणत हुँदा सिरियाको अर्थतन्त्र ध्वस्त छ । सिरियाली भूमि विदेशीका लागि खेलमैदानमा परिणत भएको छ भने लगभग एक दशकको अवधिमा सिरियामा इस्लामिक स्टेट (आईएस) जस्ता आतंककारी समूह र सरकारी फौजबीच पनि लडाइँ भएका छन् ।"
अमेरिकी शिविरमा आक्रमण,बग्दाद इराकको ताजी सहरस्थित अमेरिकी गठबन्धन नेतृत्वको सैन्य शिविरमा शनिबार बिहानै रकेट हमला भएको छ । शिविरभित्रै रहेका इराकी सेनाका एक कर्णेलका अनुसार एक साताभित्र अमेरिका नेतृत्वको सैन्य शिविरमा भएको यो दोस्रो रकेट आक्रमण हो । शिविरमा कम्तीमा ३ दर्जन रकेट प्रहार भएको उनले बताए । राजधानी बग्दादबाट २० किलोमिटर उत्तरमा पर्ने ताजीस्थित सैन्य शिविरमा गत बुधबार पनि यस्तै खालका आक्रमण हुँदा दुई अमेरिकीसहित एक बेलायती सैनिकको मृत्यु भएको थियो । आफ्ना सैनिकको रकेट हमलामा परी मृत्यु भएपछि वासिङ्टनले बिहीबार गरेको प्रत्याक्रमणमा ६ जना इराकीले ज्यान गुमाएका थिए । इरान समर्थित कताइब हेजबुल्लाह इराकी लडाकु समूहले बुधबार आफू नेतृत्वको सैन्य शिविरमा आक्रमण गरेकाले उक्त समूह लक्षित आक्रमण गरिएको अमेरिकी दाबी छ । इराकको सरकारी स्रोतलाई मान्ने हो भने अमेरिकाले बिहीबार गरेको आक्रमणमा तीन इराकी सेनासहित दुई प्रहरी र एक सर्वसाधारण मारिएका छन् । मारिने कोही पनि इरान समर्थित लडाकु छैनन् । गत वर्षको अन्त्यमा बग्दादस्थित दूतावासमा आक्रमण भएसँगै अमेरिकाले इरान समर्थित लडाकु समूह केन्द्रित आक्रमणलाई तीव्र बनाउँदै लगेको छ ।
मण्डलामा कचहरी,"(काठमाडौं)  अनामनगरस्थित मण्डला थिएटरमा शनिबार केही नौला दृश्य देखिए । अन्य दिन जस्तै सामान्य रूपमा हलमा प्रवेश गरेका दर्शक निकै शान्त देखिन्थे । मञ्चमा पासपोर्ट, शुभविवाह र नयाँ कलाकार प्रसिद्ध हिरो जस्ता नाटकका अपूरा दृश्य क्रमशः देखाउँदै छलफल केन्द्रित रहँदा केही दर्शक भने अलमलमा परे । त्यही माहोललाई अझै रोचक बनाउन सूत्रधारको भूमिकामा थिए रंगकर्मी सोमनाथ खनाल । खासमा थिएटरभित्र तीनटा कथामा आधारित भएर कचहरी नाटक प्रस्तुत गरिएको थियो । आई क्यान अ फोरम थिएटर प्ले समूहमा करिब १५ दिनको कार्यशालापछि रंगकर्मी खनाल र माइकल थोनहासरको निर्देशनमा नाटक मञ्चन गरिएको हो । तीनवटै नाटकका कथा आम मानिसले भोगिरहेको समसामयिक विषयमै केन्द्रित थिए । नाटक पासपोर्ट मा वैदेशिक रोजगारीको सिलसिलामा रहेका रमेशको पासपोर्ट एक म्यानपावरले ६ महिनादेखि दिएको हुँदैन । उनी पटकपटक धाइरहँदा पनि पासपोर्ट हात पार्न सक्दैनन् । पासपोर्ट दिनुको सट्टा म्यानपावरको धम्कीपूर्ण व्यवहारले उनी झनै आजित हुन्छन् । यही समस्याको बिन्दुमा नाटक रोकिन्छ । अर्को नाटक शुभविवाह भने लामो समयको प्रेमसम्बन्धमा रहेका समुन्द्र र रमाको कथा छ । विवाह बन्धनमा बाँधिएकै दिन समुन्द्रले रमालाई घरपरिवारलाई रिझाउन सुझाउँछन् । घरको सबै जिम्मेवारी, सदस्यलाई खुसी पार्न खोज्दाखोज्दै उनी आफ्नो उद्देश्यमा पछि पर्छिन् । समुन्द्र उनका पतिभन्दा पनि मालिकको भूमिकामा देखा पर्छन् । त्यस्तै नयाँ कलाकार, प्रसिद्ध हिरो नाटकमा कलाकारिता क्षेत्रमा पुराना नाम कमाएका कलाकारका अगाडि नयाँले भोग्नुपर्ने हेपाहा प्रवृत्ति देख्न सकिन्छ । जहाँ सोनिया आफू कलाकारितामा सक्षम हुँदा पनि निर्देशकका आँखामा हिरो नै राम्रो ठहरिन्छ र तारिफ हिरोले मात्र पाउँछ । कचहरी नाटकको विधिअनुसार यी तीनै वटा नाटक समस्यामै गएर रोकिन्छन् । सूत्रधार खनालले अब कथाको समस्यालाई कसरी समाधान गर्ने, नाटकका दृश्यलाई कसरी परिवर्तन गर्न सकिएला भन्ने प्रश्नसँगै नाटकमा दर्शक सहभागी हुन्छन् । सहभागी अधिकांश दर्शकले पीडित पत्नी रमा र नवकलाकार सोनियाको दृश्य र भूमिका सुधार गर्न सुझाव दिए । सहभागी दर्शकलाई उनीहरूकै सुझाव अनुसार अभिनयसमेत गर्न दिइएको थियो । दर्शककै रूपमा सहभागी रंगकर्मी पवित्रा खड्का, प्रवीण खतिवडालगायतले पत्नी रमाको भूमिकालाई केही परिवर्तन गरेर प्रस्तुत गरे । उनीहरूले परिवार सुखी र खुसी बनाउन पतिले पत्नीका हरेक कार्यमा सघाउ पुर्याएर दुवै सँगसँगै हिंड्नुपर्छ भन्ने भाव अभिनयमा देखाएका थिए । पतिमाथि समान जिम्मेवारीको प्रश्न उठाउने पत्नी रमाको भूमिकामा रंगकर्मी खतिवडा देखिँदा माहोलमा निकै रौनक छाएको थियो । दर्शककै तर्फबाट प्रकाश आचार्य, रंगकर्मी मुना सराबलगायतले तीनैवटा नाटकका कथामाथि असन्तुष्टि जनाएका थिए । विश्वमा फोरम थिएटरका रूपमा प्रचलित यस शैलीको नाटकलाई सन् १९६० को दशकमै बाज्रिलका निर्देशक अगस्टो बोयलले अभ्यासमा ल्याएका थिए । उनले बाज्रिलमा सामाजिक अन्याय र थिचोमिचोमा परेका निम्न समुदायमा गएरै यस्ताखाले नाटक प्रस्तुत गरेका थिए । नेपालमा करिब दुई दशकअघि नै आरोहण गुरुकुलले कचहरी नाटकका रूपमा यो शैलीलाई अभ्यासमा ल्याएको थियो । कचहरी शैलीको नाटकमा कथाभित्र रहेको समस्या समाधान दर्शकबाटै खोज्ने प्रयास गरिन्छ । काठमाडौंको बत्तीसपुतलीस्थित शिल्पी थिएटरले पनि केही महिनाअघि मात्र कल्पना र उर्मिला दुःखमा छन् नाटकलाई कचहरीकै शैलीमा सुर्खेत, दैलेख, जाजरकोट, रोल्पा, बर्दिया, कञ्चनपुरलगायत जिल्लामा मञ्चन गरेको थियो । सडक र खुला ठाउँमा प्रस्तुत गरिने यस शैलीको नाटकलाई थिएटरमा मञ्चन गर्न प्रयास गरिएको निर्देशक खनालले सुनाए । खनालका अनुसार एउटै शैलीबाट नाटक हेरिरहेको दर्शकका लागि यसले केही फरक अनुभव प्रदान गर्न सक्छ । छलफलकै क्रममा दर्शक र कलाकारबीच नै द्वन्द्व सिर्जना हुन नदिन सूत्रधारका रूपमा रहेका व्यक्तिको प्रमुख भूमिका रहने उनले बताए । रंगमञ्चमा कलाकार मात्र नभएर दर्शकलाई पनि सचेत र सक्रिय बनाउन यस्ताखाले नाटकबाट सघाउ पुग्ने उनको विश्वास छ । नाटकमा कर्मन विजया, रिजुन परियार, आयान खड्का, रेणु योगी, सचिन रत्न, सागर कामी, सुष्मा निरौला, मिलन कार्की, देभिन चौधरी, अदन बत्री, सञ्जय गुप्तालगायत कलाकारले अभिनय गरेका थिए । नाटक मंगलबारसम्म मञ्चन हुनेछ ।"
हिट भए मात्रै खेल्ने,"भारतीय सांगीतिक रियालिटी टीभी शो इन्डियन आइडल २ की प्रतियोगी हुँदै लाइम लाइटमा आएकी गायिका नेहा कक्कड सोही कार्यक्रमको दसौं र ११ औं संस्करणमा निर्णायक नै बनिन् । गायनबाट त नेहा चर्चित छिन् नै । उनका प्रायः सबै गीत हिट छन् तर उनी गायनबाट जति चर्चामा हुन्छिन्, त्योभन्दा बढी अन्य कारणबाट । केही समयअघि मात्रै प्रेमीसँगको ब्रेकअपपछि दिएका खुला अभिव्यक्तिका कारण चर्चामा आएकी नेहा इन्डियन आइडलकै होस्ट आदित्यनारायण झासँगको प्रायोजित विवाहको हल्लाले पनि गसिपमा छाइन् । मिडिया गसिपमा नेहा कुनै न कुनै विषयलाई लिएर छाइरहन्छिन् । बलिउड फिल्ममा समेत हिट नम्बर दिइसकेकी नेहालाई नायिका बन्ने प्रस्ताव पनि नआएका हैनन् तर नेहा भने नायिका बन्ने कुराले हच्किने गर्छिन् । सांगीतिकबाट अभिनयमा गएकाको इतिहास खासै गतिलो छैन । जो गायक, गायिकाले फिल्म खेले, उनीहरू सफल छैनन्, ३१ वर्षीया नेहाले भनेकी छन्, एउटै कारणले मात्रै म फिल्म खेल्नेछु, जब म त्यो फिल्म निश्चित रूपमा बिग हिट हुन्छ भनेर ढुक्क हुन्छु । नत्र त गर्दिनँ । त्यसो त फिल्म रिलिज नभइन्जेल सफल हुन्छ वा असफल भनेर अड्कल काट्नु नै गाह्रो कुरा हो भने हिट नै हुन्छ भनेर फिल्म निर्माणअघि नै ग्यारेन्टी गर्नु भनेको असम्भवप्राय नै हो । एजेन्सी"
संगीत नाट्यमा कोरोना असर,"काठमाडौं (कास) कोरोना भइरसको सन्त्रास नेपाली कला संगीत क्षेत्रमा पनि परेको छ । नेपाल संगीत तथा नाट्य प्रज्ञा प्रतिष्ठानका कुलपति नारायणभक्त श्रेष्ठ (रायन) ले परिस्थिति सामान्य नभएसम्मका लागि सबै औपचारिक कार्यक्रम स्थगित गरिएको जनाए । उनका अनुसार प्रतिष्ठानले तय गरेको नेपाली बाजाको स्तरोन्नति कार्यक्रम, फागु गायनको तुलनात्मक अध्ययन कार्यशाला, नेपाली लोक नाटक प्रस्तुति, मुकुन्डो नृत्य प्रदर्शन महोत्सव लगायत प्रभावित भएका हुन् । सदस्यसचिव श्यामप्रकाश तमोटले स्वास्थ्यभन्दा ठूलो अरू नभएकाले कार्यक्रम रोकिएको जनाए । स्थिति सामान्य नभएसम्म प्रतिष्ठानका प्रशासनिकबाहेकका औपचारिक कार्यक्रम नहुने उनले बताए ।"
घिसिङको 'माथिल्लो लेकमा',"काठमाडौं (कास) गायक अविनाश घिसिङको माथिल्लो लेकमा बोलको गीत सार्वजनिक भएको छ । युट्युबमार्फत सार्वजनिक गरिएको गीतको म्युजिक भिडियोमा सुवानी मोक्तान, अराज केशव र डिजे तेन्जिङले अभिनय गरेका छन् । भिडियोलाई बिभोर पोखरेलले निर्देशन गरेका हुन् । गायक अविनाशकै शब्द तथा संगीत रहेको गीतमा दुई युक्रेनी, एक रुसी र एक इजरायली कलाकार पनि कोरसमा देखिएका छन् । नेपाली सेलो टोनमा आधारित गीतको भिडियोलाई अनिल के मानन्धर र मिलन शंकरले छायांकन गरेका छन् । क्याटमान्डौ इन्टरटेन्मेन्टको प्रस्तुति रहेको गीतमा मोहित मुनालको ध्वनि संयोजन तथा सुप्रिम पराजुलीले सम्पादन छ ।"
अनुरागका गजल,"काठमाडौं (कास) अनन्त अनुरागले पहिलो गजलसंग्रह पर्दा ल्याएका छन् । धनकुटाका अनुरागको कृति शनिबार थापागाउँस्थित कुञ्ज थिएटरमा अग्रज स्रष्टा ज्ञानुवाकर पौडेल, प्राज्ञ देवी नेपाल, गजलकार घनश्याम परिश्रमी लगायतले लोकार्पण गरे । युट्युब च्यानल रचना वाचन ले प्रकाशन गरेको संग्रहमा समसामयिक विषयमा सिर्जना गरिएका गजल छन् । पौडेलले अनुरागको गजल लेखन अनुभूति र गहिराइका साथ अगाडि बढेको दाबी गरे । युट्युब च्यानल रचना वाचन ले प्रकाशन गरेको यो तेस्रो गजल संग्रह हो । च्यानलमा रचना वाचन गरेका पौडेल, प्राज्ञ नेपाल, नवराज लम्साल, बलराम दाहाल, शीतल कादम्बिनी, जय पौडेललगायत स्रष्टालाई कार्यक्रममा रोयल्टीसमेत प्रदान गरिएको थियो ।"
चलचित्र वर्ष व्यक्ति,काठमाडौं (कास) फिल्मी खबर साप्ताहिकले यस वर्षका चलचित्र वर्ष व्यक्ति तथा रंग पत्रकारिता पुरस्कार घोषणा गरेको छ । फिल्मी खबर चलचित्र वर्ष व्यक्तिका लागि निर्देशक प्रदीप भट्टराई र गायिका मेलिना राई चयन भएका छन् । स्वर्गीय पत्रकार सविन शाक्यको स्मृतिमा स्थापित रंग पत्रकारिता पुरस्कार भने सुमन बैरागीलाई दिइने भएको छ । फिल्मी खबरका सम्पादक शान्तिप्रियले वर्ष व्यक्तिलाई ट्रफी र प्रमाणपत्रसहितका पुरस्कार हुने र रंग पत्रकारिता पुरस्कारमा प्रमाणपत्रसहित ११ हजार रुपैयाँ रहने बताए ।
निजामती विधेयकमा नेकपाकै सांसद विभाजित,"ॅढिलो भएको जिम्मेवारी लिन्छु मन्त्री त्रिपाठीेले राजनीतिक सहमति जनाएर निर्णयमा पुग्नुपर्ने भएकाले थप छलफलका लागि चैत ५ गतेसम्मको समय मागेका छन् । यसअघि पनि उनले ३४ दिन समय मागेका थिए तर दुई महिनासम्म समय नदिएपछि बैठक बस्न सकेको थिएन । उनले संघीयता कार्यान्वयन र कर्मचारीको व्यवस्थापन नयाँ अभ्यास भएकाले हतार नगर्न आग्रह गरे । म हतारहतारमा विधेयक निर्माण गरेर अस्थिरता ल्याउने पक्षमा छैन, उनले भने, कर्मचारीको उमेर ६० मा जाने सहमति भए पनि मोडालिटी के गर्ने भन्ने टुंगो भएको छैन । समायोजनपछि कर्मचारीले असुरक्षित महसुस गरेको जनाउँदै उनले कर्मचारीको मनोबल गिराएर राम्रो गर्न नसकिने बताए ।समिति सभापति शशि श्रेष्ठले आगामी ७ गतेको प्रतिनिधिसभा बैठकमा प्रतिवेदन पेस गर्ने गरी निर्णय दिन मन्त्रीलाई आग्रह गरिन् ।"
कतारमा दुई हजार नेपाली क्वारेन्टाइनमा,"(काठमाडौं)  कतारले कोभिड१९ संक्रमणलाई थप फैलिन नदिन जोखिम क्षेत्रमा परेका चारवटा कम्पनीमा कार्यरत झन्डै चार हजार कामदारलाई क्वारेन्टाइनमा राखेको छ । त्यहाँ कम्तीमा दुई हजार नेपाली कामदार छन् ।कतारमा कार्यरत कामदारको मुख्य बसोबास स्थल औद्योगिक क्षेत्र सनैयामा रहेका क्याम्पलाई क्वारेन्टाइन बनाइएको हो । उनीहरूलाई बिहीबारदेखि बाहिर निस्कन दिइएको छैन । क्वारेन्टाइनमा रहेका नेपालीले आफूहरूको स्वास्थ्य सुरक्षाका लागि नै क्वारेन्टाइनमा राखिएको भन्दै खुसी व्यक्त गरेका छन् । हामीलाई राखिएको ठाउँका आठवटा बिल्डिङमा फरकफरक कम्पनीमा काम गर्ने नेपाली छन् । यहाँका दुईवटा बिल्डिङमा बस्ने दुई जनालाई कोरोना संक्रमण देखिएपछि सबैलाई क्वारेन्टाइनमा राखिएको हो, क्वारेन्टाइनमा बसेका धनुषाका एक नेपालीले कान्तिपुरसँग भने, हाम्रो स्वास्थ्य जाँच गर्न हमाद अस्पतालबाट डाक्टर आए, सबै जाँच गरेर गए । रिपोर्ट आइसकेको छैन ।क्वारेन्टाइनमा बस्नेमा कोठाभाडामा लिई बसेका नेपालीहरू पनि छन् । त्यसमा धेरैजसो सेल्सम्यानको काम गर्नेहरू छन् । खाना हमाद अस्पतालबाटै आउँछ । कुनै समस्या छैन, उनले भने, सुरुसुरुमा डर लागेको थियो । अब सामान्य लाग्न थालेको छ । त्यही परिसरभित्र रहेका अर्घाखाँचीका एक नेपालीले सुरक्षा व्यवस्था निकै कडा रहेको बताए । बाहिर गेटमा कतारी सुरक्षाकर्मीले पहरा दिइरहेका छन् । गेटबाट बाहिर निस्कन दिइएको छैन । कम्पनीका मान्छेलाई पनि भित्र आउन दिइएको छैन । कम्पनीले कुनै कुराको कमी हुन दिएको छैन । साथीहरूको घरमा पैसा पठाउनु परेमा आफैंले पठाइदिएको छ, उनले भने, यो निगरानीलाई हामीले सकारात्मक रूपमा लिएका छौं ।सनैयाकै अर्को क्याम्पमा रहेका झन्डै तीन हजार कामदारलाई बाहिर निस्कन दिइएको छैन । उनीहरूले किनमेल गर्ने बजारमा संक्रमित भएको कामदार भेटिएपछि सबै कामदारलाई स्वास्थ्य परीक्षण गर्न लागिएको हो । हामी जहाँ किनमेल गर्न जान्थ्यौं, त्यहाँ कोरोना भाइरस लागेको एकजना भेटिएछ । त्यो हाम्रो क्याम्पभित्र बस्ने हो कि होइन थाहा भएन । हामी पनि त्यहाँ गएको हुन सक्ने भन्दै हामीलाई काम गर्न र बाहिर जान नदिएको हो, एक नेपालीले भने, बाहिर ननिस्केको तीन दिन भयो । हामी आफैंले कोठामा खाना बनाएर खाइरहेका छौं । खानाको अभाव छैन । खानेकुरा हाम्रो क्याम्पभित्रैको पसलमै किन्न पाइन्छ । हाम्रो क्याम्प बोसले छिट्टै स्वास्थ्य जाँचका लागि टोली आउँछ भनेको छ । सनैया क्षेत्रमा मात्रै कम्तीमा चार लाखभन्दा बढी आप्रवासी कामदार बस्छन् । जसमा झन्डै ३० प्रतिशत नेपाली छन् । शुक्रबार बिदाको दिन भए पनि कतारी प्रहरीले कसैलाई क्याम्पबाट बाहिर निस्कन दिएको थिएन । क्याम्पभित्र रहेको गाडीबाट सिधा काम गर्ने साइडमा जाने हो । साइडबाट सिधा क्याम्पभित्रै आउने हो । दायाँबायाँ गर्न दिइएको छैन । कोही साथी क्याम्पबाट बाहिर निस्केर हिँडेमा पक्राउ परेका छन्, सिरहाका जयसिंह मण्डलले भने, कतिपय साथी परिस्थिति नै बुझ्दैनन् ।कतारको सार्वजनिक स्वास्थ्य मन्त्रालयका अनुसार हालसम्म ३ सय ३७ जनामा कोभिड१९ को संक्रमण देखिएको छ । क्वारेन्टाइनमा राखिएका कामदारहरूमै संक्रमण देखिएको मन्त्रालयको भनाइ छ । संक्रमण देखिएकामध्ये चार जना उपचार सफल भएर क्याम्पमा फर्केका छन् । उनीहरू जोर्डनी, फिलिपिनो, इरानी र सुडानी नागरिक हुन् । हालसम्म नेपालीको विषयमा केही सार्वजनिक भएको छैन । सार्वजनिक स्वास्थ्य विभागका निर्देशक डा मोहम्मिद विन हमाद अल थानीले कतारी नागरिक र आप्रवासीबीचको स्वास्थ्य उपचारमा कुनै विभेद नभएको बताएका छन् । उनले भाइरसको संक्रमण धेरैजसो कामदारमा देखिएको बताए । भाइरसको संक्रमणलाई निस्तेज पार्न प्रत्येक निकायले सहकार्य गरिरहेका छन्, उनले भने ।"
पूर्वतयारीको एकीकृत खाका बनाउन निर्देशन,"सरकारले कोभिड१९ विरुद्ध चालेका कदम सफल बनाउन सुरक्षाकर्मी र कर्मचारीलाई घरबिदा बस्न रोक लगाएको छ । सुरक्षाकर्मी, निजामती र स्वास्थ्य सेवातर्फका कर्मचारीलाई अत्यावश्यक कामबाहेक घरबिदामा नछाड्न निर्देशन दिइएको हो ।गृह प्रवक्ता केदारनाथ शर्माले ७७ वटै प्रमुख जिल्ला अधिकारीलाई अति आवश्यक कामबाहेक जिल्ला नछाड्न निर्देशन दिइएको बताए । स्थानीय तहसँग पनि आवश्यक समन्वय गर्न प्रजिअहरूलाई निर्देशन दिइएको छ । स्वास्थ्य तथा जनसंख्या मन्त्रालयले संघ, प्रदेश र स्थानीय सरकार अन्तर्गतका स्वास्थ्यकर्मीहरूलाई इमर्जेन्सी बाहेकमा बिदा नछाड्न गत शुक्रबार नै परिपत्र गरिसकेको छ ।नेपाल प्रहरीका प्रवक्ता डीआईजी शैलेश थापा क्षत्रीले आइतबार नै देशभरका युनिटहरूलाई अत्यावश्यक बाहेकमा कर्मचारीलाई बिदा नदिन निर्देशन दिएका छन् । सशस्त्र प्रहरीले पनि जरुरी बाहेकका काममा बिदा नबस्न कर्मचारीलाई निर्देशन दिइसकेको छ ।"
धेरै कार्यस्थल बन्द भइसके,औद्योगिक क्षेत्रमा धेरै सघन बसोबास रहेको हुँदा कतारी निकायबाट निगरानी राख्नु स्वाभाविक हो । यो क्षेत्रमा भाइरस फैलिएमा नियन्त्रण गर्न गाह्रो छ । अन्यत्रभन्दा सनैया क्षेत्रमा बढी निगरानी छ । पछिल्लो समय कामदारबाटै भाइरस संक्रमण भइरहेको भेटिएको छ । अहिलेसम्म ३ सय ३७ जना संक्रमित भइसकेका छन् । यहाँ सरकारी अधिकारीहरूले कसैप्रति विभेद गरेका छैनन् । कतारको परराष्ट्र मन्त्रालयले १४ देशका राजदूतसँग अन्तरक्रिया गरेको थियो । नेपाली संक्रमित भए भने हामीले सूचना पाइन्छ कि पाइँदैन भनेर मैले सोधेको थिएँ । त्यतिखेर परराष्ट्रले कामदारको इच्छाविपरीत हामीले सूचना नदिने बतायो । कामदारसँग मोबाइल हुने हुँदा उनीहरू आफैंले सूचना दिन सक्ने जानकारी दिए । हामीलाई अहिलेसम्म कसैले केही भनेका छैनन् । यो आपतकालीन अवस्थामा नेपाली कामदारले कतार सरकारले निर्देशन अनिवार्य पालना गर्नुको विकल्प छैन । नेपाली अनुशासित भइदिनुपर्छ । नजा भनेको ठाउँमा गइदिनुहुँदैन । अस्ति भनेको नमान्दा दुई जना नेपाली डिपोर्ट भए । आप्रवासीले आफ्नो समुदायको स्वास्थ्यमा जोखिम बनाइदिनु हुन्न । यसलाई हामीले बुझ्नुपर्छ । मैले सेल्फ आइसोलेसनमा बस्न नेपाली समुदायलाई अपिल गरिरहेको छु । कतारको स्वास्थ्य उपचार पद्धति गुणस्तरीय रहेको हुँदा कतारमै बस्नु उचित हुन्छ । त्यसका लागि नेपालमा बस्ने कामदारका परिवारले पनि आफ्ना मान्छेलाई नैतिक सहयोग गर्नुपर्छ । संक्रमित भएका कोही घर गएमा नेपालको स्थिति भयावह हुन सक्छ । परिवारको स्वास्थ्य सुरक्षाका लागि पनि यो बेला नेपाल गइदिनु हुन्न । कैयौं काम गर्ने साइड बन्द भइसकेका छन् ।
नमुना दिएर फिरे बिरामी,सुनसरी (कास) रुघा र ज्वरो देखिएपछि कोसी अञ्चल अस्पतालले धरानको बीपी कोइराला स्वास्थ्य विज्ञान प्रतिष्ठान रिफर गरेका एक बिरामीले आइतबार जाँचका लागि र्यालको नमुना दिएका छन् । उनी शनिबार प्रतिष्ठानको आइसोलेसन वार्डमा बस्न नमानेर घर गएका थिए । चिकित्सकहरूले लिएको उनको र्यालको नमुना सोमबार विराटनगर पठाउने भएका छन् । ४२ वर्षीय विराटनगरका ती व्यक्ति साउदी अरबबाट गत साता घर आएका हुन् । यस्ता बिरामी फेला पर्दा रिफर गरेर अन्यत्र पठाउनुको साटो आइसोलेसन वार्डमा राख्ने र पहिलो पटक पुगेकै अस्पतालले जाँचको नमुना लिएर प्रयोगशालामा पठाउने गर्नुपर्ने प्रतिष्ठानका चिकित्सकले बताएका छन् ।
कोरोना रोक्न प्रशिक्षण,काठमाडौं (कास) नेपाली सेनाले कोरोना भाइरस रोकथाम प्रशिक्षण दिने भएको छ । सैनिक मुख्यालयमा मंगलबार मुलुकभरका मातहतका अस्पताल र युनिटहरूबाट करिब ५० डाक्टर भेला गराएर बिरामीलाई क्वारेन्टाइनमा राख्ने र आइसोलेसन वार्डहरू कसरी व्यवस्थित गर्ने विषयमा प्रशिक्षण दिन लागिएको हो । सैनिक प्रवक्ता विज्ञानदेव पाण्डेका अनुसार सैनिक मुख्यालयमा टेन्ट राखेर दिइने विशेष प्रशिक्षणले डाक्टरहरूलाई पछि आवश्यक पर्दा फिल्डमा गएर काम गर्न सहज हुनेछ । मुख्यालयबाट आआफ्ना युनिट र अस्पतालहरूमा क्वारेन्टाइनका लागि आवश्यक आइसोलेसन वार्डहरूको तयारी गर्नका लागि पनि निर्देशन दिइसकेको उनले जानकारी दिए ।
स्पेन र इटालीका नेपाली घरमै,"काठमाडौं (कास) स्पेन सरकारले कोभिड१९ को संक्रमण रोक्न शनिबारबाट १५ दिनको क्वारेन्टाइन तोकेर हिँडडुलसहितका गतिविधिमा रोक लगाएपछि त्यहाँ रहेका नेपाली पनि प्रभावित भएका छन् । स्पेनको बार्सिलोना सहरमा बस्दै आएका दिनेश गुरुङले आफूहरू घरभित्रै रहेको बताए । खानपिनमा सामान लिन नजिकै पसलमा जान्छौं, अरूतिर हिँडडुल प्रतिबन्ध छ, उनले टेलिफोनमा भने । उनका अनुसार औषधोपचारका लागि समेत बाहिर निस्कन पाइँदैन । खबर गरेपछि घरमै डाक्टर आइपुग्ने भनिएको छ । प्रहरीप्रशासनको अनुमति नलिई जथाभाबी हिँडे २ हजार युरोसम्म जरिवाना र जेल सजाय हुन्छ । सबै कामदार र व्यवसायीले १५ दिनको तलबी बिदा पाएका छन् ।गैरआवासीय नेपाली संघ, स्पेनका अध्यक्षसमेत रहेका गुरुङले स्पेनमा करिब १० हजार नेपाली छन् । स्पेनस्थित नेपाली राजदूत दावा फुट्टी शेर्पाले भने झन्डै ५ हजार नेपाली रहेको औपचारिक तथ्यांक रहेको जानकारी दिइन् । स्पेनमा रहेका नेपालीमध्ये आधाजति बार्सिलोनामै छौं, गुरुङले भने । कोभिड१९ बाट स्पेनमा झन्डै ६ हजार नागरिक संक्रमित र २ सय जतिको मृत्यु भए पनि स्वास्थ्य सेवा र सुरक्षा स्थिति भरपर्दो रहेकाले त्यति धेरै आत्तिनुपर्ने अवस्था नरहेको गुरुङले बताए । सुरक्षित र संयमित भने हुनुपर्छ, उनले भने । इटालीमा पनि घरभित्रै बस्नुपर्ने नियमलाई कडाइका साथ कार्यान्वयन गराइएको छ । गैरआवासीय नेपाली संघ इटालीका अध्यक्ष देवराज गुरुङका अनुसार घरबाहिर कतै जानुपरे स्थानीय प्रहरी प्रशासनबाट आउटर सर्टिफिकेट मा हस्ताक्षर गराउनुपर्छ । इटाली सरकारले मार्चभर सेल्फक्वारेन्टाइनमै बस्नुपर्ने भनेपछि हामी सबै आत्मनियन्त्रण र अनुशासनमा घरभित्रै छौं, उनले भने । इटालीमा झन्डै २१ हजार जना संक्रमित भएका छन् भने १४ सयको मृत्यु भइसकेको छ । सिंगो देश बन्द छ, हामी सन्त्रासमा छौं, रोममा रहेका सुदीप अधिकारीले भने, हामी बढी त्रसित छौं ।"
डिस्चार्ज भएको दुई दिनमै प्रधानमन्त्री २ घण्टा 'कन्फरेन्स' मा,"काठमाडौं (कास) दोस्रो पटक मिर्गौला प्रत्यारोपणका क्रममा १२ दिन अस्पताल बसेर निवास फर्केका प्रधानमन्त्री केपी शर्मा ओली आइतबार सार्क राष्ट्रका सरकार, राष्ट्रप्रमुख र प्रतिनिधिहरूको भिडियो कन्फरेन्समा दुई घण्टा सिंहदरबारमा बसे । केही गलेको अनुहार देखिए पनि उनले उक्त अवधिमा झन्डै पाँच मिनेट लिखित मन्तव्य राखे । मन्तव्यपछिको छलफलमा पनि उनले झन्डै १० मिनेट बोले । भर्खरै ठूलो अप्रेसनबाट फर्किएका प्रधानमन्त्रीलाई दुई दिनभित्रै किन यस्तो लामो कन्फरेन्समा ल्याइयो भन्ने प्रश्न सामाजिक सञ्जालमा उठेका छन् । प्रधानमन्त्रीले किन उपप्रधानमन्त्री वा अन्य कसैलाई प्रतिनिधिका रूपमा सहभागी नगराएको भन्ने पनि प्रश्न उठेको छ । जबकि भिडियो कन्फरेन्समा पाकिस्तानका तर्फबाट स्वास्थ्य राज्यमन्त्री सहभागी थिए ।बाहिरबाट यी प्रश्न उठे पनि प्रधानमन्त्री ओली चिकित्सकीय मापदण्डहरू पूरा गरेर र निजी चिकित्सकहरूको परामर्श लिएरै कन्फरेन्समा सहभागी भएको उनका सल्लाहकारले जानकारी दिएका छन् । डाक्टरहरूले सबै जाँच गरेर कन्फरेन्समा सहभागी हुन सक्ने परामर्श दिएपछि उहाँ सहभागी हुनुभएको हो, प्रधानमन्त्री ओलीका प्रेस सल्लाहकार सूर्य थापाले भने, उहाँ आफैंले पनि जान सक्छु भनेपछि सिंहदरबार आउनुभएको हो ।भिडियो कन्फरेन्सका लागि ओली सिंहदरबार आउने भएपछि कार्यालय वरिपरिको क्षेत्रलाई डिस इन्फेक्टेड स्प्रे गरिएको थियो । बगैंचादेखि भवनको भित्री भाग हुँदै कन्फरेन्स कोठासम्म विशेष स्वास्थ्य सावधानी अपनाइएको थियो ।भारतीय प्रधानमन्त्री नरेन्द्र मोदीले कोरोनाविरुद्ध सार्क राष्ट्रहरूको संयुक्त सहकार्यको प्रस्ताव गरेपछि गत शुक्रबार अस्पतालबाटै प्रधानमन्त्री ओलीले त्यसको स्वागत गरेका थिए । त्यही साँझ उनी अस्पतालबाट बालुवाटार फर्केका थिए । ओलीलाई संक्रमण हुन नदिन निवासमा पनि विशेष सावधानी अपनाइएको छ । ओलीले भने निवास फर्केको भोलिपल्टैबाट भेटघाट थालिसकेका छन् । शनिबार उनले आफ्नो सचिवालय कर्मचारीलाई भेटे । त्यसपछि नेकपा सचिवालयका केही शीर्ष नेताहरूसँग बालुवाटारमा अनौपचारिक बैठक गरेका थिए । प्रधानमन्त्री ओली आइतबार बिहान मिर्गौला प्रत्यारोपणपछि मूत्रनलीमा राखिएको स्टेन्ट निकाल्न शिक्षण अस्पताल गएका थिए । मिर्गौला प्रत्यारोपणपछि नयाँ मिर्गौलाबाट पिसाब सहजै मूत्रथैलीसम्म पुगोस् भनेर स्टेन्ट राखिन्छ । उक्त स्टेन्ट झिकेर बालुवाटारै फर्किएका उनी ५ बजे भिडियो कन्फरेन्समा सहभागी हुन सिंहदरबार आएका थिए ।"
सरकारसँग निजी क्षेत्रले माग्यो राहत प्याकेज,"उद्यमीहरूले भेटे पर्यटन र परराष्ट्रमन्त्री पोखरा पर्यटन क्षेत्रलाई समस्याग्रस्त क्षेत्र घोषणा गरी तत्काल राहत प्याकेज घोषणा गर्न पोखराका पर्यटन व्यवसायीले सरकारसँग माग गरेका छन् । पर्यटन व्यवसायीको टोली आइतबार काठमाडौं पुगेर कोरोना भाइरस (कोभिड१९) ले पर्यटन क्षेत्रमा पारेको असरबारे ध्यानाकर्षण गराएको हो । कोरोना भाइसर (कोभिड१९) को प्रभाव न्यूनीकरण गर्दै सरकारसँग राहतलगायत सुविधा माग गर्न पर्यटन संकट व्यवस्थापन समिति गठन भएको थियो । समितिकै नेतृत्वमा पुगेको टोलीले उपप्रधानमन्त्री ईश्वर पोखरेल र अर्थमन्त्री युवराज खतिवडासँग संयुक्त भेटघाट गर्यो । संस्कृति, पर्यटन तथा नागरिक उड्डयनमन्त्री योगेश भट्टराई र परराष्ट्रमन्त्री प्रदीप ज्ञवालीसँग टोलीले छुट्टाछुट्टै भेटघाट गर्यो । समितिका संयोजक अग्निप्रसाद कँडेल नेतृत्वको टोलीले उपप्रधानमन्त्री र मन्त्रीलाई ज्ञापनपत्र बुझायो । पर्यटन व्यवसायीले विभिन्न शीर्षकअन्तर्गत नेपाल सरकारलाई भुक्तानी गर्नुपर्ने कर, राजस्व, प्रादेशिक एवं स्थानीय करमा ५० प्रतिशत सहुलियत प्रदान गर्न आग्रह गरेका छन् । हाललाई एक वर्षका लागि कुनै पनि दण्ड जरिवाना नलाग्ने प्रबन्ध गर्नुपर्ने, पर्यटन उद्योगमा खपत हुने विद्युत्, पानीको महसुलमा सहुलियत प्रदान गर्नुपर्ने माग ज्ञापनपत्रमा समेटिएको छ । पर्यटन व्यवसायीले भुक्तानी गर्दै आएको घरभाडा तथा घर बहाल कर हालका लागि ५० प्रतिशतसम्म छुटको व्यवस्था गर्नुपर्ने व्यवसायीको माग छ । पोखराको पर्यटनलाई समस्याग्रस्त क्षेत्र घोषणा गरी कर छुटको प्रक्रियामा लैजानुपर्ने विषयमा ध्यानाकर्षण गराइएको संयोजक कँडेलले बताए । ब्याजदर घटाउन, पुनर्कर्जाको व्यवस्था गर्न र एक वर्षसम्म बुझाउनुपर्ने किस्ता पछाडि धकेल्नका लागि कर्जा पुनर्तालिकीकरण वा पुँजीकृत गर्नुपर्ने हाम्रो माग छ, उनले भने, यस सम्बन्धमा उहाँहरू सकारात्मक देखिनुभएको छ । कोरोनाको असर कम गर्न व्यवासायीका तर्फबाट सरकारलाई आवश्यक सहयोग गर्नसमेत आफूहरू तयार रहेको जानकारी गराएको उनले सुनाए । आवश्यक परे हामीले होटल खाली गरेर आइसोलेसन स्थल पनि बनाउन सकिने जानकारी हामीले गरायौं, उनले भने, सरकारका तर्फबाट पनि छिट्टै बैठक बसेर केही न केही सम्बोधन हुने आश्वासन पाएका छौं । कोभिड१९ ले पर्यटनमा उत्पन्न संकट कम गर्न पोखराका होटलले आफ्नै योजना बनाएका छन् । पश्चिमाञ्चल होटल संघले समेत संकट व्यवस्थापन समिति गठन गरेको छ । अध्यक्ष विकल तुलाचनको संयोजकत्वमा गठित समितिमा विभिन्न होटल व्यवसायी सम्मिलित छन् । पर्यटन क्षेत्रमा रहेका श्रमिकलाई पलायन हुन नदिन सरकारले परिस्थिति सहज नहुँदासम्म उनीहरूको जीवन निर्वाहको व्यवस्था गर्नुपर्ने विषय ध्यानाकर्षण गराएको उनले बताए । हाल व्यवसायी कोभिड१९ को असरसँग आआफ्नै ढंगले जुधिरहेको पोखरा पर्यटन परिषद्का अध्यक्ष चिरञ्जीवी पोखरेलको भनाइ छ । एयरलाइन्सबाट आउने पर्यटकलाई १४ दिन क्वारेन्टाइनमा राख्ने भनेपछि विदेशी आउने सम्भावना छैन, उनले भने, भारतले पनि सीमा नाका बन्द गर्ने भनेको छ । व्यवसाय कसरी चलाउने भनेर सोच्न सक्ने अवस्थामै छैनौं । हाल ट्रेकिङबाट फर्किएका र पहिलेदेखि भएका केही विदेशी पर्यटक, थोरै भारतीय र आन्तरिक पर्यटक मात्रै पोखरामा भएको उनी बताउँछन् । अरू बेलामा भए पर्यटकलाई आकर्षक प्याकेज, छुटको व्यवस्था गर्ने योजना ल्याउँथ्यौं, उनी भन्छन्, यो अवस्थामा त्यसो गर्न पनि मिलेन । पर्यटक नै नभएपछि कसलाई छुट दिने ? प्याराग्लाइडिङ व्यवासायीले भने यतिखेर ग्राहकलाई २५ देखि ३० प्रतिशतसम्म छुट दिइरहेका छन् ।"
"सरकार कार्यक्रम सुनाउँदै, उपभोक्ता सामग्री जोहो गर्दै","बजेट सक्ने मात्रै काम भयो । कालोबजारीबाट बर्सेनि ठगिएका उपभोक्ता सरकारबाट पनि ठगिएको उनले बताए । उपभोक्ताको हक अधिकार संविधानमै उल्लेख भए पनि उपभोक्ताले त्यसको अनुभूति कहिल्यै गर्न नपाएको उनको भनाइ छ । राष्ट्रिय उपभोक्ता मञ्चका अध्यक्ष प्रेमलाल महर्जनको भनाइ पनि उस्तै छ । कोभिड१९ को त्रासमा कालोबजारी भए पनि सरकारले दमन गर्न नसकेको उनको दाबी छ । इन्धनको मूल्य घट्छ भनेर बिक्री भएन । यो भनेको पम्पको बदमासी हो, उनले भने, नियमन गर्ने निकाय विभाग र आयल निगम आँखा चिम्लेर बसेको छ । आर्थिक रूपमा तौलिँदा ठूलो आर्थिक चलखेल छ । यस्तो अवस्थामा व्यवसायीसँग उपभोक्ताले बार्गेनिङ गर्नुपर्ने उद्योग, वाणिज्य तथा आपूर्तिमन्त्री भट्टको भनाइ छ । व्यवसायीले वस्तुको मूल्य जति भन्छन्, त्यति तिरिहाल्ने होइन, उनले भने । हाल विभागले अनुगमन गरे पनि अनुगमन शैली पराम्परागत छ । उसले उजुरी परेपछि मात्रै अनुगमन गर्छ । यसले पनि बजारमा स्वच्छ प्रतिस्पर्धा हुन नसकेको जानकारहरू बताउँछन् । अहिलेको अवस्थामा ठाउँका ठाउँ नै समातेर कारबाही गर्नुपर्ने अवस्था छ । कालोबजारी गर्नेलाई तत्काल कारबाही होस्, विभागका पूर्वमहानिर्देशक कृष्णहरि बाँस्कोटाले भने, सरकारी कर्मचारीले विश्वसनीयता गुमाए । बजार निरीक्षण सरकारसँगै उपभोक्ताकर्मीले पनि गर्नुपर्ने वाणिज्य तथा आपूर्ति सचिव वैकुण्ठ अर्यालले बताए । खाद्यान्नको मौज्दातमा ध्यान दिइएको उनको भनाइ छ । सरकारले माग र आपूर्तिको समेत विश्लेषण गरिरहेको जनाउँदै उनले कार्ययोजना बनाएर अघि बढ्ने प्रतिबद्धता जनाए ।"
१४ मध्ये १३ संस्थालाई सम्मान,"वाणिज्य, आपूर्ति तथा उपभोक्ता हित संरक्षण विभागले उपभोक्ता अधिकार दिवसका अवसरमा १४ उपभोक्तावादी संस्थामध्ये १३ वटालाई सम्मान गरेको छ । उपभोक्ता हितको क्षेत्रमा उत्कृष्ट काम गरेको दाबी गर्दै विभागले ती संस्थालाई सम्मान गरेको जनाएको छ । तर उपभोक्ताकर्मी नै यी अधिकांश संस्था झोले भएको दाबी गर्छन् ।सम्मानको मूल्यांकन भएन । उपभोक्ताको क्षेत्रमा कामै नगरेका र कार्यालय नै नभएका संस्थालाई पनि सम्मान दिइयो, उपभोक्ता हित संरक्षण मञ्चका अध्यक्ष ज्योति बानियाँले भने, चारवटा संस्थाको मात्रै कार्यालय छ । अरू सब झोले हुन् । विभागले नियुक्ति गरेको सद्भावना दूतमा पनि विज्ञता नभएको उनले दाबी गरे । राष्ट्रिय उपभोक्ता मञ्चका अध्यक्ष प्रेमलाल महर्जनको भनाइ पनि उस्तै छ । झोले उपभोक्ताकर्मीकै कारण बजारमा विकृति मौलाएको उनको भनाइ छ । अधिकांशले यसलाई पेसा बनाएका छन् । समाजमा देखाउन, स्थापित हुन र प्रलोभनका लागि संस्था खोलेका छन्, महर्जनले भने, विचलित मानसिकताले संस्था जन्माउनु नै गलत हो । उपभोक्ताभन्दा आफ्नो हितका लागि संस्था सञ्चालन भएको उनले बताए ।"
बढेन टेलिकम बजार,"(काठमाडौं)  नेपाली दूरसञ्चार बजार विगत तीन वर्षदेखि विस्तार हुन सकेको छैन । केही वर्षयता दूरसञ्चार बजार एक खर्ब वरपर रोकिएको छ । दूरसञ्चार बजार केही वर्ष यस्तो देखिए पनि आगामी वर्ष डाटा सेवाको विस्तारका कारण बढ्दै जाने नेपाल दूरसञ्चार प्राधिकरणका अध्यक्ष पुरुषोत्तम खनालको टिप्पणी छ । अहिले भ्वाइसको आम्दानी बढ्ने र डाटाको आम्दानी बढ्ने क्रममा छ, उनी भन्छन्, डाटाको प्रयोग बढ्दै जाँदा टेलिकम बजार पनि विस्तार हुन्छ । सरकारी सेवासमेत अटोमेसनमा जान थालेको, हरेक काम इन्टरनेटमा जोडिँदै गएकाले डाटा प्रयोग भविष्यमा व्यापक हुने र टेलिकम बजारको आय पनि यसैमा निर्भर हुने उनको बुझाइ छ । डाटा प्रयोग बढेसँगै टेलिकमको बजार पनि विस्तार हुन्छ, उनी भन्छन्, यो उत्कर्ष अवस्था होइन ।पाँच वर्षअघि साढे ८७ अर्ब रुपैयाँ रहेको नेपाली दूरसञ्चार बजार तीन वर्षयता १ खर्ब रुपैयाँ वरपर अड्किएको छ । पाँच वर्षको तथ्यांक विश्लेषण गर्दा दूरसञ्चार सेवा प्रदायकहरूको भ्वाइस सेवाबाट हुने आम्दानी घटिरहेको छ भने डाटाबाट हुने आम्दानी केही बढेत्तरीको छ । इन्टरनेट सेवा प्रदायकहरूको आम्दानी भने बिस्तारै बढिरहेको नेपाल दूरसञ्चार प्राधिकरणको तथ्यांक छ । आर्थिक वर्ष ०७३७४ मा नेपालका दूरसञ्चार कम्पनी र इन्टरनेट सेवाप्रदायकहरूले १ खर्ब २ अर्ब ६५ करोड आम्दानी गरेकोमा गत आवमा यी कम्पनीले १ खर्ब २ अर्ब रुपैयाँ आम्दानी गरे । नेपालका दुई ठूला दूरसञ्चार सेवा प्रदायक नेपाल टेलिकम र एनसेलको आम्दानी विश्लेषण गर्ने हो भने दुवै कम्पनीको आय घट्दो छ । इन्टरनेट सेवा प्रदायकहरूको आम्दानी भने उकालो लागिरहेको प्राधिकरणको तथ्यांक छ । गत वर्ष इन्टरनेट सेवाप्रदायक वर्ल्डलिंकले ५ अर्ब १३ करोड आम्दानी गरेको थियो । आम्दानीका हिसाबले नेपाल टेलिकम र एनसेलपछि वर्ल्डलिंक तेस्रो ठूलो सेवाप्रदायक हो ।आव ०७४७५ मा ३९ अर्ब ९९ करोड रुपैयाँ आम्दानी गरेको नेपाल टेलिकमले आव ०७५७६ मा ३६ अर्ब ८३ करोड रुपैयाँ मात्रै आम्दानी गर्यो । यस अवधिमा विदेशमा हुने कल आदानप्रदानबाट हुने आम्दानीमध्ये नेपाल टेलिकमले मात्रै करिब ३ करोड गुमाएको छ । आव ०७४७५ मा ५९ अर्ब ७० करोड आम्दानी गरेको एनसेलले ०७५७६ मा ५५ अर्ब २८ करोड मात्रै आम्दानी गर्यो । प्राधिकरणलाई दुई ठूला दूरसञ्चार सेवा प्रदायकले बुझाएको तथ्यांक हेर्दा नेपाल टेलिकमको आम्दानी आव ०७२७३ देखि आरालो लागेको छ । उक्त वर्ष ४० अर्ब ७० करोड रुपैयाँ आम्दानी गरेको टेलिकमको आय त्यसपछि कम हुँदै गएको छ । आव ०७५७६ मा टेलिकमले ३६ अर्ब ७३ करोड रुपैयाँ मात्रै आम्दानी गरेको थियो । एनसेलले भने आव ०७५७६ सम्म आफ्नो आम्दानी निरन्तर बढाइरहे पनि यो वर्ष आएर करिब ४ अर्ब आम्दानी गुमाएको छ । आव ०७०७१ मा ४८ अर्ब ४१ करोड आम्दानी गरेको एनसेलले त्यसयता आफ्नो आयलाई ५५ अर्बमुनि झर्न दिएको छैन ।नेपाल टेलिकम र एनसेल दुवैले आफ्नो वित्तीय विवरणमा भ्वाइसतर्फको आयमा आएको कमी र डाटा सेवामा भएको प्रतिस्पर्धालाई आय नबढ्नुको कारण मानेका छन् । योबाहेक ओभर दी टप सेवा (ओटीटी) का कारण पनि आफ्नो आम्दानी घट्न थालेको दुवै कम्पनीको विश्लेषण छ । केही वर्षअघिसम्म टेलिकम कम्पनीहरूको आम्दानीको ठूलो हिस्सा एकबाट अर्को देशमा हुने कल (इन्टरनेसनल लङ डिस्टेन्स) थियो । तर केही वर्षयता यस्ता कलबाट हुने आम्दानी उल्लेख्य घटेको छ । नेपाल टेलिकमले तीन वर्षअघि विदेशमा हुने कलबाट वार्षिक ९ अर्ब रुपैयाँभन्दा बढी कमाएको थियो । गत वर्ष यो आम्दानी पौने ६ अर्बमा सीमित भयो । एनसेलको पनि अवस्था उस्तै छ । विदेशमा हुने कलबाट एनसेलले ३ वर्षअघि १७ अर्ब रुपैयाँ आम्दानी गरेको थियो । तर गत आवमा ५ अर्ब रुपैयाँ कम हुँदै ११ अर्ब ७३ करोडमा झरेको छ । विदेशमा सोझै कम गर्दा महँगो पर्ने भएकाले प्रयोगकर्ताले निःशुल्क कल गर्न मिल्ने भाइबर, म्यासेन्जर, ह्वाट्सएप, स्काइप जस्ता एप प्रयोग गर्न थालेपछि विदेशमा कलको आदानप्रदानबाट हुने आम्दानी घटेको हो । प्राधिकरणलाई सेवा प्रदायकले उपलब्ध गराएको वित्तीय विवरणअनुसार दूरसञ्चार कम्पनीहरूको डाटा सेवातर्फबाट हुने आम्दानी भने बढ्दै गएको छ । डाटा सेवातर्फ एनसेलले ३ वर्षअघि १० अर्ब ७१ करोड रुपैयाँ आम्दानी गरेकोमा गत वर्ष १२ अर्ब २१ करोड कमाएको छ । तर नेपाल टेलिकमको हकमा भने यो अस्थिर छ । तीन वर्षअघि टेलिकमले डाटा सेवातर्फ ७ अर्ब ९० करोड रुपैयाँ आम्दानी गरेकोमा गत वर्ष ७ अर्ब २६ करोड रुपैयाँ आम्दानी मात्रै गरेको छ । तीन वर्षयता डाटातर्फ टेलिकमले गरेको आम्दानी पनि बिस्तारै घट्दै गएको छ ।एनसेलले देशभर फोरजी सेवा विस्तार गरी डाटातर्फको ग्राहक संख्या बढाए पनि टेलिकमले गत वर्षदेखि फोरजी विस्तार थालेको थियो । यो वर्ष माघ मसान्तमा सक्ने लक्ष्य लिएर फोरजी विस्तार थालिए पनि आधाभन्दा कम काम मात्रै काम सकिएको छ ।"
नेप्सेमा ६४ अंकको गिरावट,"(काठमाडौं)  सेयर कारोबार मापक नेप्से परिसूचकमा आइतबार पनि उच्च गिरावट आयो । अघिल्लो कारोबार दिनको तुलनामा आइतबार ६४१४ अंक (४६६ प्रतिशत) घटेर नेप्से १ हजार ३ सय १३०४ विन्दुमा ओर्लिएको छ । गत साता एक दिनबाहेक सबै दिन उच्च अंकले घटेको नेप्सेले आइतबार पनि सोही प्रवृत्ति पछ्यायो । आइतबार २ अर्ब १० करोड रुपैयाँ बराबरको सेयर कारोबार भएको छ । कारोबार रकम भने गत बिहीबारको भन्दा थोरै कम हो । बिहीबार २ अर्ब २० करोड रुपैयाँ बराबरको सेयर कारोबार भएको थियो । आइतबार कारोबार सुरु भएलगत्तै नेप्से घट्न सुरु गरेको थियो । बीचमा केही समय नेप्सेको घट्ने दरमा कमी आयो । त्यो सुधार धेरै समय टिकेन । त्यसपछि घट्न थालेको नेप्से अन्त्यसम्म चलिरह्यो । यही गिरावटले नेप्सेलाई करिब एक महिनाअघिको अवस्थामा पुर्याएको छ । गत माघ अन्तिम साता नेप्से १ हजार ३ सय १९ हाराहारीमा थियो । उक्त दिन कारोबारमा आएकामध्ये सबै उपसमूहको परिसूचक घटेपछि नेप्सेमा दबाब परेको थियो । करिब २४ हजार कारोबारबाट १ सय ७४ कम्पनीका ५५ लाख ७० हजार कित्ता सेयर किनबेच भए । अघिल्लो दिनको तुलनामा कुल बजार पुँजीकरण पनि घटेर १६ खर्ब ७८ अर्ब रुपैयाँमा सीमित भयो । नेप्सेको वर्गीकरणमा क वर्गमा परेका कम्पनीको सेयर कारोबार मापक सेन्सेटिभ परिसूचक आइतबार ४३६ प्रतिशत घट्यो । यस्तै व्यापारमा रहेका कम्पनीको सेयर कारोबार फ्लोट परिसूचक ४७२ प्रतिशत ऋणात्मक बन्यो । उक्त दिन जीवन बिमा उपसमूहको परिसूचक सबैभन्दा धेरै ७८७ प्रतिशत र निर्जीवनको परिसूचक ६९४ प्रतिशत घट्यो । सो दिन व्यापार उपसमूहको परिसूचक ५२, बैंकिङको ४७ र लघुवित्तको ४१९ प्रतिशत घट्यो । होटल, विकास बैंक, जलविद्युत्, वित्त कम्पनी, सामूहिक लगानी कोषलगायत उपसमूहका परिसूचक ३ प्रतिशतभन्दा बढीले ऋणात्मक बने । उक्त दिन उत्पादन तथा प्रशोधन र अन्य समूहका परिसूचक २ प्रतिशतभन्दा केही बढीले घटेको नेप्सेले जानकारी दिएको छ । आइतबार सेयर बजारमा करिब आधा दर्जन कम्पनीको सेयरमूल्यमा नकारात्मक सर्किट ब्रेक लागेको छ । ती कम्पनीको सेयर मूल्य १० प्रतिशतभन्दा धेरैले घटेपछि ऋणात्मक सर्किट ब्रेकर मार्फत नेप्सेले कारोबार रोकेको थियो । कारोबारमा आएकामध्ये ३ कम्पनीको सेयरमूल्य बढ्यो । १ सय ६४ कम्पनीको घट्यो र बाँकी ७ कम्पनीको सेयरमूल्य स्थिर छ ।"
हुवावेको 'वाई सेभेन पी',"काठमाडौं (कास) हुवावे कन्जुमर बिजनेस ग्रुपले नेपाली बजारमा हुवावे वाई सेभेन पी सार्वजनिक गरेको छ । कम्पनीले हालै हुवावे वाई सिरिजअन्तर्गतको ४८ एमपी मेन र ट्रिपल क्यामेरा सिस्टमको नयाँ स्मार्टफोन सार्वजनिक गरेको हो । यसमा ४ जीबी र्याम र ६४ जीबी स्टोरेज छ । यसको मूल्य नेपाली बजारमा २३ हजार ९ सय ९० रुपैयाँ रहेको कम्पनीले जनाएको छ । अलराउन्ड फोटो खिच्ने अनुभव, सधैं एक्सेसिबल हुने स्मार्ट कम्प्यानियन, ४ हजार एमएएचको ठूलो ब्याट्रीलगायत विशेषता यसमा छन् ।"
भाइबरको जागरण कल,काठमाडौं (कास) भाइबरले नेपालमा कोरोना भाइरस (कोभिड१९) को जागरणका लागि एक पटकमा १० जनालाई सामूहिक कल गर्न मिल्ने गरी संख्या दोब्बर बनाएको छ । भाइरसको संक्रमणबाट बच्न भीडभाडबाट टाढा रहनुपर्ने भएकाले सामूहिक कलमार्फत बैठक सञ्चालनलगायत सबैसँग कुरा गर्न सहज बनाउन भाइबरले सामूहिक कलको संख्या दोब्बर बनाएको जनाएको छ ।
डिसहोमको 'सुनौलो तारा',"काठमाडौं (कास) डिसहोमले शनिबारबाट सुनौलो तारा कार्यक्रम निर्माण र प्रसारण गरेको छ । आर्थिक अवस्था कमजोर भएका बालबालिकाको प्रतिभालाई उजागर गर्न डिसहोमले उक्त कार्यक्रम प्रसारणमा ल्याएको हो । डिसहोमले देशभरका सरकारी विद्यालय तथा बाल संस्थामा चार सयभन्दा बढी बालबालिकाको अडिसनपछि छानिएका ४० जनाको प्रतिभा प्रस्तुत गर्ने मञ्चका रूपमा सुनौलो तारा कार्यक्रम सुरु गरेको हो । यो कार्यक्रम हरेक साताको शुक्रबार र शनिबार राति साढे ८ बजे प्रसारण हुन्छ । सुशीला आर्ट्स एकेडेमीको परिकल्पनामा तयार कार्यक्रममा सिल्भर माउन्टेन स्कुल अफ होटल म्यानेजमेन्टको सहप्रायोजन छ । कार्यक्रममा डिसहोमले पहिलो, दोस्रो र तेस्रोलाई क्रमशः ५ लाख, ३ लाख र १ लाख रुपैयाँ प्रदान गर्नेछ ।"
खैरेनीमा सिद्धार्थको शाखा,काठमाडौं (कास) सिद्घार्थ बैंकले शुक्रबारदेखि रूपन्देहीको खैरेनीमा नयाँ शाखा सञ्चालनमा ल्याएको छ । नयाँ शाखासहित बैंकका १ सय ८५ शाखा कार्यालय पुगेका छन् । शाखाबाट निक्षेप तथा कर्जा कारोबार सुविधालगायत सम्पूर्ण बैंकिङ सुविधा उपलब्ध गराउने बैंकले जनाएको छ ।
सिभिलविवेक अटोमोबाइल्स सहकार्य,काठमाडौं (कास) सिभिल बैंक र विवेक अटोमोबाइल्सबीच महिलालाई तीनपांग्रे सवारी खरिदमा वार्षिक ६९८ प्रतिशत सहुलियत ब्याजमा कर्जा प्रदान गर्ने सम्झौता भएको छ । सम्झौता अनुसार विवेक अटोमोबाइल्सबाट पियाजियो ब्रान्डका तीनपांग्रे सवारी खरिदमा महिला ग्राहकले बैंकले ७० प्रतिशतसम्म चारवर्षे कर्जा सुविधा प्रदान गर्नेछ । उक्त कर्जा राष्ट्र बैंकद्वारा जारी ६ प्रतिशत ब्याज अनुदान कार्यक्रमअन्तर्गत महिलाद्वारा सञ्चालित व्यावसायिक फार्मलाई प्रदान गरिनेछ । बैंकका प्रमुख कार्यकारी अधिकृत गोविन्द गुरुङ र विवेक अटोमोबाइल्सका अध्यक्ष विवेक दुगडले सम्झौतापत्रमा हस्ताक्षर गरे ।
उमेश बने च्याम्पियन,"(सुनसरी)  झापाको ग्यालेक्सी फिट्नेस क्लबका उमेश राईले धरान सभागृहमा शनिबार राति राष्ट्रिय शारीरिक सुगठन प्रतियोगिताको तेस्रो संस्करण जितेका छन् । उपाधिसँगै उनले नगद २ लाख ५० हजार रुपैयाँ, ट्रफी, मेडल हात पारे ।प्रतियोगितामा ७५ केजीभन्दा बढीको तौल समूहमा राई पहिलो हुँदै ओभरअलमा च्याम्पियन बनेका हुन् । ग्लालेक्सी फिटनेसका खेलाडीले योसँगै लगातार उपाधिमा कब्जा जमाउँदै ह्याट्रिक गरेको हो । यसअघि ग्यालेक्सीबाट ०७४ सालमा सम्पन्न पहिलो संस्करणमा रामबहादुर दाहाल र ०७५ को दोस्रो संस्करणमा ललित धामी च्याम्पियन बनेका थिए । उमेशले यसअघि ०७३ साल सम्पन्न १४ औं मिस्टर धर्मश्रीको ओभरअलमा तेस्रो स्थान बनाएका थिए भने ०७५ सालममा काठमाडौंमा भएको मिस्टर एभरेस्ट र साउथ एसियन च्याम्पियनसिपमा विजेता बनेका थिए । उनले यसै वर्ष काठमाडौंमा सम्पन्न मि हिमालय र सन् २०१८ को कुवेत क्लासिकको समेत उपाधि जितेका थिए । दोस्रो बनेका श्रेष्ठले यसअघि ०७५ सालमा पोखरामा सम्पन्न मिस्टर माछापुच्छ्रे र यसै वर्ष बुटवलमा सम्पन्न बुटवल श्रीको उपाधि जितेका थिए । धरानको एलाइनेट जिमद्वारा आयोजित उक्त प्रतियोगितामा ७५ केजी तौल समूहबाट प्रथम भएपछि ओभरअलमा पुगेका रुपन्देहीका कृष्णप्रसाद श्रेष्ठ दोस्रो हुँदै नगद १ लाख रुपैयाँ पाए । ७० किलो तौल समूहमा पहिलो बनेका बलभैरव जिम ललितपुरका विनोद सुनार तेस्रो हुँदै नगद ५० हजार रुपैयाँ हात पारे ।६५ केजी तौल समूहबाट फिनिक्स फिटशालाका मनोज सुवेदी चौथो हुँदै नगद ४० हजार रुपैयाँ जिते भने ५५ केजीबाट ड्याजल जिम विराटनगरका प्रवीण राजवंशी पाँचौं हुँदै नगद ३० हजार हात पारे । झापा दमकका एरो फिट्नेसका मदनकुमार योङहाङ ६० केजी तौल समूहबाट छैटौं हुँदै नगद २५ हजार हात पारे । व्यक्तिगत पुरस्कारतर्फ मस्ट इम्प्रुभिङ टाइटल ५५ केजी तौल समूहका प्रवीण श्रेष्ठले हात पार्दै नगद ५ हजारसहित ट्रफी जिते । प्रतियोगितामा बेस्ट पोजरको टाइटल ६५ केजी तौल समूहका विजेन्द्रमान श्रेष्ठले हात पारे भने ७५ प्लस केजी समूहमा सन्जु लामाले इम्प्रुभिङ बडी बिल्डरको टाइटल हात पारे । ७५ केजी तौल समूहमा प्रतिस्पर्धा गरेका सबैभन्दा कम उमेर (१७ वर्ष) का खेलाडी विशाल पौडेललाई प्रोत्साहन पुरस्कार प्रदान गरिएको थियो ।विजेताहरूलाई आयोजक एलाइनेट जिमका अध्यक्ष विक्रम लिम्बू, धरान उपमहानगरपालिकाका प्रमुख तिलक राई, एन्फाका प्रदेश १ अध्यक्ष किशोर राईलगायतले पुरस्कृत गरे । मुख्य निर्णायकमा शिवलाल श्रेष्ठ रहेका थिए भने अन्य निर्णायकहरूमा अजय बज्राचार्य, राजेन्द्र तुलाधर, राजभगत प्रधानांग, रोशन महर्जन, हरि धिमाल, सिजार राजभण्डारी, शिव मुखिया र कबिरभगत प्रधानांग थिए । उक्त अवसरमा धरानका चारजनाले आईएफबीबीको अनुसारको शारीरिक सुगठनको राष्ट्रिय निर्णायकको इजाजत पत्र पाएका छन् । निर्णायक इजाजतपत्र पाउनेहरूमा रणबहादुर थेबे, पूर्ण तामाङ, केशव कपाली र सीता श्रेष्ठ रहेका छन् । शारीरिक सुगठन प्रतियोगितालाई विभिन्न क्षेत्रबाट सहयोग गर्नेमध्ये सिंगक समाज हङकङका अध्यक्ष नानीचन्द्र सिंगक, जलजले तेह्रथुमका मिनादेवी सिंगक, आईएफबीबीका अन्तर्राष्ट्रिय निर्णायक अजय बज्राचार्य, शारीरिक सुगठनका राष्ट्रिय निर्णायक रणबहादुर थेबे र केशव कपाली, मि धरान ०६८ दिनेश सिंगक, पाङमा समाज ताप्लेजुङका महासचिव मिलन पाङमा, फुटबलका राष्ट्रिय खेलाडी केन्द्र लिम्बू र छत्र लिम्बूलाई ताम्रापत्रले सम्मान गरिएको थियो ।"
सीप्यान अवार्ड स्थगित,"काठमाडौं (कास) क्रिकेट खेलाडी संघ (सीप्यान) ले चैत २१ गते राजधानीको प्रज्ञा भवनमा गर्ने भनिएको एनसीसीएससीप्यान क्रिकेट अवार्ड कोरोना भाइरसको त्रासको कारण हाललाई स्थगित गरेको जनाएको छ । अनुकूल परिस्थिति सिर्जना हुनेबित्तिकै अवार्ड गरिने सिप्यानले आइतबार प्रेस विज्ञप्तिमार्फत जनाएको छ । विश्वव्यापी महामारीको रूपमा फैलिएको कोरोना भाइरसको बढ्दो संक्रमणले अहिले विश्वलाई नै आक्रान्त पारेको छ । सबै क्षेत्रका लागि संकटको रूपमा देखा परेको यस विषम परिस्थितिमा अत्यन्त संवेदनशील भएर कोरोना भाइरसको संक्रमण नफैलियोस् भनी सतर्कता अपनाउनुपर्ने भएको छ । यो संकटको सामना प्रत्येक क्षेत्र र प्रत्येक व्यक्ति मिलेर गर्नुपर्ने आवश्यकता आजको हो, कोरोनाबाट जोगिन अवार्ड रोकिएको कारण देखाउँदै सीप्यानका अध्यक्ष मनीषराज पाण्डे र महासचिव पारस खड्काद्वारा जारी विज्ञप्तिमा भनिएको छ । क्रिकेट खेलाडीहरूको हकहितका लागि बनेको सीप्यानले गत वर्षबाट यो अवार्डको सुरुआत गरेका हो । शिक्षा क्षेत्रमा क्रियाशील एनसीसीएस समूहको सहकार्यमा सीप्यानले यसपल्टको अवार्डमा पुरुष र महिलातर्फको विजेतालाई समान १ लाख ३२ हजार दिने यसअघि नै गरेको थियो । सीप्यानले यसबाहेक वर्षका उदयीमान खेलाडी, वर्षको उत्कृष्ट क्षण र लाइफटाइम एचिभमेन्ट अवार्डबाट पनि पुरस्कृत गर्नेछ । यी तीन विधाको विजेताले समान ६६ हजार पाउनेछन् ।"
नयाँबस्तीसँग बाँसबारी स्तब्ध,(काठमाडौं)  वैकल्पिक सजन राईले इन्ज्युरी समयमा गोल गरेपछि नयाँबस्ती युवा क्लबले आइतबार बाँसबारीलाई १० ले पराजित गरेको छ । यससँगै सहिद स्मारक बी डिभिजन लिगमा बाँसबारीको अपराजित यात्रामा पूर्णविराम लाग्यो ।एन्फा कम्प्लेक्समा आयोजित खेलमा सजनले इन्ज्युरी समयको दोस्रो मिनेटमा निर्णायक गोल गरे । तेस्रो जितसँगै नयाँबस्ती ८ अंकसहित चौथो स्थानमा उक्लियो । यसअघि लगातार चारै खेल जितेको बाँसबारीले भने पहिलो हारसँगै शीर्षस्थानमा रहेको सातदोबाटो युवा क्लब (१५ अंक) सँग दूरी छोट्याउने अवसर गुमायो ।गत वर्ष अन्तिममा रहेकाले यसपालि बाँसबारी र नयाँबस्ती ११ अंक घटुवामा पारेका छन् । त्यसैले यसपालि दोस्रो स्थानमा रहेको बाँसबारीको ११ र नयाँबस्तीको ८ अंकमात्रै भएको छ । खुमलटार चार खेमला अपराजित रहँदै १० अंकसहित तेस्रोमा रहेको छ । पाँचौंमा रहेको टुसालले चार खेलमा ७ अंक जोडेको छ । १२ क्लब सहभागी यो लिगबाट च्याम्पियन शीर्षस्थानमा उक्लिनेछ भने अन्तिम स्थानको टिम रेलिगेसनमा पर्नेछ ।
लिभरपुलको प्रतीक्षा,"जितको हकदारपछिल्ला साता लिभरपुल स्तब्ध भएको छ । च्याम्पियन्स लिगबाट उसलाई एट्लेटिको म्याड्रिडले बाहिर्यायो भने एफए कपमा चेल्सीसँग हार्यो । प्रिमियर लिगमा उसलाई चुनौती दिने नै छैन । उसले प्रतिद्वन्द्वीलाई उपाधिको दौडमा २५ अंकको दूरीमै सीमित गरेको छ, जहाँ डिफेन्डिङ च्याम्पियन म्यानचेस्टर सिटी रहेको छ । गोपोस्टमा एलिसन बेकर डिफेन्समा भर्जिल भान डाइकको कमान्ड र अग्रपंक्तिमा खतरनाक तीन रोबर्टो फिरमिनो, मोहमद सलाह र साडियो माने रहेको क्लोपको टिम रोक्नै नसकिने देखिएको थियो ।पल हेवार्डले डली टेलिग्राफमा लेखेका छन्, लिभरपुलले अब थप खेल नखेलेरै पनि १९ औंपल्ट उपाधि जित्न सक्छ । सिजन चाँडै सकिएमा प्राकृतिक रूपमै विजेताको सूची खेल रोकिनुअगाडिको अंकको आधारमै हुनेछ । प्रभाव यस्तो हुनेछ कि सिजनको ३८ खेलमध्ये २९ खेलबाटै सम्मानजनक अन्तर हुनेछ, उनले लेखेका छन्, २०१९२० को सिजनलाई त्याग्नु वाहियात हुनेछ । कुनैपनि हालतमा ट्रफी हस्तान्तरण गर्नुपर्छ, जहाँ क्लबहरूलाई पनि नैतिक रूपमा त्याग्नका लागि सही हुन सक्छ ।"
