शीर्षक,विवरण
चीनले राख्यो सहयोग प्रस्ताव,"(काठमाडौं)  कोरोना भाइरस (कोभिड१९) नियन्त्रणमा सफलता हासिल गर्दै आएको छिमेकी चीनले नेपाललाई आवश्यक पर्ने मेडिकल सामग्रीदेखि चिकित्सक टोलीसम्म सहयोग दिने प्रस्ताव गरेको छ । नेपालका लागि केके सामग्री र प्राविधिक सहयोग आवश्यक पर्छ, त्यसबारे व्यवस्थित सूचीसहितको माग राख्न चीनले भनेको छ । भाइरस प्रभावित अन्य मुलुकलाई सहयोगको मात्रा बढाइरहेको चीनले नेपालमा पनि सम्भावित महामारी रोक्न आवश्यक परे सहयोग गर्ने प्रतिबद्धता जनाएको हो । कोरोना भाइरस रोग रोकथाम र नियन्त्रण उच्चस्तरीय समन्वय समितिका संयोजक तथा उपप्रधान एवं रक्षामन्त्री ईश्वर पोखरेलका अनुसार चीनले सहयोगका सम्भावित क्षेत्रबारे पनि उल्लेख गरेको छ । मास्क, मेडिकल सामग्री र मेडिकल टिम पठाउनेसम्म प्रतिबद्धता आएको छ । त्यस्तै संक्रमण घट्नेबित्तिकै नेपालले चाहे चिनियाँ पर्यटक आगमन अरूभन्दा पहिले खुला गर्न तयार रहेको जनाएको छ । त्यस्तै पूर्वाधार निर्माणका कामलाई पनि नेपालले चाहेको समयमा गति दिन तयार रहेको सूचना चीनले पठाएको छ । यस्तो गर्ने हो भने तुरुन्त माग होस्, हामी तत्पर छौं भनेर चिनियाँ पक्षबाट आश्वासन आएको छ, पोखरेलले मंगलबार कान्तिपुरसँग भने, हामी पनि संक्रमण नफैलियोस् भनेर लागेका छौं र आवश्यक पर्ने सबै खालका सहयोग लिन्छौं । केही दिनअघि परराष्ट्रमन्त्री प्रदीप ज्ञवाली र चीनका परराष्ट्रमन्त्री वाङ यीबीच पनि कुराकानी भएको थियो । त्यस क्रममा पनि पनि सहयोग गर्ने विषयमा दुईपक्षीय कुराकानी भएको थियो । उहाँहरूले सहयोगका लागि तत्परता देखाउनुभएको छ, परराष्ट्रमन्त्री ज्ञवालीले भने, सबैभन्दा महत्त्वपूर्ण कुरा उहाँहरूको असल अभ्यासबाट कसरी सिक्ने भन्ने नै हो । दोस्रोचाहिँ हामीलाई आवश्यक पर्दा सामग्रीहरूमा सहयोग गर्ने कुराहरू हुन्, त्यसमा कुराकानी भइरहेको छ । चीनले कोरोनाबाट अत्यधिक प्रभावित इटाली र स्पेनमा मेडिकल टोलीसहित स्वास्थ्य सामग्री पठाएर सहयोग गरिरहेको छ । युरोपको सबैभन्दा प्रभावित मुलुक इटालीको राजधानी रोममा केही समयअघि चीनले विमान चार्टर गरेर नौ सदस्यीय मेडिकल टोली पठाएको थियो । चीनको राष्ट्रिय स्वास्थ्य आयोग र चीनकै रेडक्रस सोसाइटीले सात हजार भेन्टिलेटर र मोनिटरसहित अन्य स्वास्थ्य सामग्री इटालीलाई सहयोग गरेको छ । नेपालमा संक्रमण फैलिए अहिलेका अस्पतालमा रहेका भेन्टिलेटर र मेडिकल कीटलगायतको व्यापक अभाव हुने आकलन छ । त्यसैले त्यस्ता सामग्री खरिद प्रक्रिया र विदेशी सहयोगबाट समेत जोहो गर्ने सरकारी तयारी छ । त्यही तयारीअन्तर्गत चीनले गरेको सहयोगको प्रस्तावबाट सरकार उत्साहित छ । यसअघि चीनमा संक्रमण बढेका बेला नेपालले एक लाख थान मास्क पठाएको थियो । नेपालको उक्त सहयोगप्रति चीनका परराष्ट्रमन्त्री वाङ यीले पनि प्रशंसा र आभार व्यक्त गरेका थिए । अहिले नेपालमा जोखिम बढ्ने सक्ने अवस्थालाई मध्यनजर गरेर चीनले आफ्नोतर्फबाट पनि गुन तिर्न खोजेको हो ।असल छिमेकीको हिसाबले हाम्रो क्षमताअनुसार हामी नेपाललाई सहयोग गर्न तयार छौं, चिनियाँ दूतावासका एक उच्च अधिकारीले भने, नेपालबाट केके कुरा चाहियो भन्ने प्रस्ताव पठाएपछि त्यसको आधारमा हामी सहयोग पठाउँछौं । केही दिनअघि सार्क राष्ट्रहरूबीच पनि कोरोनाविरुद्ध साझा प्रयास अघि बढाउने सहमति भएको थियो । आठवटै मुलुकहरूबीच गत आइतबार भएको भिडियो कन्फरेन्समा कोरोनाविरुद्ध लड्नका लागि साझा कोष बनाउने सहमति पनि भएको थियो । उक्त कोषमा भारतले एक अर्ब रुपैयाँ बराबरको रकम राख्ने प्रतिबद्धता जनाएको थियो । सार्क राष्ट्रसँगको संयुक्त प्रयास भए पनि चीनले भने आफ्नो छिमेकी सम्बन्ध आधारमा नेपाल केन्द्रित सहयोगको इच्छा देखाएको हो । उपप्रधानमन्त्री पोखरेलले सार्कको विपत् व्यवस्थापन कोषमा रहेको पैसा पनि अहिले भइरहेको महामारीको नियन्त्रणमा प्रयोग गर्न सकिने बताए ।"
कालोबजारी रोक्न मार्सल टोली,"काठमाडौं (कास) उपभोग्य वस्तुमा कालोबजारी गर्नेविरुद्ध सरकारले मार्सल टोली परिचालन गर्ने भएको छ । टोलीलाई ब्याक सपोर्ट गर्न प्रहरी टोली पनि खटिनेछ ।काठमाडौं, भक्तपुर र ललितपुरमा यसअघि नै कालोबजारी गर्नेविरुद्ध सादा पोसाकका सुरक्षाकर्मी परिचालन गरिएको छ । काठमाडौंका प्रमुख जिल्ला अधिकारी जनकराज दाहालको अध्यक्षतामा मंगलबार बसेको बैठकले स्थानीय तह र वाणिज्य विभागका प्रतिनिधिसहितको मार्सल टोली परिचालन गर्ने निर्णय लिएको हो । कोरोना संक्रमण फैलिन सक्ने त्रास देखाएर कालोबजारी बढेको गुनासोपछि प्रशासनले कदम चालेको सहायक प्रमुख जिल्ला अधिकारी जीवन आचार्यले बताए । हामी आफैं खटिन्छौं र गोप्य सूचनाका आधारमा पनि कालोबजारीविरुद्ध थप संयन्त्र परिचालित हुन्छन्, उनले भने, कसैले कालोबजारी गरेको वा तोकिएको भन्दा महँगोमा सामान बिक्री गरेको पाइए सूचना दिन सर्वसाधारणलाई आग्रह गरेका छौं । सादा पोसाकका परिचालित सुरक्षाकर्मीले आइतबार र सोमबार महँगोमा बेच्न लागिएका १० लाख ८ हजार थान मेडिकल मास्कसहित ६ व्यापारीलाई पक्राउ गरेको थियो । यसबाहेक कोरोना संक्रमण रोकथाम तथा नियन्त्रणविरुद्ध प्रतिकार्य योजना बनाउन स्थानीय तहहरूलाई ६ बुँदे निर्देशन दिइएको आचार्यले बताए ।"
"चारचोटि मतदान, छानिएन नाम","त्यसपछि दुवै विपक्षी दलले तत्कालै बैठक गरेर ह्वीप जारी गरेका थिए । तर पनि चार जनाले क्रस गरे । सत्तारूढ राजपा र समाजवादी पार्टीले राखेको प्रस्ताव मधेस प्रदेश का पक्षमा ६० मत खसेको थियो । विपक्षमा ४६ जनाले मतदान गरे भने एक मत बदर भयो । प्रदेशसभामा समाजवादीको ३०, राजपाको २५ र नेपाल संघीय समाजवादी पार्टीको एक मत छ । चार मत कांग्रेस र नेकपाका सांसदले खसालेका थिए । एक सय ७ सदस्यीय प्रदेशसभामा दुई तिहाइका लागि ७२ मत चाहिन्छ । नेपाली कांग्रेसको मिथिलाभोजपुरा प्रस्तावमा २८ मत परेको थियो । प्रदेशसभामा १९ मात्र सांसद भएको कांग्रेसको प्रस्तावमा ९ मत थपिएको थियो । कांग्रेसकै सांसद राजेश्वरप्रसाद साहले प्रस्ताव गरेको मध्य मधेसमा ४२ मत परेको थियो ।जनकपुर राजधानी अस्वीकृतप्रदेश राजधानीका लागि प्रमुख चार दल समाजवादी, राजपा, नेकपा र नेपाली कांग्रेसले संयुक्त रूपमा ल्याएको प्रस्ताव अस्वीकृत भएको छ । प्रमुख दलको प्रस्तावका पक्षमा ५२ मत पर्यो । विपक्षमा पनि समान ५२ मत खसेको थियो । तीन मत बदर भएको निर्वाचन अधिकृत रञ्जित यादवले जानकारी दिए । स्थायी राजधानीका लागि तीन प्रस्ताव दर्ता गरिएका थिए । दुई प्रस्ताव वीरगन्जका लागि बारा र पर्साका सांसदले दर्ता गराएका हुन् ।"
ढोकैमा साबुन पानी,"बस्तीमा कसैलाई रुघा, ज्वरो र झाडापखाला लागेमा अस्पताल पठाउने गरेकी छन् । कोरोना भाइरसकै संक्रमण नभए पनि अहिलेको बेला रुघा लागेमा लापरबाही गर्नुहुन्न भनेर सम्झाउँछु, उनले भनिन् । बितेका दुई साताको अवधिमा उनले आफ्नो बस्तीमा सामान्य रुघा लागेका एक नाबालकसहित चार जनाले अस्पतालमा उपचारपछि निको भएर घर फर्केको बताइन् ।चौधरीका अनुसार बस्तीका सबै जना सफा र स्वस्थ छन् भने हात मिलाउँदा र छुँदा पनि समस्या हुन्न, मास्क पनि लगाउनु पर्दैन । हात जोडेर हिँड्दैमा समस्याको समाधान हुन्न, भेट हुने दुवै व्यक्तिको हात सफा छ, स्वस्थ छन् भने हात मिलाउँदैमा केही फरक पर्दैन, उनले भनिन् ।उक्त बस्तीका ५५ वर्षीय लखिराम ठाकुरले कपालदाह्री काट्दा व्यक्तिपिच्छे पानी र ब्लेड फेर्ने गरेको तथा हात धुने गरेको बताए । ंभाइरसको डरले हाम्रो व्यापार पनि कम भएको छ, उनले भने, तर नाउहरू पनि जानकार भएकाले ग्राहक डराउनु पर्दैन । कटहरी१, जमटोकी बस्तीकी ५२ वर्षीया गौडा माझीले अचेल हरेक दिन पक्की घरको सतहमा पोछा लगाउने र माटोको आँगनलाई गोबरले लिपपोत गरिरहेको बताइन् । उहिलेदेखि कतैबाट आउँदा हाम्रो परिवारजनमा हातखुट्टा धोएर मात्र घरमा छिर्ने बानी छ, उनले भनिन्, यसले घर, फर्निचर तथा ओछ्यान पनि सफा रहन्छ, राति सुत्ने बेलामा हातखुट्टा पनि चिलाउँदैन । मोरङको धनपालनाथ६, दादरवैरियाका किसान कपिल राजवंशीले व्यक्तिगत सरसफाइलाई हल्का रूपमा लिने असभ्य जीवनशैली भएकालाई र उनीहरूकै कारण अरूलाई संक्रमण भइरहेको बताए ।पहिलेको जमानामा गाडीघोडा थिएन, हाम्रा पुर्खा पैदलै हिँडेर घर फर्कंदा धूलोमैला हुन्थे, घरको द्वारमा राखेको डोलको पानीले हातखुट्टा र मुख धुन्थे, अनि घरभित्र छिर्थे, उनले भने, अहिले त शयनकक्ष, स्नानगृह, भान्छा र शौचालयभित्रै धाराको व्यवस्था छ तैपनि यो भयावह समस्या देखियो । हात धुने र सरसफाइमा पानीको प्रयोग गर्ने पूर्वीय संस्कृति महामारी फैलिनबाट रोक्ने एक परम्परागत उपाय हुन सक्ने चिकित्सकहरूको बुझाइ छ । यो कुनै अनुसन्धानसिद्ध तथ्य त होइन तर दक्षिण एसियामा कोरोना संक्रणको ढाँचा र अन्य मुलुकमा यसको ढाँचा हेर्दा पानी प्रयोग गर्ने हाम्रो चलन र उनीहरूको चलनलाई पनि दाँज्ने हो भने एउटा भिन्दै तस्बिर देखिन्छ, शुक्रराज ट्रपिकल तथा सरुवा रोग अस्पतालका चिकित्सक डा शेरबहादुर पुन भन्छन्, त्यो के भने, पानी कम चलाउने संकृति भएकामा भाइरसजन्य महामारी तीव्ररूपमा फैलिने गरेको छ । उनका अनुसार युरोपमा एकै दिनमा हजार हजारलाई छोएको कोरोनाले भारतमा दुई संख्या नघाउन नसक्नाको कारण खोतल्ने हो भने पानी प्रयोग गर्ने पूर्वीय परम्परा देखिन आइपुग्छ । युरोपेलीहरू खाने बेलामा हात धुँदैनन्, काँटाचम्चाले खान्छन्, चिनियाँहरू चपस्टिक चलाउँछन्, शौच गर्दा कागजले पुस्छन् जसमा जीवाणु घन्टौं बसिरहन्छन्, उनी भन्छन्, हामी भने बिहान पूजापाठ गर्दा नुहाइधुवाइ गर्छौं, खाना खान अघि र पछि हात धुन्छौं, शौचालयमा पनि पानी नै प्रयोग गर्छौं, खाएपछि भाँडै पनि कति पटक माझिसकेका हुन्छौं, जसले गर्दा जीवाणु एकबाट अर्कोमा सर्ने शृंखला टुट्न पुग्छ ।पुनका अनुसार यसरी पूर्वीय सभ्यताको पानी प्रयोग गर्ने चलनले जानी नजानी महामारीलाई रोकथाम गर्ने अचुक काम गर्दै आइरहेको छ । आयुर्वेदले पनि पानी चलाउने बानीलाई स्वस्थ मान्दै आएको छ । स्वस्थ खानपिन गर्ने, अनुशासित जीवन जिउने र योग गर्नेलाई कुनै पनि खालको भाइरसको चाँडो संक्रमण नहुने मोरङकै जहदा गाउँपालिका४ का वरिष्ठ वैद्य सुनील शाह बताउँछन् । ग्रामीण बस्तीमा देखिएको यस्तो स्वास्थ्य चेतना अनुकरणीय, उदाहरणीय र प्रशंसनीय भएको प्रदेश १ सामाजिक विकास मन्त्रालयको स्वास्थ्य महाशाखाका प्रमुख डासुरेश मेहताले बताए ।"
रारा छाडी बाइगयौं हामी,"रारा छेउमा रारा, छाप्रु र मुर्मा गरी तीन गाउँबस्ती थिए । गुमडाँडा (गमगढी) बाट दुई घण्टा उकालो हिँडेपछि छाप्रु गाउँ भेटिन्थ्यो । उता खत्याड खोलाबाट आउँदा पहिले मुर्मा र त्यसपछि रारा गाउँ देखिन्थ्यो । गाउँमा हुलाक, स्वास्थ्यचौकी, सरकारी अड्डा केही थिएनन् । बिजुली र फोन पनि थिएन । सरकारी काम पर्दा दुईतीन दिन हिँडेर जुम्ला खलंगा पुग्नुपर्थ्यो । हिउँदमा हिउँ परेपछि घुच्चीलेक, डाँफेलेक काटेर जुम्ला पुग्न साह्रै कठिन हुन्थ्यो ।औषधिको त सेतो टाटोसमेत देख्न पाइँदैनथ्यो । ज्वरो आयो, टाउको दुख्यो, झाडापखाला लाग्यो भने जंगलतिर गएर तीतो नामको जडीबुटी ल्याएर पकाएर खान्थ्यौं । दाउरा धूवाँले आँखा पाक्दा, चिलाउने रोग लाग्दा जडीबुटी ल्याएर घोटेर रस आँखामा लगाउने गर्थ्यौं । कडा रोग लाग्यो भने महादेव देवता हेराउने गर्थ्यौं । देवताले जे भन्यो, त्यही भाकल गरेपछि बिरामीलाई सञ्चो पनि हुन्थ्यो । देवीदेवताको भरभरोसाले प्राण बचाउनुपर्थ्यो । मुर्मा गाउँ तालभन्दा एक घण्टा पर पर्छ । रारा र छाप्रु गाउँचाहिँ तालको किनारमै थिए । बाक्लो हिउँ पर्ने, चिसो भइरहने हुँदा काठ, ढुंगा र माटोका लिपपोत गरेका घर थिए । चिसो भित्र नजाओस् भनेर घरका ढोका र झ्याल साना बनाएका हुन्थे । रारा गाउँमा मात्र ३१ घरधुरी ठकुरी शाहहरू बस्थे भने छाप्रु र उता मुर्मा गाउँमा गरी करिब ६० घरधुरी क्षत्रीको बसोबास थियो । पुस, माघ, फागुन महिनामा गाउँ हिउँले सेताम्यै हुन्थ्यो । हिउँदमा घरको ढोका खोल्न नमिल्ने गरी हिउँ पर्थ्यो । त्यसैले, हिउँदमा गाउँमा बस्न सकिँदैनथ्यो । मंसिरदेखि फागुनसम्म औल बस्तीतिर झर्थ्यौं । राराका ठकुरीहरूको औल बस्ती भनेको खत्याड, गम्था, तलिबर, रारा गिलाहा, नुवाकोट, कालै थियो । हिउँद कटाउन हामी त्यहीँ जान्थ्यौं । छाप्रुका क्षत्रीहरू रुम, झयारी पिना, कार्कीबाडा, निगालबोटतिर गएर हिउँद कटाउँथ्यौं । हिउँदका बेला छाप्रु र रारा गाउँ सुनसान हुन्थ्यो । गाउँमा दुईचार जना मात्र बस्थे । चैतदेखि कात्तिकसम्म हामी राराका घरमा बस्थ्यौं । त्यतिबेला गाउँमा रमाइलो हुन्थ्यो । मान्छे, गाईभैंसी, भेडाबाख्रा, घोडा, खेतबारी, अन्नबाली र फलफूलले गर्दा गाउँ सुन्दर देखिन्थ्यो । हाम्रो औल बस्तीमा धान, गहुँ, कोदो, कागुनो, खुर्सानी फल्थ्यो । अग्लो र चिसो रारामा सिमी, आलु, फापर फल्थ्यो । रारा ताल नजिकै वरपर वनमा जेठ महिनामा पाक्ने एक प्रकारको आरू जस्तै अमिलो खालको फल चुली आरू र ओखर फल्थे । राराको जंगलभित्र जेठअसार महिनामा डटेलो प्रशस्तै फल्थ्यो । त्यसलाई टिपेर महिलाले तेल निकाल्थे । ओखर र चुलीको पनि तेल निकालेर खान्थ्यौं, शरीरमा दल्थ्यौं । औलतिरको अन्न र लेकतिरको अन्न गरेर वर्षभरि ठीकठीकै खान पुग्थ्यो । आफ्नो जग्गाको उत्पादनले नपुग्ने मानिसले कहिलेकाहीँ जुम्ला सिंजा, खत्याडबाट अनाज किनेर ल्याएर खान्थ्यौं । भोकमरीको दुःख साह्रै खेप्नु पर्दैनथ्यो । रारामा चरिचरन राम्रो थियो । सबै घरमा गाई, भैंसी, घोडा, भेडाबाख्रा धेरै पाल्ने गरिन्थ्यो । एउटा घरमा ४० देखि ६० वटासम्म बाख्रा र भेडा हुन्थे । बाख्रा र भेडाको ऊनबाट राडीपाखी बनाउँथ्यौं । हाम्रो खस भाषामा तिनलाई लिउ र फेरुवा भन्ने गर्थ्यौं । केही बेच्थ्यौं । केही घरमा ओढ्ने, ओछ्याउने गर्थ्यौं । राराका शाह ठकुरीका घरमा भन्दा क्षत्रीका घरमा पशु चौपाया धेरै हुन्थे । असारसाउनमा चुचुमारे, मालिका लेक र मुर्मालेकतिर चराउन लैजान्थ्यौं । हिउँदमा राराको चिसोले गर्दा पशु चौपाया औलतिर झार्थ्यौं । हामी राराका ठकुरी शाहले रुघा, थार्प, बाम, निगाले, आँसिदरा, कार्कीबाडा, पिनालगायत गाउँबस्तीको जग्गाको तिरो उठाउने जिम्मा पाएका थियौं । हरेक वर्ष ती गाउँमा गएर किसानबाट जग्गाको तिरो उठाएर जुम्ला मालपोत कार्यालयमा बुझाउँथ्यौं । पैसा नहुनेबाट घिउ, चामल, मास, तिरोका रूपमा उठाउनुपर्थ्यो । माघ, फागुन, वैशाख, असोजमा रारा, मुर्मा, छाप्रु गाउँमा विवाह र व्रतबन्ध हुन्थ्यो । विवाह र व्रतबन्ध भएका घरले आफन्तलाई निम्ता गरेर भोज खुवाउने गर्थे । गर्मीमा तालमा नुहाउँथ्यौं, कपडा धुन्थ्यौं । भैंसी आहाल बस्थे । गाउँ तालसँगै जोडिएको भए पनि तालमा मान्छे डुब्नेजस्ता दुर्घटना भएको थाहा थिएन ।चैतवैशाखमा ताल वरिपरि लालीगुराँस ढकमक्क फुलेर साह्रै रमाइलो हुन्थ्यो । फूलको रस चुस्न चराहरू लुछाचुँडी गर्थे । रारा क्षेत्रमा वन जंगल पहिलेदेखि नै घना थियो । गुराँस, सल्लो, बाँझ, धुपी, निगालोका रूख बाक्लै थिए ।पारि मिलिचौर, मालिका र मुर्मालेकमा चैतवैशाखमा लेकाली काफल पाकेर रातै हुन्थ्यो । हाम्रा छोरीचेली गाई चराउन जाँदा काफल टिपेर ल्याउँथे । बेलुका परिवारका सबैले बाँडेर खान्थ्यौं । जेठअसारमा कालो ऐंसेलु, तिलखुरा र गयालो (जेठ महिनामा पाक्ने, सानो दाना भएको रातो फल) पाकेर रातै हुन्थ्यो । फलफूल खान दिउँसो जंगल जान्थ्यौं ।माघफागुनमा पलाउने लेकाली सिस्नो साह्रै स्वादिलो हुन्थ्यो । एक महिनासम्म सिस्नो खाँदै रमाउँथ्यौं । २०३२ सालसम्म तालको डिलको धेरै माथिसम्म पानी हुन्थ्यो । हिउँदमा हिउँ पग्लेर र बर्खामा पानी परेर आएका डेढ सयभन्दा बढी ठूलासाना खोला तालमा मिसिन्थे । तालमा असला माछा प्रशस्तै थिए । तालका माछा ती खोलामा उक्लन्थे । हामी माछा समातेर खान्थ्यौं । बाँकेको गाँवर भन्ने ठाउँमा बसिसकेपछि पनि वर्षको एकचोटि रारा जाने गर्थ्यौं । दुईतीन वर्षसम्म राराका हाम्रा घर पहिले जस्तै देखिन्थे । पछि बर्खाको झरी र हिउँदको हिउँले गर्दा घरमा पानी चुहिँदै गयो । घर बिस्तारै भत्किँदै गए । भत्किएको बस्ती देख्दा हामी रुन्थ्यौं । गाउँ भत्किँदै गएपछि त्यहाँ जान पनि मन खिन्न हुन थाल्यो । रारा नगएको आठदस वर्ष भइसक्यो ।२०२० सालमा एक्कासि राजा महेन्द्रको सवारी रारा हुने खबर आएको थियो । त्यति बेला ताल वरिपरि घुम्ने बाटो थिएन । राजालाई ताल वरिपरि घुम्न सजिलो होस् भनेर रारा, छाप्रु, मुर्मा गाउँका मानिस जुटेर पैसा नलिईकन करिब दुई महिना लगाएर बाटो काट्यौं । राजा त्यही बाटो हिँडे । ताल र माछा देखेर दंग परे । अहिले पनि मानिस त्यही बाटो हिँड्छन् । त्यति बेला रारा वरपरको जंगल वनपाखामा चरा र वन्यजन्तु प्रशस्तै थिए । हामीले बारीमा लगाएको आलु, गहुँ र फलफूल जंगली जनावरबाट जोगाउन मुस्किल हुन्थ्यो । बाँदर र बँदेलका बथान धेरै थिए । बाँदर जस्तै मुख सेतो र लामो पुच्छर भएको गुना, घोरल, झारल, कस्तूरी पनि धेरै थिए । सूर्यास्तका बेला चुचुमारे लेक र मालिका लेकबाट बथानका बथान वनका जन्तु दगुर्दै रारा तालमा पानी पिउन आउँथे । उनीहरूले तालमा पानी खाएको दृश्य हेर्न हामी लुकेर ताल नजिकै जाने गर्थ्यौं । बाक्लो हिउँ परेका बेला वन्यजन्तु हिउँमा डुबेर मरेका भेटिन्थे । जंगलमा कालो भालु र हिउँचितुवाबाट भेडाबाख्रा, गाईभैंसी जोगाउन कठिन हुन्थ्यो । हिउँ परेका बेला त वन्यजन्तु गोठभित्रै आउँथे । विभिन्न प्रजातिका सानादेखि ठूला रंगीविरंगी चरा पनि प्रशस्तै थिए । चैतवैशाखतिर च्याखुरा, कालिजले हाम्रै जग्गाको छेउछाउ आलीतिर गुँड लगाएको, फुल पारेको र चल्ला निकालेको भेटिन्थ्यो । उनीहरूका चल्ला समातेर घर ल्याएर पाल्ने गर्थ्यौं । वनजंगलमा घाँसदाउरा ल्याउन जाँदा डाँफे धेरै भेटिन्थे । चिर, तित्रा, जस्ता चरा पनि उत्तिकै भेटिन्थे ।हिउँद लाग्न लाग्दा बथानका बथान हाँस मानसरोवरबाट उडेर रारा आउने गर्थे । रैथाने चरा र पाहुना चराले निकै रमाइलो पार्थे । हिउँद बित्न लागेपछि रारा आएका हाँस उडेर मानसरोवरतिर जाने तयारी गर्थे । एकैचोटि उडेर जान नसक्ने भएकाले दिनदिनै आफ्नो उडान परीक्षण गर्थे । यस्तो अभ्यास थालेको एकदुई हप्तापछि ती पाहुना हाँस रारामा देखिँदैनथे । सबै उडेर मानसरोवर जान्थे । रारामा २०३२ सालअघि विदेशी पर्यटक हिँडेर फाट्टफुट्ट आउने गर्थे । एकदुई दिन घुमेर फर्किन्थे । एक जना विदेशी ६ महिनासम्म रारामै बसेर त्यहाँको अध्ययन गरेर फर्केको थाहा छ, तर उसको नाम र देश बिर्सियो (ती मानिस मानवशास्त्री क्रिस्टोफ भोन फुररह्यान्डोर्फ हुनुपर्छ) । २०२४ सालमा छाप्रु गाउँका किसानले बारीमा हलो जोत्दा ३० वटा ठूला शंख र एउटा त्रिशूल फेला पारेका थिए । प्रसिद्ध तीर्थस्थल छायाँनाथ शिवजीले राराको पश्चिम किनारमा लात्ती हानेकाले त्यहाँबाट पानी बाहिर जान थाल्यो र खत्याड खोला बन्यो भन्ने किंवदन्ती पनि छ । पूर्वतिर फर्केका त्रिवेणी, नदीखोला बगर, ताल तलाउ, दहलाई धार्मिकसांस्कृतिक हिसाबले बढी महत्त्वपूर्ण मानिन्छ । राराको निकास पश्चिमबाट गएकाले यस ताललाई दहका रूपमा मात्र गणना गर्ने गरिन्छ । रारा तालको पूर्वतिर अग्लो सिरानीमा छायाँनाथ तीर्थस्थल छ । छाप्रु, मुर्मा र राराका गाउँले हामी महादेव र मस्टो देवता मान्ने गर्थ्यौं । शाहले मस्टो मान्थ्यौं । अरू क्षत्रीहरूले महादेव मान्थ्यौं । त्यसो त हामी शाहहरू पनि महादेवको पूजाआजा र ग्रहदशा हेराइकोराइ गर्थ्यौं । जनैपूर्णिमामा रारामा मस्टो देवताको पूजा लगाउँथ्यौं । कात्तिक विजय पूर्णिमा र साउन पूर्णिमामा पनि महादेवको पूजापाठ गर्ने, धामीझाँक्री नाच्ने गर्थे । रारामा महादेवको पूजाआजा गर्न कार्कीबाडा, भामबाडा, श्रीनगर, रुगालगायतका गाउँका मान्छे पनि आउने गर्थे । हामी शाहहरूले प्रसिद्ध थार्प गाउँका मस्टो पनि मान्ने गरेका थियौं । हामीले झाँक्रीलाई मथेरो नदिएसम्म झाँक्रीको अवतार हुँदैनथ्यो । तल औलतिरका देवता पनि मान्न जाने गर्थ्यौं । विशेष गरेर पूर्णिमाका दिनमा राराभन्दा तल रुम गाउँको प्रसिद्ध बिजै देवता, कालै गाउँको स्थानीय गरुगउले नामक देवताको पूजापाठ गरी भेटीदक्षिणा चढाउने गर्थ्यौं । विवाह, व्रतबन्ध गर्दा महादेव र मस्टो देवतालाई साक्षीका रूपमा राखिन्थ्यो । रारा ताल पहिले गाउँलेको अधीनमा थियो । अहिले सरकारको अधीनमा छ । विकासका नाममा विनाश हुँदै गएको छ । सडक र घोडेटो बाटो रारामा जोडिँदा मान्छेको चहलपहल बढ्दै गएको छ । ताल वरपर फोहोर बढ्दै गएको छ । सहरबाट ल्याएका प्लास्टिकका थैला, चाउचाउका खोल, रक्सीका बोतल छरपस्ट देखिन थालेका छन् । तालको छेउछाउमै मोटरसाइकल, साइकल कुदाउन थालेपछि प्रदूषण बढेको छ । महोत्सव, सभासम्मेलनका नाममा सरकारी मान्छे बोकेर आउने हेलिकप्टर ताल नजिकै बसाल्न थालेपछि वन्यजन्तुदेखि चराचुरुङ्गीसमेतलाई असर पर्दै गएको छ । वन्यजन्तु र चरा घट्दै गएका छन् । यसअघि नमरेका राराका असला माछा यो वर्ष धेरै मरेका छन् । पहाडबाट झरेर रारा तालमा मिसिने ससाना खोला सुक्दै जाँदा तालको पानीको सतह पनि घट्दै गएको छ । निकुञ्जको नियम लागू भएपछि रारा ताल वरपरका मानिसलाई गाईबस्तु चराउन र काठदाउरा ल्याउन मुस्किल भएको छ । पुर्जी लिएर ल्याउनुपर्ने हुनाले गाउँलेले चाहिए जति काठदाउरा पाउँदैनन् ।रारालाई राजा महेन्द्रले नारीसँग तुलना गरेर राराकी अप्सरा शीर्षकको कविता रचे । प्रधानमन्त्री केपी शर्मा ओलीले कर्णाली भ्रमण वर्ष उद्घाटन गर्न रारा जाँदा रारालाई स्वर्ग रानी भनेर गरे । कसैले हिमालकी अप्सरा पनि भन्ने गरेका छन् । जो जसले जेजे भने पनि हामी जन्मिएको त्यो रारा हामीलाई चाहिँ आमा जस्तै लाग्छ । प्रस्तुति ः राजबहादुर शाही"
सुकुम्बासीलाई जग्गा बाँड्ने तयारी,"सुकुम्बासी आयोगको प्रदेशस्तरमा भने कुनै संरचना हुने छैन । जिल्लामा एक जना संयोजक र ६ सदस्य रहेको समिति गठन हुनेछ । जिल्ला समितिमा संयोजक र तीन सदस्य मन्त्रालयले मनोनयन गर्ने छ भने बाँकी तीन सदस्य जिल्ला भूमिसुधार, वन कार्यालय र जिल्ला समन्वय समितिका सचिव पदेन सदस्य रहने व्यवस्थासमेत प्रस्तावित गठन आदेशमा व्यवस्था गरिएको छ । ७७ जिल्ला संयोजकले सहसचिव र सदस्यले शाखा अधिकृतसरहको तलब सुविधा पाउने छन् । जिल्ला संयोजकलाई गाडी सुविधासमेत उपलब्ध गराइनेछ ।सरकारले जिल्ला समितिको संयोजक जिल्ला समन्वय समितिका अध्यक्षलाई बनाउन सकिने प्रस्तावसमेत गठन आदेशमा गरेको छ । नेकपा सरकारले आफ्नो पार्टीका जिल्ला समन्वय समितिका अध्यक्ष रहेको ठाउँमा तिनैलाई संयोजक तोक्ने र नभएका ठाउँमा अरूलाई तोक्न सक्ने तजबिजी व्यवस्था नियमावलीमा गरेको स्रोतले जनाएको छ । प्रस्तावित भूमिसम्बन्धी नियमावलीमा स्थानीय तहलाई बढी अधिकार दिइएको छ । हरेक स्थानीय तहले आयोग र जिल्ला समितिसितको समन्वयमा आफ्नो पालिकाभित्रका सुकुम्बासी तथा अव्यवस्थित बसोबासी पहिचान गर्ने र तिनलाई जग्गाको लालपुर्जासमेत बाँड्ने अधिकार दिने प्रस्ताव नियमावलीमा गरिएको छ । प्रस्तावित नियमावलीमा खोला किनारा, सडकको राइट अफ वे तोकिएको दायाँबायाँ, सांस्कृतिक तथा धार्मिक क्षेत्र, जोखिमयुक्त क्षेत्रमा बसोबास गर्दै आएका अव्यवस्थित बसोबासीका लागि बसेकै ठाउँमा जग्गा दिइने छैन । त्यस्ता क्षेत्रमा बसोबास गर्दै अव्यवस्थित बसोबासीलाई आयोगले छानबिनका क्रममा सुकुम्बासी भएको ठम्याए तिनलाई अरू ठाउँमा जग्गा उपलब्ध गराउनेछ । काठमाडौंको हकमा वाग्मतीलगायतका खोला किनारामा बसोबास गर्दै आएका अव्यवस्थित बसोबासीका लागि नदी क्षेत्र तोकिएको ठाउँबाट अन्यत्रै बढीमा ६ आनासम्म जग्गा उपलब्ध गराइने जानकारी मन्त्रालय स्रोतले दिएको छ । देशभरका अरू नदी किनारा र सडक किनारामा बस्दै आएका अव्यवस्थित बसोबासीलाई समेत अन्यत्रै जग्गा उपलब्ध गराइने जानकारीसमेत स्रोतले दिएको छ ।आयोगलाई यसअघिका आयोग किन विफल भए भन्नेसमेत अध्ययन गरी यसपटक सुकुम्बासी र अव्यवस्थित बसोबासीको सम्पूर्ण समस्या समाधानको अधिकार प्रस्तावित नियमावली र गठन आदेशले दिएको जानकारीसमेत मन्त्रालय स्रोतले दिएको छ ।"
भूमि व्यवस्थापनमा बेथिति छ,"काठमाडौं (कास) भूमिव्यवस्था, सहकारी तथा गरिबी निवारण मन्त्री पद्माकुमारी अर्यालले सुकुम्बासी समस्यालाई सदाका लागि समाधान गर्ने गरी सरकारले काम थालेको बताएकी छन् । सांसदहरूले सुकुम्बासी समस्या समाधानमा किन ढिलाइ भन्ने प्रश्न उठाएपछि मन्त्री अर्यालले मंगलबार विशेष समय लिएर त्यस विषयमा आफ्नो स्पष्टोक्ति दिएकी हुन् । भूमिहीनको आन्दोलन ७ दशकदेखि चले पनि सुकुम्बासी को हो भनेर आजसम्म पहिचान हुन नसकेको, विगतमा पटकपटक जग्गा वितरण भए पनि त्यसको अभिलेख नरहेको र एक ठाउँमा जग्गा लिएर अर्को ठाउँमा फेरि सुकुम्बासी बनेको जस्ता समस्या रहेको उनले उल्लेख गरिन् । भूमि व्यवस्थापन र त्यससम्बन्धी समस्या समाधान आफैंमा जटिल विषय हो, उनले भनिन्, भूमिमा धेरै चलखेल, व्यथिति र स्वार्थ समूह हावी हुने गरेका छन् । ती सबै बेथितिलाई चिर्दै भूमिको वैज्ञानिक व्यवस्थापनको थालनी गरिएको छ । उनले सामाजिक न्यायमा आधारित भएर समस्याको समाधान गरिने उल्लेख गरिन् । मोही, बिर्ता र रैकर जस्ता कैयन् विषय समस्याका रूपमा रहेको र त्यसमा सरकार गम्भीर भएर लागिरहेको उनले दाबी गरिन् । मन्त्री अर्यालले सुकुम्बासीसम्बन्धी समस्या सदाका निम्ति समाधान गर्ने संकल्पका साथ सरकार अघि बढेको दाबी गरिन् । उनले सुकुम्बासीलाई नदी किनार, धार्मिक पुरातात्त्विक वा जंगल क्षेत्रको जग्गा वितरण नगरिने बताइन् । एकीकृत बस्ती र बहुतले भवन बनाएर आवास उपलब्ध गराउने योजना छ, उनले भनिन् । मन्त्री अर्यालले कुल जमिनमध्ये ६३ प्रतिशत मात्रै दर्ता रहेकाले जग्गा लुट्ने क्रम जारी रहेको उल्लेख गर्दै त्यसको नियन्त्रण पनि सरकारको प्राथमिकतामा रहेको बताइन् । उनले सार्वजनिक र सरकारी जग्गा फिर्ता गराउने अभियान थालिसकिएको बताइन् । साविकमा सरकारी रहेको जग्गा अनुचित तवरबाट व्यक्तिका नाममा हस्तान्तरण गरेको पाइए मालपोतबाट त्यस्ता दर्ता खारेजी गरिनेछ, उनले भनिन् । अहिलेसम्म तराईमा २ सय ८४ बिघा र पहाडमा ९६ रोपनी सरकारी जग्गा फिर्ता लिइएको उनले जानकारी दिइन् ।"
रामराजालाई कसले छ्यापे एसिड ?,"सजिलै पाइन्छ एसिड रामराजामाथि एसिड प्रहार भएकै दिन कपिलवस्तुको महाराजगन्ज नगरपालिका१ की ५१ वर्षीया वेदमतीदेवी गुप्तामाथि पनि त्यस्तै घटना भएको थियो । ब्याट्री मर्मत व्यवसाय गर्ने छिमेकीले आफ्नै पसलबाट एसिड ल्याएर छ्यापेका थिए । घटनालगत्तै वडा प्रहरी कार्यालय चन्द्रौटाले उनको पसलबाट ५ लिटर एसिड बरामद गरेको थियो ।त्यसो त रामराजामाथि एसिड प्रहार हुनुभन्दा ठ्याक्कै १३ दिनअघि बाफलमा डेरा गरी बस्ने २९ वर्षीय शिव रम्तेलले श्रीमती सुनिता र १५ वर्षीया सालीमाथि एसिड छ्यापेका थिए । पछिल्लो एक महिनामा भएका घटनामा देखिने समानता एसिडको सहज पहुँच नै हो । त्यसो त २१ भदौ २०७६ स्कुलबाट घर फर्किरहेकी मुस्कान खातुनमाथि वीरगन्जमा एसिड प्रहार भएको थियो । उक्त घटनाका मुख्य अभियुक्त सम्साद आलमले प्रहरीसँगको बयानमा स्थानीय हार्डवेयरबाट एसिड किनेर ल्याएको बताएका थिए । २०७६ जेठ १ मा कालोपुलमा डेरा गरी बस्ने २० वर्षीया जेनी खड्कामाथि उनकै श्रीमान् विकास भनिने विष्णु भुजेलले एसिड छ्यापेका थिए । उनले काभ्रेको एक सुनचाँदी पसलबाट एसिड किनेको खुलेको थियो । २०७१ फागुन १० मा ट्युसन सेन्टर जाँदै गरेका सीमा बस्नेत र संगीता मगरमाथि वसन्तपुरमा एसिड प्रहार भएको थियो । यो घटनामा मुख्य अभियुक्त जीवन विकले नयाँ सडकको एक वर्कसपबाट एक सय २५ रुपैयाँमा एसिड किनेको खुलेको थियो । यी सबैजसो घटनाले सुन पसलदेखि, हार्डवेयर, वर्कसप, ब्याट्री मर्मत केन्द्रसम्ममा खुलमखुला एसिडको किनबेच भइरहेको र त्यसको दुरुपयोग गम्भीर अपराधमा भइरहेको प्रस्ट्याउँछ । महानगरीय प्रहरी वृत्त कालीमाटीका डीएसपी रुगम कुँवरले एसिडको सहज बिक्रीवितरणका कारण सामान्य घटनामा पनि एसिड नै प्रहार गर्ने प्रवृत्ति बढ्न थालेको बताए ।"
मलेसिया उडान स्थगित,"काठमाडौं (कास) मलेसिया सरकारले कोभिड१९ का कारण विदेशी नागरिक प्रवेशमा रोक लगाएपछि नेपाल वायुसेवा निगमले क्वालालम्पुरमा गर्दै आएको नियमित उडान मंगलबारदेखि स्थगित गरेको छ । चैत ४ पछिका उडानका लागि बिक्री भएका टिकट फिर्ता गर्नुपरेमा सबै रकम भुक्तानी गर्ने निगमले जनाएको छ । जेठ १७ सम्म यात्रुहरूले उडानको मिति परिवर्तन गर्न पाउनेछन्, त्यसको शुल्क लाग्ने छैन । निगमले क्वालालम्पुरमा सातामा ७ वटा उडान गर्दै आएको थियो । निगमले यसअघि कतारको दोहा उडान रद्द गरेको थियो । यस्तै हिमालय एयरलाइन्सले दुई साताका लागि दमामका उडान स्थगन गरेको छ । भारतको बनारस सातामा दुई उडान गर्दै आएको बुद्ध एयरले आइतबारदेखि वैशाख १८ सम्म स्थगन गरेको छ ।"
भर्ना मिति पछाडि सर्दै,"काठमाडौं (कास) नयाँ शैक्षिक सत्रमा विद्यार्थी भर्नाको प्रक्रिया केही पछाडि सर्ने भएको छ । शिक्षा, विज्ञान तथा प्रविधि मन्त्रालयले शैक्षिक सत्र २०७७ का लागि तत्काल कुनै विद्यालयले नयाँ भर्ना नलिन अपिल गरेपछि प्रक्रिया पछाडि सर्ने भएको हो । कोभिड१९ को जोखिमबाट जोगिन सतर्कताका लागि सन्त्रास बढिरहेको हुँदा चालु वर्षको परीक्षा सकिएलगत्तै भर्ना नखुलाउन मन्त्रालयले अपिल गरेको हो । सन्त्रासका कारण आवश्यक सतर्कता अपनाउन चैत ५ गतेभित्र कक्षा १ देखि ९ सम्म परीक्षा सञ्चालन गरिसक्न अनुरोध गरिएको थियो, मन्त्री गिरिराजमणि पोखरेलले मंगलबार अपिल जारी गर्दै भनेका छन्, यो परीक्षा समाप्त भएपछि अर्को शैक्षिक सत्र सुरु नहुन्जेलसम्म करिब तीन हप्ता देशभरका करिब ७० लाख बालबालिकाहरू घरमै रहने छन् । यस्तै तयारी पूरा भइसकेको आगामी बिहीबारदेखि हुने माध्यमिक शिक्षा परीक्षा (एसईई) पूर्वनिर्धारित समय तालिकाअनुसार नै सावधानीका साथ सञ्चालनको प्रबन्ध गरिएको अपिलमा उल्लेख छ ।"
सुरक्षित मातृत्व ऐन बाझियो,"काठमाडौं (कास) नेपाल राष्ट्र बैंकको नयाँ कर्मचारी सेवा विनियमावली मा सुत्केरी बिदाबारेको व्यवस्था संविधान र सुरक्षित मातृत्व तथा प्रजनन स्वास्थ्य अधिकार ऐन, २०७५ सँग बाझिएको छ । बैंकले दुई साताअघि ल्याएको विनियमावलीमा बैंकवित्तीय संस्थामा कार्यरत महिला कर्मचारीले ६० दिनभन्दा बढी बिदा लिए अन्य बिदाबाट कट्टी हुने भनिएको छ । महिला कर्मचारीले प्रसूति हुनुभन्दा अघि र पछि १४ हप्ताको मातृत्व संरक्षण बिदा पाउने भनिए पनि ६० दिनसम्मको मात्रै पूरा तलब भत्ता पाउने उल्लेख छ । सुरक्षित मातृत्व तथा प्रजनन स्वास्थ्य अधिकार ऐनको प्रसूति बिदाको अधिकारमा भने सरकारी, गैरसरकारी वा निजी संघसंस्थामा कार्यरत महिलालाई सुत्केरी हुनुअघि वा पछि कम्तीमा ९८ दिनसम्मको तलबसहितको प्रसूति बिदा पाउने अधिकार हुने भनिएको छ । राष्ट्र बैंकका उच्च अधिकारीले श्रम ऐन २०७४ बमोजिम विनियमावलीमा सुरक्षित मातृत्व व्यवस्था तोकिएको बताए । अधिवक्ता मीरा ढुंगानाले मातृत्व अधिकारसँग जोडिएको व्यवस्था सुरक्षित मातृत्व तथा प्रजनन स्वास्थ्य अधिकार ऐन, २०७५ सँग आकर्षित हुने भएकाले नेपाल राष्ट्र बैंकको विनियमावली खारेज हुने बताइन् । सुरक्षित मातृत्व तथा प्रजनन स्वास्थ्य अधिकार ऐनविपरीत व्यवस्था त यो वा त्यो बहानामा ल्याउन मिल्दै मिल्दैन, यसविरुद्ध रिट गर्न सकिन्छ, खारेज हुन्छ, उनले भनिन् ।"
टिपरले आठ महिनामा आठको ज्यान लियो,"(काभ्रे)  रुघाखोकी, ज्वरोका कारण आमाछोरी नै बिरामी भएपछि खानीखोला१ की जुनीमाया तामाङ छोरी स्मारिकालाई लिएर फागुन २८ मा बेथानचोकस्थित माइती आएकी थिइन् । ज्वरोले निकै गालेकाले उनी उठ्न पनि सकेकी थिइन् । जुनीमायालाई त बिमार केही कम हुँदै गएको थियो तर छोरीले औषधि पनि खान नमानेपछि उनीहरू सोमबार थप उपचारका लागि बनेपा आउँदै थिए । भूकम्पपछिको घर बनाउन बल्ल सुरु गरेको थियो, मेरो पनि सामान लिन आउनुपर्ने भएपछि छोरी र नातिनीलाई सँगै लिएर पनौती आउँदै थियौं, इलाका प्रहरी कार्यालयमा भेटिएका जुनीमायाका बाबु जगत गोलेले भने, उपचारका लागि अस्पताल ल्याउन नपाउँदै त्यो दुर्घटना भयो, उपचार गर्न आएको मान्छेको दुर्घटनामा ज्यान गयो । खानीखोलास्थित कालिका प्राथमिक विद्यालयको प्रधानाध्यापक रहेकी उनले प्रशासनिक कामका लागि धुलिखेल आउँदाजाँदा बास बस्नका लागि पनौतीमा डेरा लिएकी थिइन् । आमा दूध तरकारी ठीक पारिदिई, तीनै जना १० बजेको गाडी चढेर पनौती आउँदै थियौं, च्याल्टी खोलामा गाडी बिग्रिएपछि ड्राइभरले अर्को गाडी मगाएर १ बजे पनौती ल्यायो, घटनाबारे बताउँदै जगतले भने, छोरीको बैंकमा पनि जानुपर्ने भएकोले हतारहतार कोठामा पुग्यौं, चाबी बिर्सेकाले ताला फोरेर सामान राखी बैंकतर्फ हतारियौं । बैंकबाट घरायसी खर्चका लागि १ लाख १८ हजार रकम निकालेर जुनीमाया बाबु र बच्चा लिएर फर्कँदै थिए । घरमा निर्माण सामग्री लैजाने गाडीको फोन आएपछि सडकको पल्लोपट्टि गएर उनीहरूलाई बोलाए, उनीहरू बाटो काट्दै थिए, टिपरले ठक्कर दिएछ, जगतले भने, टिपरले मान्छे किच्यो भनेर हल्ला गरे, हेर्न जाँदा आफ्नै छोरी र नातिनी रहेछन् । उनी एकैछिन केही सोच्न सकेनन्, छोरी र नातिनी मरिसके भन्ने लागे पनि बाँच्ने आशामा अस्पताल लगे पनि उनको ज्यान जोगिएन । २६ वर्षीया जुनीमायाले १० वर्षअघि खानीखोलाका छिरिङ भोलनसँग भागेर विवाह गरेकी थिइन् । भोलन दुई वर्षदेखि वैदेशिक रोजगारीका लागि मलेसियामा छन् । ज्वाइँ विदेशमा हुनुहुन्छ, घर धानेर बसेकी थिई, जगतले भने, जग्गा किनेर बजारमा घर बनाउने कुरा गर्थी, अब त्यो उसका लागि सपना नै हुने भयो । चार वर्षअघि शिक्षण सेवामा प्रवेश गरेकी जुनीमाया डेढ वर्षदेखि प्रधानाध्यापकको जिम्मेवारीमा थिइन् । आफ्नो छोरी नातिनीले ज्यान गुमाइसकेकाले क्षतिपूर्तिभन्दा पनि दोषीलाई कडा कारबाही हुनुपर्ने बताउँछन् । पाँच लाख पैसा दिएर मान्छे मार्न पाउने भए जसले पनि मार्न सक्छ, जगतले भने, दोषीलाई कडाभन्दा कडा कारबाही हुनुपर्यो, हाम्रो जस्तो पीडा अरूले भोग्न नपरोस् । जुनीमायाका देवर पेशल भोलनले पनि कडाभन्दा कडा कारबाही हुनुपर्ने माग गरे । उनकै जाहेरीको आधारमा सवारी तथा यातायात व्यवस्था ऐनको दफा १६१ को उपदफा १ बमोजिम सवारी ज्यान मुद्दा दर्ता भएको छ । जिल्लामा व्यवसायीसहित भएको छलफलमा क्षतिपूर्तिभन्दा कारबाहीलाई जोड दिएका थिए । टिपरबाट दुर्घटना बढ्योचालू आर्थिक वर्षको हालसम्मको अवधिमा टिपर संलग्न दुर्घटनामा ८ जनाले ज्यान गुमाएका छन् । साउनयता भएका ९१ सवारी दुर्घटनामा १८ वटा टिपर दुर्घटनामा परेका छन् । संलग्न १ सय २३ सवारी साधनमध्ये २८ वटा टिपर संलग्न छन् । जिल्ला ट्राफिक प्रहरी कार्यालय काभ्रेका प्रहरी निरीक्षक विशाल तामाङका अनुसार, टिपर संलग्न दुर्घटनामा ज्यान गुमाउनेमध्ये चार जना पैदल यात्रु, अर्को सवारीका चालक एक जना, पछाडि सवार एक जना, एक टिपर चालक, एक सहचालकको मृत्यु भएको छ ।पनौतीमा कर्फ्युटिपरको ठक्करबाट आमाछोरीको मृत्यु भएको विषयलाई लिएर भएको प्रदर्शनले उग्ररूप लिन सक्ने आकलन गर्दै प्रशासनले पनौतीमा मंगलबार कर्फ्यु जारी गर्यो । प्रदर्शनले उग्ररूप लिएको र बिहानबाटै प्रदर्शन भएको भन्दै पनौती बसपार्क आसपासको क्षेत्रमा बिहान ९ बजेबाट कर्फ्यु जारी गरेको प्रमुख जिल्ला अधिकारी श्रवणकुमार तिमल्सिनाले जानकारी दिए । उनका अनुसार मंगलबार राति ८ बजेबाट कर्फ्यु हटाइएको छ । सोमबार पनौतीमा बा५ख ५४८० नम्बरको टिपरले जुनीमाया र स्मारिकालाई ठक्कर दिएको थियो । आक्रोशित आफन्त र स्थानीयले टायर बालेर यातायात ठप्प पार्दा पनौती हुँदै गुड्ने यातायातका साधन अवरुद्ध थिए । स्थिति तनावपूर्ण भएपछि नियन्त्रणमा लिन प्रहरीले हवाई फायर र अश्रुग्यास प्रहारसमेत गर्नुपरेको थियो ।"
प्रदेशसभा बैठक स्थगित गर्न माग,"मकवानपुर (कास) वाग्मती प्रदेशसभाको मंगलबार बैठकमा सांसदहरूले कोरोना भाइरस संक्रमण विषयमा चिन्ता व्यक्त गर्दै बैठक केही दिनका लागि स्थगित गर्न माग गरेका छन् । उनीहरूले कोरोनाको प्रभाव रोक्न सरकारले गरेको तयारीप्रति पनि असन्तुष्टि जनाएका छन् । सांसद न्हुच्छेनारायण श्रेष्ठले सरकारले गरेको तयारी प्रति असन्तुष्टि जनाउँदै भने, सरकारले जसरी तयारी गरिरहेको छ, त्यो पर्याप्त छैन । यो महामारीको समयमा सरकारले आम जनतालाई सुरक्षित बनाउने काम गर्नुपर्छ । प्रदेशसभाको बैठक पनि केही समयका लागि स्थगित हुनुपर्छ । सत्तारुढ सांसद राजेन्द्र पाण्डेले प्रदेश सरकारले स्थानीय सरकारसँग समन्वय गरी काम गर्नुपर्ने सुझाव दिए । प्रदेश सरकारले सचेतनाको क्षेत्रमा काम गरेको छैन, उनले भने, अहिले कोरोना भाइरसको विषयमा जनता आतंकित भइरहेको अवस्था छ । प्रत्येक जनतासम्म पुग्ने गरी सचेतना कार्यक्रम प्रदेश सरकारले लागू गर्नुपर्छ । कोरोना परीक्षण गर्ने ल्याब र अस्पतालको तत्काल व्यवस्थापन प्रदेश सरकार आफैंले गर्नुपर्ने उनले सुझाव दिए । सांसद विराजभक्त श्रेष्ठले कोरोना भइरसको संक्रमणको विषयमा आम जनतालाई सुसूचित गराउने काममा सरकार लाग्नुपर्ने सुझाव दिए । उनले पर्यटन क्षेत्र यसबाट अहिले नै निकै प्रभावित भइसकेको भन्दै यसमा आर्थिक सहुलियत दिन प्रदेश सरकारसँग माग गरे । सांसद रिता माझीले कोरोनाको संक्रमण विश्वव्यापी हुँदै गर्दा नेपालमा कालोबजारीको संक्रमण भित्रिएको बताइन् । उनले अहिले बजारमा उपभोग्य वस्तुहरूको अभाव हुन थालेको भन्दै यसलाई नियन्त्रण गर्न सरकारले प्रभावकारी काम गर्नुपर्ने बताइन् । सांसद निमा लामाले सरकारले नै त्रास फैलाउने काम गरेको भन्दै सरकारको तयारीप्रति असन्तुष्टि जनाए । उनले पर्यटन क्षेत्रमा यसको प्रभाव धेरै रहेको भन्दै सरकारले आर्थिक सहुलियत दिनुपर्नेमा जोड दिए ।ॅविकास खर्च भएनवाग्मती प्रदेश सरकारले चालू आर्थिक वर्षको विकास खर्च गर्न नसकेको भन्दै सांसदहरूले आलोचना गरेका छन् । मंगलबारको विशेष समयमा बोल्दै सार्वजनिक लेखा समितिका सभापति न्हुच्छेनारायण श्रेष्ठले सरकारले आफैंले गरेको प्रतिबद्धता भुलेको आरोप लगाए । सरकारले अहिलेसम्म १५ प्रतिशत मात्रै खर्च गरेको छ तर बजेट पास गर्ने बेलामा वैशाखदेखि बजेट परिचालन नगर्ने प्रतिबद्धता पनि जनाएको छ, उनले भने, अब चैत महिनाभरि ८५ प्रतिशत खर्च हुन्छ ? सरकारले खर्च क्षमतामा नै प्रश्न उठेको छ । उनले अबण्डामा रहेको रकम आफ्नो कार्यकर्तालाई बिनाशीर्षक नै बाँडेको आरोपसमेत लगाए । अबण्डा कोषको बजेट रकमान्तरसमेत भइरहेको भन्दै उनले बजेट परिचालन र निर्माणमा जनप्रतिनिधिको भूमिका कमजोर बनाउने काम सरकारले गरिरहेको आरोप लगाए । उनले अब बन्ने बजेटमा सुरुदेखि नै सहभागिता सुनिश्चित हुनुपर्ने माग गरे । यस्तै, सत्तापक्षका सांसद प्रदीपकुमार कटुवालले सरकारले खर्च गर्न नसकेको भन्दै यसको अध्ययन हुनुपर्ने बताए । सरकारले काम गर्ने गति बढाउनुपर्छ, उनले भने, प्रदेश सरकारले गठन गरेको नीति तथा योजना आयोगको प्रभावकारिता पनि देखिएको छैन । योजना आयोगले मनलाग्दी ढंगले योजनाहरू बनाइरहेको छ । जनप्रतिनिधिहरूको यसमा पनि सहभागिता हुनुपर्छ । सांसद रिता माझीले सरकारले विनियोजन गरेको बजेट शीर्षकअनुसार खर्च गर्नुपर्नेमा जोड दिइन् । उनले आवश्यकताका आधारमा बजेट निर्माण र परिचालन गर्न सुझाव दिइन् । उनले पहुँचको आधारमा हुने बजेट विनियोजन बन्द गर्नुपर्ने बताइन् । सुविधा विधेयक समितिमास्थानीय तहका पदाधिकारी एवं सदस्यहरूको सेवा सुविधासम्बन्धी ऐनको संशोधन विधेयक दफावार छलफलका लागि समितिमा पठाइएको छ । प्रदेशसभामा फागुन २२ पेस भएको यो विधेयक दफावार छलफलका लागि प्रदेश मामिला समितिमा पठाइएको हो । स्थानीय तहको पदाधिकारीको सेवा सुविधासम्बन्धी ऐन कार्यान्वयन नगर्न सर्वोच्च अदालतले आदेश दिएपछि वाग्मती प्रदेश सरकारले संशोधन गर्न लागेको हो ।"
पुलको काम ३० प्रतिशत सकियो,नुवाकोट (कास) धादिङको गल्छीदेखि रसुवाको स्याफ्रुबेंसी सडक आयोजनाभित्र पर्ने ११ वटा पक्की पुलको ३० प्रतिशत काम सकिएको छ । ती पुलहरूको साढे ३ वर्षअघि ठेक्का भई काम थालिएको थियो । आयोजनाका नारायणदत्त भण्डारीले पुलहरूको काम तीव्रगतिले अगाडि बढिरहेको बताए ।
एक्स्पो सेन्टरलाई कोरोना उपचार केन्द्र बनाइँदै,"चितवन (कास) भरतपुरमा रहेको प्रदर्शनी केन्द्र (एक्स्पो सेन्टर) मा कोरोना भाइरस (कोभिड१९) को संक्रमणको आशंका भएका वा परीक्षणपछि संक्रमित नै भएका व्यक्तिलाई राखेर उपचार गराउने योजना बनेको छ । भरतपुर महानगरपालिकाको आयोजनामा मंगलबार एक्स्पो सेन्टरमा बसेको जिल्लाका सरोकारवालाहरूको बैठकले यो निर्णय गरेको हो । आउँदो ७२ घण्टाभित्र यन्त्र, उपकरणहरू राखेर केन्द्र सञ्चालन गर्ने निर्णय बैठकमा भएको छ । अहिले सम्भावित जोखिमलाई ख्याल गरेर एक्स्पो सेन्टरमा कोरोना उपचार केन्द्र सञ्चालन गर्नु उपयुक्त देखिएको हो, बैठकमा भरतपुर महानगरपालिकाका मेयर रेनु दाहालले भनिन् ।"
राजमार्गमा दुर्घटना टार्न ऐना,"सिन्धुली (कास) बीपी राजमार्गअन्तर्गत सुनकोसीको मुलकोट आएपछि दुई घुम्ती उकालो पार गर्न लाग्दा भित्ताभरि ऐना टाँसिएको देखिन्छ । दुर्घटना टार्न ऐना टाँसिएको स्थानीय बताउँछन् । ०६८ मा रिठ्ठेभीरमा ठूला दुइवटा दुर्घटना भएका थिए । ६० जनाभन्दा बढीले ज्यान गुमाए । कैयौं अंगभंग भए । दुर्घटनामा परी मृत्यु हुनेका नाममा आयोजना गरिएको सप्ताहमा एउटा अनौठो घटना भएको थियो । मन्दिरका पुजारी यज्ञ आचार्य भन्छन्, सप्ताह सुनेर आफ्नो घर सिन्धुलीतर्फ बसको यात्रामा जाँदै गरेकी एक बालिकाले रिठ्ठेभीरमा बस रोक्न लगाइन् र झरिन् । बसबाट झरेपछि म सेतीदेवी हुँ भन्दै काम्दै सबैसामु आफू सेतीदेवी भएको र आफ्नो बासस्थानमा क्षति पुर्याएपछि मान्छेको भोग लिन थालेको बताइन् । तिनै बालिकाले सेतीदेवीलाई कुल्चेर नहिँड्नका लागि भन्दै सडकको माथि भित्तामा बासस्थान रहेको देखाइदिएपछि मन्दिर बनेको हो । त्यहींबाट पूजाआराधना सुरु भयो । सेतीदेवीको आराधना गरी ऐना चढाएपछि त्यस क्षेत्रमा हालसम्म कुनै पनि दुर्घटना भएको छैन । हाल उक्त क्षेत्रमा २० हजार हाराहारीमा भित्तामा ऐना टाँगिएका छन् ।"
खटमा मूर्ति राखेर जात्राको निम्तो,"(काठमाडौं)  पशुपतिको मूल भट्ट गणेश भट्टले मंगलबार बिहान पशुपतिनाथमा प्रसाद चढाए । केही बेरपछि मन्दिरका दोस्रो वरियताका श्रीराम भट्टले मन्दिरभित्रको मुख्य मूर्तिसँगै राखिएको पशुपतिनाथको मूर्तिमा विधिपूर्वक पूजा गरे । मन्दिरका पालोवाला भण्डारी विजय राजभण्डारीले मूर्ति निकालेर डंगोल समुदायलाई दिए । डंगोल समुदायले सानो खटमा राखे । त्यसपछि पशुपतिनाथलाई देशोद्वार पूजा, बज्रेश्वरी, बत्सलेश्वरी र पाँहाँचाह्रे जात्राको निम्ता बाँड्न खटमा राखेर यात्रा सुरु भयो । अघिअघि भट्ट हिँडे, पछिपछि खटमा पशुपतिनाथको मूर्ति । विजय राजभण्डारीले भने, पशुपतिनाथले निम्ता बाँड्न हिँडेपछि पशुपति क्षेत्रमा यो वर्षको जात्रा सुरु भएको मानिन्छ । पशुपतिको जात्रा सुरु भएपछि उपत्यकाका तीनै सहर, बनेपा, पनौतीलगायत नेवार समुदायको बस्तीमा समेत जात्रा सुरु हुन्छ ।पशुपतिनाथको मूल शिवलिंगको उत्तरपूर्वी कुनामा राखिएको हुन्छ पशुपतिनाथको प्रतिकृति मूर्ति । अष्टधातुले बनेको मूर्तिमा पशुपतिनाथसँगै हरेक दिन नित्यपूजा गरेर राखिएको हुन्छ । आठ इन्च उचाइको शिवलिंग खटमा राखेपछि पशुपतिनाथको अघोर मुखका पुजारीले पूजाआजा गर्ने चलन छ । पशुपतिनाथको यो रूपलाई रत्नेश्वर नामले पुकारिने भण्डारीले जानकारी दिए । मन्दिरभित्रै नवग्रह र हनुमानको बीचमा सानो डबली छ । त्यही डबलीमा खट राखिन्छ । त्यहाँ पशुपतिनाथ राखेपछि बाजागाजासहित यात्रा सुरु भएको हो । जात्राको निम्ता बाँड्न पशुपतिनाथको साथमा भट्ट, चारै कवलका मूल भण्डारी, अमालकोट कचहरीका द्वारे, पशुपति भण्डार तहबिलका नाइके, र रैरकमी, टोलबासीसहित धिमे बाजा बजाएर जाने चलन छ । रथ बोक्ने काम डंगोल समुदायले गर्छन् भने बाजा कुसुलेले बजाउँछन् । पशुपतिनाथको रथयात्रा देशोद्वार पूजा, बत्लेश्वरी र बज्रश्वरी जात्राका लागि निम्तो गर्ने पर्वका रूपमा मनाइन्छ । यसलाई दुदु च्याँच्याँ जात्रा भनेर पनि चिनिन्छ । दुदु च्याँच्याँ भनेको दूध खाने बालकदेखि वृद्धवृद्धासम्म आउनु है भनेर महादेव चुलेनिम्तो दिन हिँड्ने पर्व हो, पशुपति भण्डारी समाजका अध्यक्ष केदारमान भण्डारीले भने, पार्वतीका दिदीबहिनीलाई निम्ता दिन गइन्छ ।चैत कृष्णअष्टमी तिथि पारेर पशुपति मन्दिरबाट निकालेपछि रथ पाचाटोल पुर्याइन्छ । पशुपतिनाथको प्रतिकृति पुर्याउँदा ठाउँठाउँमा बाजागाजासहित बसेका भजन खलले स्वागत गर्छन् । पाचाटोलबाट जयबागेश्वरी, ताम्रेश्वर, सिफल, भण्डारेश्वर महादेव पुर्याइन्छ । त्यहाँको मन्दिर घुमाइन्छ । त्यसपछि सानोगौचर पूर्वको बाटो हुँदै ज्ञानेश्वर पुर्याइन्छ । ज्ञानेश्वर महादेवलाई पनि प्रदक्षिणा गराइन्छ । त्यहाँबाट भगवती बहाल, चारढुंगे, नागपोखरी, हात्तीसार, तीनधारा पाठशाला, जमलपाटी पुर्याइन्छ । कमलाक्षीटोलमा नरदेवीको श्वेतकाली मन्दिरका कुमारी, भैरवी, बाराहीलगायत धिमे बाजासहित स्वागत गर्न आएका हुन्छन् । बाजागाजासहित त्यहाँबाट सहर भित्र्याइन्छ । केहीबेर बाजा बजाएपछि नरदेवीबाट आएका पनि त्यही यात्रामा सहभागी हुन्छन् । असनको अन्नपूर्ण भगवतीलाई दायाँ पारेर रथ बालकुमारी, इन्द्रचोक, मखनटोल हुँदै हनुमानढोका पुर्याइन्छ । त्यहाँ हनुमानलाई दायाँ पारेर आकाश भैरवको बाटो रथ वसन्तपुरको कुमारीघरतिर अघि बढाइन्छ । त्यहाँबाट चिकमुगल हुँदै जैसीदेवल लगिन्छ । जैसीदेवल पुगेपछि बाज बजाउने समूह, पूजाका सामान खर्पनमा बोकेको समूह भेट हुन्छ । त्यो समूह पचलीभैरवको पूजा गर्न जान्छन् । पशुपतिनाथालाई चाहिँ लगन डबलीमा राखिन्छ । यहाँ दोस्रोपटक खट बिसाइएको हुन्छ । पचलीमा पूजा गर्ने समूह नआउन्जेल खट त्यही राखिन्छ । डबलीमा पशुपतिनाथको दर्शन गर्न भीड लाग्छ । लगन डबलीबाट याङगाल हुँदै रथ अघि बढाइन्छ । वसन्तपुरको काष्ठमण्डपलाई दायाँ पारेर मरुगणेश हुँदै रथ प्याफल पुर्याइन्छ । त्यही बाटो हुँदै नरदेवी लगिन्छ । नरदेवीमा पशुपतिनाथलाई दर्शन गर्न ठूलो संख्यामा दर्शनार्थी बसिराखेका हुन्छन् । यतिबेला मध्यरात भइसकेको हुन्छ । नरदेवीमा शिवलिंगको पूजा हुन्छ । पूजा सकिएपछि असन, कमलाक्षमी, तीनधारा, ज्ञानेश्वर, कालोपुल हुँदै फेरि पशुपतिनाथ मन्दिरमै फर्काइन्छ । पशुपतिनाथका देवतालाई दायाँ पार्दै परिक्रमा गराइन्छ । परिक्रमा गराएर पशुपतिको पूर्वी ढोकाबाट निकालेर वाग्मती, आर्यघाट हुँदै बत्सलेश्वरी मन्दिर प्रदक्षिणा गराइन्छ । त्यसपछि खटलाई पालोवाला भण्डारीको घरमा पुर्याइन्छ । यो महिना विजय राजभण्डारीको पालो परेको छ । जुन दिन मन्दिरबाट निकोलेको हो, त्यही दिन रातीसम्म पालो पर्ने भण्डारीको घरमा पुर्याउने गरिन्छ ।"
वन मासेर ढुंगाखानी,"(ललितपुर)  लेले नल्लु क्षेत्रमा सामुदायिक तथा राष्ट्रिय वन मासेर धमाधम ढुंगा उत्खनन भइरहेको छ । स्थानीय युवाको समूहको आडमा खानी ठेकेदारले दम्सीडोल सामुदायिक वनको पूर्वउत्तर क्षेत्र दोहन गरेको हो । दम्सीडोल वन उपभोक्ता समूहले गोदावरी नगरपालिका६ मा भइरहेको लुकीछिपी अवैध निकासी रोक्न प्रहरीलाई बारम्बार अनुरोध गर्दा पनि रोकिएको छैन । प्रहरी भने स्थानीयले मौखिक भरमा गरेको आग्रहकै आधारमा निकासी बन्द गर्ने आधार नपुगेको भन्दै पन्छिने गरेको उपभोक्ता समूहका अध्यक्ष राजेश तामाङ बताए । वन क्षेत्र चौकीबाट तीन सय मिटरको दुरीमा छ, दिउँसै वन क्षेत्रमा ढुंगा उत्खनन भइरहँदा पनि प्रहरी मौन छ, उनले भने । यसबारे प्रहरीलाई जानकारी गराउँदा माथिल्लो निकायको पत्रबिना रोक्न नमिल्ने जवाफ दिएर पन्छिने गरेको उनले बताए । महानगरीय प्रहरी परिसर जावलाखेलका एसएसपी टेकबहादुर राईले घटनास्थलको अनुगमन गरिने बताए । प्राकृतिक दोहन भइरहेको भेटिएमा कारबाही हुन्छ, उनले भने, यसबारे हामीलाई उजुरी परेको छैन । वन क्षेत्रमा उत्खनन रोक्न डिभिजन वन कार्यालय ललितपुरले असार ३ मा जिल्ला प्रशासन कार्यालय ललितपुर, तत्कालीन वन निर्देशनालय प्रदेश३ हेटौंडालाई बोधार्थ दिएर गोदावरी नगरपालिकालाई पत्राचार गरेको थियो । पत्रमा भनिएको छ, कतिपय ढुंगाखानी सञ्चालकले अनियमित तरिकाले वन क्षेत्रमा उत्खनन गरेको पाइएको र सञ्चालकहरूले फिल्डमा आआफ्नो चार किल्ला नछुट्याएसम्म उत्खनन गर्न अनुमति रोकी वन क्षेत्र थप हानिनोक्सानी हुनबाट बचाउन अनुरोध छ । वन क्षेत्रसित जोडिएका ढुंगाखानी नवीकरण गर्दा वन कार्यालयसँग सहमति लिने व्यवस्था मिलाउन पनि अनुरोध छ । वन क्षेत्रबाट ढुंगा निकाल्नेमा सजिलो ढुंगा उद्योग का शशी शाही र बंगलामुखी रोडा ढुंगा उद्योग का केदार तिमल्सिना हुन् । उनीहरूले वनमा खानी उद्योग चलाएका छन् । त्यहाँबाट निकालिएको ढुंगा भैंसेपाटीको बाटो हुँदै सहरी क्षेत्रमा ल्याउने गर्छन् । ०७५ पुस २४ मा जिल्ला समन्वय समितिले गरेको निर्णयअनुसार रोडा ढुंगा नख्खु खोलको बाटो मात्रै प्रयोग गर्नुपर्ने हुन्छ । वन क्षेत्रमा उत्खनन रोक्न अनुरोध गरे पनि निर्बाध रूपमा चलिरहेको छ । वन कार्यालयले वन र खानी क्षेत्र नछुट्टिएसम्म उत्खनन रोक्न गोदावरीलाई बारम्बार पत्राचार गरिसकेको छ । गोदावरी नगरपालिका प्रवक्ता मिलन सिलवालले वन र खानी क्षेत्र छुट्याउन नापी, प्रहरी कार्यालय, वन उपभोक्ता समूह र खानी व्यवसायी बसेर छुट्याउनुपर्ने बताए । जनप्रतिनिधि त रोहबरमा मात्र बस्ने हो, उनले भने ।ललितपुर दक्षिणी भेगमा सञ्चालित खानी तथा क्रसर उद्योग सञ्चालकले वन क्षेत्र अहिले मात्र दोहन गरेको होइन् । ०६८ मा संसद्को प्राकृतिक स्रोत र साधन समितिले स्थलगत अध्ययन गरी तयार पारेको वातावरणीय प्रभाव मूल्यांकन प्रतिवदेनमा वन क्षेत्रको चरण दोहन भएको उल्लेख गरेको थियो । प्रतिवेदनमा खानी सञ्चालनको कारणले वन विनाश भएको र यसलाई रोकथाम गर्न राज्यले फोरेस्ट रिसोर्स बढी भएको क्षेत्रमा खानी सञ्चालन अनुमति दिन नहुने, उपत्यकाको सांस्कृतिक तथा ऐतिहासिक महत्त्व र राजधानी सहरको सौन्दर्यलाई अभिवृद्धि गर्दै लानुपर्ने अवस्थालाई मध्यनजर राखेर उपत्यकाभित्र भविष्यमा यस्ता खानी सञ्चालन गर्न दिन नहुने र देशभित्र कतै पनि खानी उत्खनन क्षेत्र निर्धारण गर्नुपूर्व त्यसको रणनीतिक वातावरणीय मूल्यांकन गर्नुपर्ने प्रतिवदेन दिएको थियो । राष्ट्रिय सतर्कता केन्द्रले पनि साउनमा वन र सर्वाजनिक जग्गा चरम दोहनमा परेको भन्दै छानबिन गरी कारबाहीका लागि अख्तियार दुरुपयोग अनुसन्धान आयोगलाई सिफारिस गरेको थियो । तर, अहिले प्रतिवदेनको पालना गर्नुको सट्टा उल्टो दोहन बढ्दै गएको छ । खानी तथा क्रसर व्यवसायीले जथाभावी उत्खनन गर्दा नदी, धार्मिक र शैक्षिक संस्था पनि प्रभावित छ । आईई प्रतिवेदनमा तोकिएबमोजिम विषेश गरी वर्षायाममा ढल निकास कुलो निर्माण, सतही माटोको व्यवस्थापन र खानीको फोहोर भण्डारण गर्ने ठाउँको व्यवस्था पनि गरेको छैन । अनियन्त्रित र अव्यवस्थित खानी सञ्चालनले घर गोठहरूमा नोक्सानी पुग्ने खतरा बढ्दो छ । प्रारम्भिक वातावरणीय परीक्षण मापदण्डअनुसार खानी सञ्चालकले खानी कटाइ गर्दा गरा कटाइ गर्नुपर्ने कानुनी बाध्यता रहे तापनि त्यसो पनि गरिएको छैन । यस्ता खानी सञ्चालकलाई गोदावरी नगरपालिकाले मापदण्ड पालना नगरेका खानी सञ्चालन अनुमति पत्र रद्द गर्न, क्रसर उद्योगको नवीकरण प्रक्रिया रोक्का गर्न सकेको छैन । गोदावरी नगरपालिका प्रवक्ता सिलवालले मापदण्डविपरीत सञ्चालित खानी जसरी भए पनि बन्द गरिने बताए । अनुगमन गरी भेटिएमा कारबाही गर्छौं, उनले भने । जिल्ला खानी अनुगमन समितिले भने भूकम्पपछिको पुनर्निर्माणमा कच्चा पदार्थ अभाव हुने भन्दै ०७५ असारसम्म सञ्चालन गर्न दिन गोदावरी नगरपालिकालाई स्वीकृति दिएको थियो । तर, हालसम्म निरन्तर सञ्चालनमा छन् । जिल्ला समन्वय समिति (जिसस) ललितपुर प्रमुख अम्बरबहादुर खड्काको संयोजकत्वमा बसेको बैठकमा प्रतिनिधिसभा सदस्य पम्फा भुसाल, नवराज सिलवाल, प्रदेशसभा सदस्य सुशीला पुन, चेतनाथ सञ्जेल, जीवन खड्का, राजकाजी महर्जन, गोदावरी नगरपालिकाका मेयर गजेन्द्र महर्जन, वाग्मती गाउँपालिका प्रमुख वीरबहादुर लोप्चनको हस्ताक्षर छ । सांसद भुसालले पुनर्निर्माणमा बाधा नपुगोस् भनेर सञ्चालन स्वीकृति दिएको बताइन् । खानी विभागमा दर्ता र नवीकरण भएका खानीहरू सञ्चालन गर्न दिनुपर्छ, उनले भनिन्, गोदावरी नगरपालिकामा राजस्व तिरेका खानी किन बन्द गर्ने । संसद्को प्राकृतिक स्रोतसाधन समितिले नल्लु क्षेत्रको ढुंगा खानी बन्द गर्न र नख्खु खोलाको बहाव क्षेत्रको अतिक्रमण संरक्षण गर्न दिएको निर्देशन प्रधानमन्त्रीको कार्यालयले अटेर गरेको छ । समितिले ८ वर्षअघि स्थलगत अध्ययन गरी प्रधानमन्त्री कार्यालयलगायत राष्ट्रिय योजना आयोग, स्थानीय विकास मन्त्रालय, वन तथा भू संरक्षण, उद्योग र वातावरण मन्त्रालयलाई यस्तो सुझाव निर्देशन दिएको थियो । तर निर्देशन दिएको आधा दशक बितिसक्दा पनि न प्रधानमन्त्रीले कार्यान्वयप्रति चासो दिए न अन्य सम्बन्धित मन्त्रालयले नै । प्रधानमन्त्री कार्यालयका प्रवक्ता राजेन्द्रकुमार पौडेलले पोलिसी बनाएर मापदण्डमा ल्याउन पहल भइरहेको बताए ।"
सामूहिक बलात्कार,"काठमाडौं (कास) काठमाडौंको चन्द्रागिरी नगरपालिका१५ तीनथानास्थित पार्किङ गरी राखिएको ट्रकभित्रै १७ वर्षीया किशोरीमाथि सामूहिक बलात्कार भएको छ । महानगरीय प्रहरी वृत्त थानकोटका डीएसपी घनश्याम श्रेष्ठका अनुसार पार्किङ गरी राखिएको ना ३ ख ६९४ नम्बरको ट्रकभित्र ती किशोरीमाथि तीन जनाले बलात्कार गरेका हुन् ।घटनामा संलग्न तीनै जनालाई प्रहरीले पक्राउ गरेको छ । पक्राउ पर्नेहरूमा राप्ती गाउँपालिका१, दाङका २४ वर्षीय सञ्जय घर्ती मगर, सुनकोसी गाउँपालिका९ सिन्धुलीका १९ वर्षीय पासाङ तामाङ र गोकुलगंगा गाउँपालिका२ रामेछापका १९ वर्षीया कपिल खड्का छन् । उनीहरू विभिन्न ट्रकका सहचालक रहेको खुलेको छ । बलात्कारमा परेकी किशोरीलाई संरक्षणका लागि प्रहरीले माइती नेपालको जिम्मा लगाएको छ । घरायसी कामको सिलसिलामा धादिङबाट काठमाडौं आएकी ती किशोरी फर्कने क्रममा थिइन् । त्यही बेला तीनथानामा भेटिएका तीन जनाले आफूहरू धादिङ जाने र सित्तैमा पुर्याइदिने भन्दै किशोरीलाई पर्खाएका थिए । धेरै अबेर भएपछि आफू आत्तिएर कसैलाई सहयोग मागेको तर सुनसान भएका कारण कसैले नसुनेको किशोरीले प्रहरीलाई बताएकी छन् । पछि उनीहरू तीनै जनाले आफूलाई समाएर ट्रकभित्र लगी जबर्जस्ती बलात्कार गरेको पीडित किशोरीले बताएकी छन ।"
सबै सवारी चलाऔं,"काठमाडौं (कास)कोरोना भाइरस (कोभिड१९) को जोखिम कम गर्नेसम्बन्धमा महानगरीय ट्राफिक प्रहरी महाशाखाले यातायात व्यवसायी र मजदुरसँग छलफल गरेको छ । छलफलमा यातायात व्यवसायीले उपत्यकामा दैनिक सवारीसाधन सफा गर्न पानीको अभाव भएको, मास्क र थर्मल गन नपाएको गुनासो गरे । अत्यावश्यक वस्तु सरकारी मूल्यमा उपलब्ध गराए यात्रुलाई सुरक्षित सेवा दिन तयार रहेको यातायात व्यवसायीले बताए । कार्यर्क्रममा महाशाखका प्रमुख एसएसपी भीमप्रसाद ढकालले यातायात व्यवसायीलाई सबै सवारीसाधन सञ्चालन गरी कोचिएर यात्रा गर्नुपर्ने अवस्थाको अन्त्य गर्न निर्देशन दिए । मास्कको अभाव र थर्मल गन महँगो भएपछि चाहेर पनि सुरक्षा अपनाउन नसकेको नेपाल यातायात व्यवसायी राष्ट्रिय महासंघका महासचिव सरोज सिटौलाले बताए । उनले भाडाका सवारीसाधन ४० प्रतिशत गुड्न छाडेको बताए । यात्रुको अभाव र कोरोनाको त्रासले चालकले पनि बस चलाउन छाड्दा सवारीसाधनमा कमी आएको उनले बताए । यातायात व्यवसायी अशोक नेपालले सबै सवारीसाधन सञ्चालन गरिरहेको दाबी गरे । त्यस्तै, अर्का यातायात व्यवसायी होमप्रसाद अधिकारीले भने, कोरोना भाइरस (कोभिड१९) प्रति राज्यको नीति के छ ? त्यो सार्वजनिक गर्नुपर्यो ? हामी त्यसअनुसार नै कदम चाल्छौं । अधिकांश यातायात व्यवसायीका अनुसार कोरोना भाइरसप्रति जनचेतनामूलक दिन पर्चा, पम्पलेटसमेत नपाएको भन्दै आफूले छापेर वितरण गरिरहेको नेपाल यातायात स्वतन्त्र संगठनको महासचिव नवराज घिमिरेले बताए ।"
कतार प्रकरणबाट सिक्नुपर्ने पाठ,"कोरोना भाइरस (कोभिड१९) को विश्वव्यापी संकटका कारण नेपालले मुलुकभित्र मात्र होइन, बाहिर रहेका आफ्ना नागरिकहरूप्रति पनि उत्तिकै चासो राख्नुपर्ने देखिएको छ । सोमबार कतारबाट एकैचोटि अढाई सय नेपाली कामदार काठमाडौं डिपोर्ट गरिएपछि यस्तो आवश्यकता टड्कारो देखिएको हो । विदेशमा बस्ने हरेक नेपालीको स्वास्थ्य र सबैखाले सुरक्षा अवस्थाबारे जानकारी राख्नु सरकारको दायित्व हो । खासगरी, वैदेशिक रोजगारीमा गएका कामदारहरू जो हरेक हिसाबले निरुपाय छन्, तिनीहरूको अवस्थाबारे सरकारले विशेष चासो राख्नुपर्छ । र, उनीहरूलाई कुनै सहयोगको खाँचो देखिएमा आवश्यक कूटनीतिक पहल गर्नुपर्छ । नेपाली कामदारहरूको प्रमुख गन्तव्य मुलुक मलेसिया र खाडीमा यो विषाणुको संक्रमण फैलिसकेकाले सरकार विशेष चनाखो हुन आवश्यक छ । अहिलेसम्म मलेसियामा साढे ६ सय व्यक्तिमा संक्रमण देखिएकोमा एकजनाको निधन भइसकेको छ । यस्तै, कतारमा साढे ४ सय, संयुक्त अरब इमिरेट्समा १ सय, कुवेतमा १ सय ३० र बहराइनमा २ सय ३६ जनामा संक्रमण भएको पुष्टि भइसकेको छ । यीमध्ये नेपाली कामदारका दृष्टिले कतारको स्थिति अलि बढी संवेदनशील देखिन्छ । त्यहाँ संक्रमण बढी देखिएको औद्योगिक क्षेत्र सनैया आसपासमात्रै दुई लाख जति नेपाली छन् । मंगलबार कतार सरकारले उक्त क्षेत्रको केही भागमा दुई साताका लागि आवतजावत गर्न रोक लगाएको छ, जहाँ मात्रै ५० हजारभन्दा बढी नेपाली बस्छन् । कतारमा ३ लाख ५१ हजार नेपाली कार्यरत छन् । त्यहाँको सरकारले कोरोना भाइरसको संक्रमणबाट जोगाउन सबैलाई सुरक्षित राख्ने नीति लिएको छ । त्यसैले नेपाली दूतावासको बुझाइमा कतारले योजनाबद्ध रूपमा नेपालीलाई डिपोर्ट गरेको होइन । तर, सनैया क्षेत्रमा शुक्रबार दिउँसो तरकारी किन्न जाँदा पक्राउ परेकाहरूलाई कसैले पनि बाहिर निस्किनु हुँदैन भनेको थिएन । आफूहरू डिपोर्टमा पर्नुको कारणबारे काठमाडौं ल्याइएकाहरूको ठूलो जमात अझै अलमलमा छ । सचेत नगराई एकैपटक उनीहरूलाई नेपाल फिर्ता पठाइएको छ । यो क्रम जारी रह्यो भने यसले छुट्टै किसिमको जटिलता सिर्जना गर्न सक्छ । त्यसैले कतार सरकारले संक्रमणबाट जोगिन अपनाएका उपायबारे नेपाली कामदारहरू सुसूचित छन् कि छैनन् भन्नेमा त्यहाँस्थित नेपाली दूतावासले विशेष ध्यान दिनुपर्ने देखिएको छ । किनभने, त्यहाँ तल्लो तहमा कार्यरत कतिपय नेपालीहरू सरकारले अपनाएका रणनीतिबारे सुसूचित नभएकाले अन्योलमा छन् । केहीसँग त स्मार्टफोन पनि छैन, सामान्य मोबाइल सेटबाटै घरमा कुराकानी गरिरहेका उनीहरू इन्टरनेटको दुनियाँबाट टाढा छन् । हरेक सूचनाका लागि उनीहरू रोजगारदातामाथि भर पर्नुपर्ने स्थिति छ । उता, रोजगारदाता भने अझै सही सूचना समयमै कामदारमाझ पुर्याउन असफल देखिन्छन् । यसले गर्दा कतारले नेपाली भाषामा जारी गरिएका सन्देशसमेत सबै कामदारमाझ पुग्न सकेको पाइँदैन । हालै मात्र कतारले सनैयास्थित निषेधित क्षेत्रमा नजान र भीडभाड नगर्न सूचना जारी गरेको छ । नेपाली कामदारमाझ यस्तो सूचना प्रवाहमा नेपाली दूतावासले पनि भूमिका खेल्नुपर्ने देखिन्छ । कतिपय कामदार बस्ने क्षेत्रमा त सञ्चारमाध्यमबाट भन्दा पनि माइकिङ गरेरै सूचना दिनुपर्ने अवस्था छ । यसका लागि दूतावासले बढी नेपाली काम गर्ने कम्पनीका रोजगारदातासित सम्पर्क गरी आवश्यक प्रबन्ध मिलाउन लगाउनुपर्छ । साथै, त्यहाँका सामाजिक संस्थालाई पनि यसबारे अनुरोध गर्न सकिन्छ । यति ठूलो संख्यामा नागरिकहरू एकैपटक डिपोर्ट भएकाले यस्तो अवस्था फेरि आउन नदिन दूतावास अग्रसक्रिय हुनुपर्छ । अकस्मात् घर फर्काइएका नेपालीले कम्पनीसँग गर्नुपर्ने हरहिसाब टुंग्याउन पनि उसले सहजीकरण गर्नुपर्छ । यसका लागि डिपोर्टमा परेका कामदारले काठमाडौंस्थित वैदेशिक रोजगार बोर्ड वा कन्सुलर विभागमा गएर उजुरी दिनुपर्ने छ । र, सम्बन्धित कम्पनीमार्फत तलब र बोनस दिलाउन दूतावास लाग्नुपर्छ । यसका साथै, संक्रमणबाट प्रभावित मुलुकस्थित नेपाली दूतावासहरूले त्यहाँ भइरहेका हरेक घटनाक्रमको सूचना अविलम्ब नेपाल सरकारलाई उपलब्ध गराउनुपर्छ, ताकि आवश्यक पर्दा नेपाल सरकारको उच्च तहबाटै पनि कूटनीतिक पहलहरू गर्न सकियोस् । र, नेपाल सरकारले यहाँ प्रभावित मुलुकहरूबाट आएका नेपालीलाई क्वारेन्टाइनमा राखेर परीक्षण गर्ने व्यवस्था मिलाउनुपर्छ ।"
एसईई परीक्षा सफल पारौँ,"चैत ६ मा सुरु हुने २०७६ को एसईई परीक्षामा करिब ५ लाख विद्यार्थी सम्मिलित हुँदै छन् । यो परीक्षालाई अहिलेसम्म फलामको ढोकाकै रूपमा लिइएको छ । वास्तवमा यसलाई फलामको ढोका किन भनिएको भने निम्न आर्थिक स्तरका विद्यार्थीका लागि यो परीक्षा उत्तीर्ण भए रोजगारीको बाटो खुला हुन्छ । मध्यम र उच्च आर्थिक स्तर विद्यार्थीका लागि उच्च शिक्षा आर्जन गर्ने बाटो खुल्ने ढोका पनि यही हो । यो परीक्षा उत्तीर्ण नगरे निम्न आर्थिक स्तरका बेरोजगार हुने अनि मध्यम र उच्च स्तरकालाई उच्च शिक्षा प्राप्त गर्ने ढोका बन्द हुने हुँदा यो फलामकै ढोका हुने भयो । कोरोना भाइरस संक्रमणबाट जोगिन एसईई परीक्षामा नर्सको सुविधा, डेस्कबेन्चको समेत सरसफाइ, घरबाटै पानी ल्याउन सुझाव, अलग्गै हेल्थ डेस्क व्यवस्था गर्ने परीक्षा नियन्त्रण कार्यालय जनाएको छ । यो साह्रै खुसीको कुरा हो ।अर्कातर्फ, परीक्षा व्यवस्थापनमा खटिने केन्द्राध्यक्ष, निरीक्षक र सहयोगी कर्मचारीहरू पनि आआफ्ना कर्तव्य इमानदारीपूर्वक निर्वाह गर्ने खालका हुनुपर्छ । सुरक्षाकर्मीहरूको परिचालन उत्तिकै चुस्त हुनुपर्छ । हर्कनारायण श्रेष्ठ, त्रियुगा१०, उदयपुर"
कोरोनाधक्का,"कोरोना भाइरस संक्रमण (कोभिड १९) को सन्त्रासले घट्ने नाम लिइरहेको छैन । यसले विश्वभरि ७ हजारभन्दा बढीको ज्यान लिइसकेको छ । करिब २ लाख मानिस संक्रमित भइसकेका छन् । संक्रमितको संख्या दिनप्रतिदिन बढ्ने क्रममा छ । यस भाइरसको असर र प्रभावलाई दृष्टिगत गर्दै विश्व स्वास्थ्य संगठनले यसलाई आपत्कालीन स्थितिका रूपमा घोषणा गरी यस भाइरसको नियन्त्रणका लागि हरसम्भव प्रयास गरिरहेको छ । कोरोना भाइरसको प्रभावबाट हामी पनि अछूतो रहन सक्दैनौं । अझ छिमेकी राष्ट्र भारतमा संक्रमितहरूको संख्यामा भइरहेको वृद्धिले पनि हामी उच्च जोखिममा रहेको पुष्टि गर्छ । विश्वका धनीगरिब सबै राष्ट्रलाई आफ्नो चपेटामा लिएको यस भाइरसको औषधी बनाउन वैज्ञानिकहरूको टोलीले दिनरात अनुसन्धान गरिरहेको अवस्थामा सार्क राष्ट्रहरूले अत्यावश्यक औषधी, स्वास्थ्य उपकरण लगायतको आपूर्ति सुनिश्चित गर्न सार्कस्तरीय संयन्त्रको निर्माणमा चासो व्यक्त गर्दै आपत्कालीन कोष स्थापनाका लागि पहल गर्नुलाई सकारात्मक रूपमा लिन सकिन्छ । हाम्रो सरकारले आफ्ना तर्फबाट यसको रोकथाम एवं नियन्त्रणका लागि प्रयास गरिरहे पनि हामी हल्लाको पछि लागिरहेका छौं । यस्तो अफवाहको पछि नलागी आफूलाई सचेत र सुरक्षित राख्नुपर्छ । यसको संक्रमणबाट बच्न विश्व स्वास्थ्य संगठन र सरकारले जारी गरेका सन्देशहरूको अध्ययन गरी सुरक्षित रहने उपाय हरसम्भव अवलम्बन गर्नुपर्छ । कोरोना भाइरसका कारण अर्थतन्त्र पनि अछुतो रहन सक्दैन । स्थानीय उद्योगव्यवसायका लागि आवश्यक कच्चा पदार्थ आयात प्रभावित हुनुका साथै उत्पादित वस्तुको निर्यातसमेत घट्न थालिसकेको छ । बजारमा चहलपहल शून्य छ । यो अवस्था लम्बिँदै गए सानो अर्थतन्त्र भएको हाम्रो मुलुकको उद्योगव्यवसाय क्षेत्र रुग्ण हुन गएमा ठूलो आर्थिक नोक्सानी हुने हुँदा सरकार र सम्बन्धित निकायले समयमै यसतर्फ ध्यान दिनुपर्छ । यस क्षेत्रलाई जीवन्त राख्न उपायहरू अवलम्बन नगरेमा राजस्व र रोजगारीका क्षेत्रमा योगदान पुर्याइरहेको उद्योगव्यवसाय क्षेत्र बजारको नकारात्मक प्रभावले बन्द हुन गएमा राष्ट्रिय अर्थतन्त्रमा ठूलो क्षति ब्यहोर्नुपर्नेछ । विनोद भट्टराई, विराटनगर"
विश्वविद्यालय कि कन्सल्टेन्सी सेवा ?,"१ चैत २ गतेको कान्तिपुर पढेपछि काठमाडौँ विश्वविद्यालय (केयु) र थाइल्यान्डको एआईटीबीच इन्जिनियरिङ विषयको स्नातक र स्नातकोत्तर तहका कार्यक्रम संयुक्त रूपमा सञ्चालन गर्ने सहमति बनेको थाहा भयो ।२ एउटा विश्वविद्यालयले अर्को विश्वविद्यालयसँग सम्झौता गर्नु नौलो कुरो रहेन र त्यो अधिकार विश्वविद्यालयमा निहित पनि छ ।३ तर विश्वविद्यालय स्तरको कार्यक्रम भएकाले त्यस्तो सम्झौता गर्नुअघि प्राज्ञिक परिषद्को स्वीकृति लिनुपर्नेमा त्यसो गरेको देखिएन । फलस्वरूप प्राज्ञिक परिषद्को मर्यादालाई कुल्चने काम भएको छ ।४ फेरि केयुको आफ्नै स्तर अनुसार ४ वर्षे स्नातक र २ वर्षे स्नातकोत्तर तहको पढाइ भएको २ दशकभन्दा बढी भैसक्यो । तर त्यही स्तरलाई गिराएर दुवै डिग्री पूरा गर्न साढे ५ वर्ष बनाइनु केयुकै स्तर तल झार्नुभन्दा अरू कुरा सोच्न सकिन्न ।५ जम्मा ११ सेमेस्टरमध्ये ७ सेमेस्टर नेपालमै पढ्ने र बाँकी ४ सेमेस्टर थाइल्यान्डमा पढ्ने गरी गरिएको सम्झौताले अन्तिम डिग्री दिने संस्था एआईटी हो भन्ने जनाउँछ । आफ्ना विद्यार्थी उता पठाएर उतैको डिग्री दिने हिम्मत केयु नेतृत्वले किन गर्यो होला ?६ एउटा कारण त प्रस्ट छ । अहिलेको एआईटी पहिलेको तुलनामा आर्थिक रूपले संकटापन्न छ । उसलाई विद्यार्थी खोजिदिन केयुले किन पहल गरिदिनुपर्यो ? के केयु कन्सल्टेन्सीको बिचौलिया हो ?७ अर्को कारण पनि हुन सक्छ । केयुका इन्जिनियरिङ कार्यक्रममा विद्यार्थी पातलो हुँदै जानु र विदेशको आकर्षण देखाएर विद्यार्थीसंख्या बढाउनु । यदि यस्तो हो भने केयु जस्तो प्रतिष्ठित संस्थाका लागि सम्बन्धन प्राप्त कलेजले गरे जस्तो काम गर्न सुहाउँदैन ।८ ४ सेमेस्टर एआईटीमा पढ्न जान नेपाली विद्यार्थीले २१ लाख रुपैयाँ बुझाउनुपर्ने कुराले फेरि झस्काउँछ । आफ्ना विद्यार्थीलाई आफ्नै विश्वविद्यालयप्रति आस्थावान् नबनाएर विदेश पठाउने र आर्थिक रूपले अभिभावक र राज्यलाई समेत भार पार्ने, कुनै पनि विश्वविद्यालयले सोच्न सक्ने विषय होइन ।९ के केयु विद्यार्थीविहीन भएकै हो ? के उसले यस्तो सम्झौता गरी विश्वविद्यालयप्रति वितृष्णा जगाउन खोजेकै हो ? यस्ता कैयौं प्रश्न यतिखेर काठमाडौँ विश्वविद्यालयलाई माया गर्ने सबैको मनमा उठेको छ ।१० त्यसैले यस्तो सम्झौता कार्यान्वयन गर्नुपूर्व केयु नेतृत्वले एकपटक गहिरिएर विचार गर्नुपर्ने देखिन्छ । मनप्रसाद वाग्ले, मीनभवन, काठमाडौँ"
'भर्चुअल' कूटनीतिको उदय,"चीन बाहिर कोरोना भाइरसको विश्वव्यापी महामारी गहिरिँंदै जाँदा अन्तर्राष्ट्रिय सम्बन्धको एउटा किनारामा राष्ट्रहरूबीच आशंका तथा आरोपप्रत्यारोप चलिरहेको छ । त्यसभन्दा बलियो गरी अर्को किनारामा महामारी रोक्ने रणनीतिसहितको अन्तर्राष्ट्रिय साझेदारी जबर्जस्त प्रकट हुन खोजिरहेको छ । मानव सभ्यताको हजारौं वर्ष लामो इतिहासतिर फर्किंदा हरेक अभूतपूर्व संकटको सामना गर्ने कार्य अन्योलबाटै सुरु भएको देखिन्छ । सुरुवाती आशंकाले सकारात्मक परिणाम ननिकाल्ने वा परिस्थिति अझ बिगार्ने देखिएपछि द्विपक्षीय वा बहुपक्षीय अन्तरक्रियाहरू बढ्दै जान्छन् । आशंकाको स्थान विस्तारै सहयोग र सहअनुभूतिले लिन थाल्छ । अन्ततोगत्वा मानिसले सामुहिक प्रयत्नद्वारा संकटमाथि विजय प्राप्त गरिछाड्छ । अन्तर्राष्ट्रिय सम्बन्धको नियमित आकस्मिकतायुक्त यात्रामा यो क्रिया धेरैपटक दोहोरिएको छ । सुरुवातमा कोरोना भाइरस फैलिएको संकेत पाउनासाथ करिब एक करोड बीस लाख मानिस बस्ने वुहान सहरका नागरिकबीच व्यक्तिगत दूरी हुनुपर्ने नीतिलाई चीनले कडाइपूर्वक लागू गर्यो । सहरभित्र र बाहिरबाट हुने मानव सम्पर्क बन्द गरी देशका बाँकी भागमा भाइरस फैलिन नदिने चीनको उक्त रणनीति मानव अधिकार विरोधी कदमका रूपमा आलोचित भयो । तत्कालै बाँकी विश्वमा समेत उसैगरी फैलिएपछि हालसम्म उपचार नभएको संक्रमण थप फैलिनबाट रोक्न व्यक्तिगत दूरी सबै देशले पछ्याउनुपर्ने प्रभावकारी उपाय प्रमाणित भएको छ । परिणामस्वरूप राष्ट्रहरू आरोपप्रत्यारोप थाती राखेर आपसी सहयोग तथा साझा समन्वयको रणनीतिमा फर्केका छन् । यसले केही दिनयता नयाँ प्रयोगसहित कूटनीतिक कार्य आफ्नो लयमा फर्कन लागेको आभास मिलेको छ । संकटलाई अवसरमा बदल्ने कूटनीतिले विश्राम लिंँदैन । हालसम्म कोरोना भाइरसको संक्रमण नदेखिएको नेपालसहित तुलनात्मक रूपले कम प्रभावित दक्षिण एसियाली राष्ट्र बीचको पछिल्लो अन्तरसम्बन्धलाई हेरौं । काठमाडौंमा ६ वर्षअघि आयोजित अठारौँ शिखर सम्मेलनमा भारतद्वारा प्रस्तावित क्षेत्रीय कनेक्टिभिटीको कार्यसूचीलाई पाकिस्तानले अवरुद्ध गरेपछि दक्षिण एसियाली क्षेत्रीय सहयोग संगठन सार्कप्रति भारतको खुला असहजता प्रकट हुनथाल्यो । एकाध हप्ता अघिसम्म सार्कको मधुरो सराहनासमेत राजनीतिक रूपमा भारतको आलोचनार्थ प्रयुक्त हुने विम्बका रूपमा नयाँ दिल्लीले लिइदिने अवस्था कायम थियो । यति हुँदाहुँदै पनि अध्यक्ष राष्ट्र भएकाले नेपाल र आगामी सम्मेलनको आयोजक हुनाले पाकिस्तानले संगठनको पक्षमा झिनो स्वरले पैरवी गरिरहे । त्यसको प्रभाव देखिएन । अचानक गत मार्च १३ मा भारतीय प्रधानमन्त्री नरेन्द्र मोदीले नै कोरोना भाइरससँग जुध्ने साझा योजना बनाउन सार्क राष्ट्रका नेताहरूबीच भिडियोकन्फरेन्सद्वारा विशेष अन्तरक्रिया आयोजना गर्ने अग्रसरता लिए । दुई दिनमै सम्मलेन सम्भव भयो । नयाँ सार्क महासचिवलाई समेत साक्षी राखेर मोदी आफैंले सञ्चालन गरेको भर्चुअल शिखर बैठकले सार्कउपर भारतको विश्वासलाई स्वीकार्यताको दायरामा फर्काउने प्रयास गरेको छ । यसका साथै कूटनीतिक कार्यमा उच्चतम प्रविधिको प्रयोगतर्फ दक्षिण एसियाली अन्तर्राष्ट्रिय सम्बन्धलाई लैजान लागेको सन्देश सम्मेलनले दिएको छ । प्रत्यक्ष साक्षात्कारलाई सचेत रूपमा रोक्नुपर्ने भएपछि आपत्कालीन गतिशीलताका लागि दूरसम्मेलनका आयोजना ह्वात्तै बढेका छन् । अन्तर्राष्ट्रिय मुद्राकोष र विश्व बैंकले वर्षेनि आयोजना गर्ने संयुक्त वसन्त बैठकलाई भर्चुअल माध्यममा लैजाने तयारी गरेका छन् । विश्वभरिबाट सयौं प्रतिनिधिले सहभागिता जनाउने यो बैठक अप्रिल महिनाको दोस्रो हप्ताका लागि तय भएको छ । त्यसैगरी सात उच्च औद्योगिक राष्ट्रहरूको समूह (अमेरिका, इटाली, फ्रान्स, जापान, बेलायत, क्यानाडा, जर्मनी) जीसेभेनका नेताले मार्च १६ का दिन भिडियोकन्फरेन्सबाट सम्मेलनमा सहभागिता जनाए, जसलाई असाधारण शिखर सम्मेलन भनिएको छ । यस समूहका सबैजसो राष्ट्रमा कोरोना भाइरसको गहिरिंँदो संकट विरुद्ध साझा प्रयासको संयोजन गर्नु सम्मेलनको प्रमुख उद्देश्य थियो । यसरी विकासोन्मुख नेपालदेखि विकसित जीसेभेन राष्ट्रहरूसम्मले एकैपटक कूटनीतिमा प्रविधिको प्रयोग गर्न अग्रसरता लिनुपर्ने बाध्यात्मक परिस्थिति सिर्जना भएको छ ।अन्तर्राष्ट्रिय सम्बन्धको स्वरूप निर्धारण गर्ने कूटनीतिक कार्यलाई सूचना प्रविधिको विकासले गएको दशकदेखि नै त्वरित, प्रभावकारी र समन्वयपूर्ण सञ्चालनतर्फ विस्तारै निर्देशित गरिरहेको थियो । सूचना क्रान्ति उत्कर्षमा पुगेको अनुभव गरिएको बेला एक्कासी प्रकट भएको महामारीबाट उत्पन्न जोखिमले कूटनीतिको परम्परागत अनुहार निर्णायक रूपले बदल्ने देखिएको छ । गएको शताव्दीमा यस्ता निर्णायक मोडहरू तीनपटक देखिए । पहिलो विश्वयुद्धपछि स्थापित लिग अफ नेसन्सले कूटनीतिलाई द्विपक्षीय वा बहुपक्षीय सम्बन्धबाट भूमण्डलीकरणको चरणमा प्रवेश गरायो । यस छोटो प्रयोगको असफलताबाट सिर्जित दोस्रो विश्वयुद्धले संयुक्त राष्ट्र संघसहितको नयाँ विश्वव्यवस्थालाई जन्म दियो । सन् १९९० मा सोभियत संघको पतनसँगै तेस्रो नयाँ चरण देखियो, जस अन्तर्गत नवउदारवादी वैश्विक अर्थराजनीतिक प्रणालीलाई भरथेग गर्नु अन्तर्राष्ट्रिय सम्बन्धको नयाँ प्रवृत्ति बन्यो । यस शताव्दीको सुरुमा न्युयोर्कस्थित वर्ल्ड ट्रेड सेन्टरमा भएको आतंकवादी आक्रमणपछि अमेरिकाले कूटनीति र राष्ट्रिय सुरक्षालाई उच्च प्रविधियुक्त (हाइटेक) बनाउन ठूलो धनराशि लगानी गर्यो । सन् २००० मा खर्चित ७ अर्ब अमेरिकी डलरको तुलनामा राष्ट्रिय सुरक्षा अनुसन्धान र विकासका लागि गरिएको खर्च सन् २००५ मा तीन गुणाले वृद्धि गरी २१ अर्ब पुर्याइएको थियो । हाल यो परिमाण बढेर ८० अर्ब डलरको हाराहारी पुगेको छ । अर्कोतिर सन् २००८ मा ओलम्पिक खेलको सफल आयोजनापश्चात् चीनको उदयप्रति विश्वव्यापी विश्वास स्थापना भयो । यी दुबै देशका सरकार र ठूला उद्योगले वैज्ञानिकप्राविधिक अनुसन्धानमा समर्पित बजेटको व्यवस्था गर्दै आएका छन् । यसको प्रतिफल उत्पादन सम्बन्ध तथा अन्तर्राष्ट्रिय कूटनीतिको रूप र सार दुबैतिर देखिन थालेका छन् । रूपमा प्रविधिको उच्च प्रयोग छ भने सारमा चीन र अमेरिकाका आर्थिकराजनीतिकसामरिक गतिविधिबाट सिर्जित विषयवस्तुको वरिपरि प्रतिस्पर्धात्मक कूटनीतिक व्यवहार केन्द्रित भएको देखिन्छ । कूटनीतिक कार्य मुख्यतया पर्दा पछाडि बसेर निरन्तर गरिने मिहिन परिश्रम हो, जसले परिणाम निकालेर त्यसको श्रेय राजनीतिक नेतृत्वको खातामा राखिदिन्छ । पारस्परिक विश्वास निर्माण गर्न व्यक्तिगत भेट, गोप्यताहरूको आदानप्रदान र मुद्दा आधारित लेनदेनले आधुनिक कूटनीतिको जग निर्माण गरेको छ । आमनेसामने गरिएका भेटमा पूर्ण विश्वासपूर्वक संवाद सम्भव हुन्छ । भर्चुअल संवादमा औपचारिकता ज्यादा हुन्छ । आशंकाको वातावरणलाई साझेदारीमा बदल्न वैचारिक वा राजनीति प्रेरित पूर्वाग्रहभन्दा माथि उठेर सञ्चालित हुने विश्वासपूर्ण कूटनीतिक कार्य आवश्यक छ । संकट आउँदा शक्तिराष्ट्रहरू बीच भूराजनीति प्रेरित दोषारोपण पनि सँगै आउँछ । त्यसलाई रोकेर सहकार्यको आधार निर्माण गर्ने अनवरत प्रयत्न केवल कूटनीतिबाट मात्र सम्भव हुन्छ । कोरोना भाइरसको फैलावटसित जुध्न अझ निकट साझेदारी किन आवश्यक छ भने विश्व स्वास्थ्य संगठन लगायतका संस्थाले नियन्त्रणको अभियान पूर्ण सफल हुन लामो यात्रा बाँकी रहेको जनाउ दिएका छन् । यसक्रममा महामारीको विस्तार एक हदसम्म रोकेर नागरिकलाई स्वास्थ्यसेवा उपलब्ध गराउन सकिने उदाहरण चीन, जापान, दक्षिण कोरिया र सिंगापुरसँग देखिन्छ । नियन्त्रणका लागि हालसम्म उपलब्ध अनुभव र तथ्यांकको सबैभन्दा विश्वासिलो भण्डारण यिनै एसियाली देशसँग छ । इटालीमा भाइरसको प्रकोप रोक्न चीनले उपलब्ध गराएको आर्थिक र प्राविधिक सहयोगको आधार त्यही अनुभव हो । चीनको राजनीतिक प्रणालीप्रति धेरैको समानुभूति नहुन सक्छ । यद्यपि वुहानसहित देशको अत्यधिक ठूलो जनसंख्यालाई व्यक्तिगत दूरीमा सफलतापूर्वक राखेर तथा स्वास्थ्यसेवा पुर्याएर चीनले राज्यको प्रभावकारिता सिद्ध गरेको छ । संकटको सामना गर्न आर्थिक अभाव झेलिरहेको विश्व स्वास्थ्य संगठनलाई चीनले नै २ करोड अमेरिकी डलर अनुदान तत्काल उपलब्ध गराएको छ । नेपालका परराष्ट्रमन्त्री प्रदीप ज्ञवालीसँग मार्च ३ मा भएको टेलिफोन संवादमा चिनियाँ विदेशमन्त्री वाङ यीले कोरोना भाइरससँग लड्न नेपाललाई सबै प्रकारको सहयोग उपलब्ध गराउने बताएका छन् । वर्तमान समयका प्रभावशाली चिन्तक मध्येका एक इजरायलका युवल नोह हरारी भन्छन्, व्यक्तिगत दूरी र आइसोलेसन कोरोना भाइरसको विस्तार रोक्ने रणनीतिमात्र हुन् । राष्ट्रहरूबीच वैज्ञानिक ज्ञान र अनुभवको साझेदारीले मात्रै यस भाइरससँग लड्ने मानव सक्षमता विकास गर्न सकिन्छ । मानव स्वास्थ्यमा उपयोग हुने ज्ञानको साझेदारीमा कुनै राजनीतिकवैचारिक पूर्वाग्रह देखिनु आवश्यक छैन । मानवीय सहकार्यले संकटसँग जुध्ने आत्मविश्वास र क्षमता निर्माण गर्छ । हरारीले जस्तै मानव सभ्यताको इतिहासलाई कमसेकम १० हजार वर्षको समयरेखामा अध्ययन गर्ने विचारकहरूमा अमेरिकी ज्यारेड डायमण्ड छन् । पुलित्जर पुरस्कार विजेता पुस्तक गन्स, जर्म्स एन्ड स्टील भित्र उनले पशुपालनको युग सुरु भएपछि कसरी मानिसले अन्तरमहादेशीय भाइरसहरूको महामारी झेल्नुपर्यो भन्ने सविस्तार व्याख्या गरेका छन् । अन्तरसभ्यतात्मक अध्ययन गर्ने अर्का अमेरिकी चिन्तकद्वय डारेन असिमोग्लु र जेम्स रबिन्सन आफ्नो पुस्तक न्यारो कोरिडोरमा निरन्तर उदार संस्थाहरूको विकासद्वारा रोग र युद्धमाथि मानिसले विजय पाउने क्रम चलिरहेको निष्कर्ष निकाल्छन् । ऐतिहासिक आर्थिक प्रणालीको अध्ययन गर्ने फ्रान्सेली अर्थशास्त्री टमस पिकेटीले हालै प्रकाशित आफ्नो पुस्तक क्यापिटल एन्ड आइडियोलोजीमा रोग र भोकबाट पूर्ण मुक्तिका लागि सहभागितामूलक समाजवाद (पार्टिसिपेटरी सोसलिजम) को प्रस्ताव गरेका छन् । पारस्परिक सहकार्यले इतिहासमा मानिसलाई घातक महामारीहरू नियन्त्रण गर्न तथा त्रासदीपूर्ण युद्ध अन्त्य गरी शान्ति स्थापना गर्न सघायो । वर्तमानका साथै भविष्यमा पनि अन्तरदेशीय साझेदारी रोग, भोक र युद्धमाथि विजय प्राप्त गर्ने मानवीय लक्ष्य प्राप्तिको प्रभावकारी साधन हुनेछ । राष्ट्रहरूबीच पारस्परिक विश्वास कायम राख्न लाखौँ व्यक्तिगत साक्षात्कारको शृंखलाद्वारा धेरै शताव्दीको अवधिमा आधुनिक कूटनीतिको जग निर्माण भएको हो । यसलाई रातारात परिवर्तन गर्न सकिन्न । आमनेसामने बसेर गरिएका धेरै भेटपछि बल्ल विश्वासपूर्वक संवाद हुनु मानवीय स्वभाव हो । प्रविधिको प्रयोगबाट हुने भर्चुअल बैठकहरूमा यो सम्भव हुँदैन । प्रविधियुक्त कूटनीतिमा सूचनाको सुरक्षा ठूलो चुनौती हो । त्यसैले संकटकालीन भर्चुअल सम्मेलनहरूले कूटनीतिक शिष्टाचार बाहिरका औपचारिकता तथा फराकिला नीतिगत सहमति निर्माणमा जोड दिनुपर्छ । संवेदनशील साझेदारीका लागि प्रत्यक्ष कूटनीति नै चाहिन्छ । संकटमा अग्रसरता लिने कूटनीतिले नागरिकलाई त्राससँग लड्न आत्मबल प्रदान गर्नुका साथै झुटा समाचार रोक्न र सही सूचना प्रवाहित गर्न मद्दत गर्छ । अनुसन्धान र विकासमा संयुक्त प्रयासलाई केन्द्रित गर्न सक्छ । संकटकै बेला राष्ट्रहरूबीच निरन्तर पारस्परिक सहयोग चाहिन्छ, जसका लागि आधुनिक प्रविधिले भरपर्दो कनेक्टिभिटी उपलब्ध गराएको छ । तर, व्यक्तिगत मिहिन कूटनीतिलाई यसले प्रतिस्थापन गर्न सक्दैन । जतिसुकै नयाँ पुस्ताको वाइफाइ भए पनि इन्टरनेटबाट दालभात डाउनलोड गर्न सकिन्न । त्यसका लागि अविश्रान्त मानव परिश्रम चलिरहनुपर्छ, पसिना बगिरहनुपर्छ ।ट्वीटर ः"
गभर्नरका पाँच वर्ष विश्वास गौचन,"अन्य विषय ब्याजदर व्यवस्थापनमा केन्द्रीय बैंकको भूमिका विगतमा झैँ निष्क्रिय रह्यो र यो अवधिमा ब्याजदरमा उल्लेख्य उतारचढाव आयो । बैंकिङ क्षेत्रलाई नपुग स्रोत तथा ब्याजदर व्यवस्थापन सम्बन्धी नवीनतम तथा प्रभावकारी व्यवस्था लागू हुन सकेन । एकातिर कर्जा प्रवाहका लागि उत्पादनशील क्षेत्रको अभाव, अर्कातिर पुँजी वृद्धिले आक्रामक लगानी गर्नुपर्ने बाध्यताका कारण मुलुकभर जग्गाको मूल्य पांँच वर्षयता अत्यधिक चुलिएको छ । यसको असर जग्गा धितोमा दिने कर्जामा वृद्धि भएको छ भने, बैंकिङ क्षेत्रले पनि आफ्नो लगानी थप सुरक्षित भएको अनुभूति गरेको छ । विशेष कारणले कर्जा र जग्गा धितोको सम्बन्ध तोडिए देशको सम्पूर्ण बैंकिङ क्षेत्र नै गम्भीर जोखिममा पर्नेछ । कर्मचारी क्षमता अभिवृद्धिका लागि कुल कर्मचारी खर्चको ३ प्रतिशत र संस्थागत सामाजिक जिम्मेवारी (सीएसआर) अन्तर्गत नाफाको १ प्रतिशत अनिवार्य खर्च गर्नुपर्ने व्यवस्था छ, जसले बैंकिङ क्षेत्रको लागत बढाएको छ भने स्रोतको सदुपयोग पनि हुन सकेको छैन । कर्मचारी क्षमता अभिवृद्धिका नाममा वर्षेनि १ अर्ब रुपैयाँ खर्च गर्नैपर्ने अवस्था छ । तर, यो स्रोतको परिचालनको प्रवृत्ति हेर्दा लगानी कम खर्च बढी भएको देखिन्छ । उच्च तहका कर्मचारी र सञ्चालकलाई विदेश भ्रमणका लागि खर्च गर्ने र अधिकांश कर्मचारीलाई अर्थहीन तथा सामान्य प्रशिक्षण रिसाइक्लिङ गर्दै खर्च गर्ने प्रवृत्ति बढेको छ । सीएसआर अन्तर्गत पनि ठूलो स्रोत कनिका छरेको शैलीमा अनुत्पादक क्षेत्रमा खर्च भएको छ । यस्तो प्रवृत्तिले अर्थतन्त्रलाई टेवा दिँदैन ।बाफिया संशोधन अन्तर्गत केन्द्रीय बैंक थप नियन्त्रणमुखी, प्रायोजित र सूक्ष्म व्यवस्थापनतर्फ उन्मुख भएको छ । केन्द्रीय बैंकका कर्मचारीको हकमा व्यावसायिक निष्ठा विचलन हुन सक्ने किसिमको व्यवस्था लागू भएको छ ।भावी गभर्नरले समान रूपले लागू हुने बाध्यात्मक मर्जर तथा पुँजी वृद्धि पुनः लाद्नु हुँदैन । यस्तो नीतिको लागत तथा बाह्य परिणाम गम्भीर हुन्छ, जुन विगत चार वर्षमा पुष्टि भएको छ । बैंकिङ क्षेत्रलाई आवश्यक पुँजी देशको अर्थतन्त्रको आकार तथा संरचनाले पनि निर्धारण गर्छ । निक्षेपका आधारमा बैंकिङ क्षेत्रको आकार देशको अर्थतन्त्र बराबर पुगेको छ । बैंकिङ क्षेत्रको अभिभावक तथा सर्वोच्च निकाय राष्ट्र बैंक आफ्ना नीति तथा निर्णयप्रति उत्तरदायी र जवाफदेही हुन आवश्यक छ । विगतमा राष्ट्र बैंकका कतिपय गलत निर्णयका कारण वित्तीय क्षेत्र जोखिमउन्मुख भइसकेको छ । पुँजीकै भरमा वित्तीय संस्थाको स्तरोन्नति गर्न सकिने राष्ट्र बैंकको नीतिका कारण कुनै समय देशको बैंकिङ क्षेत्रमा गम्भीर विचलन र विसंगति व्याप्त थियो । महत्त्वपूर्ण नीति तथा कार्यक्रममा सरोकारवालाबीच सकारात्मक, वस्तुपरक तथा अनुसन्धानपरक नियमित बहस हुनु जरुरी छ । प्राज्ञिक क्षेत्रले पनि राष्ट्रिय महत्त्वका विषयमा अनुसन्धान तथा खोजमार्फत नीतिनिर्माण तथा मूल्यांकन प्रक्रियामा योगदान पुर्याउन जरुरी छ । अर्थतन्त्रले थाम्नै नसक्ने पुँजी वृद्धिको गलत नीतिबाट सुरुआत गरेका गभर्नर नेपालले आफ्नो कार्यकाल सकिँदै गर्दा बैंकबीच बाध्यात्मक मर्जरजस्ता गलत निर्णय लाद्ने चेष्टा गरे पनि अन्ततः लागू गर्न सकेनन् । अपेक्षा अनुरूप मर्जर सफल नहुँदा अत्यधिक पुँजी वृद्धिले अर्थतन्त्रमा पुर्याएको गम्भीर असरबारे गभर्नर आफैँ अर्थशास्त्री भएका नाताले पूर्ण रूपले अनभिज्ञ रहे वा बुझ पचाए, यकिन गर्न सकिएन ।"
आउला त्यो दिन ?,"महिला र पुरुष दुवैलाई बराबरी अधिकार र अवसर प्राप्त भयो भने संसार कस्तो होला ? सम्पूर्ण रूपमा यस्तै हुन सक्छ भनी ठोकुवा गर्न त सकिन्न, तर केही अनुमान गर्न सकिन्छ । जस्तो कि, महिलाहरू राज्यको कार्यकारी प्रमुख बनेको समाचारले अचम्म बनाउनेछैन । महिलाहरू ढुक्कले घरबाहिर निस्केर मध्यरातमा पनि निस्फिक्री घर फर्कन सक्नेछन् । सम्पत्तिले दिने आत्मविश्वास र सामाजिक प्रतिष्ठा अनि सुरक्षा उनीहरूसँग पनि हुनेछ । रोजगारीमा कुनै भेदभाव हुनेछैन, कर्पोरेट हाउसहरूमा महिला सीईओहरू प्रशस्तै हुनेछन् र समान काम गरेबापत कसैलाई कम ज्याला मिल्नेछैन । परिवार, समाज, राजनीति, व्यापार, व्यवसाय, उद्योग, संस्कृति र शिक्षा लगायत कुनै पनि क्षेत्रमा महिलाहरू दोस्रो प्राथमिकतामा पर्नेछैनन् । उनीहरू आफ्नो जीवन र शरीरबारे आफैं निर्णय गर्न स्वतन्त्र हुनेछन् । ओहो, सुन्दै कस्तो आनन्द ! पुरुषहरूले जन्मेदेखि पाइरहेको जीवन र स्वतन्त्रताको सामान्य अधिकार भोगको कल्पना मात्र गर्दा पनि मन खुसी हुन्छ । साँच्चै कति समय लाग्छ त यस्तो संसार बन्न ? तथ्याङ्कका अनुसार, यही गतिमा हिँड्ने हो भने त्यस संसारको अनुभूति गर्न कम्तीमा एक शताब्दी लाग्नेछ, जुन मेरो पुस्ताले मात्रै होइन, मेरी छोरीको पुस्ताले पनि देख्न पाउनेछैन । विश्व आर्थिक मञ्च (वर्ल्ड इकोनोमिक फोरम) को विश्वव्यापी लैंगिक समानताको अन्तर सम्बन्धी अध्ययन प्रतिवेदन२०२० को निष्कर्ष हो यो । उक्त प्रतिवेदन १५३ देशले महिलापुरुष दूरी कम गर्न आर्थिक सहभागिता र अवसर, शैक्षिक अवसर, स्वास्थ्य र जीवनस्तर अनि राजनीतिक सशक्तीकरण गरी चार आयाममा गरेको प्रगतिसँग सम्बन्धित छ । महिला समानताका हिसाबले आइसल्यान्ड, नर्वे र फिनल्यान्ड क्रमशः पहिलो, दोस्रो र तेस्रो स्थानमा छन् भने, नेपाल १०१ औं स्थानमा छ । राजनीति र समाजका अन्य क्षेत्रभन्दा आर्थिक अवसर र पहुँचमा महिलाको अवस्था कमजोर देखिन्छ । विश्वव्यापी रूपमा महिलाको औसत आम्दानी पुरुषका तुलनामा आधाजति छ । महिलाको आय र करिअरबीच समानुपातिक सम्बन्ध छ । विवाहपछि सन्तान जन्माउने, हुर्काउने र घरका सबै काम पनि सक्ने कुरामा लाग्ने हुनाले महिलाहरू करिअरमा पछि पर्छन् र आम्दानीको स्रोत पनि गुमाउँदै जान्छन् । इतिहासलाई सरसर्ती हेर्दा, महिलाको समान हक र अधिकारको लडाई महिलाहरूकै संघर्ष र बलिदानबाट सुरु भएको देखिन्छ । यसको सुरुआत समाजवादी महिलाहरूले आन्दोलनको उठान र नेतृत्व गरेबाट भएको पाइन्छ । बिस्तारै विश्वका सबै खाले विचारधारका महिला समानता र अधिकारको आन्दोलनमा सहभागी हुँदै गए । समयक्रममा केही प्रसंगमा समाजवादी महिला आन्दोलन अलि छायामा परेको हो कि भन्ने देखिन्छ । तर इतिहासलाई यथार्थपरक ढंगले विश्लेषण गर्दै त्यसबाट शिक्षा लिन आवश्यक छ । आन्दोलनको सुरुआती दिनमा समान अधिकार, कामको समय, महिलाको रोजगार तथा ज्याला निर्धारण, मताधिकार आदि विषयको उठान गरी विभिन्न मुलुकका महिलाले आन्दोलन गरे र त्यही आन्दोलनको जगमा बिस्तारै महिला अधिकार स्थापित हुँदै गयो । बीसौं शताब्दीमा विश्वभर समानता र समावेशिताका थुप्रै विषय उठे । सूचना प्रविधिको विकासले अधिकारका विषयमा सचेतना र जागरण व्यापक बन्यो । नेपालको महिला मुक्ति र अधिकारको आन्दोलन पनि विश्वघटनाबाटै प्रेरित छ । नेपालमा राष्ट्राध्यक्ष, सभामुख लगायत विभिन्न क्षेत्रमा महिलाहरू नेतृत्वमा पुग्नु राष्ट्रिय तथा अन्तर्राष्ट्रिय आन्दोलनकै उपलब्धि हो । नीतिगत र कानुनी व्यवस्थाका कारण राज्यका विभिन्न तहमा महिलाको उपस्थिति उल्लेखनीय हुनुलाई सकारात्मक रूपमा लिन सकिन्छ । राजनीतिक क्षेत्रमा मात्र होइन, अन्य क्षेत्रमा पनि संख्यात्मक हिसाबले सहभागिता बढेको देखिन्छ । तर अझै पनि समाज महिलालाई पूर्ण रूपमा स्वीकार गर्न तयार छैन । यस्तै, राज्यका विभिन्न तह र निकायमा महिलाहरूको संख्यात्मक उपस्थितिले गर्दा महिलाका समग्र सूचकाङ्कहरू बदलिएका छन् कि छैनन् ? अहिलेको समावेशिताले वर्गीय प्रतिनिधित्व र गुणस्तर कायम गर्न सकेको छ वा छैन ? हिजो महिला मुक्ति र समानताका मुद्दाले स्थापना भएका संगठनहरू आज पदको याचनामा त सीमित भएका छैनन् ? पछिल्ला नीतिगत व्यवस्थाका कारण महिलाहरूको संख्यात्मक प्रतिनिधित्व त बढेको छ, तर महिलाहरू राजनीतिमा निर्णायक होइन पर्यवेक्षक नै बनिरहेका छन् । पार्टीका कार्यकारी तथा निर्णायक पदमा पुरुष भएकाले कतिपय निर्णय नियन्त्रित र प्रभावित छन् । महिला संगठनको नेतृत्वचयनसमेत पार्टी नेतृत्वबाट हुनुपर्ने अवस्था आउनुले यसको पुष्टि गर्छ । एकातिर राजनीतिक दलहरूले संविधान, कानुन मात्र होइन आफ्नै मान्यताविपरीत महिला सहभागिताको प्रावधानलाई उल्लंघन गरेका छन् । अर्कातिर, नेपाली महिला आन्दोलन विभाजित छ, जसका कारण आफ्ना तत्कालीन र दीर्घकालीन मुद्दाको पहिचान गर्न र एकीकृत ढंगले नेतृत्व गर्न यो असमर्थ भएको छ । राजनीतिमा स्थापित महिला पनि समग्र महिलाहितमा जुटेका देखिँदैनन् । उनीहरूबीच नै सहिष्णुता र समन्वयको अभाव छ । अनिवार्य कोटा पुर्याउन निकटस्थलाई अघि बढाउने चलन छ । दलहरूमा महिला नेतृत्व विकासको कुनै योजना देखिँदैन । यसबाट नेतृत्वको गुणस्तरमा प्रश्न उब्जिएको छ ।सरकारको घोषित लक्ष्य हो समृद्ध नेपाल सुखी नेपाली । सबै अवसर र अधिकारमा महिलाको संख्यात्मक र गुणात्मक सहभागिता नभएसम्म यो लक्ष्य पूरा हुन सक्दैन । महिला समानताको विषय महिलाको मात्र होइन, समाज र राज्यको पनि हो । आर्थिक, सामाजिक, सांस्कृतिक र पर्यावरणीय सबै हिसाबले राज्यको आधा जनसंख्या सक्रिय नभएसम्म देश समृद्ध हुन सक्दैन । अर्कातर्फ, महिलाप्रतिको सामाजिक मनोविज्ञान, सोच तथा व्यवहार सकारात्मक हुन जरुरी छ । यस्तो भयो भने मात्रै माथि कल्पना गरिएजस्तै बराबरीको संसार वास्तवमै देख्न र भोग्न पाइनेछ ।"
सम्भावित विपत्तिको अर्थराजनीतिक परकम्प,"सम्भावित अर्थराजनीतिक कम्पन प्रकोपका तीनै चरणका अर्थराजनीतिक आयाम हुन्छन्, जसले अर्थराजनीतिमा कम्पन पैदा गर्छन् । ह्वाई नेसन्स फेल पुस्तकमा डेरन एसमोग्लु र जेम्स रोबिन्सनले प्लेगको महामारीलाई पूर्वी र पश्चिमी युरोपेली देशहरूले सामना गरेको तरिका अनि उनीहरूको संस्थामा आएको परिवर्तनबारे विस्तृत चर्चा गरेका छन् । जनसंख्याको अत्यधिक ह्रासपछि आएको श्रमशक्तिको कमीका कारण युरोपका संस्थाहरूमा परिवर्तन आउन थाल्यो । बेलायतमा जमिनदारको दबदबा कायम राख्ने कोसिस हुँदा किसान विद्रोह उठ्यो । त्यसको दमन गरिए पनि आर्थिक संस्थाहरूमा परिवर्तन आउन थाल्यो । चौधौं शताब्दीमा पूर्वी र पश्चिमी युरोपेली देशहरूमा सामन्तवाद बलियो थियो । प्लेगको महामारीपछि पश्चिमी युरोपेली देशहरूले पुँजीवादी प्रणाली अंगीकार गरे । पूर्वमा सामन्ती बन्धन कायमै रह्यो । बेलायतमा औद्योगिक क्रान्ति अगाडि बढ्यो र निरंकुश राजतन्त्रविरुद्ध संघर्ष हुँदै प्रजातन्त्रको स्थापना भयो । समाजमा विद्यमान संस्थाहरूले विपत्तिको सामना गर्ने तरिकाले राजनीतिक प्रणालीमा असर गर्छ । सामाजिक संस्थाहरूले विपत्ति सामनाको हैसियत राखे र पुनःस्थापनामा विभेद गरेनन् भने राजनीतिक स्थिरता रहिरहन्छ । तर ती समावेशी नभएÙ सामाजिक, आर्थिक र राजनीतिक पुँजीको भिन्नताका कारण उद्धार, राहत र पुनःस्थापनाका अवसरमा विभेद भए राजनीतिक प्रणालीमाथि प्रश्न उठ्छ । विपत्ति सामनाको क्षमता नहुने सरकारहरूले वैधानिकता गुमाएको हाम्रै देशको इतिहासले इंगित गर्छ । विसं १९९० को भूकम्पको पृष्ठभूमिमा काठमाडौंका युवाहरूमा सांगठनिक सोचको बीजारोपण भएको थियो । कालान्तरमा त्यसबाट प्रजा परिषद्को जन्म भयो । त्यसले सिर्जना गरेको राजनीतिक उत्प्ररेणाको जगमा सात सालको क्रान्ति भयो । शरद घिमिरेले उल्लेख गरेजस्तै, सन् १९५४ को बाढीको सामना गर्न सफल नभएकै कारण तत्कालीन दलीय सरकारप्रति अविश्वास सिर्जना भयो र कालान्तरमा पञ्चायत स्थापना भयो । विसं २०७२ को भूकम्प संविधान घोषणाको मुख्य कारक भएकाले पनि विपत्तिको राजनीतिक रंग हुने पुष्टि हुन्छ । संयोगहरूका कारण नेपाल कोरोनाविपत्तिमा प्रवेश नगरे पनि यसको असर क्षेत्रमा छिरिसकेको छ । ओईसीडीले सन् २००८ पछिको ठूलो आर्थिक मन्दीको अनुमान गरिसकेको छ । संसारको अर्थतन्त्र त्यसै त ओरालो लागेका बेला यो अनुमानले भयावह आर्थिक परिस्थितिको संकेत गर्छ । नेपाली अर्थतन्त्र रेमिटान्स र सेवा क्षेत्रमा निर्भर छ । रेमिटान्स पठाउने देशहरू नै अहिले विपत्तिमा छन् । सेवा क्षेत्रको ठूलो हिस्सा पर्यटन पश्चिमा अर्थतन्त्रसँग जोडिएको छ । पश्चिमा देशहरूको आर्थिक ह्रासले पर्यटन व्यवसायमा पर्ने घातक असरका संकेतहरू देखिइसकेका छन् । यसैले विपत्तिको अर्थराजनीतिक कम्पन निकै शक्तिशाली म्याग्निच्युडको रहने अनुमान गर्न सकिन्छ । विपत्तिका तीनै चरणमा विभेद कम गर्न नजुरमुराए परिणाम खासै सुखद हुनेछैन । विपत्तिको संकटमा सस्ता ज्यामी र प्राकृतिक स्रोतको लुटका लागि बहुराष्ट्रिय कम्पनी आउन सक्छन् । भूकम्पपछि मानव बेचबिखन ह्वात्तै बढेजस्तै चरम मानवीय संकट देखा पर्नेछ । आर्थिक ह्रासका कारण लोकतन्त्र संकटमा पर्नेछ । यो दलविशेष वा तत्कालीन सरकारमाथि होइन, प्रणालीमाथिकै प्रश्न हुनेछ । यसका दुई विकल्प हुनेछन् । कि त अर्को राजनीतिक क्रान्ति हुनेछ । प्रारूप, सिद्धान्त, बलियो वर्गको अभावका कारण तत्काल यो सम्भावना क्षीण छ । अर्कातर्फ, नायकको खोजी हुनेछ जसले तानाशाह जन्माउनेछ । अहिलेसम्मका उपलब्धिहरू पनि गुम्ने खतरा रहनेछ । त्यसैले समयमै आइलाग्न सक्ने विपत्तिको सामाजिक, अर्थराजनीतिक आयामलाई सम्बोधन गर्न सकिएन भने भविष्य हाम्रो हातबाट गुम्नेछ । नबिर्सौं, भोका मान्छेहरूले गोदाम लुटेको इतिहासको पाना धमिराले खाइसकेको छैन ।"
फ्रान्समा हिँडडुल गर्न रोक,"विश्वका १५२ देशमा संक्रमण हालसम्म १,७३,३४४ संक्रमित, मृतक संख्या ७,०१९ पुग्योविश्वभर ८०,००० संक्रमित निको भएइटालीमा सबै स्वास्थ्यकर्मीको स्वास्थ्य परीक्षण हुने, मृतक संख्या २१५८ पुग्यो स्पेनमा संक्रमित संख्या १० हजार नाघ्यो, ४९९ को मृत्युकोभिड१९ लाई चिनियाँ भाइरस को संज्ञा दिएपछि अमेरिकी राष्ट्रपति डोनाल्ड ट्रम्पसँग चीन आक्रोशित भारतमा ३ जनाको मृत्यु, ताजमहल बन्द गरियोसबै सीमानाका बन्द गर्दै युरोप"
अमेरिकामा न्यून परीक्षण,"(न्युयोर्क)  कोभिड१९ को महामारी अमेरिकाको ५० मध्ये ४९ राज्यमा फैलिएको छ । संक्रमितको संख्या मंगलबारसम्म ४ हजार ४ सय नाघेको छ । मृत्युको आँकडा सय नाघ्ने अवस्थामा छ । घण्टैपिच्छेका समाचार र सूचना अत्यासलाग्दा छन् । व्यापारिक, शैक्षिक एवं खेल प्रतियोगिता बन्द हुने क्रम बढ्दो छ । भाइरसले अमेरिकी अर्थतन्त्रलाई समेत प्रभावित बनाएको छ । विश्व स्वास्थ्य संगठनले भाइरस नियन्त्रणका लागि परीक्षण को रटान लगाइरहेको पृष्ठभूमिमा अमेरिकी सरकार भने परीक्षणको साटो आफ्ना नागरिकलाई घरभित्रै बस्न उर्दी जारी गरिरहेको छ । विकसित अन्य देशमा भइरहेको परीक्षण अनुपातमा अमेरिकामा निकै कम संख्यामा मात्र परीक्षण भइरहेको छन् । जब कि, गत आइतबारसम्म अमेरिकामा सम्भावित १६ हजार संक्रमित परीक्षण भएको तथ्यांक बाहिरिँदा उक्त मितिमै जनसंख्याका हिसाबले ६ गुणा सानो दक्षिण कोरियामा अढाइ लाखको परीक्षण भइसकेको थियो । गत जनवरी तेस्रो सातातिर जब केही चिनियाँलाई अमेरिका प्रवेशमा निषेध गरियो तब राष्ट्रपति डोनाल्ड ट्रम्पले कोरोना भाइरस कुनै ठूलो कुरा नभएको सार्वजनिक अभिव्यक्ति दिए । उनको कथन थियो, अहिले पाँच जना मात्र संक्रमित छन् । विश्वास गरौं, सबै ठीक हुन्छ । हामीले प्रभावित देशलाई प्रतिबन्ध लगाउँदै छौं । जब फेब्रुअरी ८ मा चिनियाँलाई अमेरिका भिसा पूर्णतः प्रतिबन्ध गरियो तब ट्रम्पको सार्वजनिक भनाइ आयो, सबै नियन्त्रणमा छ, चिन्ता छैन । यतिसम्म कि, तीन साताअघिको भारत भ्रमणका क्रममा कोरोना भाइरससम्बन्धी पत्रकारको प्रश्नमा ट्रम्पको दाबी थियो, हाम्रो देशमा कोरोना भाइरस, राम्रो तरिकाले नियन्त्रणमा छ । अहिले पनि ट्रम्पले कोरोना भाइरस नियन्त्रणका हकमा आफ्नो मूल्यांकन, १० मा १० अंक रहेको अभिव्यक्ति दिँदै आएका छन् । यथार्थमा अमेरिकाको स्थिति ट्रम्पका आकलन र अभिव्यक्तिभन्दा फरक छ । अन्ततः धेरैको शंका एवं तारो, राजनीति र नीति निर्माणतर्फ सोझिएको छ । उदारवादीहरूको खुला चुनौती छ, ग्लोबल वार्मिङ लाई वाहियात भन्ने अमेरिकी अनुदार राजनीति र उसको विज्ञानको तथ्यमाथि धावा प्रवृत्तिकै कारण यो महामारीमा अमेरिका संघर्षरत छ । एक थरीले कोरोना भाइरस आतंकलाई सन् ८० को दशकमा अमेरिकामा फैलिएको एड्स (एचआईभी) सँग तुलना गर्दै छन् । त्यतिखेर अमेरिकी अनुदार राजनीतिका आदर्श रोनाल्ड रेगन ह्वाइटहाउसमा आसीन थिए । रेगन सकभर एड्स शब्दावली उच्चारण गर्न रुचाउँदैनथे । उनको मान्यता थियो, यो समलिंगी क्यान्सर हो । तर सन् १९८५ मा एचआईभी पीडित हलिउड स्टार रक हड्सन पेरिसमा संक्रमणमा परे । रेगनका पुराना दौंतरी हड्सन पेरिसस्थित सैनिक अस्पतालमा उपचार गर्न मरिहत्ते गर्दै थिए । गैरफ्रान्सेली भएका कारण, त्यो सम्भव थिएन । भनसुनका लागि उनले ह्वाइट हाउसमा सम्पर्क गरे । दौंतरीप्रति रेगनले खासै चासो दिएनन् । धेरै अनुनय विनयमा हड्सनले भर्ना त पाए तर रेगनको खासै सहानभूति थिएन । आलोचकहरू ठान्छन्, ८० को दशकमा अमेरिकामा तीव्र रूपमा एड्स फैलिनुमा रेगन प्रशासनको नीति सबैभन्दा जिम्मेवार थियो । अर्थात्, नियन्त्रणका प्रभावकारी प्रयास गरिएन ।अहिले कोरोना आतंकमा राष्ट्रपति डोनाल्ड ट्रम्प र उनको प्रशासनले लिएको नीतिको तीव्र आलोचना भइरहेको छ । तीन महिनाअघि नै चीनमा आतंक मच्चाइसकेको भाइरसप्रतिको विशेषतः सावधानी र पूर्वतयारीमा ट्रम्प प्रशासन चुकेको प्रस्ट छ । सबैभन्दा डरलाग्दो पक्ष के भने, सटडाउनको प्रक्रिया यही रफ्तारले अघि बढे सम्भावित आर्थिक मन्दीको भयावहलाई नकार्न सकिँदैन । जसको भागीदारबाट ट्रम्प प्रशासन उम्किन सक्दैन । कोरोना भाइरसको आतंक, प्राकृतिक प्रकोप जस्तै हो । जहाँ, जसरी पनि फैलिन सक्छ । तर ट्रम्प प्रशासनका पक्षपाती एवं अनुदारवादी मिडियाले यो महामारीको दोष चिनियाँ सरकार र चिनियाँ खानातर्फ थोपरिरहे । बोर्डर सटडाउनको रटान लगाइरहे । यथार्थमा अमेरिकामा सबैभन्दा बढी युरोपको हवाई मार्गमार्फत भाइरस संक्रमित बढेको बताइन्छ । सरकारको बुद्धिमत्ता, पूर्वतयारी र आक्रमक नियन्त्रण उपायले कोरोना भाइरस नियन्त्रण गर्न सकिन्छ भन्ने ताइवान, दक्षिण कोरिया र सिंगापुरको उदाहरणबाट अमेरिका चुक्यो । दुई वर्षअघि एटलान्टाको एक कार्यक्रममा ट्रम्प प्रशासनको स्वास्थ्यसम्बन्धी निर्देशक लुसियाना बोरियोले सरुवा रोगको महामारी अमेरिकामा खतरा हुन सक्ने चेतावनी दिएकी थिइन् । त्यसको अर्को दिन ट्रम्प प्रशासनले उनको नेतृत्वको विभाग नै खारेज गरिदियो । अर्कोतर्फ सरुवा रोग नियन्त्रणसम्बन्धी संघीय निकाय सीडीसीले बजेटमा ट्रम्प प्रशासनले भारी रूपमा बजेट कटौती गर्दै आएको तथ्य यहाँनेर स्मरणीय छ ।"
थाइल्यान्डमा सरकारी कार्यालयबाहिर विस्फोट,"बैंकक (एजेन्सी) थाइल्यान्डको याला प्रान्तस्थित सरकारी कार्यालयबाहिर मंगलबार दुइटा बम विस्फोट हुँदा १८ जना घाइते भएका छन् । मलायमुसलमान समुदायको बाहुल्य रहेको द्वन्द्वग्रस्त नाराथिवात, पट्टानी र याला प्रान्तका प्रशासनिक कार्य हेर्ने प्रशासनिक केन्द्रबाहिर विस्फोट भएका हुन् । यी क्षेत्रमा सन् २००४ देखिको द्वन्द्वका कारण हालसम्म ७ हजार व्यक्तिको मृत्यु भइसकेको छ । विस्फोट हुँदा उक्त सरकारी कार्यालयभित्र कोरोना भाइरस प्रकोपलाई कसरी रोकथाम र नियन्त्रण गर्नेबारे छलफल भइहरेको थियो । प्रशासनिक कार्यालय परिसरबाहिर ग्रिनेड फालिएको केहीबेरमै कार बम विस्फोट भएको थियो, सेनाको क्षेत्रीय सुरक्षा प्रवक्ता कर्णेल प्रमोत प्रोमइनले समाचार संस्था रोयटर्ससँग भने, १८ घाइते भए पनि कसैको मृत्यु भएको छैन । बम विस्फोटबारे कसैले जिम्मेवारी लिएको छैन ।"
गाईवस्तु पठाएर ऋण तिर्दै चाड,चाड (एजेन्सी) एंगोलासँग लिएको १० करोड डलर ऋण तिर्न चाडले गाईवस्तु पठाउने भएको छ । एंगोलालाई गाईवस्तु चाहिएको र चाडसँग पैसा नभएकाले दुवै देशको सहमतिमा यस्तो निर्णय भएको हो । एंगोलाको राज्य सञ्चालित सञ्चारमाध्यमका अनुसार सहमतिअनुसार पहिलो चरणमा जहाजबाट पठाइएको एक हजार गाई राजधानी लुआन्डा पुगेका छन् । चाडले यही महिनाको अन्त्यतिर थप ३ हजार ५ सय गाईवस्तु पठाउने छ । एंगोलाले चाडबाट कुल ७५ हजार गाईवस्तु पाउने छ । प्रत्येक वस्तुको म्ल्यू १ हजार ३ सय ३३ डलरबराबर हुन आउने जर्नल डी एंगोला ले उल्लेख गरेको छ । चाडले सन् २०१७ मा लिएको ऋण तिर्न गाईवस्तु पठाउने भनेपछि खडेरी प्रभावित एंगोलाले सहमति व्यक्त गरेको थियो । खडेरीका कारण एंगोलामा भोक र तिर्खाका कारण ठूलो संख्यामा गाईवस्तु मर्ने गरेका छन् ।
इजरायलमा विपक्षी दलको नेतृत्वमा सरकार,जेरुसेलम (एजेन्सी) इजरायलका विपक्षी नेता बेन्नी गान्जले आफू नेतृत्वको सरकारमा सहभागी हुन सबैसँग आग्रह गरेका छन् । राष्ट्रपति रेउभेन रिभिलिनले गान्जलाई आगामी सरकार गठनका लागि आधिकारिक रूपमै प्रस्ताव गरेपछि उनले गठबन्धन सरकारका लागि आह्वान गरेका हुन् । गान्जले वर्तमान प्रधानमन्त्री बेन्जामिन नेतान्याहुलाई पनि गठबन्धन सरकारमा सहभागी हुन आग्रह गरेका छन् । मार्च २ मा सम्पन्न निर्वाचनमा नेतान्याहुको दलले जिते पनि सरकार गठनका लागि आवश्यक पर्ने बहुमत भने ल्याउन सकेको थिएन । नयाँ सरकार गठनमा ढिलाई भइरहेकै बेला राष्ट्रपतिले आयोजना गरेको छलफलमा १ सय २० सिट रहेको इजरायली संसद्का ६१ जना सांसदले प्रमुख विपक्षी दल ब्लु एन्ड ह्वाइट पार्टीका नेता गान्जलाई प्रधानमन्त्रीमा समर्थन गर्ने बताए । त्यसलगत्तै राष्ट्रपतिले २८ दिनभित्र सरकार बनाउन भनेका हुन् ।
सिजनमै सुक्खा,"हललाई महामुस्किल मल्टिप्लेक्स चेन क्यूएफएक्सका सीईओ रोशन अडिगाका अनुसार यो वर्ष नेपाली मात्र होइन, विदेशी फिल्म पनि चलेका छैनन् । कोरोनाको त्रासपछि त हलले थप संकट बेहोर्नुपरेको छ । दिनानुदिन दर्शक पातलिँदै छन् । पहिले हाम्रो औसत अकुपेन्सी ५० प्रतिशत थियो, अहिले २० प्रतिशतमा झरेको छ, अडिगाले चिन्तित हुँदै भने, नयाँ फिल्म चल्दा त दर्शक आएका थिएनन् । अब पुरानो फिल्मले कहिलेसम्म धान्छ, टुंगो छैन । राजधानीमा मात्र ३१ मल्टिप्लेक्स स्क्रिन छन् । सिंगल थिएटर पनि सुनसान हुन थालेको छ । मल्टिप्लेक्स हलले कोरोनाविरुद्ध सर्तकता अपनाइरहेका छन् । टिकट काउन्टर र शौचालयमा स्यानिटाइजर राखिएको छ । तर सजकता र सुरक्षा विधि अपनाउँदासमेत दर्शक हलसम्म तानिएका छैनन् । सरकारले गत फागुन २९ गते बिहीबार संक्रमणबाट जोगिन ठूलो संख्यामा मानिस भेला हुने सिनेमा हल, सभासमारोह, सामाजिक कार्य एवं मेलामहोत्सव सहभागी नहुन आह्वान गर्ने निर्णय गरेको थियो । त्यसअगावै काठमाडौं जिल्ला प्रशासनले आवश्यकबाहेक घर बाहिर ननिस्कन र भीडमा नजान आग्रह गरेको थियो । नयाँ फिल्म नआउने भएपछि हल सञ्चालक पुरानै फिल्मको पुनः प्रदर्शन गर्ने गृहकार्यमा जुटेका छन् । अडिगा भन्छन्, हल बन्द भयो भने पछि दर्शकलाई तान्न गाह्रो हुन्छ । त्यसैले पुरानै फिल्मबाट भए पनि जसोतसो हल चलाइराख्ने जमर्को गर्दै छौं । हललाई जोगाउनु निर्माता र वितरकको पनि दायित्व भएको स्टेसन फाइभका सीईओ श्रेष्ठको भनाइ छ । नयाँ फिल्म चलाउने अवस्था नभए हामीले पुरानै फिल्म दिएर भए पनि प्रदर्शकलाई बचाउने समय हो यो, उनले भने, हल बन्द हुने स्थिति आयो भने फिल्म देखाउने ठाउँ हुन्न । त्यस्तो नहोला भन्न सकिन्न । स्टेसन फाइभले वितरण गरेका कबड्डी कबड्डी कबड्डी, जात्रैजात्रा र घामड शेरे पुनः प्रदर्शनको सम्भावना रहेको उनले जानकारी दिए । लभ डायरिज पनि फेरि चल्दै छ । हलले चाहेको खण्डमा छ माया छपक्कै पुनः चलाउन सकिने निर्माता दीपकराज गिरीले बताए । हल सञ्चालकको छाता संगठन नेपाल चलचित्र संघका प्रतिनिधिले मंगलबार अर्थ, सञ्चार तथा सूचना प्रविधि मन्त्री युवराज खतिवडासँग कोरोना भाइरसका कारण हल समस्यामा परेकाले राहत प्याकेज घोषणा गर्न माग गरेका थिए । भेटमा खतिवडाले ज्यादै आतंकित हुनुपर्ने अवस्था नभएको र नेपाली चलचित्रको मध्यम र दीर्घकालीन विकासका लागि रणनीति बनाइरहेको आश्वासन दिएका थिए । फिल्म क्षेत्रमा देखिएको यो संकटबारे चलचित्र विकास बोर्ड भने मौन छ । प्रदर्शकलाई जसरी हुन्छ, हल टिकाइरहने चुनौती छ । दरबारमार्गस्थित क्यूज सिनेमाज्का म्यानेजर राकेश श्रेष्ठ भन्छन्, भूकम्पपछि पनि हल सुनसान भएको थियो । दर्शकलाई पुनः हलमा ल्याउन एक वर्ष लाग्यो । फेरि त्यस्तै हुने खतरा बढेको छ ।"
कोरोना संक्रमित सेलेब्रिटी,"कोरोना भाइरसले विश्वलाई नै तहसनहस पारिरहेको छ । यस्तोमा हाई प्रोफाइल र सेलेब्रिटीलाई समेत यसको संक्रमणले छोएको छ । अभिनेता टम हाङ्स र उनकी पत्नी रिटा विल्ससनलाई फिल्म छायांकन क्रममा अस्ट्रेलिया रहँदा कोरोना भाइरसको संक्रमण देखिएपछि स्थानीय अस्पतालको क्वारेन्टाइनमा बसेका थिए । एक साताको उपचारपछि टम दम्पती दुवै संक्रमण मुक्त भई अस्पताल छोडेका छन् । टमले आफू र पत्नीलाई कोरोना भाइरस संक्रमण हुनेबित्तिकै उक्त कुराको जानकारी सामाजिक सञ्जालबाट गराएका थिए भने चेकजाँचको पनि नियमित अपडेट गराइरहेका थिए । संक्रमणमुक्त भई अस्पताल छोड्दै गर्दा दुई पटकका ओस्कार विजेता टमले सहयोगीलाई धन्यवाद दिँदै शुभचिन्तकलाई पनि सुरक्षित रहन आग्रह गरेका छन् ।पछिल्लो पटक बेलायती गायक, अभिनेता आइड्रिस एल्बामा पनि कोरोना (कोभिड१९) भाइरसको जाँचमा पोजेटिभ पाइएको छ भने गेम अफ थ्रोन्स सिरिज स्टार क्रिस्टोफर हिभ्जुलाई पनि कोरोना संक्रमण भएको छ । सोमबार चेकजाँचका क्रममा आफूमा संक्रमण देखिए पनि यी दुवै सेलेब्रिटीले भने फ्यानलाई नआत्तिन भन्दै सबैलाई सुरक्षाका उपाय अपनाउन अनुरोध गरेका छन् । दुवैले जनतालाई शान्त रहन र स्वास्थ्यकर्मीले ल्याएका योजना मुताबिक चल्न र महामारीलाई साम्य पार्न सहयोगी भूमिका खेल्न सुझाएका छन् । आइड्रिसले त विभिन्न कारणले अलगअलग भइरहेको विश्वलाई एकताबद्ध पार्न पनि यो एउटा मौका भएको तर्क गरेका छन् । उनले नियमित हात धुन र सामाजिक रूपमा दूरी कायम राखेर बस्न अपिल गरेका छन् ।क्रिस्टोफरले भने आफू सामान्य संक्रमणको तहमा रहेको तर अझै कतिपय कोरोनाको उच्च संक्रमणबाट जुधिरहेको जानकारी गराउँदै सबैमा हात धुने बानी बसाल्न र अरू मान्छेभन्दा डेढ मिटर टाढाको दूरी बनाइराख्न र घरकै क्वारेन्टाइनमा बसी भाइरस फैलिन नदिन मद्दत गर्न आग्रह गरेका छन् । जेम्स बन्ड फिल्म क्वान्टम अफ सोलेस की अभिनेत्री ओल्गा कुरिलेन्को पनि सोमबार कोरोना भाइरसको सिकार भएको पाइएको थियो । त्यसैगरी बास्केटबल खेलाडी रुडी गोबर्टले आफूमा समेत कोरोना भाइरसको संक्रमण फेला परेपछि ५ लाख डलर यस्तै संक्रमितहरूको उपचारका लागि सहयोगसमेत गरेका छन् ।त्यसैगरी, भारतीय गायक अनुप जलोटालाई पनि कोरोना भाइरसको संक्रमण देखा परेको छ । ६६ वर्षीय जलोटा मंगलबार मुम्बई एयरपोर्टमा झरेपछि गरिएको चेकजाँचपछि तुरुन्त नजिकैको मिराज होटल पुर्याई आइसोलेसनमा राखिएको छ । भजन गायकका रूपमा बढी परिचित जलोटा बिग बोसमा सहभागी बनेपछि बढी चर्चामा आएका थिए । उनी लन्डनमा भजन कार्यक्रममा नै सहभागी भई मुम्बई फर्किने क्रममा संक्रमित भएको अनुमान गरिएको हो । तर जलोटाले भने ६० वर्षमाथि उमेरका सबै यात्रुलाई होटलमा राखेर नियमित चेकजाँचको प्रक्रियाअनुरूप राखिएको बताएका छन् । मंगलबारसम्ममा भारतमा मात्रै कोरोना संक्रमितको संख्या १ सय २६ पुगेको छ ।"
सुर साधनामा डेनी,"काठमाडौं (कास) सांस्कृतिक संस्थानले हरेक महिना आयोजना गर्दै आएको एकल गायन शृंखला सुर साधना को अठारौं संस्करणमा यसपटक गायक तथा संगीतकार डेनी निरौला सुनिए । डेनीले म जिउँदो लास, धेरै धेरै लामो कथा, फूल दिन्छु भन्थ्यौ, लाली हुँदो रहेछ माया लगायत गीत गाइरहँदा उनले यी सबै गीत आफ्नी आमालाई समर्पण गरेका थिए । गायिका बहिनी झुमा निरौलाले युगल गायनमा डेनीलाई साथ दिइरहँदा खड्ग बूढामगर, लोकराज राई, अनुप दास, रोहित सुवेदी, दुर्गाप्रसाद खतिवडा, दीपेन्द्र वज्राचार्य, भगिरथ सुस्लिङ, सीता मैया राजचल र नरेश प्रजापतीले वाद्यवादनमा सहयोग गरेका थिए । पूर्वसभामुख सुवासचन्द्र नेम्बाङले डेनी सांगीतिक परिवारमा हुर्किएकाले उनको गायन शैलीबाट आफू प्रभावित भएको बताए । डेनीको प्रस्तुतिले उनी कहाँसम्म पुग्ने लामो रेसको घोडा हो भन्ने प्रस्ट थाहा हुन्छ, नेम्बाङले भने । कार्यक्रममा डेनीलाई हौसला दिन गीतकार चेतन कार्की, गायक तथा संगीतकार गणेश रसिक, गीतकार सुवासचन्द्र ढुंगेल, संगीतकार भूपेन्द्र रायमाझी, गायक गणेश पराजुलीलगायत पुगेका थिए ।"
सिग्देलका कविता,"काठमाडौं (कास) दुई दशकदेखि कविता लेखनमा सक्रिय विश्व सिग्देलको पहिलो कविता संग्रह तालीको समाजशास्त्र बजारमा आएको छ । काभ्रेका कवि सिग्देलको यसअघि अंग्रेजी संयुक्त कथा संग्रह अब्सेसन प्रकाशित थियो । उनी उन्मुक्त पुस्ता, पोस्टर कविता अभियानलगायत काव्यिक आन्दोलनसँग पनि जोडिएका छन् । संग्रहमा प्रेम, स्मृति र समसामयिक विषयमाथि केन्द्रित ४५ थान कविता समेटिएको छ । अकालकुसुम ले कृति छापेको हो ।"
'किरात कोइँच सुनुवार मुक्दुम',"काठमाडौं (कास) मातृभाषा अभियन्ता लोकप्रिय सुनुवारको किरात कोइँच सुनुवार मुल्केम मुक्दुम कृति सार्वजनिक भएको छ । सृजना स्मृति प्रतिष्ठानले प्रकाशित गरेको पुस्तक सांसद यज्ञराज सुनुवार, सुनुवार सेवा समाजका अध्यक्ष रणवीर सुनुवार, मुक्दुमविद् अतीत मुखियाले राजधानीमा लोकार्पण गरेका हुन् । पुस्तकमा किरात कोइँच सुनुवार जातिको सृष्टि कथा, इतिहास, सभ्यता, जीवनपद्धति, धर्म, संस्कार, संस्कृति, भाषा, चाडपर्वसम्बन्धी सामग्री समेटिएका छन् । ७१ वर्षीय लेखकको यो चौथो कृति हो । यसअघि कोइँच लोःसी (सुनुवार भाषा बोलीचाली), साँ अ्वास् दुर्दापूँ (कोइँचनेपालीअंग्रेजी शब्दकोश), किरात कोइँच दुर्दापूँ (किरात सुनुवार शब्दकोश) प्रकाशित छन् । भाषाविद् डा लाल श्याँकारेलु रापचाले प्रस्तुत पुस्तकले मौलिक मुक्दुम, ज्ञान, भाषा, पहिचानको पक्ष उजागर गरेको बताए ।"
बाँस्कोटाको 'माया लाउँदा',"काठमाडौं (कास) अग्रज संगीतकार शम्भुजित बाँस्कोटाको संगीतमा माया लाउँदा बोलको गीत म्युजिक भिडियोसहित सार्वजनिक भएको छ । डिलाइटेड नेपाल युट्युब च्यानलमार्फत सार्वजनिक गरिएको गीतमा गायिका मिलन अमात्यको स्वर छ । मायाप्रेमकै कथावस्तु रहेको उक्त गीतलाई गीतकार डीपी दाहाल परिश्रमी ले रचना गरेका हुन् । शक्ति प्रज्ज्वल घिमिरेले निर्देशन तथा सम्पादन गरेको भिडियोमा नमराज घिमिरेको छायांकन रहेको छ । गीतमा आशिष दाहाल, करिश्मा ढकाल र सुदीप भट्टराईको अभिनय देख्न सकिन्छ ।"
नेत्री चित्रलेखाका पतिमाथि यौनहिंसाको आरोप,"(काठमाडौं)  रानी यादवको फेसबुक वाल मा आइतबार बिहान ८ पेज लामो हस्तलिखित कागजको फोटो पोस्ट भयो । यसले धेरैको ध्यान खिच्यो । किनकि उनी पूर्वउपसभामुख एवं कांग्रेस नेत्री चित्रलेखा यादवकी बुहारी थिइन् नै, उनले राष्ट्रिय योजना आयोग, लोकसेवा आयोग र शिक्षा सेवा आयोगका पूर्वसदस्यसमेत रहेका ससुरा श्रीकृष्ण यादवविरुद्ध यौनहिंसाको आरोप लगाएकी थिइन् ।रानीले पाँच वर्षयता आफू ससुराबाट यौनहिंसामा परेको र यो घटनामा चित्रलेखासमेतको सहमति रहेको आरोप लगाएकी छन् । रानीको फेसबुक पोस्टमा मंगलबार साँझसम्म दुई दर्जनभन्दा बढी कमेन्ट देखिन्छ भने त्यसलाई १६ जनाले सेयर गरेका छन् । रानी त्सम्पर्कमा छैनन् । साढे चार वर्षको छोरा च्यापेर उनले घर र माइती छाडेकी छन् । श्रीकृष्णले भने बुहारीले आफूमाथि लगाएको आरोपमा सत्यता नभएको दाबी गरे । उनले रानी आफ्नो होटलका एक पूर्वकर्मचारीसँग भागेको दाबीसमेत गरेका छन् । दरबार होटलका जीएमलाई केही समयअघि मैले जागिरबाट निकालिदिएको थिएँ । त्यसको बदला लिन्छु भनेर मलाई उसले धम्की दिएको थियो, श्रीकृष्णले कान्तिपुरसित भने, अहिले बुहारीलाई झूटा कुरा लेख्न लगाएछ । अहिले म साह्रै टेन्सनमा छु । रानीका श्रीमान् लामो समयदेखि अमेरिकामा छन् । सिरहाको लहानमा दरबार होटलसमेत सञ्चालन गरेको यादव परिवारमा उक्त होटलको स्वामित्वमा विवादसमेत रहँदै आएको छ । परिवारका केही सदस्यले रानीले लगाएको आरोपका पछाडि होटलको स्वामित्व विवाद कारण हुन सक्ने बताए पनि पुष्टिको कुनै आधार दिन सकेनन् । श्रीकृष्ण र वीरेन्द्र साहले मिलेर करिब तीन वर्षअघि दरबार होटल सञ्चालनमा ल्याएका हुन् । त्यतिबेला श्रीकृष्णको २५ र साहको ७५ प्रतिशत लगानी थियो । होटल नचलेपछि साह बैंकको ऋणमा डुब्दै गए । बैंकमा राखेको उनको मिर्चैयास्थित घर लिलामीको सूचना निस्कियो । पछि चित्रलेखाले आफ्नै सक्रियतामा होटल आफ्नो बनाइन् । साहको घरसमेत उनीहरूले लिलामीमा सकारे । कानुनी रूपमा भने होटलको स्वामित्व हस्तान्तरण हुन बाँकी नै रहेको साह बताउँछन् । ९ महिनाअघि होटल उहाँहरूले लिनुभएको छ । हक हस्तान्तरण गर्न बाँकी छ, उनले भने । उनका अनुसार होटलको स्वामित्वमा कुनै विवाद छैन । रानीले अहिले त्यही लहानको दरबार होटलमै पटकपटक ससुराबाट यौन दुर्व्यवहार भएको आरोप लगाएकी छन् । चित्रलेखा तत्कालीन प्रधानमन्त्री सुशील कोइराला नेत्रीत्वको मन्त्रिपरिषद्मा शिक्षामन्त्री थिइन् । त्यतिबेला श्रीकृष्ण उनकै सल्लाहकार थिए । श्रीमती मन्त्रीबाट हटेपछि श्रीकृष्ण होटल चलाउन भन्दै लहानतिरै बस्ने गर्थे । श्रीमतीको पहुँचका आधारमा उनले पटकपटक राजनीतिक नियुक्तिसमेत लिँदै आएका छन् । श्रीकृष्णका अनुसार रानी दुई महिनाअघिदेखि नै माइतीमा बस्दै आएकी थिइन् । फागुन २६ गते चित्रलेखा र म जनकपुर (रानीको हालको माइती घर) रानीलाई लिन गयौं । उनी आउन मानिनन् । हामीले पनि भैगयो, यहीं बसोस् भन्यौं । तर ससुराले लिएर जानुहोस् भनेपछि लिएर आयौं । होटल दरबारमा बस्यौं । म र श्रीमती एउटा र बुहारी अर्को कोठामा बस्यौं । हामीबीचको कोठाको दूरी अलि टाढा थियो । ११ बजे राति ऊ होटलबाट भागिछ, श्रीकृष्णले भने, त्यही होटलका पूर्वजीएमसँग भागेको आशंका छ । मेरो इज्जतमाथि दाग लगाउने कामसमेत उसैले गरेको हो भन्नेमा म विश्वस्त छु । प्रहरी कार्यालय लहानमा बुहारी रानी र नाति हराएकाले खोजी गरिपाऊँ भन्दै फागुन २७ गते श्रीकृष्णले उजुरी दिएका छन् । स्रोतका अनुसार प्रहरीले उनीहरूको खोजीका निम्ति भन्दै रानीको माइती रहेको महोत्तरी, आफन्ती रहेका धनुषाकाठमाडौंलगायत ठाउँमा खोजीका निम्ति हुलिया पठाएको छ । कान्तिपुरको सम्पर्कमा आएका रानीको माइतीका केही सदस्यले उनी कहाँ छिन् भन्नेबारे आफूहरूलाई समेत थाहा नभएको बताए । उनीहरू पहुँचवाला व्यक्तिको घरको कुरा भएको भन्दै आफ्नो नाम सार्वजनिक गर्न डराए । श्रीकृष्णले भने भारतको लखनउमा भएको आशंका गरे । रानीले फेसबुकमा राखेको पत्रमा प्रश्न गरेकी छन्, बुहारीलाई आफूसँग होटलको बन्दकोठामा ढोका लक गरेर २ घण्टा आराम कुन थकान मेटाउन गर्छन् ? ससुराले किस गरेर र अँगालो हाल्दै छोरा छैन यहाँ, त्यो भएर फिल नहोस् मायाको कमी भनी सिकाउने सासू कुन क्लासको होला ? उनले दोस्रो पेजमा लेखेकी छन्, मेरो श्रीमान् कहिले आउँछ भन्ने प्रश्न गर्दा तिमीलाई मेरो छोराले फिजिकल स्याटिसफ्याक्सन दिन सक्दैन, म दिन्छु भन्ने ससुराबाउ कुन दर्जाको होला ? रानीले सातौं पेजमा भने यातनाका कारण आफूले कुनै नराम्रो कदम चाले त्यसको जिम्मेवार चित्रलेखा यादवको सम्पूर्ण परिवार हुने उल्लेख गरेकी छन् । उनले ससुरा श्रीकृष्णविरुद्ध लेखेकी छन्, अपराधी डाक्टर श्रीकृष्ण यादव हो । मेरो ठूलो गल्ती एउटै हो कि, मैले उनीहरूको इज्जतको ख्याल गरें । मैले सम्बन्धित निकायमा जानकारी दिइनँ । तर मसँग सबै प्रमाण छन् । यता श्रीकृष्णले बुहारीको आरोपबारे अमेरिकामा रहेका छोरालाई समेत जानकारी गराइएको बताए । छोराले त्यतिबेलै पूर्वजीएमसँगको सम्पर्कबारे प्रश्न गरिरहने गर्थ्यो । अहिले त्यतिबेलै थाहा पाएको भए यस्तो हुँदैनथ्यो भन्ने छोराको कुरा छ, उनले भने । ११ महिनाअघि छोरा नेपाल आएर फर्केका थिए । आफूले सोमबार साइबर क्राइममा उजुरी दिएको समेत श्रीकृष्णले बताए ।"
स्याटेलाइट खरिदमा पनि लेखाको छानबिन,"(काठमाडौं)  सेक्युरिटी प्रेस खरिदको अनियमितता छानबिन गर्दै जीटूजी प्रक्रिया रद्द गर्न निर्देशन दिएको लेखासमितिले अब उत्तिकै विवादित परियोजना स्याटेलाइट खरिदको विषयमा पनि छानबिन गर्ने भएको छ । यी दुवै परियोजना सञ्चार तथा सूचना प्रविधि मन्त्रालयमार्फत अघि बढेका थिए ।स्याटेलाइट खरिदका विषयमा कागजपत्र माग गर्दै लेखा समितिले सञ्चार तथा सूचना प्रविधि मन्त्रालयलाई पत्र लेख्ने तयारी गरेको समितिका सचिव रोजनाथ पाण्डेले बताए । स्याटेलाइटका विषयमा अध्ययन गर्न कागजपत्र माग्ने गरी पत्र तयार पारिसकेका छौं, उनले भने, सम्भवतः बुधबार सञ्चार मन्त्रालयलाई पत्र पठाउँछौं । सञ्चार मन्त्रालयले स्याटेलाइट र सेक्युरिटी प्रेस खरिद परियोजना सँगै अघि बढाएको थियो । सेक्युरिटी प्रेस खरिदका विषयमा बिचौलियासँग घूसका विषयमा बार्गेनिङ गरिरहेको अडियो सार्वजनिक भएपछि तत्कालीन सञ्चार तथा सूचना प्रविधिमन्त्री गोकुल बाँस्कोटाले फागुन ८ गते पदबाट राजीनामा दिएका थिए ।बाँस्कोटा युरोप भ्रमणमा गएका बेला फ्रान्सेली कम्पनी आईएन ग्रुपसँग सेक्युरिटी प्रेस र थ्यालस एलेनिया नामक कम्पनीसँग स्याटेलाइट खरिद गर्न समझदारी भएको थियो । त्यति बेला बाँस्कोटासँगै भ्रमण टोलीमा रहेका सुरक्षण मुद्रण केन्द्रका कार्यकारी निर्देशक विकल पौडेलले सेक्युरिटी प्रेस खरिद र नेपाल दूरसञ्चार प्राधिकरणका अध्यक्ष पुरुषोत्तम खनालले स्याटेलाइट खरिदका लागि समझदारी गरेका थिए ।नेपाललाई अन्तर्राष्ट्रिय दूरसञ्चार युनियन (आईटीयू) ले उपलब्ध गराएको १२३३ पूर्वी देशान्तरको स्लटको सट्टा अर्को स्लटमा स्याटेलाइट राख्न उपयुक्त हुने भनी विज्ञ समितिले दिएको सुझावविपरीत सरकारले सोही स्लटमा स्याटेलाइट राख्ने तयारी थालेको थियो । यो स्लटमा स्याटेलाइट राख्दा व्यावसायिक रूपमा सम्भाव्य नहुने प्राधिकरणले गठन गरेको विज्ञ समितिले आफ्नो अध्ययन प्रतिवेदनमा जनाएको छ । समितिले दिएको प्रतिवेदनमा नेपालले आईटीयूबाट पाएको स्लट अरूलाई बिक्री गरेर नयाँ स्लट किन्न सक्ने वा आईटीयूसँग नयाँ स्लट माग गर्नुपर्ने विकल्प दिइएको थियो ।नेपालमा स्याटेलाइट स्थापना गर्न दर्जनभन्दा बढी देश इच्छुक हुँदाहुँदै सरकारले एकै देशसँग बिनाप्रतिस्पर्धा खरिद गर्न खोजेपछि यसको लागत र नियतलाई लिएर आलोचना भएको थियो । प्राधिकरणले ०७३ सालमा स्याटेलाइट निर्माणका लागि अन्तर्राष्ट्रिय रूपमा आशयपत्र मागेको थियो । त्यति बेला विभिन्न मुलुकका २२ कम्पनीले आशयपत्र पेस गरेका थिए । २०२० अर्ब रुपैयाँभन्दा बढी लागत अनुमान गरिएका दुवै परियोजना सम्भाव्यता अध्ययन र पर्याप्त छलफलबिनै अघि बढाइएको भन्दै आलोचना भए पनि सरकारले खरिद प्रक्रियालाई तीव्रता दिएको थियो । स्याटेलाइट स्थापनाका लागि फ्रान्सेली कम्पनी थ्यालस एलेनियाले नेपाललाई प्रस्तावसमेत पठाइसकेको छ । दूरसञ्चार प्राधिकरणले उक्त प्रतिवेदन अध्ययन गरी सञ्चार मन्त्रालयलाई प्रतिवेदन पेस गरेको प्राधिकरणले सार्वजनिक गरेको त्रैमासिक कार्य विवरणमा उल्लेख छ । प्राधिकरणले स्याटेलाइट स्थापना गर्न अन्तर्राष्ट्रिय दूरसञ्चार युनियन (आईटीयू) मा निवेदनसमेत दिइसकेको छ ।प्राधिकरणले दिएको निवेदनको विवरण आईटीयूले आफ्ना सदस्य राष्ट्रलाई जानकारी गराएपछि लाओस र ओमनले विरोध गरेका थिए । नेपालले स्याटेलाइट राख्दा आफ्नो स्याटेलाइट प्रभावित हुने उनीहरूको भनाइ थियो । आईटीयूले उपलब्ध गराएको १२३३ पूर्वी देशान्तरमा नेपालले सञ्चार स्याटेलाइट राख्न लागेको हो । यो स्लटमा स्याटेलाइट राख्न असहमति जनाएको लाओससँग वार्ता गरी विवाद सुल्झिएको छ । ओमनसँगको विवाद भने यथावत् छ । यी दुई देशले असहमति नजनाएको भए थ्यालस एलेनियासँग स्याटेलाइट राख्न सम्झौता भइसक्ने मन्त्रालयका अधिकारीहरू बताउँछन् ।सञ्चार मन्त्रालयको समेत जिम्मेवारी सम्हालेका अर्थमन्त्री युवराज खतिवडाले पदभार ग्रहणकै बेला स्याटेलाइट र सेक्युरिटी प्रेस जस्ता सबै परियोजना कानुनअनुसार अन्तर्राष्ट्रिय प्रतिस्पर्धाबाट खरिद गर्ने घोषणा गरिसकेका छन् । लेखा समितिले शुक्रबार सेक्युरिटी प्रेसका विषयमा छलफल गर्दै सञ्चार मन्त्रालयलाई प्रेस स्थापना गर्ने भए प्रतिस्पर्धामार्फत मात्रै गर्न निर्देशन दिइसकेको छ । समितिले पठाएको पत्र मंगलबार मन्त्रालय आइपुगेको सञ्चार सचिव दीपक सुवेदीले बताए ।"
पेट्रोल पम्पमा लाइन कोरोनाको असर होइन,"आपूर्ति विभाग, निगम र पम्प व्यवसायीकै मिलेमतोमा अभाव सिर्जना गरिएको छ, उपभोक्ता अधिकार अनुसन्धान मञ्चका अध्यक्ष माधव तिमिल्सिनाले भने, यसले सरकार कालो बजारियाको पक्षमा रहेको पुष्टि हुन्छ । कोरोना भाइरस (कोभिड१९) को डरले पनि बजारमा इन्धनको माग बढेको छ । हाल इन्धनको खपत करिब ४० प्रतिशत बढेको पेट्रोलियम डिलर्स एसोसिएसनका अध्यक्ष लिलेन्द्र प्रधानले बताए । कोरोनाका कारण ४ नाका मात्रै खुला गर्ने समाचार सार्वजनिक भएपछि इन्धनको खपत ह्वात्तै बढेको छ, उनले भने, परिस्थिति हेरेर निगमले शनिबार पनि इन्धन वितरण गर्नुपर्ने थियो, तर गरेन । फलस्वरूप उपभोक्ता लाइनमा बस्ने अवस्था आयो । व्यवसायीका अनुसार आइतबार थानकोट डिपो ११ बजे खुलेको थियो । इन्धन नाप्दा, गुणस्तर र बिल परीक्षण गर्दा दिउँसोको करिब १२ बज्यो । इन्धन बोकेको ट्यांकर ३४ बजे मात्रै पम्पमा आइपुग्यो । जसले गर्दा पनि उपभोक्ताको लाइन बढेको उनीहरूको दाबी छ ।"
शिवाकोटी कामु गभर्नर,"काठमाडौं (कास) नेपाल राष्ट्र बैंकका डेपुटी गभर्नर चिन्तामणि शिवाकोटीलाई कामु गभर्नरको जिम्मा दिइएको छ । बुधबारदेखि गभर्नर चिरञ्जीवी नेपालको पाँचवर्षे कार्यकाल सकिने भए पनि उनी मंगलबारबाटै राष्ट्र बैंकबाट बिदा भएका छन् । अर्को व्यवस्था नभएसम्मका लागि सरकारले शिवाकोटीलाई कामु गभर्नरको जिम्मा दिएको हो । चैत ५ देखि कामु गभर्नरको जिम्मेवारी सम्हाल्ने गरी अर्थ मन्त्रालयको पत्र प्राप्त भएको शिवाकोटीले बताए । प्रधानमन्त्री केपी शर्मा ओली बिरामी परेकाले सरकारले अझै गभर्नर सिफारिस समिति गठन गरेको छैन । अर्थमन्त्री अध्यक्ष रहने समितिमा पूर्वगभर्नरमध्ये एक र आर्थिक, मौद्रिक, बैंकिङ, वित्तीय तथा वाणिज्य कानुनको क्षेत्रका लब्धप्रतिष्ठित व्यक्तिमध्ये सरकारले तोकेको एक जना व्यक्ति सदस्य रहनेछन् । अब बस्ने मन्त्रिपरिषद् बैठकमा गभर्नर सिफारिस समिति बन्ने र अर्को बैठकमा गभर्नर नियुक्ति प्रक्रिया पूरा गर्ने तयारीमा अर्थमन्त्री युवराज खतिवडा रहेको बताइएको छ । समितिले गभर्नरका लागि आर्थिक, मौद्रिक, बैंकिङ, वित्तीय, वाणिज्य, व्यवस्थापन तथा वाणिज्य कानुन क्षेत्रका लब्धप्रतिष्ठित व्यक्ति तथा डेपुटी गभर्नरमध्ये तीन जनाको नाममा मन्त्रिपरिषद्मा सिफारिस गर्नुपर्छ । तीमध्ये एक जना गभर्नर बन्नेछन् ।"
सुपरदोर्दी 'ख'बाट एक वर्षमा बिजुली,"(लमजुङ)  नेपाली पुँजीमा निर्माणाधीन ५४ मेगावाट क्षमताको सुपरदोर्दी जलविद्युत् आयोजना ख ले एक वर्षभित्र बिजुली उत्पादन तयारी गरेको छ । दुई सिफ्टमा गरी कामदारले चौबीसै घण्टा हेडवर्क्स, सुरुङ र विद्युत् गृह निर्माणको काम अघि बढाएका छन् । आयोजनाको डिसेन्डर, सुरुङ र विद्युत् गृह अन्डरग्राउन्ड हुनेछन् । करिब ४ सय कामदार काममा खटिएका छन् । कतिपय आयोजना प्रतिमेगावाट झन्डै ६० करोडसम्म लागत पुगेकोमा यो भने १६ करोड ३० लाख रुपैयाँमा निर्माण हुने प्रक्षेपण गरिएको छ । भूकम्प, नाकाबन्दी र बाढीपहिरोलगायतले यसको लागत बढीमा प्रतिमेगावाट २० लाख रुपैयाँसम्म बढेर प्रतिमेगावाट १६ करोड ५० लाख रुपैयाँसम्म पुग्ने आयोजना प्रवर्द्धक पिपुल्स हाइड्रोपावर कम्पनीको अनुमान छ ।एक वर्षभित्र विद्युत् उत्पादन गर्ने गरी काम अघि बढाइएको आयोजनाका प्रबन्ध निर्देशक केशवबहादुर रायमाझीले जानकारी दिए । सुरुङ निर्माण ८५ प्रतिशत सकिएको छ । यसको निर्माण २ महिनाभित्र सकिनेछ । पहुँचमार्ग, साइट अफिस, कन्स्ट्रक्सन पावर, क्याम्पलगायत पूर्वाधार निर्माण यसअघि नै सकिएका थिए । इलेक्ट्रो मेकानिकलअन्तर्गतका टर्बाइन, जेनेरेटरलगायत मेसिन अस्ट्रियाबाट ल्याइँदै छ । अरू केही मेसिन चीनबाट ल्याइने उनले बताए । समग्रमा आयोजना निर्माण ६५ प्रतिशत सकिएको कम्पनीका अध्यक्ष उदय नेपाली श्रेष्ठको भनाइ छ । ०७१ फागुन २० मा विद्युत् प्राधिकरणसँग विद्युत् खरिदबिक्री सम्झौता (पीपीए) गरेको आयोजना सुरुमा ४९ दशमलव ६ मेगावाट क्षमताको हुने भनिएको थियो । इन्टेकलाई केही माथि सारेपछि भने आयोजनाबाट ५४ मेगावाट उत्पादन हुने भयो । यसअघि आयोजनाको पहिलो व्यावसायिक विद्युत् उत्पादन गत भदौलाई तोकिएको थियो । पछिल्लो पटक भने ०७७ असार अन्तिमलाई तोकिएको छ । उक्त समयमा पनि विद्युत् उत्पादन नसकिने र थप ८ महिनासम्म लाग्ने अध्यक्ष श्रेष्ठले बताए । दोर्दी६ ताँजे गाउँमाथि तुम्सीमा बाँध बाँधेर करिब ७ किमि लामो भूमिगत सुरुङमार्फत ल्याइएको पानीलाई लोंदो र दोर्दी खोलाको दोभानमा खसालिनेछ । आयोजनामा जिल्लावासीले २५ करोड रुपैयाँ संस्थापक सेयर लगानी गरेका छन् । आयोजनामा बैंक लगानी ७० प्रतिशत छ ।"
एनआईसीका ग्राहकलाई गोकर्णमा छुट,काठमाडौं (कास) एनआईसी एसिया बैंक र काठमाडौंस्थित गोकर्ण फरेस्ट रिसोर्टबीच बैंकका ग्राहकलाई रिसोर्टको सेवामा १५ प्रतिशतसम्म छुट उपलब्ध गराउने सम्झौता भएको छ । सम्झौताअनुसार बैंकको डेबिट तथा क्रेडिट कार्डबाट भुक्तानी गर्दा उक्त छुट मिल्नेछ । बैंकका सहायक प्रमुख कार्यकारी अधिकृत सन्तोषकुमार राठी र रिसोर्टका रुम डिभिजनका निर्देशक रोजिन सापकोटाले सम्झौतापत्रमा हस्ताक्षर गरे । यो छुट सेवा एक वर्षका लागि हुने बैंकले जनाएको छ ।
सनराइजको एनआरएन डिपोजिट खाता,काठमाडौं (कास) सनराइज बैंकले मंगलबारदेखि सनराइज एनआरएन डिपोजिट खाता सञ्चालन गरेको छ । गैरआवासीय नेपालीलाई केन्द्रित गरी बैंकले उक्त खाता सञ्चालनमा ल्याएको हो । २ देखि ५ वर्ष अवधिका लागि रकम जम्मा गर्न सकिने उक्त खातामा वार्षिक ४ प्रतिशत ब्याज दिइने बैंकले जनाएको छ । खाताका आधारमा ग्राहकले ९० प्रतिशतसम्म कर्जा लिन सक्छन् ।
नागरिक लगानीको कोषको पेन्सन योजना,काठमाडौं (कास) नागरिक लगानी कोषले नागरिक पेन्सन योजना सुरु गरेको छ । मंगलबार सम्पन्न कोषको ३०औं वार्षिकोत्सवका अवसरमा उक्त योजना सुरु गरिएको हो । बचत संकलनको सीमालाई फराकिलो बनाउन स्वरोजगार एवं वैदेशिक रोजगारीमा रहेका नेपालीलाई समेट्ने गरी उक्त पेन्सन योजना सुरु गरिएको कोषले जनाएको छ ।
इन्भेस्टमेन्टको संस्थागत परामर्श सेवा,"काठमाडौं (कास) नबिल इन्भेस्टमेन्ट बैंकिङले संस्थागत परामर्श सेवा उपलब्ध गराउने भएको छ । उद्योगी, व्यवसायी तथा संघसस्थांलाई लक्ष्य गरी बैंकले उक्त सेवा उपलब्ध गराउने भएको हो । नयाँ उद्योग तथा व्यवसाय सञ्चालन गर्न चाहनेहरूलाई बैंकले वित्तीय, बजार सर्वेक्षण, सम्भाव्यता अध्ययन, खर्च योजनालगायत सेवा उपलब्ध गराउनेछ ।"
पोखरामा साओमीको नयाँ सेवा केन्द्र,"काठमाडौं (कास) साओमी ग्लोबल टेक्नोलोजी लिडरले सोमबारदेखि पोखरामा नयाँ आधिकारिक सेवा केन्द्र सञ्चालन गरेको छ । महेन्द्रपुलमा नयाँ सेवा केन्द्र सञ्चालनमा ल्याइएको हो । साओमीका अन्य सेवा केन्द्र काठमाडौं, नारायणगढ, नेपालगन्ज र इटहरीमा छन् ।"
कुमारीटेस्ला क्लिनिक सहकार्य,काठमाडौं (कास) कुमारी बैंक र बालुवाटारस्थित टेस्ला डायग्नोस्टिक क्लिनिकबीच मंगलबार बैंकका ग्राहकलाई क्लिनिकको सेवामा छुट उपलब्ध गराउनेसम्बन्धी सम्झौता भएको छ । सम्झौताअनुसार ग्राहकले बैंकका डेबिट तथा क्रेडिट कार्डमार्फत भुक्तानी गर्दा १० प्रतिशतसम्म छुट प्राप्त गर्नेछन् । बैंकका नायब प्रमुख कार्यकारी अधिकृत राजीव गिरी र क्लिनिकका प्रमुख कार्यकारी अधिकृत रिंकु श्रेष्ठले सम्झौतापत्रमा हस्ताक्षर गरे ।
नेपालीलाई कतार र कुवेतमा सकस,"(काठमाडौं)  कतारले कोरोना भाइरस (कोभिड१९) संक्रमणलाई फैलिन नदिन नेपाली कामदारको प्रमुख बसोबास क्षेत्र सनैयामा मंगलबारदेखि दुई साताका लागि आवतजावतमा रोक लगाएको छ । क्वारेन्टाइनमा राखिएका आप्रवासी कामदारमा संक्रमण बढेपछि जोखिम मानिएको क्षेत्रमा आउजाउ बन्द गरिएको हो । कतारको आन्तरिक मन्त्रालयले सनैयाको रोड नम्बर १ को उत्तरदेखि रोड नम्बर ३२ को दक्षिण भागसम्म र सनैयाको मुख्य सडकको पूर्वदेखि पानीट्यांकीको पश्चिम भागसम्म हिँडडुलमा प्रतिबन्ध लगाएको छ । बिहान ५ बजे ड्युटीमा गएका कामदारसमेत बेलुका त्यस क्षेत्रमा प्रवेश गर्न पाउँदैनन् । यो क्षेत्रमा करिब ५० हजार नेपाली बस्छन् । नेपालीबाहेक अन्य देशका कामदारलाई पनि यहाँ राखिएको छ । दोहास्थित नेपाली दूतावासले कतार सरकारको अनुरोधलाई पूर्ण पालना गर्न नेपालीलाई आग्रह गरेको छ । भीडभाडमा नजान र क्याम्पको गेटबाट बाहिर ननिस्कन दूतावासले अनुरोध गरेको छ । कामदार आवास क्षेत्रलाई विशेष निगरानीमा राखिएको छ, कतारका लागि नेपाली राजदूत नारदनाथ भारद्वाजले कान्तिपुरसँग भने । कतारमा पहिलो पटक सनैया क्षेत्रभित्रको एउटा क्याम्पमा बस्ने तीन आप्रवासी कामदारलाई कोरोना भाइरसको संक्रमण देखिएको थियो । सोमबारसम्म कतारमा संक्रमितको संख्या ४ सय ३९ पुगेको छ । क्वारेन्टाइनमै रहेका ३५ जनामा सोमबार संक्रमण पुष्टि भएको हो । संक्रमित हुनेको देश र पहिचान खुलाइएको छैन ।कतारमा ३ लाख ५१ हजार नेपाली कार्यरत छन् । जसको ठूलो हिस्सा सनैयामा केन्द्रित छ । दूतावासले क्याम्पभित्रै रहेका नेपालीलाई खानाका लागि समस्या नहुने जनाएको छ । उहाँहरू बाहिर आउने वातावरण नभए पनि खानाको सबै प्रबन्ध सरकार वा कम्पनीले मिलाएको छ, राजदूत भारद्वाजले भने । सनैयाबाहिर रहेका कामदारका लागि भने आवतजावतमा कडाइ गरिएको छैन । कतारले कानुन नमानेको भन्दै कम्तीमा २ सय ५० नेपालीलाई डिपोर्ट गरिसकेको छ । कतारमा ८ हजार ४ सय जनाको स्वास्थ्य जाँच गरिएको छ भने प्रशासनिक विकास, श्रम तथा सामाजिक सुरक्षा मन्त्रालयले २ सय ३२ वटा क्याम्पको सफाइ गरेको छ । कुवेत ॅलक डाउन कुवेतमा भने पूरै सहर लक डाउन गरिएको छ । अत्यावश्यक सेवाबाहेकका काम बन्द गरिएका छन् । नेपाली कामदारहरू तोकिएको क्याम्प वा आफ्नो कोठामा केन्द्रित भएका छन् । मार्च १४ देखि बाहिर निस्किएको छैन । सहरमा कर्फ्युजस्तै छ । मान्छे देखिँदैनन् भन्दा हुन्छ, कुवेतको फर्वानियामा रहेका कुमार झापालीले भने, सानासाना खाद्यान्न र औषधिका पसलमात्रै खुलेका छन् । बिहानबेलुका मात्रै सामान किन्न जाने गरेका छन् । फेब्रुअरी २७ यता कुवेत आएका सबैको स्वास्थ्य जाँच अनिवार्य गरिएको सुरज मास्केले बताए । उनका अनुसार नेपाली कामदारको बाक्लो उपस्थिति रहने फर्वानियास्थित क्याम्पमा एक जना संक्रमित भेटिएका थिए । त्यहाँ करिब दुई सय एसियन मूलका कामदार बस्छन् । उनीहरू सबै क्वारेन्टाइनमा छन् । नेपाली होहोइन पुष्टि भएको छैन, उनले भने ।कुवेतका लागि नेपाली राजदूत दुर्गाबहादुर भण्डारीले नेपाली समुदायसँग निरन्तर सूचना लिने, दिने काम भइरहेको बताए । कुवेतमा वैध रूपमा बस्ने ६९ हजार नेपाली छन् । घरेलु महिला नै १८ हजार छन् । कुवेत सरकारले आप्रवासी कामदारलाई भीडभाड गरेमा डिपोर्ट गर्ने चेतावनी दिएको छ । कुवेतमा हालसम्म १ सय २३ जनामा कोरोना संक्रमण देखिएको छ । मलेसिया पनि बन्द क्वालालम्पुरस्थित नेपाली दूतावासले कोरोना भाइरसको संक्रमणबाट बच्न मलेसिया सरकारको निर्देशन प्रभावकारी रूपमा कार्यान्वयन गर्न अनुरोध गरेको छ । बुधबारदेखि लागू हुने गरी दुई साताका लागि मलेसिया पूरै बन्द गर्ने घोषणा गरिएको छ । दैनिक उपभोग्य वस्तु बिक्री गर्ने पसलबाहेक सबै व्यवसाय बन्द गर्ने निर्णय गरेको मलेसियाका लागि नेपाली राजदूत उदयराज पाण्डेले बताए । मलेसियामा विदेशी कामदार आउन रोक लगाइए पनि आफ्नो देशमा फर्कन पाइनेछ, उनले भने, अत्यावश्यकबाहेक आवतजावतमा बन्देज लगाइएको हो । मलेसियामा कोरोना संक्रमितको संख्या ५ सय ६६ पुगेको छ । ३ लाख २५ हजार नेपाली रहेको मलेसियामा कुनै नेपाली संक्रमित देखिएका छैनन् । दूतावासले बिहीबारदेखि अत्यावश्यक काउन्सलर सेवा र मागपत्र प्रमाणीकरणसमेत बन्द गर्ने जनाएको छ ।सुनुवाइ स्थगितको मागयता, नेपाल बार एसोसिएसनले नियमित प्रकृतिका मुद्दाको सुनुवाइ स्थगित गरेर भीडभाड घटाउन सर्वोच्च अदालतलाई आग्रह गरेको छ । कोभिड१९ संक्रमणको जोखिम घटाउन कानुन व्यवसायीले मंगलबार अत्यावश्यक प्रकृतिबाहेकका मुद्दाको सुनुवाइ केही समय रोक्न अदालतमा पत्र पठाएका हुन् । एसोसिएसनका अध्यक्ष चण्डेश्वर श्रेष्ठले मानिसको स्वास्थ्यको तुलनामा अरू विषय गौण हुने भएकाले केही समय अत्यावश्यकबाहेकका मुद्दाको सुनुवाइ स्थगित गर्दा केही फरक नपर्ने बताए । सर्वोच्चलगायत देशैभरका अदालत सबैभन्दा बढी सेवाग्राही आउजाउ हुने निकायमा पर्छन् । सेवाग्राही, कानुन व्यवसायी र कर्मचारीको बाक्लो जमघट हुने भएकाले संक्रमणको जोखिम हुन सक्ने भनी आफूहरूले सुरक्षाको उपायका लागि ध्यानाकर्षण गराएको श्रेष्ठले बताए । महासचिव लीलामणि पौडेलले निकै कम संख्यामा हुने बन्दीप्रत्यक्षीकरणको निवेदनको सुनुवाइ मात्रै गर्दा अदालतमा खासै भीडभाड नहुने बताए । मंगलबारकै अभिलेख हेर्ने हो भने ६ सय ४६ वटा मुद्दाको पेसी तोकिएको सर्वोच्च अदालतमा एउटा मात्रै बन्दीप्रत्यक्षीकरणको निवेदन थियो । सोमबार ७ सय ९० वटा मुद्दाको पेसी तोकिएकामा दुईवटा मात्रै बन्दीप्रत्यक्षीकरणका मुद्दा थिए । पौडेलका अनुसार पुनरावलोकनका निवेदनको सुनुवाइमा पनि समस्या छैन । सर्वोच्च अदालत बारका अध्यक्ष खगेन्द्र अधिकारीले सर्वोच्च अदालतबाट संक्रमण फैलिए देशभर पुग्न सक्ने जोखिम उच्च हुने भन्दै बेलैमा सतर्कता अपनाउनुपर्ने बताए । सर्वोच्च अदालतको गेटमा सुरक्षा संयन्त्रले हरेक कानुन व्यवसायी र सेवाग्राहीको शरीरको तापक्रम परीक्षण गरी भित्र पठाउने गरेको छ । सर्वोच्च बार कार्यसमितिको आकस्मिक बैठकले गरेको निर्णयमा तीन साताका लागि सर्वोच्च अदालत बन्द गर्ने व्यवस्था मिलाउन भन्ने शब्दावली प्रयोग भएको छ । सर्वोच्च बारका अध्यक्ष अधिकारीले राष्ट्रिय प्राथमिकता, अत्यावश्यक सेवा तथा वस्तु आपूर्ति अनि महामारीलगायतका विषयसँग जोडिएका महत्त्वपूर्ण मुद्दाको सुनुवाइ जारी राखी नियमित मुद्दा सार्दा फरक नपर्ने सुझाव दिइएको बताए । सर्वोच्च अदालत स्रोतका अनुसार बुधबार बस्ने फुल कोर्ट ले कानुन व्यवसायीको पत्रबारे छलफल गर्नेछ । तर अरू निकाय नियमित सञ्चालन भइरहेको अवस्थामा एकाएक अदालतको कामकारबाही स्थगित गर्न असम्भव हुने कान्तिपुरको सम्पर्कमा आएका एक न्यायाधीशले बताए । अदालतभित्रै निर्णय गरेर मात्र हुने कुरा होइन, उनले भने, अहिलेका लागि मुद्दाको पेसी घटाएर भीड कम गर्ने उपाय उपयुक्त होला ।चैत लागेपछिका तीन दिनको पेसी सूची हेर्ने हो भने सर्वोच्च अदालतले दैनिक ७ सय हाराहारीमा मुद्दाको पेसी सूची प्रकाशित भएको छ । तीमध्ये आधा मुद्दाको सुनुवाइ भएका छन् ।ॅसंक्रमणको हल्ला निराधारपोखरा (कास) निर्माणाधीन पोखरा क्षेत्रीय अन्तर्राष्ट्रिय विमानस्थलमा कार्यरत चिनियाँ कर्मचारी तथा कामदारमा कोभिड१९ को संक्रमण नभेटिएको जनाइएको छ । आयोजना कार्यान्वयन इकाईले मंगलबार विज्ञप्ति जारी गरी सामाजिक सञ्जाललगायत विभिन्न सञ्चारमाध्यममा आएको जानकारी निराधार र भ्रमपूर्ण भएको बताएको हो । आयोजना कार्यालयका अनुसार फेब्रुअरीपछि आएका १ सय ७ चिनियाँ कर्मचारी तथा कामदार १४ दिनसम्म चीनमा नै क्वारेन्टाइनमा बसेपछि कोरोना संक्रमण नभएको प्रमाणपत्र लिई नेपाल प्रवेश गरेका हुन् । नेपाल आइसकेपछि पनि आयोजना परिसरभित्र पुनः क्वारेन्टाइनमा राखिएको थियो । त्यस अवधिमा प्रदेश स्वास्थ्य निर्देशनालय, विश्व स्वास्थ्य संगठन कास्कीका प्रतिनिधि, जिल्ला प्रशासन कार्यालयलगायत विभिन्न निकायसँग निरन्तर सम्पर्कमा रहेको विज्ञप्तिमा उल्लेख छ । उच्च सतर्कतासाथ उनीहरू बसेको स्थानमा निगरानी गरिएको थियो, आयोजना प्रमुख विनेश मुनकर्मीले भने, क्वारेन्टाइन अवधि पूरा भइसक्दा उनीहरूमा कुनै किसिमको संक्रमण नभेटिएपछि निर्माण कार्यमा लगाइएको हो ।भारतबाट धमाधम फर्किंदैकञ्चनपुर (कास) भारतमा अध्ययन र कामका लागि गएका नेपाली धमाधन फर्किन थालेपछि कञ्चनपुरको गड्डाचौकीमा चाप बढेको छ । देहरादुनबाहेक पन्जाब, दिल्ली र हरियाणामा अध्ययन गरिरहेका विद्यार्थीसमेत घर फर्किन लागेको गड्डाचौकीमा स्थापना गरेको नागरिक सहायता कक्षका कर्मचारी दानसिंह बोहराले बताए । कोरोना प्रभावले भारतमा विद्यालय र कलेज मात्रै नभई विकास निर्माणका कामसमेत रोकिएका छन् । काम सबै बन्द भएपछि घर पठायो, दिल्लीमा कपडा बनाउने कम्पनीमा काम गर्ने कञ्चनपुरको शुक्लाफाँटा नगरपालिका११ कलुवापुरका चेतक सुनारले भने, हामी पनि त्रासकै कारण घर फर्कियौं । उनका अनुसार दिल्लीबाट गड्डाचौकीसम्म आउँदा भारतमा कहीँ पनि स्वास्थ्य जाँच भएन । गड्डाचौकीमा स्थापना गरिएको हेल्थ डेस्कका अनुसार भारतमा रोजगारी गर्ने र अध्ययन गर्नेहरू दैनिक करिब १२ सय जना यो नाका भएर आउन थालेका छन् । उत्तराखण्डको देहरादुनमा अध्ययनरत सुर्खेतका सुरज रौनियारले परिवारको दबाबले फर्किएको बताए । उनी सुर्खेतकै सात विद्यार्थीसँग फर्किएका हुन् । देहरादुनमा प्रायःजसो जुनजुलाईमा बिदा हुने भए पनि कोरोना प्रभावले यसपटक चाँडै बिदा भएको हो । सबै कलेजले बिदा दिइसकेका छन्, विद्यार्थी धमाधम घर फर्किंदै छन्, रौनियारले भने, दुईतीन दिनयता दुनमा त्रास अझै बढेको छ । गड्डाचौकी नाका हुँदै फर्किएका गोरखाका अभिषेक मकरालीले भारतमा संक्रमितको संख्या बढेपछि सबै त्रसित बनेको बताए । संक्रमणभन्दा पनि हल्लाले बढी त्रास फैलाएको छ, ल्याब प्राविधिकअन्तर्गत स्नातक तहमा अध्ययनरत उनले भने । उनी अध्ययन गर्ने डल्फिन कलेजले मार्चसम्मका लागि बिदा दिएको छ । आइतबारदेखि नै देहरादुनमा अध्ययनरत विद्यार्थी घर फर्किन थालेका हुन् । सरकारले गड्डाचौकीसहित चार नाकाबाहेक अन्य नाकामा आवागमन बन्द गरेपछि घर फर्किनेले यही नाका प्रयोग गरिरहेका छन् । गड्डाचौकी सीमामा राखिएको हेल्थ डेस्कमा नेपाल फर्किने सबैको जाँच भने हुन सकेको देखिँदैन । स्वास्थ्यकर्मी र सुरक्षाकर्मी आफैं व्यवस्थित हुन नसक्दा जाँचमा कडाइ हुन नसकेको हो । भारततर्फ जानेलाई भारतको एसएसबी र स्वास्थ्यकर्मीले कडा जाँच गरिरहेका छन् । मास्कबिना भारत पस्न रोक लगाइएको छ । तर नेपालतर्फको व्यवस्थापन भने निकै कमजोर छ । यहाँबाट आउने सबैको जाँच गरिरहेका छौं, हेल्थ डेस्ककी इन्चार्ज अनमी निर्मला जोशीले भनिन्, कसैलाई पनि चेक नगरी जान दिँदैनौं । उनले दाबी गरे पनि सीमा क्षेत्रमा चल्ने सवारी साधनका चालक र यात्रुको जाँचमा भने लापरबाही भइरहेको स्थानीय बताउँछन् । सवारी साधनका सबै यात्रुले जाँच गराएको पाइँदैन ।"
३ सय ७५ भेन्टिलेटर जरुरी,"(काठमाडौं)  स्वास्थ्य मन्त्रालयले कोभिड१९ संक्रमण भयावह भए उपचारका लागि अधिकतम तीन सय ७५ भेन्टिलेटरसहितको आईसीयू चाहिने आकलन गरेको छ । यो इटाली र इरानमा देखिएको भन्दा ५ गुना बढी नेपालमा संक्रमित भए एक महिनामा अधिकतम ७ हजार ५ सय बिरामी उपचारमा आउने अनुमान गरेर निकालिएको तथ्यांक हो । स्वास्थ्य मन्त्रालयका प्रमुख विशेषज्ञ एवं कोरोना विपद् व्यवस्थापन अध्ययन समितिका संयोजक डा रोशन पोखरेलका अनुसार यहाँ महिनामा अधिकतम १५ सय बिरामीको उपचार गर्न सक्ने स्थिति आउने अनुमान गरिएको छ । यी अनुमान विश्व स्वास्थ्य संगठनको तथ्यांकका आधारमा गरिएका हुन् । सरकारले हालसम्मका विभिन्न तथ्यांकका आधारमा गरेको विश्लेषणअनुसार कोभिड१९ संक्रमितमध्ये ८० प्रतिशतलाई सिटामोल खानेबाहेक केही खास उपचार आवश्यक पर्दैन । बाँकी २० प्रतिशत प्रभावितलाई उपचार प्रक्रियामा लैजानुपर्छ, डा पोखरेलले भने । मन्त्रालयले आइसोलेसन क्षेत्र र क्वारेन्टाइन क्षेत्र पहिचान गरिसकेको छ । टेकुमा १ सय, खरिपाटीमा २ सय, कीर्तिपुरमा १ सय २०, पाटनएपीएफवीरमा १ सय गरी जम्मा ५ सय २० आइसोलेसन क्षेत्र निर्धारण गरिएको हो । आइसोलेसनमा बेड, चिकित्सक, आईभी स्टेन्ड, अक्सिजनको सुविधा हुन्छ । यो क्षेत्रमा भेन्टिलेटर हुँदैन । हाल काठमाडौंमा निजी र सरकारी गरी १ सय ५५ वटा भेन्टिलेटरसहितको आईसीयू छन्, जसमा ५० प्रतिशत अरू नै बिरामीले ओगटेका छन् । बाँकी कोभिड१९ संक्रमितका लागि उपयोग गर्न सकिने मन्त्रालयले जनाएको छ । सरकारले थप १ सय २० वटा भेन्टिलेटरसहितको आईसीयू तयार गर्न १० दिनभित्र आपूर्ति हुने गरी द्रुत खरिद प्रक्रिया अघि बढाएको छ । टेकुमा ४०, वीरमा २०, सशस्त्रमा २०, पाटनमा २० र आर्मीमा २० वटा भेन्टिलेटर थपिनेछ । आर्मीले १ सय ८ जना अट्ने आइसोलेसनसमेत बनाएको छ । प्रत्येक प्रदेशका १४ अस्पतालमा ६० भेन्टिलेटर सुविधाको १ सय २० आईसीयू शय्या बनाउने प्रक्रिया थालिएको छ । प्रदेश सरकारले एक सातादेखि १० दिनभित्र आईसीयू निर्माण गरिसक्ने तयारी गरेका छन् । १० दिनभित्र ४ सय भेन्टिलेटरसहितको आईसीयू बनाइने डा पोखरेलले बताए ।"
प्रधानसेनापतिराजदूत भेट,काठमाडौं (कास) प्रधानसेनापति पूर्णचन्द्र थापा र नेपालका लागि भारतीय राजदूत विनयमोहन क्वात्राबीच मंगलबार भेटवार्ता भएको छ । सैनिक मुख्यालय जंगी अड्डामा भएको वार्तामा द्विपक्षीय हित तथा पारस्परिक सम्बन्धका विषयमा छलफल भएको सैनिक जनसम्पर्क तथा सूचना निर्देशनालयले जनाएको छ ।
प्रहरी ऐनको मस्यौदा मन्त्रिपरिषद्मा,६७ हजार प्रहरीको समायोजन हुँदैसरकारले नेपाल प्रहरी र प्रदेश प्रहरीमा ६७ हजार ७ सय ६३ जनाको नाम संकलन गरेको छ । गृह मन्त्रालयका सहसचिव रामप्रसाद आचार्यको संयोजकत्वमा गठित समायोजन उपसमितिले प्रहरी कार्यालय सहयोगीदेखि महानिरीक्षकलाई नेपाल प्रहरी र प्रदेश प्रहरीमा समायोजन गर्न नामावली तयार गरेको हो । समायोजन हुनेको नामावली केही दिनभित्रै गृह सचिव संयोजक रहेको समितिमा पेस गरिने मन्त्रालय स्रोतले जानकारी दियो । नेपाल प्रहरी र प्रदेश प्रहरीमा समायोजनका लागि ऐन जारी भइसकेको छ । कार्यालय सहयोगीदेखि डीएसपीसम्म करिब ५५ हजार जनशक्ति प्रदेशमा समायोजन गर्ने गृहको तयारी छ । समायोजनपछि एसपीमा बढुवा नभएसम्म एउटा प्रदेशमा समायोजित कर्मचारी अर्को प्रदेशमा सरुवा हुन पाउदैनन् । एसपीदेखि माथिको दर्जा भने संघीय सरकारमातहत रहने कानुन बनेको छ । संघमा करिब २५ हजार जनशक्ति राख्ने तयारी छ । करिब ८० हजार जनशक्तिको दरबन्दी रहेपछि हाल ६८ हजारमात्रै कार्यरत छन् ।
एसईईमा ७९ विषय,"(काठमाडौं)  माध्यमिक शिक्षा परीक्षा (एसईई) मा सबैभन्दा थोरै भोट भाषामा ७ र गृहविज्ञानमा ८ जना परीक्षार्थी सहभागी हुने भएका छन् । राष्ट्रिय परीक्षा बोर्डले परीक्षाका लागि साधारण र संस्कृत धारका १० कक्षामा पठनपाठन हुने ४९ र प्राविधिक धारका ३० विषयको प्रश्नपत्र तयार पारेको छ । बिहीबारदेखि हुने एसईईमा ४ लाख ८२ हजार २ सय १९ विद्यार्थी सहभागी हुनेछन् । प्रत्येक विद्यार्थीले ६ अनिवार्य र दुई ऐच्छिक गरी ८ विषयको परीक्षा दिनेछन् । साधारण धारतर्फ अनिवार्य विषयका परीक्षार्थी ४ लाख ८० हजार ७ सय ७ जना छन् । ऐच्छिक प्रथमका रूपमा रहेका भाषा नेवारीमा १४, नेपालीमा ४०, उर्दूमा ३२, टिबेटेनमा १ सय १७, मैथिलीमा ५ सय ८६ र अंग्रेजीमा ६ सय ११ जना परीक्षार्थी छन् । त्यस्तै, बुद्ध शिक्षा विषयमा १५ जनामात्र छन् । संगीत र खाद्यविज्ञान विषयको परीक्षार्थी ४९४९ जना छन् भने वातावरण विज्ञानमा ९१ जना छन् । ऐच्छिक प्रथम सामवेदमा १० र द्वितीय ज्योतिषशास्त्रमा २८ परीक्षार्थी छन् । न्याय विषयमा ४६, आयुर्वेदमा १ सय १ र शुक्ल यजुर्वेदमा १ सय ५ जना सहभागी हुने उपनियन्त्रक चेतनाथ शर्माले बताए । प्राविधिक धारतर्फ ३६ मध्ये ३० वटा विषयको परीक्षा हुनेछ । यसमा कृषि, पशु विज्ञान, सिभिल इन्जिनियरिङ, इलेक्ट्रिकल, कम्प्युटर र संगीत विषय छन् । संगीत विषयतर्फ विद्यार्थी नरहेको उपनियन्त्रक शर्माले जनाए । विषयविज्ञले प्रश्नपत्र निर्माणमा गर्छन् । नियन्त्रण कार्यालयले पाठ्यक्रम तथा पाठ्यपुस्तकअनुसार विषय छनोट, प्रश्न निर्माण, वर्गीकरण, टंकण, रुजु, डिजाइन, मुद्रण, प्याकिङ गरी सम्बन्धित परीक्षा केन्द्रसम्म ढुवानी गर्छ । परीक्षा नियन्त्रक रामराज खकुरेलले यो वर्षको एसईईका निम्ति ५१ लाख थान प्रश्नपत्र छापिएको बताए । एसईई प्रश्नपत्र निर्माण र छपाइमा २ करोड रुपैयाँ लागत लागेको छ, उनले भने, प्रश्नपत्र निर्माणमा विषयविज्ञ जुटाउँदा २० लाख रुपैयाँभन्दा बढी खर्च हुने गरेको छ ।"
'संक्रमण रोक्न प्रयासरत छौं',"कोरोना संक्रमण रोक्न सरकारको प्रयास कति मजबुत छ ? हामीले सकेसम्म सबै खालको प्रयास गरिरहेका छौं । यो बीचमा हामीले आठवटा बैठक गर्यौं । समन्वय समितिबाट काम भइरहेको छ । सर्वदलीय बैठकमा सबै पार्टीबाट साझा प्रतिबद्धता आएको छ । प्रदेशहरूको समस्या पनि हामीले मुख्यमन्त्री, सामाजिक विकास मन्त्रीहरूलाई बोलाएर सुनेका छौं । पूर्वाधार तयार गर्ने सम्बन्धमा उच्चस्तरीय समितिबाट महत्त्वपूर्ण निर्णय भएका छन् । तपाईंले डाक्टर र विज्ञहरूसँग मंगलबार छलफल गर्नुभएको थियो, के सुझाव दिए ? बीएसथ्री ल्याब बढाउनुपर्यो भन्ने छ । अहिले केन्द्र एउटा (टेकु अस्पताल) मात्र छ । यसलाई सातवटै प्रदेशमा सञ्चालन गर्ने व्यवस्था गर्नुपर्छ । नमुना संकलन केन्द्र वृद्धि र परीक्षणमा ध्यान दिनुपर्यो भन्ने सुझाव छ । होम र सेल्फ क्वारेन्टाइनलाई नियमन गर्नुपर्यो, एयरपोर्टको यो सिस्टमलाई सिल नै गर्नुपर्छ भन्ने सुझाव आएको छ । आउजाउ नियन्त्रण गर्ने कुरा आएको छ । अपरिहार्य आवस्थाबाहेक सामान्य नियमित चेकका लागि अस्पतालमा जाने, त्यहाँ भीडभाड नगर्ने भन्ने खालको सुझाव पनि उहाँहरूबाट आएको छ । प्रदेशहरूमा त एउटा गतिलो प्रयोगशाला छैन नि ? प्रदेशका लागि पनि अत्यावश्यक सामग्री, पूर्वाधार के छ भन्ने हामीले मुख्यमन्त्रीहरूसँगको छलफलमा पनि बुझ्यौं । उहाँहरूको मागअनुसार काम गर्नेछौं । प्रदेश र केन्द्रमा केही ग्याप छ भने त्यसलाई हटाएरै काम हुन्छ र भइरहेको छ । बीएसथ्री ल्याब सात प्रदेशमै सञ्चालन गर्नेमा सरकार सकारात्मक छ । फ्रन्टलाइनमा काम गर्ने कर्मचारीलाई के व्यवस्था छ ? सुरक्षाका सबै उपाय अपनाइएको छ । उनीहरूलाई इन्सेन्टिभ दिने निर्णय भइसकेको छ । धेरै मुलुकमा सामग्रीको अभाव छ । अत्यावश्यक सामग्री नेपालले कहाँबाट ल्याउँछ ? चीनले हामी जुनसुकै सहयोग गर्न तत्पर छौं भनेको छ । चीनले मास्क तथा अन्य मेडिकल सामग्रीसहित मेडिकल टिम पठाउनुपर्छ कि भनेर सोधेको छ । संक्रमण रोकिएपछि नेपालमा चीनका पहिलो पर्यटक हुनेछन् भनेको छ । त्यस्तै नेपालले आवश्यक ठानेको समयमा चीनले नेपालका पूर्वाधार निर्माणलाई गति दिन चाहन्छौं पनि भनेको छ । के आवश्यक छ, तुरुन्तै माग होस्, हामी तत्पर छौं भनेका छन् । सार्कका मुलुकहरूबीचमा आइतबार भिडियो कन्फरेन्स भएको छ । भारत सरकारले कोषका लागि रकम घोषणा पनि गर्यो । त्यसका बाबजुद सार्कको विपद् व्यवस्थापन कोषमा पनि अहिले रकम छ । त्यसलाई पनि मोबिलाइज गर्न सकिन्छ । भारतीय प्रधानमन्त्रीले भारतका तर्फबाट विशेष सहयोग हुन्छ भन्नुभएको छ । त्यो पनि राम्रो कुरा हो ।इक्युपमेन्टहरूको सन्दर्भमा डब्लूएचओ र सम्बन्धित एजेन्सीहरूले पनि काम गरिरहेका छन् । भेन्टिलेटरहरू पनि उपत्यका भरिमा एक सयवटाभन्दा पनि रहेनछन् । त्यही बेलामा खोजी हुने हो । सामग्री ल्याउने सन्दर्भमा हामीलाई आवश्यक पर्दा जुन देशमा छ, त्यहींबाट ल्याउने हो । यहाँबाट यसरी आउने भन्ने छैन । तर सम्भावित ठाउँको अध्ययन गरेर स्वास्थ्य मन्त्रालयले ल्याउँछ ।संक्रमणको जोखिम भित्रिन नदिन सावधानी अपनाउँदा सबै उद्योग व्यवसाय चौपट भयो, राहत प्याकेज दिनेबारे केही सोचेको छ ? हामीले औषधि उद्योग संघका प्रतिनिधिहरूसँग कुरा गरेका छौं । उनीहरूलाई आवश्यक पर्ने सहयोगका कुरा गर्नु भएको छ । उनीहरूलाई कच्चा पदार्थमा भन्सार छुटको व्यवस्था भएका छन् । हामीले पर्यटन व्यवसायीहरूबीचमा पनि कुरा गर्यौं । मैले भनिदिएको छु, तपाईंहरूका समस्याहरू केके हुन् ? सूची बनाएर ल्याउनुहोस्, सरकारले के गरिदिनुपर्यो ? योयो समस्या हो भन्नुपर्छ । यो अस्थायी समस्या हो तर यही बेला स्थायी फाइदा लिने गरी प्रस्ताव लिएर चाहिँ उहाँहरू आउनु हुँदैन । सरकारबाट प्याकेज पाउनका लागि उहाँहरूबाट ठोस रूपमा प्रस्ताव आउनुपर्छ र त्यसपछि के गर्ने भनेर अघि बढ्ने हो ।"
आयोजनालाई धमाधम वन,"(काठमाडौं)  कुनै निर्माण आयोजना समयमा सुरु भएन वा सकिएन भने फ्याट्टै भनिन्छ, वन मन्त्रालयले रुख काट्न दिएन, ईआईए स्वीकृत गरिदिएन, हाम्रो दोष छैन । पछिल्ला दुई वर्षमा वन तथा वातावरण मन्त्रालयले गरेको कार्यसम्पादनको तथ्यांकले त्यो आरोपको खण्डन गर्छ । मन्त्रालयका प्रवक्ता सहसचिव सिन्धुप्रसाद ढुंगानाका अनुसार दुई वर्षमा मन्त्रालयले निर्माणसम्बन्धी ७८ वटा वातावरणीय प्रभाव मूल्यांकन प्रतिवेदन (ईआईए) स्वीकृत गरेको छ । मन्त्रालयमा ईआईए हेर्ने अलग्गै महाशाखा छ । निर्माणसम्बन्धी आयोजनालाई सहज होस् भनेर केही समययता ईआईए स्वीकृत गर्ने प्रक्रियालाई चुस्त र छरितो बनाइएको छ । राष्ट्रिय प्राथमिकता प्राप्त योजनाका लागि राष्ट्रिय वन क्षेत्र प्रयोग गर्नेसम्बन्धी मापदण्डसहितको कार्यविधि २०७६ मा राष्ट्रिय प्राथमिकताको योजना, लगानी बोर्डबाट लगानी स्वीकृत भएको योजना, राष्ट्रिय गौरवका आयोजना वा विद्युत् प्रसारणलाइन विस्तारका लागि राष्ट्रिय वन क्षेत्र प्रयोग गर्न दिइने व्यवस्था छ । २०७४ फागुन यस वर्षको फागुनसम्म मन्त्रालयले १ सय ६ वटा आयोजना निर्माण अघि बढाउन बाटो खोलिदिएको छ । मन्त्रालयले विद्युत्, सडक, कारखाना, बसपार्क, अस्पताल, विद्यालय, खेलमैदान प्रसारणलाइन र केबलकारलगायतलाई ९ सय ४० हेक्टर वन क्षेत्र हस्तान्तरण गरेको छ । वन मन्त्रालयले विकास गर्न दिएन भनेर विगतमा प्रश्न गर्ने निकायहरूले दुई वर्षको अवधिमा भएका कामको परिणाम हेर्नुस्, ढुंगानाले मंगलबार कान्तिपुरसित भने, वनलाई विकास विरोधी देखाएर जस लिन खोज्ने प्रवृत्तिलाई तथ्यांकले गलत सावित गर्छ । प्रवक्ता ढुंगानाका अनुसार हरेक मन्त्रिपरिषद् बैठकबाट आयोजनाका लागि वन क्षेत्रको जग्गा हस्तान्तरण र रुख कटानलगायत मन्त्रालयमार्फत गएका प्रस्ताव स्वीकृत हुने गरेको छ । एउटै बैठकबाट १० वटा आयोजनासम्मका फाइल स्वीकृत भएका छन्, उनले भने, विकास आयोजनालाई मन्त्रालयले प्राथमिकता दिएर अघि बढाउने गरेको छ । कुनै पनि आयोजनाको वन क्षेत्र हस्तान्तरण वा रुख कटानसम्बन्धी प्रस्ताव मन्त्रिपरिषद्बाट अनिवार्य स्वीकृत हुनुपर्छ । वन क्षेत्र हस्तान्तरण र रुख कटानसम्बन्धी सबै प्रस्ताव वन मन्त्रालयमार्फत मन्त्रिपरिषद्मा पेस हुन्छन् । मन्त्रालयको तथ्यांकअनुसार २०७४ फागुनदेखि २०७५ असारसम्म २५ वटा निर्माण आयोजनाका लागि १९८१० हेक्टर वन क्षेत्र प्रयोग गर्न दिइएको छ । जसमा वन क्षेत्रका ४ लाख २५ हजार रुख काट्न पनि अनुमति दिइएको थियो । वन क्षेत्र प्रयोग गर्नेमा जलविद्युत्, सडक, केबलकार र प्रसारणलाइनका आयोजना धेरै छन् । २०७५ साउनदेखि फागुनसम्म मन्त्रालयले ६४ वटा निर्माण आयोजनाका लागि ५७७१९ हेक्टरवन क्षेत्र प्रयोग गर्न बाटो खोलिदिएको छ । जसमा १ लाख ५१ हजार रुख कटान गर्न मन्त्रिपरिषद्ले बाटो खोलिदिएको थियो । यसमा पनि जलविद्युत्, सडक, प्रसारणलाइन र सिमेन्ट उद्योगका आयोजना धेरै छन् । केबलकार, रिसोर्टहोटल, सिँचाइ र अस्पताल बनाउन पनि मन्त्रालयले राष्ट्रिय वन क्षेत्र प्रयोग गर्न दिएको छ । जनतालाई हस्तान्तरण गरिसकेको सामुदायिक, कबुलियती वन र धार्मिक वन क्षेत्रमा भने ठूला आयोजना त्यति धेरै छैनन् । २०७६ साउनदेखि फागुनसम्म मन्त्रालयले ३२ वटा आयोजनाका लागि २४३९६ हेक्टर वन क्षेत्र प्रयोग गर्न दिएको छ । ती आयोजना निर्माणका लागि ३ लाख ७ हजार रुख काट्न अनुमति दिइयो । यस अवधिमा पनि जलविद्युत्, सडक, सिमेन्ट उद्योग, प्रसारणलाइन, केबलकार र विद्यालयका आयोजना धेरै छन् । मन्त्रालयले आव २०४२४३ देखि विकास आयोजनालाई वन क्षेत्र दिन थालेको हो । त्यसअघि विकास आयोजनाले सिधै मन्त्रिपरिषद्मा प्रस्ताव पेस गरी जग्गा प्राप्त गर्थे । पहिलो पटक मन्त्रालयले काठमाडौंको साबिक सेतीदेवी गाविस९ हात्तीवनमा हिमालय हाइट रिसोर्टलाई ३० रोपनी वन क्षेत्र लिजमा दिएको थियो । लिज सकिएपछि फेरि २०६७ मा मन्त्रालयले म्याद थप गरेको छ । मन्त्रालयले अहिलेसम्म करिब २० हजार हेक्टर वन क्षेत्र विकाससम्बन्धी आयोजनाका लागि उपलब्ध गराएको देखिन्छ ।"
एक साता खेल गतिविधिमा रोक,"(काठमाडौं)  विश्वव्यापी महामारीको रूप लिइरहेको कोरोना भाइरस (कोभिड१९) को नकारात्मक प्रभाव नेपाली खेलकुदमा परिसकेको छ । नेपाली खेलकुदको सर्वोच्च संस्था राष्ट्रिय खेलकुद परिषद (राखेप) ले सम्पूर्ण खेलकुद गतिविधि हाललाई कम्तीमा एक साताका लागि स्थगित गर्ने निर्णय गरेको छ । राखेपको निर्णय आउनुअघि नै करिब सबै खेल गतिविधि बन्द भइसकेका थिए । नेपाल सरकारको स्वास्थ्य मन्त्रालय एक साताअघि नै भीडभाडजन्य गतिविधि नगर्न र सहभागी नहुन परिपत्र जारी गरिसकेको यिथो ।त्रिपुरेश्वरस्थित मुख्यालयमा राखेपका विभागीय र शाखा प्रमुखहरूसँगको छलफलपछि सदस्यसचिव रमेशकुमार सिलवालले चैत १२ सम्म सम्पूर्ण खेलकुद गतिविधि (प्रतियोगिता, प्रशिक्षण, सभा, सम्मेलन, गोष्ठी र सेमिनारलगायत मानवीय भेला हुने) बन्द गर्ने निर्णय गरेका हुन् । बैठकले खेलाडी, प्रशिक्षक, खेल पदाधिकारी, कर्मचारी र सम्बद्ध सबैमा कोरोना भाइरसप्रति सचेतना अपनाउन आह्वान पनि गरेको छ । राखेपले चैत १२ पछि आवश्यकता हेरेर थप निर्णय लिनेछ । राखेपको निर्देशनपछि अखिल नेपाल फुटबल संघ (एन्फा) ले जारी राखेको एकमात्र प्रतियोगिता सहिद स्मारक बी डिभिजन लिग पनि कम्तीमा एक साताका लागि स्थगित गरेको छ । एन्फाले बी डिभिजनबाहेक अन्य प्रतियोगिताहरू बन्द गरिसकेको थियो । राखेपको निर्देशनअनुसार हाल भइरहेको सहिद स्मारक बी डिभिजन लिग फुटबल, एन्फाले आयोजना गर्ने गोष्ठी, सेमिनार र अन्य प्रतियोगितालगायतका कार्यक्रम एवं धरान, बुटवल र ललितपुरका एन्फा टेक्निकल सेन्टर तथा एन्फा सचिवालयसहित चैत १२ सम्मका लागि बन्द रहनेछ, एन्फा महासचिव इन्द्रमान तुलाधरद्वारा हस्ताक्षरित विज्ञप्तिमा भनिएको छ ।एन्फाले बुधबारै आसन्न एन्फा कंग्रेस पनि स्थगित गरेको छ । पूर्वनिर्धारित कार्यक्रमअन्तर्गत एन्फाको १९ औं कंग्रेस चैत १६ मा हुने तय थियो । कोरोना संक्रमणको सम्भावित जोखिमका कारण फिफा र एएफसीका प्रतिनिधि उपस्थित हुन नसक्ने जानकारी आएपछि कंग्रेस स्थगित गरिएको हो । एन्फाले अति आवश्यक कामहरू घरैबाट इमेल वा अन्य डिजिटल माध्यमबाट जारी राखिने जनाएको छ ।"
पीएसएल पनि स्थगित,"इस्लामाबाद इंग्लिस ब्याट्सम्यान एलेक्स हल्सलाई कोरोना भाइरस संक्रमणको आशंका गरिएपछि पाकिस्तानको ट्वान्टी२० क्रिकेट लिग मंगलबार स्थगित गरिएको छ । पाकिस्तान सुपर लिग (पीएसएल) को सेमिफाइनल खेल सुरु हुनु केही घण्टाअघि रोकिएको हो । विश्व क्रिकेटका अधिकांश इभेन्ट स्थगित भइसके पनि पीएसएल भइरहेको थियो । पीएसलले गत साता कोरोना भाइरसको त्रासका कारण लाहोरमा हुने भनिएको सेमिफाइनल र फाइनल खेल रित्तो रंगशालामा खेलाउने निर्णय गरेको थियो । दुवै सेमिफाइनल मंगलबार हुने तालिका थियो भने फाइनल आइतबारबाट बुधबार सारिएको थियो । पाकिस्तान क्रिकेट बोर्ड (पीसीबी) का प्रमुख कार्यकारी वसिम खानले एक विदेशी खेलाडीमा कोरोना भाइरसको संक्रमण देखिएपछि स्थगन गर्नुपरेको जनाएका थिए । तर उनले कुन खेलाडीलाई कोरोना भाइरसको संक्रमण भएको भने खुलाएका थिएनन् । त्यसको केही घण्टापछि नै हल्सले ट्विटरबाट कोरोना भाइरसको शंकाको घेरामा रहेको खेलाडी आफू नै रहेको जनाएका थिए । शनिबार बेलायत फर्किएको र आइतबार बिहान उठ्दा ज्वरोको संकेत देखिएको उनले जनाएका छन् । यस्तो घडीमा परीक्षण गर्न सम्भव छैन, हल्सले विज्ञप्तिमा भनेका छन् । पीएसएल खेलिरहेका हल्स शीर्ष विदेशी खेलाडीमा थिए । ब्याट्सम्यानको रूपमा उनले कराँची किंग्सबाट खेलिरहेका थिए । सन् २०११ मा इंग्ल्यान्डबाट डेब्यू गरेयता उनले ११ टेस्ट, ७० एकदिवसीय अन्तर्राष्ट्रिय र ६० ट्वान्टी२० अन्तर्राष्ट्रिय म्याच खेलिसकेका छन् । विश्वलाई आक्रान्त बनाइरहेको कोरोना भाइरसको त्रासबाट इंग्ल्यान्ड, अस्ट्रेलिया, न्युजिल्यान्ड र वेस्ट इन्डिजका खेलाडीले पाकिस्तान छाडिसकेका थिए । कार्यकारी प्रमुख खानका अनुसार अन्य खेलाडी पनि घर फर्किने क्रममा छन् र पीएसएलमा आबद्ध सबैको परिक्षण गरिने बताउछन् । एकदिन अघिमात्र पाकिस्तानले कोरोना भाइरस प्रभावका कारण आसन्न बंगलादेश भ्रमण स्थगित गर्ने निर्णय गरेको थियो । पाकिस्तानमा १ सय ८७ जनामा कोरोना भाइरसको संक्रमण देखिए पनि अहिलेसम्म कसैको मृत्यु भएको छैन । २१ करोड ५० लाख जनसंख्यामा पाकिस्तानले १५ सय सम्भावितको परीक्षण गर्दाको कोरोना भाइरसले संक्रमण गरेको तथ्यांक हो यो । पीएसल फेब्रुअरीमा सुरु भएको थियो र क्रिकेटको क्रेजी रहेको यस मुलुकमा पहिलो पटक यसको आयोजना भएको थियो । पाकिस्तानमा सुरक्षा कारण देखाएर यसअघिका चार संस्करण यूएईमा आयोजना भएको थियो । पाकिस्तानमा क्रिकेट फर्काउने प्रयासमा पीएसएलका केही छिटपुट खेलमात्र यसअघि पाकिस्तानी भूमिमा भएका थिए । सन् २००९ मा पाकिस्तान भ्रमणमा रहेको श्रीलंकाली क्रिकेट टोलीमाथि डरलाग्दो आक्रामण भएपछि पाकिस्तानबाट अन्तर्राष्ट्रिय क्रिकेट टाढिएको थियो ।"
सातदोबाटोलाई झट्का,(काठमाडौं)  झम्सिसेल युवा क्लबसँग ११ को बराबरीमा रोकिएपछि सहिद स्मारक बी डिभिजन लिगको शीर्षस्थानको सातदोबाटो युथ क्लबलाई उपाधि यात्रामा धक्का लागेको छ । मंगलबार सातदोबाटोस्थित एन्फा कम्प्लेक्समा सुरुमै पछि परेको स्थितिबाट पुनरागमन गरेको सातदोबाटोले अपराजित यात्रा भने छैटौं चरणसम्म कायम राख्न सक्यो । बराबरीपछि पनि सातदोवाटोले शीर्षस्थानमा ३ अंकको अग्रता राखेको छ । टोलीले ६ खेलबाट १६ अंक बनाएको छ । एक खेल कम खेलेको खुमलटार पनि अपराजित छ । खुमलटारले ५ खेलबाट १३ अंक बनाएको छ । १ अंक खोस्न सफल झम्सिखेल ६ खेलबाट ६ अंकसहित अंकतालिकाको आठौं स्थानमा उक्लिएको छ । जारी लिगमा उसको यो तेस्रो बराबरी नतिजा हो । झम्सिखेलका लागि भुवन राईले दसौं मिनेटमा गोल गरी अग्रता बनाएका थिए । सातदोबाटोलाई खेल बराबरी गर्न ७१ औं मिनेटसम्म कुर्नुपर्यो । वीरेन्द्र लिम्बूले बराबरी गोल गरेपछि सातदोबाटोले लिगमा पहिलो हार टारेको हो । दिनको पहिलो खेलमा ए डिभिजन लिगका परिचित दुई टिम ब्वाइज युनियन र रानीपोखरी कर्नर टिम (आरसीटी) ले पनि २२ गोलको बराबरी खेल्दै अंक बाँडेका थिए । प्रतिस्पर्धात्मक खेलमा सबै गोल पहिलो हाफमा सम्भव भयो । अजित गुरुङले गोल गरेपछि आरसीटीले तेस्रो मिनेटमै अग्रता बनाएको थियो । १४ औं मिनेटमा ब्वाइज युनियनका कप्तान टंकबहादुर सिङ्देनले बराबरी गोल फर्काए । २४ औं मिनेटमा आरसीटीका डिफेन्डर राकेश हमालले आत्मघाती गोल गरेपछि ब्वाइज युनियनले २१ को अग्रता लियो । त्यसलाई आरसीटीका नवीनमान कर्माचार्यले ३५ औं मिनेटमा गोल गरेपछि २२ को बराबरीमा ल्याए । दोस्रो हाफमा दुवै टोलीबाट गोल हुन सकेन ।बढुवा र घटुवा प्रणाली नरहेको अघिल्लो सिजन विजेता आरसीटीले यसपल्ट लिगमा राम्रो प्रदर्शन गर्न सकिरहेको छैन । ६ खेलमा तेस्रो बराबरी खेलेको आरसीटीसँग ६ अंक भएको छ । समान खेलमा ब्वाइज युनियनको ८ अंक छ । दुवै तालिकाको मध्यतिर छन् । राष्ट्रिय खेलकुद परिषद (राखेप) को निर्देशन र एन्फाको निर्णयपछि मंगलबार बी डिभिजन लिगका खेल कम्तीमा एक साताका लागि स्थगित गरिएको छ ।
पर्खाइ बिदाइको,"(काठमाडौं)  संन्यास शब्द सम्भवतः सबै खेलाडीका लागि अप्रिय हुन्छ । जीवनको उर्जाशील समय व्यतित गरेको क्षेत्र चटक्कै छाड्नुपर्दाको पीडा भोग्नेले मात्र महसुस गर्छ । तर सत्य आत्मसाथ गर्दै करिअरको अन्त्य अविस्मरणीय बनाउने सोच सरकार र सम्बन्धित खेल संघले पूरा गरिदिने सपना थाँती राख्दै धेरै खेलाडी ओझेलमा परेका छन् । संघ र सरकारबाट सम्मानसहित दुई दशक लामो करिअर टुंग्याउने पर्खाइमा छन्, टेबलटेनिसका पुरुषोत्तम वज्राचार्य । नेपालमा सम्पन्न १३ औं दक्षिण एसियाली खेलकुद (साग) मा ऐतिहासिक पदक जितेपछि नै पुरुषोत्तमले संन्यासको योजना बनाएका थिए । तर उनको मनले मानेन । जीवनभर देशका लागि गरेको योगदानको प्रतिफलमा देशले पनि केही देओस् भन्ने लाग्यो । सम्मानित भएर बिदाइको हात हल्लाउनुको मज्जै बेग्लै, कान्तिपुरसँगको कुराकानीमा टेबलटेनिस च्याम्पियनले आफ्नो बिदाइको आशय व्यक्त गरे । सागमा टेबलटेनिसको पुरुष एकल विधामा नेपाललाई पहिलो पदक दिलाउने पुरुषोत्तम नै हुन् । उनले कांस्य सुरक्षित गरेको केही मिनेटपछि नेपाल च्याम्पियन स्यान्टु श्रेष्ठले पनि एकलतर्फ कांस्य जिते । टिम स्पर्धामा पटकपटक जिते पनि पुरुष एकलतर्फ नेपालले पदक जितेको यही संस्करणमा मात्र हो । सन् २०१० यता तीनपल्ट सागमा नेपालको प्रतिनिधित्व गरेका पुरुषोत्तमले तीनपल्ट विश्व च्याम्पियनसिप (२००९ जापान, २०१४ जापान र २०१५ मा चीन), दुईपल्ट एसियन च्याम्पियनसिप (२००९ भारत, २०१५ थाइल्यान्ड) र दुईपल्ट एसियाली खेलकुद (२०१० चीन, २०१४ दक्षिण कोरिया) मा सहभागिता जनाइसकेका छन् । भिसा समस्याका कारण दुईपल्ट विश्व च्याम्पियनसिप गुमाउनुपरेकामा उनको अहिले पनि गुनासो छ ।राष्ट्रिय अन्तर्राष्ट्रिय अनुभव मैले यसपल्टको दक्षिण एसियाली खेलकुदमा उपयोग गर्न सकेँ । यो सागको क्वाटरफाइनल खेल मेरो करिअरकै सबैभन्दा नराम्रो खेल थियो । तर यसपल्ट अनुभवले काम गर्यो, उनले सुनाए, उमेरका कारण मेरो सहभागितालाई लिएर धेरै टिप्पणी भएको थियो । तर एकलतर्फ पहिलो पदक जित्न सकें, मेरो सपना पूरा भो ।२०५६ सालदेखि करिअर लक्षित गरी टेबलटेनिस खेलेका पुरुषोत्तमले यो क्षेत्रमा २० वर्ष बिताए । यसबीच उनले अग्रजहरूले औपचारिक बिदाइ पाएको कहिल्यै देख्न पाएनन् । तर मेरो मनले मानेन, स्तरीय खेलाडी उत्पादनमा अब्बल मानिँदै आएका उनले भने, यति लामो समय टीटीमा लागेपछि संघबाट राम्रो बिदाइ पाइयोस् भन्ने सबैको चाहना हुन्छ । देशका लागि खेल्ने खेलाडीलाई यस्तो बिदाइले जीवनभर अविस्मरणीय खुसी मिल्छ । हामीले यस्तो परिपाटी किन सुरु गर्नुपर्छ भने भविष्यमा त्यसले युवालाई प्रोत्साहन दिनेछ ।यसको अर्थ उनले बिदाइको भिख मागेका होइनन् । स्वाभाविक हकदाबी रहेको तर्क गर्छन् । संघ नेतृत्वसँग औपचारिक कुराकानी भएको छैन । केही नयाँ तरिकाबाट खेलाडी जीवन टुंग्याउने चाहनामात्र हो, उनले भने । सागपछि उनी खेलाडीका रूपमा प्रतिस्पर्धामा उत्रिएका छैनन् । सायद अब उनले खेल्ने छैनन् । नेपालमा पनि फुटबल, क्रिकेट, तेक्वान्दो, कराते, भलिबलजस्त खेलले खेलाडीको संन्यासलाई सम्मानपूर्वक बिदाइ गर्दै आएका छन् । त्यसको अनुशरण आफ्नो खेलमा पनि होस् भन्ने ठान्छन् पुरुषोत्तम ।संन्यासपछि लक्ष्य के त ? खेलाडी र प्रशिक्षकको भूमिकामा आफूलाई प्रमाणित गरिसकेका पुरुषोत्तमको चाहना संघको नेतृत्वमा आउनु हो । नेतृत्वमा रहेर व्यवस्थापकीय जिम्मेवारी पूरा गर्नु खेल्दा र प्रशिक्षण गर्दाभन्दा पनि कठिन काम हो भन्ने उनले बुझेका छन् । खेलाडीको रूपमा यति लामो समय टेबलटेनिसलाई जति बुझेको छु, संघको कार्यशैली पनि त्यति नै थाहा पाएको छु । चुनौती कठिन छ तर कमजोरी सुधार गर्न नेतृत्वमै जानुपर्छ, उनले आफू नेतृत्वमा गए राष्ट्रिय खेलाडीलाई स्तरीय र सुविधासम्पन्न बनाउन केही योजनाहरू सोचिरहेका छन् ।पाटन सुन्धारामा जन्मिएका पुरुषोत्तम ३७ वर्षका भए । उनका समकालिनमध्ये १२ जनाबाहेक सक्रिय खेलजीवनमा कोही पनि छैनन् । त्यसो त १७१८ वर्षको छँदादेखि मात्रै उनले व्यावसायिक रुपमा टेबलटेनिस यात्रा सुरु गरेका थिए । २० वर्षको उमेरमा उनले पहिलोपल्ट राष्ट्रिय प्रतियोगिता खेले । २०५८ सालमा हुनुपर्ने पाँचौं राष्ट्रिय खेलकुद दरबार हत्याकाण्ड ले स्थगित भएपछि राष्ट्रिय प्रतियोगितामा उनको डेब्यु समय लम्बिएको थियो । २६ वर्ष टेक्दै गर्दा उनले पहिलोपल्ट आधिकारिक अन्तर्राष्ट्रिय प्रतियोगिता खेले । म पाटनको सुन्धारामा जन्मिएको । ललितपुरका तीन टोल सुन्धारा, महापाल र च्यासलमा टेबलटेनिसको माहोल खुबै थियो । टोलटोलमा सिमेन्टका बोर्ड थिए । टोलस्तरीय खेलहरू हुन्थे, सुरुआती दिन सम्झँदै उनले थपे, त्यति बेला टेबलटेनिस खेल्नु हाम्रा लागि बाध्यकारी थियो । किनभने टीटी नजानेको मान्छेलाई समाजमा घुलमिल हुनै कठिन हुन्थ्यो ।राजेन्द्र कपाली, विष्णुबहादुर श्रेष्ठ, मिलन श्रेष्ठ, पन्नाकानी शाक्यहरू सुन्धाराकै सिमेन्ट बोर्डबाट सिकेर राष्ट्रिय टोलीसम्म पुगिसकेका थिए । उहाँहरूको नाम र प्रतिष्ठाले सायद मलाई पनि टेबलटेनिसप्रति आकर्षित भएँ, व्यावसायिक करिअरमा ढिला गरी प्रवेश गर्नुको कारणबारे उनले थपे, खेल्न त खेलिरहेका थियौं तर कस्तो खेल्ने थाहा थिएन । कहाँ गएर सिक्ने भन्ने थाहा पाइएन । अहिले कोठामा बसेर नयाँ टेक्निक सिक्न सकिन्छ । सिकाउने ठाउँहरू पर्याप्त छन् । तर त्यो बेला खेलसामाग्रीबारे जानकारी थिएन । त्यो सबै थाहा पाउन समय लाग्यो । पुरुषोत्तम खेलाडीमात्र थिएनन् । राष्ट्रिय टोलीका लागि संघर्ष गर्दाको समयमा उनी प्रशिक्षक भइसकेका थिए । लगनखेलको एम्स एकेडेमीमा उनले पहिलोपल्ट टेबलटेनिस प्रशिक्षण थालेका थिए । त्यति बेला म आफैं संघर्ष गर्दैथिएँ । बिहान लैनचौरमा प्रशिक्षण गर्थें, त्यहाँ सिकेका कुरा बेलुका एम्समा पुगेर अरुलाई सिकाउथें, उनले सम्झिए, त्यति बेला मैले ब्याट समाउन सिकाएका रबिना देशार, सम्झना खड्का, सोनु गुप्ता, रोजिना देशार, अनिता अधिकारीलगायतका खेलाडीहरूले राष्ट्रियस्तरमा सफलता पाए ।उनले टेबलटेनिस खेल्न थालेको जति भयो सिकाउन थालेको पनि त्यति नै । यसबीचमा एम्स एकेडेमी, आदर्श विद्यामन्दिर (एभीएम), सेन्ट जेभियर्स, डीएभीलगायतका विद्यालयका विद्यार्थीलाई प्रशिक्षण दिएका छन् । एभीएममा प्रशिक्षकको रूपमा काम गरेको १८ वर्ष भइसकेको छ । मिल्सबेरीमा पनि उनी प्रशिक्षकका रूपमा कार्यरत छन् । आफूले जानेका कुरा युवा खेलाडीलाई सिकाउने मेरो लत नै भइसकेको छ । यसले मलाई आत्मसन्तुष्टि मिलेकै छ, अर्कोतर्फ आर्थिक स्थिति सुधार्न पनि धेरै सहयोग पुगेको छ, पुरुषोत्तमले भने । यही सागमा पनि यस्तै संयोग थियो । एभीएम स्कुलबाट आफैंले हुर्काएका तीन खेलाडीसँगै पुरुषोत्तम सागको प्रशिक्षणमा थिए । सिक्का सुवाल, दीक्षा तामाङ र संयोग कपाली पनि आफ्नो स्पर्धामा पदकविहीन भएनन् । सिक्का र दीक्षाले महिलाको टिम इभेन्टमा कांस्य जितेका थिए । संयोगले पुरुषोत्तमसँगै टिम इभेन्टमा कांस्य जितेका थिए । पुरुषोत्तम आफ्ना उत्पादनमध्ये दुई जनासँग पराजित भएका छन् । उनीहरू हुन् मणि लामा र संयोग । मणिले टेबलटेनिस छाडिसके । संयोगबाट उनले धेरै आस गरेका छन् । संयोग १७ वर्षका भए । उनले धेरै सिक्न बाँकी छ । अनुभवको आधारमा सफलता हासिल हुने हो । प्राविधिक रूपमा राम्रो खेलाडी उत्पादन भएकोमा खुसी लाग्छ, पुरुषोत्तम महिलातर्फ सिक्काले छिट्टै ठूलो सफलता हासिल गर्ने क्षमता देख्छन् ।राष्ट्रियस्तरका खेलाडी उत्पादन गर्ने फर्मुलाबारे एपीएफ क्लबका भेट्रान पुरुषोत्तमले यसरी प्रस्ट्याए, बालबालिकालाई मानसिक रूपमा बलियो बनाउनुपर्छ । बच्चाहरूमा इच्छा जागृत गराएर मात्र हुँदैन । उनीहरूको सपना साकार पार्न पर्याप्त समय व्यवस्थापन गर्नुपर्छ, परिवार र विद्यालयको समर्थन चाहिन्छ अनि प्रतियोगितामा नियमित सहभागिता हुनुपर्छ ।राष्ट्रिय च्याम्पियन स्यान्टुको क्षमतामा देशले गर्व गर्न सक्नुपर्ने पुरुषोत्तमको दाबी छ । स्यान्टु धेरै लामो समयान्तरमा नेपालले पाएको उत्कृष्ट खेलाडी हुन् । नेपालको राष्ट्रिय टोलीले ठूला अन्तर्राष्ट्रिय सफलता पाउन स्यान्टुजस्ता अरु २३ जना खेलाडी उत्पादन गर्न सक्नुपर्छ, उनले भने । पुरुषोत्तमलाई जीवनमा एउटैमात्र पक्ष सबैभन्दा बढी खड्किरहने छ । त्यो हो, उनी लामो करिअरमा पनि कहिल्यै राष्ट्रिय च्याम्पियन बन्न नसक्नु । संघले हरेक वर्ष गर्ने राष्ट्रिय प्रतियोगिता र राष्ट्रिय खेलकुदहरूमा उनी शीर्ष पाँचभित्रै रहे तर पहिलो हुन सकेनन् । दुईपल्ट फाइनलमा दीप साउनसँग हारे । यसर्थमा म आफूलाई अभागी ठान्छु, छनोट प्रतियोगिता (र्याङकिङ प्रतियोगिता) मा धेरैपल्ट पहिलो भएको छु, उनले थपे, टेबलटेनिसमा लागेर सबैथोक पाएको छु । जे छु खेलकै कारणले छु । पाउन नसकेको एउटै कुरा राष्ट्रिय च्याम्पियनको पदक हो ।"
अब विवाद अन्त्य : एनओसी अध्यक्ष,"(पोखरा)  नेपाल ओलम्पिक कमिटी (एनओसी) को पूर्ण बैठकले पूर्व अध्यक्ष रुक्मशम्शेर राणालाई मानार्थ अध्यक्षमा मनोनयन गरेको छ । सोमबार र मंगलबार पोखरामा भएको बैठकले राणासहित ध्रुवबहादुर प्रधानलाई पनि मानार्थ अध्यक्षमा मनोनीत गरेको हो । अध्यक्ष जीवनराम श्रेष्ठले यससँगै एनओसी विवादको औपचारिक अन्त्य भएको बताएका छन् । बैठकको निर्णयबारे मंगलबार पत्रकार सम्मेलनमा जानकारी दिँदै उनले उक्त निर्णय ऐतिहासिक भएको बताए । लामो समयदेखिको विवाद समाधानमा यो निर्णय महत्त्वपूर्ण छ, उनले भने, अब हामी सबै एकैठाउँ छौं ।१२ वर्षयता एनओसी दुई ध्रुवमा थियो । एनओसीको आधिकारिकताका सम्बन्धमा थुप्रै मुद्दामामिला भए । उक्त निर्णय विवाद समाधानमा महत्त्वपूर्ण निकास भएको अध्यक्ष श्रेष्ठको दाबी थियो । महासचिव नीलेन्द्रराज श्रेष्ठले खेलकुदमा छलाङ मार्न निर्णयले सहयोग पुग्ने जनाए । खेलकुदमा नयाँ सन्देश दिँदै सकारात्मक प्रभाव यो निर्णयले पार्छ, उनले भने, अब फुटेर होइन जुटेर खेलकुद विकासमा अघि बढनुपर्छ । बैठकले ओलम्पिक अभियानमा विशेष योगदान दिएको भन्दै पूर्वमन्त्रीद्वय पुरुषोत्तम पौडेल र शरदसिंह भण्डारीलाई सल्लाहकारमा मनोनयन गरेको छ । बैठकले सातै प्रदेशसँग समन्वय गर्न प्रदेश संयोजक तोकेको छ । प्रदेश १ मा पिताम्बर तिम्सिना, प्रदेश २ मा अशोक वज्राचार्य, वाग्मती प्रदेशमा सुनीलकुमार श्रेष्ठ, गण्डकी प्रदेशमा तेजबहादुर गुरुङ, प्रदेश ५ मा कुमारी तुलसी थापा, कर्णाली प्रदेशमा दीपकहर्ष वज्राचार्य र सुदूरपश्चिम प्रदेशमा रतन टण्डन संयोजक तोकिएका छन् ।रसियामा हरेक ४४ वर्षमा हुने गरेको चिल्ड्रेन अफ एसियन गेम्स यसपल्ट नेपालमा आयोजना गर्न सरकारलाई अनुरोध गर्ने निर्णय बैठकले गरेको छ । कोरोना भाइरस नियन्त्रणमा आइसकेपछि गण्डकी प्रदेशमा उक्त अन्तर्राष्ट्रिय प्रतियोगिता गर्ने सोच एनओसीले बनाएको महासचिवले बताए । कमिटीको वार्षिक साधारणसभामा ओलम्पिक अवार्ड प्रदान गरिनेछ । छापा, फोटो, अनलाइन, टेलिभिजन पत्रकार, तीन उत्कृष्ट राष्ट्रिय खेल संघ, उत्कृष्ट महिला र पुरुष खेलाडीलाई २५२५ हजार रुपैयाँसहितको अवार्ड प्रदान गर्ने भएको हो । प्रत्येक दुई वर्षमा स्पोर्टस कंग्रेस आयोजना गर्ने, आगामी ३ महिनाभित्र चुनावको माध्यमबाट एथलिट कमिसन र ओलम्पिक एसोसिएसन गठन गर्ने निर्णय पनि भएको छ ।एनओसीका पूर्व महासचिव, राखेप पूर्व उपाध्यक्ष तथा नेपाल बास्केटबल संघका अध्यक्ष लामा टेन्डी शेर्पाको उपचारका लागि एनओसीबाट ५ लाख र कार्यसमितिका पदाधिकारीबाट ५ लाख गरी १० लाख रुपैयाँ सहयोग गर्ने निर्णय गरिएको छ ।"
वडापिच्छे मैदान बन्दै,"(खोटाङ)  दिक्तेल रूपाकोट मझुवागढी नगरपालिकाका विभिन्न वडामा खेल मैदान बनाउन थालिएको छ । वडा ५ लफ्याङमा वडाको १८ लाख ५० हजार रुपैयाँको लागतमा मैदान निर्माण भइसकेको छ ।वडाध्यक्ष निर्मल राईका अनुसार मैदानका लागि गत वर्ष १२ लाख ५० हजार र यस आर्थिक वर्ष ६ लाख गरी १८ लाख ५० हजार रुपैयाँ खर्च भएको छ । मैदानको लम्बाइ १ सय ३७ मिटर र चौडाइ ५० मिटरको छ । मैदानलाई स्थानीय पन्चशेर राईले ११ रोपनी, सर्वजित राईले ६ रोपनी, हर्कराज राईले ५ रोपनी, बालाचन्द्र राईले ७ रोपनी जग्गा निःशुल्क उपलब्ध गराएका थिए ।वडा ११ खार्मीमा पनि मैदान बनाइएको छ । वडाको ५ लाख १५ हजार र नगरपालिकाको १५ लाख ८५ रुपैयाँ खर्च गरिएको छ । १ सय १० मिटर र चौडाइ ७४ मिटरको मैदानमा स्थानीय खेलाडीले विभिन्न खेलको अभ्यास र प्रतियोगिता गर्न सक्नेछन् । मैदानका लागि स्थानीय कृष्णकुमारी तामाङ, इन्द्रजित राई र पुष्कर राईले करिब साढे ७ रोपनी जग्गा निःशुल्क दिएको निर्माण उपभोक्ता समितिका अध्यक्ष हर्कराज राईले बताए । अरु जग्गा भने पर्ती रहेको वडाध्यक्ष रामचन्द्र राईले जनाए । वडा १४ बुइपामा पनि मैदान निर्माण भइरहेको छ । २०६५ मा सुरु गरिएको मैदान अझै सकिएको छैन । यसका लागि झन्डै ३ करोड खर्च भइसकेको वडाध्यक्ष दिनेश राईले बताए । तत्कालीन बुइपा गाविसको ५ लाख, देश विदेशका दाताबाट १८ लाख, राष्ट्रिय खेलकुद परिषद्बाट ५ लाख, पूर्व सांसद पाँचकर्ण राईको पूर्वाधार विकास कार्यक्रममार्फत् ३० लाख, पूर्वसांसद सरस्वती बजिमयको कार्यक्रमबाट १० लाख, नगरको १८ लाख, प्रदेश सरकारको गत आवबाट ५० लाख र चालु आवबाट ६० लाख बजेट खर्च गरिएको छ । वडा २ सोल्मामा पनि मैदान बन्दैछ । २०७० सालदेखि निर्माण सुरु गरिएको सोल्मा स्पोर्ट्स क्लबको नाममा भएको यो मैदान अझै सकिएको छैन । यसका लागि करिब १ करोड रकम खर्च भएको छ ।सोल्मा क्लबका अध्यक्ष ध्रुवविक्रम राईका अनुसार नगरको ५ लाख, तत्कालीन जिल्ला विकास समिति खोटाङको ५ लाख, दाताबाट २० लाख, प्रदेशसभा सदस्य राजन राईको पूर्वाधार विकास कार्यक्रममार्फत् १७ लाख र प्रतिनिधिसभा सदस्य विशाल भट्टराईको कोषबाट ५० लाख उपलब्ध भएको राईले जनाए । उक्त मैदानका लागि स्थानीय ध्यानबहादुर राईलगायतले १० रोपनी निःशुल्क र अन्य २५ रोपनी खरिद गरिएको हो । उक्त मैदानको लम्बाइ १०० मिटर र चौडाइ ६० मिटर रहेको छ ।"
