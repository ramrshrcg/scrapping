शीर्षक,विवरण
कोरोनाले थप ११ को मृत्यु,"काठमाडौं (कास) कोरोना संक्रमणबाट थप ११ जनाको मृत्यु भएको शुक्रबार पुष्टि भएको छ । पर्साको वीरगन्ज हेल्थ केयर कोरोना अस्पतालमा उपचाररत एक कोरोना संक्रमितको शुक्रबार राति मृत्यु भएको हो । वीरगन्ज महानगरपालिका२६ सुगौलीका ५८ वर्षीय ती पुरुषको राति ८ बजेतिर भेन्टिलेटरमै उपचारका क्रममा मृत्यु भएको अस्पतालले जनाएको छ । मिर्गौलाका रोगीसमेत रहेका उनलाई बिहीबार राति वीरगन्जकै तराई अस्पतालबाट रेफर गरिएको थियो । वीरगन्ज हेल्थ केयरमै ६ दिनदेखि उपचाररत वीरगन्ज१० रानीघाटका ४८ वर्षीय पुरुषको पनि शुक्रबार मृत्यु भएको छ । मुटुका रोगीसमेत उनलाई साउन ३१ मा नारायणी अस्पताल लगिएको थियो । साउन ३२ मा कोरोना पुष्टि भएपछि थप उपचारका लागि कोरोना अस्पताल रिफर गरिएको थियो । उनको शुक्रबार दिउँसो मृत्यु भएको अस्पतालले जनाएको छ । प्युठानको स्वर्गद्वारी नगरपालिका७ का ६४ वर्षीय पुरुषको रूपन्देहीको बुटवलस्थित कोरोना विशेष अस्पतालमा शुक्रबार बिहान मृत्यु भएको छ । उच्च रक्तचापको औषधि सेवन गरिरहेका उनलाई बिहीबार रातिबाट उच्च ज्वरो र श्वासप्रश्वासमा समस्या आएको अस्पतालका फोकल पर्सन डा सुदर्शन थापाले बताए । मोरङको विराटनगर महानगरपालिका६ का ४५ वर्षीय पुरुषको घरमै मृत्यु भएको छ । बुधबार संक्रमण पुष्टि भएका उनी आइसोलेसनमा शय्या अभावका कारण घरमै बसिरहेका वडाध्यक्ष विजय कामतले बताए । यसैगरी, वीरगन्जको नारायणी अस्पतालमा बिहीबार मृत्यु भएका बाराको कलैया उपमहानगरपालिका१० मटिअर्वाका ५९ वर्षीय पुरुषमा कोरोना पुष्टि भएको प्रमुख जिल्ला अधिकारी रुद्रप्रसाद पण्डितले बताए । ज्वरो र खोकीको समस्या भएका उनमा मृत्युपछि संक्रमण पुष्टि भएको हो । सर्लाहीको मलंगवा नगरपालिका३ का ४६ वर्षीय पुरुषको शुक्रबार बिहान काठमाडौंको एक अस्पतालमा मृत्यु भएको छ । मलंगवामै बस्दै आएका उनी ज्वरो र झाडापखाला भएपछि एक साताअघि उपचारका लागि काठमाडौं पुगेका थिए । यस्तै, सप्तरी, मकवानपुर, दोलखा, काठमाडौं र ललितपुरमा पनि एकएक जना संक्रमितको मृत्यु भएको स्वास्थ्य मन्त्रालयले जनाएको छ ।यस्तै, काठमाडौं उपत्यकामा १ सय ८२ नयाँ संक्रमित थपिएका छन् । काठमाडौंमा १ सय ४२, ललितपुरमा २५ र भक्तपुरमा १५ जना थप भएको मन्त्रालयले जानकारी दिएको हो ।"
कोरोना नियन्त्रणमा १२ अर्ब खर्च,"काठमाडौं (कास) सरकारले कोरोना भाइरस संक्रमण नियन्त्रण तथा रोकथाममा हालसम्म करिब १२ अर्ब रकम खर्च गरेको छ । कोरोना नियन्त्रणमा भएको खर्चको पारदर्शितामाथि प्रश्न उठिरहेका बेला सरकारका प्रवक्ता एवं अर्थ र सञ्चार तथा सूचना प्रविधिमन्त्री युवराज खतिवडाले शुक्रबार गत चैतदेखि साउनसम्मको खर्च विवरण सार्वजनिक गरेका हुन् । मन्त्री खतिवडाका अनुसार संघ, प्रदेश, स्थानीय तह र कोरोना कोषबाट ११ अर्ब ९८ करोड ३१ लाख ८० हजार रुपैयाँ खर्च भएको छ । खर्च विवरण सार्वजनिक गर्न संसद्मा पनि माग हुँदै आएको थियो । संसदीय समितिले समेत चासो लिँदै खर्च विवरण दिन ताकेता गरिरहेका थिए । संघीय सञ्चित कोषबाट ५ अर्ब ८५ करोड रुपैयाँ खर्च भएको छ । स्वास्थ्य तथा जनसंख्या मन्त्रालयबाट २ अर्ब १७ करोड, रक्षाबाट २ अर्ब ३७ करोड, गृहबाट २० करोड ८३ लाख, परराष्ट्रबाट ६ लाख, संस्कृति, पर्यटन तथा नागरिक उड्डयन मन्त्रालयबाट ४ करोड ४९ लाख र सहरी विकास मन्त्रालयबाट १ करोड २९ लाख रकम खर्च भएको छ । कोभिड कोषबाट १ अर्ब ३ करोड विभिन्न निकायलाई दिइएको मन्त्री खतिवडाले जानकारी दिए । प्रदेशहरूबाट १ अर्ब ४९ करोड ७० लाख रुपैयाँ खर्च भएको छ । प्रदेश १ मा २० करोड ७१ लाख, प्रदेश २ मा १७ करोड २ लाख र वाग्मती प्रदेशमा १३ करोड ६७ लाख रुपैयाँ खर्च भएको छ । गण्डकीमा १४ करोड ५४ लाख, प्रदेश ५ मा १० करोड ५९ लाख, कर्णालीमा २६ करोड २६ लाख र सुदूरपश्चिममा ४२ करोड ४८ लाख रुपैयाँ खर्च भएको छ । स्थानीय तहबाट पनि ६ अर्ब २ करोड रुपैयाँ खर्च भएको छ । उनका अनुसार सबै रकम औषधि, स्वास्थ्य सामग्री खरिद, जनशक्ति व्यवस्थापन र क्वारेन्टाइन व्यवस्थापनमा खर्च भएको हो ।"
समायोजन संशोधन कहिलेसम्म ?,"(काठमाडौं)  प्रदेश र स्थानीय तहमा गएका कर्मचारीलाई समायोजन संशोधन का नाममा चलाइरहँदा समायोजनको औचित्यमाथि प्रश्न उठेको छ । साथै स्थायी सरकार मानिएको कर्मचारी प्रशासनको छिटोछिटो फेरबदलले प्रदेश र स्थानीय तहको कार्यसम्पादनमा समस्या उत्पन्न हुने गरेको छ ।संघ, प्रदेश र स्थानीय तहमा समायोजन भएका कर्मचारीको व्यवस्थापन तत् तहको कानुनबाटै हुनुपर्ने हो । उनीहरूको सेवा, सर्त र सुविधासम्बन्धी विषयहरू पनि सम्बन्धित सेवाका कानुनहरूबाट निर्धारण र सञ्चालन हुनुपर्छ । तर, संघ सरकारले प्रदेश तथा स्थानीय सरकारको अधिकार क्षेत्रलाई मिच्दै समायोजन भइसकेका कर्मचारीको लगातार समायोजन संशोधन गर्दै आएको छ । संघीय मामिला तथा सामान्य प्रशासन मन्त्रालय स्रोतका अनुसार मन्त्रीस्तरीय निर्णयबाट ४ हजारभन्दा बढी कर्मचारीको समायोजन संशोधन भइसकेको छ । कर्मचारी समायोजन संशोधनको अधिकार मन्त्रालयलाई छैन । समायोजन ऐनले त्यस्तो सुविधा दिएको छैन । स्रोतले भन्यो, समायोजन संशोधन का नाममा नियमित सरुवाकै शैलीमा एउटै कर्मचारीको पटकपटक ठाउँ हेरफेर गरिएको छ । कानुनमा व्यवस्था नभएपछि गरिएको संशोधनलाई बैधता दिन र संशोधनलाई थप निरन्तरता दिन मन्त्रिपरिषद्बाट समायोजन संशोधनमिलान का लागि नीतिगत निर्णय गरेर बाटो खुलाइएको छ । समायोजनका कारण समस्यामा परेका, व्यावहारिक कठिनाइ भएका कर्मचारीलाई देखाएर गर्न खोजिएको समायोजन संशोधनका नाममा दुर्गमका स्थानीय तहहरू खाली हुने र सुगममा भरिने सम्भावना बढ्ने देखिएको छ । कर्मचारीको मनोवृत्ति नै सुगम स्थल खोज्ने हुन्छ, संशोधनको बाटो खोलिरहने हो भने कर्णाली वा अन्य दुर्गम मानिएका पालिकामा केही दिनपछि कर्मचारी भेटिने छैनन्, एक प्रशासकले भने, गुनासो सम्बोधनको नाममा संशोधनलाई निरन्तरता दिने हो भने यो क्रम कहिले सकिँदैन । प्रशासनिक आवश्यकताभन्दा पनि कर्मचारीको सहजताका लागि संशोधन गरिरहनु गलत हो ।संविधानको धारा २८५ (३) ले प्रदेश मन्त्रिपरिषद्, गाउँ कार्यपालिका र नगर कार्यपालिकाले प्रशासन सञ्चालन गर्न आवश्यकताअनुसार कानुनबमोजिम विभिन्न सरकारी सेवाहरूको गठन र सञ्चालन गर्नसक्ने भनेको छ । त्यस्तै, धारा २२७ मा गाउँपालिका र नगरपालिकाको कर्मचारी र कार्यालयसम्बन्धी अन्य व्यवस्था प्रदेश कानुनबमोजिम हुने भनिएको छ । त्यस्तै, कर्मचारी समायोजन ऐन २०७५ अनुसार संघ, प्रदेश र स्थानीय तहमा समायोजन भएका कर्मचारी सम्बन्धित निकायकै मानिएका छन् । सोही ऐनले प्रदेशमा समायोजन भएर गएका कर्मचारीको सरुवा प्रदेशभित्र प्रदेश कानुनअनुसार गर्न सकिने भनेको छ ।वरिष्ठ अधिवक्ता हरि उप्रेती संघले तीनवटै तहलाई एक अर्काको हस्तक्षेपबिना आफ्नो प्रशासन चलाउने अधिकार दिएको बताउँछन् । उनले एकपटक समायोजन भएर प्रदेश र स्थानीय तहमा समायोजन भएर गइसकेका कर्मचारीलाई संघ सरकारले चलाउन मिल्ने गरी विद्यमान कानुनमा कुनै पनि व्यवस्था नरहेको बताए । कर्मचारी प्रशासनसम्बन्धी मुद्दाहरूमा बढी दख्खल राख्ने अधिवक्ता उप्रेतीले भने, एउटा प्रदेशमा समायोजन भएका कर्मचारीलाई अर्को प्रदेशमा वा एक स्थानीय तहका कर्मचारीलाई अर्कोमा पठाउने अधिकार संघसँग छैन ।भदौ १ गतेको मन्त्रिपरिषद् बैठकले एक प्रदेशमा समायोजन भएका कर्मचारीलाई समान पद तथा सेवा समूहको पदमा अर्को प्रदेशमा समायोजन संशोधन गरी पठाउन सकिने निर्णय गरेको छ । त्यसका लागि छाड्न चाहने र लिन चाहने प्रदेशको सहमति भने आवश्यक भनिएको छ । स्थानीय तहको हकमा पनि त्यस्तै व्यवस्था गरिएको छ । संघमा समायोजन भएका कर्मचारी प्रदेश वा स्थानीय तहमा जान चाहे तिनको समायोजन संशोधन गर्न सकिने व्यवस्था पनि गरिएको छ । वरिष्ठ अधिवक्ता उप्रेतीले यो निर्णय प्रदेश र स्थानीय तहको अधिकारमाथि हस्तक्षेप ठहरिने बताए । प्रदेशका प्रमुख सचिव, मन्त्रालयका सचिव तथा स्थानीय तहका प्रमुख प्रशासकीय अधिकृत भएर जाने कर्मचारीको दरबन्दी संघ मातहत छ । प्रदेश र स्थानीय तह सञ्चालनमा महत्त्वपूर्ण ती पदका कर्मचारीलाई संघले आफूअनुकूल चलाउँदै आएको छ । ती पदका कर्मचारीको छिटो छिटो सरुवाले प्रदेश र स्थानीय तहको कार्य सम्पादनमै समस्या आइरहेका छन् । त्यसमाथि अन्य कर्मचारीको पनि समायोजन संशोधनका नाममा सरुवा गर्दै जाने हो भने थप समस्या निम्तिने नगरपालिका संघका महासचिव भीम ढुंगाना बताउँछन् ।एक ठाउँमा अलिदिन बस्यो, अनि अनुभवको फाइदा हुने बेलामा हिँडिदने प्रवृत्तिले संस्थालाई घाटा हुने भएकाले समायोजनलाई धेरै गिजोल्न नहुने पूर्वप्रशासकहरूको भनाइ छ । समायोजनमा भएको त्रुटिलाई एकपटकको पो पीरमार्का हेर्ने हो, सधैंभरि पीरमर्काका नाममा कर्मचारी चलाउनु भनेको बेथिति बढाउनु, संघीयताको मर्ममाथि प्रहार गर्नु हो, ती प्रशासकले भने, अस्थिरताले कार्यसम्पादन नै प्रभावित हुन्छ । समायोजन टुंग्याएको जस पाएका पूर्वसंघीय मामिला तथा सामान्य प्रशासनमन्त्री लालबाबु पण्डित कर्मचारीको व्यावहारिक समस्यालाई सम्बोधन गर्ने नाममा सिंगो समायोजन प्रक्रिया नै प्रभावित हुने गरी काम हुन नदिनेतर्फ सचेत रहनुपर्ने बताउँछन् । उनले निजामती सेवा सम्बन्धी प्रदेश कानुन नबनिसकेकाले अथोरिटी प्रदेशमा नगइसकेको बताए । कानुन नबनुन्जेल मन्त्रालयले सहजीकरण गरिदिने मात्रै हो, उनले भने । संघीय निजामती सेवासम्बन्धी विधेयक प्रतिनिधिसभामा अड्किएको लामो समय भइसकेको छ । संघीय कानुन नआएकै कारण प्रदेशहरूले कर्मचारी व्यवस्थापनसम्बन्धी आफ्नो कानुन बनाउन पाएका छैनन् । प्रदेशको कानुन नबनेका कारण समायोजन भएर प्रदेश र स्थानीय तहमा पुगेका कर्मचारीलाई चलाउने कानुनी आधार छैन । तर, प्रदेश कानुन नबनेको नाममा प्रदेशको अधिकार क्षेत्रभित्र हस्तक्षेपको प्रवृत्ति बढ्दै गएको छ ।गत वर्ष जेठमा ५ सय १५ स्थानीय तहले माग गरेअनुसार लोकसेवा आयोगले विभन्न पदका ९ हजार १ सय ६१ जनशक्ति माग गर्दै विज्ञापन गरेको थियो । त्यसमध्ये २ सयभन्दा बढी कर्मचारी लोकसेवाले सिफारिस गरेका स्थानीय तहमा हाजिर हुन पाएनन् । त्यसको एउटा महत्त्वपूर्ण कारण थियो समायोजन संशोधनका नाममा विज्ञापन खुलाइएका स्थानमा मन्त्रालयले अर्को कर्मचारी पठाउनु । कर्मचारी पहिले आइसकेपछि दरबन्दी रिक्त नरहेकाले लोकसेवाबाट उत्तीर्ण कर्मचारी लामो समय अलपत्र परेका थिए । उनीहरूलाई अन्यत्र स्थानीय तहमा कामकाजका लागि खटाइएको छ । मन्त्रालय स्रोत भन्छ, एउटा स्थानीय तहका लागि मागिएको कर्मचारी अन्यत्र खटाइनु कानुनविपरीतकै काम हो तर उनीहरूलाई व्यवस्थापन गर्नुपर्ने बाध्यताका कारण तत्काल मिलाइएको छ । अदालतले त्यसलाई उल्ट्याइदिन सक्छ ।पूर्वसचिव पूर्णचन्द्र भट्टराईले स्थायी सरकार मानिएको कर्मचारीलाई स्थायी प्रकारकै कानुनबाट व्यवस्थित गरिनुपर्ने बताए । उनले नीतिगत निर्णय वा आदेशबाट गरिने व्यवस्थापन त्रुटिगत हुने संकेत गरे । माथि बढी रहेका र तल जान चाहेका कर्मचारीलाई तल पठाउन खोज्ने कुरालाई सकारात्मक रूपमा लिनुपर्ने भन्दै अन्य विषय कानुनबाटै व्यवस्थित गरिनुपर्ने उल्लेख गरे । सियो छिर्ने प्वालबाट हात्ती छिराउने प्रयत्न गरिन्छ । समस्या समाधानका लागि निकालिने उपायका बाटोबाट पहुँच हुनेहरूले लाभ उठाउने चलन छ, उनले भने, कर्मचारीको व्यवस्थापनका लागि ढिला नगरी विषयगत ऐन बनाउनुपर्छ ।"
धाँजा फाटेकै बस्तीमा बसोबास,"(काठमाडौं)  चितवनको इच्छाकामना गाउँपालिका३ धुसाकी फूलमाया चेपाङको परिवार पानी पर्न थालेपछि रातभर निदाउन सक्दैन । घरमा धाँजा फाटेको छ । पानी पर्यो कि कुन बेला घर ढल्छ र पुर्छ भन्ने त्रास छ । त्यति मात्र होइन, कता पहिरो खस्छ र बस्ती नै पुर्छ भन्ने पिरलो हुन्छ । सुरक्षित ठाउँमा बस्ती सार्न भन्दै सरकारले दुई लाख रुपैयाँ सहयोग गरेको थियो तर त्यसले न जग्गा किन्न पुग्यो न घर बनाउन । ऋण गरेर घर बनाउनुको विकल्प नभएको फूलमायाले सुनाइन् । कुरिनटारको अजिंगरेमा घर बनाउन थालेको दुई वर्ष भयो, उनले भनिन्, अझै सकिएको छैन । घर बनाइसक्दा ऋणले डुबिने अवस्था आयो ।५० हजार रुपैयाँका दरले ६ धुर जग्गा किनेकी उनले रकम नभएपछि साना किसान सहकारीबाट १७ प्रतिशत ब्याजमा ४ लाख ऋण लिइन् । तर घर सकिन अझै समय लाग्ने उनले बताइन् । धुसाका २९ घरपरिवार जोखिममा छन् । त्यसमा १८ घरपरिवार जोखिम क्षेत्रमै बसिरहेका छन् । स्थानीयले घरखर्च चलाउन तरकारी लगाएका छन् । केहीले बाख्रा पालेका छन् । उनीहरूको मुख्य अन्नबाली मकै हो । योपटक त मकै र तरकारी नै पहिरोले पुर्यो, फूलमायाले भनिन्, कुन दिन हामीलाई नै पुर्छ, थाहा छैन । बाध्य भएर यस्तो जोखिमयुक्त ठाउँमा बस्नुपरेको उनले बताइन् । सर्ने भनेको ठाउँमा खेती गर्ने बारी छैन र बाख्रा पाल्ने गोठ छैन, उनले भनिन्, कसरी जीविका चलाउनु ? सरकारले सस्तो ब्याजमा ऋण मिलाइदिए सजिलो हुने उनले बताइन् ।धुसाका केही स्थानीय पीपलडाँडा, डाँडागाउँ र कुरिनटार सरेका छन् । सात परिवारले डीपीसीभन्दा माथि घर बनाउन सकेका छैनन् । समयमै ऋण नपाउँदा उनीहरूलाई घर बनाउन ढिला भएको हो । अरू स्थानीय भने जोखिम मोलेरै धुसामा बसिरहेका छन् । धुसामा कतै जमिन भासिएको छ त कतै पहिरो खसिहाल्छ कि जस्तो छ । कतैकतै पानीको मूल सुकेको छ ।गोरखाको भीमसेन थापा गाउँपालिका५ का अध्यक्ष प्रेमचन्द्र श्रेष्ठ जोखिमयुक्त बस्तीमा बसोबास गरिरहेका छन् । ०७२ को भूकम्पमा घर भत्किएपछि भूगर्भविद्ले उक्त वडाको मिलन बस्ती पहिरोको उच्च जोखिममा रहेको भन्दै सुरक्षित ठाउँमा सार्न सुझाएका थिए । तर तत्काल बस्ती सार्न नसक्दा अहिले पनि यो क्षेत्रका स्थानीय पहिरोको त्रासमा छन् । यहाँ १ सय ५० घरधुरीमध्ये ९० घर जोखिम मोलेर पुरानै बस्तीमा बसेका छन् । श्रेष्ठको चार जनाको परिवार छाप्रो बनाएर बसेको छ । बस्तीलाई आधा घण्टा टाढा लामाचौरमा सार्ने गरी घर निर्माणको काम भइरहेको छ, उनले भने, तर नयाँ घर नबन्दासम्म प्रायः सबै जोखिम भनेकै ठाउँमा बस्नुको विकल्प छैन । केही बसाइँ सरेर चितवन गए । केही घर बनाएर जिल्लाकै अन्यत्र सरे । मंसिरसम्म घर बनिसक्लान्, श्रेष्ठले भने, त्यसपछि जोखिमयुक्त बस्तीका सबै सर्नेछन् । सरकारबाट भूकम्पपीडितलाई पर्याप्त रकम नआउँदा समयमै घर बनाउन समस्या भएको हो । समयमै बस्ती सार्न नसक्दा स्थानीय बाढीपहिरोको जोखिममा छन् । भूगर्भविद्ले बस्ती सुरक्षित गर्न सामान्य विधि अपनाउन सुझाए पनि त्यो हुन नसक्दा ठूलो धनजनको क्षति हुँदै आएको छ । उदाहरण हो, सिन्धुपाल्चोकको जुगल गाउँपालिका२ स्थित लिदी लामागाउँ । भूकम्पपछि गरिएको भौगर्भिक अध्ययनले लिदी लामागाउँलाई पहिरोको जोखिममा रहेको भन्दै संरक्षण गर्नुपर्ने सुझाएको थियो । उक्त ठाउँमा पहिरोको जोखिम रहेको र खोल्सो व्यवस्थापन गर्नुपर्ने अध्ययनमा औंल्याइएको थियो । तर यी दुवै काम नहुँदा त्यहाँ साउन ३० मा गएको पहिरोले ठूलो जनधनको क्षति हुन पुग्यो । पहिरोमा पुरिएर ३० जनाको ज्यान गयो, ९ जना अझै बेपत्ता छन् । १ सय ७२ घरधुरीमध्ये १७ घर पुरिए । ३७ घरमा आंशिक क्षति भयो । लिदीजस्तै देशभर संरक्षण गर्नुपर्ने बस्ती ३ सय ४० र स्थानान्तरण गर्नुपर्ने २ सय ९९ वटा छन् । सबै गरेर ६ सय ३९ बस्ती जोखिममा छन् । राष्ट्रिय पुनर्निर्माण प्राधिकरणमार्फत गरिएको प्रारम्भिक अध्ययनअनुसार अझै केही बस्ती स्थानान्तरण र संरक्षण गर्नुपर्ने देखिन्छ । भूकम्प गएको पाँच वर्ष पुग्दा पनि जोखिममा रहेका बस्ती स्थानान्तरण र संरक्षण गर्नेतर्फ राम्रो काम हुन सकेको छैन ।प्राधिकरणका भूगर्भविद् लेखप्रसाद भट्टका अनुसार भूकम्पपछि पहिरो, बाढी र अन्य जोखिममा रहेका बस्तीको अध्ययन गरिएको थियो । अध्ययनले संरक्षण गर्नुपर्ने र सार्नुपर्ने भनी औंल्याएका केही ठाउँका स्थानीय आफैं सुरक्षित ठाउँमा सर्न चाहेनन् । केहीले अन्तै मन्जुरी गरेर घर बनाएकाले किस्ता पाएनन् । केहीले पहिल्यै घर बनाइसकेका छन् । यस्तो संख्या थोरै रहेको उनले सुनाए । उनका अनुसार भूकम्पपीडितलाई तीन खण्डमा वर्गीकरण गरेर अध्ययन गरिएको थियो पहिलोमा बस्ती सुरक्षित गर्नुपर्ने, दोस्रोमा संरक्षण गर्नुपर्ने र तेस्रोमा बस्ती बाढीपहिरोको उच्च जोखिममा रहेकाले स्थानान्तरण गर्नुपर्ने ।अध्ययन गरेका बस्तीमा कतै पहिरोको जोखिम छ, कतै छेउमा बगेको खोल्सोले असर गर्ने खतरा देखियो, उनले भने, यस्तो अवस्थामा पहिरो, खोलालाई व्यवस्थापन गरेर बस्ती सुरक्षित गर्न सकिने सुझाव दिइएको हो । सुरक्षित गर्न नसकिए बस्तीमा पहिरोको जोखिम रहने कुरा सुझावमा उल्लेख गरिएको छ । अहिले पनि कति बस्ती जोखिममा छन् भन्न सक्ने अवस्था छैन, त्यसका लागि फेरि ती क्षेत्रमा जानुपर्छ, यो पहिलो चरणमा गरिएको प्रारम्भिक अध्ययन मात्र थियो, उनले भने, अहिले जान सकिएको छैन । यो लकडाउनअघिसम्म गरिएको अध्ययन हो । दोहोर्याएर, तेहेर्याएर गरिएको भए कुन बस्ती सरे, कुन सरेनन् भन्नेबारे सबै थाहा हुने उनले सुनाए । लिदीलाई दोस्रो खण्डमा राखिएको थियो, खोलानाला तर्काउनुपर्ने, बस्तीको तल्लो भागमा खोलाले गरेको कटानमा वाल लगाउनुपर्ने सुझाव दिइएको थियो, उनले भने, तर बस्ती स्थानान्तरण गर्नुपर्ने भन्ने थिएन ।जोखिमयुक्त बस्तीका लाभग्राहीको संख्या ४ हजार ७ सय २० रहेको प्राधिकरणका प्रमुख कार्यकारी अधिकृत सुशील ज्ञवालीले जानकारी दिए । जसमा ६ सय ७८ घरधुरी अझै स्थानान्तरण गर्न बाँकी छ । यस्ता बस्तीलाई सार्ने काम भइरहेको छ । उच्च जोखिममा रहेकाहरू अहिले सुरक्षित ठाउँमा छन्, उनले भने, केहीले रकम बुझिसकेका छन्, केहीले घर बनाउँदै छन् । सबैलाई २ लाख रुपैयाँ उपलब्ध गराउने र केहीलाई जग्गा अधिग्रहण गरेर यसको प्रक्रिया सुरु गरिसकिएको छ । भूकम्पपछि १ हजार १ सय २ वटा बस्तीको अध्ययन गरिएकामा २ सय ९९ वटा बस्ती स्थानान्तरण गर्नुपर्ने देखिएको हो ।जिल्लाको विपत् व्यवस्थापन समितिबाट प्राधिकरणलाई अध्ययन गरिदिनुपर्यो भनेर आएका बस्तीको मात्र गरिएको हो, उनले भने, सबै बस्तीमा जाने कुरा भएन । स्थानीयको मागअनुसार सिफारिस भइआएको बस्तीको मात्र अध्ययन गरिएको हो । भूसंरक्षण, जल उत्पन्न प्रकोप विज्ञ र भूगर्भविद्सहितको ३२ वटा टिम बनाएर परिचालन गरिएको थियो । जसमा ३ सय ४० बस्तीलाई संरक्षण गर्नुपर्ने देखिएको छ । पहिरोको जोखिम भएका ठाउँमा बाँस, अम्रिसो रोप्नुपर्ने, वाल लगाउनुपर्ने सुझाव आएको हो, ज्ञवालीले भने, तर जोखिममा रहेका बस्ती सारी हाल्नुपर्यो भनेर प्राथमिकताका साथ काम गरेका हौं ।त्यसमा तीनवटा विधि अपनाएको उनले सुनाए । पहिलो विधि आफूलाई पायक पर्ने ठाउँमा जग्गा किन्न सक्ने र खेतीपाती गर्न पुरानै ठाउँमा जान पाउने । दोस्रो, एकीकृत बस्ती बसाउने । त्यसका लागि पूर्वाधारको सम्पूर्ण काम प्राधिकरणले गरिदिने । तेस्रो, किन्दा पनि राम्रो जग्गा पाइएन भन्ने भएमा प्राधिकरणले नै उपययुक्त जग्गा अधिग्रहण र सरकारी जग्गा दिएर एकीकृत बस्ती बस्न दिने ।संरक्षण गर्ने काम तीनवटा निकायलाई जिम्मा दिइएको थियो । भूगर्भ विभाग, जल उत्पन्न प्रकोप नियन्त्रण विभाग र भूसंरक्षण विभागले कामको प्रकृति हेरेर गर्ने भन्ने थियो । चाहिने स्रोतसाधन प्राधिकरणसँग माग्नु भन्दै जिम्मेवारी दिइयो, ज्ञवालीले भने, संघीयता कार्यान्वयन अघि बढ्यो । भूसंरक्षणसँग सम्बन्धित कार्यालय खारेज भयो, केन्द्रको जल उत्पन्न प्रकोप विभाग पनि खारेज भयो, जल उत्पन्न सिँचाइ र भूसंरक्षण वन विभागमा गाभियो ।ज्ञवालीका अनुसार कतिपय काम प्रदेश सरकारको जिम्मेवारीमा गयो । जसले गर्दा सुझावअनुसार लिदीमा काम गरिएको देखिएन । अहिले हामीले बस्तीको स्याटेलाइट इमेजबाट वास्तविक अवस्था के हो भनेर विश्लेषण गर्ने काम सुरु गरेका छौं, उनले भने, यसमा विज्ञ टोली खटिएको छ, स्याटेलाइट इमेजले जोखिमको विश्लेषण गर्नेछ, विगतमा फिल्डमा गएर गरिएको अध्ययनको तुलना गरेर के परिवर्तन भयो र के गर्नुपर्छ भन्ने कुरा निकालिनेछ ।अहिले सिन्धुपाल्चोकका स्थानीयको माग जोखिम क्षेत्रको अध्ययन गरिदिन भनिएअनुसार अध्ययन गरिएको छ । यो ठाउँमा बढी जोखिम छ, त्यही भएर पहिलो चरणमा त्यहींबाट सुरु गरेका हौं, उनले भने, त्यसपछि अन्य जिल्लाको गर्नेछौं । उनले जोखिम क्षेत्रमा कसैलाई पनि बस्न नदिएको दाबी गरे ।लिदीमा भूगर्भविद्ले अनुमान नै नगरेको ठाउँमा पहिरो गएको उनले सुनाए । कतिपय स्थानमा एकीकृत बस्ती राजनीतिक खिचातानीले गर्दा बनाउन नसकिएको प्राधिकरण स्रोतले जनायो । केहीमा भने बस्ती बने पनि स्थानीयले घर साँघुरो भएको भन्दै पुरानै जोखिम क्षेत्रमा बसोबास गर्दै आएका छन् । भूकम्पबाट देशभर ३२ जिल्ला प्रभावित भएका थिए । त्यसमा १४ जिल्ला अति प्रभावित र १८ जिल्ला कम प्रभावितको सूचीमा छन् ।"
बस्ती सार्नुको विकल्प छैन,भूकम्पका कारण पहाडी भेगको भिरालो क्षेत्रमा धाँजा फाट्छ । कतिपय ठाउँमा मसिना धाँजा पनि हुन्छन् । जुन बाहिरबाट हेर्दा नदेखिन सक्छन् । धाँजा फाटेको ठाउँबाट पानी छिर्यो भने जमिन कमजोर बन्छ । माटोको शक्ति पनि घट्छ । भूकम्पपछि गोरखादेखि दोलखासम्मका क्षेत्रमा अत्यधिक पहिरो गयो । भूकम्प जाँदा सुक्खायाम थियो । त्यही बेला धेरै पहिरो गयो । पहिरोसँगै धेरै ठाउँमा धाँजा फाट्यो । पुनर्निर्माण प्राधिकरणले भौगर्भिक अध्ययन गरायो । त्यो अध्ययनले अति नै जोखिममा रहेका ठाउँमा बस्तीमै पहिरो जान सक्ने र बस्तीमाथिबाट पहिरो खस्न सक्ने औंल्याएको थियो । तर बस्तीमै जान सक्ने पहिरोलाई मात्र ध्यान दिइयो । बस्तीमाथिबाट पहिरो खस्ने सम्भावना रहेका ठाउँलाई त्यति ध्यान दिइएन । हेलचेक््रयाइँ नै गरियो । सिन्धुपाल्चोकको लिदीमा पनि यस्तै देखियो । बस्तीभन्दा धेरै माथिबाट पहिरो आएको छ । बस्ती समथर ठाउँमै देखिन्छ । यस्तो समस्या धेरै ठाउँमा छ । यस्ता ठाउँमा पहिरो रोकथामका उपाय अपनाउनुपर्ने थियो । पहिरोको प्रकृति हेरेर रोकथाम गर्नुपर्ने थियो । रोकथामका लागि सबै ठाउँलाई एउटै किसिमको उपायले काम गर्छ भन्ने छैन । पहिरो जानुको मुख्य कारण पानी हो । धाँजा फाटेको ठाउँमा दायाँबायाँ पानी कटाएर फाल्नुपर्छ । सानातिना पहिरो भए बायो इन्जिनियरिङ प्रक्रियाअनुसार बिरुवा लगाएर पनि रोक्न सकिन्छ । ठूलो पहिरो भए रिटेनिङ वाल लगाउन र कतिपय ठाउँमा जाली लगाएर त्यसमाथि बिरुवा रोप्न पनि सकिन्छ । तर त्यति गरे पनि पहिरोको जोखिम रहिरहन्छ । बढी जोखिम देखिएका क्षेत्रमा बस्ती सार्नुको विकल्प छैन । बसिरहेको ठाउँ छाडेर अर्को ठाउँमा जान त्यति सजिलो छैन । सुरक्षित ठाउँमा सार्न स्थानीयलाई सहमत गराउनुपर्छ । यसो गर्न नसकिए ठूलो जनधनको क्षति हुने खतरा सधैं रहन्छ । (कुराकानीमा आधारित)
कोरोनाकालको स्मृतिचित्र तिमीलाई,"सदैव प्रेम, तिम्रो हजुरआमा"
मास्क लगाइरहेको मार्क्सवाद,"अन्त्यमा विकासवादको हेजेमोनिक भाष्यले राज्य समृद्ध हुन सक्दैन । यसले निर्वाचित जनप्रतिनिधिको शक्तिलाई कमजोर पार्ने र नागरिकप्रति उत्तरदायी नहुने प्रवृत्तिलाई प्रोत्साहन गर्छ । बहुराष्ट्रिय कम्पनी, ठेकेदार र उनीहरूका बिचौलिया, साथै अन्तर्राष्ट्रिय सहयोग संस्थाहरू शक्तिशाली हुने विकासको मोडेलले आमनागरिकको, मुख्य त आदिवासीको समस्या सम्बोधन गर्न सक्दैन । विडम्बना पिछडिएका वर्ग, महिला र आदिवासीको मुद्दा उठाउँदा डलर देख्ने हाम्रो आमचिन्तनले आयातित नवउदारवादी विकासले हाम्रा सभ्यता, वातावरण, संस्कृति, ज्ञानको निर्माण र प्रसारण र जमिनमा पार्ने नकारात्मक असरबारे प्रश्न गर्ने साहस गर्न सक्दैन । किनकि विकासवाद हेजेमोनिक भइसकेको छ र मार्क्सवादलाई मास्क लगाइसकिएको छ ।"
संझ्यालबाट संसार चियाइरहेका कविवर,कोरोना१९ को त्रासमा आज हामी घरघरमा छिप्न थालेका छौं तर्सिएर । आज २०७७ को भदौ ५ गतेबाट काठमाडौंमा निषेधाज्ञा लागू छ । कोही बाहिर निस्केका छैनन् तर राष्ट्रकवि माधव घिमिरे भने एउटा अनन्त यात्रामा निस्केका छन् । उनको त्यो यात्रा मंगलमय होस् र उनको आत्मालाई चिरशान्ति मिलोस् । श्रद्धेय राष्ट्रकवि माधव घिमिरेप्रति यही मेरो श्रद्धाञ्जली
मृत्युचेत,"विश्वभर दिनहुँ डेढ लाख मानिस मर्छन् । सबै मृत्युको सबैलाई वास्ता हुन्न । केही मृत्यु यस्ता हुन्छन्, जसले आफ्नै मुटुको बेलो छिन्न लागेझैं आघात पार्छन् । मस्तिष्कको सिंगो स्नायुतन्त्रमा करेन्टले जस्तै झट्का दिन्छन् । कविवर माधवप्रसाद घिमिरेले स्वस्थ र पूर्ण आयु बाँचे । तैपनि जब उनी गए, धेरैलाई तरंगित बनाए । यसै पनि मुलुकमा बाढी पहिरो र कोरोनाका कारण दिनहुँ डरलाग्दो संख्यामा मृत्यु भइरहेको छ । लाग्छ, हामी यस्तो आततायी युगमा छौं, जो प्रत्येक बिहान सूर्यको कलिला किरणको सट्टा मृत्युले ढोका ढक्ढकाउन आइपुग्ने आशंकासँगै ब्युँझन्छौं । बत्तीले सजिनुपर्ने साँझहरू दागबत्तीमा जलिरहेको दृश्य हेरेर निदाउँछौं । वियोगका यी पछिल्ला परिघटनाहरूले बाल्यावस्थादेखि नै मनभित्र सुषुप्त मृत्युचेत फेरि एकपल्ट ब्युँतिएको छ । म त्यस्तै ९१० वर्षको थिएँ हुँला । घरमै नेपाली अक्षर, अंक र सामान्य जोड घटाउ सिकेपछि एकैपल्ट कक्षा ४ मा भर्ना गराइएँ । ४ कक्षामै पहिलोपल्ट ए, बी, सी, डी देखि सुरु भएको स्कुले पढाइले वर्षदिनभन्दा बढी निरन्तरता पाउन सकेन । म फेल भएँ । कुन्नि बालाई के लाग्यो । म घरमै गुरुसित संस्कृत पढ्ने भएँ । त्यसपछिका समय बाहिरबाट सरल तर हदै अव्यावहारिक गुरुको शैक्षिककारागार मा बिते । हरबिहान, हरदिन र हरसाँझको नित्य काम हुन्थ्यो कौमुदीका सूत्र घोक्ने, अमरकोश र हितोपदेशका श्लोक रट्ने । पाठ कण्ठ नभए गुरुको आक्रोष पोखिन्थ्यो, क्षुल्लेलिहानो हिरिवाखुमन्तक ः। सुरुसुरुमा पत्तै भएन यो कस्तो खालको गाली हो । पछि गुरुले नै अर्थ्याए, जसरी भोकले जिब्रो लपलपाइरहेको सर्पले कुनै मुसालाई ठाउँको ठाउँ चट् पारिदिन्छ त्यसरी नै कालले जोसुकैलाई जुनसुकै बेला सिनित्तै पारिदिन सक्छ । त्यसैले पढ्ने समयलाई व्यर्थमा नसक । मलाई उदेक लाग्थ्यो, जाबो एउटा पाठ कण्ठ नपार्दैमा कालले सिनित्तै पार्ला त ? अहिले आएर बल्ल बुझ्दै छु, मर्नु र समय सकिनु एकै कुरा रहेछ । म १४१५ वर्षको हुँदा एक जना काका बुबाको मृत्यु भयो । मानिसहरू रुन थाले । मलाई अचम्म लाग्यो, ती मानिस साँच्चिकै रुन मन लागेर रोएका होलान् कि रुनुपर्छ भनेर रोए होलान् ? प्रश्न अनुत्तरित नै थियो । त्यसको ७ वर्षपछि आमाको निधन भयो । त्यतिबेला म आफू र आफ्ना वरिपरिका मानिसमा केके गुज्रन्छ भनेर बडो सचेत थिएँ । मलाई रुन आएन, रुने विचार पनि पलाएन । बरु एक्लै भावशून्य भएर बसिरहेका बेला सम्झाउन आउनेहरूले विरक्त बनाए । त्यसपछि पनि आँखैअघिल्तिर केही आफन्तको निधन भएको देखियो । कैयन्को मलामी गइयो । तर, कहिल्यै आँखामा आँसु आएन । बरु मृत्युका प्रत्येक नयाँ खबरले यससम्बन्धी जिज्ञासालाई अझ जब्बर बनाउँदै लग्यो । त्यसैताका एक जना तन्त्र साधकले काठमाडौंमा परामनोवैज्ञानिक अनुसन्धान केन्द्र खोलेका थिए । आध्यात्मिकज्ञान र आधुनिकविज्ञान दुवैको सँगसँगै अनुसन्धान गर्ने हो भने मृत्युपछि पनि आत्मा रहन्छ भनेर सबैले बुझ्ने गरी प्रमाणित गर्न सकिने उनको दाबी थियो । आत्माप्रमाणित गर्ने उनको अभियानमा केही वर्ष म पनि संलग्न रहेँ । हामी तान्त्रिक विधिबाट माध्यम (अरू कसैको शरीर) मा मृत्यु भइसकेका व्यक्तिको आत्मा बोलाउनेदेखि घोस्टडिटेक्टर लगायत उपकरणबाट आत्मा (लिभिङइनर्जी) हुन्छ भनेर देखाउने प्रयत्नमा थियौं । पुनर्जन्मसम्बन्धी भारतीय अनुसन्धानकर्मी डा केएस रावत र बौद्ध परम्पराका केही अवतारीलामा हरूका अनुभवलाई पनि सँगसँगै पछ्याइरहेका थियौं । एकाध वर्षपछि समूहका सदस्यहरू आआफ्नै व्यावहारिक र पेसागत काममा अलगअलग भएसँगै त्यो अनुसन्धानले निरन्तरता पाउन सकेन । त्यसपछिका अध्ययन व्यक्तिगत तहमै सीमित रहे । थोरबहुत अध्ययनको मेरो निष्कर्ष के भने, मानिसको जीवित शरीरबारे आधुनिक चिकित्साशास्त्रले जति जानेको छ, मृत्युपछिको अवस्थाबारे अध्यात्मविज्ञानको उपलब्धि त्योभन्दा ज्यादा छ । चिकित्सा विज्ञान हाम्रो शरीरका सबै अंग, कोष र क्रोमोजम हुँदै कोष विभाजनका क्रममा हरेक क्रोमोजमको दुवै टुप्पामा हुने टेलोमेर छोट्टिने प्रक्रियासम्म पुगेको छ, जसलाई उमेर र उमेरजन्य रोगहरूका लागि जिम्मेवार हुन सक्ने ठानिएको छ । एउटा वनस्पतिशास्त्रीले फूलमा रहेको फाइबर, पानीको मात्रा, क्लोरोप्लास्ट, क्लोमोप्लास्ट, ल्युकोप्लास्ट आदि सबैको व्याख्या गरे पनि त्यसको सौन्दर्य के हो र कहाँ हुन्छ भन्न नसकेजस्तै शरीरमा आत्मा को अवस्थितिबारे आधुनिक चिकित्साशास्त्रले कुनै भेउ पाउन सकेको छैन । त्यसैले त भनिन्छ चिकित्सा विज्ञानको जहाँ अन्तिम सीमा हुन्छ, मनोविज्ञानको सीमा त्योभन्दा परसम्म हुन्छ । मनोविज्ञानको सीमाभन्दा पनि पर परामनोविज्ञान पुग्छ । परामनोविज्ञानले देखाउन नसकेको समाधान अध्यात्मविज्ञानले मात्र सुझाउन सक्छ । प्राणको प्रायोगिक अभ्यास र आत्मापहिचानमा योगशास्त्रको उपयोगिता अझ वैज्ञानिक र व्यावहारिक छ । आइन्स्टाइनदखि अहिलेसम्मकै भौतिकशास्त्रीको निष्कर्ष हो इनर्जी न बनाउन सकिन्छ न विनाश गर्न । शक्तिको रूप मात्रै परिवर्तन हुन्छ । परामनोविज्ञानले यसैमा एउटा थप कुरा भन्छ पोटेन्सियल, काइनेटिक, इलेट्रिक, म्याग्नेटिक, इलेक्ट्रोम्याग्नेटिक न्युक्लियर, थर्मल, सोलारलगायत शक्तिका जे जति भौतिक रूप छन् ती सबैभन्दा बाहेक पनि एउटा छ । त्यो हो लिभिङ इनर्जी (आत्मा) । लिभिङ इनर्जी आत्मा को एउटा यस्तो अवस्था हो जतिबेला ऊ पुरानो शरीरबाट छुटिसक्छ तर नयाँ पाइसकेको हुँदैन ।शरीर रचना र क्रिया विज्ञानले शरीरलाई एउटै सिंगो संरचनाका रूपमा बुझेको छ । अध्यात्मविज्ञान भन्छ शरीर ३ प्रकारका छन् । यसको सबैभन्दा सटीक व्याख्या जगद्गुरु शंकराचार्यले गरेका छन् स्थूल शरीर, सूक्ष्म शरीर र कारण शरीर । आधुनिक चिकित्सा विज्ञानले बुझेको शरीर र स्थूल शरीर लगभग एउटै हो, जुन पञ्चतत्त्व (आगो, पानी, माटो, आकाश र वायु) तथा सप्तधातु (हाड, मासु, छाला, रगत, मज्जा र बोसो) ले बनेको हुन्छ । सूक्ष्म शरीर ५ ज्ञानेन्द्रिय, ५ कर्मेन्द्रिय, ५ प्राण (प्राण, अपान, व्यान, उदान र समान) र अन्तःकरण (मन, बुद्धि, चित्त र अहंकार) ले बनेको हुन्छ । जुन कारणले गर्दा हामीले जन्ममृत्यु वा संसारको समग्रतालाई बुझ्न सकिरहेका छैनौं, त्यसलाई चाहिँ कारणशरीर (अनिर्वाच्य, अनादि, अविद्यारूप) भनिएको छ । शरीरको यो तेस्रो रूप हाम्रा लागि बुझ्न सहज छैन । र, यी तीनबटै शरीरको एकीकृत स्वरूपभित्र बसेर जसले म र मेरो भन्ने अनुभूत गर्छ, त्यो जीव हो । यही जीवसहितको शरीरलाई नै हामीले जीवित व्यक्ति भन्ने गरेका छौं । मृत्युलाई संस्कृतमा काल पनि भनिन्छ, जुन एकदमै अर्थपूर्ण छ । काल भनेको समय हो । सामान्य बुझाइमा हामी सबैको जन्म एकपल्ट मात्रै हुन्छ र मृत्यु पनि एकैपल्ट । जसरी जन्म र मृत्यु कहिल्यै दोहोरिन्नन् त्यसरी नै हरेक अरू घटना पनि अद्वितीय छन् । जीवनमा जे पनि काम हुन्छ, त्यो एकैपल्ट मात्र हुन्छ । हामीलाई दिनहुँ अफिस गएजस्तो वा उही काम गरेजस्तो लाग्छ तर तीमध्ये कुनै पनि काम अघिल्लो दिनको होइन । न आउने दिनकै हो । जीवनका हरेक पल नयाँ हुन्, जसलाई चाहेर पनि दोहोर्याउन सकिन्न । मानिस बढ्ने र हुर्कने प्रक्रिया पनि जन्मजस्तै घटनाक्रम हुन् । बढ्ने क्रम रोकियो भने जीवन सम्भव हुन्न । त्यसैले वृद्धिको हरेक समय विन्दु एउटा नयाँ जन्मसरह हो । यो क्रम बढ्दै जाँदा एउटा यस्तो समय आइपुग्छ, जहाँ शरीर र आत्मा अलग हुन्छन् । त्यसैलाई हामी मृत्यु भन्छौं । कोही पनि एकैपल्ट मृत्युको स्थितिमा पुग्दैन । जन्मनेबित्तिकै सुरु हुन्छ हाम्रो मृत्युयात्रा । त्यसैले हामी हरेक पल जन्मिरहेका हुन्छौं । हरपल मरिरहेका हुन्छौं । त्यसैले मृत्युमा यदि शोकै गर्नु छ भने हरपल गरिरहे हुन्छ । गर्नु छैन भने कहिल्यै नगर्दा हुन्छ । हाम्रो चलनचल्तीमा मृत्युलाई बुझाउने सयभन्दा बढी शब्द, पद वा पदावली छन् । निधन हुनु, देहावसान हुनु, मर्नु, स्वर्गे हुनु, परलोक जानु, चोला बदल्नु, देह त्याग्नु, मुक्त हुनु, आँखा चिम्लनु, जिब्रो टोक्नु, खुत्रुक्क हुनु, माटो खानु, मास छर्न जानु, खस्नु, खुट्टा तान्नु, चोला बदल्नु, सिलटिम्बुर खानु, दिन सकिनु, कालले लैजानु, लम्पसार पर्नु, भोगभाग सकिनु, दैवले लैजानु, प्राण त्याग्नु, हावा खानु, ज्यान जानु, सास फेर्न बिर्सिनु, माथि जानु आदि । एउटै घटनालाई अर्थ्याउने यति धेरै तौरतरिका सायद अरू विरलै होला । यी प्रत्येकले मृत्युको खास अर्थ वहन गरिहरेका छन् । चोला बदल्नु ले पुनर्जन्मको संकेत गरिरहेको छ भने मुक्त हुनु ले मोक्षको । तर यी संकेतहरूलाई हामीले अझै पनि सही ढंगले बुझ्न सकिरहेका छैनौं । अतीतका याद र वर्तमानका विषाद, असीमित इच्छा र सीमित प्राप्ति, मैलिएको मन र उग्लिएको विचारका विरोधाभासहरूबीच हामी नराम्ररी जकडिएका छौं । हामीले पर्याप्त दुःख पायौं तर दुःखबोध गर्न सकेनौं । असंख्य मृत्यु देख्यौं तर मृत्युको अर्थ बुझ्न सकेनौं । धेरै वर्ष बाँच्यौं तर समय बुझ्न सकेनौं । कवि डब्लूबी यिट्स वास्तवमै सही भन्छन्, हामी जिउन तब मात्र सुरु गर्छौं, जब जीवनलाई ट्रेजेडी हो भनी बुझ्छौं । दिवंगत कविवर घिमिरेसँग मैले केहीपटक भलाकुसारी गर्ने अवसर पाएँ । नेपाली साहित्यमा स्नातकोत्तर गर्ने क्रममा शोधकार्यको विकल्पका रूपमा मैले सिर्जनात्मक लेखन रोजेको थिएँ । मेरो विधा पद्यकविता थियो । २०५९ सालताका म उनको सान्निध्यमा पुगेका बेला कविताबारे आफ्नै हस्ताक्षरमा धारणा दिँदै उनले भनेको अहिले पनि सम्झिरहेछु शरीरमा आत्माको जुन स्थान हुन्छ, कवितामा भावको पनि त्यही स्थान हुन्छ । प्रिय कविवरको आत्मा र शरीर अलग भैसकेको छ । उनको भाव भने मर्मस्पर्शी कविताहरूमा सधैं जीवन्त रहिरहनेछ ।"
राष्ट्रको सेवामा समर्पित,"गरुड नर्सिङ मेरो गुच्चा खेल्दादेखिको साथी हो । बाउबाजेको बिंडो थाम्दै ऊ सेनामा गयो र प्रमोशन खाँदै जर्नेल भएको छ । मैले पनि बाउबाजेको बिंडो थाम्दै सामान्य जागीर खाएँ र अफिसको एउटा शाखाको हाकिम भएको छु । आज पनि हाम्रो दोस्ती उस्तै छ, जस्तो उसवेला थियो । पाँच वर्ष अघि म अफिसको कामले दुई हप्ताका लागि पाकिस्तान पुगेको थिएँ । ऊ पनि छ महीनाका लागि त्यहीं पुगेको रहेछ । त्यसवेला हामी तीन दिन सँगै पाकिस्तान घुमेका थियौं । ऊ सेनाको मान्छे, सेनाको काममा चासो राख्नु स्वाभाविक थियो । मलाई त्यस्ता तमाम ठाउँ देखाएर भनेको थियो, पैसा आउने कुनै काम सेनाले छोड्दैन । जर्नेलहरू मालामाल भएका छन् ।आज बिहान उही गरुड नर्सिङले फोन गर्यो । भन्यो, धेरै दिन भो यार, भेटघाट नभएको । आज सँगै लन्च खाने । म तँलाई लिन आउँछु ।मैले नाइँ भन्ने कुरै थिएन । उसको लन्च आर्मीको अफिसर्स क्लबमा हुन्थ्यो । बाहिर नपाइने मासुका परिकार भएको । बडो शानदार, बडो स्वादिष्ट । मेरा लागि ऊसँगको भेट त्योभन्दा शानदार, ऊसँगको गफ त्योभन्दा स्वादिलो । म अफिस पुगेको मात्र थिएँ, ऊ आइहाल्यो । एकै छिनमा उसले हाँकेको मोटर शहरमा मटरगश्ती गर्न थाल्यो । उसले कुरा उठायो, सुक्खा लाग्यो यार, तलब बाहेक केही हात पर्नै गाह्रो हुन थाल्यो ।वाहियात कुरा नगर् । बाटो र अरू केके बनाउने भनेर अर्बौंखर्बौंको ठेक्का लिन्छौ । लागत दोब्बर देखाउँछौ, मैले उसलाई दपेट्न खोजें, आफूले काम नगरेर भुरे ठेकेदारलाई दिन्छौ र बसीबसी ग्वाम्म खान्छौ । तिमीहरू जस्तो मालामाल को होला ? तैंले कुरो बुझ्या छैनस् ।खूब बुझ्या छु । मैले मात्र किन, अस्ति भर्खरको ओखती काण्ड त दुनियाँले बुझ्या छ । त्यत्रो पैसा कहाँ गयो, भन् त ? मलाई थाहा थियो, आजसम्म ऊ पैसामा बिटुलिएको थिएन । तर साथीलाई पेल्न जस्तो मजा अरू केमा हुन्छ ?गएर मन्त्रीको पानीट्यांकीको बिर्को खोल् न, देखिहाल्छस् नि, उसले एउटै वाक्यले मलाई थचक्क पार्यो । दुवै जना जोडले हाँस्यौं ।कुरा उही पाकिस्तानको सेनातिर मोडियो । उसले भन्यो, हामीकहाँ कानूनले बाटो छेकेको छ । सैनिक ऐनमा राष्ट्रको सेवामा समर्पित रही आर्थिक आर्जन हुने काम गर्न सक्नेछ भनेर एउटा वाक्य थप्ने हो भने हामी पनि उनीहरू जस्तै मालामाल हुन सक्छौं ।तिमीहरूका पनि चर्तिकला कहाँ कम छन् र ? म अझै जिस्क्याउने मूडमा थिएँ । यतिन्जेलमा मोटर अफिसर्स क्लबमा छिरिसकेको थियो । भोकको सुरमा केही नबोली टन्न राजसी लन्च खाइयो । ऊ एकै छिन है भनेर पल्लो कुनामा बसेको चारतारे जर्नेलसँग भलाकुसारी गर्न थाल्यो । म काउचमा टाउको अड्याएर आराम गर्न थालें । िििल जाऊँ त अब हाम्रा चर्तिकला हेर्न, जर्साबले भने र हामी गाडीमा सवार भयौं ।एकैछिनमा एउटा विशाल मलमा पुगियो । त्यसको नाममुनि हरिया अक्षरमा लेखिएको थियो, राष्ट्रको सेवामा समर्पित ।जर्साबले व्याख्या गरे, यो हाम्रो नारा हो । हाम्रा सबै व्यापारिक संस्था, कम्पनी र कारोबारमा यो नारा प्रयोग हुन्छ । यसमा हाम्रो कपीराइट छ, अरूले यो नारा प्रयोग गर्न पाउँदैनन् । मैले फेरि, हच्किंदै पढें राष्ट्रको सेवामा समर्पित ।उनले मतिर हेरेर देब्रे आँखा झिम्क्याए, यो बाहिर देखाउने नारा हो । गोप्य र असली नारा चाहिं अर्कै छ । त्यो हो पैसा आउने जुनसुकै धन्दामा समर्पित ।१२ तले मलको पहिलो तलामा एकातिर कपाल काट्ने भव्य सैलून थियो । जर्साबले बताए, हामीले देशभरि १२ सय सैलून चलाएका छौं । यो केन्द्रीय सैलून हो । त्यही तलामा अर्कातिर रहेको झन् भव्य मसाज पार्लरतिर देखाउँदै उनले साउती गरे, यो पनि हाम्रै हो । यसको पनि देशव्यापी चेन छ । भरे यहीं मसाज गराउँला ।हामी बीचका तलाहरूमा नअलमलिई लिफ्टबाट सबैभन्दा माथिल्लो तलामा पुग्यौं । त्यहाँ राष्ट्रको सेवामा समर्पित दुई दर्जन भन्दा बढी अफिस रहेछन् । जर्साबले बताए, हामी देशमा आठवटा जलविद्युत्, चारवटा सिमेन्ट कारखाना, दुइटा चिनी मिल, नौवटा खानी र छवटा शिकारआरक्ष सञ्चालन गरिरहेका छौं । ती सबैका सम्पर्क कार्यालय यसै तलामा छन् । ठूलठूला कारोबार यहींबाट मिलाइन्छ । मलबाट अलि पर रहेको दशतले भवन एउटा बैंकको केन्द्रीय कार्यालय रहेछ, उही नारा लेखिएको । जर्साबले गाडीबाट नओर्ली जानकारी दिए, हाम्रो यो बैंक अर्को वर्ष देशको सबैभन्दा ठूलो बैंक बन्दैछ । सबैभन्दा बढी शाखा यसैका छन् ।शहरमा घुम्दै जाँदा मैले राष्ट्रको सेवामा समर्पित कपडा पसल, टेलरिङ सेन्टर र पार्टी प्यालेसहरू देखें । मासु पसल, आलु पसल, रेस्टुराँ र बारहरू पनि आँखामा ठोकिए । फौजी पोशाक लगाएका जवानहरूले अनुशासित रूपमा मासु काटिरहेको, आलु तौलिरहेको, ग्र्राहकका टेबुलमा खानेकुरा पुर्याइरहेको, रक्सी थपिरहेको दृश्यले दिल बिन्दास भयो । जर्साब सबैको परिचय दिंदै जान्थे र भन्न छुटाउँदैनथे, हामीले यसको देशव्यापी चेन विस्तार गरेका छौं ।अब हामी शहरको बाहिरी छेउतिर पुगेका थियौं । त्यहाँ निकै ठूलो गार्मेन्ट कारखाना रहेछ । सैनिक पोशाकमा रहेको म्यानेजरले जर्साबलाई स्यालुट गर्यो । उनले भने, यो दुई सय रोपनीमा फैलेको छ । देशको एकतिहाइ जनसंख्या बराबरको सर्टप्यान्ट यसले उत्पादन गर्छ । हाम्रा यस्तै क्षमताका जुत्ता कारखाना, मोजागन्जीअन्डवियर कारखाना र औषधि कारखाना पनि छन् ।म्यानेजरले हामीलाई दुईदुई सेट सर्टप्यान्ट उपहार टक्र्यायो । एक घण्टापछि हामी जंगलछेउको घोडा फार्ममा पुग्यौं । जर्साबले बताए, यसमा दुई हजार घोडा पालिएका छन् । आर्मी, पुलिस र सिभिलियनलाई चाहिने घोडा यहींबाट सप्लाइ हुन्छ । योसँगै बाख्रा फार्म र राँगो फार्म पनि छन् । तिनको क्षमता पाँच हजार बाख्रा र दुई हजार राँगाको हो । यहाँबाट देशभरि मासु सप्लाइ हुन्छ । यी फार्म झन्डै छ हजार रोपनीमा फैलेका छन् । म तीनवटै फार्मको इन्चार्ज हुँ ।आम्दानी कहाँ जान्छ ?एक चौथाइ जति आर्मीमा जान्छ, अरू मेरो खल्तीमा । मैले यति भयो भनेर बुझाउँदा हुन्छ, हिसाब देखाउन पर्दैन । सबैतिरको सिस्टम यही हो । सबैमा जर्नेल, कर्नेल इन्चार्ज छन् । जो इन्चार्ज हो, उसैको तजबीज ।हामीले एक छिन घोडसवारीको आनन्द लियौं र चार धार्नी बाख्राको मासु गाडीमा लोड गरेर अगाडि बढ्यौं । अलिक पर राष्ट्रको सेवामा समर्पित डेरी उद्योग र बियर फ्याक्ट्री रहेछन् । जर्साब बियरका सोखिन, चार कार्टून बियर उठाइहाले । बाटोपारि त्यही नाराले सजिएको एउटा विश्वविद्यालयको गेट रहेछ । उनले सुनाए, हरेक प्रदेशमा राष्ट्रको सेवामा समर्पित मेडिकल कलेज र इन्जिनियरिङ कलेजहरू चलाइएका छन् । एउटा कलेजबाट वर्षको ५० करोडसम्म आउँछ ।हामी शहरतिर फर्कंदै थियौं । बाटोको दायाँतर्फ निकै ठूलो कम्पाउन्डभित्र चारवटा भव्य बिल्डिङ देखिए । जर्साबले बताए, हामी ठेक्कापट्टा, घरजग्गा कारोबार, वैदेशिक व्यापार र वैदेशिक रोजगारमा पनि सक्रिय छौं । यी बिल्डिङ तिनैका हेडक्वार्टर हुन् । कति काम आफैं गर्छौं, तर बिचौलिया बन्दा झन् बढी फाइदा हुँदोरहेछ । शहरको छेउमा राष्ट्रको सेवामा समर्पित दुइटा हाउजिङ रहेछन् । उनले फर्माए, एउटा लग्जरी हाउजिङ हो, फाइभ स्टार सुविधा भएको । अर्को चाहिं मध्यम स्तरको हो, थ्री स्टार सुविधाको । मध्यम स्तरका हाउजिङ देशका प्रत्येक शहरमा खडा गरेका छौं ।फर्केर हामी पुनः मसाज पार्लरमा दाखिल भयौं । नियमित व्यायामले सुगठित शरीर भएका महिला जवानहरूले गरेको कडक मसाजले जीउ चंगा बनाइदियो । त्यसपछि पेटपूजा गर्न राष्ट्रको सेवामा समर्पित एउटा भव्य रेस्टुराँमा पुग्दा जर्साबबाट थाहा भयो, देशभरि त्यसका चार सय शाखा रहेछन् । खाजा खाँदैथियौं, टेलिभिजनमा ब्रेकिङ न्यूज आयो, सेनाविरुद्ध बोल्ने मन्त्री बर्खास्त । जर्साबले सुसूचित गरे, यो हाम्रै च्यानल हो । हामी चारवटा राष्ट्रिय टेलिभिजन च्यानल चलाउँछौं । स्थानीय तहमा देशभर करीब छ सयवटा एफएम रेडियो सञ्चालन गरेका छौं ।म रेस्टुराँको आरामदायी सोफामा अडेस लागेर उनका कुरा सुन्दैथिएँ । थाकेको थिएँ, आँखा लोलाएछन् । अचानक भुइँचालो आएजस्तो भयो ।उठ् यार, दिउसै सपना देख्न थालिस् कि क्या हो ?म झल्याँस्स भएँ । भुइँचालोले होइन, गरुड नर्सिङले पो हल्लाइरहेको रहेछ । म साँच्चै दिउसै सपना देखिरहेको रहेछु । मैले उसलाई सपनाको बेलिबिस्तार लगाएँ । ऊ हाँस्यो, हामीले पाकिस्तानमा घुम्दा देखेका कुरा रिठ्ठो नबिराई देखिछस् ।मैले मेरो होइन, तेरो सपना देखेको, फेरि उसलाई जिस्क्याएँ । त्यस्तो हुन सके त राम्रै हुन्थ्यो नि । टन्न गाँठ आउँथ्यो, शान नै बेग्लै हुन्थ्यो, उसले घुटुक्क थूक निल्यो । सेना नै यो सब धन्दामा लागेपछि बन्दूक चाहिं कसले चलाइदेला नि ? मैले छड्के हानें ।किन चलाउनुपर्यो बन्दूक ? लडाइँ कहिल्यै गर्नुपर्ने होइन क्यारे । शान्ति सुरक्षादेखि सीमा सुरक्षासम्म प्रहरीले गरिहाल्छ । हामीले गर्ने त परेड, सलामी र मार्चपास न हो, उसले भन्यो । ऊ गम्भीर थियो । म पनि हाँस्न सकिनँ ।"
रेललाई कर्मचारी भारतबाट ल्याइँदै,"जयनगरजनकपुरकुर्था खण्डमा रेल सञ्चालनका लागि नेपाली कर्मचारी नपाएपछि भारतबाट ल्याइने भएको छ । रेलवे कम्पनीले गत फागुन ९ मा २६ जना प्राविधिक कर्मचारी माग गर्दै विज्ञापन खुलाएको थियो । तर एक जना पनि नेपाली कर्मचारीबाट आवेदन नपरेपछि भारतबाटै कर्मचारी ल्याउने तयारी भएको हो । तर सबै कर्मचारी करारमा राखिनेछ ।नेपाल र भारतीय रेलवे बोर्डबीच कर्मचारी ल्याउन सहमति भएको रेल विभागका महानिर्देशक बलराम मिश्रले बताए । दुई देशका अधिकारीबीच भएको अनलाइन बैठकमा रेल चालक र प्राविधिक माग गरिएको हो । नेपालमै विज्ञापन गरेर कर्मचारी माग गरियो । तर आवेदन नै परेन, उनले भने, त्यसैले भारतबाटै कर्मचारी ल्याउन खोजिएको हो । उनका अनुसार रेल आएसँगै कर्मचारी पनि आउनेछन् । भारतीय पक्ष पनि छिटो रेल चलाउनुपर्छ भन्नेमा छ, उनीहरूले सहयोग गर्न तयार छौं भनेका छन्, उनले भने, परराष्ट्र मन्त्रालयसँग पनि कुरा भइसकेको छ । यो काम रेलवे कम्पनीमार्फत हुनेछ । सञ्चालक समितिले पनि कर्मचारी भर्नाको अधिकार दिइसकेको छ । अब विज्ञापन गरेर थप कर्मचारी भर्ना गरिनेछ । भारतबाट सिनियर सेक्सनल इन्जिनियर १, स्टेसन मास्टर ८, चिफ पावर कन्ट्रोलर र चिफ लोको इन्स्पेक्टर ११ जना ल्याइनेछ । त्यस्तै लोको पाइलट, सहलोको पाइलट, पिवे सुपरभाइजर, मेकानिक र प्वाइन्ट म्यान पनि ३३ जना ल्याइनेछ । भदौ ३० गते दुवै रेल सेट ल्याउने तयारी भएको छ ।कोरोनाका संक्रमित बढेपछि एक साताका लागि फेरि निषेधाज्ञा जारी भएको छ, उनले भने, अवस्था कस्तो हुन्छ, थाहा छैन, सहज भयो भने तोकिएकै समयमा रेल आउनेछ । अहिले रेल सेट पटना नजिकै हाजिपुरमा राखिएको छ । भदौ ३० मा हस्तान्तरण गर्ने कुरा छ, मिश्रले भने, छिटो लैजान भनिएको छ, ल्याउन फेरि म्याद थपिएको हो । असार मसान्तमै लग्न भनिएको थियो । कोरोनाले भनेको समयमा ल्याउन सकिएन । त्यसपछि दुई महिना म्याद थपिएको हो, उनले भने, अब यो महिनाभित्र ल्याउनुपर्छ, ल्याउन नसके फेरि म्याद थप्नुपर्छ । रेल ल्याउन समस्या छैन । कोरोनाले गर्दा कसरी व्यवस्थापन गर्ने भन्ने मात्र चिन्ता रहेको उनको भनाइ छ । लकडाउनले अन्योल बढाइदियो, निषेधाज्ञा कति दिन लम्बिन्छ, थाहा छैन, उनले भने, एक हप्ता मात्र भए केही भएन, तर लम्बियो भने ल्याउने समय पनि लम्बिन सक्छ । रेल सेट खरिदका लागि सरकारले ८४ करोड ६५ लाख बजेट छुट्याएको थियो । यसमध्ये २० प्रतिशत रकम भुक्तानी गरिसकिएको छ । ८० प्रतिशत भुक्तानी भने रेल ल्याएर परीक्षण गरेपछि मात्र गरिनेछ । रेलमा एक वर्षको वारेन्टी हुन्छ, यसमा कम्पनीको पनि बैंक ग्यारेन्टी लिनेछौं, मिश्रले भने, एक वर्षभित्र रेल बिग्रिए वा कुनै खराबी आए कम्पनीले नै बनाइदिनुपर्छ । सुरुमा जनकपुरकुर्थाको ३५ किमि दूरीमा रेल चल्ने भनिएको थियो । रेल सेट आउँदासम्म थप १७ किमि बिजलपुरासम्म रेल ट्र्याक तयार हुने भएकाले उक्त स्थानसम्म चलाउने तयारी छ । यो सबै गरेर ५२ किमि हुनेछ । अहिले दुवै रेल सेट जनकपुरदेखि करिब चार घण्टाको दूरीमा रहेको मिश्रले बताए । कर्मचारीको समस्या थियो, उनले भने, थप दुई सय जना कर्मचारीका लागि विज्ञापन गर्छार्ैं । निषेधाज्ञा खुल्नासाथ विज्ञापन आह्वान गरिने उनले जानकारी दिए । टिकट चेक गर्ने, ट्र्याक मर्मत गर्ने, टिकट बिक्री गर्नेलगायत काम गर्ने जनशक्तिका लागि विज्ञापन खुलाइनेछ । मन्त्रिपरिषद्ले रेलमा काम गर्ने कर्मचारी भर्ना गर्न गत माघमा स्वीकृति दिएको थियो । माघ तेस्रो साताबाट रेल सञ्चालनमा आउने बताइएको थियो । तर समयमै कर्मचारी भर्ना गर्न नसक्दा रेल सञ्चालन अन्योलमा परेको थियो । अहिले कोरोनाले गर्दा ढिलाइ भएको छ । एउटा स्टेसनमा कम्तीमा १० देखि १५ जना कर्मचारी राखिनेछ ।"
राजमार्गमा आयल निगमका २० पम्प,"ढुवानीमा समस्या छैन, कारोबार नगन्यबढिरहेको कोभिड संक्रमण र निषेधाज्ञाका बेला पनि पेट्रोलियम पदार्थ ढुवानीमा समस्या छैन । कारोबार भने नगन्य भइरहेको निगमले बताएको छ । चैत ११ अघि थानकोट डिपोबाट दैनिक सोढ ८ सय किलोलिटर डिजेल र साढे ६ सय किलोलिटर पेट्रोल बिक्री हुने गरेको प्रवक्ता उपाध्याय बताउँछन् । लकडाउन सुरु भएपछि भने बिक्री ५० प्रतिशतमा झर्यो । अहिले निषेधाज्ञा भएपछि त्यसको पनि ५० प्रतिशत घटेको छ, उनले भने । निगमका अनुसार इन्डियन आयल कर्पोरेसनको बरौनी रिफाइनरीमा दैनिक रूपमा पेट्रोल लोडिङ भएको छ । विराटनगर, काठमाडौं, अमलेखगन्जका लागि दैनिक करिब ४० गाडी लोड भइरहेको छ । थानकोट डिपो प्रमुख प्रदीप यादवले पनि आपूर्तिमा कुनै समस्या नभएको बताए । मंगलबार करिब ४ सय किलोलिटर इन्धन बिक्री भयो । त्यसपछि घटेर अहिले प्रतिदिन डेढ सय किलोलिटर मात्रै बिक्री भएको छ, उनले भने, डिमान्ड नभएपछि डिपो एक दिन खोल्ने, अर्को दिन बन्द गर्ने निर्णय गरेका छौं । दैनिक १५ सय किलोलिटर बिक्री हुने डिजेल अहिले ५ सय किलोलिटर र ३ सय किलोलिटर बिक्री हुने पेट्रोल अहिले करिब १ सय किलोलिटरमा सीमित भएको अमलेखगन्ज डिपो प्रमुख भरत रेग्मीले जानकारी दिए । अमलेखगन्जबाट भैरहवा, काठमाडौं, विराटनगरलगायत डिपोमा डिजेल ढुवानी हुन्छ । अहिले सबै ठाउँमा डिमान्ड घटेको छ । अहिले सार्वजनिक सवारी बन्द छन् । तर सरकारले अत्यावश्यक उद्योग बन्द गरेको छैन । ती उद्योगबाट पनि माग नआएको निगमले जनाएको छ । ५ नम्बर प्रादेशिक कार्यालय भैरहवा प्रमुख प्रलयंकर आचार्यले पनि उक्त क्षेत्रमा माग ५० प्रतिशतभन्दा बढी घटेको बताए ।"
धौवादी फलाम खानीमा दोस्रो चरणको काम सुरु,"कारखाना सुरु भएपछि भारतकाट आयात हुने कच्चापदार्थको २५ देखि ३० प्रतिहत फलामको माग घट्ने प्रारम्भिक अनुसन्धानले देखाएको छ । भारतीय बजारसँग मूल्यमा प्रतिस्पर्धा गर्न र लागत घटाउन भने मुख्य चुनौती छ । भारतमा रहेका ठुला स्टिल कारखानासँग प्रतिस्पर्धा गर्नुपर्ने भएकाले उद्योग र अर्थ मन्त्रालयका विज्ञको टोलीले लागत मूल्यबारे काम अघि बढाएको विभागको भनाइ छ ।सरकारले धौवादी फलाम खानी कम्पनी लिमिटेड गठन गरे पनि संयोजक शोभाकान्त पौडेल सचिवमा बढुवा भएर कर्णाली प्रदेशमा गएकाले हाल इन्जिनियर कृष्णदेव झालाई प्रमुख कार्यकारी अधिकृत तोकेर काम अघि बढाएको छ । समितिमा विभाग, उद्योग मन्त्रालय, अर्थ मन्त्रालय र भौतिक मन्त्रालयका एकएक जना प्रतिनिधि रहने व्यवस्था छ । निजी क्षेत्रको प्रतिनिधित्व गराउने र सेयर निष्कासन गर्ने सोचमा सरकार रहेको अर्थ मन्त्रालय स्रोतले जानकारी दियो । गण्डकी प्रदेश सरकारले पनि केही प्रतिशत सेयर लगानी गर्ने भएको छ ।फलामखानीबाट औद्योगिक उत्पादन चाँडै सुरु हुने खबरले आफूहरू उत्साहित भएको हुप्सेकोट गाउँपालिकाकी अध्यक्ष लक्ष्मी पाण्डेले बताइन् । यसले हुप्सेकोटको विकासको ढोका खोल्ने उनको भनाइ छ । फलाम खानी उत्खनन र औद्योगिक उत्पादनका लागि गाउँपालिकाले प्राथमिकतासाथ काम गरिरहेको उनले बताइन् । यसैबीच, खानीबाट फलाम र स्टिल निकाल्न सकिने चिनियाँ प्रयोगशालाले प्रमाणित गरेको छ । गत भदौमा खानीबाट ५ टन फलामको धाउ (नमुना) परीक्षणका लागि चीन पठाइएको थियो । परीक्षणमा मेटालर्जिकल (फलाम बन्छ कि बन्दैन भन्ने जाँच) रिपोर्ट उत्साहजनक पाइएको विभागका महानिर्देशक रामप्रसाद घिमिरेले जानकारी दिए । अब खानीमा फलामको मात्रा कति प्रतिशत छ भन्ने रिपोर्ट यसै साता आउँछ । त्यसपछि उत्पादन प्रक्रिया अघि बढ्छ, उनले भने । अर्थ मन्त्रालयले चालु आर्थिक वर्षमा विभिन्न शीर्षकमा (बाटो, बिजुली, सम्भाव्यता अध्ययनका लागि पर्याप्त बजेट विनियोजन गरेको छ । साढे २ वर्षभित्र त्यहाँबाट फलाम उत्पादन सुरु हुने घिमिरेले बताए ।"
नेपाललाई सघाउन विश्व बैंकसँग आग्रह,"काठमाडौं (कास) अर्थमन्त्री युवराज खतिवडाले स्वास्थ्य जोखिम न्यूनीकरण तथा आर्थिक पुनरुत्थानका कार्यक्रमलाई निरन्तरता दिन थप सहयोगका लागि विश्व बैंकसमक्ष अनुरोध गरेका छन् । विश्व बैंकका दक्षिण एसिया क्षेत्रका उपाध्यक्ष हार्टविग सेफरबीच कोभिड१९ ले नेपालको अर्थतन्त्रमा पारेको प्रभावबारे खतिवडाले शुक्रबार छलफल गरेका हुन् । कोभिड१९ को असर कम गर्न विश्व बैंकको सहयोगप्रति खतिवडाले धन्यवाद व्यक्त गरे । भिडियो कन्फरेन्समार्फत भएको छलफलमा नेपालले आगामी दिनमा स्वास्थ्य उपचार, सामाजिक सुरक्षा, साना तथा मझौला उद्यमको व्यावसायिक निरन्तरता एवं रोजगारी सिर्जना हुने तथा ठूला आयोजना कार्यान्वयनमा जोड दिएको र त्यसका लागि आवश्यक स्रोत व्यवस्थापन चुनौतीपूर्ण भएको बताउँदै सहयोगका लागि खतिवडाले अनुरोध गरेका हुन् । कोभिड१९ ले नेपालको अर्थतन्त्र, स्वास्थ्य क्षेत्र र जनजीवनमा पारेको र थप पार्न सक्ने प्रभाव, कोभिड नियन्त्रणमा सरकारले हालसम्म चालेका कदम तथा विश्व बैंकको सहयोगमा सञ्चालित आयोजनाबारे छलफल भएको थियो । छलफलमा विश्व बैंकका उपाध्यक्ष सेफरले पोर्टफोलियो कार्यान्वयनमा नेपालको प्रगति पूर्वनिर्धारित लक्ष्यको तुलनामा राम्रो रहेको र दक्षिण एसियामा उत्कृष्ट भएको बताए । नेपाल जस्ता कम विकसित मुलुकले सामना गरिरहेको आर्थिक स्रोतका अभाव परिपूर्ति गर्न हालको स्रोत पर्याप्त नहुने र त्यसलाई वृद्धि गर्न वित्तीय ऋणको तिर्नुपर्ने साँवाब्याज स्थगनको अवधि सन् २०२१ सम्म बढाउन विश्व बैंकले डेभिड मालपासको सक्रियतामा विभिन्न दाता सदस्य राष्ट्रसँग पहल गरिरहेको उनको भनाइ छ । उक्त अभियानमा उनले अर्थमन्त्री खतिवडासँग समेत सहयोग मागेका थिए । कोभिड१९ को महामारी सामान्य भएपछि नेपालको अर्थतन्त्र पनि सामान्य अवस्थामा फर्किने सेफरले बताए ।"
नलगाडमा २ अर्ब मुआब्जा वितरण,कन्स्ट्रक्सन पावर निर्माण पनि अलपत्रडीपीआरकै काम पूरा नहुँदा नलगाड आयोजनाको कन्स्ट्रक्सन पावर विद्युत् उत्पादन आयोजना पनि अलपत्र परेको छ । जिम्मा लिएको कन्सल्टेन्टको लापरबाहीका कारण ४५ मेगावाटको ताँसुगाड जलविद्युत् आयोजनाको डीपीआर अझै पूरा नभएको हो । डीपीआर निर्माणको जिम्मा डिजाइड कन्सल्टेन्ट नयाँ बानेश्वरले लिएको छ । उक्त कम्पनीले डीपीआरका लागि ७८ लाख रुपैयाँको ठेक्कामा ४३ लाख रुपैयाँ भुक्तानी लिए पनि अझै काम पूरा गर्न सकेको छैन । ताँसुगाडबाट विद्युत् उत्पादन गरी नलगाड जलविद्युत् कम्पनीको निर्माणमा सघाउ पुर्याउन खोजिएको इन्जिनियर थापाले बताए । सम्झौताअनुसार २ वर्षभित्र बुझाउनुपर्ने प्रतिवेदन ६ वर्ष बित्दासमेत कम्पनीले बुझाएको छैन । ताँसुगाडको डीपीआर ३ महिनाभित्र पूरा हुने उनले जानकारी दिए ।
युवालाई गाउँमै रोक्न सहुलियत कर्जा,"वर्षौंसम्म भारतमा रहेका युवा कोभिड१९ ले रोजगारी गुमाएपछि स्वदेश फर्किए । गएको ५ महिनामा भारत र तेस्रो मुलुकबाट मालारानी गाउँपालिकामा मात्रै ८ सयभन्दा बढी भित्रिएका छन् । उनीहरू र जाने तयारीमा रहेका युवालाई गाउँमै रोक्न गाउँपालिकाले स्वरोजगार कार्यक्रम ल्याएको छ । गाउँमै कृषि उद्यम गर्ने एक व्यवसायी युवालाई २ लाखदेखि १० लाख रुपैयाँसम्म सहुलियतपूर्ण कर्जा दिने गरी मालारानीले कृषि विकास बैंकसँग सम्झौता गरेको छ । आयमूलक काम गर्न चाहने युवाले भदौ १५ देखि सहुलियत ऋण पाउनेछन् । गाउँपालिकाको २ करोड र बैंकबाट ६ करोड रुपैयाँ स्वरोजगार सुरक्षण कोषमा जम्मा भएको छ । बेरोजगार युवाले आफ्नो कृषि परियोजना बनाएर गाउँपालिकामा निवेदनसहितको फार्म दर्ता गर्नुपर्नेछ । पालिकाको सिफारिसमा बैंकले परियोजनाको सम्भाव्यता हेरी कर्जा लगानी गर्नेछ । महिला उद्यमशीलताका लागि ३ र अन्य कर्जाको हकमा ४ प्रतिशत वार्षिक ब्याजमा ऋण उपलब्ध हुनेछ । पालिकाका बासिन्दालाई बैंकले ५ प्रकारका सहुलियतमा बिनाधितो कर्जा प्रदान गर्नेछ । व्यावसायिक कृषि तथा पशुपन्छी कर्जाअन्तर्गत १० लाख, शिक्षित युवा स्वरोजगारमा ७ लाख, वैदेशिक रोजगारबाट फर्केका युवा परियोजना कर्जामा १० लाख, महिला उद्यमशीलतामा १० लाख र दलित समुदाय व्यावसायिक विकास कर्जामा १० लाख रुपैयाँसम्म दिइने कृषि विकास बैंकका प्रदेश ५ कार्यालय भैरहवाका निर्देशक चन्द्रसिंह थापाले जानकारी दिए । कोरोना संक्रमणबाट स्वदेश र विदेशमा रोजगारी गुमेका युवालाई गाउँमै स्वरोजगार बनाउन अभियान थालिएको गाउँपालिका अध्यक्ष बालकृष्ण आचार्यले बताए । आफ्नै ठाउँमा घरपरिवारसँग बसेर विदेशमा कमाउने पैसा यहीं कमाउन सक्ने गरी कार्यक्रम ल्याइएको उनको भनाइ छ । गाउँका युवालाई कृषि उद्यमबाट स्वरोजगार बनाउन अभियान सञ्चालन गरिएको हो, उनले भने, कोभिड१९ ले स्वदेश तथा विदेशमा धेरै बेरोजगार भएका बेला अर्थतन्त्रलाई माथि उकास्न यो योजना ल्याइएको हो । मालारानी पशुपालनका लागि राम्रो सम्भावना भएको पालिका हो । एउटै वडामा कम्तीमा ३ वटा गाई तथा भैंसी फार्म, १० बाख्रा फार्म, ५ वटा ब्रोइलर कुखुरा र ३ वटा लोकल कुखुरा फार्म, एक किसानका ५० वटासम्म फलफूलका बोट गराउने जस्ता लक्ष्य रहेको उनले बताए । कर्जा लिएर कृषि कर्म गरेर उत्पादित वस्तु पनि पालिकाले नै खरिद गरिदिने भएको छ । र, उसैले बजार पठाउनेछ । प्रत्येक वडाको पायक पर्ने ठाउँमा कोसेली घर निर्माण हुनेछन् । तरकारी तथा खाद्यवस्तु संकलन गर्न पालिकाको वडा नम्बर ५ को बाँगीमा एक सय मेट्रिक टन क्षमताको शीतभण्डार, तरकारी र सुन्तलाका लागि वडा नम्बर ३ को कुनाखर्कमा १० र वडा नम्बर २ को डाँडाकटेरीमा १० मेट्रिक टन क्षमताका शीतभण्डार राख्ने तयारी भएको गाउँपालिकाका कार्यक्रम अधिकृत नेत्रप्रसाद खनालले जानकारी दिए । पालिकाले ९ वटै वडाका कति जना वैदेशिक रोजगारीमा छन्, तथ्यांक संकलन गर्दै छ, प्रमुख प्रशासकीय अधिकृत विष्णु घर्तीले भने, प्रत्येक घरकालाई कृषि उद्यममा जोडेर वैदेशिक रोजगारमा जानेको संख्या घटाएर बेरोजगारी हल गर्ने परियोजना हो यो । अहिले वडामा फार्म दर्ताको काम भइरहेको छ । वडाको सिफारिसमा पालिकाले सहुलियत ऋण उपलब्ध गराउन बैंकलाई अनुरोध गर्नेछ । कोभिड१९ का कारण भारत र तेस्रो मुलुकबाट आएका ६ जना युवालाई ऋण दिन पालिकाले बैंकलाई सिफारिस गरिसकेको छ, मालारानी५ का वडाध्यक्ष शोभाखर भुसालले भने, थप २५ जनाले फार्म दर्ता गरेका छन् । सहुलियत कर्जा लिन युवा उत्साहित देखिएका छन् ।"
धान खेतको क्षेत्रफल बढ्यो,"चैत ११ देखि लकडाउन सुरु भएसँगै सहरबजारमा बस्दै आएका प्रायः मानिस गाउँ पसे । स्थानीय सरकारले गाउँगाउँमा धान खेती बढाउने भन्दै निःशुल्क बीउ वितरण गरे । लकडाउन जारी रह्यो । सहरबजारमा कोरोना संक्रमणको जोखिम बढ्यो । सहरबजारबाट आएका र विदेशबाट फर्केका युवा पनि गाउँमा धान रोप्न जुटे । फलस्वरूप जिल्लामा यस वर्ष थप ५० हेक्टरभन्दा बढी क्षेत्रफलमा धान रोपाइँ भएको कृषि ज्ञान केन्द्रको प्रारम्भिक तथ्यांक छ । विगतमा धान खेतीयोग्य जमिनमध्ये ८७ प्रतिशतसम्म रोपाइँ भएको थियो । यस वर्ष ९५ प्रतिशतमा धान रोपिएको केन्द्रले जनाएको छ ।गत वर्ष बाँझै रहेका खेतमा यस वर्ष धान रोपिएको राइनास नगरपालिकाका प्रमुख प्रशाकीय अधिकृत रामचन्द्र अधिकारीले बताए । गाउँदेखि बेंसीसम्मका ठाउँमा विगतमा बाँझो देखिएका जमिनमा यस पटक धान रोपेको देखें । कतिपय ठाउँमा किसानले मास छर्ने तयारी गरेका छन्, उनले भने । राइनासटार क्षेत्रमा मात्रै बर्सेनि ८ सय ५० हेक्टर क्षेत्रफलमा धान खेती गरिँदै आएको थियो । यस वर्ष बढ्ने उनको आकलन छ । केन्द्रका वरिष्ठ कृषि प्रसार अधिकृत रोहिणीराज घिमिरेले पनि धान खेती गर्ने जग्गाको क्षेत्रफल बढेको बताए । एकातिर सहरमा बसेका गाउँ फर्किए । विदेशबाट युवा पनि आए, उनले भने, स्थानीय पालिकाका साथै कृषि ज्ञान केन्द्रले कृषि यान्त्रिकीकरणमा सहयोग गरे । त्यसैले धान उत्पादन क्षेत्रफल बढ्यो । विगतमा जिल्लामा १४ हजार २ सय ३० हेक्टर क्षेत्रफलमा धान खेती गरिएको कृषि अर्थविज्ञ मदन रेग्मीले जानकारी दिए । यस वर्ष थप ५० हेक्टर क्षेत्रफल बढेको छ । गत वर्ष जिल्लामा ४४ हजार १ सय ४५ मेट्रिक टन धान उत्पादन भएकोमा यस वर्ष बढ्ने उनको दाबी छ । जिल्लाका ठूला फाँट राइनासटार, धमिलिकुवा, रामचोकबेंसी, भलायखर्क, चक्रतीर्थ, भोर्लेटार, दुईपिप्ले, सोतीपसल, सुन्दरबजार, परेवाडाँडा, सत्रसयलगायत ठाउँमा व्यावसायिक रूपमै धान खेती गरिएको छ । ग्रामीण भेगका फाँटमा समेत पछिल्लो समय उन्नत र हाइब्रिड जातको धान खेती गरिन्छ ।"
सनराइजको नारी बचत खाता,"काठमाडौं (कास) सनराइज बैंकले नारी बचत खाता अफर ल्याएको छ । शून्य मौज्दातमा यो खाता खोल्न सकिने बैंकले बताएको छ । बैंकले महिलालाई प्रविधिमैत्री बनाउने उद्देश्यले यो खाता सञ्चालन गरिएको बैंकको भनाइ छ । एक वर्ष निःशुल्क डेबिट कार्ड, मोबाइल बैंकिङ, डिम्याट खाता र लकर चार्जमा ५० प्रतिशत छुट एवं कर्जाको प्रक्रियागत खर्चमा छुटको व्यवस्था रहेको बैंकले जनाएको छ । महिलाले डिजिटल भुक्तानी गर्दा १० प्रतिशत वा २ हजार रुपैयाँसम्म क्यास ब्याकको अफरसमेत रहेको बैंकले जनाएको छ ।"
अफिनएसोसिएसन सहकार्य,काठमाडौं (कास) एसोसिएसन अफ प्राइभेट हेल्थ इन्स्टिच्युसन अफ नेपाल (अफिन) र नेपाल मेडिकल एसोसिएसनले सहकार्य गरी कोभिड१९ महामारीका बेला सहयोग गर्ने प्रतिबद्धता जनाएका छन् । दुवै संस्थाको संयुक्त बैठकले शुक्रबार उक्त प्रतिबद्धता जनाएको हो । अफिन नेपालका अध्यक्ष वसन्तकुमार चौधरी र मेडिकल एसोसिएसनका अध्यक्ष लोचन कार्कीको संयुक्त बैठकले कोभिड१९ को उपचारमा आफ्नो स्रोतसाधनको उपयोग गरी सेवामा उपस्थित रहने निर्णय गरेको छ ।
घरमै तीज,"कोरोनाले गर्दा भीडभाड गर्ने माहोल छैन । निषेधाज्ञाको दोस्रो दिन हिन्दु महिलाहरूको हरितालिका तीज । यो वर्ष पोहोरजस्तो भेला भएर नाचगान गर्ने अवस्था भएन । तीजको एक महिनाअगाडि नै दर खाने कार्यक्रम पनि भएन । सबैले घरभित्र थुनिएर सीमित आफन्तबीच यसपालि तीज मनाए । धेरैले माइतीको आँगन टेक्न पाएनन् । महामारीको त्रासबीच आमा, दिदीबहिनीहरूले रमाइलो गर्न भने छाडेनन् । महामारीबीचको तीज कस्तो रह्यो त ? अधिकांश दिदीबहिनीहरूको एउटै जवाफ सोचे झै जिन्दगी रैनछ, यसपालिको तीज खल्लो भयो । अभिनेत्री दीपिका प्रसाईंको यो वर्षको तीज पति दिवाकर भट्टराईसँगै बित्यो । यो उनको बिहेको दोस्रो तीज । व्रत बसेकी थिइन्, माइती जान पाइनन् । समूह भेला गरेर नाचगान सम्भव नभएपछि उनी पतिसँगै तीजका गीत बजाएर कम्मर मर्काइन् । दुवै जनाले फोटो पनि खिचे । यो वर्षको तीज खल्लो भएको दीपिका बताउँछिन् । यसपालिको तीज अघिल्लो सालभन्दा खल्लो भयो । अरूबेला एकदम रमाइलो हुन्थ्यो, उनले सुनाइन्, यसपालि दर खाने कार्यक्रम पनि भएन । दर पनि खाइएन । त्यसैले खल्लो भयो । यस्तो अवस्थामा बाहिर निस्कनु पनि भएन । तर पनि ठीकै छ, अवस्था बुझ्नुपर्यो । अघिल्ला तीजहरूमा साथीसंगीसँग भेटघाट गरेर रमाइलो गर्थिन् दीपिका । यसपालि त्यो क्षणहरू मिस भएको उनी बताउँछिन् । घरमा हामी दुईबाहेक तेस्रो कोही छैन, त्यसैले सुनसान भयो यो तीज । पहिला त समूहमा रमाइलो गरिन्थ्यो, यसपालि त एक्लो महसुस भयो । जे होस् रमाइलो गर्यौं, उनले बताइन् । कुनै बेला तीजको सिजनमा लाखौं कमाउने मोडल करिश्मा ढकाल तीज सुनसान भएको बताउँछिन् । तीज पहिलाको जस्तो भएन । पहिला त धेरै जना हुन्थ्यौं । मन्दिर जान पाइएन । यसपालि त आमा, म, बुबा र दाइहरूसँग बसेर मनाइयो, उनले भनिन् । परिवार भेला हुँदा पनि रमाइलो हुँदो रहेछ भन्ने भएको उनले बताइन् । उनी थप्छिन्, सबै जनासँग बसेर नाच्नेगाउने गर्दा अझ रमाइलो हुन्थ्यो पहिला । यसपालिको तीज सुनसान भयो । तीजमा करिश्मा कहिल्यै घरमा बस्न पाउँदिन थिइन् । स्टेज कार्यक्रमका लागि विदेशमै हुन्थिन् सधैं । अघिल्लो वर्ष पनि उनी दुबईमा थिइन् । तर यो वर्ष कोरोनाले परिवारसँग तीज मनाउने मौका जुराइदिएको उनी बताउँछिन् । अघिल्लो तीजमा ६० वटा तीज गीतमा अभिनय गरेकी करिश्माले यो पटक १२ वटा तीज गीतमा अभिनय गरिन् । गत वर्ष गायिका राधिका हमाल तीज कार्यक्रममा गाउँदै दर्शक नचाउँदै हुन्थिन् । तर यसपटक त्यो माहोल बनाउन सम्भव नभएको उनी बताउँछिन् । यसपालि उनले भर्चुअल तीज मनाइन् । धेरै साथीहरूसँग मेसेन्जरमा भिडियो कल गरेर मनाइयो । गाउँदेखि दिदीबहिनीसँग यसरी भेटघाट भयो । तीजको शुभकामना आदानप्रदान गरियो । नाचगान भएन । नराम्रो त भएन । तर भर्चुअल तीजको नयाँ अनुभव गरियो, उनले बताइन् । पोहोरको तीज मिस भएको उनी बताउँछिन् । मिस त भइहाल्दो रहेछ । यात्रा गर्दै तीज मनाइन्थ्यो । त्यो सम्झना त भइहाल्छ तर त्यो सम्झना सम्झेर दुःखी हुनु हुँदैन, उनी सुनाउँछिन्, बाँचेपछि त नाचिन्छ । नाच्नलाई अर्को वर्ष छँदै छ । यसपटकको तीजमा दर्जन बढी गीत सार्वजनिक गरेकी उनी यसपालिको तीज पोहोरजस्तो नभएको बताउँछिन् । धेरै दर्शकसँग कार्यक्रम गरेर मनाएजस्तो त भएन । यस पटक पनि नराम्रो भएन । अरू दिदीबहिनी नाचेको देखिएन । व्यस्त मन्दिर पनि सुनसान देखियो, उनले सुनाइन्, जे होस् कोठाभित्र बसेर आनन्दको तीज मनाइयो । अभिनेत्री स्वस्तिमा खड्का तीजमा प्रायः सुटिङमै व्यस्त हुन्थिन् । उनी खासै तीज मनाउँदिनन् । व्रत पनि बस्दिनन् । यसपालिको तीज घरमै बितेको उनी सुनाउँछिन् । म त्यस्तो तीज मनाउँदिनँ पनि । केही नगर्नेभन्दा पनि तीजको दिन तीजको भाइव्स आउँथ्यो, यसपालि केही भएन, उनले सुनाइन् । अभिनेत्री वर्षा शिवाकोटी पनि खासै तीज मनाउँदिनन् । तर, यसपालि कोभिडले गर्दा घरछिमेक तीजमा पनि सुनसान सुनिएको उनले बताइन् । त्यस्तै ८ वर्षदेखि तीजको व्रत बस्दै आएकी अभिनेत्री केकी अधिकारीले यो पटक पनि ब्रत बसिन् । दर पकाएर आमा र उनले खाइन् । उनको घरमा भने नाचगान भएन । छिमेकीकै नाचगान हेरेर रमाइलो गरिन् । यसपालि तीजले धेरै कुरा सिकाएको उनी बताउँछिन् । खुसी त आफैंभित्र हुन्छ नि त । म आफैंभित्र पनि रमाउन सकिन्छ भनेर सिकाएको जस्तो लाग्छ यो तीजले । यो समय त सधैं रहँदैन । यो समय कटेर जान्छ । अर्को पटक त घरबाट निस्कन पाउँ, मनको डरबाट निस्कन पाउँ भन्ने कामना छ, उनले भनिन् । उनी आफ्नो स्वास्थ्य र राम्रो वर पाउनका लागि व्रत बस्दै आएकी छन् । बाल्यकालमा ठूलोलाई पछ्याउँदै व्रत बस्न थालें । बुझ्दै जाँदा वर पनि मिल्छ भने भइहाल्छ नि भनेर बसें, उनले भनिन्, अहिले आएर वरकै लागि भन्दा पनि स्वास्थ्यका लागि व्रत बस्छु । निराहार बस्दा अर्कै अनुभव हुन्छ ।यसपालिको तीज ऐतिहासिक भएको केकी बताउँछिन् । यो तीज जिन्दगीभरका लागि यादगार रहने उनको भनाइ छ । यो पटकको तीज जिन्दगीभरका लागि यादगार तीज हुन्छ होला । अरू बेलाको तीज त बिर्संदै गइन्छ होला । यो चाहिँ ऐतिहासिक तीज हुन्छ । यो पटक पशुपति पनि सुनसान देखियो । खल्लो पनि लाग्यो, उनले भनिन् । अभिनेत्री वर्षा राउत अन्य तीजमा मन्दिर गएर पूजा गर्थिन् । तर यस पटक मन्दिर जान सम्भव नै थिएन । त्यसैले त्यो कुरा भने मिस भएको उनी सुनाउँछिन् । मन्दिरमा पूजा गर्न जान्थ्यौं । त्यहाँ नाचगान हुन्थ्यो । यसपालि त्यो मिस भयो, उनले सुनाइन् । कोभिडकै कारण माइत पनि जान पाइनन् । घरमै बसेर पूजा गरिन् । नाचगान भने नभएको उनी बताउँछिन् । केही समय अगाडि ब्यान्ड गरिएको तीज गीत अबको तीज नो ब्रत प्लिज बोलको गीत पनि टोलटोलमा घन्कियो । दिदीबहिनीहरूले यो गीतमा कम्मर मर्काएको पनि देखिन् गायिका सोफिया थापाले । यसरी महिलाहरूले आफ्नो गीतमा नाचेको देख्दा निकै खुसी लागेको उनी बताउँछिन् । उनले तीजको अघिल्लो दिन आमासँग बसेर दर खाइन् । तीजमा घरमा नाचगान भयो । नाचगानमा आमालाई साथ दिइन् सोफियाले । आमा तीजको दिनमा मन्दिर जानु हुन्थ्यो पहिला । म जाँदिनथेँ । म आफ्नो अनुसारले मनाउँछु । मनाउँदिनँ भन्ने होइन, उनले भनिन्, यसपालि सबै घरभित्र बस्नुपर्यो । अलिकति खल्लो । पोहोरजस्तै त भयो । मामाघर जान नपाउँदाको आमाको अनुहार हेर्दा खल्लो लाग्यो ।"
नर्सले मनाए अस्पतालमै,"तीज आयो, तीज आयो, नाच्ने गाउने रहर छके गर्नु र कोरोनाको ठूलो कहर छ ।सधैंजस्तै तीज पनि घुम्दैफिर्दै आको छविश्वभरि कोरोनाले सातो खाको छ ।शरीरमा पीपीई, मुखमा मास्क, हातमा सेनिटाइजर दलेर टीका भट्टराईले यही गीत गाइन् । ११ जना अन्य साथीको बीचमा बसेर उनले गीत सुरु गर्दा कोठाभित्रको माहोल एकाएक तीजमय बन्यो । यसरी बन्द कोठाभित्र एक जनाले मादल बजाएर र अर्कोले भिडियो र तस्बिर खिचेर तीज मनाइएला भन्ने टीका र बुटवलस्थित लुम्बिनी प्रादेशिक अस्पतालका नर्सले सोचेका थिएनन् । तर विश्वभर महामारीका रूपमा फैलिएको कोरोना भाइरस संक्रमणका कारण यसपालि उनीहरूको तीज अस्पतालकै कोठामा सीमित रह्यो ।दुई घण्टामा गीत तयार गरेर एक घण्टा जतिमा सिकेर गाएको टीकाले बताइन् । नर्सिङ इन्चार्जले प्रदेशको सामाजिक विकास मन्त्रालयबाट गीत गाउन भनी जानकारी आएको छ भन्नुभयो, उनले भनिन्, त्यही आधारमा सल्लाह गरेर गीत जुराएर गाइयो । डरैडरमा मास्क लगाएर गीत गाउँदा श्वासप्रश्वासमै समस्या आउलाजस्तो अप्ठ्यारो भएको उनले अनुभव सुनाइन् । वर्ष दिनमा एक पटक आउने पर्वमा आफूहरूले गीतमार्फत सन्देश दिन पाउँदा खुसी भने लागेको उनको भनाइ छ ।टीकाको आडैमा रहेकी मीना पौडेलले गीतको सन्देशलाई हातको हाउभाउले बताइरहेकी थिइन् । अघिपछि वेदनाका गीतमा नाचेको सम्झँदै उनले यस पटक भने फरक अनुभूति भएको बताइन् । उनी ०५१ सालदेखि अस्पतालमा कार्यरत छिन् । विगतका तीजमा २१ पटकसम्म दर खाने कार्यक्रममा सहभागी भएको उनलाई स्मरण छ । आफ्नै घरमा पनि चार दिनजति दरको कार्यक्रम राख्ने, रमाइलो गर्ने गरेको याद छ, उनले भनिन्, यस वर्ष आफूमार्फत महामारीका रूपमा फैलिएको कोरोनाबाट जोगिन अपनाउनुपर्ने उपाय समुदायमा चेतनाका रूपमा दिन पाउँदा बेग्लै अनुभूति गरेका छौं । भिडियो हेरेका र गीत सुनेका धेरैले प्रशंसा गर्दै फोन र म्यासेजमार्फत बधाईसमेत दिएका उनले बताइन् । लुम्बिनी प्रादेशिक अस्पतालमा विगतका तीजमा महिला स्वास्थ्यकर्मी र कर्मचारीहरू मिलेर दर खाने र नाच्ने गाउने कार्यक्रम गर्थे । दर खाने दिन र तीजको दिन पालैपालो बिदा बस्थे र माइतीघर जाने गर्थे । तर, यो वर्ष अस्पतालका २ सय महिला स्वास्थ्यकर्मी र कर्मचारी पालैपालो सेवामा खटिएका छन् । उनीहरूले पाउनुपर्ने बिदासमेत लिएका छैनन् । कोरोनाको डर एकातिर छ भने जिम्मेवारी अर्कोतिर । बिरामीको सेवामा लाग्दा तीज मनाउने विषयमा केही सोच्नै नपाएको जमुना पन्थी बताउँछिन् । अस्पतालको नर्सिङ विभाग इन्चार्ज ज्योति पौडेलले मन्त्रालयको निर्देशनमा गाइएको गीतले आफू र अन्य महिला कर्मचारीमा सेवाभावको ऊर्जा थपेको बताइन् । प्रदेश ५ को सामाजिक विकास मन्त्रालयका प्रवक्ता डापुष्पराज पौडेलले मन्त्रालयका तर्फबाट नर्सहरूलाई जनचेतनामूलक गीत गाउन आग्रह गरेको बताए । सोही आग्रहबमोजिम नर्सहरूले तयार पारेको भिडियो मन्त्रालयको बिहीबारको नियमित कोरोना प्रेस ब्रिफिङमा प्रसारणसमेत गरिएको थियो ।थुकका छिटा, हाछ्युँ गर्दा यो रोग सर्दछ भौतिक तथा सामाजिक दूरीको खाँचो पर्दछ । कति थियो नाच्ने इच्छा दर खाने चाहना कोभिडमुक्त विश्व बनोस् शुभकामना ।"
"सुनसान शिवालय, नाचगान घरैमा","कोरोना सन्त्रासले सबैलाई घरघरमै बस्दा मात्रै सुरक्षित रहने बनाएपछि यसपटक शुक्रबार शिवालयहरू सुनसान रहे । महिलाहरूले तीज घरको चौघेराभित्रै मनाएका छन् । बुधबार मध्यरातिदेखि काठमाडौं उपत्यकाका निषेधाज्ञा जारी भएसँगै तीज पर्वमा बाहिरिन नपाएका हुन् । हिन्दु धार्मिक मान्यताअनुसार हरितालिका तीजकै दिन हिमालय पुत्री पार्वतीले भगवान् शिवलाई पाउन पहिलो ब्रत बसेकी थिइन् । पार्वतीको निराहार ब्रतले नै शिव प्रसन्न भएको धार्मिक कथन र विश्वासका साथ विवाहित महिलाहरू पतिको आरोग्य र दीर्घायुको कामनाका साथ व्रत बसेर तीज मान्छन् । अघिल्ला वर्षहरूमा तीजको दिन पशुपति क्षेत्रलगायत उपत्यकाका अन्य शिव मन्दिरहरूमा गएर पूजाआराधनासँगै नाचगान गर्ने व्रतालु महिलाहरू शुक्रबार भने घरमै रहे । बाहिर निस्कन नपाइने भएकाले घरमै बसेर तीज मान्नुपरेको सामाखुसीकी उर्मिला दाहाल गौतमले बताइन् । परिवार मात्र बसेर नाचगानका साथ सबैले तीज मनाएको उनले सुनाइन् । तीजमा दिदीबहिनी र अन्य आफन्तहरूलाई बोलाएरसँगै तीज मनाउँथ्यौं । यो वर्ष परिवार मात्र भयौं, उनले भनिन्, यो वर्ष सुरक्षित भएर बाँचेमा अर्को वर्ष धुमधामका साथ तीज मनाउँला । गौतम मात्र नभएर अधिकांश महिलाहरूले यो वर्ष घरमै परिवारजनसँगै तीज मनाए । रातो सारी र चुरापोतेमा सजिएका महिलाहरूले आफ्नै घरमा नाचगानका साथ तीज मनाइरहेका तस्बिर र भिडियोहरूले शुक्रबार सामाजिक सञ्जाल रंगिएका थिए । कोरोना महामारीकै कारण सामाजिक सञ्जालबाट नै अन्य आफन्तलाई शुभकामना आदानप्रदान गरी परिवारसँगै तीजको उत्सव मनाइएको काठमाडौं नैकापकी रेणु राणा मगरले सुनाइन् । अघिल्लो वर्षजस्तो आफन्त जमघट गर्ने अवस्था नभएकाले परिवारमै बसेर तीज पर्वलाई सामान्य तरिकाले मनाइएको उनले सुनाइन् । घरनजिकैको शिव मन्दिर छ । मैले त निस्केर त्यहाँसम्म जान आएँ, उनले भनिन् । बालाजुकी अनिता कार्कीले तीजमा पनि व्रत राखिन् । पोहोरपरार दिदीबहिनी, साथीसँगै मन्दिर गएर रमाइलो गरे पनि यो वर्ष जान पाइएन, उनले भनिन् । घरमा नै पोहोर सालजस्तै राति दर खाने र तीजको दिनभर नाचगान गर्ने गरे पनि केही खल्लोचाहिँ भयो । त्यस्तै नयाँबानेश्वर बस्दै आएकी हेटौंडाकी सुनिता कार्की भने पञ्चकुमारी मन्दिरमा गई पूजा गरेर ब्रत बसिन् । अघिल्लो वर्षजस्तो नयाँ सारी गरगहनाबिना नै उनले तीज मनाइन् । यो वर्ष कोरोनाले गर्दा सबै जना घरभित्र मात्र खुम्चिएको कार्कीले दुखेसो गरिन् । गाउँघरमा टोलछिमेकका आँगनमा जम्मा भई मनाएको विगतका तीजको स्मरण गर्दै उनले भनिन्, चोक, गल्ली, मन्दिर र सडकमा तीजको नाचगान कति रमाइलो हुन्थ्यो पहिले पहिले । बबरमहलमा रहेको सिद्धार्थ आर्ट ग्यालरीका सञ्चालक तथा चित्रकार संगीता थापाले पनि यो वर्ष घरमै बसेर पूजा गरिन् । भौतिक रूपमा गुरुसँग भेट्न सम्भव नभएपछि भर्चुअल रूपमा सम्पर्क गरेर विधिपूर्वक पूजा गरेको उनले बताइन् । परिस्थितिलाई बुझेर घरका परिवारभन्दा बाहिरका आफन्तहरूसँग जमघटबिना नै यो वर्षको तीज मनाइयो, उनले भनिन्, कोरोनाको संक्रमणप्रति अहिले सबैको सतर्कता आवश्यक छ । चाडबाड सुरक्षित तरिकाले मान्नुपर्छ । विश्व हिन्दु महासंघकी महासचिव अस्मिता भण्डारीले सामाजिक सञ्जालमार्फत नै महिलाहरूलाई तीजको शुभकामना बाँडिन् । वृद्धा आमाहरू, बिरामी तथा आफ्नो स्वास्थ्य कमजोर भएका अशक्त दिदीबहिनीहरू सबैले स्वास्थ्यलाई प्रतिकूल नहुने गरी व्रत बस्नका निम्ति पनि अनुरोध गरेँ, उनले भनिन् ।"
फरक मुलर,"बायर्नका पक्कापक्की उत्पादनथोमस मुलर भर्खर १० वर्षका थिए, बायर्न म्युनिकमा आबद्ध भइहाले । सन् २००० ताकाको त्यो समय आफ्नो घरबाट अभ्यासका लागि उनी बायर्नको मैदानसम्म पुग्न ५० किलोमिटरको यात्रा गर्थे । बायर्नको युवा खेलाडी परियोजनाबाट उत्पादन भए उनी । त्यसैमा टेकेर पछि व्यावसायिक खेलाडी बने । सन् २००७ मा बायर्न यू१९ को बुन्डेसलिगामा उपविजेता हुँदा मुलर त्यसका मुख्य खेलाडी थिए ।सन् २००८ सम्म उनी बायर्नको दोस्रो रिजर्भर् टिममा परिहाले । योर्गन क्लिन्सम्यान प्रशिक्षक हुँदा मुलर बायर्नको पहिलो रोजाइका खेलाडी हुन थाले । सन् २००९ को सिजन उनले बायर्नका लागि पूर्णतः डेब्युको अवसर पाए । उनी फरक फरक भूमिकामा खेल्न सक्षम छन्, मिडफिल्डरदेखि फरवार्डसम्म । अथवा आक्रामक मिडफिल्डरदेखि सेकेन्ड स्ट्राइकर ।उनको खेलको एउटा मुख्य विशेषता हो, जतिबेला उनको खुट्टामा बल हुन्न, त्यतिबेला उनी अझ राम्रा खेलाडी हुने गर्छन् । उनी लगातार खेल स्थितिको अध्ययन गरिरहेका हुन्छन् । त्यसै अनुसार अवसर सिर्जना गरिरहेका हुन्छन् । उनलाई अहिलेको जत्तिको खेलाडी बन्न हुर्काउनेबढाउने प्रशिक्षक भने लुइस भान गाल हुन् । भान गाल बायर्नमा छँदा मुलरले लगभग सबै खेल खेले । लगभग सबथोक जिते पनि । सन् २०१२०१३ मा बायर्नले लिग, कप र च्याम्पियन्स लिग तीनै उपाधि जितेको थियो । त्यो ट्रेबल को गज्जब उपलब्धि थियो । अहिले बायर्न फेरि एकपल्ट त्यस्तै उपलब्धि हात पार्ने संघारमा छ ।"
मालिङ्गाले सुरुआती खेल गुमाउने,"मुम्बई (एजेन्सी) श्रीलंकाली भेट्रान तीव्र गतिका बलर लासिथ मालिङ्गाले यस सिजनको इन्डियन प्रिमियर लिग (आईपीएल) को सुरुआती खेल गुमाउने भएका छन् ।यूएईमा सेप्टेम्बर १९ देखि सुरु हुन लागेको आईपीएलमा मुम्बई इन्डियन्सका यी बलरले व्यक्तिगत कारण देखाई सुरुआती खेल नखेल्ने भएको क्रिकइन्फोले जनाएको छ ।मालिङ्गाका बुबा बिरामी अवस्थामा रहेका र आगामी केही सातामा शल्यक्रिया पनि गर्नु पर्ने हुन सक्ने भएकाले मालिङ्गा तत्काल खेल्न नसक्ने भएका हुन् । मालिङ्गा भने कोलम्बोमा बसेर अभ्यास गरिरहेका छन् । कोभिड१९ (कोरोना भाइरस) महामारीका कारण श्रीलंका सरकारले राखेको प्रोटोकलका कारण पनि उनले अस्वस्थ बुबालाई छाडेर यूएई जान नचाहेको बताइएको छ । विदेशीबाट आउनेलाई श्रीलंकाले १४ दिन अनिवार्य क्वारेन्टाइनमा बस्नुपर्ने नियम बनाएको छ ।गत सिजनको फाइनलमा मुम्बईलाई उपाधि दिलाउन उनले सानदार भूमिका खेलेका थिए । चेन्नई सुपर किंग्सलाई फाइनलमा अन्तिम ओभरमा ९ रन आवश्यक थियो । अन्तिम ओभर बलिङमा आउनुअघि आफ्नो पहिलो ३ ओभरमा ४२ रन खर्चिसकेका उनले पहिलो ५ बलमा चेन्नईले ७ रन खर्चिसकेको थियो । अन्तिम बलमा मालिङ्गाले शार्दुल ठाकुर आउट गरी मुम्बईलाई नाटकीय जित दिलाएका थिए ।मुम्बईले उनलाई सन् २००९ मा लिएको थियो र त्यसयता सधैं रिटेन गर्दै आएको थियो । २०१८ मा उनी टोलीको बलिङ मेन्टरका रूपमा रहेका थिए । गत वर्ष भने उनलाई मुम्बईले २ करोड भारुमा किनेको थियो, जुन अन्तमा उपाधि दिलाउने निर्णय भएको थियो । यस सिजनको आईपीएलको खेल तालिका अझै सार्वजनिक भएको छैन । तर विगतका तालिकाअनुरुप विजेता मुम्बईले पहिलो खेलमा गत वर्षको उपविजेता चेन्नईसँग खेल्नुपर्ने हुन सक्छ ।मालिङ्गाले आईपीएलमा १ सय २२ खेल खेल्दै १९८० को औसतमा सर्वाधिक १ सय ७० विकेट लिएका छन् । ३७ वर्षे उनले अन्तिम पटक श्रीलंकाबाट मार्चमा वेस्ट इन्डिजविरुद्ध ट्वान्टी२० अन्तर्राष्ट्रिय खेलेका थिए । श्रीलंकाले जुन र जुलाई राखेको कन्डिसनिङ शिविरमा भने उनी सहभागी थिएनन् । उनी ट्वान्टी२० अन्तर्राष्ट्रियमा सर्वाधिक विकेट लिने खेलाडीमा वेस्ट इन्डिजका ड्वाने ब्राभोभन्दा मात्र पछाडि छन् ।"
एपीएफका तीन दर्जन खेलाडीमा कोरोना संक्रमण,"काठमाडौं (कास) तीन महिना तराईका सीमा क्षेत्रमा खटिएर काठमाडौं फर्किएका नेपाल एपीएफ क्लबका खेलाडीमा कोरोना भाइरसको संक्रमण देखिएको छ । शुक्रबार आएको नतिजामा २ जना धनुषाका र ३६ जना काठमाडौंका क्वारेन्टाइनमा बसिरहेकालाई कोरोना संक्रमण पुष्टि भएको एपीएफका प्रवक्ता डीआईजी राजु अर्यालले जानकारी दिएका छन् । प्रवक्ता अर्यालका अनुसार संक्रमितमध्ये अधिकांश खेलाडी हुन् । उनीहरू कीर्तिपुरको चोभार र भक्तपुरको दुवाकोटस्थित क्वारेन्टाइनमा बसिरहेका थिए । एपीएफले गत मंसिरमा सम्पन्न १३ औं दक्षिण एसियाली खेलकुदमा सहभागी तथा पदक विजेता खेलाडीलाई भने कार्यक्षेत्रमा पठाएको थिएन । वैशाख अन्तिम साता अधिकांश खेलाडीसहित ९८ जनाको टोलीलाई एपीएफले सीमा सुरक्षाका लागि प्रदेश २ मा पठाएको थियो । उक्त टोली गत साता काठमाडौं फर्किएको हो । काठमाडौं फर्किएको टोली पर्याप्त स्वास्थ्य सुरक्षा अपनाएर क्वारेन्टाइनमा राखिएको थियो । उनीहरू कार्यक्षेत्रमै पनि १५ दिन क्वारेन्टाइन बसेर आएका हुन् । तीमध्ये २३ जनालाई कोभिडसँग मिल्दोजुल्दो लक्षण देखिएपछि परीक्षण गराउँदा यति संक्रमित देखिएका हुन्, प्रवक्ता अर्यालले भने । अर्यालका अनुसार लक्षण देखिएका संक्रमितलाई एपीएफ अस्पताल बलम्बु ल्याउने तयारी भइरहेको छ भने लक्षण नदेखिएकालाई बसिरहेकै स्थानमा आइसोलेट गरिनेछ । अस्पतालमा बिरामीको चाप अत्यधिक रहेकाले हामीले सबैलाई ल्याउन सकिरहेका छैनौं । व्यवस्थापन गरिरहेका छौं, लक्षण देखिएकाहरू अस्पतालमा उपचारको व्यवस्था गरिनेछ, उनले भने । चैत ११ देखि ४ महिना लकडाउनपछि खेलकुद चलायमान हुने तरखरमा थियो । तर पछिल्लो समय कोरोना संक्रमितको दर बढ्नाले निषेधाज्ञा जारी गरिएको छ । खेल क्षेत्रमा पनि कोरोना संक्रमितको दर बढिरहेको छ । यसअघि राष्ट्रिय फुटबल टोलीको बन्द प्रशिक्षणमा बोलाइएकामध्ये एक जनामा संक्रमण देखिएको थियो । नेपाल ओलम्पिक कमिटीका दुई कर्मचारी पनि संक्रमित छन् । त्यस्तै स्क्वासका एक प्रशिक्षक संक्रमित छन् ।"
क्रावलीको शतकमा जम्दै इंग्ल्यान्ड,मुम्बई (एजेन्सी) ज्याक क्रावलीले टेस्ट क्रिकेटमा आफ्नो पहिलो शतक बनाएपछि इंग्ल्यान्डले शुक्रबार पाकिस्तानविरुद्धको तेस्रो तथा अन्तिम टेस्टमा राम्रो सुरुआत गरेको छ । पहिलो दिन खेलको ६० ओभर समाप्तिमा इंग्ल्यान्डले ४ विकेट गुमाई १ सय ९८ रन बनाएको छ । केन्टका २२ वर्षे क्रावली १ सय ११ र जोस बटलर २४ रन बनाई क्रिजमा छन् । यी दुईले पाँचौं विकेटमा ७१ रन जोडिसकेका छन् । साउथह्याम्पटनको रोज बलमा क्रावलीले १ सय ७९ बल खेल्दै १२ चौका प्रहार गरिसकेका छन् । चिया समयलगत्तै उनले शतक पूरा गरेका थिए । पाकिस्तानविरुद्धको पहिलो टेस्टमा दोस्रो इनिङ्समा सानदार अर्धशतक बनाउँदै इंग्ल्यान्डलाई जित दिलाउन महत्त्वपूर्ण भूमिका खेलेका बटलरले आक्रामक खेल्दै ५५ बलमा ४ चौका प्रहार गरिसकेका छन् ।गत वर्ष डिसेम्बरमा न्युजिल्यान्डविरुद्धको खेलबाट टेस्टमा डेब्यु गरेका क्रावलीले आठौं टेस्टमा आफ्नो पहिलो शतक बनाएका हुन् । यसै सत्रको वेस्ट इन्डिजविरुद्धको टेस्टमा उनले ७६ रन बनाएका थिए । त्यसका बाबजुद उनले वेस्ट इन्डिजसँग तेस्रो टेस्ट गुमाएका थिए । स्टार अलराउन्डर बेन स्टोक्स पारिवारिक कारण देखाएर पाकिस्तानसँगको पहिलो टेस्टपछि नखेल्ने निर्णय गर्दा क्रावली पुनः टोलीमा आएका थिए र यसै शृंखलामा उनले पाकिस्तानसँग ५३ रन बनाएका थिए ।इंग्ल्यान्डको सुरुआत राम्रो रहेन । रोरी बर्न्स ६ रनमात्र बनाई साहिन अफ्रिदीको बलमा आउट भए । अर्का ओपनर डम सिब्लीले २२ रन बनाउदै क्रावलीसँग दोस्रो विकेटमा ७१ रन जोडे । सिब्लीलाई यासिर शाहले एलबीडब्लू आउट गरे । क्रावलीले कप्तान जो रुटसँग तेस्रो विकेटमा ५१ रन जोडे । नसिम शाहले सानदार बलमा रुटलाई २९ रनमा विकेटकिपर मोहम्मद रिजवानबाट क्याच गराए । शाहले ओली पपलाई ३ रनमा बोल्ड गरेपछि क्रावली र बटलरको जोडी जमेको थियो ।
