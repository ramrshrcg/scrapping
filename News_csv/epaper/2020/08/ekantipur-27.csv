शीर्षक,विवरण
अरू रोगले भन्दा कोरोनाबाटै बढी मृत्यु,"१९ वर्षदेखि ४० वर्ष उमेर समूहका २९ जनाको कोरोनाका कारण मृत्यु भएको छ । यो उमेर समूहकामा भने प्रायः सबैमा कोभिड१९ सँग सम्बन्धित जटिलता नै मृत्युको मुख्य कारण छ । यस्तै नवजात शिशुदेखि १८ वर्ष उमेर समूहका ७ जनाको मृत्यु भएको छ । यो उमेर समूहका अधिकांशलाई झाडापखालाको समस्या देखिएको थियो । म्याग्दीका ४९ दिने शिशुको त्रिवि शिक्षण अस्पतालमा उपचारका क्रममा निधन भएको थियो । ती बालकको मिर्गौलामा गम्भीर समस्या थियो । मन्त्रालयको तथ्यांकअनुसार कोभिड१९ का कारण बुधबारसम्म काठमाडौं उपत्यकामा २२ जनाको मृत्यु भएको छ, जसमा १३ पुरुष र ९ महिला छन् । तीमध्ये ४ जनाको मात्रै कोभिड१९ ले निम्त्याएको जटिलताले ज्यान गएको देखिन्छ । अन्यमध्ये ७ जनामा मिर्गौलाको समस्या थियो भने ७ जनालाई उच्च रक्तचाप थियो । बाँकीमा मुटु रोग र मधुमेहलगायत समस्या थियो ।मन्त्रालयका सहप्रवक्ता डा समीरकुमार अधिकारीका अनुसार पूर्ववत् स्वास्थ्य समस्या भएका तथा विभिन्न कारणले रोग प्रतिरोधात्मक क्षमता कम भएकाहरूलाई नै कोरोना संक्रमणले सबैभन्दा बढी असर गरेको छ । बढी उमेर समूह, कमजोर स्वास्थ्य तथा रोग प्रतिरोधी क्षमता कम भएकालाई नै कोरोनाले बढी असर गर्छ भनेर विश्व स्वास्थ्य संगठनले भन्दै आएको छ । नेपालमा पनि त्योभन्दा फरक अवस्था रहेको देखिँदैन, उनले भने, त्यसैले हामीले समुदायमा रोग फैलन दिनु हुँदैन । समुदायमा गयो भने हताहती हुनेको संख्यामा वृद्धि हुने जोखिम रहन्छ ।जोन्स हप्किन्स विश्वविद्यालयमा जनस्वास्थ्यविद्का रूपमा कार्यरत डा दिनेश न्यौपानेका अनुसार विश्वमा जस्तै नेपालमा पनि कुल मृत्युदर शून्य दशमलव ५ प्रतिशत छ । केही समय अगाडि धेरैले नेपालीलाई केही हुँदैन, यहाँ विदेशमा जस्तो मान्छे मर्दैनन् भन्थे, उनले भने, अब त्यो सबै गलत रहेछ भनेर देखिएको छ । विश्वको तथ्यांकले जे देखाएको छ, अहिले यहाँ त्यही देखिएको छ । डर त विश्वको त्यो तथ्यांकभन्दा बढीको मृत्यु हुन्छ कि भन्ने हो ।सरकारले कोरोनाको परीक्षण तथा कन्ट्याक्ट ट्रेसिङमा यथोचित कार्य गर्न सकेको छैन । त्यसैले नेपालमा अहिले पनि कोरोनाको जोखिम घटेको छैन । सरकार अघिअघि, कोरोना पछिपछि हुनुपर्ने हो । तर नेपालमा कोरोना अघिअघि, सरकार पछिपछि भइरहेको छ, उनले भने, अझै पनि एक लाखभित्र नियन्त्रण गर्न सके धेरै हदसम्म हताहत हुनेको संख्यालाई कम गर्न सकिन्थ्यो । नत्र धेरै ठूलो क्षति नहोला भन्न सकिन्न । डा न्यौपानेका अनुसार विकसित देशहरू बढी उमेर समूहका व्यक्तिहरूलाई बचाउन सफल भएका छन् । नेपालमा भने स्रोत साधनको कमीका कारण बचाउन सकिने उमेर समूहकाहरू पनि जोखिममा पर्ने खतरा छ ।जनस्वास्थ्यविद् डा न्यौपानेका अनुसार रोग कति गम्भीर छ भनेर थाहा पाउन सीएफआर (केस फ्याटालिटी रेट) प्रयोग गरिन्छ । यो निश्चित समयभित्र सो रोगले मृत्यु भएका जम्मालाई जम्मा संक्रमितहरूको संख्याले भाग गरेर निकालिन्छ । कुनै रोगको वास्तविक सीएफआर त्यो रोग पूरा नियन्त्रणमा आएपछि मात्र निकाल्न सकिन्छ । कोभिडको सन्दर्भमा अहिले निकालिने सीएफआर प्रारम्भिक मात्रै हुन्छ । यो रोगको प्रकृतिले अहिलेसम्म निको भएका वा मृत्यु भएकाहरूलाई मात्र समावेश गरेर सीएफआर निकाल्नु सान्दर्भिक देखिन्छ । यसरी निकाल्दा संसारको कोभिड१९ को सीएफआर ४७ प्रतिशत, अमेरिकाको ५ प्रतिशत, भारतको २३५ प्रतिशत, श्रीलंकाको ०४ प्रतिशत र नेपालको १ प्रतिशत हुन्छ । पछिल्ला केही महिनाको तथ्यांक मात्र लिने हो भने नेपालमा सीएफआर योभन्दा बढी देखिन्छ । नेपालमा परीक्षणको सीमितताले सबै संक्रमितहरूको पहिचान हुन सकेको छैन । त्यसैले अहिले नै कोभिडको सीएफआर कम छ भनेर भन्ने बेला भएको छैन, डा न्यौपानेले भने, पछिल्ला दिनमा संक्रमितको संख्या बढ्दै गइरहेकाले सीएफआर पनि वृद्धि हुने देखिन्छ । प्रदेशगत रूपमा हेर्दा सबैभन्दा धेरै ७१ जनाको प्रदेश २ मा मृत्यु भएको छ । प्रदेश २ को पनि पर्सामा सबैभन्दा बढी ३१ जनाले ज्यान गुमाएका छन् । त्यही प्रदेशको धनुषामा १२ जनाको कोभिडका कारण मृत्यु भएको छ । पर्साको छिमेकी जिल्ला बारामा पनि १० जनाले ज्यान गुमाएका छन् । प्रदेश २ का अन्य जिल्लामा भने मृत्युको संख्या दोहोरो अंकमा छैन । कोरोनाले वाग्मती प्रदेशमा ३७ जनाको मृत्यु भएको छ । नेपालमा सबैभन्दा पहिले वाग्मती प्रदेशकै सिन्धुपाल्चोककी एक महिलाको संक्रमणले ज्यान गएको थियो । वाग्मतीमा मृत्यु भएकामध्ये अधिकांश अस्पतालमा उपचाररत थिए । यो प्रदेशमा संक्रमित हुनेको कुल संख्या ५ हजार ४ सय ९४ रहेको छ भने निको हुनेको संख्या केवल ९ सय १९ छ । काठमाडौं उपत्यकामा मात्रै सक्रिय संक्रमितको संख्या ३ हजार ५ सय ७५ छ ।प्रदेश ५ मा २३ जनाले ज्यान गुमाएका छन् । यस प्रदेशमा कुल संक्रमितको संख्या ५ हजार ९ सय २२ छ । यो प्रदेशमा सबैभन्दा धेरै रूपन्देहीमा ६ जनाको मृत्यु भएको छ । सुदूरपश्चिममा हालसम्म १० जनाको ज्यान गएको छ । मुलुकमा सबैभन्दा पहिलोपटक दोस्रो स्तरको संक्रमण देखिए पनि यो प्रदेशमा धेरै हताहती भएका छैनन् । हाल यो प्रदेशमा कुल संक्रमितको संख्या ५ हजार ६ सय ३१ रहेको छ । तीमध्ये ४ हजार ५ सय ९४ जना संक्रमण मुक्त भएको तथ्यांक छ । गण्डकी प्रदेशमा ज्यान गुमाउनेको संख्या ८ पुगेको छ । गण्डकीमा संक्रमितको संख्या २ हजार ६५ छ । कर्णालीमा २ हजार ४ सय २ जनालाई संक्रमण देखिएको छ जहाँ ४ जनाको मृत्यु भएको छ ।"
८ जनाको मृत्यु,"उपत्यकामा हालसम्मकै उच्चकाठमाडौं उपत्यकामा हालसम्मकै बढी संक्रमित फेला परेका छन् । स्वास्थ्य मन्त्रालयले बुधबार सार्वजनिक गरेको विवरणअनुसार २४ घण्टामा उपत्यकामा ३ सय १ जना नयाँ संक्रमित देखिएका हुन् । काठमाडौंमा ९२ महिला र १ सय ३८ पुरुष गरेर २ सय ३०, ललितपुरमा २१ महिला र २६ पुरुष गरेर ४७ र भक्तपुरमा १० महिला र १४ पुरुष गरेर २४ संक्रमित फेला परेका हुन् । हाल देशभर १ सय ६५ जना सघन उपचारमा छन् । जसअन्तर्गत १ सय ५१ जना आईसीयू र १४ जना भेन्टिलेटरमा रहेको मन्त्रालयले जनाएको छ ।"
निजी अस्पतालले पनि गर्न थाले संक्रमितको उपचार,"काठमाडौं (कास) निजी अस्पतालले पनि लक्षण भएका संक्रमित बिरामीलाई आइसोलेसनमा भर्ना लिन थालेका छन् । ह्याम्स, ग्रान्डी, यति, बयोधा र मेघा अस्पतालले संक्रमितको उपचार थालेका हुन् । ह्याम्स र ग्रान्डीले संक्रमितको उपचार सुरु गरे पनि खर्च संक्रमितकै हुन्छ । यति, बयोधा र मेघाले भने सरकारसँग शुल्क लिने गरी उपचार सुरु गरेको मन्त्रालयका सहप्रवक्ता डा समीरकुमार अधिकारीले बताए । अब यी अस्पतालमा उपचार गर्दा पनि संक्रमितले शुल्क तिर्नुपर्दैन, उनले भने । यसअघि निजीमा भर्ना भएका बिरामीमा कोरोना देखिनेबित्तिकै सरकारी अस्पतालको आइसोलेसनमा पठाउने गरेको थियो । अब निजीले पनि २० प्रतिशत शय्या कोरोना संक्रमितको उपचार गर्न छुट्याउनुपर्ने मन्त्रालयको निर्णय छ । काठमाडौं मेडिकल कलेजले सुरुदेखि नै संक्रमितको उपचार गरिरहेको छ । यहाँ उपचार गरेबापत शुल्क तिर्नुपरेको छैन । नेपाल मेडिकल कलेजले पनि संक्रमितको उपचार गर्ने जानकारी गराइसकेको छ । सामान्य अवस्थाका संक्रमितको उपचार गरेबापत दैनिक ३ हजार ५ सय, मध्यम जटिल खालको भए ७ हजार, जटिल खालेको भए सात हजार र जटिल तथा क्रिटिकल अवस्थाको भए १५ हजार रुपैयाँसम्म सरकारले उपलब्ध गराउनेछ । मन्त्रालयका अनुसार संक्रमित आफैंले शुल्क तिरेर ह्याम्स र ग्रान्डीमा पनि उपचार गरिरहेका छन् । ह्याम्समा आईसीयूमा १० र भेन्टिलेटरमा एक सहित ३० जना उपचाररत छन् । त्यस्तै ग्रान्डीमा ३ जना भेन्टिलेटरमा समेत ११ जना संक्रमितकै खर्चमा उपचार भइरहेको छ । काभ्रेपलाञ्चोकको धुलिखेल, शिरमेमोरियलसहित उपत्यकाका अस्पताल र आइसोलेसन सेन्टरमा १ हजार २६ जना संक्रमित छन् । आईसीयूमा मात्रै ६० जना र भेन्टिलेटरमा ११ जना छन् । नेपाल प्रहरी अस्पतालमा सबैभन्दा बढी २ सय १२ जना संक्रमितको उपचार भइरहेको छ । त्यसपछि मनमोहन मेमोरियल हस्पिटलको दहचोकमा १ सय ४९ जना, बलम्बुको सशस्त्र प्रहरी अस्पतालमा १ सय ३७ जना छन् । सशस्त्र प्रहरी अस्पतालमा आईसीयूमा मात्रै १२ जना र भेन्टिलेटरमा १ जना छन् । शिक्षण अस्पताल महाराजगन्जमा ७५, सहिद शुक्रराज ट्रपिकल तथा सरुवा रोग अस्पतालमा ४३, पाटन अस्पतालमा ९५ जना, कीर्तिपुर आयुर्वेद अस्पतालमा ९७ जना, केएमसी दुवाकोटमा ४४, वीरेन्द्र सैनिक अस्पतालमा ४१ जना संक्रमित उपचाररत छन् ।"
बंगलादेशबाट रेमडेसिभिर सहयोग,"काठमाडौं (कास) कोरोना संक्रमितको उपचारमा प्रयोग हुने औषधि रेमडेसिभिर बंगलादेशले नेपाललाई सहयोग गर्ने भएको छ । बंगलादेशका लागि नेपाली राजदूत डा वंशीधर मिश्रले नेपाल पठाउन पाँच हजार भाइल रेमडेसिभिर जुटिसकेको जानकारी दिए । औषधि सहयोग चाहियो भनेर परराष्ट्र मन्त्रालयमार्फत स्वास्थ्य मन्त्रालयको चिठी आएको थियो । औषधिको व्यवस्थापन भइसक्यो, हवाई उडान छैन, गाडीबाट नै बिहीबार विराटनगर पुग्छ, डा मिश्रले कान्तिपुरलाई टेलिफोनमा भने । औषधि व्यवस्था विभागले यति फर्मा, सिनर्जी र भियोभिस लाइफ साइन्सेस औषधि आयातकर्तालाई भारतबाट औषधि ल्याउने अनुमति साउन ३१ गते दिए पनि उनीहरूले पूर्ण मात्रामा ल्याउन सकेका छैनन् । विभाग र आयातकर्ताबीच भएको सम्झौताअनुसार दुई हजार भाइलका दरले तीन कम्पनीबाट ६ हजार भाइल औषधि ल्याउनुपर्ने थियो । आयातकर्ताले ७२ घण्टाभित्र ल्याउने भनेका थिए । संक्रमितको उपचार गर्ने अस्पतालले औषधि मागिरहेका छन् तर माग पूरा भएको छैन । विभागका प्रवक्ता सन्तोष केसीका अनुसार यतिले भारतको सिप्ला कम्पनीबाट ल्याउने भनेको रेमडेसिभिर ल्याएकै छैन । दुई हजार भाइल औषधि ल्याउने भनेको भियोभिसले २ सय मात्रै ल्याएको छ भने माइलनबाट ल्याउने भनिएकामा पाँच सय २८ भाइल आएको छ, उनले भने, के कारणले हो थाहा भएन । ल्याएका औषधि भने कोभिड अस्पतालमा पठाइसकिएको उनले बताए । औषधि आयातका लागि कानुनी रूपमा सहज हुँदा पनि विभागले बंगलादेशबाट ल्याउन चाहने आयातकर्तालाई पन्छाएर भारतबाट औषधि ल्याउन अनुमति दिएको थियो । अहिले भारतबाट ल्याउने भनिएको रेमडेसिभिर त्यहाँ निर्यात गर्न प्रतिबन्ध लगाइएको छ ।"
कोरोना संक्रमित सांसद भन्छन्आफ्नो रक्षा आफैं गरौं,"(काठमाडौं)  कोरोना भाइरस (कोभिड१९) विरुद्ध लड्नका लागि पर्याप्त समय पाउँदा पनि सरकारले तयारी नगर्दा दिनदिनै संक्रमण फैलिइरहेको यसबाट संक्रमित सांसदहरूले बताएका छन् । आइसोलेसनमा रहेका संघीय सांसदहरूले सरकारी प्रयास पर्याप्त नभएकाले कोरोनाविरुद्ध जनता आफैं सजग हुनुपर्ने बताएका छन् ।साउन ३० गते कोरोना पुष्टि भएका जनता समाजवादी पार्टीका सांसद डा सूर्यनारायणप्रसाद यादवले कोरोनाविरुद्ध सरकारको दूरगामी सोच र योजना केही नदेखिएकाले मान्छे मर्ने र संक्रमित हुनेको संख्या बढ्दै गएको बताए । जनकपुरस्थित आफ्नै घरमा आइसोलेसनमा बसिरहेका उनले भने, सरकारले गरेको प्रयास पर्याप्त छैन । सुरुमा पूर्वतयारी केही पनि गरेन । यो सामान्य हो, हाच्छियुँ गरेर ठीक हुन्छ भनियो । काम गर्ने महिनौंको समय सरकारले त्यसै खेर फाल्यो । सुरुमा लकडाउन गर्दा नै तयारी गर्नुपर्ने थियो, त्यो गरिएन । उपलब्ध भेन्टिलेटर प्रयोगमा ल्याउन स्वास्थ्यकर्मीलाई प्रशिक्षण दिनुपर्ने उनले बताए ।कीर्तिपुरस्थित आयुर्वेदिक अस्पतालको आइसोलेसनमा रहेका कोरोना संक्रमित नेकपाका सांसद यज्ञ बोगटीले पनि सरकारले गरिरहेका प्रयास पर्याप्त नभएकाले जनता आफैं सचेत हुनुपर्ने बताए । सरकारले लकडाउन गरेकै छ, अरू पनि गर्न खोजेकै छ तैपनि संक्रमण वृद्धि भइरहेकै छ । सरकारले गरेका काम पर्याप्त नहुन पनि सक्छन् । जनताले आफ्नो रक्षा गर्ने हो, उनी भन्छन् । बाल रोग विशेषज्ञ डा यादवले पछिल्लो समय पर्याप्त मात्रामा पीसीआर परीक्षण नभइरहेको बताए । परीक्षणको दर स्थिर राखिएको र कन्ट्याक्ट ट्रेसिङ नगरिएकाले समुदायमा झनै कोरोना फैलिने सम्भावना रहेको उनको भनाइ थियो । अहिले पीसीआर परीक्षण जति अनुपातमा हुनुपर्ने हो, त्यो भइरहेको छैन, उनले भने । प्रतिनिधिसभाको कानुन, न्याय तथा मानवअधिकार समितिले मुलुकभर १० हजार भेन्टिलेटर र आईसीयू बेड तयार पार्न सरकारलाई निर्देशन दिएको थियो । तर चिकित्सकसमेत रहेका सांसद यादवले भने नेपालमा त्यति ठूलो मात्रामा भेन्टिलेटर आवश्यक नपर्ने र त्यो सञ्चालन गर्ने दक्ष जनशक्ति पनि उपलब्ध नहुने बताए । अहिले पनि धेरै ठाउँमा भेन्टिलेटर छ तर म्यानपावर नभएर त्यसै थन्किइरहेको छ । भेन्टिलेटर सञ्चालन गर्ने दक्ष जनशक्ति अपुग भएको छ, उनले भने, नेपालमा भेन्टिलेटर छन् तर एकै ठाउँमा छन् । छरिएका छैनन् । मुख्य मुख्य सहरमा ठाउँ रोजेर, सबै चिज हेरेर भेन्टिलेटर वितरण गर्नुपर्छ । नेकपाका सांसद बोगटीले साउन ३० गते पीसीआर परीक्षणका लागि स्वाब दिएका थिए । नेकपाका महासचिव विष्णु पौडेलको सुरक्षामा खटिएका प्रहरीलाई कोरोना संक्रमण भएपछि बोगटी र उनका पीएले स्वाब दिएका थिए । उनका पीएको साउन ३० गते नै पोजिटिभ रिपोर्ट आयो भने उनको तीन दिनपछि मात्रै संक्रमण भएको रिपोर्ट आएको थियो । उनको सम्पर्कमा आएका व्यक्तिहरूको परीक्षणमा भने ढिलाइ भएको छ । बोगटीका अनुसार उनको सम्पर्कमा आएका संसद् सचिवालय र सिंहदरबारमा रहेका व्यक्तिहरूको छिट्टै परीक्षण गरिए पनि उनी बस्दै आएको टीकाथलीका स्थानीयको भने १० दिनपछि मात्रै स्वाब लिइएको थियो । सांसद डा यादवले भने आफ्नो कन्ट्याक्टमा आएका सबैले व्यक्तिगत रूपमा स्वाब परीक्षण गराएको बताए । उनीसहित पाँच जना स्वास्थ्यकर्मीमा पनि कोरोना भेटिएको थियो । पछिल्लो समय सरकारी संयन्त्रका कुनै व्यक्तिले पनि कस्तो भइरहेको छ भनेर आफूलाई सम्पर्क नगरेको उनको भनाइ थियो । नेपाली सेना र नेपाल प्रहरीका अधिकारीले भने अवस्था कस्तो छ भनेर फोनमा जानकारी लिएको उनले बताए । डा यादवले एक बालकको उपचार गर्ने क्रममा आफूलाई कोरोना संक्रमण भएको बताए । प्रतिनिधिसभाका तीन जना सांसदलाई हालसम्म कोरोना संक्रमण भएको छ । सुरुमा कोरोनाबाट संक्रमित भएका सांसद प्रदीप यादव निको भइसकेका छन् । सांसदद्वय डा यादव र यज्ञ बोगटी हाल आइसोलेसनमा रहेका छन् ।"
'कारागारमा उच्च सतर्कता अपनाऊ,"काठमाडौं (कास) राष्ट्रिय मानवअधिकार आयोगले मुलुकभरका कारागारमा कोभिड१९ को संक्रमण फैलिएकोमा चासो व्यक्त गर्दै कैदीबन्दी, सुरक्षाकर्मी तथा कर्मचारीहरूको स्वास्थ्य सुरक्षामा उच्च सतर्कता अपनाउन सरकारलाई आग्रह गरेको छ । कैदीबन्दीको पीसीआर परीक्षण गरिए पनि पछि संक्रमण हुन सक्ने सम्भावना रहेकाले कारागारमा पठाइने नयाँ कैदीबन्दीलाई निश्चित अवधिका लागि अन्य कैदीबन्दीबाट छुट्टै राख्ने व्यवस्था गर्न आयोगले भनेको छ । आयोगले काठमाडौंको केन्द्रीय कारागार तथा बाँके, सुनसरी, सिरहा, पर्सालगायत कारागारमा रहेका कैदीबन्दी र कारागार सुरक्षार्थ खटिएका सुरक्षाकर्मीकर्मचारीमा समेत कोभिड१९ को संक्रमण बढ्दै जाँदा उत्पन्न त्रासको अवस्थाप्रति आफ्नो ध्यानाकर्षण भएको जनाएको छ । आयोगले त्यस सम्बन्धमा बुधबार कारागार व्यवस्थापन विभागसँग पनि जानकारी लिएको छ । देशका ७१ वटा कारागारमा हाल २१ हजारभन्दा बढी कैदीबन्दी छन् । देशका अधिकांश कारागारमा क्षमताभन्दा अधिक संख्यामा कैदीबन्दी रहेको यसअघिको अनुगमनबाट पाइएको आयोगले जनाएको छ । कोभिड१९ को संक्रमण बढेसँगै कारागारहरूमा अत्यधिक संख्यामा रहेका कैदीबन्दीहरूले असुरक्षित महसुस गरी स्वास्थ्य सुरक्षा र जीवनरक्षाका लागि आयोगसमक्ष अनुरोध गरेका छन् । कारागारको सुरक्षार्थ खटिएका सुरक्षाकर्मी र कर्मचारीहरूमा समेत त्रास सिर्जना भएको पाइएको छ । बिरामी भएका कैदीबन्दीलाई उपचार गर्न लैजाँदा तथा कारागारभित्र नयाँ कैदीबन्दी भित्रिँदासमेत कोरोनाको जोखिम उच्च रहने देखिन्छ, विज्ञप्तिमा भनिएको छ ।"
नोबेलका ५५ नर्सद्वारा राजीनामा,"मोरङ (कास) नोबेल शिक्षण अस्पताल विराटनगरका आकस्मिक सेवाका ५५ जना नर्सले सामूहिक राजीनामा दिएका छन् । कोरोना महामारीको समयमा मेडिकल कलेजले व्यक्तिगत स्वास्थ्य सुरक्षा सामग्रीको प्रबन्ध नगरेको, पारिश्रमिक नियमित रूपमा उपलब्ध नगराएको तथा न्यूनतम पारिश्रमिकमा काम गर्दै आए पनि १५ दिन घरमै बस्न लगाउने गरेकाले सामूहिक राजीनामा दिन बाध्य भएको नर्स सन्ध्या रिजालले बताइन् । मेडिकल कलेजका प्रशासन प्रमुख नारायणप्रसाद दाहालले स्वास्थ्य सुरक्षा सामग्री उपलब्ध गराइएको दाबी गरे । नोबेलका चिकित्सकसहित २७ स्वास्थ्यकर्मी कोरोनाबाट संक्रमित भएका छन् ।"
कर्णाली प्रदेश अस्पतालका ६ चिकित्सक संक्रमित,सुर्खेत (कास) कर्णाली प्रदेश अस्पतालका ६ जना चिकित्सकमा कोरोना संक्रमण पुष्टि भएको छ । मंगलबार एक र बुधबार पाँच गरी ६ जना चिकित्सकमा संक्रमण देखिएको हो । अस्पताल निर्देशक डा डम्बर खड्काका अनुसार संक्रमण देखिएकामा दुई जना कन्सल्टेन्ट डाक्टर र चार जना मेडिकल अधिकृत छन् । थप एक जना स्वास्थ्यकर्मीमा पनि कोरोना देखिएको उनले बताए । एकै पटक धेरै चिकित्सकमा संक्रमण पुष्टि भएपछि बिहीबारदेखि एक साताका लागि अस्पतालको बहिरंग सेवा (ओपीडी) बन्द गरिएको छ । एक सातापछि अवस्था हेरेर निर्णय गरिने उनले बताए । यसअघि पनि अस्पतालका तीन चिकित्सकमा कोरोना देखिएको थियो । उनीहरू निको भएर सेवामा फर्किसकेका छन् ।
६० सहसचिवको सरुवा,"काठमाडौं (कास) संघीय मामिला तथा सामान्य प्रशासन मन्त्रालयले केन्द्र तथा प्रदेशका मन्त्रालय, विभाग र निकायमा कार्यरत ६० सहसचिवको सरुवा गरेको छ ।सरुवा भएकामध्ये प्रदेशका मन्त्रालयमा सचिवको जिम्मेवारीमा रहेका २७ जना प्रदेश सचिवहरू छन् । मन्त्रालयस्तरीय निर्णयले सहसचिवहरूलाई कामकाजमा खटाउने गरी सरुवा गरेको हो । प्रधानमन्त्री तथा मन्त्रिपरिषद्को कार्यालयमा रहेका दिनेशकुमार घिमिरे प्रदेश १ को मुख्यमन्त्री कार्यालयमा, सञ्चार मन्त्रालयकी राधिका अर्याल वाग्मती प्रदेशको मुख्यमन्त्री कार्यालयमा, राष्ट्रिय पुनर्निर्माण प्राधिकरणमा रहेका चूडामणि पौडेल आन्तरिक मामिला तथा कानुन मन्त्रालय सुदूरपश्चिममा सरुवा भएका छन् । त्यस्तै, गृह मन्त्रालयका महादेव पन्थ ५ नम्बर प्रदेशको सामाजिक विकास मन्त्रालयमा, स्वास्थ्य मन्त्रालयमा रहेका रघुराम विष्ट सामाजिक विकास मन्त्रालय सुदूरपश्चिममा र लोकसेवा आयोगका खगेन्द्रप्रसाद सुवेदी ५ नम्बर प्रदेशको मुख्यमन्त्री कार्यालयमा सरुवा भएका छन् । त्यस्तै प्रधानमन्त्री कार्यालयमा रहेका राजेन्द्रकुमार पौडेललाई प्रदेश १ को आन्तरिक मामिला मन्त्रालयमा, गृह मन्त्रालयका इन्दु घिमिरेलाई गण्डकी प्रदेशको मुख्यमन्त्री कार्यालयमा, पर्यटन मन्त्रालयका कमलप्रसाद भट्टराईलाई कर्णाली प्रदेशको मुख्यमन्त्री कार्यालयमा, अर्थ मन्त्रालयका श्रीकृष्ण नेपाललाई सुदूरपश्चिमको आर्थिक मामिला तथा योजना मन्त्रालयमा सरुवा गरिएको छ ।अधिकांश प्रदेशको उद्योग पर्यटन, वन तथा वातावरण मन्त्रालयका प्रदेश सचिवहरूलाई सरुवा गरिएको छ । त्यस्तै, प्रदेशको भूमि व्यवस्था कृषि तथा सहकारी, भौतिक पूर्वाधार विकास मन्त्रालयका सचिवहरू पनि चलाइएका छन् । ठूलो संख्यामा प्रदेशका सचिवहरू चलाइँदा पनि सम्बन्धित प्रदेशका मुख्यमन्त्री कार्यालय वा मन्त्रालयहरूसँग कुनै प्रकारको समन्वय गरिएको छैन । आफ्ना सचिवको सरुवाप्रति प्रदेशका मन्त्रीहरूले अनभिज्ञता प्रकट गर्दै समन्वय नगरिएको गुनासो कान्तिपुरसँग गरेका छन् । सरुवामा प्रायः प्रदेशका मन्त्रालयमा एक वर्ष पूरा गरेका सहसचिवहरू परेका छन् । मन्त्रालयले गत वर्ष भदौमै सहसचिवहरूमध्येका वरिष्ठलाई छानेर एक वर्षका लागि तोकेरै प्रदेशमा खटाएका थियो । मन्त्रालयका प्रशासन महाशाखा प्रमुख सहसचिव राजीव पोखरेलले एक वर्ष अवधि पूरा गरेका प्रदेश सचिवहरूलाई संघीय मन्त्रालय र निकायहरूमा सरुवा गरिएको बताए । उक्त स्थानमा संघमा कार्यरतमध्येका वरिष्ठ सहसचिवहरूलाई पठाइएको उनले जानकारी दिए । प्रस्तावित संघीय निजामती सेवा ऐनको विधेयकमा सचिव बढुवाका लागि सम्भाव्य उम्मेदवार हुन सहसचिवले कम्तीमा एक वर्ष प्रदेशको मन्त्रालयमा काम गरेको हुनुपर्ने व्यवस्था राखिएको छ ।"
सुरक्षा निकायमा रोकिएन प्रशिक्षण,"(काठमाडौं)  कोरोना संक्रमित बढ्दै गए पनि सुरक्षा निकायहरूले मातहत फौजलाई तालिम र प्रशिक्षणलाई निरन्तरता दिएका छन् । काठमाडौं उपत्यकामा भने सरकारले भेला, समूहगत खेल, प्रशिक्षणलगायतलाई स्थगन गरिसकेको छ । निषेधाज्ञा जारी गरिएका अन्य जिल्लामा पनि यस्ता किसिमका कार्यक्रम गर्न नपाइने व्यवस्था लागू भइसकेको छ ।तर अधिकृत तथा जवानको वृत्ति विकासमै असर पुग्ने भएकाले अत्यावश्यक तालिम र प्रशिक्षण सञ्चालन गर्नुपरेको सुरक्षा निकायहरूको जिकिर छ ।सशस्त्र प्रहरीले तत्काल नगर्दा पनि हुने सहायक निरीक्षक (असई) को आधारभूत तालिम आइतबारै मातातीर्थस्थित सशस्त्र प्रहरी प्रशिक्षण प्रतिष्ठान (एकेडेमी) मा सुरु गरेको छ । सोही तालिम पोखरा र नवलपरासीको बर्दघाट तालिम केन्द्रबाट पनि एकसाथ सुरु भएको छ । सोमबार नै प्रशासनको आदेशविपरीत ललितपुर महानगरपालिकाका ५० जना नगर प्रहरीको दीक्षान्त सशस्त्रको एकेडेमीमा समापन गरियो । भेला, जमघट र भीडभाड गर्न नपाइने प्रशासनको आदेश भए पनि ललितपुर महानगरपालिकाका प्रमुख चिरिबाबु महर्जनले तालिमरत नगर प्रहरीलाई सशस्त्रको एकेडेमीमा दीक्षित गरे । कार्यक्रममा एकेडेमीका प्रमुख कार्यकारी निर्देशक (एआईजी) नारायणबाबु थापा पनि सहभागी भए । उपत्यकाका तीनवटै जिल्ला प्रशासन कार्यालयले समूहगत भेलातालिम, प्रशिक्षणलगायतलाई भदौ १० गतेसम्म गर्न नपाइने घोषणा गरिसकेका छन् । बुधबार मध्यरातिदेखि जारी निषेधाज्ञाको बुँदा नम्बर ७ र १० मा कुनै प्रकारका भेला, सभागोष्ठी, सेमिनारलगायत कार्यक्रम गर्न नपाइने उल्लेख छ । तर महानगरका मेयरले नै प्रशासनको आदेश उल्लंघन गरे । संयुक्त सुरक्षा बैठकका निर्णय पालना गर्ने दायित्व सरकारी, गैरसरकारी, निजी क्षेत्र र आम नागरिकको हो । गृह मन्त्रालयका प्रवक्ता चक्रबहादुर बुढाले संक्रमण रोकथाम तथा नियन्त्रण र प्रतिकार्य योजना लागू गर्न सबैले मापदण्ड पालना गर्नुपर्ने बताए । सुरक्षा निकायको हकमा अपवाद हुन सक्ने उनको भनाइ छ । मापदण्ड सुरक्षा निकायले मान्नैपर्छ तर प्रतिकार्य योजना लागू गर्न जाने संयन्त्र पनि सुरक्षा निकाय नै भएकाले आवश्यकता हेरेर तालिम र प्रशिक्षण गराउनुपरेको हो, उनले भने, मापदण्डलाई भने पालना गर्नैपर्छ । विपद् व्यवस्थापनमा खटिएका सुरक्षाकर्मीमा संक्रमणको दर उच्च भएकाले त्यसअनुसार सावधानी अपनाउन पनि निर्देशन दिइएको प्रवक्ता बुढाले बताए ।लोकसेवा आयोग, नेपाली सेना, गृह मन्त्रालय र सशस्त्र प्रहरी अधिकारी सम्मिलित सशस्त्र प्रहरी सेवा आयोगले कोरोना संक्रमणकै बीच भदौ ३ देखि सोमबार (८ गते) सम्म लिखित परीक्षामा उत्तीर्ण सशस्त्र प्रहरी निरीक्षकका परीक्षार्थीको अन्तर्वार्ता लियो । सशस्त्र प्रहरी प्रतिष्ठानले नै २८ जना एसपी र डीएसपी सम्मिलित दुई महिने गणपति तालिम पनि एकेडेमीमै सोमबार सुरु गरेको छ । साउन ५ गतेबाट ३५ जना निरीक्षक सम्मिलित गुल्मपति तालिम चलिरहेको छ । सेना र नेपाल प्रहरीले बढुवा प्रयोजनका भौतिक रूपमै उपस्थित गराएर तालिम र प्रशिक्षणलाई निरन्तरता दिइरहेका छन् । सेनाले खरिपाटी, नगरकोट र शिवपुरीमा विभिन्न तालिम तथा प्रशिक्षणमा अधिकृतहरूलाई सहभागी गराएको छ । त्यस्तै, प्रहरीले राष्ट्रिय प्रहरी प्रशिक्षणसहित प्रदेशका तालिम केन्द्रमा पनि अत्यावश्यक र वृत्ति विकासका लागि नभई नहुने भन्दै कतिपय तालिमलाई यथावत् राखेको छ । जोखिमका बीच सामाजिक दूरी कायम गर्नुपर्ने, संक्रमणबाट जोगिन स्वास्थ्य सावधानी अपनाउनुपर्नेलगायत निर्देशिका पालनामा पनि यसले चुनौती थपिदिएको छ । फिल्डमा खटिने सुरक्षाकर्मीलाई प्राथमिकतामा राखेर कोरोना संक्रमण भएनभएको परीक्षण गर्नुपर्ने हो । तर तालिमरत जनशक्तिका लागि स्वास्थ्य परीक्षणको प्राथमिकतालाई पनि ध्यान दिइएको छैन ।सेना, प्रहरी र सशस्त्र कोरोना कहरसँग जुधिरहेका छन् । प्रहरी र सशस्त्र अग्रभागमा बसेर खटिनुपर्ने भएकाले त्यसको असर नागरिकलाई पनि पर्न सक्छ । तीनै सुरक्षाकर्मी समूहगत उपस्थित भएर तालिम लिँदा आपसमा संक्रमणको जोखिम हुन्छ । अधिकांशमा संक्रमणको लक्षण नदेखिने हुनाले पनि जोखिम बढी हुने जनस्वास्थ्यविद्हरू बताउँछन् ।ब्यारेकमा भएका, फिल्डमा खटिएका र बहालवाला तथा अवकाश प्राप्त पदाधिकारीको सुरक्षामा खटिएका करिब ४ सय सशस्त्र प्रहरीमा कोरोना संक्रमण देखिएको छ । हेडक्वार्टरदेखि फिल्डमा खटिएका नेपाल प्रहरीका ८ सयभन्दा बढी अधिकृत तथा जवानमा संक्रमण पुष्टि भइसकेको छ । सेनामा उपरथीसहित २ सय ९७ जना अधिकृत, पदिक र जवानले संक्रमणको सामना गरिसकेका छन् ।सशस्त्र प्रहरी प्रवक्ता डीआईजी राजु अर्यालले कोभिड१९ रोकथाम तथा नियन्त्रणका लागि अपनाइएका स्वास्थ्य मापदण्डलाई पालना गर्दै अत्यावश्यक तालिम, प्रशिक्षण र परीक्षालाई निरन्तरता दिइएको बताए । संक्रमणको जोखिम कहिले सकिन्छ भन्ने ठेगान छैन, त्यसबेलासम्म कुनै प्रशिक्षण र तालिम तथा परीक्षा सञ्चालन नगर्दा नियमित शान्तिसुरक्षा र तोकिएका जिम्मेवारी निर्वाहमा असर पुग्छ, उनले भने, त्यसैले प्राथमिकता निर्धारण गरेर र त्यसअनुसार स्वास्थ्य मापदण्ड पालना गर्दै यसलाई निरन्तर दिएका हौं ।नेपाली सेनाका प्रवक्ता सहायक रथी सन्तोषबल्लभ पौडेलले बढुवाका लागि नभई नहुने तालिम तथा प्रशिक्षण भौतिक रूपमा उपस्थित भएर र भर्चुअललगायत माध्यमबाट जारी राखिएको बताए । नियमित तालिम र तत्काल नगर्दा पनि असर नपुग्ने प्रशिक्षणलाई भने स्थगन गरिएको छ, उनले भने ।सेनामा गणपति तालिम र हाइयर कमान्ड कोर्स पठनपाठनलाई निरन्तरता दिइएको छ । प्रहरीले अत्यावश्यक तालिम र प्रशिक्षण सानो समूह विभाजन गरेर जारी राखेको जनाएको छ । तर वार्षिक क्यालेन्डरमा निर्धारित अधिकांश तालिमलाई स्थगन गरिएको छ, नेपाल प्रहरीका प्रवक्ता कुवेर कडायतले भने । कोरोना महामारीकै कारण स्वास्थ्य परीक्षणका क्रममै निरीक्षक छनोट र लिखितमा उत्तीर्ण करिब ६ हजार जवानको मौखिक परीक्षा स्थगन गरिएको उनको भनाइ छ ।तीनवटै सुरक्षा निकायले तालिमरत जनशक्तिलाई बाहिर निस्कन नदिइएको, पीसीआर परीक्षण अनिवार्य गरिएको, बाहिरबाट तालिममा आएकालाई अनिवार्य १४ दिन क्वारेन्टाइनमा राखेको हुनाले जोखिम कम रहेको दाबी गरेका छन् ।"
प्रमाणपत्र तहमुनिका स्वास्थ्य कार्यक्रम हटे,"(काठमाडौं)  आगामी शैक्षिक सत्रदेखि प्रमाणपत्र तहभन्दा मुनिका स्वास्थ्य शिक्षासम्बन्धी कार्यक्रममा पठनपाठन नहुने भएको छ । चिकित्सा शिक्षा आयोगले प्रमाणपत्र तहभन्दा मुनिका स्वास्थ्य शिक्षासम्बन्धी कार्यक्रम फेजआउट गर्ने निर्णय गरेको हो । प्राविधिक शिक्षा तथा व्यावसायिक तालिम परिषद् (सीटीईभीटी) मा प्राविधिक एसएलसीसरह उक्त शैक्षिक कार्यक्रम सञ्चालन हुँदै आएको थियो । यस्ता कार्यक्रममा आगामी शैक्षिक सत्रदेखि नै विद्यार्थी भर्ना नलिने निर्णय गरिएको आयोगका उपाध्यक्ष श्रीकृष्ण गिरीले जानकारी दिए । आयोगको साउन ३० गतेको बैठकले प्रमाणपत्र तहमुनि कुनै पनि शिक्षण संस्थामा पठनपाठन नगराउने र विश्वविद्यालय तथा प्रतिष्ठानबाट प्रमाणपत्र तह पनि फेजआउट गर्ने निर्णय गरेको थियो । आयोगको निर्णयपछि अनमी, सीएमए, ल्याब असिस्टेन्ट र आयुर्वेदलगायत विषय पढाइ हुने शिक्षण संस्थाहरूको सम्बन्धन खारेज भएको छ । १ सय ३७ शिक्षण संस्थामा यस्ता कार्यक्रम सञ्चालित थिए । ती शिक्षण संस्थाले मापदण्ड पूरा गरेर स्तरोन्नति गर्नर् सक्ने आयोगले जनाएको छ । चिकित्सा शिक्षा ऐनले विश्वविद्यालय र प्रतिष्ठानमा प्रमाणपत्र तहको कार्यक्रम सञ्चालन नहुने व्यवस्था गरेको थियो । ऐन प्रारम्भ भएपछि विश्वविद्यालयले कुनै पनि शिक्षण संस्थालाई चिकित्सा शिक्षातर्फ प्रमाणपत्र वा सोभन्दा तल्लो तहका कार्यक्रम सञ्चालन गर्न अनुमति दिने छैन, ऐनको दफा ४१ मा भनिएको थियो, ऐन जारी भएका बखत कार्यक्रम सञ्चालन गरिएका विश्वविद्यालय वा प्रतिष्ठानले सो ऐन प्रारम्भ भएको पाँच वर्षभित्र त्यस्तो कार्यक्रम फेज आउट गर्नुपर्नेछ । ऐनको उक्त प्रावधानलाई कार्यान्वयन गर्दै निर्णय गरिएको गिरीले जनाए । स्वास्थ्य शिक्षासम्बन्धी प्रमाणपत्र तहभन्दामुनि अब कुनै पनि शिक्षण संस्थामा पढाइ हुँदैन, उनले भने, प्रमाणपत्र सरहका शैक्षिक कार्यक्रम सीटीईभीटीमा मात्रै सञ्चालन हुन्छ । प्रमाणपत्र तह विद्यालय शिक्षा सोसरह भएकाले विश्वविद्यालय र प्रतिष्ठानहरूमा उच्च शिक्षाको मात्रै पठनपाठन हुने उनले जनाए । त्रिभुवन विश्वविद्यालयको चिकित्सा शिक्षा अध्ययन संस्थान, विभिन्न स्वास्थ्य विज्ञान प्रतिष्ठानहरूमा प्रमाणपत्र तहको पठनपाठन हुँदै आएको छ । प्रमाणपत्र तह मुनिका कार्यक्रम भने सीटीईभीटीले मात्र सञ्चालन गर्थ्यो । यस्ता शिक्षण शैक्षिक कार्यक्रममा अध्ययनरत विद्यार्थीले पढाइ पूरा गरेपछि स्वतः फेजआउट हुने आयोगले जनाएको छ ।फेजआउटमा परेका शिक्षण संस्थाहरूले कार्यक्रमहरूसँग सम्बन्धित विषयहरूमा यसअघि भर्ना भइसकेका विद्यार्थीको अध्ययन अवधि सकिएपछि ३ पटकसम्म परीक्षा दिन मौका पाउनेछन् । आयोगका अनुसार विद्यार्थीलाई परीक्षामा सहभागी गराउने व्यवस्था तिनै शिक्षण संस्थाले मिलाउनुपर्नेछ । ऐन जारी गर्ने बेला सीटीईभीटीका कार्यक्रम फेजआउट गर्ने विषय विवादित बनेको थियो । सीटीईभीटीका पदाधिकारीहरू दुर्गम ठाउँका स्वास्थ्य संस्थामा प्रमाणपत्र तह मुनिका कोर्स पूरा गरेका जनशक्ति अझै खाँचो रहेको औंल्याउँछन् । चिकित्सा शिक्षा र स्वास्थ्य क्षेत्रमा गुणस्तर कायम गर्न ऐनमा फेजआउट गर्ने प्रावधान राखिएको हो । विश्वविद्यालयहरूले अन्य विषय र संकायमा प्रमाणपत्र तह फेजआउट गरे पनि चिकित्सा शिक्षामा भने कायमै थियो । आयोगले केही नर्सिङ कलेजहरूलाई सम्बन्धन दिने निर्णयसमेत गरेको छ । सीटीईभीटीमा ०६८ चैत ४ गतेभन्दा अघि नर्सिङ विषयको कार्यक्रम सञ्चालनको स्वीकृतिका लागि आवेदन दिने कलेजहरूलाई सम्बन्धन दिने निर्णय गरेको आयोगले जनाएको छ । ऐनले तोकेको मापदण्ड पूरा गरेका संस्थाहरूको सिट निर्धारणका लागि आयोगमा प्रस्ताव पेस गर्न सीटीईभीटीलाई निर्देशन दिइएको छ ।ॅह्याप्पी लर्निङ प्याकनेपाल टेलिकमले विश्वविद्यालयका विद्यार्थीलाई ह्याप्पी लर्निङ प्याक उपलब्ध गराउने भएको छ । विश्वविद्यालय अनुदान आयोग र टेलिकमबीच अनलाइन कक्षा सञ्चालनका निम्ति उक्त सम्झौता भएको हो ।शिक्षा, विज्ञान तथा प्रविधि मन्त्रालयमा बुधबार आयोगका प्रमुख प्रशासकीय अधिकृत सुवासचन्द्र ढुंगेल र टेलिकमका प्रबन्ध निर्देशक डिल्लीराम अधिकारीले सम्झौतापत्रमा हस्ताक्षर गरेका हुन् । कोरोना महामारीका कारण क्याम्पस र कक्षाकोठामा भौतिक उपस्थिति जनाएर पढ्न बाधा पुगेपछि विद्यार्थीलाई अनलाइनबाट पढ्न यो सुविधा उपलब्ध गराउन लागिएको आयोग अध्यक्ष भीमप्रसाद सुवेदीले जनाए ।सम्झौताअनुसार विद्यार्थीले दुई किसिमको २८ दिने सशुल्क प्याकेज उपभोग गर्न पाउनेछन् । पहिलो प्याकेजअन्तर्गत ३ सय १५ रुपैयाँमा २४ जीबी र दोस्रोमा ५ सय रुपैयाँमा ३५ जीबी उपभोग गर्न सक्नेछन् ।"
विद्यार्थीलाई एनओसी दिइने,"काठमाडौं (कास) सरकारले विदेश पढ्न जान चाहने विद्यार्थीलाई अध्ययन अनुमतिपत्र (नो अब्जेक्सन सर्टिफिकेटएनओसी) दिने भएको छ । मंगलबार बसेको मन्त्रिपरिषद्को बैठकले विद्यार्थीलाई एनओसी दिने निर्णय गरेको शिक्षा, विज्ञान तथा प्रविधिमन्त्री गिरिराजमणि पोखरेलले जानकारी दिए ।कोरोनाका कारण गत फागुन २९ देखि सरकारले एनओसी दिन रोकेको थियो । मन्त्रिपरिषद्को निर्णय आएपछि अनलाइनबाटै एनओसी प्राप्त गर्न सक्ने व्यवस्था मिलाएका छौं, मन्त्रालयका सहसचिव रामशरण सापकोटाले भने । यसअघि मन्त्रालयको केशरमहलस्थित वैदेशिक अनुमति शाखामा पुगेर आवेदन दिनुपर्ने व्यवस्था थियो ।हाल एनओसी लिन चाहने विद्यार्थीले मन्त्रालयले तोकेको वेबसाइटमार्फत आवेदन दिन सक्नेछन् । आवेदन स्वीकृत भएनभएको बारे पनि विद्यार्थीलाई अनलाइनबाटै जानकारी दिइनेछ । आवेदन स्वीकृत भए विद्यार्थीले तोकिएको बैंकमा दस्तुर जम्मा गर्नुपर्नेछ । आवेदकलाई एनओसी लिने मिति इमेलमार्फत जानकारी गराइनेछ, उनले भने । अनुमतिपत्र लिन भने विद्यार्थी शाखामै उपस्थित हुनुपर्नेछ । गत आर्थिक वर्षमा ६३ हजार विद्यार्थीले विदेश अध्ययन गर्न जान अनुमति लिएका थिए । सबैभन्दा बढी अस्ट्रेलिया जानका लागि अनुमति लिइएको थियो । साढे ५ महिनादेखि एनओसी दिन रोक्दा करिब ३० हजार विद्यार्थी प्रभावित भएका थिए ।"
प्रहरीको गोली लागी एकको मृत्यु,काँकडभिट्टा (कास) झापा गाउँपालिका३ कामाटोलीमा गोरु काटेको निहुँमा भएको झडपमा प्रहरीको गोली लागेर एक स्थानीय युवाको मृत्यु भएको छ । प्रहरीका अनुसार पिठ्युँमा गोली लागेका स्थानीय ३८ वर्षीय रसिकुल आलमको बिर्तामोडस्थित बीएन्डसी अस्पतालमा उपचारका क्रममा बुधबार साँझ ७ बजे मृत्यु भएको हो । झापा३ कत्लाबारीका ताजबुल हकले घरमा गोरु काटेको खबर पाएपछि इलाका प्रहरी कार्यालय कुमरखोदको टोलीले दिउँसो १२ बजे छापा मारेको थियो । त्यस क्रममा प्रहरीले गोरुको मासुसहित ताजबुल र उनका आफन्त अब्दुल सलामलाई पक्राउ गरेर चौकीमा पुर्याएको थियो । त्यहाँबाट उनीहरूलाई जिल्ला प्रहरी कार्यालय लैजाने क्रममा स्थानीयले विरोधस्वरूप प्रतिकार गर्दा झडप भएको प्रहरीले जनायो । झडपमा एक सशस्त्र प्रहरीसमेत घाइते भएको प्रहरीले जनाएको छ । स्थानीयसँगको झडपपछि थप मद्दतका लागि सशस्त्र प्रहरी टोली घटनास्थल पुगेको थियो ।
स्थानीय सरकार कार्यक्षमतामा कमजोर,"(काठमाडौं)  बैतडीको पाटन नगरपालिकाको आन्तरिक आय २५ लाख रुपैयाँ मात्रै छ । पदाधिकारीको पारिश्रमिकमा मात्रै आर्थिक वर्ष ०७५७६ मा ६३ लाख ६० हजार रुपैयाँ खर्च भयो । आन्तरिक आम्दानीबाट जनप्रतिनिधिको सुविधासमेत धान्न नसक्ने नगरपालिकाले वडाध्यक्ष र सदस्यलाई पनि मासिक सुविधा दिएका छन् । भक्तपुर नगरपालिकाको आन्तरिक नियन्त्रण प्रणाली कमजोर भेटियो । नगरका सामानको विवरण रहने जिन्सी खाता व्यवस्थित थिएन । विगतमा नगरपालिकामा गाभिएका गाउँ विकास समिति र अरू सरकारी निकायका सामानको विवरण नै भेटिएन । खर्चको बिल भर्पाइ दुरुस्त थिएन । उधारोमा सामान किनेर कर्मचारीलाई भुक्तानी दिएको विवरण राखिएको थियो । लेखा परीक्षण प्रतिवेदनमा लेखिएको छ आन्तरिक नियन्त्रण प्रणाली सुदृढ गराउनेतर्फ उचित निर्णय गर्नुपर्छ । स्थानीय सरकार सञ्चालन ऐन २०७४ अनुसार नगरपालिकाले भवन निर्माण संहिताअनुसार नक्सा पास गरेपछि मात्रै भवन तथा घर निर्माणको स्वीकृति दिनुपर्ने व्यवस्था छ । तर अछामको कमलबजार नगरपालिकाले अघिल्लो आर्थिक वर्षको असार मसान्तसम्ममा पनि नक्सा पास गरेको देखिएन । नक्सा पास नगराई घर तथा भवन बनाउँदा भूकम्पीय जोखिम उच्च हुन्छ । गौरादह, गोरखा, फेदीखोला, परवानीपुर र गौशालाले आफूले दिने सेवा व्यवस्थापनसम्बन्धी कानुन बनाएका छैनन् । यी स्थानीय तहमा सहरी विकास तथा भवन निर्माण, बस्ती विकास, सहकारी सञ्चालन अनि राजस्व मापदण्डसम्बन्धी कानुन पनि बनेको छैन । त्यस्तै स्थानीय पूर्वाधार उपयोग, सेवाशुल्क दस्तुरलगायत कानुन नबनाउँदा सेवाग्राहीले कुन सेवा कसरी पाउने, कस्तो सेवाका लागि कति शुल्क तिर्ने भन्ने निर्णय नगरपालिकाको तजबिजीमा भर पर्नुपरेको छ । िििनेपाल नगरपालिका संघका अध्यक्ष अशोक व्याञ्जु (श्रेष्ठ) स्थानीय सरकारले संविधानअनुसार पूर्ण रूपमा काम गर्न कानुनी र व्यावहारिक अड्चन भएको बताउँछन् । स्थानीय तहमा पर्याप्त विषयगत र क्षेत्रगत कर्मचारी गएका नै छैनन् । १ सय २ वटा स्थानीय तह निमित्त प्रमुखले चलाएका छन् । जनशक्तिको अभावले पनि कार्यक्षमता कमजोर देखिएको हो, उनले भने । महालेखा परीक्षकको कार्यालयले ७ सय ५३ स्थानीय तहमध्ये सबै प्रदेश, भूगोल र तहको प्रतिनिधित्व हुने गरी २७ वटा स्थानीय तह छनोट गरेर विस्तृत अध्ययन गरेको थियो । अध्ययनका क्रममा करिब ३ सय ५० सरोकारवालासँग छलफल गरिएको र १ हजार ५ सय योजनाको अध्ययन गरिएको महालेखाले जनाएको छ । अध्ययनका क्रममा पछिल्ला दुई आर्थिक वर्षको विवरणको विश्लेषणसमेत गरिएको थियो । महालेखा परीक्षकको कार्यालयका प्रवक्ता महेश्वर काफ्लेले अध्ययनका लागि छानिएकामध्ये ८ वटाले कागजात नै नदिएको बताए । स्थानीय तहको कार्यसम्पादन चिन्ताजनक छ, उनले भने, वित्तीय व्यवस्थापन राम्रो छैन । बजेट नतिजामुखी नभई परम्परागत छ । कार्यक्षमता नै सुधार हुनुपर्छ भन्ने अध्ययनको निचोड हो । हचुवामा योजना छनोटग्रामीण तथा बस्ती स्तरीय योजना छनोट स्थानीय तहको सबैभन्दा महत्त्वपूर्ण काम हो । स्थानीय तह एक्लैले सञ्चालन गर्न नसक्ने योजना अन्य स्थानीय तहसँगको समन्वय र सहकार्यमा सञ्चालन गर्न सक्छन् । उनीहरूको प्रयासबाट मात्रै सम्भव नहुने योजना प्रादेशिक र संघीय सरकारलाई सिफारिस गर्ने प्रचलन छ । महालेखाको अध्ययनमा मोहन्याल, परवानीपुर, गौशाला, गौरादहमा वडा सदस्यको मागका आधारमा योजना छानेको भेटियो भने गौशाला, मेलम्ची, मोहन्याल, जिरी, ललितपुर, मिथिला, गोरखालगायत ११ स्थानीय तहले सभाबाट योजना छानेको पाइयो । कुनै पनि विकास योजना छनोट गर्दा नै त्यसले वातावरणमा पार्ने प्रभाव मूल्यांकन गरिनुपर्छ । तर महालेखाको अध्ययनमा परेका १९ स्थानीय तहले वातावरणीय प्रभाव मूल्यांकनबिना नै सोझै योजना सुरु गरेको भेटियो । हचुवामा त्यसरी छानिएका योजना स्थानीय तहका पदाधिकारी, निर्माण व्यवसायी र ठेकेदारले निर्माण गर्नु गलत हुने अध्ययनले औंल्याएको छ । स्थानीय विकासका लागि छानिएका योजनाको जनप्रतिनिधिले निरीक्षण नगरेको समेत महालेखाको निचोड छ । सर्वेक्षण गर्दा करिब १० प्रतिशत योजना मात्रै जनप्रतिनिधिले निरीक्षण गरेको भेटिएको थियो ।महालेखाको अध्ययन प्रतिवेदनमा भनिएको छ, पूर्ण रूपमा जनताको सहभागितामा योजना छनोट हुने गरेको देखिएन । सरदरमा एउटा स्थानीय तहले करिब २ सय योजना बनाए पनि ती लामो समयसम्म सञ्चालन गर्न समस्या देखिएको छ । उपभोक्ता समितिले जिम्मा लिएका योजना बीचमै ठेकेदारलाई दिएर काम गराएको उदाहरण पनि भेटिएको छ । देशभर उपभोक्ता समूहले आर्थिक वर्ष ०७५७६ मा मात्र मेसिन प्रयोग गरेर १ अर्ब ४६ करोड खर्च गरेका छन् । ग्रामीण सडक निर्माणमा अनियन्त्रित रूपमा डोजर, एस्क्काभेटर लगायतका मेसिनको प्रयोगले वातावरणको विनाश गरेको छ भने थप जोखिम बढाएको छ । महालेखाको अध्ययनले यस्ता गतिविधिले उपभोक्तालाई बिचौलिया र नाफाखोर हुन प्रोत्साहन गरेको औंल्याएको छ । नुवाकोटको एउटा उदाहरण यस्तो छ, अघिल्लो आर्थिक वर्ष ०७५७६ मा विदुर नगरपालिकाले ५२ लाख ७६ हजार रुपैयाँ लागत अनुमानको एउटा आयोजना उपभोक्ता समितिबाट ४९ लाख ८० हजार रुपैयाँमा काम सक्ने सम्झौता गर्यो । उपभोक्ता समितिले जिम्मा लिएको त्यो आयोजना आफूले नगरी ११ लाख ९८ हजार रुपैयाँमा स्थानीय निर्माण व्यवसायीलाई दियो । विकृतिका यस्ता दृष्टान्त अन्यत्र पनि भेटिन्छ ।जिल्ला विकास समिति महासंघका पूर्वसभापति कृष्णप्रसाद सापकोटाको बुझाइमा स्थानीय तहको तीन वर्षको काम गराइ तीन किसिमको छ । एकथरी निकै राम्रो, रचनात्मक र सिर्जनशील देखिएका छन् । अर्कोथरी, औसत र निर्देशनअनुसार काम गर्न सक्ने देखिएका छन् । तेस्रोथरी चाहिँ बदनियत नै भएका छन् । उनीहरू कहाँ र कसरी हुन्छ आफूलाई लाभ भन्नेमा केन्द्रित छन् । यी तीनथरी स्थानीय तहको संख्या करिब एकएक तिहाइकै सेरोफेरोमा छ । बदनियत भएकाहरूको बदमासीलाई निरुत्साहन गरिएन भने भविष्यमा उनीहरू नै हावी हुन सक्छन्, सापकोटाले भने । मनपरी खर्चस्थानीय तहका पदाधिकारीले प्रदेश कानुनअनुसार सुविधा पाउने व्यवस्था गरिएको छ । तर यस्तो सुविधामा पनि मनपरी छ । सवारी साधन नभएको खोटाङको बराहपोखरी गाउँपालिकाले तीन जना चालक करारमा राखेको छ । जुम्लाको पातारासी गाउँपालिकाकी उपप्रमुखले ५० हजार रुपैयाँ भत्ता बुझिन् । सिँजा गाउँपालिकाका उपाध्यक्षले २ लाख र तातोपानी गाउँपालिकाका उपाध्यक्षले ९५ हजार रुपैयाँ भत्ता लिए ।महालेखाको अध्ययन प्रतिवेदनले स्थानीय तहले आन्तरिक लेखा परीक्षण इकाइ गठन नगरेको पनि खुलासा गरेको छ । तीन वर्षयता कतिपय स्थानीय तहले सामुदायिक विद्यालयको लेखा परीक्षण गराएका छैनन् । त्यसका लागि आवश्यक पर्ने लेखा समिति, सुशासन समिति पनि स्थानीय तहमा गठन भएको छैन । यसले एकातिर विद्यालय आर्थिक अनुशासनमा नदेखिएको देखिन्छ, प्रतिवेदनमा भनिएको छ, अर्कोतिर स्थानीय सरकारहरूले त्यसका लागि कुनै तत्परता पनि देखाएका छैनन् ।गएको आर्थिक वर्षको कुल बेरुजु १ खर्ब ३२ अर्बमध्ये स्थानीय तहको बेरुजु ३८ अर्ब १२ करोड रुपैयाँ छ । कुल बेरुजुमध्ये यो करिब २९ प्रतिशत हो । स्थानीय तह अधिकारसम्पन्न भएर जनप्रतिनिधि निर्वाचित भएको तीन वर्षमा बढेको आर्थिक अनुशासनहीनताले जनप्रतिनिधि गैरजिम्मेवार बनेको संकेतसमेत गरेको छ । महालेखाले गत वर्ष १ सय ५ वटा स्थानीय तहले समयमा सभा गरेर बजेट पारित नगराएको र ६८ वटा सभाले पारित गरेभन्दा बढी बजेट खर्च गरेको समेत औंल्याएको छ । स्थानीय तह पुनर्संरचना आयोगका तत्कालीन अध्यक्ष बालानन्द पौडेलले भने, हामी स्थानीय तहमा यति बेरुजु भयो, यस्तो काम गर्न सकेनन्, त्यसैले तिनीहरू काम लागेनन् भन्छौं । तर त्योभन्दा बढी बेरुजु संघीय सरकारको छ, त्यसलाई कसरी हेर्ने ? राष्ट्रिय प्राकृतिक स्रोत तथा वित्त आयोगका अध्यक्षसमेत रहेका पौडेल विगतमा संवैधानिक अधिकार र जनप्रतिनिधि नभएको अवस्थाका भन्दा अहिलेका स्थानीय तहले धेरै काम गरेको बताउँछन् । कति गर्नुपर्थ्यो, केके गर्न सकेनन् भन्ने विषयमा बहस हुनुपर्छ । तर सबै भद्रगोल र बेथिति मात्र बढ्यो भन्ने निष्कर्ष निकालियो भने सही हुँदैन, उनले भने । ७ सय ५३ स्थानीय सरकारको खाका कोर्ने कामको नेतृत्व पौडेलले नै गरेका हुन् । त्यसैले पनि उनी स्थानीय सरकारको भूमिकाप्रति आशावादी देखिन्छन् । उनले भने, कोरोनाको यो भयावह अवस्थामा स्थानीय जनप्रतिनिधि नभएको भए के हालत हुन्थ्यो होला, सबैले अनुमान गर्न सक्छन् ।सोचेजति भएनसंविधानअनुसार नै स्थानीय सरकारले शिक्षा, स्वास्थ्य, पशु तथा कृषिजस्तो विषयगत क्षेत्रको नियमन र व्यवस्थापन गर्ने अधिकार समेत पाएका छन् । तर जनप्रतिनिधि आएको तीन वर्षमा ती क्षेत्रमा स्थानीय तहले क्षमता विस्तार गर्न सकेका छैनन् । गाउँपालिका राष्ट्रिय महासंघ नेपालका महासचिव वंशलाल तामाङले भने, संघीयता नयाँ अभ्यास हो । त्यसमाथि विगतमा कार्यालयसमेत नभएका गाउँ विकास समितिहरू स्थानीय सरकारमा रूपान्तरण भएर पूर्ण रूपमा काम गर्न बितेको तीन वर्ष पर्याप्त समय होइन ।महालेखाको अध्ययनले स्थानीय तहले आफूले पाएको अधिकारअनुसार आफ्नो क्षेत्रका औषधि पसल, अस्पताल, नर्सिङ होमको दर्ता नवीकरण गर्ने काम नगरेको, स्वास्थ्य संस्था र औषधि पसल मापदण्डअनुरूप सञ्चालन भएनभएको अनुगमनसमेत नगरेको देखाएको छ । स्थानीय तहले १५ शय्याभन्दा कमका अस्पताल र औषधि पसलको अनुगमन एवं नियमन गर्ने आफ्नो अधिकार प्रयोग गरेका छैनन्, अध्ययन प्रतिवेदनमा भनिएको छ, यसले जनताले गुणस्तरीय र भरपर्दो स्वास्थ्य सेवा पाउनबाट वञ्चित हुने अवस्था छ ।जिविस महासंघका पूर्वअध्यक्ष सापकोटाका अनुसार, कर्मचारी समायोजनले स्थानीय तहमा राम्रो र अब्बल जनशक्ति पठाउन सकेन । कृषि, पशुलगायत विषयगत मन्त्रालयहरूले त आफ्नो जनशक्ति स्थानीय तहमा जानै दिएनन् । स्वास्थ्यमा पनि तल्लो तहका जनशक्ति मात्रै गएका छन् । सापकोटाले भने, यो अवस्थामा स्थानीय सरकारले चाहे जति काम गर्न नसक्नु अस्वाभाविक होइन । अझै पनि स्थानीय तहलाई दक्ष र अनुभवी जनशक्तिको अभाव नै छ ।"
रातभर निदाउँदैनन् पहिरोपीडित,"(सल्यान)  गाउँमाथिबाट खसेको पहिरोले बाग्चौर नगरपालिका१२ ओखरेनीका वीरसिंह डाँगीको घर बगायो । गत बुधबार राति १ बजेतिरको यो घटनामा वीरसिंहका छिमेकी सूर्यबहादुर ओलीको पनि घर पुरियो । दुवै परिवार एक सातादेखि विस्थापित छन् ।उनीहरू मात्र होइन, ओखरेनी, जरेपानी र अँधेरीका ७१ परिवार अहिले दुर्गा माविमा बस्दै आएका छन् । केहीको घर भत्किएको छ भने केहीको घर पहिरोको उच्च जोखिममा छन् । विस्थापित भएर बसेकै ठाउँ पनि बगाउने हो कि भन्ने चिन्ताले रातभर निद्रा नलाग्ने उनीहरूको गुनासो छ । ठूलो कालबाट बाँचियो तर आँखा वरिपरि त्यही पहिरो आउँदा रातभर निदाउन सकिँदैन, डाँगीले भने, त्यसमा पनि अहिले बसेकै ठाउँ बगाउने हो कि भन्ने चिन्ता सबैलाई छ ।विस्थापित भएदेखि उनीहरूले न पेटभरि खान पाएका छन् न राम्ररी सुत्न नै । वर्षौं भारत बसेर कमाएको पैसाले बनाएको घर एकैछिनमा पुरियो, डाँगीले भने, अब न अन्न उब्जाउने जग्गा छ न घर नै । एक महिनाअघि भारतबाट फर्कंदा कमाएर ल्याएको ५० हजार रुपैयाँ पनि पहिरोले पुरेको उनले सुनाए ।गाउँवरिपरि पहिरैपहिरो खसेकाले रातभर निद्रा नलाग्ने जरेपानीका ७६ वर्षीय केशबहादुर ओली बताउँछन् । पहिरोले जताततै चिरैचिरा पारेको छ, उनले भने, अब घर गएर पनि के खाने, कहाँ बस्ने ? पहिरोको जोखिममा रहेको घरबाट केही निकाल्न नपाएपछि एकसरो कपडाको भरमा विस्थापित जीवन काटिरहेको उनले दुखेसो पोखे ।ढुंगा कम भएको पहाडी भूभाग भएकाले बाफुखोलाको चारैतिर पहिरो खसेको वडाध्यक्ष दीपक ओलीको भनाइ छ । जथाभावी सडक निर्माणका कारण पनि गाउँमा पहिरोले ठूलो क्षति पुर्याएको उनले बताए । उनका अनुसार बाढीका कारण दोभानखोला बजार पनि डुवानमा परेको छ । कर्णाली प्रदेश सरकारले उपलब्ध गराएको राहत पीडितलाई वितरण गरिएको छ ।प्रमुख जिल्ला अधिकारी शिवराम पोखरेलले जिल्लाभरको बाढीपहिरोको क्षतिबारे तथ्यांक संकलन भइरहेको बताए । क्षतिको विवरण आउनबित्तिकै पीडित परिवारलाई राहत वितरण गरिनेछ, उनले भने, थप क्षति हुन नदिन स्थानीयलाई सतर्क रहन आग्रह गरेका छौं ।"
पूर्वमन्त्री बस्नेतले टुहुरा बालबालिका पढाउने,"सिन्धुपाल्चोक (कास) जुगल गाउँपालिका२ लिदीगाउँको पहिरोमा अभिभावक गुमाएका बालबालिकालाई कांग्रेस नेता एवं पूर्वमन्त्री मोहनबहादुर बस्नेतले आवासीय अध्ययनको व्यवस्था गरेको घोषणा गरेका छन् । मंगलबार कान्तिपुर दैनिकको मुख्य पृष्ठमा छापिएको पहिरोले अभिभावक गुमेपछि बेसहारा शीर्षकको समाचार पढेपछि १४ बालबालिकामध्ये ८ बालिकाका लागि काठमाडौंको होस्टलमा राखेर कक्षा १२ सम्मको अध्ययनको व्यवस्था गरिएको पूर्वमन्त्रीले उल्लेख गरे । पितृशोकपछि काजकिरियामा बसेका पूर्वमन्त्री बस्नेतले लिदीबारे दुःखद खबर पढेपछि बुधबार सबैलाई यस्तो जानकारी दिँदै बालबालिकाको निःशुल्क आवासीय शिक्षाबारे प्रेस विज्ञप्ति सार्वजनिक गरेका हुन् । पूर्वमन्त्रीले भोटेकोसी बाढीमा परिवार गुमाएपछि अलपत्र परेकी बाह्रबिसे नगरपालिका जम्बुकी छिरिङ गोलेसहित लिदीका स्मारिका दोङ, सविता दोङ, दुर्गा दोङ, कविता दोङ, अनिता दोङ, कान्छी दोङ र साङी दोङलाई आवासीय अध्ययनको व्यवस्था गरेका हुन् । सबै बालबालिकालाई सम्पर्कमा ल्याउन आफन्त, अगुवा र जनप्रतिनिधिलाई यथाशीघ्र आग्रह गरेको छु, अन्य बालबालिकाका लागि के गर्न सकिन्छ छलफलमा छौं, पूर्वमन्त्री बस्नेतले भने ।दम्पतीले गरे सहयोग नेपाल जाइका अलुम्नाई एसोसिएसन (जान) का अध्यक्ष एवं पिस उइन्ड्स जापानका कृषि विज्ञ डाक्टर रामचन्द्रसहित उनकै श्रीमती सीतादेवी भुसालले लिदीका १३ बालबालिकाका लागि ६५ हजार नगद सहयोग गरेका छन् । कान्तिपुरमा प्रकाशित समाचार पढेपछि आफू भावविह्वल भएको उल्लेख गर्दै उनीहरूले अन्य सहयोगमा पनि लाग्ने बताए । पहिरोमा अभिभावक गुमाएका बेसहारा बालबालिकालाई प्रतिव्यक्ति ५ हजार हुने गरी स्थानीय अगुवा युवा फूलकाजी स्याङ्बोको खातामा उनीहरूले रकम जम्मा गरिदिएका हुन् ।"
प्रहरी सम्मानको हकदार,"नागरिकलाई कानुनी मार्गमा डोहोर्याउने र अपराधीलाई कानुनी कठघरामा उभ्याउने कार्य प्रहरीले गर्छन् । अन्याय, अत्याचार, तस्करी, भ्रष्टाचारलगायतका विसंगतिविरुद्ध अग्रपंक्तिमा खटिने प्रहरीलाई सदा सम्मान गरौं । एउटा व्यक्तिको आचरण गलत हुन सक्छ तर व्यक्तिले गरेको क्रियाकलापलाई आधार मानेर सिंगो संगठनमाथि दोषारोपण गर्नु गलत हो । घरबाट अनावश्यक रूपमा बाहिर ननिस्कन राज्यले जारी गरेको निर्देशनलाई कार्यान्वयन गराउन प्रहरी खटिएका छन् । उनीहरू जनताको सुरक्षाका लागि काम गरिरहेका छन् । यस्तोमा उनीहरूको यस कार्यलाई सम्मान नगरेर अभद्र व्यवहार गर्नु सह्य हुँदैन । शक्तिसम्पन्न राष्ट्रहरूसमेत कोरोना महामारीसँग हार खाइरहेका बेला हाम्रोजस्तो सीमित स्रोत साधन भएको देशका प्रहरी स्वास्थ्य सुरक्षाको पर्याप्त प्रबन्धबिना नागरिकको सुरक्षार्थ खटिरहेका छन् । राज्यले यस विषम परिस्थितिमा सडकमा खटिएका प्रहरीको मनोबल उचो राख्नु जरुरी छ । उनीहरूमाथि उच्छृंखल तत्त्वबाट हुन सक्ने आक्रमणप्रति चासो राख्दै त्यस्ता तत्त्वलाई तत्काल नियन्त्रणमा लिएर कडाभन्दा कडा कारबाही गरियोस् । केही व्यक्तिले प्रहरीसँगको विवादलाई कैद गरेर फेसबुकमा राखी परिस्थितिलाई अतिरञ्जित गर्न खोज्छन् । यस्तो प्रवृत्तिप्रति सम्बन्धित निकायको ध्यान जाओस् । मधु लम्साल, काठमाडौं"
बेथिति नियन्त्रण गर्ने अवसर,"हामीले फुमन्तरको भरमा विकसित देशहरूले उन्नतिको शिखर चुमेको भन्ठानिरहेका छौं । तर वास्तविकता त्योभन्दा भिन्न छ । राजनीतिक, सामाजिक र आर्थिक रूपान्तरणको निम्ति पटकपटक संघर्ष गरेका कारण ती मुलुक सफल बनेका हुन् । विकसित मुलुकहरूले जटिल परिस्थिति आइपर्दा सोहीबमोजिमका ऐन, कानुन निर्माण गरी कडाइका साथ लागू गरेर हरेक पक्षलाई सुधार्न खोज्छन् । हाम्रोमा भने कोरोना संक्रमण भयावह बइरहँदा समाजमा जुन हर्कत देखियो त्यसले निराश बनाएको छ । संक्रमितको निम्ति उपयोगी मानिएको रेमडेसिभिर नामक औषधिको कालोबजारी, रोग लागेका, निको भइसकेका र स्वास्थ्यकर्मीमाथि बढ्दो दुर्व्यवहारप्रति सरकार बेखबर छ । भारतमा रेमडेसिभिरको मूल्य ४ हजार ५ सय भारु भए पनि ठूला औषधि व्यवसायी र स्वास्थ्यकर्मीकै संलग्नतामा उक्त औषधि वीरगन्जमा ४० हजार, काठमाडौंमा ५०६० हजार रुपैयाँमा कालोबजारी हुनुजस्तो दुःखदायी खबर के हुन सक्छ र ? गरिब, बेसहारा र मृत्यु शय्यामा छटपटाइरहेकाहरूमाथि यो जस्तो दानवीय व्यवहार अरू हुन सक्दैन । अहोरात्र बिरामीको सेवामा खटिन बाध्य स्वास्थ्यकर्मीमाथि गालीगलौज, हातपात गर्नसमेत पछि नपर्ने जमात खडा हुनुले निराश बनाएको छ । सरकारी अकर्मण्यताका कारण हाम्रो समाज भताभुंग भइरहेको छ । यस्तो अक्षम्य हर्कतविरुद्ध राष्ट्रिय मानवअधिकार आयोग, सञ्चारकर्मी, प्रतिपक्षी दल, नेपाल चिकित्सा परिषद् एवं सर्वसाधारणले खबरदारी गर्दा सत्ताधारीहरू चुप लागेर बस्न सुहाउँछ र ? विसंगति, बेथिति, अमानवीय व्यवहारको अन्त गर्ने सुवर्ण अवसर मिलेको बेला शासकहरू सुतेर हुन्छ ? यस्तो बेला तत्काल कडा कानुन बनाएर लागू गर्नुको विकल्प छैन । भुवनेश्वर शर्मा, चन्द्रागिरी२, काठमाडौं"
परीक्षा कहिले सञ्चालन गर्ने ?,"विगत ५ महिनादेखि विश्वविद्यालयले लिने सबै परीक्षा र राष्ट्रिय परीक्षा बोर्डले लिने कक्षा १२ को परीक्षा स्थगित छन् । कोरोना संक्रमणको त्रास पनि दिन प्रतिदिन बढ्दो छ । जसले गर्दा भौतिक उपस्थितिसहित साविककै जसरी कक्षा सञ्चालन, पठनपाठन र परीक्षा सञ्चालन गर्न तत्कालै सहज हुने देखिँदैन । अझ मुलुकका ४० भन्दा बढी जिल्लामा पूर्ण र आंशिक लकडाउन रहेको स्थितिले पनि यो कुरालाई पुष्टि गर्छ । यति लामो समयसम्म पठनपाठन र परीक्षा सञ्चालन हुन नसक्दा विद्यार्थीको जिम्मेवार निकायप्रतिको धारणा कस्तो बनिरहेको छ ? विश्वविद्यालय र बोर्डले अन्य कुनै पनि विकल्पबारे नसोच्दा विद्यार्थीहरू थप मानसिक तनावमा छन् । शैक्षिक सत्र खेर जान लागेको बारे त्रिविले नसोच्नु लज्जास्पद छ । यद्यपि यसै अवधिमा काठमाडौं विश्वविद्यालयले परीक्षा सञ्चालन गरी वैकल्पिक माध्यमबाट पनि परीक्षा सञ्चालन गर्न सकिँदो रहेछ भन्ने देखाइदियो । अन्य विश्वविद्यालय र बोर्डले भने यस विषयमा खासै तदारुकता देखाएको छैन । तसर्थ, छिटोभन्दा छिटो विश्वविद्यालय र बोर्डले वैकल्पिक उपाय सोची परीक्षा र कक्षा संचालनको लागि कदम चालोस् । आयुष कोइराला, लमही८, दाङअसार १ देखि लागू हुने गरी जारी गरिएको वैकल्पिक प्रणालीबाट विद्यार्थीको सिकाइ सहजीकरण निर्देशिका २०७७ र त्यसमा सुझाइएका विधि ज्यादै समसामयिक र प्रभावकारी थिए । तर त्यसका लागि सरकारले सबै क्षेत्रका शिक्षकहरूलाई अनिवार्य रूपमा सहभागी गराउनेतर्फ ध्यान दिन सकेन । कोरोना प्रभावित सहरी क्षेत्रमा अनलाइन शिक्षा चल्दा, कोरोनाको प्रभाव नदेखिएका हिमाली तथा पहाडी क्षेत्रका विद्यालयमा पठनपाठन चलाउँदा हुन्थ्यो । तर सबैतिर एकरूपता र एकैचोटि भनेर सबैलाई कोरोना प्रभावितकै डालोमा हाल्ने क्रममा त्यतातिरका कतिपय विद्यालयमा थालिएको पठनपाठन पनि बन्द गराइयो । कुनैकुनै पालिकामा भर्खर स्वाध्ययन सामग्री वितरण हुँदै छ । यसरी, वैकल्पिक प्रणालीको सिकाइ भद्रगोल हुँदा, शैक्षिक सत्र खेर जाने चिन्ता भइरहेको छ । यस क्रममा सहरी क्षेत्रमा फेरि पनि अनलाइन शिक्षाका माध्यमबाट कक्षा चलाउने काम जोडतोडका साथ चलिरहँदा इन्टर नेटको पहुँच नभएका हिमालीपहाडी क्षेत्र हेर्याहेर्यै भएका छन् । यस क्षेत्रमा पठनपाठन सुचारु गर्ने उपाय फेरि पनि वैकल्पिक सिकाइ नै हो । कक्षा १५ मा पढ्ने विद्यार्थीलाई घरपरिवारकै सदस्य वा छिमेकीको सहयोगमा घरमै सिकाउने र कक्षा ६ देखि माथिका विद्यार्थीहरूका लागि, स्थानीय शिक्षकले टोलटोलमा गएर सिकाउन सकिन्छ । शिक्षकहरूलाई पालो मिलाएर, चुनावताक डाँडाडाँडामा बज्ने माइक र मेलापुराणकीर्तनमा बज्ने साउन्ड सिस्टमलाई पनि शिक्षण साधनका रूपमा प्रयोग गर्न सकिन्छ । त्यस्तै स्थानीय एफएम रेडियोलाई अधिकतम प्रयोग गर्नुपर्छ । यी सबै कामका लागि स्थानीय शिक्षक, बुद्धिजीवी, शिक्षाप्रेमी र स्थानीय सरकारलाई योजना, व्यवस्थापन र अनुगमनको जिम्मा दिनुपर्छ । वज्रपाणि श्रेष्ठ, चिसंखुगढी३, ओखलढुंगा"
बाँस्कोटाले उन्मुक्ति पाउनु हुन्न,"७० करोड रुपैयाँ घूसको बार्गेनिङ गरिरहेको अडियो सार्वजनिक भएसँगै अख्तियार दुरुपयोग अनुसन्धान आयोगको छानबिनको घेराभित्र परेका पूर्वमन्त्री गोकुल बाँस्कोटालाई अन्ततः अख्तियारले छानबिनै नगरी उन्मुक्ति दिने समाचार सार्वजनिक भयो । यसले राज्यमा भ्रष्टाचारीहरूलाई रजाइँ छ भन्ने देखाउँछ अनि भ्रष्टनचार गर्नेहरूलाई थप हौसला मिलेको छ । प्रधानमन्त्री केपी शर्मा ओलीले बाँस्कोटालाई छोराजस्तै मान्छन् । उनलाई प्रधानमन्त्री ओलीको बलियो साथ छ भन्ने प्रमाण खोज्न धेरै टाढा गइरहनु पर्दैन । भ्रष्टाचारीको मुखै हेर्दिन भन्ने ओलीले भ्रष्टाचार प्रकरणमा मुछिएका र अख्तियारको घेरामा परिसकेका बाँस्कोटालाई आफ्नै घरमा आश्रय दिइरहेका छन् । अख्तियार प्रमुख बिदामा बसेका बेला बाँस्कोटाको प्रकरणमाथि अनुसन्धान गर्न खटिएका एक अधिकृतलाई सरुवा गरी बाँस्कोटालाई चोख्याउन खोज्नुलाई हामीले कसरी बुझ्ने ? यता सरकार पुनर्गठनको चर्चा चल्नु उता अख्तियारले बाँस्कोटालाई सुनपानी छर्केर शुद्ध पार्न खोज्नु संयोग मात्रै होला त ?दोषी प्रमाणित हुने पर्याप्त आधार हुँदाहुँदै छानबिनै नगरी प्रमाण नपुगेको आधारमा बाँस्कोटालाई मात्रै होइन, जो कोहीलाई पनि उन्मुक्ति दिनु अख्तियारको काम होइन । बाँस्कोटा प्रकरणमा भेट्न सकिने केही महत्त्वपूर्ण प्रमाणबारे अनुसन्धानै नभएको अख्तियारका केही व्यक्तिको गुनासो छ । निष्पक्ष छानबिन भए घूस प्रकरणमा दोषी नभेटिए पनि उद्योगमा मुद्दा चलाउन सक्ने कानुन अख्तियारमा छ । तर बाँस्कोटामाथि कुनै पनि किसिमको अनुसन्धान नभएको जानकारी अख्तियार स्रोतबाट बाहिरिएको छ । भ्रष्टाचार गर्नुलाई मात्रै अपराध मानिँदैन भ्रष्टाचार गर्ने प्रयास गर्नु पनि अपराधै हो । त्यसो त सेक्युरिटी प्रिन्टिङ प्रेसका एजेन्ट विजय मिश्रसँग ७० करोडको बार्गेनिङ गरिरहेको अडियो सार्वजनिक भइसकेपछि बाँस्कोटाले भन्दा पहिले प्रधानमन्त्री ओलीले त्यो अडियोको आवाज बाँस्कोटाको होइन भनेका थिए । सुरुदेखि नै प्रधानमन्त्री ओलीले बाँस्कोटालाई जोगाउन खोजेका धेरै उदाहरण छन् । मन्त्रिपरिषद् पुनर्गठनको नजिक आएर बाँस्कोटालाई अख्तियारबाट बाहिर ल्याउन खोज्नु फेरि उनलाई सिंहदरबार प्रवेश गराउने प्रपञ्च त होइन भन्ने शंका उब्जिएको छ । सुजन देवकोटा, पालुङटार४, गोरखाबाँस्कोटा मन्त्री भएदेखि नै उनको आलोचना हुन थालेको थियो । उनको अभिव्यक्ति जनभावनाविपरीत आउने गरेको थियो अनि मन्त्री पदमै रहँदा जब उनको नाम घूस बार्गेनिङमा जोडियो, त्यसपछि आलोचना झन् बढेर गयो । घूस बार्गेनिङको आरोप लागेपछि उनले नैतिकताका आधारमा राजीनामा दिए, त्यसलाई सकारात्मक नै मान्नुपर्ला तर सार्वजनिक पद धारण गरेको व्यक्तिलाई जब गैरकानुनी कार्य गरेको आरोप लाग्छ अनि उसले राजीनामा मात्रै दिएर पुग्छ ? छानबिन हुनु पर्दैन ? तर छानबिन गर्नुको सट्टा उनलाई अख्तियारले उन्मुक्ति दिँदै छ । संवैधानिक अंगबाट यस्तो कार्य हुनु उचित होइन । यो राज्य र जनताप्रतिको बेइमानी हो । बाँस्कोटा प्रकरणको छानबिन गरेर बाँस्कोटालाई कानुनी दायरामा ल्याउनुपर्छ । राष्ट्रको महत्त्वपूर्ण अंग भएपछि जनताप्रति इमानदार हुनुपर्ने हो तर यहाँ त दलका नेता रिजाउन थालेको अनुभूति हुन थालेको छ । नियुक्ति गर्दा नै आसेपासे, नजिकका, बौद्धिक रूपमा कमजोर भएकालाई अवसर दिँदा राज्यका महत्त्वपूर्ण अंगको साख दिनानुदिन गिर्दो छ । जनताले विश्वास गर्न छाडेका छन् जुन चिन्ताको विषय हो तर नेतृत्वले यतापट्टि ध्यान दिएको छैन । यदि बाँस्कोटा प्रकरणलाई यसरी नै थामथुम पार्दै जाने हो भने यस्ता अन्य काण्ड अनगिन्ती रूपमा हुनेछन् । प्रधानमन्त्री ओलीले बारम्बार सुशासन भन्दै आएका छन् तर व्यवहार ठीक उल्टो देखिएको छ । विजय भट्टराई, भैरहवा"
महामारीमा विश्वासले छोपेको विज्ञान,"विश्वास होइन, विज्ञानलाई पछ्याउनेकोरोना महामारीविरुद्घ सफल र असफल राष्ट्रहरूलाई तुलना गर्ने हो भने, सफल र असफलबीचमा विज्ञान र त्यसमा आधारित नीतिको विभाजनरेखा देखा पर्छ । विज्ञानसम्मत निर्णय लिएकाले न्युजिल्यान्ड, जर्मनी, सिंगापुर, भियतनाम, दक्षिण कोरियाजस्ता देशहरू कोरोना नियन्त्रणमा सफल देखिए भने अमेरिका, भारत, ब्राजिलजस्ता देशहरू असफल । आधुनिक विज्ञानको पावरहाउस मानिने देश अमेरिकाका राष्ट्रपति डोनाल्ड ट्रम्पका निर्णयहरूमा सुरुदेखि नै विज्ञान होइन, विश्वास र पूर्वाग्रह हावी थियो । ट्रम्पकै हाराहारीमा ब्राजिलका राष्ट्रपति जेयर बोल्सेनारोदेखि भारतीय प्रधानमन्त्री नरेन्द्र मोदीसम्मले कोरोना भाइरसको कथामा आफ्नो पूर्वाग्रही विश्वासको पटकथा जोडे । दीपावली गर्नेदेखि थाल ठटाउनेसम्म काम भयो । नतिजा यतिखेर सबैसामु छ ।त्यसो त राजनीतिज्ञ वा आम मानिसमा जस्तै विज्ञानमा लागेकाहरूमा पनि मानवीय पूर्वाग्रह हुन्छ । तर विज्ञान सामूहिक शोध र प्रयत्नको उपज भएकाले व्यक्तिगत पूर्वाग्रहले त्यसमा ठाउँ पाउँदैन । मानवीय पूर्वाग्रहहरू वैज्ञानिक ज्ञान आर्जनका लागि गरिने अवलोकन र परीक्षणको व्यवस्थित प्रक्रियाका क्रममा छानिँदै जान्छन् । थप, विज्ञानको सुरुआत पूर्ववत् विश्वासबाट होइन, परिकल्पना (हाइपोथेसिस) बाट हुन्छ । उदाहरणका लागि, यतिखेर कोभिड१९ भ्याक्सिनको परीक्षण त्यसले काम गर्छ नै भन्ने (बेसारको जस्तै) हठका आधारमा होइन, काम गर्छ कि गर्दैन भन्ने जान्नका लागि हुँदै छ । निश्चय नै विज्ञानका पनि सीमितताहरू छन् । कोभिड१९ सम्बन्धी विद्यमान ज्ञानको खाडल त्यस्तै एक सीमितता हो । तथापि विज्ञान ज्ञान उत्पादन (प्रडक्ट) मात्रै होइन, प्रक्रिया (प्रोसेस) पनि हो परिकल्पना गर्ने, बनाउने, सिक्ने र परिष्कृत गर्ने एक निरन्तर प्रक्रिया । त्यस्तै प्रक्रियाबाट गुज्रिएर प्राप्त गरेको वैज्ञानिक ज्ञानका आधारमा संसारभर यतिखेर भाइरस नसरोस् भन्नका लागि मास्क लगाइन्छ र भौतिक दूरी कायम गरिन्छ ।न्युजिल्यान्डकी प्रधानमन्त्री जेसिन्डा आर्डेनदेखि जर्मनीकी चान्सलर एन्जेला मर्केलसम्मले गरेका निर्णयहरूमा विज्ञानको सबलता र सीमितताको स्वीकारोक्ति पाइन्छ । उनीहरूले जनतालाई प्रधानमन्त्री ओलीले जस्तो नेपालीको प्रतिरोधी क्षमता उच्च भएको अप्रमाणित कुरा फैलाएर खोक्रो भरोसा दिलाएनन् । आर्डेनले त्यहाँका १ लाख ५० हजारसम्म मानिस कोरोना संक्रमित हुन सक्ने र १४,४०० सय मानिस मर्न सक्ने (तर हालसम्म १,६९५ संक्रमित र २२ मृत्यु) भन्दै सचेत गराइन् भने, मर्केलले विश्वयुद्घपछिकै सबैभन्दा ठूलो चुनौती सामना गरिरहेका छौं भनिन् । आर्डेनले प्रेस कन्फेरेन्सहरूमा स्वास्थ्य विभाग प्रमुख एस्ले ब्लुमफिल्डलाई आफूसँगै राखेर विज्ञप्रतिको भरोसा देखाइन् । तर हाम्रोमा वैकल्पिक प्रश्न गर्नेहरू ट्रोलको सिकार बने, चिकित्सकले कारबाही भोगे र वैज्ञानिकहरूको निष्ठामाथि प्रश्न उठाइयो ।अन्त्यमा, प्रधानमन्त्री केपी शर्मा ओली दोस्रो मृगौला प्रत्यारोपणपछि नवजीवन प्राप्त गरेका मान्छे हुन् । उनको व्यक्तिगत स्वास्थ्यमा आधुनिक चिकित्सा विज्ञानको प्रमुख हात छ । उनका शरीरमा भएका रासायनिक र शारीरिक परिवर्तनका सूक्ष्म अवलोकन, त्यसको मापन र विश्लेषण गरेर चिकित्सकहरूले लिएका तथ्यमा आधारित निर्णयहरूले उनलाई नयाँ जीवन दिलाएका हुन् । त्यसकारण, प्रधानमन्त्रीले त प्रमाणित विज्ञानको सारथि बन्नुपर्थ्यो, अप्रमाणित बेसारको प्रवक्ता होइन । नीतिनिर्माताका अप्रमाणित कुराहरूप्रतिको खोक्रो भरोसा र कोरोना भाइरसको क्षति आकलनमा चूकको मूल्य देश र जनताले चुकाउँदै छन् । तर विडम्बना, देश असामान्य अवस्थामा पुगिसक्दा पनि प्रधानमन्त्रीको उक्त विश्वास फेरिएको छनक छैन । सम्भवतः आगामी निर्णयहरूमा पूर्ववत् विश्वासको ठाउँमा गतिशील विज्ञान हावी भयो भने स्थिति नियन्त्रणमा अझै आउन सक्छ । पार्टीभित्रको विवाद साम्य भएर शान्त हुने मौका पाएका बेला अब प्रधानमन्त्रीको द्रुत दिमागले केही समय विराम (पज) लिनुपर्छ । भनिन्छ, कम्प्युटरमा पज बटन थिचेमा त्यसले काम गर्न छोड्छ, मानिसमा पज थिचेपछि नयाँ ढंगले काम गर्न थाल्छ ।"
चीन र भारत 'ओल्ड नर्मल मा फर्केलान् ?,"औपचारिक कूटनीतिक सम्बन्ध स्थापनाको ७० औं वार्षिकोत्सव मनाउँदै गर्दा दुई उदाउँदा छिमेकी मुलुकहरू चीन र भारत जुन १५ को घटनासँगै अस्वाभाविक ढंगबाट एकअर्कालाई ठेगान लगाउने गरी प्रस्तुत भएका छन्, जसको भूराजनीतिक कम्पन क्षेत्रीय रूपमा मात्र नभई अन्तर्राष्ट्रिय रूपमा समेत महसुस हुन थालेको छ । अहिलेको विश्वमा यी एकअर्काका बृहत् बजारक्षेत्रबीच पुनः पहिलेको जस्तो सम्बन्ध सामान्यीकरण हुनेमा आशंका पनि गर्न थालिएको छ । यी दुई मुलुकबीच ओल्ड नर्मल अवस्था कसरी सिर्जना हुन सक्ला त भन्ने सन्दर्भमा यस आलेखमा चर्चा गर्न खोजिएको छ ।जुन १५ को घटनालाई भारतको सरकारी पक्षले आकस्मिक भन्ने गरे पनि त्यहीँका कैयौं सुरक्षाविज्ञसमेत मे दोस्रो हप्तायता दुवै पक्षका सैनिकहरूबीच असामञ्जस्य बढ्दै गएर भयानक स्थिति आइपरेको स्विकार्छन् । भारतीय पक्षले स्थितिलाई परिपक्व ढंगले अध्ययन गर्न नसकेको उनीहरूको आरोप पनि छ । चीनप्रति निकै कडा आलोचक मानिने भारतीय भूरणनीतिकार ब्रह्म चेलानीसमेत स्पष्ट सीमारेखा कायम नभएको लाइन अफ एक्चुअल कन्ट्रोल सेरोफेरोमा चिनियाँ पक्षजस्तै गरी भारतीय पक्ष सैन्यरणनीतिक रूपमा प्रस्तुत हुन नसकेको टिप्पणी गर्छन् । बीस जना भारतीय सैनिकको ज्यान जाने गरी भएको जुन १५ को घटना सन् १९७५ यताको भयानक भिडन्त हो । कतिपय भारतीय सुरक्षाविज्ञले टिप्पणी पनि गरेका छन् जसरी १९६२ को चीनभारत युद्धबाट प्रधानमन्त्री जवाहरलाल नेहरू आत्मविश्वास गुमेको जस्तो भएका थिए, यतिखेरको घटनापश्चात् पनि प्रधानमन्त्री नरेन्द्र मोदी निकै चिन्तित भएका थिए । मुख्य गरी भारतीय पक्षले कल्पनै गर्न नसकेका आधुनिक सैन्य उपकरणहरूसहित चिनियाँ सैनिकको उपस्थिति तिब्बत क्षेत्रमा छ भन्ने सूचना मोदीले पाएपछि तत्कालको स्थितिमा तनाव कम गर्न पहल गर्ने र कत्ति पनि ढिलो नगरी व्यापक सैन्य आधुनिकीकरण एवं चीनइतर गठबन्धनमा लाग्ने निष्कर्षमा मोदी प्रशासन पुगेको बताइन्छ । राफेल विमानका लागि अहिले नै देखिएको हतारो र रसियासँग थप सैन्य उपकरणका लागि भइरहेको कुराकानीका साथै क्वाड, डेमोक्रेसी एलायन्स, डेमोक्रेटिक सेक्युरिटी डायमन्ड कन्सेप्ट लगायतमा भइरहेको दौडधुपले पनि भारतीय चिन्ता र सक्रियतालाई उजागर गर्छ ।जुन १५ पश्चात् भारतले चीनविरुद्ध विभिन्न कठोर कदम चालिरहेको छ, जसमा केही हुन् भारतभित्र चिनियाँ कम्पनीहरूलाई निरुत्साहित गर्नेदेखि चिनियाँ एप्सहरूमा प्रतिबन्ध लगाउनु, आत्मनिर्भर नाराका नाममा चिनियाँ सामानहरूको आयातमा कटौती गर्दै जानु, केही वर्षयता बढेको सांस्कृतिक एवं जनस्तरको सम्बन्धलाई कम गर्दै जानु । सन् १९६२ को युद्धयताको स्थितिमा सन् १९८८ मा भएको भारतीय प्रधानमन्त्री राजीव गान्धीको चीन भ्रमणपश्चात् सम्बन्ध निकै सुमधुर हुँदै गएको थियो, कहिलेकाहीँका केही सामान्य सीमा झडपबाहेक । सीमा क्षेत्र लगायतमा देखा पर्ने अप्ठ्यारालाई हल गर्न भन्दै दुवै पक्षले सन् १९९३, १९९६, २००५ र २०१३ मा महत्त्वपूर्ण सम्झौताहरूमा हस्ताक्षर गरेका थिए, जसले शान्तिपूर्ण संवाद र नियमित सञ्चारलाई प्राथमिकता दिँदै विभिन्न तहमा वार्ताका लागि संयन्त्रहरू निर्माण गरेको थियो । जुन १५ पश्चात्को तनावपूर्ण स्थितिमा तिनै संयन्त्रको प्रयासबाट थप मुठभेडको स्थिति कायम हुन नगई स्टाटस कुव मा कायम रहने समझदारी भएको छ ।केही वर्षयता चीन र भारतबीच आर्थिक कारोबारबाहेक पनि अन्य क्षेत्रमा आदानप्रदान निकै बढेको छ । शिक्षा, स्वास्थ्य, मनोरञ्जन, संस्कृति आदानप्रदान लगायतमा बढेको घनिष्ठता निकै लोभलाग्दो छ । विदेशीहरूलाई निम्ता गरिएका चिनियाँ कार्यक्रमहरूमा केही वर्षयता उल्लेख्य मात्रामा भारतीयहरूको उपस्थिति देखिन थालेपछि यस पंक्तिकारले एउटा कार्यक्रमस्थलमै एक पाकिस्तानी विज्ञलाई के हो, चीनमा त भारतीय छाउन थाले नि ? भनी सोध्दा हाँस्दै जवाफ पाएको थियो, यो दुनियाँ स्वार्थमै त अडिएको छ । यतिखेर चीनभारत दोस्ती देखेर हामीलाई अचम्म लागेको छैन । चिनियाँ विश्वविद्यालयहरूमा हजारौंको संख्यामा भारतीय विद्यार्थीहरू अध्ययनरत छन् । दर्जनौं भारतीय प्राध्यापक चिनियाँ विश्वविद्यालयहरूमा अध्यापनका लागि आउने गर्छन् । वास्तवमा जुन १५ पछि भारतीयहरूमा जति आक्रोश चिनियाँहरूमा देखिँदैन । बाहिर जति ठूलो कुरा गरे पनि भारतीयहरूमा चीन बलियो मुलुक हो भन्ने अमिट छाप छ । चिनियाँहरूचाहिँ भारतलाई आफ्नो प्रतिस्पर्धी ठान्दैनन्, चिनियाँ सार्वभौमिकतामा असर पुर्याउने काम नगरोस् भन्ने मात्र चाहना राख्छन् । चिनियाँहरू अमेरिकालाई आफ्नो एक मात्र प्रतिस्पर्धी ठान्छन् । र, जसरी पनि चीनले अमेरिकालाई उछिन्नेमा निकै विश्वस्त छन् । विश्वकै लामो सभ्यतामध्येको एक चीनका शासकहरू इतिहासदेखि नै धनी र शक्तिशाली हुनुलाई प्रमुख लक्ष्य ठान्छन् । आधुनिक चीनका नेताहरू माओ त्सेतुङदेखि सी चिनफिङसम्म आउँदा पनि यी दुई शब्द मन्त्रसरह नै छन् ।धेरैलाई अचम्म लाग्न सक्छ, भारतीयप्रति चिनियाँहरू नकारात्मक पटक्कै छैनन् भन्दा पनि हुन्छ । भारतलाई चिनियाँहरू इन्दु भन्छन् । भारतीय भेट्नासाथ धर्मसंस्कृतिले धनी मुलुक भन्दै निकै सम्मान प्रकट गरेको यस पंक्तिकारले कैयौंपटक देखेको छ । भारतीय साथीहरूसँग बुझ्दा पनि चीनप्रति भारतमा छँदा जस्तो मनोविज्ञान रहे पनि चीनमा आएपछि निकै छक्क परेको र चिनियाँहरूको सम्मान देखेर चकित परेको बताउने गरेका छन् । केही वर्ष चीनको ग्वान्जाउ सहरमा व्यवसायमा संलग्न रहेका भारतका चर्चित लेखक चेतन भगतले भारतीय अखबार भाष्कर मा लेख लेख्दै चिनियाँ मनोविज्ञान बुझेर व्यवहार गर्न सके भारतले निकै लाभ लिन सक्ने सुझाव दिएका छन् । तर अनावश्यक मिडियाबाजीले स्थितिलाई भड्काइरहेको उनको दुखेसो थियो । अर्को आश्चर्य त के छ भने, करिब तीन वर्षयता चर्चित भारतीय धर्मगुरु जग्गी वासुदेव अर्थात् सद्गुरुका शिष्य एवं अनुसरणकर्ताहरू हजारौंको संख्यामा बढिरहेका छन्, मुख्य गरी चीनका दक्षिणी एवं दक्षिणपश्चिमी प्रान्तहरूमा । यस पंक्तिकारले सुनेअनुसार भगवान् बुद्धपछि कुनै विदेशी धर्मगुरुको यति धेरै प्रभाव यतिखेर मात्र देखिँदै छ चिनियाँ समाजमा । यी शिष्यहरू योग, ध्यान, भजनकीर्तनमा मस्त रहने गर्छन्Ù सद्गुरुको उपदेशअनुसार जीवनयापन, सामग्रीहरूको प्रयोग एवं ज्ञान प्रसारमा लागिपरेका छन् । यसरी पछिल्ला केही वर्षयता केही नेपाली विद्वान्हरूले निकै शत्रुवत्जस्तो मात्र ठान्ने चीनभारत सम्बन्ध सघन रूपमा जनस्तरमा प्रगाढ भइसकेको छ । झनै सन् २०१८ र २०१९ का दुई देशका नेताहरूबीचका अनौपचारिक छलफलहरूले त सम्बन्धमा थप आत्मविश्वास र गहन साझेदारीको आधार तयार गरेका थिए ।भारतले अहिले आवेशमा जे गरिरहेको छ, त्यो कदापि राम्रो होइन । सीमामा समस्या आउँछन्, कहिलेकाहीँ बढ्ता सकस पनि हुन सक्ला तर त्यसलाई हल गर्न संयन्त्रहरू छन् । चाहेको भए त अहिले पनि भीषण युद्धको अवस्था उत्पन्न हुन सक्थ्यो, तर संयन्त्रहरूको प्रभावकारिताका कारण वातावरण सहज भइरहेको छ । राजनीतिक एवं वैचारिक मतभेदबाहेक चीन र भारतबीच समानताहरू नै ज्यादा भेटिन्छन् । साथै पछिल्लो आर्थिक विकासको दौड पनि उस्तै किसिमको छ, भलै चीनको गति अलि तीव्र छ । यी विशाल विकासशील मुलुकहरूको सन् २०१९ मा व्यापार ७५ अर्ब डलर बराबरको छ ।विश्वव्यापीकरणको फाइदा दुवै मुलुकले अधिकतम लिएका छन् । चीन भारतका लागि लगानी आकर्षण, नयाँ प्रविधि, विविध वस्तु तथा सेवा निर्यात एवं अन्तर्राष्ट्रिय मञ्चहरूमा विकासशील मुलुकहरूका एजेन्डा स्थापित गर्ने लगायतका सवालमा अत्यन्त महत्त्वपूर्ण मुलुक हो । भारत पनि चीनका लागि वस्तु निर्यात, लगानी प्रवाह, बजार विस्तार लगायत अन्तर्राष्ट्रिय स्तरमा साझा मुद्दाहरूमा सहकार्य गर्नका लागि महत्त्वपूर्ण मुलुक हो । अहिलेसम्म भारतमा २६ अर्ब डलरभन्दा बढीको चिनियाँ लगानी भित्रिइसकेको तथ्यांक छ । यो चानचुने कुरा होइन । यी दुवै सभ्यताले इतिहासमा आफूलाई अब्बल मात्र साबित गरेका छैनन्, विश्वमा शान्ति र ज्ञानको अपूर्व सन्देश एवं योगदान पनि दिएका छन् ।शक्तिशाली भारतीय प्रधानमन्त्री मोदीले स्थितिलाई थप भड्किन नदिई इतिहासमा चिनियाँ प्रधानमन्त्री चाउ एन लाईको सीमा विवाद समाधान गर्ने प्रस्ताव नेहरूले इन्कार गरेर गल्ती गरेजसरी अर्को गल्ती नगरी सुझबुझ एवं यथार्थमा आधारित दृष्टिकोणबाट चीनसँगका विवाद समाधान गर्न आवश्यक प्रयास एवं लचकता प्रदर्शन गर्नु जरुरी छ । त्यसका लागि चीनलाई अप्ठ्यारो पार्ने वा सामरिक रूपमा घेर्ने गरी कुनै पनि शक्तिराष्ट्रको गठबन्धनमा समावेश नहुने विश्वास चीनलाई दिलाएर भारतले ठोस वार्ताको वातावरण तयार गर्न सक्छ । भूरणनीतिक रूपमा अहिले नै अमेरिकाले प्रयास गरिरहेको नयाँ शीतयुद्धतर्फ उदाउँदा चीन र भारत प्रवेश गरे भने यो क्षेत्रीय रूपमा निकै तनावपूर्ण र विनाशकारी हुने निश्चित छ । ब्रिक्स, शांघाई कोअपरेसन अर्गनाइजेसन, एसियन इन्फ्रास्ट्रक्चर इन्भेस्टमेन्ट बैंक लगायतमा देखिएको सघन साझेदारीले पनि चीन र भारत सहकार्यमा निकै गहन रूपमा अगाडि बढ्न सक्छन् भन्ने स्पष्ट सन्देश दिएको छ । त्यसो त सीको चाइनिज ड्रिम र मोदीको मेक इन इन्डिया नाराहरूभित्र पनि समुन्नत मुलुक बनाउने दुवैको सपना छ ।सीमा विवादको सवालमा तत्काललाई जुन १५ अगाडिको ओल्ड नर्मल अवस्थामा फर्केर एकअर्कालाई घेराबन्दी गर्ने खेल तत्काल रोकी साझेदारीमा जानुको विकल्प अब छैन । भारत र चीनले एकअर्काका विविधतालाई सम्मान गर्दै विश्वासको वातावरण बनाउँदै रणनीतिक साझेदारीलाई थप उचाइमा पुर्याउनुपर्छ । चिनियाँ नेतृत्वलाई सिद्ध्याउने अमेरिकी प्रशासनको नयाँ गुप्त उद्घोषलाई भारतको मौन समर्थन मात्र भयो भने पनि यसले चीनभारतबीच थप तनावको अवस्था सिर्जना गर्नेछ । भारतले आफ्नो आर्थिक विकासका लागि अब चीनलाई बेवास्ता गर्न सक्ने स्थिति छैन । यसकारण पनि मोदी प्रशासनलाई केही भारतीय रणनीतिकारहरू लचकता अपनाउन सुझाव दिइरहेका छन्, विभिन्न फोरममार्फत । चीनको शान्तिपूर्ण उदय को समय सकियो भन्ने अमेरिकी प्राध्यापक ल्यारी डायमन्ड जस्ताको बहकाउमा लागेर केही भारतीय विज्ञ चीनविरुद्ध अनर्गल रूपमा खनिनु दुर्भाग्यपूर्ण छ । यो सम्बन्धलाई रणनीतिक किसिमले विश्लेषण गर्न नसक्नुको परिणाम हो, अरूका शब्दजालबाट बढी प्रभावित हुनु ।भारत एक निश्चित शक्तिराष्ट्रको अवस्थामा नपुग्दासम्म असंलग्न नीतिको आवश्यकता रणनीतिक सन्तुलनका लागि पनि जरुरी छ भन्ने एक थरी भारतीय कूटनीतिज्ञहरूको सुझाव छ, भलै असंलग्नताको कुरा कागजमा मात्रै सीमित किन नहोस् ।आजको चीन धनी छ र शक्तिशाली पनि, भलै उसले यसका लागि सन् २०४९ सम्मको टार्गेट लिएको छ । भारतको भन्दा छ गुणा ज्यादा जीडीपी भएको चीन राजनीतिक स्थिरता, अर्थतन्त्र, कूटनीतिक संयन्त्र, प्रविधिको प्रयोग र विकास एवं सामरिक शक्तिजस्ता सबै अवयवमा निकै मजबुत र परिपक्व छ । संरचनागत आर्थिक विकासमा विद्यमान राजनीतिक पद्धतिले त्यति साथ नदिएको भारतले चीनको अहिलेको अवस्थामा पुग्न निकै मिहिनेत गर्नुपर्छ, कैयौं वर्ष लाग्छ ।निष्कर्षमा, विश्वका दोस्रो र छैटौं आर्थिक शक्तिहरू चीन र भारतले तनावलाई राजनीतिक संवाद र स्थापित संयन्त्रहरूबाट सम्बोधन गर्दै तत्काल ओल्ड नर्मल मा फर्कनु जरुरी छ । स्थितिलाई भड्काएर वा पश्चिमा जन्जालमा फसेर होइन कि, ठोस संवादबाट मनोमालिन्य हटाउन सके यी दुवै मुलुकले सहकार्यबाट निकै लाभ लिन सक्छन् र विश्वकै आर्थिक विकास, शान्ति र विश्वव्यापीकरणको धारलाई थप प्रवर्द्धन गर्न योगदान दिन सक्छन् ।शर्मा चीनको सिचुवान प्रान्तस्थित लसान नर्मल विश्वविद्यालयका सहप्राध्यापक एवं सेन्टर फर ट्रान्सहिमालयन स्टडिजका सिनियर रिसर्च फेलो हुन् ।"
विकल्पबिनाको लोकतन्त्र,"कोरोना महामारीका कारण आर्थिकसामाजिक क्षेत्र आक्रान्त बनेको छ । दल अनि सरकारको नेतृत्व परिर्वतन गर्ने कि निरन्तरता दिने भन्ने खेलमा राजनीति रुमलिएको छ । सार्वभौमसत्तासम्पन्न भनिने जनता निरीह भई त्यस्तो खेलको रमिते बन्न बाध्य छन् । हामीले अँगालेको प्रतिनिधिमूलक लोकतन्त्र जनमुखी र न्यायमुखी हुन नसकेकाले आलोचित भइरहेछ । यो व्यवस्थाले क्षेत्रीय, वर्गीय, जातीय, लैंगिक एव आर्थिकं समानता कायम गर्न सकेन किनभने यसले अंकगणितीय खेललाई मात्र प्रश्रय दिइरह्यो । यसले निर्वाचन प्रणालीको उपयुक्त छनोट गर्न सकेन र समाजको गतिआवश्यकतालाई पक्रेन । त्यस्तै, लोकतन्त्रका नवीन अनि असल प्रयोगहरूको अभ्यास भएन र जनप्रतिनिधिहरूले मतदाताको आकांक्षामाथि खेलबाड गरे । उनीहरूले शक्ति र सत्तालाई मात्रै प्राथमिकता दिइरहे भन्ने गुनासो सर्वत्र छ । सँगसँगै राजनीतिले लोकतन्त्रलाई सीमित गरेको विश्लेषण गर्न थालिएको छ । दलको आन्तरिक कलह, असमावेशी चरित्र, दलसम्बन्धी कानुनको पालनामा बेवास्ताजस्ता कारण मतदाताले जनप्रतिनिधिमाथि नियन्त्रण खोज्न थालेका छन् । जनप्रतिनिधिलाई नियन्त्रण गर्ने अभ्यास कतिपय विकसित राष्ट्रले प्रयोगमा ल्याइसकेका पनि छन् ।दलको अवधारणा जनताको संगठित हुने र राज्यसत्तामा प्रभाव पार्ने चाहनाको उपज हो । प्रजातान्त्रिक व्यवस्थामा निर्वाचित प्रतिनिधिले शासन सञ्चालन गर्ने हुँदा जनहितका नीति बन्छन् । राज्य सञ्चालनको दर्शन राजनीति हो र त्यसका दार्शनिक राजनीतिज्ञ हुन् भन्ने सिद्धान्त स्थापित छ । इतिहासले नेता बनाउँदैन, नेताले इतिहास बनाउने हो । लोकतन्त्रले नेतालाई इतिहास बनाउने मौका दिन्छ ।लोकतन्त्रको सुन्दर पक्ष मतको सम्मान, बहुदलीय अभ्यास र समानुपातिक प्रतिनिधित्व हो । हामीले अभ्यास गरेको लोकतन्त्र प्रतिनिधिमूलक मानिन्छ । प्रतिनिधिमूलक लोकतन्त्रलाई उत्कृष्ट मान्दामान्दै पनि नेतृत्वमा पुगेकाहरू लामो समय सत्तामा बस्न विभिन्न बहाना रचेर नियमित चुनावलाई पर धकेल्दै जान्छन् । यस्तो चरित्र प्रत्येक दलको नेतृत्वमा देखिन्छ । यो विचित्रको राजनीतिक खेल हो, जहाँ शाश्वत नियम छैन । नेता आफैंले खेलका नियम बनाउँछन् र आफैं खेल्छन् । यस्तो खाले विशेषता प्रायः प्रजातान्त्रिक पद्धति संस्थागत हुन नसकेका देशहरूमा बढी मात्रामा देखिन्छ ।सिद्धान्ततः राजनीतिक विचार र दर्शनलाई जनाधार तहसम्म पुर्याई लोकतन्त्रको वास्तविक अभ्यास गराउन दल गठन गरिन्छ । तर दलका संयन्त्रहरूको चरित्र आफैंमा असमावेशी र अलोकतान्त्रिक भएकाले जनतामा दलप्रतिको साख घट्दै छ । दलका मूल्यमान्यताको क्षयीकरणले समाजलाई मार्गदर्शन गर्न सकेको छैन ।मतदाताले जनप्रतिनिधिमाथि नियन्त्रण गर्न सक्ने अधिकार प्रजातन्त्रको महत्त्वपूर्ण विशेषता हो । यस्ता नियन्त्रण विधिहरूको प्रयोग हामीले अभ्यास गरिरहेको बहुदलीय प्रजातान्त्रिक प्रणाली एवं निर्वाचन प्रणालीको परिर्वतनमार्फत गर्न सकिन्छ । अहिलेको सुधारिएको संसदीय प्रणालीबाट पनि शासकीय स्थिरता आउन नसक्ने हो भने यस पद्धतिका दोषहरूलाई हटाउन प्रत्यक्ष निर्वाचित राष्ट्रपतीय प्रणाली ल्याउन सकिन्छ । यस प्रणालीमा सरकार स्थायी र प्रभावकारी हुन्छ । सरकारका नीति तथा कार्यक्रम निश्चित अवधिसम्म बिनाअवरोध लागू गर्न सकिन्छ । संसद् र राष्ट्रपतिको निर्वाचन अलगअलग हुने हुँदा मतदातालाई छनोटको अवसर पनि प्राप्त हुन्छ । संसद्बाट पारित विधेयकमा राष्ट्रपति असहमत भए विशेषाधिकार प्रयोग गरी अस्वीकार गर्न सक्छन् । यो व्यवस्था हाम्रा लागि त्यत्तिकै जोखिमपूर्ण पनि छ ।यदि दलहरूले संसदीय प्रणालीलाई परिर्वतन गर्न चाहने हो भने जनमतको उच्च सम्मान गर्दै प्रत्याह्वान (जनप्रतिनिधिलाई पदावधि रहँदैको अवस्थामा फिर्ता बोलाउन सक्ने मतदाताको अधिकार), जनमतसंग्रह र राइट टु रिजेक्ट (मन नपरेको उम्मेदवारलाई मतपत्रबाटै अस्वीकार गर्न सक्ने मतदाताको अधिकार) जस्ता प्रत्यक्ष लोकतान्त्रिक अभ्यासहरूलाई प्रयोगमा ल्याउन सक्छन् । यस्ता अभ्यासको माग बढेर गएकाले निर्वाचन कानुनमा यसको व्यवस्था गर्नुपर्छ । यस्ता विधिलाई दलहरूले स्वीकार गर्नैपर्छ । जति धेरै विकल्पको अभ्यास मतदातालाई गर्न दिइन्छ, त्यति नै लोकतन्त्र परिष्कृत हुँदै जान्छ र पद्धतिको विकास हुन्छ ।"
परीक्षण टुंगो नलाग्दै खोप किन्ने होड,"विश्वभरका वैज्ञानिकहरू यतिखेर कोरोना भाइरस (कोभिड१९) विरुद्ध खोप विकासमा जुटिरहेका छन् । विश्व स्वास्थ्य संगठनका अनुसार हाल १ सय ७० भन्दा बढी वैज्ञानिकहरूको समूह खोप विकासमा जुटेको छ । बेलायतको अक्सफोर्ड विश्वविद्यालय सहित ७ समूह अहिले तेस्रो चरणको परीक्षणमा व्यस्त छन् । तेस्रो चरणमा हजारौं जनालाई खोप दिएर यसको प्रभावकारिता, साइड इफेक्टस् अनि मानवमा सुरक्षित भएनभएको जाँचिन्छ ।सामान्यतः कुनै पनि खोप विकास गर्न वैज्ञानिकलाई वर्षौं लाग्ने भए पनि कोभिड१९ को खोप एकदेखि डेढ वर्षभित्रै विकास गर्न विश्वका वैज्ञानिक क्रियाशील छन् । अनुसन्धान जारी रहँदा विश्वका कतिपय मुलुकले भने अहिले नै खोप खरिदको सम्झौता गरिसकेका छन् । बेलायत सरकारले सम्भाव्य खोपका ३४ करोड डोज लिने सम्झौता गरिसकेको छ । बेलायतले हालसम्म अक्सफोर्ड विश्वविद्यालयले अस्ट्राजेनेकासँग मिलेर विकास गरिरहेको खोप १० करोड, फर्मास्युटिकल जाइन्ट बायोएनटेक र फाइजर तथा भल्नेभासँग ९ करोड डोज, जोन्सन एन्ड जोन्सनको स्वामित्व रहेको बेल्जियन फर्मास्युटिकल कम्पनी जेनसिन र अमेरिकी बायोटेक कम्पनी नोभाभ्याक्सको ९ करोड डोज र जीएसके र सानोफी पास्चर्सले परीक्षण गरिरहेका ६ करोड डोज लिन सम्झौता गरिसकेको छ ।यसले बेलायतवासी प्रत्येकलाई ५ डोजका दरले खोप पुग्ने सरकारको विश्वास छ । सामान्यतः मानिसलाई दुई खोप भए पुग्ने जनस्वास्थ्यविद्हरू बताउँछन् ।बेलायती व्यापारमन्त्री आलोक शर्माले सरकारको रणनीतिको खास उद्देश्य सम्भावित खोपहरूमध्ये कुनै एकले काम गर्छ भन्ने निश्चिन्त हुनु रहेको बताए । यो सम्झौताले बेलायती जनतामात्र लाभान्वित नभई विश्वभर नै निष्पक्ष र उचित पहुँचले लाखौं जनताको जीवन रक्षा गर्ने शर्माले जनाएका छन् । अमेरिकाले मोडर्नासँग गत मंगलबार १ करोड खोपका लागि सम्झौता गरिसकेको राष्ट्रपति डोनाल्ड ट्रम्पको भनाइ छ । अमेरिकाले जोन्सन एन्ड जोन्सनसँग पनि करिब १ अर्ब डलरमा १ करोड खोप लिने सम्झौता गरेको छ । अमेरिकाले थप २ करोड अतिरिक्त खोप लिन सक्ने सम्झौतामा उल्लेख छ । ट्रम्प प्रशासनले औषधि उत्पादक सानोफी र ग्लाक्सो स्मिथ क्लाइन (जीएसके) लाई २१ बिलियन डलरमा १ करोड, फाइजर र बायोएनटेकसँग पनि १९५ बिलियन डलरमा १ करोड खोपका लागि सम्झौता गरेको छ । अमेरिकाले खोप विकासमा अहिलेसम्म करिब ९५ बिलियन डलर सहयोग गरिसकेको छ । त्यसैगरी, अस्ट्रेलियाले पनि बेलायतस्थित अक्सफोर्ड विश्वविद्यालय र बहुराष्ट्रिय कम्पनी अस्ट्राजेनेकाले विकास गरिरहेको खोप लिने सम्झौता गरेको छ । ती खोपहरूको परीक्षण सफल भएको खण्डमा अस्ट्रेलियामै उत्पादन गर्ने सहमतिसमेत भएको प्रधानमन्त्री स्कट मरिसनको भनाइ छ । गतसाता मरिसनले कोरोना भाइरसविरुद्धको खोप २ करोड ५० लाख अस्ट्रेलियालीका लागि निःशुल्क उपलब्ध गराइने वाचासमेत गरे । मरिसनका अनुसार खोप दिनका लागि आवश्यक पर्ने सुईलगायत अन्य सामग्री खरिदका लागि समेत बेक्टन डिकिन्सन कम्पनीसँग सहमति गरिसकिएको छ । हाल अस्ट्रेलियाका विभिन्न राज्यका करिब आधा दर्जन प्रयोगशालामा भाइरसविरुद्धको खोपको परीक्षण जारी छ । उता, रुसले विकास गरेको खोप अगस्टदेखि नै सुरुमा स्वास्थ्यकर्मी र अक्टोबरदेखि सर्वसाधारणलाई दिइने बताइएको छ । रुसका लगानी कोष प्रमुख किरिल डिमिट्राइभले विभिन्न २० देशबाट एक अर्ब बढी डोजको माग भइसकेको दाबी गरेका छन् । मानव परीक्षणको दुई महिनाभित्रै ल्याइएको स्पुतनिक५ नामक उक्त खोपको सुरक्षा र प्रभावकारिताबारे भने कतिपय वैज्ञानिकहरूमा आशंका छ ।युरोपेली आयोगले पनि गतसाता फर्मास्युटिकल कम्पनी अस्ट्राजेनेकासँग ३ करोड खोप किन्न सम्झौता गरेको छ । आयोगले खोप सुरक्षित र प्रभावकारी भए ईयू सदस्य राष्ट्रहरूका निमित्त थप एक करोड डोज किन्नेछ । खरिद गरिएका खोप निम्न तथा मध्यम आय भएका देशमा समेत प्रदान गरिनेछ ।आफ्नो घरमा मात्र होइन, अत्यावश्यक मानिसलाई विश्वभर नै उपलब्ध गराउन प्रतिबद्ध रहेको आयोगको भनाइ छ । उसले कोरोना महामारीविरुद्ध जुध्न १६ अर्ब युरो उठाइसकेको छ । आयोगले अन्य औषधि कम्पनीहरूसँग पनि खोप खरिदका लागि वार्ता गरिरहेको जनाएको छ ।अस्ट्राजेनेकाले यसअघि विभिन्न देशमा ४० करोड डोज आपूर्तिको पहिलो सम्झौता गरिसकेको छ । अमेरिकी सरकारबाट १ अर्ब डलर बढी सहयोग पाएको उक्त कम्पनीसँग सन् २०२१ सम्म १ अर्ब डोज उत्पादन गर्ने क्षमता छ । अक्सफोर्ड विश्वविद्यालयको सहकार्यमा अस्ट्राजेनेकाले अहिले तेस्रो चरणमा ३० हजार जनामा मानव परीक्षण गरिरहेको छ । उसले विश्वभर सहज र उचित तबरले खोप उपलब्ध गराउन कैयौं देशहरूसँग सहकार्य गरिरहेको पनि जनाएको छ । कम्पनीसँग जर्मनी, फ्रान्स, इटाली र नेदरल्यान्ड्सले पनि ३ करोड खोप किन्न प्रारम्भिक सहमतिमा हस्ताक्षर गरिसकेका छन् ।बेलायतको बर्मिङघम विश्वविद्यालयका औषधि विज्ञानका वरिष्ठ उपप्राध्यापक एवं युरोपियन सोसाइटी फर क्लिनिकल फार्मेसीका अनुसन्धान विभाग प्रमुख डा विभु पौड्याल बेलायतले विभिन्न प्रविधि प्रयोग गरेर विकसित गरिएका खोप लिने सम्झौता गरेको बताउँछन् । सरकारले धेरै डिल गर्नुको अर्थ एउटा प्रविधि असफल भए अर्कोले काम गर्ने सम्भावना हुन्छ भन्ने विश्वास लिएर हो, डा पौड्यालले भने, अहिले कुनैमा निर्जीव भाइरस, कुनैमा सक्रिय प्रोटिनजस्तै बनोट भएको कृत्रिम संरचना राखेर खोप विकास भइरहेको छ । बेलायतको हडर्सफिल्ड विश्वविद्यालयमा अन्तर्राष्ट्रिय जनस्वास्थ्य विषयका प्राध्यापक डा पदम सिंखडा विकसित देशहरूले अग्रिम खोप खरिद सम्झौता गरेर जनतालाई आश्वस्त पार्न खोजेको बताउँछन् । खोप विकासमा सकारात्मक संकेत छ । तर, सबै खोप सफल हुने सम्भावना भने रहन्न, डा सिंखडाले भने, खोपको एन्टिबडी कुन तहमा विकास हुन्छ ? खोपले दीर्घकालीन रूपमा कस्तो असर गर्छ वा असर कति समय रहन्छ अहिले नै भन्न सकिने अवस्था छैन ।"
अमेरिकामा प्रहरीद्वारा मारिए अश्वेत,विस्कन्सिन (एजेन्सी) अमेरिकाको विस्कन्सिन राज्यमा प्रहरीको गोलीले दुई जनाको मृत्यु भएको छ । प्रहरीले एक जना अश्वेतलाई गोली प्रहार गरेको विरोधमा भएका प्रदर्शनका क्रममा दुई जनाको मृत्यु भएको हो । प्रहरीले तीन जनालाई गोली लागेको पुष्टि गरे पनि थप विवरण सार्वजनिक गरेको छैन । प्रहरीको गोली लागी ज्याकोब ब्लेक गम्भीर घाइते भएको विरोधमा विस्कन्सिनको केनोसामा प्रदर्शन गरिएको हो । सामाजिक सञ्जालमा सार्वजनिक भिडियोमा एक कारमा आड लागेका २९ वर्षीय ब्लेकलाई कैयौंपटक गोली प्रहार गरिएको देखिएको थियो । ब्लेकका वकिलहरूले त्यसलगत्तै पनि उनी हिँड्नु जादूजस्तै भएको बताएका छन् । गोली प्रहारका कारण उनमा पक्षाघात भएको जनाइएको छ । उनकी आमा जुलिया ज्याक्सनले आफ्नो छोरा मृत्युसँग लडिरहेको जनाएकी छन् । त्यसयता कर्फ्युको उल्लंघन गर्दै स्थानीयले प्रदर्शन जारी राखेका छन् । प्रहरीको गोली लागी एक जना गम्भीर घाइते भएका छन् । स्थानीय सञ्चारमाध्यमका अनुसार एक पेट्रोल स्टेसनमा तैनाथ सुरक्षाकर्मी र प्रदर्शनकारीबीच हिंसात्मक झडपहरू भएको जनाइएका छन् । विस्कन्सिनका गभर्नर टोनी एभर्सले सहरमा जारी प्रदर्शन रोक्न थप फौज परिचालन गरिएको मंगलबार जनाएका छन् । उनले स्थानीय प्रहरीलाई सहयोग गर्न नेसनल गार्डलाई बोलाइएको बताए । घटनापछि विस्कन्सिनमा आपत्कालीन अवस्थाको घोषणा गरिएको छ । बीबीसीका अनुसार कतिपय प्रदर्शनकारीले बेसबलको ब्याटले कार तथा भौतिक सम्पत्तिमाथि आक्रमण गरेका थिए । ओरिगनको पोर्टल्यान्ड तथा मिनिसाटाको मिनियापोलिसमा समेत प्रदर्शन गरिएको जनाइएको छ । मिनियापोलिसमा प्रहरी नियन्त्रणमा एक अश्वेत नागरिक जर्ज फ्लोयडको मृत्यु भएपछि अमेरिकाव्यापी प्रदर्शन चर्केको थियो ।
भारतमा अगस्टमै १५ लाख संक्रमित,"नयाँदिल्ली (एजेन्सी) भारतमा एक महिनाभन्दा कम अवधिमा १५ लाखभन्दा बढीमा कोरोना भाइरस (कोभिड१९) को संक्रमण पुष्टि भएको छ । भारतको स्वास्थ्य तथा परिवार कल्याण मन्त्रालयका अनुसार अगस्ट महिनामा मात्रै १५ लाख ३० हजार संक्रमित भएका हुन् । एक महिनाको अवधिमा कुनै पनि देशमा कोभिड१९ को संक्रमण पुष्टि भएको यो दोस्रो उच्च संख्या हो । यसअघि अमेरिकामा जुलाई महिनामा करिब २० लाख जनामा कोभिड१९ को संक्रमण पुष्टि भएको थियो । अगस्ट महिनाको अन्त्यसम्ममा भारतमा संक्रमित हुनेको संख्या अझै बढ्ने निश्चित छ । पछिल्लो समय भारतका उत्तरप्रदेश, बिहार, पश्चिम बंगाललगायत राज्यमा भाइरस संक्रमण तीव्र छ । हालैका दिनहरूमा भारतमा दैनिक ५० हजारभन्दा बढीमा संक्रमण पुष्टि भइरहेको छ । मन्त्रालयका अनुसार भारतमा पछिल्लो २४ घण्टामा मात्रै ६७ हजार १ सय ५१ जना संक्रमित भएका छन् । उक्त अवधिमा १ हजार ५९ जनाको मृत्यु भएको छ । मंगलबार साँझसम्म भारतमा भाइरस संक्रमितको संख्या ३२ लाख ३४ हजार नाघेको छ । त्यस्तै, भाइरसबाट मृत्यु हुनेको संख्या ५९ हजार ४ सय ४९ पुगेको छ । संक्रमण पुष्टि भएकामध्ये २४ लाख ६७ हजारभन्दा निको भएका स्वास्थ्य तथा परिवार कल्याण मन्त्रालयले जनाएको छ ।भारतले पछिल्लो समय परीक्षणको दायरा फराकिलो पारेसँगै संक्रमितको संख्यामा पनि उल्लेख्य वृद्धि देखिएको हो । केही दिनयता दैनिक करिब १० लाख जनामा भाइरसको परीक्षण गरिएको इन्डियन काउन्सिल अफ मेडिकल रिसर्च (आईसीएमआर) ले जनाएको छ । पछिल्लो २४ घण्टामा मात्रै ८ लाख २३ हजार ९ सय ९२ नमुना परीक्षण गरिएको आईसीएमआरले जनाएको छ । अगस्ट महिनामा मात्रै करिब १ करोड ८० लाख जनाको नमुना परीक्षण गरिसकिएको छ । भारतमा हासम्म ३ करोड ७६ लाख ५१ हजार ५ सय १२ जनामा भाइरस परीक्षण गरिसकिएको आईसीएमआरले जनाएको छ ।विश्वव्यापी महामारीका रूपमा फैलिएको कोरोना भाइरसबाट बुधबार साँझसम्म विश्वभर २ करोड ३९ लाख ५१ हजारभन्दा बढी संक्रमित भएका छन् । भाइरसका कारण ज्यान गुमाउनेको संख्या ८ लाख २० हजार ८ सय नाघेको छ । भाइरसका कारण सबैभन्दा बढी प्रभावित अमेरिकामा संक्रमितको संख्या ५७ लाख ८८ हजार नाघेको छ भने मृतकको संख्या १ लाख ७८ हजार ७ सय ५८ पुगेको छ । भाइरसका कारण प्रभावित देशको सूचीमा ब्राजिल र भारत क्रमशः दोस्रो र तेस्रो स्थानमा छन् ।"
अफगानिस्तानमा बाढीले ७० को मृत्यु,"काबुल (एजेन्सी) अफगानिस्तानको उत्तरी प्रान्तमा आएको बाढीका कारण कम्तीमा ७० जनाको मृत्यु भएको छ । अधिकारीका अनुसार पर्वान प्रान्तको चरिकर सहरमा बुधबार बिहानै भीषण बाढी आएको हो । बीबीसीका अनुसार बाढीको समयमा मानिस सुतिरहेका थिए । मृत्यु हुनेहरूमा अधिकांश महिला तथा बालबालिका छन् । विपद् व्यवस्थापन मन्त्रालयद्वारा जारी विज्ञप्तिमा भनिएको छ, चरिकरमा मृत्यु भएकाहरूमा धेरैजसो बालबालिका छन् ।प्रान्तका प्रवक्ता वाहिदा सकारले बाढी प्रभावितहरूको उद्धार कार्य जारी रहेको जनाएका छन् । बाढीका कारण कम्तीमा ७० जनाको मृत्यु भएको छ भने ९० जना घाइते भएका छन्, सकारले भने । उनले मृतकको संख्या बढ्न सक्ने अनुमान गरेका छन् । टोलो न्युज नेटवर्कसँग कुरा गर्दै चरिकरका स्थानीय अब्दुल मजिदले दुई परिवार भग्नावशेषले पुरिएका जनाए । खोजी कार्यका लागि हामीलाई उद्धारकर्मीहरूको जरुरत रहेको छ, उनले भने ।बाढीका कारण दर्जनौं घरका पुरिएका स्थानीयको भनाइ छ । ५० भन्दा बढी घरहरू पूर्णरूपमा ध्वस्त भएका छन् । बाढीको समयमा सबै मानिस घरमा थिए । कति जनाको ज्यान गयो भन्ने कुनै यकिन छैन, पर्वान प्रान्तका स्थानीय अहमद जानले भने । प्रहरी तथा उद्धारकर्मीहरूले बाढी प्रभावितको खोजी तथा पुनःस्थापनको कार्य गरिरहेको छ । अफगान राष्ट्रपति असरफ घानीले आपत्कालीन सहयोगका लागि सम्बन्धित निकायलाई निर्देशन दिएका जनाइएको छ । उनले बाढीमा परी ज्यान गुमाउनेहरूप्रति समवेदना प्रकट गरेका राष्ट्रपति कार्यालयले जनाएको छ । विपद् व्यवस्थापन मन्त्रालयका प्रवक्ता अहमद तमिम अजिमीले बाढीका कारण पूर्वी तथा उत्तरी प्रान्तका सडकहरू अवरुद्ध भएका जनाएका छन् । बाढी प्रभावितको उद्धारसँगै हामीले राजमार्गहरू सुचारु गर्ने प्रयास गरिरहेका छौं, अजिमीले भने ।"
झन्डै ५०५ बढ्यो विदेशी लगानी,"गत आर्थिक वर्षमा प्रत्यक्ष वैदेशिक लगानी (एफडीआई) करिब झन्डै ५० प्रतिशत बढेको छ । अघिल्लो आर्थिक वर्षमा कुल १३ अर्ब ६ करोड रुपैयाँ विदेशी लगानी आएकोमा गत आवमा यो बढेर १९ अर्ब ४८ करोड रुपैयाँ पुगेको छ । अघिल्लो आर्थिक वर्षको तुलनामा गत आवमा नेपाल भित्रिएको एफडीआई ४९१ प्रतिशत बढी हो । गत आर्थिक वर्षमा पहिल्यै नै प्रतिबद्धता भएको आयोजनामा लगानी आएकाले कुल विदेशी लगानी आप्रवाह धेरै भएको राष्ट्र बैंकले बताएको छ । गत आर्थिक वर्षमा रेमिट्यान्समा जस्तै विदेशी लगानीमा पनि कोभिड१९ को प्रभाव देखिएको छैन । नेपालमा सरकारले गत चैत ११ देखि लकडाउन सुरु गरेको थियो । चैतयता असारसम्म ठूलो परिमाणमा विदेशी लगानी नआए पनि अघिल्लो वर्षभन्दा केही बढेको राष्ट्र बैंकको तथ्यांक छ । गत आर्थिक वर्षमा केही जलविद्युत् आयोजनामा ठूलो परिमाणमा एफडीआई आएकाले कुल विदेशी लगानीको वृद्धिदर राम्रो देखिएको राष्ट्र बैंकका प्रवक्ता एवं अनुसन्धान विभाग प्रमुख गुणाकर भट्टले जानकारी दिए । अघिल्लो वर्षको तुलनामा गत आर्थिक वर्षमा लगानीको वातावरणमा सुधार भएको, सोसम्बन्धी केही कानुन बनेको, एकद्वार प्रणाली सुरु भएको, लगानी सम्मेलन गरिएकोलगायत कारण विदेशी लगानी बढेको हो, उनले भने, कोभिडले सृजना गरेको अवस्था छाडने हो भने मुलुकमा लगानीको वातावरणमा उल्लेख्य सुधार भएको छ । राष्ट्र बैंकका अनुसार गत आर्थिक वर्ष नेपाल भित्रिएको विदेशी लगानीको ९० प्रतिशतभन्दा बढी हिस्सा चारवटा जलविद्युत् आयोजनामा आएको छ । जसमा वाटर एन्ड इनर्जी डेभलपमेन्ट कम्पनीमा २ अर्ब, लाङटाङ भोटेकोसी हाइड्रोपावरमा ३ अर्ब ६० करोड, अरुण जलविद्युत्मा ८ अर्ब १५ करोड र सोलु हाइड्रोपावर कम्पनीमा १ अर्ब ४२ करोड विदेशी लगानी भित्रिएको स्रोतले बताएको छ । कोभिडका कारण साना तथा मझौला उद्यम (एसएमई) मा आउने विदेशी लगानी प्रभावित भए पनि ठूला आयोजनाको लगानी नघटेकाले समग्रमा कुल विदेशी लगानी प्रभावित नभएको राष्ट्र बैंकका पूर्वकार्यकारी निर्देशक नरबहादुर थापाको भनाइ छ । जनताको स्तरमा आउने लगानी कोभिडबाट प्रत्यक्ष प्रभावित हुने देखिन्छ, उनले भने, तर, ठूला परियोजनामा आउने लगानी खासै घट्दैन । ठूलो आयोजनाको काम चलिरहेकाले तिनमा आउने प्रतिबद्धताअनुसारको लगानी नरोकिने उनले बताए । थापाका अनुसार पछिल्ला एक दुई वर्षमा मुलुकको लगानी वातावरणमा सुधार भएकाले नेपाल आउने विदेशी लगानी नघटेको हो । अघिल्लो आर्थिक वर्षको तुलनामा गत आवमा नेपालबाट फिर्ता जाने एफडीआई साढे ९४ प्रतिशत घटेको छ । गत आवमा करिब २० करोड रुपैयाँ विदेशी लगानी फिर्ता भएको छ । अघिल्लो आर्थिक वर्षमा ३ अर्ब ५८ करोड रुपैयाँ विदेशी लगानी फिर्ता भएको थियो ।आर्थिक वर्ष ०७४७५ को तुलनामा आव ०७५७६ मा सबै महिना विदेशी लगानी घटेको थियो । सो आर्थिक वर्षको पुस र जेठमा ऋणात्मक नै पुगेको थियो । तर, गत आर्थिक वर्षको सुरुदेखि नै विदेशी लगानीमा सुधार देखिएको छ । सो आवको सबै महिनामा लगानी उल्लेख्य रूपमा बढेको छ । विश्वभर महामारीका रूपमा फैलिएको कोरोना (कोभिड१९) ले नेपाल आउने विदेशी लगानी प्रभावित हुने प्रक्षेपण भएको थियो । गत फागुनमा भने एफडीआई १ सय ३४ प्रतिशत बढेको थियो । ०७६ फागुनसम्म १५ अर्ब ६१ करोड १६ लाख रुपैयाँ एफडीआई भित्रिएको थियो । ०७५ फागुनसम्म यस्तो लगानी ६ अर्ब ६६ करोड रुपैयाँ थियो । गत फागुनसम्म रेमिट्यान्स र विदेशी लगानीको आप्रवाह राम्रो भए पनि अब घट्ने विज्ञहरूको प्रक्षेपण थियो छ । तर, आर्थिक वर्षको अन्त्यमा पनि अपेक्षित रूपमा विदेशी लगानी घटेन । यद्यपि नेपाल भित्रिने विदेशी लगानीभन्दा धेरै रकम ती लगानीको लाभांशबापत बाहिरिँदै आएको छ । पछिल्ला एक दशकको तथ्यांकले पनि त्यही देखाउँछ ।पछिल्ला वर्षमा मुलुक भित्रिने विदेशी लगानीभन्दा लाभांशबापत बाहिरिने रकम धेरै छ । यो प्रवृत्ति हरेक वर्ष बढ्दो छ । गत आवमा आएको एफडीआईमध्ये सबैभन्दा धेरै जलविद्युत् क्षेत्रमा छ । अघिल्ला वर्षमा यस्तो लगानी औद्योगिक क्षेत्रमा धेरै थियो । लगानीमा रहेको पुँजी हेर्दा सबैभन्दा धेरै लगानी ट्याक्स हेभन मानिने वेस्ट इन्डिज राष्ट्रबाट आएको राष्ट्र बैंककै अध्ययनले देखाएको छ ।"
झन्डै ५०५ बढ्यो विदेशी लगानी,"गत आर्थिक वर्षमा प्रत्यक्ष वैदेशिक लगानी (एफडीआई) करिब झन्डै ५० प्रतिशत बढेको छ । अघिल्लो आर्थिक वर्षमा कुल १३ अर्ब ६ करोड रुपैयाँ विदेशी लगानी आएकोमा गत आवमा यो बढेर १९ अर्ब ४८ करोड रुपैयाँ पुगेको छ । अघिल्लो आर्थिक वर्षको तुलनामा गत आवमा नेपाल भित्रिएको एफडीआई ४९१ प्रतिशत बढी हो । गत आर्थिक वर्षमा पहिल्यै नै प्रतिबद्धता भएको आयोजनामा लगानी आएकाले कुल विदेशी लगानी आप्रवाह धेरै भएको राष्ट्र बैंकले बताएको छ । गत आर्थिक वर्षमा रेमिट्यान्समा जस्तै विदेशी लगानीमा पनि कोभिड१९ को प्रभाव देखिएको छैन । नेपालमा सरकारले गत चैत ११ देखि लकडाउन सुरु गरेको थियो । चैतयता असारसम्म ठूलो परिमाणमा विदेशी लगानी नआए पनि अघिल्लो वर्षभन्दा केही बढेको राष्ट्र बैंकको तथ्यांक छ । गत आर्थिक वर्षमा केही जलविद्युत् आयोजनामा ठूलो परिमाणमा एफडीआई आएकाले कुल विदेशी लगानीको वृद्धिदर राम्रो देखिएको राष्ट्र बैंकका प्रवक्ता एवं अनुसन्धान विभाग प्रमुख गुणाकर भट्टले जानकारी दिए । अघिल्लो वर्षको तुलनामा गत आर्थिक वर्षमा लगानीको वातावरणमा सुधार भएको, सोसम्बन्धी केही कानुन बनेको, एकद्वार प्रणाली सुरु भएको, लगानी सम्मेलन गरिएकोलगायत कारण विदेशी लगानी बढेको हो, उनले भने, कोभिडले सृजना गरेको अवस्था छाडने हो भने मुलुकमा लगानीको वातावरणमा उल्लेख्य सुधार भएको छ । राष्ट्र बैंकका अनुसार गत आर्थिक वर्ष नेपाल भित्रिएको विदेशी लगानीको ९० प्रतिशतभन्दा बढी हिस्सा चारवटा जलविद्युत् आयोजनामा आएको छ । जसमा वाटर एन्ड इनर्जी डेभलपमेन्ट कम्पनीमा २ अर्ब, लाङटाङ भोटेकोसी हाइड्रोपावरमा ३ अर्ब ६० करोड, अरुण जलविद्युत्मा ८ अर्ब १५ करोड र सोलु हाइड्रोपावर कम्पनीमा १ अर्ब ४२ करोड विदेशी लगानी भित्रिएको स्रोतले बताएको छ । कोभिडका कारण साना तथा मझौला उद्यम (एसएमई) मा आउने विदेशी लगानी प्रभावित भए पनि ठूला आयोजनाको लगानी नघटेकाले समग्रमा कुल विदेशी लगानी प्रभावित नभएको राष्ट्र बैंकका पूर्वकार्यकारी निर्देशक नरबहादुर थापाको भनाइ छ । जनताको स्तरमा आउने लगानी कोभिडबाट प्रत्यक्ष प्रभावित हुने देखिन्छ, उनले भने, तर, ठूला परियोजनामा आउने लगानी खासै घट्दैन । ठूलो आयोजनाको काम चलिरहेकाले तिनमा आउने प्रतिबद्धताअनुसारको लगानी नरोकिने उनले बताए । थापाका अनुसार पछिल्ला एक दुई वर्षमा मुलुकको लगानी वातावरणमा सुधार भएकाले नेपाल आउने विदेशी लगानी नघटेको हो । अघिल्लो आर्थिक वर्षको तुलनामा गत आवमा नेपालबाट फिर्ता जाने एफडीआई साढे ९४ प्रतिशत घटेको छ । गत आवमा करिब २० करोड रुपैयाँ विदेशी लगानी फिर्ता भएको छ । अघिल्लो आर्थिक वर्षमा ३ अर्ब ५८ करोड रुपैयाँ विदेशी लगानी फिर्ता भएको थियो ।आर्थिक वर्ष ०७४७५ को तुलनामा आव ०७५७६ मा सबै महिना विदेशी लगानी घटेको थियो । सो आर्थिक वर्षको पुस र जेठमा ऋणात्मक नै पुगेको थियो । तर, गत आर्थिक वर्षको सुरुदेखि नै विदेशी लगानीमा सुधार देखिएको छ । सो आवको सबै महिनामा लगानी उल्लेख्य रूपमा बढेको छ । विश्वभर महामारीका रूपमा फैलिएको कोरोना (कोभिड१९) ले नेपाल आउने विदेशी लगानी प्रभावित हुने प्रक्षेपण भएको थियो । गत फागुनमा भने एफडीआई १ सय ३४ प्रतिशत बढेको थियो । ०७६ फागुनसम्म १५ अर्ब ६१ करोड १६ लाख रुपैयाँ एफडीआई भित्रिएको थियो । ०७५ फागुनसम्म यस्तो लगानी ६ अर्ब ६६ करोड रुपैयाँ थियो । गत फागुनसम्म रेमिट्यान्स र विदेशी लगानीको आप्रवाह राम्रो भए पनि अब घट्ने विज्ञहरूको प्रक्षेपण थियो छ । तर, आर्थिक वर्षको अन्त्यमा पनि अपेक्षित रूपमा विदेशी लगानी घटेन । यद्यपि नेपाल भित्रिने विदेशी लगानीभन्दा धेरै रकम ती लगानीको लाभांशबापत बाहिरिँदै आएको छ । पछिल्ला एक दशकको तथ्यांकले पनि त्यही देखाउँछ ।पछिल्ला वर्षमा मुलुक भित्रिने विदेशी लगानीभन्दा लाभांशबापत बाहिरिने रकम धेरै छ । यो प्रवृत्ति हरेक वर्ष बढ्दो छ । गत आवमा आएको एफडीआईमध्ये सबैभन्दा धेरै जलविद्युत् क्षेत्रमा छ । अघिल्ला वर्षमा यस्तो लगानी औद्योगिक क्षेत्रमा धेरै थियो । लगानीमा रहेको पुँजी हेर्दा सबैभन्दा धेरै लगानी ट्याक्स हेभन मानिने वेस्ट इन्डिज राष्ट्रबाट आएको राष्ट्र बैंककै अध्ययनले देखाएको छ ।"
मलको कोटा निर्धारण अब जेठ मसान्तभित्रै,"मल अभावको समस्या समाधान गर्न सरकारले प्रत्येक वर्षको जेठ मसान्तभित्रै मलको कोटा निर्धारण गर्ने भएको छ । कृषि तथा पशुपन्छी विकास मन्त्रालयको प्रस्तावमा भदौ १ मा मन्त्रिपरिषद् बैठकले स्वीकृत गरेको अनुदानको मल वितरण व्यवस्थापन निर्देशिका०७७ मा यस्तो व्यवस्था गर्न लागिएको हो । प्रत्येक वर्षको जेठ मसान्तभित्र आगामी आर्थिक वर्षका लागि बफर स्टक परिमाण र प्रदेशका लागि मलको कोटा निर्धारण गर्नुपर्नेछ । कोटाअन्तर्गत रही प्रदेश समितिले प्रत्येक वर्षको असार १५ भित्र प्रदेशभित्रका स्थानीय तहका लागि मलको कोटा निर्धारण गर्नुपर्नेछ, निर्देशिकामा भनिएको छ, प्रदेश समितिले आफ्नो प्रदेशका लागि प्राप्त कोटाबाट बफर स्टकका रूपमा मल राख्न पाइनेछैन । पर्याप्त योजना र गृहकार्य नहुँदा हरेक वर्ष मलको चरम अभाव हुने गरेको छ । रोपाइँकै मुखमा मल अभाव खेपेका किसानले यस पटक गाँज हाल्ने बेलामा पनि मल पाएनन् । निर्देशिकाले भने समस्या समाधानमा सघाउने कृषि तथा पशुपन्छी विकास मन्त्रालयका प्रवक्ता हरिबहादुर केसीले बताए । मन्त्रिपरिषद् निर्णयसँगै निर्देशिका लागू भएको छ । निर्देशिकाले सबै अधिकार पालिकालाई दिएको छ । पालिकालाई तालिम दिनुपर्छ, कार्यान्वयन गर्न सिकाउनुपर्छ, उनले भने, सातै प्रदेश र केही पालिकाका प्रतिनिधिलाई तालिम दिने योजना छ । त्यो नसकिए डकुमेन्ट मात्रै पठाएर भए पनि कार्यान्वयन गराउँछौं । स्थानीय तह र प्रदेशलाई पनि जिम्मेवार बनाइनेछ । प्रदेश र स्थानीय तहलाई समावेश गरेपछि लक्षित समूहले मल पाउने मन्त्रालयको दाबी छ । यसअघि ०५८ मा पनि निर्देशिका बनेको थियो । निर्देशिकाअनुसार जिल्लामा प्रमुख जिल्ला अधिकारीको अध्यक्षता हुन्थ्यो । केन्द्रमा मन्त्रालय हुन्थ्यो । संघीय संरचनासँगै केन्द्रदेखि प्रदेश र पालिकालाई अधिकार दिइएको प्रवक्ता केसीको भनाइ छ । अहिलेको निर्देशिकालाई कार्यान्वयन गर्न सके वितरणका क्रममा भोगेका समस्या समाधान हुन्छ, उनले भने ।निर्देशिकाअनुसार सरकारले अनुदानमा उपलब्ध गराउने मलको प्रकार, जम्मा परिमाण तथा प्रदेशगत परिमाण निर्धारण गर्नेछ । साथै मल अभाव हुन नदिन समयमै आपूर्ति तथा वितरणको समय तालिकासहितको वार्षिक आपूर्ति तथा वितरण योजना स्वीकृत तथा परिमार्जन गर्ने र कार्यान्वयन गर्न मल वितरक कम्पनीलाई निर्देशन दिने जनाइएको छ ।मलको कोटा निर्धारण गर्दा खेती गरिएको कुल क्षेत्रफल, बाली, सघनता, अघिल्ला वर्षमा गरिएका मलको प्रयोग, सिँचाइको उपलब्धता, मन्त्रालयको बजेट र स्थानीय समितिको मागलाई आधार लिनुपर्ने निर्देशिकामा उल्लेख छ । प्रदेश समितिले सम्बन्धित मल वितरक कम्पनी र स्थानीय तहलाई सोही अवधिभित्र निर्धारित कोटाबारे जानकारी गराउनुपर्नेछ । यस्तै कुनै प्रदेशका लागि निर्धारित मलको परिमाण खपत नभए वा नहुने देखिए मल आपूर्ति तथा वितरण व्यवस्थापन समितिले मल आवश्यक भएको अर्को प्रदेशका लागि कोटा थप्नुपर्नेछ ।स्थानीय समितिले आफ्नो क्षेत्रमा आगामी आर्थिक वर्षका लागि आवश्यक मलको प्रकार र परिमाण खुलाई प्रत्येक आर्थिक वर्षको माघ मसान्तभित्र प्रदेश समितिमा पठाउनुपर्नेछ । प्रदेश समितिले आफ्नो प्रदेशमा आगामी आर्थिक वर्षका लागि आवश्यक मलको प्रकार र परिमाण स्थानीय तहगत रूपमा खुलाई प्रत्येक वर्षको फागुन मसान्तभित्र मल आपूर्ति तथा वितरणको व्यवस्थापन समितिमा पठाउनुपर्नेछ ।मल आपूर्ति तथा वितरण व्यवस्थापन समितिले प्रत्येक वर्षको जेठ मसान्तभित्र प्रदेश समितिबाट माग भएको मलको प्रकार, परिमाण तथा नेपाल सरकारबाट विनियोजित बजेट र अनुदान नीतिका आधारमा आगामी आर्थिक वर्षका लागि अनुदानमा उपलब्ध गराउन सकिने मलको प्रकार र परिमाण निर्धारण गर्नुपर्ने निर्देशिकामा उल्लेख छ ।साथै मल बिक्री गर्न सहकारी संस्था, फर्म वा कम्पनीले मल वितरक कम्पनीमा आवेदन दिन सक्नेछन् । बिक्री गर्न सम्बन्धित स्थानीय तहको सिफारिस र विगतका दुई आर्थिक वर्षर्को लेखापरीक्षण प्रतिवेदनको प्रतिलिपि, नापतौल मेसिन, गोदामघर, सूचना प्रविधिलगायत भौतिक पूर्वाधारको विवरण पेस गर्नुपर्ने निर्देशिकामा जनाइएको छ । मल वितरक कम्पनीले बिक्रेता नियुक्त गर्दा कम्तीमा दुई आर्थिक वर्षको कार्यकाल पूरा गर्नुपर्नेछ ।बिक्री मूल्य स्थानीय तहको कार्यालय र बिक्रेताको बिक्री केन्द्र्रमा समेत टाँस्नुपर्ने निर्देशिकामा उल्लेख छ ।"
२ अर्ब ६५ करोडको सेयर कारोबार,"काठमाडौं (कास) बुधबार सेयर बजारमा २ अर्ब ६५ करोड ६१ लाख रुपैयाँबराबरको कारोबार भएको छ । करिब साढे ३४ हजार कारोबारबाट १ सय ८६ कम्पनीका ५८ लाख ८२ हजार कित्ता सेयर किनबेच भए । अघिल्लो दिनको तुलनामा नेप्से परिसूचक र कारोबार रकम दुवै बढी हो । मंगलबार बजारमा १ अर्ब ८५ करोड ५१ लाख रुपैयाँबराबरको सेयर कारोबार भएको थियो । यो साता सबै दिन नेप्से परिसूचक उकालो लागेको छ । सोही क्रममा बुधबार नेप्से परिसूचक २११० अंकले बढेर १ हजार ४ सय ६२०३ बिन्दुमा उक्लिएको छ । अघिल्लो दिनको तुलनामा यो १४६ प्रतिशत बढी हो । कोभिड१९ को जोखिम उच्च बन्दै गएपछि हाल स्थानीय प्रशासनले निषेधाज्ञा जारी गरेको छ । निषेधाज्ञाका कारण अत्यावश्यकबाहेक सबै गतिविधि ठप्प छन् । अत्यावश्यक सेवामा पर्ने भन्दै सेयर बजार भने खुला गरिएको छ । हाल अनलाइनबाट मात्र सेयर कारोबार गर्न पाइन्छ । यस्तो अवस्थामा पनि सेयर कारोबार निरन्तर रूपमा उकालो लाग्नु सकारात्मक संकेत भएको जानकार बताउँछन् । नेप्सेले पनि अहिले करिब ९० प्रतिशतभन्दा बढी कारोबार अनलाइनबाट हुँदै आएको जनाएको छ । बुधबार व्यापार र जीवन बिमाबाहेक सबै समूहका परिसूचक बढेका छन् । तीमध्ये बैंकिङ, विकास बैंक, जलविद्युत्, लघुवित्त र सामूहिक लगानी कोष उपसमूहका परिसूचक एक प्रतिशतभन्दा धेरैले बढेका छन् । नेप्से परिसूचक बढेपछि सेयर बजारको आकार कुल बजार पुँजीकरण पनि १९ खर्ब २९ अर्ब रुपैयाँ कायम भएको छ । यही क्रममा नेप्सेले अनलाइनबाट ग्राहक परिचयपत्र (केवाईसी) अद्यावधिक गर्न, अनलाइन कारोबारका लागि युजर नेम र पासवर्ड लिन सुविधा दिएको छ । कोभिड१९ महामारीलाई दृष्टिगत गर्दै भौतिक दूरी कायम राखी दोस्रो बजार कारोबार गर्नगराउन नेप्सेले अनलाइन कारोबारलाई थप सहज बनाउने तथा नेप्से तथा सदस्य दलाल व्यवसायीलाई प्रदान गर्दै आइरहेको छ, नेप्सेले जारी गरेको विज्ञप्तिमा भनिएको छ, यही क्रममा लगानीकर्ताले अनलाइन कारोबार गर्नका लागि युजरनेम र पासवर्ड लिने तथा ग्राहक पहिचान विवरण (केवाईसी) लाई अद्यावधिक गर्न सम्पूर्ण सदस्य दलालहरूको टीएमएस लिंकमा अनलाइन रजिस्ट्रेसन सुविधा उपलब्ध गराइएको छ ।उक्त लिंकमा गई रजिस्टर लेखिएको ठाउँमा क्लिक गरेपछि आफ्नो विवरण भरेर युजरनेम तथा पासवर्ड लिन तथा केवाईसी अद्यावधिक गर्नगराउन नेप्सेले सबैलाई आग्रह गरेको छ । यसबाट बढीभन्दा बढी प्रयोगकर्ता अनलाइन कारोबारमा सहभागी हुन सक्ने नेप्सेको अपेक्षा छ ।"
पोल भाडा नघटाए इन्टरनेट मूल्य बढाउने चेतावनी,"नेपाल विद्युत् प्राधिकरणले पछिल्लोपटक तय गरेको आफ्नो विद्युत् पोल र ओपीजीडब्ल्यू केबल भाडा पुरानो दरभन्दा २ सय प्रतिशत बढी भएको भन्दै इन्टरनेट सेवा प्रदायकले मूल्य बढाउने चेतावनी दिएका छन् । इन्टरनेट सेवा प्रदायक संघ नेपाल (आइस्पान) को बैठकले बुधबार प्राधिकरणले तय गरेको भाडादर महँगो भएको भन्दै स्वीकार्य नहुने निर्णय गरेको अध्यक्ष भोजराज भट्टले जानकारी दिए ।प्राधिकरणले गत वर्ष विद्युत् पोल र ओपीजीडब्ल्यु केबलको भाडादर ४ सय प्रतिशतसम्म बढाउने निर्णय गरेको थियो । प्राधिकरणको निर्णयविरुद्ध इन्टरनेट सेवा प्रदायकले विरोध जनाउँदै भाडा नतिर्ने अडान लिएपछि सञ्चार तथा सूचना प्रविधि मन्त्रालयकी सहसचिव राधिका अर्यालको संयोजकत्वमा गत वर्ष अध्ययन समिति गठन भएको थियो । समितिले दिएको प्रतिवेदनलाई गत साता बसेको प्राधिकरणको सञ्चालक समितिको बैठकले पारित गर्दै कार्यान्वयन गर्ने निर्णय गरेको थियो ।प्रतिवेदनले प्राधिकरणले गत वर्ष तय गरेको भाडादर करिब आधा घटाउन सिफारिस गरेको थियो । प्राधिकरणले गत वर्ष भाडा ४ सय प्रतिशत बढाउने निर्णय गर्दा पनि हामीले भाडा नतिर्ने अडान लिएर हालसम्म पुरानै भाडादर तय गरेका थियौं, भट्टले भने, अहिले समितिको सिफारिसका आधारमा तय गरिएको भाडा दर पुरानो भाडा दरभन्दा २ सय प्रतिशत महँगो छ ।यो भाडादर कार्यान्वयन भए इन्टरनेटको मूल्य बढाउनुको विकल्प नभएको उनले बताए । आइस्पानको बैठकले पहिला नियामक निकाय नेपाल दूरसञ्चार प्राधिकरणसँग छलफल गर्ने निर्णय गरेको छ, उनले भने, यही भाडादर कायम हुने हो भने मूल्य बढ्छ । कोभिड१९ का कारण इन्टरनेट ब्यान्डविथको खपत बढेको र सेवा प्रदायकको लागत बढेको बेला भाडा वृद्धि गर्नु जायज नहुने भट्टको तर्क छ । हामीले १५२० प्रतिशत मात्रै बढाउन अनुरोध गर्दै आएका थियौं, उनले भने, एक्कासि २ सय प्रतिशत बढ्दा खर्चले धान्दैन ।कोभिड१९ महामारी नियन्त्रण गर्न गरिएको लकडाउनका बेला अन्तर्राष्ट्रिय ब्यान्डविथ खपत २५ प्रतिशत बढेको छ । पछिल्लो समय टिकटकका कारण अन्तर्राष्ट्रिय ब्यान्डविथको माग झन् बढेकाले सेवा प्रदायकको सञ्चालन लागत बढिरहँदा पनि मूल्यवृद्धि नगरेको उनले बताए । ब्यान्डविथ माग बढ्दा र अहिले टिकटकको क्यास सर्भर नहुँदा अन्तर्राष्ट्रिय ब्यान्डविथको माग बढ्दा पनि मूल्यवृद्धि गरेका छैनौं, उनले भने, तर यस्तो बेलामा राज्यको निकायले नै २ सय प्रतिशत भाडा बढाएको हामीलाई स्वीकार्य हुन्न । पछिल्लो समय आफ्नो सेक्युरिटी प्रोटोकल परिवर्तन गरेपछि टिकटक प्रयोगका कारण अन्तर्राष्ट्रिय ब्यान्डविथ खपत पछिल्ला केही सातायता ह्वात्तै बढेको छ । केही महिनाअघिसम्म टिकटकले नेपालमा १३ जीबीपीएस ब्यान्डविथ खपत गरिरहेकोमा केही सातायता यसको माग १ सय ७५ जीबीपीएस पुगेको छ । टिकटकले आफ्नो सेक्युरिटी प्रोटोकल एचटीटीपीबाट एचटीटीपीएस बनाएपछि लोकल क्यास सर्भर राख्न असम्भव बनेको हो । जसका कारण टिकटकको सबै कन्टेन्टमा अन्तर्राष्ट्रिय ब्यान्डविथ खपत् भइरहेको छ । अर्याल संयोजकत्वको समितिले तयार पारेको प्रतिवेदनमा ओपीजीडब्ल्यू फाइबर भाइबर भाडामा लिई प्रयोग गरेबापत प्रतिवर्ष ३० हजार नबढ्ने गरी दर कायम गर्न सिफारिस गरेको छ । विद्युत् प्राधिकरण लाइनको ३३ केभी र ११ केभीका पोलहरूमा व्याकबोन केवल जडान गरेबापत टेलिकम, इन्टरनेट सेवा प्रदायक, केबल टीभी सेवा प्रदायकले ३० वर्षका लागि एकमुस्ट १ लाख तिर्दै आएकोमा आगामी दिनदेखि प्रतिकिमि प्रति केबल प्रतिवर्ष १० देखि १६ हजारभन्दा बढी नहुने गरी भाडादर तय गर्न पनि समितिले सिफारिस गरेको छ । समितिले प्रतिवेदनमा दूरसञ्चार पूर्वाधारको सहप्रयोगका लागि नेपाल टेलिकम र विद्युत् प्राधिकरणले संयुक्त कम्पनी स्थापना गर्न पनि सिफारिस गरेको छ ।"
दूरसञ्चार पूर्वाधारको सहप्रयोग नहुँदा दोहोरिँदै लगानी,"दूरसञ्चार पूर्वाधारमा दोहोरो लगानी नपरोस् भनेर तीन वर्षअघि नै सरकारले दूरसञ्चार पूर्वाधारसम्बन्धी कानुन बनाए पनि हालसम्म कार्यान्वयन भएको छैन । यसले दोहोरो लगानी पर्न गएको छ । ०७४ सालमै दूरसञ्चार विनियमावली जारी गरी असोज २५ मा राजपत्रमा सूचना प्रकाशन भए पनि यो विनियमावली कार्यान्वयनमा आएको छैन । विनियमावलीले टेलिकम र इन्टरनेट सेवा प्रदान गर्न पूर्वाधार निर्माणका लाििग छुट्टै कम्पनीलाई लाइसेन्स जारी गर्ने अवधारणा ल्याएको थियो । विनियमावलीअनुसार लाइसेन्सका लागि ४५ वटा कम्पनीबाट आवेदन आए पनि हालसम्म कुनै निर्णय नभएको प्राधिकरणका प्रवक्ता मीनप्रसाद अर्यालले जानकारी दिए । विनियमावली जारी भएपछि पूर्वाधार निर्माणको लाइसेन्स लिन केही आवेदन परेको थियो, उनले भने, तर यसबारे हालसम्म कुनै निर्णय भएको छैन ।विनियमावलीमा केही नीतिगत र व्यावहारिक अस्पष्टताका कारण यसलाई संशोधन गर्ने विषयमा पनि छलफल भएकाले हालका लागि केही निर्णय नभएको उनले बताए । तर पूर्वाधार सहप्रयोगको अभ्यास आवश्यक पर्ने उनको धारणा छ । पूर्वाधार सहप्रयोग हुँदा सेवा प्रदायकले नयाँ पूर्वाधारमा लगानी गर्नुपर्दैन । यसले सेवा प्रदायकको सञ्चालन लागत घटाउँछ । सेवा पनि सस्तो हुन्छ, उनले भने, अहिले सबै सेवा प्रदायकले आआफ्नो पूर्वाधार निर्माण गर्नुपर्दा बढी लगानी पर्न जान्छ । सेवा पनि महँगो हुन्छ । पूर्वाधार विस्तार गर्दा बढी टावर र तार आवश्यक हुने भएकाले वातावरणीय हिसाबले पनि पूर्वाधार सहप्रयोगको अभ्यास आवश्यक रहेको अर्यालको धारणा छ ।प्राधिकरणको विनियमावलीमा पूर्वाधार निर्माण गर्न सरकारको ७० प्रतिशतभन्दा बढी स्वामित्व भएको संस्थालाई जुनसुकै बेला पनि पूर्वाधार निर्माणका लागि लाइसेन्स दिन सकिने प्रावधान छ । अन्य दुई संस्थालाई लाइसेन्स दिन सकिने प्रावधान छ । लाइसेन्स प्राप्त कम्पनीले दूरसञ्चार पूर्वाधार निर्माण गर्ने र अन्य सेवा प्रदायकलाई त्यसैलाई भाडामा लिएर प्रयोग गर्ने यो विनियमावलीको अवधारणा हो । इन्टरनेट सेवा प्रदायक संघ नेपाल (आइस्पान) का अध्यक्ष भोजराज भट्ट पनि यो अवधारणामा सेवा प्रदायक सकारात्मक रहेको धारणा राख्छन् । दूरसञ्चार पूर्वाधारमा दोहोरो लगानी पर्न नदिने आइस्पानमा आवद्ध सेवा प्रदायक पनि सकारात्मक रहेको उनले बताए । आइस्पानमा आवद्ध सेवा प्रदायक मिलेर पूर्वाधार निर्माणका लागि छुट्टै कम्पनी स्थापना गर्ने र सोही कम्पनीमार्फत पूर्वाधार निर्माण गरी सबैले प्रयोग गर्ने विषयमा पनि छलफल भइरहेको छ, उनले भने, सायद हामी आगामी एक महिनामै यसको सहमतिमा पुग्छौं । प्राधिकरणसँग पनि यसबारे छलफल भइरहेको उनले जानकारी दिए । अहिले इन्टरनेट सेवा विस्तार र टेलिकम सेवा विस्तारका लागि हरेक सेवा प्रदायकले आफ्नै पूर्वाधार स्थापना गर्दै आएका छन् । जसका कारण काठमाडौं उपत्यकामा मात्रै टावरको संख्या ११ सयभन्दा बढी छ । नेपाल विद्युत् प्राधिकरणको पोलमार्फत हरेक सेवा प्रदायकले आफ्नो नेटवर्क विस्तार गरिरहेका छन् ।दूरसञ्चार प्राधिकरणले देशैभर विस्तार गर्न लागेको अप्टिकल फाइबर नेटवर्क (सूचना महामार्ग) पनि पूर्वाधार सहप्रयोगकै अवधारणाअनुसार अपनाइएको छ । सबै जिल्ला सदरमुकाम र मुख्य सहर जोड्ने गरी अप्किटल फाइबर विस्तारका लागि प्राधिकरणले तीनवटा प्याकेज बनाएर ठेक्का दिएको भए पनि यसको प्रगति भने निकै सुस्त छ । प्रदेश १ देखि ३ सम्मका सबै जिल्लामा अप्टिकल फाइबर विस्तारका लागि प्राधिकरणले नेपाल टेलिकमलाई जिम्मा दिएको थियो । चार वर्षअघि कामको जिम्मा पाएको टेलिकमले गत वर्ष जेठदेखि काम सुरु गरे पनि यसको प्रगति १४ प्रतिशत मात्रै छ ।प्रदेश ४ र ५ का सबै जिल्ला सदरमुकाम छुने गरी अप्टिकल फाइबर विस्तार गर्न प्राधिकरणले युनाइटेड टेलिकम लिमिटेडलाई जिम्मा दिएको थियो । तर दुई वर्षसम्म काम सुरु नगरेपछि प्राधिकरणले सम्झौता रद्द गर्न खोज्दा यूटीएलले अदालतमा मुद्दा दायर गरेको थियो । सर्वोच्च अदालतले तत्काल निर्णय कार्यान्वयन नगर्न प्राधिकरणका नाममा अन्तरिम आदेश जारी गरेका कारण यो प्याकेजअन्तर्गतको काम अहिले ठप्प छ । प्रदेश ६ र ७ मा अप्टिकल फाइबर विस्तारका लागि स्मार्ट टेलिकमलाई दिइएको ठेक्का रद्द गरी मन्त्रिपरिषद्ले नेपाल टेलिकमलाई दिने निर्णय गरेको थियो । सरकारको निर्णयअनुसार प्राधिकरणले यो प्याकेजको काम पनि टेलिकमलाई दिइसकेको छ । टेलिकमले काम अघि बढाउन ठेक्का प्रक्रिया अघि बढाएको भए पनि कोभिड१९ महामारीका कारण रोकिएको छ । अप्टिकल फाइबर विस्तारको ठेक्का पाएको कम्पनीले अप्टिकल फाइबर बिछ्याएर मर्मतसम्भार पनि गर्ने र अन्य सेवा प्रदायकलाई प्रयोगका लागि भाडामा उपलब्ध गराउने गरी प्राधिकरणले तीनवटै परियोजना अघि बढाएको हो । यसको भाडादर प्राधिकरणले निर्माण सम्पन्न भइसकेपछि निर्धारण गर्नेछ ।"
खाद्यका महानिर्देशकलाई कारबाही सिफारिस,"काठमाडौं (कास) भारतबाट आयातित चिनीको गुणस्तर परीक्षण तथा जारी गरेको दूध तथा दुग्ध पदार्थको आयात प्रज्ञापनपत्र सम्बन्धमा गठित छानबिन समितिले खाद्य प्रविधि तथा गुण नियन्त्रण विभागका महानिर्देशक मतिना जोशीसहित उपमहानिर्देशक राकेश त्रिपाठी र वरिष्ठ खाद्य अनुसन्धान अधिकृत कृष्ण राईलाई कारबाही गर्न सिफारिस गरेको छ । भारतबाट आयातित चिनी परीक्षणका क्रममा विभागको लापरबाही देखिएको र कानुनको समेत पालना नगरेकाले परीक्षणमा संलग्न कर्मचारी र विभागका महानिर्देशकलाई कारबाही गर्न समितिले सिफारिस गरेको हो ।कृषि तथा पशुपन्छी विकास मन्त्रालयका प्रशासन महाशाखा प्रमुख नारायणप्रसाद रेग्मीको अध्यक्षतामा गठित छानबिन समितिले भारतबाट आयातित चिनीको गुणस्तर परीक्षण गर्दा प्रयोगशालाले अपनाएको प्रक्रिया र विधिसँग सम्बन्धित कागजात अध्ययन गरेको थियो । ०७७ पुसदेखि दूध र दुग्ध पदार्थ आयातका लागि प्रदान गरिएको ज्ञापनपत्रसम्बन्धी विवरणका प्रमाणित कागजात अध्ययन गरिएको थियो । कागजात अध्ययन र सम्बन्धित व्यक्तिसँग सोधपुछपछि छानबिन समितिले प्रचलित कानुनको पालना नगरेको निष्कर्ष निकालेको थियो । पैठारी गरिएको चिनीको गुणस्तर परीक्षणबारे जलेश्वरस्थित गुणस्तर प्रमाणीकरण कार्यालयले गरेको परीक्षणबारे विभागका महानिर्देशकलाई थाहा नहुनु र परीक्षण प्रतिवेदनको बोधार्थ प्रतिलिपिसमेत विभागमा नहुनु आश्चार्यजनक रहेको प्रतिवेदनमा उल्लेख छ । कार्यालयले आफूले सम्पादन गरेका कार्य आफ्नो तालुक निकायलाई जानकारी गराउनु, निरन्तर सम्पर्क र समन्वयमा रहनु, विवादित विषयहरूका बारे सामूहिक निर्णय गर्नु सुशासनका आधारभूत मान्यता हुन् । विभाग र अन्तर्गतका कार्यालयले सुशासनका आधारभूत मान्यताको समेत पालना गरेको देखिएन, प्रतिवेदनमा भनिएको छ, खाद्य जस्तो संवेदनशील विषयको परीक्षण मापदण्ड र प्रक्रिया परिभाषित नहुनु, खुला रूपमा प्राप्त नमुना परीक्षण गर्नु, लेबल र ब्याच नम्बरसमेत थाहा नपाई परीक्षण प्रतिवेदन दिनु, आफ्नै अन्तर्गतका कार्यालयका परीक्षणहरूबीच एकरूपता कायम नगराउनुजस्ता विषयमा विभागको लापरबाही र बेवास्ता देखिन्छ । खाद्य परीक्षण प्रयोगका सम्बन्धमा उद्योग वाणिज्य तथा आपूर्ति मन्त्रालयले निकासी पैठारी नियन्त्रण ऐन २०१३ बमोजिम जारी गरेको आदेशसमेत पालना गरेको नदेखिएको प्रतिवेदनमा बताइएको छ ।"
शाक्यले ल्याए अर्थात् परिवर्तन,"काठमाडौं (कास) सुजीव शाक्यको नयाँ पुस्तक अर्थात् परिवर्तन सार्वजनिक भएको छ । पब्लिकेसन्स नेपालयले आफ्नो पहिलो ईबुक का रूपमा यसलाई सार्वजनिक गरेको बताएको छ । निबन्ध सँगालोका रूपमा रहेको शाक्यको यो पुस्तक अघिल्लो पुस्तक अर्थात् अर्थतन्त्र कै परिवेशमा लेखिएको छ । पुस्तकले नेपाली समाजलाई गरिबीको सिकार बनाइराख्ने रोगको स्वभाव खोतल्दै तिनलाई निदान गर्न केही कदम अगाडि बढ्नुपर्नेतर्फ चर्चा गरेको पब्लिकेसन्सको भनाइ छ । एकल अध्याय सार्वजनिक गरेपछिको प्रतिक्रिया उत्साहजनक रह्यो, नेपालयका किरणकृष्ण श्रेष्ठले भने, धेरै पाठकका निम्ति भर्चुअल मञ्च अँगाल्नेतर्फको यो व्यावहारिक छलाङ भए पनि हामीले प्राइमरी ईबुक प्रकाशनलाई उत्साहजनक प्रयत्नका रूपमा लियौं । एकल अध्याय सार्वजनिक गर्दा र अन्य पुस्तकको ईबुक संस्करणप्रतिको पाठक रुचिले नेपाली पुस्तक बजार ईबुकका निम्ति तयार रहेको इंगित गरेको छ ।यति बेला मानिस अनिश्चित समयमा बाँचिरहेको लेखक शाक्यले बताए । यहाँ अनेकौं चुनौती र अवरोध विद्यमान छन्, जसलाई हामीले सम्बोधन गर्न आवश्यक छ, उनले भने, समृद्धि र सपना प्राप्त गर्न सकिन्छ भन्ने विश्वासका साथ पुस्तकले यिनै कुरालाई वर्गीकृत गर्दै उपचार खोज्ने प्रयास गरेको छ ।"
११ वर्षमा १० पुल,"मध्यपहाडी लोकमार्गको रुकुम खण्डमा ११ वर्षमा १० पक्की पुल निर्माण भएका छन् । लोकमार्गअन्तर्गतको जहारी खोलामा पुल निर्माणको काम सकिएसँगै १ सय २३ किलोमिटर खण्डको सबै ठाउँमा पुल बनेका हुन् । जिल्लामा ०६६ सालदेखि लोकमार्ग निर्माणको काम थालिएको थियो । लोकमार्गको निर्माण कार्य थाल्दा रुकुम एउटै जिल्ला थियो । अहिले रुकुम पश्चिम र रुकुम पूर्व गरी २ जिल्लामा विभाजन भएको छ । १ सय २३ किलोमिटर खण्डको दुवै जिल्लामा १० सडक पुल बनाउने गरी आयोजनाको डिजाइन गरिएको थियो । रुकुम पूर्वमा २ र रुकुम पश्चिममा ८ पुल निर्माण भएको मध्यपहाडी लोकमार्ग सडक आयोजना दैलेखले जनाएको छ । पछिल्लो पटक चौरजहारी नगरपालिकाको जहारी खोलामा पुल निर्माणको काम सकिएको कार्यालयका सूचना अधिकारी तुलाराम शर्माले बताए । ०६९ सालमा सम्झौता भएको उक्त पुल ८ वर्षपछि २०७७ मा सम्पन्न भएको हो । १ करोड ९२ लाख रुपैयाँमा उक्त पुल निर्माण भएको उनको भनाइ छ । चौरजहारीबाट जाजरकोट जोड्ने भेरी नदीमाथिको पुल भने निर्माण हुन बाँकी रहेको उनले बताए ।रुकुम पूर्व र पश्चिमका कुनै पनि ठाउँमा जान अब खोलाले सवारी रोक्ने छैन, उनले भने, ढिलै भए पनि सबै सडक पुल निर्माण सम्पन्न भएका छन् । ठेकेदारको लापरबाही र अरू प्राविधिक कारणले पनि पुल निर्माणमा ढिलाइ भएको उनले जानकारी दिए ।रुकुम पश्चिमबाट जाजरकोट जोड्ने पुल भने अझै अलपत्र छ । ठेकेदारको लापरबाहीका कारण पुल निर्माणले गति लिन नसकेको हो । आगामी फागुनसम्म उक्त पुल निर्माण गर्ने गरी म्याद थप गरिएको आयोजनाले जनाएको छ । रुकुम पूर्वको सिस्ने र भूमे गाउँपालिकाको सिमानास्थित रेली खोलामा पुल बनेपछि यात्रा सहज बनेको भूमे गाउँपालिका अध्यक्ष रामसुर बुढा मगरले बताए । उनका अनुसार हरेक वर्षाको समयमा रेली खोलाले सवारीसाधनको आवतजावत रोक्थ्यो ।जहारी खोलामा पुल बनेसँगै चौरजहारी र जिल्ला सदरमुकामको सम्पर्क स्थापित भएको छ । हरेक वर्षामा जहारी खोलाको कारण यो क्षेत्रको सम्पर्कविच्छेद हुन्थ्यो । पुल बनेपछि यात्रुले वर्षौंदेखिको सास्तीबाट मुक्ति पाएको चौरजहारी नगरपालिका प्रमुख विशाल शर्माले बताए ।"
३६ सय लाभग्राहीसँग भएन सम्झौता,हेटौंडा (कास) भूकम्प गएको पाँच वर्ष बितिसक्दा पनि लाभग्राहीको सूचीमा रहेका मकवानपुरका ३ हजार ६ सय ५१ जना लाभग्राहीसँग अनुदान सम्झौता हुन सकेको छैन । जिल्लामा ३४ हजार ६ सय ८६ जना लाभग्राहीको सूचीमा थिए । तीमध्ये ३१ हजार ३५ जनासँग मात्र अनुदान सम्झौता भएको छ । त्यसमा ३० हजार ९ सय ८४ जनाले पहिलो किस्ता लगेका छन् । अनुदान सम्झौता गरेर घर निर्माण सुरु गरेका लाभग्राहीमध्ये २० हजार हजार १ सय ३५ ले घर बनाइसकेको पुनर्निर्माण प्राधिकरण जिल्ला आयोजना कार्यान्वयन इकाइका प्रमुख विमलकिशोर केपीले जानकारी दिए । अझै ३ हजार ६ सय ५१ जनासँग अनुदान सम्झौता हुन नसकेको उनको भनाइ छ । जिल्लामा प्रबलीकरण लाभग्राही पहिचान भएका १३ हजार २ सय ४९ मध्ये १० हजार १ सय १० जनासँग अनुदान सम्झौता भएको छ । त्यसमा १० हजार ६० जनाले पहिलो किस्ता लगिसकेका छन् । १ सय १५ जनाले मात्र दोस्रो किस्ता लगेका उनले जानकारी दिए । ३ हजार १ सय ३९ जनासँग सम्झौता हुन बाँकी रहेको प्राधिकरणले बताएको छ । प्रबलीकरणका लाभग्राहीले पहिलो र दोस्रो किस्ता गरेर एक लाख रुपैयाँ मात्र अनुदान पाउँछन् । जिल्लामा छुट तथा पुनः जाँचका लागि दर्ता भएका ८ हजार गुनासामध्ये ७ हजार ८ जनाको गुनासो सम्बोधन भएर ६ हजार ६८ जना लाभग्राही सूचीमा परेका छन् । जिल्लामा हालसम्म १९ जनाले अनुदान रकम फिर्ता गरेका छन् । हालसम्म जोखिमयुक्त बस्तीमा परेका २६ लाभग्राहीमध्ये २२ जना अन्यत्र जग्गा खरिद गरी स्थानान्तरण भएका छन् ।
मनको कुरालाई बाँधी नराख,"एक्लोपनले डिप्रेसन बढाउन र आत्महत्यासम्म पुर्याउन भूमिका खेल्छ । त्यसैले त लन्लिनेस किल्स् भन्ने गरिन्छ । जब निराशा, चिन्ता, तनाव, जीवनप्रतिको विरक्ति हुन्छ, बेकारमा किन बाँच्ने भन्ने लाग्छ, तब एक्लोपन बढ्छ । त्यसैले एक्लोपनलाई घटाउन सक्रिय र पूर्णरूपमा स्वस्थ हुँदाबाटै योजना बनाउनुपर्छ ।त्यसका केही उपाय छन् । सामाजिक सेवामूलक कार्यमा आफूलाई संलग्न गराउन सकिन्छ । श्रम, पैसा, क्षमता जे दिए पनि भयो, सामाजिक गतिविधिसँग जोड्ने बानी बसाल्नुपर्छ । यसले आफूलाई मनको शान्ति पनि दिन्छ । त्यस्तै, पढ्नेलेख्ने, पेन्टिङजस्ता सिर्जनशील काम गर्न सकिन्छ । प्रायः अवकाश पाएका मान्छले एक्लो महसुस गर्छन्, जागिर छोडेपछि कुरा गर्ने मान्छे पनि पाइन्न, परिवारसँग आत्मीय सम्बन्ध नहुन सक्छ । त्यसैले यस्ता व्यक्तिले कुनै न कुनै सकारात्मक कर्मतिर पहिल्यैबाट मन लगाउनुपर्छ । अहिले हामीसँग प्रशस्त समय छ । युट्युबमा हेरेर नयाँनयाँ परिकार बनाउन सकिन्छ, बच्चाहरूसँग खेल्न सकिन्छ, हार्मोनियम वा कुनै वाद्यवादन बजाउन आउँछ भने अझ बेस । धुम्धुम्ती बस्नुहुन्न, जसलाई जेमा इच्छा छ, त्यही गर्नुपर्छ । पहिले कहिल्यै यसरी समय व्यतीत नगरेकालाई अहिले एकैपटक यस्ता काममा रमाउन गाह्रो हुन सक्छ तर बानी पार्नुपर्छ । पछिपछि पनि उपयोगी हुन्छ । फूलहरूसँग खेल्दा, आकाशमा चरा उडेको हेर्दा, हरियाली देख्दा पनि मन खुसी हुन्छ एक्लोपन भाग्छ । आफूसँग जे उपलब्ध छ, जे चाहना छ, त्यसमा आफूलाई सक्रिय राख्नुपर्छ । यस्तो बेला कतिपय व्यक्तिहरू विगतप्रति पछुताउने, त्यही सम्झेर दुःखी हुने गर्छन् । यो घातक हुन्छ । विगतप्रति पश्चताप गर्ने होइन, अहिले खुसी भएर बाँच्ने हो । हामी घरमा थुनिएका छौं, साथीभाइ, आफन्तसँगको भेट रोकिएको छ । अन्योलता छ । यस्तो बेला ध्यान, योगा गर्न सकिन्छ । फोनमा साथीभाइसँग कुरा गर्न सकिन्छ । पुराना फोटोहरू हेर्दा पनि मन आनन्दित हुन्छ । एक्लै चुप लागेर बस्नुहुन्न, केही न केही गर्नुपर्छ । उद्देश्यसहितको जिन्दगी बाँच्नुपर्छ । अरूबाट खुसी अपेक्षा गर्ने मात्र होइन, आफूले आफैंलाई खुसी बनाउनुपर्छ, व्यवस्थापन गर्नुपर्छ । कोभिडको तनाव नेपालमा मात्र छैन, संसारमै छ, हामी पनि त्यसैभित्र परेका हौं । सुरक्षाका विधिहरू अपनाउनुपर्छ, हल्ला र अफवाहको पछाडि दौडनुभएन । यो भवितव्य हो, विस्तारै टर्दै जान्छ भनेर सकारात्मक र आशावादी सोच राख्नुपर्छ । मुख्य कुरा, आफूलाई एक्लो भएको महसुस हुनासाथ कुनै न कुनै माध्यमबाट साथी र आफन्तसँग सम्पर्क गरिहाल्नुपर्छ अनि नजिकको कोही व्यक्ति एक्लो महसुस गर्दै छ भन्ने आफूलाई लाग्यो, उसको व्यवहार र बोलीमा त्यस्तो झल्कियो भने आफूले पनि कुरा गरिहाल्नुपर्छ । यत्ति गर्दा मात्र पनि धेरै एक्लोपनलाई हदसम्म भगाउन सकिन्छ ।"
कोरोनासँगै अंग्रेजी हाबी !,"स्वास्थ्य तथा जनसंख्या मन्त्रालयले हरेक दिन आफ्नो प्रवक्तामार्फत कोभिड१९ प्रेस ब्रिफिङ सार्वजनिक गर्छ । जहाँ आइसोलेसन, क्वारेन्टाइन, डिस्चार्ज, लकडाउनजस्ता अंग्रेजी शब्द बढी प्रयोग हुन्छ । कोरोना संक्रमण नेपाल छिरेसँगै अंग्रेजी शब्दको प्रयोग बढेको छ । धेरैजसो अंग्रेजी शब्दलाई नेपालीमा बुझ्नबुझाउन सकिने भए पनि त्यसतर्फ ध्यान नदिइएको सरोकारवालाहरू बताउँछन् ।हामीसँग नेपाली शब्द हुँदाहुँदै विदेशी शब्द चलाउनु दरिद्रता हो, भाषाशास्त्री प्राध्यापक माधवप्रसाद पोखरेल भन्छन्, नेपालको भूगोलभित्र रहेका आम समुदायका व्यक्तिले बुझे पनि नबुझे पनि अंग्रेजी शब्द नै प्रयोग गर्न बाध्य भएका छन् । लकडाउन लाई नेपालीकरण गरेर कतिपयले बन्दाबन्दी लेख्नभन्न थाले । तर, नेपाली जनमानसले लकडाउन मात्रै बुझ्ने अवस्था छ । कोरोना रोकथामका लागि मास्क, सेनिटाइजर प्रयोग गरिन्छ । संक्रमित क्वारेन्टाइन वा आइसोलेसन मा बस्छन् । संक्रमितको स्वाब लिइन्छ । पीसीआर र आरडीटी टेस्ट गरिन्छ । स्वास्थ्यकर्मीहरू पीपीई, वाटरप्रुफ मास्क, भाइजर, ग्लोब्स लगाउँछन् । सहरदेखि दुर्गम गाउँका मानिसले नबुझेरै पनि अंग्रेजी शब्द प्रयोग गर्छन्, खोटाङका दिप्रुङ चुइचुम्माका चिरञ्जीवी खड्का भन्छन्, केटाकेटीदेखि बूढापकासम्म सबैले अंग्रेजी शब्द जबरजस्त बुझ्नुपर्ने अवस्था छ । स्वास्थ्य मन्त्रालयले समेत धेरैजसो अंग्रेजी शब्दलाई जस्ताको तस्तै प्रयोग गर्ने गरेको छ । कोरोना विषाणुको महामारी संसारभरि फैलिरहेको छ भन्दैमा देशभित्रको सरकारी कामकाजमा अंग्रेजी भाषाको माहमारी फैलाउनु राम्रो होइन, नेकपा सांसद भीम रावलको टिप्पणी छ, नेपाली भाषाले धेरै आगन्तुक शब्द पचाएको छ । जनसमुदायले बुझ्ने गरी स्थापित गरेको छ, यसमा विमति छैन । तर, तत्काल कुनै कुरा आम जनतालाई सहजै बुझाउनु आवश्यक भएका बेला सरल र बुझिने भाषा प्रयोग गर्नु उचित हुन्छ । अंग्रेजीका कठिन शब्दहरू नघुसाउनु नै ठीक हुन्छ ।भाषाशास्त्री तारामणि राईले प्राविधिक शब्द नियमन गर्ने, चासो राख्ने निकाय कमजोर रहेकाले अंग्रेजी शब्द प्रयोग बढेको बताए । भाषा आयोग, प्रज्ञाप्रतिष्ठानजस्ता निकायले विज्ञहरूको समूह बनाएर नयाँ शब्दलाई खुट्याउन जरुरी छ, उनले भने, कोरोनाजन्य शब्दहरू नेपाली र स्थानीय मातृभाषाहरूमा पनि अनुवाद हुनुपर्छ । शब्दको आयु निश्चित समयसम्म रहने बताउँछन्, भाषाशास्त्री पोखरेल । कुनै समय म्याड काउ डिजिज भनेर अखबारमा खुब चल्यो तर त्यो नेपाली शब्द खोर्यात थियो, उनले भने, कोरोनाकै सन्दर्भमा चलेका अंग्रेजी शब्दको समानान्तर नेपाली शब्द प्रयोग गर्न सरकारका आधिकारिक निकाय र सञ्चारगृहहरूले पहल गर्न चुकेका छन् । आमसञ्चारमाध्यमहरूले जनमानसमा चाँडो प्रभाव पार्ने हुँदा यता ध्यान दिइनुपर्छ । समाजमानवशास्त्री डम्बर चेम्जोङले विशेष सामाजिक, राजनीतिक, ऐतिहासिक रूपमा नयाँ शब्द बन्ने बताए । एकातर्फ शब्द नयाँ बनाइन्छ र अर्कोतर्फ भइरहेको शब्दको अर्थ विस्तार हुन्छ, उनले भने, रूप फेरिएर अंग्रेजी शब्द आयो जसलाई हामीले दौरा, सुरुवाल, टोपीमा कोट स्वीकार गरेका छौं । राष्ट्रिय समाचार समितिका अध्यक्ष श्यामल अधिकारी कोरोना भाइरस फैलिएपछि त्योसँग आएका अंग्रेजी शब्दजस्ताको तस्तै प्रयोग गरिएको बताउँछन् । भाषा विचार विनिमयको माध्यम भएकाले गतिशील चिज हो, शुद्ध राख्न खोज्दा त्यसको अर्थ मर्न पनि सक्छ, उनले भने, हामी (रासस) ले लकडाउन लाई औपचारिक रूपमा बन्दाबन्दी भनेर प्रयोग गर्यौं । तर निरक्षरले समेत लकडाउन, सेनिटाइजर, मास्क भनेर परिस्थिति बुझ्ने भएपछि यसलाई नेपाली शब्द खोज्नेतर्फ लागेनौं । परिस्थितिले भाषा निर्माण गर्ने र समाजमा स्थापित हुने उनी उल्लेख गर्छन् । त्रिभुवन विश्वविद्यालय भाषाविज्ञान केन्द्रीय विभाग प्रमुख बलराम प्रसाईं कोरोना भाइरस फैलिएपछि प्रयोग भएका कतिपय शब्द शब्दकोशमा प्रविष्टि पाउने स्थिति रहेको बताउँछन् । कोभिड१९ आएपछि अंग्रेजीका केही शब्द आमसञ्चार, साहित्य, गीतमा प्रवेश पाएका छन्, उनी भन्छन्, शब्द प्रयोग हुनु ठूलो कुरो भएन । तर, अंग्रेजीमा हुने अर्थ र हाम्रो (नेपाली) मा के फरक छ, त्यसबारे अध्ययन हुनुपर्छ । नेपाल प्रज्ञाप्रतिष्ठानका कुलपति गंगाप्रसाद उप्रेतीका अनुसार महामारीका बेला अंग्रेजीका दुई दर्जनजति शब्द प्रयोगमा आए । प्रतिष्ठानले यी शब्दलाई गम्भीरतापूर्वक लिएको छ, उनले भने, कोरोनासँग सम्बन्धित प्राविधिक शब्दलाई जबरजस्ती नेपालीकरण गर्न खोजियो भने हास्यास्पद र गलत अर्थ दिन्छ । यी नयाँ शब्दलाई नेपाली भाषा विभागले व्यवस्थापन गर्दै छ । भाषा आयोगका अध्यक्ष लवदेव अवस्थी विश्वव्यापी महामारीले नेपाली जीवनपद्धतिलाई प्रभावित तुल्याएको बताउँछन् । विश्वव्यापी महामारीले स्थानीय जनजीवन, समुदायको भाषा, संस्कृतिलाई विशृंखलित तुल्याएको उनको भनाइ छ । एक्कासि अन्तर्राष्ट्रिय भाष्य नै परिवर्तन हुँदा ठूलो क्षति पुगेको छ, उनले भने, अहिले प्रयोग भएका एकोहोरो बोली (अंग्रेजी) र व्यवहारले जीवन प्रणाली टुटेको छ । दीर्घकालीन जीवन पद्धतिसँग जोडिएका भाषा, संस्कृति, ज्ञान पद्धति संरक्षण गर्न जरुरी छ । महामारीसँगै अंग्रेजी प्रयोगको बढवा दिइएको विषय आयोगले प्रतिवेदनमा समेट्ने र राष्ट्रपतिसमक्ष सुझावसहित बुझाउने अध्यक्ष अवस्थीले बताए ।"
बार्सिलोनामाथि मेसीको बमसेल अब कानुनी युद्धमा,"ती समर्थकले भनिरहेका छन्, मेसी कुनै पनि हालतमा बार्सिलोनामै रहनुपर्छ । बार्सिलोनाले अहिलेसम्म औपचारिक रूपमा मेसीको नयाँ चाललाई लिएर प्रतिक्रिया दिएको छैन । तर क्लबले के बुझेको छ भने मेसीले आफू खुसी क्लब छाड्ने सक्ने बुँदाको औचित्य जुनमा नै सकिसकेको छ । त्यसैले सन् २०२१ सम्म कायम रहेको अनुबन्ध नसकिएसम्म मेसी बार्सिलोनामै रहनुपर्छ । स्पेनी खेल दैनिक मार्काले लेखेको छ, सैद्धान्तिक रूपमा यो बुँदा जुन १० मै खारेज भइसकेको छ ।तर कोरोना भाइरस संक्रमणको महामारीका बेला फुटबल अवरुद्ध भएको स्थितिमा खेलाडीले यसलाई अलग्गै किसिमले व्याख्या गर्न सक्छन् । यसबाहेक मेसी र बार्सिलोनाबीचको अनुबन्धमा उनलाई कुनै क्लबले किन्न चाहेमा कम्तीमा ७० करोड युरो तिर्नुपर्ने उल्लेख छ । क्लब मान्छ भने अब लागू हुने भनेको यही हो । मार्काले अगाडि लेखेको छ, अब बार्सिलोनामा मेसीको भविष्य के हुनेछ भन्ने सबै सम्भावना यही कानुनी अप्ठ्यारोमा अडिएको छ ।सन् २००४ मा मेसीले १७ वर्षको उमेरमा बार्सिलोनाका लागि डेब्यु गरेका थिए । त्यसयता उनले कीर्तिमानी ६ सय ३४ गोल गरिसकेका छन् । मेसीले बार्सिलोना छोड्न चाहेपछि उनको नयाँ गन्तव्य कहाँ हुनेछ, त्यसबारे चर्चा सुरु भइसकेको छ । सबैको पहिलो अनुमान हो, मेसी जान सक्ने भनेको इंग्लिस प्रिमियर लिगमा हो । त्यसमा पनि म्यानचेस्टर सिटीमा । पहिलो कारण त पेप ग्वार्डिओला नै भए किनभने उनी बार्सिलोनाको प्रशिक्षक छँदाको समय मेसीका लागि स्वर्णिम मानिन्छ ।फेरि सिटी नै यस्तो क्लब हो, जसले मेसीको मोटो न मोटो तलब बेहोर्न सक्छ । अर्को इंग्लिस क्लबले पनि मेसीलाई अनुबन्ध गर्न इच्छुक देखिएको छ । इंग्ल्यान्डबाहिर केही क्लब यस्ता पनि छन्, जसले मेसीलाई अनुबन्ध गर्न सक्छन् र यसमा सबैभन्दा अगाडि रहेको छ, पेरिस सेन्ट जर्मेन (पीएसजी) । इटालीको इन्टर मिलान पनि मेसीलाई अनुबन्ध गर्न सक्ने क्लब मानिएको छ । यसबीच समाचार के पनि आइरहेको छ भने बार्सिलोना कुनै प्रकारको कानुनी झमेलामा फस्न चाहँदैन ।किनभने यस्तो भएमा यसले नयाँ सिजन क्लबको प्रदर्शनमा फरक पार्ने अनुमान छ । बरु उसले नयाँ प्रस्ताव के ल्याउन लागेको छ भने जुन क्लबले मेसीका लागि २० करोड पाउन्ड तिर्नेछ, क्लब आफ्ना स्टार खेलाडीलाई छाड्न तयार हुनेछ । स्पेनी मिडियाका अनुसार कानुनी लडाइँ सुरु भयो भने त्यसको निर्णय जता पनि जान सक्नेछ । त्यसअनुसार बार्सिलोनाले चर्को मूल्य पाउन पनि सक्छ या मूल्य शून्य पनि हुन सक्नेछ । बार्सिलोना जोखिम नउठाउने मनसायमा पनि पुगेको छ ।द गार्डियन"
"कोउटिन्हो भित्रिँदै, स्वारेज बाहिरिँदै","बार्सिलोना बार्सिलोनाका नयाँ प्रशिक्षक रोनाल्ड कोम्यान आएयता धेरै परिवर्तन हुने छाँटकाँट छ । एकपछि अर्को नाटकीय घटना पनि भइरहेका छन् । यसैक्रममा फिलिप कोउटिन्हो फेरि क्याटलन क्लबमा फर्कने सम्भावना बढेको छ । कोम्यानको योजनामा कोउटिन्हो पनि छन् । उनले खुलेर नै भनिसकेका छन्, उनका लागि यी ब्राजिली खेलाडी महत्त्वपूर्ण छन् । अझ भनौं, अर्को सिजनका लागि योजना बनाउन व्यस्त रहेका डच प्रशिक्षकले कोरेको रोडम्याप मा कोउटिन्होको नाम पनि छ ।अहिले कोउटिन्हो बिदा मनाउने क्रममा ब्राजिल पुगिसकेका छन् । तर प्रशिक्षक कोम्यानले आफूमा चासो देखाएपछि उनी बिदा छोट्याएर भए पनि बार्सिलोना फर्कने क्रममा छन् । कोउटिन्हाले हालै सकिएको सिजन पनि बार्यन म्युनिकमा बिताए । बार्सिलोनाले ऋणमा उनलाई बायर्न पठाएको थियो । तर उनी बायर्नका लागि यसपल्ट युरोपेली च्याम्पियन्स लिग जितेका छन् । त्यसमाथि बायर्नले बार्सिलोनालाई हराउँदा कोउटिन्होले आफ्नै माउ क्लबविरुद्ध दुई गोल गरेका थिए ।अहिलेसम्म कोउटिन्होको भविष्य के हुने हो ठ्याक्कै भन्न सकिने स्थितिको छैन । केही इंग्लिस प्रिमियर लिग क्लबले पनि उनमा रूचि देखाएका छन्, विशेषगरी आर्सनलले । बार्सिलोनाका अध्यक्ष जोसेप मारिया बार्टोमेउले पनि प्रस्ट गरिरहेका छन्, कोम्यानले चाहन्छन् भने कोउटिन्होलाई राख्ने हो, नत्र बेच्ने हो । तर बार्सिलोनामा बलियो सूत्र रहेको स्पेनी मिडियालाई मान्ने हो भने कोम्यानले कोउटिन्होसँग फोनमा लामै कुरा गरिसकेका छन् ।ती मिडियाका अनुसार कोम्यानले सुरुमा च्याम्पियन्स लिग जितका लागि कोउटिन्होलाई बधाई दिए, पछि आफ्नो योजना सुनाए । भनिन्छ, कोम्यान कोउटिन्होको खेलका प्रशंसक हुन् । प्रिमियर लिगमा साउथह्याम्पटन र एभरटनको जिम्मेवारीमा छँदा कोम्यानले कोउटिन्होको खेल नजिकबाट हेर्ने अवसर पाएका थिए । त्यतिबेला कोउटिन्हो गज्जब लयमा थिए र उनी लिभरपुलको रणनीतिका मुख्य खेलाडी थिए । उनकै वरिपरि लिभरपुलको खेल हुन्थ्यो ।कोम्यानले एट्याकिङ मिडफिल्ड को रूपमा देखा पर्ने कोउटिन्होलाई आफ्नो योजनाबारे विस्तारमा बताएका छन् । त्यसअनुसार अर्को सिजन खेल्ने बार्सिलोना टिम बेग्लै हुनेछ, एक प्रकारले भन्दा लगभग नयाँ नै । अझ कोम्यानले उनलाई लोभ पनि देखाएका छन्, अर्को सिजन पनि कोउटिन्होले च्याम्पियन्स लिग जित्न सक्नेछ, तर फरक क्लबका लागि । त्यसो भनेको बार्सिलोनाका लागि । कोउटिन्हो आफैं पनि बार्सिलोना फर्केर फेरि एकपल्ट आफूलाई प्रमाणित गर्न चाहन्छन् ।उनी पहिलो प्रयासमा सफल भने रहेका थिएनन् । दोस्रो मौका पाएमा उनी आफूले सक्दो खेल्न चाहन्छन् । बार्सिलोनाका लागि यस सिजन खेलका अधिकांश प्रमुख खेलाडी अब टिममा नहुने हुँदा पनि कोउटिन्होले टिममा महत्त्वपूर्ण स्थान पाउन सक्छ । बार्सिलोना र कोम्यानमाथि पनि चर्को दबाब छ, अर्को सिजन राम्रो खेल्ने र उपाधि जित्ने । त्यसैले पनि क्याम्प नोउका खेल पदाधिकारीहरू ठूलो परिवर्तन गर्ने क्रममा छन् । यसै कारण कोउटिन्होका दिन फर्कन सक्छ ।यिनै सबै योजनाअनुसार कोउटिन्होको ठीक उल्टो परिवर्तित स्थितिमा हुने निश्चित देखिएका छन्, उरुग्वेली खेलाडी लुइस स्वारेज । बायर्नको हातबाट बेहोरेको हारको सबैभन्दा महँगो मूल्य चुकाउनुपर्नेमा पर्न सक्छन् उनी । कोम्यानले भनिसकेका छन्, आफ्नो योजनामा स्वारेज भने छैनन् । त्यसैले ३३ वर्षीय फरवार्डले अन्यत्र उपाय लगाए हुन्छ । सन् २०१९२० को सिजनमा उनले बार्सिलोनाका लागि ३६ खेल खेले र २१ गोल गरे । एक प्रकारले औसत रह्यो उनका लागि यो वर्ष ।बार्सिलोना र स्वारेजबीचको अनुबन्ध अझै एक वर्ष बाँकी छ । कोम्यान उनीसँगको अनुबन्ध तोड्ने मनसायमा छन् । तिनै स्पेनी मिडियाका अनुसार कोम्यानले स्वारेजसँग पनि फोनमा कुरा गरिसकेका छन् । तर यो खाली एक मिनेटको मात्र रह्यो । यही छोटो कुराकानीमा त हो, कोम्यानले स्वारेजलाई आफ्नो अबको टिममा नपरेको जानकारी दिएको । जम्माजम्मी केही सेकेन्डको कुरामा बार्सिलोनामा आफ्नो खेलजीवन सकिन लागेको स्वारेज आक्रोशित छन् ।उनी चाहन्छन्, क्लब अध्यक्ष नै अगाडि आएर उनीसँग कुरा गरोस् । अब त उनी लियोनल मेसीको समर्थनमा पनि उत्रिएका छन् र भनिरहेका छन्, मेसीलाई क्लबमा कायम राख्न बार्सिलोनाले जे जस्तो सकिन्छ, त्यो गर्नुपर्छ । फेरि यो भनेको उनकै स्थिति राम्रो हुने हो । जेहोस्, नयाँ परिस्थितिमा स्वारेजले आफूलाई सहज पाइरहेका छैनन् र बार्सिलोनाले अनुबन्ध तोडेमा त्यसको कानुनी उपचार के हुनसक्छ भनेर उनले आफ्नो वकिललाई बुझ्न लगाइसकेका छन् ।द डेलिमेल"
चन्द्रकलालाई सहयोग,"काठमाडौं (कास) एथलेटिक्स खेलाडी चन्द्रकला लाम्गादेमाथि भएको जातीय दुर्व्यवहारप्रति नेपाल एथलेटिक्स संघले भर्त्सना गरेको छ । सातौं र आठौं राष्ट्रिय खेलकुदमा ज्याभ्लिन थ्रो र शटपुटमा कीर्तिमानसहित २२ स्वर्ण जितेकी चन्द्रकला र उनका पति सुमन खातीमाथि सोमबार झापामा जातीय दुर्व्यवहारसहित कुटपिट भएको थियो । एथलेटिक्स संघले घटनाबाट दुखित भएको भन्दै भर्त्सना गरेको हो । एथलेटिक्स संघका अध्यक्ष राजीवविक्रम शाहले २१ औं शताब्दीमा हुने यस्ता घटनाले आफू मर्माहित भएको जनाउँदै दोषीलाई कडाभन्दा कडा सजायको माग गरेका छन् ।सात महिने गर्भावस्थाकी चन्द्रकलामाथि कुटपिट भएपछि अस्पताल भर्ना गरिएको थियो । चन्द्रकला र उनका पति सुमनको स्वास्थ्यलाभको कामना गर्दै संघले उपचारका लागि २१ हजार रुपैयाँ उपलब्ध गराएको शाहले जनाए । यसैबीच नेपाल राष्ट्रिय तथा अन्तर्राष्ट्रिय खेलाडी संघले विज्ञप्ति जारी गर्दै चन्द्रकलामाथि भएको जातीय दुर्व्यवहारप्रति भर्त्सना गर्दै दोषीलाई कडाभन्दा कडा कारबाहीको माग गरेको छ । संघका अध्यक्ष दीपक श्रेष्ठद्वारा जारी विज्ञप्तिमा भनिएको छ, खेलाडीमाथिको यो दुर्व्यवहार सह्य हुँदैन । खेलाडीले कुनै जातविशेषको नभई सिंगो देशको प्रतिनिधि हुने भएकाले यो घटना निन्दनीय छ ।"
बोल्टलाई कोरोना संक्रमण,"जमैका (बीबीसी) आठ पटकका ओलम्पिक च्याम्पियन एवं जमैकाका पूर्वधावक उसेन बोल्ट कोरोना भाइरसबाट संक्रमित भएका छन् । ३४ वर्षे बोल्टले गत साता आफ्नो जन्मदिनमा पार्टी आयोजना गरेका थिए । त्यसयता उनी क्वारेन्टाइनमा रहेका थिए । कोभिड१९ परीक्षण पोजिटिभ आएको छ, तर उसेनमा त्यसको कुनै संकेत देखिएको छैन, बोल्टका एजेन्ट रिकी सिम्सले सीएनएनलाई इमेलमार्फत बताएका छन् । बोल्टको जन्मदिन पार्टीमा म्यानचेस्टर सिटी र इंग्ल्यान्डका फरवार्ड रहिम स्टर्लिङ र वेस्ट इन्डिजका भेट्रान ओपनर क्रिस गेल पाहुनाका रूपमा रहेको जनाइएको छ ।बोल्टले ओलम्पिकमा ८ स्वर्ण र विश्व च्याम्पियनसिपका ११ उपाधि जितेका थिए । त्यसमा १ सय र २ सय मिटरमा विश्व कीर्तिमान बनाएका थिए । जमैकाका प्रधानमन्त्री एन्ड्रयु होलनेसले बोल्टको जन्मदिन पार्टीको घटनालाई प्रहरीले छानबिन गरिरहेको जनाएका थिए । विश्व कीर्तिमानी धावक बोल्टले लन्डनमा भएको विश्व च्याम्पियनसिपपछि सन् २०१७ मा संन्यास लिएका थिए ।"
बक्सिङ खेलाडीको कोरोना बिमा,"काठमाडौं (कास) मंसिरमा सम्पन्न १३ औं दक्षिण एसियाली खेलकुद (साग) मा भाग लिएका १६ बक्सिङ खेलाडीको कोरोना बिमा गरिएको छ । पूर्व बक्सर एवं नेपाल बक्सिङ संघका केन्द्रीय सदस्य ओमनारायण श्रेष्ठले १३ औं सागका १६ खेलाडी र दुई प्रशिक्षकको कोरोना बिमा गरिदिएका हुन् । १३ औं सागमा १० पुरुष र ६ महिला खेलाडीले प्रतिस्पर्धा गरेका थिए । नेपालले तीन स्वर्ण, ६ रजत र ६ कांस्य जितेको थियो ।"
