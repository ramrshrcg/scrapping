शीर्षक,विवरण
मेलम्ची सुरुङको ढोका फेरि डिजाइन,"काठमाडौं (कास) मेलम्ची खानेपानी आयोजनाको सुरुङको ढोका पुनः डिजाइन गरिने भएको छ । गत असारको अन्तिम साता पानीको बहाव परीक्षण गर्दा भत्केको ढोका पुनः डिजाइनका लागि स्पेन र पोर्चुगलका परामर्शदातालाई सहभागी गराइएको आयोजनाका प्रवक्ता राजेन्द्र पन्तले बताए ।आयोजनाको परामर्शदाता स्पेनको इप्टिसा कम्पनीका प्रतिनिधि पिनाकी रोय अहिले ढोकाको पुनः डिजाइनका लागि नेपाल आएर निर्माण कम्पनीलाई सघाइरहेका छन् । ढोका निर्माण, डिजाइन र जडानको जिम्मेवारी पाएको प्रेसिजन इन्फ्राटेकले परामर्शदाता इप्टिसाको निर्देशनअनुसार चार वटा ढोकाको पुनः डिजाइन सुरु गरेको छ । मेलम्चीको मुहान हेलम्बुमा असार ३० मा सुरुङको ढोका भत्कँदा बगाएर एक इन्जिनियरको मृत्यु भएको थियो भने एक जना चालक अझै बेपत्ता छन् । घटनामा अन्य दुई जना घाइते भएका थिए । परीक्षणकै क्रममा ढोका भत्केपछि आयोजनाको गुणस्तरमाथि प्रश्न उठ्दै आएको छ ।"
चाँदीमा लेप लगाएर १६ केजी सुनको पैसा ठगी,"यो योजना कमलादीको एक होटलमा बसेर गरिएको थियो तर घुमुवाले दरबारमार्गका डीएसपी रञ्जन दाहाललाई सक्कली सुन भारत लैजान गिरोहले तयारी गरेको र १३ गते बिहानै सुन लिएर बा६च ५५१९ नम्बरको स्कोर्पियो जिप हात्तीसारबाट कमलादी हुँदै जान लागेको गलत सूचना दिए । गाडी कमलपोखरी सिटी सेन्टर सडक खण्डबाट कमलपोखरी हुँदै कमलादीबाट अघि बढ्यो । गाडीमा थिए इल्ताफ, निलेश र सञ्जय । साथमा पहेंलो जलप लगाइएको १५ केजी ५ सय ग्राम चाँदी र ५ सय ग्राम सुन अनि २ थान पेस्तोल । गाडीअघि दिएको लोकेसनभन्दा केही फरक रुटमा कमलादीघण्टाघर हुँदै अघि बढ्यो । निलेश र इल्ताफले आफू अघि बढेको सूचना देवानसिंह, कौशल र घुमुवाहरू प्रसन्न र बहादुरसिंहलाई दिएका थिए । गाडी पछ्याउँदै दुवै जना घुमुवा सहिदगेटबाट सुन्धारा आकाशे पुलनजिकै पुगेपछि प्रहरीले सुन नियन्त्रणमा लिन घेरा हालेको भन्दै सञ्जयलाई निलेशले सुनाए । हतियार र सुनसहित भाग्न लागेका सञ्जय आत्तिए । घुमुवालाई निलेश आफैं बाहिर निस्केर लेपन लगाएको साढे १५ केजी चाँदी र ५ सय ग्राम सुन अनि २ थान पेस्तोल दिए । प्रहरी आएको भन्दै इल्ताफ र सञ्जय त्यही गाडीबाट भागे । निलेश, देवानसिंह र कौशल आफ्नै बाटो लागे । तीनै जना योजना सफल भएको भनेर हिँडे । उनीहरू भारत भाग्ने योजनामा थिए । यता सामान नियन्त्रणमा लिएको भन्दै घुमुवाले डीएसपी दाहाललाई जानकारी गराए ।केहीबेरमा डीएसपी सुन्धारा आइपुगे । साढे १४ केजी सामान डीएसपीलाई बुझाएका घुमुवा प्रसन्नले एक केजी आफ्नो खल्तीमा हालेर सँगै रहेका बागबजारका व्यापारी उमेश श्रेष्ठलाई दिए । घटना सुन्धारामा भएको थियो । सामान सुन वा चाँदी जाँच गर्न डीएसपी दाहाल सुनचाँदी व्यवसायी महासंघमा पुगे । त्यसबेलासम्म बरामद सामान सुन नै भएको भ्रममा थिए दाहाल । जाँचेपछि मात्रै ५ सय ग्राम सक्कली र बाँकी सबै चाँदीमा सुन लेपन गराइएको खुल्यो ।प्रहरीले घटनास्थल कमलादी भन्दै केहीबेरमा पत्रकार सम्मेलन गर्यो । यता घटनाको अनुसन्धानमा जुटेपछि सुन लुटाउने निलेश र पटेल दाजुभाइ भागिसकेका थिए भने सामान लुटिएपछि गाडी चालक इल्ताफ र सुन लिन आएका सञ्जय पनि त्यही गडीमा भागे । त्रिपुरेश्वरबाट थापाथली हुँदै भागेका उनीहरू ललितपुरको नखिपोट पुगेर एक निर्माणाधीन घरको कम्पाउन्डमा रोकिए । गाडी त्यहीं छोडेर भागेकामध्ये इल्ताफ बिहीबार बाराको निजगढबाट पक्राउ परेका हुन् । सञ्जय अझै फरार छन् । उता घटना भएको भोलिपल्टै योजना सफल भएपछि काठमाडौंबाट भागेका निलेश, देवानसिंह र अपार्टमेन्टमा कामदारका रूपमा ल्याइएका विजय पटेललाई महानगरीय अपराध महाशाखाको टोलीले पूर्वी नवलपरासीको दुम्कीबासबाट १४ गते पक्राउ गर्यो ।त्यही दिन महाशाखा र काठमाडौं प्रहरीको टोलीले घुमुवा प्रहरी बहादुरसिंह र प्रसन्न श्रेष्ठलाई अनि सुराकीका रूपमा खडा गरिएका कौशललाई काठमाडौंबाट पक्राउ गर्यो । सुन्धाराबाट १ केजी पहेंलो धातु लुकाएका उमेश श्रेष्ठ बागबजारस्थित कोठाबाटै सामानसहित पक्राउ परे । तर इल्ताफ र सञ्जय फरार भएका कारण घटनाको सत्यतथ्य खुल्न सकेको थिएन । सुन उपलब्ध गराउने भनेर लिएको पैसा इल्ताफ वा निलेश कोसँग छ भन्ने अनुसन्धानकै क्रममा रहेको स्रोतले बताएको छ । सुनबापतको पैसा काठमाडौं वा भारतमै भुक्तानी भयो भन्ने पनि अनुसन्धान भइरहेको छ । काठमाडौंमा भुक्तानी भएको भए लुकाएको आशंकामा सम्भावित स्थानको पनि खोजी भइरहेको स्रोत बताउँछ । लुटपाटका योजनाकार निलेश भारतीय चलचित्र निर्माता हुन् । गत वर्ष मात्रै उनले बनाएको पेनाल्टी चलचित्रमा आफूले घाटा खाएपछि गलत काममा लागेको बयान प्रहरीलाई दिएका छन् । इल्ताफ र निलेशलाई सँगै राखेर अनुसन्धान गरेपछि थप तथ्य र प्रमाण बाहिर आउने प्रहरी स्रोत बताउँछ ।"
'हटस्पट वीरगन्जमा अभावै अभाव,"संघीयतामा पनि काठमाडौंकै आससाउन १५ मा पर्साका प्रमुख राजनीतिक दलले वीरगन्जमा कोरोना रोकथाम र नियन्त्रणका लागि विज्ञ चिकित्सक र स्वास्थ्यकर्मीको विशेष टोली वीरगन्ज पठाउन सरकारसँग माग गरेका थिए । साउन १८ मा स्वास्थ्य तथा जनसंख्या मन्त्रालयले स्वास्थ्य सेवा विभागका महानिर्देशक डा दीपेन्द्ररमण सिंहको नेतृत्वमा उच्चस्तरीय टोली पठाएको थियो । नारायणी अस्पताल स्रोतका अनुसार मेसु डा उपाध्यायले उच्चस्तरीय टोलीलाई जनशक्ति अभाव र कोरोना अस्पताल व्यवस्थापनको समस्याबारे अवगत गराएका थिए । उक्त टोली फर्किएको १० दिनभन्दा बढी भइसक्दा पनि कुनै सुधार भएको छैन ।वीरगन्जको ठाकुरराम बहुमुखी क्याम्पसका उपप्रध्यापक वीरेन्द्रप्रसाद साह मुलुक संघीयतामा गए पनि संविधानअनुसार संरचना निर्माणमा कसैको ध्यान नगएको बताउँछन् । संघीयतामा गए पनि व्यावहारिक हिसाबले सबै संरचना बनिसकेका छैनन्, उनले भने, बनाउन कसैको ध्यान पनि गएको देखिँदैन । सरकार नागरिकप्रति गैरजिम्मेवार भएर प्रस्तुत भएको उनको बुझाइ छ । यता मान्छे मरिरहेका छन्, अस्पतालमा बेड अभाव छ, त्यसमा कुनै चिन्ता छैन, उनले भने, तर, सरकार प्रमुख मेयरलाई बोलाएर रामसीताको मन्दिर बनाउन निर्देशन दिन्छन् । वीरगन्जको स्थिति सोचेभन्दा बढी खराब छ । हालको संकट व्यवस्थापनका लागि उनले स्थानीय तहमा संयन्त्र बनाउन आवश्यक रहेको सुझाए । नारायणी अस्पतालका चिकित्सक डा निरजकुमार सिंह चिकित्सक र स्वास्थ्यकर्मीको व्यवस्थापन स्थानीय सरकारले पनि गर्न सक्ने बताउँछन् । कोरोना उपचारमा हालसम्म निजी अस्पतालमा कार्यरत चिकित्सकलाई संलग्न गराइएको छैन, उनले भने, नारायणीकै मेडिसिन विभागका ८ जना टोलीको काँधमा जिम्मेवारी थुपारिएको छ । बुधबारसम्म पर्सामा १ हजार १ सय ४२ जनामा कोरोना संक्रमण पुष्टि भएको छ । त्यसमध्ये २ सय ४५ जना संक्रमित निको भएका छन् । हालसम्म २० जनाको मृत्यु भएको छ । ८ सय ९७ जना सक्रिय संक्रमितमध्ये १ सय ६७ लाई मात्र कोरोना अस्पतालमा भर्ना गरिएको छ ।"
कोरोनाबाट थप ५ को मृत्यु,"तौलिहवा अस्पतालका मेसुसहित १८ संक्रमितकपिलवस्तु तौलिहवास्थित जिल्ला अस्पतालमा कार्यरत मेडिकल सुपरिन्टेन्डेन्टसहित ३ चिकित्सकमा कोरोना संक्रमण पुष्टि भएको छ । साउन २६ गते अस्पतालका ९१ जनाको स्वाब संकलन गरी जनस्वास्थ्य प्रयोगशाला भैरहवामा परीक्षण गर्दा १८ जनामा संक्रमण देखिएको हो । ओपीडी, ल्याब र इमर्जेन्सी फाँटका स्वास्थ्यकर्मीमा कोरोना पुष्टि भएको छ । त्यस्तै, काउन्टर र प्रशासन फाँटका कर्मचारी पनि संक्रमित पाइएका छन् । अस्पतालका चमेना गृह सञ्चालक पनि संक्रमित भएका छन् । १३ जनाको अझै रिपोर्ट आउन बाँकी छ ।साउन २५ गते पनि अस्पतालका ५ जना स्वास्थ्यकर्मीमा संक्रमण देखिएको थियो । त्यसको भोलिपल्टदेखि अस्पताल सिल गरिएको छ । इमर्जेन्सी सेवाबाहेक सबै सेवा अर्को सूचना नहुँदासम्मका लागि बन्द गरिएको छ । जिल्लामा हालसम्म ९ सय १ जनामा कोरोना संक्रमण पुष्टि भएको छ । जसमध्ये १ जनाको कोरोनाले मृत्यु भइसकेको छ । सक्रिय केस १ सय ३८ जनाको रहेको छ ।"
काठमाडौं भित्रिने राजमार्गमा कडाइ,निषेधाज्ञा थपबर्दिया जिल्ला प्रशासनले कोरोना संक्रमण जोखिम नियन्त्रण गर्न थप तीन दिन निषेधाज्ञा जारी गरेको छ । प्रमुख जिल्ला अधिकारी लीलाधर अधिकारीको अध्यक्षतामा बसेको बैठकले बिहीबार मध्यरातदेखि साउन ३२ गतेसम्म निषेधाज्ञा जारी गरेको हो । यसअघि साउन २५ गतेदेखि जिल्लामा निषेधाज्ञा लगाइएको थियो । बर्दियामा हालसम्म २ सय ६९ जनामा कोरोना संक्रमण पुष्टि भएको छ । तीमध्ये २ सय ३२ जना निको भएको जनस्वास्थ्य कार्यालयले जनाएको छ ।
९ दिनपछि ओलीदाहाल संवाद,"(काठमाडौं)  नेकपा अध्यक्षद्वय प्रधानमन्त्री केपी शर्मा ओली र पुष्पकमल दाहालका बीचमा नौ दिनेदेखिको संवादहीनता तोडिएको छ । प्रधानमन्त्री निवास बालुवाटारमा बिहीबार करिब चार घण्टा भएको छलफललाई नेताहरूले अध्यक्षद्वय अडानबाट रियलाइजेसन तर्फ उन्मुख भएको संकेतका रूपमा व्याख्या गरेका छन् । यद्यपि पार्टीभित्रको गतिरोधलाई कसरी समाधान गर्ने भन्नेबारे दुई अध्यक्षबीच सहमति भइसकेको छैन ।बैठकमा स्थायी कमिटी सदस्यहरू शंकर पोखरेल र जनार्दन शर्माले सहमतिका लागि भन्दै प्रस्तावहरू पेस गरेको र त्यसमा आफूले कुनै जवाफ नदिएको अध्यक्ष दाहालले बताएका छन् । चार घण्टाको छलफल भए पनि बैठकमा ओलीजीसित त्यति लामो कुरा भएन, शंकर पोखरेल र जनार्दन शर्माले सहमतिका लागि भन्दै केही बुँदा पढेर सुनाउनुभएको थियो, बिहीबार साँझ काठमाडौंको थापागाउँमा प्रदेश ५ का आफूनिकट केन्द्रीय कमिटी सदस्यहरूलाई सम्बोधन गर्दै अध्यक्ष दाहालले भने, सहमतिका लागि बैठकमा आउने कुरालाई मैले सकारात्मक रूपमा लिएको छु । दाहालले बैठकमा भनेअनुसार पार्टी एकतालाई बलियो बनाउन स्थायी कमिटी बैठकमा जाने, अहिलेसम्मका कमीकमजोरीमा आत्मालोचना गर्दै त्यसलाई सच्याएर लैजाने, एकता प्रक्रिया जतिसक्दो छिटो पूरा गर्ने, अमेरिकी सहयोग निकाय मिलिनियम च्यालेन्ज कर्पोरेसन (एमसीसी) सँगको सम्झौतालाई सच्याएर अझै सुदृढ बनाएर लैजाने प्रस्ताव पोखरेल र शर्माको थियो । तर उहाँ (पोखरेल) ले ल्यापटप हेरेर भन्नुभएको थियो, कुनै त्यस्तो लिखित प्रस्ताव आएन, मैले बैठक बस्ने कुरा सकारात्मक हो भन्ने जवाफ दिएको छु, दाहालले भने । बैठक बस्ने कुरा पनि ठोस रूपमा नआएको दाहालले बताए । ओलीजीतिरका अरू नेताहरू स्थायी कमिटी बैठकमा जानुपर्छ भन्नेमै हुनुहुन्छ, उहाँ पनि आजचाहिँ बैठकमा जाने कि भन्नेसम्मको मनस्थितिमा देखिनुभयो, दाहालले भने, जाने कि भन्नेसम्म मात्रै हो, ठोस कुरा भएको छैन ।महासचिव विष्णु पौडेल, पोखरेल र शर्मा बैठकमा केहीबेर बस्ने र केहीबेर अध्यक्षद्वयलाई एक्लै छोडिदिने गरिरहेका थिए । बैठकको सुरुवातमा स्थायी कमिटी सदस्य सुवास नेम्वाङ पनि केही बेर बसेर निस्किएका थिए । म छलफल सफल पार्नुस् भन्ने शुभकामना दिएर निस्किएको हुँ, नेम्वाङले भने । सहमतिको बिन्दु पहिल्याउन दुवै अध्यक्ष टसको मस नभएपछि दोस्रो तहका नेताहरू सहमतिको विकल्प खोज्न छलफलमा जुटेका थिए । ओली पक्षीय नेताहरूले कान्तिपुरलाई दिएको जानकारीअनुसार केन्द्रीय कमिटीलाई महाधिवेशन आयोजक कमिटी बनाउने र त्यसको संयोजक दाहाललाई तोक्ने प्रस्ताव यसअघि गरिएको भए तापनि बिहीबारको बैठकमा त्यो विषयमा छलफल नभएको दाहालले बताएका छन् । महासचिव पौडेल र स्थायी कमिटी सदस्य पोखरेलले पछिल्लो समय बुधबार मात्रै अध्यक्ष दाहाललाई भेटेर केन्द्रीय कमिटीलाई महाधिवेशन आयोजक समिति बनाउने र त्यसको संयोजक दाहाल बस्ने गरी सहमति गर्न प्रस्ताव गरेका थिए । दाहालनिकट एक स्थायी कमिटी सदस्यका अनुसार अहिलेको परिस्थितिमा मंसिरका लागि प्रस्ताव गरिएको अर्ली महाधिवेशन त के, चैतमा हुने भनिएको महाधिवेशनसमेत हुन नसक्ने निष्कर्ष दाहालनेपाल पक्षको छ । त्यसैले ओली पक्षबाट आएको उक्त प्रस्तावमा दाहाल सकारात्मक भइनसकेको उनीनिकट स्रोतको भनाइ छ । यस विषयमा दाहालले बुधबार नै रुचि नदेखाएकाले बिहीबार थप छलफल नभएको हुन सक्छ, एक स्थायी कमिटी सदस्यले कान्तिपुरसँग भने ।वरिष्ठ नेता माधव नेपाल समूहका नेताहरूले पनि यही हालतमा महाधिवेशन हुन नसक्ने र ओलीले नै आफू सत्तामा रहुन्जेल महाधिवेशन हुन दिन्न भनेकाले यो जालझेलको अर्को पत्तोमात्रै हुन सक्ने निचोड निकालेका छन् । यही निचोड उनीहरूले दाहाललाई पनि सुनाएका छन् । गत साउन १८, १९ र २० गते दुई अध्यक्षबीच संवाद भए तापनि निचोडमा पुग्न सकेको थिएन । २१ गते अध्यक्ष दाहालसहित उनी पक्षीय सचिवालय सदस्यहरूले पत्रकार भेटघाटमा जतिसुकै खराब परिणाम पनि आउन सक्ने बताएका थिए । त्यसपछि सोही साँझका लागि तय भएको अध्यक्षहरूको छलफल रोकिएको थियो । अध्यक्षहरूका बीचमा लगातार छलफल हुने तर त्यसले कुनै निचोड निकाल्न नसक्ने हुँदा कार्यकर्ता झन् निराश हुने भएकाले यसरी तारेख धाएझैं दिनदिनै निष्कर्षविहीन छलफल गर्नभन्दा केही समय रोकिएर सहमतिको विकल्पसहित संवाद थाल्नुपर्ने भन्दै दोस्रो तहका नेताहरू सक्रिय भएका थिए । धेरै दिनदेखि अध्यक्षहरूका बीचमा भेटघाट भएको थिएन, त्यसलाई तोड्नका लागि वातावरण तयार भएको थिएन, त्यो वातावरण बनाउन हामी लागेका थियौं, स्थायी कमिटी सदस्य नेम्वाङले भने, दुई अध्यक्ष बसेर हार्दिकतापूर्वक छलफल गर्नुभएको छ, अब सहमति गर्ने जिम्मा पनि उहाँहरूको नै हो । दाहालका प्रेस संयोजक विष्णु सापकोटाले रोकिएको छलफल सुरु भए तापनि कुनै सहमति भने भइनसकेको बताए । ठ्याक्कै यसै भन्ने निष्कर्ष त निस्किएको छैन, सापकोटाले भने, अहिले देखिएका सबै समस्यालाई समाधान गर्ने दिशातर्फ छलफल उन्मुख भएको छ, शुक्रबार फेरि अध्यक्षद्वयका बीचमा कुराकानी हुन्छ । ओलीलाई भेट्न जानुअघि दाहालले वरिष्ठ नेता नेपालसँग आफ्नै निवास खुमलटारमा संवाद गरेका थिए । साउन १३ गते प्रधानमन्त्री एवं अध्यक्ष ओलीले एकतर्फी स्थगित गरेपछि दाहाल पक्षीय स्थायी कमिटी सदस्यहरूको बैठकले अध्यक्ष दाहाललाई ओलीसँग वार्ता गरी सहमतिमा स्थायी कमिटी बैठक बोलाउन जिम्मेवारी दिएको थियो । त्यतिखेर पनि दाहालले सहमति नहुने संवादमा आफू नबस्ने बताएपछि १८ गते मात्रै वरिष्ठ नेता झलनाथ खनाल र स्थायी कमिटी सदस्य नेम्वाङसहित बैठक बसेको थियो । तर ती छलफल सकारात्मक भएका थिएनन्, बरु दुवै पक्षका नेताले आआफ्ना गुटका छुट्टाछुट्टै भेला गरेका थिए । त्यसैले दोस्रो तहका नेताहरूका बीचमा संवाद नभएसम्म अध्यक्षहरूबीचको संवादलाई रोक्ने निर्णय उनीहरूले गरेका थिए ।"
धोकाधडी र बदला लिने काम मात्रै भयो : दाहाल,"अध्यक्ष दाहालले अर्का अध्यक्ष केपी शर्मा ओलीबाट धोकाधडी, षड्यन्त्र र बदला लिने काम मात्रै भएको गुनासो गरेका छन् । दाहालनेपाल निकटका प्रदेश ५ का केन्द्रीय सदस्यहरूको भेलालाई सम्बोधन गर्दै दाहालले अरूलाई छक्याएर, झुक्याएर आफूलाई ठूलो देखाउने ओलीको बानी रहेको र त्यसै कारण पनि पार्टी एकता प्रक्रियामा अवरोध आएको बताएका थिए । उनले ओलीले दुईमध्ये एक पदबाट राजीनामा दिनुपर्छ भन्ने आफ्नो पुरानो अडान यथावत् रहेको र बिहीबारको छलफलमा पनि त्यही कुरा दोहोर्याएको बताएका थिए । बैठकमा दाहालले कुनै पनि हालतमा पार्टी नफुट्ने भन्दै तल्लो तहका कार्यकर्ताका माझमा सन्देश प्रवाह गर्न पनि भेलामा आग्रह गरेका थिए । पुराना विवाद यथावत् छन्, उहाँ, उहाँकै कुरामा हुनुहुन्छ, दाहालले भेलामा भने, पार्टी एकताका लागि भनेर हामीले उहाँको लचकता पर्खिएर बसेका छौं । उनले पार्टी बैठकबाट भाग्ने प्रवृत्तिले निकास निस्कन नसक्ने बताए । वरिष्ठ नेता माधवकुमार नेपालले स्वेच्छाचारी शासक बन्नकै लागि ओलीले पार्टी एकता गरेको बताए । आफूलाई खास र शक्तिशाली प्रधानमन्त्री देखाउन ओलीजीले पार्टी एकता गर्नुभएको रहेछ, उहाँ अहिले कार्यकर्ताको मतको बलमा निरंकुश बन्दै जानुभएको छ, नेपालले भेलामा भने, त्यतिखेर गलत नियतले पार्टी एकता गरेका रैछन् भनेर अहिले बुझ्दैछु । सहभागी भए तापनि खनालले भने सम्बोधन गरेनन् । ओली पक्षले मदन भण्डारी फाउन्डेसनका नाममा तल्लो तहसम्म कार्यक्रम गरेर पार्टी फुटका लागि तयार हुन भनेपछि आफूहरूले पनि केन्द्रीय सदस्यहरूसँग छलफल गरेको नेताहरूले बताएका छन् । यसअघि बुधबार गण्डकी प्रदेशका केन्द्रीय सदस्यहरूसँग दाहालनेपाल पक्षीय सचिवालय सदस्यहरूले छलफल गरेका थिए । उक्त छलफलमा दाहालले पार्टी कुनै पनि हालतमा नफुट्ने भएकाले ढुक्क रहन आग्रह गरेका थिए ।"
स्थानीय तहबाट निमित्त हटाउने तयारी,"(काठमाडौं)  निमित्त प्रशासकीय अधिकृतको भरमा चलेका स्थानीय तहमा बेरुजु बढेको महालेखा परीक्षण प्रतिवेदनले औंल्याएपछि संघीय मामिला तथा सामान्य प्रशासन मन्त्रालयले तोकिएको दरबन्दीका अधिकारी पठाउन गृहकार्य थालेको छ ।हाल २ सय ७ वटा स्थानीय तह निमित्तका भरमा छन् । काठमाडौं महानगरको प्रशासकीय अधिकृतको दरबन्दी विशिष्ट श्रेणीको सचिव तहको छ । त्यसबाहेकका ५ महानगर र ११ उपमहानगरमा प्रशासकीय अधिकृतमा सहसचिवको दरबन्दी छ । २ सय ७६ नगरपालिकामा उपसचिव तथा गाउँपालिकाहरूमा शाखा अधिकृतले प्रशासकीय अधिकृत चलाउनुपर्ने व्यवस्था छ । तर १ महानगर, ४ उपमहानगर, १ सय १३ नगरपालिका र ८९ गाउँपालिका निमित्तका भरमा छन् । शिक्षा, इन्जिनियरिङतर्फका प्राविधिक अधिकृत तथा नायब सुब्बा तहका कर्मचारीले स्थानीय तह चलाइरहेका छन् । निमित्त प्रशासकीय अधिकृतले तोकिएकै अधिकृतको जस्तो काम गर्न नसकेको देखिएको छ । उनीहरू जनप्रतिनिधिको दबाबमा रहने, कामचलाउ ढंगले काम गर्ने, अडान लिन नसक्ने जस्ता कमजोरी देखिएको मन्त्रालयको बुझाइ छ । आर्थिक अनुशासनको उल्लंघन पनि बढी निमित्त रहेकै स्थानमा देखिएको मन्त्रालय स्रोत बताउँछ ।त्यसमाथि महालेखाले समेत निमित्त रहेका स्थानमा बढी बेरुजु तथा आर्थिक अनुशासन कमजोर देखिएको कुरा औंल्याएपछि मन्त्रालय दबाबमा परेको हो । संघीय मामिला तथा सामान्य प्रशासनमन्त्री हृदयेश त्रिपाठीले स्थानीय तहमा तोकिएकै दरबन्दीका कर्मचारी पठाउन प्रशासनतर्फका अधिकृतको खोजी थालिएको बताए । मन्त्रालय वा केन्द्रीय निकायहरूमा १२ जना शाखा अधिकृत वा उपसचिव नहुँदा काम बिग्रिँदैन तर स्थानीय तहमा एक जना नहुँदा काम ठप्प हुने अवस्था आउँछ, उनले कान्तिपुरसँग भने, सबैतिरबाट खोजी गरेर भए पनि अधिकृत पठाउछौं ।उनका अनुसार यसै साता मन्त्रालयले विभिन्न निकायबाट तानेर ३८ जना शाखा अधिकृतलाई गाउँपालिकामा र २० जना उपसचिवलाई नगरपालिकामा सरुवा गरी कामकाजमा खटाइएको छ । तर अझै झन्डै डेढ सय स्थानीय तहका लागि कर्मचारी अपुग छन् । मन्त्रालयको प्रशासन महाशाखा प्रमुख सहसचिव राजीव पोखरेलले भदौभित्र सबैतिर दरबन्दीकै अधिकृत पुर्याउने तयारी रहेको बताए । यसै साता करिब १ सय ५० जनाको शाखा अधिकृतमा बढुवा हुन लागेकाले उनीहरूलाई स्थानीय तहमा प्राथमिकता दिइनेछ । भदौमा करिब ५० जना शाखा अधिकृत उपसचिवमा बढुवा हुने भएकाले त्यसबेला नगरपालिकाहरूमा रिक्त प्रमुख प्रशासकीय अधिकृत पद पूर्ति गर्न सहयोग पुग्नेछ । एकपटक सबैतिर दरबन्दीकै प्रशासकीय अधिकृत पुर्याउने उनले बताए । मन्त्रालयले स्थानीय तहको प्रशासन चलाउन महिला कर्मचारीलाई अवसर दिने पनि तयारी थालेको छ । कुल ७ सय ५३ स्थानीय तहमध्ये ३ वटामा मात्रै महिला प्रमुख प्रशासकीय अधिकृतको जिम्मेवारीमा छन् । मन्त्रालयले सूचना जारी गर्दै प्रशासन सेवा, सामान्य प्रशासन समूहका शाखा अधिकृत तथा उपसचिव पदमा कार्यरत इच्छुक महिलालाई स्थानीय तहको प्रमुख प्रशासकीय अधिकृतको जिम्मेवारीमा जान आह्वान गरेको छ ।"
को हुन् इल्ताफ ?,"डेढ दशकको अवधिमा पटकपटक प्रहरीलाई छल्दै अपराधको जालो फैलाउँदै आएका इल्ताफ हुसेन अन्सारी बिहीबार बाराबाट पक्राउ परे बिचौलिया को भूमिकामा संलग्न भएको कसुरमा । इल्ताफ नेपाल, भारत, पाकिस्तानलगायत मुलुकका सुरक्षाकर्मीदेखि आपराधिक समूहसँग पनि उत्तिकै निकट थिए । नेपाल प्रहरीका केही उच्च अधिकारीसँग उनको निकटता यसअघिका अनुसन्धानले पनि पुष्टि गरेको थियो । अपराधका गोप्य धन्दाबारे कहिलेकाहीँ आफैं सुराकी बनेर विभिन्न मुलुकका सुरक्षाकर्मीसँग पनि निकटस्थ रहे । नेपाल प्रहरी उच्च स्रोतका अनुसार जाली नोट र हतियार कारोबारबारे अर्को समूहका सूचना इल्ताफले यदाकदा दिन्थे । त्यसका आधारमा कैयौं पटक इल्ताफमार्फत जाली नोटका सूचना प्रहरीले पाउँथ्यो तर उनले आफ्नो धन्दा पनि त्यत्तिकै सक्रिय बनाइराखे ।आफू संलग्न अपराधको जालो भत्किने भयले उनी विभिन्न मुलुकका सुरक्षाकर्मीसँग सम्पर्कमा बस्थे । २०६० पछि इल्ताफ यसैगरी चलिरहे । तर जब इल्ताफको दोहोरो भूमिका भएको सूचना प्रहरीले सुइँको पायो, इल्ताफको दैनिकी एकाएक भूमिगत हुन थाल्यो । डेढ दशक अघिसम्म रोजगारी र दैनिक गुजाराका लागि संघर्षरत इल्ताफ जब जाली नोट, हतियार र यस केन्द्रित धन्दामा लागे, तब उनका विगतका संघर्षहरू सेलाउँदै गए । जाली नोटकै कारोबारमा हाल नख्खु कारागारमा रहेका युनुस अन्सारीदेखि भारत, दुबई, पाकिस्तानलगायतका गिरोहसँग निकट हुन थाले । युनुससँग नजिकिएसँगै इल्ताफ भारतीय जाली नोट कारोबारका नामुद योजनाकार बने । त्यही सिलसिलामा २ पटक त पक्राउ नै परे । ज्यान मुद्दा र जाली नोट, जाली नोट र दुवै धन्दाका लागि अवैध हातहतियार ओसारपसार यी तीन कसुरमा उनी प्रहरीको निसानामा थिए । २०६४ असार २० गते अनामनगरमा इल्ताफकै योजनामा बलराम पटुवारको गोली हानी हत्या भयो । इल्ताफलाई प्रहरीको विशेष ब्युरोले पक्राउ गरेको थियो । घटनामा लाल मोहम्मदलगायत पनि मुछिए । तर इल्ताफविरुद्धको केस स्थापित नभएपछि छुटे ।त्यसपछि भूमिगत बनेका इल्ताफ पुनः जाली नोट कारोबारमै सक्रिय भए । उनलाई प्रहरीको केन्द्रीय अनुसन्धान ब्युरो (सीआईबी) ले ०७२ जेठ ३० गते ललितपुरको सातदोबाटोबाट पक्राउ गरेको थियो । ०६५ सालमा साउथ एसियन डेभलपमेन्ट सेन्टरका नामबाट अन्सारीले आफन्त फूलनाज बेगम र आफ्ना नाममा सगोलमा नामसारी गरेको बा६च ५५१९ नम्बरको स्कोर्पियो जिप अपराध धन्दामा उनले प्रयोग गर्दै आएका थिए ।०६७ जेठ २६ गते ललितपुर जिल्ला अदालतले जाली नोटको कारोबारमा अन्सारीलाई ३ वर्ष कैद र २ करोड ६१ लाख ९ हजार रुपैयाँ जरिवाना असुल्ने फैसला सुनाउँदा उनी फरार भइसकेका थिए । ०६४ असारमा अनामनगरमा बलराम पटुवालको हत्यापछि केही समय जेल बसेर छुटेपछि भागेका इल्ताफ जाली नोटको कारोबारमा दोषी ठहर हुनुअघि नै फरार भइसकेका थिए । रौतहट, पर्सा, बारालगायत प्रदेश २ का विभिन्न सीमावर्ती जिल्ला अपराधका लागि उनका स्थायी आधारस्थल हुन् । कहिलेकाहीँ मात्रै काठमाडौं आउने गरेका थिए ।सक्कली नाम लुकाउन उनले मुन्ना खान, सदरुल अन्सारी, सदरुल मियाँलगायत नामबाट पनि सक्रिय भए । त्यसबीच जाली नोट कारोबार आरोप लाग्दै आएका केही व्यक्ति मारिए, कति पक्राउ परे, त्यसको सोझो फाइदा इल्ताफले उठाएर आफ्नै समूह चलाएको त्यस बेलाको प्रतिआतंकवाद निर्देशनालय (हाल विशेष ब्युरो) मा काम गरेका एक सुरक्षा अधिकारी बताउँछन् ।पछिल्लोपटक ०७६ जेठ १० गते युनुस अन्सारीसहित ६ जना ७ करोड ६७ लाख ९४ हजारसहित पक्राउ परेका थिए । उक्त जाली नोट कारोबारमा इल्ताफको पनि संलग्नता थियो तर प्रहरीले उनलाई पक्राउ गर्न सकेको थिएन । ०७० माघ ११ गते जाली नोटकै कसुरमा युनुस पक्राउ पर्दा पनि इल्ताफ भाग्न सफल भएका थिए । ०६६ कात्तिक २० गते कुपन्डोलमा सेख सफी अहमद ५४ लाख नक्कली भारुसहित पक्राउ परे । उक्त जाली नोट पनि इल्ताफले नै भारत पुर्याइदिन आफूलाई दिएको बयानमा उल्लेख गरेको प्रहरी स्रोतको भनाइ छ । प्रहरी स्रोतका अनुसार इल्ताफ र युनुसको सम्बन्धमा खटपट आउँदा युनुसकी श्रीमतीले विवाद मिलाइदिने गरेको अनुसन्धानमा संलग्न स्रोत बताउँछ । युनुस र इल्ताफको ललितपुर नखिपोटमै घर छ । ती अधिकारीको भनाइअनुसार इल्ताफ एउटै गोलीले दुइटा सिकार गर्ने जाली नोट कारोबारी हुन् । उनी धन्दा चलाउने र बेलाबखत जालो नभत्किने गरी सुरक्षाकर्मीलाई पनि सूचना दिन्थे, त्यहींबाट दोहोरो भूमिकामा उनी अघि बढ्दै हतियार र जाली नोट कारोबारमा सक्रिय बन्न थाले ।"
खतराको संकेतलाई बुझौं,"मुलुकमा कोभिड१९ को संक्रमण पुष्टि हुन थालेको साढे तीन महिना नाघिसकेपछि मात्रै यसबाट मृत्यु हुनेको संख्या १० पुगेको थियो । तर, स्थिति सधैं यही रहेन । फैलिँदो संक्रमणका कारण मृत्युदर बढ्दो छ । गत बुधबार त २४ घण्टामै १० जनाले ज्यान गुमाए, जुन अहिलेसम्मकै उच्च हो । मृत्यु हुनेको कुल संख्या करिब सय पुगिसकेको छ । संक्रमितको संख्या उकालो लाग्दै जाँदा गम्भीर बिरामी पनि बढ्न थालेका छन् । करिब ९० जना सघन उपचार कक्ष (आईसीयू) र भेन्टिलेटरमा उपचाररत छन् । यी पछिल्ला परिदृश्यहरूले खतराको संकेत गरिरहेका छन् । हालका तथ्यांकले औंल्याइरहेको यो चेतावनीलाई सरकार र नागरिक दुवै पक्षले गम्भीर रूपमा लिनुपर्छ । सबैको सामूहिक प्रयत्नले परिस्थितिलाई नियन्त्रणमा लिनुपर्छ र थप बिग्रन दिनु हुँदैन । घना बस्ती भएको काठमाडौं उपत्यकामै दिनहुँ सय जनाभन्दा बढीका दरले संक्रमित थपिइरहेका छन्, जुन चिन्ताको विषय हो । काठमाडौं महानगर वडा नम्बर १४ ले त वडावासीलाई घरबाहिर ननिस्किन र पाहुना नबोलाउन भन्दै सतर्क गराएको छ । स्थिति अझै बिग्रिए वडा नै सिल गर्ने जनाएको छ । देशभरको पछिल्लो अवस्था हेरेर चिकित्सकहरूले नै अब हामी जोखिमको चरणमा छौं भनेकाले बुझिन्छ कि, स्थिति भयावह हुन सक्छ । त्यस्तो अवस्था आउन नदिने सबैभन्दा प्रभावकारी उपाय भनेकै नागरिकले आफूलाई जोगाउने हो । तर कतिपयले अझै मास्क नलगाई सार्वजनिक स्थलमा हिँडडुल गरेको पाइन्छ, अध्ययनले पनि यही देखाएको छ । कतिले सही ढंगले मास्क लगाउने गरेका छैनन् । यस्तो हेलचेक्र्याइँ आफू मात्र होइन, समुदायका लागि पनि जोखिमपूर्ण छ । संक्रमित भइहालेमा सरकारले उपचार गर्नुपर्ने पाटो आफ्नो ठाउँमा छ, तर सकेसम्म नागरिकले प्रकोपबाट जोगिने पहल गर्नु बढी बुद्धिमानी हुन्छ । विश्वभरमै कोरोनाकालको महत्त्वपूर्ण सिकाइ भनेको घरबाहिर निस्कँदा अनिवार्य रूपमा उचित तवरले मास्क लगाउनु हो । यति गर्न कसैले पनि झन्झट मान्नु हुँदैन । र, एकअर्काबीचको भौतिक दूरीलाई पनि त्यत्तिकै ख्याल गर्नुपर्छ । तैपनि जनस्तरमा यही रूपमा सतर्कता अपनाइएको पाइँदैन । कतिपय निषेधित क्षेत्रमा समेत नाचगानजस्ता भीडभाड हुने कार्यक्रम गरिएका छन् । बिरामीको बहानामा एम्बुलेन्समा आवतजावत भइरहेको छ, जुन प्रवृत्ति आफैंमा घातक छ । त्यसैले, यस्तो पाटोमा प्रशासनले अनुगमन प्रणाली पनि बलियो बनाउनुपर्छ । चिन्ता गर्नुपर्ने मुख्य पक्ष, गम्भीर बिरामी भएर आईसीयू र भेन्टिलेटरमा जाने क्रम पछिल्लो साता बढेको छ । यही रूपमा शिथिल बिरामी बढे भने छिट्टै नै हाम्रा अस्पतालहरूमा आईसीयू र भेन्टिलेटर अभाव हुन सक्छ । त्यस्तो चरणमा प्रवेश गर्न लाग्दा पनि यसको व्यवस्थापन जटिल हुन सक्छ । तसर्थ, सरकारले उपचार प्रणालीको उचित व्यवस्थापनमा ध्यान दिनुपर्छ । कस्तो बिरामीलाई कहाँ राखेर कसरी उपचार गर्ने स्पष्ट रणनीति र त्यहीअनुसारको व्यवस्थापन स्वास्थ्य मन्त्रालयको नेतृत्वले गर्न सक्नुपर्छ । यस्तो समस्या अहिले नै देखिएको वीरगञ्जमा सरकारले ध्यान पुर्याउन ढिलाइ भैसकेको छ ।समूहगत संक्रमण व्यापक हुँदै जाँदा भोलि उपचार व्यवस्थापन मिलाउनै सकस नहोस् भन्नेमा अहिल्यै विचार पुर्याउनुपर्छ । नेपालमा मृत्युदर कम छ भन्दाभन्दै पनि पछिल्लो समय संक्रमितहरूको एक्कासि मृत्यु हुने अवस्था देखिएको छ, यसलाई सरकारले खतराका रूपमा लिनुपर्छ । गम्भीर संक्रमितहरूले सहज उपचार पाउने व्यवस्था मिलाउन कुनै कसर बाँकी राख्नु हुँदैन । उपचार पाएमा बाँच्न सक्ने बिरामीको मृत्यु हुने अवस्था कुनै पनि हालतमा निम्त्याउनु हुँदैन । भेन्टिलेटर र आईसीयू व्यवस्थापनको पक्षलाई अब महत्त्वपूर्ण रूपमा लिइनुपर्छ । देशभर अहिले ९ सय हाराहारी भेन्टिलेटर र दुई हजार आईसीयू बेड छन् । उपत्यकाका अस्पतालमा भेन्टिलेटरसहितका पाँच सय बेड मात्र छन् । त्यसैले निश्चित छ गम्भीर बिरामी बढेमा यी आईसीयू र भेन्टिलेटर संख्याले पुग्दैन । अब सरकारले जुध्ने रणनीति र व्यवस्थापन योजना पनि त्यही ढंगले बनाउनुपर्छ । उपचार पाए निको हुने वर्गलाई मृत्युवरण गर्नुपर्ने अवस्था आउन नदिन हर तयारी गरिनुपर्छ । भएको पूर्वाधारको व्यवस्थापनको अलावा सम्भव भएसम्म बेड र भेन्टिलेटर थप्नुपर्छ । अक्सिजनको पर्याप्त जोहो गर्नुपर्छ । र, जनशक्तिलाई पनि तम्तयार राख्नुपर्छ । बिरामीलाई उपचार गर्ने सबै सरकारी र निजी अस्पतालहरूबीच उचित समन्वय मिलाउनुपर्छ । सामुन्नेमा ठूलो खतरा छ, राज्य र नागरिकबाट कुनै लापरबाही नहोस् !"
"व्यवस्था फेरियो, कार्यशैली फेरिएन","राजेन्द्र महर्जनको सुस्तरीसुस्तरी मर्दै छ गणतन्त्र लेखमा जनताले लामो संघर्ष गरेर ल्याएको लोकतान्त्रिक गणतन्त्र धराप पर्दै छ भन्ने चिन्ता छ । जनमतबाट सरकार हाँक्ने म्यान्डेट पाएका दलका नेतृत्वकर्ताहरू कुर्सीको लडाइँमा मस्त भएकाले गणतन्त्र असफलतातिर धकेलिँदै छ । कुकुरको पुच्छर १२ वर्षसम्म ढुङ्ग्रामा राख्दा पनि बाङ्गाको बाङ्गै हुन्छ भन्ने उखान सत्तामा रहेर जनमतविपरीतका काम गर्ने नेताहरूसँग मिल्न गएको छ । कोरोना महामारी हुँदा पनि जनताको पक्षमा काम गर्नुपर्छ भन्ने चेत खुलाएन । व्यवस्था फेरियो तर कार्यशैली र पात्रहरू नफेरिएपछि नागरिकले नजानिँदो गरी दुःख र हन्डर खेप्नुपरिरहेको छ । मीठामीठा समृद्धिका सपनामा जनता भुलाउन खप्पिस राजनीतिक नेतृत्व जनताको भावनाविपरीत आफ्नै समृद्धिमा केन्द्रित छ । यसबाट नागरिकमा निराशा छाएको छ । वर्षौंदेखि शाहवंशीय राजाले शासनसत्ता पकडमा राखेर जनतालाई सधैं दास बनाए भनी आन्दोलन गर्ने नेताहरू कुर्सीमा छन् । हिजो जसका विरुद्ध आन्दोलन गरे आज तिनकै प्रवृत्ति नेताहरूले कपी गरेका छन् । हिजो एउटा राजाले देश कंगाल बनाए भनिन्थ्यो तर आज सयौं राजाले देश कंगाल बनाउँदै छन् । जनमुखी व्यवस्था भए पनि व्यवस्था हाँक्ने अगुवाहरू आफूमुखी भएपछि नागरिकले कोरोना महामारीमा तडपिएर जीवन गुमाइरहेका छन् ।कोरोनाले जनजीवन थप भयावह बन्दै छ, महँगीले बजारभाउ आकासिएको छ, उपचार नपाएर सर्वसाधारण छटपटिँदै मरिरहेका छन्, करिब ८० लाख बालबालिका ५ महिनादेखि घरमै छन्, शैक्षिक सत्र खारेजी हुनेतिर दिशातर्फ जाँदै छ यस्तो असामान्य परिस्थितिमा पनि सरकार भ्रष्टाचार लिप्त छ । अनियमितता विगतमा भन्दा धेरै देखिएको छ । बिचौलियाहरूले सत्ता हाँक्नेहरूलाई आफूअनुकूल फनफनी घुमाइराखेका छन् । कोरोनाको मारमा परेका जनता भोकै मृत्युवरण गरिरहेका छन् । सत्तामा हुनेहरूले कहिल्यै जनमतलाई शिरमा राखी जनताका सवालहरूमा बहस र छलफल गरेनन् । सरकारको नेतृत्व लिनेहरूको देखाउने दाँत एउटा छ र भित्री दाँत अर्कै । जति नै राष्ट्रवादी भनेर कुर्लिए पनि र जति नै समृद्धिका धरोहर बन्न खोजे पनि व्यवहार अधिनायकका जस्तो भइरहेको छ । गणतान्त्रिक व्यवस्थालाई फेल बनाउने कामहरू धमाधम भई नै रहेका छन् । यो बेथिति र कुशासनविरुद्ध प्रतिरोधको बाढी नल्याउने हो भने हामी जहिल्यै हुँदा खाने नै बनिरहने पक्का छ । गोविन्द विक, बूढानीलकण्ठ१२, काठमाडौं"
दृश्य परिवर्तनको संघारमा नेकपा,"फुटको अन्तिम चरणमा पुगेको जस्तो देखिएको नेकपा नफुट्ने भनी प्रधानमन्त्री ओलीले सार्वजानिक अभिव्यक्ति दिइरहँदा व्यावहारिक रूपमा त्यसका केही छनक देखिएका छैनन् । बुधबार एक सञ्चारमाध्यमलाई अन्तर्वार्ता दिने क्रममा प्रधानमन्त्री ओलीले अबको पाँच दिनमा पार्टीको सिनारियो बदलिने उद्घोष गरेका छन् । यद्यपि उनले त्यो परिवर्तन कस्तो हो भन्ने प्रस्ट पारेनन् । अहिलेसम्मका गतिविधि हेर्दा नेकपा बलियो भयो भन्ने आधार छैन । झन्डै एक सातादेखि दुई अध्यक्षबीच छलफल हुन सकिरहेको छैन । यस्तोमा प्रधानमन्त्रीले पार्टी फुट्दैन भन्नुले कतै पार्टीभित्र घनीभूत छलफल भइरहेको पो छ कि भन्ने परेको छ । तर त्यस्ता छलफलबारे कतै खबर आएको छैन । के प्रधानमन्त्रीले अर्का अध्यक्ष पुष्पकमल दाहाल वरिष्ठ नेता माधव नेपालले भनेझैं प्रधानमन्त्री वा पार्टी अध्यक्षमध्ये एक पदबाट राजीनामा दिन लागेका होलान् त ? त्यो पनि सम्भव छैन । समस्याको समाधान कतैबाट पनि होलाजस्तो छैन, यस्तोमा प्रधानमन्त्रीले केका आधारमा पाँच दिनमा सिनारियो परिवर्तन हुन्छ भने ? पार्टी फुटाउन आन्तरिक तयारी थालिसकेको आरोप लागेका प्रधानमन्त्रीले पार्टी नफुटाउने बरु एकताका लागि अरू बोलिरहँदा पनि आफू चुप बसेको बताए । पार्टीभित्र चर्किंदै गएको विवाद केवल पदका लागि मात्रै हो भन्ने बझाइ जनताको छ । पार्टीका सांसद र अन्य केही नेतासमेत गुटगत राजनीतिबाट टाढै बस्ने भन्दै हस्ताक्षरै गर्न थालेपछि पार्टी फुट्दैन कि भन्ने लागेको छ । तर फुट्ने नै हो भने यस्ता हस्ताक्षरले रोक्न सक्दैन । कुनै ठोस तथ्यबिना पार्टी फुट्दैन भनेर जनता र कार्यकर्ता विश्वस्त हुन सक्ने आधार देखिँदैन यद्यपि प्रधानमन्त्रीले दिनै गनेर पाँच दिन हेर्नुस् यसबीच परिदृश्य परिवर्तन हुन्छ भनेकाले आशा पलाएको छ । सुजन देवकोटा, पालुङटार४, गोरखा प्रहरी र पत्रकारलाई भाइरसले छुँदैनयौन र रक्सीको नशाले निम्त्याएको अपराध समाचारले स्तब्ध बनायो । जति पीडा घटनाले दियो त्योभन्दा बढी पीडा घटना सार्वजनिक गर्दा भेला भएका पत्रकारहरूको फोटोले दियो । फोटामा भौतिक दूरीको पालना गरेको पाइएन । अस्तव्यस्त भीड डरलाग्दो देखिन्थ्यो । दिनप्रतिदिन कोरोना संक्रमण बढ्दै गइरहेको छ । संक्रमणबाट जोगिन सरकारले विभिन्न सचेतनामूलक कार्यक्रम ल्याएको छ र स्वास्थ्य सुरक्षाका उपायहरू व्यवहारमा उतार्न आदेश दिइरहेछ । भौतिक दूरी कायम गर्ने, मास्कको सधैं प्रयोग गर्ने र भीडभाड नगर्ने भनेर बारम्बार सरकारी निकाय, विश्व स्वास्थ्य संगठन, सञ्चारमाध्यम र प्रहरीले भन्छन् । तर समाचारसँगै सार्वजनिक भएको उक्त तस्बिरले त्यस्ता भनाइको धज्जी उडायो । नागरिकलाई सचेत गराउने प्रहरी किन पत्रकार सम्मेलनको नाममा यति ठूलो भीड जम्मा गरिरहेको छ ? यस्तो विषम परिस्थितिमा यस्तो माहोल बनाउन किन आवश्यक पर्यो ? पत्रकार भेला गर्नैपरे पनि भौतिक दूरीलाई कायम गर्दै गर्न सकिन्थ्यो । सर्वसाधारणले कतै भीड गरे भाटा बोकेर तर्साउने तर आफैंचाहिँ यस्तो गर्ने ? जिम्मेवार निकायले नै बेवास्ता गर्छ भने अरूलाई खबरदारी गर्नुको कुनै अर्थ छैन । यस विषयमा सम्बन्धित निकायको ध्यान जान जरुरी छ । अनि बारम्बार सञ्चारमाध्यममार्फत सर्वसाधारणलाई सचेत रहन आग्रह गरिरहने पत्रकार आफैं भीडमा किन समावेश भएको ? त्यो भीडमा एक जना मात्रै संक्रमित रहेछ भने परिणाम कस्तो हुन्छ ? निरन्तर खबरदारी गर्ने सञ्चारमाध्यमले पनि सजगता अपनाउनु आवश्यक छ । विनोद पौडेल, नमोबुद्ध५, काभ्रेपलान्चोक"
अस्पताललाई युद्धस्तरमा सुधारौं,"शय्याको अभावमा संक्रमितहरू घरमै रहनुले स्वास्थ्य सेवाको दुरवस्थालाई देखाउँछ । राजस्व संकलनको हतारमा रहेको सरकारले साउन ७ देखि हचुवाको भरमा लकडाउन हटाउँदा काठमाडौं उपत्यकालगायत देशैभरि संक्रमित संख्या दिनप्रतिदिन बढ्दै छ । संक्रमितहरू घरमै हुनु भनेको परिवार र समुदायमा संक्रमणलाई बढावा दिनु हो । पावर र सोर्सको भरमा संक्रमितलाई ट्रेसिङ गर्ने, आइसोलेसनमा राख्ने, बेड, भेन्टिलेटर र आईसीयु उपलब्ध गराउने अस्पतालको रवैयाले सर्वसाधारण बिचल्लीमा परेका छन् र कतिपयले ज्यानै फालिसकेका छन् । यस्तो अवस्थामा परीक्षणको दायरा बढाउनु र सर्वसाधारणलाई बढीभन्दा बढी समेट्नु नितान्त आवश्यक छ । सार्वजनिक र सामुदायिक भवन अनि खुला चौर आदिलाई तुरुन्त अस्पतालमा रूपान्तरित गरी युद्धस्तरको तयारीमा लाग्न सरकारले विलम्ब गर्नु भएन । उपलब्ध सम्पूर्ण स्वास्थ्य जनशक्ति र अपुग भए स्वास्थ्य शिक्षा अध्ययन गरिरहेका विद्यार्थीसमेतको पूर्ण सदुपयोगतर्फ सरकारले ध्यान पुर्याउन सके थप मानवीय क्षति र महामारीको गतिलाई कम गर्न सकिन्छ । महेन्द्रसिंह बम, टीकापुर१, कैलालीकाठमाडौं उपत्यकामा संक्रमण फौलिएसँगै कोरोनाको उपचारका लागि तोकिएका अस्पतालहरू बिरामीले भरिएका छन् । लक्षण देखिएका धेरैले अस्पतालको उपचार पाएका छैनन् । घरमै ऐया र आत्था गर्दै सरकारसँग गुहार माग्न थालेको अप्रिय समाचार बाहिर आइरहेको छ । वीरगन्ज र झापाका चर्चित अस्पतालहरूले श्वासप्रश्वासको समस्या भएकाहरूलाई भर्ना नलिनाले आत्तिएर दसतिर चहार्दाचहार्दै बिरामीको मृत्यु हुन थालेको समाचारले सर्वत्र कोलाहल बढाएको छ । स्वास्थ्यकर्मी एवं अस्पताल प्रशासनले आचारसंहिता, मानवीय धर्म, जिम्मेवारी सबै थोक लत्याउँदा पनि सरकारले कारबाही गरेको छैन । लामो समय लकडाउन हुँदा पनि सरकारले सम्भावित खतरातर्फ ध्यान दिएन । कमिसनको चक्करमा समय बितायो । अब आएर जब पर्यो राति अनि भनेझैं काम गरेर हुन्न । प्रमुख प्रतिपक्षी कांग्रेस पनि मस्त निद्रामा छ । दुलोभित्र लुकिरहने, कुनै अवाञ्छित घटनाबारे चाल पाएपछि केही युवा नेता स्याल हुइयाँ शैलीमा दुलाबाट निस्केर कराउने अनि भित्र पसेर बूढा नेताहरूको गलफत्ती हेर्ने प्रवृत्ति कांग्रेसमा मौलाएको छ । यही नियतिको सेरोफेरोमा कांग्रेस जेलिएको छ र जनताको पीडा महसुस गर्न सकेको छैन । समाजमा संक्रमित व्यक्तिपरिवारलाई आफन्त र छिमेकीले भेदभाव गर्छन् । सञ्चारमाध्यमले कोरोनासम्बन्धी सर्वसाधारण त्रसित हुने खबर प्रसारण गर्नु हुन्न । संक्रमितलाई हुने सामाजिक भेदभावलाई कम गर्न सचेतना कार्यक्रम आवश्यक छ । भुवनेश्वर शर्मा, चन्द्रागिरि२, काठमाडौं"
प्रहरी प्रतिष्ठानमा भारतीय चासो,"नेपालमा एउटा समयानुकूल राष्ट्रिय प्रहरी प्रशिक्षण प्रतिष्ठान को परिकल्पना पञ्चायतको पालादेखिकै हो, तर यसले २०५२ साल (सन् १९९५) मा तत्कालीन नेकपा (एमाले) को नौमहिने अल्पमतको सरकार हुँदा आकार लिन खोज्यो । पूर्ण बहुमतको ठाउँमा भर्खरै बनेको अल्पमतको सरकार र त्यससँगै देखिएको अस्थिरता धमिलो पानीमा माछा मार्नेहरूका लागि सुनौलो अवसर थियो । नेपाललाई जहिल्यै नियन्त्रित अस्थिरता को भुमरीमा फसाइराख्ने र अस्थिरताले आकाश छुन खोज्नेबित्तिकै आफूअनुकूलको एउटा मस्यौदा फालिहाल्ने, ४८ वर्षदेखि दोहोरिँदै आएको, परिघटना त्यो वर्ष पनि पुनरावृत्त भयो । प्रहरी प्रतिष्ठानको भौतिक संरचना निर्माण गर्न लाग्ने सम्पूर्ण आर्थिक व्ययभार आफूले बेहोर्ने, तर त्यससँगै कार्यकारी भूमिका आफूलाई चाहिने भारतीय प्रस्ताव सिंहदरबारमा पुग्यो । सुरक्षा संवेदनशीलतासित जोडिएको दूरगामी प्रभाव राख्ने त्यो प्रस्ताव स्वाभाविक रूपले अस्वीकृत भयो ।२०६६ असारमा प्रधानमन्त्री माधवकुमार नेपालले राजीनामा दिएपछि संसद्मा लगातार १७ पटकसम्म नयाँ प्रधानमन्त्री चयनका लागि मतदान हुँदै थियो । त्यस्तो खालको अस्थिरता नेपालले पहिलोपटक भोग्दै थियो । त्यो स्वर्ण अवसर लाई क्यास गर्न तत्कालीन भारतीय राजदूत राकेश सूद त्यही मस्यौदासहित सिंहदरबार पसे । प्रतिष्ठान पूरै बनाइदिने, तर त्यसको कार्यकारी निर्देशक पाँच वर्षसम्म भारतले तोकेको भारतीय सुरक्षा अधिकारी नै हुनुपर्ने प्रावधान त्यसमा थियो । मोलमोलाइ हुँदै जाँदा पाँच वर्षको सट्टा कम्तीमा एक वर्ष को बार्गेनिङ पनि भयो । तर पनि सुटकेस देखेर र्याल चुहाउँदै दौडिरहेका केही राजनीतिक व्यापारी तथा ब्युरोक्रेटहरू कुर्सी दौडमा व्यस्त नेताहरूको समय मिलाउन असमर्थ रहे । अन्तमा तिनीहरू सुशील कोइराला प्रधानमन्त्री छँदा धेरै हदसम्म सफल भइछाडे । सार्क शिखर सम्मेलनका क्रममा भारतीय प्रधानमन्त्री नरेन्द्र मोदी काठमाडौं आएका बेला प्रहरी प्रतिष्ठानका लागि भारतले अनुदान उपलब्ध गराउने र भारतसँग परामर्श लिएर नेपालले आयोजना अघि बढाउने समझदारीसहित २५ नोभेम्बर २०१४ (२०७१ मंसिर ९) मा द्विपक्षीय सम्झौता भयो । दुई प्रधानमन्त्रीको उपस्थितिमा तत्कालीन अर्थसचिव सुमनप्रसाद शर्मा र भारतीय गृह (सीमा सुरक्षा हेर्ने) सचिव स्नेहलता कुमारले सम्झौतामा हस्ताक्षर त गरे, तर त्यो भारतले चाहेअनुसारको भने अझै भइसकेको थिएन । यसर्थ उपयुक्त समय र अवसरको प्रतीक्षा हुँदै थियो र सम्भवतः केही राजनीतिक दलाल र ब्युरोक्रेटहरूसितको साँठगाँठमा गत २०७६ मंसिरमा चुपचाप, भित्रभित्रै त्यो सम्झौतामा संशोधन भयो । त्यसअनुसार कार्यप्रगतिका आधारमा रकम भुक्तानी गर्ने र टेन्डर सूचना मात्र नेपालले निकाल्ने, आयोजनाको सम्पूर्ण जिम्मा भारतले लिने तय भयो । अर्थात्, प्रतिष्ठानको भौतिक संरचना पूर्ण रूपमा भारतले बनाएर नेपाललाई हस्तान्तरण गरिने आधिकारिक निर्णय भयो । सो निर्णय ६ महिनासम्म भूमिगत नै थियो, तर गएको जेठमा आयोजना अघि बढाउन भारतमा बनेको टेन्डर सूचनाको मस्यौदा अनुमोदनका लागि नेपाललाई कूटनीतिक पत्राचार गरिएपछि संशोधित बुँदाहरू एकाएक सतहमा आए । टेन्डरको मस्यौदा तथा प्रतिष्ठानको डीपीआर भारतको सेन्ट्रल पब्लिक वर्क्स डिपार्टमेन्ट (सीपीडब्लुडी) ले बनाएको पनि खुल्यो (कान्तिपुर, २०७७ असार २१) । हाल त्यो मस्यौदा गृह मन्त्रालय हुँदै थप अध्ययनका लागि प्रहरी प्रधान कार्यालयको कुनै एउटा कक्षमा विचाराधीन छ ।झट्ट हेर्दा सामान्यझैं लाग्ने, ८ अर्ब ७९ करोड १३ लाख ७६ हजार रुपैयाँ लागतको यो परियोजना देशकै सुरक्षा संवेदनशीलताका दृष्टिले दूरगामी महत्त्वको छ भनी बुझ्नु जरुरी छ । ईपीसी (इन्जिनियरिङ, प्रोक्युर्मेन्ट एन्ड कन्स्ट्रक्सन) मोडलमा निर्माण हुने भनिएको प्रहरी प्रतिष्ठानको भौतिक संरचनासित गाँसिएको बजेटकै कारणले पनि होला, केही उपल्ला राजनीतिक बिचौलिया, ब्युरोक्रेट तथा प्रहरी अधिकारीहरूसमेत निर्माण परियोजनामा प्रत्यक्ष भारतीय संलग्नतालाई सामान्य रूपमा लिइनुपर्ने पक्षमा देखिन्छन् । तर हाम्रै परिवेशले हामीलाई झकझक्याएर भन्दै छ हाम्रो राष्ट्रिय सुरक्षालाई यसले पार्न सक्ने दूरगामी प्रभावका कारण सकभर सहयोगै नलिने, कथंकदाचित् लिनैपर्ने भएमा अनुदानचाहिँ लिने तर निर्माण कार्यमा दिमाग र हात भने हाम्रै हुनुपर्छ ।ईपीसी मोडलको खारेजी किन ?प्रारम्भमै प्रतिष्ठान निर्माणका लागि २५४५ हेक्टर जमिन नेपालले उपलब्ध गराउनुपर्ने भनिएको थियो । त्यसका लागि काभ्रेपलान्चोक जिल्लाको पनौती नगरपालिका६ सुन्थानदलिन्चोकमा ४२४ हेक्टर जग्गा अधिग्रहण भइसकेको छ । २०५२ मा जग्गा अधिग्रहण प्रक्रिया सुरु भइसके पनि भारतले कार्यकारी अधिकार खोजेपछि रोकिएको परियोजनाबारे मोदीको भ्रमणताका सम्झौता हुनु, गत मंसिरमा यसको स्थापित मोडल गुपचुप तरिकाले पूरै फेरबदल गर्नु र ६ महिनासम्म गोप्य राखिसकेपछि नक्सा प्रकरणको सेरोफेरोमा गत जेठमा एक्कासि सार्वजनिक गरिनु काकताली मात्र हुन सक्तैन । त्यसै पनि सुरक्षा निकायसित प्रत्यक्ष रूपले जोडिएको परियोजना, त्यसमाथि अस्थिरताको आगोमा त्यसलाई संरचना नबन्दैको अवस्थामा समेत घिउ बनाएर खन्याउने प्रयत्न गरिन्छ भने नेपाल र नेपालीको भाग्य र भविष्यमा त्यसले तात्कालिक र दूरगामी रूपमा केकस्तो असर छोड्ला, अहिले नै निरूपण र निर्णय हुनु जरुरी छ । काम सुरु भएपछि तीन चरणमा ३६ महिना लगाएर सक्ने लक्ष्य लिइएको परियोजना अहिले विचाराधीन अवस्थामा छ । चिल्ला ब्रिफकेसहरूले आफ्नो प्रभाव देखाउनुअघि नै निर्णय देशको पक्षमा होस् भन्नेतिर सरकारको ध्यान जानुपर्छ ।के बिर्सनु हुन्न भने, अमेरिकी राष्ट्रपति निक्सनले विपक्षी डेमोक्रेटिक पार्टीको मुख्यालय वाटरगेट भवनमा विपक्षी नेताहरूको वार्तालापलाई सुन्न सक्ने गरी गोप्य इलेक्ट्रोनिक श्रवणयन्त्रहरू जडान गर्न लगाएका थिए र त्यसैको पोल खुलेपछि उनले पदबाट हात धुनुपरेको थियो । सन् २००१ मा बेलायती प्रधानमन्त्री टोनी ब्लेयर भारत भ्रमणमा रहँदा उनलाई राखिएको नयाँ दिल्लीस्थित आलिसान होटलको कोठामा त्यहाँ भएको वार्तालापलाई सुदूर स्थान मा सुन्न सकिने गरी गोप्य तर अति सूक्ष्म यन्त्रहरू जडान गरिएको भेट्टिएको थियो । ब्लेयरका सुरक्षा अधिकारीहरूले त्यो पत्ता लगाएपछि उनको कोठा परिवर्तन गरिएको उनका सुरक्षा एवं रणनीतिक सल्लाहकार एलेस्टर क्याम्पबेलले आफ्नो संस्मरणमा लेखेका छन् । त्यसै गरी अमेरिकाले सन् १९७९ मा मस्कोमा स्थानीय श्रमिक तथा स्रोतसाधन प्रयोग गरी बनाएको दूतावास भवनमा जाँच गरिँदा पत्ता लाग्यो, त्यहाँका विभिन्न कोठामा हुने गरेका वार्तालापको रेकर्ड सीधा केजीबी (सोभियत गुप्तचर संस्था) मा पुग्ने रहेछ । पछि अमेरिकाले त्यो पूरै भवनलाई भत्काई आफ्नै श्रम र साधन प्रयोग गरी नयाँ बनायो । स्पष्टतः त्यस्तै कारणले काठमाडौंमा अमेरिकाले आफ्नो दूतावास भवन बनाउँदा होस् वा चीन र तत्कालीन सोभियत संघले आआफ्ना नियोग भवनहरू बनाउँदा, सावधानीमा कुनै मोलमोलाइ गरेनन् । कतिलाई अझै सम्झना होला, झन्डै चार दशकअघि बालुवाटारमा सोभियत दूतावास भवन बन्दै गर्दा ल्याइएका ८४ बाकसको प्रकरणले तत्कालीन राष्ट्रिय पञ्चायतसमेत नराम्रोसँग हल्लिएको थियो ।यस्ता उदाहरण असंख्य छन् । अस्ट्रेलियाको क्यानबेरास्थित चिनियाँ दूतावास भवनमा अस्ट्रेलिया सरकारले त्यसरी नै गोप्य सुराकी यन्त्रहरू जडान गरेको विषयले दुई देशबीच तनाव यति चर्किएको थियो, झन्डै सम्बन्धविच्छेद भयो । लन्डनस्थित पाकिस्तानी दूतावास भवन र क्यानाडाको ओटावामा रहेको सोभियत दूतावास भवनमा भेट्टिएका त्यस्तै इलेक्ट्रोनिक गुप्तचरहरूले गर्दा दुई पक्षबीच अन्तर्राष्ट्रिय स्तरमै चर्काचर्की परेको थियो । सन् २००१ मा चिनियाँ राष्ट्रपतिको प्रयोगका लागि अमेरिकाको बोइङ कम्पनीबाट मगाइएको विशेष विमानमा सुरक्षा जाँच गरिँदा ठाउँठाउँमा २७ वटा अत्यन्त शक्तिशाली इलेक्ट्रोनिक डिभाइसहरू राखिएको भेट्टिएको थियो ।साना छिमेकीको चुलोसम्मै माइक्रोम्यानेजमेन्ट गर्न पल्किसकेको भारत अहिले राजनीतिक र कूटनीतिक हिसाबले अत्यन्त प्रतिरक्षात्मक अवस्थामा रहेको भए पनि आफूलाई सुधार्ने मनस्थितिमा पटक्कै देखिन्न । उसले काठमाडौंस्थित आफ्नो दूतावासबाट शिक्षा र स्वास्थ्य क्षेत्रमा सीधा दिँदै आएको सामाजिक सहयोग लाई समेत रणनीतिक हिसाबले उपयोग गर्न नछोडेको र त्यसैको कारण त्यस्तो सहयोग लाई नेपाल सरकारमार्फत प्रदान गर्ने गरी नियमन गरिनुपर्ने आवाज उठिरहेको परिप्रेक्ष्यमा झन् प्रहरी प्रतिष्ठानकै भौतिक संरचना निर्माणमा हालीमुहाली गर्न दिँदा परिणाम के होला, गम्भीरतापूर्वक सोच्नु आवश्यक छ । सुरक्षाजस्तो संवेदनशील क्षेत्रमा गल्ती गर्ने छुट कसैलाई हुँदैन, नियतवश अपराध गर्नेलाई चीन र भारतमा त अझ फाँसी नै दिइन्छ । चीनसित जोड्ने अरनिको राजमार्गको छेवैमा, अनि केवल १०१२ नटिकल माइल टाढाको पाँचखालस्थित अति संवेदनशील सैन्य क्षेत्रलगायत असंख्य रणनीतिक महत्त्वका स्थानहरूलाई रणनीतिक राडार भित्र पार्न सक्ने सुन्थानदलिन्चोकमा भारतको अघोषित सैन्य उपस्थितिलाई आँखा चिम्लिदिँदा परिणाम के हुन्छ, सोचनीय विषय हो । सरकारले प्रहरी प्रतिष्ठानको विषयमा बोल्ड अडान लेओस्, प्रभुत्ववाद नराम्रोसित पछारिनेछ ।"
सूत्रवचनको नीरस रीत,"धेरै पुरानो घटना होइन । निजी विद्यालयमा बिहान नियमित हुने एसेम्बली नामको कर्मकाण्ड सकेर सबै शिक्षक एउटै कोठामा भेला भए । तोकिएको कक्षामा जानुअघि चक, डस्टर र हाजिरपुस्तिका लिए । आफ्नो पनि हाजिर जनाउनलाई टेबलमा राखिएको ठूलो खातामा हस्ताक्षर गरे । केही शिक्षक कक्षातिर हिँड्न थाले, अरू कुशलक्षेम गर्न थाले । अंग्रेजी अध्यापन गर्ने अलि पाको उमेरका शिक्षक हातमा हाजिरपुस्तिका बोकेर पर्खालमा झुन्ड्याइएको पात्रोमा टोलाउन थाले । यत्तिकैमा नेपाली शिक्षक कोठामा प्रवेश गरे । उनको अनुहारमा थकान र अनिद्रा देखिन्थ्यो । हिँडाइको चालमा पनि उस्तै दिक्दारी । बिहानी एसेम्बली छुटाएका उनी ढिलो आइपुगे ।कक्षामा नगइसकेका कुनै एक सहकर्मीले सोधे, सर, आज ढिलो आउनुभो । थाकेको जस्तो पनि देखिनुहुन्छ नि । के भयो ? नेपाली सरले यसो चस्मा उठाउँदै भने, आज रातभरि सुत्न पाइएको छैन । बिदा लिऊँ भन्ने लागेको थियो तर के दिक्दार भएर घरै बसिरहनु भनेर हिँडें । निस्किन ढिलो भएको थियो । उनले त्यसो भनेपछि सबैको ध्यान उनीतर्फ मोडिनु स्वाभाविक थियो । अंग्रेजी सरले एकनिमेष नेपाली सरतर्फ पुलुक्क हेरे अनि पूर्ववत् पात्रोमा टोलाइरहे । अरू सहकर्मीबाट राति सुत्न नपाउनुको कारण सोधनी भयो ।नेपाली सरले भने, घरमा डाका लाग्यो । डकैतीको खबर खासै नसुनिने ठाउँमा यो सुनेर सहकर्मीहरू अचम्मित भए र अंग्रेजी सरबाहेक सबै उनीनजिक गएर घटनाबारे थप प्रश्न गर्न थाले । उनले भने, हातहतियार बोकेका आठदस जना लठैत पसेर घरमा भएका जिन्सी र पैसा लैजान खोजे । पैसा, सुनचाँदी धेरै थिएन, हुने कुरै भएन । अरू निकाल् भनेर जबर्जस्ती गर्न खोज्दा प्रतिवाद गरें, घम्साघम्सी भयो । मलाई मुड्क्याए । शरीर दुखेको छ, मन बेचैन छ ।सबै सहकर्मी दुःखी हुँदै उनीसँग थप संवाद गर्न थाले । कतिपयले सान्त्वना दिए । प्रहरीलाई खबर गरेनगरेकोबारे सोधे । कतिलाई नेपाली सरको टोलमा डकैती पहिले कहिले भएको थियो भनेर जान्ने मन भयो । अलि बोलक्कडले आफूले सुनेका पुराना घटना दोहोर्याए । पात्रोमा टोलाइरहेका अंग्रेजी सरले पनि घटना वृत्तान्त पूरै सुने, अरू शिक्षकका राय पनि सुने अनि दुई टुक्रा चक टिपेर खासै वास्ता नगरेको स्वरमा केवल एक वाक्य बोले, डाकाहरूको बानी यस्तै हो । त्यति भनेर उनी लुरुलुरु कक्षातर्फ हिँडे ।पाका सहकर्मीको उद्गार सुनेपछि सबै तन्नेरी शिक्षकहरू एक छिन चुप रहे । धेरै बेर चुप बस्न नसकेका सबैभन्दा तन्नेरी शिक्षक अंग्रेजी सरको फाइनल स्टेटमेन्ट दोहोर्याउँदै गलल हाँसे । यसअघिका अन्य धेरै अनौपचारिक गफ पनि यस्तै खाले वान लाइनर ले टुङ्ग्याउने गरेकाले त्यही दोहोरिएकामा हाँसेका थिए तन्नेरी शिक्षक । अरू पनि बिस्तारै हाँसोमा सरिक भए । डकैतीको कहर भोगेका नेपाली सर भने हाँस्नु कि नहाँस्नुको दोमनमै रहे । अंग्रेजी सरको भनाइबाट लगभग त्यो गफ टुंगियो, सबै आफ्ना रीतमा लागे ।यो कुनै लेखिनुपर्ने कथा होइन । देशका हजारौंमध्ये एउटा सानो विद्यालयको कोठामा भेला भएका शिक्षकहरूमाझ घटित अति सामान्य घटना हो । केही साना प्रश्न भने सोचनीय छन् । अक्सर सामान्य नमानिने डकैतीजस्ता घटनाबाट कतै प्रभावित नभई र घटनालाई अति सामान्यीकृत गरेर बुझ्ने र लगभग भावशून्य भएर विमर्श टुंग्याइदिने गरी त्यस्तो वाक्य बोल्ने अवस्थामा मान्छे कसरी पुग्छ ? दर्जनौं पेचिला प्रश्न उठ्ने र घनीभूत विमर्श गर्ने सबै द्वार बन्द गरिदिन सक्ने त्यस्ता वाक्य जन्मने मानसिक अवस्थाको निर्माण कसरी हुन्छ ?निम्न मध्यमवर्गीय जीवन जिउन हम्मे परिरहेका शिक्षकको ओत लाग्न मात्र बनाइएको घरमा डाका लाग्ने घटना आफैंमा अनौठो थियो । डाकासँग लडेर कुटाइ खाएका सहकर्मीका दुःख आफैंमा सोचमग्न विषय हुने नै भए । अघिअघि भए पनि डकैती हुन छोडेको समयमा यस्तो घटना किन भयो भनेर जिज्ञासा उत्पन्न हुनुपर्ने हो । आफ्नो भेगको सुरक्षा अवस्थाबारे पनि संशय र प्रश्नहरू उठ्नैपर्ने हो । गरिबी र बेरोजगारी बढिरहेको भए, ती विषयमाथि पनि सामान्य छलफल गर्न सकिँदो हो । अरू केही नभए, आइन्दा यस्ता घटनाबाट आफ्नो ज्यान र थोरैतिनो सम्पत्ति जोगाउन अपनाउनुपर्ने उपायबारे कुराकानी हुन्थ्यो होला । तर, ती सबै प्रश्नलाई डाकाको बानी यस्तै हो ले छोप्न खोज्यो ।निजी विद्यालयमा एकै थरी काम उही रीतमा सधैं गरेकाले अंग्रेजी सरमा उमेरसँगै दिक्दारी भाव बढ्दै गएको हुन सक्छ । स्वयं अध्यापन गर्ने कामलाई पनि उनले जागिरको अति सामान्य औपचारिकता मात्र बुझेका हुन सक्छन् । अंग्रेजी भाषाका गोटा माने सिकाउने र व्याकरणका सूत्र घोकाउने कामको नीरसताले जीवनका सारा जटिलतालाई त्यस्तै एकरेखीय र सूत्रबद्ध मन्तव्यमा कैद गर्ने मनस्थितिमा पुर्याएको हुन सक्छ । जागिरे जीवनको लोसेपनमा लैश उनलाई पात्रोमा टोलाउनु र कक्षामा एकै थरी काम गरिरहनुमा खासै फरक अनुभूति नभइरहेको हुन सक्छ । चाहे त्यो अति गम्भीर नै किन नहोस्, प्रत्येक विमर्शले कुनै लम्बाइ, चौडाइ वा गहिराइजस्ता कुनै आकार लिन नपाई तत्क्षण टुंग्याइदिने बानी विकसित भएको हुन सक्छ ।खास मनस्थिति बनेका कारण विषयका अनेक हाँगाबिँगा केलाउने झन्झट गर्न उनलाई मन लाग्दैन । उनले एकसरो हेर्दा देखे यो दुनियाँमा डाका लाग्ने घटना पहिले पनि भएका छन्, अहिले यहाँ पनि भयो । जब राति हातहतियारसहित डाका आइसके भने, उनीहरूले सामान र पैसा लुट्नु के अनौठो भयो र ? अनि लुट्न आएकालाई पैसा छैन भन्ने र प्रतिवाद गर्नेले दुईचार मुक्का खानु कति असामान्य कुरा हो र ? राति घरमा डकैती भएका र दुईचार मुक्का पनि खाएका मान्छे क्लान्त र बेचैन हुनु आफैंमा के विमर्शको विषय हुन्छ र ? अनि जागिर खान भेला भएका निजी विद्यालयका शिक्षकले त्यसबारे गफ गरेर के नै नापिने हो र ?यस्तो मनस्थिति निर्माण हुने प्रक्रिया वा कारणहरू बहुल हुन सक्छन् । त्यसबारे मनोवैज्ञानिकहरू वा यस विषयमा रुचि भएका अध्येताहरूले अध्ययन गरेका होलान् । कान्तिपुर दैनिकका यिनै पृष्ठमा केही सातापहिले स्तम्भकार उत्तमबाबु श्रेष्ठले डनिङ क्रुगर इफेक्ट जस्तो मनोवैज्ञानिक अवस्थाको संकेतका आधारमा प्रधानमन्त्री केपी ओलीका विवादित बोलीबारे आफ्ना धारणा राखेका थिए । सबै समस्याका समाधान आफूसँग छ भन्ने भ्रममा रहेका प्रधानमन्त्रीले अनेक अपुष्ट दाबी गरेर भ्रम छरेकामा सो प्रतिक्रिया लेखिएको थियो । ओली र उनको अध्यक्षतामा रहेको पार्टी नेकपाका समस्याबारे सो पार्टीका बौद्धिक नेताले गरेका टिप्पणीबारे पनि सोच्नुपर्ने भएको छ । अखबारमा आएका ती बौद्धिक टिप्पणी हेर्दा डाकाको बानी यस्तै हो जताततै पुनरावृत्त भएको भान हुन्छ ।दलीय बौद्धिकले गरेका टिप्पणीमा माथि भनिएको कथाका पाका अंग्रेजी शिक्षकका जस्ता केही एकरेखीय सूत्रहरू दोहोरिरहन्छन् । जस्तो, पार्टीले औपचारिक रूपमा स्वीकार गरेको विचारधाराको तत्त्वमा समस्या छैन, समस्या त्यसलाई जनवाद भन्ने कि समाजवाद भन्नेमा छ । संगठन अत्यन्तै ऊर्जावान् र बलियो छ, सानातिना पेचकिला कस्दा क्रान्तिकारी बनिहाल्छ । समाजवादी पार्टीले सबै औपचारिकता पूरा गरेर आफ्नो विचारधाराअनुरूप निर्माण गरेको संविधान उच्चतम सुन्दर दस्तावेज हो । त्यसको कार्यान्वयनमा मात्रै केही समस्या देखा परेका छन् । दल हाँकिरहेका नेतृत्व र तिनलाई भरथेग गरिरहेका दोस्रो तहको नेतृत्वमा खासै केही समस्या छैन, अलिकति पद्धति मानिदिए भइहाल्छ । अर्धसामन्तवादसँग लडेकामा धन्यवाद दिँदै लडेका मान्छेकै हातमा पार्टी जिम्मा लगाइराख्ने, उमेर भएकाले तल बसेर आफ्नै पारामा पुँजीवाद विरोधी आन्दोलन गरिरहने ।यस्ता एक दर्जनजति वाक्य सधैं सुनिरहँदा त्यही सत्य कथाका पाका अंग्रेजी शिक्षकको सम्झना हुन्छ । उनले भनेको अन्तिम वाक्य कानमा घरीघरी गुन्जिन्छ, डाकाहरूको बानी यस्तै हो ।"
काम चलाऔं पोहोरकै गीतले,"गीतमा महिला मुद्दा गायिका सोफिया थापाको अबको तीज नो व्रत प्लिज बोलको गीतले त यो वर्ष बहस नै सिर्जना गर्यो । उनले आफ्नो गीतमार्फत गोडाको पानी खाने प्रचलन परिस्कृत गर्नुपर्ने खालका सन्देश राखेकी थिइन् । तीजमा हुने फजुल खर्चलाई नो भन्दै गीत गाएपछि राष्ट्रिय सभा सदस्य गायिका कोमल वलीले सोफियाको गीत तीजगीत नभएको अभिव्यक्ति दिइन् । सार्वजनिक भएको एक दिनमै धार्मिक संगठनको प्रहारमा पर्यो सोफियाको गीत । उनको गीतले धार्मिक आस्थालाई आघात पुर्याएको भन्दै हिन्दु संगठनका व्यक्तिले गीतलाई युट्युबबाट हटाएरै छाडे । गीत युट्युबबाट हटाएपछि गायिका वलीले भनेकी थिइन्, गीत त किन हटाउनुपर्थ्यो र ? तीजसँग व्याख्या नगरेको भने भइहाल्यो । गीत हटाउनुपर्थ्योजस्तो मलाई लाग्दैन । गीत ब्यान्ड गर्नुपर्छजस्तो लाग्दैन । उनले लोकतन्त्रमा जस्तो विषयमा गीत गाउन पाउने धारणा राखिन् । तर, सोफियाको अभिव्यक्ति स्वतन्त्रतामाथि भने धार्मिक संगठनले हस्तक्षेप गरे । नो भनेपछिका परिणाम भयानक रहेको सोफिया लेख्छिन् नो भन्न कठिन छ । नो पछिका परिणाम पनि भयानक छन् । यस भन्नुमा जुन सहजता छ नो भन्नुमा छैन । आफू दबिएर पीडित भएर यस भनिरहँदा आश्रय त पाइएला तर त्यसले गर्ने मानव जातिमाथिको दमन, मानव सार्वभौमिकतामाथिको अपमान र नयाँ पुस्ताको भविष्यमाथि अन्यायपूर्ण सम्झौता हुन जान्छ, जसको क्षतिपूर्ति कहिल्यै तिर्न सकिँदैन । नो भन्दा स्वार्थ र नाफा कमाउने भीड आइलाग्न सक्छन्, जसले डर, धम्की र भौतिक कारबाहीको चेतावनी दिन्छन् । तर, स्वाधीनता, स्वाभिमान र स्वतन्त्रताको संरक्षण गर्न त्यो एउटा अर्थपूर्ण पाइला अवश्य बन्नेछ । चर्चाको शिखरमा रहेको बदला बरिलै पनि तीज गीत हो । गायक प्रकाश सपूतको शब्दमा गायिका देवी घर्तीले गाएको यस गीतमा महिला हिंसाको विषय उठाइएको छ । बलात्कारका विषय उठाएको यो गीतको भिडियो पनि सशक्त छ । गायिका बन्ने सपना बोकेकी युवती कसरी बलात्कारको सिकार हुन्छिन् भन्ने देखाइएको छ । गीतमा युवतीको भूमिकामा देखिएकी छन् अभिनेत्री केकी अधिकारी । यो गीतले धेरैलाई निर्मला पन्तको सम्झना गराएको पनि चर्चा छ । बलात्कारीसँग बदला लिएको देखाउने यो गीतमा कानुन पनि कति कमजोर छ भन्ने व्यंग्य गरिएको छ । एउटा घटना भयो । कानुन त छ तर अझै प्रभावकारी भएको छैन भन्ने व्यंग्यात्मक चेतना पनि भिडियोले दिन खोजेको हो । त्यो खालको घटना घटाउने व्यक्तिलाई यो भिडियो हेरिहाल्यो भने हीनताबोध हुन्छ होला, प्रकाश भन्छन् ।"
उज्यालो दूत,"काठमाडौं (कास) नेपाली पत्रकारिताको करिब पौने शताब्दीको गतिविधिका एक साक्षी हुन् पत्रकार भैरव रिसाल । बिहीबारबाट उमेरले ९२ टेकेका उनको आयु जति लम्बिएको छ, उति नै तन्किएको छ पत्रकारिता आजसम्म । देखी, जानी, बुझी, गरी आएका छन् । जन्मोत्सवकै अवसर पारेर यी अग्रजको जीवनयात्राका पाटाहरू थोरै उधिन्ने काम भएको छ । पत्रकार मोहन मैनालीले उनै रिसालका साथ भर्चुअल माध्यमबाट सहजीकरण गरे ।००७ सालको राजनीतिक परिवर्तनपछि रिसालले पत्रकारिता आरम्भ गरेका हुन् हालखबर दैनिकबाट । त्यसपछि साँघुरो बाटोबाट जोगिँदै उनी अघि बढे । मूलतः पत्रकारिताको बाटो हुँदै । उनले आमसञ्चार नै आम मानिसको आँखा ठाने । उनी राष्ट्रिय समाचार समिति सम्बद्ध भएर पत्रकारिता गरे । तर सरकार मातहतको निकायमा जनहितका सबै खाले सामग्रीले स्थान पाउँदैनथ्यो किनकि शासनसत्तालाई घच्चमच्च पुग्थ्यो । त्यतिखेर पत्रकार रिसालले आफूले फेला पारेका समाचारका गोप्य सामग्रीहरू गोप्य ढंगले मदरल्यान्ड पत्रिकासम्म पुर्याउँथे । रिसाल विकासे कार्यकर्ता पनि बने । उनले प्रतिपादन गरेका नौला कार्यक्रम एकातर्फ सरकारले लागू गर्थ्यो । अर्कोतर्फ स्थानीय समुदाय त्यही काममा जुट्थे । त्यसको उदाहरण हुम्लामा उज्यालो कार्यक्रम थियो । जुन कार्यक्रम रिसालसँग अनुमति लिएर सरकारले कर्णालीमा उज्यालो भनेर चलायो ।तथ्यांक अधिकृत भएर ०१८ सालको जनगणनामा खटिए । लामो समय राससमा काम गरे । बहुदलीय शासन आएपछि ०४८ सालमा भक्तपुरबाट नेपाल मजदुर किसान पार्टीका तर्फबाट उम्मेदवार पनि भए । तर पराजित रहे । यता रिसालले आफ्नै जन्मथलो भक्तपुरमा बुहारीलाई शिक्षा कार्यक्रम चलाए । धादिङ, मकवानपुर दुर्गम भेगका गरिब चेपाङ समुदायलाई रेडियो बाँडे । अर्कोतिर बाजुराका गाउँघरको विद्यालयसम्म नेपाली शब्दकोश पुर्याए । हरेक कार्यक्रमका निम्ति भैरव दाइले आफ्ना साथी सर्कललाई गुहारेर गर्नुहुन्थ्यो, मैनाली भन्छन्, थोरैथोरै सहयोग जुटाएर लौ है यो ठाउँमा यो काम गरौं भनेर गरिछाड्नुहुन्थ्यो । रिसाल पर्यावरण संरक्षण अभियानमा निरन्तर छन् । पार्किन्सनले गर्दा केही वर्षदेखि कलम चलाउन रोके । तैपनि रेडियो सगरमाथामा बोलीको भरमा पत्रकारिता निरन्तर राखेका छन् । नियमित थेरापी गर्ने र औषधि सेवन गरेपछि अहिले कलम चलाउँदै आएका छन् ।"
नेपालसँग सहकार्य बढाउन चीन इच्छुक,"(बेइजिङ)  चीनले बेल्ट एन्ड रोड इनिसियटिभ (बीआरआई) मा ठोस उपलब्धि हासिल गर्न नेपालसँगको सहकार्यलाई अघि बढाउने बताएको छ । राजधानी बेइजिङमा बिहीबार आयोजित पत्रकार सम्मेलनमा चिनियाँ विदेश मन्त्रालयका प्रवक्ता चाउ ली च्येनले भने, चिनियाँ राष्ट्रपतिको गत वर्ष भएको नेपाल भ्रमणका दौरान भएका सहमतिहरूलाई कार्यरूप दिन दुवै मुलुक तयार छन् ।नेपाल चीनले अघि सारेको बीआरआईको सदस्य मुलुक भए पनि सत्तारूढ दल नेकपाभित्र घरझगडा चलिरहेकाले चीनले यसअघि दुवै देशको शीर्ष नेतृत्वबीच भएको सहमतिलाई कार्यान्वयन गर्नुपर्ने कुरा दोहोर्याएको हो । पत्रकार सम्मेलनमा उनले नेपालसँग मिलेर आपसी सहमतिहरूलाई व्यवहारमा उतार्ने, जारी कोरोना भाइरसको महामारीविरुद्धको सहयोगलाई निरन्तर बढाउने, बीआरआई परियोजनाको निर्माण, व्यापार तथा लगानी सहायता, प्रतिरक्षा, कानुन कार्यान्वयनलगायतका द्विपक्षीय सम्बन्धको विकासलाई अघि बढाउने धारणा व्यक्त गरे । बुधबार नेपाल र चिनियाँ पक्षबीच भिडियोमार्फत तेह्रौं चरणको चीननेपाल कूटनीतिक वार्ता भएको थियो । प्रवक्ता चाउले दुवै मुलुकबीचको आपसी सम्बन्ध तथा साझा अभिरुचिका अन्तर्राष्ट्रिय तथा क्षेत्रीय मामिलामा वार्तामा वैचारिक आदानप्रदान भएको जनाए । प्रवक्ता चाउले चालु वर्ष दुई मुलुकबीच दौत्य सम्बन्ध स्थापना भएको ६५औं वार्षिकोत्सवमा दुवै मुलुकका नेताहरूले एकअर्कालाई बधाई सन्देश आदानप्रदान गरेको स्मरण गरे । चीन र नेपाल नदी र पहाडले जोडिएका मैत्रीपूर्ण छिमेकी भन्दै उनले भने, गत वर्ष दुई मुलुकका राष्ट्रप्रमुखले सफलतापूर्वक पारस्परिक भ्रमण गरेबाट द्विपक्षीय सम्बन्ध नयाँ उचाइसम्म उकासिएको छ ।चीन र नेपालले कोरोना भाइरसको महामारीको प्रतिरोधका क्रममा एकअर्कालाई सहायता गरिरहेको पनि प्रवक्ता चाउको भनाइ छ । पत्रकार सम्मेलनमा सोधिएको प्रश्नको जवाफमा उनले नेपाल र चीन उही डुंगामा रहेका मुलुक भएकाले कोरोना महामारीविरुद्ध आपसी हातेमालो गर्ने बताए ।"
खाली हुन थाले उपत्यकाका पसल,"(काठमाडौं)  काठमाडौं उपत्यकाका चोक, सार्वजनिक स्थल, पार्क आदिमा तपाईंहरूले विभिन्न उत्पादनका विज्ञापनमूलक सूचना पढ्नुभएकै होला । पछिल्लो समय तिनमा फरक सूचना थपिने क्रम बढेको छ पसल भाडामा, पसल बिक्रीमा र कार्यालय तथा कोठा भाडामा । यी सूचना कतै व्यवसायी त कतै घरधनीहरूले राखेका हुन् । कोभिड१९ को संक्रमण बढेसँगै सरकारले लकडाउन गरेयता यस्ता व्यवसाय खाली हुने क्रम बढेको छ । उपत्यकाका करिब ३५ प्रतिशत पसल तथा व्यापार व्यवसाय खाली हुँदै गएको नेपाल राष्ट्रिय व्यवसायी महासंघका अध्यक्ष नरेश कटुवालले बताए । उपत्यकाका प्रमुख व्यापारिक केन्द्र मानिने न्युरोड, सुन्धारा, बानेश्वर, चाबहिललगायत क्षेत्रमा पसल खाली हुने क्रम वृद्धि भएको उनको भनाइ छ । विशेषगरी यी क्षेत्रका कपडा पसल, रेस्टुरेन्ट व्यवसाय र विभिन्न कार्यालय खाली भइरहेका छन् । सुन्धारा नागस्थानस्थित बस टिकट काउन्टरका सञ्चालक राजन दाहालले सटर बिक्रीमा राखेका छन् । मकालु यातायात प्रालि चलाइरहेका उनले लकडाउनसँगै लामो दूरीको सवारी नचल्ने भएपछि टिकट काउन्टरको काम रोकिएको सुनाए । घरायसी कामले व्यवसाय हेर्न समय भएन । अहिले कोरोनाले गर्दा व्यवसाय ठप्प छ, उनले भने, कसैले सटर किन्न आए समझदारीमा बिक्री गर्ने सोच छ । न्युरोडस्थित किरण भण्डारीले पनि पसल भाडामा भनेर आफ्नो नम्बरसहित सूचना टाँसेका छन् । लकडाउन सुरु भएसँगै भाडामा गइरहेको उनको ६ तलाको घर खाली छ । न्युरोडजस्तो व्यापारिक क्षेत्रमा पसलका लागि भाडामा गएको छैन । अरू स्थानको अवस्था कस्तो होला ? उनले भने, अहिले मानिस व्यवसायमा लगानी गर्न डराइरहेका छन् । न्युरोडमा पसलका लागि भाडामा नजानु भनेको व्यवसायको अवस्था नाजुक हुनु हो । कपडा, मिठाई पसलका साथै रेस्टुरेन्टका लागि आफ्नो घर केन्द्रमा भएको उनले जानकारी दिए । पसल भाडामा लिन भनेर १२ जनाले मात्र फोन गरेर बुझ्ने गरेको उनको भनाइ छ । अबको ६ महिनासम्म के हुन्छ थाहा छैन । त्यसैले पनि भाडा कम गर्छु भन्दा पनि कोही नआउने अवस्था छ, उनले भने, नयाँ व्यवसायी लगानी गर्न इच्छुक छैनन् । भएको पुरानै व्यवसाय धान्न समस्या छ । न्युरोडस्थित रमा गृह जसलाई गोलो घर भनेर चिनिन्छ । सरकारी भवन रहेको उक्त भवन भूकम्पले क्षति पुर्याएको थियो । अहिले उक्त भवन बनिसकेको डेढ वर्ष भइसकेको छ । श्री चेङगेजखान सप्लाई प्रालिका निर्देशक आले तामाङले उक्त भवनको भाडासम्बन्धी सबै कामको जिम्मेवारी लिएका छन् । सरकारबाट टेन्डर पास गरी भाडामा लिएर हामीले भाडामा लगाएका छौं । ६ वटा सटर र ४ वटा फ्ल्याट छन् यहाँ, उनले भने, ७ वटा भाडामा गइसकेका छन् । भाडामा लगाएको ९१० महिना भइसक्यो । ३ वटा अझै भाडामा जान बाँकी छ । तला हेरेर दुईसाढे दुई लाख रुपैयाँ महिनाको भाडा रहेको उनले बताए । भित्रपट्टि फिनिसिङ गर्न बाँकी रहेकाले भाडामा जान ढिलो भएको हो, उनले भने, अहिले कोरोनाका कारण पनि मानिसले रुचि कम देखाएका हुन् जस्तो लाग्छ ।खिचापोखरीस्थित जितनारायण डंलोलले २३ महिनादेखि पसल भाडामा भनेर सूचना टाँसेका छन् । लकडाउन सुरु भएपछि खाली भएको कोठा भाडामा दिन सूचना टाँसिएको उनले बताए । महँगोमा भाडामा जाने अवस्था छैन । सस्तोमा लिन आउने पनि कोही छैनन्, उनले भने, व्यवसाय सबै धरापमा छन् । लगानी गरे त्यो पनि खेर जाने डरले नयाँ कोही आएनन् । व्यवसाय ठप्प भएको बेला भाडा बुझाउन नसकेर पसल छाडेर जाने क्रम बढेको व्यवसायीहरूको भनाइ छ । घरबेटीले भाडा नघटाउने र व्यापारीहरूको व्यापार नहुने भएर सटर छाडेर जाने क्रम बढेको नेपाल राष्ट्रिय व्यवसायी महासंघका अध्यक्ष कटुवालले बताए । न्युरोड र बानेश्वरजस्तो व्यापारिक केन्द्रमा एउटा सटरकै २३ लाख रुपैयाँ भाडा छ, उनले भने, यसका लागि सरकारले नै ठाउँ, क्षेत्रफल हेरेर वैज्ञानिक भाडा तोकिदिए व्यवसायीहरूलाई राहत मिल्छ । घरबेटीहरूले आफ्नो इच्छाअनुसार भाडा लिइरहेका छन् । लकडाउनपछि व्यापार नहुने र भाडा तिर्न सक्ने अवस्था नभएकाले उपत्यकाभित्र ३०३५ प्रतिशत पसल खाली भएको उनले बताए ।"
मजदुरको पीसीआर टेस्ट गराउन भनेपछि उद्योग बन्द,"(विराटनगर)  स्थानीय तहले पीसीआर परीक्षण गराएर मात्र मजदुर, कर्मचारीलाई काममा लगाउन भनेपछि सुनसरी मोरङ औद्योगिक क्षेत्रका अधिकांश उद्योग बन्द भएका छन् । उद्योगले मजदुर, कर्मचारीको कोरोना परीक्षण आफ्नै खर्चमा गराउनुपर्ने र पोजिटिभ देखिए आफैंले व्यवस्थापन पनि गर्नुपर्ने बाध्यकारी नियम बनाएपछि उद्योग नै बन्द गर्नुपरेको सम्बद्ध पक्षको गुनासो छ ।अधिकांश भारतीय कामदार कार्यरत बूढीगंगा १ स्थित आरती स्ट्रिप्सका २२ जना कामदारमा कोरोना पुष्टि भएपछि सुनसरीमोरङ औद्योगिक करिडोरका उद्योगमा स्थानीय निकाय र प्रशासनले कडाइ गरेको हो । उक्त उद्योगलाई प्रशासनले हाल सिल गरेको छ । चैत ११ देखि सुरु भएको लकडाउनमा पनि उक्त उद्योगले गेटमा चाबी लगाएर भित्री रूपमा काम जारी राखेको थियो ।बूढीगंगा र कटहरी गाउँपालिकामा तीन सयभन्दा बढी उद्योग छन् । ती दुवै गाउँपालिकाले मजदुर र कर्मचारीको पीसीआर परीक्षण अनिवार्य गर्न र पोजिटिभ रिपोर्ट आए आफैंले व्यवस्थापन गर्न हरेक उद्योगलाई पत्र पठाएका छन् । एउटा उद्योगमा कम्तीमा पनि ५ सयदेखि २ हजार मजदुर कर्मचारी छन्, उद्योग संगठन मोरङका अध्यक्ष भीम घिमिरेले भने, ५५ सयका दरले खर्च गरेर परीक्षण र त्यसपछि आउने परिणामको पनि आफैंले व्यवस्थापन गर्नुभन्दा उद्योग नै बन्द गर्नुको विकल्प भएन ।दुवै पालिकालाई उद्योगले हरेक मजदुर कर्मचारीको पीसीआर परीक्षण गराउन नसक्ने बरु उद्योग नै बन्द गर्ने उद्योग संगठनले जानकारी दिएको छ । लकडाउनले बजार बन्द हुँदा उत्पादनको माग पनि छैन । भए पनि आपूर्ति गर्न सक्ने स्थिति नहुँदा ६० प्रतिशत उद्योग बन्द भइसकेका छन् । चलेकाले पनि ४० प्रतिशत क्षमतामा सामान उत्पादन गर्दै आएका छन्, घिमिरेले भने । एक साताअघि नै मजदुर कर्मचारीलाई घरमै बस्न भनेर उद्योग बन्द गरेको कटहरीमा सञ्चालित एक खाद्य उद्योगका सञ्चालकले बताए । कोरोनाको मनोवैज्ञानिक त्रासका कारण पनि प्रायः उद्योग बन्द भएको संगठनका अध्यक्ष घिमिरेले जानकारी दिए । कोरोना संक्रमितको संख्या हरेक दिन बढ्न थालेपछि स्थानीय तहले क्वारेन्टाइन र आइसोलेसनको व्यवस्थापन गर्न उद्योगका भवनको माग गर्न थालेपछि पनि केही उद्योग बन्द भएका छन् । पछिल्लो समय उद्योगले कच्चापदार्थ आयात गर्न छाडेको र यस्तै अवस्था रहे करिडोरका सबै उद्योग चाँडै बन्द हुने घिमिरेले बताए । विराटनगर भन्सारको तथ्यांकअनुसार साउन दोस्रो सातायता जोगबनी नाकाबाट औद्योगिक कच्चापदार्थको आयात र उत्पादित वस्तुको निर्यात ठप्पप्रायः छ । पेट्रोलियम पदार्थ र खाद्यान्नको आयात मात्र नियमित भएको भन्सार अधिकृत गोपी उप्रेतीले जानकार दिए । साउनमा मात्र तेस्रो सातासम्म जोगबनी नाका हुँदै ७ लाख ९१ हजार ३ सय १७ रुपैयाँबराबरको २ करोड ८६ लाख ४३ हजार २ सय ९३ केजी खाद्यान्न आयात भएको छ । आयात भएका खाद्यान्नमा गहुँ, जुनेलो, कोदो, मकै, धान, चामल, कनिका र फापर छन् ।"
जारको पानीको मूल्यमा सरकारबाटै झेल,"(काठमाडौं)  सर्वसाधारणले दैनिक उपभोग गर्ने जारको पानीमा सरकारबाटै झेल भएको छ । वाणिज्य आपूर्ति तथा उपभोक्ता हित संरक्षण विभागले तयार पारेको प्रतिवेदनअनुसार उद्योगले एक जार पानी औसत २५ रुपैयाँमा बिक्री गर्छन् । तर विभागले भदौ १० देखि लागू हुने गरी सर्वसाधारणका लागि अधिकतम मूल्य (एमआरपी) ५० रुपैयाँ निर्धारण गरेको छ । अहिले सर्वसाधारणले एक जार पानी किन्दा औसतमा ३५ देखि ४० रुपैयाँ तिरिरहेका छन् । भदौ १० देखि भने बढेको मूल्य तिर्नुपर्ने जानकार बताउँछन् । विभागले खुद्रा मूल्य ४० रुपैयाँ नै रहेको र एमआरपी ५० रुपैयाँ निर्धारण गरेको दाबी गरे पनि उपभोक्ता ठगिने सम्भावना उच्च रहेको विभागकै अधिकारीको भनाइ छ । मूल्य निर्धारण गर्न गठित कार्यदलले पानीको ग्रेड छुट्याएर एमआरपी मूल्य तोकेको भए सहज हुने ती अधिकारी बताउँछन् । एमआरपी ५० भनेपछि अहिले ३५४० मा बिक्री गरिरहेका व्यापारीले मूल्य स्वतः बढाउने देखिन्छ । उपभोक्ता ठगीबाट रोक्न ग्रेड छुट्याइएको भए हुन्थ्यो, विभागका ती अधिकारीले भने, कार्यदलका सदस्यले उद्योग मात्रै निरीक्षण गरे, खुद्रा बजार पनि विश्लेषण गरे सबैलाई समेट्ने प्रतिवेदन बन्थ्यो । अहिलेको प्रतिवेदनले उपभोक्ताभन्दा उद्योगी पोस्नेमा केन्द्रित रहेको ती अधिकारीले बताए । उक्त भनाइलाई नेपाल बोटलर्स वाटर एसोसिएसनका केही अधिकारी पनि पुष्टि गर्छन् । करोडौं रुपैयाँ लगानी गरेको पानी उद्योगमा एक जार पानीको मूल्य १८ रुपैयाँ छ । ढुवानीकर्ता र खुद्रा पसलले अत्यधिक नाफा खाए, एसोसिएसनका एक उच्च अधिकारीले भने, अधिकतम मूल्य ५० हुँदा उद्योगले ३० रुपैयाँ तोक्छन् । ढुवानीकर्ता र पसलको मार्जिन घट्छ ।मूल्यमा एकरूपता ल्याउने जनाउँदै वाणिज्य विभागका निर्देशक सागर मिश्रको संयोजकत्वमा असार २५ मा कार्यदल गठन भएको थियो । मूल्य निर्धारणका नाममा गठित कार्यदलको टोलीले २१ पानी उद्योगको निरीक्षण गरेको थियो । त्यसमा दुई वटा पानी उद्योगले मात्रै ३५ रुपैयाँभन्दा बढीमा जार बिक्री गरेको पाइएको थियो । गोकर्णेश्वर नगरपालिकामा रहेको बराल खानेपानी सेवाले एक जार पानी ११ रुपैयाँमा बिक्री गरेको कार्यदलले तयार पारेको प्रतिवेदनमा उल्लेख छ । प्रतिवेदनअनुसार गोकर्णेश्वरमै रहेको बी एन्ड एस खानेपानी उद्योग प्रालि र कागेश्वरी मनहरा नगरपालिका९ काठमाडौंमा रहेको शीतल जल उद्योगले एक जारको मूल्य १५ रुपैयाँ लिँदै आएका छन् । बूढानीलकण्ठस्थित सन्देश मिनरल वाटर प्रालिले एक जारको २० रुपैयाँ, बूढानीलकण्ठ मिनिरल वाटर प्रालिले १५ रुपैयाँ, पशुपति स्प्रिङ वाटर उद्योग काठमाडौले १० रुपैयाँ, ग्रिनल्यान्ड मिनरल वाटर एन्ड वेभरेज प्रालिले १० रुपैयाँ, आक्वा सञ्जीवनी वाटर प्युरिफिकेसन इन्डस्ट्रिजले १५ रुपैयाँ, परिवेश महत वाटर उद्योग प्रालिले २० रुपैयाँ, सपनतीर्थ बेभरेज प्रालिले १५ रुपैयाँ, विभूति वाटर एन्ड बेभरेज प्रालिले २० रुपैयाँ, क्याम्प वाटर प्रालिले १५ रुपैयाँ र पचली भैरव पानी प्रशोधन उद्योग धापाखेलले १५ रुपैयाँमा बिक्री गरेको प्रतिवेदनमा उल्लेख छ । यीबाहेक कागेश्वरी मनहरा नगरपालिका९ को कृष्ण बेभरेजले प्रतिजार ३५ रुपैयाँ र काठमाडौं महानगरपालिका२६ मा रहेको परिवेश महत वाटर उद्योग प्रालिले १ सय २५ रुपैयाँमा बिक्री गरेको छ । २१ उद्योगको निरीक्षणमा औसत २५ रुपैयाँमा बिक्री गरेको फेला परे पनि खुद्रा बजारमा अध्ययन नगरी एमआरपी मूल्य तोकिएको छ । जसले गर्दा सर्वसाधारणलाई भार पर्ने देखिन्छ । स्रोतका अनुसार कार्यदललाई ०७३ सालको मापदण्डअनुसार मूल्य घटाउन टीओआर दिइएको थियो । माइन्युट नै ०७३ सालको मापदण्डभित्र रहेर मूल्य घटाउनुपर्ने थियो, स्रोतले भन्यो, यही भएर खुद्रा बजारमा निरीक्षण गरेनौं । त्यस बेला तत्कालीन वाणिज्य मन्त्रालयका सचिव प्रेमकुमार राईको अध्यक्षतामा बसेको बैठकले जारको पानीको मूल्य ६० रुपैयाँ र बोटलको १८ रुपैयाँ तोक्ने निर्णय गरेको थियो । तर बजारमा जारको पानी सस्तो भएकाले मूल्य कार्यान्वयन भएन । अहिले कार्यदलले सोही निर्णयअनुसार १० रुपैयाँ घटाएर ५० रुपैयाँमा झरेको भन्दै प्रगति ठानेको छ । विगतमा मूल्य कार्यान्वयन भएको थिएन, कार्यान्वयन नभएको मूल्यबाट १० रुपैयाँ घटायौं भन्नु कत्तिको जायज हुन्छ ? उपभोक्ता हित संरक्षण मञ्चका अध्यक्ष ज्योति बानियाँले प्रश्न गरे । गुणस्तरीय पानी सुपथ मूल्यमा उपलब्ध गराउनुपर्ने विभागका सहायक सूचना अधिकारी ध्रुव खनालले बताए । उत्पादन लागतको २० प्रतिशतभन्दा बढी मुनाफा लिए कारबाही गरिने उनको भनाइ छ । जारबाहेक बोतलको पानीको हकमा मूल्य घटे पनि ठूला व्यवसायीलाई भने छुट दिइएको छ । विभागले विशेष प्रकृतिको पानी (प्रिमियम) लाई भने छुट दिइएको छ । हाल प्रिमियम पानीका करिब १८ उद्योग छन् । तीमध्ये अक्वा १०० मिनरल वाटर, स्नो बेभरेज, हिमालयन स्प्रिङ, एचटूओ, रसुवालगायत हुन् । ती बोतलको ७० रुपैयाँसम्म पर्छ ।"
माथिल्लो तामाकोसीको उत्पादन मिति अनिश्चित,"(काठमाडौं)  परामर्शदाता कम्पनीका विज्ञहरू नेपाल आउन ढिलाइ हुँदा दोलखामा निर्माणाधीन ४ सय ५६ मेगावाटको माथिल्लो तामाकोसी सञ्चालनमा आउने मिति पनि अनिश्चित बनेको छ । कोभिड१९ महामारीका कारण अन्तर्राष्ट्रिय हवाई उडान बन्द हुँदा विभिन्न देशबाट आउनुपर्ने आयोजनाको परामर्शदाता कम्पनीका विज्ञ नेपाल आउन सकेका छैनन् ।सरकारले नेपालमा पनि भदौ मसान्तसम्म अन्तर्राष्ट्रिय हवाई उडान बन्द गर्ने घोषणा गरिसकेको छ । जसका कारण विज्ञहरू नेपाल आउन सकेका छैनन्, आयोजनाका प्रमुख कार्यकारी अधिकृत (सीईओ) विज्ञान श्रेष्ठले भने, हवाई उडान अनिश्चित हुँदा आयोजनाको निर्माण तालिका केही प्रभावित हुने अवस्था आएको छ ।आयोजना परीक्षणका लागि भारतसहित चीन र युरोपेली मुलुकबाट विज्ञ नेपाल आउनुपर्छ । यी विज्ञ भदौ पहिलो साता नेपाल आउने र भौतिक संरचनाको परीक्षण गरी कात्तिकसम्ममा आयोजनाको पहिलो युनिटबाट विद्युत् उत्पादन गर्ने आयोजनाको लक्ष्य थियो । आयोजनामा सबैभन्दा चुनौतीपूर्ण मानिएको पेनस्टक पाइप जडानको काम सकिने अवस्थामा पुगेकाले आयोजनाको पहिलो युनिटबाट आगामी कात्तिकमा परीक्षण उत्पादन सुरु गर्ने लक्ष्य तय थियो ।जडान गर्नुपर्ने पेनस्टक पाइपमध्ये अब करिब ४० मिटर पाइप जोड्न बाँकी छ । यो पाइप जडानको काम सकिनेबित्तिकै पानी भरेर परीक्षण उत्पादन थाल्ने आयोजनाको तयारी थियो । आयोजनाले यसअघि असारसम्म पहिलो युनिटबाट विद्युत् उत्पादन थाल्ने लक्ष्य तय गरेको थियो । तर कोभिड१९ का कारण आयोजनाको कार्यतालिका केही पर धकेलिएको भए पनि अन्तर्राष्ट्रिय उडान अनिश्चित हुँदा उत्पादन सुरु गर्ने मिति फेरि पछाडि धकेलिएको हो ।आयोजनामा पेनस्टक पाइप जडानसहित हाइड्रोमेकानिकल कामको जिम्मा भारतीय कम्पनी टेक्सम्याकोले पाएको थियो । भारतीय कम्पनीले काममा ढिलाइ गरेपछि आधा कामको जिम्मा एन्ड्रिज हाइड्रोलाई दिइएको छ । भारतीय कम्पनीले अहिले पनि काममा ढिलाइ गरिरहेको आयोजना व्यवस्थापनको निष्कर्ष छ । आयोजना, टेक्सम्याको र एन्ड्रिजबीच ०७५ पुस २३ मा पेनस्टक पाइपको काम मिलेर गर्ने गरी त्रिपक्षीय सम्झौता भएको थियो । अहिले माथिल्लो सुरुङमा पेनस्टक पाइप जडान एन्ड्रिज र तल्लो सुरुङमा टेक्सम्याकोले काम गरिरहेका छन् । ठेकेदारको ढिलासुस्ती र पेनस्टक पाइपको जडानमा भएको समस्याले आयोजना सम्पन्न हुने मिति पटकपटक संशोधन हुँदै आएको छ । आयोजनामा भइरहेको ढिलाइले यसको निर्माण लागत पनि करिब दोब्बर पुग्ने अनुमान छ । ०६५ चैतमा आयोजनाका लागि ३५ अर्ब २९ करोड रुपैयाँ लागत अनुमान तयार गरिएको थियो । ६ वर्षमा आयोजनामा निर्माण हुने अपेक्षासहित तयार पारिएको अनुमानमा निर्माण अवधिको ब्याज साढे १३ अर्ब रुपैयाँ हुने उल्लेख थियो । सुरुमा निर्माण अवधिको ब्याजसहित आयोजनाको लागत ४८ अर्ब ७९ करोड हुने अनुमान गरिएको थियो ।पूर्णतः नेपाली लगानीमा निर्माणाधीन आयोजनाको लागत बढेर ७० अर्ब नाघ्ने अनुमान छ । निर्माणमा भएको ढिलाइले निर्माण अवधिको ब्याज साढे ६ अर्ब थपिने र कुल लागतमा साढे २० अर्ब थपिने संशोधित अनुमान गरिएको छ । सरकारले हालसम्म आयोजनाका लागि १२ अर्ब दीर्घकालीन ऋण लगानी गरेको छ । महँगी, विदेशी मुद्राको विनियम दरमा आएको परिवर्तन र आयोजनाको ढिलाइका कारण लागत महँगो हुन गएको आयोजनाले जनाएको छ । आयोजनामा कर्मचारी सञ्चय कोष, नेपाल टेलिकम, नागरिक लगानी कोष, राष्ट्रिय बिमा संस्थानले लगानी गरेका छन् । आयोजनामा प्राधिकरणको ४१, टेलिकमको ६, नागरिक लगानी कोष तथा राष्ट्रिय बिमा संस्थानको २२ प्रतिशत संस्थापक सेयर छ । आयोजनाका लागि सर्वसाधारणबाट १५, दोलखावासीबाट १० प्रतिशत लगानी उठाइएको छ । पिकिङ रन अफ रिभर प्रकृतिको यो आयोजनाले निर्माण पूरा भएपछि नेपाल ऊर्जामा भारत निर्भर हुनु नपर्ने अनुमान छ ।योसहित अन्य आयोजना निर्माण सम्पन्न भएपछि चालु आवमा एक हजार मेगावाटभन्दा बढी विद्युत् राष्ट्रिय प्रणालीमा जोडिने सरकारको आकलन छ । यही आकलनलाई आधार मानेर सरकारले चालु आर्थिक वर्षको बजेटमार्फत १ हजार ३ सय मेगावाट विद्युत् राष्ट्रिय प्रणालीमा जोड्ने घोषणा गरेको छ । आयोजनाले उत्पादन सुरु गरेलगत्तै बर्खायाममा नेपाल विद्युत्मा आत्मनिर्भर हुनेछ ।"
बोर्डर सिल हुँदा पनि तस्करी,"वीरगन्ज (कास) कोरोना महामारी नियन्त्रण र रोकथामका लागि सरकारले भारतसँगको बोर्डर सिल गरेको छ । आवागमनका लागि तोकिएका नाकाबाहेक अन्यत्रबाट ओहोरदोहोर गर्न पाइँदैन । तर व्यवसायीका लागि क्यारिङको काम गर्ने पोके तस्कर हरूले निर्बाध रूपमा रक्सौलबाट कपडा भित्र्याइरहेका छन् । २५३० जनाको संख्यामा रहेका महिलापुरुषले रक्सौलबाट काँध र टाउकोमा कपडा बोकेर वीरगन्जका व्यापारीको गोदामसम्म पुर्याउने क्रम निषेधाज्ञामा पनि जारी छ । साउन १० देखि वीरगन्जमा स्थानीय प्रशासनले निषेधाज्ञासमेत लागू गरेको छ । अत्यावश्यक कामबाहेक बाहिर निस्कनेलाई कारबाही गर्ने भनिएको छ । तर बोर्डर सिल हुँदा पनि भारतबाट निषेधाज्ञाको समयमा वीरगन्जमा तस्करीका सामान ल्याउने कार्य निर्बाध चलिरहेको छ । तस्करको समूहले बिहान र साँझपख अवैध रूपले कपडा भित्र्यारहेको छ । रक्सौलबाट बोकेर ल्याएका सामान वीरगन्ज भन्सार कार्यालयको पूर्वपट्टिको बाटो हुँदै वीरगन्ज छिराउँछन् । सशस्त्र प्रहरीको भन्सार राजस्व गस्ती टोली र इनर्वा प्रहरी चौकी पार गरेर तस्करहरूले वीरगन्जको आदर्शनगर र बिर्तामा रहेका गोदाममा कपडा भण्डारण गर्छन् । त्यसरी सामान ओसार्ने दुई महिलासहित ८ जनालाई नियन्त्रणमा लिएर क्वारेन्टाइनमा राखिएको सशस्त्र प्रहरीको राजस्व तथा भन्सार गस्ती सुरक्षा गुल्मका प्रमुख सशस्त्र प्रहरी नायब उपरीक्षक अमर खत्रीले जानकारी दिए । भारतीयले सामान सिमानासम्म ल्याइदिने र त्यहाँबाट यताकाले बोकेर ल्याउने गरेका छन्, उनले भने, जति गरे पनि नहुने रहेछ । मारे मार जेसुकै गर् झैं व्यवहार गर्छन् ।"
बजारमा ॅइन्फिनिक्स नोट ७,"काठमाडौं (कास) इन्फिनिक्सले इन्फिनिक्स नोट ७ नामक स्मार्टफोन सार्वजनिक गरेको छ । यो स्मार्टफोनमा ४८ एमपी क्वाड क्यामेरा र ६९५ इन्च डिस्प्ले छ । नोट ७ मा १०८०पी लोलाइट भिडियो क्यामेरा र जी ७० सीपीयू प्रस्तुति, ५ हजार एमएएच ब्याट्री, १८ वाट गतिको चार्जिङ क्षमता जस्ता विशेषता रहेको कम्पनीले जनाएको छ । ४ जीबीका साथ १२८ जीबी नोट ७ को नेपाली बजारमा मूल्य २१ हजार ९ सय ९० रुपैयाँ छ । यो ग्रिन, ब्ल्याक र ब्लु गरी तीन रङमा उपलब्ध छ ।"
एनसेलको ॅअल्ट्रा वाइफाई सिम प्लस,"काठमाडौं (कास) एनसेल आजियाटाले चौथो पुस्ताको मोबाइल सेवा फोरजीलङ टर्म इभोलुसन (एलटीई) नेटवर्क विस्तार गरिएका देशका सबै स्थानमा उपलब्ध हुने गरी अल्ट्रा वाइफाई सिम प्लस सेवा ल्याएको छ । यो उपभोक्ताका लागि मासिक ४० जीबी डेटा भोल्युम बन्डलसहितको सिम कार्ड हो । वाइफाई सेवाका लागि बन्डल डेटाबाहेक ग्राहकले यो सेवाअन्तर्गत दुईवटा सिम पाउँछन् । जुन प्रत्येक महिना डेटा, अननेट टक टाइम र डिजिटल कन्टेन बन्डल सेवाका रूपमा प्राप्त हुनेछन् ।"
स्थापना भयो एपक्याम,काठमाडौं (कास) विदेशी लगानी भित्र्याउने उद्देश्यले एसिया प्यासिफिक सेन्टर फर आर्बिटेसन एन्ड मेडिएसनएपक्याम नामक संस्था स्थापना भएको छ । रााष्ट्रिय तथा बहुराष्ट्रिय पक्षका विवाद नेपालबाट समाधान गर्ने गरी विदेशी लगानी ल्याउन यसको स्थापना गरिएको संस्थाले जनाएको छ । संस्थाले नेपालका विवाद समाधानमा महँगो खर्च व्यहोरेर विदेशमा रहेका संस्था र विशेषज्ञको सेवा खरिद गर्ने बाध्यता अन्त्य गर्ने र वाणिज्य क्षेत्रलाई मद्दत गर्ने उद्देश्यका साथ एपक्याम स्थापना गरिएको बताएको छ ।
कोरोना कोषमा एनएमबी लघुवित्तको १३ लाख,"काठमाडौं (कास) एनएमबी लघुवित्त संस्थाले सरकारको कोरोना भाइरस संक्रमण रोकथाम, नियन्त्रण तथा उपचार कोषमा १३ लाख ६२ हजार ६० रुपैयाँ सहयोग गरेको छ । कास्कीको हेम्जामा प्रधान कार्यालय रहेको संस्थाले आफ्नो संस्थागत सामाजिक उत्तरदायित्व कोषमा ०७७ असार मसान्तसम्म जम्मा भएको रकम सहयोग गरेको हो ।"
रिलायन्सको प्रारम्भिक सेयर,काठमाडौं (कास) रिलायन्स लाइफ इन्स्योरेन्सले सर्वसाधारणमा प्रारम्भिक सेयर निष्कासन गर्ने भएको छ । कम्पनीले ०७७ भदौ ४ देखि सर्वसाधारणमा सय रुपैयाँ अंकित दरका ६३ लाख कित्ता सेयरको प्रारम्भिक निष्कासन गर्ने भएको हो । कम्पनीले कुल जारी पुँजीको ६३ करोड रुपैयाँ बराबरको सेयर सार्वजनिक निष्कासन गरेपछि कम्पनीको चुक्ता पुँजी २ अर्ब १० करोड रुपैयाँ कायम हुनेछ ।
प्रभु बैंकको ऋणपत्र बाँडफाँट,काठमाडौं (कास) प्रभु बैंकको १५ लाख ८० हजार ८ सय ६६ कित्ता ऋणपत्र बाँडफाँट भएको छ । नबिल इन्भेस्टमेन्ट बैंकिङको निष्कासन तथा बिक्री प्रबन्धकत्वमा ०७७ को साउन १० देखि २३ सम्म प्रभुको २० लाख कित्ता ऋणपत्र सर्वसाधारण तथा व्यक्तिगत रूपमा खरिदबिक्रीका लागि आह्वान गरिएको थियो ।
रिलायन्सएफवानबीच एमबैंकिङ सम्झौता,काठमाडौं (कास) रिलायन्स फाइनान्सले मोबाइल बैंकिङ सेवाका लागि एफवान सफ्ट इन्टरनेसनलसँग सम्झौता गरेको छ । फाइनान्सका सीईओ अनिल श्रेष्ठ र एफवानका सीईओ सुवास शर्माले सम्झौतापत्रमा हस्ताक्षर गरे । एफवान सफ्टले ५१ वटा सदस्य बैंकमार्फत एक करोड १० लाख ग्राहकलाई सेवा पुर्याउँदै आएको छ ।
पीएसजी २५ वर्षमा पहिलोपल्ट सेमिफाइनलमा,"लिस्बन (एएफपी) पेरिस सेन्ट जर्मेन (पीएसजी) ले खेलको अन्त्यतिर सनसनीपूर्ण दुई गोल गर्दै बुधबार एटलान्टाविरुद्ध २१ को उत्कृष्ट पुनरागमन रचेर युरोपेली च्याम्पियन्स लिग फुटबलको सेमिफाइनल यात्रा तय गरेको छ । पीएसजी प्रतियोगिताको अन्तिम चारमा पुगेको २५ वर्षयता पहिलो हो । एटलान्टाले मारियो पासिलिचको गोलले अग्रता लिएपछि फ्रान्सेली च्याम्पियनका लागि यो खेल फेरि एकपल्ट निराशाको कारण बन्ने निश्चित भइसकेको थियो ।तर ब्राजिली फरवार्ड मार्क्विन्होसले ९० औं मिनेटमा बराबरी गोल फर्काए । त्यसपछि केलियन एमबाप्पेको पासमा स्टोकका पूर्व स्ट्राइकर एरिक म्याक्सिम चोपो मोटिङले खेलको निर्णायक गोल गरेका थिए । त्यसअगाडि पीएसजी स्थापना भएको ५० वर्ष पुगेको अवसरमा टिमका लागि युरोपेली क्लब फुटबलको सबैभन्दा ठूलो प्रतियोगितामा पुरानै नियति भोग्नुपर्ने अवस्था देखिएको थियो । थोमस टुचेलको टिमका लागि विश्वका सबैभन्दा महँगा खेलाडी नेयमरले पुनरागमन रच्न सबैभन्दा बढी निर्णायक भूमिका खेले ।तर उनी अन्य दुई अवसरमा गोल गर्नेबाट चुके । खेलमा पीएसजी पराजित रहेको भए उनी दोषी देखिने निश्चित थियो । दोस्रो हाफमा विश्वका दोस्रो महँगा खेलाडी एमबाप्पेको आगमनले खेलको स्थिति पीएसजीको पक्षमा मोडिएको थियो । अब सेमिफाइनलमा पीएसजीको सामना आरबी लाइप्जिग वा एट्लेटिको म्याड्रिडबीचको विजेतासँग हुनेछ । च्याम्पियन्स लिगमा पछिल्लो समय पीएसजीको खराब प्रदर्शन र नकआउट चरणबाट चाँडै बाहिरिने इतिहास रहेको छ ।चार वर्षअगाडि बार्सिलोनाले पीएसजीविरुद्ध चार गोलले पछाडि रहेको स्थिति उल्टाएको थियो । त्यसैले क्लबले टुचेललाई विश्वास गर्नु अगाडि क्लबको जिम्मा उनाइ एम्री, कार्लो एन्सेलोट्टी र लाउरेन्ट ब्लान्कलाई जिम्मा दिइसकेको थियो । उनीहरू सबै क्लबलाई च्याम्पियन्स लिगमा सफलता दिलाउन असफल रहे । एटलान्टाका लागि भने प्रतियोगिताबाट बाहिरिनु दुःखद रहे पनि यहाँसम्मको यात्राका लागि क्लबलाई गर्व भने रहनेछ ।खेलपछि नेयमरले भनेका छन्, हाम्रो टिम प्रत्येक कठिन स्थितिमा पनि आफ्नो चुनौती कायम राख्न सक्ने टिम हो । हामी कहिले पनि सक्दैनौं भनेर छाड्दैनौं । हामीलाई प्रतियोगिताबाट बिदाइ गर्न सजिलो छैन । प्रशिक्षक टुचेलले भने फेरि एकपल्ट आफ्नो टिम चाँडै घर फर्किन बाध्य हुने सोचेको स्विकारे । उनले भने, खेलले ८८ मिनेट छुँदा मलाई डर लागिसकेको थियो । तर मलाई यो टिम गोल फर्काउन सक्षम छ भन्ने नै लाग्थ्यो ।टुचेलले आफ्नो टिम प्रतियोगिताको सेमिफाइनल यात्राका लागि पूर्णतः हकदार रहेको पनि माने । उनले अब आफ्नो टिमको पूरा ध्यान उपाधितर्फ रहने दाबी गरे । अर्कोतर्फ एटलान्टाका प्रशिक्षक जियान पिएरोले भनेका छन्, हामी जितको निकै नजिक थियौं, तर यसलाई आत्मसात् गर्न हामी सफल भएनौं । एमबाप्पे आएपछि खेलमा परिवर्तन भयो र नेयमरले पनि आफ्नो उत्कृष्ट खेल देखाउन सकेनन् । तर एटलान्टाको यहाँसम्मको यात्रामा हामीलाई गर्व रहनेछ । यो हारमा दुःखी छौं, तर समग्रमा खुसी हुनुपर्छ ।"
