शीर्षक,विवरण
'नारी मासिकको सम्पादकमा घिमिरे,काठमाडौं (कास) कान्तिपुर मिडिया ग्रुपको मासिक प्रकाशन नारी को सम्पादकमा उपासना घिमिरे नियुक्त भएकी छन् । महिलाका विषयवस्तुलाई मुख्य प्राथमिकतामा राखेर प्रकाशन हुँदै आइरहेको उक्त पत्रिकामा घिमिरे यसअघि सम्पादकीयसंयोजक थिइन् । पत्रकारितामा स्नातकोत्तर गरेकी घिमिरे १७ वर्षदेखि नारी मा आबद्ध छिन् । नवनियुक्त सम्पादक घिमिरेले अहिलेको चुनौतीपूर्ण समयमा आफूले जिम्मेवारी पाएको उल्लेख गर्दै नारी का आगामी अंकहरूमा सबै क्षेत्र र वर्गका महिलाका सवाल र सरोकारलाई अझ बृहत् र समयसापेक्ष रूपमा समेट्दै जाने बताइन् । कोभिड१९ को महामारीका कारण गत वैशाखदेखि स्थगन भएको नारीको प्रकाशन भदौदेखि पुनः हुँदै छ ।
पाँचौं चरणको उडान आजबाट,"काठमाडौंं (कास) विदेशमा अलपत्र परेका नेपालीलाई उनीहरूकै खर्चमा चार्टर उडानबाट स्वदेश फर्काउन आज (सोमबार) देखि १५ दिनसम्म पाँचौं चरणको उद्धार उडान हुँदै छ । कोभिड१९ संकट व्यवस्थापन केन्द्र (सीसीएमसी) ले शुक्रबार पाँचौं पटक थप ४३ वटा उडानलाई अनुमति दिएको थियो ।सीसीएमसीका एक अधिकारीका अनुसार यी उद्धार उडानबाट कम्तीमा ७ हजार नेपाली स्वदेश फर्किन पाउनेछन् । भदौ १५ पछि सरकारले नियमित उडान गर्ने जनाइसकेको छ । सीसीएमसीले नेपाल वायुसेवा निगमलाई १७ वटा र हिमालय एयरलाइन्सलाई १५ वटा उद्धार उडानको अनुमति दिएको छ । युरोप र अमेरिकामा अलपत्र परेका नेपालीका लागि टर्किस एयरलाई अनुमति दिइएको छ । यीबाहेक कतार एयर, फ्लाई दुबई, मालिन्दो एयर, जजिरा एयरवेज, कोरियन एयर, एयर अरेबिया, इतिहाद एयर र सिल्क एयरलाई पनि अनुमति दिइएको छ । दुबईबाट ८ वटा, दोहाबाट ७, क्लालालम्पुरबाट ६, दम्माम र अबुधाबीबाट ५५, कुवेतबाट ३, रियाद र सारजाहाबाट २२ र अमेरिका, जापान, जेद्दा, कोरिया र अस्ट्रेलियाबाट ११ गरी ४३ वटा उडान हुनेछन् । हाल तोकिएका १२ वटा गन्तव्यबाहेक युरोप, अमेरिका तथा अफ्रिकाबाट फर्किन चाहने नेपालीलाई पनि यिनै उडानबाट स्वदेश फर्किन खुला गरिएको छ । कतिपय मुलुकमा नियमित उडान सुरु भइसकेको छ । उद्धार उडानका लागि तोकिएका गन्तव्यसम्म ट्रान्जिट बनाएर नेपाल आउन सकिनेछ, ती अधिकारीले भने ।उद्धार उडानको टिकट बिक्री सम्बन्धित वायुसेवा कम्पनीले मात्रै गर्न पाउनेछन् । स्वदेश फर्किन चाहने नेपालीले पीसीआर वा आरडीटी परीक्षण नेगेटिभ आएको प्रमाणपत्र बुझाउनुपर्नेछ । सीसीएमसीका एक सहसचिवका अनुसार नेपाली दूतावासहरूमा कम्तीमा ५० हजार नेपालीले स्वदेश फर्किन चाहेको भन्दै नाम टिपाएका छन् ।"
पत्रकार बानियाँको 'भिसेरा रिपोर्ट आउन बाँकी,"(काठमाडौं)  बल्खुस्थित खोलाबाट बगेर बेपत्ता भई मकवानपुरको सिस्नेरीस्थित मान्डो जलविद्युत् परियोजना क्षेत्रमा मृत अवस्थामा फेला परेका कान्तिपुर दैनिकका सहायक सम्पादक बलराम बानियाँको भिसेरा (भित्री अंग) को पोस्टमार्टम रिपोर्ट आउन बाँकी छ । उक्त रिपोर्ट आएपछि मात्र मृत्युको यकिन कारण थाहा हुने फरेन्सिक विज्ञले बताएका छन् ।साउन २६ गते दिउँसोदेखि परिवार र कार्यालयको सम्पर्कबाहिर रहेका बानियाँको शव भोलिपल्ट मकवानपुरको सिस्नेरीमा भेटिएको थियो । २५ गते घरबाट हिँडेका उनी त्यस दिन पत्रकार छायाचन्द्र भण्डारीको कलंकी तीनथानास्थित घरमा गएका थिए । भोलिपल्ट बिहानको खाना खाएर भण्डारीको घरबाट निस्किएको भनिएका बानियाँ सम्पर्कमा नआएपछि परिवार र कार्यालयले प्रहरीको सहयोगमा खोजी गर्दा सिस्नेरीमा भेटिएको शव उनको भएको खुलेको थियो । बल्खुस्थित स्थानीयले प्रहरीलाई बताएअनुसार २६ गते पौने ४ बजे त्यहाँको पुलमुनि गएका बानियाँ अकस्मात् खोलामा परेर बगेका थिए । सिस्नेरीबाट हेटौंडा अस्पताल हुँदै बानियाँको शव पोस्टमार्टमका लागि त्रिवि शिक्षण अस्पतालमा ल्याइएको थियो । पोस्टमार्टमपछि बानियाँको साउन २९ गते पशुपति आर्यघाटमा अन्तिम संस्कार गरिसकिएको छ । उद्धारको प्रयास गर्दागर्दै त्यस दिन उनलाई उच्च बहावमा रहेको खोलाको भेलले बगाएको स्थानीयको भनाइ उद्धृत गर्दै महानगरीय अपराध महाशाखाका एसएसपी दीपक थापाले बताएका थिए । त्रिवि शिक्षण अस्पतालका वरिष्ठ फरेन्सिक विज्ञ प्राध्यापक डा हरिहर वस्तीले मृतकको शरीरका भित्री अंगको पोस्टमार्टम रिपोर्ट नआई मृत्युको कारण यसै भन्न नसकिने स्पष्ट पारे । परीक्षणका लागि मृतक बानियाँको शरीरका भित्री अंगबाट निकालिएको पदार्थको प्रयोगशाला परीक्षण रिपोर्ट आउन बाँकी नै छ, मृत्युजस्तो मानवीय संवेदनासँग जोडिएको विषयमा भीड र हल्लाले निर्देशन गर्ने ठूलो जोखिमबाट सबै जना टाढै बस्न आवश्यक छ, वस्तीले कान्तिपुरसँग भने, सामाजिक पहिचान बनाएका व्यक्तिको मृत्यु भएकाले सबैलाई चासो र खोजीनीति हुनु स्वाभाविक हो, तर वैज्ञानिक अनुसन्धान र प्राविधिक जाँच भइरहेका बेला क्राउडले यो वा त्यो कारणबाट ज्यान गयो भनेर हल्ला गर्दा अनुसन्धानलाई नै प्रभावित पार्ने जोखिम रहन्छ । उनले रिपोर्ट जतिसक्दो चाँडो बाहिर ल्याइने बताए । पानीमा बगेर मृत्यु भएका व्यक्तिको शरीरका अंगमा चोटपटक वा क्षतविक्षत हुने हुँदा मृत्युको खास कारण पहिल्याउन भित्री अंगहरूको प्रयोगशालामा वैज्ञानिक परीक्षण गर्न आवश्यक हुने उनको भनाइ छ । महानगरीय प्रहरी परिसर काठमाडौंका एसएसपी श्याम ज्ञवालीले पनि भिसेराको प्रयोगशाला परीक्षण रिपोर्ट आफूहरूले पर्खिरहेको बताए । बानियाँ बेपत्ता भएको र पछि मकवानपुरमा शव फेला परेपछि परिवारका तर्फबाट घटनाबारे अनुसन्धानका लागि जाहेरी परिसकेको छ, हामी पनि अनुसन्धानमा थियौं, एसएसपी ज्ञवालीले भने, तर अस्पतालबाट पोस्टमार्टम रिपोर्ट आउन बाँकी भएकाले मृत्यु केकसरी र के कारणबाट भयो भन्नेबारे अहिले नै यकिन भन्न सकिँदैन ।स्वर्गीय बानियाँको परिवारसँग निकट रहेका अधिकारकर्मी एवं अधिवक्ता ज्योति बानियाँले प्रयोगशालाबाट वैज्ञानिक परीक्षण रिपोर्ट र प्रहरीमा परेको किटानी जाहेरीका आधारमा घटनाको विश्वसनीय अनुसन्धान हुनुपर्ने बताए । व्यक्तिलाई किटेर नै जाहेरी परेको छ, त्रिवि शिक्षण अस्पतालले पनि भित्री अंगबाट निकालिएको प्रयोगशाला परीक्षण रिपोर्ट दिन बाँकी नै छ, उनले भने, घरबाट हिँड्नुअघिसम्म परिवार र आफू आबद्ध संस्थासँग कुनै द्वेष भावना नभएको व्यक्तिको कसरी शंकास्पद मृत्यु भयो ? मृत्यु हुनुअघि निजले केके पदार्थ खाएका वा खुवाइएको थियो ? यसतर्फ गम्भीर अनुसन्धान होस् भन्ने नै परिवार र हामी सबैको माग छ ।"
जिल्लाहरूमा निषेधाज्ञा थपिँदै,"काठमाडौं (कास) कोरोना संक्रमितको संख्या बढेसँगै जिल्ला र स्थानीय तहमा निषेधाज्ञा जारी गर्ने क्रम बढेको छ । यसअघि जारी गरिएका क्षेत्रमा पनि संक्रमण नरोकिएपछि अवधि थप गरिएको छ । पर्सामा जारी निषेधाज्ञाको २२औं दिन आइतबारदेखि प्रशासनले सेना परिचालन गरेको छ । भदौ १३ गते बिहान ५ बजेसम्म नेपाल प्रहरी र सशस्त्र प्रहरीको सहयोगार्थ जिल्लामा नेपाली सेना परिचालित हुने गरी निषेधाज्ञा जारी भएको प्रमुख जिल्ला अधिकारी अस्मान तामाङले जनाए । चितवनमा माडी नगरपालिकाबाहेक सबै ६ स्थानीय तहमा आइतबार रातिबाट निषेधाज्ञा लागू गरिएको छ । मकवानपुरको हेटौंडा उपमहानगरपालिका र मनहरी गाउँपालिकामा लगाइएको निषेधाज्ञा ९ दिन थप गरिएको छ । सुनसरीमा तेस्रोपटक एक साताका लागि निषेधित क्षेत्र घोषणा गरिएको छ । सोमबारबाटै गोरखामा एक साता, सुर्खेतको वीरेन्द्रनगरमा शुक्रबारसम्म र मुगु सदरमुकाम गमगढीमा भदौ १५ सम्म निषेधाज्ञा जारी गरिएको छ ।"
कोरोनाले थप दुईको मृत्यु,"उपत्यकामा एकै दिन १७२ संक्रमितकाठमाडौं उपत्यकामा आइतबार १ सय ७२ जना कोरोना संक्रमित थपिएका छन् । यो उपत्यकामा एकै दिन थपिएको सबैभन्दा धेरै संख्या हो । स्वास्थ्य मन्त्रालयका प्रवक्ता डा जागेश्वर गौतमका अनुसार काठमाडौंमा १ सय २६, ललितपुरमा ३७ र भक्तपुरमा ९ जनामा कोरोना देखिएको हो । देशभर ६ सय ४१ थपिएसँगै कुल संक्रमितको संख्या २६ हजार ६६० पुगेको छ ।"
भारतले निर्यातमा प्रतिबन्ध लगाएको औषधि ल्याउन अनुमति,"(काठमाडौं)  भारतले निर्यातमा प्रतिबन्ध लगाएको औषधि आयात गर्न सरकारले तीनवटा कम्पनीलाई अनुमति दिएको छ । स्वास्थ्य मन्त्रालय, औषधि व्यवस्था विभाग, नेपाल स्वास्थ्य अनुसन्धान परिषद्, नेपाल चिकित्सक संघका प्रतिनिधिबीच शनिबार भएको छलफलबाट यती फर्मा, सिनर्जी ओभर्सिस र भियोभिस लाइभ साइन्सेसलाई ७२ घण्टाभित्र रेमडेसिभिर (इन्जेक्सन) आयात गर्न अनुमति प्रदान गरेको हो । भारतले निर्यातमा प्रतिबन्ध लगाएको औषधि भित्र्याउन अनुमति दिइनुमा कमिसनको खेल रहेको आशंका गरिएको छ । यती फर्माले भारतबाट ल्याउने भनेको सिप्ला कम्पनीको रेमडेसिभिर भारतभित्र मात्रै प्रयोग गर्न मिल्ने र अन्य मुलुकमा निर्यात गर्न प्रतिबन्ध भनिएको छ । औषधिको खोलमै फर युज इन इन्डिया अन्ली, नट फर एक्सपर्ट भनिएको छ । अरू दुई आयातकर्ताले माइलन र हेटेरो कम्पनीबाट ल्याउने भनिएका औषधि पनि भारतभित्र मात्रै प्रयोग गर्न मिल्ने उल्लेख छ । तीन महिनाअघि नै ६ वटा आयातकर्ता कम्पनीले बंगलादेशबाट औषधि आयात गर्ने भन्दै विभागमा निवेदन दिए पनि त्यो प्रक्रियालाई थाती राखेर भारतबाट आयात गर्न चाहेका कम्पनीलाई मात्रै अनुमति दिइएको हो । बंगलादेशबाट आयात गर्न खोजेका कम्पनीहरूले प्रतिभाइल ७ हजार रुपैयाँभन्दा कम मूल्यमा औषधि उपलब्ध गराउने लिखित प्रतिबद्धतासमेत पेस गरेको दाबी गरेका छन् । विभागले हतारमा भारतबाट औषधि आयात गर्नलाई स्वीकृति दिएको विषयमा विभागकै कर्मचारीहरूले असन्तुष्टि व्यक्त गर्दै अनियमितताको आशंका गरेका छन् । हेटेरो कम्पनीबाट भियोभिसले ल्याउन लागेको औषधि प्रतिभाइल ८ हजार ६ सय रुपैयाँ पर्छ । यही औषधि आयान हेल्थ केयर ७ हजार २ दुई सय रुपैयाँमै दिन तयार थियो । आयानले औषधि आयात गर्न तीन महिनाअघि विभागले तोकेका ६ वटा मापदण्ड पुगेका कागजात पनि बुझाएको दाबी गरेको छ । आयान हेल्थका प्रतिनिधिका अनुसार विभागका महानिर्देशक नारायण ढकालले पाँच सय भाइल औषधि निःशुल्क दिने भए मात्रै आयात अनुमति दिने बताएपछि आफूहरू पछि हटेको दाबी गरे । पाँच सय भाइलको ४५ लाख पर्छ, उनले भने, उहाँले यति धेरै औषधि किन निःशुल्क माग्नुभयो म छक्क परें । आयानलगायत मेडिकन्स, मेडिसेल्स, ओइज इन्टरनेसनल, इमेराल्ड, ओरियनले पनि ७ हजारभन्दा कम मूल्यमा औषधि बंगलादेशबाट आयात गर्ने प्रतिबद्धताका साथ विभागमा निवेदन दिएका थिए । विभाग उच्च स्रोतको दाबीअनुसार विभागका महानिर्देशकले आफू निकट आयातकर्तालाई नै औषधि आयात गर्ने अनुमति दिनका लागि तीन महिनासम्म अन्य आयातकर्तालाई बहाना बनाउँदै पन्छाएका हुन् । कहिले कागज मिलेन भनेर पन्छाए । कहिले फुर्सद छैन भने, स्रोतले भन्यो, सस्तो औषधि नल्याएर महानिर्देशक ढकालले आफू निकट आयातकर्तालाई अनुमति दिएका छन् । जसले मागेका पूरै डकुमेन्ट पनि बुझाएका छैनन् । भारतबाट ल्याउने भनिएका औषधिको मूल्यभन्दा बंगलादेशबाट ल्याउने औषधिको मूल्य सस्तो छ र त्यहाँबाट निर्यात गर्न पनि मिल्छ । रेमडेसिभिर औषधि उत्पादन गरेर निर्यात अनुमतिका लागि विश्व व्यापार संघ (डब्लूटीओ) ले सूचीकृत गरेका मुलुकमा बंगलादेश छ भने भारत उल्लेख छैन ।औषधि आयातकर्ता संघका अध्यक्ष अन्जन पुडासैनीले बंगलादेशबाट रेमडेसिभिर औषधि आयात गर्न कानुनी जटिलता नरहेको र त्यहाँको औषधि गुणस्तरीयसमेत भएको सुझाव आफूहरूले विभागलाई दिएको बताए । विभागलाई सुझाव दिँदै आए पनि कसैले सुनेन । निर्यात गर्न अनुमति नभएको औषधि ल्याउँदा सरकार आफैंलाई पनि अप्ठेरो पर्न सक्छ, उनले भने, आयातकर्ताले ७२ घण्टामा ल्याउने प्रतिबद्धता गरे पनि भारतीय भन्सारमै औषधि रोकिन सक्छ ।कोभिड१९ संक्रमितको उपचारका लागि रेमडेसिभिर औषधि जतिसक्दो छिटो आयात गर्नुपर्छ भन्दै चिकित्सकहरूले केही समययता आवाज उठाउँदै सरकारलाई दबाब दिइरहेका छन् । विभागले आयात अनुमति नदिँदा संक्रमितले भारतबाट अवैध बाटो हुँदै भित्रिएको औषधि कालो बजारमा उच्च मूल्यमा किनिरहेको चिकित्सकहरूले नै बताइरहेका छन् ।कान्तिपुरले प्रतिक्रिया लिन खोज्दा विभागका महानिर्देशक ढकालले पुरानो विषयमा बोल्न मन नलागेको बताए । उनले आयात गर्न अनुमति दिइएको औषधि त्यहाँबाट निर्यात गर्न प्रतिबन्ध लगाइएको बारे आफूलाई केही थाहा नभएको दाबी गरे । निर्यात गर्न नमिल्ने कुरा भारतको होला । आयातकर्ताले उतैको आधिकारिक निकायसँग अनुमति लिएका होलान्, उनले भने, तर त्यसबारे मलाई केही जानकारी भएन । औषधि आयातका लागि निर्णय लिने छलफलमा सहभागी भएका नेपाल स्वास्थ्य अनुसन्धान परिषद्का सदस्य सचिव डा प्रदीप ज्ञवालीले समेत निर्यात प्रतिबन्धबारे आफूलाई थाहा नभएको प्रतिक्रिया दिए । हामीले त अनुसन्धान गर्नका लागि औषधि चाहियो भनेर छिटै आयात गर्नुपर्यो भन्दै विभागसँग छलफल गरेका हौं, उनले भने, कुन आयातकर्ता छान्ने, किन छान्ने यसमा हाम्रो केही हात हुँदैन । औषधिविज्ञ पनि भएको नाताले उनले परीक्षणका लागि भनेर आयात गरिएका औषधि बेचबिखन गर्न नमिल्ने दाबी गरे । रेमडेसिभिर आधिकारिक रूपमा अमेरिकाको जिलिड फर्मास्युटिकल्सले उत्पादन गरेको औषधि हो । कोरोना संक्रमितको उपचारमा प्रभावकारी भएको भन्दै अमेरिकाको फुड एन्ड ड्रग एडमिनिस्ट्रेसन (एफडीए) ले क्लिनिकल ट्रायल गर्न मिल्ने जनाएको छ । नेपाल मेडिकल काउन्सिलले जारी गरेको निर्देशिका (इन्टरिम क्लिनिकल गाइडेन्स फर कोभिड१९) मा पनि कोरोना संक्रमितलाई रेमडेसिभिर चलाउन मिल्ने उल्लेख छ ।"
कोरोना नजिकै छैन सोच्नु गलत,"काठमाडौं (कास) पछिल्लो समय कोभिड१९ को संक्रमण बढेसँगै स्वास्थ्य तथा जनसंख्या मन्त्रालयले सचेतता अपनाउन अनुरोध गरेको छ । मन्त्रालयले आइतबार आयोजना गरेको नियमित कोरोना मिडिया ब्रिफिङमा प्रवक्ता डा जागेश्वर गौतमले धेरैले मलाई केही हुँदैन र बाहिरबाट आउनेलाई मात्र कोरोना हुन्छ भन्ने सोच त्याग्नुपर्ने बताएका हुन् ।संक्रमणको जोखिम सबैमा हुन सक्ने बताउँदै उनले स्वास्थ्य समस्या र दीर्घरोगीलाई मात्र कोरोना हुन्छ, भइहाले पनि केही पनि हुँदैन भनेर नसोच्न आग्रह गरे । कोरोना संक्रमणले धनी, गरिब, बूढो, तन्नेरी र केटाकेटी छुट्याउँदैन, जसलाई पनि कोरोना भाइरस हुन सक्छ भनेर त्यसअनुसार व्यवहार गनुपर्ने डा गौतमले बताए । धेरैले साथीभाइ, आफन्त तथा चिनजानको मानिसमा कोरोना नहुने, उनीहरूसँग भेट्दा मास्क लाउनु नपर्ने र दूरी कायम गर्नु नपर्ने सोचाइ राखेकाले संक्रमण बढेको भन्दै स्वास्थ्यका मापदण्ड पालना गर्न डा गौतमको आग्रह थियो ।"
बीपीका ६ नर्समा संक्रमण,धरान (कास) सुनसरीको धरानस्थित बीपी कोइराला स्वास्थ्य विज्ञान प्रतिष्ठानको मेटर्नल आईसीयूमा कार्यरत थप ४ जना नर्समा आइतबार कोरोना संक्रमण पुष्टि भएको छ । तीन दिनअघि पनि सोही आईसीयूमा कार्यरत दुई जना नर्समा संक्रमण देखिएको थियो । पाँच दिनअघि एमआईसीयूमा भर्ना भएकी एक महिलामा संक्रमण भएको थियो । सबै संक्रमित नर्स उनको उपचारमा संलग्न थिए । तनहुँको व्यास१ चारकुनेमा आइतबार एकै परिवारका ४ जनामा कोरोना पुष्टि भएको छ । गत शुक्रबार ६९ वर्षीया महिलामा संक्रमण देखिएपछि परिवारका सदस्यको परीक्षण गर्दा रिपोर्ट पोजिटिभ आएको हो ।
"बस्ती जोगाउने योजना छैन, हेलिकप्टर चढ्ने होड","(काठमाडौं)  सिन्धुपाल्चोकको जम्बुमा गत असार २५ गते गएको पहिरो निरीक्षण गर्न सबै दलका नेताहरू हेलिकप्टर लिएर गए । हेलिकप्टर लैजान सभामुख अग्निप्रसाद सापकोटा, वाग्मती प्रदेशमा मन्त्रीहरू, प्रदेशसभा सदस्य, सत्ता र प्रतिपक्षी दलका नेता एवं कार्यकर्ताबीच तँछाडमछाड नै चल्यो । घाइतेलाई एउटै हेलिकप्टरमा राजधानी ल्याउन सकिने भए पनि नेताहरूको होडबाजीका कारण ६ जना घाइतेलाई उद्धार गर्न ५ वटा हेलिकप्टर प्रयोग गरियो । नेताहरू राहत र पुनर्वासको आश्वासन दिएर फर्किए ।जम्बु पहिरो गएको पाँच सातापछि शुक्रबार जुगल गाउँपालिकाअन्तर्गत गोल्चेस्थित लिदी गाउँ पहिरोले बगायो । जसमा परी १९ जनाको मृत्यु भएको छ भने २० जना बेपत्ता छन् । सेनाको हेलिकप्टरबाट सभामुख सापकोटा, गृहमन्त्री रामबहादुर थापा र गृहसचिव महेश्वर न्यौपाने घटनास्थल पुगे । घटनाको भोलिपल्ट वाग्मती प्रदेशका मुख्यमन्त्री डोरमणि पौडेलसहित तीन मन्त्री र प्रदेशसभा सदस्यहरू लिदी पुगे । सत्तारूढ पार्टीका नेताहरू र स्थानीय जनप्रतिनिधि हेलिकप्टरबाटै घटनास्थल गए । सबैले पहिरोपीडितको रक्षा, गाउँको सुरक्षा र विस्थापितलाई घर बनाइदिने आश्वासन दिए ।यी पछिल्ला घटना मात्र होइनन्, ६ वर्षअघि सुनकोसी नै थुनिने गरी डाँडै खसेर गएको जुरेपहिरोमा पनि यस्तै दृश्यहरू देखिए । १ सय ४५ जनाले ज्यान गुमाएको उक्त घटनामा नेता, मन्त्री र उच्च पदस्थ कर्मचारी बोकेका हेलिकप्टर झन्डै एक महिनासम्म उडिरहे । नेताहरूको दौडधुप चल्यो, राहत र पुनर्वासका आश्वासनका चाङ लागे । अहिले पनि नेताहरूका लागि हेलिकप्टर राजनीतिक पहुँच देखाउने माध्यमजस्तै बनेको छ । जोखिममा परेका बस्तीलाई सुरक्षित गर्ने योजना बनाउनेभन्दा पनि बस्ती बगाएपछि राहत दिने प्रतिस्पर्धा राजनीतिक संस्कृति र संस्कारजस्तै बनेको छ । नेताहरू हेलिकप्टरमा घटनास्थल नगए राजनीतिक प्रतिस्पर्धामा पछि परिनेजस्तो ठान्छन् ।वाग्मती प्रदेशसभा सदस्य रमेश पौडेल जनताले पहिरोबाट बचाउन माग गर्दै जसलाई निवेदन दिए, त्यही मान्छे भोलिपल्ट राहतको पोको बोकेर जान थालेपछि जिम्मेवारी कसले बहन गर्ने भन्ने प्रश्न उब्जिएको बताउँछन् । त्रिपाल र राहतका पोका दिएपछि जनताले मागेको सुरक्षाको विषय गुपचुप हुने गरेको तर्क उनको छ । सुरक्षा दिएर जनता बचाउनेभन्दा राहत लिएर जानेलाई ठूलो दाता मान्नुपर्ने अवस्था आयो, उनले भने । २०७१ सालको जुरेदेखि शुक्रबारको लिदी पहिरोसम्म आइपुग्दा पनि जब विपत्ति आइलाग्छ तब मन्त्री, सांसद र नेताहरूबीच हेलिकप्टरमा घटनास्थल पुग्न होडबाजी चल्छ । उनीहरू घटनास्थल जान्छन्, राहत र पुनर्वासको आश्वासन दिन्छन् । आश्वासनको सूची लामै बन्छ, थन्किन्छ र अर्को वर्षको पहिरोमा उनीहरूले फेरि त्यही दोहोर्याउँछन् । भूकम्पले सर्वाधिक क्षति गरेको सिन्धुपाल्चोकमा बर्सेनि पहिरो जाने क्रम बढिरहेको छ तर त्यसको नियन्त्रण र रोकथामका लागि भने प्रभावकारी योजना कुनै तहबाट पनि बनेको छैन । मान्छे मरेपछि मात्र समस्या देख्ने चलन बढेर गएको छ । जुरेपहिरोमा बाबुआमा गुमाएका राजकुमार कार्की मान्छे मरेपछि त्रिपाल र चामलको बोरा पाउनुको अर्थ नहुने बताउँछन् । कार्कीले विस्थापित भएपछि जुरेनजिकै घर बनाएका छन् तर त्यो पनि सुरक्षित छैन । पानी परेपछि माथिबाट माटोको लेदो बगेर आउन थाल्छ । रात परेपछि सुत्न अन्यत्रै जाने गरेका छौं, उनले भने ।जुरेपहिरोमा छोराछोरी, श्रीमती र आमा गुमाएका रामबहादुर तामाङले थपे, सुरक्षाको प्रबन्ध मिलाउन गाउँपालिका र वडामा निवेदन दिएको ६ वर्ष बित्यो, नेताहरूले गर्छु गर्छु भन्छन्, केही गर्दैनन् । उनी अरनिको राजमार्गनजिकै सुनकोसी किनारमा छाप्रो हालेर बसेका छन् । तल खोला छ, माथिबाट पहिरो खस्ने डर छ, बसेको ठाउँ सुरक्षित नभए पनि जाने ठाउँ छैन ।जुरेपीडित फेरि पहिरो लागेको ठाउँमै घर बनाएर बस्न विवश छन् । पहिरो इटिनी, कागुनेबाट सुरु भएको थियो । विस्थापितहरू फेरि त्यहीं फर्केका छन् । फेरि उनीहरूलाई पहिरोले बगायो भने जिम्मेवार को हुने जवाफ दिने निकाय छैन । त्यसैले पीडितहरू भन्न थालेका छन्, नेताहरू त पहिरो पर्यटक जस्ता देखिन थाले । हेलिकप्टर लिएर घुम्न आउँछन् जान्छन्, उनीहरूले व्यंग्य गरे । भूकम्पपछिको संरक्षण योजना छैन राष्ट्रिय पुनर्निर्माण प्राधिकरणले भूकम्पबाट क्षति भएका बस्तीलाई तीन भागमा विभाजन गरेको छ । प्राधिकरणले अति जोखिम भएको स्थान अर्थात् त्यस्तो बस्तीलाई स्थानान्तरण गर्न सिफारिस गरेको छ । सिन्धुपाल्चोकमा भोटेकोसी, सुनकोसी र ब्रह्मायणी आसपासका क्षेत्रको बस्तीहरूलाई बढी जोखिम मान्दै आएको छ । जिल्लाको पश्चिम भेगको हेलम्बु, भोताङ, बरुवालगायतका केही बस्तीहरूलाई पनि जोखिममा राखेको छ । तर यस्ता बस्तीलाई न अन्यत्र सारिएको छ न संरक्षण नै गरिएको छ । संरक्षण गरेर बस्न हुने बस्तीहरूमा योजना सञ्चालन गर्न प्राधिकरणले सरकारलाई सिफारिस गर्दै आएको छ । यसको कार्यान्वयन जिल्ला जलस्रोत तथा सिँचाइ डिभिजन र जिल्ला भूसंरक्षण कार्यालयले गर्नुपर्ने प्रावधान छ । तर बितेका वर्षहरूमा त्यस्ता योजना जिल्लामा सञ्चालन भएका छैनन् । प्राधिकरणले शुक्रबार पहिरो गएको जुगलको लिदी बस्तीलाई संरक्षण गर्न सरकारलाई सिफारिस गरेको थियो । तर बितेको तीन आर्थिक वर्षमा जिल्ला भूसंरक्षणअन्तर्गत प्राधिकरणको सिफारिसमा परेका कुनै पनि योजना सञ्चालन भएका छैनन् । जिल्ला भूसंरक्षण अधिकृत दिवाकर मास्केका अनुसार आर्थिक वर्ष २०७४२०७५ देखि नै यस्ता योजना सञ्चालनका लागि रकम प्राप्त भएको छैन । प्राधिकरणका प्रवक्ता गोपाल आर्यालका अनुसार नदी नियन्त्रणको काम भने जलस्रोत तथा सिँचाइ डिभिजनले गर्दै आएको छ । प्राधिकरणले लिदीलाई संरक्षण गर्नुपर्ने भनेको थियो । त्यसको काम जिल्ला भूसंरक्षण कार्यालयले नै गर्ने हो । वाग्मती प्रदेशका वन, पर्यटन तथा उद्योगमन्त्री अरुण नेपाल आगामी वर्षदेखि जोखिमयुक्त बस्ती पहिचान गरेर संरक्षण र स्थानान्तरणको काम गर्ने योजना तयार गर्ने बताउँछन् । उनले आफू पनि बस्ती बगेपछि राहत लिएर जानेभन्दा स्थायी समाधान खोज्ने प्रयासमा रहेको बताए । भूकम्प मात्र होइन, जिल्लाको जटिल भौगोलिक अवस्था, जथाभावी रूपमा भएको सडक निर्माणले पनि बाढीपहिरो बढाएको छ, उनले भने । प्राधिकरणले जिल्लाका ५० भन्दा बढी बस्तीहरूलाई जोखिममा राखेको छ तर त्यसको स्थानान्तरण र संरक्षणमा भने चासो दिएको पाइँदैन ।नेतृत्व फेरियो, जुरे फेरिएन अहिले राहत र पुनर्वासको आश्वासन दिँदै दौडधुप गरिरहेका नेताहरू ६ वर्षअघिको जुरेपहिरोका बेला पनि जनप्रतिनिधि हुन् । जुरेपहिरोपछि मुलुकको प्रधानमन्त्री चारपटक फेरिएका छन् तर जुरेपहिरोपीडित भने पहिरोमुनि बस्न बाध्य छन् । यस अवधिमा स्थानान्तरण नगराइएको मात्र होइन, घडेरी नभएकाले घर बनाउन सकेको छैनन् । तत्कालीन गृहमन्त्री वामदेव गौतम, अर्थमन्त्री रामशरण महत, सहरी विकासमन्त्री नारायण खड्का, भौतिक योजनामन्त्री विमलेन्द्र निधि, सिँचाइमन्त्री एनपी साउद, पूर्वप्रधानमन्त्रीहरू पुष्पकमल दाहाल र झलनाथ खनाल, राष्ट्रिय प्रजातन्त्र पार्टीका अध्यक्ष पशुपतिशम्शेर राणा, सभासद्हरू अग्निप्रसाद सापकोटा, मोहनबहादुर बस्नेत, योजना आयोगका उपाध्यक्ष गोविन्द पोखरेल, सेना तथा प्रहरीका प्रमुख क्रमशः गौरवशम्शेर राणा, उपेन्द्रकान्त अर्याललगायत विशिष्ट श्रेणीका कर्मचारीले घटनास्थलमै आएर पीडितलाई तत्काल पुनर्वास गराउने आश्वासन दिएका थिए । उनीहरू विस्थापितको पुनर्वास र रोजगारीको ग्यारेन्टी गर्ने आश्वासन दिएर फर्कन्थे । कतिपयले गैरसरकारी पहलमा घर बनाइदिने घोषणा पनि गरे । जुरे पहिरोपछि प्रधानमन्त्री चारपटक फेरिएका छन् तर पहिरोपीडितले भने पुनर्वासमा जानु त कता हो कता, दाताले दिएको रकमसमेत पाएनन् । त्यतिबेला प्रधानमन्त्री सुशील कोइराला थिए । त्यसपछि केपी ओली, पुष्पकमल दाहाल र शेरबहादुर देउवा प्रधानमन्त्री बने । अहिले ओली प्रधानमन्त्री बनेको साढे दुई वर्ष भएको छ तर जुरेवासीलाई दिएको आश्वासन पूरा भएको छैन । किन रोकियो जुरेको राहत ?जुरेपहिरो सभामुख सापकोटाकै निर्वाचन क्षेत्रमा पर्छ । वाग्मती प्रदेशका वन, पर्यटन तथा उद्योगमन्त्री अरुण नेपाल र सामाजिक विकासमन्त्री युवराज दुलालले जिल्लाको प्रतिनिधित्व गरिरहेका छन् । प्रदेशसभाको अर्थ तथा विकास समितिका सभापति सरेश नेपाल जुरे क्षेत्रबाटै प्रतिनिधित्व गर्छन् । जुरेपीडितहरू बलेफी गाउँपालिका र बाह्रबिसे नगरपालिकामा बस्छन् । दुवै स्थानीय तह सत्तारूढ नेकपाले जितेको छ । तर जुरेपीडितका लागि मुलुकभरका दाताले दिएको करिब २ करोड २२ लाख पीडितलाई वितरण गर्न केले रोक्यो ? पीडितहरूले उत्तर पाएका छैनन् । दाताहरूले दिएको रकम एकमुष्ट बनाएर वितरण गर्ने उद्देश्यले तत्कालीन प्रमुख जिल्ला अधिकारी गोपाल पराजुलीले गृह मन्त्रालयको अनुमतिमा खाता सञ्चालन गरेका थिए । सञ्चालन गरेको ५ महिनापछि मन्त्रालयले उक्त खाता बन्द गर्ने निर्देशन दियो । तत्काल स्थानीय जनप्रतिनिधि नभएको अवस्थामा रकम वितरणको खाका बनाउँदा बनाउँदै रोकिएको रकम गृहले ६ वर्ष बित्दा पनि फुकुवा गरेको छैन । प्रदेशमन्त्री नेपाल जुरेपीडितको रकम वितरण हुन नसक्नु कमजोरी भएको बताउँछन् । यो पीडितको नाममा उठेको रकम हो, वितरण गर्नुपर्छ, उनले भने । त्यतिबेला दलहरूबीच सहमति जुट्न नसकेको प्रसंग जोड्दै उनले भने, नीतिगत कठिनाइ फुकाउनुपर्छ । गृह मन्त्रालय स्रोतले भने राहत रकम के गर्ने भन्नेसम्बन्धी फाइल मन्त्रिपरिषद्मा अड्केको जानकारी दिएको छ । पहिरोपीडितलाई कलाकारको सहयोगसिन्धुपाल्चोकको जुगल गाउँपालिका२ लिदीका पहिरोपीडितका लागि तामाङ कलाकार संघले एक लाख २५ हजार रुपैयाँ आर्थिक सहयोग गरेको छ । संघले शनिबार जिल्ला समन्वय समिति सिन्धुपाल्चोकका प्रमुख कृष्णगोपाल तामाङलाई उक्त रकम काठमाडौंमा हस्तान्तरण गरेको हो ।तत्काल राहतका लागि संघका तर्फबाट एक लाख र व्यवसायी पूर्ण लिम्बूबाट २५ हजार रुपैयाँ सहयोग गरिएको संघका अध्यक्ष सञ्जीव वाइबाले जनाए ।"
खोलामा बगेर एकै परिवारका चारको मृत्यु,"कालीकोट (कास) खोलाले बगाएर शनिबार एकै परिवारका ४ जनाको मृत्यु भएको छ । कालीकोटको नरहरिनाथ गाउँपालिका७ स्थित मालकोटको उत्छव खोलाले बगाएर आमा र तीन छोराछोरीको मृत्यु भएको हो । अछामको पञ्चदेवल विनायक नगरपालिका९ तामकोटबाट माइती आउने क्रममा ३३ वर्षीया देवा बोहरा र उनकी १४ वर्षीया छोरी विपना, ७ वर्षीय छोरा हेमन्त र १ वर्षीया छोरी आकृतिको मृत्यु भएको कालीकोटका डीएसपी श्यामबाबु ओलियाले बताए । उनीहरूको शव आइतबार बिहान घटनास्थलभन्दा करिब ६ सय मिटर तल अड्किएको अवस्थामा फेला परेको डीएसपी ओलियाले जनाए ।"
निमुखाको छटपटीले राज्यलाई छुँदैन,"चन्द्रकिशोरको जिउँदाको छटपटी नदेख्ने राज्य लेखमा छटपटाइरहेका जनताको रोदन छ । लामो जेल अनुभव र आफ्नो स्वास्थ्य समस्याको कथा सुनाएर प्रधानमन्त्री केपी शर्मा ओलीले साँच्चै जनताको पीडा बुझ्छन्जस्तो गर्छन् । यतिखेर संक्रमण भयावह स्थितिमा छ । अस्पतालले भर्ना नलिँदा उपचार नपाएरै बिरामीको ज्यान गइरहेको छ । बिरामीलाई बाहिरैबाट भगाएको थाहा पाए पनि अस्पताललाई कारबाही गर्न सकिएको छैन । शय्या, भेन्टिलेटर र अक्सिजनको अभावलाई टुलुटुलु सरकारले हेरिबसेको छ । सरकारप्रति जनसमुदायको भरोसा टुट्दै छ । लेखले कोरोना व्यवस्थापन गर्न सरकार असफल भइरहेको बताउँछ । फागुनचैतमै तयारी गरेको भए आज यो सन्त्रास भोग्नै पर्दैनथ्यो । तीनै तहका सरकारबीच समन्वय नभएको र डाडुपन्यु हातमा लिएको पनि संघले भुइँमान्छेको आवाज नसुनेको गुनासो चारैतिर बढिरहेको छ । सत्तारूढ दलले स्थायी कमिटी बैठक टुंग्याउन नसकेको स्थिति छ । महामारी रोकथाममा जनताले खोज्दा हराउने र सरकारले गरेको राम्रा काम नदेखेको भनी आत्मप्रशंसा गर्दै मन्त्रीहरू हिँड्ने क्रियाकलापलाई लेखकले सशक्त तरिकाले उठाएका छन् । अस्पताल चहार्दाचहार्दै मर्न विवश हुनेहरूप्रति सहानुभूति राख्नु त कता हो कता उल्टै प्रधानमन्त्री ओली मिथका पात्र खोजिहिँडेका छन् । उनमा जनताको चीत्कार सुन्ने कुनै चाहना छैन ।कोरोना महामारीसँगै प्राकृतिक प्रकोपबाट सयौं सर्वसाधारणको मृत्यु भइरहेको छ । बिहानबेलुका हातमुख जोर्न नपाएका मजदुरहरू लकडाउनका कारण छाप्रोभित्रै खुम्चिएर बस्नुपरेको छ । राहत दिने भनेर बजेटको फेहरिस्त सुनाए पनि पाउनुपर्ने भोका पेटले पाएका छैनन् । के लकडाउन सबै समस्याको अचुक समाधान हो भनेर जनताले प्रश्न गरिरहेका छन् । सरकार भने लकडाउन मात्रै गर्ने, भित्रभित्रै पार्टी फुटाउन प्रक्रिया थाल्ने, पार्टीको विधानअनुसार नचल्ने र जनस्वास्थ्य विज्ञहरूको सल्लाहलाई उचित तरिकाले नलिने गर्छ । मन्त्रीहरू बिचौलियासँगै रमाइरहेका छन् । जनताको दुःखमा सरकारले चाल्नुपर्ने कदम औंल्याउने सञ्चारजगत्लाई विरोधी देख्ने बानी उनीहरूलाई परेको छ । दुःखको बेला अभिभावक (सरकार) नपाएपछि गरिब जनता कसरी बाँच्ने ? गाँस, बास र कपास हराएका निमुखा नागरिकको अभिभावक खै ? गंगाराज अर्याल, पाणिनि८, अर्घाखाँचीसम्पूर्ण शक्ति लगाएर लडौंकोरोना महामारीको नियन्त्रण अमेरिकाले सकेको छैन, भारतले पनि सकेन । विश्वले नै सकेको छैन अनि हामी मात्र सक्छौं त ? कोरोना संकमितको संख्या लगभग २६ हजारको हाराहारीमा छ । सघन उपचारको आवश्यकता भएका बिरामीहरू बढ्दै छन् । उपचार नपाएर अस्पतालको ढोकैमा जनताको ज्यान गइरहेका छन् । के सरकारले संक्रमितलाई आधारभूत स्वास्थ्य सेवा दिन सक्दैन ? यदि दिन सक्दैन भने के गर्न सक्छ ? के काम गर्न मन्त्री बनाइयो ? कम्तीमा सीमित साधनस्रोत भएको भुटानले जत्ति काम त गर्न सकिन्छ होला नि ! यो देशका मालिक जनता हुन् र देशको सम्पत्ति जनताको हो । अत्यावश्यकबाहेकका सबै काम रोकेर महामारीको सामना गरौं अनि देशले यत्ति गर्न सक्यो भनौं । रूखो शैलीमा हामी सक्दैनौं भन्ने जिम्मेवार व्यक्तिका अभिव्यक्तिले जनमतको कदर गरेन । २६ हजार कार्यकर्ता भर्ती गर्न परोस् या अर्को ८ हजार सांसद थप्न परोस्, या २६ करोडको गाडी किन्नै किन नपरोस् या अर्बौंको भ्रष्टाचारमा मिलेमतो नै किन नहोस्, यस्ता काम हामी कति छिटो गर्न सक्छौं । त्यस्तै छिटो गरी कोरोना महामारीको काम गर्न पाए ! माननीय मन्त्रीज्यू जिम्मेवार बन्नुहोस् । स्थिति अझै भयावह हुने संकेत देखा पर्दै छ । सरकारले सम्पूर्ण शक्ति लगाएर भयावह अवस्थाको तयारी गर्न ढिलो भइसक्यो । जबजब देशमा विपत्ति आउँछ तबतब सत्ता र भत्ताको लडाइँ लड्ने ? सिङ जुधाएर लडाइँ गर्ने अवस्था होइन यो, सिङ फुकालेर महामारीको तयारीमा लागौं । डिल्लीप्रसाद दाहाल, दमक१०, झापा"
पाका नेता पाखा लाग्नुपर्छ,"हाम्रोमा पाका भनिएका प्रायःजसो नेता पदलोलुप, घमण्डी र अल्छी छन् । यिनले अरूलाई काम सिकाउने र पत्याउनेभन्दा पनि काम नसिकिदिए हुन्थ्यो वा जान्नेसुन्ने नभइदिए हुन्थ्यो भन्ने ठान्छन् । अर्को पुस्ताले काम सिके आफ्नो भाग खोसिएला भनेर बूढा नेताहरूलाई लाग्छ । केही गर्ने जाँगर र दूरदृष्टि नभए पनि जुकाझैं पद र कुर्सीमा टाँसिएर बसिरहन्छन् । हाम्रोमा भएका सबै पाका नेतामा यो समस्या ठूलो रोग बन्दै छ । हिजो जेल बसेको वा पार्टीमा योगदान गरेको भन्दैमा सधैँभरि गतिशील र रचनात्मक भइरहन सकिँदैन । हिजो बाजेले घिउ खाएका थिए मेरो हात सुँघेर हेर भनेर कसैले पत्याउनेवाला छैन । नेकपामा ओली, पुष्पकमल दाहाल, माधव नेपाल, वामदेव गौतम र झलनाथ खनालको हालीमुहाली दल निर्माणको कालदेखि नै हो भने कांग्रेसमा शेरबहादुर देउवा, रामचन्द्र पौडेल वा कृष्णप्रसाद सिटौलाहरू थोत्रा भइसकेका पात्र हुन् । कांग्रेस सभापति देउवा त झन् ज्योतिषको भविष्यवाणीमा विश्वास गरेर औंलामा थरीथरीका औँठी भिरेर फेरि पनि सिंहदरबार छिर्ने साइत खोजिरहेका छन् । उनले पटकपटक मौका पाउँदा पनि सिंहदरबारको भित्तामा फोटो थप्नेबाहेक केही गर्न सकेनन् । उता पुराना पञ्चहरूसमेत अझै केके न गछौँ भनेर सर्वसाधारणलाई अलमलमा पारिरहेका छन् । यसैले देशवासीहरू अब अलमलमा पर्न आवश्यक छैन । नयाँ सोच तथा जाँगर नभएका नेताबाट केही हुनेवाला छैन । युवा पुस्ताले देशको बागडोर सम्हाल्ने अनि बूढा नेताले पाखामा बसेर सल्लाह सुझाव दिने दिन नआएसम्म देशले नयाँ युग सुहाउँदो गति लिन नसक्ने पक्का छ । कृष्ण कुम्पुरे, आदमटार, धादिङ"
शिक्षा ठूलो कि जीवन !,"कोरोना महामारीका कारण लाखौं विद्यार्थीको पठनपाठन अवरुद्ध भयो भन्ने पीर शिक्षाविद्हरूको छ । गत चैतदेखि पठनपाठन ठप्प छ । अभिभावक, विद्यार्थी र शिक्षक चिन्तामा छन् । तर चिन्ता गरेर पनि केही हुन्न । जीवनभन्दा ठूलो पढाइ हो ? के नेपाल मात्र यो विपत्बाट प्रभावित भएको हो र ? एक वर्ष पठनपाठन नभए कुनै आकाश झर्दैन । यथास्थितिमा कुन अभिभावकले आफ्ना सन्तानको जीवन धरापमा पारेर पढ्न पठाउँछन् ? निजी विद्यालयका सञ्चालक र तिनका मतियारबाहेक अरूलाई शैक्षिक सत्रको भन्दा पनि स्वास्थ्यको चिन्ता छ । मानव जीवनसँग शिक्षालाई तुलना नगरौं । महामारी झन् भयावह भएको अवस्थामा जिम्मेवार व्यक्ति र संस्थाबाटै शैक्षिक सत्र खेर जान नदेऊ भन्ने गैरजिम्मेवार अभिव्यक्ति आउनु खेदजनक छ । महामारी यसै गरी दिनानुदिन बढ्दै गए शैक्षिक सत्र स्वभावतः धकेलिन्छ । महामारी कुन महिनापछि साम्य हुन्छ भन्ने कसले ग्यारेन्टी दिन सक्छ ? तसर्थ हाम्रा बालबालिकाको सिकाइ र शिक्षाको विकल्पतिर ध्यान दिऔं । अनलाइन कक्षाका नाममा औपचारिक कक्षा सुरु नहुँदै शुल्क लिनेजस्तो आपराधिक कार्य नहोस् । महामारीमा पनि शैक्षिक सत्रको मात्रै चिन्ता नगरौं । कोरोना साम्य भएपछि परीक्षाको व्यवस्थापन गरी शैक्षिक सत्र खेर नजाने विकल्प के हुन सक्छ भन्नेतर्फ विज्ञहरूको ध्यान जान जरुरी छ । कुसुम न्यौपाने, मध्यबिन्दु११, नवलपरासी (पूर्व)"
पहिरो खस्ने थाहा हुँदाहुँदै गयो ज्यान,"बस्ती सारिदिन गुहार्दागुहार्दै १३ घर पुरिए समाचारले जनताप्रति सरकारको अमानवीय व्यवहारलाई उजागर गरेको छ । जनताले मागेको गुहारलाई बेवास्ता गर्नु सरकारको गम्भीर भूल हो । हुन त सरकारले जनताका समस्याहरूलाई मध्यनजर गरेर काम कहिल्यै गरेन । तैपनि अप्ठ्यारो परेपछि जनताले हारगुहार माग्ने सरकारसँगै हो । जनतालाई सुरक्षित आवाशको प्रबन्ध गर्ने र विपत्को जोखिममा रहेका बस्तीहरूलाई सुरक्षित स्थानमा पुनर्वास गराउने मुख्य दायित्वबाट सरकार पन्छिन पाउँदैन । सरकारले आफैं अघि बढेर बाढीपहिरोको जोखिममा रहेका जनतालाई स्थानान्त्रण गर्नुपर्नेमा उल्टो गुहार माग्दा पनि नसुन्नु निराशाजनक छ । सरकारका पाइलैपिच्छेका कामबाट आमजनतालाई ठेस लागिरहेको छ । कुनै पनि सवालमा सरकार जनमुखी देखिएको छैन । विपत्बाट जनधनको क्षति भएपछि हेलिकप्टरका ताँती लगाएर घटनास्थल निरीक्षण गर्न सरकारलाई हतारो हुन्छ । जब घटना भएर नागरिकको बिल्लीबाठ भइसकेको हुन्छ तब सानदार रूपमा हेलिकप्टर चेढेर घटनास्थल पुग्ने र जनतालाई फुस्रा सपनामा मख्ख पार्ने काम तत्काल बन्द गर्नुपर्छ । यी फुस्रा सान्त्वना र शाब्दिक दुःख व्यक्त गरेर केही हुँदैन ।सबै जिल्लामा विपत् व्यवस्थापन समिति छन् । ती विपत् व्यवस्थापन समितिले आआफ्ना जिल्लामा बाढीपहिरोको जोखिम भएका क्षेत्र पहिचान गर्नुपर्छ कि पर्दैन ? जोखिममा भएका बस्तीहरूलाई सुरक्षित स्थानमा सार्न कुन निकाय अग्रसर हुनुपर्ने हो ? जनताको रोदनलाई सरकारले किन बेवास्ता गर्दै छ ? एकपछि अर्को गर्दै सरकारका यस्तै असफल कामहरूले जनताको विश्वासलाई कमजोर बनाउँदै छ । मान्छे मरेपछि कोरोना परीक्षण गर्ने र पहिरोले पुरिसकेपछि हतारहतार घटनास्थल पुगेर दुःख व्यक्त गर्नुभन्दा पनि घटना हुन नदिन योजनाबद्ध तरिकाले सरकारले काम गर्नुपर्छ । हिजो तिनै जनताको मतले कुर्सीमा पुगेका नेताहरू आज तिनै जनता पहिरोले पुरिएको कसरी हेर्न सकेका होलान् । शक्ति र सत्ताको मात लागेपछि जनताको समस्याले नेतृत्वको मन पोल्दो रहेनछ । गोविन्द विक, बूढानीलकण्ठ१२, काठमाडौं"
साखको संकट,"राज्य बन्छ र उनीहरूकै सुखका लागि राज्य जीवित रहन्छ भनेका थिए । राज्य र यसका जेजस्ता संस्थाहरू बने पनि यी सबैको साध्य भनेको जनताको हित नै हो । यी संस्थाहरू जनताप्रति जवाफदेह भएनन् र उनीहरूको विश्वास आर्जन गर्न असफल भए भने औचित्यहीन हुन पुग्छन् । सैद्धान्तिक भाष्यमा यसबाट राज्य र जनताबीचको सामाजिक सम्झौता भंग भएको मानिन्छ भने, व्यावहारिक रूपमा सरकारको वैधानिकता गुम्छ र अन्ततः व्यवस्थामाथि नै प्रश्न उठ्न थाल्छ । सिद्धान्त, संस्थाहरू र प्रक्रियाहरूबाट एउटा व्यवस्था बन्ने गर्छ । यसर्थ व्यवस्थाका संरचनाहरूको सचेत व्यवस्थापन गरेर जनताबाट वैधानिकता प्राप्त गर्न सरकार सफल हुनुपर्छ । अन्यथा जनताको अविश्वासले सरकार मात्र होइन, व्यवस्था नै निलिदिन्छ ।अमेरिकी राजनीतिज्ञ हेनरी क्लेको भनाइ छ सरकार ट्रस्ट हो र यसका अधिकारीहरू ट्रस्टी । यी दुवै जनताको हितका लागि सिर्जना गरिएका हुन् । सबै पदाधिकारी, चाहे निर्वाचित होऊन् वा नियुक्त, समाजका लागि हुन् । कोही आइभोरी टावर मा बस्दैनन् । लोकतन्त्रमा सार्वभौम नागरिकहरूले विश्वास गरेर आफ्ना प्रतिनिधिहरूलाई अधिकार र स्रोत दुवै दिएका हुन्छन् । तर, लोकतन्त्रको आदर्शअनुरूप दुवै खाले प्रतिनिधि (निर्वाचित र नियुक्त) ले जनताको विश्वासमा कुठाराघात गरेका उदाहरण छन् । यसबाट जनतामा निराशा त छाएकै छ, त्योभन्दा पनि लोकतन्त्रका विरोधीहरूलाई यसका मूल्यमान्यतामाथि प्रहार गर्ने गतिलो मसला दिएको छ ।नेपालले संघीय लोकतान्त्रिक गणतन्त्रजस्तो उत्कृष्ट राजनीतिक व्यवस्था अवलम्बन गरेको छ । सरकारको कुनै पनि अंग निरंकुश नहोस् भन्ने उद्देश्यले शक्ति पृथकीकरण, नियन्त्रण र सन्तुलनको राम्रो संवैधानिक व्यवस्था गरिएको छ । व्यवस्थापिका, कार्यपालिका र न्यायपालिकाका बीच शक्ति पृथकीकरणका साथै एकअर्कालाई नियन्त्रण र सन्तुलनमा राख्ने प्रबन्ध गरिएको छ । यसबाहेक सरकारलाई स्वनियन्त्रण गर्न, स्वसंयमित बनाउन, कार्यकारिणीको क्षेत्राधिकारभित्रका संवेदनशील कार्यहरू स्वेच्छाचारी रूपमा गर्न नदिन विभिन्न संवैधानिक निकायहरूको व्यवस्था छ । तर, राज्य संयन्त्रभित्रका सबै संस्थाप्रति जनताको विश्वास गुम्दै गएको छ । नागरिकहरू कार्यकारीप्रति प्रायः आलोचनात्मक नै हुने गर्छन्, सुशासनको केन्द्रीय भूमिकामा सरकार नै रहेको हुन्छ । जनतासँग गरिएका वाचाहरूमा धोका भयो भने, उनीहरूलाई जीवनमा सकारात्मक परिवर्तनको अनुभूति भएन भने त्यसको विरोधको निसाना सरकार नै हुने गर्छ । हन्टिङ्टनको भनाइ छ, उर्लंदो आकांक्षाको क्रान्तिपछि बढ्दो निराशाको क्रान्ति हुने गर्छ । दोस्रो जनआन्दोलनमा नेपालीहरूमा जागेको आशामाथि निराशा आएर हो वा सरकारले दिनुपर्ने सेवा न्यायपूर्ण, निष्पक्ष र प्रभावकारी नभएर हो, दिनप्रतिदिन नागरिक असन्तुष्टि बढ्दै गएको सत्य हो ।सरकार मात्र होइन, राज्यका अन्य संगठन र संस्थाहरू पनि आलोचित भइरहेका छन् । व्यवस्थापिकाप्रति समाजको मागअनुरूप विधि निर्माण गर्नमा भन्दा पोर्क ब्यारलिङ गर्नमा, आफ्नै सेवासुविधा बढाउनमा र शासकीय काम गर्नमा बढी रुचि राख्ने गरेको भनेर आलोचना भइरहेको छ । नागरिकहरूको अधिकार रक्षा गर्ने र न्याय दिने पवित्र संस्था न्यायपालिकासमेत विविध कोणबाट आलोचित भइरहेको छ । संवैधानिक निकायहरूले स्वतन्त्र रूपमा काम गर्न सकेनन्, यिनीहरूमा सरकारको छाया देखिन लाग्यो, राजनीतिक भागबन्डामा नियुक्ति हुन थाल्यो भनेर आलोचना भइरहेको छ । सरकारको चौथो शाखा भनिने कर्मचारीतन्त्र कहिल्यै जनताको प्रिय हुन सकेन । सरकारका तीनवटै अंगको सञ्चालन गर्ने हुनाले यस संस्थाको सरकार र व्यवस्थाको लोकप्रियता बढाउन अहं भूमिका हुन्छ । कर्मचारीहरू नै सरजमिनका सरकार हुन् र उनीहरू नै जनता र जनप्रतिनिधिबीचको मध्यस्थ भूमिका (बफर रोल) मा रहन्छन् । कर्मचारीतन्त्रको ऐनामा सरकारलाई जनताले हेर्छन् । त्यसैले कर्मचारीतन्त्र जति कुशल, प्रभावकारी र निष्पक्ष हुन सक्यो, त्यति नै सरकारको लोकप्रियता बढ्न जान्छ । जुनसुकै राजनीतिक व्यवस्था भए पनि त्यसका मूल्यमान्यताको वितरण गर्ने भनेको कर्मचारीतन्त्रले नै हो । यस्तो महत्त्वपूर्ण भूमिकामा रहेको हाम्रो कर्मचारीतन्त्रले राजनीतिक परिवर्तनसँग लय मिलाउन सकेको छैन । आधुनिक प्रविधि, प्रवर्तन र प्रतिस्पर्धाअनुरूप यस संस्थालाई रूपान्तरण गर्न सकिएको छैन । कर्मचारीहरू टाउको नभएको किला हुन् जसलाई ठोक्न सकिन्छ, निकाल्न सकिँदैन भन्ने भनाइ छ । स्थायी वृत्ति सेवाका रूपमा सुरक्षा बढी हुँदा सुधार गर्नुपर्छ भन्ने उत्तरदायित्व अभावमा यो संस्था बढी नै सुस्त र अक्षमहरूको आश्रयस्थल बन्दै गएको देखिन्छ । अझ पनि कर्मचारीहरूमा आफूलाई जनताभन्दा फरक सोच्ने हाकिमी शैली गएको छैन ।जनता र सार्वजनिक निकायहरूबीचको सम्पर्क र सम्बन्ध कमजोर हुनुका कारणहरू पहिचान गरेर विश्वास पुनः आर्जन गर्न सकेमा मात्र यी संस्थाहरूले वैधानिकता प्राप्त गर्न सक्छन् । यसमा पनि सबभन्दा बढी वैधानिकताको खाँचो सरकारलाई हुनुपर्छ । जनताबाट निर्वाचित सरकारलाई छोटो अन्तरालमै जनताको मतको पुनर्नवीकरण गर्नैपर्ने बाध्यता छ । अन्य निकायको अन्तिम उत्तरदायित्व जनताप्रति हुन्छ भन्ने मान्यता रहे पनि यसको उत्तरदायित्व रेखा लुप मोडेल को घुमाउरो हुने गर्छ । सरकारलगायत सबै संस्थाको साख गिर्दै जानुको कारण पहिचान गर्न भने ढिलो भइसकेको छ । के सरकार र यसका अन्य निकायले जनताको अपेक्षाअनुरूप काम नगरेकै हुन् ? के सबै सार्वजनिक निकायहरू आफ्ना वाचा र शपथ बिर्सेर व्यक्तिगत फाइदा लिन स्वार्थ बाझ्ने काममा लागेका छन् ? के यी संस्थालाई नैतिक संगठनका रूपमा विकसित गर्न सकिएको छैन ? यी प्रश्नहरूको उत्तर इमानदारीपूर्वक खोजेमा कमीकमजोरी पहिचान भई सुधार गर्न सकिन्छ ।संस्थाहरू अप्रिय हुँदै जानुमा अर्को कारण हो मिम । अर्थात्, ब्लगर, बुद्धिजीवी, मिडियाहरूले सिर्जना गरिदिने प्रतिमा (इमेज) । यी माध्यमहरूबाट लगातार नकारात्मक सन्देश प्रवाह भइरह्यो भने सरकारको छविमाथि गम्भीर असर पर्न जान्छ । अमेरिकामा भइरहेको ब्ल्याक लाइफ म्याटर्स, केही अघि भारतको गुजरातमा भएको हार्दिक पटेलको आरक्षणविरोधी अभियान र नेपालमा अहिले भइरहेको इनफ इज इनफ यस्तै अभियान हुन् । यस्ता अभियानको कुनै राजनीतिक र व्यक्तिगत स्वार्थ नहुने हुँदा सरकार सचेत हुन जरुरी हुन्छ । जब यसका अभियन्ताहरूमा राजनीति गर्ने इच्छा जागृत हुन्छ तब यो अभियान तुहिन्छ । भारतका हार्दिक पटेल भारतीय राष्ट्रिय कांग्रेसमा प्रवेश गरेकाले अब उनको अभियानले काम गर्दैन । रुसमा उन्नाइसौं शताब्दीमा सरकारको नीतिको विरोधका नाममा युवाहरूको निरंकुश व्यक्तिवादका नामले चिनिने शून्यवाद (निहिलिज्म) को जन्म भएको थियो । सत्ता नस्विकार्ने, धर्म नमान्ने, पारिवारिक जीवनमा नबस्ने एक किसिमको विनाशवाद थियो यो, जसलाई सबै युरोपेली सरकार मिलेर दमन गरे । नेपालमा चलाइएको अभियान निहिलिज्म जस्तो होइन र अहिलेसम्म यो रचनात्मक नै देखिएको छ । त्यसैले यस अभियानलाई सकारात्मक रूपमा लिनुपर्छ । भीडको टाउको मात्र हुन्छ मस्तिष्क हुँदैन भनिन्छ, तर भीडको बुद्धि (विज्डम अफ क्राउड) बाट धेरै सिक्नुपर्छ भन्ने मान्यता बन्दै गएको छ ।संस्थाहरूको साख गिर्नुमा बाह्यभन्दा आन्तरिक संकट नै प्रमुख कारक हो । राजनीतिमा देखिने सस्तो नारा र वाचाले निर्वाचित नेतृत्वलाई सधैं अप्ठेरोमा पार्छ । राजनीतिज्ञहरूलाई भन्ने गरिन्छ यिनीहरू नदी नै नभएको स्थानमा पुल बनाउने नारा दिन्छन् । प्रियतावादमा राजनीति गर्दा सरकारमा पुगेपछि अप्रिय होइन्छ भन्ने सोच राजनीति गर्नेमा आउन आवश्यक छ । महात्मा गान्धीले भनेका थिए, सिद्धान्तबिनाको राजनीति, नैतिकताबिनाको व्यापार, श्रद्धाबिनाको पूजाको कुनै अर्थ छैन । राजनीति सिद्धान्तहीन भयो वा सेवाभन्दा सत्ताकेन्द्रित हुन गयो भने यसप्रति समाजको सोच नै नकारात्मक हुन जान्छ । अर्को कुरा, सरकार र दलबीचको भिन्नता नबुझ्ने, व्यवस्था र सरकारबीचको भिन्नता नबुझ्ने आलोचकहरूबाटै समस्या बढ्दै जान्छ । सिद्धान्तमा आधारित राजनीति, व्यावसायिकतामा आधारित कर्मचारीतन्त्र र नैतिकतामा आधारित समाज भयो भने मात्र देशमा सुशासन कायम गर्न सकिन्छ । अमेरिकामा दलगत राजनीति र शासकीय कामलाई पृथक् राख्ने नैतिक संहिता लागू गरिएको छ । त्यहाँ केही दिनअगाडि राष्ट्रपति ट्रम्पकी छोरी इभान्का ट्रम्प अफ्रिकी अमेरिकी को मत जित्न गोया फुड को प्रचार गर्दा आलोचित भइन् किनकि उनी राष्ट्रपतिकी सल्लाहकारमा नियुक्त भएकी थिइन् । नेपालमा पनि यस्तै आचारसंहिता बनाउन सकिँदैन र ? हाम्रोमा दलगत कार्यलाई सार्वजनिक कार्यालयबाट बाहिर राख्न सम्भव छैन र ? यी यस्ता विषय हुन्, जुन सामान्यजस्ता लाग्छन्, तर गम्भीर अर्थ राख्छन् ।समर्सेट मौमले भनेका थिए, पैसा छैटौं इन्द्रिय हो र योबिना अन्य पाँच इन्द्रिय चल्दैनन् । अहिले यही छैटौं इन्द्रियले बढी काम गर्दै छ सबै संस्थामा । यस्तो अवस्थामा साख बढाउने उपायहरूको चर्चा गर्नु प्रासंगिक हुन्छ । सक्षम र निष्कपट, हार्दिक, उत्तरदायी, इमानदार, वफादार, सिद्धान्तनिष्ठ र यथार्थपरक हुनेजस्ता गुणहरूले विश्वसनीयता बढाउँछन् । यी गुणहरू बढाउन राजनीतिक दलहरूको प्रशिक्षण र मूल्यांकन प्रणालीमा सुधार गर्ने रणनीति लिनुपर्छ । नैतिक आचरण र व्यवहारजन्य कुरामा सुधार ल्याउन जटिल छैन । यसले लामो समय चाहिँ लिन सक्छ । राजनीतिक नेतृत्वले जर्मनीको एकीकरण गर्ने बिस्मार्कको यो भनाइ हृदयंगम गर्नु आवश्यक छ, जनमत दृष्टिविहीन बलवान् दानवजस्तै हो जसलाई सजिलै काम लगाउन सकिन्छ, तर रिसाएमा भयानक हुन सक्छ । कर्मचारीहरूमा भने नैतिक र अध्यात्मको अनुशिक्षण आवश्यक देखिएको छ । अन्य देशको अनुभवबाट हामीले सिक्न सक्छौं । जापानमा नयाँ भर्ना भएका अधिकृतहरूलाई डाउन टु अर्थ ट्रेनिङ नाममा पहिले एउटा प्रशिक्षण संस्था निप्पन रिक्रुट सेन्टर मा पठाइन्छ जहाँ मानवीय मूल्यहरू सिकाइन्छन् । त्यहाँ चुरोट, मद्यपान, टेलिभिजन सबै प्रतिबन्धित हुन्छन् । बिहानको नास्तापछि कसैलाई गाई हेर्न, कसैलाई दुहुन लगाइन्छ, यसबाट उनीहरूलाई समूहमा कार्य गर्न सिकाइन्छ । त्यसपछि क्योटोमा रहेको क्लिनिङ सर्भिस अर्गनाइजेसन मा पठाइन्छ । त्यहाँ उनीहरूलाई बाथरुम सफा गर्ने काममा लगाइन्छ । यसबाट उनीहरूले विनयशीलता, शालीनता र नम्रता सिक्छन् । त्यसपछि जेन टेम्पल अर्थात् अध्यात्म शिक्षाका लागि खटाइन्छ, जहाँ उनीहरूले धार्मिक प्रवचन सुन्ने, मन्दिर प्रांगण सफा गर्ने गर्छन् । यी सबै प्रशिक्षणको उद्देश्य उनीहरूलाई नैतिक आचरणमा बस्न प्रेरित गर्नु र मानवीय संवेदनशीलताप्रति सचेत गराउनु हो । थाइल्यान्डमा पनि नयाँ भर्ना भएका प्रहरी अधिकृतहरूलाई बौद्ध गुम्बाहरूमा भिक्षुहरूसँग राखेर आध्यात्मिक शिक्षा दिने गरिन्छ । बढ्दो भ्रष्टाचार नियन्त्रण गर्न र व्यवहारजन्य कुरामा सुधार ल्याउन नेपालका कर्मचारीलाई यस्तै प्रशिक्षण आवश्यक देखिन्छ । राजनीतिमा शुद्धीकरण र प्रशासनमा व्यवसायीकरण गर्न सकिएमा जनतासँगको मिसिङ लिंक फेरि भेट्टाउन सकिन्छ ।"
भारतमा बन्ने प्रसारण लाइनमा नेपालको आधा स्वामित्व,(काठमाडौं)  भारतीय भूमिमा बन्ने सय किलोमिटर लामो प्रसारण लाइनमा नेपालले आधा स्वामित्व पाउने भएको छ । नेपाल र भारतबीच विद्युत् व्यापारका लागि निर्माण गर्न लागिएको न्यु बुटवलगोरखपुर अन्तरदेशीय प्रसारण लाइनमा दुवै देशका सरकारी निकायको आधाआधा स्वामित्व रहनेछ । नेपाल विद्युत् प्राधिकरण र भारत सरकारको पावरग्रिड कर्पोरेसन अफ इन्डिया लिमिटेड (पावरग्रिड) को आधाआधा स्वपुँजी रहने गरी प्रसारण लाइन निर्माण गर्न लागिएको हो । पावरग्रिडसँग मिलेर कम्पनी स्थापना गर्ने सम्झौताको मस्यौदा प्राधिकरण सञ्चालक समितिले यसै साता स्वीकृत गरेको छ । प्राधिकरण सञ्चालक समितिबाट स्वीकृत मस्यौदा मन्त्रिपरिषद्ले पारित गरेपछि पावरग्रिडसँग कम्पनी स्थापनाका लागि सम्झौता हुने प्राधिकरणका कार्यकारी निर्देशक कुलमान घिसिङले जानकारी दिए । सम्झौताका लागि भारतीय पक्षले पनि मस्यौदा स्वीकृत गरिसकेको उनले बताए ।गत वर्ष असोज २७ र २८ मा भारतको बैंग्लोरमा बसेको दुई देशका ऊर्जा सहसचिव र सचिवस्तरीय संयुक्त समितिले उक्त सहमति गरेको थियो । प्रसारण लाइनमा आधा स्वामित्व हुनुपर्ने नेपाली पक्षको प्रस्तावमा भारत सहमत भएको हो । बैठकले तीन महिनाभित्र कम्पनी स्थापना गर्ने सहमति गरे पनि योजनाभन्दा ११ महिनापछि कम्पनी स्थापनाको प्रक्रिया अघि बढेको हो । बैठकले ६ महिनाभित्र दुई निकायबीच कार्यान्वयन र प्रसारण सेवा सम्झौता गर्ने र त्यसको तीन वर्षभित्र आयोजना सम्पन्न गर्ने सहमति पनि गरेको थियो । १ सय २० किलोमिटर लामो न्यु बुटवलगोरखपुर अन्तरदेशीय प्रसारण लाइनमध्ये सय किलोमिटर भारततर्फ र २० किलोमिटर नेपाली भूभागमा पर्छ । नेपाली भूभागतर्फ बन्ने संरचना नेपाल आफैंले निर्माण गर्नेछ ।ऋण र स्वपुँजीको अनुपात ८० र २० प्रतिशत रहने गरी प्रसारण लाइन निर्माण गर्ने सहमति बैठकले गरेको थियो । दुई देशको स्वामित्व रहने गरी स्थापना हुने कम्पनीले निर्माण लागतको २० प्रतिशत स्वपुँजी लगानी र ८० प्रतिशत ऋणको स्रोत जोहो गर्नेछ । भरततर्फको सय किलोमिटर प्रसारण लाइन निर्माणका लागि ४ अर्ब ६१ करोड भारु र नेपालतर्फको भूभागमा बनाउन २ अर्ब भारु लाग्ने अनुमान छ ।न्यु बुटवलगोरखपुर अन्तरदेशीय प्रसारण लाइनलाई २५ वर्षका लागि विद्युत् प्राधिकरणले बुक गरिसकेको छ । प्राधिकरणले पूर्ण क्षमतामा यो प्रसारण लाइन बुक गरेपछि २५ वर्षसम्म यो प्राधिकरणको अधीनमा रहनेछ । यो प्रसारण लाइनमार्फत विद्युत् आदानप्रदान गरेबापत भारतले ह्विलिङ चार्ज तिर्नुपर्ने हुन्छ । २५ वर्षका लागि बुक भइसकेकाले परियोजनाका लागि सहुलियतपूर्ण ऋण दिन दातृ निकाय पनि तयार हुने दुवै पक्षको बुझाइ छ । प्राधिकरणले २५ वर्षसम्मका लागि बुक गर्न तिर्ने रकम ३ वर्षमा उठ्ने प्राधिकरणको विश्लेषण छ ।४ सय केभी क्षमताको यो प्रसारण लाइनबाट २ हजार ४ सय मेगावाट विद्युत् आदानप्रदान गर्न सकिन्छ । लाइनको सुरक्षा र विश्वसनीयताका लागि आधा क्षमतामा मात्रै विद्युत् आदानप्रदान गर्ने अभ्यास छ । त्यसैले यो प्रसारण लाइनबाट दुई देशबीच १ हजार २ सय मेगावाट विद्युत् आदानप्रदान गर्न सकिन्छ । नेपालमा उत्पादित विद्युत् भारतसहित बंगलादेशमा बिक्रीका लागि लैजान पनि यो परियोजना महत्त्वपूर्ण मानिएको छ । ४ सय ५६ मेगावाटको माथिल्लो तामाकोसीसहित केही आयोजना निर्माणको अन्तिम चरणमा रहेकाले यही वर्ष राष्ट्रिय प्रणालीमा १ हजार ३ सय मेगावाट विद्युत् थपिने सरकारी आकलन छ । एकै पटक धेरै विद्युत् राष्ट्रिय प्रणालीमा जोडिए खपत नभएर खेर जान सक्ने र सरकारले अन्तर्राष्ट्रिय बजारका लागि तयारी गर्नुपर्ने माग निजी क्षेत्रका प्रवर्द्धकहरूको छ । नेपाल र बंगलादेशबीच पनि विद्युत् किनबेचका लागि समझदारीपत्रमा हस्ताक्षर भइसकेको छ । बंगलादेशले नेपालमा विद्युत् क्षेत्रमा लगानी गर्ने र नेपालबाट ९ हजार मेगावाट विद्युत् किन्ने घोषणा गरिसकेको छ । आफ्नो देशमा जारी ऊर्जा संकट समाधानका लागि बंगलादेशले नेपालबाट विद्युत् किन्ने योजना बनाएको हो ।नेपाललाई मिलेनियम च्यालेन्ज कर्पोरेसन (एमसीसी) अन्तर्गत दिएको ५० अर्ब रुपैयाँ अनुदान कार्यान्वयनका लागि पनि न्यु बुटवलगोरखपुर अन्तरदेशीय प्रसारण लाइन निर्माण र सञ्चालन मोडालिटी टुंग्याउनु आवश्यक थियो ।अनुदान सम्झौतामा अनुदानअन्तर्गतका परियोजना कार्यान्वयनमा जानुअघि नेपालले भारतसँग यो प्रसारण लाइन निर्माण र सञ्चालनमा सहमति जुटाउनुपर्ने सर्त छ । एमसीसीको अनुदानमा निर्माण हुने ३ सय १८ किलोमिटर लामो प्रसारण लाइनमार्फत नेपालमा उत्पादित विद्युत् निर्यातको उद्देश्यसहित बुटवल स्टेसनमा पुर्याउने योजना छ ।
कोरोना कोषमा नबिलको ६ करोड,"काठमाडौं (कास) नबिल बैंकले नेपाल सरकारको कोरोना भाइरस संक्रमण रोकथाम, नियन्त्रण तथा उपचार कोषका लागि ६ करोड रुपैयाँ सहयोग गरेको छ । बैंकका प्रमुख कार्यकारी अधिकृत अनिलकेशरी शाहले उक्त रकमको चेक अर्थमन्त्री युवराज खतिवडालाई आइतबार अर्थ मन्त्रालयमा आयोजित कार्यक्रमबीच हस्तान्तरण गरे । कार्यक्रममा बैंकको संस्थागत सामाजिक उत्तरदायित्वका संयोजक निर्वाण चौधरीको उपस्थिति थियो । संस्थागत सामाजिक उत्तरदायित्वअन्तर्गत सरकारलाई कोरोना भाइरस उपचारमा सहयोग पुर्याउन सहयोग गरेको बैंकले जनाएको छ ।"
टीभीएसको लाइभ स्मार्ट मोटरसाइकल,काठमाडौं (कास) टीभीएसको आधिकारिक वितरक जगदम्बा मोटर्सले सोमबार स्मार्ट कनेक्ट र एबीएएस २०० सीसीको नयाँ मोडलको मोटरसाइकल सार्वजनिक गर्दै छ । कम्पनीले मोटरसाइकलमा भएका स्मार्ट सुविधा र कोभिड१९ को महामारीलाई ध्यानमा राख्दै नेपालमा पहिलोपटक उक्त मोडलको मोटरसाइकल सार्वजनिक गर्न लागेको हो ।
ग्लोबलमा वज्राचार्य,काठमाडौं (कास) ग्लोबल आईएमई बैंकको प्रमुख कार्यकारी अधिकृत (सीईओ) मा रत्नराज वज्राचार्य नियुक्त भएका छन् । बैंकको सञ्चालक समिति बैठकले शुक्रबार वज्राचार्यलाई आगामी चार वर्षका लागि सीईओमा नियुक्त गर्ने निर्णय गरेको हो । वज्रचार्य यसअघि एक कार्यकाल ग्लोबलकै सीईओका रूपमा कार्यरत थिए । राष्ट्र बैंकबाट बैंकिङ करिअर सुरु गरेका वज्राचार्यको बैंक तथा वित्तीय संस्थाहरूको मर्जर तथा मर्जरपछिको व्यवस्थापनमा राम्रो अनुभव छ । वरिष्ठ चार्टर्ड एकाउन्टेन्ट वज्राचार्य यसअघि एनसीसी र सनराइज बैंकमा पनि प्रमुख कार्यकारी अधिकृत रहिसकेका छन् ।
भेन्टिलेटर अभियानमा फोन पेको सहयोग,काठमाडौं (कास) नेपाल भेन्टिलेटर बैंकले सय दिनमा एक हजार भेन्टिलेटर सरकारलाई उपलब्ध गराउने अभियानमा फोन पे पेमेन्ट सर्भिस लिमिटेडले साथ दिएको छ । अभियानअन्तर्गत फोन पे नेटवर्कबाट अन्तरबैंक कारोबार गर्दा प्रतिकारोबार एक रुपैयाँ छुट्याउनेछ । यसरी छुट्याइएको रकम भेन्टिलेटर बैंकलाई उपलब्ध गराइने फोन पेले जनाएको छ । एफवान सफ्ट ग्रुपका अध्यक्ष विश्वास ढकाल र भेन्टिलेटर बैंकका अध्यक्ष नीरञ्जन श्रेष्ठले सम्झौतापत्रमा हस्ताक्षर गरे । फोन पेले यो अभियान भदौ १ देखि एक महिनासम्म लागू गर्नेछ ।
एनआईसीको अनलाइन गेटवे सेवा,काठमाडौं (कास) एनआईसी एसिया बैंकले कार्डमा आधारित अनलाइन भुक्तानी गेटवे सेवा सुरु गरेको छ । बैंकले अन्तर्राष्ट्रिय गेटवे प्रदायक कम्पनी साइबर सोर्स आईएनसीडटको गेटवे प्रणाली नेपालमा भित्र्याएको छ । इच्छुक मर्चेन्टहरूका लागि राष्ट्रिय तथा अन्तर्राष्ट्रिय बैंकद्वारा प्रदान गरिएका कार्डमार्फत भुक्तानी प्राप्त गर्न सक्ने प्रणाली सुरु गरिएको बैंकले जनाएको छ ।
निषेध कि चेतावनी ?,"(काठमाडौं)  एउटा टेलिभिजन कार्यक्रम सञ्चालकले एक अभिनेत्रीबारे आफ्नो कार्यक्रममा अभद्र टिप्पणी गरे । अभिनेत्री र दर्शकहरूको ठूलो हिस्साले यसको विरोध गर्यो । अभिनेत्रीले आफ्नो मानहानि गरिएको भन्दै त्यो टेलिभिजन स्टेसनलगायत चलचित्रसम्बन्धी संघसंस्था र प्रेस काउन्सिलमा पनि उजुरी दिइन् । उनको उजुरी परेपछि कार्यक्रम सञ्चालकले आफूबाट गल्ती भएको भन्दै माफी मागे । यो विवाद कार्यक्रम रजतपट का सञ्चालक प्रकाश सुवेदी र अभिनेत्री पूजा शर्माबीचको हो । सुवेदीको माफीलाई पनि दम्भयुक्त र गल्ती स्वीकार गरेजस्तो नदेखिएको भन्ने टिप्पणीहरू सामाजिक सञ्जालमा भए । यसैबीच शनिबार चलचित्रसम्बन्धी सातवटा संस्थाले संयुक्त विज्ञप्ति निकालेर कलाकारहरूलाई उक्त कार्यक्रम बहिष्कार गर्न र त्यसमा सहभागी नहुन आह्वान गरे ।उक्त विज्ञप्तिलाई लिएर फेरि टीकाटिप्पणीको सिलसिला सुरु भएको छ । एकथरी भन्छन्, कलाकारबारे जे पायो त्यही बोल्नेलाई सबक सिकाउनुपर्छ । अर्काथरी भन्छन्, संस्थागत रूपमा बहिष्कार गर्ने निर्णय गरेर यी संघसंस्थाले एक त आफ्नो सिन्डिकेट पनि देखाए र दोस्रो एउटा गलतलाई ठीक गर्न भन्दै अर्को गलत कदम चाले । चलचित्र कलाकार संघ, चलचित्र संघ, चलचित्र निर्माता संघ, चलचित्र निर्देशक समाज, चलचित्र प्राविधिक संघ, चलचित्र द्वन्द्व संघ र चलचित्र नृत्य संघलगायतले संयुक्त रूपमा विज्ञप्ति जारी गरेका हुन् । यसअघि यीसहित जम्मा १० वटा चलचित्रसम्बन्धी संघसंस्थाहरूले कमेडियन प्रनेश गौतमको फिल्म समीक्षाविरुद्ध पनि यस्तै विज्ञप्ति निकालेका थिए । प्रहरीमा उजुरी दिन पुगेका थिए । त्यतिबेला यी संगठनहरू अभिव्यक्ति स्वतन्त्रताविरुद्ध गएको भनेर आलोचना भएको थियो ।यसपालि पूजा र प्रकाशको विवाद वार्ता वा कानुनमार्फत नसुल्झिएसम्म कार्यक्रममा सहभागी नहुन संस्थाहरूले जारी गरेको विज्ञप्तिमा उल्लेख गरिएको छ । निर्देशक प्रदीप भट्टराईले फेसबुकमा यो विज्ञप्तिबारे स्टाटस लेखेका छन् रिसको झोकमा एउटा व्यक्तिले मनमनै लिएको निर्णयजस्तो पो लाग्यो है सात संस्थाको निर्णय । त्यस्तै निर्माता अर्जुन कुमारले पनि लामो स्टाटस लेख्दै विरोध गरेका छन् । कसैले कसैको मानहानि इज्जत र प्रतिष्ठामा दाग लगाउने गरी अभिव्यक्ति दिन पाइँदैन । यसमा दुई मत छैन । कानुनी बाटो छ कारबाहीका लागि, उनले लेखेका छन्, कुनै पनि कार्यक्रममा जाने र नजाने व्यक्तिगत स्वतन्त्रताको कुरा हो । कार्यक्रममा नगएकै भरमा इगो साध्न पनि पाइँदैन । तर, पेसागत संघसंस्थाले नै हस्ताक्षर गरेर विज्ञप्ति निकालेर नजानु भन्नुचाहिँ अत्ति धेरै हो कि !यसलाई चलचित्रका संघसंस्थाले कुनै एक कार्यक्रम वा च्यानललाई निषेध गर्ने अथवा समग्र पत्रकारिता जगत्लाई पनि चेतावनी दिने गरी चालिएको कदमका रूपमा पनि विश्लेषण गरिएको छ । फिल्म निर्देशक एवं समीक्षक दीपेन्द्र लामा यसरी संघसंस्थाले विज्ञप्ति निकाल्दा मिडिया हिच्किचाइँ हाल्नुपर्ने नभएको बताउँछन् । संघसंस्थाले कुनै कार्यक्रममा नजाऊ भनेर भन्न नपाइने होइन । सातवटा संस्थाले यसरी विज्ञप्ति निकाले भन्दैमा कुनै मिडिया हिच्किचाउनुपर्छ भन्ने लाग्दैन, उनले भने, मिडियाविरुद्ध कसैले बोल्न पाइँदैन भन्नेमा म विश्वास गर्दिनँ । मिडियाको पनि समीक्षा हुनुपर्छ । तर, संघसंस्थाले मिडियालाई बहिष्कार गर्ने नै हो भने अर्को ठूलो मुद्दामा बोलिहाल्नुपर्छ । पूर्वाग्रह र आग्रह राखेरचाहिँ गर्नु हुँदैन । प्रकाश सुवेदीले गल्ती गरे, माफी पनि मागे । माफी मागेपछि पनि विज्ञप्ति किन निकालियो भन्ने कुरा आयो । संघसंस्थाले सानो मुद्दामा यस्तो कदम नचालेको भए हुने उनको धारणा छ ।संयुक्त विज्ञप्ति बाहिरिएपछि निर्माता संघका महासचिव रोज राणाले उक्त विज्ञप्तिमा नेपाल चलचित्र निर्माता संघका तर्फबाट नभई अध्यक्षको नितान्त व्यक्तिगत हस्ताक्षर भएको भन्दै स्टाटस लेखे । विज्ञप्तिको विरोध हुन थालेपछि चलचित्र निर्माता संघका अध्यक्ष आकाश अधिकारीले आफूहरूले कलाकार संघको कदमलाई समर्थन मात्र जनाएको बताएका छन् । मैले वार्तामा आएपछि मात्र सात संस्थाको छलफलमा धारणा राखेको थिएँ ।"
घाँटी रेटेर युवकको हत्या,रौतहट (कास) गरुडा नगरपालिका८ जिंगडियाका २० वर्षीय नीरञ्जन रामको धारिलो हतियारले घाँटी रेटेर हत्या गरिएको छ । युवकको शव घरबाट केही पर खेतमा आइतबार बिहान फेला परेको इलाका प्रहरी कार्यालय गरुडाका डीएसपी ज्ञानकुमार महतोले बताए । महतोका अनुसार गरुडास्थित बिर्तामा रहेको नर्सरीमा कार्यरत राम शनिबार साँझ २ सय रुपैयाँ लिएर घर जान्छु भन्दै त्यहाँबाट हिँडेका थिए । तर उनी राति घर फर्किएनन् । भोलिपल्ट बिहान स्थानीयले घरनजिकको खेतमा बीभत्स तरिकाले घाँटी रेटेर हत्या गरेर फालेको अवस्थामा देखेपछि प्रहरीलाई खबर गरेका थिए ।
धोनी संन्यासको अर्थ,"नयाँदिल्ली (बीबीसी) महेन्द्रसिंह धोनीले अन्तर्राष्ट्रिय क्रिकेटबाट संन्यास लिनेछन् वा छैनन् । लिए पनि कहिले लिनेछन्, त्यसलाई लिएर पूरा अन्योल थियो । अब धेरैले यी अन्योलतालाई सम्झने छैनन् । बिर्सनेछन् । अब एउटै तथ्यमात्र के निश्चित छ भने धोनीले भारतीय मात्र होइन, अन्तर्राष्ट्रिय क्रिकेटमै जुन योगदान दिए, त्यसमा उनका प्रशंसकलाई गर्व हुनेछ । खालि यिनै सानातिना गुनासो मात्र हुनेछन्, धोनीले केही समयअगाडि नै संन्यास लिनुपर्ने थियो कि ?अथवा आफ्नो संन्यासबारे छाएको अन्योल अवस्था धोनीले यसअघि नै चिर्नुपर्ने थियो ? एक अर्थमा अब यसको पनि अर्थ रहने छैन । आखिरमा धोनीको काम त होइन, आफ्नो संन्यास घोषणा गरेर सबैलाई सजिलो बनाइदिने । धोनी रहेसम्म आफ्नो खेलजीवन अगाडि बढ्ने छैन भनेर कुरिरहेकाहरूका लागि त धोनीले चाँडै संन्यास घोषणा गरेर बाटो सफा गरिदिनु त आवश्यक थिएन । तर शनिबार राति के निश्चित भएको छ भने उनले अब भारतका लागि खेल्ने छैनन् ।यसको अर्थ उनले इन्डियन प्रिमियर लिग (आईपीएल) मा भने खेलिरहनेछन् । आखिरमा आईपीएल नै त्यस्तो प्रतियोगिता हो, जसमा खेल्न धोनीलाई मज्जा आउँछ अनि उनको टिम चेन्नई सुपरकिंग्स प्रायः फाइनल पनि पुग्छ र बारम्बर उपाधि पनि जित्छ । जे जस्तै भनेपछि धोनीले ९० टेस्ट, ३ सय ५० एकदिवसीय र ९८ ट्वान्टी२० क्रिकेट खेल खेले । यत्तिको खेल खेल्ने खेलाडीले अब खेल्दिनँ भन्दा त उनको खेल प्रशंसकले गुमाउने त निश्चित छ ।खासमा उनी भारतीय क्रिकेटका सर्वाधिक सफल कप्तान हुन् । उनकै नेतृत्वमा त हो, भारत नम्बर एक बनेको अनि भारतले सन् २०११ मा २८ वर्षको अन्तरपछि पहिलोपल्ट एकदिवसीय विश्वकप जितेको । सन् २००७ मा भारतले ट्वान्टी२० विश्वकप जित्दा पनि कप्तान उनी नै थिए । त्यही प्रतियोगिता जितेपछि त हो भारतमा आईपीएलको सोच स्थापित भएको । भारतको त्यो सफलताले नै त हो, ट्वान्टी२० क्रिकेटले खुबै लोकप्रियता पाएको ।सेतो बलमा उनी सर्वकालीन महान् खेलाडी हुन् । उनी ८४ अवसरमा सेतो बलको खेलमा नटआउट रहे, त्यसैले एकदिवसीय क्रिकेटमा उनको औसतले ५० रनभन्दा माथि छुन्छ । उनीभन्दा खालि रिकी पोन्टिङको अस्ट्रेलियाले मात्र बढी खेल जितेको छ । अझ ट्वान्टी२० क्रिकेटमा त उनी धेरै अगाडि छन् । धोनीले जति ट्वान्टी२० क्रिकेटमा कसैले बढी नेतृत्व गरेका छैनन् अनि उनले जत्तिकै बढी जित कसैले पाएका छैनन् ।धोनीले टेस्ट क्रिकेटमा भने ६० पल्ट भारतको नेतृत्व गरे । यसमा भने भर्खरैमात्र उनलाई विराट कोहलीले उछिनेका छन् । धोनी कति ठूला क्रिकेट खेलाडी हुन्, यसको छिनोफानो गर्ने औचार आखिरमा तथ्यांक मात्र होइन । उनी त्योभन्दा पनि ठूला खेलाडी हुन् । उनको उदय त्यो भारतीय सहरबाट भयो, जहाँबाट यसअघि यस्तो अपेक्षा थिएन । त्यो भनेको राँची सहर । सौरभ गांगुलीले यस्तो कामको सुरुआत गरेका थिए, त्यसलाई धोनीले अझ अगाडि बढाए ।नत्र भारतीय क्रिकेटमा खासखास पारम्परिक सहरको मात्र वर्चस्व थियो । फेरि यसअघि भारतीय क्रिकेटमा त्यस्ता कप्तान हुन्थे, जसको परिवार कुनै समय भारतीय राजघराना हुने गर्थे । त्यसपछि ठूला सहरका मध्यमवर्गले पनि भारतीय टिममा स्थान पाउन थाले । धोनीको पालादेखि सामान्य सहरका प्रतिभाले पनि ठूलो अवसर पाउन थाले । यो परम्परालाई स्थापित हुनमा धोनीको ठूलो हात छ । यो त भारतीय समाज परिवर्तन हुँदै छ भन्नेको संकेत पनि त हो ।सचिन तेन्दुलकरले टेस्ट क्रिकेटमा डेब्यु गर्दा धोनी खालि ८ वर्षका थिए । पछि यिनै तेन्दुलकरले भने, धोनीजस्ता खेलाडी अगाडि आएकोमा म खुसी छु । उनी निकै सन्तुलित खेलाडी हुन् र उनको क्रिकेट दिमाग निकै उच्चस्तरको छ । जतिबेला धोनी भारतीय क्रिकेट टिममा प्रवेश गरे, उनी अगाडिका लगभग सबै खेलाडीले उनलाई खुसीले स्विकारे । यसले पनि देखाउँछ, धोनीको उपयोगिता । उनले आफूभन्दा अगाडिका कप्तानबाट पनि सिक्ने अवसर पाए ।जस्तो, धोनीले राहुल द्रविडको नेतृत्वमा १९ टेस्ट खेले अनि अनिल कुम्बेलेको नेतृत्वमा १० टेस्ट । दक्षिण भारतीय राज्य कर्नाटकका यी दुई खेलाडीले भारतीय क्रिकेटमा स्थायित्व ल्याएका थिए । उनीहरूले प्रत्येक खेलाडीका लागि फरकफरक व्यवस्थापन हुनुपर्छ भन्ने सोच पनि अगाडि बढाए । त्यसैले धोनी पनि यत्तिसम्म भन्ने भएका थिए, मलाई एउटा टिमको आवश्यकता हो, क्रिकेटमा टिम चल्ने हो, व्यक्तिगत खेलाडी होइन ।भारतीय टिममा उनले १५ वर्ष बिताए । ५ सय ३८ अन्तर्राष्ट्रिय खेल खेले । त्यसमा उनले बनाएको रनसंख्या १७ हजारभन्दा माथि रह्यो । उनको औसत ४५ रनको हाराहारीमा थियो अनि स्ट्राइकर रेट ८० रनको छेउछाउ । विकेटकिपरका रूपमा उनले ६ सय ३४ क्याच लिए अनि उनले गरेका स्टम्पिङको संख्या १ सय ९५ रन रह्यो । उनीभन्दा बढी खेल खेल्ने क्रिकेट इतिहासमै पाँच खेलाडी मात्र रहे, विकेटकिपर त खालि एकमात्रै ।त्यसमध्ये कप्तानी गर्नेमा त उनी नै अगाडि रहे । धोनी कस्ता खेलाडी हुन्, त्यो पक्कै पनि तथ्यांकभन्दा माथि छ । उनको लिगेसी भारतीय क्रिकेटबाट कहिले पनि मेटिने छैन, किनभने उनले यसमा अमिट छाप छाडेका छन् । अन्तर्राष्ट्रिय क्रिकेटमै पनि उनी उच्चकोटीका खेलाडी हुन् । धोनीलाई लिएर सबैभन्दा ठूलो तथ्य के भने उनको आगमन र संन्यासबीचको समयले भारतीय समाजमा आएको सबैखाले परिवर्तनलाई प्रतिनिधित्व गर्छ । उनले संन्यास लिनुको अर्थ त्यसलाई पछडि फर्केर बुझ्नु नै हो ।"
धोनीसँगै रैना पनि,धोनीसँगै लामो समय भारतीय टोलीबाट खेलेका ब्याट्सम्यान सुरेश रैनाले पनि अन्तर्राष्ट्रिय क्रिकेटबाट संन्यास घोषणा गरेका थिए । धोनीको निर्णय आएको केही समयमै रैनाले पनि अन्तर्राष्ट्रिय क्रिकेट टुंग्याएको घोषणा गरिहाले । तर त्यसमा कुनै संयोग नरहेको रैनाले बताएका छन् । दुवै ब्याट्म्यानबीच एउटा समानता छ । धोनीले सन् २००४ मा बंगलादेशसँग चित्तागोङ र त्यसको अर्को वर्ष रैनाले श्रीलंकासँग दम्बुलामा एकदिवसीय डेब्यु गरेका थिए । धोनी पहिलो बलमै रनआउट भए भने रैना पहिलो बलमा एलबीडब्लू आउट भएका थिए ।धोनी र रैना आईपीएलमा लामो समयदेखि चेन्नईबाट खेल्दै आएका छन् । २०१८ को जुलाई इंग्ल्यान्डसँगको एकदिवसीय उनको अन्तर्राष्ट्रियमा अन्तिम खेल रह्यो । उनले २ सय २६ एकदिवसीयमा ३५३१ को औसतमा ५ हजार ६ सय १५ रन बनाएका छन् । देब्रेहाते यी ब्याट्सम्यानको नाममा ५ शतक र ३६ अर्धशतक छ । उनी भारतले खेलेको पहिलो ट्वान्टी२० अन्तर्राष्ट्रिय खेल्दाका सदस्य हुन् । भारतले २००६ मा दक्षिण अफ्रिकाविरुद्ध खेल्दा उनी टोलीमा थिए ।उनी भारतबाट ट्वान्टी२० अन्तर्राष्ट्रियमा शतक बनाउने पहिलो खेलाडी हुन् । उनले यो सफलता २०१० को विश्वकपमा दक्षिण अफ्रिकाविरुद्ध क्यारेबियनमा बनाउँदै रचेका थिए । उनले भारतबाट ७८ ट्वान्टी२० खेल्नेक्रम २९१८ को औसतमा १ हजार ६ सय ५ रन बनाएका थिए । उनको स्ट्राइक रेट १३४८७ छ । रैना टेस्टमा भने खासै जम्न सकेनन् । उनले १८ टेस्टमात्र खेले । सन् २०१५ को जनवरीमा अस्ट्रेलियासँगको टेस्ट उनको अन्तिम रह्यो ।
