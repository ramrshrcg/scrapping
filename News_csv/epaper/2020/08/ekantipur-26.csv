शीर्षक,विवरण
विवादास्पद कोइरालालाई वाणिज्य बैंकको अध्यक्ष बनाइँदै,"उनले इन्धन भण्डारणको काम गर्न नसकेपछि ६ महिना परीक्षणकाल पूरा नहुँदै फागुनमा पदबाट हटाइएको पदाधिकारीहरू बताउँछन् । कोइराला ०६१ भदौ २ देखि ०६१ फागुन १ गतेसम्म निगमको कार्यकारी अध्यक्ष बनेका थिए । आयल निगममै हुँदा गैरकानुनी लाभ लिएर २३ जना कर्मचारीलाई कामु जिम्मेवारी दिएर निगमलाई नोक्सानी पुर्याएको आरोपमा उजुरी पर्यो । निगम स्रोतका अनुसार, कोइरालाको स्वार्थमा मातहतका कर्मचारीलाई जिम्मेवारी दिने निर्णय गरेका थिए । निगमको कर्मचारी प्रशासन विनियमावलीमा कार्यकारी अध्यक्षले कुनै पनि कर्मचारीलाई एक तहभन्दा माथिको पदमा कामु जिम्मेवारी दिन पाउने व्यवस्था थिएन । अख्तियारले ०६४ माघ १३ गते कोइरालाको निर्देशन पालना गर्ने निर्देशकहरू बच्चुकुमार काफ्ले र बेनुविक्रम पन्तलाई विभागीय कारबाहीका लागि पठायो । त्यतिञ्जेल कोइरालाले निगमबाट हिँडेर उच्च माध्यमिक शिक्षा परिषद्मा अर्को नियुक्ति मात्रै लिएनन्, त्यसमा विवादित भएर पनि राजीनामा गरिसकेका थिए । िििराजनीतिक सम्बन्ध जोडेर पद हत्याउन माहिर कोइरालाले ०६३ मा फेरि उच्च माध्यमिक शिक्षा परिषद्को उपाध्यक्षको जिम्मेवारी पाए । त्यहाँ पनि चारवर्षे कार्यकाल पूरा गर्न सकेनन् । परीक्षा केन्द्रहरूमा आवश्यकभन्दा थोरै उत्तरपुस्तिका पठाउने गरेको भेटियो, हालको राष्ट्रिय परीक्षा बोर्डका एक कर्मचारीले भने, शिक्षा मन्त्रालयले छानबिन थालेपछि उहाँ कार्यकाल पूरा नहुँदै राजीनामा दिएर हिँड्नुभयो । कक्षा ११ र १२ को परीक्षा सञ्चालनका क्रममा आवश्यक पर्ने उत्तरपुस्तिकाभन्दा कम छपाएर मातहतका केन्द्रहरूमा पठाई बढी देखाएको भन्दै उजुरी परेको थियो । यो विषयमा संसद्को सार्वजनिक लेखा समिति र अख्तियारले छानबिन गर्दा कोइराला प्रत्यक्ष रूपमा मुछिएका थिए । सार्वजनिक लेखा समितिको निर्देशनपछि शिक्षा मन्त्रालयले सहसचिव हरि बरालको संयोजकत्वमा छानबिन समिति बतायो । समितिले अनियमितता भएको भनी प्रतिवेदन दियो । तत्कालीन उपाध्यक्ष र सदस्य सचिवले ०६७ असोजमा राजीनामा दिएपछि कसैलाई पनि कारबाही भएन । पछि चलखेल गरेर उनलाई जोगाइयो । उक्त विषयमा अख्तियारले गुणस्तर परीक्षण नभएको, उत्तरपुस्तिका गणना नै नगरी भर्पाइ बुझेको भन्दै त्यसलाई मानवीय कमजोरी भनी उल्लेख गर्यो । अख्तियारले उक्त प्रकरणमा परिषद्का प्रशासन महाशाखा प्रमुख ढालबहादुर खड्का, लेखा नियन्त्रक कामेश्वर मण्डललगायतलाई परिषद्कै नियमावलीअनुसार कारबाही गर्नू भनी ०६८ पुस २७ गतेको निर्णयबाट पत्र पठायो । त्यसबेला राजीनामा दिइसकेकाले कोइराला जोगिए । परिषद् छाडेपछि कोइरालाले उपकुलपति बन्ने योजना बुन्न थालेको उनलाई नजिकबाट चिन्ने प्राध्यापकहरू बताउँछन् । त्रिवि व्यवस्थापन संकायमा कार्यरत उनी ०७२ मा पोखरा विश्वविद्यालयको उपकुलपति बन्ने दौडमा थिए । कांग्रेस सभापति सुशील कोइराला प्रधानमन्त्री रहँदा तत्कालीन एमालेको भागमा पोखरा र मध्यपश्चिम विश्वविद्यालय पर्यो । उनले मध्यपश्चिममा नियुक्ति पाए । िििराष्ट्रिय वाणिज्य बैंकमा नियुक्त हुनुअघि कोइराला मध्यपश्चिम विश्वविद्यालयको उपकुलपति थिए । विश्वविद्यालयले ०७४ साउन २९ गते भक्तपुरको नेपाल इन्जिनियरिङ कलेजसँग नाम जुधाएर खडा गरिएको नेपाल इन्जिनियरिङ कलेज प्रालिलाई इन्जिनियरिङ शिक्षाका लागि सम्बन्धन दियो । त्यसका लागि सामाजिक संस्थाको खाताबाट ७ लाख ५० हजार रुपैयाँ निकासा गरी ०७४ असार १८ गते विश्वविद्यालयको खातामा जम्मा गरिएको थियो । विश्वविद्यालयले आफ्नो इन्जिनियरिङ संकायअन्तर्गत स्नातकोत्तर तहको पाठ्यक्रम र कार्यक्रम नहुँदै निजी कलेजलाई सम्बन्धन दिएको थियो । त्यतिबेला इन्जिनियरिङ संकायका डिन ललितविक्रम राणाले त्यो सम्बन्धन दिन नहुने अडान लिए । पछि भने ०७४ साउन २९ गतेको कार्यकारी परिषद् बैठकले नेपाल इन्जिनियरिङ कलेज प्रालिबाट सञ्चालित शिक्षण संस्थालाई सम्बन्धन दिने निर्णय गर्यो । त्यतिबेला कम्पनीको कुनै पूर्वाधार थिएन तर विश्वविद्यालयले कुनै कागजात र स्थलगत अध्ययन नगरी सम्बन्धनको निर्णय गरेको थियो । विश्वविद्यालयको सभाबाट निर्णय नगराई कार्यकारी परिषद्ले विवादास्पद रूपमा सम्बन्धन दिने निर्णय गरेको थियो । शंकास्पद र गैरकानुनी रूपमा भएको काममाथि कसैले छानबिन गरेन । उक्त निर्णयमा विश्वविद्यालयका उपकुलपति उपेन्द्र कोइराला र रजिस्ट्रार महेन्द्र मल्ल जोडिएका थिए । इन्जिनियरिङ कलेज स्रोतले भन्यो, सम्बन्धन फिर्ताको पहल गर्न जाँदा उपकुलपति कोइराला र रजिस्ट्रार मल्लले सम्बन्धनका लागि विश्वविद्यालयको निकै ठूलो खर्च भइसकेको बताए । कलेजले सम्बन्धन लिनैपर्ने, नत्र कानुनी कारबाही हुने चेतावनी दिए । त्यतिबेला उपकुलपति कोइरालाले पत्रकार सम्मेलन गरेरै सडकमा आन्दोलन गर्नेबित्तिकै विश्वविद्यालय आफ्नो नियमित कामबाट पछाडि हट्दैन भनी प्रतिक्रिया दिएका थिए । यही प्रकरणमा मुछिएका कलेजका तत्कालीन अध्यक्ष लम्बोदर न्यौपाने अख्तियारका आयुक्त राजनारायण पाठकलाई ७८ लाख रुपैयाँ घूस दिएको आरोपमा भ्रष्टाचार मुद्दामा परेका छन् । प्रालि जोडिएको कलेजबारे अहिले सम्पत्ति शुद्धीकरण अनुसन्धान विभागले अनुसन्धान गरिरहेको छ । उनी उपकुलपति हुँदा अख्तियारले छानबिन गर्ने त टाढाको कुरा, लुकाएर उजुरीको व्यहोरा चुहाउँथ्यो । ०७४ असार २५ गते अख्तियारको सुर्खेत कार्यालयमा मध्यपश्चिमाञ्चल विश्वविद्यालयका पदाधिकारीहरूविरुद्ध उजुरी पर्यो । प्रमाणसहित उजुरी दिँदासमेत अख्तियारले कागजात नियन्त्रणमा लिएन । उल्टै गोप्य उजुरीबारे अख्तियारका कर्मचारीले सूचना लिक गरिदिए । उजुरी परेपछि बिलभौचरलगायत लेखासँग सम्बन्धित कागजात विश्वविद्यालयका कर्मचारीहरूले रातारात मिलाउने मौका पाए । त्यसको अघिल्लो दिन असार २४ गते अख्तियारमै अर्को उजुरी परेको थियो । न्यूनतम योग्यता पनि नपुगेकालाई इन्जिनियरिङ संकायमा सहायक डिन नियुक्त गरिएको विषय थियो । इन्जिनियरिङ संकायका विद्यार्थीले दिएको उजुरीमा अयोग्यलाई नियुक्त गरी पदीय हैसियत दुरुपयोग गरेको भन्दै उपकुलपति कोइराला, रजिस्ट्रार मल्ललाई कारबाही माग गरिएको थियो । कानुन मिचेर शिक्षक, कर्मचारी नियुक्ति गरिएको विषयमा परेको उजुरीमाथि पनि अख्तियारले सिन्को भाँचेन । मध्यपश्चिमका पदाधिकारीविरुद्ध धमाधम उजुरी पर्न थालेपछि अख्तियारको मुख्यालयले आफूले अनुसन्धान गर्ने भन्दै फाइल झिकायो । सबै उजुरीको सुर्खेतमा नै अनुसन्धान भएकामा विश्वविद्यालयसँग सम्बन्धित फाइलहरू एकपछि अर्को गर्दै अख्तियारको टंगालस्थित केन्द्रीय कार्यालय पुर्याइयो । उपकुलपति कोइरालाले पटकपटक उजुरीकर्ता विद्यार्थीलाई तपाईंहरूले उजुरी हाले पनि केही फरक नपर्ने भन्दै चेतावनीपूर्ण भाषा बोल्ने गरेका थिए । आफ्ना साढुभाइ नवीन घिमिरे अख्तियारमा रहेकाले कोइरालाले अनियमितताविरुद्ध परेको उजुरीको परवाह गरेनन् । अहिलेसम्म पनि अख्तियारले मध्यपश्चिम विश्वविद्यालयको फाइल हेरेको छैन ।मध्यपश्चिम विश्वविद्यालयमा रजिस्ट्रार मल्ललाई पदबाट हटाउन खोजेपछि करिब ६ महिना प्राध्यापक, विद्यार्थी आन्दोलित बनेका थिए । रजिस्ट्रार मल्ल काठमाडौं आएका बेला कोइरालाले आफूनिकट ५ जनालाई विभिन्न पदमा नियुक्ति बाँडेका थिए । विवाद चल्दाचल्दै रजिस्ट्रार मल्लको कार्यकाल सकियो । कोइरालामा प्रशासनिक कौशलको पनि कमी रहेको प्राध्यापकहरू बताउँछन् । उपकुलपति हुँदा कोइरालामाथि कार्यक्षेत्रभन्दा काजमा बढी काठमाडौं बसेको आरोप थियो । मध्यपश्चिम विश्वविद्यालयको कार्यकाल ०७६ असोजमा सकिन लाग्दा उनी त्रिविको उपकुलपति बन्ने दौडधुपमा लागेका थिए । तर सर्च कमिटीले कोइरालाको नाम नै सिफारिस गरेन ।"
कोरोनाले ९ जनाको मृत्यु,"काठमाडौं (कास) कोरोना संक्रमणबाट मंगलबार थप ९ जनाको मृत्यु पुष्टि भएको छ । उपत्यकाबाहिर बारा र महोत्तरीका दुईदुई, पर्सा, कैलाली र रूपन्देहीका एकएक गरी ७ जनाको मृत्यु भएको हो । काठमाडौंमा मृत्यु हुने २ जना छन् । बाराको सुवर्णपुर गाउँपालिका५ का ७२ वर्षीय पुरुष र महागढीमाई नगरपालिका४ का ५९ वर्षीय पुरुषको नारायणी अस्थायी कोरोना गण्डक अस्पतालमा मंगलबार बिहान मृत्यु भएको छ । अस्पतालका प्रवक्ता डा अतुलेश चौरसियाका अनुसार ७२ वर्षीयमा ज्वरो, निमोनिया र उच्च रक्तचाप देखिएको थियो । महागढीमाईका पुरुष भदौ ४ मा अस्पताल भर्ना भएका थिए । उनमा ज्वरो र निमोनियाको समस्या थियो । सोही अस्पतालमा दुई दिनअघि मृत्यु भएका पर्साको जिराभवानी गाउँपालिका४ का ६८ वर्षीय पुरुषमा पनि कोरोना पुष्टि भएको छ । उनको आइतबार राति मृत्यु भएको थियो । मृत्युपछि स्वाब परीक्षण गर्दा संक्रमण पुष्टि भएको जिल्ला प्रशासन कार्यालयले जनाएको छ । कुनै ट्राभल हिस्ट्री नरहेका मुटु रोगी ती पुरुषमा पछिल्लो समय निमोनिया र खोकी देखिएको थियो । मंगलबार नै महोत्तरीका दुई जना संक्रमितको मृत्यु भएको छ । मनरा शिस्वा नगरपालिका५ का ७५ वर्षीय पुरुषलाई जिल्ला अस्पताल जलेश्वर पुर्याउँदै गर्दा बाटोमै मृत्यु भएको हो । उनी लामो समयदेखि क्यान्सरबाट ग्रसित थिए । यस्तै, बलवा नगरपालिका३ का ६६ वर्षीय पुरुषको पनि जनकपुरमा उपचारका क्रममा मृत्यु भएको स्वास्थ्य कार्यालय महोत्तरीका फोकल पर्सन गिरेन्द्र झाले जानकारी दिए ।रूपन्देहीको गैडहवा गाउँपालिका३ का ५० वर्षीय कल्लु नाउको सोमबार राति मृत्यु भएको छ । एक साताअघि घर निर्माणका क्रममा छतबाट लडेर टाउकामा रगत जमेको उनको युनिभर्सल मेडिकल कलेजमा उपचार भइरहेको थियो । संक्रमण पुष्टि भएपछि उनलाई सोमबार साँझ कोरोना विशेष भीम अस्पतालमा रेफर गरेको थियो । राति अस्पतालमै उनको मृत्यु भएको हो । कोरोना संक्रमित भएकै कारण उनको उपचार नहुँदा मृत्यु भएको आफन्तले आरोप लगाएका छन् । कोरोना संक्रमित भर्ना लिने विषयमा सोमबार साँझ भैरहवास्थित भीम अस्पतालमा बिरामीका आफन्त र स्वास्थ्यकर्मीबीच लामो विवाद भएको थियो । चिकित्सक र स्वास्थ्यकर्मीले सुविधासम्पन्न अस्पतालमा लैजान सुझाव दिएका थिए । बिरामीका आफन्तले कोरोना संक्रमितको उपचार गर्न सरकारले भीम अस्पताललाई तोकेकाले त्यहीं भर्ना गर्नुपर्ने अडान लिए । लामो विवादपछि भर्ना गरिएका नाउको राति ११ बजेतिर मृत्यु भएको हो । अस्पतालले परिवारको दबाबमा बिरामी भर्ना गर्नुपरेको दाबी गरेको छ । मृतकका छिमेकी बसिउल्लाहले सरकारले कोरोना अस्पतालका रूपमा स्थापना गरेको भीम अस्पतालको लापरबाहीले बिरामीको मृत्यु भएको आरोप लगाए । बिरामीलाई बेलैमा भर्नार् गरेको भए मृत्यु हुने थिएन, उनले भने, बिरामीलाई अस्पतालमै पुर्याउँदा पनि भर्ना गर्न नमानेर लामो समय विवादमै बित्यो ।मृतकबारे मेडिकल कलेज र भीम अस्पतालको भनाइ बाझिएको छ । मेडिकल कलेजले सोमबार साँझ उनलाई भीम अस्पतालमा पठाउँदासम्म अवस्था सामान्य रहेको दाबी गरेको छ । भीम अस्पतालले बिरामीको अवस्था जटिल रहेको र आईसीयूमै राखेर उपचार गर्नुपर्ने अवस्थामा रहेको बताएको छ । मेडिकल कलेजका जनसम्पर्क अधिकृत सुशील गुरुङले घाइतेको टाउकाको केही भागमा रगत जमेको भए पनि शल्यक्रिया गर्नुपर्ने अवस्था नरहेको बताए । भीम अस्पतालका कोभिड१९ फोकल पर्सन डा सुमित प्रजापतिले भने बिरामीलाई ल्याइँदा अवस्था गम्भीर र आईसीयूमै राखेर उपचार गर्नुपर्ने अवस्थाको भएको दाबी गरे । यहाँ आईसीयू सेवा नभएकाले प्रभावकारी उपचार हुन नसक्ने भन्दा बिरामीका आफन्तले संक्रमित बिरामीलाई जबर्जस्ती अस्पतालभित्र राखे, प्रजापतिले भने, बिरामीको उपचार गर्नु हाम्रो दायित्व भएकाले सामर्थ्यअनुरूपको उपचार गर्दा पनि बचाउन सकिएन ।मृत्युको ९ दिनपछि कोरोना पुष्टि कैलालीको बर्दगोरिया गाउँपालिकाका एक जनाको मृत्युको ९ दिनपछि कोरोना पुष्टि भएको छ । भदौ १ गते बर्दगोरिया५ घर भएका ५० वर्षीय पुरुषको मोहन्याल गाउँपालिका३ मा घुम्न गएका बेला अचानक मृत्यु भएको गाउँपालिका स्वास्थ्य शाखा प्रमुख कृष्णदेव जोशीले बताए । स्थानीयले घटनास्थलबाट शव बोकेर ल्याउने क्रममा स्वाब लिएका थियौं, जोशीले भने, मंगलबार पीसीआर रिपोर्ट पोजिटिभ आएको हो । मलामी गएकाहरूको खोजी भइरहेको जोशीले बताए । यता, काठमाडौंमा ७१ वर्षीया महिला र ७६ वर्षीय पुरुषको मृत्यु भएको छ । योसँगै नेपालमा कोरोना संक्रमणबाट मृत्यु हुनेको संख्या १७२ पुगेको छ । देशभर मंगलबार ८ सय ५५ जना थपिएसँगै कुल संक्रमितको संख्या ३३ हजार ५ सय ३३ पुगेको छ । काठमाडौं उपत्यकामा २ सय ३२ जना संक्रमित थपिएका छन् । काठमाडौंमा १९९, ललितपुरमा १९ र भक्तपुरमा १४ जना थपिएको स्वास्थ्य मन्त्रालयले जनाएको छ ।"
आइसोलेसनमा महिलाको मृत्यु,कैलाली (कास) कैलालीको घोडाघोडी नगरपालिकाको आइसोलेसनमा सोमबार राति ३५ वर्षीया महिलाको मृत्यु भएको छ । मिर्गौलापीडित उनको पीसीआर रिपोर्ट भने आउन बाँकी छ । मृतकका ३५ वर्षीय श्रीमान् र ५ वर्षीया छोरीमा कोरोना संक्रमण देखिएको छ । बझाङ घर भएकी महिला साउन २४ गते भारतको बैंग्लोरबाट श्रीमान् र छोरीसँगै आएकी थिइन् । मेयर ममताप्रसाद चौधरीका अनुसार भदौ ३ गते स्वाब लिएका उनका श्रीमान् र छोरीमा भोलिपल्ट कोरोना पुष्टि भएको थियो । सिकिस्त अवस्थामा रहेकी महिलालाई आफन्तको घरमा स्याहार्ने कोही नभएपछि संक्रमित श्रीमान् र छोरीसँगै आइसोलेसनमा बस्न दिइएको मेयर चौधरीले बताए । उनको रिपोर्ट नआएसम्म अन्त्येष्टि नगरिने उनले बताए ।
घर फिर्तीमा उडान संख्या बाधक,"(काठमाडौं)  मलेसिया तथा खाडी मुलुकबाट घर फिर्तीका लागि प्रतीक्षारत नेपाली श्रमिकका लागि हवाई टिकटको व्यवस्थापनभन्दा पनि उडान नहुनु नै प्रमुख समस्याका रूपमा देखिएको छ । सरकारले स्वदेश फर्किने प्रतीक्षामा रहेका श्रमिकको मागका आधारमा उडानको प्रबन्ध गर्न नसक्दा श्रमिकमाथि एकपछि अर्को समस्या थपिँदै गएको छ ।भारत, पाकिस्तान, बंगलादेशका मान्छेलाई भटाभट टिकट मिलिरहेको छ । तेरो देशको टिकट नै मिल्दैन त हामी कसरी पठाऔं भनेर उल्टो हामीलाई कम्पनीले बारम्बार प्रश्न गर्छ, संयुक्त अरब इमिरेट्स (यूएई) को रस्लाफान राज्यमा कार्यरत लक्ष्मण राईले टेलिफोनमा कान्तिपुरसँग भने, हामीलाई कम्पनी आफैंले टिकट दिन्छ । तर कम्पनीले टिकट नै खरिद गर्न सकिराखेको छैन । टिकट हुने कामदारका लागि विमान पठाउँदा सरकारलाई आर्थिक भार नपरे पनि सरकारले उडान थप्न चासो दिएको छैन । जसका कारण टिकट हातमा भएका कामदारसमेत विदेशमै अलपत्र छन् । सरकारले विदेशमा अलपत्र नेपाली कामदारलाई लक्षित गरी चार चरणसम्म उद्धार उडान गरिसकेको छ । आसन्न पाँचौं चरणसम्म आइपुग्दा फिर्ता हुने यात्रुको संख्या झन् घटाएपछि श्रमिकहरू स्वदेश आउन पाउने दिन अझ पर थकेलिएको हो ।कोभिड१९ संकट व्यवस्थापन केन्द्र (सीसीएमसी) ले उद्धार उडान सुरु गर्दा दैनिक २५ सयसम्म यात्रु ल्याउने निर्णय गरेको थियो । तर उद्धार उडानको पाँचौं चरणमा आइपुग्दा दैनिक ५ सय यात्रु मात्रै विदेशबाट ल्याउने निर्णय भएको छ । अझै प्रमुख गन्तव्य देश यूएईबाट ४४ हजार, कतारबाट १४ हजार, साउदी अरब र मलेसियाबाट १०१० हजार, कुवेतबाट ५ हजार, ओमानबाट १५ सय र बहराइनबाट २ हजार जना स्वदेश फिर्ने सूचीमा छन् । यूएईमा कार्यरत विमलकुमार तामाङले आफैं टिकट खरिद गर्छु भन्दा पनि उडान नभएकाले टिकट पाउन नसकेको गुनासो गरे । सबै ट्राभल एजेन्सीमा डुलिसकें, कसैले टिकट बेच्दैन । पहुँच भएकाले मात्रै टिकट पाइरहेको स्थिति देख्छु । हानथाप देखिन्छ, उनले भने, हामीलाई सरकारी टिकट चाहिँदैन, मात्र उडान चाहियो ।साउदी अरबमा पनि समस्या उस्तै रहेको कामदारहरू बताउँछन् । हामीले टिकट पाउनुअघि यहाँका ट्राभल एजेन्सीले नेपालमा तोकिएको खातामा पैसा पठाउनुपर्छ तर एजेन्सीहरूले यहाँ पैसा लिइरहेको छैन । बैंकमा जम्मा गरेको रसिद लिएर एजेन्सीमा गएपछि मात्रै टिकट पाइन्छ, साउदीको राजधानी रियादमा कार्यरत समेश थापाले भने । नेपाल एयरलाइन्सको टिकट लिनका लागि साउदीको अन्य क्षेत्रमा रहेकाहरू पनि रियाद नै आउनुपर्छ । ५ सयदेखि १५ सय किमि टाढाबाट रियाद आइपुगेपछि फर्किने टुंगो हुँदैन । तोकिएको दिनमा उडान हुन्छ भनेर रियाद आयो । यहाँ आएपछि उडान रद्द भइसकेको हुन्छ । होटलमा बस्ने समार्थ्य हुँदैन । यस्तो बेला साथीभाइ वा आफन्त काम गर्ने कम्पनीको क्याम्पमा बास पनि मिल्दैन, ताबुकबाट रियाद आइपुगेका राम लिम्बूले भने ।नेपालमा उडान हुने एयरलाइन्सले दूतावासलाई उडानको समयतालिका निकै ढिलो दिने गर्छ । बुधबार हुने उडानको जानकारी सोमबार साँझ मात्रै आइपुग्यो । बुधबार जाने यात्रुको मंगलबारसम्म टिकट काटिएको थिएन । भन्नेबित्तिकै टिकट काट्न पाइँदैन । टिकट नभईकन साउदीबाट निस्कनका लागि कम्पनीले निष्कासन अनुमति (एक्जिट पेपर) निकाल्दैन । विमानस्थलमा जानका लागि यात्रुसँग आरडीटीको रिपोर्ट हुनुपर्यो । होटलको बुकिङ चाहियो । यी तयारीका लागि छोटो समयमा पुग्दैन, रियादस्थित नेपाली दूतावासका एक अधिकारीले भने, फेरि त्रिभुवन विमानस्थल ओर्लिएपछि घरसम्म कसरी पुग्ने हो थाहा छैन । श्रमिक अन्योलमा उडिरहेका छन् ।भिसा अवधि गुज्रिँदा जरिवानाघर फिर्न प्रतीक्षामा रहेका तर आफैं टिकटको व्यवस्थापन गर्न नसक्ने श्रमिकको संख्या असाध्यै थोरै रहेको दूतावासहरू बताउँछन् । उडान अभावमा समयमै स्वदेश फर्किन नपाउँदा भिसाको अवधि गुज्रिएर श्रमिकहरू अनालेखबद्ध (गैरकानुनी) हुन थालेका छन् । त्यस्ता श्रमिकलाई यूएईले दैनिक जरिवानासमेत लिन थालेको छ । फलेक्स कम्पनीमा कार्यरत २५ जना नेपाली श्रमिकलाई प्रतिव्यक्ति १२ सय दिराम (झन्डै ३६ हजार रुपैयाँ) का दरले जरिवाना लागेको छ । स्वदेश फिर्न विमानस्थल पुगेका उनीहरूले जरिवाना रकम बुझाउन नसकेपछि क्याम्पमै फिर्ता हुनुपरेको थियो । कम्पनीले तिमीहरूको देशले विमान नपठाउँदा जरिवाना लगेकाले आफैं जिम्मेवारी लिनुपर्ने भन्दै दबाब दिइरहेको उनीहरूको भनाइ छ । उनीहरूको जरिवाना अब कसले तिर्छ ? श्रमिकले त सक्तैन, यूएई प्रवासी नेपाली एकता समाजका महासचिव टीकाराम नेपालीले भने, यसको जिम्मेवारी हाम्रै सरकारले लिनुपर्छ । श्रमिकलाई खानाको प्रबन्ध छैन । समयमा आवश्यक उडानको प्रबन्ध नहुँदा श्रमिक एकपछि अर्को मारमा परिरहेका छन् ।घर फिर्ती प्रक्रियामा संलग्न संयन्त्रहरूबीच समन्वयको अभाव हुँदा श्रमिकहरूले सास्ती भोग्नुपरिरहेको छ । होटल र क्वारेन्टाइनको व्यवस्थापनको नेतृत्व गरेका संस्कृति, पर्यटन तथा नागरिक उड्डयनमन्त्री योगेश भट्टराईले पीसीआर नेगेटिभ रिपोर्ट लिएर आएका सिधै होम क्वारेन्टाइनमा बस्न पाउने बताएका थिए । तर, पीसीआर नेगेटिभ रिपोर्ट बोकेर आएकालाई समेत होल्डिङ सेन्टरबाट होटल पठाइएको छ । दुबईबाट सोमबार राति काठमाडौं आइपुगेको हुँ । मसँग पीसीआर नेगेटिभ रिपोर्ट छ तर घर जान दिइएन । होटलमा आएर बसेको छु, भक्तपुरकी पार्वती तामाङले भनिन्, प्रस्ट जवाफ दिने कोही छैन ।दूतावासहरूको बुझाइमा श्रमिकले पाइलापाइलामा भोगिरहेको समस्या दैनिक उडान भएमा विस्तारै हल हुँदै जानेछ । १० हजारभन्दा बढी नेपाली कार्यरत कम्पनीले समेत चार्टर उडान माग गर्दा स्वीकृति पाएको छैन । कतारका लागि नेपाली राजदूत नारदनाथ भारद्वाजले दैनिक उडान निकै जरुरत रहेको बताए । करार अवधि समाप्त भएका श्रमिक ५०६० हजार नाघिसके । अब यी श्रमिकको रोजगारी निरन्तर हुन्छ कि हुन्न भन्ने विषय श्रमिक र रोजगारदाताबीचको आपसी छलफलले तय गर्छ । स्वदेश फिर्ने भए टिकट कम्पनीले नै दिनुपर्ने बाध्यकारी नियम छ, उनले भने, तर हामीसँग उनीहरूलाई पठाउने आवश्यक उडान अनुमति नै छैन । अहिलेको मुख्य समस्या भनेकै उडानको अभाव हो, टिकटको होइन ।मलेसियाका लागि नेपाली राजदूत उदयराज पाण्डेले उडानसम्बन्धी अस्थिर नीतिले घर फिर्ती प्रक्रियामा समस्या बढेको बताए । सीमित मात्रै उडान हुन्छ । जानेको ठूलो संख्या छ । जानेहरूले टिकट खर्चको जोहो गर्न सक्छन् तर टिकट छैन, उनले भने, टाढाटाढाबाट क्वालालम्पुर आउँछन् । घर जाने भनेर पकेट खर्च मात्रै राखेर आफूसँग भएको सबै पैसा घर पठाइसकेका हुन्छन् । बिना सूचना उडान रद्द हुन्छ । अनि विमानस्थलमा जाने यात्रु लगेज लिएर दूतावास आउने स्थिति छ । दूतावासले अर्को उडान नभएसम्म खुवाएर राख्नुपरेको छ । यी सबै अस्थिर निर्णयको परिणाम हो । यस्तो निर्णय लिने बेला दूतावाससँग सरसल्लाह नै गरिँदैन ।"
"६० नियमित, २७ चार्टर उडान हुँदै","काठमाडौं (कास) कोभिड१९ को महामारी फैलिन नदिन सरकारले लगाएको अन्तर्राष्ट्रिय उडानको रोक भदौ १६ देखि खुला गर्ने बिहीबारको निर्णयसँगै संस्कृति, पर्यटन तथा नागरिक उड्डयन मन्त्रालयले मंगलबार एक महिना (सेप्टेम्बर) को उडान तालिका जारी गरेको छ ।मन्त्रालयका अनुसार भदौ १६ देखि असोज १४ सम्म एक महिनाको अवधिमा ६० वटा नियमित र २७ वटा चार्टर उडान हुनेछन् । नियमित उडानतर्फ मलेसियाको मालिन्दो एयर तथा मलेसियन एयरलाइन्स, टर्कीको टर्किस एयरलाइन्स, हङकङको क्याथे ड्र्यागन, कोरियाको कोरियन एयर, चीनको चाइना साउर्दन, एयर चाइना, साउदी अरबको एयर अरेबिया, कतारको कतार एयरवेज र दुबईको फ्लाई दुबई गरी १० वटा वायुसेवालाई उनीहरूका गन्तव्यबाट नियमित उडान भर्न अनुमति दिइएको छ । त्यस्तै स्वदेशी वायुसेवातर्फ नेपाल वायुसेवा निगमलाई जापानको नारिता, दुबई, मलेसिया र हङकङ उडानको अनुमति दिइएको छ । हिमालय एयरलाइन्सलाई मन्त्रालयले चीनको छोङकुइन, मलेसिया र आबुधाबीमा उडानको अनुमति दिएको छ । यो एक महिनाको अवधिमा १० वटा विदेशी र दुइटा नेपाली गरी १२ वटा वायुसेवाले ६० वटा उडान गर्नेछन् । सरकारले दैनिक ५ सयसम्म मात्रै यात्रु ल्याउन दिने कोटा तोकेकाले यो तालिका हेरफेर हुन सक्ने मन्त्रालयका एक अधिकारीले बताए ।मन्त्रालयले मंगलबारै त्रिभुवन अन्तर्राष्ट्रिय विमानस्थल सञ्चालन गर्ने नागरिक उड्डयन प्राधिकरणलाई कोभिड१९ को महामारी कायमै भएका बेला सरकारले तोकेका नियम तथा सर्तहरू पालना गराउँदै उडान गराउन निर्देशन दिएको छ । त्यसैगरी मन्त्रालयले कोभिड१९ को जाँच सहज नभएका मुलुकबाट नियमित उडान खुला गरेको छैन । तर ती मुलुकमा अलपत्र परेका नेपाली ल्याउन एक महिनामा २७ वटा चार्टर उडान गर्न अनुमति दिएको छ । चार्टर उडान हुने गन्तव्यमा माल्दिभ्स, दोहा, कुवेत, जेद्दा, दमाम र रियाद छन् । यी गन्तव्यबाट नेपाल वायुसेवा निगम, हिमालय एयरलाइन्स, कतार एयरवेज, जजिरा एयर र सलाम एयरले चार्टर उडान गर्नेछन् ।त्यसैगरी मन्त्रालयले नियमित तथा चार्टर उडानबाट नेपालमा भएका सबै दूतावासका कर्मचारी, संयुक्त राष्ट्रसंघका १८ वटा एजेन्सी र नेपालमा काम गरिरहेका १५ वटा विकास साझेदार संस्थाका कर्मचारी तथा प्रतिनिधिलाई पनि आउन दिने भनेको छ ।"
प्रदेशको गुनासो केन्द्रले समन्वय गरेन,"(काठमाडौं)  केन्द्र सरकारले कोभिड१९ को रोकथाम र नियन्त्रणका लागि निर्णय लिँदा वा नीतिहरू बनाउँदा प्रदेश सरकारलाई उपेक्षा गर्ने गरेको छ । कोरोना रोग रोकथाम र नियन्त्रणका लागि गठित उपप्रधानमन्त्री नेतृत्वको उच्चस्तरीय समन्वय समिति वा स्वास्थ्य तथा जनसंख्या मन्त्रालयले प्रदेशसँग समन्वय गरेको पाइँदैन । त्यसको पछिल्लो उदाहरण हो, कोभिड१९ का बिरामीको उपचारका लागि स्वास्थ्य तथा जनसंख्या मन्त्रालयले सातवटै प्रदेशमा क्षमता वृद्धिका लागि अस्पताल छनोट । मन्त्रालयले प्रदेश मातहतका २२ वटा जिल्ला अस्पतालमा चार भेन्टिलेटरसहित १० शय्याको आईसीयू सञ्चालन गर्न सक्ने गरी क्षमता बढाउने निर्णय गरेको छ । त्यसका लागि केन्द्रीय कोरोना संक्रमण रोकथाम, नियन्त्रण तथा उपचार कोषबाट १४ अस्पताललाई २ करोडका दरले रकम पठाउने निर्णय भएको छ । जिल्ला अस्पतालहरू प्रदेश मातहत गइसकेका छन् । त्यसको रेखदेख, सञ्चालन, जनशक्तिलगायत विषयमा निर्णय लिने अधिकार प्रदेश सरकारलाई छ । तर, ती अस्पतालका सम्बन्धमा निर्णय लिँदा स्वास्थ्य मन्त्रालयले प्रदेशसँग सामान्य सोधनीसम्म गरेको छैन । आईसीयू र भेन्टिलेटरका लागि सहयोग पाउनेमा प्रदेश १ का धनकुटा र पाँचथर, प्रदेश २ का सर्लाही र रौतहट, वाग्मती प्रदेशका नुवाकोट र धादिङ अस्पताल परेका छन् । त्यस्तै, गण्डकी प्रदेशका दमौली र लमजुङ, प्रदेश ५ का कपिलवस्तु र अर्घाखाँची अस्पताल छानिएका छन् । कर्णाली प्रदेशका कालीकोट र सल्यान, सुदूरपश्चिमका महाकाली र टीकापुर अस्पताल क्षमता वृद्धिका लागि केन्द्रको छनोटमा परेका अस्पताल हुन् । प्रदेश ५ का सामाजिक विकासमन्त्री सुदर्शन बरालले कोभिड१९ को रोकथाम र बिरामीको उपचारका सन्दर्भमा प्रदेशले आफ्नो क्षमताले भ्याएसम्म अधिकतम काम गरिरहेका बेला केन्द्रले सामान्य समन्वय पनि नगरेको बताए । कुन अस्पतालको क्षमता के हो, बिरामीको चापअनुसार कहाँ जनशक्ति चाहिएको छ, कहाँ उपकरण, त्यसको जानकारी प्रदेशसँग छ, उनले भने, तर केन्द्रले आफूखुसी वा पहुँचका आधारमा प्रदेशलाई सामान्य जानकारीसमेत नदिई अस्पतालहरूबारे निर्णय लिँदै आएको छ । केन्द्रले प्रदेश ५ का दुई जिल्ला अस्पतालको क्षमता बढाउने र पाल्पा अस्पतालमा पीसीआर मेसिन जडान गर्नेसम्बन्धी निर्णय लिनुअघि आफूहरूलाई कुनै जानकारी नदिइएको उनले बताए । प्रदेश १ का सामाजिक विकासमन्त्री जीवन घिमिरेले पनि प्रदेशअन्तर्गतको अस्पतालका सम्बन्धमा निर्णय लिँदा आफूहरूसँग कुनै समन्वय नगरिएको बताए । अस्पतालको क्षमता बढाउने कुरा राम्रो हो । यस्ता महत्त्वपूर्ण निर्णय लिँदा हामीसँग सरसल्लाह गरिएन, उनले भने अहिले कहाँ बढी उपयुक्त, व्यावहारिक र परिणाममुखी हुन्छ त्यो प्रदेशलाई बढी थाहा छ । प्रदेश १ मा धनकुटा अस्पतालमा पीसीआर मेसिन सञ्चालनका लागि थप १ करोड रुपैयाँ केन्द्रले दिने भएको छ । कोभिड१९ नियन्त्रणका लागि गत चैत ११ गतेबाट देशैभर लकडाउन गरिएको थियो । त्यसयता केन्द्रीय सरकारका पदाधिकारीहरूले विरलै प्रदेशसँग समन्वय गरेका छन् । प्रधानमन्त्री स्वयंले मुख्यमन्त्रीहरूसँग चैत २९ गते गरेको भर्चुअल बैठकपछि कुनै बैठक गरेका छैनन् । उपप्रधानमन्त्री ईश्वर पोखरेलले पनि सुरुवाती दिनमा प्रदेश र स्थानीय तहका संस्थागत पदाधिकारीसँग गरेको छलफललाई दोहोर्याएका छैनन् । अहिले प्रदेश सरकारसँग सबैभन्दा बढी समन्वय र सहकार्यमा रहनुपर्ने स्वास्थ्य तथा जनसंख्यामन्त्री भानुभक्त ढकाल त्यसप्रति पुरै उदासीन छन् । प्रदेशमा स्वास्थ्यसँग सम्बन्धित विषय सामाजिक विकास मन्त्रालयले हेर्छ । केन्द्रले कोरोना नियन्त्रणसम्बन्धी अनेक निर्णय र निर्देशिका जारी गरेको छ । त्यसको कार्यान्वयन प्रदेश र स्थानीय तहले गर्नुपर्छ । अझ कामको जिम्मेवारी ती निर्देशिकाहरूमा तलका सरकारलाई थुपारिएका छन् । तर, नीति, निर्देशिका वा निर्णय गर्दा केन्द्रीय स्वास्थ्य मन्त्रालयले प्रदेशका सामाजिक विकास मन्त्रालयलाई पुरै बेवास्ता गरेको उदाहरण स्वयं मन्त्री ढकालले कति पटक प्रदेशका मन्त्रीहरूसँग बैठक गरे भन्ने विषयबाट पुष्टि हुन्छ । प्रदेशका मन्त्रीहरूलाई स्वास्थ्यमन्त्रीसँगको छलफल स्मरणमै आउन गाह्रो छ । प्रदेश ५ का सामाजिक विकासमन्त्री बरालले चैतमा लकडाउन प्रारम्भ भएयता स्वास्थ्यमन्त्रीको पहलमा एक पटक मात्रै, त्यो पनि एजेन्डाबिनाको छलफल भएको सम्झिए । प्रदेश १ सामाजिक विकासमन्त्री घिमिरेले प्रदेशले आफ्नो आवश्यकताअनुसार केन्द्रीय मन्त्रालयका पदाधिकारी र कर्मचारीसँग सम्पर्क गरिरहेको बताए । आवश्यकता पर्दा हामीले गरिरहेका छौं, उनले भने उताबाट उत्तिसारो खोजी भएको छैन । कोभिड अस्पतालको श्रेणी विभाजन गर्दा होस् वा प्रदेश मातहतका अस्पतालमा बजेट पठाउँदा, ल्याब स्थापना गर्दा वा परीक्षण शुल्क घोषणा गर्दा प्रदेश सरकारसँग प्रत्यक्ष जोडिने कुनै पनि विषयमा संघले सरसल्लाह गर्ने गरेको छैन । त्यसको असर प्रदेशको काममा पर्ने गरेको छ । प्रदेश ५ सरकारले आफ्नो लगानीमा लुम्बिनी प्रादेशिक अस्पतालमा पीसीआर परीक्षणका लागि ल्याब स्थापना गर्यो । प्रदेशले त्यहाँ लगानी गर्नुको उद्देश्य थियो आम मानिसको कोरोना परीक्षण निःशुल्क र सहज ढंगले होस् । तर, स्वास्थ्य मन्त्रालयले एउटा सूचना जारी गर्दै त्यस अस्पताललाई सशुल्क परीक्षण केन्द्रका रूपमा घोषण गरिदियो । एक दिन अगाडिसम्म निःशुल्क पीसीआर परीक्षण गरिरहेको उक्त अस्पतालले आम मानिससँग ५ हजार ५ सय शुल्क उठाएर परीक्षण गर्नुपर्ने भयो । प्रदेशको सोच के हो, प्रदेशले के तयारी गरेको छ त्यता सोच्दै नसोची निर्णय थुपारिन्छ, मन्त्री घिमिरेले भने, प्रदेशलाई यतिबेला पैसाको खाँचो छैन । जनशक्ति र उपकरण चाहिएको हो । उच्च गुणस्तरका सामान केन्द्रसँग पैसा तिरेरै ल्याउन तयार छौं । त्यसको व्यवस्थापन गरिदिनुपर्यो । उनले प्रदेशले माग गरेको ३० वटा भेन्टिलेटर र ५० वटा आईसीयू मोनिटर पठाउन बेवास्ता गरिएको उल्लेख गर्दै आफूखुसी निर्णय लाद्ने काम ठीक नभएको बताए । संघ सरकारको रवैया हेर्दा त्यहाँ बस्नेहरूले प्रदेशलाई हिसाबमै नराखेको देखिएको छ, उनले भने । यतिबेला कोरोना कहरबाट सबैभन्दा बढी प्रभावित प्रदेश २ बनेको छ । त्यहाँका अस्पतालहरू कोरोना संक्रमितबाट भरिएका छन् । अस्पतालमा ठाउँ नपाएर बिरामीको निधन भइरहेका घटना सार्वजनिक भइरहेका छन् । प्रदेश २ को स्थिति बुझ्न यतिबेलासम्म केन्द्रबाट उच्च स्तरीय समन्वय समितिका संयोजक उपप्रधानमन्त्री पोखरेल वा स्वास्थ्यमन्त्री ढकालले त्यता पुग्ने समय दिन सकेका छैनन् । प्रदेश २ सरकारका प्रवक्ता आन्तरिक मामिला तथा कानुनमन्त्री ज्ञानेन्द्रकुमार यादवले केन्द्रबाट हुनुपर्ने समन्वयमा ठूलो ग्याप रहेको बताए । कोरोनाको बढ्दो संक्रमणका कारण संघ सरकारको विशेष ध्यान, विशेष प्याकेज प्रदेश २ मा अपेक्षित छ, उनले भने, भन्दा आरोप लगाएको जस्तो होला तर संघ सरकार चुकेको छ । मन्त्री यादवले अधिकार तथा उपलब्ध दक्ष जनशक्तिको सीमितताका बीच प्रदेश सरकारले अधिकतम काम गरिरहेको बताए । बढी प्रभावित र स्वास्थ्यका कमजोर पूर्वाधारका कारण प्रदेश २ मा थप योजनाका साथ संघ सरकार आउनुपर्ने तथा प्रदेशसँगको समन्वयमा काम गर्नुपर्नेमा त्यो नभएको उनको भनाइ छ । पछिल्लो पटक संघ सरकारले आईसीयू र भेन्टिलेटर स्थापनाका लागि छानेको प्रदेशका २ अस्पतालबारे पनि आफूलाई कुनै जानकारी नरहेको उनले सुनाए । संघ सरकार मातहत रहेका जिल्लास्थित प्रमुख जिल्ला अधिकारीहरूले पनि समन्वय नगरिदिँदा प्रदेश सरकारले लिएका कतिपय निर्णयहरू कार्यान्वयनमा चुनौती देखिने गरेको छ । सीडीओहरूले निषेधाज्ञा लगाउँछन्, हटाउँछन् । सीमा कडाइ गर्छन्, खुकुलो छाडिदिन्छन्, त्यस्ता कुनै पनि विषयको जानकारी प्रदेशलाई हुँदैन, मन्त्री यादवले भने, केही सीडीओले मनलाग्दा जानकारी गराउनुहुन्छ । धेरैजसोले त्यसको सूचनासम्म दिनुहुन्न । त्यसले पनि काम प्रभावित हुन्छ । सीमामा कडाइ गर्न संघ सरकार मातहतको प्रहरी प्रशासन चुकेकै कारण कोरोना संक्रमितको संख्या बढ्दै गएको सबै प्रदेशको बुझाइ देखिन्छ । वाग्मती प्रदेशका आन्तरिक मामिला तथा कानुनमन्त्री शालिकराम जमकट्टेलले कोभिड नियन्त्रणका लागि यसो गरौं भनेर स्पष्ट समन्वय संघ सरकारका मन्त्रीहरूबाट नभइरहेको बताए । निर्णय लिँदा वा त्यसलाई कार्यान्वयन तहमा लगिँदा प्रदेशलाई साथमा लिने प्रयत्न नै छैन, उनले भने, सबै विषयमा प्रदेश सरकारलाई बेवास्ता गर्ने चलन बसेको छ । कोभिड नियन्त्रणको काममा पनि त्यही दोहोरिँदैछ ।"
"बाजुरामा बेथा, बर्दियामा सुत्केरी","(बर्दिया)  तीन दिनअघि बाजुराको बूढीगंगा नगरपालिका२ की २७ वर्षीया लक्ष्मी कार्कीलाई सुत्केरी बेथा सुरु भयो । नजिकै सुविधा भएका स्वास्थ्य संस्था छैनन् । सदरमुकाम पुग्न पैदल एक घण्टा लाग्छ । बोकेर पुर्याउने अवस्था छैन । बाटोघाटो पहिरोले भत्किएका छन् । सबै विकल्प सकिएपछि श्रीमान्ले मंगलबार हवाई जहाजमार्फत उनलाई नेपालगन्ज पुर्याए । तर त्यहाँका अस्पतालमा भर्ना नपाएपछि कार्कीले गुलरियास्थित जिल्ला अस्पतालमा मंगलबार दिउँसो छोरी जन्माएकी छन् । तीन दिनअघिदेखि बेथा लागेपछि उनी गाउँमै छटपटाएकी थिइन् । जोखिम भएकाले चिकित्सकले तत्काल शल्यक्रिया गरेर बच्चा निकालेका थिए । जिल्ला अस्पतालका डा केशर चौधरीको नेतृत्वमा सात जनाको टोलीले सफल शल्यक्रिया गरी प्रसूति गराएको मेडिकल सुपरिन्टेन्डेन्ट सुभाष पाण्डेयले बताए ।कार्कीको गाउँबाट जिल्ला सदरमुकाम मार्तडी पुग्न पैदल एक दिन लाग्छ । वर्षाले सडक भत्किएकाले गाडी चलेका छैनन् । भारी जीउकी श्रीमतीलाई बोकेर लैजान सम्भव थिएन, श्रीमान् धनराज कार्कीले भने, मोटरबाटो भत्किएकाले सदरमुकाम गाडीमा आउजाउ गर्ने अवस्था छैन । विकल्प नभएपछि छिमेकीसँग ऋणधन गरेर मंगलबार हवाई जहाजबाट लैजानुपरेको उनले बताए । बिहान साढे १० बजे एयरपोर्टबाट एम्बुलेन्समा भेरी अस्पताल पुर्याइयो, उनले भने, भेरी अस्पतालका डाक्टरले बेड खाली नभएकाले यहाँ सम्भव छैन भन्ने जवाफ दिए । अस्पतालकी एक कर्मचारीले कोहलपुर शिक्षण अस्पतालमा लैजान सल्लाह दिइन् । त्यसपछि एम्बुलेन्स शिक्षण अस्पतालतर्फ कुद्यो । त्यहाँ पनि बेड खाली छैन भन्ने जवाफ आयो ।भेरी अस्पतालका मेसु डा प्रकाश थापाले गर्भवती फर्काएको बारे आफूले बुझ्नुपर्ने प्रतिक्रिया दिए । हाम्रा दुई जना डाक्टर र दुई जना कर्मचारी कोरोना पोजिटिभ हुनुहुन्छ, उनले भने, तीन जना डाक्टर क्वारेन्टाइनमा भएकाले अस्पताल सिल गर्ने अवस्थामा छ । बाजुरामा नियमित कार्गो विमान आउजाउ गर्ने भएकाले आपत्का बेला सहज हुने गरेको छ । एक जना बराबर ५५ सय रुपैयाँ तिरेर आएका हौं, कार्कीले भने । दुर्गम जिल्ला बाजुरामा गर्भवती महिलाले नियमित उपचार गर्न नपाउँदा घरमै बच्चा जन्माउँदा उच्च जोखिममा छन् । यसअघि कार्की दम्पतीका दुईवटा बच्चा खेर गएका थिए । कृषि र पशुपालन गर्दै आएका सामान्य परिवारका उनीहरू छोरी जन्मिएपछि निकै खुसी छन् । तीन दिनसम्म श्रीमतीलाई सुत्केरी बेथाले च्यापेपछि निकै तनावमा रहेका कार्की ऋण लागेको भन्दा आमाछोरीको ज्यान बचाउन सफल भएकामा खुसी छन् । शल्यक्रिया गरी सुत्केरी भएकी ती महिलाको सबै उपचार खर्च निःशुल्क गरिएको बर्दिया जिल्ला अस्पतालले जनाएको छ ।"
सीमा वारपार गराउन लेनदेन !,"(नेपालगन्ज)  कोरोना भाइरसको महामारी फैलिएपश्चात् पाँच महिनादेखि नेपालभारत सीमा पूर्ण रूपमा बन्द छन् । लकडाउनका कारण दुई मुलुकका सयौं नागरिक घर फर्किन पाएका छैनन् । दुई मुलुकमा सुरक्षा अधिकारीहरूको समन्वयमा १४ दिन क्वारेन्टाइनमा बस्ने सर्तमा आउजाउ गर्न दिइएको छ । तर, भारतबाट नेपालगन्जको जमुनाहा नाकाबाट आएका व्यक्तिलाई क्वारेन्टाइनमा नराखी चोरबाटो धान खेत भएर सिधै घर पठाउने भन्दै सीमाका केही सुरक्षाकर्मीले पैसा असुली गर्दै आएको खुलेको छ । स्रोतका अनुसार उनीहरूले एक जना व्यक्तिबाट ५ देखि १० हजार रुपैयाँसम्म लिने गरेका छन् । नेपालगन्जका एउटै उद्योगले ४०५० जना मजदुर भारतबाट ल्याइरहेका छन् । १४ दिन क्वारेन्टाइनमा बस्दा सास्ती हुने भन्दै भारतबाट आउने व्यक्तिले सहजै पैसा दिने गरेका हुन् । त्यस्ता व्यक्तिलाई क्वारेन्टाइनमा राख्न नेपालगन्जको भन्सारमा होल्डिङ सेन्टर राखिएको छ । त्यहाँबाट बाँके घर भएका व्यक्तिहरूलाई महेन्द्र बहुमुखी क्याम्पसको क्वारेन्टाइनमा राखिन्छ । बाहिरी जिल्लाका व्यक्तिलाई सम्बन्धित पालिकाहरूले लगेर क्वारेन्टाइनमा राख्ने गरेका छन् । तर, पैसा बुझाइएका व्यक्तिहरूलाई भने चोरबाटो भएर पैदल आउन दिने र गाडीमा राखेर सिधै घर तथा उद्योगमा पुर्याउने गरिएको हो । कुनै स्वास्थ्य जाँच नै नगरी नेपालगन्ज ल्याइएका व्यक्तिहरूबाट कोरोनाको संक्रमण सर्ने खतरा बढेको छ । सर्वसाधारण भारतबाट फर्कंदा उनीहरूलाई १४ दिनसम्म क्वारेन्टाइनमा राखिन्छ । तर, सेटिङ गरेर आउनेहरू चोरबाटो भएर मज्जाले नेपालगन्ज छिर्छन्, सीमाका एक स्थानीयले भने । बाँकेका प्रमुख जिल्ला अधिकारी रामबहादुर कुरुम्बाङले केही सुरक्षाकर्मीले चोरबाटो भएर भारतबाट आउने व्यक्तिलाई ल्याउने गरेको खबर आएपछि अनुसन्धान गरिरहेको बताए । दुईतीन महिनादेखि यो गुनासो आउन थालेको हो । दुई जना सुरक्षाकर्मीलाई सोधपुछ गरिसकेको छु । तर, प्रमाण नपुगेकाले कारबाही गर्न सकिएको छैन, उनले भने, चोरबाटो भएर मान्छे भित्र्याउने कुरा निकै गम्भीर हो । सबै लागेर खोज्नुपर्छ । सीमास्थित इलाका प्रहरी कार्यालय जमुनाहाका प्रहरी इन्चार्ज सई विष्णु गिरीले भने मूल नाका भएर फर्किने जोकोहीलाई क्वारेन्टाइनमा पठाउने गरेको दाबी गरे । उनले नेपाल फर्किनेहरूलाई सुरुमा होल्डिङ सेन्टरमा पठाउने र त्यहाँबाट क्वारेन्टाइन पठाउने गरेको जनाए । अतिआवश्यक काम जस्तै आइसोलेसन बनाउने भारतीय प्राविधिकहरूलाई जिल्ला प्रशासनको अनुमति लिएर तीनचार जनालाई छाडेका छौं । त्योबाहेक एक जना पनि छाड्ने कुरै भएन, उनले भने, चोरबाटो भएर गएका हुन् भने थाहा भएन तर मूल नाकाबाट कसैलाई पनि छाडेका छैनौं । नेपालगन्ज उद्योग वाणिज्य संघका अध्यक्ष अब्दुल वाहिद मन्सुरीले उद्योगमा आवश्यक पर्ने अपरेटरहरूलाई प्रशासनको अनुमति लिएर क्वारेन्टाइनमा राख्ने सर्तमा ल्याएको बताए ।"
कोरोनासँगै डेंगुको त्रास,लमजुङ (कास) कोरोना महामारीसँगै डेंगुको समेत संक्रमण देखिएपछि स्थानीयमा त्रास बढेको छ । पछिल्लो समय बेंसीसहर नगरपालिका१० का ५० वर्षीय पुरुष र मर्स्याङ्दी गाउँपालिका६ का ४० वर्षीया महिलामा डेंगु देखिएको हो । दुवैको लमजुङ जिल्ला सामुदायिक अस्पतालमा उपचार भइरहेको छ । गर्मी ठाउँमा देखिने डेंगुको संक्रमण पछिल्लो समय ग्रामीण भेगमा पनि देखिन थालेको छ । स्वास्थ्य कार्यालयका अनुसार जिल्लामा साउनयता ९ जनामा डेंगु देखिएको छ । कार्यालय प्रमुख अमर दवाडीले गत आर्थिक वर्षमा ५ जनामा डेंगुको संक्रमण देखिएकोमा यस वर्ष एक महिनामै गत वर्षको भन्दा झन्डै दोब्बर संख्यामा संक्रमण देखिएको बताए । चालु वर्षमा डेंगु देखिएकामध्ये ६ जना निको भएर घर फर्किसकेका छन् भने तीन जनाको उपचार भइरहेको छ । आर्थिक वर्ष ०७५७६ मा तीन जनामा डेंगु देखिएको थियो । लमजुङ जिल्ला सामुदायिक अस्पतालका प्रमुख हेमन्त श्रेष्ठका अनुसार डेंगु देखिएकामा बेंसीसहर र सुन्दरबजारका धेरै छन् । टाउको दुख्ने र उच्च ज्वरो आएपछि अस्पताल भर्ना भएकामा डेंगु देखिएको उनले बताए । एडिस जातको पोथी लामखुट्टेले दिउँसो टोक्दा डेंगु सर्ने चिकित्सक बताउँछन् । लामखुट्टेको टोकाइबाट यो रोग एक व्यक्तिबाट अर्को व्यक्तिमा सजिलै सर्छ । जिल्लामा स्वास्थ्य संस्थाहरूले लामखुट्टेको बासस्थान नष्ट गर्ने अभियान सञ्चालन गरे पनि औपचारिकतामा सीमित बनेको स्थानीयले गुनासो गरेका छन् ।
कोही कसरी भाइरल बन्छ ?,"(काठमाडौं)  कोरोना संक्रमण र लक्षणसहितका संक्रमितहरूको संख्या बढिरहेका बेला साउन १७ देखि भदौ ८ गतेसम्मको २४ दिन युट्युबमा एक फरक विषय निरन्तर भाइरल भइरहेको थियो । त्यसलाई पछ्याइरहेका विभिन्न २९ युट्युब च्यानलहरूले यो अवधिमा पोस्ट गरेका २ सय ७३ वटा भिडियोलाई कान्तिपुरले पछ्याएको थियो । जसको कुल भ्युअर्ससिप ३ करोड ११ लाख ३५ हजारभन्दा धेरै छ । आखिर कोरोना महाव्याधिमा करोडौंले हेरेको र १ लाख ३१ हजार ६ सयभन्दा धेरैले कमेन्ट गरेको विषय के थियो ? काठमाडौंदेखि कैलालीसम्म दर्जनौं युट्युबरहरूले हप्तौंसम्म निरन्तर पछ्याएको विषयको अन्तर्यमा के थियो ? दुई सातासम्म लगातारजसो ट्रेन्डिङमा परेको यो विषयबारे जान्न साउन १७ मा पुग्नुपर्छ ।िििसामाजिक सञ्जालमा सक्रिय सरु सुनार साउन १६ मा काम विशेषले अनामनगरस्थित एक अफिसमा थिइन् । त्यही बेला उनले छतबाट देखिन्, साँघुरो बाटोमा सामान बोक्ने रिक्सा चलाइरहेका एक युवालाई । पिठ्युँमा सानो बच्चालाई सर्टले बाँधेर रिक्सा पेलिरहेका युवा देखेपछि सरुले छतबाटै केही फोटो खिचिन् । ती भाइलाई एकैछिन् रोकिन भनिन् । बाटोमै पुगेर केही सोधीखोजी गरिन् र थप फोटो खिचिन् ।उनी रहेछन् अनामनगरमै डेरा गरी बस्ने अर्जुन विक । वर्ष २४ । श्रीमतीले छोडेर गएपछि आफूले दुई वर्षको बच्चालाई सधैं यसैगरी पिठ्युँमा बोकेर रिक्सा चलाउने गरेको बताएपछि सरुको मन छोयो । सोही दिन ४ बजेर १० मिनेटमा उनले अजुर्नको यही फोटो फेसबुकमा पोस्ट गरिन् र यो तस्बिरले कसको मन छुन्न र भन्दै लामो स्टाटस लेखिन् । उनको स्टाटसमा छ, र्यापर बन्छु भनेर काठमाडौं आएका अर्जुन बच्चा पाल्न आफ्नो सर्टले दुईवर्षे बच्चा बोकेर काठमाडौंका विभिन्न ठाउँमा ठेला चलाउँदै छन् । सधैं पुरुषबाट पीडित भएम् भन्नेहरू यो तस्बिर नि हेरौं । कति पुरुष महिलाबाट नि पीडित छन् । यी पीडित युवाको कथा सुन्न र हेर्नका लागि भोलिसम्म प्रतीक्षा गर्नुहोला ।सामाजिक सञ्जाल र युट्युबमा समेत धेरथोर सक्रिय सरुका अनुसार पहिलो भेटमै अर्जुनले आफूलाई श्रीमतीले छोडेर गएकाले आफूले बच्चा बोकेर रिक्सा चलाउनुपरेको बताएका थिए । उनले भनिन्, आमाले छोडेर गएको बच्चा पिठ्युँमा बोकेर रिक्सा चलाएको देखेपछि मलाई तान्यो ।सरुको फोटोसहितको स्टाटस सोही साँझसम्म सामाजिक सञ्जालहरूमा व्यापक भयो । मन छुने तस्बिर र क्याप्सन देखेपछि अर्जुन युट्युबरहरूको नजरमा परे । नभन्दै भोलिपल्टै अर्थात् १७ गते शनिबार दर्जनौं युट्युबरले उनीसँग अन्तर्वार्ता लिए । जसमध्ये तात्तातो खबर नामक युट्युब च्यानल चलाउने भाग्य न्यौपाने र माइक्रोलिंक मुभी मिडिया चलाउने भोजराज थापालगायत दर्जनौं युट्युबबाट अर्जुन लाखौंमाझ पुगे ।भोजराजको माइक्रोलिंक मुभी मिडिया नामक युट्युबमा श्रीमतीले छोडेपछि, छोरालाई पिठ्युँमा बोकेर काठमाडौंमा ठेला चलाउँदै यी बाबु शीर्षकमा भिडियो पोस्ट भएको देखिन्छ । उक्त भिडियो भदौ पहिलो सातासम्म झन्डै ३ लाखभन्दा धेरैले हेरिसकेका छन् । त्यसमा ८ सयभन्दा धेरै कमेन्टहरू छन् । भिडियोमा अर्जुनले भोजराजसँग भनेका छन्, अहिले ६ महिना भइसक्यो उसको मम्मी माइतमै छिन् ।एकैसाथ जसो २० लाखभन्दा धेरै सब्स्क्राइबर भएका भाग्य न्यौपानले पनि अर्जुनबारे बनाएको भिडियो आमा खोई, बुबालाई हेर्नुहोस्, नसोचेको भित्री कथा थम्बेल राखेर युट्युबमा पोस्ट गरे । विरही धुनको पृष्ठभूमिमा न्यौपानेले सदावहार शैलीमा भनेका छन्, यो दृश्यलाई एकचोटि हेर्नुस् त, यो काठमाडौं सहरभित्रको एउटा कारुणिक दृश्य हो । आमाले चार महिनाको उमेरमा छोडेकी रहिछन् यी बाबुलाई। यो अन्तर्वार्तामा पनि अर्जुनले बच्चाको आमाले चार महिनाको हुँदा छोडेको र अहिले कोठामा आफू र छोरा मात्रै बस्ने गरेको बताएका छन् ।कान्तिपुरले पछ्याएका २९ युट्युब च्यानलमध्ये १४ वटाले सोही दिन अर्जुनबारे विभिन्न २२ वटा भिडियो पोस्ट गरेका छन् । २४ दिनको अवधिमा ती भिडियोको भ्युअर्स १८ लाख ८१ हजारभन्दा धेरै पुगेको छ । पहिलोपटक पोस्ट भएका अर्जुनसम्बन्धी अधिकांश भिडियोको मजबुन छ, नाबालक चार महिनाको हुँदा नै आमाले छोडेर गइन् । त्यसयता गायक बन्ने सपना देखेर काठमाडौं छिरेका अर्जुन नाबालक छोरा पिठ्युँमा बोकेर रिक्सा चलाइरहेछन् ।सोही दिन ७ ः४३ मा सरु कार्यरत थाहा अनलाइनले अर्जुनबारे समाचार नै प्रकाशित गर्यो । त्यसमा पनि अर्जुनलाई उद्धृत गरेर लेखिएको छ, बाबुलाई जन्माएको ४ महिनादेखि आमाले छोडेको हो । धेरै दुःख गरी मैले हुर्काएँ ।एकैचोटि दर्जनौं युट्युबमा आमाले छोडेर गएको दुईवर्षे छोरा हुर्काइरहेका अर्जुनको पितृवात्सल्यको बखानसहित कारुणिक भिडियो पोस्ट भएपछि त्यसले धेरैको ध्यान मात्रै खिचेन, ती भिडियोमा बच्चा छोडेर जाने आमामाथि घृणा र अपमानसहितका हजारौं गाली कमेन्टका रूपमा बर्सिन थाले । अर्जुनबारेको पहिलो दिनको भिडियो नै युट्युबको ट्रेन्डिङमा आएपछि अध्ययनमा समेटिएका २९ मध्ये २४ युट्युबमा ५१ वटा नयाँ थम्बेलसहितको भिडियो पोस्ट भयो । भदौ ८ सम्म ती भिडियोमा ६९ लाख ८७ हजार ७ सयभन्दा धेरै भ्युअर्स छन् । यसरी अर्जुन झनै धेरै भाइरल भए ।सुरुमा अर्जुनको अन्तर्वार्तामा मात्रै आधारित रहेर भिडियो बनाएका युट्युबरहरूले दोस्रो दिनबाट अर्जुनका घरबेटी, उनीसँगै बस्ने भाइ, छिमेकी सबैको अन्तर्वार्ता भ्याए । यस्ता सबैजसो भिडियोमा अर्जुनकी श्रीमतीलाई गाली गरिएको छ र चरित्रमाथि शंका गरिएको छ । अर्जुन भाइरल भएको भोलिपल्टै कैलालीका युट्युबरहरू घोडाघोडी नगरपालिकास्थित अर्जुनको घर पुगे, जहाँ उनकी आमाले बुहारी चरित्रहीन भएकोदेखि शब्दमा लेख्नै नमिल्नै चरित्रहत्याको आरोप लगाएकी छन् । यो भिडियोमा २२ हजारभन्दा धेरै भ्युअर्स छ ।चरित्रमाथि प्रश्न उठाउन आतुर युट्युबरहरूको भीडमा सही हो नेपाल नामक युट्युब च्यानल पनि मिसिएको थियो । साउन १७ मा पोस्ट गरिएको अर्जुनबारेको पहिलो भिडियोको थम्बेलमा लेखिएको छ, आफ्नै बूढीले केटा लिएर कुटाए, २ वर्षको छोरा बोकेर रिक्सा चलाउँदै काठमाडौंमा हेर्नुस् । करिब एक महिनाको अवधिमा उक्त भिडियोको भ्युअर्स २२ हजार नाघिसकेको छ । यो भिडियोमा पनि अर्जुनले अरू नै केटाले आफ्नो बूढीलाई तानेको देखेपछि सम्बन्ध बिग्रिएको दाबी गरेका छन् ।दर्जनौं भिडियोमार्फत लाञ्छना लगाइएकी अर्जुनकी पत्नी लक्ष्मीको कुरा भिडियो भाइरल भएको तीन दिनपछि मात्रै युट्युबमा आयो । त्यतिबेलासम्म उनलाई केटा देख्नेबित्तिकै सल्किने, पति छोडेर हिँडिरहने र चरित्र नभएकी महिलाका रूपमा दर्जनौं युट्युबले स्थापित गरिसकेका थिए । जबकि यस्ता दर्जनौं भिडियोलाई पछ्याउँदा र ती भिडियो बनाउने एक दर्जन युट्युबर, पहिलो फोटो खिच्ने सरु, अर्जुन, लक्ष्मी, लक्ष्मीका बाबु, झलारी नगरपालिकाका उपमयेरसँग कुरा गर्दा झूटो तथ्यको जगमा उभिएर युट्युबरहरूले अर्जुनको अभाव र दुःखलाई बेच्दै लक्ष्मीको चरित्रहत्या गरेको प्रस्टै बुझिन्छ ।प्राप्त सबै तथ्यलाई केलाउँदा सरुले फोटो खिचेर फेसबुकमा पोस्ट गरेको साँझ मनमुटाव भएपछि भोलिपल्ट बिहान अर्जुनले श्रीमतीलाई नयाँ बसपार्क लगेर कोहलपुर जाने गाडी चढाएको देखिन्छ । लक्ष्मीले भने झैझगडा सहेर बस्न नसकेपछि छोरा लिएर माइत जान खोज्दा अर्जुनले नदिएकाले एक्लै हिँडेको बताएकी छन् । कान्तिपुरसँगको कुराकानीमा उक्त बिहान आफूले लक्ष्मीलाई गाडी चढाएको बताएका अर्जुनले दिउँसो भने दर्जनौं युट्युबरहरूसँग भने श्रीमतीले चार महिनामा बच्चालाई छोडेर गएको र आफूले महिनौंदेखि बच्चा पिठ्युँमा बोकेर रिक्सा हाँकिरहेको झूट बोलेका छन् । साउन १७ मा जनलय नामक युट्युब च्यानलमा अपलोड गरिएको भिडियोका प्रस्तोताले अर्जुनकी श्रीमतीले बच्चा चार महिनाको हुँदै छोडेको बताएका छन् । यही शैलीमा दर्जनौं युट्युबरहरूले एकतर्फी भनाइकै भरमा बच्चा छोडेर जाने लक्ष्मीप्रति लाञ्छना लगाउँंदै भिडियोहरूको थम्बेल राखेका छन् ।दैनिक खबर युट्युबले त चारमहिने दूधेबच्चा छोडेर आमा पोइल गएपछि शीर्षकमा थम्बेल राखेर अर्जुनबारे पहिलो भिडियो पोस्ट गरेको छ । प्रदीप भण्डारीले चलाएको यो युट्युबमा अर्जुनबारे विभिन्न १२ वटा भिडियो पोस्ट भएका छन् । ती भिडियोको भ्युअर्स एक महिना नपुग्दै ५ लाख १६ हजारभन्दा धेरै पुगिसकेको छ । उक्त भिडियोका प्रस्तोता प्रदीप भण्डारी ले धोका दिएर गइन्, पापिनी, निष्ठुरीले छोडेर गइन् भन्दै अर्जुनसँगको संवादलाई अघि बढाएका छन् । प्रदीपको आवाजसहितको यही भिडियो सही हो नेपाल र नजिकको साथीजस्ता कैयन युट्युबमा पनि देखिन्छ । प्रदीपले त्यो दिन अन्तर्वार्ता लिने बेलामा कैयौं युट्युबरहरू एकैसाथ रहेकाले आफूले लिड गरेको र सबैले त्यही खिचेर हालेको बताए । अर्थात् उनले लक्ष्मीमाथि लगाएको आरोप एकैसाथ दर्जनौं युट्युबमार्फत प्रसार भएको बुझ्न सकिन्छ । कान्तिपुरले उनलाई अर्जुनको पहिलो अन्तर्वार्तामै तपाईंले लक्ष्मीलाई किन पापिनी भन्नुभयो ? भनेर सोध्यो । उनले भने, त्यो मबाट गल्ती भएकै हो । माफ गर्नुहोला ।पहिलो फोटो खिच्ने सरुले पनि सुरुमा अर्जुनले आफूलाई केही झूटो भनेको बताइन् । भनिन्, श्रीमतीले छोडेर गएपछि बच्चालाई पिठ्युँमा बोकेको भनेको दिन उनकी श्रीमती कोठामै रहिछन् । उनले युट्युबमा आँसुको व्यापार चलेको र कोही रोइदिनेबित्तिकै भावुक हुने प्रवृत्ति बढेको टिप्पणी गरिन् । लाञ्छनाको बाढी अर्जुनसँगको अन्तर्वार्तामा आधारित भिडियोहरूको शृंखलाबाट मात्रै यो विषय टुंगिएन । नयाँनयाँ विषय खोजिरहेका युट्युबरहरूले अर्जुनको विषयमा छिमेकी र अरूबाट कुराहरू बुझ्न खोजे । सञ्जिवनी इन्टरटेनमेन्ट नामक युट्युबले अर्जुन विकको घरबेटीले खुलाइन् अर्जुनबारे कसैले नसोचेको कुरा, खास वास्तविकता यस्तो रहेछ शीर्षकमा थम्बेल राखेर भिडियो पोस्ट गर्यो । यो युट्युबमा अर्जुनबारे विभिन्न शीर्षकमा १० वटा भिडियो पोस्ट गरिएको छ । साउन ३ गतेसम्म ती सबै भिडियोमा कुल भ्युअर्ससिप २० लाख ४५ हजार ५ सय ३५ र कुल कमेन्ट २ हजार ८ सय १८ पुगेको देखिन्छ ।अर्जुनलाई धेरै पछ्याउनेमा रातो पर्दा नामक युट्युब पनि छ । यो युट्युबले साउन १७ देखि भदौ १ गतेको अवधिमा अर्जुनबारे १८ वटा भिडियो पोस्ट गरेको छ । यो यट्युबमा अर्जुनबारे बनाइएका सबै भिडियोको कुल भ्युअर्स २२ लाख ७९ हजारभन्दा धेरै र कमेन्ट ५ हजार ८ सयभन्दा धेरै देखिन्छ । क्लासिक नेपाली च्यानल नामक युट्युबले अर्जुनको घरमै पुगेर बनाएको भिडियोमा लक्ष्मीमाथि अनेकन लाञ्छना लगाइएको छ । अर्जुनको श्रीमतीको चर्तिकला र अर्जुनको वास्तविकता छर्लंग पारे भन्ने थम्बेल भएको उक्त भिडियोमा अर्जुनकी काकी बताउनेले आफूहरू विष्ट र लक्ष्मीहरू विक भएको बताएकी छन् । अर्जुनको गाउँले भावुक बन्दै यस्तो भने शीर्षकको अर्को भिडियोमा पनि लक्ष्मीको चरित्रमाथि अनेकन लाञ्छना लगाइएको छ । काकीले भनेकी छन्, अर्जुन त राम्रै हो तर त्यसलाई श्रीमती राम्री परेन । उनले लक्ष्मीले अरू नै केटा बाहिर राखेको शंका गर्दै भनेकी छन्, त्यसरी घुम्ने आइमाईको भरोसा हुँदैन ।अर्जुनबारे १९ वटा फरकफरक भिडियो बनाएको नेक्स्ट वर्ल्ड मिडियाले पनि लक्ष्मीमाथि अनेकन लाञ्छना लगाइएका थम्बेलहरू राखेको छ । ७८ हजार ३ सयभन्दा धेरैले हेरेको र ४४ जनाले कमेन्ट गरेको एउटा थम्बेलमा लेखिएको छ, मोडल बन्नका लागि बूढो, छोरो छोड्ने पापिनीको अवैध सम्बन्ध त कति हो कति, श्रीमतीको रासलीलाको पर्दाफास ।अर्जुनबारे धेरै भिडियो बनाउनेमा कैलालीकै मेरो टीभी अनलाइन नामक युट्युब पनि छ । जसले साउन १८ देखि भदौ ७ सम्म २० वटा भिडियो बनाएको छ । जसको कुल भ्युअर्ससिप ११ लाख ६५ हजारभन्दा धेरै र कुल ७ हजारभन्दा धेरै कमेन्ट छन् । यो युट्युबले त अर्जुनको पहिलो फोटो खिच्ने सरु र अर्जुनबीच अवैध सम्बन्ध रहेको आरोपसहितको भिडियो पनि पोस्ट गर्यो । सरुले भनिन्, हुँदाहुँदा मलाई समेत लाञ्छना लगाउने काम भयो । उक्त युट्युब सञ्चालक २९ वर्षीय दीपेन्द्र शाहीले कान्तिपुरसँगको कुराकानीमा त्यसमा आफ्नो कुनै गल्ती नभएको बताए । उनले भने, मैले त उनीहरूले जे भन्छन्, त्यही हालिदिएको मात्र न हो ।युट्युबको खेतीसाउन १९ गते कैलालीको सुख्खडनजिकैको झिलझिलिया गाउँ नपुग्दै लक्ष्मीले बाटोमै अर्जुन भाइरल बनेको र युट्यबुमा आफ्नाबारे नानाथरी अनर्गल प्रचार गरिएको थाहा पाइसकेकी थिइन् । त्यसपछि उनले परिवारको सल्लाहमा भजनी नगरपालिकाको न्यायिक समितिमा अर्जुनविरुद्ध इज्जत अमानतअनुसार खान लाउन दिनुपर्ने र कुटपिट भएको भन्दै उजुरी दर्ता गरिन् । न्यायिक समितिकी प्रमुख उपमेयर छाया देवकोटाले अर्जुनलाई उजुरीउपर सोधपुछका लागि भजनी बोलाइन् । काठमाडौंमा युट्युब च्यानलहरूले अर्जुनलाई पछ्याएर दर्जनौं भिडियो बनाइसकेको पृष्ठभूमिमा न्यायिक समितिमा उजुरी परेपछि यो विषय झनै तन्कियो । पहिलो भिडियो पोस्ट गरेको पाँच दिनपछि माइक्रोलिंक युट्युबका भोजराजले कैलालीस्थित अर्जुनकै घरबाट यही विषयमा दोस्रो भिडियो बनाएर हाले । भोजराजले आफू काम विशेषले त्यता पुगेका बेला अर्जुन पनि घर आएको थाहा पाएर पछ्याएको बताए । जबकि उनले अर्जुनबारे बनाएका विभिन्न तीन भिडियोमा साउन ३ गतेसम्म कुल ५ लाख ८५ हजार ९ भ्युअर्स पुगेको देखिन्छ । उनले अर्जुनसम्बन्धी पोस्ट गरिएको एउटा भिडियो भने ४ लाखले हेरिसकेपछि अरुले हेर्न नमिल्ने गरी प्राइभेटमा राखेको बताए । उनले भने, त्यो भिडियोमा धेरै नै हेट कमेन्टहरू आयो । लक्ष्मीलाई गाली गर्नेहरू धेरै भएपछि मैले प्राइभेट गरिदिएँ । भोजराजको भनाइबाट पनि युट्युब च्यानलहरूले एकपक्षीय रूपमा अर्जुनको मात्रै कुरा राखेको र लक्ष्मीको चरित्रहत्या गर्न उद्यत देखिएको बुझिन्छ । त्यसो त अर्जुनको घर पुग्नेमै काठमाडौं केन्द्रित अर्को युट्युब च्यानल टाइम्सखबर नेपालका हिमेश न्यौपाने र मेघा केसी पनि थिए । मोटरसाइकलमै कैलाली पुगेका हिमेशले आफूहरू अरू नै काममा गएका बेला अर्जुनको घर पुगेको बताए । कान्तिपुरसँग सम्पर्कमा आएका केही युट्युबरहरूले अर्जुनको विषय लगातार भाइरल भएपछि केही साथी रातारात कैलाली पुगेको बताए । मेघाले भने युट्युबरहरूका कारण लक्ष्मीमाथि अलि बढी नै अन्याय भएको महसुस आफूले पनि गरेको बताइन् । उनले भनिन्, एकतर्फी कुरा मात्रै प्रसारण गर्ने, अर्कोलाई कस्तो असर पर्छ भनेर नसोच्ने प्रवृत्ति छ ।त्यसो त कैलालीकै स्थानीय युट्युबरहरूले भाइरल विषय हाल्दा फाइदा हुने देखेपछि यसलाई पछ्याए । आहा नेपाल टीभीले अर्जुन कैलाली पुगेपछि मात्रै यही विषयमा विभिन्न १५ भिडियो बनायो । अर्का स्थानीय युट्युबर दीपेन्द्र शाहीले मेरो अनलाइन टीभी नामक युट्युब च्यानलमा यसबारे २० वटा विभिन्न भिडियो पोस्ट गरे । एक वर्षअघिदेखि सञ्चालनमा रहेको यो युटयुबुमा भदौ पहिलो सातासम्म १ सय २७ वटा भिडियो पोस्ट भएका छन् । जसको कुल भ्युअर्ससिप जम्मा ३४ लाख ७४ हजार छ । जसमध्ये अर्जुनसँग सम्बन्धित २० भिडियोको भ्युअर्ससिप मात्रै ११ लाख ६५ हजारभन्दा धेरै छ । यसैबाट बुझ्न सकिन्छ, अर्जुन कसरी युट्युबमा भाइरल भएका थिए र त्यसलाई किन युट्युबरहरूले पछ्याइरहेका थिए भनेर । न्यायिक समितिले अर्जुन र लक्ष्मीलाई छलफलका लागि बोलाएको दिन नगरपालिकाको कार्यालय प्रांगण युट्युब च्यानलका प्रतिनिधिहरूले भरिएको थियो । उपमेयर छाया देवकोटाले सुनाइन्, त्यतिका धेरै क्यामेरा बोकेका युट्युबरहरू त मैले कैल्यै देख्या थिइनँ । छलफल सकिएपछि दर्जनौं युट्युबरहरूले लक्ष्मीलाई भित्र के भयो भनेर बोल्न बाध्य बनाएको देखिन्छ । लक्ष्मीले अब म बोल्दिनँ, जे बोल्नुपर्छ त्यो अदालतमा बोल्छु भनेकी थिइन् । तर एक जना युट्युबर भन्छन्, तिमी सही थियौ भने किन भाग्यौ त ? लक्ष्मीले त्यतिबेला आफूलाई जबर्जस्ती बोल्न बाध्य पार्ने र तानातान गर्ने काम युट्युबरबाट भएको बताइन् ।लक्ष्मीका बाबु देवबहादुर विकले युट्युबकै कारण छोरी आत्महत्याको विन्दुमा पुगेको बताए । बदनामी गरिएपछि लक्ष्मीको होसहवास उडेको बताउँदै उनले सुनाए, छोरीले भनेकी थिई, मेरो बद्नामी भयो बुबा । म मर्छु तर म मरें भने त्यसले लगाएको आरोप सत्य हुन्छ । यत्ति कुरा सोचेर छोरी बाँचेकी छे । अर्जुन भाइरल भएसँगै आफूमाथि चरित्रहीनको संज्ञा दिँदै अनेकन लाञ्छना लगाइएपछि आफू मर्नु र बाँच्नुको अवस्थामा पुगेको लक्ष्मीले बताइन् । उनले भनिन्, युट्युबका मान्छे घरमै आएर बोल्नैपर्छ भनेर दबाब दिए । मेरो दिमागले काम गरेन । निरन्तर कुटपिट गर्ने र कोहीसँग बोल्यो भने चरित्रमाथि शंका गर्ने गरेर यातना दिएपछि आफू माइती आउन बाध्य भएको उनले बताइन् । त्यसो त उनले केही युट्युबरसँग आफ्नो कुरा नराखेकी होइनन् । तर अर्जुनकै कुरा बिक्ने भएपछि युट्युबरहरूले उनको पूरै कुरा राखेनन् । उनले भनिन्, म मर्नु न बाँच्नुभएको कुरा युट्युबरले बुझेनन् । नगरपालिकाको न्यायिक समितिले भने लक्ष्मीको उजुरी आफ्नो न्यायिक दायरामा नपर्ने, बरु बालविवाहको मुद्दाका रूपमा अदालतमा दर्ता हुने सुझाएको छ । उपमेयर छाया देवकोटाले युट्युबलाई न्याय दिने नाममा कसैको चरित्रहत्या गर्ने अधिकार नभएको बताइन् । उनले गाउँघरतिर दूधे बालक च्यापेर खेत गोडिरहेका र अरु काम गरिरहेका महिला देखिनु सामान्य विषय भएको तर बाबुले बालकलाई पिठ्युँमा बोकेको दृश्यलाई युट्युबले बढी उछालेको बताइन् ।भाइरल बनाउने धुनमा केही युट्युबरहरू गाडी नै रिजर्भ गरेर काठमाडौंबाट आएको उनले जनाइन् । उनले भनिन्, व्यक्तिका निजी जीवनका सबै कुरा खोतल्ने, भए नभएका आरोप लगाउने काम भयो । बिहे गरेर आमा भइसके पनि जन्मदर्ताअनुसार लक्ष्मी बल्ल १७ वर्ष पुगेको बताउँदै उनले भनिन्, हो, श्रीमानसँग बस्दा उनीबाट केही कमजोरी भयो होला तर ख्याल गर्नुस् त, तपाईंहाम्रा १६१७ वर्ष पुगेका छोरीहरू अहिले के गर्दै छन् ? कस्तो सपना देखेर हुर्किरहेका छन् ?"
को हुन् अर्जुन र लक्ष्मी ?,"पढाइको यात्रालाई ६ कक्षामै टुंग्याएर १२ वर्षको उमेरमा भारतको गुजरातमा काम गर्न पुगेका अर्जुनले त्यसपछिका कैयौं वर्ष भारतका गोवा, सुरतजस्ता सहरमा होटल र घरमा काम गरेर बिताए । १९ वर्षको उमेरमा उनी घर फर्केर ७ कक्षा पढेकी १३ वर्षीया लक्ष्मीसँग बिहे गरे । परिवारका सदस्यहरूका अनुसार त्यो औपचारिक बिहेजस्तो पनि थिएन । लक्ष्मीका दाइसँग अर्जुनकी बहिनीले बिहे गरेकी थिइन् तर बहिनीको मृत्यु भइसके पनि लक्ष्मीको घरसँग उनीहरूको पारिवारिक सम्पर्क थियो । अर्जुनका अनुसार एक साँझ उनी लक्ष्मीको घर पुगेका थिए । भने, साँझको बेला थियो । मैले लक्ष्मीको अनुहार पनि देखेको थिइनँ । मसँग बिहे गर्ने हो भनेर सोध्दा उनले हुन्छ भनिन् । अनि भोलिपल्ट झिसमिसेमै घर ल्याएँ । १५ वर्षको उमेरमा लक्ष्मीले छोरा पाइन् । कहिले दिल्ली, कहिले गोवा त कहिले काठमाडौं गर्दा पनि अर्जुनले सोचेजस्तो केही भएन । त्यसपछि उनी काठमाडौं आए । ४ वर्षअघि उनले काठमाडौं आएर केही समय होटलमा र केही समय म्युजिक भिडियो र फिल्म सुटिङ गर्ने एक कम्पनीमा हेल्परको काम गरेका थिए । गायक बन्ने धोको पालेका उनले त्यतिबेला ६० हजार खर्चेर गीत गाए, म्युजिक भिडियो बनाए । तर दुवै सोचेजस्तो सफल भएनन् । ६७ महिनापछि उनी कामको खोजीमा दिल्ली पुगे । त्यहाँ पनि भनेजस्तो काम नभएपछि एक सातामै काठमाडौं फर्के । सुटिङ स्पटमा खाना बनाउने र सरसहयोग गर्ने काम पाए । गत वर्ष दसैं मान्न घर गएका बेला लक्ष्मीले ४ महिनाको छोरालाई छोडेर अन्तै गएको दाबी अर्जुनले गरे । उनले भने, घर छाडेकी श्रीमती ल्याउन हुन्न भन्दा पनि मैले वास्ता गरिनँ । त्यसपछि अर्जुन श्रीमती र बच्चालाई लिएर ६ महिनाअघि काठमाडौं आए । अर्जुनले भनेका बखत लक्ष्मीको उमेर १६ वर्ष पुगेको देखिन्छ । लक्ष्मीका माइतीले भने उनी त्यतिबेला फुपूको घर गएर बसेको बताउँछन् । सुटिङका बेला सुटिङ स्पटमा र अरू बेला रिक्सामा कुरमुरेजस्ता फास्टफुड पसलपसल पुर्याएर बेच्ने काम गर्थे । कहिलेकाहीँ फुर्सदमा अरुका सामान ओसार्थे । त्यही क्रममा १७ गते सरुले उनको फोटो खिचिन् । अनि उनको भाइरल बन्ने उपक्रम सुरु भयो । फोटो खिचिएकै साँझ उनको घरझगडा भयो । अनि भोलिपल्ट बिहानै लक्ष्मी माइत हिँडिन् । यता अर्जुनलाई भने दर्जनौं युट्युब च्यानलहरूले घेरिहाले । अनि अर्जुनले सुनाएको एकोहोरो कथामा पूरै विश्वास गरेर युट्युब च्यानलहरूले लक्ष्मीको चरित्रमाथि मात्रै लाञ्छनाको धाराप्रवाह सुरु गरे । एकातिर लक्ष्मीको चरित्रहत्या र आक्षेप, अर्कोतिर अर्जुनको बढ्दो ख्याति । यही बीचमा केही युट्युबरहरूले विदेशमा रहेका नेपालीले पठाइदिएको नगद सहयोग नै अर्जुनलाई दिए । उनले पुगनपुग गरेर एक लाख रुपैयाँ सहयोग जम्मा भएको बताए । जसमध्ये उजुरी परेपछि कैलाली जान र आउनमै ३० हजारजति खर्च भएको र बाआमालाई ३० हजार दिएको सुनाए । भाइरल भएपछि आफूले एकै दिनमा ५०६० वटासम्म युट्युबरलाई अन्तर्वार्ता दिएको बताउने अर्जुनलाई भाइरल भएपछि केही म्युजिक भिडियो उत्पादक कम्पनी र गायकहरू अर्जुनलाई गायक बनाइछाड्न कस्सिए । अर्जुनका अनुसार भाइरल भएपछि उनले चारवटा गीत गाए । ती सबैको म्युजिक भिडियो क्रमशः युट्युबमा आइरहेछ । उनले भने, भाइरल भएपछि सबैले चिन्छन् । बाटोमा हिँड्दा पनि फोटो खिच्छन् ।"
बाँस्कोटा प्रकरणमा अख्तियार नचुकोस्,"सत्तरी करोड रुपैयाँ घूस मोलमोलाइ गरेको आरोप खेपिरहेका पूर्वमन्त्री गोकुल बाँस्कोटालाई उन्मुक्ति दिन अख्तियार दुरुपयोग अनुसन्धान आयोगमा भइरहेको प्रपञ्च दुर्भाग्यपूर्ण छ । तयारीअनुसारै बाँस्कोटाले घूस लिएखाएको प्रमाणित नहुने भनी अनुसन्धान अधिकृतले तयार पारेको प्रतिवेदन अख्तियारको बैठकमा पेस गरी उजुरी तामेलीमा पठाइयो भने निकट विगतको एउटा ठूलो काण्ड त्यसै फासफुस मात्रै हुने छैन, मुलुकमा आर्थिक अराजकता अझ बेलगाम बन्दै जानेछ । यसले कमिसन र घूसखोरीलाई प्रणालीगत रूपमै आँखा चिम्लिएको सन्देश दिनेछ । यही नजिरका आधारमा भोलि अरू यस्तै मोलमोलाइमाथि मुद्दा नचल्ने अवस्था आउन सक्छ । त्यसैले अख्तियारले आफ्नो विवेक गुमाउनु हुँदैन । पूर्वमन्त्री बाँस्कोटालाई चोख्याउने चलखेलको अंग यो संवैधानिक निकाय बन्नु हुन्न ।संकलित प्रमाणबाट आरोप प्रमाणित हुन नसक्ने देखाई अख्तियार दुरुपयोग अनुसन्धान आयोग ऐनको दफा १९(१२) अनुसार बाँस्कोटाविरुद्धको उजुरी तामेलीमा राख्ने तयारी भइरहेको बुझिएको छ । घूस मोलमोलाइ गरिरहेको अडियो नै उपलब्ध हुँदा पनि मुद्दा चलाउने गरी प्रमाण नभेटिने हुन सक्दैन । सेक्युरिटी प्रिन्टिङ प्रेस खरिद गर्दा प्राप्त हुने कमिसनबारे मोलमोलाइ गरेको अडियोमा भ्रष्टाचार प्रयास गरेको प्रस्टै बुझिन्छ, जुन आफैंमा आर्थिक अपराध हो । उनले कमिसनबापत ५४५५ करोड मात्रै प्राप्त हुने भए लागतलाई एक अर्ब बढाउन भनेका छन् । त्यो भनेको जनताले तिरेको एक अर्ब रुपैयाँ करको दुरुपयोगको प्रयास हो । सरासर भ्रष्टाचार कसुर देखिने यो प्रकरणलाई भ्रष्टाचार छानबिन गर्नुपर्ने निकायले त्यत्तिकै पन्छाउन मिल्दैन । अनियमिततामा मुछिएका कसैलाई पनि सत्चरित्रको प्रमाणपत्र प्रदान गर्न मुलुकको संवैधानिक अंगको दुरुपयोग हुन नदिन अख्तियारमा पदासीन आयुक्तहरू सचेत रहनुपर्छ । सत्ता वा अरू कसैको कुनै प्रभावमा नपरी अख्तियारले आफ्नो संवैधानिक साख जोगाउनुपर्छ ।विवादास्पद अडियो सार्वजनिक भएपछि गत फागुनमा आफ्नो पदबाट राजीनामा दिन तत्कालीन सञ्चार तथा सूचना प्रविधिमन्त्री बाँस्कोटा बाध्य भएका थिए । यस प्रकरणमा अनुसन्धान थालेको करिब ६ महिना भइसक्दा पनि अख्तियारले भेटिन सक्ने केही महत्त्वपूर्ण प्रमाणबारे छानबिन गरेकै छैन । संसद्को सार्वजनिक लेखा समितिले त्यतिबेला संकलन गरेको यससम्बन्धी प्रमाण, बाँस्कोटाको युरोप भ्रमण, सेक्युरिटी प्रिन्टिङ अनि स्याटेलाइट खरिद योजनासम्बन्धी विभिन्न उजुरीबारे पनि उसले बुझेको छैन । अडियो रेकर्ड नै आफैंमा मुख्य आधार हो, त्यसमाथि परिस्थितिजन्य प्रमाणहरू खोजेर यसलाई पुष्टि गर्न सकिन्छ । सेक्युरिटी प्रिन्टिङ प्रेसका एजेन्ट विजय मिश्रसँग अख्तियारले अडियोको सनाखत गरेर त्यसलाई कानुनी आधार दिन सक्ने अवस्था छ । घूसकै कारोबार भइसकेको नभए पनि भ्रष्टाचार प्रयासमा मुद्दा चल्न सक्छ र चलाउनुपर्छ । मन्त्रीजस्तो पदमा बसेको व्यक्ति घूसको सौदाबाजी गर्दै हिँड्नु आफैंमा अख्तियारको दुरुपयोग हो, यसमा उन्मुक्ति मिल्नु हुँदैन । अन्यथा यस्तै आचरण भएकाहरूलाई थप छाडा बन्ने बाटो अझ फराकिलो हुनेछ ।अख्तियारले आफ्नै पूर्वआयुक्त राजनारायण पाठकमाथि ७८ लाख रुपैयाँ घूस लिएको आरोपमा भ्रष्टाचार मुद्दा दायर गरेको आधारमा पनि बाँस्कोटा प्रकरणलाई त्यसै छोड्न मिल्दैन । बाँस्कोटाको अडियो रेकर्ड त पाठक प्रकरणमा भन्दा बलियो प्रमाण हुन सक्छ । तर पाठकमाथि डेढ महिना पनि नलगाई मुद्दा चलाएको अख्तियारले बाँस्कोटाको हकमा दोहोरो चरित्र देखाएको छ, छ महिना बित्दा पनि कुनै निर्णय गर्न सकेको छैन । भ्रष्टाचारसम्बन्धी यति ठूलो काण्डमा मुछिएका बाँस्कोटालाई मुद्दासमेत नचलाई उन्मुक्ति दिएर चोख्याइयो भने यो देशमा जसले जति ठूलो आर्थिक लुट मच्चाए पनि हुन्छ भन्ने गलत सन्देश जानेछ । उसै पनि, खरिदारसुब्बाभन्दा उपल्लो तहमा मुद्दा चलाउन नसकेको भनेर आलोचित अख्तियारले बाँस्कोटालाई पनि चोख्यायो भने यो संस्था थप बदनाम हुनेछ । तसर्थ, यसबारे निर्णय गर्दा अख्तियारका आयुक्तहरू आफू र आफ्नो संस्थाको छवि अनि समग्र मुलुकको अवस्थाप्रति चिन्तित हुनुपर्छ ।सार्वजनिक खरिदका क्रममा कमिसनको चलखेल कसरी हुन्छ र मुलुकको ठूलो सम्पत्ति राज्य सञ्चालकहरूको निजी गोजीमा पुर्याइन्छ भन्ने स्थापित हुने यस प्रकरणलाई बिनाअनुसन्धान खारेज गर्नु हुँदैन । मुलुकको प्रतिव्यक्ति आम्दानीका हिसाबले करिब ६ हजार नेपालीको वर्षभरिको कमाइ बराबर विपन्न नागरिकले तिरेको कर आफ्नो पोल्टामा पार्न खोजिएको अपराधप्रति त्यसै आँखा चिम्लिन मिल्दैन । कथं यससम्बन्धी उजुरी तामेलीमा राखियो भने त्यो एउटा मन्त्रीद्वारा जनता र राष्ट्रमाथि गरिएको बेइमानीलाई अख्तियारको सदर ठहर्नेछ ।प्रिन्टिङ प्रेस कसलाई किन्न दिने भन्ने निर्णय गर्नुअघि मन्त्रीकै हैसियतमा बाँस्कोटाले कमिसन एजेन्टसित भेटेका थिए । सार्वजनिक खरिद प्रक्रियाको विधि र पारदर्शितामै प्रश्न उब्जाउने यस्तो भेटघाट नै आफैंमा शंकास्पद थियो । यही मन्त्रिपरिषद्का तत्कालीन सदस्यको यस्तो संलग्नताले सरकारकै अनुहारमा समेत दाग लगाएकाले त्यसलाई पखाल्न पनि राजनीतिक नेतृत्वले अख्तियारलाई कुनै दबाब दिनु हुँदैन । यदि सरकारबाट कुनै दबाब छैन भने अख्तियार आफैंलाई पनि मनको बाघले खानु हुँदैन । यत्तिको प्रमाण उपलब्ध हुँदाहुँदै पनि अख्तियारले राज्य सम्पत्तिको अनियमितता प्रयासलाई देखेको नदेखेझैं गर्यो भने मुलुकमा भ्रष्टाचार अझ संस्थागत हुँदै जाने निश्चित छ । अब त्यस्तो दिन निम्त्याउने कि ननिम्त्याउने भन्ने जिम्मा भ्रष्टाचार नियन्त्रण गर्न बनाइएको संवैधानिक संस्थाकै हातमा छ ।"
दुर्व्यवहारले लज्जित,"स्वास्थ्यकर्मीमाथि दुर्व्यवहार अस्वीकार्य सम्पादकीयले उठाएको विषयवस्तु सान्दभिक छ । स्वास्थ्यकर्मीलाई अमानवीय व्यवहार भएको देख्दा समाज कति नीच र तुच्छ भइरहेछ भन्ने लाग्यो । केही हप्तादेखि देशैभरि संक्रमित स्वास्थ्यकर्मी तथा सर्वसाधरणका घर घेर्ने, धम्की दिने, दैलोमा सूचना टाँसिदिनेजस्ता घृणित क्रियाकलाप भइरहेका छन् । यस्ता हर्कतमा सहभागी हुनेहरूलाई कानुनी कारबाही गर्न सरकार हिच्किचाइरहेको छ । परिवार र आफ्नो ज्यानको समेत पर्वाह नराखी चौबीसै घण्टा खटेर कोरोना संक्रमितको उपचार गर्दागर्दै संक्रमणको सिकार हुन पुगेका स्वास्थ्यकर्मी बसेका ठाउँ घेर्न जाने र उनीहरूविरुद्ध नारा लगाउनु निकै आपराधिक कार्य हो । दुर्व्यवहार गर्नेहरूको उपचार स्वास्थ्यकर्मीले नै गरिदिनुपर्छ । महामारीमा स्वास्थ्यकर्मीको भूमिका निकै महत्त्वपूर्ण छ । तसर्थ जसले यस्तो अमानवीय कार्य गरे, तिनीहरूलाई कारबाहीको घेरामा ल्याउनुपर्छ । स्वास्थ्यकर्मीहरू निरोगी रहुन्जेल कोरोना संक्रमितको उपचार गर्नमा व्यस्त हुन्छन् । तर जब उनीहरू आफैं संक्रमित हुन्छन् तब उनीहरूको घर घेर्ने ? यो कस्तो समाज हो । लाग्छ, समाजमा दया र करुणा हराइसक्यो । संक्रमित स्वास्थ्यकर्मीलाई सहयोग गर्नुपर्नेमा उल्टो दुर्व्यवहार गर्ने ? समाजको यस्तो रवैयाले लज्जित बनायो । श्यामसुन्दर कुइँकेल, हाँडीगाउँ, काठमाडौँस्वास्थ्यकर्मीलाई सम्मान गर्न नसके अपमान पनि नगरौं । उनीहरूको मनोबल गिराउने काम कसैबाट नहोस् । सकिन्छ सहयोग गरौं, सकिँदैन चुप लागेर बसौं, विरोध नगरौं । संक्रमितको उपचारका क्रममा संक्रमण स्वास्थ्यकर्मीमा सरेको हो । संक्रमित भएकै कारण उनीहरूलाई अपमान गर्नुजस्तो लाजमर्दो के हुन सक्ला ? हाम्रो समाज कता जाँदै छ ? रोग जसलाई, जुन बेला र जाहाँ पनि लाग्न सक्छ । त्यसमाथि पनि कोरान भाइरस त अझ खतरनाक छ । महामारी बढी रहेको बेला आफ्नो ज्यान जोखिममा राखेर अग्रपंक्तिमा उभिने स्वास्थ्यकर्मीमाथि अमानवीय व्यवाहर हुनु सर्वदा अनुचित हो । यस्ता अमावीय कार्य जो कोहीले गरे पनि कारबाही गर्नपर्छ । भोलि आफैं संक्रमित भइयो भने के गर्ने ? आखिर धाउनुपर्ने त त्यही अस्पताल नै हो । अहिले यसरी अपमान गरेपछि भोलि स्वास्थ्यकर्मीको अगाडि कसरी उभिने ? महामारीमा अहोरात्र खटिँदा पनि उचित सुविधा नपाएको गुनासो स्वास्थ्यकर्मीको छ । यस्तोमा उल्टो उनीहरूलाई भेद्भाव गर्दा स्थिति कस्तो हुन्छ ? सरकारले त सुविधा दिन सकेन रे ठीकै छ तर आमजनताले के गरे त ? पुरुषोत्तम घिमिरे, जोरपाटी, काठमाडौं"
संक्रमणसँगै बढ्दै भ्रष्टाचार,"कोरोना नियन्त्रणमा १२ अर्ब खर्च समाचारले स्तब्ध बनायो । अहिले मरिने हो कि भरे मरिने हो भन्ने टुंगो नभएको यस्तो महामारीको समयमा पनि भ्रष्टाचारमा लालायित भइरहने कस्तो सरकार पाएका रहेछौं हामी नेपालीले ? खर्च विवरणको अपारदर्शिता र औषधि आयातमा ठूलै भ्रष्टाचार भएको हुन सक्ने पुष्टि अख्तियारको निगरानीले पनि गर्छ । चारैतिरबाट आलोचित स्वास्थ्यमन्त्री भानुभक्त ढकालको असफलता र अकर्मण्यताका कारण जनताले अनाहकमा ज्यान गुमाउनुपरिरहेको छ । न क्वारेन्टिनको उचित व्यवस्थापन छ, न प्रशस्त भेन्टिलेटर छन्, न कोरोनापीडितले औषधिउपचार वा कुनै राहत नै पाएका छन्, अनि केमा खर्च भो १२१२ अर्ब ? जनताले खाईनखाई गरेर तिरेको कर विलासी सवारीसाधन खरिद र कमिसनमा नै त झ्वाम भयो होला । स्वास्थ्यमन्त्री ढकालले एउटा टेलिभिजन अन्तर्वार्तामा भदौ २ सम्म ४० हजारदेखि ९० हजारसम्मलाई कोरोना लाग्ने आकलन भए पनि आफूहरूले ३० हजारमा सीमित बनायौं भनेर गर्व गरे । केही मन्त्रालय, आसेपासे र सीमित ठूलाबडाकामा मात्र पीसीआर जाँच गरेर मक्ख पर्ने स्वास्थ्य मन्त्रालयले खै त्यसलाई गरिबहरूका झुपडीसम्म पुर्याएको ? हुने खाने र शक्तिशालीहरूलाई सित्तैंमा जाँच गर्नु अनि ज्यालादारीमा काम गरेर गुजारा गर्नेहरूलाई ५ हजार रुपैयाँ तिर भन्नु कहाँसम्मको नैतिकता हो ? पीसीआर टेस्ट गर्न पनि भनसुन र चिनजान चाहिने कस्तो कानुनी राज्य हो यो ? कोरोना रोकथाममा अर्बौं रुपैयाँ खर्च भएको दाबी गर्ने स्वास्थ्यमन्त्रीले १०२० लाख पर्ने पीसीआर टेस्ट मेसिन र फिल्टर टिप्स आदि आवश्यक सामानहरू सबै अस्पतालमा राखेर सबैको सहज जाँच गर्ने व्यवस्था गर्नु पर्दैन ?विदेशबाट आउने नेपालीहरूलाई राज्यले क्वारेन्टिनको व्यवस्था गर्न नसक्ने स्वास्थ्यमन्त्रीको अभिव्यक्तिले पनि सरकार कति निर्दयी भन्ने प्रस्ट्याउँछ । विदेश आउन र जान सीमित ट्राभल एजेन्सीलाई मात्र कोटा दिएर महँगो शुल्क असुल गर्नुले सरकारको दुर्नियत देखाउँछ । विदेशबाट आउने नेपालीहरूले पैसा तिरेर होटलमा आफैं क्वारेन्टिनमा बस्नुपर्ने बाध्यकारी नियम न्यायसंगत छैन । रोशन भट्टराई, इनरुवा३, सुनसरी"
अस्वाभाविक मूल्यवृद्धिले सास्ती,"कोरोना महामारीले अतालिएका नागरिकलाई तरकारी, फलफूललगायत आवश्यक खाद्य सामग्रीको मूल्य आकासिएर थप समस्या पारेको छ । कोरोना संक्रमणले सबै खाले काम ठप्प भएका छन् । मजदुरी गरेर जीविकोपार्जन गर्ने वर्गलाई महँगीले सबैभन्दा धेरै पिरोलेको छ । कलकार खाना र व्यापारव्यवसाय बन्द छन् नयाँ काम पाउने अवस्था पनि छैन । ऋण गरेर जीवन धान्नुपरेको छ । थोरै पैसाले धेरै सामग्री खरिद गरी परिवारको गर्जो टार्नुपर्ने बेला तरकारीलगायत खाद्यान्नको मूल्य आकासिएपछि दैनिक आवश्यकता पूर्ति गर्न धौधौ परेको छ । दैनिक उपभोग्य वस्तुको मूल्य बढेपछि निमुखा जनताको चुलो बल्ने सम्भावना कम हुँदै छ । महँगीको पहिलो सिकार निम्न आय भएकाहरू हुन्छन् भन्ने सरकारलाई पक्कै थाहा छ, तैपनि कानमा तेल हालेर बसेको छ । ओली सरकारले जनताको दैनिकी सहज बनाउन कुनै पनि काम गर्न सकेको छैन । महामारीले थलिएका जनतालाई बिहानबेलुका हात जोर्ने गाह्रो भइरहेछ । हरेक वस्तुको भाउ छोइनसक्नु छ । यस्तो हुँदा पनि सरकार के हेरेर बसेको छ ? यसले सरकारको विश्वसनीयता र भूमिकामाथि प्रश्न उब्ज्याएको छ । सरकारी कामप्रति उदासीन जनता मुल्यवृद्धिले थप आक्रोशित छन् । तरकारीलगायत खाद्य सामग्रीको मूल्य किन बढ्यो ? आयात कम भएर हो वा कृत्रिम अभाव खडा गरियो ? बिचौलियाहरूले नै सामानको भाउ बढाए कि ? बारीको तरकारी बजारमा पुग्न नसकेर भाउ बढ्यो कि ? किसानले उत्पादनका सामाग्री महँगो भएर तरकारीको भाउ बढाए कि ? बजार अनुगमन गर्ने जिम्मा कसको हो ? यस्ता प्रश्नको जवाफ ओली सरकारले नागरिकलाई दिन जरुरी छ । एकपछि अर्को समस्याको चपेटामा जनतामा परिरहँदा सरकार भने मस्त निद्रामा छ । सर्वहाराको पक्षमा आवाज उठाएर नेतृत्वमा पुगेका कम्युनिस्टहरूको सरकारको पालामा निमुखाको विजोग भएको छ । के यसैको लागि जनताले कम्युनिस्टलाई मत दिएका थिए ? गोविन्द विक, बूढानीलकण्ठ१२, काठमाडौंििितरकारीको मूल्य बढ्नुमा सरकारको कमजोरी र बिचौलियाको बिगबिगी कारण हो । किसानले कहिल्यै मेरो उत्पादनको यति नै मूल्य हो भनेर तोकेका छैनन् । बिक्री भए हुन्छ नभए खेतबारीमै तरकारी कुहाउन बाध्य छन् । जबसम्म कृषि उत्पादन स्थानीय तहमार्फत राज्यले खरिद गरेर किसान र उपभोक्तामैत्री मूल्य राखी बिक्रीवितरण गरिँदैन तबसम्म न किसानले आफ्नो पेसाप्रति गर्व गर्ने ठाउँ हुन्छ न त उपभोक्ताले सस्तोमा सामान नै पाउँछन् । त्यस्तै सरकार किसानको नजिक आउनुपर्छ र उनीहरूको मर्काबारे जानकारी लिनुपर्छ । अनुदान मात्रै बाँडेर हुँदैन । कृषकलाई अनुदान दिएर उनीहरूको उत्पादन उपभोक्ताले सुलभ मूल्यमा पाउन भन्ने सरकारको सोच होला तर यो कार्यान्वयन हुन सकेको छैन । बिचौलिया व्यापारीहरूले कृत्रिम अभावको सृजना गरी चर्को मूल्यमा बिक्री गरिरहेछन् । उनीहरूले सोझै उपभोक्तालाई ठगिरहेका छन् । त्यस्तै खुला सिमाको फाइदा उठाएर नेपाली किसानलाई आफ्नो पेसाप्रति निरुत्साहित पार्ने गरी भारतीय तरकारीको आयात गर्नु हुन्न । औषधिसमेत कालोबजारी गरी भारतमा चार हजारमा पाउने रेमडेसिभिर नेपालमा साठी हजार रुपैयाँसम्ममा बिक्रीवितरण गरेको सुन्नमा आएको छ यस्तो अस्वाभाविक मूल्यवृद्धि गर्ने जो कोहीलाई सरकारले कडाभन्दा कडा कारबाही गर्न जरुरी छ । रामेश्वर बासी, चाँगुनारायण९, भक्तपुर"
वैचारिक रिक्तताको अकुलाहट,"निरीह अभिनेतानेकपा दोहोरोका पत्रपर्ण अध्यक्ष कुशल अभिनेता त हुन्, तर उनी सर्वेसर्वा शर्मा ओलीको टक्करका नाटकनिर्माता भने होइनन् । उनको प्रारम्भिक राजनीतिको पटकथा मोहन वैद्यले लेखिदिएका थिए । संवादलेखकका रूपमा बाबुराम भट्टराईको तीक्ष्णता थपिएपछि दाहालको प्रस्तुति प्रभावशाली बन्दै गएको थियो । रामबहादुर थापा एवं वर्षमान पुनजस्ता सहयोगी पात्रहरू आआफ्नो सीमित भूमिकामा सन्तुष्ट रहने गरेकाले दाहाललाई आफ्नो भावनात्मक प्रदर्शनद्वारा प्रतिबद्ध दर्शकलाई चमत्कृत गरिराख्न गाह्रो हुन्थेन । परिस्थिति अहिले पूरै बदलिएको छ । मञ्च पूर्वएमालेको कब्जामा छ । साजसज्जाको जिम्मा स्थायी सत्ताले लिएकाले उनले आफ्नो अभिनय कला देखाउने उपयुक्त स्थान पाउँदैनन् । प्रकाश व्यवस्थापकले उनलाई निरन्तर धमिलो आलोकमा प्रस्तुत गरिरहेको हुन्छ । कुम हल्लाउने एवं टाउको निहुर्याउने वा उठाउनेबाहेक अभिव्यक्ति सम्प्रेषणको कमै मात्र अवसर उनले पाउँछन् । पटकथाकार, मञ्च व्यवस्थापक, संवादलेखक एवं नाटक निर्देशकजस्ता प्रस्तुतिका सबैजसो पात्र विपरीत भएपछि जस्तोसुकै क्षमताको अभिनेताले पनि दर्शकलाई प्रभावित तुल्याउन सक्दैन । अभिनय क्षमताको भरमा मात्रै अर्काको मञ्चमा नायकको भूमिका पाइनेछ भन्ने आशमा सन् २०१५ को १६ बुँदे षड्यन्त्रमा सामेल हुनु सम्भवतः दाहालको गम्भीर त्रुटि थियो । मोहन वैद्य आस्थावान् राजनीतिकर्मी भएकाले सिद्धान्तको प्रवर्द्धन गर्ने उपयुक्त पात्र भेट्टाएपछि सहजै मञ्च खाली गर्न तयार भए । सत्तासीन सर्वेसर्वा शर्मा ओलीको सिद्धान्त नै यथास्थितिको निरन्तरता भएकाले दाहालका लागि सहयोगी भूमिकामा सन्तुष्ट रहनुको विकल्प छैन ।प्रभावशाली अभिनेताको अर्को समस्या के पनि भइदिन्छ भने, तिनको व्यक्तिगत मूल्यांकन पनि मञ्चीय भूमिकाका आधारमा हुन थाल्छ । सशस्त्र द्वन्द्वका उनी मूलपात्र थिए । त्यसैले नयाँ दिल्लीको दक्षिणपन्थी सत्ताको नजरमा दाहालको राजनीतिक वैधता भारतकै पिपुल्स वार ग्रुपजस्ता माओवादी विध्वंसकहरूभन्दा खासै फरक छैन । सशस्त्र द्वन्द्व अवधिभर नेपालका माओवादीहरूलाई चिनियाँहरूले फगत सत्ताविरोधी समूहका रूपमा चित्रित गरेका थिए । बेइजिङले नेपालका माओवादीहरूलाई अध्यक्ष माओको नाउँ बदनाम गराएको आक्षेप लगाउने गर्थ्यो । दाहालले जति नै राजनीतिक शीर्षासन गरे पनि उनी चिनियाँहरूको विश्वासपात्र बन्न सक्दैनन् । युरोपेलीहरू सन् १९९० देखि नै चल्तापुर्जा गैससकर्मी, महत्त्वाकांक्षी पेसाकर्मी एवं चतुर व्यवसायीहरूमार्फत तत्कालीन एमालेमा मनग्गे लगानी गरेका छन् । तिनले दाहालको प्रमुखता स्वीकार गर्ने प्रश्नै उठ्दैन । केही कालसम्म अमेरिकीहरूले दाहालको कार्यसूचीलाई शंकाको सुविधासम्म दिएका थिए । प्रस्तावित एमसीसीबारे उत्पन्न गराइएको प्रायोजित विवादले गर्दा उनले त्यो अवसर पनि गुमाइसकेका छन् । नाट्य मञ्चमा सीमित भूमिकाका साथ एकताकाका सिद्धहस्त अभिनेता नितान्त एक्ला छन् । कथंकदाचित् निर्देशकीय जिम्मेवारीमा हेरफेर भए पनि विद्यमान परिस्थितिमा उनले बढी भूमिका चाहेको हो भने मञ्च नै फेर्नुपर्ने हुन सक्छ ।आजभोलि बिचौलियाहरूको बढ्दो दबदबाबारे सार्वजनिक वृत्तमा नकारात्मक टिप्पणी फैलिन थालेको छ । यथार्थ के हो भने, विप्रेषणबाट चल्ने अर्थतन्त्रलाई चलाउने नै बिचौलियाहरूले हो । अदक्ष कामदारको निर्यात आफैंमा निर्मम व्यवसाय हो । विप्रेषणको सबभन्दा ठूलो हिस्सा उपभोग्य सामग्रीको खरिदमा खर्च हुन्छ । आयातकर्ता लाभान्वित हुन्छन् । उत्पादन प्रक्रियामा असंलग्नता वा मूल्य अभिवृद्धिबेगरको नाफाले व्यवसायीलाई स्वकेन्द्रित बनाउँछ । बिदेसिएका कामदारका परिवार केटाकेटीको पढाइ एवं अग्रजको उपचारमा खर्च गर्न हच्किँदैनन् । त्यसैले होला, देशका अधिकांश सहरी इलाकामा कारखानाजस्तो देखिने सामान्य टहराहरूमा नाफा क्षेत्रको विद्यालय एवं होटलजस्तो लाग्ने भव्य घरभित्र लगानीकर्ताले निजी फाइदाका लागि सञ्चालन गर्ने अस्पताल रहेका हुन्छन् । आधारभूत शिक्षा एवं जनस्वास्थ्यसमेत नाफा क्षेत्रको जिम्मामा पुगेपछि अर्थतन्त्रको दीर्घकालीन हित सुनिश्चित गर्ने जोखिमपूर्ण क्षेत्रमा लगानी गरेर रोजगारी सृजना गर्नेतिर कुनचाहिँ व्यवसायी लाग्छ र ? स्वाभाविक हो, नाफा क्षेत्रको उल्लेख्य आयाधिक्य आफ्नो तात्कालिक नाफा सुनिश्चित गर्ने कार्यमा प्रयोग हुन्छ । बिचौलिया अर्थतन्त्रले राजनीतिक यथास्थितिको निरन्तरतालाई बल दिन्छ र त्यसैबाट आफ्नो हित प्रवर्द्धन गर्छ । अर्थराजनीतिमा धनाढ्यतन्त्र (प्लुटाक्रसी) संस्थागत गर्न किसिमकिसिमका बिचौलियाहरूको भूमिका अत्यन्त महत्त्वपूर्ण हुन्छ ।विचारहीनताको वैश्विक संकटलाई महाव्याधिले उजागर गरेको मात्रै हो । यस प्रक्रियाको सुरुआत सन् २००८ देखि नै सुरु भइसकेको थियो । राष्ट्रपति ट्रम्पको कार्यकाल पर्खालको आवश्यकता सिद्ध गर्दै समाप्त हुन लागेको छ । भारतीय प्रधानमन्त्री मोदी आफ्नै इतिहाससँग अयोध्यामा युद्ध लड्दालड्दै लद्दाखको सिमानामा लम्पसार पर्न पुगेका छन् । विचारविहीन राजनीतिमा चटक देखाउनेहरू हावी हुन्छन् । त्यसैले राजनीतिक महत्त्वाकांक्षा भएका युवाहरू पनि प्रतिबद्ध रणनीति एवं लामो अवधिको वचनबद्धताका साथ तयार पारिएको कार्यसूचीको साटो तात्कालिक असर देखाउने सार्वजनिक मञ्च प्रदर्शनतिर आकर्षित हुन थालेका छन् । भविष्यमुखी विचारधाराको छनोट, गतिशील संगठन निर्माण, दिगो स्रोतको व्यवस्थापन एवं राजनीतिक रूपान्तरणप्रति प्रतिबद्ध समर्थकहरूको जमात तयार गर्न चाहिने सृजनशीलता, सहनशीलता, धैर्य एवं अग्रसरता भएको युवा नेतृत्व नयाँ वा पुराना कुनै राजनीतिक दलमा देखिँदैन । हिन्दी कवि श्रीकान्त बर्माका केही पंक्ति समसामयिक नेपालको यथार्थ चित्रणजस्तो लाग्न सक्छन् कपिलवस्तु में वृद्ध नहीं हैं सिर्फ वृद्ध होने का भय है कपिलवस्तु में कोई वृद्ध न हो युवा होने का इतना ही आशय है । अग्रसरता लिने युवा अगुवाको अभाव रहुन्जेल नृजातीय मुख्तियार शर्मा ओली निश्चिन्त भएर सत्तासीन रहिरहनेछन् ।"
"विश्व सभ्यता : हिँड्दै छ, पाइला मेट्दै छ","आदिकालदेखि नै मानव समाज कसरी सुखी हुन्छ, कसरी उन्नति गर्छ र कसरी मर्यादित रहन्छ भनेर अनेक चिन्तन हुँदै आए । ठूलठूला चिन्तकहरूले मानवको हरेक पक्षलाई केलाउँदै र अर्थ्याउँदै आए । आआफ्नै ढंगबाट मानवका प्रवृत्ति र मानव समाजका गतिविधिका केस्राकेस्रा छुट्ट्याएर मूल्यांकन गर्ने कामहरू पनि भए । मानव समाजलाई व्यवस्थित गर्न अनेक धर्म र दर्शनहरू प्रतिपादित भए । आर्थिक, सामाजिक र राजनीतिक सिद्धान्तहरू प्रतिपादित भए । ठूलठूला युद्ध र महायुद्धहरू लडिए । अनेक आर्थिकसामाजिक आन्दोलन र राजनीतिक क्रान्तिहरू भए । परिवर्तनहरू भए । यी सबै कुरा मानव सभ्यतालाई उचाइमा पुर्याउन, मानव समाजलाई सुव्यवस्थित र आनन्ददायी बनाउन, महान् लक्ष्यमा पुग्न, परम सत्य पहिल्याउन भनेरै भए । दुःखबाट मुक्तिकै लागि भनेर भए ।आज मानव सभ्यता कहाँनेर आइपुगेको छ भनेर एकपटक घोत्लिनुपरेको छ । उत्तर फेरिन्छन्, प्रश्न शाश्वत छन् । शाश्वत प्रश्नको समाधानको कति नजिक मानव पुगेको छ त भनेर हेर्दा मानव सभ्यता तात्त्विक रूपमा अघि बढेको देखिन्न ।अमेरिका र युरोपतिर रंगभेदविरुद्ध अहिले पनि जनताले विद्रोहको स्वर उराल्नु परिरहेको छ । गरिब, असहायले राम्रो उपचारसम्म पाउन नसकेर अकालमा मर्नुपरेको छ । मुस्लिम समाज आफ्नै कट्टरतामा मग्न छ । मुस्लिमभित्रै पनि सिया र सुन्नीबीचका घातक संघर्षहरू मानव सभ्यतालाई बर्बरतातर्फ उन्मुख पार्ने किसिमका छन् । भारतमा ईश्वर अल्लाह तेरे नाम भनेर पुकारा गर्ने मोहनदास करमचन्द गान्धीलाई असान्दर्भिक बनाउँदै राज्य हिन्दु कट्टरतातर्फ उन्मुख छ ।गरिबी र जातीय भेदभाव व्याप्त छ । माओवादी जनयुद्धकालको थलो रुकुम यतिखेर उत्पीडनको केन्द्र भएको छ । शोषणको अन्त गर्ने र जातीय भेदभाव मेटाउने भनेर दलितलाई बन्दुक बोकाएको थलोमै अन्तरजातीय विवाह गर्न खोज्दा ६ जना होनहार युवाहरूलाई निर्ममतापूर्वक हत्या गरेर भेरी नदीमा मिल्काइयो । अमेरिकाका काला जर्ज फ्लोइड र नेपालका दलित नवराज विकको कथा, पृथ्वीको वल्लो छेउ र पल्लो छेउको भए पनि, उस्तै छ ।चीन, उत्तर कोरिया र रुसको राज्यसत्ता नै विभेदकारी छ । नागरिक स्वतन्त्रता र असहमतिको आवाजलाई यी देशमा कुण्ठित पारिएको छ । कार्ल मार्क्सले मानवमाथि भैरहेको शोषण र उत्पीडन देखेर वर्गसंघर्षको धारणा अघि सारे । लेनिनले त्यसलाई स्पष्ट गर्दै समाज शोषणविहीन, वर्गविहीन र राज्यविहीन हुने, मानव पूर्ण रूपले स्वतन्त्र हुने भाष्य प्रस्तुत गरेका थिए । सर्वहाराको पार्टी कम्युनिस्टको हातमा सत्ता आएपछि क्रमशः शोषक वर्गहरूको अन्त हुँदै राज्य नै बिलाउँदै जाने भनिएको थियो । तर कम्युनिस्ट सत्तामा भएका ठाउँहरूमा के भैरहेछ ? राज्य नै इतिहासमा सबैभन्दा बढी समाजमाथि, मानव स्वतन्त्रतामाथि हैकम जमाउने गरी नियन्त्रणकारी छ । मानवीय स्वतन्त्रताको कुनै हैसियत छैन ।राष्ट्रवादको उन्माद सर्वत्र चढेको छ । व्यक्तिवाद पराकाष्ठामा छ । वसुधैव कुटुम्बकम् को भावना फैलँदै गएर विश्वमा ऐक्यभावको, भ्रातृत्व भावको विकास हुँदै जानुपर्नेमा सबैतिरका राष्ट्रहरू संकीर्णतावादतर्फ लम्किँदै छन् । कतै आर्यको श्रेष्ठता, कतै श्वेतको श्रेष्ठता, कतै हिन्दुको श्रेष्ठता, कतै इस्लामको श्रेष्ठता त कतै इसा मसिहका सन्तान हौं भन्नेहरूको श्रेष्ठताको अहंकारले मानवता विघटनको संघारमा छ ।रुसो र भोल्तेयरजस्ता महान् चिन्तकहरूले प्रतिपादन गरेको स्वतन्त्रता, समानता र भ्रातृत्व सिद्धान्तबाट ओतप्रोत भएर सामन्तवादको अन्त गर्न र जनतन्त्रको जन्म गराउन युरोपका राष्ट्रहरूले विश्वमा नयाँ आयाम थपेका थिए, मानवताका पक्षमा । आर्य श्रेष्ठताको हुँकारसहित युरोपमा नाजी श्रेष्ठताको अहंकारले गर्दा लाखौं यहुदी ग्यास च्याम्बरमा खरानी बनाइए ।द्वितीय महायुद्धको कठोर घात, प्रतिघात र आघातबाट चेतेर समान विश्वव्यापी सोचका आधारमा युरोपेलीहरू एक हुनुपर्ने सोच विकसित भयो । तर युरोपेली युनियन पूर्णता पाउनुअगाडि नै विखण्डनतिर उन्मुख छ । बेलायतले युनियनबाट छुट्टिने निर्णय गर्यो । अन्य मुलुकमा पनि पहिला देश (पहिला फ्रान्स, पहिला जर्मनी) भन्ने सोचको विकास हुँदै जानु उल्टो बाटोतिर उन्मुख हुनु हो ।साझा सोच र समान अधिकारद्वारा संगठित समूह भनेर बुझिनुपर्ने राष्ट्रलाई जाति, नस्ल, भाषा, संस्कृतिका रूपमा परिभाषित गर्न खोजिँदै छ । अनेकताबीच एकता भन्ने उदार चिन्तनलाई खुम्च्याइँदै छ । हाम्रो संविधान निर्माणका क्रममा जातजाति र भाषासंस्कृतिका छुट्टाछुट्टै राज्य बनाउने कुरा उठे । यो उल्टो दिशातिर जाने कुरा हुन्छ भनेर हामीले प्रतिवाद गर्यौं । दोस्रो संविधानसभाबाट समावेशी लोकतन्त्रसहितको संविधान बनेको छ । अनेकताबीच एकताको सिद्धान्त स्वीकृत भएको छ । तर पनि समाज एकाकार हुने गरी परिवर्तन अझै देखिएको छैन ।नेपालको राष्ट्रिय राजनीतिको विकासक्रम हेर्दा विचित्रको विरोधाभास देखिन्छ । २००७ सालमा लोकतन्त्रको प्रादुर्भाव भयो । लोकतान्त्रिक परिवर्तनलाई आत्मसात् गर्न नसक्ने यो वा त्यो पन्थधारीको मिलीभगतमा २०१७ सालको प्रतिगामी काण्ड घट्यो । तीस वर्ष लामो कठिन संघर्षपछि बहुदलीय लोकतन्त्र पुनःस्थापित भयो । केही समय नबित्दै त्यसलाई उल्टाउन जघन्य हिंसा मच्चाइयो । त्यसलाई पनि साम्य पार्ने र सम्हाल्ने गर्दागर्दै दरबार फेरि पुरानै रूप लिएर जाइलाग्यो ।फेरि अर्को जनआन्दोलन २०६२६३ सालमा भयो । आन्दोलनको रापतापमा विभिन्न जनचाहना मुखरित भए । प्रस्फुटित भएका सबै किसिमका असन्तोषलाई सम्बोधन गर्ने गरी, लोकतन्त्रको चाहनालाई पूर्णता दिने गरी संघीय लोकतान्त्रिक गणतन्त्र घोषणा भयो । समावेशी लोकतन्त्रको पाइला अघि बढाउने अठोट राष्ट्रले लियो ।मानव स्वतन्त्रता र मुक्तिको दिशामा नेपालले दह्रो कदम चाल्न सकेकामा हामीले गर्व पनि गर्यौं । जनताले त्यो परिवर्तन साकार पार्ने कार्यभार आफूलाई सबभन्दा बढी परिवर्तनको वाहक भन्ने कम्युनिस्टलाई दिए । तर के आज कम्युनिस्ट पार्टीको शासनमा मानवीय स्वतन्त्रता र समानताको प्रत्याभूति भैरहेको छ ?राज्य सञ्चालनको शैली हेरौं । हामीले तल्लोभन्दा तल्लो तहमा अधिकार र शक्ति विकेन्द्रित होस् भनेर संघीयता लागू गर्यौं । के त्यत्रा आन्दोलनको परिणामस्वरूप हामीले निर्माण गरेको संविधानले प्रत्याभूति गरेको लोकतन्त्रका मूल्य र मान्यतामा आधारित समाजवाद चरितार्थ हुने दिशातिर अघि बढेको छ ? उच्च ओहोदामा रहेकाहरूको विलासितातर्फको वृद्धिलाई ध्यान दिऔं त ! के देशले गणतन्त्र नेपालमा नयाँ खालको राजतन्त्र खोजेको हो र ?सरकार निरंकुश बन्न नपाओस् भनेर विभिन्न सन्तुलनकारी संस्थाको स्थापना भयो । तर तिनको अधिकार खिचेर प्रधानमन्त्रीमातहत लगिएको छ । संस्थामाथि राजनीतिक हस्तक्षेप गरी ठूलो दाइले हेर्दै छ (बिग ब्रदर इज वाचिङ) को भय वर्षाइँदै छ । अख्तियारलाई इसारा बुझेर काम गर्न बाध्य पारिँदै छ । अदालत पञ्चायत कालमा जत्ति पनि स्वतन्त्रताको पहरेदार बन्न नसकेको गुनासो आइरहेको छ ।दलित, महिला, मधेसी, आदिवासी जनताका पक्षमा सरकारलाई दबाब दिन बनेका आयोगहरूको कतै पत्तो छैन । संविधानले उत्पीडित वर्गलाई प्रदान गरेका अधिकार सत्ताले कुण्ठित गराउन नसकोस् भनेर कल्पना गरिएका संस्थाहरूको हैसियत देखिँदैन । सत्ताधारीका शोभामण्डल र भर्तीकेन्द्र बनेका छन् आयोगहरू । जनताले राज्यबाट पाउने सेवा र सहुलियत, विकास बजेट र योजनाहरू कम्युनिस्ट पार्टीका कार्यकर्ताका पेवा बनेका छन् । सत्ता पक्षको निगाह प्राप्त गर्न नसक्ने स्वतन्त्र उद्यमी, व्यवसायी, राष्ट्रसेवक, पेसाकर्मीहरूको एकएक बायोडाटा हेरी तिनीहरूउपर विभिन्न दबाब थोपरेर हल न चल बनाउने र सत्तानिकट व्यक्ति र कार्डहोल्डर छानेर सबै प्रकारका छुट र सहुलियत प्रदान गर्ने कार्य भैरहेको छ ।उद्योगधन्दा, बन्दव्यापार, ठेक्कापट्टा, जागिर, रोजगारी एकपछि अर्को गर्दै कम्युनिस्ट कार्यकर्ताहरूमा वितरण गरिँदै छ । कार्यकर्ता मात्र पोस्ने यही नीति जारी रहे हिजोको सोभियत संघमा झैं नेपालमा पनि दिनानुदिन नयाँ वर्गको जन्म हुँदै जानेछ अनि नागरिक स्वतन्त्रता र मौलिक हकहरूको हालत के हुने हो ? नेपाल कता जाने हो ? संघीयता, गणतन्त्र, लोकतन्त्र र समावेशिताको अवस्था कस्तो हुने हो ? प्रश्न गम्भीर छ ।जनताको राजनीतिक चेतनाको स्तर स्वच्छ दिशातर्फ उठाउने चुनौती आज हामीसामु छ । यसैमा विश्व मानवताको भविष्य छ, नेपाल र नेपालीको भविष्य छ । बारम्बारका सचेत प्रयत्नका माध्यमले नै विश्व सभ्यतालाई माथि उठाउन सकिन्छ ।वैश्वीकरणले गर्दा विचारधारा (आइडिअलोजी) तर्फ वर्तमान मानवजातिको आकर्षण कम छ । सांस्कृतिक द्वन्द्व, सभ्यताहरूको लडाइँतर्फ विश्व उन्मुख छ । संस्कृति, सभ्यता र जातीयताका कुरा, तत्तत् वर्गले भोगेका अन्यायहरूको घाउ ठूलो देखिए पनि तिनको समाधान पनि वैचारिक आधारमै खोजिनुपर्छ । सार्वभौम मानवमूल्यको जगेर्ना नै सबै समस्याको जडमा रहेको मूल तत्त्व हो । ती मूल्यहरूको संरक्षण हुँदा नै सबै किसिमका समस्या समाधान हुन्छन् । त्यतैतिर प्रयत्न केन्द्रित गरौं । यतन्तो योगिनः !विज्ञान र प्रविधिको विकासले हिजोका कतिपय मान्यता धराशायी भई नयाँ मान्यताहरू स्थापित भएका छन् । विश्व वातावरण चरम संकटमा छ । पृथ्वीलाई बस्न योग्य बनाइरहने र भावी पुस्ताका लागि पनि सुरक्षित राखिरहने चुनौती सानो छैन अहिले । कोरोना संकटले विज्ञानलाई मात्र चुनौती दिइरहेको छैन, मानव सभ्यतामाथि पनि ठूलो संकट उत्पन्न गराएको छ । महाशक्तिहरू निरीह देखिएका छन् । बढ्दो पर्यावरणीय समस्याका कारण यस्तै नयाँनयाँ विपत् थपिए प्रकृतिमाथि विजय गर्ने भनिएका विज्ञान र प्रविधिको गति के होला ?नेपाल सानो देश भए पनि उपर्युक्त विषयको गम्भीरताबारे हामीले विश्वलाई बुझाउन सक्छौं । त्यसका लागि पहिले नैतिक साहस र सन्तुलित पर्यावरण आर्जन गरौं । ठूलो तागत हुन्छ त्यसमा । नेपालले यतिखेर कुनै वादमा अल्झेर विकास गर्न सक्तैन । सबैभन्दा ठूलो वाद मानवतावाद हो । मार्क्सवाद, लेनिनवाद र माओवादभन्दा ठूलो व्यक्तिको स्वतन्त्रता र आपसी भाइचारा हो । विश्व रंगमञ्चमा नयाँ संसार कस्तो होला भनी अनेक कोणबाट बहस सुरु भएका छन् । हामीले पनि नेपाल र नेपालीको भविष्य कस्तो र कुन बाटोबाट अगाडि बढाउने भनी छलफल, बहस र चर्चा किन सुरु नगर्ने ?"
मृत्युदर्ता नहुने मृत्यु !,"हालै अत्यधिक रक्तस्रावका कारण बर्दियाकी एक महिलाको मृत्यु भयो । त्यस्तै, ६ महिनाको गर्भ पतन भएर रगत बगिरहेकी एक महिलालाई २ हजार रुपैयाँ नदिएकाले एम्बुलेन्सले अस्पताल लैजान मानेन । कुनै पनि मन्त्री, नेता र उसका आसेपासेले यस्तो दुःखदायी मृत्यु भोग्न नपरोस् । थाहा छैन मेरो प्रार्थनाले काम गर्छ कि गर्दैन, तर यी घटनाका कारण हजारौं आमालाई मृत्युको मुखबाट बचाएकी छु भन्ने मेरो घमन्ड टुटेको छ ।राष्ट्रपति महिला उत्थान कार्यक्रमअन्तर्गत अछाम, डोल्पा र मुस्ताङका जटिल अवस्थामा पुगेका गर्भवतीहरूलाई उडाएरै नेपालगन्ज ल्याई उपचार गराउने हैसियत भएको स्वास्थ्य मन्त्रालयले २ हजार रुपैयाँ खर्च गरेर सुत्केरीको ज्यान बचाउन कोसिस गरेन । रगत बगेर मृत्यु हुनेको चिकित्सकीय कारण देखाउन सकिएला तर उनको मृत्यु रगत बगेर होइन, गरिबीले भएको हो भन्नेमा शंकै छैन । गर्भपतन भएपछि अस्पताल पुर्याएर पाठेघर सफा गरी रगत दिएको भए उनी बाँच्थिन् । स्वास्थ्य मन्त्रालयले साँच्चै सुरक्षित मातृत्वका लागि काम गर्ने इच्छा गरेको भए सुत्केरीसँग सम्बन्धित कसैलाई पनि आकस्मिक उपचार चाहिए पैसा नभएर एम्बुलेन्सको सुविधा छैन भन्न पाइन्न भन्ने आदेश सरकारी अस्पताललाई दिन सक्थ्यो । स्थानीय तहलाई पनि गर्भवती महिलाका लागि सामाजिक सुरक्षाअन्तर्गत पैसा खर्च गर्नू भन्न सक्थ्यो ।गाउँका महिलाहरूको अस्पताल जान नपाएर मृत्यु भइरहँदा स्वास्थ्य मन्त्रालयमा काम गर्नेहरू कोही उदास देखिएनन् । कोरोना महामारीका बेला १० हजारदेखि ५० हजार रुपैयाँसम्म लिएर एम्बुलेन्सले सुदूरपश्चिमबाट काठमाडौं मान्छे ओसारे । पैसा हुनेहरू ५० हजार एम्बुलेन्सलाई बुझाएर काठामाडौं छिरे । जोसँग पैसा थिएन, तिनले २ हजार नभएर ज्यान गुमाए । गर्भपतनका कारण रगत बगेर मरेकी महिलाको नाम मातृ मृत्यु मा पर्दैन होला । उनीहरूको मृत्युदर्ता पनि गरिन्न होला । मृत्युदर्ता गराउन चाहिने पैसा सायद त्यो परिवारसँग छैन । मृत्यु संस्कारको खर्च ऋण लिएर जुटाए होलान् ।सुत्केरीको मृत्यु अस्पतालै जान नसकेर भयो किनकि मेरो सरकार, मेरो समाज, मेरो देश हृदयहीन छ । कोरोनाले समाज सखाप पार्यो भनेर सबै त्रस्त छन् । कोरोनाले होइन, गरिबी र सामाजिक कठिनाइले मर्ने यस्ता महिला गाउँघरमा कति होलान्, हिसाबकिताबै छैन । यसरी दुःख पाउने महिला र तिनको परिवारका लागि मजस्ता डाक्टरले महिला स्वास्थ्यको वकालत गर्दै हिँडेको व्यर्थ भयो । उनीहरूको मृत्युलाई रोक्न सकिएन । त्यसैले म लज्जित छु ।धनुषाका ३२ वर्षीय युवकको डायलसिस गर्न नपाएर मृत्यु भयो भन्ने समाचार पढ्दा लाग्यो, स्वास्थ्यकर्मीलाई बजारले विवेकहीन बनाइदिएको छ । डायलसिस गर्न सरकारले पैसा दिएको छ तर त्यो पैसा अस्पतालभित्र छिर्न नपाएका गाउँका गरिब युवकका लागि केही काम लागेन । डायलसिस गर्न नपाएर छटपटाउँदै आँखाअगाडि छोराको मृत्यु हुँदा आमाबुबाले कसरी सहे होलान् ?संविधानमा स्वास्थ्यलाई मौलिक अधिकार भनेर लेख्ने दलहरूले अस्पताल पस्न नपाएर तड्पीतड्पी मर्नुपरेका युवकको मृत्युलाई कसरी हेर्छन् ? मेरो मनले आफैंलाई सोध्छ, २०४६ सालदेखिको कुन सरकारले गरिबको स्वास्थ्य हेरेको छ र अब हेर्छ होला ? जवान छोरो बोकेर उपचारका लागि भौंतारिँदा अस्पतालले त ढोका बन्द गर्यो, यस्तोमा अर्को कसले मद्दत गर्छ र ? अस्पताल छिर्न नपाईकन मृगौलापीडितको मृत्यु हुँदा उनको मृत्यु कतै दर्ता गरिनेछ कि छैन ? उनका आमाबुबाले भन्लान्, जीवित छँदा अस्पतालहरूले उपचार गर्न, दर्ता गर्न दिएनन् । अब मृत्युपछि किन मृत्युदर्ता गर्नु र ? हामीलाई चाहिँदैन त्यो मृत्युदर्ताको कागज ? यति भन्दाभन्दै पनि संस्कार छोड्न नसकेर ती आमाबुबाले पक्कै छोराको सद्गत गर्नेछन् । छिमेकी, नातेदारलाई बोलाएर श्राद्धमा प्रसाद खुवाउनेछन् । संयोगवश, जुन अस्पतालले ढोका बन्द गरेको थियो, त्यहीँका स्वास्थ्यकर्मी श्राद्धमा आए भने के भन्लान् ? उनीहरूको सम्भावित उत्तर हो हामीलाई सरकारले सुविधा र औषधि दिएन, त्यसैले तपाईंको छोरालाई भर्ना गर्न सकेनौं ।हामी स्वास्थ्यकर्मीले वकालत, भाषणका माध्यमबाट केके न गर्यौं भन्ठानेका थियौं । त्यो त फगत हाम्रो अहं शान्त पार्ने, नाम कमाउने र कार्यपत्र प्रस्तुत गरेर वाहवाही पाउने मेसो मात्र रहेछ । सुत्केरी महिला र युवकलाई बचाउन नसक्ने परिवारले स्वास्थ्यकर्मीलाई कसरी हेर्लान् ? उनीहरूका लागि हाम्रो पेसागत दक्षता व्यर्थ भयो ।"
खुला बजार अर्थनीति र केन्द्रीय बैंक,"कोभिड१९ का कारण दोस्रो विश्वयुद्धपछि विश्व अर्थतन्त्रले सबैभन्दा ठूलो संकटको सामना गर्दै छ । यस वर्ष विश्व अर्थतन्त्रको आकार ५ प्रतिशतले खुम्चने अडकल काटिएको छ । प्रायः विकसित मुलुक (दातृ राष्ट्र पनि) कोभिड कहरमै छन् । सेवा तथा औद्योगिक प्रतिष्ठानहरूले लकडाउनको मार खेप्दा कामदारहरूलाई बिनापारिश्रमिक छुट्टी दिँदै छन् वा सदाका निम्ति बिदा गर्दै छन् । रोजगारीका अवसर गुमाउनेको संख्या चुलिँदै गएको छ । सञ्चित तथा उपलब्ध स्रोतहरू स्वास्थ्य सेवा तथा बेरोजगारहरूका निम्ति सामाजिक सुरक्षा आदिका निम्ति खर्चिनुपर्ने स्थितिको सामना गर्दै छन्, दातृ राष्ट्रहरू पनि । विश्वभर यही अवस्था कायम रहे दातृ राष्ट्रहरूबाट तेस्रो विश्वलाई उपलब्ध हुँदै आएको विकास तथा मानवीय सहयोग अत्यधिक कटौती हुने निश्चितप्रायः छ ।हाम्रो निर्धो अर्थतन्त्रले लगातार तीन आर्थिक वर्षमा औसत ७ प्रतिशतको आर्थिक वृद्धिदर हासिल गर्दा सरकार हौसिएको थियो । आर्थिक वर्ष २०७६७७ मा सरकारले ८ प्रतिशतको आर्थिक वृद्धिको लक्ष्य राखेको थियो । उक्त आर्थिक वर्षको आधाआधी अवधि पुगुन्जेलसम्म अर्थतन्त्रको आकार ४ प्रतिशतले वृद्धि भयो भने ठूलो उपलब्धि हुने ठहर धेरैले गरेका थिए, सरकारी तथा निजी क्षेत्रबाट भएका लगानीको मूल्यांकन गर्दै । त्यसपछिका दिनमा मुलुक कोभिड प्रकोपमा पर्यो । नेपाल राष्ट्र बैंक (नेराबैं) को अध्ययन प्रतिवेदनअनुसार, गत चैत ११ यता १२० दिन लामो देशव्यापी लकडाउन अवधिमा केवल ४ प्रतिशत उद्योगव्यवसाय सञ्चालित थिए । अत्यधिक ठूलो संख्या (९७५ प्रतिशत) का उद्यमीहरूको कारोबारमा ७४ प्रतिशत ह्रास आयो । लामो अवधिको लकडाउनका कारण अर्थतन्त्र १५ देखि २३ प्रतिशतले मात्र बढेको आकलन गरिएको छ । आर्थिक वर्ष २०७७७८ को बजेटले ७ प्रतिशतको वृद्धिदर हासिल हुने लक्ष्य राखेको छ । मौद्रिक नीतिले त्यसैलाई सहायक हुने लक्ष्य लिएको छ । अर्थतन्त्रमा परेको असर, संकुचित हुँदै गरेको अन्तर्राष्ट्रिय तथा स्थानीय व्यापार, राजस्व संकलनमा ह्रास तथा विप्रेषणमा गिरावटजस्ता वास्तविकतालाई बजेटले जस्तै मौद्रिक नीतिले पनि अनदेखा गर्यो ।तीन वर्षयता अनुकूल मौसम, विप्रेषण प्रवाहमा वृद्धि तथा भूकम्पले ध्वस्त पारेका संरचनाहरूको पुनर्निर्माण आदिका कारण प्राप्त उच्च आर्थिक वृद्धिदरप्रति संवेदनशील भएर सरकारले अर्थतन्त्रको जग मजबुत तुल्याउने दिशातर्फ उन्मुख हुन जरुरी ठानेन । भोलिका दिनमा उच्च आर्थिक वृद्धिदर हासिल गर्न आवश्यक आर्थिकसामाजिक (शिक्षा, स्वास्थ्य तथा अनुसन्धान) तथा भौतिक पूर्वाधार (सडक, नहर, कुलो, जलविद्युत् तथा प्रविधि आदि) तर्फ लगानी बढाउनुको साटो देखावटी (भ्यु टावर, फोन ट्यापिङ उपकरण आदि) निर्माण कार्यहरूलाई उसले ग्राह्यता दियो । अनावश्यक संरचनाहरूको सिर्जना गरियो, सत्तारूढ दलका कार्यकर्ता व्यवस्थापन गर्न । साधारण खर्च आकासिँदै जाँदा पनि चन्दा, पुरस्कार, अनुदानजस्ता शीर्षकहरूमा आर्थिक सहयोग, प्रोत्साहन भत्ता तथा क्षतिपूर्ति आदि अनुत्पादनशील क्षेत्रहरूतर्फ नागरिकहरूबाट उठाएको राजस्व प्रवाहलाई प्रोत्साहित गरियो । बेरुजु, आर्थिक अनियमिता तथा अनुशासनहीन परिपाटीजस्ता कारणले गर्दा सरकारी खर्च अराजक रूपमा आकासिँदै छ । मितव्ययिता अपनाउने, अनुत्पादनशील खर्च घटाउने तथा चुहावट रोक्ने काममा सरकारी प्रतिबद्धता भाषणमा सीमित रह्यो ।चालु आर्थिक वर्षको बजेटले धरातलमा देखा परेका आर्थिक संकटका लक्षण आत्मसात् गर्न सकेन । अन्तर्राष्ट्रिय व्यापारमा ह्रास आउँदा सरकारको राजस्व संकलनमा गिरावट हुने तथा विप्रेषण घट्न जाँदा घरपरिवारको आय तथा उनीहरूको क्रयशक्ति क्षय हुने सम्भावनाप्रति सरकार चनाखो छैन । विश्व आर्थिक मन्दीका कारण आशा गरेविपरीत वैदेशिक सहायता रकम सुक्दै जाने वास्तविकतालाई पनि सरकार अनदेखा गर्दै छ । यतिखेरको अत्यन्त तरल आर्थिक अवस्था तथा निकट भविष्य त्यति उत्साहजनक नदेखिएको पृष्ठभूमिमा मौद्रिक नीतिको सम्भावित प्रभावकारिता वा उपादेयताको समीक्षा गर्नु सार्थक हुन्छ ।२०७७ साउन २ देखि नेराबैंद्वारा घोषित मौद्रिक नीतिलाई उद्यमीहरूले स्वागत गरे । कतिपय प्रतिष्ठित अर्थविद्हरूबाट पनि सकारात्मक ठहर आयो । तीमध्ये कतिले भने बाडुल्की रोक्न नसकी कार्यान्वयन पक्ष प्रति शंका व्यक्त गरे । व्यापारिक विषयमा सीमित ज्ञान भएको यो पंक्तिकारले उद्यमी तथा सरोकारवालाहरूले मौद्रिक नीतिको स्वागत गर्नुको कारण बुझ्न सकेको छैन । नेराबैंको अनुसन्धान विभागले प्रकाशित गरेको लकडाउनको प्रभावसम्बन्धी अध्ययन प्रतिवेदनलाई आधार मान्ने हो भने, लगानीका निम्ति बैंकहरू (७४ प्रतिशत) व्यावसायिक क्षेत्रमा आश्रित छन् । उनीहरूको लगानीको ठूलो हिस्सा चालु खर्च (६२५ प्रतिशत) का निम्ति हुने गर्छ । लकडाउनका कारण चालु खर्चको अभाव प्रचुर मात्रामा हुन सक्ने लख काट्न कठिन छैन । चालु खर्चका निम्ति ब्याजदर महँगो हुनेछ ।भाका नाघेका ऋणको म्याद थप गर्दा तथा सञ्चालन पुँजीका निम्ति ऋण सुविधा उपलब्ध हुँदाकै अवस्थामा पनि अधिकांश उद्योगव्यवसाय तंग्रिने माहोल छैन । उद्यमीहरूले आफ्नो व्यवसाय पूर्वावस्थामा फर्कन, स्थिति सामान्य भएको खण्डमा, ९ देखि १३ महिना लाग्ने अनुमान गरेका छन् । प्रश्नचाहिँ सामान्य अवस्था आउँछ कहिले भन्ने हो । कोभिड१९ विरुद्ध खोपको व्यापक प्रयोग नभईकन त्यसको सामान्य अवस्थाको परिकल्पना दिव्य सपनासरह हुन्छ । प्रभावकारी खोप कहिले उत्पादन हुने ? त्यसको व्यापक वितरण कहिले र कसरी हुने ? त्यसमाथि स्वास्थ्य संरचना कमजोर रहेको हाम्रोजस्तो मुलुकमा उपलब्ध खोपको वितरण सहज हुनेवाला छैन । यो परिस्थितिमा मौद्रिक नीतिमा उल्लेख सहुलियतहरू उपलब्ध भएकै खण्डमा पनि तिनले मल्हमपट्टीको काम त गर्न सक्लान्, तर ऋणको भारबाट उद्यमीव्यवसायीलाई उन्मुक्ति दिन तथा अर्थतन्त्रलाई आवश्यक स्थिरता प्रदान गर्न सफल हुन्छन् भनी सोच्नु कोरा कल्पना हुन सक्छ ।मौद्रिक नीतिको मूल उद्देश्य आर्थिक स्थिरता कायम गर्न योगदान पुर्याउनु हो । प्रभावकारी वित्तीय तथा मौद्रिक नीतिहरूबीचको सन्तुलनबाटै आर्थिक उन्नतिले गति लिन सक्छ । यस्तो परिपाटीमा मूल्यवृद्धि तथा मुद्रा विनिमय दर निर्धारण गर्नेजस्ता गहन जिम्मेवारी नेराबैंले वहन गर्नुपर्दैन । किनकि सन् १९९३ देखि हाम्रो मुद्रालाई भारतीय मुद्रासँग आबद्ध गरिएको छ । डलर, युरो, यान अथवा अन्य कुनै पनि मुद्राको सटही दर भारतको केन्द्रीय बैंकले गर्छ र हामी त्यसैलाई स्विकार्छौं । त्यसै गरी भारतीय र हाम्रो बजारबीचको गहिरो व्यापारिक सम्बन्धका कारण भारतमा महँगी बढे हामीकहाँ पनि बढ्छ ।घोषित मौद्रिक नीतिमा आपत्तिजनक दुई पक्ष छन्, जसको चर्चा त्यति भएको छैन । पहिलो, नेराबैंले प्राथमिकता क्षेत्रको मिनु तयार पारेर वाणिज्य बैंकहरूलाई कर्जा प्रवाह गर्न दिएको निर्देशन । जस्तै कृषि क्षेत्रमा कुल ऋण रकमको १५ प्रतिशत, इन्धन क्षेत्रमा १० प्रतिशत र पर्यटन, साना तथा घरेलु उद्योग आदिमा १५ प्रतिशत । दोस्रो, कुनै पनि बैंकले लगानी गर्ने रकम भनेको जनसाधारणले आजका दिनमा उपभोग नगरेर बैंकमा गरेको बचत हो । त्यस्तो रकम ऋणीको पहुँचमा पुर्याएबापत आर्जन गर्ने ब्याज नै बैंकको आयस्रोत हो । अभ्यासमा बैंकको आर्जन (यस वर्ष ५४ अर्ब रुपैयाँ अर्थात् पछिल्लो वर्षभन्दा १२५ कम) भनेको उसले बचतकर्तालाई दिने ब्याज तथा ऋणीसँग असुल गर्ने ब्याजबीचको रकमबाट प्रशासकीय तथा व्यवस्थापकीय खर्च कटाएर हुने मुनाफा हो । वाणिज्य बैंकहरू आफ्ना बचतकर्ता र लगानीकर्ताप्रति जवाफदेह हुनुपर्छ । त्यसकारण बैंकले व्यवस्थापन खर्च कम तथा लगानीको जोखिम न्यून हुने क्षेत्र पहिचान गरेर कारोबार गर्छ । सरकारले आफ्नो लगानीका निम्ति प्राथमिकता क्षेत्र निर्धारण गर्छ, किनकि उसलाई विकास प्रक्रियामा आफ्ना नागरिकको समान पहुँच आवश्यक हुन्छ । केन्द्रीय बैंक सरकारको अंग होइन । खुला बजार प्रणालीमा केन्द्रीय बैंकले प्राथमिकता क्षेत्र निर्धारण गर्नु जायज हुँदैन । नेराबैंले वाणिज्य बैंकहरूलाई आफूले तोकेको ब्याजदरमा प्राथमिकता क्षेत्र निर्धारण गरेर त्यसमा तोकेको दरको कर्जा प्रवाह गर्ने निर्देशन दिनु अधिकार क्षेत्र उल्लंघनसरह हो ।बजारको साधारण नियम हो जति धेरै खेलाडी मैदानमा हुन्छन्, त्यति धेरै प्रतिस्पर्धा हुन्छ । हाम्रो अर्थतन्त्र चुस्त हुन नसक्नुको मुख्य कारण प्रतिस्पर्धाको अभाव हो । सिन्डिकेटमार्फत बजारमा एकाधिकार कायम गर्ने प्रवृत्ति अनियन्त्रित भइदिनाले प्रतिस्पर्धा न्यून छ । बैंकहरूलाई मर्जरका निम्ति प्रोत्साहित गर्दा बैंकिङ क्षेत्रमा पनि सिन्डिकेट निर्माण हुने जोखिमलाई बेवास्ता गर्न सकिँदैन । त्यसो त, मर्जर तथा एकुजेसन बजारले गर्ने हो, केन्द्रीय बैंकको निर्देशनमा गरिने होइन ।हामीकहाँ गरिएका सफल अभ्यासमध्ये एक वित्तीय संस्थाहरूको विस्तार हो । त्यसो हुनुमा उनीहरूको स्वायत्तताले अहं भूमिका खेलेको छ । नेराबैंका दुई पूर्वगभर्नरहरू भेषबहादुर थापा र यादवप्रसाद पन्त अर्थमन्त्री बने । दुवै मौद्रिक नीतिलाई वित्तीय नीतिको हिस्सा मान्ने स्कुलिङबाट दीक्षित थिए । अर्थात्, उनीहरू दुवैले नेराबैंलाई अर्थ मन्त्रालयको अभिन्न अंगका रूपमा उपयोग गर्नुपर्ने थियो । तर, दुवैले नेराबैंको अलग अस्तित्व र महत्त्वलाई आत्मसात् गर्दै केन्द्रीय बैंकलाई स्वतन्त्र निकायका रूपमा सञ्चालन हुन दिए, बिनाअवरोध । हालका अर्थमन्त्री पनि नेराबैंको गभर्नर भइसकेका हुन् । जुन कालखण्डमा तिनले अर्थशास्त्र विषयमा उच्च अध्ययन गरे, त्यस बखतसम्म केन्द्रीय बैंकको स्वतन्त्र अस्तित्वको अपरिहार्यता विश्वमा स्थापित भइसकेको थियो । तर, हामीकहाँ केन्द्रीय बैंकलाई स्वतन्त्र मौद्रिक नीति तर्जुमा तथा कार्यान्वयन गर्ने अधिकारसम्पन्न निकायबाट अर्थ मन्त्रालयको एउटा अर्को महाशाखा तथा वाणिज्य बैंकहरूलाई उक्त महाशाखा अन्तर्गतका उपशाखाहरूको रूपमा प्रस्तुत गरिँदै छ । मौद्रिक नीति, २०७७७८ यही अभ्यासको उपज भएको आशंका गर्नलाई प्रशस्त ठाउँ छ । यो प्रवृत्ति खुला बजार अर्थनीतिको खिलाफ त छ नै, राष्ट्रको उन्नतिका निम्ति पनि घातकसिद्ध हुन सक्छ ।"
चुनावमा धाँधली गर्न विपक्षीहरू लागिपरेका छन्,"नर्थ क्यारोलिना (एजेन्सी) अमेरिकी राष्ट्रपति डोनाल्ड ट्रम्पले नोभेम्बरमा हुने राष्ट्रपतीय चुनावमा धाँधली गर्न विपक्षीहरू लागिपरेको दाबी गरेका छन् ।रिपब्लिकन दलले दोस्रो कार्यकालका निम्ति उनको उम्मेदवारी निश्चित गरेलगत्तै ट्रम्प मञ्चमा आएर एक घण्टा सम्बोधन गरेका थिए । यद्यपि, रिपब्लिकन दलको राष्ट्रिय सम्मेलनमा उनले सम्बोधन गर्दै पूर्वनिर्धारित कार्यक्रम भने थिएन । तिनीहरू (विपक्षीहरू) ले अमेरिकी जनतालाई छल गर्न कोभिडलाई प्रयोग गरिरहेका छन्, नर्थ क्यारोलिनामा आयोजित पार्टी सम्मेलनमा उनले ट्रम्पले भने । उनले हुलाकमार्फत गरिने मतदानलाई डेमोक्र्याटहरूले दुरुपयोग गरेर चुनावमा धाँधली गर्न लागेको आरोप लगाएका हुन् । यद्यपि, राष्ट्रपति ट्रम्पले त्यसबारे कुनै प्रमाण भने सार्वजनिक गरेनन् । यसपालि कोरोना भाइरसको महामारीका कारण ठूलो संख्याका अमेरिकीले हुलाकमार्फत मतदान गर्ने ठानिएको छ । स्वतन्त्र विज्ञ तथा अधिकारीहरूले भने अमेरिकाको मतदानमा अनियमितता हुने दाबीलाई ठाडै नकारेका छन् । सन् २०१७ मा ब्रेनन सेन्टर फर जस्टिसले गरेको सर्वेक्षणमा अमेरिकी चुनावमा धाँधली हुने प्रतिशत ०००००४ देखि ००००९ रहेको देखिएको थियो । संघीय निर्वाचन आयोगका आयुक्त एलेन वेनट्राबले भने, सामान्यतः हुलाकमार्फत हुने चुनावी मतदानमा षड्यन्त्रको कुनै आधार छैन र हुँदैन ।ताजा मत सर्वेक्षणहरूमा डेमोक्र्याट उम्मेदवार जो बाइडेनभन्दा राष्ट्रपति ट्रम्प पछाडि देखिएका छन् । दुईबीचको दूरी थोरै तर उल्लेखनीय छ । पूर्वराष्ट्रपति बाराक ओबामा प्रशासनमा उपराष्ट्रपतिका रूपमा काम गरिसकेका बाइडेन ट्रम्पभन्दा दस प्वाइन्ट अघि रहेको दाबी गरिएको छ । रिपब्लिकन दलको भेला ट्रम्पका निम्ति यो स्थिति उल्ट्याउने उत्तम अवसर हुन सक्ने विश्लेषकको भनाइ छ । सम्मेलनका क्रममा बोल्दै ट्रम्पले आफूलाई जिताए अमेरिका अघि बढ्ने दाबीसमेत गरेका छन् । उनीहरूले यो चुनाव जित्न सक्ने एकमात्र तरिका भनेको चुनावमा धाँधली भए मात्र हो, ट्रम्पले भने, यो चुनाव हामीले जित्नैपर्छ ।राष्ट्रपति ट्रम्पले आगामी नोभेम्बर ३ मा हुने चुनाव अमेरिका र अमेरिकी जनताका लागि इतिहासकै सबभन्दा महत्त्वपूर्ण चुनाव भएको बताए । यो सबभन्दा ठूलो चुनाव हो । हाम्रो देश अत्यन्त खराब दिशामा जान सक्छ वा अझै राम्रो उचाइमा पुग्न सक्छ । चीनबाट भाइरस आउनु अगाडि हामी राम्रो दिशामा गइरहेका थियौं । कोरोना भाइरसको महामारी नियन्त्रण र रोकथामका लागि प्रभावकारी कदम चाल्न नसकेको भन्दै पछिल्लो समय ट्रम्प प्रशासन निकै आलोचित बनेको छ । यस्तो अवस्थामा चुनावी नतिजा विपक्षीको पोल्टामा जाने राजनीतिक विश्लेषकहरूको अनुमान छ । आधुनिक कालमा दोस्रो कार्यकाल जित्न अहिले ट्रम्पले सामना गरेजत्तिको चुनौती निकै कम अमेरिकी राष्ट्रपतिहरूले गर्नुपरेको बीबीसीले उल्लेख गरेको छ । ट्रम्पलाई रिपब्लिकन दलले सोमबार औपचारिक रूपमा राष्ट्रपतिको उम्मेदवार बनाएको हो । नर्थ क्यारोलिनको चार्लोटमा आयोजित राष्ट्रिय सम्मेलनले उम्मेदवार चयन गरेसँगै त्यहाँ उपस्थित समर्थकहरूले अरू चार वर्ष भन्दै खुसी मनाएका थिए । पार्टी सम्मेलनलाई सम्बोधन गर्ने रिपब्लिकनहरूले राष्ट्रपति ट्रम्पको जित सुनिश्चित भएको दाबी गरेका थिए । फ्लोरिडाका सांसद म्याट गेजले डेमोक्र्याटहरू ह्वाइटहाउसमा प्रवेश गरे अमेरिका भूतको चलचित्रजस्तो बन्ने दाबी गरे । राष्ट्रसंघका लागि अमेरिकी राजदूत निक्की हलीले अमेरिकामा रंगभेद नरहेको दाबी गरिन् । ट्रम्पका छोरा जुनियर ट्रम्पले जो बाइडेनले कर आफू र सम्भ्रान्त वर्गका लागि प्रयोग गर्न चाहेको आरोप लगाए । ट्रम्प पत्नी मेलानियाका साथै उनका छोराछोरीहरू एरिक, इभाना तथा टिफनीले पनि सम्मेलनमा सम्बोधन गर्दै छन् । बिहीबार ट्रम्पले सम्मेलनको समापनका अवसरमा महत्त्वपूर्ण सम्बोधन गर्नेछन् ।"
ओमानमा दूतावास भवन बनाउन जग्गा मिल्यो,"अरू मुलुकमा कहिले ? परराष्ट्रले ०७२ सालमा तयार गरेको प्रतिवेदनमा आगामी १० वर्षभित्र सबै नियोग आफ्नै भवनमा हुने गरी परियोजना तयार गरेर कार्य गर्ने उल्लेख थियो । उक्त प्रतिवेदनमा एक वर्षभित्रमा ब्रसेल्स, न्युयोर्क, ब्रासिलिया, प्रिटोरिया र बैंककका लागि आवश्यक पर्ने भवन वा अपार्टमेन्ट खरिद गर्ने भनिएको थियो । एक पटक जग्गा र भवनमा लगानी गरेपछि सधैंभरि नेपालकै सम्पत्ति हुने र हरेक वर्ष बढ्दो भाडाको मारमा पर्नु नपर्ने भन्दै सरकारले आफ्ना नियोगलाई घरजग्गा लिने नीति लिएको थियो । तर प्रतिवेदन हालसम्म कार्यान्वयन गरिएको छैन । नेपालका ३० दूतावास, तीन स्थायी नियोग (न्युयोर्क, भियना र जेनेभा) तथा ५ महावाणिज्य दूतावास र एक वाणिज्य दूतावास रहेकामा अधिकांश कार्यलय तथा भवन भाडामा प्रयोग गरिएको छ ।सरकारको नीति विदेशमा रहेका नेपाली नियोगहरूका लागि क्रमशः घर खरिद गर्दै जाने छ । त्यहीअनुरूप सरकारले हरेक आर्थिक वर्ष विदेशमा भवन खरिद गर्न बजेट छुट्याउने गरेको बजेट भने सदुपयोग गरिएको छैन । बरु रकमान्तर गरेर अन्य प्रयोजनमा प्रयोग गर्ने गरिएको छ । घर निर्माण गर्ने प्रयोजनका लागि क्वालालम्पुर, कोलम्बो र इस्लामाबादमा खरिद गरिएका जग्गासमेत प्रयोगविहीन छन् ।"
चिनियाँ चिकित्सकको नेपाल सहायता कहिले ?,"चीनको वुहानबाट फैलिएको कोरोना भाइरस (कोभिड१९) को महामारीबाट प्रभावित देशहरूमा चीनले सक्दो सहयोग गरिरहेको छ । चीनले आफ्नो अनुभवका आधारमा हालसम्म विभिन्न देशहरूमा विशेषज्ञ टोली खटाएर महामारी नियन्त्रणमा सघाउ पुर्याएको छ । पछिल्लो समय नेपाल पनि महामारीबाट दिनदिनै आक्रान्त हुँदै गइरहेको छ । चीनले भिडियो कन्फरेन्समार्फत सुझावहरू दिने तथा केही औषधि तथा उपकरण मात्रै पठाएको छ । तर विशेषज्ञहरूको टोली पठाउनेबारे भने केही जनाएको छैन । त्यस विषयमा चिनियाँ पक्षसँग निरन्तर सम्पर्क गरिरहेको बेइजिङस्थित नेपाली दूतावासले जनाएको छ । नेपाली राजदूत महेन्द्रबहादुर पाण्डेले चिनियाँ पक्षबाट ठोस जवाफ आइनसकेको जनाए । अहिले हामी चिनियाँ पक्षसँग सम्पर्कमै छौं, ठोस निष्कर्षमा पुगेपछि जानकारी गराउँछौं, पाण्डेले भने । महामारी फैलिएयता चीनले इटाली, सर्विया, कम्बोडिया, पेरु, पाकिस्तान, सुडान, बंगलादेश गरी दर्जनौं देशमा आफ्ना दक्ष चिकित्सक पठाएको छ भने १० भन्दा बढी अन्तर्राष्ट्रिय संगठनसँग महामारी रोकथामको अनुभव तथा उपचार योजना प्रस्तुत गरेको छ ।फिलिपिन्स सरकारको निमन्त्रणामा त्यहाँ गएको चिनियाँ चिकित्सकहरूको टोलीका प्रमुख वाङ सनकङले भने, चीनसँग फिलिपिन्सको राम्रो सम्बन्ध बन्दै गएको छ । फिलिपिनीहरूले चिनियाँ विशेषज्ञतामा निकै रुचि पनि देखाए ।चिनियाँ विशेषज्ञ टोली सम्बन्धित देशमा गएर अस्पतालहरूको भ्रमण, भाइरस परीक्षण, स्थानीय विशेषज्ञहरूसँग स्थलगत छलफल गर्ने गर्छन् । चीनले महामारी नियन्त्रणमा उल्लेख्य सफलता हासिल गरेको देखेर विभिन्न देशले उनीहरूबाट सल्लाहसुझाव लिने गरेका छन् । इटालीमा खटिएका चिनियाँ चिकित्सक राहत टोलीका विशेषज्ञ ल्याङ सोङआनले इटालीमा महामारीको वितण्डा मच्चिइरहेका बेला त्यहाँका जनताले ताली बजाएर हौसला दिएको स्मरण गरे ।बंगलादेशमा पुगेका चिनियाँ चिकित्सक टोलीसँग त्यहाँका विदेशमन्त्री एके अब्दुल मोमनले कुनै पनि देश एक्लैले कोरोना महामारी नियन्त्रण गर्न सम्भव नभएको बताएका थिए । हालसम्म ५६ वटा देशमा चिनियाँ चिकित्सक, विशेषज्ञहरू पुगेर महामारी रोकथाम तथा नियन्त्रणमा सक्रिय भूमिका निर्वाह गरेको चीनले बताएको छ । विभिन्न देशमा पुगेका चिनियाँ चिकित्सकहरूले ती देशमा काम गर्दाका बखतमा अझ स्तरीय अनुभव हासिल गर्न पाएको सुनाए ।"
जसले परिवारका लागि बन्दुक उठाइन्,"काबुल (एजेन्सी) करिब एक महिनाअघिको एक अन्धकार रातमा केही मानिसहरू नुरियाको गाउँमा आए । नुरियाका अनुसार रातको करिब १ बजे उनीहरूले घरको ढोका फोडेर भित्र पसे । त्यसको हल्लाका कारण १५ वर्षीया नुरिया ब्युँझिन् पनि चुपचाप बसिन् । निकै डराएकी उनले कोठामा सँगै रहेका भाइबारे सोच्न थालिन् । ती मानिसहरूले आफ्ना बुबाआमालाई घरबाहिर लगे । त्यसलगत्तै उनीहरूबाट केही गोलीका आवाजहरू आए । उनले सञ्चारमाध्यमसँग कुरा गर्दै आफ्नो दुःख बिसाइन्, उनीहरूले बुबाआमालाई मारिदिए ।नुरिया अफगानिस्तानको द्वन्द्वग्रस्त प्रान्त घोरको ग्रामीण भेगमा हुर्केकी हुन् । लजालु स्वभावकी उनी निकै कम बोल्ने किशोरी हुन् । बन्दुक चलाउन र अचुक निसाना लगाउन भने उनी निकै सिपालु छिन् । आत्मरक्षाका लागि उनलाई आफ्ना बुबाले केही समयअघि नै बन्दुक चलाउने सिकाएका थिए । त्यो कहालीलाग्दो रातमा भने उनी लुक्नुको साटो बुबाको एके४७ राइफल उठाइन् र बाहिर रहेका मानिसलाई ताकेर गोली प्रहार गरिन् । उनका अनुसार त्यो रात राइफलका गोली झन्डै नसकिन्जेलसम्म उनका हात रोकिएनन् । त्यस रात उनको घरअघि पाँच जनाको मृत शरीर ढलिरहेको थियो । त्यसमध्ये दुई जना उनका बुबाआमा, एक उनका वृद्ध छिमेकी र दुई जना आक्रमणकारी । त्यो निकै डरलाग्दो क्षण थियो, उनले भनिन्, तिनीहरू साह्रै नै निर्दयी थिए । मेरो बुबा अपांग हुनुहुन्थ्यो । मेरी आमा निर्दोष । तिनीहरूले मेरा बुबाआमालाई बिनाकारण मारे ।अफगानिस्तानमा जन्मेका नुरियाजस्ता किशोरीलाई युद्धसिवाय केही थाहा छैन । वर्षौंदेखि सरकारी फौज र तालिवानबीच युद्ध जारी छ । ठूला सहरहरूमा सरकारी फौजको नियन्त्रण छ भने अधिकांश ग्रामीण भेगमा तालिवानको नियन्त्रण छ । घोरका ग्रामीण भेगमा सरकारी फौजलाई लक्षित गरी तालिवान समूहले गर्ने आक्रमण सामान्य हुन् । नुरिया र सैनिक प्रहरी रहेका उनका सौताने दाइका अनुसार जातीय अगुवा र सरकार समर्थित स्थानीय नेता भएका कारण आफ्ना बुबालाई तालिवानले निसाना बनाएका हुन् । घटनाको करिब तीन सातासम्म नुरिया, उनका दाइ, आक्रमणकारीका परिवार, स्थानीय प्रहरी, तालिवान प्रतिनिधि र अफगान सरकारबीच विभिन्न चरणमा आक्रमणहरू भएको सार्वजनिक भयो । जानकारहरूका अनुसार उक्त घटनामा मारिनेमध्ये एक बन्दुकधारी नुरियाका पति थिए । तालिवान विद्रोहीप्रतिको जवाफी आक्रमण गर्ने युवतीका कारण दुई परिवारबीच द्वन्द्व सुरु भयो । त्यस रातको घटना हुनुको पछाडिको निकै विवादास्पद कुरा भनेको ती मानिसहरू घरमा किन आए भन्ने नै रह्यो । तर सबै पक्षहरूका अनुसार उक्त घटनाअघि गाउँमा आक्रमण गरिएको थियो । नुरियाले ती आक्रमणकारीलाई आफूहरूले तालिवान लडाकुका रूपमा चिनेको बताइन् । र, तिनीहरू आफ्नो बुबा खोज्दै आएका थिए । तर तालिवानले उक्त किशोरीसँग सम्बन्धित घटनामा आफ्नो कुनै संलग्नता नरहेको बताएको छ । तर आफूहरूले त्यस रात गाउँमा छापा मारेको र प्रहरी जाँच केन्द्रमा गरिएको आक्रमणका क्रममा दुई जना तालिवानको ज्यान गएको जनाएको छ । त्यसलगत्तै अफगानिस्तानको स्थानीय र राष्ट्रिय सरकारले तालिवानले गरेको ठूलो आक्रमणलाई परास्त गरेको जनाउँदै नुरियालाई वास्तविक हिरो घोषणा गरे । जब नुरिया र उनका भाइ सैनिक हेलिकप्टरबाट सुरक्षित घरमा लगियो, आत्मरक्षाका लागि हतियार उठाएकी किशोरीको कथा सामाजिक सञ्जालमा छायो । अफगानिस्तानमा तालिवानलाई परास्त गरेको भन्दै राष्ट्रपतिले गैरसैनिकको प्रशंसा गर्नु असामान्य कुरा होइन । तर जब अफगान राष्ट्रपति असरफ घानीले नुरियालाई काबुलमा बोलाए, यसको मिश्रित प्रतिक्रिया आए । केहीले उनलाई वास्तविक हिरो को संज्ञा दिए भने केहीले उनलाई युद्धरत पक्षको बीचमा परेकी निर्दोष बालिका भएको दाबी गरे । यतिका धेरै हिंसा र मृत्यु देखेको देशका जनताले किन जीवन र शान्ति देख्न सक्दैनन् । किन हिंसाको महिमा गाउँछन् र हतियार समात्न प्रेरित गर्छन्, एक ट्वीटर प्रयोगकर्ताले लेखेका छन्, हिंसाको जवाफ हिंसा होइन । अर्का एक प्रयोगकर्ताले ट्वीट गरेका छन्, आफ्नो जीवन रक्षा गर्न सफल नुरिया अफगान महिलाकी प्रतीक हुन् ।घटनाको भोलिपल्ट स्थानीय प्रहरीले दुइटा परिचयपत्र भेटेको जनाएको छ । प्रहरीका अनुसार उनीहरू दुवै जना तालिवान समर्थित रहेको पुष्टि भएको छ । घाइते अवस्थामा भागेका तेस्रो व्यक्ति भने तालिवान कमान्डर सयद मसुम कमरान रहेको प्रहरीको भनाइ छ । स्थानीय तालिवानले पनि घटनामा ज्यान गुमाएकामध्ये एक जना केही वर्षअघि हेलमन्ड प्रान्तमा आफूहरूसँग सम्बद्ध रहेको स्वीकार गरेको छ । घटनाको एक सातापछि सार्वजनिक भएका समाचारहरूमा मारिने एक व्यक्ति नुरियाको पति रहेको जनाइएको थियो । स्थानीय स्रोतका अनुसार नुरियाका पति रहिम उनलाई लिन आएका थिए । स्रोतका अनुसार उनी तालिवानमा संलग्न थिए र आफ्ना साथीहरूसहित आएका थिए । तर नुरियाले भने आफूले विवाह गरेको अस्वीकार गर्छिन् । स्थानीयका अनुसार नुरिया मोखी को एक पक्ष हुन् । दुई परिवारका महिला नातेदारलाई विवाहका लागि साटासाट गर्ने चलन मोखी हो । रहिमले नुरियालाई दोस्रो श्रीमतीका रूपमा लैजाने र नुरियाका बुबाले रहिमकी भतिजीसँग बिहे गर्ने सहमित भएको थियो । तर दुवै जनाको उमेर कम भएकाले विवाहलाई आधिकारिकता दिन केही वर्ष कुर्न उनीहरू राजी भएका थिए । रहिमकी आमा सफिकाले नुरिया र आफ्नो छोराले तीन वर्षअघि नै विवाह गरेको बताइन् । उनका अनुसार दुई वर्षअघि रहिम कामका लागि घरबाहिर रहेको समयमा आएर नुरियाका बुबाले उनलाई लिएर गएका जनाइन् । उनका अनुसार त्यतिबेला उनले आफ्नी नयाँ श्रीमती अर्थात् रहिमकी भतिजीलाई पनि छाडेर गएका थिए । घटना भएको रात आफ्नो छोरा नुरियाको घर गएको भए पनि मार्ने नियतले नगएको सफिकाको भनाइ छ । उनले आफ्नो छोरा तालिवान नभई निर्माणसम्बन्धी काम गर्दै आएको बताइन् ।तर उक्त रात वास्तवमा के भएको थियो भन्नेबारे भने निकै कमलाई मात्र थाहा छ । नुरिया र उसको भाइ घटनामा बाँच्न सफल त भए तर उनीहरूलाई पनि सबै कुरा थाहा छैन । घटनापछिको बिहान छिमेकीको सहयोगले नुरियाले आफ्ना बुबाआमाको दाहसंस्कार गरिन् । त्यसै समयमा अफगान सरकारले र तालिवानसँगको शान्तिवार्ताको तयारी गरिरहेको थियो । वार्ताको तयारीले अफगानिस्तानका नागरिकको फरक जीवनका लागि आशासँगै बोझ थपिदिएको छ । तर हरेक महिना सयौं जनाले भने अकालमै ज्यान गुमाइरहेका छन् । त्यसमध्ये अधिकांश महिला र बालबालिका छन् । नुरियाजस्तै, उनीहरूसँग पनि सीमित शक्ति र आवाज छ । तर आफूले सक्ने तरिकाबाट आफ्नो रक्षा गर्ने प्रयास गर्नुको भने विकल्प छैन । (सुरक्षा संवेदनशीलताका कारण घटनासँग सम्बन्धित व्यक्तिहरूको नाम परिवर्तन गरिएको)"
जसले परिवारका लागि बन्दुक उठाइन्,"काबुल (एजेन्सी) करिब एक महिनाअघिको एक अन्धकार रातमा केही मानिसहरू नुरियाको गाउँमा आए । नुरियाका अनुसार रातको करिब १ बजे उनीहरूले घरको ढोका फोडेर भित्र पसे । त्यसको हल्लाका कारण १५ वर्षीया नुरिया ब्युँझिन् पनि चुपचाप बसिन् । निकै डराएकी उनले कोठामा सँगै रहेका भाइबारे सोच्न थालिन् । ती मानिसहरूले आफ्ना बुबाआमालाई घरबाहिर लगे । त्यसलगत्तै उनीहरूबाट केही गोलीका आवाजहरू आए । उनले सञ्चारमाध्यमसँग कुरा गर्दै आफ्नो दुःख बिसाइन्, उनीहरूले बुबाआमालाई मारिदिए ।नुरिया अफगानिस्तानको द्वन्द्वग्रस्त प्रान्त घोरको ग्रामीण भेगमा हुर्केकी हुन् । लजालु स्वभावकी उनी निकै कम बोल्ने किशोरी हुन् । बन्दुक चलाउन र अचुक निसाना लगाउन भने उनी निकै सिपालु छिन् । आत्मरक्षाका लागि उनलाई आफ्ना बुबाले केही समयअघि नै बन्दुक चलाउने सिकाएका थिए । त्यो कहालीलाग्दो रातमा भने उनी लुक्नुको साटो बुबाको एके४७ राइफल उठाइन् र बाहिर रहेका मानिसलाई ताकेर गोली प्रहार गरिन् । उनका अनुसार त्यो रात राइफलका गोली झन्डै नसकिन्जेलसम्म उनका हात रोकिएनन् । त्यस रात उनको घरअघि पाँच जनाको मृत शरीर ढलिरहेको थियो । त्यसमध्ये दुई जना उनका बुबाआमा, एक उनका वृद्ध छिमेकी र दुई जना आक्रमणकारी । त्यो निकै डरलाग्दो क्षण थियो, उनले भनिन्, तिनीहरू साह्रै नै निर्दयी थिए । मेरो बुबा अपांग हुनुहुन्थ्यो । मेरी आमा निर्दोष । तिनीहरूले मेरा बुबाआमालाई बिनाकारण मारे ।अफगानिस्तानमा जन्मेका नुरियाजस्ता किशोरीलाई युद्धसिवाय केही थाहा छैन । वर्षौंदेखि सरकारी फौज र तालिवानबीच युद्ध जारी छ । ठूला सहरहरूमा सरकारी फौजको नियन्त्रण छ भने अधिकांश ग्रामीण भेगमा तालिवानको नियन्त्रण छ । घोरका ग्रामीण भेगमा सरकारी फौजलाई लक्षित गरी तालिवान समूहले गर्ने आक्रमण सामान्य हुन् । नुरिया र सैनिक प्रहरी रहेका उनका सौताने दाइका अनुसार जातीय अगुवा र सरकार समर्थित स्थानीय नेता भएका कारण आफ्ना बुबालाई तालिवानले निसाना बनाएका हुन् । घटनाको करिब तीन सातासम्म नुरिया, उनका दाइ, आक्रमणकारीका परिवार, स्थानीय प्रहरी, तालिवान प्रतिनिधि र अफगान सरकारबीच विभिन्न चरणमा आक्रमणहरू भएको सार्वजनिक भयो । जानकारहरूका अनुसार उक्त घटनामा मारिनेमध्ये एक बन्दुकधारी नुरियाका पति थिए । तालिवान विद्रोहीप्रतिको जवाफी आक्रमण गर्ने युवतीका कारण दुई परिवारबीच द्वन्द्व सुरु भयो । त्यस रातको घटना हुनुको पछाडिको निकै विवादास्पद कुरा भनेको ती मानिसहरू घरमा किन आए भन्ने नै रह्यो । तर सबै पक्षहरूका अनुसार उक्त घटनाअघि गाउँमा आक्रमण गरिएको थियो । नुरियाले ती आक्रमणकारीलाई आफूहरूले तालिवान लडाकुका रूपमा चिनेको बताइन् । र, तिनीहरू आफ्नो बुबा खोज्दै आएका थिए । तर तालिवानले उक्त किशोरीसँग सम्बन्धित घटनामा आफ्नो कुनै संलग्नता नरहेको बताएको छ । तर आफूहरूले त्यस रात गाउँमा छापा मारेको र प्रहरी जाँच केन्द्रमा गरिएको आक्रमणका क्रममा दुई जना तालिवानको ज्यान गएको जनाएको छ । त्यसलगत्तै अफगानिस्तानको स्थानीय र राष्ट्रिय सरकारले तालिवानले गरेको ठूलो आक्रमणलाई परास्त गरेको जनाउँदै नुरियालाई वास्तविक हिरो घोषणा गरे । जब नुरिया र उनका भाइ सैनिक हेलिकप्टरबाट सुरक्षित घरमा लगियो, आत्मरक्षाका लागि हतियार उठाएकी किशोरीको कथा सामाजिक सञ्जालमा छायो । अफगानिस्तानमा तालिवानलाई परास्त गरेको भन्दै राष्ट्रपतिले गैरसैनिकको प्रशंसा गर्नु असामान्य कुरा होइन । तर जब अफगान राष्ट्रपति असरफ घानीले नुरियालाई काबुलमा बोलाए, यसको मिश्रित प्रतिक्रिया आए । केहीले उनलाई वास्तविक हिरो को संज्ञा दिए भने केहीले उनलाई युद्धरत पक्षको बीचमा परेकी निर्दोष बालिका भएको दाबी गरे । यतिका धेरै हिंसा र मृत्यु देखेको देशका जनताले किन जीवन र शान्ति देख्न सक्दैनन् । किन हिंसाको महिमा गाउँछन् र हतियार समात्न प्रेरित गर्छन्, एक ट्वीटर प्रयोगकर्ताले लेखेका छन्, हिंसाको जवाफ हिंसा होइन । अर्का एक प्रयोगकर्ताले ट्वीट गरेका छन्, आफ्नो जीवन रक्षा गर्न सफल नुरिया अफगान महिलाकी प्रतीक हुन् ।घटनाको भोलिपल्ट स्थानीय प्रहरीले दुइटा परिचयपत्र भेटेको जनाएको छ । प्रहरीका अनुसार उनीहरू दुवै जना तालिवान समर्थित रहेको पुष्टि भएको छ । घाइते अवस्थामा भागेका तेस्रो व्यक्ति भने तालिवान कमान्डर सयद मसुम कमरान रहेको प्रहरीको भनाइ छ । स्थानीय तालिवानले पनि घटनामा ज्यान गुमाएकामध्ये एक जना केही वर्षअघि हेलमन्ड प्रान्तमा आफूहरूसँग सम्बद्ध रहेको स्वीकार गरेको छ । घटनाको एक सातापछि सार्वजनिक भएका समाचारहरूमा मारिने एक व्यक्ति नुरियाको पति रहेको जनाइएको थियो । स्थानीय स्रोतका अनुसार नुरियाका पति रहिम उनलाई लिन आएका थिए । स्रोतका अनुसार उनी तालिवानमा संलग्न थिए र आफ्ना साथीहरूसहित आएका थिए । तर नुरियाले भने आफूले विवाह गरेको अस्वीकार गर्छिन् । स्थानीयका अनुसार नुरिया मोखी को एक पक्ष हुन् । दुई परिवारका महिला नातेदारलाई विवाहका लागि साटासाट गर्ने चलन मोखी हो । रहिमले नुरियालाई दोस्रो श्रीमतीका रूपमा लैजाने र नुरियाका बुबाले रहिमकी भतिजीसँग बिहे गर्ने सहमित भएको थियो । तर दुवै जनाको उमेर कम भएकाले विवाहलाई आधिकारिकता दिन केही वर्ष कुर्न उनीहरू राजी भएका थिए । रहिमकी आमा सफिकाले नुरिया र आफ्नो छोराले तीन वर्षअघि नै विवाह गरेको बताइन् । उनका अनुसार दुई वर्षअघि रहिम कामका लागि घरबाहिर रहेको समयमा आएर नुरियाका बुबाले उनलाई लिएर गएका जनाइन् । उनका अनुसार त्यतिबेला उनले आफ्नी नयाँ श्रीमती अर्थात् रहिमकी भतिजीलाई पनि छाडेर गएका थिए । घटना भएको रात आफ्नो छोरा नुरियाको घर गएको भए पनि मार्ने नियतले नगएको सफिकाको भनाइ छ । उनले आफ्नो छोरा तालिवान नभई निर्माणसम्बन्धी काम गर्दै आएको बताइन् ।तर उक्त रात वास्तवमा के भएको थियो भन्नेबारे भने निकै कमलाई मात्र थाहा छ । नुरिया र उसको भाइ घटनामा बाँच्न सफल त भए तर उनीहरूलाई पनि सबै कुरा थाहा छैन । घटनापछिको बिहान छिमेकीको सहयोगले नुरियाले आफ्ना बुबाआमाको दाहसंस्कार गरिन् । त्यसै समयमा अफगान सरकारले र तालिवानसँगको शान्तिवार्ताको तयारी गरिरहेको थियो । वार्ताको तयारीले अफगानिस्तानका नागरिकको फरक जीवनका लागि आशासँगै बोझ थपिदिएको छ । तर हरेक महिना सयौं जनाले भने अकालमै ज्यान गुमाइरहेका छन् । त्यसमध्ये अधिकांश महिला र बालबालिका छन् । नुरियाजस्तै, उनीहरूसँग पनि सीमित शक्ति र आवाज छ । तर आफूले सक्ने तरिकाबाट आफ्नो रक्षा गर्ने प्रयास गर्नुको भने विकल्प छैन । (सुरक्षा संवेदनशीलताका कारण घटनासँग सम्बन्धित व्यक्तिहरूको नाम परिवर्तन गरिएको)"
राजसंस्थाको आलोचनापछि फेसबुक समूह बन्द,बैंकक (एजेन्सी) थाइल्यान्ड सरकारले राजसंस्थाको आलोचना गरेको विषयमा कानुनी कारबाही गर्ने बताएपछि फेसबुकले एउटा समूहलाई थाइल्यान्डमा हेर्न नमिल्ने बनाइदिएको छ ।दसौं लाख सदस्य रहेको रोयलिस्ट मार्केटप्लेस समूहले पछिल्ला दिनमा निरन्तर राजसंस्थाको आलोचना गर्दै आएको थियो । थाई सरकारको दबाबविरुद्ध फेसबुकले कानुनी उपचार खोज्ने बताएको छ । थाइल्यान्डमा हालैका दिनमा लोकतन्त्र पक्षधरहरूले सरकारविरुद्ध प्रदर्शन गर्दै आएका छन् । राजसंस्थामा समेत समयानुकूल सुधार हुनुपर्ने अभूतपूर्व माग उनीहरुको छ । विद्यमान कानुनअनुसार थाइल्यान्डमा राजसंस्थाको आलोचना गर्न पाइँदैन । उक्त समूह विदेशबाट हेर्न नमिल्ने भए पनि सोमबार साँझदेखि थाइल्यान्डमा बन्द गरिएको हो ।
लकडाउनमा पनि केही आयोजनाको उल्लेख्य प्रगति,"यसअनुसार यसको वित्तीय प्रगति ४७ प्रतिशत भएको छ । गत वर्ष साढे ७ अर्ब छुट्याएकामा ९६ प्रतिशत खर्च भएको छ, उनले भने । अहिले सजावट, टर्मिनल क्षेत्रमा पर्ने सडक ढलान गर्ने काम भइरहेको छ । लाइट, इक्विपमेन्ट जडान गर्ने काम पनि भएको उनले बताए । मौज्दात सिमेन्टले काम भइरहेको उनको भनाइ छ । अब सिमेन्ट नपाइएको अवस्थामा भने समस्या हुने उनको भनाइ छ । २ सय जना कामदार चीनबाट ल्याउने तयारी भइरहेको उनले जानकारी दिए । यता गल्छीत्रिशूलीमैलुङस्याफ्रुबेंसीरसुवागढी सडक आयोजनाका प्रमुख नारायणदत्त भण्डारी भने सोचेअनुरूप काम हुन नसकेको बताउँछन् । अहिले पुलको जग हाल्ने, पहाड कटिङ र गल्छीबाट रसुवागढीसम्म पहिरो सफा गर्ने काम भइरहेको उनले जानकारी दिए । कन्स्ट्रक्सन सर्भेको काम पनि जारी छ । आयोजनामा अहिलेसम्म भौतिक प्रगति ८२ किमि सडकमा २९ प्रतिशत भएको छ । लकडाउनयता समग्र आयोजनाको काम ७ प्रतिशत सकिएको उनले बताए । लामो समयदेखि पर्खाइमा रहेको मेलम्ची खानेपानी आयोजना अझै सम्पन्न हुन सकेको छैन । प्रगति सुस्त देखिन्छ । अहिले हेडवर्क्सको काम भइरहेको आयोजनाका कार्यकारी निर्देशक तिरेशप्रसाद खत्री बताउँछन् । निर्माण सामग्री नपाउँदा समस्या भइरहेको उनको भनाइ छ । सिमेन्ट र रड बाहिरबाट ल्याउनुपर्नेछ । तर ल्याउन सकिएको छैन, उनले भने । समग्रमा आयोजनाको भौतिक प्रगति ९७ प्रतिशत छ । लकडाउनको अवधिमा जम्मा १ प्रतिशत मात्र काम भएको उनको भनाइ छ । असार २१ मा मेलम्चीको सुरुङमा पानी पठाएर परीक्षण गरिएको थियो । असार ३० गते सुरुङभित्रको गेट भत्किँदा १ जना इन्जिनियरको मृत्यु भएको थियो । १ जना कर्मचारी अझै बेपत्ता छन् । २ जना कर्मचारी घाइते भएका थिए । आयोजनाका निर्देशक खत्रीका अनुसार अहिले उक्त स्थानको डिजाइनको काम भएको र गेट भने भारतबाट ल्याइँदै छ । नारायणगढबुटवल सडक आयोजनाको पश्चिम सेक्टरका प्रमुख कर्ण रानाभाटका अनुसार लकडाउन अवधिमा ३३ कल्भर्ट र ठूला २ वटा पुलको फाउन्डेसनको काम सकिएको छ । १ सय १५ किमि सडकको पूर्वी खण्ड ६५ र पश्चिम ५० किमि छ । पूर्वी सेक्टरमा पनि २ वटा पुल र २५ वटा कल्भर्ट बनाइएको छ । गत आवको भौतिक प्रगति ६ प्रतिशत छ । लकडाउन अवधिमा निर्माणाधीन जलविद्युत् आयोजनाको काम फाट्टफुट्ट भए । पूर्णरूपमा काम हुन सकेन । स्वतन्त्र ऊर्जा उत्पादकको संस्था नेपाल (इप्पान) सचिव बलराम खतिवडाका अनुसार १ सय ३२ वटा जलविद्युत् आयोजना निर्माणाधीन छन् । लकडाउनले गर्दा विद्युत् सामग्री आउन सकेका छैनन् । घर गएका कामदार ल्याउन सकिएको छैन । तराईबाट डन्डी, सिमेन्ट ल्याउन नपाएको उनको गुनासो छ ।निर्माणस्थलमा इक्विपमेन्ट र कामदार पुर्याउन नसकिएको उनले जानकारी दिए । पूर्णरूपमा काम हुन नपाएको र २०२५ प्रतिशत मात्र काम भएको उनको भनाइ छ । स्थानीय स्रोतसाधनको प्रयोग गरेर काम भइरहेको उनले बताए ।"
भिजेको २५ सय टन मल वीरगन्ज आइपुग्यो,"बिग्रेको मलको जिम्मेवारी लिन्नौं । सम्झौतामा गोदाम डेलिभरी भएकाले एक पैसाको पनि भार हामीमाथि पर्ने अवस्था छैन । कुमार राजभण्डारीप्रवक्ता, साल्ट ट्रेडिङ कर्पोरेसन"
"होलसेलमा ठीकै, खुद्रामा बढी मूल्य","वाणिज्य आपूर्ति तथा उपभोक्ता हित संरक्षण विभागले होलसेलमा तरकारीको मूल्य ठीकै रहे पनि खुद्रामा अत्यधिक बढाउने गरेको निष्कर्ष निकालेको छ । तीनकुने, जडीबुटी, भक्तपुरको चारदोबाटोलगायत क्षेत्रमा तरकारीको होलसेल पसल निरीक्षणपछि विभागको अनुगमन टोलीले यस्तो निष्कर्ष निकालेको हो । मंगलबार चार टोलीले चार स्थानका १४ पसलमा अनुगमन गरेको विभागका प्रवक्ता रवीन्द्र आचार्यले जानकारी दिए । होलसेलमा टमाटर प्रतिकिलो ६० देखि ८० रुपैयाँ नै छ, तर खुद्रामा आइपुग्दा महँगो भएको पाइयो, उनले भने । खुद्राले होलसेलमा अर्डर गरेपछि होलसेलबाट गाडीमा ढुवानी हुन्छ । गाडीवालाले मनोमानी मूल्य तोक्दा खुद्रामा पनि मूल्य बढ्ने गरेको विभागको दाबी छ । व्यवसायीले किसानसँग सीधै सम्पर्क गर्न सके सस्तो हुने थियो । किसानले उचित मूल्य पाउँथे । उपभोक्ताले पनि सस्तोमा पाउँथे, प्रवक्ता आचार्यले भने, अहिले मूल किसानबाट बिचौलियाले उठाए । होलसेलबाट पुनः बजारसम्म आइपुग्दा थप बदमासी भयो ।अहिले निषेधाज्ञा थप मूल्य असुल्ने बहाना भएको जानकार बताउँछन् । एक महिनाको अवधिमा गोलभेंडाको मूल्य प्रतिकिलो साढे २ सय प्रतिशतसम्म बढेको कालीमाटी फलफूल तथा तरकारी बजार विकास समितिको विवरण छ । अन्य तरकारीको मूल्य पनि आचाक्ली बढेको छ । होलसेलमा मूल्य बढेपछि खुद्रा व्यापारीले पनि सोही बहानामा मूल्य बढाएका छन् । केही किसानले तरकारी आफैं होलसेलमा ल्याएकाले कुनै क्षेत्रमा समस्या नरहेको विभागको भनाइ छ । निरीक्षणका क्रममा किसानबाट प्रतिकिलो बन्दा २९ रुपैयाँसम्म खरिद गरी होलसेलमा ५० रुपैयाँमा बिक्री भएको देखिएको थियो । गोलभेंडाको मूल्य स्रोतमै बढेको विभागका अनुगमन शाखा निर्देशक सागर मिश्रले बताए । बोडीलगायत केही तरकारी होलसेलमा सामान्य बढे पनि खुद्रामा बढी मूल्य लिएको उनको भनाइ छ । होलसेलबाट खुद्रा र उपभोक्तासम्म आइपुग्दा तरकारीअनुसार ५० देखि एक सय रुपैयाँसम्म बढी लिने गरेको उनले बताए ।काठमाडौंमा भित्रिने दोलखा, धादिङ, मकवानपुरलगायत क्षेत्रमा गोलभेंडा टनेलको मात्रै छ । चैत पहिलो साता गोलभेंडाले मूल्य पाएन । त्यही भएर किसानले गोलभेंडा खेती गरेनन्, अरू खेतीतिर लागे, मिश्रले भने, त्यसैले गोलभेंडा कम उत्पादन हुँदा यसको मूल्य बढ्यो । तरकारी उत्पादन गर्ने स्रोतमा कालीमाटी तरकारी बजारमा राखिएको मूल्यका आधारमा पनि मूल्य तोक्ने गरिएको छ । निषेधाज्ञाका कारण पनि केही स्थानमा ढुवानीको समस्या भएकाले मूल्य बढेको हो । सहज रूपमा आपूर्ति नहुँदा त्रासका कारण तरकारीको माग उच्च छ । तर अफसिजनका कारण पर्याप्त उत्पादन छैन । भारतबाट पनि आयात हुन सकेको छैन । जसले गर्दा पनि बजार भाउ महँगिएको जानकारहरू बताउँछन् । यता खुद्रा व्यवसायीको दुखेसो भने छुट्टै छ । बिक्रीका लागि सीमित समय हुँदा तरकारी बिग्रिने समस्या छ । सटर भाडा पनि महँगो हुँदा व्यवसाय गर्न समस्या परेको उनीहरूको भनाइ छ । खुद्रा व्यापारीसँग बुझ्दा ७ देखि ९ बजेसम्म मात्रै बिक्री गर्ने समय भएकाले दिउँसो घामले तरकारी बिग्रने र खेर जाँदा त्यसलार्ई उपभोक्ता मूल्यमा जोड्ने गरेको बताएका छन्, आचार्यले भने ।"
विद्युत प्राधिकरणले घटायो पोल र केबल भाडा,"आफ्नो पोल र अप्टिकल फाइबर नेटवर्क प्रयोग गरेबापत ५ सय प्रतिशतसम्म भाडा बढाएको नेपाल विद्युत् प्राधिकरणले एक वर्षपछि भाडा दर करिब आधा घटाएको छ । प्राधिकरणले पोल र अप्टिकल फाइबर प्रयोग गरेबापत लाग्ने भाडा बढाएपछि इन्टरनेट सेवा प्रदायक र केबल टेलिभिजन सेवा प्रदायकले विरोध जनाएका थिए ।व्यवसायीको विरोधपछि सञ्चार तथा सूचना प्रविधि मन्त्रालयकी सहसचिव राधिका अर्यालको संयोजकत्वमा गत वर्ष अध्ययन समिति गठन गरिएको थियो । समितिले दिएको प्रतिवेदनका प्राधिकरण सञ्चालक समितिले गत साता यसलाई पारित गरेको हो । प्राधिकरणले गत वर्ष आफ्नो प्रसारण लाइन नेटवर्कमा रहने अप्टिकल ग्राउन्ड वायर (ओपीजीडब्लू) केबल प्रयोगबापत लाग्ने भाडा ४ सय प्रतिशत बढाएको थियो । प्राधिकरणको देशभर रहेको यो नेटवर्क इन्टरनेट सेवा प्रदायक र टेलिकम कम्पनीले ब्यान्डविथ प्रसारणका लागि भाडामा प्रयोग गरिरहेका छन् । ओपीजीडब्लू केबलमा प्रतिकोर प्रतिमहिना प्रयोगबापत प्राधिकरणले भाडा १४ सयबाट बढाएर ६ हजार पुर्याएको थियो । यस्तै प्रतिदुई कोर प्रतिवर्ष प्रयोग गरेबापत करिब १७ हजार रुपैयाँ भाडा लाग्दै आएकामा प्राधिकरणले गत वर्ष बढाएर ७२ हजार पुर्याएको थियो । यस्तै, २४ कोरको ओपीजीडब्लू ३० वर्षका लागि भाडामा लिँदा १ लाख रुपैयाँ लाग्दै आएकामा प्रािधकरणले यसलाई बढाएर २५ लाख ९२ हजार पुर्याएको थियो । यस्तै, प्राधिकरणको पोल प्रयोग गरेबापत लाग्ने भाडामा पनि प्राधिकरणले वृद्धि गर्ने निर्णय गरेको थियो । इन्टरनेट सेवा प्रदायक र केबल टेलिभिजन सेवा प्रदायकले प्राधिकरणको पोल प्रयोग गरेबापत प्रतिवर्ष प्रतिपोल २ सय ५ रुपैयाँ तिर्दै आएकामा यसलाई बढाइएको थियो । प्राधिकरणले आफ्नो पोलमा २४ कोरको अप्टिकल फाइबर तार प्रयोग गरे प्रतिपोल प्रतिमहिना १२ सय र ४८ कोरसम्मको अप्टिकल फाइबर प्रयोग गरे प्रतिपोल प्रतिमहिना १९ सय र त्योभन्दा बढी क्षमताको अप्टिकल फाइबर प्रयोग गरे प्रतिपोल प्रतिमहिना २७ सय रुपैयाँ भाडा लाग्ने दर तय गरेको थियो । यसबाहेक प्राधिकरणले आफ्नो पोल प्रयोग गरी अप्टिकल फाइबर विस्तार गर्दा अप्टिकल फाइबरको २५ प्रतिशत क्षमता प्राधिकरणलाई बुझाउनुपर्ने सर्त पनि राखेको थियो ।समितिले तयार पारेर प्रतिवेदनमा ओपीजीडब्लू फाइबर भाडामा लिई प्रयोग गरेबापत प्रतिवर्ष ३० हजार नबढ्ने गरी दर कायम गर्न सिफारिस गरेको छ । विद्युत् प्राधिकरण लाइनको ३३ केभी र ११ केभीका पोलहरूमा ब्याकबोन केबल जडान गरेबापत टेलिकम, इन्टरनेट सेवा प्रदायक, केबल टीभी सेवा प्रदायकले ३० वर्षका लागि एकमुष्ट १ लाख रुपैयाँ तिर्दै आएकामा अब प्रतिकिमि प्रतिकेबल प्रतिवर्ष १० देखि १६ हजारभन्दा बढी नहुने गरी भाडा दर तय गर्न पनि समितिले सिफारिस गरेको छ ।प्राधिकरणको पोल प्रयोग गरेबापत अप्टिकल फाइबरको २५ प्रतिशत क्षमता प्राधिकरणलाई निःशुल्क दिने प्रावधान हटाउन पनि प्राधिकरणले सिफारिस गरेको छ । प्राधिकरणले भाडा बढाउँदा सेवा प्रदायकलाई भार परेको इन्टरनेट सेवा प्रदायकहरूको संस्था नेपाल (इप्पान) अध्यक्ष भोजराज भट्टको टिप्पणी छ । समितिले भाडा दर करिब आधा घटाउन सिफारिस गरेको भन्ने सुनेको छु, उनले भने, आधा भाडा घटाए पनि यो बढी नै हुन्छ ।अध्ययन समितिले प्राधिकरण र नेपाल टेलिकमसहित सरोकारवाला मिलेर संयुक्त पूर्वाधार कम्पनी स्थापना गर्न पनि सिफारिस गरेको छ । नेपाल दूरसञ्चार कम्पनी लिमिटेडको नेतृत्वमा प्राधिकरणलगायत सबै सेवा प्रदायकहरूलाई सहप्रयोग गर्न दिने सरकारी नीति रहेकाले नेपाल टेलिकम र विद्युत् प्राधिकरणले दूरसञ्चार पूर्वाधार कम्पनी स्थापना गर्नेतर्फ संयुक्त पहल गर्ने, समितिले गरेको सिफारिसमा भनिएको छ ।"
म्याद थप्ने बहाना बन्यो कोरोना,"निर्माणाधीन ठूला भवनमा ठेकेदारका लागि कोरोना कहर म्याद थप्ने बहाना बनेको छ । एक वर्षअघि निर्माण सम्पन्न भइसक्नुपर्ने भवनमा पनि अहिले कोरोनालाई देखाएर म्याद थप्ने काम भइरहेको छ ।सुर्खेतको वीरेन्द्रनगरस्थित अत्याधुनिक सुविधासहितको सभाहल र मध्यपश्चिमाञ्चल विश्वविद्यालयको केन्द्रीय क्याम्पस प्रशासनिक भवनको काम तोकिएको समयमा सम्पन्न नभएपछि पुनः म्याद थपिएको छ । तीन वर्षमा काम सक्ने गरी ०७३ सालदेखि निर्माण थालिएको सभाहलको काम गत वर्ष चैतमा सक्नुपर्ने थियो । तर एक वर्षअघि म्याद सकिए पनि काम हुन सकेको छैन । रूख कटानको काममा ढिलाइ भएको र पछिल्लो समय कोरोनाका कारण काम हुन नसकेको भन्दै म्याद थप गर्नुपरेको सहरी विकास तथा भवन निर्माण विभाग सुर्खेत कार्यालयले जनाएको छ । गत चैत २४ देखि असोज १७ गतेसम्म म्याद थपिएको कार्यालयका सूचना अधिकारी इन्जिनियर रामकृष्ण आचार्यले बताए । समानान्तरचक्रेश्वरीशिवशक्ति जेभीले निर्माणको जिम्मा लिएको सभाहलको फिनिसिङ र रङरोगनको काम सकिएको छ । थप कामका लागि भारतबाट सामग्री ल्याउनुपरेकाले समस्या भएको छ, उनले भने, कोरोनाका कारण भएको लकडाउनले सामान ल्याउन सक्ने अवस्था छैन ।७ जना अट्ने मल्टिपर्पोज सभाहलमा प्रशासनिक भवन, अपांगमैत्री र करिब ४ सय सवारी साधन पार्किङ सुविधा रहनेछ । २० करोड ५४ लाख ८६ हजार ७ सय ८१ लागतमा सभाहल निर्माण भइरहेको हो । मध्यपश्चिमाञ्चल विश्वविद्यालयको केन्द्रीय प्रशासनिक भवन निर्माणका लागि पनि आगामी भदौ मसान्तसम्म म्याद थप गरिएको केन्द्रीय कार्यालयका सूचना अधिकारी दिनेश गौतमले बताए । लुम्बिनी प्राकृतिक जेभीले तीन वर्षमा सक्ने गरी ०७३ मा १५ करोड ५१ लाख ६४ हजार लागत (भ्याटबाहेक) मा भवन निर्माणको जिम्मा लिएको थियो ।प्रशासनिक भवनका तीनवटा ब्लक छन् । गौतमका अनुसार केन्द्रीय प्रशासनिक भवनसहित व्यवस्थापन केन्द्रीय क्याम्पस, सेमिनार हल, अतिथि आवास गृह, ट्युटोरियल भवन र इन्जिनियरिङ केन्द्रीय क्याम्पस भवन निर्माणाधीन छन् । तीमध्ये स्ववियु भवन निर्माण सकिएको छ । सुर्खेत कारागारको भवन निर्माण पनि जारी रहेको सहरी विकास तथा भवन निर्माण विभागका इन्जिनियर रामकृष्ण आचार्यले जानकारी दिए । कारागारका कैदीमा कोरोना देखिएपछि काम थप प्रभावित बनेको उनले बताए । पुरानो भवन नभत्काएसम्म अर्को भवन सोही ठाउँमा बनाउन मिल्दैन, उनले भने, सुरक्षाका कारणले अहिले नै बनिसकेको नयाँ भवनमा कैदीलाई सार्न नमिलेकाले केही ढिलाइ भएको छ ।"
उडान नियमित गर्न ज्ञापन,काठमाडौं (कास) गैरआवासीय नेपाली संघ (एनआरएनए) ले स्वास्थ्य सतर्कता अपनाएर अन्तर्राष्ट्रिय उडान नियमित बनाउन ज्ञापन बुझाएको छ । संघले मंगलबार उपप्रधान तथा रक्षामन्त्री एवं कोरोना नियन्त्रण तथा रोकथाम उच्चस्तरीय समन्वय समितिका संयोजकसमक्ष प्रस्तुत ज्ञापनपत्रमा अन्तर्राष्ट्रिय उडान पुनः स्थगन गर्ने वा सीमित उद्धार गर्नेजस्ता अस्पष्ट निर्णयले विदेशमा अलपत्र नेपालीको समस्या सम्बोधन अनिश्चित भएको बताइएको छ । साथै महँगो चार्टर उडान भाडा तिर्नुपर्ने बाध्यता भएकाले स्वास्थ्य मापदण्डका उपाय अपनाउँदै अन्तर्राष्ट्रिय उडान नियमित बनाउन संघको माग छ । बेखर्ची भएर अलपत्र परेकाहरूलाई बिनासर्त वैदेशिक रोजगार कल्याणकारी कोषमार्फत उद्धार गर्नसमेत संघको माग छ ।
डिसहोमको क्रेडिट सर्भिस,काठमाडौं (कास) डिस मिडिया नेटवर्कले डिसहोम क्रेडिट सर्भिस १० दिनसम्म उपलब्ध गराउने भएको छ । यसअन्तर्गत डिसहोमले आफ्ना ग्राहकलाई सदस्यता शुल्क समाप्त भइसकेपछि पनि १० दिनसम्म म्याद थप्ने भएको छ । यसअघि डिसहोमले पाँच दिनसम्म थप म्याद दिँदै आएको थियो । ग्राहकलाई थप सेवा उपलब्ध गराउने उद्देश्यले समय बढाइएको डिसहोमले जनाएको छ ।
आयोगसँग टेलिकमको सहकार्य,काठमाडौं (कास) नेपाल टेलिकम र विश्वविद्यालय अनुदान आयोगबीच मुलुकको शैक्षिक सत्र नगुम्ने गरी पठनपाठन र अनुसन्धानका कार्य जारी राख्नेसम्बन्धी सम्झौता भएको छ । शिक्षा मन्त्रालयमा आयोजित एक समारोहबीच शिक्षा विज्ञान तथा प्रविधिमन्त्री गिरिराजमणि पोखरेलको उपस्थितिमा टेलिकमका प्रबन्ध निर्देशक डिल्लीराम अधिकारी र विश्वविद्यालय अनुदान आयोगका प्रमुख प्रशासकीय अधिकृत सुभाषचन्द्र ढुंगेलले सम्झौतापत्रमा हस्ताक्षर गरे । सम्झौताअनुसार टेलिकमले सबै विश्वविद्यालय र अन्तर्गतका आंगिक क्याम्पसलाई ह्याप्पी लर्निङ प्याक उपलब्ध गराउनेछ । प्याकेजअन्तर्गत ३१५ रुपैयाँमा २४ जीबी र ५ सय रुपैयाँ ३५ जीबी डाटा उपलब्ध हुनेछ ।
टिकटकका सेलेब्रिटी,"सुरक्षाको कारण देखाएर भारतले टिकटकमा प्रतिबन्ध लगायो । अमेरिकामा पनि बन्देज खेप्दै छ टिकटक । नेपालमा पनि इन्टरनेटको ब्यान्डबिथ धेरै खपत गरेको भन्दै टिकटक एप्सप्रति इन्टरनेट सेवा प्रदायकले चिन्ता व्यक्त गरेका समाचार आउन थालेका छन् । छरिता भिडियो बनाएर रमाउँदै टिकटकबाट चर्चा पाएर म्युजिक भिडियोसँगै अभिनयका विधामा आफ्नो बाटो फराकिलो पारेकाहरूमा चिन्ता बढेको छ । नेपालमा कहिलेसम्म सजिलै चल्न पाउला टिकटक ? टिकटकमा देखिएर फलोअर्स बढाउँदै चर्चा पाउने नेपाली थुप्रै छन् । जुम्ल्याहा दिदीबहिनी प्रिन्सी र प्रिज्मा खतिवडाले टिकटक चलाउन थालेको दुई वर्ष नाघ्यो । सुरुमा आआफ्नो अकाउन्टबाट छुट्टाछुट्टै टिकटक बनाउँथे उनीहरू । अभिनयमा रुचि राख्ने प्रिन्सीले सुरुमा टिकटक अकाउन्ट खोलेकी थिइन् । त्यसपछि दिदी प्रिज्माले पनि खोलिन् । एक दिन एकसाथ भिडियो बनाएर अपलोड गरे । भिडियोलाई अधिकांश दर्शकले रुचाइदिए, फलोअर्स पनि बढ्न थाल्यो । त्यसपछि दुवैले एउटै अकाउन्ट चलाउने निर्णय गरे । प्रिन्सीको अकाउन्टको नाम परिवर्तन गरेर ट्विनी गर्ल्स राखियो । उस्ताउस्तै देखिने दिदीबहिनीको अभिनय र अनुहारको हाउभाउसहितको सुरुवातका केही भिडियो त भाइरल नै भयो । टिकटकमा सर्वाधिक ७२ लाख फलोअर्स भएकी अञ्जु भण्डारीपछि धेरै फलोअर्स कमाएका यी दुई नै हुन् । अञ्जु अस्ट्रेलियामा बस्छिन्, उनका डान्सिङ भिडियोले अत्यधिक भ्युज पाएका छन् । उनले बनाएको टिकटक भिडियोको संख्या नै ५ सय नाघिसकेको छ । ट्विनी गर्ल्स लाई टिकटकमा ६५ लाखले पछ्याएका छन् । टिकटकले नै गर्दा यी दुईको चर्चा चुलिएको छ । त्यसैले यी दुई टिकटकलाई वरदान मान्छन् । यी दुईको लिप सिंक र डान्सिङ टिकटक मन नपराउने कमै होलान् । टिकटकलाई नै वरदान भन्छौं हामी । टिकटकले नै हो हामीलाई दर्शकमाझ चिनाएको, प्रिन्सीले भनिन् ।प्रिन्सी र प्रिज्मा जुम्ल्याहा भएकै कारण उनीहरूका टिकटक रुचाइदिएको चर्चा सुनिन्छ । प्रिन्सी यसमा त्यति सहमत छैनन् । अहिलेसम्म पनि हामीलाई जुम्ल्याहा भएकै कारणले चलेको हो भन्नहुन्छ । हुन त जुम्ल्याहा प्रयोगकर्ताहरू धेरै हुनुहुन्छ । जुम्ल्याहा भएरै सबैजना अगाडि आएकै भन्न पनि अलिक नमिल्ला, उनले सुनाइन्, जुम्ल्याहा भएर हामीलाई फाइदाचाहिँ भएकै हो । उस्तै देखेर भिडियोमा इफेक्ट गरेको हो कि भनेर सुरुवात ताका उत्सुक भएर धेरैले हेर्नुहुन्थ्यो । पछि जुम्ल्याहा नै भएकै थाहा पाएपछि प्लस पोइन्ट भयो । टिकटकमा रुचाएका ट्विनी गर्ल्स ले कहिल्यै म्युजिक भिडियो गर्ने सोचेका थिएनन् । तर, विस्तारै अभिनयको अफर आउन थालेपछि अवसर खेर जान दिएनन् । सोमबार रिलिज गरेको हुन्छ खोसाखोस गरी करिब १४ वटा म्युजिक भिडियो गरिसके यी दुईले ।त्यस्तै, टिकटकका अर्का स्टार हुन्, सुधीर श्रेष्ठ र रोशनी श्रेष्ठ । उनीहरू श्रीमान्श्रीमती हुन् । स्वर्गीय अभिनेता श्रीकृष्ण श्रेष्ठ अभिनीत कोहिनूर फिल्मको के म तिम्रो होइन र बोलको गीतबाट अत्यधिक चर्चामा आए यी जोडी । श्रीकृष्ण र अभिनेत्री श्वेता खड्काको अभिनयलाई नक्कल गर्दै सुधीर र रोशनीले बनाएको टिकटक भिडियो पनि भाइरल नै भएको थियो । विशेष त दम्पतीको हाउभाउ र लिप सिंकलाई अधिकांशले मन पराए । उनीहरूलाई पछ्याउँदै जोडी टिकटिक बनाउने बढे ।श्रेष्ठ दम्पतीले यसअघि जेल पनि सहुँला बोलको गीतमा टिकटक बनाएका थिए । १५ सेकेन्डको समयावधिमा यी दुईले प्रस्तुत गरेको अभिनय, हाउभाउ र कन्सेप्टलाई रुचाउने बढे । के म तिम्रो होइन र मा टिकटक बनाउँदा सुधीरको फलोअर्स १७ हजार जनाभन्दा बढी थिए । अहिले उनलाई फलो गर्ने ३ लाख ९६ हजार छन् । सुधीर पनि आइरहेको टिकटक भिडियोभन्दा केही फरक कन्सेप्टको भिडियो बनाउँदा टिकटकमा रुचाएको बताउँछन् । कन्सेप्टले गर्दा पनि रुचाइदिनुभएको हो सायद, उनले सुनाए । सरल हाउभाउ र नृत्यका कारण उनको टिकटक मन पराउने धेरै छन् ।हुन त सुधीरले आफ्नो नृत्य कक्षाको प्रचार गर्न टिकटक बनाउन थालेका थिए । तर यसले उनैलाई चर्चामा ल्याइदिएको छ । ८ वर्षअघि नै फिल्म क्षेत्रमा कोरियोग्राफर, निर्देशक र कलाकारका रूपमा संघर्ष गरेका थिए उनले । खासै चर्चा पाएनन् । केही फिल्ममा सहायक कलाकारको रूपमा अभिनय पनि गरे । कतै सफलता नमिलेपछि सोह्रखुट्टेमा सोलमेट डान्स एकेडेमी खोलेर नृत्य सिकाउन थाले । त्यही नृत्य कक्षाको प्रचार गर्न टिकटक बनाए । रातारात टिकटकले चर्चामा ल्याइदिएपछि उनले ७ वटा म्युजिक भिडियोमा अभिनय गर्ने मौका मिल्यो । आफ्ना लागि टिकटक एकदम राम्रो माध्यम रहेको उनी बताउँछन् ।रेश्मा घिमिरेलाई त टिकटक क्विन पनि भन्ने गरिन्छ । टिकटकमा उनले गरेको लिप सिंक र डान्सिङ भिडियोलाई धेरैले रुचाइदिएका छन् । विशेषतः त उनको अनुहारको हाउभाउलाई लिएर उनले खुबै चर्चा बटुलिन् । टिकटकले दिएको चर्चासँगै उनले म्युजिक भिडियोमा अभिनय पनि गरिन् । ११ लाख फलोअर्स भएकी रेश्मा अहिले म्युजिक भिडियोमा सक्रिय छिन् ।बालबालिकामा पनि टिकटकको मोह उत्तिकै भेटिन्छ । शैलिन श्रेष्ठ ज्वलन्त उदाहरण हुन् । बुबा सुजितले उनलाई टिकटकमा सक्रिय बनाएका छन् । प्रस्ट नखुलेको आवाज अनि उनको हाउभाउकै कारण चर्चामा छिन् शैलिन । ४ लाख ६९ ले फलोअर्स भएकी शैलिनले सानो उमेरमै विज्ञापनदेखि म्युजिक भिडियोसमेत गरेकी छन् । शैलिनको विशेष त रियल भिडियोहरू भेटिन्छ टिकटकमा । पछिल्लो समय शैलिनको कमेडी भिडियो सोल्टी ले निकै चर्चा बटुल्यो । उनको सिको गर्दै थुप्रै बालबालिका टिकटकमा आएका छन् । एभिलिना खड्का, समायरा थापा यसका उदाहरण हुन् । एभिलिना र समायराका भावभंगीले पनि अधिकांशको मन जितेको छ ।२ लाख ६९ हजार फलोअर्स भएका मञ्जिल बस्नेत पनि उत्तिकै हिट छन् । पछिल्लो समय उन पनि म्युजिक भिडियोतिर व्यस्त देखिन्छन् ।गायक चक्र बमको ओए काजल बोलको गीतमा फिचर्ड गीता ढुंगाना पनि टिकटकबाट नै चर्चामा आएकी हुन् । सुदूरपश्चिमतिरका गीत, देउडामा उनी हाउभाउ गर्न माहिर छिन् । सुदूरपश्चिमको भिडियो बनाउने विशेषताले पनि उनलाई मन पराउने बढी छन् । ४ लाख बढी फलोअर्स छन् उनको टिकटक अकाउन्टमा । गीता मात्रै होइन, पछिल्लो समय दीपादमन्ता, अमिता गुरुङ, उषा उप्रेती, राइडर प्रसान, एलिसा मगरलाई पनि टिकटकमा रुचाइएका छन् । टिकटकमा सक्रिय कलाकार वर्षा राउत, वर्षा शिवाकोटी, पल शाह, नीता ढुंगाना, आँचल शर्मा र अनु शाहका भिडियो पनि धेरै हेरिन्छ । प्रिन्सी र प्रिज्मा टिकटकबाट चर्चामा आएसँगै उनीहरूलाई फिल्मको निर्माण टिमबाट फोन आउन थाल्यो । फिल्मको गीतमा टिकटक बनाइदिन अनुरोध गर्नेहरू बढे । निर्माण टिमले भिडियो बनाएको निश्चित रकम दिने कुरा भएपछि उनीहरूले पनि टिकटक बनाइदिए । अहिलेसम्म रकम लिएर पाँचवटा फिल्मको गीतमा टिकटक भिडियो बनाएको प्रिन्सी सुनाउँछिन् । यसरी उनीहरूले १५ वटा म्युजिक भिडियोको प्रचार गरेका छन् । टिकटकमा यसरी भिडियो बनाउन थालेपछि कमाउन थाले दुई दिदीबहिनीले । टिकटक आम्दानीको स्रोत बन्यो । कतिले फोन गरेर आफै कति लिनुहुन्छ भन्दै फोन गर्न थाल्नुभयो । एउटा प्लेटफर्मलाई प्रयोग गरेर कमाउन सकिन्छ भने किन नगर्ने भनेर हामीले पनि रकम लिन थालेको हो, प्रिन्सी सुनाउँछिन्, पछि हामीले नै अफर गर्नेहरूलाई रकम तोकेर भन्न थाल्यौं । यसरी टिकटकबाट उठेको रकम पकेट खर्च पुग्ने गरेको उनी बताउँछिन् । सुधीरले पनि पाँचवटा गीतको प्रचारका लागि निश्चित रकम लिएर भिडियो बनाएका छन् । उनी टिकटक आम्दानीको राम्रो स्रोत रहेको बताउँछन् । टिकटकमै सीमित हुने डरले पैसा लिएर भिडियोको प्रचार गर्न छाडिदिएको बताउँछन् सुधीर । मैले त मनपर्ने गीतको मात्र गरें यसरी । टिकटकमै केही गर्छु भन्नेलाई राम्रो हो । तर मेरो सपना ठूलो नै छ । त्यसैले मैले रकम लिएर गर्न छोडें । आम्दानीको स्रोत त राम्रो छ । यस्तो गर्दा टिकटकमै सीमित हुन्छ जस्तो लाग्यो, उनले भने । अहिले उनी आफूलाई मन परेको गीतमा भिडियो बनाउँछन् । आफूले अभिनय गरेको म्युजिक भिडियोको प्रचारका लागि टिकटक बनाइरहेका हुन्छन् । पछिल्लो समय प्रचारको राम्रो माध्यम बन्दै गएको छ टिकटक । कति गीतहरू टिकटकबाटै चर्चामा आएका छन् । केही हदसम्म गीत हिट बनाउन टिकटकले भूमिका खेलेको प्रिन्सी बताउँछिन् । हुन त टिकटकले नै गरेर गीत चल्ने होइन । राम्रो गीत भयो भने आफैंमा चल्छ । कतिवटा गीतहरू छायामा परेको हुन्छ । त्यो गीत टिकटक चर्चामा आइरहेको हुन्छ । सबै टिकटकले गरेर चलेको त भन्दिनँ, केही हदसम्म प्रचारको माध्यम बनेको छ, उनले भनिन् ।"
गालाको त्यो तिलकोठी,"मञ्जितले १७ रन बनाएका थिए । त्यसमध्ये जुनैद जियालाई लगातार तीन चौका प्रहार गरेको उनलाई धमिलो सम्झना छ । पाकिस्तानी टोली सलमान बटको नेतृत्वमा थियो । बट, अली, जियासहित नेपालसँग खेलेको त्यो टोलीका उमर गुलले पछि पाकिस्तानको राष्ट्रिय टोलीबाट खेले । मञ्जितलाई उनै गुलले आउट गरेका थियौं । अलीले नेपालसँग ४ ओभरमात्र गरेर १३ रन दिएका थिए । ब्याटिङमा आठौं नम्बरमा ब्याटिङ गर्दै अविजित ८ रन बनाएका थिए ।टेलिभिजन हेर्दै गर्दा पाकिस्तानलाई जितेका थियौं भन्ने भयो । त्यसपछि सबै पाकिस्तानी खेलाडीको याद आयो । अली अलिकति एक्टिभ देखिएका थिए । युवामा ह्यान्डसम थिए, फिल्डिङ पनि राम्रो थियो । बलिङ उसको राम्रो भएको थिएन, मञ्जितले भने, उमर गुलको बलमा ब्याड आँखा चिम्लेर घुमाएको थिएँ, पहिलो स्लिपमा गएछ । उफ्रेर सानदार क्याच लिइहाले, मैले पछाडि फर्केर हेर्न पनि भ्याइनँ ।नवौं विकेट लिएपछि मात्र नेपालले जित्छ भन्ने भएको मञ्जित स्मरण गर्छन् । नवौं विकेटका ब्याट्सम्यानले प्रहार गरेको बल शर्ट फाइन लेगमा गयो । लाक्पा लामा बलको अगाडि थिए । बल उसको माथि उड्दा हामी प्रायः सबै खेलाडीको मन चिसो भएको थियो । लाक्पाको हात सानो थियो, क्याच फुत्काइरहन्थ्यो । ग्राउन्ड फिल्डिङमा भने एकदमै फूर्तिलो थियो, मञ्जितले सम्झिए, जित्नेबित्तिकै आँखा चिम्लेर कुदेका थियौं । ड्रेसिङ रूममा हामी खुसीले रोएका थियौं । पाकिस्तानलाई जितेपछि हाम्रो सान नै अर्कै भयो । सबै टिम युनिभर्सिटीको एकै होस्टेलमा बसेका थियौं, सबैलाई हामीलाई हेरिरहेका हुन्थे । खाना खाँदा हाम्रै कुरा हुन्थ्यो । त्यो नतिजाले पूरा प्रतियोगिता राम्रो खेल्न प्रेरित गर्यो ।मैदान प्रवेश गर्नुअघि नेपाली खेलाडीको मनोबल ठीक त्यसविपरीत जस्तै रहेको मञ्जित बताउँछन् । जितहार आफ्नो ठाउँ छ, केही गरौं भन्ने थियो । जोस ठूलो थियो खेल्नुअघि । उनीहरूको पेस बलिङ निकै राम्रो थियो, त्यो पेस खेल्ने क्षमता हामीसँग त थियो । तर एक्सपोजर नभएर ब्याट्सम्यान केही डराएका थिए । करङमा बल आयो भने करङ भाँचिन्छ है भनेर मैदानबाहिर जिस्किन्थ्यौं । मैदानभित्र गएपछि त्यो डर हराएर जान्थ्यो । खेल्दै गएपछि आत्मविश्वास बढ्थ्यो । हामीले दुई पटक यू१७ सँग सँगै खेलिसकेका थियौं । त्यहीअनुसार हाम्रो अनुभव बढ्दै गएको थियो । त्यसै भएर सजिलै हारिन्छ भन्ने थिएन । जितिन्छ भन्ने पनि थिएन, अली र पाकिस्तानसँग खेलेको क्षण स्मरण गर्दै मञ्जितले सुनाए ।उनी पुलिस क्लबमा भर्ना भएको नै १५ वर्ष पुग्न लागिसक्यो । बढीमा २ वर्ष खेल्ने लक्ष्यमा छन् उनी । सन् २०१३ मा अन्तिम पटक राष्ट्रिय टोलीबाट एसीसी ट्वान्टी२० खेलेका थिए उनले । अली अहिले कहाँबाट कहाँ पुगे भनेर एकछिन टोलाउँछन् मञ्जित । जति खेल्यो उति अनुभव बढ्ने हो । अली अहिले पूरै अनुभवले खेलिरहेका छन् । हामीले त्यसअनुरुप एक्सपोज पाएका थिएनौं । हामी पछिले केही मौका पायौं । त्यसअनुरुपको प्रदर्शन हाम्रो खेलाडीले दिन सकेका छन्, उनी सुनाउँछन् । म्याचको अनुभव त्यही भएर सबैभन्दा उपयोगी लाग्छ मञ्जितलाई । टेलिभिजन हेर्दै गर्दा उनले अलीको ब्याटिङमा अनुभव र स्तर पाए । १८ वर्षअगाडि अली यस्ता थिएनन् । नेपाली खेलाडीकै औसतमा थिए अली । त्यतिखेर मुख्य त उनी ब्याट्सम्यान नै थिएनन् ।"
बोल्टको बर्थडे हंगामा,"जमैका (बीबीसी) आठ पटकका ओलम्पिक च्याम्पियन एवं जमैकाका पूर्व धावक उसेन बोल्ट अहिले सेल्फ आइसोलेसनमा बसेर कोभिड१९ परीक्षणको नतिजा पखाईमा छन् । आफूमा कोरोना भाइरसको कुनै संकेत नदेखिए पनि सचेतना अपनाउँदै घरमा बसिरहेको सामाजिक सञ्जालमार्फत ३४ वर्षे बोल्टले जनाएका छन् । स्वस्थका लागि म आफैं क्वारेन्टाइन बसेको हुँ, यसलाई सहज रूपमा लिऊँ, बोल्टले भने । बोल्टले जमैकामा जन्मदिनको अवसरमा पार्टी आयोजना गरेका थिए र त्यसमा म्यानचेस्टर सिटी र इंग्ल्यान्डका फरवार्ड रहिम स्टर्लिङ पनि पाहुनाको रूपमा रहेको जनाइएको छ । इंग्ल्यान्डले सेप्टेम्बर ५ मा नेसन्स लिगमा आइसल्यान्डसँग खेल्दै छ र त्यसको ३ दिनपछि डेनमार्कसँग खेल्नेछ ।मैले शनिबार परीक्षण गरेको थिएँ, किनभने मेरो काम थियो । म जिम्मेवार हुन खोजिरहेको छु, त्यसैले म आफ्ना साथीहरूका लागि यहाँ बसिरहेको छु, बोल्टले भने, मलाई संक्रमणको कुनै संकेत देखिएको छैन । त्यसैकारण म क्वारेन्टाइनमा बसिरहेको छु र यसको पुष्टिका लागि नतिजा पर्खिरहेको छु । स्वास्थ मन्त्रालयको प्रोटोकल कस्तो छ त्यो पनि हेरिरहेको छु ।विश्व कीर्तिमानी धावक बोल्टले लन्डनमा भएको विश्व च्याम्पियनसिपपछि २०१७ मा संन्यास लिएका थिए । उनले अस्ट्रेलियाको क्लब सेन्ट्रल कोस्ट मारिनर्सबाट २०१८ मा प्रशिक्षण पनि गरेका थिए । तर उनले फुटबलबाट आफ्नो खेलजीवन अगाडि बढाउन सकेनन् । विश्व खेलकुदका ठूला स्टारहरू कोरोना संक्रमणमा परिसकेका छन् । विश्व नम्बर एक टेनिस खेलाडी नोभाक जोकोभिजलाई जुनमा कोरोना संक्रमण भएको थियो भने आइतबारमात्र बार्सिलोनाका मिडफिल्डर मिरालेम प्जानिक संक्रमण सूचीमा थपिएका थिए ।बोल्टको जन्मदिन पार्टीमा गएका भनिएका वेस्ट इन्डिजका क्रिकेट स्टार क्रिस गेल समयमै यूएईमा किंग्स इलेभेन पन्जाबको टोलीसँग समावेश हुने भएको क्रिकइन्फोले जनाएको छ । कोभिड१९ को स्वाब दुई पटक परीक्षण गर्दा नेगेटिभ नतिजा आएपछि गेल यूएई जान लागेका हुन् । यूएई जानु अघि ट्वान्टी२० मा सर्वाधिक रन बनाएका गेलले इन्स्टाग्रामको स्टोरीमा भिडियो स्वाब परीक्षण गरिरहेको भिडियो हालेका छन् ।यूएई पुगेपछि उनको पुनः परीक्षण हुनेछ र ६ दिन क्वारेन्टाइनमा बस्नुपर्नेछ । क्वारेन्टाइनको पहिलो, तेस्रो र पाँचौं दिन पुनः स्वाब परीक्षण हुनेछ । यसलाई पार गरेपछि उनी जैविक परीक्षणबाट पन्जाबको टोलीसँगै रहेर प्रशिक्षण गर्न पाउने छन् । जमैकाको स्वास्थ्य मन्त्रालयका अनुसार पछिल्लो २४ घण्टामा जमैकामा १६ जनामा कोरोना संक्रमण रहेको पाइएको छ । अहिलेसम्म जमैकामा १ हजार ५ सय २९ संक्रमित भइसकेका छन् ।गेलले पछिल्लो पटक प्रतियोगितात्मक प्रतियोगिता खेलेको जनवरीमा बंगलादेश प्रिमियर लिगमा चट्टग्राम च्यालेन्जर्सबाट हो । हाल भइरहेको क्यारेबियन प्रिमियर लिगमा उनलाई सेन्ट किट्स एन्ड नेभिस प्याट्रियट्सले लिएको थियो । तर उनले व्यक्तिगत कारण देखाई नखेल्ने निर्णय गरेका थिए ।पन्जाबको भारतीय टोली गत साता नै यूएई आएर अहिले ६ दिने क्वारेन्टाइनको अन्तिममा पुगेका छन् । यसै महिनाको सुरुमा ब्याट्सम्यान करुन नैरलाई जुलाईमा कोरोना संक्रमण भएको जनाइएको थियो । तर दुई पटकको परीक्षणमा नेगेटिभ र दुई साता आइसोलेसनमा बसेपछि उनी टोलीसँगै यूएई लागेका थिए ।"
कीर्तिमानी खेलाडीलाई जातीय दुर्व्यवहार गर्दै कुटपिट,"एथलेटिक्सकी कीर्तिमानी राष्ट्रिय खेलाडी चन्द्रकला लाम्गादेलाई झापामा जातीय दुर्व्यवहारसहित कुटपिट भएको छ । उनी आठौं राष्ट्रिय खेलकुदकी दुई स्वर्ण विजेता खेलाडी हुन् ।मेचीनगर१३ चारआलीका दुर्गाबहादुर श्रेष्ठ र उनकी पत्नी विष्णु श्रेष्ठले चन्द्रकलालाई जातीय गालीगलौज गर्दै सोमबार राति निर्घात कुटपिट गरेका हुन् । श्रेष्ठ पूर्वसैनिक हुन् ।चन्द्रकलाको बिर्तामोडको बीएन्डसी अस्पतालमा उपचार भइरहेको छ । उनको सात महिनाको गर्भसमेत थियो । श्रीमान् सुमन खातीसमेत घाइते छन् । चिकित्सकले कुटपिटका कारण चन्द्रकलाको पेटभित्रको बच्चामा समस्या हुनसक्ने जनाएका छन् । कोरोना महामारीका कारण प्रहरीकी खेलाडी उनी तीन महिनादेखि झापामा बस्दै आएकी थिइन् । प्रहरी मुख्यालयले इलाका प्रहरी धुलाबारीमा हाजिर गर्ने गरी काज बिदामा राखेको थियो । पूर्वसैनिक श्रेष्ठ र उनकी पत्नीले सोमबार राति करिब ८ बजे स्थानीय राजन दर्जीमाथि कुटपिट गरेका थिए । उनी भाग्दै घर आएपछि चन्द्रकला र उनका पतिले छुट्याउने प्रयत्न गरेका थिए । तर उनीहरूमाथि नै श्रेष्ठ दम्पतीले आक्रमण गरे । चन्द्रकलाका श्रीमान् सुमनले भने, आफूमाथि आक्रमण भएपछि राजन दाइ हामीसँग गुहार माग्न आउनुभएको थियो, हामीलाई समेत कुटाइ खायौं ।तीन महिनाअघि जिल्ला बाहिरबाट निमा शेर्पा नामका व्यक्ति आएका थिए । उनलाई स्थानीय सरकारले क्वारेन्टाइनमा राख्न खोजी गरिरहेको थियो। सोही क्रममा एक दिन श्रेष्ठकै घरमा रहेको होटलमा निमा र राजन खाजा खाइरहेको अवस्थामा स्थानीयले फेला पारेका थिए । निमासँगै राजनलाई पनि क्वारेन्टाइनमा लगेर राखियो । १४ दिन क्वारेन्टाइनमा बसेर पीसीआर नेगेटिभ आएपछि घर फर्किएका राजनलाई श्रेष्ठले भेदभावपूर्ण शब्द प्रयोग गरेर दुर्व्यवहार गर्दै आएको मेचीनगरकी कार्यपालिका सदस्य निर्मला परियारले बताइन् ।उनका अनुसार श्रेष्ठले सधैं कोरोना लागेको व्यक्ति (जातीय गालीसमेत) मेरो घर छेउछाउ देखा नपर भन्दै दुर्व्यवहार गर्दै आएका थिए ।श्रेष्ठ पत्नीले चन्द्रकलालाई पेटमा धक्का पुग्ने गरी कुटपिट गरेकी थिइन् । चन्द्रकलाका पतिलाई श्रेष्ठले सेनाले प्रयोग गर्ने पेटी प्रहार गर्दा पिठ्युँमा नीलडाम छ । घाइते चन्द्रकलालाई तत्काल नजिकैको मनकामना अस्पताल लगिएको थियो । तर अस्पतालले राति नै बीएन्डसी रेफर गरेको थियो ।यसैबीच चन्द्रकलाका श्रीमान् सुमनले श्रेष्ठ दम्पतीविरुद्ध इलाका प्रहरी धुलाबारीमा जाहेरी दिएका छन् । कार्यालयका प्रहरी निरीक्षक कैलाश चौधरीले जातीय दुर्व्यवहारसहित कुटपिट गर्नेलाई कानुनअनुसार कारबाहीका लागि प्रक्रिया अघि बढाइएको जनाए ।"
क्यानको साधारणसभा स्थगित,"काठमाडौं (कास) नेपाल क्रिकेट संघ (क्यान) ले गर्ने भनेको आफ्नो साधारणसभा स्थगित गरेको छ । भदौ मध्यमा राखिएको साधारणसभा अर्को सूचना प्रकाशित नभएसम्मका लागि स्थगित गरिएको क्यानका सचिव अशोकनाथ प्याकुर्यालले प्रेस विज्ञप्तिमार्फत जनाएका छन् ।कोभिड१९ को महामारीका कारण साधारणसभा क्यानले स्थगित गर्नुपरेको जनाएको छ । सरकारले देशका अधिकांश भागमा निषेधाज्ञा जारी गरेकाले साधारणसभा आयोजना गर्न नसक्ने क्यानको भनाइ छ । असोजमा चतुरबहादुर चन्दको नेतृत्व क्यानमा आएपछि गर्न लागिएको यो पहिलो साधारणसभा थियो ।यसैबीच क्यानले दोस्रो चरणमा महिला राष्ट्रिय टोलीका १८ खेलाडीको कोरोना बिमा गरेको जनाएको छ । तीन दिनअघि पहिलो चरणमा ५१ जनाको बिमा गरिएको थियो । बिमा गरिएकामा पुरुष राष्ट्रिय खेलाडी, कार्यालय, मैदान र प्रशिक्षण टोलीका सदस्य थिए ।"
