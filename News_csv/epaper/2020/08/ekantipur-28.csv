शीर्षक,विवरण
महामारीमा चुनावको झल्को !,"थलारा गाउँपालिकामा क्वारेन्टाइनबाट घर फर्केका १४ जनामा कोरोना संक्रमण पुष्टि भएपछि प्रशासनले निषेधाज्ञा जारी गरेका बेला पनि कांग्रेसले त्यहाँ भेला डाकेको थियो ।ॅमूर्खतापूर्ण व्यवहारबाढीपहिरोलगायत विपद्का घटना र संक्रमणको जोखिमलाई समेत बेवास्ता गर्दै जनप्रतिनिधि र नेताहरू संगठन विस्तारमा खटिएको प्रति सामाजिक सञ्जाल र स्थानीयस्तरमा विरोधको आवाजसमेत उठ्न थालेको छ । महामारीका बेला सबैलाई सुरक्षित बनाउन लाग्नुपर्ने नेताहरू नै भीडभाड गराएर पार्टी प्रवेश गराउने प्रतिस्पर्धा गरिरहेका छन् । यसको जति निन्दा गरे पनि कमै हुन्छ, जयपृथ्वी३ का राकेश खड्काले फेसबुकमा लेखेका छन्, यस्तो गर्नेलाई कारबाही हुनुपर्छ । भोलि संक्रमण फैलिए उनीहरूले जिम्मा लिनुपर्छ ।महामारीका बीचमा पनि चुनाव आएजस्तै गरी भेला र आमसभा गर्नु, पार्टी प्रवेशको होडबाजी चलाउनुले नेताहरूको गैरजिम्मेवार चरित्र उदांगो भएको बुद्धिजीवीहरू बताउँछन् । स्थानीय तहमा सार्वजनिक सुनुवाइ गर्दा भीडभाड हुन्छ भनेर सुटुक्क कोठाभित्र आयोजना गरेर प्रक्रिया मिलाइरहेका छन् । उनै जनप्रतिनिधि पार्टी प्रवेश गराउन आमसभा गरिरहेका छन् । चुनाव आए जस्तै रातारात घरघरमा गएर सदस्यता बाँड्दै छन्, जयपृथ्वी बहुमुखी क्याम्पसका प्राध्यापक लालबहादुर बोहराले भने, नेता र जनप्रतिनिधिहरू बढ्दो भ्रष्टाचार नियन्त्रण गर्न र महामारीबाट जनतालाई कसरी बचाउने भनेर लाग्नुपर्ने बेला भोट बढाउने ध्याउन्नमा लाग्नु गैरजिम्मेवारीपनको पराकाष्ठा हो ।लक्षणसहितका संक्रमितको संख्या बढिरहेका बेला भेला र आमसभा गरिनु जोखिमलाई निम्तो दिनुजस्तै भएको स्वास्थ्यकर्मीहरूको भनाइ छ । जिल्ला अस्पताल बझाङका कोरोना फोकल पर्सन डा मिलन खड्काले कोरोना समुदायस्तरमा फैलिसकेका बेला भीडभाड हुने खालका गतिविधि गरिनु मूर्खतापूर्ण भएको बताए । समुदायमा संक्रमण फैलिसकेको छ । रिपोर्ट आउन मात्रै बाँकी हो, उनले भने, यो कुरा हामीले विभिन्न माध्यमबाट भनिरहेका छौं । यस्तो बेला भीडभाड हुने काम गर्नु आफ्नो खुट्टामा आफैं बन्चरो हान्नु हो । उनले सबै पक्षको सतर्कता र सुझबुझपूर्ण व्यवहारले मात्रै महामारीसँग लड्न सकिने बताए ।दलका आआफ्नै दाबी नेकपा र कांग्रेसका नेताहरूले भने आमसभा र भेलाको आयोजना आफूहरूले नगरेको दाबी गरेका छन् । कांग्रेस बझाङका सभापति हर्कजंगबहादुर सिंहले भने, जनतामा देखिएको निराशा र राज्यसत्ताले गरेको विभेदपूर्ण व्यवहारका कारण मानिस आफैं पार्टी प्रवेश गर्न आएका हुन् । हामीले त्यसको सम्मान मात्रै गरेका हौं । कांग्रेसले कुनै आधिकारिक कार्यक्रम गरेको छैन ।नेकपाका जिल्ला अध्यक्ष मीनबहादुर कुँवरले जनप्रतिनिधिहरू बाढीपहिरो र विपद्को क्षति अनुगमन गर्न गाउँ गएका बेला कांग्रेस र अरू दलप्रति वितृष्णा जागेका कार्यकर्ताहरू नेकपामा प्रवेश गरेको बताए । कोरोना महामारीप्रति हामी सचेत छौं । हामीले नेपाल सरकारको प्रोटोकलभित्र रहेर सचिवालयको बैठक मात्रै आयोजना गरेका हौं, उनले भने ।जिल्ला कोभिड१९ संकट व्यवस्थापन केन्द्र (डीसीसीएमसी) का अध्यक्षसमेत रहेका प्रमुख जिल्ला अधिकारी कमलराज रेग्मीले आफूले दलका नेतालाई व्यक्तिगत रूपमा पनि भेला नगर्न सचेत गराएको बताए । मैले उहाँहरूलाई भेला नगर्नु होला भन्दा नेपाल सरकारको स्वास्थ्यसम्बन्धी प्रोटोकल पालना गरेका छौं भन्नुभएको छ । उहाँहरूले भनेपछि त्यही भएको छ भन्ने मान्नुपर्यो, उनले भने । रुकुममा पनि होडबाजीरुकुम पश्चिम कोरोना महामारीकै बेला नेकपाले बाँफिकोट गाउँपालिकामा दुई पटक कांग्रेसका कार्यकर्तालाई पार्टी प्रवेश गरायो । यसै साता चौरजहारीमा पनि औपचारिक कार्यक्रम आयोजना गर्यो । कांग्रेसले पनि पार्टी प्रवेश, भेला तथा प्रचार कार्यक्रमलाई जिल्लाभरि जारी राखेको छ । साताअघि बाँफिकोट र आठबीसकोट नगरपालिकामा कांग्रेसले नेकपाका केही नेता कार्यकर्तालाई पार्टी प्रवेश गराएको थियो ।कांग्रेसले आठबीसकोटमा मात्रै १ सय ५ जना पार्टी प्रवेश गरेको दाबी गरेको छ । कांग्रेस महाधिवेशन नजिकिएकाले विभिन्न गाउँमा क्रियाशील सदस्यता नवीकरण र वितरणका काम जारी छन् । यही क्रममा नेकपाबाट जिल्ला समन्वय समिति सदस्यमा निर्वाचित अमृत बोहरा, नेकपाका पुराना नेता नरबहादुर खड्कालगायत कांग्रेसमा प्रवेश गरेका हुन् । यस्ता भेलामा सामाजिक दूरी कायम गरिएको छैन । आपसमा हात मिलाउने तथा अबिर र टीका लगाइदिने गरिएको छ । यसले जोखिम झन् बढाएको आठबीसकोटका तेजबहादुर मल्लले बताए । सबैलाई सचेत बनाउनुपर्ने दल नै उल्लंघनमा लागेका छन् । बरु पार्टीका नेताले कोरोनाबाट बच्न सचेतना फैलाउन जरुरी छ, उनले भने । पार्टी नेताहरूले भने सतर्कता अपनाएर कार्यक्रम गरिरहेको दाबी गरेका छन् । कांग्रेसका जिल्ला सचिव गोर्खबहादुर खत्रीले पार्टीका सबै काम सामाजिक दूरी कायम गरेर भएको बताए । कोरोनालाई बेवास्ता गरेका छैनौं, उनले भने, महाधिवेशन नजिकिएकाले सतर्कता अपनाएर एक महिनामा ६ वटै स्थानीय तहमा क्रियाशील सदस्यता वितरण र नवीकरणको काम सक्यौं । नेकपाका अध्यक्ष गोपाल शर्माले मातहतका निकायलाई ठूला भेला र बैठक नगर्न निर्देशन जारी गरिएको बताए । कोरोना रोकथाम तथा नियन्त्रणमा पार्टीको पनि भूमिका हुने भएकाले सरकारले तोकेका न्यूनतम मापदण्ड पालना गर्न आग्रह गरिएको छ, उनले भने, बाहिर भनिएजस्तो ठूला भेला र सभाहरू कतै आयोजना गरिएका छैनन् ।"
पीसीआर शुल्क तोकिएभन्दा बढी,"मेडिसिटी आफैंले स्वाब संकलन गरेर परीक्षण गर्न अनुमति पाएको छ । बिहीबारसम्म १ हजार १ सय जनाको पीसीआर परीक्षणसमेत गरिसकेको छ । तीमध्ये चार जनामा कोरोना पोजिटिभ देखिएको छ ।निजी अस्पताल मात्रै होइन, सरकारी अस्पतालले पनि पीसीआरलाई नाफा कमाउने आधार बनाएका छन् । पाटन, वीर र त्रिवि शिक्षण अस्पतालले कोरोनाको लक्षण भएका बिरामीसँग पनि शुल्क लिएर मात्रै पीसीआर गराउँदै आएका छन् । स्रोतका अनुसार वीरले २ हजार ५ सय जनाभन्दा धेरैको ५ हजार ५ सय रुपैयाँ शुल्क लिएर पीसीआर गर्दा करिब १ करोड ४० लाखभन्दा बढी उठाइसकेको छ । पीसीआर गर्न भीटीएम, रिएजेन्ट, एक्स्ट्र्याक्सन किट सरकारले उपलब्ध गराउने गरेको छ । शिक्षण अस्पतालमा स्वाब दिनुअघि नै ५ हजार ५ सय रुपैयाँ तिर्नर्ॅपर्छ । शिक्षणले भीटीएमसमेत संक्रमितलाई किन्न लगाउने गरेको छ । अस्पतालका चिकित्सक डा सन्तकुमार दासले केहीअघिसम्म बिरामीलाई भीटीएम किनाए पनि अहिले त्यस्तो नभएको बताए । निजी अस्पतालले घरघरमै गएर नमुना संकलन गर्न थालेपछि हाम्रोमा पैसा तिरेर पीसीआर गर्ने न्यून छन्, उनले भने । ५ हजार ५ सयमा पीसीआर गराइरहेको उनले बताए । पाटन अस्पतालले ५ हजार ५ सय ७५ रुपैयाँ लिएर मात्रै पीसीआर परीक्षण गराउने गरेको छ । टिकटवापत भनेर अस्पतालले ७५ रुपैयाँ बढी लिएको हो । यी तीनवटै अस्पतालले आफैं स्वाब संकलन गर्न सरकारबाट अनुमति पाएका छन् भने अन्य अस्पतालले संकलन गरेका स्वाब पनि परीक्षण गर्दै आएका छन् ।नेपाल प्रहरीले पनि उपत्यकाका कुन अस्पतालले कति शुल्कमा पीसीआर गराइरहेको छ भन्ने तथ्यांक संकलन गरेको छ । वीर, पाटन, टिचिङले सरकारी कार्यालयबाट सिफारिससहित आएकालाई निःशुल्क पीसीआर गराउने गरेको प्रहरी तथ्यांकले देखाउँछ । अन्यको हकमा भने शुल्क तिर्नुपर्ने हुन्छ । सरकारले यी तीन अस्पतालमा पीसीआर गराउनेमध्ये २५ प्रतिशतसँग मात्रै शुल्क लिन पाइने र ७५ प्रतिशतलाई निःशुल्क पीसीआर गराउनुपर्ने निर्णय गरेको छ । राष्ट्रिय जनस्वास्थ्य प्रयोगशालाकी प्रमुख डा रुना झाले पीसीआर गर्न निजी अस्पतालले ९ हजार रुपैयाँसम्म लिएको गुनासो आए पनि बिल नपाउँदा कारबाही गर्न नसकिएको बताइन् । पीसीआरमा मनलाग्दी शुल्क लिएको गुनासो आएको छ, यसलाई रोक्न हामी लागिपरेका छौं, उनले भने, घरघरमा पीसीआर गराउने गरेको समेत थाहा पाएपछि यसलाई रोक्न सूचना निकालिसकेका छौं । बढी शुल्क लिएको विषयमा हामीले छानबिन गरिरहेका छौं ।काठमाडौंमा २१ वटा स्वास्थ्य संस्थाले स्वाब संकलन गर्ने गरेका छन् । निजीमा सबैभन्दा कम मूल्यमा बिथ ल्याब ललितपुर र नेपालभारत मैत्री अस्पताल मित्रपार्क काठमाडौंले पीसीआर गराइरहेका छन् । ललितपुरका १० वटा र भक्तपुरका २ वटा स्वास्थ्य संस्थाले स्वाब लिने गरेका छन् । वीर, मनमोहन मेमोरियल अस्पताल, ह्याम्स, भेनस, बयोधा, काठमाडौं मेडिकल कलेज, स्टार, आनन्द वन, बीएन्डबी, नेपालकोरिया मैत्री अस्पतालमा मात्रै सरकारले निर्धारण गरेको ५ हजार ५ सय रुपैयाँमा पीसीआर गराउने गरेको पाइएको छ ।"
सार्क मन्त्रीस्तरीय बैठक हुँदै,"(काठमाडौं)  सरकारले दक्षिण एसियाली क्षेत्रीय सहयोग संगठन (सार्क) को परराष्ट्रमन्त्री तथा मन्त्रीस्तरीय अनौपचारिक बैठकमा सहभागिता जनाउने भएको छ । मन्त्रिपरिषद्को भदौ ९ मा बसेको बैठकले उक्त निर्णय गरेको हो । परराष्ट्र मन्त्रालय स्रोतका अनुसार हालसम्म उक्त बैठकको मिति भने तय भइसकेको छैन । सबै मुलुकहरूसँग सहकार्य गरेर बैंठकको मिति तय गर्ने सार्कको परम्परा छ । नेपाल अहिले सार्कको अध्यक्ष राष्ट्र पनि हो ।बिहीबार मन्त्रिपरिषद् बैठकको निर्णय सुनाउँदै सरकारका प्रवक्ता युवराज खतिवडाले सार्क राष्ट्रका परराष्ट्रमन्त्री तथा मन्त्रीस्तरीय भर्चुअल बैठक आयोजना गर्न परराष्ट्रमन्त्री प्रदीपकुमार ज्ञवालीको नेतृत्वमा ४ सदस्यीय प्रतिनिधिमण्डल गठन गरिएको जानकारी दिए ।न्युयोर्कमा हरेक वर्ष हुँदै आएको संयुक्त राष्ट्रसंघको महासभा यसपटक कोभिड१९ का कारण भर्चुअल हुने सम्भावना छ । महासभाकै साइडलाइन वार्ताका रुपमा सार्क मुलुकहरू नेपाल, भारत, पाकिस्तान, अफगानिस्तान, बंगलादेश, माल्दिभ्स, श्रीलंका र भुटानबीच यस क्षेत्रको आपसी विकास र समृद्धिको बारेमा कुराकानी हुने परराष्ट्र स्रोतले बतायो । कोभिड१९, यसका असर र सार्क मुलुकहरूबीच संकटमा खेल्नुपर्ने भूमिकाको विषयमा छलफल हुन सक्ने बताइएको छ । यसअघि राष्ट्रसंघको ७४ औं महासभामा भएको सार्कका परराष्ट्रमन्त्रीहरूबीचको साइडलाइन वार्तामा भारत र पाकिस्तानका मन्त्रीहरू बीचमा सहजता देखिएको थिएन ।यस्तै, मन्त्रिपरिषद्ले श्रीलंकामा आयोजना हुने २१ औं बिमस्टेक सिनियर अफिसियल्स मिटिङमा नेपालका तर्फबाट सहभागी हुन परराष्ट्र मन्त्रालयका सचिवको नेतृत्वमा ३ सदस्यीय प्रतिनिधिमण्डल गठन गर्ने निर्णय पनि गरेको छ । परराष्ट्र सचिव शंकरदास वैरागीको नेतृत्वमा रहने उक्त प्रतिनिधिमण्डलले भदौ १७ र १८ मा हुने उक्त भर्चुअल बैंठकमा सहभागिता जनाउनेछ ।त्यसअघि विमस्टेकको सहसचिव तहको पर्मानेन्ट वर्किङ ग्रुप को भदौ १५ र १६ मा भर्चुअल बैंठक हुनेछ । ती बैठकहरूमा बिमस्टेकले क्षेत्रीय विकास र समृद्धिमा खेल्नुपर्ने भूमिका तथा कोभिड१९ मा गर्नु पर्ने कामका बारेमा पनि छलफल हुनेछ । बिमस्टेकका सदस्य राष्ट्रहरूमा बंगलादेश, भुटान, भारत, नेपाल, म्यान्मार, थाइल्यान्ड र श्रीलंका छन् ।"
उच्च ज्वरोले दुई सातामा ६ को मृत्यु,"कञ्चनपुर (कास) कञ्चनपुरको महाकाली नगरपालिकामा उच्च ज्वरोका कारण दुई सातामा ६ जनाको मृत्यु भएको छ । उच्च ज्वरोसँगै सेतो रक्तकोषको मात्रा बढी र होस कम हुने लक्षण देखिएका बिरामीको उपचारकै क्रममा मृत्यु भएको महाकाली नगरपालिकाको दोधारास्थित प्राथमिक स्वास्थ्य केन्द्रले जनाएको छ । नगरका स्वास्थ्य शाखा संयोजक जयबहादुर महराका अनुसार गत साउन २५ देखि भदौ ८ सम्ममा एक जनाको बाँकेको नेपालगन्ज, तीन जनाको कैलालीको धनगढी, एक जनाको प्राथमिक स्वास्थ्य केन्द्र र एक जनाको घरमै उपचारका क्रममा मृत्यु भएको हो । अहिले पनि एक जना उच्च ज्वरोका बिरामीको केन्द्रमा उपचार भइरहेको छ । उच्च ज्वरोका कारण नै उनीहरूको मृत्यु भएको हो, प्राथमिक स्वास्थ्य केन्द्रका डा गगनराज चौधरीले भने, लक्षण हेर्दा मेनेन्जाइटिस वा इन्सेफ्लाइटिस जस्तो देखिन्छ । उनका अनुसार १०४ देखि १०५ डिग्रीसम्म ज्वरो थियो । यसैगरी सेतो रक्तकोषको मात्रा ४ हजारदेखि ११ हजारसम्म हुनुपर्नेमा २० हजारभन्दा बढी देखिएको छ । परीक्षणका लागि नमुना पठाइएको छ, रिपोर्ट आएपछि मात्रै भन्न सकिन्छ, डा चौधरीले भने । प्राथमिक स्वास्थ्य केन्द्रमा केही दिनयता ज्वरोका बिरामी बढेका छन् । दिनमा १ सय २० देखि १ सय ४० जनासम्म बिरामी आउने गरेका डा चौधरीले बताए । जसमध्ये ५० प्रतिशत ज्वरोका छन् भने त्यसमा पनि १०१५ जना उच्च ज्वरोका छन् ।"
परराष्ट्रको कार्यसम्पादन कमजोर,"सचिवका ७ वर्षपरराष्ट्र सेवामा अलग्गै सेवासर्त, नियुक्ति, बढुवा र पदस्थापनका प्रक्रिया छन् । मुस्किलले ३ सय जनाको जनशक्ति हाँकेर बसिरहेको यो सानो संगठनमा नियामक प्रमुख पात्र भएर ७ वर्ष सचिव तहमा बस्नु उपलब्धिका हिसाबमा सानो कुरा होइन । श्रीलंकाबाट फर्किएका राजदूत प्याकुर्यालले भने, परराष्ट्रको कर्मचारीतन्त्र र प्रशासनमा मैले भद्रगोल स्थिति मात्रै देखें, एउटा राजदूतले सचिवसँग सिधै सम्पर्कसमन्वय गर्ने भनिएको हुन्छ । तर म २७ महिना कोलम्बो बस्दा परराष्ट्र सचिवलाई फोनमा भेट्नसमेत पाइँदैनथ्यो, न सूचना, सुझाव आदिमै परामर्श भएको सम्झना छ । पूर्वराजदूत प्याकुर्यालले मुलुकभित्र आउन सक्ने ठूला सहयोग, लगानी र आर्थिक कूटनीतिबारे लेखिएका दर्जनौं पत्रको कहिल्यै जवाफ नआउने गरेको परराष्ट्रपद्धतिबारे बोल्दै कतिपय हेर्दाखेरि सामान्य देखिने तर गम्भीर त्रुटि सच्याउनेतर्फ पनि परराष्ट्रको ध्यानाकर्षण हुन नसकेको उदाहरण दिए । श्रीलंकाको क्यान्डीमा रहेको इन्टरनेसनल बुद्धिस्ट म्युजियममा रहेको भारतीय कक्षमा देखिने प्लेकार्डमा बुद्ध वाज बर्न इन इन्डिया लेखिएको छ, त्यसलाई सच्याउनुपर्ने भन्दै मैले म्युजियम पदाधिकारी, श्रीलंकन विदेश मन्त्रालयलाई ताकेता गरेको थिएँ, उनले भने, तर यो विषय नेपाल सरकारले कूटनीतिक तहमा भारतसँग कुरा गरेर परराष्ट्र मन्त्रालयमार्फत प्रक्रिया अघि बढाउनुपर्ने जवाफ आयो । मैले त्यही सुझावमा परराष्ट्रलाई ध्यानाकर्षण गर्न र कूटनीतिक प्रक्रिया अघि बढाउन पत्र लेखेको थिएँ तर सुनुवाइ भएन ।कोलम्बोस्थित कार्यवाहक राजदूत विश्वास भट्टका अनुसार अहिले पनि उक्त म्युजियमको भारतीय कक्षमा बुद्ध वाज बर्न इन इन्डिया नै लेखिएको छ । मन्त्रालयभित्रका कर्मचारी र कूटनीतिक नियोगहरूमा रहेको मातहतको जनशक्तिसमेतको कार्यसम्पादन मूल्यांकन स्वभावतः सचिवमार्फत हुने भएकाले कामको मूल्यांकनभन्दा बढी जिहजुरी मा कर्मचारी लिप्त रहने गरेको अनुभव अस्ट्रेलियाबाट फर्किएकी राजदूत शेर्पाको छ । परराष्ट्रभित्र पद्धतिभन्दा बढी चाकडी र जिहजुरी रहेको मैले पाएँ, उनले भनिन्, मैले २ वर्षे अस्ट्रेलिया बसाइमा छोराछोरीको ग्र्याजुएसन वा आफन्तको बिहे, भोज समारोहमा सरकारी तहको कार्यक्रम मिलाएर आउन लालयित परराष्ट्रका कर्मचारीहरूबारे राम्रै जानकारी पाएँ । यस कारण पनि बिदा, भ्रमण, भत्ता आदिका लागि कर्मचारीहरू सचिव वरपर घुम्ने रहेछन् । सायद कार्यसम्पादन भनेको यही हो कि ? कुनै पत्रको प्रत्युत्तर दिनुपर्दा वा रेस्पोन्स जनाउनुपर्दा राजनीतिक नियुक्ति पाएर जाने राजदूतलाई दोस्रो दर्जा मा राखेर व्यवहार हुने गरेको र यही कारण पोलिटिकल एपोइन्टी एम्बेसेडर्स को अनौपचारिक फोरम बनेको तथा त्यसमा कतिपय चित्त नबुझेका विषयमा परामर्श हुने गरेको समेत उनले जानकारी दिइन् । कतै सार्वजनिक सञ्जालमा आएको हौवाका भरमा मलाई आर्थिक अनियमितताको आरोप लगाइयो, पूर्वराजदूत शेर्पाले भनिन्, यसबारे न परराष्ट्र सचिवको परामर्श मैले पाएकी छु, न मन्त्रालयले बनाएको छानबिन प्रतिवेदन मैले भेटेकी छु । यस्तो फट्याइँ गरेको भए अख्तियारमा लैजान सकिन्थ्यो, अरू आर्थिक छानबिनका उपाय थिए होलान् । परराष्ट्रभित्र पद्धति, कार्यसम्पादन वा आचारसंहिताको कुरा उठ्नासाथ यसको प्रमुख जिम्मेवार परराष्ट्र सचिव हुनैपर्नेमा पूर्वराजदूत प्याकुर्याल बताउँछन् । यो सेवामा लिडर अफ द अर्केस्टा ब्यान्ड भनेको परराष्ट्र सचिव हो, उनले भने, तर, प्रशासन संयन्त्रमा पद्धति बसाल्नेभन्दा मन्त्रीकै अघिपछि तथा निर्देशन शिरोधार्य गर्नेमा सचिवसहितका वरिष्ठ पदाधिकारीहरू अभ्यस्त भएको मैले पाएँ । अघिल्लो महिना मात्रै परराष्ट्रमन्त्री प्रदीप ज्ञवालीसँग यो पद्धति र प्रणालीबारे जिज्ञासा राख्दा परराष्ट्रको संस्थागत विकास एक जना परराष्ट्रमन्त्रीको क्षमताको विषय होइन, यो एक जना मन्त्रीको बलबुताले मात्रै पार लाग्ने कुरा होइन भनेर दिएको जवाफलाई अहिले परराष्ट्र सचिव र अन्य विभागीय प्रमुखले समेत दोहोर्याउन थालेका छन् । निजामती विधेयकको संशोधन आइरहँदा कूटनीतिक सेवाको क्लस्टर हटाउने, बाहिरी सेवाबाट परराष्ट्रमा सचिव ल्याउनेसहितका सरोकारका विपक्षमा म कसरी लडें र त्यो प्रक्रिया अन्ततः स्थगनमा पुग्यो भन्ने अर्को बहसको विषय हो, मन्त्रीको जवाफ थियो । तर यही संशोधन विधेयकका विपक्षमा खुलेर लबिइङ गर्नुपर्ने र परामर्शमा जानैपर्ने स्थिति आइपर्दा पनि परराष्ट्र सचिव बैरागी भने मौनप्रायः रहे । महेन्द्रबहादुर पाण्डे, कमल थापा, प्रकाशशरण महत, कृष्णबहादुर महरा हुँदै प्रदीप ज्ञवालीसम्मका मन्त्रीअन्तर्गत सचिवको जिम्मेवारी बेहोरेका बैरागीलाई मन्त्रालयभित्र अधिकांश कर्मचारीले यसम्यान भन्छन् । सिंगो परराष्ट्र पद्धति र आफ्नै कार्यसम्पादन मूल्यांकनका कुरामा पनि धेरै आशावादी हुने स्थिति छैन, परराष्ट्रका एक पूर्वसचिवले भने, अरू देशको उदाहरण दिएर परराष्ट्र सचिवलाई सचिवको पनि सचिव भन्ने गरिए पनि हामीकहाँ भने यो पद र यसको प्रभावपहुँच आफैंभित्र हराइरहेको देखिन्छ । यसबारे परराष्ट्र सचिव बैरागीले भने कुनै प्रतिक्रिया दिन चाहेनन् ।"
पद्धतिभन्दा बढी राजनीति,"डेढ वर्ष अघिसम्म दक्षिण अफ्रिकास्थित नेपाली नियोगमा राजदूत रहेका परराष्ट्रका सहसचिव अमृतबहादुर राईलाई पद बहाल रहेकै बेला एकाएक बोलाएर न्युयोर्कस्थित संयुक्त राष्ट्रसंघीय स्थायी प्रतिनिधिका रूपमा पोस्टिङ गरियो । प्रधानमन्त्री केपी शर्मा ओलीकै इच्छा र निर्णयमा गरिएको यो पोस्टिङमा पनि परराष्ट्रको पद्धति र प्रक्रिया अनुसरण भएकै थिएन । द्विपक्षीयभन्दा बढी बहुपक्षीय आयाम पहिल्याउन सकिने जेनेभा र न्युयोर्कजस्ता मिसनमा विगतमा सचिवस्तरका अनुभवीलाई स्थायी प्रतिनिधि बनाएर पठाउने गरिएको थियो, अमेरिकाबाट फर्केका एक पूर्वराजदूतले भने, अहिले नेपालको छवि र उपस्थिति फितलो बनाउने गरी न्युयोर्क र जेनेभा दुवैतर्फ सहसचिवस्तरमा स्थायी प्रतिनिधि पठाइएको छ । सहसचिवस्तरका प्रमुखमुनि अर्का सहसचिव उपप्रमुख बनेर दुवैतर्फ बसेका छन् । हाल न्युयोर्कमा स्थायी प्रतिनिधि राईको उपप्रमुख बनेर घनश्याम भण्डारी कार्यरत छन्, जेनेभामा सहसचिव मणिप्रसाद भट्टराई स्थायी प्रतिनिधि र अर्का सहसचिव तीर्थराज वाग्ले उपप्रमुख छन् । अन्तर्राष्ट्रिय मञ्चमा जानजानी बिगारिएको पद्धति र खस्किएको यो प्रोटोकलको तहबारे परराष्ट्र सचिव वा अरू वरिष्ठ पदाधिकारी कसैले पनि असहमति जनाउने आँट गरेकै छैनन् । पद आकांक्षीको होडमा खरो उत्रिएका सचिव बैरागी स्वयं लन्डन वा वासिङ्टनमा राजदूत भएर जान पहल सुरु भएको छ, खाडीस्थित एक नियोगबाट भर्खरै फिरेका परराष्ट्रकै एक अधिकारीले भने, यस बेला परराष्ट्र संयन्त्र वा पद्धति बसाल्नेभन्दा सबै तहमा मौन बसेकै बेस हुन्छ भन्ने बुझिएको छ ।दक्षिण कोरिया, श्रीलंका र दक्षिण अफ्रिकामा २ वर्षयता राजदूत पद रिक्त छ । रिक्त नरहेकै अवस्थामा बेल्जियम, जर्मनी र पाकिस्तानका लागि भने गत साता ३ जना सहसचिवको नाम राजदूतमा प्रस्तावित भइसकेको छ । यस्तै, वासिङ्टन डीसीमा कार्यरत राजदूत अर्जुन कार्कीको कार्यकाल १ वर्षअघि पूरा भइसके पनि राजनीतिक प्रभाव र पहुँचकै आधारमा उनी अनिश्चितकालका लागि राजदूतमै पदासीन छन् । यस्ता बेथिति र सामान्य कूटनीतिक प्रक्रियाबारे पनि न सुनुवाइ हुन्छ, न छलफल चल्छ, परराष्ट्रका एक अधिकारीले भने, कतै असहमति जनाए वा प्रक्रियागत कुरा गरे फेरि पोस्टिङ मा तलमाथि होला भन्ने चिन्ता सुरु भइहाल्छ । ३१ वर्षसम्म परराष्ट्र सेवामा रहेका पूर्वराजदूत खगनाथ अधिकारले कूटनीतिमा पद्धति पहिल्याउने र त्यसमा हिँड्ने कुरामा बरु राजतन्त्रका बेला उदाहरण देख्न सकिने बताए ।"
हिरासतमा मृत्यु,"(रौतहट)  घाँटी रेटी हत्या आरोपमा पक्राउ परेका युवकको उपचारका क्रममा बिहीबार बिहान मृत्यु भएपछि यहाँको गरुडा प्रहरी विवादमा तानिएको छ । घटना स्वीकार गराउन हिरासतमा कुटेर घाइते बनाएपछि मृत्यु भएको मृतकका आफन्तको आरोप छ । घटनामा संलग्नलाई उन्मुक्ति दिँदै निर्दोषलाई पक्रेर प्रहरीले मुद्दा चलाएको भन्दै स्थानीयले विरोध प्रदर्शन गर्दै आएका छन् । गरुडा नगरपालिका८ जिगडियाका १७ वर्षीय निरञ्जन रामको गत साउन ३१ गते राति घाँटी रेटेर हत्या भएको थियो । हत्यामा संलग्न रहेको आरोपमा पक्राउ परेका १९ वर्षीय विजय महराको उपचारका क्रममा वीरगन्जमा मृत्यु भएको हो । प्रहरीले छोरालाई जबर्जस्ती हत्या स्विकार्न लगाउने क्रममा कुटपिट गरेको मृतकका बुबा पनिलाल महराले आरोप लगाए । हत्या आरोपमा विजयलगायत शेख आजाद, अजयकुमार रन्जन, विवेकराय यादव, अर्जुन राम, सिकिन्द्र पासवान र राजाराम साह गरी ७ जनालाई कर्तव्य ज्यान मुद्दा चलाइसकेको इलाका प्रहरी गरुडाका डीएसपी ज्ञानकुमार महतोले बताए । घटनामा सातै जनाको संलग्नता देखियो । उनीहरूले निरन्जनको हत्या स्वीकारिसकेका छन्, उनले भने । हत्या गरिएका निरन्जनका बुबा नन्दलालले गरुडा प्रहरीमा दिएको किटानी जाहेरीमा पनि विजयको नाम छैन । पीडितको किटानी जाहेरीमा शेख आजाद, लक्ष्मण साह बनिया, राजगिर साह बनिया र राजाराम साह बनियाको हत्यामा संलग्नता रहेको उल्लेख छ । पीडित परिवारले नर्सरी सञ्चालक राजारामकै योजनामा हत्या भएको दाबी गरेका छन् । प्रहरीले भने शेख आजादको योजनामा हत्या बताउँदै आएको छ । निर्दोषलाई जबर्जस्ती हो भन्न लगाएर यातना दिने काम गरे, नेकपाका नेता शेख करिमुल्लाहले भने, प्रहरीले यो घटनामा हदैसम्म ज्यादती गरेको छ । घटनामा संलग्नलाई उन्मुक्ति दिने काम गर्यो । निरन्जनका तर्फबाट किटानी जाहेरी दिन जाँदा इलाका प्रहरी कार्यालयमा दुर्व्यवहार भएको नेपाल उत्पीडित जातीय संघ रौतहटका जिल्ला अध्यक्ष नाथुराम परियारको भनाइ छ । पीडित परिवार र स्थानीयले विजयको शवको पोस्टमार्टम अधिकारकर्मीको रोहबरमा हुनुपर्ने, डीएसपी महतोलाई तत्काल निलम्बन गर्नुपर्ने माग अघि सारेका छन् । विजयको पिसाब र दिसामा समस्या आएपछि गरुडास्थित अनमीका अस्पताल लगेको प्रहरीको दाबी छ । तर त्यहाँ उपचार सम्भव नभएपछि चिकित्सकले बाहिर लैजान सुझाव दिएका थिए । भदौ ४ गते विजयको स्वास्थ्यमा समस्या आएपछि वीरगन्जस्थित नेसनल मेडिकल कलेजमा भर्ना गरिएको थियो ।"
अन्तर्राष्ट्रिय उडान संख्या बढाउन राजदूतहरूको आग्रह,"(काठमाडौं)  सरकारले स्वदेश फर्कन चाहने नेपाली श्रमिकका लागि अन्तर्राष्ट्रिय उडानको संख्या कम राखेको भन्दै राजदूतहरूले असन्तुष्टि व्यक्त गरेका छन् । नेपालीको प्रमुख श्रम गन्तव्य मुलुकमा रहेका राजदूतहरूले कोरोनाका कारण ठूलो संख्यामा नेपाली श्रमिक विदेशी भूमिमा अलपत्र परेको तर उनीहरूको उद्धारका लागि सरकार उदासीन भएको बताएका हुन् । प्रतिनिधिसभाको महिला, बालबालिका तथा सामाजिक समितिको बिहीबार बसेको भर्चुअल बैठकमा राजदूतहरूले अन्तर्राष्ट्रिय उडान कम हुँदा आफैं पैसा तिरेर पनि श्रमिकहरू फर्किन नपाउने अवस्था आएको बताए । सरकारले भदौ १६ गतेदेखि सीमित रूपमा अन्तर्राष्ट्रिय उडानको तालिका सार्वजनिक गरेको छ । नेपाली श्रमिक रहेका मुलुकबाट दैनिक लगभग ५ सय जनालाई ल्याउने गरी उडान सुरु हुन लागेको हो । तर, त्यसरी उडान गर्ने हो भने लाखौं नेपाली श्रमिक समस्यामा परेर सडकमा बास बस्ने अवस्थामा आउने राजदूतहरूको भनाइ छ ।स्वदेश फर्किन लाखौं नेपालीले फाराम भरेको जनाउँदै उनीहरूले अन्तर्राष्ट्रिय उडान निर्धारण गर्दा सम्बन्धित मुलुकमा रहेका राजदूतसँग त्यहाँको अवस्था नबुझिएकोमा आक्रोश व्यक्त गरे । मलेसियाका लागि नेपाली राजदूत उदयराज पाण्डेले ९ हजारभन्दा बढी नेपाली श्रमिक स्वदेश फर्किन चाहेको बताए । मलेसियाको घरफिर्ता हुन लागेकालाई राख्ने क्याम्पमा १ सय १ जना नेपाली पालो कुरेर बसेका छन् । उनीहरूलाई जति छिटो फ्लाइट हुन्छ त्यति सहज हुन्छ, उनले भने, एक महिनामा जम्मा १३ उडान हुन्छ भनेको छ । जबकि महिनाको १ सय ३० फ्लाइट हुन्थ्यो । उडान संख्या न्यून गर्दा विमान कम्पनीले टिकटको भाडा बढाउने भएकाले श्रमिकलाई मार पर्ने उनको भनाइ थियो ।कतारका लागि नेपाली राजदूत नारद भारद्वाजले कोरोनाका कारण काम रोकिएकाले २० हजारभन्दा बढी नेपालीले स्वदेश फर्कन फाराम भरेको जानकारी दिए । १० हजार सूचीबद्ध भएर घर जान तयार छन् । ५ हजारलाई तत्कालै उद्धार नगरी नहुने अवस्था छ, उनले भने, कम्पनी खोलेकाहरू भागिदिएकाले नेपाली कामदार सडकमा पुग्नुपर्ने अवस्था आएको छ । उनीहरूको उद्धार गर्नुको अर्को विकल्प नै छैन । केही रोजगारदाता कम्पनीले आफ्नै खर्चमा नेपाली श्रमिकलाई काठमाडौं पुर्याइदिने भनिरहेको तर अन्तर्राष्ट्रिय उडान नहुँदा समस्या भएको भारद्वाजले बताए । पैसा तिरेर जान्छौं, हामीलाई लगिदिनुस् भनेर रोइकराइ गरिरहेका छन् । तिनीहरूलाई लान सक्ने अवस्था छैन, उनले भने । ३५ हजार नेपाली कामदार रहेको बहराइनबाट १ सय ७० नेपाली श्रमिकले तत्काल नेपाल फर्किन नाम दर्ता गराएको नेपाली राजदूत पदम सुन्दासले जानकारी दिए । कुवेतबाट ७ हजार ६ सय नेपाली श्रमिकले नेपाल फर्किन चाहेकोमा ३४ सय फर्किसकेको र बाँकी उडानको पर्खाइमा रहेको राजदूत दुर्गाप्रसाद भण्डारीले बताए । उनले पनि रोजगारदाताले नियमित उडान गरिदिन माग गरिरहेको जनाए । साउदी अरब र यूएईबाट पनि हजारौं नेपाली श्रमिक फर्किन चाहिरहेको तर उडान संख्या कम हुँदा अलपत्र पर्ने सम्भावना रहेको त्यहाँस्थित कूटनीतिज्ञले बताए । कोरोनाको प्रभाव बढ्दै जाँदा रोजगारी गुमाई स्वदेश फर्कन चाहेको संख्या थपिइरहेको उनीहरूको भनाइ छ । बैठकमा सांसदहरूले वैदेशिक रोजगारीमा गएर मुलुकको अर्थतन्त्र धानिरहेका श्रमिक समस्यामा पर्दा उद्धार गर्नुपर्ने बताए । सांसद नारायणप्रसाद खतिवडाले तत्काल उद्धार गर्नैपर्नेलाई ल्याइहाल्न सरकारसँग माग गरे । अहिलेको दरले उडान गर्ने हो भने नेपाली श्रमिकलाई उद्धार गर्न २ वर्ष लाग्छ । यसरी हुँदैन, सांसद सूर्यबहादुर केसीले भने । श्रम, रोजगार तथा सामाजिक सुरक्षा मन्त्रालयको रोजगार व्यवस्थापन महाशाखा प्रमुख उमेश ढुंगानाले अन्तर्राष्ट्रिय उडान संख्या बढाउन प्रयत्न गर्ने बताए । क्वारेन्टाइन र आइसोलेसन संख्या तयार नभएको भन्दै कोभिड १९ संकट व्यवस्थापन केन्द्र (सीसीएमसी) ले उडान संख्या कटौती गरिदिएको उनको भनाइ थियो । पर्यटन मन्त्रालयका सचिव केदार अधिकारीले पनि सीसीएमसीले मन्त्रालयले अनुमति मागेको उडान संख्यालाई घटाइदिएको बताए । कति फ्लाइट चाहिन्छ त्यसबारे औपचारिक वा अनौपचारिक जानकारी दिनुहोला । सोहीअनुसार मन्त्रिपरिषद्बाट निर्णय गराउन सकिन्छ, उनले भने । समिति सभापति निरुदेवी पालले श्रमिकलाई ल्याउन उडान गएको तर रित्तै फिर्ता आएको प्रति चासो राख्दा सचिव अधिकारीले विमान फिर्ता बोलाइएकोबारे तत्काल जानकारी नभएको बताए ।"
महिला संक्रमित बढ्दै,"(काठमाडौं)  कोरोना संक्रमण महिलामा बढ्दै गएको छ । हालसम्मकै सबैभन्दा बढी १ हजार १ सय ११ जनामा बिहीबार संक्रमण पुष्टि हुँदा नयाँ संक्रमितमा करिब ३० प्रतिशत अर्थात् ३ सय ३४ जना महिला छन् । कोभिड१९ संक्रमित महिला र पुरुषको अनुपात अन्तर कम भएको छ, स्वास्थ्य मन्त्रालयका इपिडिमियोलोजी तथा रोग नियन्त्रण महाशाखा (ईडीसीडी) का निर्देशक एवं भाइरोलोजिस्ट डा वासुदेव पाण्डेले भने, पहिले पुरुष धेरै संक्रमित थिए । अहिले महिलामा पनि संक्रमण बढ्न थाल्यो । महिला बढी संक्रमित हुँदै जानुले समुदायमा संक्रमण बढेको संकेत गर्ने डा पाण्डेले बताए । अब घरभित्रै रहेका बूढापाका, दीर्घ रोगीमा समेत संक्रमण हुने जोखिम बढेको छ, उनले भने, समुदायमा कोभिड संक्रमण छैन भनेर हिँडिरहेका थियौं । महिला, पुरुष, बच्चा सबैलाई संक्रमण देखियो । यो संक्रमण समुदायमा गएको संकेत हुन सक्छ । करिब दुई महिनायता महिला र पुरुष संक्रमितको अनुपातमा व्यापक परिवर्तन देखिएको छ । असार पहिलो साता महिलाको दाँजोमा ११ गुणा बढी पुरुष संक्रमित थिए । असार ५ गतेसम्म ८ हजार २ सय ७४ जना संक्रमित भएकामा ९१ प्रतिशत अर्थात् ७ हजार ५ सय ६७ जना पुरुष र करिब ९ प्रतिशत अर्थात् ७ सय ७ जना महिला थिए । काठमाडौं उपत्यकामा बिहीबार देखिएका ३ सय ७७ संक्रमितमध्ये १ सय ४९ जना अर्थात् ३९५२ प्रतिशत महिला छन् । मुलुकमा कोभिड संक्रमण देखिन थाल्दा सुरुमा पुरुष त्यसमा पनि युवा बढी थिए । उनीहरू बाहिरी मुलुकबाट आएका थिए । तर संक्रमण स्थानीय तहमा हुन थाल्दा महिला र पुरुषको एक्स्पोजर बराबर हुन थाल्यो, महिलाको संक्रमण दर बढ्न थाल्यो, कुनै बेला पुरुष बढी जोखिममा थिए, अब महिला र पुरुष दुवै समान रूपमा जोखिममा छन्, वरिष्ठ जनस्वास्थ्यविद् डा शरद वन्तले भने । हालसम्म मुलुकमा संक्रमितमध्ये २०७६ प्रतिशत महिला छन् । बिहीबारसम्म ७ हजार ३ सय ७९ महिला र २८ हजार १ सय ५० पुरुष गरी ३५ हजार ५ सय २९ जनालाई संक्रमण भइसकेको छ । अहिलेसम्म कोभिडले मृत्यु भएका १ सय ८३ जनामा २३ प्रतिशत अर्थात् ४६ जना महिला र ७७ प्रतिशत अर्थात् १ सय ३७ जना पुरुष छन् । सघन उपचारमा १ सय ६४ जनादेशभर १ सय ४७ जना आईसीयू र १७ जना भेन्टिलेटरमा गरी १ सय ६४ जना संक्रमित सघन उपचारमा छन् । प्रदेश १ मा ११ जना आईसीयू र २ जना भेन्टिलेटरमा छन् । प्रदेश २ मा ४४ जना आईसीयू तथा वाग्मती प्रदेशमा ७१ जना आईसीयू र १५ जना भेन्टिलेटरमा छन् । गण्डकी प्रदेशमा ३ जना र प्रदेश ५ मा १८ जना आईसीयूमा उपचाररत छन् ।पाँच सयभन्दा माथि सक्रिय संक्रमित भएको जिल्लाको संख्या पनि बढेको छ । हाल काठमाडौं, ललितपुर, धनुषा, पर्सा, बारा, महोत्तरी, रौतहट, सर्लाही गरी आठ जिल्लामा पाँच सयभन्दा बढी संक्रमित उपचारमा छन् । हाल मुस्ताङ र हुम्ला गरी दुई जिल्लामा मात्र संक्रमितको संख्या शून्य छ ।"
गर्भवतीसहित १० जनाको मृत्यु,"(काठमाडौं)  कोरोना संक्रमणबाट बिहीबार थप १० जनाको मृत्यु पुष्टि भएको छ । उपत्यकाबाहिर पर्सामा दुई, बारा, कास्की, रूपन्देही, बाँके, कपिलवस्तु र सिरहाका एकएक गरी आठ जनाको र उपत्यकामा दुई जनाको मृत्यु भएको हो । पर्साको वीरगन्ज महानगरपालिका१४ बहुअरीका ६२ वर्षीय पुरुषको बिहीबार बिहान नारायणी अस्थायी वीरगन्ज हेल्थ केयर कोरोना अस्पतालमा मृत्यु भएको छ । मिर्गौलाका बिरामी उनको डायलसिससमेत भइरहेको थियो । पर्साको धोबनी गाउँपालिका३ गुलरियाका ७२ वर्षीय पुरुषको पनि नारायणी अस्पतालमा बुधबार साँझ साढे ६ बजे मृत्यु भएको अस्पतालले जनाएको छ । बाराको हर्दियाकी २३ वर्षीया गर्भवती महिलाको बिहीबार बिहान नारायणी अस्पतालमा मृत्यु भएको छ । अस्पतालका प्रवक्ता डा अतुलेश चौरसियाका अनुसार ती महिला ३३ साताकी गर्भवती थिइन् । ज्वरो र श्वासप्रश्वासको समस्या देखिएपछि उनलाई अस्पतालमा भर्ना गरिएको थियो । उच्च रक्तचापसमेत रहेको उनको बिहीबार बिहान मृत्यु भएको हो । कास्कीको पोखरा महानगरपालिका१२ की ३२ वर्षीया महिलाको पनि बिहीबार बिहान पोखरा स्वास्थ विज्ञान प्रतिष्ठानअन्तर्गत कोभिड१९ उपचार केन्द्रमा मृत्यु भएको छ । ज्वरो आउने र श्वासप्रश्वासमा समस्या भएपछि गत शनिबार कास्की सेवा अस्पतालको आईसीयूमा राखिएको अस्पतालका निर्देशक डा अर्जुन आचार्यले बताए । रूपन्देहीको बुटवलस्थित लुम्बिनी प्रादेशिक अस्पतालको कोरोना विशेष अस्पतालमा तिलोत्तमा नगरपालिका२ जानकी नगरकी ७० वर्षीया वृद्धाको बिहीबार बिहान मृत्यु भएको छ ।साउन २६ मा संक्रमण पुष्टि भएपछि होम आइसोलेसनमै बसेकी उनलाई स्वास्थ्यमा समस्या भएपछि ३१ गते अस्पतालमा भर्ना गरिएको अस्पतालका फोकल पर्सन डा सुदर्शन थापाले बताए । कोरोना निको भएका बिरामीबाट प्लाज्मासमेत दिइएकी उनमा फेरि निमोनिया भएपछि मृत्यु भएको डा थापाले जानकारी दिए । यसैगरी, बाँकेको नेपालगन्ज उपमहानगरपालिका७ की ७० वर्षीया महिलाको नेपालगन्ज मेडिकल कलेज तथा शिक्षण अस्पताल कोहलपुरमा बिहीबार मृत्यु भएको छ । छातीसम्बन्धी समस्या देखिएपछि भदौ ३ गते उनलाई अस्पताल भर्ना गरिएको कोरोना फोकल पर्सन नरेश श्रेष्ठले बताए । बुटवलस्थित कोरोना विशेष अस्पतालमा कपिलवस्तु१, तौलिहवाका ५० वर्षीय पुरुषको बुधबार राति मृत्यु भएको छ । उच्च रक्तचाप, मधुमेह र मिर्गौलामा समस्या भएका उनलाई भदौ ५ गते अस्पतालमा भर्ना गरिएको थियो । भोलिपल्टबाटै उनलाई भेन्टिलेटरमा राखेर उपचार गरिएको थियो । सिरहा नगरपालिका१ का ५५ वर्षीय पुरुषको धरानस्थित बीपी कोइराला स्वास्थ्य विज्ञान प्रतिष्ठानको कोभिड अस्पतालमा मृत्यु भएको छ । प्रतिष्ठानका प्रवक्ता प्राडा निदेश सापकोटाका अनुसार अत्यधिक खोकी, ज्वरो र श्वासप्रश्वासमा समस्या आएपछि भदौ ६ गते उनी अस्पताल भर्ना भएका थिए । आईसीयूमा उपचारका क्रममा बिहीबार साँझ उनको मृत्यु भएको हो । काठमाडौंका ४८ वर्षीय पुरुष र ललितपुरकी ६५ वर्षीया महिलाको पनि कोरोनाबाट मृत्यु भएको स्वास्थ्य मन्त्रालयले जनाएको छ । योसँगै मृतकको संख्या १८९ पुगेको छ । सबैभन्दा धेरै संक्रमितदेशभर बिहीबार एकै दिन सबैभन्दा धेरै संक्रमित भेटिएका छन् । स्वास्थ्य मन्त्रालयका अनुसार एक हजार १ सय ११ जनामा संक्रमण पुष्टि भएको हो । योसँगै कुल संक्रमितको संख्या ३५ हजार ५ सय २९ पुगेको छ । हालसम्म २० हजार ७३ जना निको भएर फर्किएका छन् । बिहीबार १२ हजार ६ सय २९ थप भएसँगै पीसीआर परीक्षणको संख्या ६ लाख ४७ हजार ८ सय ८१ पुगेको छ । यस्तै, काठमाडौं उपत्यकामा पनि एकै दिन सबैभन्दा बढी ३ सय ७७ नयाँ संक्रमित थपिएका छन् । काठमाडौंमा २ सय ७०, ललितपुरमा ६६ र भक्तपुरमा ४१ जना थपिएको मन्त्रालयले जनाएको छ ।"
उच्च जोखिममा कैदीबन्दी,"(काठमाडौं)  राजधानीको केन्द्रीय कारागारमा १३ वर्षदेखि एक कैदी लागूऔषध मुद्दामा सजाय भोगिरहेका छन् । कोरोना संक्रमणको जोखिम बढ्दै गएपछि उनलाई अब ज्यानको चिन्ता बढिरहेको छ । बुधबार कान्तिपुरसँग सम्पर्कमा आएका उनले भने, दुई वर्षअघि लागू भएको कानुन सरकारले कार्यान्वयन गरिदिएको भए कोरोना महामारीमा हामी यसरी कोचाकोच गरेर बस्नु पर्दैन थियो । लागूऔषध मुद्दामै केन्द्रीय कारागारमा रहेका अर्का कैदीको पनि गुनासो उस्तै छ । यी दुवै कैदीले फौजदारी कसुर सजाय निर्धारण तथा कार्यान्वयन ऐन, २०७४ को दफा २९ अनुसार प्यारोल सुविधामा बस्न पाउनुपर्ने माग गरेका हुन् ।कानुनमा उमेर, बालबच्चा र कसुर सजाय भुक्तानका आधारमा सुविधा दिने व्यवस्था छ तर यी सुविधाबाट कैदी वञ्चित भएका छन् । २०७५ भदौ १ गतेदेखि लागू भएको ऐन कार्यान्वयनका लागि आवश्यक नियमावली र कार्यविधिनिर्देशिका अझै बनेको छैन । त्यतिमात्र होइन, यसअन्तर्गतका भौतिक संरचना निर्माण हुन सकेको छैन । दुई तिहाइभन्दा बढी सजाय भुक्तान गरिसकेका कैदीलाई बाँकी सजाय तोकिएको कार्यविधिभित्र रहेर घरबाटै भुक्तान गर्न मिल्ने विधि प्यारोल हो ।उक्त ऐनको दफा २५ देखि ३१ सम्मका व्यवस्था कार्यान्वयन गर्न सरकारले सुधार गृह, पुनःस्थापना केन्द्र, खुला कारागारका संरचना बनाउनुपर्ने हुन्छ । त्यस्तै प्यारोल विधि लागू गर्न पनि कार्यविधि र निर्देशिका आवश्यक पर्छ । २०७५ भदौ १ गतेबाट लागू गरिएको उक्त कानुनअनुसार प्यारोल सुविधा पाउनेमा लागूऔषध र संगठित अपराधमा दुई तिहाइ सजाय भुक्तान गरेका कैदी पर्छन् । महान्यायाधिवक्ता अध्यक्ष रहने प्रोवेसन तथा प्यारोल बोर्डको सिफारिसमा यस्ता कैदीलाई सम्बन्धित जिल्ला न्यायाधीशले बाँकी सजाय घरमै बसेर भुक्तान गर्न मिल्ने आदेश दिन सक्छन् । त्यतिमात्र होइन, कैद भुक्तानरत व्यक्तिलाई सुधारगृह, खुला कारागार र उमेर हेरेर कैद मिनाहा गर्न सक्ने पनि व्यवस्था ऐनमा छ ।बलात्कार, डाँका, भ्रष्टाचारलगायत १५ वटा कसुरमा भने यो सुविधा दिन नपाइने उल्लेख छ तर न यसअनुसार खुला कारागार निर्माण भइसकेको छ न यसको क्षमता धान्न सक्ने गरी सुधारगृह नै निर्माण गरिएको छ । बाँकेमा खुला कारागार बन्ने क्रममा छ तर त्यो कहिलेसम्म तयार भइसक्ने कुनै ठेगान छैन । २०७७ वैशाख १७ गते सर्वोच्च अदालतले पनि कोरोना महामारीका कारण कारागार उच्च जोखिममा रहेको र ऐनमा भएका व्यवस्था कार्यान्वयन गर्न सरकारलाई आदेश दिएको थियो ।संक्रमणको जोखिमलाई मध्यनजर गरेर प्रतिनिधिसभाको राज्य व्यवस्था तथा सुशासन समितिले असार ३० गते सरकारलाई निर्देशन दिँदै ऐनमा भएका व्यवस्था लागू गर्न स्मरण गराएको थियो । समिति सभापति शशि श्रेष्ठको नेतृत्वमा सांसदहरूले २०७६ मंसिर ११ गते केन्द्रीय कारागारको निरीक्षण तथा अनुगमन गरेका थिए । पछिल्ला यी आदेश, निर्देशन तथा कानुनमा भएका बाध्यकारी व्यवस्था लागू गर्न महान्यायाधिवक्ता कार्यालय र कारागार व्यवस्थापन विभाग नियमावलीको मस्यौदा निर्माणमा जुटेका छन् । तर कोरोना महामारीमा अपनाउनुपर्ने भौतिक दूरी, अन्य स्वास्थ्य सावधानी र सोहीअनुसार पूर्वाधार अभावले थप जोखिमलाई बढावा दिएको छ । राष्ट्रिय मानव अधिकार आयोगकी सदस्य मोहना अन्सारीले कारागार र संक्रमणको जोखिम तथा ऐन कार्यान्वयनमा भएको ढिलासुस्तीबारे थुप्रै उजुरी परेको बताइन् । कारागार संक्रमणको उच्च जोखिममा छ तर त्यसअनुसार गर्नुपर्ने काम र सक्रियता सरकारबाट भएको देखिएन, अन्सारीले भनिन्, कम्तीमा संक्रमण रोकथाम तथा न्यूनीकरणका लागि कारागारमा उमेर र सजायको समूह बनाएर छुट्टाछुट्टै राख्न त सकिन्छ नि, उनले भनिन्, त्यसका लागि गृह मन्त्रालय, कारागार व्यवस्थापन विभाग तथा महान्यायाधिवक्ता कार्यालयबाट विशेष पहल आवश्यक छ । संक्रमणको जोखिमका कारण कारागारमा अनुगमन गर्न जान नसकिएको र अहिले टेलिफोनबाटै वस्तुस्थिति बुझिरहेको उनले बताइन् । आयोगले सर्वोच्च अदालतको आदेश र संसदीय समितिको निर्देशन कार्यान्वयन गर्न पनि ध्यानाकर्षण गरिएको उनले बताइन् ।हालसम्म केन्द्रीय, पर्सा, बाँके, सुनसरी (झुम्का), सिरहा र सिन्धुपाल्चोक कारागारमा सजाय भुक्तानरत कैदी तथा थुनुवा, कर्मचारी र सुरक्षाकर्मी गरी १ सय १३ जनामा कोरोना संक्रमण देखिइसकेको छ । ४८ जना सुरक्षाकर्मी, ५८ कैदीबन्दी र ७ जना कर्मचारी संक्रमित भएकामा ७१ जना निको भइसकेका छन् । ४२ जनाको विभिन्न जिल्लाका आइसोलेसनमा उपचार भइरहेको विभागले जनाएको छ । तर संक्रमण रोकथाम तथा न्यूनीकरण गर्ने र कैदीको चाप कम गर्ने रणनीति प्रभावकारी रूपमा लागू हुन सकेको छैन । कारागार व्यवस्थापन विभागका महानिर्देशक द्रोण पोखरेलले महामारीको जोखिमबाट कैदबन्दीलाई टाढै राख्न सबै किसिमका उपाय अपनाइएको बताए । ऐनमा भएका व्यवस्था कार्यान्वयन गरेर प्रोवेसन र प्यारोल विधि पालनामा काम भइरहेको उनले बताए । यसका बाबजुद संक्रमणका कारण कतिपय पहल छिटो गर्न नसकिएको उनले बताए । संक्रमण देखिएका ७ जिल्लामा मात्रै भदौ १ गतेसम्मको विवरणअनुसार कैदीबन्दी संख्या ७ हजार ६ सय २६ छ । तीमध्ये ६ सय १५ जनाको मात्रै पीसीआर परीक्षण गरिएको छ । केही दिनअघि केन्द्रीय कारागारमा कैदीबन्दीलाई रुघाखोकी र ज्वरो देखिएपछि थप ५९ जनाको पीसीआर परीक्षण गरिएकामा रिपोर्ट आउन बाँकी छ ।विभागका महानिर्देशक पोखरेलका अनुसार महामारी फैलिएसँगै कारागारमा बाहिरबाट मानिसको भेटघाट बन्द गरिएको छ । कैदी तथा थुनुवालाई प्रवेश दिनुअघि अनिवार्य रूपमा पीसीआर परीक्षण र अदालतकारागार ओहोरदोहोर गर्दा सुरक्षाकर्मीलाई अनिवार्य रूपमा पीपीई सेटको व्यवस्था गरिएको उनले बताए । थोरै मात्रै पीसीआर परीक्षणकेन्द्रीय कारागारसहित ठूला र मझौला गरी ७ कारागारमा सजाय भुक्तान गरिरहेकामध्ये १ सय १३ जनामा कोरोना संक्रमण पुष्टि भइसकेको छ । तिनमा ४२ जना उपचाररत छन्, अन्यलाई निको भइसकेको छ । सबैभन्दा बढी उपचाररत संक्रमित केन्द्रीय कारागारमा छन् । केन्द्रीय कारागारभित्रका भद्रगोल र महिला बन्दीगृहमा गरी २८ जना कैदी र सुरक्षाकर्मी उपचाररत छन् । केन्द्रीय कारागारमा २ सय ३३ जनाको परीक्षण भएको थियो । यहाँ ३ हजार १ सय कैदीबन्दी रहेको विभागका सूचना अधिकारी देवर्षी सापकोटाले बताए । त्यसैगरी पर्साको वीरगन्ज कारागारमा १ हजार १ सय ९९ जना कैदीबन्दी रहेकामा ३३ कैदी, १७ सुरक्षाकर्मी र ६ कर्मचारीमा संक्रमण देखिएको थियो । हाल ५ जना उपचाररत छन् । कारागारको संख्याभन्दा निकै कम १ सय ४६ जनाको मात्रै पीसीआर परीक्षण गरिएको थियो ।कारागार कार्यालय बाँके (नेपालगन्ज) मा ७ सय ७४ जना कैदीबन्दी रहेकामा १ सय २ जनाको मात्रै पीसीआर परीक्षण गरिएको थियो । त्यसमध्ये ८ जना कैदी र १ सुरक्षाकर्मीमा संक्रमण देखिएकामा सबै निको भइसकेका छन् । जिल्ला कारागार सिरहामा ५ सय ५९ जना कैदीबन्दी रहेकामा हालसम्म कैदी, सुरक्षाकर्मी र कर्मचारी गरी ३० जनाको मात्रै पीसीआर परीक्षण गरिएको छ । त्यसमध्ये ९ जनामा संक्रमण देखिएकामा ८ कैदी र १ सुरक्षाकर्मी थिए । विभागका अनुसार सबै संक्रमणमुक्त भइसकेका छन् । अन्य कैदीको भने परीक्षण गरिएको छैन । साविकको क्षेत्रीय कारागारका रूपमा रहेको सुनसरीको झुम्कामा १ हजार १ सय १७ जना कैदीबन्दी छन् । परीक्षण भने २६ जनाको मात्रै गरियो । धनुषाबाट जिल्ला स्थानान्तरण गरिएका कैदी तथा थुनुवा ६ जनामा संक्रमण देखिएको थियो । तीन जना निको भइसकेका छन् । बाँकीको धरानमा उपचार भइरहेको छ । यसैगरी जिल्ला कारागार स्याङ्जामा १ सय ५७ जना कैदीबन्दी छन् तर परीक्षण २२ जनाको मात्रै गरियो । त्यसमा ३ सुरक्षाकर्मी र १ बन्दीमा संक्रमण देखिएकामा उपचारपछि सबै निको भइसकेका छन् । जिल्ला कारागार सिन्धुपाल्चोकमा १ सय २० जना कैदीबन्दी छन् । सबै कैदी र कर्मचारी तथा सुरक्षा कर्मीसहित १ सय ४३ जनाको पीसीआर परीक्षण गरिएकामा कर्मचारी र कैदी २ जनामा संक्रमण देखिएको थियो ।महानिर्देशक पोखरेलले जोखिम र आवश्यकताका आधारमा परीक्षण भइरहेको बताए । कारागार भनेको यसै पनि सबैको पहुँचभन्दा टाढै रहन्छ, एक किसिमको अटो आइसोलेसन नै हो, पोखरेलले भने, अलि जोखिम भनेको जनतासँग आउजाउ भइरहने र नागरिक सुरक्षामा खटिने प्रहरी हुन्, कारागारमा खटिने सुरक्षाकर्मीलाई पनि त्यहीअनुसार सावधानी अपनाएर परिचालन गरिँदै आएको छ । कोरोना संक्रमणको जोखिमलाई ध्यानमा राख्दै सरकारले एक वर्षभन्दा कम सजाय भएका ६ सय ८० जना कैदीलाई रिहा गरेको छ । त्यसमध्ये गणतन्त्र दिवसका दिन राष्ट्रपतिबाट २ सय ३३ जनाको सजाय मिनाहा भएको हो भने बाँकीलाई अभिभावक र आफन्तको जिम्मा लगाएर छोडिएको हो । अदालतको आदेशमा रिहा भएका कैदीको जेलबाट मुक्त भए पनि कैदीसरह जेलमा अभिलेख रहन्छ ।"
'सर्दासर्दै जिन्दगी सकिने भो !,"(सिन्धुपाल्चोक)  लेकाली जंगलबीच लस्करै नीला टेन्ट । चिसो भुइँमा ओछ्याइएका दुईवटा पाल । टेन्टभित्र एक बोरा चामल र केही भाँडाकुँडा । जुगल गाउँपालिका१ बासखर्कमा सरेका लिदीका विस्थापित परिवारको बसाइ अवस्था हो यो । झरी पर्दा टेन्टभित्रको ओछ्यानमा पानी चुहिन थालेपछि दिक्क भएका जुगल२ लिदीका ५७ वर्षीय रेशम दोङ अरूसँगै पानीमै भिज्दै बाहिर निक्लिएर बासखर्कको जंगल हेर्न थाले । बिहीबार बिहानै हिँडेर सेलाङ गाउँमा गएर गुहार माग्दै राहतको खाना पकाएर खाएपछि साथीसँगै टेन्टभित्र छिरेका दोङ बाहिर निक्लिएपछि एकाएक निराश देखिए । कहिले सकिएला सर हाम्रो दुःख ?, भूकम्पपछि त दौडिएका दौडिएछौं । कति ठाउँ कहिलेसम्म भौंतारिने । बिरालोले बच्चा सारेभन्दा चर्को भइसक्यो, दिक्क लागिसक्यो, उनले भने, आकाशको पानी सिधै ओछ्यानमा आइपुग्छ । यहाँ यसरी नै दुई महिना बस्नुपर्ने रे, कसरी कटाउने हो खै ?जिल्ला समन्वय समितिको संयोजकत्वमा बनेको विपद् विस्थापित स्थानान्तरण समिति, स्थानीय जनप्रतिनिधिको सहकार्य र विभिन्न संस्थाको सहयोगमा ९८ वटा टेन्ट हालिएको छ । भूकम्पपछि जनप्रतिनिधिद्वारा गरिएको अस्थायी आपत्कालीन स्थानान्तरणमा आएका ४२ परिवारलाई वनक्षेत्रमा बस्न नमिल्ने भन्दै फर्काइएको थियो । ती परिवार आजित भएर लिदी गाउँकै पहिरोमुनि फर्किएका थिए । एक सय ७२ परिवारका केही घरमूलीसँगै बासखर्क आएका लिदीका ४५ वर्षीय साङ्बो दोङ रेशमसँगै जंगलतर्फ हेरेर टोलाइरहेका थिए । बासखर्क आउनेबित्तिकै लिदी पहिरोमा गुमाएका श्रीमती र छोराको यादले सताएपछि साङ्बोलाई रातदिन मनमा केही गाँठो परेजस्तै लाग्छ । त्यतिखेर सुरक्षित आश्रयको खोजीमा परिवारसहित आएको थिएँ, बस्न नदिएपछि गाउँमै फर्कियौं । पहिरोमा श्रीमती र छोरा गुमाए, अब कति दिन यहाँ बसेर फेरि लिदी फर्कनुपर्ने हो कि, उनले भने । टेन्ट र पालले वर्षात् नछेक्दा सास्ती भोगिरहेका उनले चाँडै सुरक्षित बासको व्यवस्था गर्न माग गरे । भूकम्पको अनुदान ३ लाखमाथि ऋण लिएर पहिरो छल्दै लिदीवासीले छेउछाउमा घर बनाए । तर, आफ्नो घरमा पनि आनन्दसँग बस्न कहिल्यै पाएनन् । पहिरोले माथिबाट सोहोर्दै ल्याएपछि डरले घरबाट पर लप्सेडाँडाको गोठमा बस्न थाले । बिहानमात्रै घर फर्किने गरेका थिए । गत साउन ३० गते पहिरोले एकै पटक छोप्दा १७ परिवारका ३९ जना बेपत्तामध्ये ३३ ले ज्यान गुमाए । ६ जना अझै भेटिएका छैनन् । बुधबार प्रतिनिधिसभाका सभामुख अग्नि सापकोटासहित जनप्रतिनिधिले सुरक्षित बासको व्यवस्था गर्ने प्रतिबद्धता गरेपछि विस्थापित केही आशावादी बनेका छन् । सभामुखले भनेपछि त केही होला नि त यो देशमा । त्यही आसमा छौं, साङबहादुरले भने । गाउँपालिकाका अध्यक्ष होमनारायण श्रेष्ठका अनुसार बासखर्कमा हालका लागि आपत्कालीन अस्थायी स्थानान्तरण मात्रै गरिएको हो । उनका अनुसार दीर्घकालीन कार्ययोजना बनाएर नमुना एकीकृत बस्ती कहाँ कसरी बनाउने भन्नेबारे खाका कोरिँदै छ ।सभामुख सापकोटाले लिदीका विस्थापित परिवारका लागि मोडेल एकीकृत बस्ती बनाउने प्रतिबद्धता जनाएका छन् । सोमबार काठमाडौंको उच्चस्तरीय छलफलमा विस्थापित परिवारका लागि एकीकृत बस्ती बनाउने अभियानकै रूपमा अगाडि बढाइने उनले उल्लेख गरे । प्रधानमन्त्रीज्यूलाई लिदीपीडितको समस्याबारे बताएर सुरक्षित बासका लागि एकदमै कस्सिरहेका छौं, उनले भने ।"
क्वारेन्टाइन बनाउन २० शय्या सहयोग,"काठमाडौं (कास) उपत्यकामा कोभिड१९ को संक्रमण तीव्र भइरहेको अवस्थालाई मध्यनजर गर्दै बौद्धनाथ क्षेत्र विकास समितिले स्तूपा सामुदायिक अस्पताललाई २० वटा शय्या सहयोग गरेको छ । बिहीबार समितिका अध्यक्ष चन्द्रमान लामाले अस्पताललाई विभिन्न स्वास्थ्य सामग्रीसहित शय्या हस्तान्तरण गरे । यतिबेला जसले जे सकिन्छ त्यही सहयोग गर्नुपर्ने अवस्था हो, लामाले भने, हामी सबैले मानवीयता देखाउन सक्यौं भने समाजमा कोभिड१९ विरुद्ध लड्ने मनोवैज्ञानिक साहस निर्माण हुनेछ । अस्पतालका अध्यक्ष तथा पूर्वराजदूत डागणेश योञ्जनले स्तूपा सामुदायिक अस्पतालमा २० वटा शय्या रहेको र अब ४० शय्यासहितको क्वारेन्टाइन छिट्टै सञ्चालन गरिने बताए । प्रशासनमा प्रक्रिया अघि बढिरहेको छ, उनले भने, अब केही दिनमै संक्रमितलाई उपचारसहितको क्वारेन्टाइन व्यवस्था हुनेछ ।"
निषेधाज्ञामा झन् चहलपहल,"बिनाकाम लखरलखरसमुदायमै संक्रमण देखिएपछि रौतहट प्रशासनले साउन २४ बाट भदौ १४ सम्मका लागि जिल्लाभर निषेधाज्ञा लगायो । तर यसको पालनाको अवस्था अन्य जिल्लाको जस्तै छ ।निषेधाज्ञाभर घरबाट बाहिर निस्कन बन्देज गरिएको छ । तर जिल्लाका गौर, गरुडा, चन्द्रनिगाहपुरलगायत मुख्य बजार क्षेत्रका स्थानीय साँझ र बिहानको समयमा बिनाकामै बाहिर निस्किरहेका देखिन्छन् । उनीहरूमध्ये अधिकांशको मुखमा मास्कसमेत हुँदैन । स्थानीय प्रशासनले भदौ ७ बाट बिहान २ घण्टा खाद्यान्न, बैंक तथा वित्तीय संस्थाहरू खोल्न दिने निर्णय गरेकोमा उक्त निर्णय स्थानीयका लागि घरबाहिर निस्कने बाहनाजस्तो पनि बनेको छ । रौतहटका प्रजिअ इन्द्रदेव यादवले दैनिक जीवनयापनमा केही सहजता थप्न निषेधाज्ञा खुकुलो गरिए पनि बिनाकाम स्थानीयहरू लखरलखर हिँड्न नछाडेको बताए । अवस्था कठिन होला भनेर खाद्यान्नलगायत पसल तथा बैंकहरू केही समय खोल्न दिएका हौं, उनले भने, यसैको आडमा मानिसहरू सडकमा बेपर्वाह हिँड्न थाले । अहिले कडाइ गरेका छौं । अवधेशकुमार झा (सप्तरी), ओमप्रकाश ठाकुर (सर्लाही) र शिव पुरी (रौतहट)"
"बजेट आयो, जनशक्ति छैन","रूपन्देही (कास) ३३ वर्षअघि स्थापना भएको अर्घाखाँची जिल्ला अस्पताल टिनको छानामुनि छ । दैनिक दुई सय बिरामी आउँछन् । सरकारी स्तरबाट ६ मेडिकल अधिकृत र चार नर्स कार्यरत अस्पतालमा भर्नाका लागि १५ बेड छन् । अस्पतालको स्तरोन्नति गरी ५० बेडको बनाउने प्रक्रिया सुरु भएको दुई वर्ष पुगे पनि कार्यान्वयन भएको छैन । अस्पताललाई सोमबार संघीय स्वास्थ्य तथा जनस्वास्थ्य मन्त्रालयले कोभिड१९ का बिरामीको उपचारका लागि अस्पतालको क्षमता वृद्धि गर्ने गरी २ करोड रुपैयाँ दिने निर्णय गर्यो । अस्पतालका निमित्त डा कपिल गौतमले २ करोड प्राप्त हुने जानकारी आएको भए पनि त्यसले के गर्ने र कसरी गर्ने भन्ने कुनै टुंगो नभएको बताए । तत्काल कोरोना संक्रमितको उपचारमा लगाउन सक्ने अवस्था छैन । जनशक्ति र पूर्वाधारको ठूलो समस्या छ । हामीले पहिला स्तरोन्नतिका लागि निर्णय हुनुपर्यो भनेर प्रदेश सरकारसँग आग्रह गरिरहेका छौं, उनले भने, त्यो निर्णयबिना अरू काम अघि बढ्नै सक्ने अवस्था छैन । उनले मंगलबार पनि प्रदेशका सामाजिक विकासमन्त्रीसँग कुरा गरेकाले ५० बेडको स्तरोन्नतिका लागि एक सातामा टुंगो लाग्ने आश्वासन पाएको बताए । संघीय सरकारले प्रदेशका अर्घाखाँची र कपिलवस्तु जिल्ला अस्पताललाई प्रतिअस्पताल दुई करोड रुपैयाँ उपलब्ध गराउने निर्णय गरेको छ । कपिलवस्तु प्रदेश ५ मा कोभिड१९ बाट सबैभन्दा बढी प्रभावित जिल्ला हो । त्यहाँ अहिले पनि २ सय २९ जनाको उपचार भइरहेको छ । १ हजार ६९ जना संक्रमित भएका थिए । लक्षण भएका १ सय ३७ जना छन् । कपिलवस्तुमा पनि पर्याप्त जनशक्ति छैनन् । १५ बेडको अस्पतालमा ३१ जनाको दरबन्दी भए पनि ६ जना मेडिकल अधिकृतको भरमा चल्दै आएको छ । स्थायी एक जना मात्र छन् । अन्य सबै करारका हुन् । सरकारले खर्च गर्न बजेट दिए पनि करारका कर्मचारीलाई अख्तियारी दिन मिल्दैन । त्यसले बजेट आए पनि व्यवस्थापन र बिरामीको उपचार गर्न सक्ने गरी खर्च गर्न असम्भव रहेको अस्पतालका निमित्त मेसु डा किशोर बन्जाडेले बताए । संघीय मन्त्रालयले प्रदेश ५ का यी दुई अस्पताललाई चार भेन्टिलेटरसहित १० बेडका आईसीयू सञ्चालन गर्ने गरी क्षमता बढाउने निर्णय गरेको हो । तर, दुवै अस्पतालमा पूर्वाधारदेखि अति आवश्यक जनशक्ति शून्य छ । कन्सल्टेन्ट, फिजिसियन र एनेस्थेसिया डाक्टर नै छैनन् ।"
प्रदेश र केन्द्रले हाम्रो पीडा बुझेनन्,"तपाईं त कोरोनामुक्त हुनुभयो, वीरगन्ज कोरोना त्रासबाट कहिले मुक्त हुन्छ ?यो त कसैले पनि भन्न सक्दैन । विश्व स्वास्थ्य संगठनले अहिले पनि ४ कि ६ महिना जान्छ भनिरहेको छ । तर, यसलाई नियन्त्रण गर्न सकिन्छ । वीरगन्जलाई ग्रिन जोन बनाउन सकिन्छ । बोर्डर खुला छाडेर हामी अहिले समस्यामा छौं । अवैध नाकाबाट मान्छे आउनजान थालेपछि त्यसको जानकारी प्रशासन र केन्द्रसम्मलाई गराएका थियौँ । कतैबाट चासो नलिएपछि वीरगन्जको आज यो दुर्दशा भएको हो । सिकिस्त बिरामीलाई अब काठमाडौं लिएर जान समस्या पर्दैन । पोजिटिभ केसमा यहाँ हेलिकप्टर आउँदैन । एम्बुलेन्सले पनि पोजिटिभ केस लान मान्दैनथ्यो । भेन्टिलेटर र आईसीयू समेतको सुविधा भएको एम्बुलेन्स शुक्रबारदेखि सुरु गर्दै छौं । विशेषज्ञसमेत राखेर काठमाडौं पठाउने व्यवस्था मिलाएका छौं । हामी कहीं न कहीं चुकेका थियौँ । एकआपसमा सहकार्य नभएपछि चुकिन्छ । नयाँ सीडीओले आउने दिनदेखि नै राम्रो वातावरण र सहकार्य गर्नुभएको छ । मलाई पूर्ण विश्वास छ, हामी वीरगन्जलाई कोरोनामुक्त बनाउन सक्छौं । वीरगन्जलाई ग्रिन जोन बनाउने योजना के छन् ?ग्रिन जोन बनाउन तत्काल ५ वटा काम गर्दै छौं । अहिले कोरोना समुदायमा गइसकेको छ । हरेक घरमा कम्तीमा एक जनाको परीक्षण नगरेसम्म संक्रमितहरू कहाँकहाँ छन् भन्ने थाहा हुँदैन । यसअघि एक घर एक पीसीआर अभियान व्यवस्थापनका लागि महानगरपालिकाले पीसीआर मेसिन खरिद गरेर नारायणी अस्पतालमा दिएकै हो । त्यसका लागि हामीले केन्द्र सरकारको मुख ताकेनौं । तर, त्यो मेसिन दिएदेखि टेस्ट हुन्जेलसम्म जुन ढंगले जिल्ला संकट व्यवस्थापन केन्द्र वा अरूबाट काम भए, त्यसका कारण हामी पछाडि पर्नुपर्यो । एक घर एक पीसीआर टेस्ट हामी फेरि सुरु गर्छौं । पीसीआर मेसिन आइसकेपछि १५ सय देखि २ हजारको टेस्ट गर्ने क्षमता हुन्छ । नारायणीको प्रयोगशालामा जम्मा ७ जना प्राविधिक छन् । ६ जना वीरगन्ज महानगरपालिका र ४ जना स्थानीय प्रशासन कार्यालयले थप्ने कुरा भएको छ । वीरगन्ज महानगरपालिकाले पेड र प्रिआइसोलेसन थप्दै छ । १५ सयजति थपियो भने हाम्रो क्षमता अढाई हजारदेखि ३ हजार संक्रमित राख्ने क्षमता हुन्छ । यसका लागि निजी स्कुल र होटल व्यवसायीसँग विभिन्न चरणमा वार्ता चलिरहेको छ ।एक महिनाभन्दा बढी भयो, महानगरवासी निषेधाज्ञामा छन् । मोडालिटी चेन्ज गर्ने बेला भएन र ? निषेधाज्ञाको बारेमा पनि हामी धेरै बोल्न सक्दैनौँ । यो जिल्ला संकट व्यवस्थापन केन्द्रको काम हो । जति लकडाउन र निषेधाज्ञा गरिन्छ, त्यो दुई उद्देश्यका लागि गरिन्छ । एउटा चेनलाई ब्रेक गर्ने र दोस्रो मान्छेहरूमा सिस्टम बसाल्ने । यहाँ पब्लिकले कसरी बुझे भने आफ्नो परिवार र आफन्तमा कहिले कोरोना नै हुँदैन । बजारमा भीड पनि त्यत्तिकै भयो । सारा नियमकानुन उल्लंघन भए । त्यसले गर्दा संक्रमितको संख्या वृद्धि भयो । पहिले पनि लकडाउन र निषेधाज्ञाका कारण मान्छे दुःखी भएकै छन् । दैनिक कमाएर खाने जनतालाई बडा गाह्रो स्थिति छ । काठमाडौंबाट आउनेबित्तिकै राहत वितरणका लािग सीडीओ साबसँग हामी सामान दिन्छौँ, तपार्इंहरू वितरण गरिदिनुहोला भनेर अनुरोध गरेको थिएँ । एक हजार परिवारका लागि खाद्यान्न तयार गरोका छौँ । जनतालाई मार्न सक्दैनौँ । विभिन्न संघसंस्थाले पनि यो काम अगाडि बढाएका छन् । कुनै संस्थालाई सबै सामान हामीले दिने र उहाँहरूले दैनिक व्यवस्थापन गर्ने गरी काम अगाडि बढाएका छौँ । तीन तहको सरकारबीच किन सहकार्य हुन सकेन ?स्थानीय सरकार बने पनि अहिले केन्द्रको भर पर्नुपर्ने अवस्था छ । केन्द्रले प्रदेश सरकारमार्फत वा स्थानीय सरकारमार्फत कि त जिल्ला संकट व्यवस्थापन केन्द्रबाट गराउँछ । यो कुराको डिमार्केसन छैन । हरेकले केके काम गर्ने क्लियर छैन । केन्द्रका र प्रदेशका निर्णय आउँदाआउँदै कहीं आगलागी भयो भने कसले निभाइदिने ? त्यो काम त हामीले नै गर्ने हो । विगतदेखि नै कोरोना अस्पतालको स्थापना, आइसोलेसन, क्वारेन्टाइनको स्थापना र सञ्चालन महानगरपालिकाले गर्दै आएको छ । पीसीआर मेसिन पनि हामीले खरिद गर्नुपर्ने हैन । तर, परीक्षण नबढेकाले हामीले पूर्ण प्रयोगशाला नै स्थापना गर्यौं । त्यसपछि ५० हजार किटको व्यवस्था गरेर आफ्ना जनताको रक्षा गर्नुपर्ने भएकाले हामीले नै टेस्ट सुरु गर्यौं । तर, जति कुरामा हामी अगाडि बढ्यौं केन्द्रले त्यति नै पछाडि सार्यो । कोरोना अस्पतालमा सरकारले २८ दिन अल्झायो । स्वीकृति त दियो तर आर्थिक र भौतिक व्यभार महानगरपालिकाले लिने गरी । जबकि यहाँ ४ जिल्लाका संक्रमितको उपचार गरियो । महानगरवासीको मात्र उपचार गर्नुपरेको भए कुनै समस्या थिएन । हामी सबै बजेट खर्च गर्थ्यौं । तर, ४ जिल्लाको लोड महानगरले लियो । कम्तीमा केन्द्र र प्रदेश सरकारले हाम्रो पीडा बुझिदिनुपर्थ्यो । राम्रो हुँदा मैले गरेँ र खराब काम हुँदा केन्द्र र प्रदेश सरकारले काम गर्न दिएनन् भन्न त मिलेन नि ? यसमा मलाई आरोप लगाउने ठाउँ छैन । हाम्रो संवैधानिक व्यवस्था छ कि तीनवटै सरकारले सहकार्य र सहकारिताको हिसाबले अगाडि बढ्ने । यति ठूलो दुःखमा पनि सहकार्य हुन सकेन । जाबो एउटा अस्पताल स्थापनाका लागि समयमा निर्णय गर्न सक्नुभएन । जाँच ठूलो परिमाणमा हुन सकेको छैन । यहाँका जनताले दुःख पाएका छन्, हामी त्यो दुःखमा आएर ठोकिन्छौँ । ठोकिएपछि पीडा हुन्छ अनि हामी बोल्छौ । यो देशको सिस्टम नै यस्तो छ कि हरेक पीडामा नबोलेनकराए भने केही सुनवाइ नै हुँदैन । प्रदेश सरकारले एउटा भेन्टिलेटर दिन सकेको छैन । आइसोलेसनमा ४ सय ५० बेड पुगिसकेको छ । तर, सामान छैन । श्वासप्रश्वासको समस्या परेकाललाई अक्सिजन कसरी दिने ? यी सबै साधान कसले जुटाइदिने ? यो पनि महानगरको जिम्मेवारी हो भने हामी तयार छौँ । हामीले पटकपटक मुख्यमन्त्री र केन्द्रलाई भनेका छौँ कि तपाईंहरू सक्नुहुन्न भने लेखेर दिनुस्, स्थानीय सरकारले गर्छ । केन्द्र र प्रदेश हाम्रा अभिभावक हुन् । उनीहरूले हामीलाई त हेरिदिनुपर्यो नि । अर्बौ रुपैयाँ खर्च भयो भन्छ, कसलाई दिइयो त्यत्रो रकम ? किन वीरगन्जलाई मजबुत गरिएन । हामीलाई चाहिँदैन पैसा । केन्द्रले त्यो पैसा संकट व्यवस्थापन केन्द्र र मेसुमार्फत खर्च गरोस् ।"
पढाइबाट टाढिँदै विद्यार्थी,"(तिलोत्तमा)  रुकुम पूर्वको सिस्ने गाउँपालिकाका अनुप खड्का चैतमा ८ कक्षाको परीक्षा दिएपछि घरमै छन् । अहिलेसम्म वार्षिक परीक्षाको नतिजा आएको छैन, न त उनले कक्षा उत्तीर्ण भएको खुसियाली नै मनाउन पाएका छन् । घरमा बस्दाबस्दा झ्याउ लागिसक्यो, उनले भने, रेडियो शिक्षा कार्यक्रममा कहिलेकाहीं सुनेको भरमा हल्का पढेको छु ।विद्यालय जाँदाको दैनिकी परिवर्तन भएर २४ सै घण्टा खाली बस्दा दिमागमा अनेक कुरा खेल्ने गरेको उनले सुनाए । ७ कक्षामा प्रथम भएको थिएँ, ८ कक्षामा के भएँ हुम्ला अझैसम्म थाहा छैन, उनले भने । अहिले नतिजा र साथीभाइसँगको भेट मिस गरिरहेको उनले बताए । साथीभाइसँग बसेर पढ्दा प्रतिस्पर्धाको भावना पनि जागृत हुने, धेरै पढ्न मन लाग्ने उनको अनुभव छ । लामो समय बिदा भएपछि पढाइबाट ध्यान हट्दै गएको खड्काले बताए ।छोराको राम्रो पढाइबाट प्रफुल्लित अनुपकी आमा ज्ञानीलाई कोरोना कहरले छोराछोरी बिगार्लाजस्तो लागेको छ । एक्लोपनले पढाइभन्दा अन्य कुरामा बढी ध्यान गएको छ, उनले भनिन्, प्रथम हुने छोरा हो, अहिले पढाउन दिनभरि कराउनुपर्छ । छोरा अहिले मोबाइलमा भुल्ने, बाहिर डुल्ने, चौरमा खेल्न बढी आकर्षित भएको उनले बताइन् ।अहिले सञ्चालन भइरहेको रेडियो शिक्षा कार्यक्रमप्रति बालबालिकाले ध्यान नदिएको गुनासो उनले गरिन् । रेडियो शिक्षा पनि कहिलेकाहीं आउँछ, उनले भनिन्, रेडियो नजिक बसेर पढ्न मान्दैनन् । विद्यालय सञ्चालन भएका बेला करैकर र साथीभाइलाई देखेर पढ्ने बालबालिकाले अहिले किताब हेर्न ध्यान नदिने गरेको उनले सुनाइन् । दूरी कायम गरी दिनको ७ जनाका दरले विद्यालयमा लगेर पढाइदिए पनि हुन्थ्यो जस्तो लाग्न थाल्यो, उनले इच्छा सुनाइन् ।सिस्ने गाउँपालिका३ स्थित जनता माविले रेडियोमार्फत शिक्षा कार्यक्रम सञ्चालन गरिरहेको छ । विद्यालयमा ८ सय विद्यार्थी पढ्छन् । विद्यालयले सूचनामार्फत रेडियो सुनेर पढ्न अनुरोध गरे पनि कति छात्रछात्राले नियमित कक्षा लिइरहेका छन् भन्ने यकिन नरहेको प्रधानाध्यापक कलु खड्काले बताए । बेलाबेलामा टोलमा गएर अभिभावक र विद्यार्थीसित भेटघाट गरिरहेका छौं, उनले भने, विद्यालय सञ्चालन गरेजस्तो कसै गरे पनि नहुने रहेछ ।कोरोना महामारी कहिलेसम्म रहला भन्ने यकिन नभएकाले शिक्षा क्षेत्रमा नराम्रो असर परिरहेको उनले बताए । यही अवस्था रहे विद्यार्थीको पढाइबाट ध्यान हट्छ, उनले भने, यस्तोमा सरकारले बनाएको नियमअनुसार अघि बढ्ने हो ।अनुपजस्तै रूपन्देहीका गोकुल टण्डन पनि विद्यालय जान नपाएकाले छट्पटिएका छन् । कति खेल्ने, कति सुत्ने ?, मणिग्रामस्थित शान्ति माविमा कक्षा ७ मा अध्ययनरत गोकुलले भने, अब त स्कुल खुलेकै ठीक लाग्न थाल्यो । पहिलेपहिले शनिबार कहिले आउला भनेर पर्खने गरेको सम्झँदै उनले अब त विद्यालय सातै दिन भइदियोस् र पढ्न पाइयोस् भन्ने लागेको बताए ।जिल्लामा कोरोना संक्रमण समुदायमा फैलिएकाले घरबाहिर निस्कन नपाएको र खेल्न नपाउँदा खल्लो महसुस गरेको उनले बताए । घरमा अभिभावकले कराएको सुन्नुभन्दा विद्यालय जान पाए साथीसँग हाँस्न पाइने उनले सुनाए । उनी अध्ययनरत विद्यालयले रेडियो र अनलाइन दुवै माध्यमबाट अध्यापन गराएको छैन ।कोरोनाका कारण लकडाउन र निषेधाज्ञा जारी हुँदा ५ महिनादेखि शैक्षिक गतिविधि ठप्पप्रायः छ । बीचमा केही दिन खुकुलो भए पनि विद्यालय नखुल्दा विद्यार्थीको पढाइ भने अझै अन्योलमै छ । एसईई परीक्षासमेत सञ्चालन हुन नसकेपछि विद्यालयले नै स्वतः अंक दिएर विद्यार्थीलाई उत्तीर्ण गराए । क्याम्पसको पठनपाठन र परीक्षा पनि पर धकलिएका छन् । जसका कारण अभिभावक अन्योलमा छन् भने विद्यार्थी बेचैन बनेका छन् । यस्तो परिस्थितिलाई मत्थर पार्न प्रदेश ५ का केही संस्थागत विद्यालयले अनलाइन कक्षालाई निरन्तरता दिएका हुन् । तर ५० प्रतिशतभन्दा बढीको अनलाइन कक्षामा पहुँच छैन ।विद्यार्थीको सिकाइ उपलब्धि वृद्धिका लागि सिकाइ सहजीकरण निर्देशिकाको दूरशिक्षाअन्तर्गत रेडियो, टेलिभिजन, अनलाइनलगायत माध्यमबाट पठनपाठन जारी राखिए पनि यसको पहुँचमा सबै विद्यार्थी नहुँदा प्रभावकारी नभएको बुटवल बहुमुखी क्याम्पसका पूर्वप्रमुख शखिशरण सुवेदीले बताए । नेपाल टेलिकमसँग समन्वय गरी हरेक परिवारको मोबाइलमा डाटा प्याकेज बनाउन जरुरी देखिन्छ, उनले भने, अनलाइन शिक्षा लागू गर्न सके मात्र उपयोगी हुन्छ जस्तो लाग्छ । सुगम र दुर्गम, सामुदायिक र निजी सबै विद्यालयका विद्यार्थीलाई वैकल्पिक शिक्षा सिकाइको अभ्यास गराउनुपर्ने उनले सुझाए । विद्यालय खुल्ने पर्खाइले विद्यार्थीलाई मार पर्ने भएकाले जहाँकहीं उपयोगी शैक्षिक क्रियाकलाप अघि सार्नुपर्ने उनको सुझाव छ ।सरकारी तवरबाट शैक्षिक सत्रको औपचारिक सुरुवात गरिएको छैन । संक्रमणको महामारीसँगै विद्यार्थीमा असमानताको खाडल थप बढ्दै जाने निश्चित रहेको प्याब्सन रूपन्देहीका अध्यक्ष लेखनाथ पौडेलले बताए । जिल्लामै पनि १० प्रतिशत विद्यालयले अनलाइन कक्षा चलाएका छन्, उनले भने, विद्यार्थीले २३ घण्टासम्म मोबाइल वा कम्प्युटर हेरेर पढ्ने विषयमा झिँझो मान्ने गरेको पाइएको छ । सरकारले अनलाइन कक्षा सञ्चालन गर्न भन्नु नागरिकको आँखामा छारो हालेसरह भएको भन्दै उनले अनलाइनका लागि आवश्यक इन्टरनेट नै विद्यार्थीका घरमा नभएको र भए पनि काम नगर्ने अवस्था रहेको बताए ।स्थानीयस्तरका गतिविधि सञ्चालन र अनुगमनको जिम्मा स्थानीय तहलाई भएकाले प्रदेशबाट सहकार्य र छलफल गरी शिक्षाका गतिविधि सञ्चालन गरी राखिएको शिक्षा विकास निर्देशनालय प्रदेश ५ का निर्देशक मनोजकुमार गैरेले बताए । शिक्षासम्बन्धी नयाँ जानकारी, नीति संघीय सरकारबाटै जारी हुने भएकाले त्यसको पर्खाइमा रहनुपर्छ, उनले भने, अहिले चलिरहेका शिक्षा सिकाइ क्रियाकलापमध्ये टोलटोलमा गई अध्यापन गर्ने विधि राम्रो छ ।प्रदेश ५ मा रहेका ५ हजार ७ सय ७ विद्यालयमध्ये ४ हजार ५ सय ८६ सामुदायिक विद्यालय छन् । यी विद्यालयमध्ये केहीले रेडियो माध्यमको शिक्षा र टोलटोलमा अध्यापनको क्रियाकलाप अघि बढाइरहेका छन् भने १ हजार १ सय २२ निजी विद्यालयमध्ये धेरैले अनलाइन विधि अपनाएर पढाइरहेका छन् । प्रदेशमा सामुदायिक र संस्थागतमा गरेर १ देखि १२ कक्षासम्म १२ लाख ५५ हजार १ सय ४१ विद्यार्थी अध्ययनरत छन् ।विद्यालयले सञ्चालन गरेका सिकाइ प्रणालीमा सबै विद्यार्थी सहभागी हुन नसकेको निर्देशक गैरेले बताए । प्रदेशभरि अनलाइनको पहुँचमा ८ सय हाराहारी विद्यालय मात्र रहेको उनले बताए । दुर्गम क्षेत्रमा अध्यापन गर्ने शिक्षकसमेत स्थानीय नहुने र बन्दाबन्दीका कारण घरबाट विद्यालयसम्म जान नपाएको स्थिति रहेकाले टोल शिक्षा, रेडियो शिक्षा कार्यक्रम पनि प्रभावकारी नभएको उनको भनाइ छ ।"
गहिरिँदो संकट र अकर्मण्य सरकार,"कोभिड१९ बाट ज्यान गुमाएकामध्ये धेरैमा कोरोना भाइरससम्बन्धी नै जटिलता पाइनु, मुलुकमा निको हुने दर दक्षिण एसियामै कम हुनु र समूहगत परीक्षण नगरीकनै निषेधाज्ञाको एक साता बित्नु यी अन्तरसम्बन्धित तथ्यहरूबाट मुलुक जोखिमपूर्ण चरणमा प्रवेश गरिसकेको देखिन्छ । अघिल्ला दुई तथ्यबाट प्रकोपको वर्तमान अवस्था र जटिलताको जनाउ मात्र मिल्दैन, नेपालीको प्रतिरोधी क्षमता बलियो छ भन्ने भ्रमबाट पनि मुक्ति मिल्छ । तेस्रो तथ्यले भने स्थिति यो मोडमा आइसक्दा पनि सरकार कत्ति पनि गम्भीर छैन भन्ने यथार्थ उजागर गर्छ । सरकारी उदासीनता र अकर्मण्यता यही शैलीमा जारी रहे यो संकटसित जुध्न सम्भव छैन । तसर्थ, नागरिकहरूको जीवन बचाउन सरकारले प्रस्ट कार्ययोजनाका साथ आफ्नो कार्यशैलीलाई प्रभावकारी र गतिशील बनाउनुको विकल्प छैन ।मुलुकभर संक्रमितहरू बढिरहेका छन् । अस्पतालमा अहिल्यै बेड अभाव हुन थालिसक्यो । गम्भीर बिरामी पनि बढिरहेका छन् । यही गतिमा अघि बढ्दा मुलुकको स्वास्थ्य पूर्वाधारले नधान्ने निश्चितप्रायः छ । सरकारले सम्भावित जोखिमलाई मध्यनजर गरी पूर्वाधारहरूको जोहो गर्न ढिलो भइसक्यो । कति मुलुकमा अस्पताल पद्धति र पूर्वाधार राम्रो भएकैले वृद्धवृद्धा र अरू जोखिममा भएकाहरूको पनि जीवन जोगिएको छ । यहाँ भने यही अवस्था रहे अस्पताल र अक्सिजन सपोर्ट अभावमा भोलि यथोचित उपचार पाए जोगिने बिरामीको पनि ज्यान जाने जोखिम देखिन्छ । बुधबारसम्मको तथ्यांक हेर्दा सबैभन्दा बढी ज्यान गुमाउनेमा ४१ देखि ६० वर्ष उमेर समूहका छन् । मृत्यु भएका १७५ मध्ये यो उमेर समूहका ७१ जना छन् । १९ वर्षदेखि ४० वर्ष उमेर समूहका २९ जनाको मृत्यु भएको छ, यीमध्ये प्रायः सबैमा कोरोनासम्बन्धी जटिलता देखिएको थियो । यसै पनि हाम्रो उपचार पद्धति काठमाडौंकेन्द्रित छ, यहीँ पनि पर्याप्त स्वास्थ्य पूर्वाधार छैन, जुन चिन्तालाग्दो पक्ष हो ।अहिले नै मुलुकको कुल मृत्युदर अन्यत्रको जस्तै शून्य दशमलव ५ प्रतिशत छ । भोलि स्थिति झन् बिग्रिँदा यो दर यहाँ अझ बढ्न सक्ने चिन्ता जनस्वास्थ्यविद्हरूको छ । यस्तै, रोग कति गम्भीर छ भनेर थाहा पाउने सीएफआर (केस फ्याटालिटी रेट) विश्वभर करिब ४७, अमेरिकाको करिब ५, भारतको करिब २३५, श्रीलंकाको करिब ०४ प्रतिशत हुँदा नेपालको करिब १ प्रतिशत छ । तर अहिले यो प्रारम्भिक तथ्य मात्रै हो, महामारी सम्पूर्ण नियन्त्रणमा नआई यसबारै यकिन गर्न सकिन्न । नेपालमा परीक्षण अत्यन्त सीमित भएकाले यसै भन्न सकिँदैन । संक्रमितको संख्यामा वृद्धि हुँदै जाँदा यो दर पनि बढ्ने भएकाले कोही पनि ढुक्क हुन मिल्दैन । यस्तै निको हुने दर पनि नेपालको दक्षिण एसियामै कम छ, जुन सुखद संकेत होइन । नेपालको निको हुने दर ५६६६ प्रतिशत छ भने श्रीलंकाको ९४८८ र भारतको ७६२१ प्रतिशत । त्यसैले, समस्याको गम्भीरता बोध गर्दै सरकारले उल्लेखनीय कदम चाल्नुपर्छ ।गम्भीर संक्रमितहरूलाई सघन उपचार कक्ष (आईसीयू) र भेन्टिलेटरको पालो कुर्नुपर्ने अवस्थामा पुग्नबाट रोक्नु नै संकट मोचनको सरल उपाय हो । त्यसका लागि प्रभावकारी परीक्षणद्वारा संक्रमित पत्ता लगाएर उसलाई अरूबाट अलग्गै (आइसोलेसनमा) राख्ने हो । र, पछिल्लो समय उसको सम्पर्कमा आएकाहरू पत्ता लगाएर (कन्ट्याक्ट ट्रेसिङ) तिनीहरूको पनि परीक्षण गर्ने हो । तीमध्ये जजसमा संक्रमण भेटिन्छ, फेरि तिनीहरूको सम्पर्कमा आएका व्यक्तिहरू पत्ता लगाएर परीक्षण गर्ने हो । एवंरीतले यो चक्रलाई निरन्तर र व्यापक बनाउनुपर्छ ।समस्या के छ भने, यी सबै तथ्य जान्दाजान्दै पनि सरकारसँग प्रभावकारी ढंगले काम गर्ने इच्छाशक्ति नै देखिँदैन । नागरिकहरू बन्दाबन्दीमा राख्ने र निषेधाज्ञा जारी गर्नेबाहेक आफ्नो कार्यकौशल बढाउने अस्त्र प्रयोग गर्ने तदारुकता उसले देखाएकै छैन । उपत्यकामा निषेधाज्ञा जारी गर्ने प्रमुख जिल्ला अधिकारीहरू नै परीक्षण र कन्ट्याक्ट ट्रेसिङ पर्याप्त नगरिएकोमा असन्तुष्ट भएको खबरबाटै परिस्थितिको अन्दाज गर्न सकिन्छ । श्वासप्रश्वासबाट फैलने र उद्धभवन अवधि (इन्क्युवेसन पिरियड) लामो हुने भएकाले यो रोग धेरैलाई फलिन सक्छ र घातक पनि छ । त्यसैले व्यापक परीक्षणद्वारा जति पनि संक्रमित भेटिँदै जान्छन्, तिनलाई अलग गर्दै संक्रमणको साङ्लो चुँडाउँदै जानु नै सहज र भरपर्दो उपाय हो । तर, यहाँ प्रभावकारी ढंगले संक्रमितसित सम्पर्कमा आएका व्यक्तिहरू पत्ता लगाउने काम भएकै छैन । यस प्राविधिक कामका लागि प्रशिक्षित जनशक्ति चाहिन्छ । यतिन्जेल सरकारले त्यसको व्यवस्था गर्न सकेकै छैन ।संक्रमितको सम्पर्कमा पुगेका व्यक्तिहरू पत्ता लगाउन उचित संरचना निर्माण नै गरिएन । संघीयताका विभिन्न तहबीच समन्वयात्मक समस्या देखियो । यो काम स्थानीय तहले गर्ने भनिएको छ । निर्देशिकामा यसबारे उल्लेख भएको धेरै भइसक्यो, तर भर्खर मात्र यस कामका लागि जनशक्तिको विज्ञापन भइरहेको देखिन्छ । यो काम गर्न छानिएकाहरूलाई प्राविधिक निर्देशन र प्रशिक्षण आवश्यक पर्छ, त्यस्ता प्रशिक्षक पनि यसबीचमा तयार गरिएको छैन । प्राविधिक मूल्यांकन प्रणाली नभएकाले संक्रमितले भनेकै आधारमा अरू व्यक्ति पत्ता लगाउनुपर्ने अवस्था छ । यस्तोमा संक्रमितलाई सत्य बोल्न लगाउन सम्बन्धित जनशक्ति सञ्चार सीपमा पनि अब्बल हुनुपर्छ । यस्तै, संक्रमितहरूले चाँडै रिपोर्ट पाउने प्रणाली पनि बनाइएकै छैन । जबकि, प्रयोगशालाबाट एकैपटक सम्बन्धित संक्रमित र इपिडिमियोजोली तथा सरुवा रोग नियन्त्रण महाशाखा (ईडीसीडी) मा जानकारी दिने व्यवस्था मिलाउन सकिन्छ । र, लगत्तै महाशाखालेले कन्ट्याक्ट ट्रेसिङका लागि स्थानीय तहसँग समन्वय गर्न सक्छ ।खासमा यस बीचमा सबै काम तदर्थवादी शैलीमा गरिए । सरकारले अवस्थाबमोजिम गम्भीर बनेर प्रणाली बसाएर काम थालेको भए आज समूहमा संक्रमण फैलिन अवस्था आउने नै थिएन । तैपनि उचित काम गर्न कहिल्यै ढिलो हुँदैन, स्थिति भयावह नहुँदै सरकारले अविलम्ब आफ्ना कामकारबाही प्रभावकारी बनाउन स्पष्ट कार्ययोजना र मार्गचित्रसहित त्यहीअनुसार प्रणाली विकास गर्नुपर्छ, आफ्ना नागरिकहरूलाई ज्यान जानबाट जोगाउनुपर्छ ।"
घरमै बनाऔं मास्क,"मास्कसम्बन्धी एक थरीको धारणा छ एक घण्टाभन्दा बढी मास्क लगाइराख्दा शरीरमा अक्सिजनको कमी हुन्छ । नाडीको चाल पनि बढ्छ । मास्कमा जम्मा भएको कार्बनडाइअक्साइड शरीरमा जम्मा हुँदा त्यसले हानि गर्छ । यति मात्र होइन, मास्कमा जम्मा भएको बाफमा कीटाणुहरू फस्टाउँछन् अनि यसको प्रयोगले छिट्टै फोक्सो रोगी बनाउने सम्भावना रहन्छ । श्वासप्रश्वासमा अवरोध ल्याउने हुँदा मुटुरोगीहरूका लागि यो झन् कष्टकर छ । तर कोरोना महामारीमा मास्कको प्रयोग ह्वात्तै बढ्यो । यसले कोरोना भाइरसबाट बचाउँछ पनि । हाम्रोजस्तो देशका नागरिकको आय ज्यादै कम छ । तर बाँच्नका लागि विदेशबाट आयातित विभिन्नथरीका मास्क महँगो मूल्यमा रोजीरोजी किनेर प्रयोग गर्नेहरू धेरै छौं । अफसोस Û मास्क स्वदेशमै बनाउन सकिन्छ भन्नेमा कुनै सरकारले ध्यान दिएन । बरु, चीनबाट सुरु भएको कोरोना भाइरस नियन्त्रणका लागि मास्क पनि चीनमा बनेकै लगाउनुपर्छ भनेजस्तो गरी जताततै प्रायः पातला चिनियाँ प्लास्टिकका मास्क लगाइएको देखिन्छ । बिस्कुटचाउचाउ खाएर त्यसको खोल जथाभावी फालेजस्तै प्रयोग गरिसकेको मास्क पनि जथाभावी फाल्न थालिएको छ । यस्तै हो भने अबका दिनमा हाम्रा सडक, बाटा, खेतबारी, जंगल, कार्यालय परिसर, बजार सबैतिर तिनै प्लास्टिकका मास्क भेटिनेछन् । त्यसले वातावरण विनाश गर्नेमा शंकै छैन । हाम्रा प्रत्येकका घरमा फाटेका गम्छा, सिरकका च्यातिएका खोलको कुनै कमी छैन । तिनैलाई सफा पारेर एउटा आकार दिएर सिलाई मास्कको रूपमा लाउन सकिन्छ । यसरी घरमै बनाएका मास्क आर्थिक हिसाबले किफायती र स्वास्थ्यका दृष्टिकोणले पनि प्रभावकारी हुन सक्छन् । यस्ता मितव्ययी र स्वाभिमानी विधिको प्रचारप्रसार गर्न हाम्रा कुनै पनि सरकारले लाज मान्नुपर्ने कारणै छैन । सरकारले लाज मानेछ भने पनि हामीचाहिँ आफैंले मास्क बनाएर लाउन लाज नमानौं । सम्भव भएसम्म, स्यानिटाइजर पनि हाम्रै वरपर उपलब्ध स्रोत साधनबाट बनाउने विधि सिकौं । इन्द्रकुमार श्रेष्ठ, कमलाकुञ्ज, ओखलढुंगा"
नेकपा अध्यक्षद्वय सन्तुष्ट,"ओलीका दुवै पद जोगिने, दाहालको भूमिका बढ्ने समाचारअनुसार झन्डै चार महिनादेखि चलिरहेको नेकपाको विवाद समाधानका लागि प्रधानमन्त्री एवम् पार्टी अध्यक्ष केपी शर्मा ओलीले नै सरकारको नेतृत्व गर्ने र अर्का अध्यक्ष पुष्पकमल दाहालको कार्यकारी भूमिका बढाउने पक्कापक्की भएको छ । विवाद समाधानका लागि गठन भएको कार्यदलले सरकार सञ्चालनमा पार्टीको भूमिका बढाउने र अर्का अध्यक्ष दाहालको भूमिका पनि उकास्ने भन्ने सुझावसहित प्रतिवेदन पेस गरेको छ । कार्यदलले कार्य विभाजन र कार्याधिकार शीर्षकमा अध्यक्षद्वयको कार्यक्षेत्रबारे व्याख्या गरेको छ । पार्टी एकता हुँदा दुवै अध्यक्षले आधाआधा अवधि सरकार र पार्टी सञ्चालन गर्ने सहमति भएको थियो । तर सहमतिविपरीत एउटै अध्यक्षले सरकार र पार्टीसमेत सञ्चालन गरेको आरोप लागेको छ । गुनासा झाङ्गिँदै गएपछि नेकपा विभाजनकै संघारमा पुग्यो । सचिवालय, स्थायी कमिटीका अनगिन्ती बैठक बोलाइए । आफ्नै सहमतिमा बोलाइएका बैठकमा पनि ओली नबस्ने, स्थगित गर्ने तर निकास नदिनाले शुभेच्छुककै मनसमेत खिन्न भएको थियो ।गत मंसिरदेखि सुरु भएको रस्साकस्सी कोरोना महाव्याधिमा समेत चालु मात्र रहेन झन्डै दुईतिहाइ बहुमतको नेकपा सरकारको कुर्सी ढलेको । लकडाउनका कारण मजदुरले काम नपाएर हातमुख जोर्न मुस्किल परे पनि देशका कार्यकारी प्रमुख भने पार्टी फुटाउने खेलमा लागे । महामारी नियन्त्रण गर्न सरकारले ठोस योजना तर्जुमा गर्नुपर्नेमा केवल राजनीतिक बखेडामै महत्त्वपूर्ण समय व्यतीत गरे । युवाहरूले आन्दोलन गरेपछि मात्र सामग्री खरिद गर्ने निर्णय गरियो । तर विवादास्पद प्रक्रियाबाट बजारभन्दा चर्को मूल्यमा सामग्री खरिद गरियो । अनियमितताको आवाज मत्थर पार्न सरकारले गरेका राम्रा कामको प्रशंसा नभएको भनी मन्त्रीहरूले आत्मप्रशंसा गरे । पार्टीको निर्देशनबमोजिम सरकार सञ्चालन गर्ने, समयसमयमा पार्टीको बैठक बोलाउने, सहभागीको गुनासो राम्ररी सुन्ने र जायज गुनासो सम्बोधन हुने गरी अगाडि बढ्नेजस्ता क्रियाकलाप त परै जाओस्, बहुमत सदस्यले बैठक माग गर्दा पनि विभिन्न बहानामा बैठक धकेल्ने खेलको कसरी प्रशंसा गर्नु ? आफ्नै पार्टीलाई नजरअन्दाज गर्ने र आफैंले बोलाएका बैठकबाट भाग्ने अध्यक्षलाई आगामी चैतमा महाधिवेशनमा बस्न फुर्सद होला र ? कुनै बहाना निस्किहाल्ला नि ! बाँकी साढे दुई वर्ष पनि पृष्ठपोषण गर्ने, आलोचना र सकारात्मक सोच्नेलाई शत्रुको व्यवहार गर्ने र आफैं आफ्नो प्रशंसा गर्दै बिताउने त होला । यस्तै तरिकाले आफ्नै हठ नत्यागी पार्टीकै बदनाम गरेपछि समृद्ध नेपाल र सुखी नेपाली को नारा सार्थक हुन्छ त ? आगामी निर्वाचनमा अवाञ्छित मतको विश्लेषण गर्दा आफ्नै पार्टीका नेताले काम गर्न नदिएको र सरकारका कामको प्रशंसा नगरेकाले परिणाम यस्तौ आयो भने भैगो नि ! अरू जेसुकै होस् पाँचै वर्ष बलियो सरकारको प्रधानमन्त्री बन्न पाउनुभएकोमा हार्दिक बधाई प्रधानमन्त्रीज्यू ! गंगाराज अर्याल, पाली, अर्घाखाँची"
अनुसन्धानबिनै बाँस्कोटालाई उन्मुक्ति,"बाँस्कोटालाई उन्मुक्ति दिँदै अख्तियार समाचारले राज्यसत्ता भ्रष्टाचारको चलखेल गर्ने तथा राज्यको ढिकुटीमा अनियमितता मच्चाउनेहरूलाई संरक्षण गर्न कति लालायित छ भन्ने देखाउँछ । प्रधानमन्त्री ओलीका विश्वास पात्र गोकुल बाँस्कोटाले सेक्युरिटी प्रिन्टिङ प्रेस खरिदको क्रममा घूसको बार्गेनिङ गरिरहेको अडियो सार्वजनिक भयो । अडियो सार्वजनिक भएपछि उनले पदबाट राजीनामा दिएर सार्वजनिक रूपमै अडियो सत्य नभएको भन्दै आफ्नो कर्तुतको बचाउ पनि गरे । बाँस्कोटा प्रधानमन्त्री ओलीकै घरमा बस्दै आएका र उक्त प्रकरणको बारे थाहा भएर पनि थाहा नपाएजस्तो गरेको भन्ने आरोप प्रधानमन्त्रीलाई लाग्ने गर्छ । बाँस्कोटालाई भ्रष्टाचारको उद्योग गरेको भन्ने आरोपमा मुद्दा चलाउन सकिने आधार भए पनि अख्तियारले फाइल तामेलीमा लाने सुइँको पाएपछि जनता थप आक्रोशित छन् । यस कार्यले राज्यसत्ता हाँक्नेले नै घूसखोरी र अनियमितता गर्नेहरूलाई वरिपरि राखेर राज्यको दोहन गरिरहेछ भन्ने स्पष्टसँग बुझन् सकिन्छ । अख्तियारले आफ्नै पूर्वप्रमुखलाई मुद्दा चलाउने तर बाँस्कोटालाई किन नचलाउने ? यदि प्रधानमन्त्री ओली निकट भएकै कारण बाँस्कोटाले यो अडियो प्रकरणबाट उन्मुक्ति पाए कानुनी राज्यको गलत नजिर स्थापित हुने पक्का छ ।घटनाको प्रकृति हेर्दा अडियो सार्वजनिक नभएको भए बाँस्कोटाले ७० करोड झ्वाम पार्नेजस्तो देखिन्छ । त्यो रकम कति जनालाई भाग लगाउनुपर्ने भन्नेमा अझै बाँस्कोटा मौन छन् । कि त उक्त अडियोमा सुनिएको स्वर बाँस्कोटाको हैन भन्ने प्रमाणित गरेर राज्यले देखाउनुपर्यो नत्र यति ठूलो राज्य दोहनको योजना थाहा पाउँदापाउँदै किन संरक्षण गर्ने ? मन्त्रीजस्तो पदमा बसेर यो सरकार भ्रष्टाचारविरोधी हो भन्दै आफैं ठूलो रकम कमिसनमा हत्याउने खेलमा लाग्नु लज्जाको विषय हो । बाँस्कोटाले रकम लिएको प्रमाणित भएको छैन तर सार्वजनिक भएको अडियो जनतामा पुगिसकेको छ । र, त्यो अडियोभन्दा ठूलो प्रमाण अरू के हुन सक्छ ? यसमा प्रधानमन्त्री ओली गम्भीर हुन जरुरी छ । सार्वजनिक पदको दुरुपयोग गर्नेहरूलाई काखी च्याप्ने पद्धतिको अन्त्य गर्ने आँट प्रधानमन्त्री ओलीमा हुनैपर्छ । गोविन्द विक, बूढानीलकण्ठ१२, काठमाडौं"
स्वास्थ्यकर्मीलाई उपेक्षा,"कोरोना संक्रमण रोकथाम तथा नियन्त्रणका लागि अग्रपंक्तिमा रहेर काम गर्ने स्वास्थ्यकर्मी तथा सुरक्षाकर्मीले अहिलेसम्म जोखिम भत्ता नपाएको खबरले स्तब्ध बनाएको छ । महामारीमा फ्रन्टलाइनमा रहेर जीवनभन्दा आफ्नो कर्तव्य ठूलो मान्ने राष्ट्रसेवकलाई किन सरकारले उपेक्षा गरिरहेको छ ? सरकार दिनप्रतिदिन गैरजिम्मेवार बन्दै गइरहेको बलियो प्रमाण हो यो । लकडाउन सुरु भएपछि सरकारी ढुकुटीबाट अर्थमन्त्रालय, गृहमन्त्रालय र स्वास्थ्य मन्त्रालयका प्रतिनिधिहरूले सरकारी सेवाभत्ता पाएकै छन् । उनीहरूकै सेवामा ठूलो रकम खर्च भइसकेको छ । यता अस्पताल प्रशासनले पीपीईको अभाव देखाएर ८ घण्टाको ड्यूटी बढाएर १५ घण्टा पुर्याउँदासमेत कुनै प्रतिकार नगरेका स्वास्थ्यकर्मीको पीडाले सरकारलाई छुन सकेको छैन । अतः सरकार छिटो आँखा खोल कम्तीमा यो महामारीको समयमा घरपरिवार समाजबाट समेत बहिष्कृत भएको पीडा सहेर आफ्नो कर्तव्यको पालन गरिरहेका स्वास्थ्यकर्मी साथै सुरक्षाकर्मीका लागि दिने भनिएको भत्ता देउ । आफ्नै निर्णयबाट पछि नहट । रामकृष्ण बराल, जोरपाटी ५, काठमाडौं"
छाउगोठ भत्काउनुअघि विकल्प,"गोठ भत्काइएपछि ओडारमा छाउ समाचारले सुदूरपश्चिमका महिलाहरूको पीडाबारे बोल्छ । साइपाल गाउँपालिकाको जगेरा गाउँमा एकै रात ६ महिला महिनावारी भएपछि ४ जना ओडारमा र अन्य २ जना सरकारले भत्काएर खण्डहर बनाएको छाउगोठमा प्लास्टिक र फल्याकको सहारा लिएर बसेको प्रसंग समाचारमा पढेर निराश भएँ । त्यस भेगका महिलाहरूमा छाउ नमाने देवाता लाग्छ भन्ने मान्यता छ । देवीदेउतालाई मानिसले कल्पना गरेर बनाएका हुन् । धर्म र परम्पराले सुदूरपश्चिममा के उपलब्धि भयो ? यिनै देवीदेउताका कारण महिलाहरू महिनावारीको बेला घरभित्र बस्न डर मान्छन् । उनीहरू महिनामा ५ दिन घरमा बस्दैनन् वा बस्न दिइँदैन । उनीहरू डराईडराई ओडार र खुला आकाशमा रात बिताउन बाध्य छन् । उनीहरूको जीवन जोखिममा छ । उनीहरूले देवीदेवता मान्दा पिर, सास्ती र हैरानी भोगिरहनु परिरहेको छ । विकास र समाज सुधारका ठूलठूला नारा दिएर गर्जन हामी खप्पिस छौं । छाउगोठ भत्काउन सजिलो छ तर धर्मसंस्कृतिको निरन्तरताले नजानिँदो रूपमा गाँजिरहेको शोषणबाट मुक्ति दिलाउन कहाँ सजिलो छ र ! भीमेन्द्रबहादुर कार्की, विराटनगर१सुदूरपश्चिममा पछिल्लो समय छाउ प्रथा उन्मूलन गर्ने भनेर धमाधम छाउगोठ भत्काउन थालियो । छाउगोठ भत्काउन त्यहाँका स्थानीय सरकार बढी अग्रसर भए । अन्तर्राष्ट्रिय गैरसरकारी संस्थाअन्तर्गतका महिला सशक्तीकरणका परियोजनाहरूले पनि छाउगोठ भत्काउन मद्दत गरे । तर छाउगोठ भत्काउँदैमा छाउ प्रथा उन्मूलन भएन । झन् महिलाको जीवन सकसपूर्ण बन्यो । सुदूरपश्चिमको एउटा गाउँमा छाउगोठ भत्काएपछि महिलाहरू ज्यान जोखिममा राखेर ओडारमा सुत्ने गरेको समाचार सार्वजनिक भयो । त्यहाँको समाज धर्मले चलाउँछ । धर्मको दरिलो पकड भएको क्षेत्रमा एक्कासि छाउगोठ भत्काउनु एकदमै कच्चा काम हो । पहिले त्यहाँका जनतामा छाउको वास्तविकता र यो किन मान्नु हुन्न भनेर चेतना फैलाउनुपर्छ । त्यसपछि उनीहरू आफैंले छाउगोठ भत्काउन थाल्नेछन् । महिनावारी सामान्य प्रक्रिया हो र महिनावारीको बेला घरमै बस्दा पनि देवता रिसाउँदैनन् भन्ने ज्ञान फैलाउन स्थानीय तह लाग्नुपर्छ । विकल्प नदिई छाउगोठ नभत्काऊ । विराट रावत, कीर्तिपुर, काठमाडौं"
नेताको भूमिका,"सामान्य मानिस र नेतामा अनेक गुणले फरक पार्छन् । अरूलाई डोर्याउने भएकाले नेताले मानिसको अवस्था, समय र परिस्थितिको बढी मूल्यांकन गर्ने क्षमता राख्छ । निर्णय लिने क्षमता, सहयोग लिन सक्ने गुण, निर्भीक भई जस्तोसुकै प्रतिकूल परिस्थितिको सामना गर्न सक्ने क्षमता, त्याग, अल्पकालीन र दीर्घकालीन परिस्थितिको आकलन अनि आफ्ना कुरा जनतासमक्ष राख्न सक्ने वाक्कला आदिले गर्दा नेता अरूभन्दा फरक गुणले सम्पन्न भएको मानिन्छ । यस्ता अनेक लक्षण नेतामा हुनुपर्ने मान्यता भए पनि ती सबैले थोरै मात्र सम्पन्न हुन्छन् । तर कतिपय लक्षण एक आकर्षक (क्यारिस्माटिक) नेतामा देखिनैपर्छ । सर्वसाधारण जनताका दुःखसुखसित भिज्न सक्ता मात्र नेता जनप्रिय हुन्छ ।म नेतालाई परिवर्तनको वाहक मान्छु । सोच र नयाँपनको चाहनाले कुनै नेताको नवीकरण (रिन्युवल) भइरहेको हुन्छ । नेतालाई आफू बसेको समाजको अवस्था बुझ्ने र अति परम्परामा जकडिएको त्यस्तो समाज परिवर्तन गर्ने इच्छाशक्ति भएको, ठोस नीति र लक्ष्यको ख्याल गरी अघि बढ्ने गतिशीलता र जनपक्षीय परिवर्तनको अगुवा भएको मानिन्छ । कुनै नेता विद्वान् र चुम्बकीय दुवै गुणले सम्पन्न हुन्छन् । भारतका महात्मा गान्धी र जवाहरलाल नेहरू, नेपालका विश्वेश्वरप्रसाद कोइराला, बेलायतका विन्स्टन चर्चिल आदि बौद्धिकता र राजनीतिले सजिएका नेता हुन् । यस्ता गुणसम्पन्न नेता अरू पनि छन् र उनीहरूले आफ्नो देशको सामाजिक, आर्थिक र राजनीतिक रूपान्तरणमा ठूलो भूमिका खेलेका छन् । ली क्वान यी सिंगापुरलाई नयाँ विकास नमुनाका रूपमा अघि बढाई विश्वमा चर्चित भएका छन् । नेहरू र कोइरालाले आफ्ना कृतिमा विश्व र आफ्नो देशको चित्रण र विश्लेषण गरी आफ्नो व्यक्तित्वलाई अनेक किसिमले उजागर गरेका छन् । गान्धी र नेहरूकै व्यक्तित्व, लोकतन्त्रप्रतिको समर्पण, स्वच्छ छविका कारण भारतमा लोकतन्त्रको जग स्थिर भएको हो । नेताको समर्पण र संस्था निर्माण गर्ने अठोटका कारण भारतको लोकतन्त्रलाई एक सफल प्रयोगशालाका रूपमा हेरिँदै आएको छ । त्यसैले क्रान्ति या परिवर्तन गर्नभन्दा गाह्रो छ परिवर्तनका उपलब्धिलाई संस्थागत गर्न । क्रान्ति सफल भए पनि प्रतिक्रान्तिको खतरा रहिरहन्छ । क्रान्तिका उपलब्धिलाई स्थिर राखी अघि बढ्न संस्कार, प्रतिबद्धता र निर्णयशक्ति चाहिन्छ । भारतमा लोकतान्त्रिक व्यवस्थाको विकृति र विसंगतिका अनेक लक्षण देखिए पनि विकास र लोकतन्त्र सँगै लिई हिँड्ने क्षमता देखिएको छ । यसको जस भारत स्वतन्त्र भएपछि त्यहाँका नेताहरूको भूमिकालाई जान्छ किनभने विकासोन्मुख देशमा राष्ट्र र राज्य निर्माणमा नेताको भूमिकाको मूल्य धेरै हुँदो रहेछ ।नेपालको ऐतिहासिक पृष्ठभूमि, नेताको अभिमुखीकरण र उद्देश्य अरू देशको जस्तो छैन । परस्पर विरोधी सिद्धान्त र अभ्यासका साथ पाइएका उपलब्धिलाई संवर्द्धन गर्दै देश विकासमा लाग्नुपर्ने हुन्छ । २००७ साल र २०६२६३ सालको परिवर्तन या क्रान्तिले नेपालीको चेतनाको अवस्थालाई आफ्नै किसिमले उचाइमा पुर्याएको हो । २००७ सालको क्रान्तिले नेपाललाई अँध्यारोबाट उज्यालोमा पुर्याएको र पछिल्लो परिवर्तनले लोकतन्त्रको उत्कर्ष मानिएको लोकतान्त्रिक गणतन्त्रमा प्रवेश गराएको हो । गणतन्त्रसम्म पुग्ने अवस्था सृजना गर्न माओवादी दलको भूमिका मुख्य भए पनि अरू दलले समेत यो एजेन्डासहितको लोकतान्त्रिक परिपाटीको बाटो तय गर्न कम सहयोग गरेका होइनन् । बाह्रबुँदे सहमतिले व्यापक आधार तयार पारेकाले सबै राजनीतिक शक्तिहरूको साझा समर्पणले गर्दा नयाँ संविधान जारी भएको हो । यसमा केही कमजोरी भए पनि यसअन्तर्गत दलहरूले सबै शक्ति अभ्यास गरिरहेका छन्, अनेक असन्तुष्टिबीच ।तर यस्ता विकासक्रमबीच जनता किन आक्रोशित भइरहेका छन् ? यसको उत्तर परिवर्तनकारी नेता र दलहरूले दिनुपर्ने भएको छ । ओठे जवाफ, टालटुले नीति र कार्यबाट अब लोकतन्त्र बच्न सक्तैन । एकातिर परिवर्तनकारी नेताको स्खलन तीव्र रूपमा देखिन थालेको छ भने, अर्कातिर शासन गर्ने प्रणाली अति बिटुलिएर भ्रष्ट हुन थालेको छ, जनविश्वास घटिरहेको छ । जनमुखी कार्यक्रम ठप्प हुँदा कतै फेरि नेपाली जनता सडकमा उत्रिने अवस्थामा त पुग्दैनन् भन्ने शंका बढ्न थालेको छ । दुईतिहाइ भनिएको स्थिर सरकार छ तर गति छैन, मन्त्री छन् तर भूमिका देखिँदैन, प्रधानमन्त्री छन् बालुवाटारबाट निर्देशन दिने तर जनतासमक्ष प्रत्यक्ष भेट्न सक्ने अवस्थामा छैनन्, कर्मचारीतन्त्र छ तर माथिको मनसायमा टिप्पणी उठाउनुबाहेक अर्को भूमिका छैन, प्रान्तीय सरकार छन् जो सधैं केन्द्रको निगाहमा बसेका छन्, नारा छन् काम भने ठप्प छन् । त्यस्तै, प्रतिपक्षी नेपाली कांग्रेसका नेताको भूमिका हराएको छ । बौद्धिक रूपमा नभए पनि संगठनात्मक नेतृत्वको लक्षणसम्म देखिँदैन । कोही उत्तराधिकारीका रूपमा नेतृत्वको दाबी गर्छन्, कोही वरिष्ठताका आधारमा नेताको चाहना राख्छन्, कोही योग्यता र क्षमताका आधारमा । तर आजका देखिने पहिलो पंक्तिका नेता भनिनेहरूमा न भावी नेपालको परिकल्पना छ, न त जनतामुखी सामाजिक र आर्थिक रूपान्तरणका प्रस्ताव र आक्रामक भूमिका । देशमा यत्रो भ्रष्टाचारको जालो फैलिरहँदा, देशको विकास ठप्प भइरहँदा, सरकार अकर्मण्य र अर्थतन्त्र धराशायी भइरहँदा र नेपाल कम्युनिस्ट पार्टी (नेकपा) सरकारको विदेशनीति अपत्यारिलो भइरहँदा पनि प्रतिपक्ष दलका नेताको भूमिका बालुवाटारमा गई केही नियुक्तिमा राय दिनेमा परिणत भएको छ । न संसद्मा प्रतिपक्ष दलका नेताको सक्रिय भूमिका देखिन्छ न त बाहिर जनताका कष्ट निवारण गर्ने र सरकारका असफलतालाई औंल्याई उत्तरदायी बनाउने अभियान चलाउने जाँगर । अपवादबाहेक कांग्रेसका सबैजसो नेता यथास्थितिमा रमाउने तर नेतृत्व भने ओगटिराख्ने भूमिकामा देखिन्छन् । यस्तो विश्लेषण कुनै एक नेतामा मात्र होइन, पद ओगटेका र ओगट्न अग्रसर सबैजसोमा लागू हुन्छ । अब यी नेता थाकेका र गलेका देखिन्छन् । आज प्रतिपक्षका लागि यस्तो उर्वरा (फर्टायल) ठाउँ पाउँदासमेत प्रतिपक्ष आकर्षक हुन नसक्ता कतै यो दलको अस्तित्व झन् अप्ठ्यारोमा पर्ने त होइन भन्ने चासो लोकतन्त्रमा विश्वास गर्ने सबैको छ ।नेकपाको सैद्धान्तिक र सांगठनिक रूप अझै प्रस्ट छैन । यो एकातिर लेनिनवादी दलीय चरित्रमा हिँड्न खोज्छ भने अर्कातिर उदार लोकतन्त्रको मसिहाका रूपमा । अझै पनि पहिलेका माओवादी र एमालेका नेताबीच सैद्धान्तिक बहस चलेको र माओवादी जनताको बहुदलीय जनवाद (जबज) मान्न तयार भएको पाइँदैन, क्षणिक स्वार्थका लागि दुवै दल नेकपा भए पनि । जनवाद विशुद्ध एकदलीय चरित्रको सोच हो भने बहुदलीय जनवाद हालको बहुदलीय व्यवस्थाभित्र गरिने दलीय अभ्यासको रणनीति । तर यी दुवै आजका सन्दर्भमा असान्दर्भिक र स्थापित संवैधानिक खाकासित मेल नखाने भनाइ हुन् । शब्दजालमा रमाउने नेताहरूलाई यी ठीकै लागे पनि नेपालको परिस्थितिका कारण एकदलीय व्यवस्थाको सम्भावना देखिँदैन, कुनै विदेशी शक्तिको कठपुतली नभएसम्म । भूराजनीतिक अवस्थाका कारण पनि यो सम्भव छैन । त्यसैले यस्तो विवादको बाटोमा लाग्नुको साटो प्राप्त जनाधारमा खडा भएको सरकार सक्षम, जनमुखी, पारदर्शी र गतिशील भई देशविकासमा जुट्नुको विकल्प छैन ।आजको व्यवस्था दलीय नभई नेतातन्त्र भएकाले सबै गतिविधि नेताकेन्द्रित छन् । अरू तहका नेता र कार्यकर्ता भने आसेपासे या रमिते भएका छन् । कतिपय भने स्वार्थवश यस नेतातन्त्रमा नेताले दिएको निर्देशन पालना गर्ने जमातमा पुगेका छन् । नेकपाका सबै मुख्य निकाय अकर्मण्य छन् किनभने एकदुई नेताको स्वार्थ र हठले तिनीहरूको भूमिका हराएको छ । नेता बेलगाम भएकाले राजनीति पनि अराजक र विकृत भएको छ अनि यसको प्रभाव तलसम्मै पुग्न थालेकाले अब यसको निदान कसरी होला, भन्न गाह्रो भएको छ । यसको विकल्प निर्वाचित राष्ट्रपतीय प्रणाली र सुधारिएको निर्वाचन हुन सक्ने तर्क पनि छन् र म आफैं पनि त्यसको समर्थनमा वकालत गर्नेमा पर्थें । तर अनेक देशमा भइरहेका घटना र जनताको आक्रोशका कारण त्यस्ता निर्वाचित सरकार अस्थिर भएका देशहरूका उदाहरणले अब सक्षम, स्वच्छ र उत्तरदायी हुने सरकार मात्र टिक्ने सम्भावना बढेको छ । संस्कार, प्रतिबद्धता र जनाधार नभए जस्तोसुकै प्रणाली अँगाले पनि सरकार र व्यवस्था स्थिर हुँदैनन् । यस्तो सरकार त्यति बेला सम्भव हुन्छ जतिखेर अघि सुरुमा उल्लेख गरिएका नेताको गहन भूमिका महसुस गरिन्छ । अब जनआक्रोशको सही विश्लेषण गर्दै जनताका साधारण समस्या हल गर्न सक्ने नेता र सरकारले मात्र देश र जनताको भविष्य निर्धारण गर्न सक्छन् । तर शक्तिमा बस्नेहरूका लागि यस्ता भनाइ र विश्लेषण काल्पनिक लाग्न सक्छन् । तिनले आफूहरू मात्र सही बाटो हिँडेको भन्ने ठानी सचेत गराउने भाषा लत्त्याउने र पछि पछुताउने गरेका अनेक उदाहरण छन् ।"
महिला आन्दोलनको फरक मुद्दा,"फरक मुद्दाहरूजसरी समुदाय, जात, भाषा, क्षेत्र, लैंगिकता, धर्म आदिका आधारमा महिलाहरूको अवस्था फरकफरक छ, त्यसरी नै केही मुद्दा पनि भिन्नभिन्न छन्, जसबारे बहस हुनु जरुरी छ ।सहज रूपमा नागरिकता पाउनुपर्ने सबै महिलाको साझा मुद्दा भएजसरी नै नागरिकताकै सवालमा मधेसी महिलाका केही विशेष मुद्दा छन् । प्रस्तावित विधेयकमा वैवाहिक अंगीकृत नागरिकतामा रहेको सातवर्षे प्रावधान हट्नुपर्ने मधेसी महिलाको माग छ । त्यो प्रावधानले मधेसका महिलाहरू विशेष रूपमा प्रभावित हुनेछन् । त्यस्तै, नागरिकता लिनका लागि स्वास्थ्य जाँच गर्नुपर्ने प्रावधान हट्नुपर्ने यौनिक तथा अल्पसंख्यकहरूको माग छ । नागरिकता लिनका लागि कतिपय कागजात जुटाउन नसक्ने कारणबाट दलित महिलाहरू बढी पीडित भइरहेका छन् ।प्रतिनिधित्वको सवालमा पनि मधेसी, दलित, आदिवासीका फरकफरक माग छन् । राज्यका निकायमा महिला प्रतिनिधित्वभित्र महिला विविधता समेटिनुपर्छ । सबै महिलालाई एकै डालोमा राख्दा अधिकांश ठाउँमा एकै समुदायका महिलाको प्रतिनिधित्व हुन थालेको छ । यसले गर्दा फेरि मधेसी, दलित, जनजाति, मुस्लिम तथा थारू महिलाहरू वञ्चितीकरणमा पर्न थालेका छन् । निजामती सेवामा महिलाको प्रतिनिधित्व २५ प्रतिशतमाथि पुगे पनि दुईतिहाइभन्दा बढी संख्या खसआर्य समुदायकै छ । सरकारी नियुक्तिमा परेका महिलामा पनि एकै समुदायको वर्चस्व छ । राज्यका साधनस्रोत र गैरसरकारी संस्थामा आदिवासी जनजाति महिलाको केही पहुँच देखिए पनि मधेसी, मुस्लिम, थारू महिलाहरूको पहुँच न्यून छ ।पहिचान, प्रतिनिधित्व र पहुँचबाहेक पनि केही थप फरक मुद्दा छन् । जस्तै दलित महिलाले जस्तो छुवाछुतको समस्या अन्य समुदायकाले भोग्नुपर्दैन । आदिवासी जनजाति र मुस्लिम महिलालाई धर्मका आधारमा विभेद हुने गर्छ । मधेसी महिलालाई भाषाको निहुँमा र भारतबाट आएका विदेशी नागरिक भन्दै विभेद गरिन्छ, जुन अन्य समुदायका महिलालाई गरिँदैन ।तसर्थ अबको महिला आन्दोलनको मुद्दालाई नयाँ प्रकारले परिभाषित गर्दै प्राथमिकता निर्धारण गर्नु जरुरी छ । यसका लागि महिला आन्दोलनमा लागेका राजनीतिज्ञ, नागरिक समाज, लेखक, अभियन्ताले सोच्न, बोल्न र लेख्न जरुरी छ ।"
कोभिड : उच्च शिक्षा र परीक्षा,"कोभिड१९ का कारण प्रायः संसारभर शैक्षिक संस्थाहरूमा नियमित पठनपाठन अवरुद्ध छ । विद्यार्थीको सिकाइमा अवरोध सिर्जना भएको छ । बन्दाबन्दी लम्बिँदै गएपछि र केही कलेज तथा विश्वविद्यालयले अनलाइन कक्षाहरू सुरु गरेपछि मात्र सबैभन्दा धेरै विद्यार्थी (७८ प्रतिशत) भएको त्रिभुवन विश्वविद्यालय (त्रिवि) ले अनलाइन कक्षाबारे छलफल सुरु गर्यो । पाँच महिना बित्दा पनि सबै विद्यार्थीलाई अनलाइनमा जोड्न नसकेपछि त्रिविले सम्पर्कमा आउन सूचना निकालेको छ । उच्च शिक्षाको सबैभन्दा ठूलो भार त्रिविसँग भएकाले उच्च शिक्षा भन्नासाथ धेरैले उसैलाई बुझ्छौं र त्यो धेरै हदसम्म स्वीकार्य पनि छ । साथै नयाँ खुलेका धेरै विश्वविद्यालयमा पनि त्रिविकै पाठ्यक्रम, पठनपाठन र परीक्षाका मोडलहरू लागू छन् । अधिकांश विश्वविद्यालयले आफ्नै अनलाइन सिकाइ पद्धति विकास गर्न नसक्दा लाखौंको सफ्टवेयर किन्नुपरेको छ ।यति बेला अनलाइन, भर्चुअल, सिङ्क्रोनस, असिङ्क्रोनस, डिस्टेन्स, ब्लेन्डेडजस्ता जार्गनयुक्त शब्दहरूको प्रचलन बढिरहेको छ । कसरी पढाउने र पढ्ने भन्ने सम्बन्धमा विभिन्न परिचर्चा भइरहे पनि सिकाइको मूल्यांकन कसरी गर्ने भन्नेबारे त्यति चर्चा र चासो देखिएको छैन । बन्दाबन्दी खुकुलो हुँदै गएपछि त्रिविसहित केही विश्वविद्यालयले रोकिएका परीक्षा गर्नेसम्बन्धी सूचनाहरू प्रकाशन गर्दै थिए । ती सूचनामा विद्यार्थीलाई अब परीक्षा हुने भएकाले तयारी अवस्थामा रहन भनिरहँदा परिस्थिति सहज भएमा मात्र भनेर उल्लेख गरिएको थियो । फेरि संक्रमण बढ्दै गएको र पुनः बन्दाबन्दी हुन सक्ने सम्भावनाबीच फेरि परीक्षा नहुने सूचना प्रकाशन भयो र हालै मात्र अघिल्लो सेमेस्टरको परीक्षा नलिई अनलाइनबाट अर्को सेमेस्टरको पठनपाठन सञ्चालन गर्ने सूचना आएको छ । अनलाइनबाट नियमित पठनपाठन गर्न मिल्ने तर परीक्षा लिन नमिलेको अवस्था देखिँदै छ । यसले हाम्रा धेरै विश्वविद्यालय परीक्षाका वैकल्पिक विधि प्रयोग गर्न इच्छुक छैनन् र तिनलाई पुरानै सात प्रश्नको तीनघण्टे परीक्षा नभई नहुने भएको देखाउँछ । विकल्प खोजीमा होइन, कतिखेर परीक्षा हुन्छ र फेरि हुँदैन है भन्ने सूचना निकाल्नेमा व्यस्त छन् । कतिपय विश्वविद्यालय त अर्कैको सूचना प्रकाशन गरेर बसेका छन् । परीक्षाका सम्बन्धमा वैकल्पिक विधि (अनलाइन, शिक्षकलाई जिम्मा दिने, मौखिक परीक्षा, परियोजना कार्य, पेपर वर्क आदि) को प्रयोग गर्नतर्फभन्दा परीक्षा नै नगरी अर्को सेमेस्टर पढ्दै गर भन्नुपरेको छ । अहिले फेरि दसैंअगाडि परीक्षा गर्ने भन्ने समाचार त आएका छन्, तर पाँच महिनासम्म भरपर्दो विकल्प नआएकाले परीक्षा हुन्छ भन्नेमा शंकै छ ।इलर्निङसँगै इएसेसमेन्टको विषय गौण छ । वैकल्पिक सिकाइसँग वैकल्पिक मूल्यांकनको विषय गौण छ । जबकि यतिखेर हाम्रा विश्वविद्यालयहरूले परीक्षाका थुप्रै वैकल्पिक तरिका प्रयोग गर्न सुरु गरेको हुनुपर्थ्यो । यसले विश्वविद्यालयहरू ज्ञान, सीप र प्रविधिमा कुन हैसियतका छन् भन्ने प्रस्ट्याएको छ । ज्ञान, सीप र प्रविधि उत्पादन गर्नुपर्ने विश्वविद्यालयहरू, केही अपवादबाहेक, अरूले विकास गरेका प्रविधिको प्रयोगसम्म गर्न नसक्ने देखिएका छन् ।विश्वविद्यालयहरू परीक्षाबारे यति धेरै अलमलमा रहँदा र कोरोना संक्रमण बढिरहँदा विश्वविद्यालयको परीक्षा अझै अनिश्चित नै देखिन्छ । अब पनि विश्वविद्यालयहरू अवस्था सहज होला र परीक्षा गरौंला भनेर बसिरहने कि, अध्ययन, अनुसन्धान र नवप्रवर्तनमा लाग्ने ? अनलाइनबाट पठनपाठन गरिरहँदा परीक्षा गर्न चाहिँ किन नमिल्ने भन्ने प्रश्न पनि उब्जिएको छ । इएसेसमेन्टका थुप्रै टुल्स, एप्लिकेसन तथा सफ्टवेयरहरू उपलब्ध छन् । तीबाटै परीक्षा लिन वा आफ्ना लागि उपयुक्त कुनै सफ्टवेयर तथा टुल्स आफैंले विकास गर्न पनि सकिएला ! अब पनि चुपै लागिरहने हो भने हाम्रा विश्वविद्यालयबाट नवप्रवर्तन र ज्ञान निर्माणको आशा गर्न सकिन्न ।विषयगत र संकायगत रूपमा परीक्षाका ढाँचाहरू फरकफरक गर्न सकिन्छ । अन्तिम र अन्य वर्ष वा सेमेस्टरको परीक्षाको रणनीति फरक गर्न सकिन्छ । परीक्षा केन्द्रबारे फरक रणनीति अपनाउन सकिन्छ । हामीलाई पढ्ने समय पुग्दैन, परीक्षा सारिदेऊ भनेर आन्दोलन गर्ने र त्यसकै आधारमा परीक्षा सार्ने प्रचलनको अन्त्य गर्न अब ढिला भइसकेको छ । हामीले अझै प्रश्नपत्रको टाउकामा वर्ष फेरेर पुरानै प्रश्न सोध्ने, खास प्राध्यापकले आफ्ना किताबमा राखेको सेटबाट र सेमेस्टरमा सोधिएको चार अंकभारको प्रश्नलाई वार्षिक परीक्षामा दस अंकभारको बनाएर सोध्ने प्रचलनको निरन्तरता खोजिरहने ? हाम्रो परीक्षा पद्धतिमा सुधार गर्न धेरै ढिला भइसकेको होइन र ?यो जटिल परिस्थितिमा अन्तिम परीक्षा सञ्चालनको जिम्मा सम्बन्धित क्याम्पस वा शिक्षकलाई दिन पनि सकिन्छ । परीक्षा सञ्चालनमा विश्वास नगर्ने र पछि त्यही शिक्षकलाई कोड राखेको कापी परीक्षणमा विश्वास गर्ने हाम्रो पद्धतिमा परिवर्तन जरुरी छ । हामी तीनघण्टे लिखित परीक्षाको विकल्प सोच्नै नसक्ने भएको त होइन नि ? आवश्यक भए क्षमता विकास गराऔं तर अब शिक्षकलाई विश्वास नगर्ने अवस्था अन्त्य गर्दै तीनघण्टे परीक्षा प्रणाली बन्द गरौं । यसले उच्च शिक्षालाई सुधार गर्न पक्कै सघाउनेछ ।कोभिडको सन्दर्भ विश्वविद्यालयका लागि पाठ्यक्रम, शिक्षण सिकाइ र परीक्षा प्रणालीमा नवप्रवर्तनको थालनी गर्ने अवसर थियो र छ, तर यसलाई अवसरका रूपमा सदुपयोग गर्न सकिएको छैन । यो त्रिविको मात्र नभई उच्च शिक्षाकै परीक्षालाई विकेन्द्रीकरण गर्ने र ढाँचा परिवर्तन गर्ने अवसर पनि हो । प्रविधिमा भइरहेको विकास र नवप्रवर्तनलाई प्रयोग नगरी परम्पराको निरन्तरता मात्र खोज्नु हुन्न । परीक्षालाई सधैं नियन्त्रणमा राख्नुभन्दा शिक्षण सिकाइ अनि प्राध्यापक र पठनपाठनको निरन्तरता र सिकाइको गुणस्तर नियन्त्रणतर्फ ध्यान दिनु जरुरी छ ।परीक्षा सञ्चालनका वैकल्पिक विधिको समस्या खोज्ने हो भने विश्वसनीयता, वैधता र अनैतिक कामको फेहरिस्तै बन्ला तर समाधान खोज्ने हो भने मौखिक परीक्षा एउटा विकल्प हुन सक्छ । मौखिक परीक्षाका लागि विद्यार्थीलाई अनलाइन फारम भराउने र त्यसमा उसले प्रयोग गर्ने सक्ने सफ्टवेयर वा कुनै क्याम्पसमा जान सक्ने अवस्था वा कुनै निश्चित स्थानबाट अनलाइन परीक्षा दिन सक्ने अवस्थाको पहिचान गरेर सोहीअनुसार व्यवस्थापन गर्न सकिन्छ । सूचना प्रविधिका दक्ष जनशक्ति व्यवस्थापन गरेर मौखिक परीक्षाको कार्यविधि बनाई तत्कालै सुरु गर्न सकिन्छ ।सिङ्क्रोनस (वास्तविक समय) र असिङ्क्रोनस (जुनसुकै समय) मा प्रयोग गर्न सकिने गरी परीक्षाको लचिलो विधिमा जान सकिन्छ । प्रश्न बैंकबाट एउटै विषयमा माध्यमअनुसार फरकफरक प्रश्न प्रयोग गर्न सकिन्छ । चिटिङ समस्या हुन्छ भनिरहँदा विगतमा चिटिङ पूर्ण नियन्त्रणमा थियो र भन्ने प्रश्न पनि उठ्छ । तर यसका लागि अनलाइन विधिमा प्रोक्टोरिङ सफ्टवेयर (कम्प्युटरको अडियो, भिडियो र अन्य क्रियाकलाप रेकर्ड गर्ने) प्रयोग गर्न सकिन्छ । विगतका कमजोरीहरू सुधारी परियोजना कार्य र कुनै लघु अनुसन्धानका काम दिएर त्यसको अनुगमन गर्न पनि सकिन्छ । सम्भव हुने विषयहरूमा बहुवैकल्पिक प्रश्नका सेटबाट हरेक विद्यार्थीलाई र हरेकपटक फरकफरक प्रश्न सोध्न सकिन्छ र यस्ता अभ्यास भइरहेका पनि छन् ।अब कोभिड संक्रमणको अवस्था सामान्य होला र पुरानै ढाँचाका परीक्षा सञ्चालन गरौंला भन्ने सोचबाट बाहिर निस्किएर परीक्षाका वैकल्पिक विधि र पद्धतिको खोजी गर्नु जरुरी छ । यसका लागि आवश्यक पूर्वाधार तथा प्रक्रियामा सुधार र क्षमता विकासको खाँचो छ ।आचार्य परीक्षा र मूल्यांकन विषयमा विद्यावारिधि गर्दै छन् ।"
यो झापा हो !,"संघीय व्यवस्थापछि जिल्ला गौण हुन्छ भन्ने आम बुझाइ थियो । संघ, प्रदेश र स्थानीय सरकारहरू आफ्ना विशिष्ट पहिचान, स्वायत्तता, अधिकार र आपसी समन्वयका आधारमा सञ्चालित हुन्छन् भन्ने अनुमान थियो । तर, प्रदेश र स्थानीय सरकारलाई गौण बनाउन जिल्लाको उपादेयता अक्षुण्ण मात्र राखिएन, सीडीओ नामका ससाना राजाहरू पनि कायम रहे । यद्यपि यो स्तम्भको मूल विषय जिल्ला र सीडीओको उपस्थितिमा केन्द्रित छैन । प्रशासनिक एकाइका रूपमा कायम जिल्ला आम संवादमा सामान्यीकृत गरिएका चारित्रिक विम्बका रूपमा पनि प्रयोग हुने गरेको छ । त्यही सेरोफेरोमा झापाको खबर सुनाउन खोजेको हुँ ।झापा र स्याङ्जा अति बठ्याइँ र धेरैजसो धुर्त्याइँको विम्बका रूपमा आम नेपाली संवादमा सवार हुन्छन् । कतिपयका लागि यो क्षोभको विषय हुन सक्छ । धेरैले अनौपचारिक संवादमा यो सामान्यीकृत स्टेरियोटाइप मा गाढा विश्वास गर्छन् भन्ने बुझिन्छ, तर प्रायः ठट्टाको आवरण दिएर विम्ब दोहोर्याउँछन् । हामी अरूभन्दा बाठा छौं भनेर प्रमाणित गर्नझैं प्रधानमन्त्री केपी ओलीले केही समयपहिले झापालाई सुपर जिल्ला घोषणा गरिदिए । आफूले निर्वाचन जितेको क्षेत्र पनि झापाकै भएकाले अतिरञ्जित विशेषण जोडेर बोल्नु सामान्य राजनीतिक नेताको गुण हो, कुनै गम्भीर छलफलको विषय होइन । तर, शक्तिशाली पार्टीका अध्यक्ष एवं प्रधानमन्त्रीले नै घोषणा गरेपछि धेरै झापालीले आफू सुपर भएकामा विश्वास गरिदिए । यसरी विश्वास गर्ने कतिपयलाई भने ओलीले खासमा कुनै एउटा पनि गम्भीर काम गरेका छैनन्, मूलतः सिङ्गो व्यवस्थालाई नै ठट्टामा रूपान्तरण गरेका छन् भनेर बुझ्न अझै केही समय लाग्न सक्छ ।बाठो, धूर्त र सुपर जस्ता विशेषणले सुशोभित जिल्लाका पछिल्ला खबर सुनाउनलायक छैनन् । कोरोना संक्रमितको संख्यामा अरू केही जिल्लालाई उछिन्न नसक्नुमा बठ्याइँभन्दा धेरै संयोगको भूमिका छ । तर, संख्यामा तीव्र वृद्धि भए के गर्ने भन्नेबारे कसैसँग न सुपर योजना छ, न कुनै मजबुत तयारी नै । केही दिनपहिलेको घटना हो, यहाँका अस्पतालले कोभिडको शंकामा उपचार गर्न नमान्दा एक बालक र अर्का किशोरको ज्यान गयो । बितिसकेपछि गरिएको परीक्षणमा उनीहरू दुवै संक्रमित नभएको पुष्टि भयो । उपचारले बचाउन सकिने यी दुवै सामान्य परिवारका सदस्य भएकाले दोषका भागीदार सुपर झापालीले सहजै उन्मुक्ति पाए ।चन्द्रकला लाम्गादे एथ्लेटिक्सकी कीर्तिमानी खेलाडी भएकामा कति झापालीले गर्व गर्छन्, थाहा छैन, तर उनको दलित पहिचानलाई लिएर झापालीहरू साह्रै खुसी हुन सकेनन् । उनको मूल थलो झापा भएकामा खासै चर्चा पनि कहिल्यै गरिएन । तीन महिनादेखि चारआलीस्थित आफ्नै घरमा बस्दै आएकी उनी गर्भवती थिइन् । संकटका अनिश्चितताबीच उनी आफ्ना श्रीमान् सुमन खातीसहित पेटभित्र हुर्किरहेको सन्तानलाई जन्म दिने तयारीमा थिइन् । छिमेकी एक परिवारले उनी कोरोना संक्रमित भएको शंका गर्यो, पटकपटक जात काढेर रोग सार्लिस् ! भन्दै थर्कायो । दुर्वचन सहन सक्ने सीमा हुन्छ । जात काढेर गाली गरेको सधैं सहेर बसे, हेपाइका अरू उपक्रम दोहोरिने निश्चित हुन्छ । त्यसैले एउटा विन्दुमा प्रतिकार अवश्यम्भावी थियो । दम्पतीले प्रतिकार गर्न कोसिस गरे, कुटाइ खाए । घाइते उनीहरू अहिले उपचाररत छन् ।यस्ता घटना भइरहनु धेरैलाई सामान्य लाग्न सक्छ । झापा मात्रै होइन, नेपालका सबै जिल्लामा यस्ता घटना सयौंको संख्यामा भइरहेका हुन सक्छन् । जातीय विभेदको सवाल उठाउँदा, आफूलाई सुपर झापाली सम्झनेहरूले नेपालमै जातीय विभेद नरहेको र कतै छ भने त्यो पश्चिमतिरका दुर्गम गाउँमा मात्र हुन सक्छ भनेर व्याख्या गरेको सुन्न पाइन्छ । अर्थात्, झापामा कुनै समस्या नभएको उनीहरूको दाबी हो । कसैले यस्ता घटना औंल्याएर दोष देखायो भने, सुपर झापाली ले त्यस्ता प्रश्नलाई नै जातिवादी भनेर पन्छाइदिन्छन् । दलित मुद्दा सो समुदायका केही मान्छेले राजनीति गर्न र एनजीओ चलाउन उछालेको मात्रै हो भन्ने सुपर धारणा झापामा व्याप्त छ । त्यसैले चन्द्रकलाको मुद्दालाई जातीय मुद्दा होइन भनेर पन्छाउने भरमग्दुर प्रयत्न भइरहेको छ ।चन्द्रकलाले कुटाइ खाएको घटना सेलाउन नपाउँदै झापाली रमिकुल आलमको प्रहरीको गोलीबाट मृत्यु भयो । ३८ वर्षीय आलम पेसाले ट्र्याक्टर चालक थिए । बुधबार दिउँसो आफ्नो काम सकेर घर फर्केका उनी, बजारमा भइरहेको खैलाबैला हेर्न भीडतिर जाँदा, मान्छे तितरबितर भए, प्रहरीले गोली चलायो, उनको ज्यान गयो । अघिल्लो साँझ आफ्नै घरमा गोरु काटेका थिए ताजामुल हकले । कसैले प्रहरीलाई खबर गर्यो, गोरु काट्नु गैरकानुनी भएका आधारमा प्रहरीले ताजामुलसहित दुईलाई पक्राउ गर्यो । आफ्नो समुदाय र धर्ममा त्यसो गर्नु कुनै अपराध नभएकाले गाउँलेले सो पक्राउको विरोध गरे । सीमान्तकृत समुदायको मुद्दामा बन्दुकको बल नै समाधानको एक मात्र सफल सूत्रका रूपमा स्थापित गरेको राज्यको चरित्रअनुरूप गोली चलाइयो । पाँच जना सन्तानका श्रमिक बाबु सधैंका लागि ढले । तिनै सन्तानको भविष्य सुरक्षित राखिदिन रमिकुलका साथीभाइले सहिद घोषणाको माग गरिरहेका छन् ।राज्यका औपचारिक संस्थाले सामाजिक सद्भाव खलबल्याउँछन् । संविधानमा लेखिएका पंक्तिलाई आधार बनाएर व्यक्ति र समुदायविरुद्ध रिस फेर्न स्वयं राज्यका पहरेदार अघि सर्छन्, ज्यानै लिन्छन् । अनि समुदायको जायज आवाज दबाउन नागरिक तहबाटै अर्को सुपर गफ अघि सारिन्छ सद्भाव कायम राखौं । समुदायका चालचलन, खानपिन आदिप्रति पूर्ण बेवास्ता गर्नेलाई एक प्रश्न पनि नगरी सडकमा उभिएर जायज प्रश्न सोधिरहेकालाई सद्भावको पाठ पढाउने काममा सुपर झापाली हरू अब्बल छन् । प्रत्येकपटक बहिष्कृत समुदायले आवाज उठाउँदा, झापामा सद्भाव कायम राखौं को नगरा फुकियो । राज्यले खलबल्याएको सद्भावमा भने सुपर झापालीको नगराले मौनता साध्छ ।मान्छेले इज्जतिलो जीवन जिउन पाउनुपर्छ भन्ने सवाल अचेल झापामा गौण छ । जिल्लाको सुपर पहिचानलाई मजबुत बनाउन राजनीतिक सत्ताको उपयोग गर्नेहरूले मूलतः दुई काम गरिरहेका छन् । एक, पूर्वाधार विकास । दुई, त्यही पूर्वाधार विकासका लागि ढुंगा र बालुवाको बेपर्बाह दोहन । प्रधानमन्त्री ओलीको आफ्नै क्षेत्रमा बनिरहेको व्यापारिक कम्प्लेक्ससहितको ७२ फिट अग्लो पक्की धुरी नै यसको सग्लो प्रमाण हो । ठूलो धनराशि लगानी गरेर बनाउन लागिएको यो टावर आखिरमा कसको हितमा छ ? यस्ता प्रश्न सोध्ने झापालीहरू सुपर कहलिँदैनन् । उनीहरूको प्रश्न सर्वथा त्याज्य मानिन्छ यहाँ ।पूर्वाधार विकासकै लागि झापामा रेलको चर्चा पनि उत्तिकै बलियो छ । काँकरभिट्टाबाट इनरुवासम्म जाने रेलका लागि ठेक्कापट्टाका अदृश्य खेलहरू सुरु भएको गाइँगुइँ छ । त्यसभन्दा ज्यादा सुपर नमानिने केही झापाली आफ्नो नाममा भएको थोरैतिनो खेतीयोग्य जमिन सकिने भो भन्ने भयानक ठूलो सन्तापमा छन् । घैलाडुब्बा घर भएका प्रसिद्ध कलाकर्मी पवन राजवंशी तिनैमध्येका प्रतिनिधि पात्र हुन् । कला शिक्षणबाट मुख्य गुजारा गर्दै आएका उनी धान खेती पनि गर्छन् । कोरोना संकटमा जागिर चट भएपछि उनी मूलतः खेतीकै भरमा छन् । यसै बेला आफ्नै घर र खेतबाट रेल कुद्ने सूचना पाउँदा उनी आत्तिएका छन् । जग्गातिर औंल्याउँदै उनले भने, भएको यही पनि गयो भने कहाँ जाने हामी ? सरकारले दिएको मुआब्जाले यस्तै उब्जनी हुने खेत किन्न पाइन्छ ? अनि हाम्रो पुर्ख्यौली स्मृति, हाम्रो ग्रामथान सबै यत्तिकै सकिदिने ?यो वर्तमानको रीत मात्र भने होइन । बरु यसको ऐतिहासिक विरासत र कारण छ । झापाली इतिहासको हेक्का भएका पाठकलाई सबै दोहोर्याएर सुनाउनु पर्दैन । चासो हुनेका लागि ओलीले लगाइदिएको सुपर ब्रान्डको स्टिकर उक्काएर सतहमुन्तिर हेर्न झापाली विद्वान् लेखक लीला उदासीको यो झापा हो शीर्षक कविताबाट पठन सुरु गरे हुन्छ । त्यही लामो कविताको एक अंशबाट झापाको खबर आजलाई बिट मारौं ।थाहा छैन,औलो त कसले भगायो झापामातरआदिवासी पनि औलोपछि लागेर भागेउनीहरू मुर्झाउँदै गए, हराउँदै गएपछि आएकाहरू चम्किँदै गएबम्किँदै गएआउनेले नै झापा खाए लीला उदासी"
नक्कली सगरमाथा आरोही लाई प्रतिष्ठित पुरस्कार,"भारत सरकारले पर्वतारोहणका क्षेत्रमा महत्त्वपूर्ण योगदान पुर्याउनेहरूका लागि दिँदै आएको प्रतिष्ठित तेन्जिङ नोर्गे नेसनल एड्भेन्चर अवार्ड विवादमा तानिएको छ । हिमाल आरोहण र साहसिक पर्यटन क्षेत्रमा निकै प्रतिष्ठित मानिएको यो पुरस्कार सगरमाथा चढेको दाबी गरेका नरेन्द्र सिंहलाई दिने भारत सरकारको घोषणा विवादास्पद बनेको हो । नरेन्द्रलाई पुरस्कार दिने भारत सरकारको निर्णयप्रति भारतीय आरोहीहरूले आश्चर्य प्रकट गरेका छन् । यस वर्ष सिंहसहित अन्य ६ जनाले यो पुरस्कार पाउँदै छन् । जसमा सगरमाथा आरोही अनिता कुन्डु पनि छिन् । उनी दक्षिणी र उत्तरी मोहडाबाट सगरमाथा चढ्ने पहिलो भारतीय महिला हुन् । उनीहरूलाई आगामी अगस्ट २९ मा राष्ट्रपति रामनाथ कोविन्दले पुरस्कार दिने कार्यक्रम रहेको छ । भारतको हरियाणा राज्यका नरेन्द्र तिनै व्यक्ति हुन्, जसमाथि २०१६ मे २० मा विश्वको उच्च शिखर सगरमाथा आरोहणको झूटो दाबी पेस गरेर प्रमाणपत्र लिएको आरोप लागेको छ । उनको आरोहणमाथि सुरुदेखि नै प्रश्न उठ्दै आएको छ । त्यही भएर आरोहण क्षेत्रमा सम्बद्धहरूले शंकाको निवारण नहुँदै यस क्षेत्रकै प्रतिष्ठित पुरस्कार दिइनु तेन्जिङ नोर्गे शेर्पाकै अपमान भएको भन्दै असन्तुष्टि व्यक्त गरेका छन् । नरेन्द्रलाई पुरस्कारको घोषणा हुनासाथ सामाजिक सञ्जाल र सञ्चारमाध्यमहरूले उक्त निर्णयप्रति व्यापक असन्तुष्टि व्यक्त गरेका छन् । नरेन्द्रको दाबीमाथि भारत र नेपाल सरकार दुवैले गम्भीरतापूर्वक छानबिन गर्न मागसमेत उठेको छ । त्यस्तो माग पर्नेमा पर्छन् भारतका चर्चित पर्वतारोही कुन्टल जोयसर । सगरमाथालगायत विश्वका २ दर्जनभन्दा बढी शिखरको आरोहण गरिसकेका जोयसरले प्रमाणपत्र नक्कली र सक्कली यकिन गर्ने आफ्नो काम नभए पनि विवादास्पद विषय टुंगोमा नपुगी पुरस्कार दिनु आश्चर्यजनक भएको बताए । पुरस्कारबारे सुन्नासाथ म त स्तब्ध भएँ, कसरी यति ठूलो पुरस्कार यस्तो व्यक्तिलाई दिने निर्णय गरियो ?, कम्तीमा छानबिन गरेर टुंगोमा पुगेपछि गरेको भए हुने हो, उनले भने । उनले नरेन्द्रको पृष्ठभूमि र मिडियामा आएका सूचनाहरूलाई हेर्दा उनले सगरमाथा चढेको विश्वास गर्ने आधारहरू नभएको जिकिर गरे । टिम लिडरदेखि उद्धार गर्नेसम्मले होइन भनेका छन्, त्यसमाथि उनले त्यसअघि कुनै ठूला हिमाल चढेको प्रमाण पछि छैन, जोयसरले भने । नरेन्द्रलाई पुरस्कार दिने खबर सार्वजनिक भएपछि उनको आरोहणमाथि नै प्रश्न उठाउँदै भारतीय अंग्रेजी दैनिक मिडडेले बिहीबारको संस्करणमा खोजमूलक समाचार प्रकाशित गरेको छ । लामो समयदेखि पर्वतारोहण क्षेत्रमा कलम चलाउँदै आएकी पत्रकार अनुशा सुब्रमन्यमको खोज समाचारमा नरेन्द्रको आरोहणको दाबीलाई तथ्यसहित गलत दाबी गरिएको छ । हरियाणाका नरेन्द्रले २०१६ मे २० मा सगरमाथा आरोहण गरेको दाबी गरेका थिए । तर, उनकै आरोहण दलका नेता नवकुमार फुकोनले नरेन्द्रले आरोहण गर्न असफल भएपछि बीचबाटोबाटै उद्धार गरिएको खुलासा गरेका छन् । नरेन्द्र र म चौथो क्याम्पमा थियौं । उनले पर्याप्त अक्सिजन नभएको भनेपछि उनलाई तल झर्न सल्लाह दिएको थिएँ, फुकोनलाई उद्धृत गर्दै मिडडेले लेखेको छ । उनले तिनै नरेन्द्रलाई पुरस्कार दिन लागेको सुनेर आफू आश्चर्यचकित भएको बताए । फुकोनले जस्तै अर्को आरोही रमेश रोयले मिडडेसँगको कुराकानीमा नरेन्द्रलाई आरोहण गर्न सकिन भन्दै चौथो क्याम्पमा रोइरहेको देखेको तर, पछि काठमाडौंमा प्रमाणपत्र देखाउँदा आफू आश्चर्यमा परेको बताएका छन् । नरेन्द्रलाई उद्धार गर्ने लाक्हा शेर्पाले समेत उनको आरोहणको दाबी गलत भनेका छन् । नरेन्द्र सिंहले सगरमाथा आरोहण गर्न नसकेर ८ हजार ४ सय मिटरबाट हाम्रै टोलीले उद्धार गरेको हो । तर, पछि जब प्रमाणपत्र देखेँ म त छक्कै परेँ, शेर्पालाई उद्धृत गर्दै मिडडेले लेखेको छ । भारतीय आरोहीमाथि नक्कली आरोहणको आरोप लागेको यो पहिलो घटना होइन । यसअघि सन् २०१६ मै महाराष्ट्र प्रहरीमा कार्यरत दिनेश राठोड र तर्केश्वर राठोडले पनि आरोहणको नक्कली प्रमाण पेस गरेर नेपाल पर्यटन विभागबाट सगरमाथा आरोहण गरेको प्रमाणपत्र हात पारेका थिए । तर, पछि भारतीय आरोही सत्यरूप सिद्धार्थले राठौड दम्पतीले आफ्नो फोटा चोरेर सगरमाथा आरोहण गरेको झूटो दाबी गरेपछि उनीहरूको बदमासी बाहिर आएको थियो । उक्त झूटलाई पनि अनुशाले नै पहिलो पटक भारतीय मिडियामार्फत बाहिर ल्याएकी थिइन् । त्यसपछि विभागले गरेको छानबिनमा उनीहरूले पेस गरेको प्रमाण झूटो सावित भएपछि प्रमाणपत्र रद्द गर्दै उनीहरूलाई दस वर्षसम्म नेपालमा पर्वतारोहण गर्न प्रतिबन्ध लगाइएको थियो । पत्रकार अनुशाले नरेन्द्रको आरोहणमाथि पनि आफूले सुरुदेखि नै प्रश्न उठाउँदै आए पनि प्रमाण जुटाउन समय लागेको बताइन् । मलाई राठौड दम्पतीको खोज गर्दा नै नरेन्द्रको पनि आरोहण झूटो हो भन्ने थाहा भएको थियो, त्यतिबेला घटना थाहा पाएकाले पनि उनीविरुद्ध बोल्न मानेका थिएनन् । अहिले आएर मात्र प्रमाण जुट्यो, उनले भनिन् ।राठौड दम्पतीले आरोहण गरेकै वर्ष नरेन्द्रले पनि सगरमाथा आहरोहण गरेको दाबी गर्दै आरोहणसम्बन्धित तस्बिरहरू पेस गरेर प्रमाणपत्र लिन सफल भएका थिए । उनी सेभेन समिट्स ट्रेकबाट सगरमाथा आरोहणमा गएका थिए । नरेन्द्रले विभागमा दिएको जानकारी र पेस गरेका तस्बिरहरूमाथि आरोहणका जानकारहरूले सुरुदेखि नै प्रश्न उठाएका छन् । यस विषयमा नेपालका सञ्चारमाध्यम मात्र नभएर भारतीय सञ्चारमाध्यमहरूले पनि धेरैपटक खोजमूलक सामग्री प्रकाशित गरिसकेका छन् । कान्तिपुर मिडियाको सहप्रकाशन नेपाल साप्ताहिकले नरेन्द्रले सगरमाथा चढेको विवाद पहिलोपटक सार्वजनिक भएलगत्तै यससम्बन्धमा खोजमूलक सामग्री नै प्रकाशन गरेको हो । जसमा तथ्यसहित नरेन्द्र सिंहले सगरमाथा चढेको दाबीसहित सार्वजनिक गरेको तस्बिर नक्कली भएको दाबी गरिएको थियो । तर, विभागले त्यस विषयमा थप छानबिन गरेन । जसले गर्दा नरेन्द्रले आफूलाई सगरमाथा आरोहीका रूपमा चिनाउँदै आएका छन् । त्यही प्रमाणपत्रका आधारमा भारत सरकारले उनलाई प्रतिष्ठित पुरस्कार दिने निर्णय गरेको हो । भारतमा नरेन्द्रको घटनालाई पुरस्कारसँगै नेपाल सरकारले जारी गर्ने आरोहणको प्रमाणपत्रको विश्वसनीयतासँग पनि जोडेर हेरिएको छ । त्यही भएर पनि यस विषयलाई नेपाल सरकारले गम्भीरतापूर्वक लिनुपर्ने आरोहण सम्बद्धहरूको भनाइ छ । केहीले त पर्यटन विभागको भूमिकामाथि नै प्रश्न उठाएका छन् । पत्रकार अनुशाले पनि पछिल्लो विवादलाई आफूले पुरस्कारको कोणबाट भन्दा पनि नक्कली आरोहणका हिसाबले गम्भीरतापूर्वक लिएको जिकिर गरिन् । साथै उनले नेपाल सरकारले यो विषयलाई गम्भीरतापूर्वक लिँदै तत्काल छानबिन सुरु गर्नुपर्ने बताइन् । यो घटनाको छानबिन नभएको खण्डमा नेपालले जारी गर्ने प्रमाणपत्रको विश्वसनीयतामाथि नै प्रश्न उठ्छ त्यसैले पनि नेपालका सम्बन्धित निकायहरूले यस विषयलाई गम्भीरतापूर्वक लिनुपर्छ, उनले भनिन् । तर, विभागकी निर्देशक मीरा आचार्यले भने प्रमाणपत्र जारी गर्दा कानुनमा तोकिएबमोजिमको प्रक्रिया र मापदण्ड पूरा गरिएको दाबी गरिन् । आचार्यले सगरमाथा आरोहणको प्रमाणपत्र जारी गर्दा तोकिएको प्रक्रिया पूरा गर्ने गरिएकाले मिडिया र सामाजिक सञ्जालमा आएका सूचना एवं जानकारीसँग अवगत नरहेको बताइन् । कुनै पनि आरोहीलाई सगरमाथा आरोहण गरेको प्रमाणपत्र विभागले नै दिने गर्छ । सामान्यतः पर्यटन मन्त्रालयले खटाउने सम्पर्क अधिकृत र आरोहण दलको नेताले तयार पार्ने प्रतिवेदनका आधारमा विभागले कुनै पनि व्यक्तिले हिमाल आरोहण गरेको र नगरेको यकिन गर्छ । त्यसबाहेक आरोहणको व्यवस्थापन गर्ने संस्थाले उपलब्ध गराउने तस्बिरहरूलाई पनि आधार बनाउने गरिन्छ ।"
कतारमा श्रमिकको अभाव,"नेपालीको प्रमुख गन्तव्य कतारमा श्रमिकको अभाव देखिन थालेको छ । कोरोना भाइरस (कोभिड१९) को महामारीले श्रमिक आपूर्ति प्रक्रिया अवरुद्ध हुँदा कतारले अरू देशबाट श्रमिक ल्याउन नपाएपछि रोजगारदाताहरूले नया श्रमिक भर्ती गर्न पाएका छैनन् । श्रमिक अभाव हुन थालेपछि कतार चेम्बर अफ कमर्सले रोजगारी गुमाएर कतारमै बस्न इच्छुक श्रमिकलाई नयाँ रोजगारीका लागि आवेदन दिनसमेत अनुरोध गरेको छ । पसल, रेस्टुराँ तथा साना कम्पनीमा कार्यरत श्रमिकले भने रोजगारी गुमाएका छन् । दुईवर्षे करार अवधि समाप्त भएपछि अर्को कम्पनीमा काम गर्न रोजगारदाताले रिलिज पेपर (अनुमति पत्र) दिनुपर्ने बाध्यकारी नियम छ । कतारका लागि नेपाली राजदूत नारदनाथ भारद्वाजले महामारीको समयमा पनि कतारको अर्थतन्त्रमा ठूलो असर नपरेको र निर्माण क्षेत्र निरन्तर सुचारु नै रहेको बताए । केही सेवा क्षेत्रमा असर देखिएको हो । निर्माण क्षेत्रमा नै ठूलो प्रभाव देखिएको छैन, उनले भने । जो श्रमिकले रोजगारी गुमाएका छन् । उनीहरूले रोजगारी पाउनको कतार चेम्बर अफ कमर्समा नै आवेदन दिन सक्ने व्यवस्था मिलाइएको छ । चेम्बर अफ कमर्सले नै रोजगारदातासग समन्वय गरिदिनेछ, उनले भने । उनले स्वदेश फिर्नुभन्दा कतारमै उपलब्ध हुन सक्ने रोजगारीको विकल्पलाई सदुयोग गर्नसमेत अनुरोध गरेका छन् । नेपाली व्यवसायी संघ, कतारका महासचिव रमेश भट्टले ठूला कम्पनीलाई श्रमिकको अभाव देखिन थालेको बताए । अबको २ वर्षपछि कतारमा विश्वकप हुँदै छ । सबै रंगशालाका कामहरू त लगभग सकिएको छ । तर, त्योसँग जोडिएका अन्य महत्त्वपूर्ण आयोजनाहरू निर्माणधीन नै छन् । कतारका लागि हरेक दिन महत्त्व छ । उसले तोकिएको समयभित्रै जसरी पनि आयोजनाहरू सम्पन्न गर्नुपर्ने अवस्था छ, उनले भने । कतारको निर्माणक्षेत्रमा कुल श्रमशक्तिको झन्डै ३० प्रतिशत त नेपाली नै छन् । कतिपय कम्पनीले स्थानीय श्रमिक आपूर्ति कम्पनीलाई कमिसन नै दिएर कामदार खोज्न लगाएको छ । कतिपय कम्पनीले श्रमिकलाई कटौती गरे पनि कतारमै निरन्तर दिन नचाहनेहरू स्वदेश फिर्ने पक्षमा छन् । कोभिड महामारीपछि हालसम्म ७ हजार नेपाली स्वदेश फिरिसकेका छन् भने झन्डै १४ हजार श्रमिक स्वदेश फिर्नका लागि नेपाली दूतावासमा आवेदन दिइसकेका छन् । स्वदेश फिर्नका लागि तयारी अवस्थामा रहेका कतिपय श्रमिक भन्ने अन्य कम्पनीमा रोजगारी पाएपछि काम गर्ने पक्षमा नै देखिएको राजदूत भारद्वाजले वताए । मैले ५ वर्षदेखि कतारको प्रतिष्ठित अली वनी अली समूहमा काम गरिरहेका थिए । उसले धेरै श्रमिकको करारपत्र रद्द गरिदियो । सयौंले रोजगारी पनि गुमाए, गोरखाका धीरज श्रेष्ठले भने, स्वदेश फिर्ने तयारीमा थिए । मैले गरिरहेको प्रकृतिको काम अर्को कम्पनीमा पाएपछि तत्काल स्वदेश फर्किनँ ।कतारले कम्पनीले बिदामा पठाएका श्रमिकलाई पुनः प्रवेशमा अनुमति दिन थालेको छ । पुनः सोही कम्पनीमा आउन अनुमति दिन त थालेको छ । त्यसका लागि कम्पनीले नै अनुमति माग्नुपर्छ, भट्टले भने । कतारको अमिरी दिवान गार्डमा कार्यरत झन्डै १७ जना नेपालीलाई पुनः कतार प्रवेशका लागि अनुमति दिइसकेको छ । कतारले नेपाललाई अझै कोरोना जोखिम देशको सूचीमा राखेकाले विगतमा जसरी तत्काल श्रमिक ल्याइहाल्ने अवस्था भने देखिँदैन । सार्वजनिक स्वास्थ्य मन्त्रालयका अनुसार कतारमा कोरोना भाइरसको पहिलो केस मार्चको पहिलो साता देखिएको थियो । मे अन्त्यसम्म यसको संक्रमण उच्च देखिएको थियो । त्यसपछि भने क्रमशः घट्दै आएको थियो । बिहीबारसम्म १ लाख १४ हजार ५ सय ५८ जनालाई निको भइसकेको छ । २ हजार ९ सय ९० जना मात्रै उपचाररत छन् । गैरआवासीय नेपाली संघका अनुसार कतारमा कम्तीमा संक्रमितको २० प्रतिशत नेपाली छन् । कतारस्थित नेपाली दूतावासका अनुसार भाइरसको संक्रमणबाट बचाउन कतार सरकारले उपचारमा कसैलाई पनि भेदभाव गरेको छैन । कतारको जीवन सामान्य बन्दै गइरहेको छ । डरत्रास विस्तारै हट्दै गइरहेको छ, नेपाल पत्रकार महासंघ, कतार शाखाका अध्यक्ष करिमबक्स मियाँले भने, सार्वजनिक स्थलमा बाक्लो भेटघाट हुन थालेको छ । कम्पनीहरू पहिलेकै लयमा खुल्न थालेको देखिन्छ । धेरै श्रमिकले रोजगारी गुमाउने अवस्था तत्काल देखिँदैन ।विश्वकप रंगशाला निर्माणको जिम्मेवारी लिएको द सुप्रिम कमिटी फर डेलिभरी एन्ड लिगेसीले श्रमिकको स्वास्थ्य र सुरक्षालाई उच्च प्राथमिकता दिइएको बताएको छ । रंगशालाको निर्माण कार्य उच्च बिन्दुमा पुगेको बेला झन्डै नेपालीसहित आप्रवासी ३० हजार श्रमिकले काम गरेका थिए । निर्माणले उच्च गति लिएको समयमा चीन, भारत, टुर्की, चीन, घाना र फिलिपिन्सका ३० हजार श्रमिकले काम गरेका थिए । श्रमिकको स्वास्थ्य र सुरक्षालाई उच्च प्राथमिकतामा राखेका छौं, बुधबार जारी विज्ञप्तिमा भनिएको छ, सबै श्रमिकलाई श्रमिक कल्याण मापदण्डभित्र राखेर सुरक्षा प्रदान गरेका छौं ।कतारको प्रशासनिक विकास, श्रम र सामाजिक मामिला मन्त्रालयले निजी क्षेत्रलाई धरासायी हुन नदिन र दीर्घकालसम्म रोजगारी बचाउन भन्दै रोजगारदाता र श्रमिकबीच आपसी सहमति गर्नका लागि दुईबुँदे निर्देशनात्मक आदेशसमेत दिएको थियो । भाइरसको संक्रमणलाई नियन्त्रण गर्न चालिएको कदमबाट बन्द नभएका कम्पनीले कामदारलाई करारपत्रमा उल्लेख भएअनुसार कामदारले निरन्तर रूपमा पाउँदै आएको न्यूनतम तलब, अन्य सेवासुविधा, खाना, बस्ने सुविधा कटौती गर्न नपाइने र बेतलबी तथा वार्षिक बिदामा बस्न पाइने वा काम गर्ने समय कम गर्न सकिने प्रावधान ल्याइएको थियो । करारपत्र समाप्त भएका श्रमिकलाई भने टिकट दिई स्वदेश पठाउन पाइनेछ ।"
कोरोना महामारीसँगै बर्डफ्लुको त्रास,"कोरोना भाइरसको दोस्रो लहर नियन्त्रणमा सफलता पाइरहेको अस्ट्रेलियाको कृषि क्षेत्रमा बर्डफ्लुको संक्रमण देखापरेको छ । भिक्टोरिया राज्यका आधा दर्जन कुखुरा फार्ममा बर्डफ्लुको प्रकोप देखिएपछि संक्रमित हजारौं कुखुरा तथा इमु मारिने समाचारमा जनाइएको छ ।भिक्टोरिया राज्यको उत्तरपश्चिम क्षेत्र जिलोङको एक कुखुरा फार्ममा गत जुलाईको अन्त्यमा बर्डफ्लु देखिएको थियो । अहिलेसम्म बर्डफ्लु विभिन्न ६ वटा ठूला कुखुरा फार्ममा फैलिएको र त्यसका कारण कुखुरा, टर्की तथा इमुलगायत पन्छी संक्रमित भएको समाचारमा जनाइएको छ । अहिले देखिएको बर्डफ्लुको प्रकोपका कारण करिब २ करोड ३० लाख डलरबराबरको घाटा हुने अनुमान गरिएको छ । संक्रमण देखिएका फार्ममा रहेका हजारौं कुखुरा तथा इमुलगायत पन्छीलाई मारिनुपर्ने समाचारमा जनाइएको छ । यसैका कारण केही दिन पहिल्यै नै हजारौं इमु तथा कुखुरा मारिसकिएको छ । विभिन्न तीन प्रकारका बर्डफ्लुका संक्रमण देखिएको भए पनि यसले सर्वसाधारण मानिसमा भने खासै खतरा नरहेको विज्ञहरूले जनाएका छन् । भिक्टोरियास्थित कृषि विभागले प्रभावित क्षेत्रलाई अनुगमन गरिरहेको र आवश्यकताअनुसार काम गरिरहेको जनाएको छ । विभागका मुख्य भेटेरिनरी अफिसर डा ग्राहम कुकले समाचार संस्था एबीसीलाई प्रकोप रोकथामका लागि काम गरिरहेको बताएका छन् । यसको संक्रमण नियन्त्रणका लागि बिरामी पन्छीबारे जानकारी दिन सरकारी अधिकारीले व्यवसायीलाई आग्रह गरेका छन् । डा कुकले बिरामी देखिएका केही पन्छीलाई मार्नुपर्ने बताएका छन् । भिक्टोरियामा कोरोना भाइरसको दोस्रो लहर देखिएपछि अहिले पनि आपत्कालीन अवस्थाको घोषणा गरिएको छ । तर केही सातादेखि देखिएको बर्डफ्लुको प्रकोप भने दुर्गम क्षेत्रमा रहेका कुखुरा फार्ममा मात्र देखापरेको हो । बर्डफ्लुले अस्ट्रेलियास्थित स्टक एक्सचेन्जमा रहेको कम्पनीलाई समेत असर परेको छ । उक्त कम्पनीले यसअघि नै ३ लाख बढी कुखुरालाई यसैका कारण नष्ट गरिसकेको छ भने थप ४० हजार नष्ट गर्नुपर्ने उल्लेख गरिएको छ । बर्डफ्लुको संक्रमण देखिएलगत्तै नियन्त्रणका लागि अधिकतम प्रयास र कडा निगरानी गरिए पनि प्रकोप नियन्त्रणमा आउन नसकेको समेत बताइएको छ ।अस्ट्रेलियामा मात्र पाइने पन्छी इमु अस्ट्रिचपछिको विश्वको दोस्रो अग्लो पन्छी हो भने अस्ट्रेलियाको राष्ट्रिय चरासमेत हो । यस देशका प्रायः सबै राज्यमा पाइने यो चरा सामान्यतः मानिसलाई हानि नगर्ने पन्छी मानिन्छ ।"
जनसंख्याभन्दा बैंक खाता धेरै,"गत असारसम्म बैंक तथा वित्तीय संस्थामा ३ करोड २४ लाख ५४ हजार वटा निक्षेप खाता खुलेका छन् । यो नेपालको कुल जनसंख्याभन्दा २४ लाख बढी हो । केन्द्रीय तथ्यांक विभागका अनुसार बिहीबारसम्म नेपालको कुल जनसंख्या ३ करोड ६५ हजार छ । जनसंख्याभन्दा धेरै बैंक खाता भए भन्दैमा सबै नेपालीसमक्ष बैंक खाता पुग्यो भन्ने हुँदैन । एउटा व्यक्तिले एकभन्दा बढी बैंक तथा वित्तीय संस्थामा पनि खाता खोल्न पाउँछन् । त्यसैले पनि जनसंख्याभन्दा बैंक खाता बढी भएको बताइएको छ । गत आर्थिक वर्षमा मात्र बैंक तथा वित्तीय संस्थामा ४५ लाख ८७ हजार थप निक्षेप खाता खुलेका छन् । ०७६ असारमा बैंक तथा वित्तीय संस्थामा कुल २ करोड ७८ लाख ६६ हजार बैंक खाता खुलेकामा ०७७ असारसम्म बढेर सवा तीन करोड पुगेको छ । यो वाणिज्य बैंक, विकास बैंक र फाइनान्स कम्पनीमा मात्र खुलेको खाता संख्या हो । लघुवित्त वित्तीय संस्थामा खुलेका खाता पनि समावेश गर्दा यो संख्या धेरै हुने बताइएको छ । हाल सञ्चालनमा रहेकामध्ये निर्धन उत्थान र छिमेक लघुवित्त वित्तीय संस्थाले मात्र निक्षेप संकलन गर्न पाउँछन् । यस्तै अन्य लघुवित्त वित्तीय संस्थाले निक्षेपको सट्टा सदस्य बचतका रूपमा नागरिकबाट रकम संकलन गर्दै आएका छन् । यसरी खुलेका खाता पनि कुल निक्षेप खाता संख्यामा समावेश छैन ।मुलुक संघीयतामा गएपछि बनेका ७ सय ५३ स्थानीय तहमध्ये ७ सय ४७ मा वाणिज्य बैंक पुगेको, सबै नेपालीको बैंक खाता नामक कार्यक्रम सञ्चालन भएको, वित्तीय साक्षरता बढेकोलगायत कारण धेरै बैंक खाता खुलेको राष्ट्र बैंकका कार्यकारी निर्देशक देवकुमार ढकालले बताए । वित्तीय पहुँचको विस्तार राम्रो छ, प्रायः सबै कार्यालयमा बैंकमार्फत तलब भुक्तानी दिन थालिएको छ, उनले भने, डिजिटल बैंकिङ कारोबार बढ्दो छ । यसकारण पनि बैंकमा निक्षेप खाता संख्या बढेको उनको भनाइ छ । कुल जनसंख्याको करिब ६१ प्रतिशतमा बैंक खाता पुगेको राष्ट्र बैंकको अध्ययनले देखाएको छ । नेपालमा वित्तीय पहुँचको स्थिति सम्बन्धी राष्ट्र बैंकको उक्त अध्ययन गत आर्थिक वर्ष सार्वजनिक भएको थियो । लामो समयसम्म विभिन्न अध्ययनले ४० प्रतिशत नागरिकमा मात्र वित्तीय पहुँच पुगेको निष्कर्ष निकालिरहेका बेला राष्ट्र बैंककै अध्ययनले ६०९ प्रतिशतमा पुगेको देखाएको थियो । नेपालमा वित्तीय पहुँच तीव्र रूपमा बढ्दै गएको छ । बैंक तथा वित्तीय संस्थाको संख्यात्मक वृद्धिसँगै एकातिर शाखा विस्तार र अर्कोतर्फ वित्तीय प्रविधिको प्रयोग तीव्र रूपमा बढ्दै गएकाले वित्तीय पहुँच विस्तार हुँदै गएको बताइएको छ । नेपालमा कम्तीमा ६०९ प्रतिशत जनसंख्यामा बैंकिङ पहुँच पुगेको छ, प्रतिवेदनमा भनिएको छ, यसमा लघुवित्त वित्तीय संस्था र बचत तथा ऋण सहकारीबाट सेवा प्राप्त गर्ने जनसंख्यालाई समावेश गर्ने हो भने यो हिस्सा अझै बढ्छ । वित्तीय पहुँच मापन गर्ने विभिन्न आधारमध्ये बैंक तथा वित्तीय संस्थामा निक्षेप खाता भएको जनसंख्यालाई वित्तीय पहुँचको एउटा मानकका रूपमा लिएको थियो । यसका लागि वाणिज्य बैंक, विकास बैंक र वित्त कम्पनीमा रहेका नेपालीको तीनपुस्ते विवरणलाई विश्लेषण गरी एक व्यक्तिको एकभन्दा बढी रहेका खाता हटाएर एक व्यक्ति एक खाता मात्र अध्ययनमा समावेश गरिएको थियो । गत असारसम्म १५ लाख ४४ हजार कर्जा खाता खुलेका छन् । यसको अर्थ सो अवधिसम्म १५ लाख ४४ हजार जनाले कर्जा लिएका थिए भन्ने हो । अघिल्लो आर्थिक वर्षको अन्त्यसम्म कर्जा खाता संख्या १४ लाख ३९ हजार थियो । यसका आधारमा कर्जामा पनि एक वर्षमा करिब एक लाख खाता थप खाता खुलेको देखिन्छ । कुल ७ सय ५३ स्थानीय तहमध्ये ०७७ असारसम्म ७ सय ४७ तहमा वाणिज्य बैंकका शाखा विस्तार भएका छन् । ०७६ असारसम्म ७ सय ३५ स्थानीय तहमा वाणिज्य बैंकको शाखा पुगेको थियो । गत असारसम्म बैंक तथा वित्तीय संस्थाको संख्या १ सय ५५ छ । ०७६ असारसम्म यो संख्या १ सय ७१ थियो ।"
विकल्प खोज्दै पार्टी प्यालेस व्यवसायी,"सिन्धुलीको कमलामाई नगरपालिका९ का नेत्रजंग थापाले पार्टी प्यालेस सञ्चालन गरेको तीन वर्ष भयो । १० कट्ठा जग्गा भाडामा लिएर पार्टी प्यालेस चलाएका उनी अहिले निराश छन् । पार्टी प्यालेसमा ताला लागेको छ । बैंकले दैनिक फोन गरेर किस्ता तिर्न ताकेता गरिरहन्छ । आम्दानीको स्रोत बन्द भएपछि किस्ता तिर्ने विकल्प नभएको उनले गुनासो गरे । करिब ८ करोड रुपैयाँ लगानीमा व्यवसाय थालेका उनले मासिक साँवाब्याज गरेर ९ लाख रुपैयाँ तिर्दै आएका छन् । लकडाउन भएदेखि बैंकको साँवाब्याज तिर्न पाएको छैन, उनले भने, बैंकबाट फोन नआएको दिन हुँदैन । तर तिर्न पैसा पनि छैन । उनका अनुसार सिजनमा राम्रै कमाइ हुन्थ्यो । अहिले कमाइको स्रोत बन्द भएको छ । बन्द भएको ५ महिना भइसक्यो, अझै कति दिन बन्द हुने हो थाहा छैन, थापाले भने, अब त चुर्लुम्मै डुबियो । लकडाउन भएयता बैंकको किस्ता तिर्न नसकेको उनले सुनाए । तर बैंकले जसरी हुन्छ, तिर्न कर गरिरहेको छ । प्यालेसमा २१ जना रोजगार थिए । अहिले सबै बेरोजगार बनेका छन् । यहाँभन्दा ठूलो अप्ठ्यारो हुन के नै बाँकी छ र ? उनले भने, रोजगारी दिएकालाई आधा तलबसमेत दिन पाइएको छैन । उनको सात जनाको परिवार छ । बैंकले ब्याजमा सहुलियत प्रदान गरिदिए हुने थापाले बताए । बैकबाट दबाब आइरहने र कोराना संक्रमण नरोकिने हो भने सधैंका लागि व्यवसाय बन्द गरेर बस्नुको विकल्प नरहेको उनको भनाइ छ । यस्तो समस्या थापाको मात्र होइन । सात हजार पार्टी प्यालेस तथा क्याटरिङमध्ये धेरैको अवस्था यस्तै छ । धेरै लगानी पार्टीर् प्यालेसमा रहेको नेपाल राष्ट्रिय पार्टी प्यालेस तथा क्याटरिङ व्यवसायी महासंघका अध्यक्ष लीलाबहादुर जीसी बताउँछन् । एउटै पार्टी प्यालेसमा २ करोडदेखि १२ करोड रुपैयाँभन्दा बढीको लगानी छ । सानाठूला गरी चार हजार पार्टी प्यालेस मात्र छन् । लगानी मात्र १६ अर्ब रुपैयाँभन्दा बढी रहेको उनको भनाइ छ । संख्या बढेसँगै लगानी पनि थपिँदो क्रममा छ । पार्टी प्यालेसमा ६० देखि ७० प्रतिशत बैंकको लगानी छ, जीसीले भने, बैंकलाई तीन महिना ब्याज तिर्ने समय थप गर्न माग गरेका छौं, होइन भने केही ऋण थपिदिन भनेका छौं । ब्याज बराबरको साँवा थपेर कट्टा गर्न बैंकलाई भनेको उनले सुनाए । यसो गर्दा बैंक पनि नमर्ने र व्यवसायी पनि नमर्ने हुन्थ्यो, उनले भने, यसका लागि पहल गरिरहेका छौं । मंसिरमा पनि चलाउन नपाए करिब २ सय पार्टी प्यालेस सधैंका लागि बन्द हुने निश्चित रहेको उनले बताए । ९५ प्रतिशत पार्टी प्यालेसले जग्गा भाडामा लिएर व्यवसाय गरिरहेको उनको भनाइ छ । सरकारसँग यस्तो बेला के नै माग राख्न सकिन्छ, जीसीले भने, कोरोना नियन्त्रण गर्न नसकिरहेको अवस्थामा सरकारले हामीलाई के राहत दिन सक्ला ? बैंकले ६ महिनासम्म तिर्न नसके पनि व्यवसायीलाई कालोसूचीमा निकाल्न नहुने र भाडामा भएकाले घर एवं जग्गाधनीले करोडौंको सम्पत्तिमा ताला लगाउने वातावरण बन्न नहुने उनको भनाइ छ । व्यवसाय बन्द हुँदा ५० हजार श्रमिक बेरोजगार छन् । अहिलेसम्म हामीले उनीहरूको व्यवस्थापन गरिरहेका थियौं, अब बेरोजगार हुने भए, उनले भने, हामीले थोरबहुत तलब दिएर राखिरहेका छौं ।५० हजारमध्ये १० प्रतिशत कर्मचारी स्थायी छन् । करारमा राखिएका कर्मचारीलाई दालचामलको व्यवस्थापन गरिरहेको जीसीले बताए । आन्तरिक अर्थतन्त्र धानेका पार्टी प्यालेस व्यवसायी पलायन भए राज्यलाई ठूलो क्षति पुग्ने उनको दाबी छ । लकडाउन खुकुलो भएसँगै यसअघि सपिङ मल खुले । भौतिक दूरी कायमै नगरी मलमा सधैं भीड देखियो, उनले भने, हाम्रा १५ सय क्षमता भएका पार्टी प्यालेसलाई भने चल्न दिइएन । यिनलाई चल्न दिने हो भने २ सय जनासम्मलाई भौतिक दूरी कायम गरेर कार्यक्रम चलाउने व्यवस्था गर्न सक्छौं । सबै स्वास्थ्य सावधानी अपनाउने थियौं । श्रमिकको रोजगारी पनि गुम्ने थिएन । सरकारले अनुगमन गरेर कति क्षमता छ र कति जनालाई राखेर कार्यक्रम गराउन सकिन्छ भन्ने व्यवस्था गरिदिए व्यवसायी पलायन नहुने जीसीको भनाइ छ । चैत ७ देखि नै व्यवसाय बन्द गरिएको महासंघका प्रवक्ता एवं उपाध्यक्ष कृष्णप्रसाद पाण्डे बताउँछन् । वैशाख, जेठ, असार, मंसिर, माघ, फागुनमा पार्टी प्यालेसको व्यवसाय बढी चल्छ । विवाह, व्रतबन्ध, कार्यक्रम र सभा गोष्ठीका बेला पार्टी प्यालेस खोज्ने धेरै हुन्छन् । अब व्यवसायलाई केमा परिणत गर्न सकिन्छ भन्ने सोच्न बाध्य छौं, उनले भने, सरकारले व्यवसायलाई टिकाइराख्न ठोस निर्णय गर्नुपर्छ । व्यवसायलाई उद्योगसरह मान्यता दिएर अत्यावश्यक सेवामूलक व्यवसायभित्र राख्न पनि सरकारसँग अनुरोध गरिएको उनले जानकारी दिए । उनका अनुसार १५ देखि २५ वर्ष उमेरसमूहका व्यक्ति बढी बेरोजगार भएको पाण्डेले बताए । त्यसमा पनि निम्न वर्गका बढी थिए । यो क्षेत्रबाट वार्षिक ३ अर्ब रुपैयाँभन्दा बढी राजस्व उठ्ने गरेको छ । ४५ जिल्लामा ७ हजारभन्दा बढी पार्टी प्यालेस तथा क्याटरिङ छन् । अहिले ती सबैको चिन्ता, कसरी भाडा तिर्ने र कर्मचारीको व्यवस्थापन गर्ने भन्ने छ, पाण्डेले भने । त्यसैले सरकारले व्यवसायीलाई प्रोत्साहनमूलक कार्यक्रम ल्याउन सक्नुपर्ने उनको भनाइ छ ।"
लोडसेडिङ अन्त्य टिमको उपलब्धि,"काठमाडौं (कास) नेपाल विद्युत् प्राधिकरणका कार्यकारी निर्देशक कुलमान घिसिङले लोडसेडिङ अन्त्य गर्नु र प्राधिकरणलाई नाफामा लैजाने काम एकल प्रयासले सम्भव नभएको बताएका छन् ।मेरो चारवर्षे कार्यकाल सकिनै लाग्दा अर्को कार्यकालका लागि पुनर्नियुक्तिको विषयलाई लिएर प्रधानमन्त्री केपी शर्मा ओली र ऊर्जा, जलस्रोत तथा सिँचाइमन्त्री वर्षमान पुनलाई जोडेर विगत केही दिनदेखि विभिन्न सञ्चारमाध्यम, सामाजिक सञ्जाल र मेरो गलत एकाउन्ट खडा गरी सम्प्रेषण भइरहेका भ्रामक समाचार तथा सूचनाप्रति मेरो गम्भीर ध्यानाकर्षण भएको छ, घिसिङको सचिवालयले बिहीबार जारी गरेको विज्ञप्तिमा भनिएको छ ।चारवर्षे कार्यकालका लागि ०७३ भदौं २९ गते प्राधिकरणको कार्यकारी निर्देशकमा नियुक्त भएका घिसिङको कार्यकाल भदौ २९ मा सकिँदै छ । उनको पुनर्नियुक्ति हुने, नहुने विषय सामाजिक सञ्जालमा चर्चा भइरहँदा मंगलबार बसेको मन्त्रिपरिषद् बैठकले उनको पुनर्नियुक्ति गरेको अफवाह फैलिएको थियो । मन्त्रिपरिषद्को निर्णय सार्वजनिक गर्न बिहीबार आयोजित पत्रकार सम्मेलनमा सरकारका प्रवक्ता युवराज खतिवडाले घिसिङको नियुक्ति सामाजिक सञ्जाल ले गरेको हुन सक्ने र सरकारलाई यसबारे जानकारी नभएको टिप्पणी गरेका थिए ।सञ्चारकर्मीको जिज्ञासामा जवाफ दिँदै मन्त्री खतिवडाले घिसिङको पुनर्नियुक्तिका विषयमा मन्त्रिपरिषद् बैठकमा प्रस्ताव नगएको र कुनै छलफल नभएको जवाफ दिएका थिए । मेरो अर्को कार्यकालको पुनर्नियुक्तिका विषयलाई लिएर प्रधानमन्त्री, माननीय ऊर्जा, जलस्रोत तथा सिँचाइमन्त्री र मलाई जोडेर आधार तथा तथ्यहीन गलत सूचना तथा समाचार सम्प्रेषण नगरिदिनुहुन अनुरोध गर्दछु, विज्ञप्तिमा भनिएको छ । सरकारको निर्देशन एवं मार्गदर्शन र नीति तथा कार्यक्रमको प्रभावकारी कार्यान्वयनमार्फत यस अवधिमा उल्लेखनीय उपलब्धि हासिल भएको विज्ञप्तिमा जनाइएको छ ।लोडसेडिङको अन्त्य गरी उज्यालो नेपाल बनाउन, वित्तीय तथा प्रशासनिक सुधार गरी प्राधिकरणलाई नाफामूलक, सबल, सक्षम तथा प्रतिस्पर्धी संस्था बनाउन प्रधानमन्त्री र ऊर्जामन्त्रीको निर्देशन एवं मार्गदर्शन, प्रशासनिक संयन्त्र, अहोरात्र खटिने कर्मचारी र आम उपभोक्ताको निरन्तरको सहयोग र हौसला नपाएको भए एक जना व्यक्तिको प्रयासबाट मात्रै लोडसेडिङ अन्त्य, संस्थालाई मुनाफामा लैजानेलगायत उपलब्धि हासिल गर्न सम्भव थिएन, विज्ञप्तिमा उल्लेख छ ।"
वाणिज्य बैंकमा अध्यक्ष चयनको निर्णय भएन,"काठमाडौं (कास) राष्ट्रिय वाणिज्य बैंक सञ्चालक समिति बैठकले बिहीबार अध्यक्ष चयनसम्बन्धी निर्णय गर्न सकेन । मध्यपश्चिम विश्वविद्यालयका निवर्तमान उपकुलपति उपेन्द्र कोइरालालाई अध्यक्ष चयनका लागि बैठक बसे पनि त्यससम्बन्धी निर्णय नै नभएको स्रोतले बताएको छ । अर्थ मन्त्रालयले सञ्चालकमा नियुक्त गरेका कोइराला बैठकमा उपस्थित नभएकाले सो सम्बन्धमा छलफल नै नभएको स्रोतले जानकारी दिएको छ । उहाँले आउँदो आइतबारअघि बैंकको बैठकमा उपस्थित हुन नसक्ने बताउनुभयो, स्रोतले भन्यो, सम्बन्धित व्यक्ति नै नआएपछि सो विषयमा छलफल नै भएन । स्रोतका अनुसार आफ्नो नियुक्ति विषयमा चर्को विरोध भएपछि कोइराला बैठकमा उपस्थित नभएका हुन् । सुरुमा बैठक बुधबार बस्ने तय भएको थियो । विवादका कारण बैठक बिहीबारलाई सारिएको थियो । हाल बैंकको अध्यक्ष पद खाली भएकाले अर्का सञ्चालक अर्थ मन्त्रालयका सहसचिव धनीराम शर्माको अध्यक्षतामा बैठक बसेको थियो । नियमित एजेन्डामा छलफल भयो, स्रोतले भन्यो, आइतबारयता सञ्चालक समितिको अर्को बैठक बस्ने सम्भावना पनि छैन । वाणिज्य बैंकका निवर्तमान अध्यक्ष निर्मलहरि अधिकारीलाई सरकारले राजस्व बोर्ड सदस्यमा नियुक्त गरेपछि खाली पदमा अर्थ मन्त्रालयले कोइरालालाई सञ्चालकमा नियुक्त गरेको थियो । सरकारले नियुक्त गरेका सञ्चालकमध्ये बैंक सञ्चालक समितिले एक जनालाई अध्यक्ष चुन्ने कानुनी व्यवस्था छ । कोइरालाले यसअघि आधा दर्जन निकायमा राजनीतिक नियुक्ति पाइसकेका छन् । हरेक स्थानमा कुनै न कुनै रूपमा उनको छवि विवादास्पद देखिएको छ । उपप्रधान तथा रक्षामन्त्री ईश्वर पोखरेलका सम्धी हुनुका साथै नेकपाका उच्च नेतासँग राम्रो साँठगाँठ रहेकै कारण उनले पटकपटक सरकारी नियुक्ति पाउने गरेको बताइएको छ । नियुक्तिको विषयलाई लिएर सामाजिक सञ्जालमा कोइराला र उपप्रधानमन्त्री पोखरेलको चर्को विरोध भइरहेको छ । पोखरेलले बुधबार विज्ञप्ति निकालेर कोइरालाको नियुक्तिमा आफ्नो कुनै सम्बन्ध नभएको दाबी गरेका छन् ।"
एनबी बैंकले दियो ५ हजार थान रेमडेसिभिर,"काठमाडौं (कास) नेपाल बंगलादेश (एनबी) बैंकले ५ हजार थान रेमडेसिभिर औषधि सहयोग गरेको छ । कोभिड१९ को उपचारमा प्रयोग हुने यो औषधि बैंकले २ करोड २५ लाख रुपैयाँबराबरको सहयोग गरेको हो । आफ्नो संस्थागत सामाजिक उत्तरदायित्वअन्तर्गत बैंकको संयुक्त लगानी रहेको आईएफआईसी बैंक, बंगलादेश तथा औषधि उत्पादक बेक्सिमको फर्मास्युटिकल र बंगलादेशको संयुक्त पहलमा ती औषधि सहयोग गरिएको बैंकले जनाएको छ । बैंकले बंगलादेशको ढाकास्थित नेपाली राजदूत डा वंशीधर मिश्रलाई बिहीबार उक्त औषधि हस्तान्तरण गरेको हो । उक्त औषधि एकदुई दिनभित्र नेपाल आइसक्ने बैंकले जनाएको छ । बैंकले यसअघि पनि सरकारको कोरोना भाइरस संक्रमण रोकथाम, नियन्त्रण तथा उपचार कोषमा १ करोड ४५ लाख रुपैयाँ प्रदान गरिसकेको छ ।"
सीडीएस क्लियरिङमा आचार्य,काठमाडौं (कास) सीडीएस एन्ड क्लियरिङको प्रमुख कार्यकारी अधिकृतमा पूर्णप्रसाद आचार्य नियुक्त भएका छन् । कम्पनीको सञ्चालक समिति बैठकले आचार्यलाई प्रमुखमा नियुक्त गरेको हो । आचार्यले मंगलबार समितिका अध्यक्ष चन्द्रसिंह साउदसमक्ष पद तथा गोपनीयताको शपथ लिए ।
भायनेटको इन्टरनेट जडान ४८ घण्टामा,काठमाडौं (कास) भायनेटले ४८ घण्टाभित्रमा इन्टरनेट जडान गर्ने सुविधा थप गरेको छ । कम्पनीले ग्राहकको सुविधालाई ध्यानमा राख्दै उक्त सुविधा ल्याएको बताएको छ । अब ग्राहकले आफ्नो घर वा अफिसमा भायनेट जडान गर्न चाहे ४८ घण्टाभित्रै इन्टरनेट चल्ने कम्पनीले जनाएको छ ।
जसरी पनि भाइरल भिडियो !,"कहाँबाट धेरै हेरिन्छ युट्युब ?प्रमाण नभएका, आक्षेप र चरित्रहत्या गरिएका र चर्को बोलिएका कैयौं विषयहरूले भरिएका युट्युब च्यानलहरू बारम्बार ट्रेन्डिङमा परिरहन्छन् । यस्ता भिडियोहरू कसले कहाँबाट हेर्छन् भन्ने प्रश्नको यकिन उत्तर छैन । सात युट्युबरहरूसँग कुरा गर्दा उनीहरूमध्ये धेरैले भिडियोको आधा हाराहारीमा भ्युअर्ससिप नेपालभित्रै भएको बताए । तात्तातो खबर युट्युब च्यानल चलाउने भाग्य न्यौपानेले आफूले बनाएका भिडियोमध्ये औसतमा ४० प्रतिशत नेपालभित्र र अन्य खाडी र युरोप, अमेरिकाबाट हेर्ने गरेको बताए । आहा नेपाल युट्युबका मिलन विष्टले आफ्नो युट्युब अमेरिका, अस्ट्रेलिया, खाडीका देश र इजरायलबाट धेरैले हेर्ने बताए । सात युट्युबरमध्ये धेरैले नेपालपछि भारत, खाडी, अस्ट्रेलिया, युरोप, अमेरिकाजस्ता देशबाट बढी भ्युअर्स रहेको बताए ।"
म्यानचेस्टरका मगायरलाई गाह्रो,"म्यानचेस्टर युनाइटेडका कप्तान ह्यारी मगायरका लागि पछिल्ला केही दिन निकै तनावपूर्ण रह्यो । गाह्रो पर्यो भन्दा हुन्छ । कम्तीमा इंग्लिस फुटबल टिम र म्यानचेस्टर भने उनको पक्षमा देखिएका छन् । म्यानचेस्टरले भनिसकेको छ, अबको सिजन पनि कप्तान उनै हुनेछन् । मंगलबारमात्रै उनलाई ग्रिसको एक अदालतले २१ महिनाको जेल सजाय सुनाएको थियो । उनीमाथि लागेका आरोप थिए झगडामा उत्रनु, गिरफ्तारी रोक्ने प्रयास गर्नु र घूस खुवाउन खोज्नु ।यी तीनै आरापमा मगायरलाई दोषी ठहराएको थियो । सिरोस टापुमा रहेको अदालतले यो निर्णय सुनाएको हो । उनी त्यहीं पक्राउ परेका हुन् । पक्राउ पर्नेमा उनीसहित तीन भाइ र साथी थिए । म्यानचेस्टरका लागि फुटबल सिजन सकिएयता उनी बिदा मनाउन ग्रिस निस्केका थिए । उनी त्यहीं भएको लफडामा नराम्रोसँग फसे । मगायरको दाबी छ, झगडाको कारण आफ्नी बहिनीलाई त्यस्तो इन्जेक्सन दिइएको थियो, जसले बलात्कारको घटना गराउन मदत मिल्छ ।तर बुधबार हुँदासम्म नयाँ निर्णय आयो । म्यानचेस्टरकै अनुसार आफ्ना खेलाडीले कानुनी टोली पठाएर अपिल गरेको छ र त्यसलाई अदालतले स्विकारेको पनि छ । त्यसको अर्थ हुन्छ, अहिले तत्कालका लागि मगायरमाथि ठ्याक्कै अपराध पुष्टि भइसकेको छैन । भन्नाले अदालतले उनलाई फेरि दोषी ठहर नगरेसम्मका लागि अपराधी मानिने छैन । अनि यो अदालती प्रक्रिया केही नभएर दुई वर्षसम्म लम्बिन सक्छ ।मगायर स्वयं अहिले इंग्ल्यान्ड पुगिसकेका छन् । तर उनलाई सबै घटनाक्रमबीच पहिलो धक्का भने लागिसकेको छ । इंग्लिस टिमका प्रशिक्षक ग्यारेथ साउथगेटले घोषणा गरेको टिममा मगायरलाई हटाइएको छ । त्यसको अर्थ उनी अर्को महिना हुने नेसन्स लिग खेलमा देखिने छैनन् । साउथगेटले सुरुआती खेलाडी सूचीमा मगायरको नाम त राखेको थियो, तर विषम परिस्थितिमा अहिले तत्कालका लागि उनलाई नखेलाउनु नै ठीक मानेका थिए ।खासमा घटना के थियो त ? घटना अगस्ट २१ को हो । उनी अबेर राति बिदा मनाउने क्रममा एउटा जमघटमा थिए । त्यहीं झगडा सुरु भयो । हात हालाहालको स्थिति आयो । पछि त्यहाँ ग्रिक प्रहरी आइपुग्यो । प्रहरीसँग पनि विवाद भएपछि मगायरले भनेका रहेछन्, के तिमीहरूले मलाई चिन्छौं ? म म्यानचेस्टर युनाइेडको कप्तान हुँ । तनाव अझै बढेपछि उनले ग्रिक प्रहरीलाई घुसको प्रस्ताव राखे । किनकि घटना सामसुम पार्नु थियो ।अझ घटनाबारे बाहिर के तथ्य आएको छ भने एक प्रहरी र मगायरबीच शारीरिक झगडा पनि भयो । त्यसक्रममा ती प्रहरीले उनको खुट्टामा प्रहार गर्दै भनेका रहेछन्, तिम्रो खेलजीवन अब यहीं सकियो । घटना लगत्तै त्यसले ग्रिसको मात्र नभएर इंग्ल्यान्डको मिडियामा पनि समाचार आइहाल्यो । उनको हुनसम्म बदनामी भयो । पूरा घटनाक्रमलाई लिएर फुटबल पण्डितहरूले उनको खुबै आलोचना गरेका छन् । उनको खिल्ली उडाउने प्रयास गरेका छन् ।धेरैको आरोप छ, मगायर जत्तिको खेलाडी किन यसरी झगडा र विवादमा उत्रिनुपरेको थियो र ? यस्तो झगडाबाट कसैको प्रतिष्ठामा आँच आउने भनेको त्यो खेलाडीकै त हो । मगायरको खेलाडी जीवन स्वयं पनि अहिलेसम्म विवादबाट मुक्त हुन सकेका छैनन् र आलोचकहरू उनी जत्तिको खेलाडी अहिले जहाँ जुन स्थितिमा पुगे, त्यो नै ठूलो हो सम्म भन्छन् । यी सेन्टर ब्याकलाई आलोचकहरू उच्च स्तरका खेलाडी मान्दैनन् ।म्यानचेस्टरका लागि उनको प्रदर्शन पनि समानस्तरको हुने गरेको छैन । त्यसमा निकै उतारचढाव रहेको छ । खासखास खेल, निर्णायक क्षणमा नराम्रो प्रदर्शनका लागि इंग्लिस मिडियाले उनलाई उडाउने पनि गरेको छ । सन् २०१९ को मे महिनामा उनी लेस्टर सिटीबाट म्यानचेस्टर आएका थिए र त्यतिबेला पनि उनलाई चर्को मूल्य तिरियो भनेर क्लबको आलोचना भएको थियो । उनलाई म्यानचेस्टरले ८ करोड पाउन्ड तिरेको मानिन्छ । यसक्रममा उनी सर्वाधिक महँगा डिफेन्डर पनि भएका थिए ।त्यसको पनि दुई वर्षअगाडि उनी लेस्टर पुगेका थिए । त्यतिबेला उनलाई एक करोड ७० लाख पाउन्ड तिरिएको थियो । उनी खासमा सेफिल्ड युनाइटेडका खेलाडी हुन् र आफ्नो सुरुआती खेलजीवन त्यहींबाट सुरु गरे । त्यसपछि हल सिटी गएका मगायरले एक वर्ष विगानमा ऋणमा पनि बिताए । म्यानचेस्टर आएयता उनको चर्चा चुलिएको थियो भने आलोचना बढेको थियो । पछिल्लो घटनाक्रमले उनलाई अझै गाह्रो हुने निश्चित छ ।"
आईपीएलको टुंगो छैन,नयाँदिल्ली (एजेन्सी) इन्डियन प्रिमियर लिग २०२० सुरु हुन तीन सातामात्र बाँकी छँदा प्रतियोगिताको खेल तालिका अहिलेसम्म जारी भएको छैन् । प्रतियोगिता यूएईमा हुँदै छ । यूएईमा कोभिड१९ का कारण लगाइएको भ्रमण प्रतिबन्धको कार्यविधिका लागि कारण प्रतियोगिताका ६० खेलको तालिका जारी हुन नसकेको बताइएको छ ।प्रतियोगितामा सहभागी हुने फ्रेन्चाइज टिमलाई अगस्ट २० भित्र खेल तालिका प्रदान गरिने भनिएको थियो । यूएईमा पछिल्लो समय कोरोना संक्रमित हुनेको संख्या बढेको छ । यसले गर्दा यूएई प्रवेश गर्नेलाई कडाइ गरिएको छ । यसै कारण विदेशी खेलाडीलाई अबुधाबी जान अझ बढी समय लाग्ने भएको छ ।प्रतियोगिता आयोजकले यूएईका सरकारी अधिकारीहरूसँग नयाँ घटनाक्रमबारे छलफल पनि गरिरहेका छन् । असहज स्थिति हटाउन यूएईको क्रिकेट बोर्डले पहल गरिररहेको भनिएको छ । यसअघि तय कार्यक्रमअनुसार यसपल्टको प्रतियोगिताका खेल अबुधाबीसँगै दुबई र शारजहाँमा हुनेछन् ।
पोग्बामा कोरोना संक्रमण,लन्डन (एजेन्सी) म्यानचेस्टर युनाइटेडका मिडफिल्डर पाउल पोग्बा कोरोना भाइरसको संक्रमण पुष्टि भएको छ । फ्रान्सेली टिमका व्यवस्थापक डिडियर डेसच्याम्पले उनलाई संक्रमण भएको पुष्टि गरेका हुन्् । अब पोग्बा १४ दिन क्वारेन्टाइनमा बस्नेछन् । संक्रमित भएपछि उनले अब फ्रान्सका लागि नेसन्स लिगमा स्विडेनविरुद्ध सेप्टेम्बर ५ मा हुने खेल गुमाउने छन् । इंग्लिस प्रिमियर लिगमा म्यानचेस्टर र क्रिस्टल प्यालेसबीच सेप्टेम्बर १९ मा हुने खेलसम्म उनी निको भइसक्ने अनुमान गरिएको छ ।
खेलाडी कुटपिटमा संलग्न दम्पती पक्राउ,"काँकडभिट्टा (कास) एथलेटिक्सकी राष्ट्रिय खेलाडी चन्द्रकला लाम्गादेलाई जातीय दुर्व्यवहार गर्दै निर्घात कुटपिटमा संलग्न झापा मेचीनगर१३ चारआलीका दुर्गाबहादुर श्रेष्ठ र उनकी पत्नी विष्णुलाई प्रहरीले पक्राउ गरेको छ ।लाम्गादेलाई जातीय गालीगलौज गर्दै श्रेष्ठ दम्पतीले सोमबार राति निर्घात कुटपिट गरेका हुन् । कुटपिटका कारण ७ महिनाकी गर्भवती लाम्गादे अस्पताल भर्ना भएकी छन् ।इलाका प्रहरी कार्यालय धुलाबारीले कुटपिटमा संलग्न दम्पतीलाई मंगलबार राति पक्राउ गरी कानुनी प्रकृया अघि बढाएको छ । इलाका प्रहरी कार्यालयका इन्स्पेक्टर कैलाश चौधरीले संलग्नलाई जातीय छुवाछूत तथा कसुर सजाय ऐनअन्तर्गत मुद्दा दर्ता गरिएको जनाए । इन्स्पेक्टर चौधरीले भने, अदालतबाट म्याद थप गरी हिरासतमा राखेर अनुसन्धान गरिरहेका छौं ।यसैबीच झापाका दलित अधिकारकर्मीको एक टोलीले बुधबार प्रहरी इन्स्पेक्टर चौधरीलाई भेटी घटनाको सत्यतथ्य सार्वजनिक गरी दोषीलाई कडा कारबाही गर्न माग गरे। अधिकारकर्मी हुकुमसिंह नेपालीले जातकै कारण राष्ट्रिय खेलाडी लाम्गादे र उनका पति सुमन खातीमाथि सांघातिक आक्रमण भएको भन्दै दोषीलाई कडा कारबाहीका लागि माग गरे । अधिकारकर्मी सुरेश बराइलीले जातकै कारण घटना भएको भन्दै दोषीलाई जातीय छुवाछूत तथा कसुर सजाय ऐन २०६८ मा तोकिएअनुसार कारबाहीको माग गरे ।श्रेष्ठले छिमेकी राजन दर्जीलाई जातीय गालीगलौज गर्दै कुटपिट गरेपछि उनी गुहार माग्दै चन्द्रकलाको पसलमा आएका थिए । उनले जातीय दुर्व्यवहार किन गर्नुभएको भनेपछि श्रेष्ठ दम्पती उनीमाथि जाइलागेका थिए ।ताप्लेजुङकी लाम्गादे नेपाल प्रहरीकी एथलेटिक्स खेलाडी हुन् । गर्भवती उनलाई कोरोना संक्रमणका कारण विभागले इलाका प्रहरी कार्यालय धुलाबारीमा हाजिर गर्ने गरी काज विदामा राखेको थियो । उनीहरू चारआलीमै सामान्य होटल सञ्चालन गरेर बसेका थिए । कुटपिटका कारण घाइते उनको बिर्तामोडको बिएन्डसी अस्पतालमा उपचार भइरहेको छ ।"
चालिसेको खेलकुदसम्बन्धी किताब,"काठमाडौं (कास) साहित्यकार महेन्द्र चालिसेद्वारा लिखित नेपालमा खेलकुदको इतिहास पुस्तक बजारमा आएको छ । यसमा १६ खेलको इतिहास समेट्ने प्रयास गरिएको छ ।अन्तर्राष्ट्रिय खेलकुदमा नेपालको सहभागिता, देशभित्र प्रतियोगितात्मक खेलकुदको अवस्था र खेलकुदका पूर्वाधारहरूलाई पनि समेटिएको उक्त पुस्तकमा एथलेटिक्स, बुद्धिचाल, बाघचाल, ह्यान्डबल, सुटिङ, टेबलटेनिस, जिम्न्यास्टिक, ब्याडमिन्टन, बक्सिङको इतिहास केलाउने प्रयास गरिएको छ । त्यस्तै, फुटबल, भलिबल, भारोत्तोलन, पौडी, कबड्डी, जुडो र करातेको इतिहास पनि उल्लेख गरिएको छ ।गोकर्णेश्वर नगरपालिकाद्वारा प्रकाशित उक्त पुस्तक लेखक चालिसेको आठौं कृति हो । यसअघि उनको पाँचवटा बाल चित्रकथा, कथा संग्रह र नियात्रा प्रकाशित भएको छ । यी सबै पुस्तक २०६८ सालयताका हुन् ।"
मेसीलाई फकाउने कसरतमा बार्सिलोना,"हामीलाई मेसीजस्ता अनुभवी खेलाडीका साथै भविष्यका लागि खेलाडी चाहिएको छ । बार्सिलोना र मेसीको जुन सम्बन्ध छ त्यसलाई निरन्तरता दिन हामी हरसम्भव प्रयास गरिरहेका छौं । आन्तरिक रूपमा हामी लियोलाई चित्त बुझाउन लागिरहेका छौं, फ्रान्सिस्को ट्रिन्काओलाई सञ्चारमाध्यमसामु प्रस्तुत गर्दै प्लानेज भन्दैथिए ।बार्सिलोनाले फ्रान्सिस्कोलाई पोर्चुगिज क्लब ब्रागाबाट ३ करोड १० लाखमा जनवरीमै लिएको थियो । २० वर्षे पोर्चुगिज यी खेलाडी जुलाईमा बार्सिलोनामा समावेश कार्यक्रम थियो, तर कोभिड१९ महामारी बढेपछि लम्बिएको सिजन सकेर उनी अहिले नोउ क्याम्प आइपुगेका हुन् । यस सिजनको पोर्चुगिज लिगमा उनले ११ गोल गरेका थिए ।बार्सिलोनाका अध्यक्ष जोसेप मारिया बार्टोमेउको राजीनामा र चाँडो गरी क्लबको चुनाव भएमा मेसीले आफ्नो विचार परिवर्तन गर्न सक्छन् । तर बार्सिलोनालाई स्पेनिस लिगको उपाधि १० र च्याम्पियन्स लिगको उपाधि ४ पटक दिलाउन मुख्य भूमिका खेलेका मेसीलाई त्यो पनि पर्याप्त नहुन सक्छ ।हामी निकै सम्मानजनक हुनुपर्छ । बार्सिलोना र मेसीबीच भएका छलफल हामी सार्वजनिक गर्न सक्दैनौं, किनभने दुवै यसका हकदार छैनन्, प्लानेजले भने, त्यसका लागि न लियो न त बार्सिलोना नै हकदार छ । च्याम्पियन बार्सिलोना टोली बनाउन हामीले धेरै गृहकार्य गर्नुपर्छ ।"
