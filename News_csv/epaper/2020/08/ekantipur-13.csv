शीर्षक,विवरण
सहायक सम्पादक बानियाँको निधन,"बानियाँ भोलिपल्ट बिहान खाना खाएर करिब साढे १२ बजे त्यहाँबाट हिँडेको थाहा भएको छ । भण्डारीको घरमा रहेकै बेला बिहानको खाना यतै खान्छु भनेर उनले छोरी सुस्मितालाई फोन गरेर बताएका थिए । त्यहाँबाट खाना खाएर हिँडेका बानियाँले करिब १ बजे कांग्रेस वरिष्ठ नेता रामचन्द्र पौडेलसँग टेलिफोनमा कुराकानी गरेका थिए । पौडेलले कान्तिपुरका लागि लेख पठाएको बारे बानियाँले कार्यालयलाई पनि सूचित गरेका थिए । एसएसपी थापाका अनुसार, बानियाँले प्रयोग गर्ने मोबाइल फोन त्यसपछि स्वीच अफ भएको पाइएको छ । त्यसको करिब तीन घण्टापछि पौने ४ बजेतिर उनी बल्खु चोकमा देखापरेका थिए । त्यहाँ स्थानीय सइको कमान्डमा रहेको प्रहरीको गस्ती टोलीले उनलाई अस्वाभाविक अवस्थामा देखेपछि सोधपुछ गरेको थियो । त्यसपछि प्रहरीलाई घर जाने भन्दै हिँडेका बानियाँ बल्खु तरकारी बजारनजिकैको पुलमुन्तिर लागेको र खोलातर्फ चिप्लिएको स्थानीयको भनाइ उद्धृत गर्दै एसएसपी थापाले बताए । उक्त घटना हुँदा बानियाँको पहिचान खुलेको थिएन । अनुसन्धानमा संलग्न प्रहरीका अनुसार महानगरीय प्रहरी प्रभाग बल्खु कार्यालयको बाटो हुँदै अगाडि बढेका बानियाँ पुलमुनि पुगेको र चिप्लिएर पानीको उच्च बहावसँगै बगेको देखिएको एसएसपी थापाको भनाइ छ । अपराध महाशाखाले घटनाबारे अनुसन्धान गर्दा स्थानीय १० जनासँग सोधपुछ गरेको थियो । उनीहरूले पानीमा डुबेका बानियाँलाई उद्धार गर्न डोरी, प्लास्टिकका पाइप तथा बाँस पानीमा फ्याँकेर निकाल्ने प्रयास गरेको बताएका छन् । स्थानीयले तत्कालै नजिकै रहेको महानगरीय प्रहरी प्रभाग बल्खुलाई घटनाबारे जानकारी गराएका थिए । लगत्तै नेपाल प्रहरीसहित सशस्त्र प्रहरी र नेपाली सेनाको टोली बगेका व्यक्तिलाई उद्धार गर्न सुन्दरीघाटसम्म खटिएको थियो । साँझ ६ बजेसम्म पनि ती व्यक्ति फेला नपरेपछि काठमाडौं प्रहरीले जिल्ला प्रहरी कार्यालय, मकवानपुरलाई घटनाबारे खबर गरेको थियो । भोलिपल्ट बिहान मकवानपुरको सिस्नेरीमा अपरिचित व्यक्तिको शव फेला परेको थियो । बुधबार परिवार र कान्तिपुर पब्लिकेसन्ससँग समन्वय गरेर हुलिया जाँच गर्दा ती व्यक्ति कान्तिपुरकर्मी बानियाँ रहेको खुल्न गएको थियो । प्रहरीले घटनाबारे थप अनुसन्धान भइरहेको बताएको छ ।"
जो इमानदार र निर्भीक थिए,"शोक व्यक्तनेपाल पत्रकार महासंघले बानियाँको निधनले स्तब्ध भएको जनाएको छ । यही ०७७ साउन २६ गते दिउँसोदेखि काठमाडौंबाट सम्पर्कविहीन रहनुभएका बानियाँको शव मकवानपुरको सिस्नेरीस्थित मान्डु जलविद्युत् आयोजना स्थलमा भेटिएको नेपाल प्रहरीले जानकारी दिएको छ, महासंघले बुधबार जारी गरेको विज्ञप्तिमा भनिएको छ, महासंघ बानियाँको रहस्यमय ढंगले भएको निधनबारे गहिरो छानबिन गरी सत्यतथ्य सार्वजनिक गर्न सरकारसँग माग गर्दछ । पत्रकार बानियाँले पत्रकारिता क्षेत्रमार्फत लोकतन्त्र, मानवअधिकार, विधिको शासन, प्रेस स्वतन्त्रता, पत्रकार सुरक्षा तथा नागरिक अधिकारको पक्षमा पुर्याउनुभएको अतुलनीय योगदानको उच्च कदर गर्दै महासंघ दिवंगत बानियाँप्रति भावपूर्ण श्रद्धाञ्जली व्यक्त गर्दछ । नेपाल पत्रकार महासंघ कान्तिपुर पब्लिकेसन्स शाखाले बानियाँको दुःखद निधनप्रति गहिरो शोक प्रकट गर्दै एक असल र असाधारण सहकर्मी गुमाउँदा अपूरणीय क्षति पुगेको जनाएको छ । त्यस्तै, नेपाल आर्थिक पत्रकार समाजले पनि बानियाँको निधनले स्तब्ध भएको भन्दै उनीप्रति श्रद्धाञ्जली व्यक्त गरेको छ ।"
लेभी निर्धारण समिति गठनमै मतान्तर,"(काठमाडौं)  पानी प्रयोग गरेबापत मेलम्ची क्षेत्रमा दिइने अनुदान रकम र यसका लागि गठन हुने समितिको संरचनामा खानेपानी मन्त्रालय र प्रभावित बासिन्दाबीच मतान्तर देखिएको छ । मन्त्रालय र प्रभावितले तयार गरेको नियमावलीमा प्रस्तावहरू फरकफरक देखिएको हो ।मन्त्रालयले ५ सदस्यीय परिपूरण रकम निर्धारण समिति गठन गर्ने र यसको अध्यक्ष काठमाडौं उपत्यका खानेपानी व्यवस्थापन बोर्डको सदस्य हुने प्रस्ताव तयार गरेको छ । प्रभावितका तर्फबाट भने सिन्धुपाल्चोक जिल्ला समन्वय समिति प्रमुख अध्यक्ष रहने गरी ९ सदस्यीय समिति गठन गर्नुपर्ने प्रस्ताव छ । उक्त प्रस्तावित नियमावली खानेपानीमन्त्री विना मगरलाई हस्तान्तरण गरिएको छ । स्थानीयले लेभी निर्धारण तथा व्यवस्थापन समिति नामकरण गरेका छन् । मन्त्रालयले भने लेभी निर्धारण भइसकेपछि व्यवस्थापन गर्न आवश्यक नभएको बताउँदै आएको छ ।खानेपानी व्यवस्थापन बोर्ड ऐन, २०६३ को दफा ३५ अनुसार काठमाडौं उपत्यका खानेपानी व्यवस्थापन बोर्डले मेलम्ची खोलाको पानी डाइभर्सन (पथान्तरण) गरी राजधानी ल्याउँदा आर्थिक, सामाजिक तथा वातावरणीय प्रभावबाट स्थानीय बासिन्दालाई परेको असरका सम्बन्धमा एसियाली विकास बैंक र सरकारबीच सन् २००८ मा भएको सम्झौतामा लेभी दिनुपर्ने सर्त छ । काठमाडौंवासीले मेलम्चीको पानी प्रयोग गरेबापत प्रभावित क्षेत्रको विकासका लागि दिने रकम नै लेभी हो । उक्त रकम स्थानीय तहमार्फत खर्च गरिनेछ । प्रभावित कुन स्थानीय तहलाई कति रकम दिने भन्ने सम्बन्धमा एक पटकका लागि प्राकृतिक स्रोत तथा वित्त आयोगले निर्धारण गर्ने प्रस्ताव गरिएको छ । प्रभावितका तर्फबाट प्रतिनिधिसभाका सांसद शेरबहादुर तामाङ, वाग्मती प्रदेशसभा सदस्य निमा लामा, जिल्ला समन्वय समितिका प्रमुख कृष्णगोपाल तामाङ र पूर्वसांसद ल्यारक्याल लामालगायतले मस्यौदा नियमावली हस्तान्तरण गरेका हुन् । मेलम्चीको पानी राजधानी ल्याउँदा संकलित शुल्कबाट नाफाघाटा जे भए पनि बर्सेनि निश्चित लेभी निरन्तर पाउनुपर्ने प्रस्ताव उक्त नियमावलीमा छ । तर मन्त्रालयले भने पानीको शुल्कबापत नाफा भए मात्र प्रभावितले रकम पाउने प्रस्ताव गरेको छ । प्रभावितले खानेपानी दिएबापतको रकमलाई लेभी भनेका छन् भने मन्त्रालयले परिपूरण भनेको छ । परिपूरण रकम भन्नाले एक पटकका लागि मात्र अनुदान सहयोग दिन सक्ने अर्थ लाग्ने भएकाले लेभी राख्नुपर्ने धारणा स्थानीयको छ ।प्रदेशसभा सदस्य लामाले आयोजनाको मुख्य ऋणदाता एसियाली विकास बैंकसँगको सम्झौतामा लेभी भन्ने शब्द उल्लेख भएको बताए । लेभी निर्धारणमा प्रभावित क्षेत्रका स्थानीय तहका प्रमुख समितिमा रहनुपर्ने उनको भनाइ छ । हेलम्बु गाउँपालिका र मेलम्ची नगरपालिकालाई प्रभावित क्षेत्र मानिँदै आएको छ । मन्त्रालयले नगर प्रमुख र गाउँपालिका अध्यक्षलाई आमन्त्रित सदस्यका रूपमा राख्ने प्रस्ताव गरेको छ भने स्थानीयले मूल सदस्यकै रूपमा राख्नुपर्ने लिखित प्रस्ताव गरेका छन् । लेभीबापतको रकम उपलब्ध गराउँदा मुख्यतः प्रभावित क्षेत्रको भिन्नभिन्न स्थानमा पारेको असरको अवस्थालाई आधार मानिनेछ । प्रभावित क्षेत्रको कृषि, भौतिक, सामाजिक तथा वातावरणीय, आर्थिक, डाइभर्सनको तटीय क्षेत्र र जल एवं पर्यटनमा पर्ने असरका आधारमा लेभी रकम निर्धारण गरिने प्रस्ताव स्थानीयले गरेका छन् । प्रभावितले प्रस्ताव गरेको नियमावलीको प्रावधान कानुनी रूपमा ठीक भएनभएको छलफल गरेर मात्र परिपूरणको विषयलाई अन्तिम रूप दिने मन्त्रालयका सचिव माधव बेल्बासेले बताए ।लेभी रकम उपलब्ध गराउन सरकारबाट प्राप्त, खानेपानी बोर्डले तोकेको रकम, पानीबापत उठेको महसुललगायतका शीर्षकबाट कोष खडा गरिने प्रस्ताव तयार गरिएको छ । प्रभावितले हस्तान्तरण गरेको प्रस्तावमा खानेपानीको शुल्क संकलन गर्दा भएको नाफाको कम्तीमा एक प्रतिशत सामाजिक उत्तरदायित्वको शीर्षकमा खर्च गर्नुपर्ने उल्लेख छ । पहिलो चरणमा दैनिक १७ करोड लिटर पानी राजधानी ल्याएबापतको लेभी खोजेको प्रभावितको भनाइ छ । दोस्रो चरणमा याङ्ग्री र लार्के खोलाबाट ३४ करोड लिटर प्रतिदिन पानी राजधानी ल्याइनेछ । हाल प्रभावित साविक १४ गाविसमा सामाजिक उत्थान कार्यक्रम सञ्चालन हुँदै आएको छ । उक्त कार्यक्रम सञ्चालनका लागि गठित समितिहरू कायम राख्नुपर्ने प्रस्ताव प्रभावितको छ । मन्त्रालयले भने परिपूरण रकम स्थानीय तहले कार्यक्रम बनाएर योजना सञ्चालन गर्ने भएकाले त्यस्ता समितिहरू खारेज हुने प्रस्ताव गरेको छ । आयोजना सञ्चालनका क्रममा प्रभावितको उत्थानको उद्देश्य राखेर २०६४ मा ह्योल्मो सिन्धु मेलम्ची उपत्यका सामाजिक उत्थान कार्यक्रम सञ्चालन समिति गठन गरिएको थियो । हाल ह्योल्मो समितिमार्फत आयोजनाले बर्सेनि करिब ८ करोड रुपैयाँ उपलब्ध गराउँदै आएको छ ।लेभी रकम जान थालेपछि सामाजिक उत्थानका लागि हाल पठाउँदै आएको रकम भने कटौती हुनेछ । तर समितिहरूको अस्तित्व भने स्थानीय तहको मातहतमा रहिरहने प्रस्ताव गरिएको छ । लेभी रकम स्थानीय तहले खर्च गरे पनि त्यसको अनुगमन भने बोर्डले गर्नेछ ।"
सीमाचौकीमा ४२ वर्षपछि सुरक्षा प्रमुख,"(धुली, बझाङ)  भिस्याटले काम नगरेको तीन महिना हुन लागिसक्यो सर । डायलटोन त सुनिन्छ । न यताबाट सम्पर्क हुन्छ, न उताको कल आउँछ, सीमा प्रहरीचौकी धुलीका इन्चार्ज असई धर्म थापाले प्रमुख जिल्ला अधिकारी (सीडीओ) कमलराज भण्डारी र जिल्ला प्रहरी प्रमुख डीएसपी गणेश बमलाई सीमा प्रहरीका दुःख सुनाउँदै भने, एचएफ सेट पनि धेरै पुरानो भएकोले भनेको बेला काम गर्दैन । घाम नलागेको दिन त सोलार चार्ज नभएर बन्द हुन्छ । केही घटना भइहाल्यो भने जिल्लामा खबर गर्न फोन नलागेर कता नेटवर्क टिप्छ भन्दै डाँडाकाँडा कुद्नुपर्छ । उनले प्रहरीको सञ्चार सेटले पनि काम नगर्ने भएकोले गस्ती हिँडेका प्रहरीसँग पनि चौकीमा पुगेपछि मात्रै सम्पर्क हुने गरेको बताए । बझाङको साइपाल गाउँपालिकाको धुलीमा स्थापना भएको सीमा प्रहरी चौकीमा पहिलोपटक आएका सीडीओ र डीएसपीलाई प्रहरीले दुर्गममा भोग्नुपरेको समस्या सुनाउन पाउँदा उनको अनुहारमा भने खुसी झल्किएको थियो । चीन र नेपालको सीमा जोडिएको यस गाउँपालिकामा सीमा सुरक्षार्थ २०३५ सालमा प्रहरी चौकी स्थापना भएको थियो । सीमा चौकी स्थापनाको ४२ वर्षपछि पहिलोपटक जिल्लाका सुरक्षा प्रमुखहरूले चौकी निरीक्षणका लागि यहाँ पाइला टेकेका हुन् ।स्थानीयको दुईतले घरको चार कोठा भाडामा लिई चौकी सञ्चालन गरेकोमा छानो चुहिएर टालटुल गर्दै काम चलाइरहेको इन्चार्ज थापाले सुनाए । चामल पनि यती मात्रै हो सर, एक वर्षभरिलाई । यो सकियो भने लोकल (स्थानीय) हरूसँग पैंचो माग्नुपर्छ, माथिल्लो तलामा रहेका २५ किलोका चार बोरा चामल देखाउँदै उनले भने, उनीहरूका पनि घरमा भए दिने हुन्, नभए चाउचाउ र बिस्कुटकै भरमा चल्नुपर्छ । पहिलोपटक आएका प्रमुखहरूसँग असई थापाले सीमा प्रहरीका दुःख खुलेरै ब्रिफिङ गरे । सीमा सुरक्षाको लागि स्थापना भएको भए पनि धुली प्रहरी चौकीले जिल्लाको झन्डै आधा क्षेत्रफल ओगटेको साइपाल गाउँपालिकाको पनि सुरक्षाको जिम्मा लिएको छ । साइपाल हालसम्म यातायात सञ्जालमा जोडिएको छैन ।सदरमुकाम चैनपुरबाट धुली पुग्न चार दिन हिँड्नुपर्छ । यहाँका एक गाउँबाट अर्को गाउँ पुग्न पनि न्यूनतम चार घण्टादेखि दुई दिनसम्म लाग्छ । १६ जना प्रहरीको दरबन्दी रहेकोमा यहाँ अहिले ८ जना प्रहरी मात्रै कार्यरत छन् । दुईतीन ठाउँमा एकैपटक घटना भयो र प्रहरी पठाउनुपर्यो भने कहिलेकाहीं त चौकीमा ताल्चा लगाएर जानुपर्ने हुन्छ, थापाले कान्तिपुरसँग भने, टाढाका गाउँमा जाँदा प्रहरी त्यही दिन फर्किन सम्भव नै हुन्न । दुर्गमका समस्या यस्तै छन् । इन्चार्ज थापाको बिफ्रिङ सुनिसकेपछि डीएसपी बमले प्रहरी हेडक्वार्टरको सञ्चार शाखामा सम्पर्क गरेर भिस्याट टेलिफोन मर्मतका लागि अनुरोध गर्ने बताए । त्यहाँ रहेका अन्य समस्या समाधानको लागि पहल गर्ने प्रतिबद्धता जनाए । उनले सीमा प्रहरी चौकीको भवन निर्माणका लागि बजेट आएको बताउँदै अहिले प्रहरीको नाममा रहेको जग्गा बाढीको जोखिममा रहेकोले सुरक्षित स्थानमा जग्गा खोज्न निर्देशन दिए । अभाव नै अभावका बीचमा पनि चुस्त सेवा दिइरहनुभएको देख्दा मलाई गर्व लागेको छ, डीएसपी बमले भने, यहाँका समस्याहरू समाधानका लागि हेडक्वार्टरदेखि अन्य निकायमा पनि समन्वय गर्नेछु । तपाईंहरू उच्च मनोबलका साथ काम गर्नुहोला । प्रजिअ कमलराज भण्डारीले पनि विविध समस्या र अभाव झेलेर जिल्लाकै ठूलो भूभागमा शान्तिसुरक्षा कायम गर्न सफल भएकोमा प्रहरी कर्मचारीको प्रशंसा गरे । उनले प्रहरीलाई सञ्चार, बन्दोबस्तीलगायतका कुरामा सुविधासम्पन्न बनाउन पहल गर्ने बताए । प्रहरी मात्र होइन, यहाँका स्थानीयले पनि खाद्यान्न अभाव र सञ्चारको उस्तै समस्या झेलिरहेका छन् । तैपनि यहाँका स्थानीयहरू अभावमा प्रहरीलाई दिल खोलेर सहयोग गर्छन् ।"
निर्णय फिर्ता लिन देउवालाई दबाब,"(काठमाडौं)  कांग्रेस सभापति शेरबहादुर देउवाले महाधिवेशनको मुखमा एकपक्षीय ढंगले विभाग गठन गर्नुका साथै सदस्यहरू धमाधम मनोनयन गरेपछि पार्टीभित्र निर्णय फिर्ता लिन दबाब बढेको छ । नेतृत्वबाटै महाधिवेशन प्रभावित पार्ने काम हुन थालेको भन्दै संस्थापनइतरपक्ष देउवासँग चिढिएको हो । देउवा भने आफ्नो कमजोरीलाई इतरपक्षले मुद्दा नबनाओस् भनेर पार्टी विभागलगायतका संरचनालाई पूर्णता दिन कस्सिएका छन् । पार्टीका १२ केन्द्रीय सदस्यले मंगलबार संयुक्त विज्ञप्ति निकाल्दै महाधिवेशनको निष्पक्षताका लागि हालै गरिएका मनोनयन खारेजी हुनुपर्ने माग उठाएका छन् । सभापति देउवाले गरिरहेका विभागमा थप मनोनयनसमेत तत्काल रोक्न उनीहरूले जोड दिएका छन् । केन्द्रीय सदस्यहरू चन्द्र भण्डारी, धनराज गुरुङ, कमला पन्त, गगन थापा, गुरुराज घिमिरे, बद्री पाण्डे, रत्ना शेरचन, जीवन परियार, प्रदीप पौडेल, सरिता प्रसाईं, रामकृष्ण यादव र किरण यादवले मनोनयनको विरोधमा विज्ञप्ति निकालेका हुन् । उनीहरूले सभापति देउवालाई सुशील कोइरालाले नेतृत्व गरेका बेला आफूले लिएको अडान सम्झन आग्रह गरेका छन् । कोइरालाले विधानविपरीत कार्यकालको दुई वर्षपछि विभाग गठन गरेका थिए । त्यतिबेला संस्थापनइतर रहेका देउवाले विभाग गठनको वैधानिकताको प्रश्न उठाउँदै आफ्नो समूहका सदस्यहरूलाई राजीनामा दिन लगाएका थिए । त्यसपछि विभाग गठनको निर्णय फिर्ता लिन कोइराला बाध्य भएका थिए ।सभापति देउवाले आइतबार र सोमबार गरी १५ वटा विभागमा सदस्यहरू मनोनयन गरेका थिए । त्यसअघि गठन भइसकेका तीनमध्ये दुई विभागमा थप सदस्यहरूसमेत देउवाले मनोनयन गरेका छन् । देउवा ०७२ फागुनमा सम्पन्न १२ औं महाधिवेशनबाट सभापति निर्वाचित भएका हुन । विधानअनुसार त्यसको दुई महिनाभित्र पार्टीका विभाग, निकाय र समितिहरू बनिसक्नुपर्ने थियो । तर, त्यतिबेला देउवाले केही केन्द्रीय सदस्य मनोनयनबाहेक अन्य काम गर्न सकेनन् । ०७५ पुसमा महासमिति बैठकले विधान संशोधन गर्दै दुई महिनाको ठाउँमा ६ महिनाको प्रावधान राख्यो । अहिले देउवाले विभागमा गरिरहेको मनोनयन विधानको व्यवस्थाविपरीत रहेको भन्दै संस्थापनइतरपक्षले तत्काल खारेजीको मुद्दा उठाएको हो । संस्थापनइतर पक्षलाई पार्टीको विधि, पद्धतिको भन्दा महाधिवेशन प्रभावित पार्ने चिन्ता बढी देखिएको छ । यसअघि नेविसंघको तदर्थ समिति गठनलगायतका कतिपय मुद्दामा भागबन्डा मिलेपछि संस्थापनइतरपक्षले पनि सभापति देउवालाई विधानविरुद्धको बाटोमा जान छुट दिँदै आएको थियो । महाधिवेशन मुखमा आएकाले पनि अहिले विभाग गठनको विषयलाई संस्थापन इतरपक्षले आन्तरिक लडाइँको मुद्दा बनाएको हो । आगामी महाधिवेशनबाट नेतृत्वलाई निरन्तरता दिने चाहना देउवामा देखिएको छ । सार्वजनिक अपिल र एजेन्डाबाट पार्टीका तल्ला तहका नेता तथा कार्यकर्तालाई आकर्षित गर्न नसकिने भएरै देउवाले पद बाँडेर लोभ्याउने रणनीति लिँदै आएका छन । यही रणनीतिअन्तर्गत देउवाले विभाग गठनको शृंखला अघि बढाएका हुन । यसका लागि विधानमा २८ वटा विभाग रहेकामा बढाएर ४७ वटा पुर्याएका छन् । संस्थापनइतरपक्षले बहिस्कार गरेपछि सबै विभाग एकपक्षीय रूपमा गठन गर्ने देउवाको तयारी छ । पहिलो चरणमा उनले २० वटा विभागलाई पूर्णता दिँदै छन् । यसबाट हजारौं स्थानीय कार्यकर्तालाई रिझाउन सकिने र उनीहरूमार्फत महाधिवेशन प्रतिनिधि चयनमा प्रभाव पार्न सकिने देउवाको बुझाइ छ । उनले बनाएको योजनाअनुसार ४७ वटै विभागले पूर्णता पाउँदा २ हजार ३ सयभन्दा बढी स्थानीय नेता तथा कार्यकर्ताले पद पाउँछन् । अहिले उनले ६ सय ७० जतिलाई मनोनयन गरिसकेका छन् । अन्य पार्टीबाट कांग्रेस प्रवेश गर्नेलाई पनि उनले अनुकूलता हेरेर पद बाँड्ने गरेको आरोप इतरपक्षको छ । देउवापक्षीय नेता ज्ञानेन्द्रबहादुर कार्कीले महाधिवेशनलाई प्रभावित पार्ने योजनाभन्दा पनि पार्टी संगठनलाई क्रियाशील बनाउन विभाग गठन भइरहेको बताए । वरिष्ठ नेता रामचन्द्र पौडेलपक्षको समझदारीकै आधारमा गठन गर्ने भनेर सभापतिले लामो समय कुर्दा ढिलाइ भएको उनको तर्क छ । देउवानिकट रहेका धेरै नेताले अहिले गठन नगर्दा कार्यकालमा एउटा विभाग पनि गठन गर्न सकेन भनेर मुद्दा उठ्ने सक्ने भएकाले अन्तिम घडीमा भए पनि गठन गर्नुपरेको तर्क अघि सार्दै आएका छन् । इतरपक्षमा रहेका १२ केन्द्रीय सदस्यले महाधिवेशनको प्रक्रिया अघि बढिसकेका बेला विभाग गठनको औचित्य नभएको बताएका छन् । उनीहरूले पार्टी नेतृत्वको सम्पूर्ण ध्यान र शक्ति मर्यादित, निष्पक्ष, विश्वसनीय र भव्य रूपमा महाविधेशन सम्पन्न गर्नका लागि लगाउनुपर्नेमा जोड दिएका छन् । हामीले बनाएका विभागहरूले आफ्नो विभागीय काम कहिले गर्ने ? महाधिवेशनको औपचारिक प्रक्रिया सुरु भएपछि पार्टीका साथीहरूमा आपसी तिक्तता बढाएर पक्ष र विपक्ष खडा गर्नुको उद्देश्य के हो ? उनीहरूले विज्ञप्तिमा भनेका छन्, यस कार्यबाट महाधिवशेनको निष्पक्षतामा गम्भीर प्रश्न उठेको छ, पार्टीका सबै तहको अधिवेशन मिति तोकिसकेपछि विभिन्न नियुक्तिहरू गर्नु आचारसंहिताको ठाडो उल्लंघन हो ।"
तीव्र गतिले बस दुर्घटना,"(डोटी)  साँघुरो घुम्तीमा चालकले गति नियन्त्रित गर्न नसक्दा डोटीमा बुधबार बस दुर्घटना भएको छ । घटनामा तीन जनाको मृत्यु भएको छ भने ३३ यात्रु घाइते भएका छन् । भारतबाट घर फर्केका यात्रु बोकेर कैलालीको गौरीफन्टा नाकाबाट अछाम गइरहेको ना६ख २५२९ नम्बरको बस पूर्वीचौकी गाउँपालिकाको१ तल्लो फुलोटमा बिहान ६ बजे सडकबाट खसेको हो । जिल्ला प्रहरी कार्यालय डोटीका इन्स्पेक्टर कर्ण बोहराका अनुसार मृत्यु हुनेमा अछामको मंगलसेन७ की ५५ वर्षीया धनी शाही, बान्नीगढ जयगढ गाउँपालिका३ का ६० वर्षीय पदम साउद र बसका सहचालक चौरपाटी गाउँपालिका४ का ३० वर्षीय टीकाराम विक छन् । घाइतेमध्ये ६ जनालाई प्रादेशिक अस्पताल धनगढी रिफर गरिएको जिल्ला अस्पताल डोटीका डा प्रकाश ठकुल्लाले बताए । ५ जनाको ढाड, खुट्टा, हिप तथा तिघ्रा भाँचिएकाले थप उपचारका लागि धनगढी पठाइएको हो, उनले भने, १० महिनाको एक बच्चाको अवस्था भने चिन्ताजनक छ । डोटीका एसपी जनकराज पाण्डेयले सडकको बायाँतर्फ बसले बढी च्याप्दा सन्तुलन गुमाएर एक सय फिट तल खसेको बताए । सडकको दायाँतर्फ पानी बगाउन सोलिङ गरेको कल्भर्ट छ । उक्त कल्भर्टको छेउबाट बस खसेको हो । अन्यत्र सडक चौडा भए पनि घटनास्थलनजिक एउटा गाडी मात्र पास हुने साँघुरो कल्भर्ट छ ।बाटो ढाकिने गरी बाक्लो कुहिरोले गर्दा चालकले साँघुरो कल्भर्ट स्पष्ट देखेनन्, एसपी पाण्डेयले भने, वर्षाले बाटो पनि चिप्लो थियो । कल्भर्टको बायाँतर्फ बढी च्यापिँदा बसको पछाडिको चक्का सडकको ट्र्याकभन्दा बाहिर गयो, चालकले ट्र्याकमा ल्याउन नसकेपछि तल खस्यो । पानी परिरहेको र हुस्सु लागेको बेला गाडी तीव्र चलाउनु नै दुर्घटनाको कारण रहेको उनले बताए । तीव्र गतिमा भएकाले सन्तुलन गुमाएर सडक बाहिर चक्का गएपछि बस खसेको दुर्घटनाका घाइते अछामको विनायक३ का २७ वर्षीय रेमन्त साउदले बताए । ड्राइभर अलि सिकारु हुन जस्तो महसुस बाटोमै भइरहेको थियो, बेलाबेला गाडी बेतोडको स्पीड चलाउने गरेका थिए, उनले भने, एक्सिडेन्ट हुँदाको बेला पनि बसको स्पीड थियो, बाहिर कुहिरो लागेको पनि थियो ।अर्की घाइते कलसरी विकले पनि चाँडो पुर्याउने हतारमा बस कुदाइरहेकाले दुर्घटना भएको बताइन् । चालकले धेरै यात्रुलाई बिहान ६७ बजे नै पुर्याउँछु भनेका गरेका थिए । तर ठाउँठाउँमा अलमल्याएर ढिला गरिसकेका थिए, उनले भनिन्, त्यही हतारमा गाडी छिटो छिटो चलाए, यस्तो विपत्तिमा परियो । चालक हेम खत्री आफैं पनि घाइते छन् । उनको ढाडमा चोट लागेको छ ।"
गर्भवतीलाई अस्पताल भर्नामा सकस,"(नेपालगन्ज)  बर्दियाको बाँसगढी नगरपालिका४, लबडाकी २२ वर्षीया रुवि चौधरीलाई चिकित्सकले गत साउन १७ गते सुत्केरी हुने मिति तोकेका थिए । तर, तोकिएको समयमा सुत्केरी व्यथा लागेन ।दुई साता बिते पनि व्यथा नलागेपछि रुविका श्रीमान् रन्जित आत्तिए । त्यसपछि उनले श्रीमतीलाई भर्ना गर्न अस्पताल चहार्न थाले । नेपालगन्जस्थित शिक्षण अस्पतालमा भर्ना नपाएपछि भेरी अस्पताल पुगे । प्रसूति गृहका चिकित्सक र नर्समा कोरोना संक्रमण पुष्टि भएकाले उक्त अस्पतालले भर्ना गर्ने अवस्था नरहेको जनायो । अस्पताल भर्नामा भइरहेको ढिलाइले रुविको ज्यान खतरामा परिरहेको थियो । धेरैतिर भौंतारिएपछि मंगलबार नेपालगन्जस्थित माँ जानकी अस्पतालमा शल्यक्रिया गरेर प्रसूति गराइयो । तर, अस्पतालमा भोगेको दुःख भुल्न सक्दिनँ, रन्जितले भने । सोमबार डुडुवा गाउँपालिकाकी गर्भवती प्रीति खटिकको उपचारमै समस्या भयो । उनले दिनभरि अस्पताल खोज्न सास्ती व्यहोर्नु पर्यो । धेरैको पहलपछि सोमबार साँझ माँ जानकी अस्पतालमा उनको शल्यक्रिया भयो । पछिल्लो समय चिकित्सक र स्वास्थ्यकर्मीमा पनि कोरोनाको संक्रमण देखिन थालेपछि अस्पतालका सेवा प्रभावित बन्न थालेका छन् । अस्पतालका प्रसूति गृहलगायत क्षेत्र सिल हुन थालेपछि गर्भवती महिलाले सास्ती खेप्नुपरेको हो । साउनको दोस्रो सातादेखि बाँकेमा कोरोना संक्रमण बढ्दै गएको छ । कोरोना नियन्त्रणका लागि जिल्ला प्रशासन कार्यालय बाँकेले गएको आइतबारदेखि निषेधाज्ञा जारी गरेको छ । सरकारी कार्यालयलगायत सबै क्षेत्रमा संक्रमण देखिएको छ । सामान्य अवस्थामा भेरी अस्पताल नेपालगन्जमा दैनिक एक दर्जनभन्दा बढी महिला प्रसूति हुँदै आएका थिए । बाँकेमा कोरोना संक्रमितको संख्या ६ सय ६७ पुगेको छ ।"
एक सातादेखि संक्रमित कोठामै,"कपिलवस्तु (कास) सरकारले होम आइसोलेसनमा बस्ने नीति ल्याएपछि वाणगंगा र शिवराज नगरपालिकाबाहेक अन्य ८ स्थानीय तहले आइसोलेसन सेन्टर हटाएका छन् । अहिले कपिलवस्तु र कृष्णनगर नगरपालिकामा संक्रमित बढेका छन् । तर आइसोलेसन सेन्टर छैनन् । यसले भाडामा बस्ने, घरमा सीमित कोठा भएका र घर नभएका संक्रमितलाई निकै समस्या भइरहेको छ ।कृष्णनगर नगरपालिका६ का एक स्वास्थ्यकर्मी साता दिन बितिसक्दा पनि आइसोलेसन सेन्टर जान पाएका छैनन् । घरबेटीलाई थाहा नदिई कोठामै आइसोलेसनमा छु, उनले भने । कृष्णनगरमा २० संक्रमित छन् । कपिलवस्तु१ का एक संक्रमितले आफ्नो अवस्था बुझ्न कोही नआएको बताए ।"
कोरोना उपचारमा रेमडेसिभिर प्रयोग गरिने,"(काठमाडौं)  कोरोना संक्रमणको उपचारका लागि विभिन्न मुलुकले प्रयोग गर्दै आइरहेको औषधि रेमडेसिभिर (इन्जेक्सन) नेपालमा पनि क्लिनिकल ट्रायल हुने भएको छ । संक्रमणका कारण शिथिल भएर आईसीयू र भेन्टिलेटरमा रहेका बिरामीमा यो औषधि प्रयोग गर्न चिकित्सकहरूले लामो समयदेखि आवाज उठाइरहेका थिए । क्लिनिकल ट्रायलका लागि यो औषधि खरिद गर्न मंगलबार औषधि व्यवस्था विभागले टेन्डर आह्वान गरिसकेको छ । अमेरिकाको जिलिड फर्मास्युटिकल्सले उत्पादन गरेको यो औषधि कोरोना संक्रमितको उपचारमा प्रभावकारी भएको भन्दै अमेरिकाको फुड एन्ड ड्रग एडमिनिस्ट्रेसन (एफडीए) ले क्लिनिकल ट्रायल गर्न मिल्ने जनाएको छ । अमेरिका, बेलायत बंगलादेश, चीन, भारत, पाकिस्तानलगायत मुलुकमा यो औषधिको क्लिनिकल ट्रायल भइरहेको औषधि व्यवस्था विभागका महानिर्देशक नारायण ढकालले बताए । ट्रायलमै रहेकाले यसलाई अहिले कोरोनाकै औषधि भनेर त भन्न मिल्दैन तर संक्रमण उपचारमा प्रयोग भइरहेका धेरै औषधिमध्ये रेमडेसिभिर बढी प्रभावकारी भएकाले प्रयोग गर्न लागिएको हो, उनले भने, औषधि आयातकर्तालाई हामीले सूचना जारी गरेर खबर गरिसक्यौं । विभिन्न कम्पनीका औषधि लिएर उहाँहरू आउनु पनि भएको छ । मूल्यांकन गरेर औषधि भित्र्याउने अनुमति दिन्छौँ ।उनका अनुसार यो औषधि एक थानको ६ हजारदेखि २१ हजार रुपैयाँसम्म पर्न सक्छ । नेपाल औषधि ऐन २०३५ अनुसार क्लिनिकल ट्रायलका रूपमा प्रयोग भइरहेका औषधि दर्ता गरेर आयात गर्न नमिल्ने हुँदा अहिले आपत्कालीन प्रयोगका लागि चलाउन मिल्ने गरी मात्रै ल्याइने उनले बताए । नेपाल मेडिकल काउन्सिलले जारी गरेको निर्देशिका (इन्टरिम क्लिनिकल गाइडेन्स फर कोभिड१९) मा पनि कोरोना संक्रमितलाई रेमडेसिभिर चलाउन मिल्ने उल्लेख छ ।विश्वमै रेमडेसिभिरलाई अहिलेसम्म कोरोना संक्रमितमाथि चलाउन सकिने भनेर बढी मान्यता पाएको र प्रभावकारीे औषधि (एन्टिभाइरल) मानिएको संक्रामक रोग विशेषज्ञ डा जनक कोइराला बताउँछन् । यो औषधि प्रयोग गर्दा सामान्यतया १५ दिन अस्पताल बस्नुपर्ने कोरोना संक्रमित १० दिनमै निको भएर घर फर्केको धेरै ट्रायल अध्ययनले देखाएको छ, उनले भने, संक्रमितलाई यो औषधि दिँदा शरीरमा थप भाइरस उत्पादन हुनबाट रोक्छ । शतप्रतिशत संक्रमण निको पारेर मृत्यु नै रोक्छ भन्नेचाहिँ प्रमाणित हुन बाँकी छ । अहिले विश्वमै कोरोनाको औषधि पत्ता नलागेकाले आपत्कालीन प्रयोगका लागि भए पनि नेपालमा यो औषधि आयात गरी सर्वसुलभ गराउनुपर्ने उनले बताए । लामो समयदेखि यो औषधि अध्ययनका लागि भए पनि नेपाल ल्याउनुपर्छ भनेर हामीले भन्दै आइरहेका छौं, उनले भने, भारतलगायत अन्य मुलुकले औषधि चलाइसके, हाम्रो देशमा पनि चाँडोभन्दा चाँडो उपलब्ध गराउनुपर्छ । अरू एन्टिभाइरलभन्दा बढी प्रभावकारी भएकाले अध्ययन प्रयोगका लागि भए पनि रेमडेसिभिर नेपालमा पनि चाँडै आयात गर्न आवश्यक रहेको संक्रामक रोग विशेषज्ञ डा प्रभात अधिकारीले बताए । औषधि आयात गर्ने ऐन पुरानो हुँदा यसले आकस्मिक प्रयोगका औषधि आयात गर्न बाधा पुर्याएको छ, महामारीका बेलामा पनि ऐन बाधक बन्नु दुःखदायी कुरा हो, उनले भने, ऐन छैन भनेर चुप लागेर बस्ने अवस्था छैन, कोसिस गर्ने हो भने नेपालमै यो औषधि उत्पादन गर्न सकिन्छ । रेमडेसिभिर प्रयोग गर्नुअघि दुई महिनापहिले विश्व स्वास्थ्य संगठनको अनुरोधमा नेपाल स्वास्थ्य अनुसन्धान परिषद्ले यो औषधिको क्लिनिकल ट्रायल अध्ययन गर्न खोजेको थियो । योजनाअनुसार अध्ययन निर्देशिका पनि तयार भएको परिषद्का सदस्य सचिव डा प्रदीप ज्ञवालीले बताए ।पहिले परिषद्को निर्देशिकाअनुसार अध्ययन गर्ने भनिएको थियो, पछि संगठनकै निर्देशिकाअनुसार गर्ने भनियो, उनले भने, अध्ययन प्रयोजनका लागि औषधि दिने हो भने हामी ट्रायल गर्न तयार छौं, जनशक्ति पनि तयार छन् । औषधि पाउनेबित्तिकै स्वास्थ्य मन्त्रालयसँग स्वीकृति लिएर नेपालका सरकारी तहका कोभिड अस्पतालमा भर्ना भएका बिरामीमाथि क्लिनिकल ट्रायल गरिने उनले बताए ।"
सवारी पास वितरणमा रोक,"काठमाडौं (कास) सरकारले एक जिल्लाबाट अर्को जिल्लामा जानका लागि वितरण गर्दै आएको सवारी पासमा रोक लगाउने निर्णय गरेको छ । बिहीबारदेखि लागू हुने गरी सवारी पास रोक्न गृह मन्त्रालयले बुधबार सबै जिल्ला प्रशासन कार्यालयलाई निर्देशन दिएको छ । हालसम्म जारी हुँदै आएको सवारी पास व्यवस्थालाई अर्को व्यवस्था लागू नभएसम्मका लागि साउन २९ देखि सवारी पास वितरण नगर्नू, नगराउनु हुन आदेशानुसार अनुरोध छ, गृह मन्त्रालयको सूचनामा भनिएको छ । सरकारले कोरोना संक्रमण सुरु भएपछि र लकडाउनको अवधिमा एक जिल्लाबाट अर्को जिल्लामा आउनजान प्रशासन कार्यालयबाट सवारी पास वितरण गर्दै आएको थियो । पछिल्लो समय संक्रमण तीव्र भएसँगै त्यसरी जारी गरिएको पास वितरणमा रोक लगाइएको हो ।"
शिक्षण अस्पतालको इमर्जेन्सी सिल,"काठमाडौं (कास) चिकित्सकमा कोरोना देखिएपछि त्रिवि शिक्षण अस्पतालको इमर्जेन्सी विभाग बुधबार बेलुकीदेखि सिल गरिएको छ । इमर्जेन्सीमा कार्यरत दुई मेडिकल अफिसरमा कोभिड१९ संक्रमण देखिएपछि इमर्जेन्सी सिल गरिएको अस्पतालका निर्देशक प्राडा रोहितकुमार पोखरेलले बताए । इमर्जेन्सीमा नयाँ बिरामी लिएका छैनौं, भएकाहरूको मात्र उपचार जारी छ, उनले भने, इमर्जेन्सीमा कार्यरत सबै स्वास्थ्यकर्मी र कर्मचारीको कोरोना परीक्षण रिपोर्ट आएपछि मात्र इमर्जेन्सी सुचारु गर्नेनगर्ने निर्णय लिइनेछ ।"
'फ्रन्टलाइनका स्वास्थ्यकर्मीको पीसीआर गराउनू,काठमाडौं (कास) स्वास्थ्य तथा जनसंख्या मन्त्रालयले फ्रन्टलाइनमा काम गर्ने चिकित्सक तथा स्वास्थ्यकर्मीलाई अनिवार्य पीसीआर परीक्षण गराएर काममा लगाउन अस्पतालहरूलाई निर्देशन दिएको छ । स्वास्थ्यकर्मीलाई संक्रमणबाट जोगाउन र उनीहरूबाट सर्वसाधारणलाई संक्रमण हुन नदिन अनिवार्य परीक्षण गराउन मन्त्रालयले निर्देशन दिएको हो । संक्रमित स्वास्थ्यकर्मीको संख्या बढिरहेको छ । सावधानी अपनाई अस्पतालको नियमित सेवा प्रवाहमा कठिनाइ हुन नदिन पनि मन्त्रालयले विज्ञप्तिमार्फत आग्रह गरेको छ ।
हुम्लाको समृद्धिका सारथि,"(सुर्खेत)  के छ खबर दाइ ? उताबाट प्रायः जवाफ आउँथ्यो, तनाव छ, तर केही न केही (समाचार) पठाउँछु है ।जयबहादुर रोकाया पछिल्लो समय पारिवारिक तनावमा थिए । तैपनि उनले तनावसँग पौठेजोरी खेल्दै समाचारकर्म जारी राखेका थिए । भन्ने गर्थे, मैले तपाईंहरूलाई धेरै दुःख दिएँ है । सक्दासम्म गर्छु, नसकेको दिन खुसीसाथ बिदा हुन्छु, हजुरहरू (कान्तिपुर) बाट धेरै माया र सहयोग पाएको छु ।सुरुवाती चरणमै हुम्ला जिल्ला संवाददाताका रूपमा कान्तिपुरसँग जोडिएका रोकायाले अन्ततः २०७६ जेठ ३ गते कान्तिपुरको कर्णाली प्रदेश ब्युरोको ग्रुप म्यासेन्जरमा लेखे, आजबाट बिदा, नमस्कार १ सहकर्मीहरूको उत्तरोत्तर प्रगतिको कामना छ ।उनले कान्तिपुरबाट बिदा भएको सूचना सार्वजनिक रूपमा दिन चाहेनन् । उनको स्वभावजन्य कारणले पनि यसमा काम गरेको हुनुपर्छ । सामान्य जीवनशैली अपनाउने, तडकभडक नगर्ने, हरेक व्यवहारलाई सहज र सरल रूपमा लिने स्वभावकै कारण उनले सक्रिय पत्रकारिताबाट बिदा लिँदाको घटनालाई पनि सामान्य शैलीमा सहकर्मीलाई मात्र सुनाए । बरु उनले टेलिफोन कुराकानीमा भनेका थिए, केही समय आराम गर्छु, भोलि मिलेछ र सकिएछ भने कतै लेख्ने मेसो मिलाउनु पर्ला ।२०१२ माघ १२ गते जन्मिएका रोकायाले अढाई दशकसम्म कान्तिपुरमा व्यावसायिक पत्रकारिता गरे । त्यसअघि काठमाडौंबाट प्रकाशित हुने सुरुचि साप्ताहिकमा करिब ५ वर्ष काम गरेका थिए । उमेरको आधाभन्दा बढी समय सक्रिय पत्रकारिता गरेकैले हुनुपर्छ, उनी जीवनको उत्तरार्द्धमा आइलागेको तनावसँग संघर्ष गर्दै अक्षरको खेती गर्न अभ्यस्त देखिन्थे । उनकै प्रेरणाले पत्रकारितामा आएका भाइ नाता पर्ने कर्णबहादुर रोकाया भन्छन्, पत्रकारितामा उहाँको जस्तो लगाव, मिहिनेत र इमान्दारी भएको व्यक्ति पाउन निकै मुस्किल छ ।यही विशेषताले रोकायाले हुम्लाजस्तो विकट जिल्लामा बसेर पनि पत्रकारिता गरिरहे । हुम्लालाई चिनाए । त्यहाँका दुःख र पीडाका कथालाई संसारलाई सुनाए । उनीसँग लामो संगत गरेका कान्तिपुर टेलिभिजनका स्थानीय पत्रकार जकबहादुर शाहीका अनुसार २०६५ सालसम्म त हुम्लामा पत्रकार भनेकै जयबहादुर (दाइ) भनेर चिन्ने गरिन्थ्यो । जिल्लामै एफएम स्थापना भएर पत्रकारहरू जन्मिन थालेपछि भने अरू पनि पत्रकार रैछन् भन्ने भयो, उनी भन्छन्, तैपनि जयबहादुर दाइको नामको अगाडि हामी त केही पनि होइनौं ।रोकाया पत्रकारितामार्फत आफूमात्र चिनिएनन्, उनले हुम्लाको सफाचट अनुहार संसारलाई चिनाए । जिल्लाको विकासमा एक पिल्लरका रूपमा काँध थाप्ने काम पनि गरे । २०५४ सालमा हुम्ला जिल्ला विकास समितिको सभापति भएपछि जीवनबहादुर शाहीले पहिलो निर्णय हिल्सासिमकोट सडक निर्माणसम्बन्धी गरे । गृह मन्त्रालयले सरकारको स्वीकृतिबिना स्थानीय निकायले सडक बनाउन पाइँदैन भन्दै कारबाही थाल्यो । तीन पटकसम्म त उनले गृह मन्त्रालयमा तारिख खेप्नुपर्यो । त्यसपछि शाहीले सडक नभनी हिल्सासिमकोट मोटरबाटो भनेर काम थाले । जिल्लाकै कतिपय अगुवाले जीवन शाही बहुलायो, हिल्साबाट सडक खन्न थाल्यो भन्दै आलोचना पनि गरे । जिल्लामा पत्रकारको पहिचान बनाएका रोकाया भने शाहीको सडकसपनामा भरपर्दो सारथि बने । कान्तिपुरमा उनले सुरुदेखि अन्त्यसम्म हिल्सासिमकोट सडकलाई लेख्न छाडेनन् । उतिबेला राज्यको नजरमा आँखी भएको उक्त सडक अहिले नेपालचीन सम्बन्धको एउटा कसी बनेको छ । जयबहादुर दाइले सशक्त रूपमा कान्तिपुरमा यो मुद्दालाई समाचार नबनाइदिएको भए हाम्रो सपना उतिबेलै तुहिन्थ्यो होला, हाल कर्णाली प्रदेशसभामा प्रमुख प्रतिपक्षी दलका नेता रहेका शाही भन्छन्, उतिबेला कान्तिपुरले रूख मासिन्छ भन्दैमा विकास रोक्न हुँदैन, बरु नयाँ रूख रोप्नुपर्छ भनेर सम्पादकीय नै लेखेको थियो । विशेषगरी उत्तरतिरबाट सडक खन्न नदिने रणनीतिअनुसार सरकारले अवरोध गर्न खोजे पनि चर्को दबाबपछि सरकार पछि हटेको उनले बताए ।हिल्सासिमकोट सडक मात्र होइन, रोकाया हुम्लाका अनेकौं सामाजिक तथा आर्थिक मुद्दालाई सशक्त रूपमा उठान गर्ने प्रमुख पात्र हुन् । उनले हुम्लालाई समाचारको भण्डारका रूपमा पहिचान गर्ने र चिनाउने काम गरेका उनका थुप्रै समाचारबाट पुष्टि हुन्छ । जिल्लाको उत्तरी भेगमा रहेको बहुपति प्रथालाई रोकायाले नै खोज समाचार र फिचरमार्फत संसारलाई चिनाएका हुन् । २०५३ सालतिर हुम्लामा भाइरल इन्फ्लुन्जाले करिब साढे ३ सय जनाको ज्यान गयो । अहिलेजस्तो सूचना प्रविधिको विकास नभएको समयमा रोकायाले उक्त महामारीलाई निरन्तर फलोअप गरेर सरकारको ध्यान खिचेका थिए । कैलाश मानसरोवर यात्रा हुम्लाको आर्थिक विकासको मेरुदण्ड हुन सक्छ भनेर रोकायाले नै बारम्बार समाचार प्रवाह गरिरहे । खाद्यान्न संकट, भोकमरी, औषधि अभाव, भ्रष्टाचार, बेथितिजस्ता मुद्दामा उनले निरन्तर खबरदारी गरिरहे । सरोकारवालालाई झकझक्याइरहे । उहाँले जहिले पनि मिडियामा समाचार आएन भने सरकारले सुन्दैन, हुम्लाको पीडा हामीले नै सुनाउनुपर्छ भनेर हामीलाई भन्ने गर्नुहुन्थ्यो, कर्णबहादुर सम्झन्छन्, उहाँको पत्रकारिताको एउटै मिसन हुम्ली जनताले सुख पाउन् भन्ने हुन्थ्यो ।नयाँ पुस्तासँग गुनासोभेटघाटमा होस् वा टेलिफोन कुराकानीमा, उनी एउटा कुरा दोहोर्याइरहन्थे, अचेलका पत्रकार अल्छी भए । फिल्डमा नजाने, अध्ययन नगर्ने र खोजबिन नगरेरै समाचार लेख्ने प्रवृत्तिप्रति उनी गुनासो गर्थे । यस्तो गुनासो गर्ने आँट पनि उनमा आफूले गरिरहेको कामबाट प्राप्त हुन्थ्यो । रोकाया अरूले लेखेका समाचार कपी गर्ने वा अरू पत्रकारसँग सूचना माग्ने त टाढाको कुरा, आफैंले पहिले लेखेका समाचारको वाक्यांशसमेत साभार गर्थेनन् । मलाई फिल्डमा नगए (स्रोतसँग प्रत्यक्ष नभेटे) त समाचार लेखेजस्तो पनि लाग्दैन, उमेरले ६० को नेटो काटिसक्दासमेत उनी भन्थे, फिल्ड (गाउँ) मै गएर टन्नै समाचार ल्याऊँजस्तो लाग्छ तर सकिएको छैन ।यही कारण हुनुपर्छ, उनका समाचारमा नयाँपन झल्किन्थ्यो । पढ्दा फरक स्वाद लाग्थ्यो । सूचना र तथ्यहरू परिपक्व हुन्थे । कहिलेकाहीँ चाहिने जति सूचना अपर्याप्त हुनु फरक कुरा, आएका सूचनामा फ्याक्ट चेक को झन्झट हुन्थेन । उनले पठाएका समाचार उनको र पत्रकारिता अनुभवजस्तै उमेरजस्तै परिपक्व हुन्थे । सानैदेखि सिर्जनशीलप्रजातन्त्र पुनःस्थापनापछि व्यावसायिक पत्रकारितामा लागे पनि उनी किशोर अवस्थामै विभिन्न पुस्तक र पत्रिकामा लेख, रचना लेख्ने गर्थे । २०२४ देखि २०२८ सालसम्म प्रकाशित बेन्नु नामक साहित्यिक पत्रिकामा जेबी प्यासीको नाममा उनका कविता, लेख प्रकाशित छन् । कर्णबहादुरका अनुसार २०४४२०४५ सालतिर जिल्लाबाट प्रकाशित भएका हिमाली मुस्कान, हिमज्योति र रलिङ सन्देश नामक पत्रिकामा उनी सम्पादकीय टिममा रहेर काम गरेका थिए । उहाँ बाल्यकालदेखि नै निकै सिर्जनशील स्वभावको हुनुहुन्थ्यो, यसले गर्दा पनि पत्रकारितातर्फ आकर्षित भएको हुनुपर्छ, उनले भने, व्यावसायिक पत्रकारका रूपमा भने कान्तिपुरले चिनाउने काम गर्यो । उनी लेख्ने मात्र होइन, अध्ययनमा पनि उत्तिकै रुचि राख्थे । उनले आफ्नै घरमा बनाएको पुस्तकालयमा करिब ६ सय वटा पुस्तक छन् । फरक छ हुम्ला भन्ने डकुमेन्ट्री भिडियो पनि बनाएका छन् ।रोकायाले आफ्नो जीवनकालमा पत्रकारिताका साथै राजनीतिक, सामाजिक तथा व्यापारिक क्षेत्रमा पनि काम गरेका थिए । उनी हुम्ला उद्योग वाणिज्य संघको संस्थापक अध्यक्ष, तत्कालीन कांग्रेस (प्रजातान्त्रिक) को जिल्ला सचिव, स्नोल्यान्ड एकीकृत विकास केन्द्रका संस्थापक सचिवसमेत भए । तर, पत्रकारिताको चहकिलो चेहरासामु अन्य परिचय सधैं ओझेलमा परे ।हुन न उनी नेपाल पत्रकार महासंघ हुम्ला शाखाका संस्थापक अध्यक्ष र महासंघका पूर्वकेन्द्रीय सदस्यसमेत हुन् । यी पदको मर्यादा र ऐतिहासिक महत्त्व आफ्नै ठाउँमा छन् । तर, व्यावसायिक पत्रकारका रूपमा उनको कद अझ अग्लो छ । ६५ वर्षको उमेरमा साउन १७ गते सिमकोटस्थित आफ्नै निवासमा निधन भएका रोकायाका दुई श्रीमती, ४ छोरा र १ छोरी छन् । पत्रकार महासंघ हुम्ला शाखाले उनले हुम्लाको पत्रकारिता र समग्र विकासमा पुर्याएको योगदानको कदर गर्दै अक्षयकोष स्थापना गर्ने निर्णय गरेको छ ।"
दलहरूलाई कानुन मिच्ने छुट छैन,"दोस्रो जनआन्दोलन र संविधानसभा निर्मित संविधानको एउटा प्रमुख उपलब्धि हो राज्यका अंग तथा निकायहरूलाई समावेशी बनाइनु । संविधानको मर्मअनुसार अहिले निर्वाचित निकायहरू समावेशी बनेका छन्, कर्मचारीतन्त्रमा ४५ प्रतिशत आरक्षण सुनिश्चित गरिएको छ । तैपनि संविधान र ऐनकानुनले बाध्य बनाएका पदहरूमा बाहेक मुलुकको नेतृत्वले समावेशिताको मर्मलाई त्यति अंगीकार गरेको देखिँदैन । विडम्बना नै मान्नुपर्छ, यही परिवर्तनका लागि नेतृत्व गरेका राजनीतिक दलहरू स्वयं नै अझै असमावेशी छन् । समाज र मुलुकलाई अगाडि बढाउन नेतृत्वदायी भूमिका निर्वाह गर्नुपर्ने दलहरूले नै आफूसम्बन्धी कानुनकै धज्जी उडाएका छन् । यही विषयलाई महत्त्वका साथ उठाउँदै निर्वाचन आयोगले दलहरूसित संविधान, कानुन र दलको विधानले तोकेको बाध्यकारी प्रावधानहरूको कार्यान्वयनको अवस्थाबारे जानकारी मागेको छ, जुन सकारात्मक छ । दलहरूले आयोगले मागेबमोजिमको जानकारी त दिनुपर्छ नै सम्बन्धित नियमकानुनको पालना पनि गर्नुपर्छ ।आयोगले सबै राजनीतिक दललाई पत्र पठाएरै यसबारे ध्यानाकर्षण गराएको हो । आयोगले दलको कार्यकारिणी समितिमा रहेको समानुपातिक समावेशी प्रतिनिधित्वको विवरण पठाउन भनेको छ । कार्यकारी अधिकार प्रयोग गर्न सक्ने सबै समितिमा समानुपातिक समावेशी सिद्धान्तका आधारमा प्रतिनिधित्व तथा कम्तीमा एकतिहाइ महिला सदस्य हुनुपर्ने कानुनी प्रावधानको कुनै पनि दलले पालना गरेका छैनन् । सत्तारूढ नेकपा र प्रमुख प्रतिपक्षी कांग्रेस मात्र होइन, समावेशितालाई नै एउटा प्रमुख मुद्दा बनाएर पछि स्थापित भएका दलहरूले यो नियम मान्न जरुरी ठानेका छैनन् । अहिलेसम्म आयोगले पनि दलहरूलाई यो व्यवस्था कार्यान्वयनका लागि खासै दबाब दिएको थिएन । दुई वर्षअगाडि नेकपा तथा यसै वर्ष जसपालाई पनि एकीकरणपछि दर्ता गर्दा समानुपातिक समावेशी सिद्धान्तको प्रतिनिधित्व कायम गरेर आउन भनेको थिएन । ढिलै सही, आयोगको आँखा खुलेको छ, अब उसले दलहरूलाई नियम पालनाका लागि आवश्यक ताकेता गरिरहनुपर्छ ।हाम्रा दलहरू यति असमावेशी छन् कि, मुलुकको मुहारको एक झलक पनि तिनका संरचनाहरूमा भेटिँदैन । सत्तारूढ नेकपाको ९ सदस्यीय सचिवालयमा न कोही महिला छ, न मधेसी न दलित नै । ४ सय ४१ सदस्यीय केन्द्रीय समितिमा पनि महिला १७ प्रतिशत जति मात्रै छन्, अर्थात् हुनुपर्नेभन्दा आधा कम । स्थायी कमिटी, पोलिटब्युरोको हालत पनि यस्तै छ । प्रमुख प्रतिपक्षी नेपाली कांग्रेसमा पनि ८४ सदस्यीय केन्द्रीय समितिमा २० प्रतिशत मात्रै महिला छन् । आदिवासी जनजाति १३ र मधेसी ९ प्रतिशत छन् । पदाधिकारीमा पनि कोषाध्यक्षबाहेक सबै पुरुष छन् । केहीअघि मात्रै राष्ट्रिय जनता पार्टी र संघीय समाजवादी मिलेर बनेको जसपाको ५२ सदस्यीय केन्द्रीय कार्यकारिणी समितिमा १५ प्रतिशत मात्रै महिला छन् । समावेशी प्रतिनिधित्वको सवाललाई प्राथमिकताका साथ उठाउने दलको यस्तो हालत हुनु दुःखद छ । कम्तीमा आयोगले एकीकरणकै बेला समावेशी प्रतिविधित्वका सबालमा कडाइ गरेको भए यस्तो स्थिति आउँदैनथ्यो ।संविधानको धारा २६९ अनुसार दलको विभिन्न तहका कार्यकारिणी समितिमा नेपालको विविधतालाई प्रतिविम्बित गर्ने गरी समावेशी प्रतिनिधित्वको व्यवस्था गरिएको हुनुपर्छ । राजनीतिक दलसम्बन्धी ऐन ०७३ को दफा १५ (४) मा दलका सबै तहको समितिमा कम्तीमा एकतिहाइ महिला सदस्य हुनुपर्ने व्यवस्था छ । तैपनि दलहरूले यी व्यवस्थाको पालना गरेका छैनन् । दलहरू असमावेशी भएकै कारण प्रत्यक्ष निर्वाचनमा सकेसम्म महिलालाई उम्मेदवार नै बनाइँदैन । ०७४ मा प्रतिनिधिसभाका लागि प्रत्यक्षतर्फको निर्वाचनमा देशभर झन्डै २ हजार जना चुनाव उठ्दा महिला उम्मेदवार ७४ प्रतिशत मात्रै थिए । प्रमुख दलबाट कमै मात्र महिलाले टिकट पाएकाले १ सय ६५ क्षेत्रमध्ये ६ स्थानबाट मात्रै महिला विजयी भए । बाध्यकारी व्यवस्थाका कारण समानुपातिकबाट थपेर सबै दलले कोटा पुर्याएका हुन् ।समावेशिताका अलावा आयोगले पाँच वर्षमा हुनुपर्ने सबै तहका निर्वाचन भएरभएको, वार्षिक लेखापरीक्षण, पदाधिकारी तथा सदस्यको सम्पत्ति विवरणको अभिलेखीकरणको व्यवस्था, आन्तरिक आचारसंहितालगायतबारे पनि जानकारी मागेको छ । आर्थिक वर्ष समाप्त भएको ६ महिनाभित्रै आयव्ययको लेखापरीक्षण गराई आयोगमा पेस गर्नुपर्ने प्रावधान भए पनि आधाजसो दलहरूले यसको पनि पालना गरेका छैनन् । लगातार तीन वर्षसम्म लेखापरीक्षण प्रतिवेदन नबुझाउने दललाई ५० हजार रुपैयाँसम्म जरिवानाको व्यवस्था छ । यो कारबाहीको व्यवस्था केवल सांकेतिक छ । आयव्यय परीक्षण दलहरूको आर्थिक अनुशासनसँग जोडिएको विषय भएकाले यसमा गरिने कारबाहीलाई पनि कडा बनाउनुपर्ने देखिन्छ ।दलहरूले आफ्ना लागि आफैंले बनाएको कानुनको धज्जी उडाउनु अस्वाभाविक छ । यसबाट मुलुकमा कानुनी शासन कायम राख्न उनीहरू कति प्रतिबद्ध छन् भन्ने प्रश्न उठेको छ । उनीहरूको यो अटेरीपनलाई सधैं यसैगरी सामान्य रूपमा लिइनु हुँदैन । किनभने, आफ्नै संरचनामा आमूल सुधार नगरेसम्म दलहरू मुलुकको परिवर्तनको वाहक बन्न सक्दैनन् । समावेशी राज्य बनाउने एउटा प्रमुख आधार नै दलहरू आफैं समावेशी हुनु हो । त्यसैले जसरी हुन्छ, दलहरूलाई संवैधानिक मर्म तथा व्यवस्थाप्रति उत्तरदायी बनाइनुपर्छ, उनीहरू आफैं पनि सच्चिनुपर्छ ।"
संवेदनाविहीन निजी अस्पताल,"वीरगन्ज निवासी विष्णु लामाको अस्पताल चहार्दाचहादै मृत्यु भयो । ज्वरो र श्वासप्रश्वासको समस्या थाहा पाउनासाथ भुइँमा समेत खाली नभएको भन्दै उनलाई फर्काइयो । त्यस्तै वीरगन्ज महानगरपालिकाकी शारदादेवी रौनियार र श्रीपुरका चलितर महतोलाई वीरगन्जका अधिकांश निजी अस्पताल पुर्याइएछ, आरडीटी परीक्षणको नतिजा नकारात्मक आए पनि अस्पतालले भर्ना लिन मानेनछन् अनि अस्पतालबाहिर ज्यान गुमाउन बाध्य भए । यी उदाहरणले निजी अस्पताल र स्वास्थ्य सेवाको मूल्यांकन गर्छ । वीरगन्जका निजी अस्पताल कसरी र के सर्तमा खुलेका हुन् ? यी अस्पतालका काम, कर्तव्य र अधिकार के के हुन् ? मध्यरातमा बिरामीलाई यताउता दौडाउँदै अस्पतालले भर्ना नलिएर अस्पतालकै ढोकाबाहिर अकल्पनीय मृत्यु भएकाहरूको आफन्तको पीडा कस्तो हुन्छ भन्ने निजी अस्पतालका स्वास्थ्यकर्मीलाई थाहा छ ? बिरामीप्रतिको दया र करुणा कता गयो ? कोरोना महामारी नभएको भए त्यसरी आएका बिरामीलाई कसरी लुछेर खान्थे ? स्वास्थ्य सेवालाई व्यवसायका रूपमा चलाउँदै बिरामीको मनलाग्दी शोषण गर्ने तर महामारीले सरकारलाई अप्ठ्यारो परेको बेला सहयोगीको भूमिका निर्वाह नगर्ने ? ज्वरो वा श्वासप्रश्वाससम्बन्धी समस्या सुन्नासाथ शय्या र चिकित्सक नभएको भनी झूटो बोलेर बिरामीको भर्ना नलिने निजी अस्पतालको के काम ? सरकारसँग सर्तसहितको सम्झौतामा कोरोना विशेष अस्पताल खोलेको हो कि होइन ? कोरोनाका बिरामीप्रति विशुद्ध स्वास्थ्य सेवाको भावनाअनुरूप सुरक्षाका उपाय अपनाई आफ्नो ज्ञान र सीपको उच्चतम सदुपयोग गरी सेवा गर्नुपर्ने हो । अनुचित शोषण गर्न नपाएपछि शय्या खाली वा चिकित्सक नभएको भन्दै बिरामीलाई फर्काउन मिल्छ ? निजी स्वास्थ्यकर्मीको पाशविक व्यवहारले ज्यानै गुमाउनुपरिरहेछ । अकालमा ज्यान लिनेहरूलाई कडाभन्दा कडा कारबाही गर्ने स्वास्थ्य तथा जनसंख्या मन्त्रालयले के गर्दै छ ? गंगाराज अर्याल, पाणिनि८, अर्घाखाँचीिििआजभन्दा झन्डै सात महिनाअघि नेपालमा कोरोना भाइरस प्रवेश गरेको थियो । अन्य देशको तुलनामा केही समय भाइरस यहाँ शान्त देखियो । यदि भाइरस शान्त भएको बेला हाम्रा संयन्त्रले जिम्मेवार भएर काम गरेको भए संक्रमण रोक्ने पर्याप्त समय हामीसँग थियो । संयोगले मिलेको उक्त सहज समयमा स्वास्थ्य मन्त्रालयदेखि प्रधानमन्त्रीसम्म ठट्टामै रमाए । महामारी नियन्त्रणको नाममा लकडाउन जारी गरियो त्योबाहेक अन्य काम खासै गरिएन । हामी सुरक्षित स्थितिबाट अति जोखिमपूर्ण परिस्थतिमा आइपुगेका छौं । थाहा छैन भोलि कस्ता कष्टकर दिनहरूलाई सामना गर्नुपर्नेछ । दल र कर्मचारी संयन्त्रको गैरजिम्मेवारीको परिणाम अझै कति भोग्न बाँकी छ । नेताहरूले राज्यप्रतिको दायित्व बिर्सेका छन् यसले मुलुक दिनप्रतिदिन संकटतर्फ उन्मुख भइरहेको छ । सरकार कम्तीमा नागरिकको मतको त कदर गर । अहिले सर्वसाधारण भयमा छन् जीवनयापवनका स्रोतहरू बन्द हुँदै छ । महामारीमा नागरिकको मर्का कसैले सुनेनन् । सकारको मानवीय संवेदना हराएको छ । यदि यस्तै व्यवहार जनतालाई गर्ने हो भने भोलिको पुस्ताले सरकारलाई माफ गर्ने छैन । रामकृष्ण बराल, जोरपाटी५, काठमाडौं"
रोजगारी सृजना चुनौतीपूर्ण,"कलकारखानाबाट रोजगारी सृजना नगरेसम्म कृषिले मात्र देशलाई समृद्ध बनाउन सक्दैन । उद्योग नखोलेसम्म समृद्ध देशको कल्पना गर्नु व्यर्थ छ । अहिले रोजगारी कृषि क्षेत्रले मात्रै सृजना गर्छजस्तो तर्क सबैको मुखमा झुन्डिएको छ । तर कृषकले दिनरातको मिहिनेतले उत्पादन गरेको तरकारी तथा अन्य कृषिजन्य वस्तु कुहिएर फाल्नुपरेको छ । यसले किसानको मनोबल बढ्नुको सट्टा घट्दै गएको छ । राज्यले किसानको उत्पादनको ग्यारेन्टी लिएर किसानलाई प्रोत्साहित गर्नु आजको आवश्यकता हो । त्यस्तै श्रमको सम्मान तथा उत्पादनको सन्तोषजनक मूल्य हुनु जरुरी छ । स्वदेशी कृषि उत्पादनले प्राथमिकता पाउनुपर्छ । जबसम्म स्वदेशी उत्पादनलाई उचित स्थान दिइन्न तबसम्म विदेशी उत्पादनले हाम्रो बजार ओगटिरहनेछ । विश्वव्यापी महामारीले लाखौं युवा स्वदेश फर्किरहेका छन्, उनीहरूलाई कृषिले टेको दिन सक्छ ? त्यस्ता जनशक्तिलाई कृषिमा मात्रै लगाउन सम्भव छ ? राज्यले कृषिमा जति नयाँ कार्यक्रम ल्याए पनि कागजमै सीमित छ र उपलब्धि शून्य छ । आजको आवश्यकता रोजगारीको सिर्जना हो । विदेशबाट फर्केकाहरूलाई उनीहरूको सीपअनुरूप स्वदेशमै अवसरको सृजना गर्नुपर्छ । रामेश्वर बासी, चाँगुनारायण९, भक्तपुर"
जोरबिजोर प्रणालीले समस्या,"सरकारले कोरोना संक्रमण नियन्त्रणका लागि अपनाउने विभिन्न तरिकामध्ये सवारीमा जोरबिजोर प्रणाली अहिले चल्तीमा छ । सरकारले संक्रमण रोक्न केही गरिरहेछ भन्ने देखाउन मात्रै यस्ता प्रणाली लागू गरेजस्तो लाग्छ । अहिले सवारीसाधन कम चलेका छन्, त्यसमा पनि पूर्ण सिट क्षमतामा यात्रु राख्न पाइँदैन । सबैसँग आफ्नै सवारीसाधन पनि हुँदैन र भइहाले पनि जोरबिजोरअनुसार चल्नैपर्ने भएपछि सार्वजनिक सवारीमा यसै पनि चाप बढ्ने नै भयो । त्यसैले जोरबिजोर प्रणाली झन् कोरोनाका लागि प्रत्युत्पादक हुने देखिन्छ । सरकारले बन्दाबन्दीमा खाद्यान्न लगायतका पसल खोल्न र कार्यालय जान आउन विशेष समय निर्धारण गरेको थियो, यसरी समय तोक्दा झन् भीड हुने देखियो । यो पनि समस्या समाधानको उचित विकल्प होइन । दिनभरि पसल खुले ग्राहकलाई पायक पर्ने समयमा गएर सामान किन्न सजिलो हुन्छ । जब निश्चित समयका लागि पसल खोल्न भनिन्छ, तब उपभोक्ताको खरिद गर्ने समय एउटै हुन्छ यसले झन् भीड बढाउँछ । यस्तोमा भौतिक दूरी कायम गर्न पनि सम्भव देखिँदैन । यसले जोरबिजोर प्रणाली र टाइमिङ कार्ड कोरोना नियन्त्रण गर्ने उचित विधि होइन भन्ने ठहर्छ । सुजन देवकोटा, पालुङटार४, गोरखा"
"शिक्षामन्त्रीज्यू, कतिन्जेल अलमल्याउने ?","१ अनुसन्धानले बताएअनुसार विद्यालय बन्द गरेर १८ वर्षमुनिका बालबालिकालाई घरैमा राख्दा त्यसले महामारी घटाउन सहयोग गर्दैन । उनीहरूबाट सबैभन्दा कम असर देखिन्छ ।२ विद्यालय बन्दै गर्नुपर्ने अवस्था भएमा पनि यो देशव्यापी गर्नु हुँदैन जसको नकारात्मक असर धेरै कालसम्म रहिरहन्छ । अनुसन्धानले ठूलै संकटको आभास मिले स्थानीय रूपमा परिप्रेक्ष्यअनुसार मात्रै विद्यालय बन्द गर्न सुझाएको छ ।३ एक्काइसौं शताब्दी सूचना प्रविधि निर्मित ज्ञानको शताब्दी हो । जहाँ जहाँ सूचना प्रविधि पुगेका छन् तिनलाई पठनपाठनबाट रोक्नु अपराध हो । नपुगेका ठाउँमा जतिसक्दो छिटो सुविधा पुर्याउनु सरकारको कर्तव्य हो ।४ पठनपाठन रोकिएको ४ महिनासम्ममा पनि आफ्ना शिक्षक र विद्यार्थी कहाँ कुन परिस्थितिमा छन् भन्ने यकिन गर्न नसक्नु र जो जहाँ छन् त्यहीँ पठनपाठनको व्यवस्था मिलाउन नसक्नु शिक्षा मन्त्रालयको लाचारी हो ।५ वैकल्पिक शिक्षालाई औपचारिक मान्यता नदिने भन्ने संघीय सरकार र सुरु भएका अनलाइन कक्षा रोक्ने निर्णय गर्ने स्थानीय सरकार शिक्षाविरोधी हुन् ।६ आफ्ना मातहतका नेपाल टेलिकमलाई आदेश दिएर भए पनि निःशुल्क इन्टरनेट वा डेटा प्याकेज उपलब्ध गराएर पठनपाठन सुरु गर्न नसक्ने र जहिले पनि सीसीएमसीलाई देखाएर विद्यालय बन्दको सूचना टाँसेर उम्कन खोज्ने सरकार ९० लाख विद्यार्थीको भविष्यप्रति चिन्तित छैन भन्ने प्रमाण हो ।७ सरकारी विद्यालयका कतिपय प्रयास महामारीका समयमा पठनपाठनका लागि उदाहरणीय छन् । निजी लगानीका कतिपय विद्यालयका प्रयास पनि प्रशंसालायक नै छन् । यस्ता नमुनालाई प्रयोगमा ल्याउन छोडेर आफैंले घोषणा गरेका नमुना विद्यालयसमेत बन्द गरेर बस्नुजस्तो लज्जास्पद विषय शिक्षा मन्त्रालयलाई अरू के हुन सक्ला ?८ अहिले भित्रभित्रै कतिपय विद्यालय र कलेजले आफ्नो पठनपाठन सुरु गरिसकेका छन् । सायद शिक्षा मन्त्रालयको अँधेरो कोठाभित्र बस्ने पदाधिकारी बुझेर पनि बुझ पचाइरहेछन् र एकपछि अर्को सूचना निकाल्नुमा नै अफ्नो महानता ठानिरहेछन् । स्थानीय सरकार र विद्यालय व्यवस्थापन समितिको सहकार्यमा विद्यालय सञ्चालनको जिम्मा छोडिदेऊ ।९ सक्नेलाई गर्न देऊ । नसक्नेलाई टेवा देऊ । वैकल्पिक बाटोबाट वैज्ञानिक तरिकाले अगाडि नबढ्ने हो भने यो पूरै शैक्षिक सत्र खेर जान सक्छ । कान्तिपुरको साउन २७ को सम्पादकीय यो सम्बन्धमा अर्थपूर्ण छ । प्रतिनिधि सिकाइ उपलब्धिलाई एकीकृत गर्दै नयाँ पाठ्यक्रम संरचना तयार पारेर फास्ट ट्र्याकबाट जाने हो भने यो वर्षको शैक्षिक क्षति रोक्न सकिन्छ ।१० आफूले पनि गर्न नसक्ने र गर्न सक्नेलाई पनि गर्न नदिने रणनीतिले यो देशको शैक्षिक मात्रै हैन, यसबाट अछुतो रहन नसक्ने देशको आर्थिक अवस्था पनि तहसनहस पार्नेछ । स्वास्थ्यसम्बन्धी प्रोटोकल व्यवस्था गर्न सक्छु भन्ने पनि आँट नभएको शिक्षा मन्त्रालयले कहिले विद्यालय खोल्ला र बालबालिकाले पढ्न पाउलान् त ? मनप्रसाद वाग्ले, मीनभवन, काठमाडौं"
नेपाली सेना र लगानी प्रवर्द्धन,"अघिल्लो साता सैनिक कल्याणकारी कोषमा जम्मा भएको रकम लगानी गर्न पाउने गरी सैनिक ऐन, २०६३ संशोधनको प्रस्ताव सार्वजनिक भएपछि नेपाली सेनाको व्यापार र व्यवसायमा सहभागिताको विषयलाई लिएर बेलाबेलामा हुने बहसले फेरि चर्चा पायो । सेनामा रहेको कल्याणकारी कोष बहालवाला, अवकाशप्राप्त र तिनका आश्रित परिवारलाई सेवा दिन स्थापना भएको गैरनाफामूलक संस्था हो । यो कोषको प्रयोग कल्याणकारी कार्यमा सहयोग पुर्याउन तोकिएबमोजिम ऋण वा सेयर लगानी गर्ने र आयमूलक कार्य समेत गर्ने भए पनि यसरी गरिएको लगानी प्रवर्द्धनका लागि होइन भन्ने कुरा सैनिक ऐनमा स्पष्ट उल्लेख छ । तर यस आर्थिक वर्षसम्ममा ४६ अर्ब नगदसहित कोषको नाममा ५२ अर्ब ६१ करोड सम्पत्ति रहेको बताउँदै नेपाली सेना उक्त रकम बैंकमा राख्दा आम्दानी नगण्य हुने भएकाले व्यावसायिक लगानीमै कोषको प्रयोग गर्ने गरी सरकारले बाटो खोलिदिनुपर्यो भन्ने नौलो प्रस्तावसहित आएको छ । यो विषयमा सेनाको संगठनभित्र बाहेक नागरिकको तहमा कुनै छलफल भएको छैन ।दोस्रो विश्वयुद्धपछि विकास भएको लगानी प्रवर्द्धनमा सेनाको सहभागिताका सन्दर्भमा विश्वका विभिन्न अनुभव पाइन्छन् । औपनिवेशिक हैसियतबाट स्वतन्त्र हुने प्रक्रियामा लोकतान्त्रिक संस्कार र राजनीतिक सोच बलियो भएका दरिलो नागरिक नेतृत्वको अभाव भएका पाकिस्तानजस्ता देशको अनुभव एक प्रकारको छ । बलियो सेना भएको देश जहाँ नागरिक संस्थाहरू र राजनीति संस्थागत भइनसक्दै स्वतन्त्रता संग्रामका नायकले मृत्युवरण गर्छन् र सेना देशभित्र मुख्य शक्तिका रूपमा स्थापित भएर आउँछ, त्यस्तो सेनाले आर्थिक गतिविधिमा सहभागिता मात्र होइन, नियन्त्रणसमेत गरेको देखिन्छ । भारतबाट छुट्टिएको एक वर्षभित्र पाकिस्तानमा मोहम्मद अली जिन्नाको निधन भएको र त्यहाँ राजनीतिक संक्रमणलाई व्यवस्थापन गर्न सक्ने अर्को नेता नभएकाले सेना हावी भयो । परिणामतः अरू देशसँग एउटा सेना हुन्छ, तर पाकिस्तान सेनाको देश भएको भनिन्छ । इन्डोनेसिया र म्यान्मारसमेत सैन्य लगानीका सन्दर्भमा झन्डै पाकिस्तानको अवस्थाबाट गुज्रिएको पाइन्छ ।दोस्रो, आन्तरिक युद्धमा लागेर जितेको राजनीतिक सेनाले पनि राजनीतिले आफ्नो बाटो समाइसक्दासमेत ब्यारेकमा सीमित नभई बारम्बार नयाँ भूमिका खोज्ने गरेको दृष्टान्त बंगलादेशमा देखिन्छ । बंगलादेशको निर्माणमा निर्णायक भूमिका खेलेको मुक्ति वाहिनीबाट राष्ट्रिय सेनामा रूपान्तरित त्यहाँको सेना कू गरेर देशका संस्थापक राष्ट्रपति तथा प्रथम निर्वाचित प्रधानमन्त्री शेख मुजिबुर रहमानका देशबाहिर रहेका छोरीहरू शेख हसिना र शेख रेहनाबाहेक सपरिवारको हत्या गरी सेनाप्रमुख जनरल जियाउर रहमानमार्फत शासन सुरु गरेदेखि नै बंगलादेशको राजनीति र अर्थतन्त्र दुवैमा हावी देखिन्छ ।तेस्रो, आन्तरिक द्वन्द्व व्यवस्थापनको चुनौती सामना गर्न ठूलो र बलियो बनाएको सेनाको शान्ति स्थापनापश्चात् कमजोर वा सेनाप्रति नतमस्तक नागरिक नेतृत्व भएको वा ध्वंसपश्चात्को पुनर्निर्माणमा नागरिक नेतृत्वको सरकार असफल रहेको अवस्थामा सेनाले आर्थिक तथा राजनीतिक स्थान खोज्ने अवस्था अफ्रिकाका कतिपय मुलुकको अनुभवले बताउँछ । तमिल विद्रोहीमाथि दमनपछि व्यापार प्रवर्द्धनमा सेनाको व्यापक सहभागिताले श्रीलंकामा पनि यो कुरा प्रमाणित गर्छ ।त्यसो त राज्यको स्रोत र सम्पत्तिमा हिस्सा खोज्नु र बढाउँदै जानु सेनाको चरित्र पनि हो । व्यावसायिक र नागरिक सर्वोच्चता मान्दै आएको, युद्ध हार्दा होस् वा कू को हल्ला चल्दा होस्, नैतिक जिम्मेवारी लिई सेनापतिले राजीनामा दिएर संगठनको छवि धमिलिने मौका नदिएको भारतीय सेनाले पनि आर्थिक क्षेत्रमा आफ्नो भूमिका खोज्ने र बढाउने ठाउँ खोजिरहेको कुरा बुझ्न सकिन्छ । व्यापार र लगानीबाट पूर्णतः वञ्चित गरिएको भारतीय सेनाले ९७ ठाउँमा अनधिकृत जमिन हडपेर गल्फ कोर्स सञ्चालन गरेको, आयस्रोत राष्ट्रिय कोषमा नभई सम्बन्धित रेजिमेन्टको खातामा जम्मा गरेको र कर नतिरेर राज्यलाई शोषण गरेको भनी महालेखा नियन्त्रकको कार्यालयले प्रश्न गरेको भनेर सन् २०१४ मा यो विवादमा आएको थियो ।अन्यत्रको अनुभव हेर्दा पनि सैनिक कल्याणकारी परियोजनाका नामबाट सेनाले व्यापार र लगानी विस्तार गरेको पाइन्छ । स्यामुएल हन्टिङ्टनका भनाइमा, सेनाको गैरसैन्य क्षेत्रमा सहभागिताको परिणाम अर्थभन्दा बढी राजनीतिबाट अभिप्रेरित हुन जान्छ । गहिरिएर हेर्दा सैन्य लगानीका लागि सेनाको नीतिनिर्माणमा सहभागिता हुने ठाउँ सिर्जना गर्ने, नाफाको सुनिश्चितता गर्न राजनीतिज्ञसँग अवाञ्छित सम्पर्क बढाउने, उच्चपदस्थ प्रशासनिक अधिकारीसँग सहकार्य सिर्जना गर्ने र यो दुश्चक्रले कालान्तरमा सेनाकार्मचारीतन्त्रराजनीतिज्ञबिचौलियाबीच गठजोड बनाउने हुन्छ । जब नागरिक सरकारको मातहत रहने संगठन सरकारको साझेदारका रूपमा विकसित हुन्छ, तब नागरिक सर्वोच्चता, राज्यको बजेट र नीतिमा समेत सेनाको छाया पर्छ ।सेनाको गैरसैन्य क्षेत्रमा सहभागिता बढ्न थालेपछि त्यहाँको राजनीति पनि स्थिरताका नाममा शक्तिको केन्द्रीयता, एकल नियन्त्रणतिर संस्थागत हुन्छ भन्ने कुरा म्यान्मार, पाकिस्तान र बंगलादेशमा पटकपटक भएका सैन्य कू ले देखाएका छन् । बंगलादेशमा मात्र सन् १९७१ यता १९ पटक नागरिक सरकारलाई अपदस्थ गर्ने प्रयास भइसकेको छ । सेना राजनीति र अर्थतन्त्रमा हावी हुँदा आफ्नो आवश्यकता, महत्त्व र औचित्य पुष्टि गर्न कसरी सुरक्षा चुनौती आमन्त्रण गरिन्छन् भन्ने थुप्रै उदाहरण पाउन सकिन्छ । तीमध्ये प्रधानमन्त्री नवाज सरिफको जानकारीबिनै पाकिस्तानका तत्कालीन सेनापति परवेज मुसर्रफले सन् १९९९ मा सिर्जना गरेको कारगिल युद्धको पृष्ठभूमि पनि एक उदाहरण हो ।व्यापार आफैंमा नाफामुखी कार्य हो भने प्रतिरक्षाचाहिँ विशुद्ध राष्ट्रसेवा हो । यसरी विशुद्ध सेवाका लागि तयार सेना व्यापार र लगानीमा संलग्न हुनु पेसागत हिसाबले पनि विरोधाभासपूर्ण हुन्छ । विकासशील र पुँजीवादी देशमा सेनाले गरेको आयआर्जन राष्ट्रिय बजेटको हिस्सा भयो भने सेनालाई आफ्नो पक्षमा लबिइङ गर्न थप स्वायत्त बनाइन्छ । सरकारप्रति सेना कि सेनाप्रति नागरिक सरकार वफादार हुने भन्ने मनोवैज्ञानिक द्वन्द्वसमेत सिर्जना हुने खतरा हुन्छ । सेनाभित्रै पनि यसले सापेक्षतामा धेरै वा कम वा शून्य लाभान्वित हुनेबीच ठाडो र तेर्सो विभाजन ल्याउँछ । सन् २००९ मा उपभोग्य वस्तुको खुद्रा बिक्रीमा फाइदा लिएका अधिकृतहरू र दोष मात्र पाएका तल्लो दर्जाका अधिकारीको विवादले बंगलादेशको अर्धसैन्य बल बंगलादेश राइफल्सभित्र विद्रोह भएर ६९ अधिकृत मारिएको यस्तै कारणले हो ।एसियाली अनुभव हेर्दा सेनाको गैरसैन्य व्यवसायमा संलग्नता विकास प्रवर्द्धकभन्दा बाधकका रूपमा बढी देखिएको छ । प्रभाव र दबाबका आधारमा सजिला र गतिला परियोजनाहरू सेनाले नै लिने, सजिलै प्राकृतिक स्रोत र राज्यको सम्पत्ति हडप्ने वा सस्तोमा मिलाउने, साथै संगठनको साधनस्रोतसमेत परिचालन गर्ने हुनाले अन्य नागरिक संस्थाहरू र निजी संस्था पनि प्रतिस्पर्धा गर्न नसकी हतोत्साहित हुने अवस्था आउँछ । र, अन्त्यमा उनीहरू सेनाकै सेवामा आश्रित हुनुपर्ने परिस्थिति सिर्जना हुन्छ ।सुशासनका सन्दर्भमा पनि आर्थिक क्रियाकलापमा सेनाको संलग्नता जति बढ्छ, त्यति नै अपारदर्शिता, अनियमितता र भ्रष्टाचारमा वृद्धि हुन्छ । यस्तो अवस्थाबाट आजित भई सन् २००६ मा बेनजिर भुट्टो र नवाज सरिफले मिलेर लोकतन्त्रको चार्टर निर्माण गरी पाकिस्तानी सेनाको आर्थिक अधिकार र सहभागितामा भारी कटौती गर्ने असफल प्रयास गरेका थिए । त्यस्तै, म्यान्मारमा पनि सेनाबाट सञ्चालित कम्पनीहरूका बारेमा त्यहाँको सरकारले अनुसन्धान सुरु गरिसकेको देखिन्छ । अनि, बंगलादेशको सेनाले व्यापार र लगानीमा दत्तचित्त हुँदा छिमेकी म्यान्मारले सन् २०१८ पछि जमिन, समुद्र र आकाशमा समेत नियम उल्लंघन गरिरहेका बेला सार्वभौमसत्ताको रक्षा गर्न उदासीन देखिएको र जनविश्वास गुमाएको भन्ने नागरिक आक्रोश खेप्नुपरेको थियो ।भनिन्छ, शक्तिशाली देशको व्यावसायिक सेनाले व्यापार सिर्जना गर्छ, तर व्यापारमा आफैं सहभागी हुन्न । उसले प्रणाली बलियो बनाउन सहयोग गर्छ, समस्या सिर्जना गर्दैन । लोकतान्त्रिक राजनीतिक पद्धति संस्थागत भएका बेलायत, अमेरिका र भारतमा सेना वा सम्बद्ध कुनै पनि संस्था आर्थिक प्रवर्द्धन गर्नमा स्वतन्त्र रूपले सहभागी हुन पाउँदैनन्, बरु रक्षा मन्त्रालय मातहतका रक्षासम्बद्ध उद्योग तथा पूर्वाधार निर्माण र विकासमा सरोकारवाला र विज्ञ संस्थाका हैसियतले सहयोगी हुन्छन् ।व्यापार र लगानी प्रवर्द्धनमा सेनाको भूमिका देशको राजनीतिक इतिहास र संस्कारले पनि निर्धारित र निर्देशित गरेको हुन्छ । इन्डोनेसिया होस् वा म्यान्मार, पाकिस्तान होस् वा बंगलादेश, व्यापार र लगानीमा कुनै यस्तो क्षेत्र बाँकी छैन जहाँ सेना सहभागी वा हावी नभएको होस् । भनिन्छ, ती देशमा मानिसलाई जन्मदेखि मृत्युसम्म चाहिने वस्तु र सेवामा सेनाको व्यापार र लगानी छ । तर बजेटमा आत्मनिर्भर हुने नीतिअनुरूप व्यापार र लगानी प्रवर्द्धनमा सहभागी भएको चीनबाहेक व्यापार र लगानी प्रवर्द्धनमा सेनाको सहभागिता भएका देशले विकासको क्षेत्रमा आशानुरूप फड्को मारेको देखिन्न । साथै आर्थिक उन्नति भएको पनि पाइँदैन । बरु धनी सेना भएको गरिब देश का नामले ती देश चिनिन्छन् । यी देशमा अधिकांशतः सेनाको नेतृत्वको सरकार वा सेनाको छाया सरकार वा चाहनाअनुरूपका वा अधीनस्थ सरकारहरू नै आलोपालो चलेको इतिहास छ । साथै, गैरसैन्य क्षेत्रमा हात हालिसकेपछि निर्वाचित नागरिक सरकारले चाहँदासमेत सेनालाई ब्यारेक फर्काउने काम अति कठिन र जटिल हुने कुरा थुप्रै देशको अनुभवले पुष्टि गर्छ ।नेपालको कुरा गर्दा, माओवादी विद्रोहका बेला नेपाली सेनाले संख्या, शक्ति, संगठन, संरचना, साधनस्रोतका साथै सहयोग र सहभागिता बढायो, जसले सेनालाई अत्यधिक शक्तिशाली, सशक्त र सक्रिय बनायो । तर शान्ति प्रक्रिया र राज्यको पुनःसंरचनासँगै सेनाको आवश्यक पुनःसंरचनामा नागरिक सरकारको ध्यान गएन, सुधारका केही आन्तरिक प्रयासबाहेक सेनाको संगठन पुरानै अवस्थामा रह्यो । सेनाको विकासनिर्माण र अन्य गैरसैन्य काममा संलग्नता बढ्दै जाने क्रमसँगै विवाद पनि सुरु भयो । वीरता र बहादुरीमा अब्बल भनेर जनस्तरमा परिचित सेना एक्कासि फास्ट ट्र्याक विवादमा तानियो । ओम्नीको असफलतापछि सरकारमार्फत आइलागेको कोरोना औषधि खरिदमा सेनालाई जनताले हेर्ने दृष्टिकोण झन् बिग्रियो । सर्वसाधारणलाई समेत सेनासँग आक्रोशित बनाउने यस्तो संलग्नता राष्ट्र र सेना दुवैको हितमा भएन । सेनालाई निर्देशन र सुपरिवेक्षण गर्ने नागरिक नेतृत्वले पनि सेनाका राम्रा कामलाई प्रोत्साहन र विवादित विषयमा जवाफदेही प्रदर्शन गरेको सार्वजनिक रूपमा खासै सुनिएन ।गैरसैन्य क्षेत्रमा सेनाको बढ्दो भूमिकालाई राष्ट्र र संगठनको हितकेन्द्रित भएर र औचित्यपूर्ण तथा तर्कसंगत हिसाबले सोच्ने, निर्दिष्ट गर्ने, बुझाउने र कतिपय अवस्थामा रोक्नेजस्ता आवश्यक अभिभावकीय भूमिका खेलेको पनि देखिएन । बरु नागरिकसेना उच्चपदस्थको आपसी फाइदाका लागि साझेदारीमा अगाडि बढ्दै गएको भन्ने गुनासा जिम्मेवार अधिकारीबाटै सुनिन थालेका छन् । यसको मुख्य कारण हालको संगठित सैन्य बललाई व्यावसायिक र परिणाम देखिने हिसाबले व्यस्त गराउने क्षेत्र र विधिबारे चिन्तन नहुनु हो, जुन राष्ट्र र सेनाको संगठनकै लागि पनि चुनौती भएर खडा छ ।भारत, अमेरिका र बेलायतकै मोडलको नेपाली सेनाका हकमा माथि विश्लेषण गरिएका दुवै विकल्प खुला छन् ः व्यावसायिक सेना बनाउने कि व्यापारिक ? नयाँ संविधानसँगै सुरक्षा नीति संशोधन गर्दैगर्दा स्वतन्त्रता, सार्वभौमसत्ता, भौगोलिक अखण्डता र राष्ट्रिय एकताको रक्षाका लागि निर्मित राष्ट्रिय सेनालाई विकासनिर्माण लगायतका काममा परिचालन गर्ने र अब लगानी प्रवर्द्धन गर्ने भन्ने सम्बन्धमा समेत सरकार, नागरिक र सेनाबीच छलफल गर्ने समय आएको छ ।अहिले देखिएका र सम्भावित चुनौतीको विश्लेषण गरी अनुभव र आवश्यकताका आधारमा सेनाको हालको संगठन, र यसको विकासनिर्माणमा बढ्दो संलग्नतालाई स्पष्ट रूपले पुनर्परिभाषित र पुनर्विचार गर्ने बेला भइसकेको छ । सेनाको कल्याणकारी कोष र मौजुदा रकमलाई उत्पादनमूलक काममा लगानी गर्दै देश, सेनाका अधिकारी तथा आश्रितले कसरी अधिकतम लाभ प्राप्त गर्ने भन्ने विषयमा स्पष्ट नीति बनाउन ढिला भइसकेको छ । यस कार्यमा सेनाको सोच र प्रस्तावमा नागरिक तहबाट पनि अध्ययनचिन्तनमा आधारित बहस र सुझाव आवश्यक छ ।"
बेलायतमा लाखौंले गुमाए रोजगारी,"बेलायतको राजधानी लन्डन बस्दै आएका शिव भण्डारी जागिरविहीन भएको झन्डै ६ महिना पुग्यो । फुलटाइम काम गरिरहँदा पारिवारिक बाध्यताले जागिर छोडेका उनी लगत्तै कोभिड१९ को चपेटामा परे । कोभिड अनि लकडाउनका कारण धेरै कम्पनी बन्द भए, अस्तित्वमा रहेका कम्पनीले पनि कामदार निकाल्न थाले । परिणामत भण्डारीले पनि चाहेजस्तो काम पाइरहेका छैनन् । अनुकूल समय र राम्रो तलब आउने काम खोज्दा खोज्दै यति समय बित्यो । अझै कामको टुंगो छैन, उनले भने, परिस्थिति थप जटिल बन्दै छ ।कोभिड१९ को महामारीअघिसम्म नेपाली विद्यार्थी विकास सिंह लन्डनको एक होटलमा पार्टटाइम काम गरिरहेका थिए । तर लकडाउनपछि ग्राहक अभावमा होटलमा ताला लाग्यो । अप्रिल पहिलो साताबाट जागिर गुमाएका उनी अर्को कामका लागि भौंतारिरहेका छन् । बाँच्नै गाह्रो भइसक्यो । विद्यार्थी भनेपछि कसैले राख्दैनन्, उनको गुनासो छ, नेपाल जाऊँ भने पनि कोभिडको त्रास झन् बढेको छ । बसौं बेलायतमा काम पाउनै मुस्किल भयो ।महामारीका कारण कैयौं कम्पनी बन्द भएपछि बेलायतमा गएको एक दशकयताकै सबैभन्दा धेरै बेरोजगारी बढेको आधिकारिक तथ्यांकहरूले देखाएका छन् । गत अप्रिलदेखि जुनसम्ममा २ लाख २० हजार मानिस बेरोजगार भएका ब्रिटेनको अफिस अफ नेसनल स्टाटिस्टिक्स (ओएनएस) ले जनाएको छ ।सन् २००९ मा विश्वव्यापी वित्तीय संकटयता एक त्रैमासिकमा यति धेरै मानिस बेरोजगार भएको यो नै सबैभन्दा ठूलो संख्या हो । यो तथ्यांकमा जागिर नगुमाए पनि घरमै बस्न भनिएका (फर्लो स्किम), जिरो आवर सम्झौतामा भएका वा अस्थायी रूपमा बेतलबी बिदामा रहेका मानिसलाई समेटिएको छैन । भाइरसको महामारी सुरु भएसँगै गरिएको लकडाउनको अवधिमा कुल ७ लाख ३० हजार जनाले रोजगारी गुमाएका हुन् । ओएनएसका अनुसार पछिल्लो एक महिनामा मात्रै रोजगारी (पेरोल) मा रहने मानिसको संख्या ८१ हजारले घटेको छ ।लन्डनस्थित नेपाली दूतावासका प्रवक्ता एवं उपनियोग प्रमुख शरदराज आरन महामारीको चपेटामा नेपाली पनि परेको बताउँछन् । बेलायतमा बस्ने करिब २ लाख नेपालीमध्ये काम गर्ने उमेर समूहका करिब ३० प्रतिशत छन् । उनका अनुसार तीमध्ये झन्डै ६ प्रतिशत अर्थात् ३ हजार ६ सय प्रभावित भएको उनको अनुमान छ । धेरैजसो नेपाली सेक्युरिटी, हस्पिटल वा केयर होममा काम गर्ने हुँदा त्यहाँ जनशक्ति सधैं खाँचो हुन्छ । त्यसैले अरू समुदायभन्दा कम प्रभावित भएको मेरो बुझाइ छ, उनले भने ।लकडाउनका बेला व्यवसाय टिकाइराख्न र बेरोजगारी बढ्न नदिन बेलायत सरकारले विभिन्न आर्थिक सहायता प्याकेज, भ्याट कटौती, ऋण सहुलियत गरी ४० बिलियन पाउन्डभन्दा बढी उपलब्ध गराए पनि बेरोजगारी दरमा भने कुनै कमी आउन सकेको छैन । ओएनएसको तथ्यांकले रोजगारीमा नरहेर वा आम्दानी घटेर सरकारी भत्ताका लागि आवेदन गर्नेको संख्यासमेत उल्लेख्य बढेको देखाएको छ जसमा गत मार्चदेखि जुलाईसम्मको अवधिमा १ सय १७ प्रतिशतले बढेर २७ लाख पुगेको छ । रेस्टुरेन्ट, रिटेलरदेखि अन्य कैयौं व्यवसायले गत जुनमा मात्र १ लाख ४० हजार कामदार निकाल्ने घोषणा गरेका थिए । लन्डनमा ८ वटा टेक अवे रेस्टुराँ सञ्चालन गरिरहेका व्यवसायी कुल आचार्य सरकारले साना व्यवसायलाई ठूलो आर्थिक राहत दिए पनि मन्दी सामना गर्नुपरेको बताउँछन् । मेरो आफ्नै व्यवसायमा त असर परिसकेको छैन किनभने टेक अवेभन्दा सिटिङ रेस्टुराँ बढी मारमा परेको अवस्था हो । तर, समग्र नेपाली व्यवसाय संकट उन्मुख हुँदै छन् । वर्तमान परिस्थितिका कारण कर्मचारी केही कटौती गर्नुपरेको उनले बताए । सरकारको ग्रान्ट, भ्याट कटौती, ऋण सहुलियत र इट आउट टु हेल्प आउट जस्ता स्किमले साना व्यवसाय झन् नाफामा भएको पनि आचार्यको बुझाइ छ । बेलायत सरकारले कोभिड१९ महामारीका बेला संकटग्रस्त रेस्टुरेन्ट क्षेत्र उकास्ने उद्देश्यले अगस्ट १ देखि ५० प्रतिशत छुट दिने स्किम इट आउट टु हेल्प आउट कार्यान्वयनमा ल्याएको छ । जसअनुसार अब अगस्ट महिनाभर हरेक साता सोमबारदेखि बुधबारसम्म रेस्टुरेन्ट, पब तथा क्याफेहरूमा इट इन गर्दा ग्राहकले ५० प्रतिशत छुट प्राप्त गर्नेछन् । यो स्किमका लागि बेलायतभर ८३ हजारभन्दा बढी रेस्टुरेन्टले नाम दर्ता गरेका छन् । गत ९ अगस्टसम्म १ करोड ५ लाख बढीले उक्त स्किम दाबी गरेको जनाइएको छ । यसैबीच, कोभिड१९ महामारीका कारण बेलायती अर्थतन्त्रमा ११ वर्षपछि पहिलोपटक मन्दी छाएको जनाइएको छ । लकडाउनका कारण बेलायती अर्थतन्त्र दोस्रो चौमासिक अवधिमा २०४ प्रतिशतले खुम्चिएको हो । ओएनएसका अनुसार यस वर्षको पहिलो तीन महिनामा अघिल्लो वर्षको सोही अवधिको तुलनामा महिनैपिच्छे २२ प्रतिशतका दरले अर्थतन्त्र खुम्चिएको छ । जर्मनी, फ्रान्सलगायत युरोपेली मुलुक तथा अमेरिकाको तुलनामा बेलायतको अर्थतन्त्रमा बढी संकुचन देखिएको हो । तर लकडाउन खुकुलो पारिएसँगै जुन महिनामा अर्थतन्त्रमा केही सुधार देखिएको जनाइएको छ । ओएनएसका अनुसार जुन महिनामा बेलायती अर्थतन्त्र ८७ प्रतिशतले वृद्धि भएको छ । बेलायतका पसलहरू खुलेका, कारखानामा उत्पादन हुन थालेको तथा घर निर्माणका कार्यहरू पुनः सुचारु भइसकेका छन् । हाल बन्द रहेका अन्य व्यवसाय खुला भएसँगै अर्थतन्त्रमा थप सुधार आउने अपेक्षा गरिएको छ ।"
न्युजिल्यान्डमा १०२ दिनपछि देखियो कोरोना,"कोरोना भाइरसको संक्रमण देखिएपछि न्युजिल्यान्डमा पुनः लकडाउन गरिएको छ । १ सय २ सय दिनसम्म नयाँ संक्रमण नदेखिएको न्युजिल्यान्डमा अचानक मंगलबार ४ जनामा संक्रमण देखिएपछि प्रधानमन्त्री जसिन्डा आर्डर्नले तेस्रो चरणको लकडाउन घोषणा गरेकी हुन् । प्रधानमन्त्री आर्डर्नले बुधबार आयोजित पत्रकार सम्मेलनमा भाइरसको संक्रमण निस्तेज पार्न लकडाउन आवश्यक भएको बताएकी छन् । उनले तत्काल ३ दिनका लागि घोषणा गरिएको लकडाउन सावधानी अपनाउनका लागि लगाइएको जनाएकी छन् ।उनले संक्रमण देखिएको अकल्यान्ड क्षेत्रमा लेभल तीनअन्तर्गतको लकडाउन घोषणा गरेकी छन् भने सम्पूर्ण न्युजिल्यान्डमा दोस्रो तहको लकडाउन घोषणा गरेकी हुन् । अकल्यान्डको एकै परिवारमा देखिएको उक्त संक्रमणपछि न्युजिल्यान्डले भाइरस परीक्षणलाई तीव्रता दिएको छ । न्युजिल्यान्डका स्थानीय समाचारमा जनाइएअनुसार संक्रमण भएका चारै जना एकै परिवारका हुन् भने उनीहरूमध्ये कसैले पनि विदेश भ्रमण गरेका थिएनन् । परिवारका अन्य ६ जनालाई समेत भाइरस परीक्षण गरिएको भए पनि उनीहरूको नतिजा नेगेटिभ आएको छ । न्युजिल्यान्डका मुख्य स्वास्थ्य अधिकारी डा एस्ली ब्लुमफिल्डले सय दिनभन्दा लामो समयपछि कसरी भाइरसको संक्रमण भयो भन्नेबारे आफूहरू अनभिज्ञ रहेको बताएका छन् । उनले परिवारमा कसरी संक्रमण भयो भन्नेबारे अनुसन्धान भइरहेको जनाएका छन् । उनीहरूको नजिकको सम्पर्कमा आएका २ सय जनाको परीक्षण गरिएको समाचारमा जनाइएको छ । न्युजिल्यान्डको अकल्यान्डमा रहेका न्युजिल्यान्ड नेपाली समाजका अध्यक्ष दिनेश खड्काले महिनौंपछि लगाइएको लकडाउनले असामान्य महसुस भए पनि समग्र जनजीवन भने सामान्य रहेको बताए । जम्मा तीन दिनका लागि मात्र भएकाले समेत हामीले अहिल्यै यसको असर महसुस गर्न पाएका छैनौं । तर सडकमा सवारीसाधन भने धेरै कम गुडिरहेका छन्, उनले कान्तिपुरसँग भने । उनले यदि लकडाउन बढेको खण्डमा उच्चशिक्षा अध्ययनका लागि आउने नेपाली विद्यार्थीलाई कुनै सहयोग आवश्यक भए पुर्याउन तयार रहेको समेत जानकारी दिए । डा ब्लुमफिल्डले आउने दिनमा दसौं हजार न्युजिल्यान्डवासीलाई कोरोना भाइरस भए नभएको परीक्षण गरिने जनाएका छन् । उनले करिब ३ लाख परीक्षणका किट उपलब्ध रहेको जनाउँदै संक्रमित परिवारले यात्रा गरेका स्थानहरूमा समेत परीक्षण गरिने जनाएका छन् । त्यस्तै, उनले सयौं स्वास्थ्यकर्मीलाई यस कार्यका लागि परिचालन गरिएको समेत जनाएका छन् । प्रधानमन्त्री आर्डर्नले सर्वसाधारणलाई आफन्तसँग भेटघाट नगर्न र सामाजिक दूरी कायम गर्न आग्रह गरेकी छन् ।"
"विद्युत् उत्पादनमा नयाँनयाँ लक्ष्य, प्रक्रिया झन्झटिला","सिंहदरबारभित्र छुट्टै सरकार छ, नेपाल विद्युत् प्राधिकरणभित्र अर्को सरकार, उनी भन्छन्, हरेकपटक स्वीकृत गर्नुपर्ने र फाइल सदर गराउनुपर्दा धेरै हन्डर खेप्नुपर्छ ।परियोजना निर्माण गर्नुभन्दा फाइल सदर गराउने काम बढी झन्झटिलो हुने उनको अनुभव छ । तीन तहको सरकार गठन र विद्युत् नियमन आयोग गठनपछि हामीले धाउनुपर्ने कार्यालयको संख्या झन् बढेको छ, उनी भन्छन्, परियोजना निर्माणको क्रममा झेल्नुपर्ने दबाब उस्तै छ । सरकारले गर्नुपर्ने काम पनि आयोजनाले गर्नुपर्दा लागत बढ्ने गरेको गुरागाईंको गुनासो छ । पहुँच मार्ग बनाउनेदेखि स्थानीय विद्यालय, स्वास्थ्य चौकी र क्लबहरूलाई सहयोग गर्नैपर्ने हुन्छ, उनी भन्छन्, स्थानीयका कैयौं माग पूरा गर्दा हाम्रो लागत बढ्छ ।"
गत वर्षभन्दा साढे ५१ हजार हेक्टर बढीमा रोपाइँ,स्रोत : कृषि तथा पशुपन्छी विकास मन्त्रालय
सय रुपैयाँभन्दा बढीमा आईपीओ निष्कासन गर्न पाइने,"धरौटी रकममा प्रतिफल दिन निर्देशनधितोपत्र दलाल व्यवसायीसमक्ष लगानीकर्ताले कारोबारका लागि राखेको धरौटी (मार्जिन) रकममा प्रतिफल प्रदान गर्नुपर्ने भएको छ । बजारमा कारोबार गर्दा लगानीकर्ताले धितोपत्र दलाल व्यवसायीलाई बुझाउनुपर्ने २५ प्रतिशत धरौटीमा प्रतिफल नपाएको सम्बन्धमा गुनासो आएपछि धितोपत्र बोर्डले बुधबार उक्त निर्देशन दिएको हो ।लगानीकर्ताले धितोपत्र दलाल व्यवसायीलाई बुझाउने धरौटी रकममा सिर्जित हुने दायित्व तथा प्रतिफलका सम्बन्धमा लगानीकर्ता तथा धितोपत्र दलाल व्यवसायीबीच हुने सम्झौतामा उल्लेख गर्नुपर्ने व्यवस्था समेटी धितोपत्र कारोबार सञ्चालन विनियमावली०७५ को संशोधनको स्वीकृति बोर्डले प्रदान गरेको बेहोरा सम्पूर्ण लगानीकर्तालाई जानकारी गराइन्छ, बोर्डको निर्देशनमा उल्लेख छ । यससँगै लगानीकर्ताले राखेको धरौटी रकममा प्रतिफल प्राप्त हुनेनहुने सन्दर्भमा कायम अन्योल अन्त्य भएको बोर्डले जनाएको छ ।"
नियमावली संशोधन नहुँदा भैरहवा सेज अलपत्र,"विशेष आर्थिक क्षेत्र (सेज) ऐन संशोधन भएको १६ महिनाभन्दा बढी भयो । सेज सञ्चालन र व्यवस्थापनमा देखापरेका कानुनी समस्या हटाउन ऐन संशोधनको केही महिनापछि नै नियमावली संशोधन भइसक्नुपर्ने हो । त्यसको प्रक्रिया सेजको बोर्ड बैठक, सरोकारवाला निकायसँगको छलफल र सुझाव संकलनको सरकारी औपचारिकतामै रुमलिइरहेको छ ।सेजमा के कस्ता प्रकृतिका उद्योग सञ्चालनका लागि अनुमति दिने भन्नेबारे नियमावली संशोधन नहुँदासम्म अन्योल छ । यही अन्योलका कारण मुलुककै पहिलो नमुना सेज भैरहवामा उद्योग सञ्चालनका लागि व्यवसायी जान पाएका छैनन् । भैरहवा सेजमा उद्योग सञ्चालनका लागि छुट्याइएका ६९ प्लटमध्ये २२ वटा खाली छन् । सेज स्थापनाको दुई दशकमा तीनवटा मात्र उद्योग व्यावसायिक उत्पादन र एउटा उद्घाटनको तयारीमा छन् । उद्योग सञ्चालन गर्ने भनेर अनुमति लिएका कैयौं उद्योग पनि स्थापना गरिसक्नुपर्ने म्याद गुजारेर बसेका छन् । कैयौं व्यवसायीले सेज सञ्चालनमा ढिलाइ भएको जनाउँदै सम्झौता रद्द गरेका छन् । सरकारीस्तरबाट सञ्चालन गर्न खोजिएका योजना प्रभावकारी हुन नसक्ने र सरकारी एकअर्को निकायबीच समन्वय हुन नसक्दा सेवाग्राहीले दुःख र सास्ती व्यहोर्नुपर्ने उदाहरण बन्न पुगेको छ, भैरहवा विशेष आर्थिक क्षेत्र । सेजमा स्थापना हुन बाँकी स्थानमा व्यवसायीलाई आह्वान गर्न, उद्योग स्थापना गर्न भनेर सम्झौता गरेर पनि म्याद गुजारेर हेरेर बस्नेको अनुमति रद्द गर्न र अन्य कानुनी बाधाअड्चन फुकाउन सेज विनियमावली संशोधन हुनुपर्ने विशेष आर्थिक क्षेत्र प्राधिकरणका प्रवक्ता तथा सहसचिव सुन्दर थापाले जानकारी दिए । जतिसक्दो चाँडो विनियमावली संशोधन गर्न हामीले कोसिस गरेका छौं, उनले भने, सेज नियमावली संशोधनको प्रक्रियामै छ ।विशेष आर्थिक क्षेत्र ऐनमा पहिला सेजमा कुनकुन प्रकृतिका उद्योग सञ्चालन गर्न पाइने भन्नेबारे अनुसूचीमा उल्लेख गरिएको थियो । अनुसूचीमा उल्लेख गरिएबाहेक उद्योग आउन नपाइने थियो । सेज ऐन, ०७५ चैत १३ मा संशोधन भएपछि निश्चित उद्योगबाहेक (सरकारले प्रतिबन्ध लगाएको) अन्य सबै प्रकृतिका आउन पाउने प्रावधान रह्यो । यसका लागि नियमावली पनि संशोधन हुन जरुरी रहेको हो । नियमावली संशोधन प्रक्रियाको फाइल यति बेला उद्योग मन्त्रालयकै टेबलमा छ । उक्त फाइललाई मन्त्रालयका सहसचिव शोभाकान्त पौडेलले सेज प्राधिकरणको बोर्ड बैठकमा लैजाने तयारी गरेका थिए । उनको सरुवा भएपछि फाइल अन्योलमा परेको छ । यसभन्दा अघि पनि एकपटक बोर्ड बैठकमा छलफलका लागि लगिएको थियो । बैठकले एकपटक सरोकारवाला निकायसँग छलफल गरेर अर्को बैठकमा पेस गर्नू भन्यो । त्यहीअनुरूप सरोकारवालासँग छलफल गरेर अर्को बैठकमा पेस गर्ने तयारीमा रहेको थापाले जनाए । बोर्ड बैठकबाट पास भएपछि सहमतिका लागि उद्योगबाट कानुन र अर्थ मन्त्रालयमा पठाइनेछ । त्यहाँबाट सहमति प्राप्त भएपछि मन्त्रिपरिषद्मा जानेछ । मन्त्रिपरिषद्बाट निर्णय भएपछि बल्ल राजपत्रमा प्रकाशन भई कार्यान्वयनमा आउने प्रावधान छ । सेज प्राधिकरणका अनुसार नियमावली संशोधनको मस्यौदा गत भदौमा तयार भएको हो । सहमतिका लागि तत्कालै बोर्डमा जानुपर्ने थियो । तर जान सकेन । तत्कालीन सेजका कार्यकारी निर्देशक चण्डिका भट्टको कार्यकाल सकिएकाले उनी असोजमा जिम्मेवारमुक्त भए । उनको स्थानमा उद्योग मन्त्रालयका सहसचिव रामचन्द्र ढकाललाई तोकियो । उनले एउटा बोर्ड बैठक राखे र संशोधनको मस्यौदा बोर्डमा लगियो । बोर्डले सरोकारवाला निकायसँग छलफल गरेर अर्को बैठकमा पेस गर्ने भनेर निर्णय गर्यो । सरोकारवाला निकायसँग छलफल गरियो । बैठकमा पेस गर्ने बेलामा तीन महिनामै ढकालको सरुवा भयो । त्यस स्थानमा मन्त्रालयका सहसचिव शोभाकान्त पौडेललाई तोकियो । पौडेलले एकपटक स्टक होल्डरसँग छलफल गराएर सुझाव संकलन गरे । प्रक्रिया अगाडि बढाउने बेला मन्त्रालयका सचिवको सरुवा भयो । उद्योग सचिव बोर्डको अध्यक्ष रहने प्रावधान छ । त्यसपछि लगत्तै लकडाउन भएकाले प्रक्रिया अवरुद्ध हुन पुग्यो । अहिले सहसचिव पौडेलको पनि सरुवा भएपछि सेजको कार्यकारी निर्देशकको पद रिक्त छ । यता सेज सञ्चालनमा विलम्ब भएको, सेजमा खानेपानी, विद्युत्लगायत भौतिक पूर्वाधार तयार हुन नसकेको, सेज ऐनमा उल्लेख गरिएअनुरूपको सुविधा व्यवसायीले पाउन नसकेको, भनिएअनुरूपको सेजमा एकद्वार प्रणालीबाट कार्यसम्पादन हुन नसकेकोलगायत कारण देखाउँदै सेजमा व्यवसायी जान सकेका छैनन् । गएका पनि कतिपय उद्योग स्थापना गर्नेभन्दा पर्ख र हेरको अवस्थामा छन् । सेजमा उद्योग सञ्चालनका लागि अझै पनि भौतिक पूर्वाधार र एकद्वार सेवा प्रणाली हुन नसकेको स्थानीय व्यवसायी तथा नेपाल उद्योग वाणिज्य महासंघका केन्द्रीय सदस्य राजेश अग्रवालले बताए । भैरहवा सेजमा त्यति ठूला प्रशासनिक भवन बनाइए पनि भन्सार, कर, भ्याट, प्रारम्भिक वातावरणीय प्रभाव मूल्यांकन र अन्य प्रशासनिक कार्य सम्पादन त्यहीँबाटै हुनुपर्ने थियो, उनले भने, तर, विडम्बना आजसम्म पनि विद्युत्को ट्रान्सफर्मर सबस्टेसन बन्न सकेको छैन ।उद्घाटनको तयारीमा रहेका जयबुद्ध मेटल एन्ड क्राफ्ट उद्योगका सञ्चालक राजेन्द्र्र गुप्ताले सेजमा जग्गा भाडामा लिएपछि उद्योग स्थापनाका लागि बिजुलीपानी उपलब्ध गराउने भने पनि बिजुलीको ट्रान्सफर्मर र पानीका लागि बोरिङ आफैंले लगाउनुपरेको गुनासो गरे ।"
अझै घट्ला सुनको मूल्य ?,"काठमाडौं (कास) सुनको भाउ बुधबार तोलामै ६ हजार २ सय रुपैयाँ घटेको छ । रसियामा कोभिड१९ को भ्याक्सिन तयार भएका समाचार सार्वजनिक भएसँगै अन्तर्राष्ट्रिय बजारमा सुनको मूल्य घटेको सुनचाँदी व्यवसायी महासंघका पूर्वअध्यक्ष तेजरत्न शाक्यले बताए । अन्तर्राष्ट्रिय बजारमा मूल्य घटेपछि नेपाली बजारमा एकै दिन ठूलो परिमाणमा सुनको मूल्यमा गिरावट आएको हो । भ्याक्सिन तयार भएको सूचनासँगै लगानीकर्तामा आशा पलाएको देखिन्छ । लगानीकर्ताले सुन बजारमा बिक्री गर्न ल्याएपछि अन्तर्राष्ट्रिय बजारमा प्रतिऔस सुन १ सय ३६ डलरले घटेको छ, शाक्यले भने, मंगलबार मूल्य निर्धारण गर्दा अन्तर्राष्ट्रिय बजारमा प्रतिऔंस २ हजार २० अमेरिकी डलर थियो । बुधबार मूल्य निर्धारणका क्रममा १८ सय ८४ डलर पुग्यो । जसले गर्दा मूल्य ह्वात्तै घटेको हो । महासंघले मंगलबार प्रतितोला १ लाख १ हजार ६ सय रुपैयाँ तोकेको थियो । बुधबार प्रतितोला ९५ हजार ४ सय रुपैयाँ निर्धारण गरेको छ । साउन २३ गते सुनको भाउ अहिलेसम्मकै उच्च प्रतितोला १ लाख ३ हजार ५ रुपैयाँ पुगेको थियो ।महासंघले मूल्य निर्धारण गर्दा अन्तर्राष्ट्रिय बजारमा प्रतिऔंस सुन २ हजार ५३ डलरमा कारोबार भएको थियो । त्यसपछि बिस्तारै भाउ आरोलो लागेको हो । महासंघले गत आइतबार प्रतितोला १ लाख २ हजार ६ सय निर्धारण गर्दा अन्तर्राष्ट्रिय बजारमा प्रतिऔंस २ हजार ३५ डलरमा कारोबार भएको थियो । सोमबार प्रतितोला १ लाख २ हजार ४ सय रुपैयाँ निर्धारण गर्दा अन्तर्राष्ट्रिय बजारमा प्रतिऔंस २ हजार ३० डलर, मंगलबार प्रतितोला १ लाख १ हजार ६ सय रुपैयाँ हुँदा अन्तर्राष्ट्रिय बजारमा २ हजार २० डलरमा कारोबार भएको थियो । बुधबार भने घटेको हो । अन्तर्राष्ट्रिय बजारमा सुनको मूल्य अस्थिर देखिएको छ । महासंघले मूल्य निर्धारण गरेपछि अन्तर्राष्ट्रिय बजारमा भाउ घटेर प्रतिऔंस १८ सय १८ मा आएको थियो । त्यसपछि पुनः बढेर १९ सय ३०४० डलरसम्म पुगेको छ । बुधबार बेलुकाबाट अमेरिकी बजार (न्युयोर्क मार्केट) खुलेपछि बिहीबार बिहानको मूल्यले घटबढ तय गरिने महासंघले जनाएको छ । बुधबार निर्धारण गर्दा मूल्य घटेको थियो । युरोपियन बजार खुलेपछि अस्थिर देखियो । भाउ तलमाथि भइरहेको छ, मूल्य निर्धारण समितिका संयोजकसमेत रहेका पूर्वअध्यक्ष शाक्यले भने, बुधबार बेलुका ७ बजेदेखि अमेरिकी बजार खुल्छ । बिहान १० बजेसम्मको अवस्थाले नेपाली बजारमा भाउ घट्नेबढ्ने निर्धारण गर्नेछ । शाक्यका अनुसार रुसले भ्याक्सिन बनाए पनि युरोपेली बजारले त्यसलाई विश्वास गरेको देखिँदैन ।"
कोरोना कोषमा सिद्धार्थको २ करोड,"काठमाडौं (कास) सिद्धार्थ बैंकले कोरोना भाइरस संक्रमण रोकथाम, नियन्त्रण तथा उपचार कोषलाई २ करोड २७ हजार ९ सय २९ रुपैयाँ सहयोग गरेको छ । उक्त रकम बुधबार अर्थ मन्त्रालयमा आयोजित एक समारोहबीच बैंकका अध्यक्ष मनोजकुमार केडियाले अर्थमन्त्री युवराज खतिवडालाई हस्तान्तरण गरे । उक्त अवसरमा अर्थमन्त्री खतिवडाले बैंकलाई धन्यवाद ज्ञापन गर्दै बैंकका तर्फबाट प्रदान गरिएको यो सहयोग नै हालको परिस्थितिमा संस्थागत सामाजिक उत्तरदायित्वको सबैभन्दा राम्रो उदाहरण भएको बताए । यसअघि बैंकले प्रदेश सरकार तथा विभिन्न स्थनीय तहलाई गरी ७६ लाख २४ हजार ६ सय २० रुपैयाँ सहयोग गरिसकेको छ ।"
हिमगिरिको नेटबायोकिम डीएसएएम,"काठमाडौं (कास) हिमगिरि हाइजिन प्रालिले पहिलोपटक नेटबायोकिम डीएसएएम भित्र्याएको छ । कोभिड१९ का जस्ता कीटाणुलाई २ मिनेटमै मार्न सक्ने क्षमता भएको अस्ट्रेलियन प्रविधिद्वारा नेटबायोकिम डीएसएएम बनाइएको कम्पनीको दाबी छ । यो एरोस्पेस मेडिकल एसोसिएसन र आईएसओ ९००१ः२०१५ लगायतद्वारा प्रमाणित भएको कम्पनीले बताएको छ । आगो नबल्ने र कीटाणु मार्ने नेटबायोकिम कार्यालय, एयरपोर्ट, स्वास्थ्य सेवा, विद्यालय तथा कलेज, यातायातका साधन, मल, पसललगायत स्थानमा स्प्रे, कपडामा भिजाएर वा फोगिङका माध्यमले प्रयोग गर्न सकिने कम्पनीको भनाइ छ ।"
कपनमा ग्लोबलको नयाँ शाखा,काठमाडौं (कास) ग्लोबल आईएमई बैंकले बुधबार काठमाडौंको बूढानीलकण्ठ नगरपालिका१० स्थित कपनमा नयाँ शाखा सञ्चालनमा ल्याएको छ । नयाँ शाखाको सुरुवातसँगै बैंकका शाखा कार्यालय २ सय ५९ पुगेका छन् । बैंकले सबै क्षेत्र र वर्गसम्म बैंकिङ सेवाको पहुँच पुर्याउने उद्देश्यका ७१ जिल्लामा आफ्ना शाखा विस्तार गरिसकेको जनाएको छ ।
मानुषीको बिक्री प्रबन्धकमा एसबीआई,काठमाडौं (कास) मानुषी लघुवित्त वित्तीय संस्थाको साधारण सेयर (प्रारम्भिक) सार्वजनिक निष्कासन (आईपीओ) को बिक्री प्रबन्धक तथा सेयरमा नेपाल एसबीआई मर्चेन्ट बैंकिङ नियुक्त भएको छ । एसबीआई मर्चेन्टकी प्रबन्ध सञ्चालक तथा प्रमुख कार्यकारी अधिकृत रोशनी भारती र मानुषी संस्थाकी प्रमुख कार्यकारी अधिकृत शोभा वज्राचार्यले धितोपत्र निष्कासन तथा बिक्री प्रबन्धक एवं सेयर रजिस्ट्रारसम्बन्धी सम्झौतापत्रमा हस्ताक्षर गरे ।
तिमीसँग माया गर्दा,"सुन्धारास्थित थिएटर मलमा नाटक उपियाँको निबन्ध रिहर्सल हुँदै थियो । तरहतरहका पहिरन चाहिन्थ्यो, निर्देशकको चाहनाबमोजिम पहिरन बनाउन कलाकार आफैं खटिरहेका थिए । एउटा कपडा काटकुट पारेर नयाँ बनाउनुपर्ने भयो तर कहाँ पो सिलाउने ? त्यतिखेरै कलाकारमध्ये एक लक्ष्मी बर्देवाले भनिछन्, मेरो घरमा बुबाको टेलरिङ छ । म सिलाउन भन्छु । अरू कलाकारले खासै अनौठो मानेनन् तर जीवन भट्टराईको मनमा कौतूहलता पलायो, बर्देवा भनेको त पक्कै दलित (परियार) होइन होला । त्यसो भए घरमै बुबाको टेलरिङ कसरी ? फेरि एकछिनपछि आफैंसँग भनेछन्, टेलरिङको व्यवसाय मात्र होला । जीवनले लक्ष्मीबारे यत्तिविघ्न घोत्लिनुको कारण थियो, त्यतिबेला उनी लक्ष्मीलाई मन पराउन थालिसकेका थिए । तर, दलित नै रहिछन् भने संकट पर्थ्यो, उनी त उपाध्याय बाहुनको छोरो ।जीवनको शंका सही थियो । लक्ष्मी दलित समुदायकै थिइन्, उनीसँग माया गाँसेपछि अनेक उल्झनले लपेटिरह्यो । तर, प्रेम यति प्रगाढ बन्दै गयो कि जातको तगारोले कहिल्यै छेक्न र रोक्न सकेन । चार वर्ष बित्यो । हालैको झरी परेको एक बिहान अनामनगरमा लक्ष्मी र जीवन एकसाथ भेटिए, अहिले सहकर्मीबाट पतिपत्नी बनिसकेका छन् । त्यतिबेला नाटक मात्र गर्थे, फिल्म हुँदै अहिले म्युजिक भिडियोमा व्यस्त हुन थालेका छन् ।जेल पनि सहुँला नेल पनि सहुँलातिमी हुन्छ मात्रै भन दुनियाँको झेल पनि सहुँलामेलिना राई र बलबहादुर राजवंशीले गाएको यो गीत आजकल खुब लोकप्रिय छ । गीतको मर्मलाई भिडियोमा मन छुने शैलीमा उतारिएको छ । अभिनय छ, जीवन र लक्ष्मीको । निर्देशन पनि उनीहरूकै । बिहे गरेपछि यो गीत खेलियो तर हामीले यस्तै सोचेर बिहे गरेका थियौं, त्यसैले यो गीत हाम्रै लागि लेखिएको जस्तो लाग्छ, जीवनले मुस्कुराउँदै सुनाए । भिडियोमा जीवन स्कुलको पाले हुन्छन्, लक्ष्मीचाहिँ शिक्षिका । उनीहरूले वास्तविक जीवनमा जातीय विभेदको राप सहनुपर्यो, भिडियोमा वर्गीय विभेद । लक्ष्मी भन्छिन्, सम्बन्धमा समझदारी र एकअर्कामा सम्मान छ भने जस्तै व्यवधानले रोक्न सक्दैन । हाम्रो अनुभवले त्यही भन्छ, भिडियोमा पनि त्यस्तै देखाउने प्रयास गरेका छौं ।यति घनीभूत प्रेम कसरी सुरु भयो ? यो प्रश्नले दुवै पुलकित बने । र, मण्डलाका ती दिनहरू सम्झिए, जतिबेला उनीहरूको प्रेम टुसाउन थाल्यो । कलाकार नै बन्छु भनेर जीवन हेटौंडाबाट काठमाडौं आएका थिएनन् । तर, यहाँ आएपछि जब नाटकलाई नजिकबाट नियाल्न पाए, उनलाई लागेछ, जीवनमा मैले गर्नुपर्ने यही हो । नाटकमा उनले आफूलाई पाए । त्यसपछि अभिनय प्रशिक्षणका लागि मण्डलामा हाजिर भए । त्यहाँको चौथो ब्याच । लक्ष्मीचाहिँ तेस्रो ब्याच पास आउट थिइन् । जब लक्ष्मीलाई जीवनले देखें, हक्की र निडर लाग्यो । बोल्न कति पनि नडराउने । जीवन ठ्याक्कै उल्टो, अन्तरमुखी स्वभावको । तर, अन्तरमनको भोगाइ उस्तैउस्तै, दुवै अभिनय कर्ममा तल्लीन थिए तर भनेजस्ते मौका मिलिरहेको थिएन । अझ जीवनलाई त काठमाडौंमा बस्नै धौधौ थियो । लक्ष्मीको घरै यहीं भएकाले खानेबस्ने संकट थिएन । कुनै नाटकको शो सकिएपछिको साँझ थियो त्यो । चिनजान भर्खरै भएको थियो । नाटक सकेर लक्ष्मीलाई हिँडेरै अनामनगरबाट कालोपुल जानुपर्ने बाध्यता थियो । त्यसैले नाटक सक्नासाथ हत्तारिँदै निस्कने गरेको जीवनले नियालेका रहेछन् । एक दिन आँट गरेछन्, तपाईं एक्लै हो भने म पुर्याइदिन्छु नि ।तिमीसँग बाइक छ ? लक्ष्मीले सोधिछन् ।छैन, म हिँडेरै पुर्याइदिन्छु, जीवन थोरै लजाए । लक्ष्मी हाँसिन् तर नाईं भनिनन् । लक्ष्मी सम्झिछिन्, त्यो गोधूलि साँझमा जीवन धेरै बोले, उनले सुनिन् मात्र । जीवनतिर फर्केर हाँस्दै भनिन्, पहिलो हिँडाइमै केटोले कविता सुनाउन भ्यायो । जीवन पनि के कम ? भनिहाले, भोलिपल्टदेखि त तिमी पनि सुनाउन थालिहाल्यौं नि । हिँड्दै, कविता सुनाउँदै । क्या काइदा ! लक्ष्मीलाई कालोपुल पुर्याउने । अनि, एक्लै घट्टेकुलो फर्कने । जीवनको दैनिकी बन्न थाल्यो । जति धेरै भेट, उतिधेरै सामीप्यता । एकदिन लक्ष्मीलाई कसैले सोध्यो, तिम्रो ब्वाइफ्रेन्ड छ ? उत्तर के थियो त ? भन्छिन्, छछैन केही भनिनँ तर त्यतिबेला मलाई जीवनको अनुहार याद आयो । उनी आफैंसँग प्रस्ट भइन्, जीवनलाई माया गर्न थालेछु । र, उनले चाल पाइसकेकी पनि थिइन्, जीवनले पनि माया गर्छन् । तर, जीवन कति घुसघुसे भने, व्यक्त गर्दैनगर्ने । यतिबेलासम्म जीवनलाई लक्ष्मीको जात थाहा थिएन, कहिल्यै कुरा भएन । लक्ष्मीलाई लागेछ, अरू साथीबाट जीवनले थाहा पाइसकेका छन् । उपियाँको निबन्ध को प्रसंग यही समयको हो । जीवनले ढाँटेनन्, लक्ष्मीको अचाक्ली माया लाग्थ्यो तर जब घर सम्झन्थे, अत्तालिन्थें । लक्ष्मीले पनि ढाँटिनन्, जीवन बुबाआमाको धेरै कुरा गर्थ्यो । मसँग बिहे गरेपछि बुबाआमासँग टाढिनुपर्छ, जुन म चाहन्नथें । त्यसैले म आफैं साइड लाग्नुपर्छ भन्ठान्थें । तर उही, नपर्नु प्रेम परिसकेको थियो, आँधी आउँदै छ भन्ने पूर्वाभास हुँदा पनि अलग हुन चाहेनन्सकेनन् । यता करिअरको चिन्ता, उता परिवारको । दुवैका लागि सकसपूर्ण थिए ती पलहरू । साथी सर्कलमा उनीहरूले प्रेम लुकाएनन्, सँगै बस्न थाले, घरमा भने थाहा थिएन । एक दिन आमासँग जीवनले सबथोक भने, सुरुमा आमाले पत्याइनन् । त्यसपछि आमा रुन थाल्नुभयो । हामी यही समाजमा बस्नुपर्छ, त्यसो नगर भन्नुभयो, उनले भावुक हुँदै सम्झिए, मैले मान्छे राम्रो छ, उसैसँग बिहे गर्छु भनें । यता, उनीहरूको प्रेम कसिलो हुँदै छ । उता, परिवारमा कोलाहल मच्चिँदै छ ।केही दिनपछि जीवनका बुबाले फोनमा लक्ष्मीलाई जीवनलाई छोडिदेऊ भनेर आग्रह गरे । लक्ष्मीले म छोड्न सक्दिनँ भनिदिइन् । अत्ति भएपछि बुबाआमाको चित्त बुझाउन जीवन घर गए । लक्ष्मीका अनेक गुण र एकअर्काले गर्ने माया सुनाए । तर, अहँ ! कठोर जातीय संरचनामा बाँधिएका र समाजको डरले सताएका बुबाआमाले कान्छो छोरोको अनुरोध मान्दैमानेनन् । जीवनले हार खाए । त्यहीबेला लक्ष्मीले भनिछन्, सधैं घरबाट अलग्गिएर बस्न सकिन्नँ । बरु आआफ्नो बाटो लागुम् । जीवनले मानेनन्, बिहे गर्ने अड्डी कसे । लक्ष्मी पनि कहाँ छोड्न सक्थिन र ?त्यो दिन पनि आयो, जीवनले लक्ष्मीको सिउँदो सजाए । २०७५ माघ २७ गते मन्दिर गए, भगवान्लाई साक्षी राखे, साथीभाइ पनि थिए, तर जीवनको घरपट्टिका कोही थिएनन् । जीवन फुरुंग थिए आफूले माया गरेको मान्छे पाए । जीवन उदास थिए परिवारबाट टाढिनुपर्यो । लक्ष्मी मक्ख थिइन् माया गरेको मान्छे पाइन् ।लक्ष्मी निराश थिइन् आफूसँग नाता गाँसेपछि परिवारसँग जीवनको नाता तोडियो ।भनुँन, दुवैका लागि हाँसो र रोदनको मिश्रण ।तर, सुखद के भइदियो भने, बिहेपछि उनीहरूको करिअरले गति लियो । कागजपत्र, सेल्फी किङ, चंगा चेट लगायतका फिल्ममा सँगै काम गरे । प्रेमगीत ३ र चपली हाइट ३ प्रदर्शन हुनै बाँकी छ । लक्ष्मीले बुलबुल बाट उधुम प्रशंसा पाइन् । म्युजिक भिडियो त सँगै खेल्ने मात्र होइन, निर्देशन पनि गर्न थाले । नशा, रुमालै चिनो, आएन खबर, र रुँदारुँदै हाँसेको आदिआदि । जेल पनि सहुँला पछि उनीहरूको माग बढेको छ ।डेढ वर्ष भयो, जीवन घर जान नपाएको । बुबाआमासँग पनि खासै सम्पर्क हुन्न । नातेदारहरूको कुरा सुन्दा लाग्छ, उनले ठूलै गल्ती गरेका छन् । लक्ष्मीसँग बिहे गरेकोमा कहिलेकाहीँ पछुतो लाग्दैन ? अनेपक्षित प्रश्न थियो सायद । त्यसैले केही समय मौन भए, त्यसपछि लक्ष्मीतिर फर्केर गुन्गुनाए :आफन्तहरू टाढा भएतिमीसँग माया गर्दा तर, सिंगो संसार पाएँ तिमीसँग माया गर्दारमेश नामहाङ राईले लेखेको यस गीतमा यो जोडीको अभिनय र निर्देशन छ ।"
कलाकारको तीज युट्युबमै,"बटौली शब्द जोडेर धेरै तीजका गीत बनेका छन् । हरेक वर्ष मुलुकको मध्य भागमा रहेको बुटवल सहर तीजका नयाँनयाँ भाकामा झुम्ने गरेको छ । स्थानीय कलाकारबीच नयाँ गीत सार्वजनिक गर्ने होड चल्दै आएको छ । तीज आउनु एक महिना पहिल्यै यहाँ आफ्ना गीत सार्वजनिक गर्ने चलन छ । मुलुकको अन्य क्षेत्रमा सार्वजनिक गीतसित यहाँका रैथाने भाकाले प्रतिस्पर्धा गर्दै आएका छन् । यसपालि माहोल भिन्न छ । कोरोना महामारीको चपेटामा चाडपर्व पनि परेका छन् । सार्वजनिक कार्यक्रममा रोक लागेको छ । महामारीबाट जोगिन पनि यस्ता कार्यक्रम आयोजना गर्न सम्भव छैन । यस्तो बेला यहाँका कलाकार युट्युबमा सीमित बनेका छन् । यस वर्ष नयाँ गीत सार्वजनिक गरिए पनि बजारमा हल्लीखल्ली भएन । अर्कोतर्फ तीज कलाकारका लागि आम्दानीको स्रोत पनि हो । यसपालि कोरोनाका कारण गत वर्षसम्म देश तथा विदेश पुगेर आफ्ना गीत सुनाएर दर्शक नचाउने कलाकार यसपालि घरभित्रै खुम्चिए । उनीहरूले दर्शकसित साक्षात्कार हुने अवसर गुमाए । स्वास्थ्य सुरक्षाका हिसाबले जमघट, भीडभाडले संक्रमण सर्न सक्ने भएकाले घरभित्रै चाडपर्व मनाउने भनी सरकारले सूचना जारी गरिसकेको छ । वर्तमान परिस्थितिले लाखौं रुपैयाँ खर्च गरी गीत बनाएका कलाकारले सामाजिक सञ्जाल युट्युब र फेसबुकबाट गीत सार्वजनिक गरे । अहिले पनि आफ्ना गीत सुनिदिन सामाजिक सञ्जालबाटै आग्रह गरिरहेका छन् । विषम परिस्थितिलाई पनि अवसर मानेर अघि बढ्नुको विकल्प नरहेको राष्ट्रिय लोक तथा दोहोरी गीत प्रतिष्ठान प्रदेश ५ का अध्यक्ष डिल्लीनारायण पाण्डेयले बताए । समयअनुसार आम्दानी मात्र नभई आफ्नो प्रतिभा रचना सुनाउन पाएँ भनेर खुसी हुनुपर्छ, उनले भने, अहिले स्वास्थ्य नै सबैभन्दा ठूलो कुरा हो । जीवन रहे चाडपर्व अन्य वर्ष पनि आउने अध्यक्ष पाण्डेयले बताए । यो चुनौतीलाई अवसर मानी परिवारमै रमाउने, अरुका गीत सुन्ने मात्र नभई आफैंले रचना गर्ने, घरका बालबालिकालाई पुराना गीत सुनाएर त्यसको मर्म बुझाउने र रचना गर्न सिकाउने आदि कार्य गर्न सकिने भन्दै उनले यही बेलामा कलाकार बन्न सक्ने सिकाइ र अभ्यास नयाँ मानिसले गर्न सक्ने बताए । समयलाई मध्यनजर गर्दै कोरोना, सलह किरा र सामाजिक विकृतिविरुद्धका गीत आएकाले ती गीत घरमै बसेर पनि हेर्न, सुन्न सकिने खालका भएकाले कलाकारले दर्शक, श्रोतासमक्ष आफ्नो कोसेली पुगेको छ भनी चित्त बुझाउनुपर्ने उनको भनाइ छ । विषम परिस्थिति आउनुअगावै आफ्ना रचना तयार गरेका कलाकारलाई माहोल साम्य हुन्छ भन्ने लागेर गीत निकालेका हुन्, उनले भने, तीज नजिकिँदै गर्दा अवस्था झन् गम्भीर बन्दै गयो । दशकौंदेखि गीत गाएरै परिचित गायिका देविका वन्दनाले अन्य गीतसँगै तीजका भाकासमेत गुनगुनाउने गर्छिन् । तीज आउने बेलामा विभिन्न क्लब, संस्था र टेलिभिजन च्यानलका दर खाने कार्यक्रममा समेत सक्रिय सहभागिता जनाउने उनले अहिलेको तीजमा सुरक्षित रही बुटवलस्थित घरमै बसेर मनाउने बताइन् । विश्व आक्रान्त बनेको बेलामा बच्नु नै सबैभन्दा ठूलो कुरा हो, उनले भनिन्, कलाकारले सिर्जना प्रत्यक्ष सुनाउन नपाए पनि अरू माध्यम प्रयोग भएका छन् । यस वर्षको तीज गीतका लागि धेरैले आग्रह गरे पनि आफूले काठमाडौंबाट पठाएको गीतको भाका र शब्द फोनबाटै सुनी गृहजिल्लामै रेकर्ड गरेर मिक्सिङका लागि पुनः उतै पठाई गीत तयार गरेको भन्दै उनले भिजुअलमा पनि आफू देखिएर गाउने गरेता पनि कोरोनाकै कारण आफू सुटिङ स्थलमा सहभागी हुन नपाएको बताइन् । नेपाली लोक संगीतमा लामो समयसम्म योगदान गरेकी गायिका सपना गाहाले तीजका गीत घन्किएर रमाइलो हुने समयमा घरभित्रै बस्नु र जताततै सुनसान हुनु नै नरमाइलो अवस्था भएको बताइन् । कति समय रहला र भन्ने लागेको थियो, उनले भनिन्, कलाकार मात्र नभई वर्ष दिनमा माइतीले विशेष मानेर बोलाउने चेलीबेटी माइत जानसमेत नपाउने स्थिति आउँदा निराशा छाएको छ । कलाकारका लागि पनि विशेष अवसरकै रूपमा आउने तीजमा कोठाभित्र गीत सुनेर नाच्ने बाध्यता रहँदा एकातर्फ दर्शक, श्रोतासँग प्रत्यक्ष भेटघाट छुटेको र अर्कोतर्फ आम्दानीको श्रोत पनि कम हुँदै गएको गाहाले बताइन् । बजारमा गीत आए पनि सामाजिक सञ्जालको पहुँचमा सबै श्रोता नहुने भएकाले आफ्ना गीतको पहुँचसमेत इन्टरनेटमा बाँधिएको उनले बताइन् । तीजकै अवसरमा गीत गाएर लगानी उठाउने र थप आम्दानीसमेत गर्ने गरेका कलाकारले यस वर्ष गीतको लगानी उठ्न नसक्ने बताएका छन् । चर्चित कलाकारका हिट गीतले युट्युबबाट कमाउने सम्भावना भए पनि सामान्य कलाकारका लागि कोरोनाले नकारात्मक असर पारेको गायक पुरुषोत्तम पौडेलले बताए । विगतका वर्षमा ३ लाख रुपैयाँसम्म तीजका बेला मञ्चमा गाएरै कमाइएको थियो, उनले भने, अहिले सबैतिरको समस्या हेरेर चित्त बुझाउनुपर्ने भयो । यस वर्ष आफूले भोगेको कोरोना कहरलाई गीतमार्फत ल्याएको र युट्युबमै राम्रो सफलता पाइरहेको पौडेलले बताए । बुटवलबाट काठमाडौं गएका उनलाई घरबेटीले सहजै घरमा पस्न नदिएको र देशका क्वारेन्टाइनमा रहेको समस्यालाई गीतमा उठाएकाले फोन र सामाजिक सञ्जालमा राम्रो प्रतिक्रिया पाएको उनले बताए ।"
वनकरियाकी एक्ली गुरुमा,"कोरोना कहरका कारण पाँच महिनायता विद्यालयक्याम्पसको पठनपाठन ठप्प छ । लामो समयसम्म शैक्षिक संस्था नखुल्दा विद्यार्थी अन्योलमा छन् । मकवानपुरको मनहरीमा भने ३१ विद्यार्थीले नियमित पढ्न पाएका छन् । अक्षर चिनाउनेदेखि १० कक्षासम्मका विद्यार्थीलाई शिक्षा दिने गुरुआमा हुन्, सन्तोषी वनकरिया । वनकरिया समुदायका बालबालिकालाई मनहरी गाउँपालिका४ मुसेधाप बस्तीको बीचमा रहेको सामुदायिक भवनमा जम्मा गरेर उनी नियमित पढाउँछिन् । यो समुदायमा एसईई गर्ने उनी दोस्रो व्यक्ति हुन् । पढ्न नआउनेलाई घरबाट ल्याएरै पढाउने गरेको उनको भनाइ छ । वनकरियाको सानो टोल भएकाले नआउनेलाई घरमा नै गएर ल्याउँछु, सन्तोषीले भनिन्, सुरुसुरुमा आउन मान्दैनथे, अहिले त खुसी भएर आउँछन् । बिहानबेलुका उनले दैनिक ४ घण्टा पढाउने गरेकी छन् । १० कक्षामा पढ्ने एक जना मात्र छन् । गाउँका भाइबहिनी सबैलाई पढाउनुपर्छ भनेर अन्यत्र जागिर खान गइनँ, उनी भन्छिन्, काठमाडौं र चितवनबाट जागिरका लागि डाकेका थिए तर गाउँमै बसेर केही गर्ने इच्छा भएकाले यहीँ बसेँ । लकडाउनको बेलामा पनि नियमित पढाउन पाउँदा आफूलाई सन्तोष मिलेको उनले बताइन् । बालबालिका र अभिभावक उनको सक्रियताबाट निकै खुसी छन् । गाउँमा पढेलेखेकी उही छे, अहिले हामीलाई समस्या छैन, सबै काम उसैले गर्छे, सन्तमाया वनकरियाले भनिन्, टोलभरिका केटाकेटीलाई पढाउँछे, हामीलाई पनि खेतीपाती गर्न सिकाउँछे । शिक्षाबिना विकास नहुने भएकाले गाउँका सबैलाई पढ्न प्रेरित गरिरहेको सन्तोषीको भनाइ छ । एक दशकअघिसम्म वनकरिया बस्तीबाट स्कुल जाने दुई जना मात्र थिए । अरू बालबालिका जंगलमा कन्दमूल खोज्ने, खोलामा दिनभर माछा मार्ने र गोठाला जाने गर्थे । अहिले भने बस्तीमा परिवर्तन देखिएको छ । मनहरी गाउँपालिका४ स्थित पशुपति मावि र प्रजा आधारभूत विद्यालयमा नियमित पढ्ने बालबालिकाको संख्या २७ छ । अहिले थप विद्यार्थी पनि सन्तोषीसँग पढिरहेका छन् । बालबालिकालाई राष्ट्रिय आदिवासी जनजाति महिला मञ्चले शैक्षिक सामग्री, झोला र पोसाक सहयोग गर्दै आएको छ । सन्तोषी गाउँमै हुँदा विकास निर्माणको काममा पनि निकै सहयोग मिलेको वडाध्यक्ष ध्रुव खड्काले बताए । गाउँपालिकाले सन्तोषीकै अगुवाइमा बस्तीमा होमस्टे स्थापना गर्न लागेको छ । २० वर्षीया सन्तोषीले तीन वर्षअघि एसईई उत्तीर्ण गरेकी हुन् । दाताको सहयोगमा हेटौंडा उपमहानगरपालिका१६ जनप्रिय प्राविधिक विद्यालयबाट जेटीए उत्तीर्ण गरिन् । वडा कार्यालयले उनलाई जागिर पनि दिएको छ । वनकरिया समुदायमा पहिलोपटक पम्फा वनकरियाले एसईई उत्तीर्ण गरेकी थिइन् । नवलपरासीवाट ल्याब टेक्निसियन सिध्याएकी उनी मनहरी बजारस्थित प्रयोगशालामा काम गर्छिन् । वनकरिया समुदायका कुनै पनि पुरुषले एसईई उत्तीर्ण गर्न सकेका छैनन् । साढे दुई दशकअघिसम्म चुरियाघाँचमा फिरन्ते जीवन बिताउँदै आएका वनकरियालाई सरकारले २०६५ सालदेखि सामाजिक सुरक्षा भत्ता दिँदै आएको छ । भत्ताले समुदायमा विस्तारै परिवर्तन देखिन थालेको छ । विगतमा अरूको आसमा बस्ने उनीहरू अहिले आफ्नो गाउँमा आउने पाहुनालाई भातखाजा खुवाई न्यानो सत्कार गर्न सक्ने हैसियतमा छन् ।"
बक्सिङको किचलो,"नेपाल बक्सिङ संघको विवाद यतिबेला उत्कर्षमा छ । चार वर्षदेखि अध्यक्ष राम अवालेले मनोमानी ढंगले संघ चलाएको, आर्थिक र नीतिगत रूपमा पारदर्शी नभएको आरोप महासचिव सविन भट्टाचार्यलगायत असन्तुष्ट समूहको छ । बक्सिङमा पछिल्लो विवादबारे चर्चा गर्नुपूर्व यसका अन्तर्वस्तुबारे कुराकानी गर्नुपर्ने हुन्छ ।राजीव श्रेष्ठलाई प्रतिस्थापन गरी २०७३ जेठ २२ गते राम अवाले बक्सिङ संघको नेतृत्वमा आए । त्यसको केही समयपछि नै उनले आजीवन मानार्थ अध्यक्ष विष्णुगोपाल श्रेष्ठलाई कोर कमिटी को संयोजक बनाएर आफू त्यही कमिटीमा सदस्य बसे । तत्कालै बसेको कार्यसमिति बैठकले अध्यक्षको निर्णय उल्ट्याएर कोर कमिटी भंग गरेको थियो । अध्यक्षको निर्णयको विरोध गर्नेमा भट्टाचार्य केन्द्रमा थिए ।बक्सिङ संघको बैठक हरेक तीन महिनामा बस्ने प्रावधान छ । अवाले अध्यक्ष तथा गौतम सुखजु कोषाध्यक्ष चुनिएपछिको सुरुआती ३ बैठकमा आर्थिक प्रतिवेदन बहुमत सदस्यले पास गरिदिएन । त्यसपछि बैठकमा आर्थिक प्रतिवेदन पेस हुनै छाड्यो । चार वर्षको बीचमा एकपल्ट पनि वार्षिक साधारणसभा हुन सकेन । प्रतिवेदनमा अध्यक्ष हाबी हुने र कोषाध्यक्षले हस्ताक्षरमात्र गरिदिनुपर्ने परिपाटीको त्यतिबेलै विरोध भएको थियो ।२०७५ साल भदौमा इन्डोनेसियामा भएको एसियाली खेलकुद तयारीका लागि १९ सदस्यीय बक्सिङ टोलीलाई थाइल्यान्डको बैंककमा बन्द प्रशिक्षण राखिएको थियो । बन्द प्रशिक्षणको खर्च निकासाका लागि कोषाध्यक्ष सुखजुलाई बारम्बार अनुरोध गर्दा आनाकानी र ढिलासुस्ती गरेका कारण राखेपको अनुमति लिएर संघले कार्यसमिति सदस्य राम गिरीलाई कार्यबाहक कोषाध्यक्ष नियुक्ति गरी बाधाअड्काउ फुकाएको थियो । त्यसयता आर्थिक क्रियाकलावमा गिरीकै हस्ताक्षर चल्ने गरेको छ । यो प्रकरणमा कोषाध्यक्ष सुखजुले भने अध्यक्ष अवालेले कार्यसमितिको निर्णयबिना चेकमा हस्ताक्षर गर्न भनेकाले आफूले नगरेको, प्रक्रिया पूरा गर्न अनुरोध गर्दा बाइपास गर्न खोजिएको प्रष्टीकरण दिएका छन् ।बक्सिङ संघको चुनावका क्रममा सुखजुले डेढ लाख रुपैयाँ संघकै पैसा खर्च गरेका थिए । निर्वाचन भएको २ वर्षपछि भक्तपुरको भ्यू होटलमा आयोजित कार्यसमिति बैठकमा उक्त खर्च भएको पैसा अनुमोदनका लागि प्रस्ताव पेस गर्दा आर्थिक नियमावली बनाएर खर्च गरिने र हरेक खर्च कार्यसमितिबाट पास भएर गरिनुपर्ने राय अधिकांश सदस्यले राखेपछि सोहीअनुसार निर्णय भयो । तर लगत्तै एसियाली खेलकुदको बन्द प्रशिक्षणलाई खर्च निकासा गर्न अध्यक्ष अवालेले दबाब दिएपछि कोषाध्यक्षले मानेनन् । मैले प्रक्रिया पूरा गरेपछि मात्र रकम निकासाका लागि हस्ताक्षर गर्ने अडान राख्दा म विदेश भएको मौकामा कार्यसमिति बैठक बोलाएर अर्कैलाई कार्यवाहक कोषाध्यक्ष बनाएपछि यो समस्या भएको हो, कोषाध्यक्ष सुखजुले कान्तिपुरसँग भने । बक्सिङ संघको यो कार्यसमितिको चारवर्षे कार्यकाल जेठ २१ गते सकिसकेको छ । कोरोना भाइरस महामारीका कारण देशव्यापी लागू गरिएको लकडाउन र संघको विधानमा पनि ६ महिनासम्म कार्यकाल थप्न सकिने प्रावधानका कारण नयाँ निर्वाचन प्रक्रिया सुरु भएको छैन ।यस्तैमा साउन १५ र १६ गते काठमाडौंमा बसेको संघको कार्यसमिति बैठकमा आर्थिक प्रतिवेदनबारे छलफल हुँदै थियो । बैठकमा बेरुजु फर्स्योट, आर्थिक प्रतिवेदन, सुशासन र विविध गरी चार एजेन्डा पेस भएका थिए । १५ गतेको बैठकमा बेरुजु फर्स्योटबारे छलफल भयो । अघिल्लो कार्यसमितिको २२ लाख बेरुजु रहेको र त्यसको फर्स्योटका लागि सदस्य श्याम अवालेको संयोजकत्वमा ३ सदस्यीय समिति पनि बनाइयो । १६ गते आर्थिक प्रतिवेदनबारे छलफल भयो । अध्यक्ष अवालेले सुरुमै अडिट रिपोर्टसहित आर्थिक प्रतिवेदन प्रस्तुत गरी कोषाध्यक्ष सुखजुलाई हस्ताक्षर गर्न भने । बैठकको माइन्युट गरिरहेका महासचिव भट्टाचार्य र कोषाध्यक्ष सुखजुले प्रतिवेदन अध्ययन गरेर मात्र हस्ताक्षर गर्न भन्दै केही दिनको समय माग गरे । राखेपबाट दबाब आएकाले तत्कालै प्रतिवेदन पास गर्नुपर्ने अडान अध्यक्षलगायतको थियो । कोषाध्यक्षलाई थाहै नदिई तयार पारेको प्रतिवेदनको अध्ययन नगरी हस्ताक्षर नगर्ने भनेपछि सदस्य दीपक महर्जनले अपशब्दसहित चर्को स्वरमा गाली गरेको र महासचिव नभए पनि संघ चल्ने आशयबाट प्रस्तुत भएपछि विवादले उग्ररुप लिएको भट्टाचार्यको दाबी छ । संघका सदस्यले चर्को स्वरमा महासचिवलाई गाली गर्दा अध्यक्ष मौन बसेपछि बैठकबाट बाहिरिएको उनले बताए । त्यसपछि प्रेस विज्ञप्ति जारी गर्दै उनले संघको नेतृत्व विधानसम्मत् नचलेको, आर्थिक अनियमितता गरेको तथा मनोमानी प्रवृत्ति देखिएको आरोप लगाए । साथै राखेप कर्मचारीले संघको कार्यसमिति बैठकमा पदाधिकारीलाई गालीगलौज गरेकोबारे पनि असन्तुष्टि जनाए ।नयाँ खेलकुद ऐन जारी भएसँगै राखेपको कर्मचारी संघमा बस्न नपाउने नियम बनेको छ । असार १७ गते ऐन लागू भएपछि सदस्य महर्जनले दुईमध्ये एक संस्थाबाट राजीनामा दिनुपर्ने थियो । तर उनी बैठकमा उपस्थित भए पनि माइन्युटमा हस्ताक्षर नगरेको महासचिवको भनाइ छ । महर्जनले साउन २२ गते बक्सिङ संघको सदस्यबाट राजीनामा गरेका छन् ।निर्वाचित भएर आएपछि केही समय हाम्रो सहकार्य राम्रो थियो । तर अध्यक्ष मनोमानी ढंगले चल्न थालेपछि कोषाध्यक्षले सुरुमा विरोध गर्नुभयो । त्यसपछि किचलो सुरु भएको हो, महासचिव भट्टाचार्यले कान्तिपुरसँग भने, थाइल्यान्ड प्रशिक्षणमा गएका खेलाडीको खर्चका लागि अध्यक्षले खाली चेकमा हस्ताक्षर गर्न कोषाध्यक्षलाई दबाब दिएपछि उनीहरूको नियत बुझियो । पछि राखेपकै स्विकृतिमा कार्यबाहक कोषाध्यक्ष बनाएर मनोमानी गर्न थालियो । राखेप र मन्त्रालयमा पटकपटक निदेवन दिँदा पनि सुनुवाइ भएन ।उनका अनुसार राखेपका तत्कालीन सदस्यसचिव केशवकुमार विष्ट र राखेपकै केही कर्मचारीसँगको मिलेमतोमा अध्यक्ष अवालेले आफूखुसी संघ चलाइरहेका थिए । त्यसपछिका प्रतियोगिता तथा कार्यक्रममा पनि कोषाध्यक्षलाई थाहै नदिई रकम खर्च गरिएको र अहिले प्रतिवेदनमा हस्ताक्षर गर्न लगाउँदा पूरा विवरण माग गरेको उनको भनाइ छ । यो विवादबाहेक मेरो व्यक्तिगत स्वार्थ छैन । म अबको चुनावमा अध्यक्षको उम्मेदवार पनि होइन । मलाई अध्यक्ष बन्नु नै छैन । मेरो एकमात्र स्वार्थ के हो भने नेपालमा बक्सिङ खेलको विकास हुनुपर्छ । अन्तर्राष्ट्रियस्तरमा स्तरीय खेलाडी उत्पादन हुने गरी कार्यक्रम आउनुपर्छ र यो हामी सबैको एउटै स्वार्थ हुनुपर्छ, भट्टाचार्यले हेटौंडाबाट टेलिफोनमा भने ।विधानमै नभएको मानार्थ अध्यक्षका रूपमा विष्णुगोपाल श्रेष्ठलाई मनोनीत गरी आफूभन्दा धेरै अधिकार दिएर राखेको, सक्रिय जिल्लालाई सदस्यता नदिएर आफूअनुकूलका जिल्लामा भोटको राजनीति गरेको, कार्यसमितिबाट निर्णय नगराई अन्तर्राष्ट्रिय बक्सिङ महासंघ र एसियाली बक्सिङ महासंघको सदस्यमा उठेको लगायतका आरोप भट्टाचार्यले आफ्ना अध्यक्षमाथि लगाएका छन् । बक्सिङ संघको आधिकारिक लेटरप्याडमा मानार्थ अध्यक्षको हस्ताक्षर प्रयोग गरी एसियाली महासंघका अध्यक्षलाई पत्र लेख्नु पनि विधान र प्रचलनविपरीत भएको भट्टाचार्यको दावी छ । सन् २०१७ को जुलाईमा एसियाली अध्यक्ष तथा विश्व बक्सिङ महासंघका उपाध्यक्षलाई सम्बोधन गरी लेखिएको पत्रमा संघका अध्यक्ष अवाले र मानार्थ आजीवन अध्यक्ष श्रेष्ठको हस्ताक्षर छ । संघको लेटरप्याडमा अध्यक्ष र महासचिवको हस्ताक्षर हुनुपर्ने हो । राखेपले नै मानार्थ अध्यक्षलाई प्रयोग गरी अन्तर्राष्ट्रिय सम्पर्क स्थापित नगर्न सचेत गराइसकेको अवस्थामा अध्यक्षले मनोमानी गरेका थिए, उनले थपे, अध्यक्षले संघका पदाधिकारीको कुरा नसुन्ने, फरक मत राख्नेप्रति रिस गर्ने, आफू पनि उचित निर्णय गर्न नसक्ने, अरुको राय पनि लिन नसक्ने परिपाटी उहाँमा देखियो ।अध्यक्ष अवालेले भने महासचिवलगायत असन्तुष्ट पक्षको आरोपको सिधै खण्डन गरेका छन् । उनले कपोकल्पित आरोप लगाएर बक्सिङको विकास देख्न नचाहनेहरू अन्तरघाती भएकोसमेत दाबी गरे । बक्सिङको झन्डै आधा शताब्दीको इतिहासमा सबैभन्दा उल्लेख्य सफलता हाम्रो कार्यकालमा भएको छ । साथीहरू बक्सिङको विकास र यसले सफलता हासिल गरेको देख्न चाहनुहुन्न, कान्तिपुरसँगको टेलिफोन कुराकानीमा अध्यक्ष अवालेले भने, मनै धमिलो छ भने त्यस्ताले कुनै कुरा पनि राम्रो देख्दैन । अधिकांश सदस्यले सहयोग गरी सम्पन्न हुन लागेको कामहरूमा उहाँहरू विरोधमात्र गर्नुहुन्छ ।एसियाली खेलकुदको तयारीका लागि खेलाडीलाई बन्द प्रशिक्षणमा राख्ने खर्च निकासाका लागि बारम्बार अनुरोध गर्दा कोषाध्यक्ष सुखजुले अटेर र आलटाल गरेका कारण बाधाअड्काउ फुकाउका लागि कार्यबाहक कोषाध्यक्ष बनाएको उनले स्विकारे । १९ जनाको टिमलाई थाइल्यान्डमा प्रशिक्षणमा राखिएको थियो । त्यतिबेला कोषाध्यक्षले हस्ताक्षर गर्न आलटाल गर्नुभयो । लामो समयसम्म काम गर्न आनाकानी गर्दै आलटाल गर्न खोजेपछि संघ त चलाउनुपर्यो, अन्तर्राष्ट्रिय इज्जत त जोगाउनुपर्यो भनेर हामीले बाधाअड्काउ फुकाएका हौं, अध्यक्ष अवालेले भने, उहाँहरूले संघ र नेपाली टिम असफल होस् भन्ने सोच राखेको हामीले पायौं । उहाँ कताबाट सञ्चालित हुनुहुन्थ्यो थाहा भएन । हामीले महासचिवलगायत पदाधिकारीहरू अलिकति बेलाइनमा जानेबित्तिकै स्पष्टीकरण सोधेका थियौं । कोषाध्यक्षको हकमा भाइ हो सुध्रिएर जाला भन्ने सोचेका थियौं । तर ऊ सुध्रिएन र संघलाई नै धरापमा पार्नेगरी अगाडि बढेपछि के गर्नु र ?अवालेले विष्णुगोपाल श्रेष्ठलाई आफूभन्दा अघिल्लो कार्यसमितिले नै आजीवन मानार्थ अध्यक्ष बनाएको बताए । तर अन्तर्राष्ट्रिय रूपमा श्रेष्ठको अनुभव प्रयोग गरी बक्सिङ विकासका लागि सहयोग जुटाउन सकिन्छ भन्ने मनसायले कोर कमिटी गठन गरेको र पछि कार्यसमितिले नै निर्णय उल्टाएको स्विकारे । अन्तर्राष्ट्रिय सम्बन्ध स्थापित गर्नका लागि विष्णुदाइको अनुभव प्रयोग गर्न सकिन्छ भनेर मैले निर्णय गरेको थिएँ । तर पछि कार्यसमितिबाटै विरोध भएपछि हटेको हो, उनले थपे ।लामो समयदेखि कार्यवाहकबाटै काम चलिरहेकोमा अहिले कोषाध्यक्षलाई प्रतिवेदनमा हस्ताक्षर किन गराउनुपरेको ? भन्ने प्रश्नमा उनले भने, त्यतिबेला बाधा अड्काउ फुकाउका लागि कार्यबाहक बनाइएको हो । हामीले हाम्रो कार्यकालको आम्दानी खर्चका सम्पूर्ण हिसाबकिताब अडिट गराएर प्रक्रिया पूरा गरेर प्रतिवेदन तयार गरेका हौं ।"
सेभिया र साख्तार सेमिफाइनलमा,"पेरिस (एएफपी) युरोपा लिग फुटबलको सेमिफाइनल समीकरण मंगलबार राति पूरा भएको छ । त्यसअनुसार पहिलो सेमिफाइनल सेभिया र म्यानचेस्टर युनाइटेडबीच हुनेछ भने अर्कोमा साख्तर डोनेस्क र इन्टर मिलान भिड्ने छन् । मध्यपंक्तिका खेलाडी लुकास ओकम्पोसले हेडबाट खेलको अन्त्यतिर गोल गरेपछि सेभियाले मंगलबार उल्भरह्याम्पटनलाई १० ले हराएर सेमिफाइनल यात्रा तय गरेको हो । उल्भसले सुरुमै पेनाल्टीबाट गोल गर्न नसकेपछि त्यसको मूल्य चुकाएको हो ।अर्जेन्टिनी खेलाडी इभर बेनेगाको क्रसमा ओकम्पोसले ८८ औं मिनेटमा निर्णायक गोल गरे । पाँचपल्टको युरोपा कप च्याम्पियनले सेमिफाइनलमा म्यानचेस्टर युनाइटेडको सामना गर्नेछ । उल्भसका लागि राउल जिमिनेजले १३ औं मिनेटमा प्राप्त पेनाल्टीबाट गोलमा परिणत गर्न सकेन । सेभिया गोलरक्षक बोनोले त्यसमा बचाउ गरेका थिए । खेल सेभियाको नियन्त्रणमा रहे पनि निर्णायक गोलका लागि अन्त्यसम्म कुर्नुपरेको थियो ।खेलपछि सेभियाले ट्वीट गर्दै उल्भसलाई राम्रो प्रदर्शन गर्दै बलियो चुनौती पेस गरेकामा बधाई दिएको छ । सेभियाले आफ्नो सेमिफाइनल यात्रा भने सुखद मानेको छ । उल्भसका प्रशिक्षक नुनोले भने, हाम्रो यात्रा यहीं टुंगिएकोमा हामी पक्कै दुःखी छौं । तर यसको अर्थ हामी निराश भने छैनौं, यो सिजन टिमले जसरी खेल्यो, त्यसमा हामीलाई गर्व छ । यो सिजन हाम्रो लागि निकै लामो रह्यो र हामीले त्यसमा राम्रो नै गर्न सक्यौं ।मंगलबारै अर्को खेलमा साख्तरले एफसी बसेलमाथि एकपक्षीय खेलमा ४१ जित निकाल्यो र सेमिफाइनल स्थान निश्चित गरेको गर्यो । साख्तरका लागि जुनियर मारेस, टासन, एलान प्याट्रिक र डोडोले गोल गरे । रिकी भानले खेलको अन्त्यतिर बसेलका लागि एक गोल फर्काए । त्यो सान्त्वना मात्र साबित भयो । युक्रेनी च्याम्पियनले खेलमा अन्य धेरै अवसर गुमाएको थियो । ती सबैमा सफल रहेको भए बसेलमाथि अझ ठूलो अन्तरको जित सम्भव हुने थियो ।"
विश्वकप छनोट फुटबल स्थगित,"काठमाडौं (कास) विश्व फुटबलको सर्वोच्च संस्था फिफा र एसियाली फुटबल महासंघ (एएफसी) ले कोभिड१९ (कोरोना भाइरस) को महामारीका कारण विश्वकप फुटबल छनोट र एसियन कपको खेल हाललाई स्थगित गरेको छ । सन् २०२२ मा कतारमा हुने विश्वकपका लागि नेपालले पनि छनोट चरणका केही खेल खेल्न बाँकी थियो । नेपालले विश्वकप र एसियन कप छनोटमा अक्टोबर ८ मा चाइनिज ताइपेई, १३ मा अस्ट्रेलिया तथा नोभेम्बर १३ मा जोर्डनसँग दशरथ रंगशालामा खेल्ने तालिका थियो । मार्चको तेस्रो र चौथो साता यी खेलहरू हुने तालिका रहेको अवस्थामा कोरोनाले विकराल रूप लिन लागेपछि एसिया क्षेत्रको विश्वकप छनोट खेल स्थगित हुन पुगेको थियो । त्यसलाई सार्दै अक्टोबर र नोभेम्बरको अन्तर्राष्ट्रिय ब्रेकमा सारिएको थियो । फिफा र एएफसीले संयुक्त रूपमा बुधबार यस वर्ष विश्वकप छनोटका कुनै खेल नहुने जनाएको छ । सन् २०२१ मा कहिले छनोट चरणका यी खेल हुने भनेर पछि घोषणा गरिने फिफा र एएफसीले जनाएका छन् । एसियन कप २०२३ मा चीनमा आयोजना हुने तालिका छ ।नेपालले अक्टोबर र नोभेम्बरमा छनोट चरणका खेल हुने भनेर सोमबार र मंगलबार खेलाडीको कोरोना भाइरस परीक्षणका लागि स्वाब संकलन गरेको थियो । भदौ १ गतेबाट प्रशिक्षण सुरु गर्न अखिल नेपाल फुटबल संघ (एन्फा) ले विश्वकप छनोटनिम्ति बोलाएका ३४ खेलाडी, प्रशिक्षकसँगै अन्य प्राविधिक, होस्टेल कर्मचारी गरी ७० जनाको स्बाव संकलन गरेको थियो ।कुवेतसँग कुवेत सिटीमा ७० ले पराजित भएर सुरु भएको थियो नेपालको विश्वकप छनोट यात्रा । त्यसपछि नेपालले चाइनिज ताइपेईलाई उसकै घरेलु मैदानमा २० ले पराजित गरेको थियो । नेपालले विश्वकप छनोट इतिहासमा अवे मैदानमा जित हात पारेको यो पहिलो अवसर हो । तर त्यसपछि नेपाल अस्ट्रेलियासँग ५० ले र जोर्डनसँग ३० ले उसकै मैदानमा पराजित भएको थियो ।नोभेम्बरमा नेपालले कुवेतसँग खेल्नुपर्ने थियो । तर दशरथ रंगशाला पुनर्निर्माणकै क्रममा रहेकाले नेपालले कुवेतसँगको त्यो खेल एन्फाको आग्रहमा भुटानमा गएर खेलेको थियो । नेपालले त्यो खेल १० ले गुमाएको हो ।"
सागका तीन पाकिस्तानी खेलाडी प्रतिबन्धित,"काठमाडौं (कास) १३ औं दक्षिण एसियाली खेलकुद (साग) मा पदक जितका पाकिस्तानी खेलाडीहरू डोपिङ परीक्षणमा असफल भएका छन् । डिसेम्बर १ देखि १० सम्म नेपालमा आयोजना भएको सागमा पाकिस्तानबाट दुई स्वर्ण र एक कांस्य पदक जितेका ३ खेलाडीले डोपिङ परीक्षणमा प्रतिबन्धित औषधि सेवन गरेको भेटिएको थियो ।नेपाल ओलम्पिक कमिटी (एनओसी) ले जनाएअनुसार सागमा स्वर्ण जितेका पाकिस्तानी खेलाडी मोहम्मद नइम, मेहबुब अली र कांस्य जितेका समी उल्लाहले प्रतिबन्धित औषधि सेवन गरेर प्रतियोगिता खेलेको पाइएको छ । नइमले १ सय १० मिटर हर्डल्स, अलीले ४ सय मिटर हर्डल्स र उल्लाहले १ सय मिटर दौडमा प्रतिस्पर्धा गरेका थिए ।सागमा सहभागी खेलाडीको विश्व एन्टी डोपिङ एजेन्सी (वाडा) को नियमअनुसार डोपिङ परीक्षण गरिएको थियो । सहभागी खेलाडीको पिसाब परीक्षणको नमुना कतारको दोहास्थित एन्टी डोपिङ ल्याबमा परीक्षण गर्दा पाकिस्तानी खेलाडीहरू नइम, अली र उल्लाहले विभिन्न प्रतिबन्धित औषधि सेवन गरेको पाइएको हो ।वाडाको नियमअनुसार ती खेलाडीलाई ए स्याम्पलबारे जानकारी गराइएको एनओसीले जनाएको छ । त्यस्तोमा खेलाडीले बी स्याम्पलको परीक्षण गर्न पाउने हुन्छ । स्वर्ण पदक विजेता नइम र अलीले बी स्याम्पलको परीक्षण गर्दा पनि प्रतिबन्धित औषधि सेवन गरेको पाइएको थियो । जसअनुसार दक्षिण एसियाली ओलम्पिक काउन्सिलको एन्टी डोपिङ नियमबमोजिङ उनीहरूलाई चार वर्ष प्रतिबन्ध लगाइएको एनओसीका महासचिव निलेन्द्रराज श्रेष्ठले जनाएका छन् । उनीहरूको प्रतिबन्ध सन् २०२३ को डिसेम्बरमा सकिनेछ ।"
